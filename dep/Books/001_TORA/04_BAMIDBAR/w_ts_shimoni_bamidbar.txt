&UniqueId=5112&CosmeticsType==5109&LastLevelIndex=2&ForcedBookName=ילקוט שמעוני&TextSource=ר' פנחס ראובן שליט''א
$ ילקוט שמעוני - במדבר

@ פָּרָשַׁת בַּמִּדְבָּר

~ פרק א

{pפסוק א-בp} {rרמז תרפגr}  "וַיְדַבֵּר ה' אֶל מֹשֶׁה בְּמִדְבַּר סִינַי", זֶה שֶׁאָמַר הַכָּתוּב (תהלים לו, ז) "צִדְקָתְךָ כְּהַרְרֵי אֵל", אָמַר רַבִּי מֵאִיר מָשַׁל אֶת הַצַּדִּיקִים בְּדִירָתָן, וּמָשַׁל אֶת הָרְשָׁעִים בְּדִירָתָן, מָשַׁל הַצַּדִּיקִים בְּדִירָתָן,  "בְּמִרְעֶה טוֹב אֶרְעֶה אוֹתָם וּבְהָרֵי מְרוֹם יִשְׂרָאֵל יִהְיֶה נְוֵהֶם", וּמָשַׁל אֶת הָרְשָׁעִים בְּדִירָתָן, (שם לא, טו) "כֹּה אָמַר אֲדֹנָי ה' בְּיוֹם רִדְתּוֹ שְׁאוֹלָה הֶאֱבַלְתִּי כִּסֵּיתִי עָלָיו אֶת תְּהוֹם". בַּמֶּה הָרְשָׁעִים מִתְכַּסִּין כְּשֶׁהֵן יוֹרְדִין לְגֵיהִנָּם בִּתְהוֹם. חִזְקִיָּה בְּרַבִּי חִיָּיא אָמַר הַגִּיגִית  הַזּוֹ בַּמֶּה מְכַסִּין אוֹתָהּ בִּכְלִי חֶרֶס מִפְּנֵי שֶׁהוּא מִינָהּ, כָּךְ הָרְשָׁעִים כְּתִיב בָּהֶן (ישעיה כט, טו) "וְהָיָה בַּמֶּחְשָׁךְ מַעֲשֵׂיהֶם" לְפִיכָךְ הֵם חֲשׁוּכִים לִפְנֵי הַקָּדוֹשׁ בָּרוּךְ הוּא, וְהוּא מוֹרִידָן לִשְׁאוֹל שֶׁהִיא חֲשֵׁכָה, וּמְכַסֶּה עֲלֵיהֶן אֶת הַתְּהוֹם שֶׁהוּא חֹשֶׁךְ, שֶׁנֶּאֱמַר  "וְחֹשֶׁךְ עַל פְּנֵי תְהוֹם".

וְהַצְּדָקָה שֶׁהַקָּדוֹשׁ בָּרוּךְ הוּא מֵבִיא לָעוֹלָם מְפֻרְסֶמֶת כַּהָרִים הַלָּלוּ (תהלים שם) "מִשְׁפָּטֶיךָ תְּהוֹם רַבָּה" מִשְׁפָּט שֶׁאַתָּה עוֹשֶׂה בָּעוֹלָם כִּתְהוֹם רַבָּה, מַה תְּהוֹם בַּסֵּתֶר אַף מִשְׁפָּטֶיךָ בַּסֵּתֶר. כֵּיצַד כֵּיוָן שֶׁחָרְבָה יְרוּשָׁלַיִם בְּתִשְׁעָה בְּאָב חָרְבָה, וּכְשֶׁהֶרְאָה לִיחֶזְקֵאל (בְּעֶשְׂרִים) מַרְאֶה לוֹ בַּעֲשִׂירִי בְּאֶחָד לַחֹדֶשׁ, לָמָּה, שֶׁלֹּא לְפַרְסֵם לוֹ בְּאֵיזֶה יוֹם בְּאֵיזֶה חֹדֶשׁ חָרְבָה, אֲבָל כְּשֶׁהוּא בָּא לְגַדֵּל אֶת יִשְׂרָאֵל הוּא מְפַרְסֵם בְּאֵיזֶה יוֹם בְּאֵיזֶה מָקוֹם בְּאֵיזֶה חֹדֶשׁ וּבְאֵיזוֹ שָׁנָה [בְּאֵיזֶה אַפַּטְיָא בְּאֵיזֶה יוֹם בְּאֶחָד לַחֹדֶשׁ, בְּאֵיזֶה מָקוֹם בְּמִדְבַּר סִינַי, בְּאֵיזֶה חֹדֶשׁ לַחֹדֶשׁ הַשֵּׁנִי, בְּאֵיזוֹ שָׁנָה] "בַּשָּׁנָה הַשֵּׁנִית", לְאֵיזֶה אַפַּטְיָא "לְצֵאתָם מֵאֶרֶץ מִצְרַיִם". לֵאמֹר מָה אָמַר לָהֶם "שְׂאוּ אֶת רֹאשׁ".

דָּבָר אַחֵר, "וַיְדַבֵּר ה' אֶל מֹשֶׁה" זֶה שֶׁאָמַר הַכָּתוּב (ירמיה ב, לא) "הַדּוֹר אַתֶּם רְאוּ דְּבַר ה'", אָמַר הַקָּדוֹשׁ בָּרוּךְ הוּא לְיִשְׂרָאֵל, אֲמַרְתֶּם לְמֹשֶׁה (להלן כא, ה) "לָמָּה הֶעֱלִיתָנוּ מִמִּצְרַיִם"  "הֲמִדְבָּר הָיִיתִי לְיִשְׂרָאֵל", וְכִי כַּמִּדְבָּר עָשִׂיתִי לָכֶם [אוֹ כַּמִּדְבָּר נָהַגְתִּי אֶתְכֶם], בְּנֹהַג שֶׁבָּעוֹלָם מֶלֶךְ בָּשָׂר וָדָם שֶׁיּוֹצֵא לַמִּדְבָּר שֶׁמָּא מוֹצֵא שַׁלְוָה כְּשֵׁם שֶׁהָיָה בִּפְלָטִין שֶׁלּוֹ אוֹ אֲכִילָה אוֹ שְׁתִיָּה, וְאַתֶּם הֱיִיתֶם עֲבָדִים לְפַרְעֹה בְּמִצְרַיִם וְהוֹצֵאתִי אֶתְכֶם מִשָּׁם, וְהִרְבַּצְתִּי אֶתְכֶם תַּחַת עַנְנֵי כָּבוֹד, וְהֶעֱמַדְתִּי לָכֶם שְׁלֹשָׁה גּוֹאֲלִין מְשַׁמְּשִׁין אֶתְכֶם, שֶׁנֶּאֱמַר (מיכה ו, ד) "וָאֶשְׁלַח לְפָנֶיךָ אֶת מֹשֶׁה אַהֲרֹן וּמִרְיָם", שִׁבְעָה עֲנָנִים הָיוּ, מִלְמַעְלָן וּמִלְּמַטָּן ומֵאַרְבַּע רוּחוֹת הָעוֹלָם וְאֶחָד מִפְּנֵיהֶם, וּמַכֶּה נְחָשִׁים וְעַקְרַבִּים וּמַשְׁוֶה לָהֶן אֶת הֶהָרִים וְאֶת הָעֲמָקִים וְשׂוֹרֵף אֶת הַקּוֹצִים וְאֶת הַבַּרְקָנִים וּמַעֲלֶה עָשָׁן, וְרוֹאִים אוֹתָן כָּל מַלְכֵי מִזְרָח וּמַעֲרָב, וְאֻמּוֹת הָעוֹלָם אוֹמְרִים  "מִי זֹאת עֹלָה מִן הַמִּדְבָּר כְּתִימְרוֹת עָשָׁן" וְגוֹ', וּכְתִיב (דברים כט, ד) "וָאוֹלֵךְ אֶתְכֶם אַרְבָּעִים שָׁנָה בַּמִּדְבָּר לֹא בָּלוּ שַׂלְמוֹתֵיכֶם" הַתִּינוֹק [הַזֶּה] כָּל זְמַן שֶׁהוּא גָּדוֹל לְבוּשׁוֹ וְשִׂמְלָתוֹ גְּדֵלִין עִמּוֹ. הַמָּן בִּזְכוּת מֹשֶׁה וְהֶעָנָן בִּזְכוּת אַהֲרֹן וְהַבְּאֵר בִּזְכוּת מִרְיָם שֶׁאָמְרָה שִׁירָה עַל הַיָּם.

[אָמַר רַבִּי בְּרֶכְיָה הַכֹּהֵן בְּשֵׁם רַבִּי לֵוִי] מֶלֶךְ בָּשָׂר וָדָם שֶׁיֵּשׁ לוֹ מְדִינָה וְהָיָה מְשַׁלֵּחַ בְּנֵי אָדָם גְּדוֹלִים לְתוֹכָהּ שֶׁהָיוּ עוֹשִׂין מִשְׁפָּטָן וְנוֹשְׂאִין מַשָׂאָן מִי צָרִיךְ לִהְיוֹת זָקוּק בִּמְזוֹנוֹתֵיהֶם לֹא בְּנֵי הַמְּדִינָה, וְהַקָּדוֹשׁ בָּרוּךְ הוּא לֹא עָשָׂה כֵן אֶלָּא שָׁלַח מֹשֶׁה וְאַהֲרֹן וּמִרְיָם, שֶׁבִּזְכוּתָן יִשְׂרָאֵל מִתְנַהֲגִין. הַמָּן בִּזְכוּת מֹשֶׁה, [תֵּדַע לְךָ, שֶׁכֵּיוָן שֶׁנִּסְתַּלֵּק מֹשֶׁה מַה כְּתִיב שָׁם (יהושע ה, יב) "וַיִּשְׁבֹּת הַמָּן מִמָּחֳרָת"], עַנְנֵי כָּבוֹד בִּזְכוּת אַהֲרֹן, תֵּדַע לְךָ שֶׁהוּא כֵּן, שֶׁכֵּיוָן שֶׁנִּסְתַּלֵּק אַהֲרֹן מַה כְּתִיב  "וַתִּקְצַר נֶפֶשׁ הָעָם בַּדֶּרֶךְ" שֶׁהָיְתָה הַשֶּׁמֶשׁ זוֹרַחַת עֲלֵיהֶן, וְהַבְּאֵר בִּזְכוּת מִרְיָם, שֶׁנֶּאֱמַר (להלן כ, א -ב) "וַתָּמָת שָׁם מִרְיָם וַתִּקָּבֵר שָׁם וְלֹא הָיָה מַיִם לָעֵדָה". וְהֵיאַךְ הָיְתָה [הַבְּאֵר] עֲשׂוּיָה (כְּמִין) סֶלַע [כְּמִין כַּוֶּרֶת] וְהָיְתָה מִתְגַּלְגֶּלֶת וּבָאָה עִמָּהֶם בַּמַּסָּעוֹת וְכֵיוָן שֶׁהָיוּ הַדְּגָלִים חוֹנִים וְהַמִּשְׁכָּן עוֹמֵד, הָיָה בָּא הַסֶּלַע וְיוֹשֵׁב לוֹ בַּחֲצַר אֹהֶל מוֹעֵד, וְהַנְּשִׂיאִים עוֹמְדִים עַל גַּבּוֹ וְאוֹמְרִים (שם כא, יז) "עֲלִי בְּאֵר" וְהָיְתָה עוֹלָה, וְאַחַר כָּךְ הֵבֵאתִי לָכֶם שְׂלָוִים (ירמיה ב, לא) "הֲמִדְבָּר הָיִיתִי לְיִשְׂרָאֵל" שֶׁמָּא כַּמִּדְבָּר נָהַגְתִּי אֶתְכֶם  "אִם אֶרֶץ מַאְפֵּלְיָה" לֹא אֲנִי בְּעַצְמִי הָיִיתִי מֵאִיר לָכֶם [מֵאַפֵלְכֶם] שֶׁנֶּאֱמַר (שמות יג, כא) "וַה' הֹלֵךְ לִפְנֵיהֶם יוֹמָם". דָּבָר אַחֵר "מַאְפֵּלְיָה", שֶׁמָּא אָמַרְתִּי שֶׁאֲנִי מֵבִיא לָהֶם [טוֹבָה] וְהִלְקַשְׁתִּי אוֹתָהּ, וְאֵין מַאְפֵּלִיָּה אֶלָּא הַלְקָשָׁה, שֶׁנֶּאֱמַר  "כִּי אֲפִילֹת הֵנָּה". לֹא נָפַל דָּבָר מִמָּה שֶּׁאָמַר הַקָּדוֹשׁ בָּרוּךְ הוּא, שֶׁכֵּן אָמַר יְהוֹשֻׁעַ, (יהושע כא, מג) "לֹא נָפַל דָּבָר מִכָּל הַדָּבָר הַטּוֹב אֲשֶׁר דִּבֶּר ה' עֲלֵיכֶם הַכֹּל בָּאוּ לָכֶם" וְכוּ'.

זֶה שֶׁאָמַר הַכָּתוּב (ירמיה ט, א) "מִי יִתְּנֵנִי בַּמִּדְבָּר", מָשָׁל לְנָשִׂיא שֶׁנִּכְנַס לַמְּדִינָה וְרָאוּ אוֹתוֹ בְּנֵי הַמְּדִינָה וּבָרְחוּ, נִכְנַס בַּשְּׁנִיָה וּבָרְחוּ, נִכְנַס לְעִיר אַחֶרֶת חָרֵבָה וְרָאוּ אוֹתוֹ בְּנֵי מְדִינָה וְקִלְּסוּ אוֹתוֹ, אָמַר [הַנָּשִׂיא] זוֹ הָעִיר טוֹבָה מִכָּל הַמְּדִינוֹת, כָּאן אֲנִי בּוֹנֶה לִי אַכְסַנְיָא, כָּךְ הַקָּדוֹשׁ בָּרוּךְ הוּא בָּא לַיָּם בָּרַח מִפָּנָיו שֶׁנֶּאֱמַר  "הַיָּם רָאָה וַיָּנֹס", [נִגְלָה עַל הַר סִינַי בָּרְחוּ שֶׁנֶּאֱמַר (שם, ד) "הֶהָרִים רָקְדוּ כְאֵילִים"], בָּא לְמִדְבַּר חָרֵב קִלְּסוּ אוֹתוֹ שֶׁנֶּאֱמַר (ישעיה מב, יא) "יִשְׁאוּ מִדְבַּר וְעָרָיו", יָרַד לְתוֹכָהּ הִתְחִילוּ שְׂמֵחִים שֶׁהַקָּדוֹשׁ בָּרוּךְ הוּא דָּר בְּתוֹכָן, שֶׁנֶּאֱמַר (שם לה, א) "יְשֻׂשׂוּם מִדְבָּר וְצִיָּה".

"וַיְדַבֵּר ה' אֶל מֹשֶׁה בְּמִדְבַּר סִינַי בְּאֹהֶל מוֹעֵד", עַד שֶׁלֹּא עָמַד אֹהֶל מוֹעֵד דִּבֵּר עִמּוֹ בַּסְּנֶה, שֶׁנֶּאֱמַר  "וַיִּקְרָא מַלְאַךְ ה' אֵלָיו בְּלַבַּת אֵשׁ מִתּוֹךְ הַסְּנֶה", [אַחַר כָּךְ דִּבֵּר עִמּוֹ בְּמִדְיָן שֶׁנֶּאֱמַר (שם ד, יט) "וַיֹּאמֶר ה' אֶל מֹשֶׁה בְּמִדְיָן"], אַחַר כָּךְ דִּבֵּר עִמּוֹ בְּמִצְרַיִם, שֶׁנֶּאֱמַר  "וַיֹּאמֶר ה' אֶל מֹשֶׁה וְאֶל אַהֲרֹן בְּאֶרֶץ מִצְרַיִם לֵאמֹר", וְאַחַר כָּךְ דִּבֵּר עִמּוֹ בְּסִינַי, שֶׁנֶּאֱמַר (ויקרא כה, א) "וַיְדַבֵּר ה' אֶל מֹשֶׁה בְּהַר סִינַי". כֵּיוָן שֶׁעָמַד אֹהֶל מוֹעֵד אָמַר יָפָה הִיא הַצְּנִיעוּת, שֶׁנֶּאֱמַר (מיכה י, ח) "וְהַצְנֵעַ לֶכֶת עִם אֱלֹהֶיךָ" הִתְחִיל לְדַבֵּר עִמּוֹ בְּאֹהֶל מוֹעֵד. וְכֵן דָּוִד הוּא אוֹמֵר  "כָּל כְּבוּדָה בַּת מֶלֶךְ פְּנִימָה", בַּת מֶלֶךְ זֶה מֹשֶׁה שֶׁנֶּאֱמַר (שמות ב, י) ["וַתְּבִיאֵהוּ לְבַת פַּרְעֹה וַיְהִי לָהּ לְבֵן" וְנֶאֱמַר] (ישעיהו יט, ד) "וְסִכַּרְתִּי אֶת מִצְרַיִם בְּיַד אֲדוֹנִים קָשֶׁה" אֵלּוּ הַמַּכּוֹת שֶׁבָּאוּ עַל הַמִּצְרִיִּים, (שם) "וּמֶלֶךְ עַז יִמְשָׁל בָּם" זֶה מֹשֶׁה שֶׁהוּא מַלְכָּהּ שֶׁל תּוֹרָה שֶׁנִּקְרֵאת עֹז, שֶׁנֶּאֱמַר  "ה' עֹז לְעַמּוֹ יִתֵּן ה' יְבָרֵךְ אֶת עַמּוֹ בַּשָּׁלוֹם".

{rרמז תרפדr}  בְּשָׁעָה שֶׁקִּבְּלוּ יִשְׂרָאֵל אֶת הַתּוֹרָה, נִתְקַנְּאוּ אֻמּוֹת הָעוֹלָם בָּהֶן מָה רָאוּ לְהִתְקָרֵב יוֹתֵר מִן הָאֻמּוֹת, סָתַם פִּיהֶן הַקָּדוֹשׁ בָּרוּךְ הוּא, אָמַר לָהֶן הָבִיאוּ לִי סֵפֶר יוּחֲסִין שֶׁלָּכֶם, שֶׁנֶּאֱמַר (תהלים צו, ד) "הָבוּ לַה' מִשְׁפְּחוֹת עַמִּים" כְּשֵׁם שֶׁבָּנַי מְבִיאִין  "וַיִּתְיַלְדוּ עַל מִשְׁפְּחֹתָם", לְכָךְ מְנָאָם בְּרֹאשׁ הַסֵּפֶר הַזֶּה אַחַר הַמִּצְוֹת (ויקרא כז, לד) "אֵלֶּה הַמִּצְוֹת אֲשֶׁר צִוָּה ה' אֶת מֹשֶׁה אֶל בְּנֵי יִשְׂרָאֵל בְּהַר סִינָי" וְאַחַר כָּךְ "וַיְדַבֵּר ה' בְּמִדְבַּר סִינַי שְׂאוּ אֶת רֹאשׁ כָּל עֲדַת בְּנֵי יִשְׂרָאֵל", שֶׁלֹּא זָכוּ לִטֹּל אֶת הַתּוֹרָה אֶלָּא בִּשְׁבִיל הַיּוּחֲסִין שֶׁלָּהֶן. (שיר השירים ד, יב) "גַן נָעוּל אֲחוֹתִי כַלָּה" וְגוֹ'  "אַחַת הִיא יוֹנָתִי תַּמָּתִי". שָׁמְעוּ הָאֻמּוֹת אַף הֵן הִתְחִילוּ מְקַלְּסִין לָהֶן  (שם ו, י) "רָאוּהָ בָּנוֹת וַיְאַשְּׁרוּהָ" וְגוֹ'. לֹא עָשׂוּ אֶלָּא כְּשֶׁבָּאוּ לַשִּׁטִּים (להלן כה, א) "וַיָּחֶל הָעָם לִזְנוֹת", שָׁמְעוּ הָאֻמּוֹת  אוֹתָהּ הָעֲטָרָה שֶׁהָיָה בְּיָדָן כְּבָר הִיא נְטוּלָה מֵהֶם, אוֹתוֹ הַשֶּׁבַח שֶׁהָיוּ מְשֻׁבָּחִין הֲרֵי בָּטֵל, שָׁוִין הֵן לָנוּ, כְּשֶׁבָּאוּ לִידֵי נְפִילָה זְקָפָן הַמָּקוֹם, שֶׁנֶאֱמַר (תהלים צד, יח) "אִם אָמַרְתִּי מָטָה רַגְלִי חַסְדְּךָ ה' יִסְעָדֵנִי", נָגַף הַמָּקוֹם אֶת כָּל מִי שֶׁנִּתְקַלְקֵל וְהֶעֱמִידָן עַל טָהֳרָתָן, שֶׁנֶּאֱמַר  "וַיְהִי אַחֲרֵי הַמַּגֵּפָה וְגוֹ' שְׂאוּ אֶת רֹאשׁ כָּל עֲדַת בְּנֵי יִשְׂרָאֵל".

"בַּשָּׁנָה הַשֵּׁנִית לְצֵאתָם מֵאֶרֶץ מִצְרַיִם", מַגִּיד שֶׁמּוֹנִין שָׁנִים לִיצִיאַת מִצְרַיִם (בַּחֹדֶשׁ הַשְּׁלִישִׁי).

"שְׂאוּ אֶת רֹאשׁ כָּל עֲדַת בְּנֵי יִשְׂרָאֵל "וְגוֹ', זֶה שֶׁאָמַר הַכָּתוּב (תהלים קמז, כ) "לֹא עָשָׂה כֵן לְכָל גּוֹי", וּכְתִיב  "וַיָּרֶם קֶרֶן לְעַמּוֹ", מָשָׁל לְמֶלֶךְ שֶׁנָּשָׂא אִשָּׁה רִאשׁוֹנָה, לֹא כָּתַב לָהּ כְּתֻבָּה, גֵּרְשָׁהּ לֹא כָּתַב לָהּ גֵּט, וְכֵן לַשְּׁנִיָּה, וְכֵן לַשְּׁלִישִׁית, לִזְמַן רָאָה עֲנִיָּה אַחַת יְתוֹמָה בַּת (אָבוֹת) [טוֹבִים] בִּקֵּשׁ לִישָּׂא אוֹתָה, אָמַר לְשׁוֹשְׁבִינוֹ [זוֹ אֲנִי רוֹצֶה לִישָּׂא] וְאֵינִי נוֹהֵג בְּזוֹ כַּמִּנְהָג הָרִאשׁוֹן, זוֹ הִיא בַּת (אָבוֹת) [טוֹבִים] צְנוּעָה בְּמַעֲשֶׂיהָ וּכְשֵׁרָה, אֶכְתֹּב לָהּ כְּתֻבָּה [בְּאֵיזֶה יוֹם], בְּאֵיזֶה שָׁנָה, בְּאֵיזֶה שָׁבוּעַ, בְּאֵיזֶה חֹדֶשׁ, בְּכַמָּה בַּחֹדֶש, בְּאֵיזֶה (אִפַּרְכְיָא) [אַפַּטְיָא], כְּשֵׁם שֶׁכָּתוּב בְּאֶסְתֵּר (אסתר ב, טז) "וַתִּלָּקַח אֶסְתֵּר אֶל הַמֶּלֶךְ אֲחַשְׁוֵרוֹשׁ אֶל בֵּית מַלְכוּתוֹ בַּחֹדֶשׁ הָעֲשִׂירִי הוּא חֹדֶשׁ טֵבֵת בִּשְׁנַת שֶׁבַע לְמַלְכוּתוֹ", כָּךְ בָּרָא הַקָּדוֹשׁ בָּרוּךְ הוּא וְהֶעֱבִיר לְדוֹר הַמַּבּוּל, וּלְדוֹר הַפַּלָּגָה, וְלַסְּדוֹמִיִּים, וְלַמִּצְרִיִּים, וְלֹא כָּתַב אֵימָתַי בְּרָאָן וְאֵימָתַי הֶעֱבִירָן, אֶלָא (בראשית ז, יא) "בַּיּוֹם הַזֶּה נִבְקְעוּ כָּל מַעְיְנוֹת תְּהוֹם רַבָּה", וְכֵן לְכֻלָּן, וְכֵיוָן שֶׁעָמְדוּ יִשְׂרָאֵל אָמַר לוֹ הַקָּדוֹשׁ בָּרוּךְ הוּא לְמֹשֶׁה אֵינִי נוֹהֵג בָּהֶם כָּרִאשׁוֹנִים, שֶׁאֵלּוּ בְּנֵי אַבְרָהָם יִצְחָק וְיַעֲקֹב, לְכָךְ כָּתוּב בְּאֵיזֶה חֹדֶשׁ, בְּכַמָּה בַּחֹדֶשׁ, בְּאֵיזֶה יוֹם, (בְּאֵיזֶה שָׁעָה),  בְּאֵיזֶה אִפַּרְכְיָא, [בְּאֵיזוֹ מְדִינָה], רוֹמַמְתִּי קָרְנָם וְנָתַתִּי לָהֶם תִּלּוּי רֹאשׁ, לְכָךְ נֶאֱמַר "וַיְדַבֵּר ה' אֶל מֹשֶׁה" וְגוֹ', בְּמִדְבַּר סִינַי זוֹ אִפַּרְכְיָא, בְּאֹהֶל מוֹעֵד זוֹ הַמְּדִינָה, בַּשָּׁנָה הַשֵּׁנִית [הֲרֵי שָׁנָה], בְּאֵיזֶה חֹדֶשׁ בַּחֹדֶשׁ הַשֵּׁנִי, בְּכַמָּה לַחֹדֶשׁ בְּאֶחָד לַחֹדֶשׁ,  הֲרֵי נִכְתְּבָה אַפַּטְיָא. לָמָּה שְׂאוּ אֶת רֹאשׁ לְקַיֵּם מַה שֶּׁנֶּאֱמַר "וַיָּרֶם קֶרֶן לְעַמּוֹ".

"וַיְדַבֵּר ה' אֶל מֹשֶׁה" אַשְׁרֶיךָ מֹשֶׁה שִׁשִּׁים רִבּוֹא וְהַכֹּהֲנִים וְהַלְּוִיִּם [וְהַזְּקֵנִים] עוֹמְדִין, וּבְכֻלָּם לֹא נִדְבַּר אֶלָּא עִמּוֹ, שֶׁנֶּאֱמַר "וַיְדַבֵּר ה' אֶל מֹשֶׁה בְּמִדְבַּר סִינַי".

מִכָּאן שָׁנוּ רַבּוֹתֵינוּ בִּשְׁלֹשָׁה דְּבָרִים נִתְּנָה הַתּוֹרָה, בְּאֵשׁ וּבְמַיִם וּבְמִדְבָּר. בְּאֵשׁ שֶׁנֶּאֱמַר  "וְהַר סִינַי עָשֵׁן כֻּלּוֹ".  בְּמַיִם, שֶׁנֶּאֱמַר (שופטים ה, ד) "ה' בְּצֵאתְךָ מִשֵׂעִיר גַּם עָבִים נָטְפוּ מַיִם". בְּמִדְבָּר, דִּכְתִּיב "בְּמִדְבַּר סִינַי". וְלָמָּה נִתְּנָה בִּשְׁלֹשָׁה דְּבָרִים הַלָּלוּ, אֶלָּא לוֹמַר לְךָ, מָה אֵלּוּ חִנָּם לָעוֹלָם, אַף הַתּוֹרָה חִנָּם לָעוֹלָם, שֶׁנֶּאֱמַר (ישעיה נה, א) "הוֹי כָּל צָמֵא לְכוּ לַמַּיִם".

"סִינַי", שִׁשָּׁה שֵׁמוֹת נִקְרְאוּ לוֹ, (תהלים סח, טז) "הַר אֱלֹהִים",  "הַר בָּשָׁן" וְכוּ', (שם) "הַר גַּבְנוּנִים", הַר שֶׁפָּסַל בּוֹ אֶת כָּל הֶהָרִים, כְּמָה דְּאַתְּ אָמַר  "אוֹ גִּבֵּן אוֹ דַּק", הַר חֶמֶד, הַר שֶׁחָמַד הַקָּדוֹשׁ בָּרוּךְ הוּא לֵישֵׁב עָלָיו, שֶׁנֶּאֱמַר (תהלים סח, יז) "הָהָר חָמַד אֱלֹהִים לְשִׁבְתּוֹ", הַר חוֹרֵב, הַר שֶׁבּוֹ נִמְשְׁכָה חֶרֶב, (ויקרא כ, י) "מוֹת יוּמַת הַנּוֹאֵף וְהַנּוֹאֶפֶת"  "מוֹת יוּמַת הָרוֹצֵחַ", הַר סִינַי, שֶׁבּוֹ נִשְׂנְאוּ עוֹבְדֵי אֱלִילִים [לְהַקָּדוֹשׁ בָּרוּךְ הוּא] וְנִתַּן לָהֶם אִיפּוֹפְסִין, שֶׁנֶּאֱמַר (ישעיה ס, יב) "וְהַגּוֹיִם חָרֹב יֶחֱרָבוּ".

אֲבָל יִשְׂרָאֵל נָתַתִּי לָהֶם תִּלּוּי רֹאשׁ, שֶׁנֶּאֱמַר "שְׂאוּ אֶת רֹאשׁ", לְקַיֵּם מַה שֶּׁנֶּאֱמַר (תהלים קמח, יד) "וַיָּרֶם קֶרֶן לְעַמּוֹ" וְכֵן הוּא אוֹמֵר (דברים כח, א) "וּנְתָנְךָ ה' אֱלֹהֶיךָ עֶלְיוֹן עַל כָּל גּוֹיֵי הָאָרֶץ".

{pפסוק נגp}   "וְהַלְוִיִּם יַחֲנוּ סָבִיב לְמִשְׁכַּן הָעֵדֻת" וְגוֹ'.

{pפסוק נדp}  ("וַיַּעֲשׂוּ בְּנֵי יִשְׂרָאֵל", וְאַהֲרֹן הֵיכָן הָיָה וְגוֹ') (כָּתוּב בְּרֶמֶז תכ"ז).

~ פרק ב

{pפסוק ב-גp}  "אִישׁ עַל דִּגְלוֹ בְאֹתֹת", יְלַמְּדֶנּוּ רַבֵּנוּ בְּתוֹךְ כַּמָּה אַמּוֹת מֻתָּר אָדָם לֵילֵךְ בְּשַׁבָּת, כָּךְ שָׁנוּ רַבּוֹתֵינוּ הַשּׁוֹבֵת בַּדֶּרֶךְ עוֹשֶׂה לוֹ עֲגֻלָּה אַרְבַּע אַמּוֹת דִּבְרֵי רַבִּי חֲנִינָא בֶּן אַנְטִיגְנוֹס, וּמְטַלְטֵל לְתוֹךְ אַרְבַּע אַמּוֹת בְּשַׁבָּת וְאוֹמֵר שְׁבִיתָתִי בִּמְקוֹמִי, וְזָכָה לוֹ מְקוֹמוֹ אַלְפַּיִם אַמָּה לְכָל רוּחַ. וְכַמָּה הֵן אַרְבַּע אַמּוֹת, רַבִּי יְהוּדָה אוֹמֵר כְּדֵי שֶׁיִּטֹּל אֶת (הֶחָבִית) [הַחֵפֶץ] מִן מַרְגְּלוֹתָיו וְיִתְּנָהּ לִמְרַאֲשֹׁתָיו. וְהַשּׁוֹבֵת בַּמְּדִינָה אֲפִלּוּ הִיא גְּדוֹלָה כְּאַנְטוֹכְיָא, מְהַלֵּךְ אֶת כֻּלָּהּ, וְעִבּוּרָהּ, וְחוּץ מֵעִבּוּרָהּ אַלְפַּיִם אַמָּה [לְכָל רוּחַ], וּמַהוּ עִבּוּרָהּ, חֲנֻיּוֹת וּפֻנְדָּקִיּוֹת שֶׁחוּץ לַמְּדִינָה. וְהַשּׁוֹבֵת בַּמְעָרָה, אֲפִלּוּ הִיא גְּדוֹלָה כִּמְעָרַת (חִזְקִיָּה) [צִדְקִיָּהוּ] מֶלֶךְ יְהוּדָה שֶׁהָיְתָה שְׁנֵים עָשָׂר מִילִין, מְהַלֵּךְ אֶת כֻּלָּהּ וְחוּצָה לָהּ אַלְפַּיִם אַמָּה לְכָל רוּחַ שֶׁיִּרְצֶה. וּמִנַּיִן סָמְכוּ חֲכָמִים, מִדִּבְרֵי תּוֹרָה, שֶׁנֶּאֱמַר (להלן לה, ה) "וּמַדֹּתֶם מִחוּץ לָעִיר" וְגוֹ', וְכֵן אַתָּה מוֹצֵא בִּיהוֹשֻׁעַ כְּשֶׁהָלַךְ לְהַחֲרִיב אֶת יְרִיחוֹ, אָמַר לָהֶם יְהוֹשֻׁעַ עֲתִידִין אַתֶּם לַעֲמֹד שָׁם וְלַעֲשׂוֹת אֶת הַשַּׁבָּת, אֶלָּא אַל תַּרְחִיקוּ מִן הָאָרוֹן יוֹתֵר מֵאַלְפַּיִם אַמָּה לְכָל רוּחַ, לָמָּה, שֶׁתִּהְיוּ רַשָּׁאִין לָבוֹא וּלְהִתְפַּלֵּל לִפְנֵי הָאָרוֹן בְּשַׁבָּת, וְכֵן הוּא אוֹמֵר  "אַךְ רָחוֹק יִהְיֶה בֵּינֵיכֶם וּבֵינָו כְּאַלְפַּיִם אַמָּה בַּמִּדָּה", וְכֵן אַתָּה מוֹצֵא כְּשֶׁאָמַר הַקָּדוֹשׁ בָּרוּךְ הוּא לְמֹשֶׁה שֶׁיַּעֲשֶׂה אוֹתָם דְּגָלִים, אָמַר הַשְׁרֵה אוֹתָם לְדִגְלֵיהֶם לְכָל רוּחַ מִנְיַן אַלְפַּיִם אַמָּה, אִישׁ עַל דִּגְלוֹ בְאֹתֹת.

[זֶה שֶׁאָמַר הַכָּתוּב] (תהלים כ, ו) "נְרַנְּנָה בִּישׁוּעָתֶךָ וּבְשֵׁם אֱלֹהֵינוּ נִדְגֹּל", שֶׁהַקָּדוֹשׁ בָּרוּךְ הוּא שָׂם שְׁמוֹ בִּשְׁמוֹתֵינוּ, וְעָשָׂה אוֹתָנוּ דְּגָלִים, שֶׁנֶּאֱמַר "אִישׁ עַל דִּגְלוֹ בְאֹתֹת". חִבָּה גְּדוֹלָה חִבֵּב הַקָּדוֹשׁ בָּרוּךְ הוּא אֶת יִשְׂרָאֵל שֶׁעֲשָׂאָן דְּגָלִים כְּמַלְאֲכֵי הַשָּׁרֵת, כְּדֵי שֶׁיְּהוּ נִכָּרִין בְּנֵי רְאוּבֵן לְעַצְמָן וּבְנֵי שִׁמְעוֹן לְעַצְמָן. וּמִנַּיִן שֶׁהִיא אַהֲבָה, שֶׁנֶּאֱמַר (שיר השירים ב, ד) "וְדִגְלוֹ עָלַי אַהֲבָה". מָשָׁל לְמָה הַדָּבָר דּוֹמֶה לְאֶחָד שֶׂהָיָה לוֹ אוֹצָר מָלֵא יַיִן נִכְנַס לְבָדְקוֹ וּמָצָא אוֹתוֹ חֹמֶץ, בָּא לָצֵאת מִן הָאוֹצָר מָצָא שָׁם חָבִית אַחַת יַיִן אָמַר זוֹ חָבִית עוֹמֶדֶת עָלַי מִכָּל הָאוֹצָר, כָּךְ בָּרָא הַקָּדוֹשׁ בָּרוּךְ הוּא שִׁבְעִים אֻמּוֹת וּמִכֻּלָּם לֹא מָצָא הַנָיָּה אֶלָּא מִיִּשְׂרָאֵל, שֶׁנֶּאֱמַר  "הֱבִיאַנִי אֶל בֵּית הַיָּיִן", יוֹ"ד יוֹ"ד עֶשְׂרִין, נוּ"ן חֲמִשִּׁים הֲרֵי שִׁבְעִים [אֵלּוּ שִׁבְעִים אֻמּוֹת], וּמִכֻּלָּם לֹא אָהַב אֶלָּא יִשְׂרָאֵל, שֶׁנֶּאֱמַר "וְדִגְלוֹ עָלַי אַהֲבָה", וּכְתִיב (שם ו, ח -ט) "שִׁשִּׁים הֵמָּה מְלָכוֹת וּשְׁמוֹנִים פִּילַגְשִׁים וַעֲלָמוֹת אֵין מִסְפָּר אַחַת הִיא יוֹנָתִי תַּמָּתִי".  "הֱבִיאַנִי אֶל בֵּית הַיָּיִן" אָמַר רַבִּי (הוּנָא) [חֲנַנְיָא] בָּרִאשׁוֹנָה כָּל מִי שֶׁהָיָה מַרְאֶה אִיקוּנִין שֶׁל מֶלֶךְ בְּאֶצְבַּע מִיָּד הָיָה נֶהֱרָג, וְהַתִּינוֹקוֹת הוֹלְכִין לְבֵית הַסֵּפֶר וּמַרְאִים אֶת הָאַזְכָּרָה בְּאֶצְבַּע, אָמַר הַקָּדוֹשׁ בָּרוּךְ הוּא "וְדִגְלוֹ עָלַי אַהֲבָה".

זֶה שֶׁאָמַר הַכָּתוּב (שם, י) "מִי זֹאת הַנִּשְׁקָפָה כְּמוֹ שָׁחַר" וְגוֹ', גְּדוֹלִים יִשְׂרָאֵל בְּדִגְלֵיהֶם וְכָל הָאֻמּוֹת מִסְתַּכְּלִין בָּהֶם וּתְמֵהִין וְאוֹמְרִים "מִי זֹאת הַנִּשְׁקָפָה", אָמְרוּ לָהֶם הָאֻמּוֹת (שם ז, א) "שׁוּבִי שׁוּבִי הַשּׁוּלַמִּית", [מַה שּׁוּבִי שׁוּבִי הַשׁוּלַמִּית], הִדַּבְּקִי לָנוּ וּבוֹאִי לָךְ אֶצְלֵנוּ, וְאָנוּ עוֹשִׂין אֶתְכֶם שִׁלְטוֹנִין וְדֻכָּסִין וְהֶגְמוֹנִין, "שׁוּבִי שׁוּבִי (הַשּׁוּלַמִּית) [וְנֶחֱזֶה בָּךְ"]. וְיִשְׂרָאֵל אוֹמְרִים לָהֶם "מַה תֶּחֱזוּ בַּשּׁוּלַמִּית", וּמַה גְדֻלָּה אַתֶּם נוֹתְנִין לָנוּ שֶׁמָּא "כִּמְחֹלַת הַמַּחֲנָיִם", שֶׁמָּא גְּדֻלָּה אַתֶּם יְכוֹלִים לִיתֵּן לָנוּ כְּמוֹ שֶׁנָּתַן לָנוּ ה' אֱלֹהֵינוּ בַּמִּדְבָּר, דֶּגֶל מַחֲנֵה יְהוּדָה  "דֶּגֶל מַחֲנֵה רְאוּבֵן" (פסוק יח) "דֶּגֶל מַחֲנֵה אֶפְרַיִם"  "דֶּגֶל מַחֲנֵה דָּן".

{rרמז תרפהr}  דָּבָר אַחֵר, "כִּמְחֹלַת הַמַּחֲנָיִם" אָנוּ חוֹטְאִים וּמוֹחֵל לָנוּ, אַף בִּלְעָם הָרָשָׁע הִבִּיט בָּהֶם וְיָצְאָה עֵינוֹ [כְּנֶגְדָּם] וְלֹא הָיָה יָכוֹל לִיגַּע בָּהֶם, שֶׁנֶאֱמַר (להלן כד, ב) "וַיִּשָׂא בִּלְעָם אֶת עֵינָיו וַיַּרְא אֶת יִשְׂרָאֵל שׁוֹכֵן לִשְׁבָטָיו", הִתְחִיל לוֹמַר מִי יָכוֹל לִיגַּע בְּאֵלּוּ בְּנֵי אָדָם שֶׁכָּל אֶחָד וְאֶחָד יוֹשֵׁב עַל דִּגְלוֹ.

(איוב לו, ג) "אֶשָׂא דֵּעִי לְמֵרָחוֹק וּלְפָעֳלִי אֶתֵּן צֶדֶק" לֹא הָיָה צָרִיךְ לוֹמַר אֶלָּא אִישׁ עַל דִּגְלוֹ וּמַה תַּלְמוּד לוֹמַר "עַל דִּגְלוֹ בְאֹתֹת", אֶלָּא בְּשָׁעָה שֶׁנִּפְטַר יַעֲקֹב אָבִינוּ מִן הָעוֹלָם אָמַר לְבָנָיו  "וְשָׁכַבְתִּי עִם אֲבוֹתַי" חָזַר עַל כָּל בָּנָיו וּבֵרְכָן וּפְקָדָם, אָמַר לָהֶם כְּשֶׁתִּטְּלוּ אוֹתִי בְּיִרְאָה וּבְכָבוֹד טְלוּ אוֹתִי, וְלֹא יִגַּע אָדָם אַחֵר בְּמִטָּתִי, וְלֹא אֶחָד מִן הַמִּצְרִיִּים, וְלֹא אֶחָד מִבְּנֵיכֶם, מִפְּנֵי שֶׁיֵּשׁ בָּהֶם שֶׁנָּשְׂאוּ מִבְּנוֹת כְּנַעַן, וְכֵן הוּא אוֹמֵר (שם נ, יב) "וַיַּעֲשׂוּ בָּנָיו לוֹ כֵּן כַּאֲשֶׁר צִוָּם", "בָּנָיו" וְלֹא בְּנֵי בָּנָיו. "וַיִּשְׂאוּ אֹתוֹ בָּנָיו אַרְצָה כְּנַעַן" הֵיאַךְ צִוָּם, אָמַר לָהֶם יְהוּדָה יִשָׂשׂכָר וּזְבוּלֻן יִטְעֲנוּ [מִטָּתִי] מִן הַמִּזְרָח, רְאוּבֵן וְשִׁמְעוֹן וְגָד מִן הַדָּרוֹם, אֶפְרַיִם מְנַשֶּׁה וּבִנְיָמִין מִן הַמַּעֲרָב, דָּן אָשֵׁר וְנַפְתָּלִי מִן הַצָּפוֹן, יוֹסֵף אַל יִטְעֹן מִפְּנֵי שֶׁהוּא מֶלֶךְ, וְאַתֶּם צְרִיכִים לַחֲלֹק לוֹ כָּבוֹד, וְלֵוִי אַל יִטְעֹן, לָמָּה, שֶׁהוּא טוֹעֵן אֶת הָאָרוֹן, וּמִי שֶׁהוּא טוֹעֵן אָרוֹן שֶׁל חַי הָעוֹלָמִים אֵינוֹ טוֹעֵן אֲרוֹנוֹ שֶׁל מֵת. אִם עֲשִׂיתֶם כֵּן וּטְעַנְתֶּם אֶת מִטָּתִי כְּשֵׁם שֶׁצִּוִּיתִי אֶתְכֶם, עָתִיד הַקָּדוֹשׁ בָּרוּךְ הוּא לְהַשְׁרוֹת אֶתְכֶם דְּגָלִים, כֵּיוָן שֶׁנִּפְטַר טָעֲנוּ אוֹתוֹ כְּשֵׁם שֶׁצִּוָּה אוֹתָם, כֵּיוָן שֶׁיָּצְאוּ יִשְׂרָאֵל מִמִּצְרַיִם, אָמַר הַקָּדוֹשׁ בָּרוּךְ הוּא הֲרֵי הַשָּׁעָה שֶׁיֵּעָשׂוּ דְּגָלִים כְּדֶרֶךְ שֶׁבִּשְׂרָם אֲבִיהֶם, מִיָּד אָמַר הַקָּדוֹשׁ בָּרוּךְ הוּא לְמֹשֶׁה עֲשֵׂה אוֹתָם דְגָלִים לִשְׁמִי. הִתְחִיל מֹשֶׁה מֵיצֵר אָמַר עָתִיד לִהְיוֹת מַחְלוֹקֶת בֵּין הַשְּׁבָטִים אִם אוֹמֵר אֲנִי לְשֵׁבֶט יְהוּדָה שֶׁיִּשְׁרוּ בַּמִּזְרָח, הוּא אוֹמֵר אִי אֶפְשִׁי לִשְׁרוֹת וְנָסַע יְהוּדָה וְדִגְלוֹ תְּחִלָּה, נְשִׂיאוֹ וּשְׁבָטָיו אַחֲרָיו, וְסִמָּן עַל כָּל נָשִׂיא וְנָשִׂיא מַפָּה וְצֶבַע. וּמֵהֶם לָמְדָה הַמַּלְכוּת לִהְיוֹת עוֹשִׂין לָהֶם מַפָּה וְצֶבַע, וְעַל כָּל מַפָּה וּמַפָּה כַּצֶּבַע שֶׁל אֲבָנִים טוֹבוֹת שֶׁהָיוּ עַל לִבּוֹ שֶׁל אַהֲרֹן. וְכָל שֵׁבֶט וָשֵׁבֶט הָיְתָה צָבוּעָה הַמַּפָּה לוֹ בַּצֶּבַע שֶׁל אַבְנֵי וְכוּ' וְכָךְ הָיוּ מְהַלְּכִים (הָאֲבָנִים) [וְהָעֲנָנִים] בְּהִלּוּכָן עַל גַּבֵּיהֶן, וּכְמִין קוֹרָה יָצְאָה מִן הֶעָנָן שֶׁבּוֹ הָיוּ יוֹדְעִין לְאֵיזֶה רוּחַ הֵן נוֹסְעִין, כָּךְ הָיָה מַסָּע שֶׁל כָּל דֶּגֶל וָדֶגֶל. גָּמְרוּ לַהֲלֹךְ עַד הֵיכָן שֶׁהוּא רוֹצֶה שֶׁיַּחֲנוּ, אוֹתוֹ הֶעָנָן שֶׁהָיָה עַל גַּבֵּי הַמִּשְׁכָּן שֶׁהָיָה מְהַלֵּךְ עַל גַּבֵּי מַחֲנֵה הַלְּוִיִם בְּאֶמְצַע הַמַּחֲנוֹת הָיָה עוֹמֵד לוֹ, וְהָיוּ בְּנֵי קְהָת וּבְנֵי לֵוִי מַעֲמִידִין אֶת הַמִּשְׁכָּן קֹדֶם לְכֹל הַמַּחֲנוֹת עַד שֶׁלֹּא הָיוּ בָּאִין, שֶׁנֶּאֱמַר (להלן י, כא) "וְהֵקִימוּ אֶת הַמִּשְׁכָּן עַד בֹּאָם". וְכֵיוָן שֶׁהָיוּ בָּאִים הָיוּ מַעֲמִידִין [וְחוֹנִים] כָּל אֶחָד וְאֶחָד בִּמְקוֹמוֹ, וְעַנְנֵי כָּבוֹד עוֹמְדִין עַל גַּבֵּיהֶן.

זוֹ הָיְתָה גְדֻלַּת מֹשֶׁה [שֶׁלֹּא הָיָה עָנָן הַשְּׁכִינָה יוֹרֵד עַל הַמִּשְׁכָּן עַד שֶׁהָיָה מֹשֶׁה] אוֹמֵר (להלן י, לו) "שׁוּבָה ה' רִבְבוֹת אַלְפֵי יִשְׂרָאֵל" וְעַנְנֵי כָּבוֹד הָיוּ מַקִּיפִים אוֹתָן. וְרוּחַ הַקֹּדֶשׁ אוֹמֶרֶת עַל יְדֵי שְׁלֹמֹה  "יָפָה אַתְּ רַעֲיָתִי כְּתִרְצָה" [מַהוּ כְּתִרְצָה], בְּשָׁעָה שֶׁאֲנִי מִתְרַצֶּה לָכֶם. דָּבָר אַחֵר, כְּשֶׁאַתֶּם מִתְרַצִּים לִי בַּקָּרְבָּנוֹת, שֶׁנֶּאֱמַר (ויקרא א, ד) "וְנִרְצָה לוֹ לְכַפֵּר עָלָיו",  "נָאוָה כִּירוּשָׁלַיִם" כְּאוֹתָן מַלְאֲכֵי הַשָּׁרֵת שֶׁהֵן יְרֵאִים וּמֻשְׁלָמִים לִי, (שם) "אֲיֻמָּה כַּנִּדְגָּלוֹת" כִּדְגָלִים שֶׁנָּתַתִּי לָךְ, וְדָוִד רוֹאֵהוּ וְאוֹמֵר, (תהלים קמז, כ) "לֹא עָשָׂה כֵן לְכָל גּוֹי".

אֶלָּא בַּדָּרוֹם, וְכֵן כָּל שֵׁבֶט וְשֵׁבֶט כַּיּוֹצֵא בּוֹ, אָמַר לוֹ הַקָּדוֹשׁ בָּרוּךְ הוּא לְמֹשֶׁה אֵין צְרִיכִין לְךָ בַּדָּבָר הַזֶּה מֵעַצְמָן מַכִּירִין דִּירָתָן, לָמָּה, שֶׁצַּוָּאַת אֲבִיהֶם בְּיָדָם הֵיאַךְ לִשְׁרוֹת בַּדְּגָלִים, אֵינִי מְחַדֵּשׁ עֲלֵיהֶם דָּבָר כְּשֵׁם שֶׁהֵקִיפוּ מִטָּתוֹ כָּךְ יַקִּיפוּ אֶת הַמִּשְׁכָּן, מִנַּיִן שֶׁנֶּאֱמַר "אִישׁ עַל דִּגְלוֹ בְאֹתֹת לְבֵית אֲבֹתָם".

{rרמז תרפוr}  כֵּיצַד הָיוּ שְׁרוּיִּים,  וְהַלְוִיִּם יַחֲנוּ סָבִיב לְמִשְׁכַּן, מֹשֶׁה וְאַהֲרֹן וּבָנָיו בַּמִּזְרָח, דִּכְתִיב (להלן ג, לח) "וְהַחֹנִים לִפְנֵי הַמִּשְׁכָּן קֵדְמָה לִפְנֵי אֹהֶל מוֹעֵד מִזְרָחָה מֹשֶׁה אַהֲרֹן וּבָנָיו", סְמוּכִין לָהֶם (וְאֶצְלָם) יְהוּדָה יִשָּׂשׂכָר וּזְבוּלֻן, מִכָּאן אָמְרוּ אַשְׁרֵי לַצַּדִּיק וְאַשְׁרֵי לִשְׁכֵנָיו, אֵלּוּ שְׁלֹשֶׁת הַשְׂבָטִים שֶׁהָיוּ סְמוּכִין לְמֹשֶׁה וְאַהֲרֹן נַעֲשׂוּ גְּדוֹלִים בַּתּוֹרָה, שֶׁנֶּאֱמַר (בראשית מט, י) "לֹא יָסוּר שֵׁבֶט מִיהוּדָה וּמְחֹקֵק", וּכְתִיב (תהלים קח, ט) "יְהוּדָה מְחוֹקְקִי",  "וּמִבְּנֵי יִשָּׂשׂכָר יוֹדְעֵי בִּינָה לָעִתִּים לָדַעַת מַה יַּעֲשֶׂה יִשְׂרָאֵל רָאשֵׁיהֶם מָאתַיִם" אֵלּוּ מָאתַיִם רָאשֵׁי סַנְהֶדְרָאוֹת שֶׁיָּצְאוּ מִיִּשָּׂשׂכָר, (שופטים ה, יד) "וּמִזְּבוּלֻן מוֹשְׁכִים בְּשֵׁבֶט סוֹפֵר" עַל שֶׁהָיוּ שְׁכֵנֵי תּוֹרָה נַעֲשׂוּ כֻּלָּם חֲכָמִים. וּמִן הַדָּרוֹם בְּנֵי קְהָת, וּסְמוּכִין לָהֶם רְאוּבֵן שִׁמְעוֹן וְגָד, מִכָּאן אָמְרוּ אוֹי לָרָשָׁע וְאוֹי לִשְׁכֵנוֹ אֵלּוּ שְׁלֹשֶׁת הַשְּׁבָטִים שֶׁהָיוּ שְׁכֵנִים לְקֹרַח [וַעֲדָתוֹ] בַּדָּרוֹם אָבְדוּ עִמּוֹ בְּמַחֲלֹקְתָן, שֶׁנֶּאֱמַר  "וַתִּפְתַּח הָאָרֶץ אֶת פִּיהָ וַתִּבְלַע אֹתָם". מִן הַמַּעֲרָב בְּנֵי גֵרְשׁוֹן, וּסְמוּכִין לָהֶם אֶפְרַיִם וּמְנַשֶּׁה וּבִנְיָמִין. וּמִן הַצָּפוֹן בְּנֵי מְרָרִי, וּסְמוּכִין לָהֶם דָּן וְאָשֵׁר וְנַפְתָּלִי, וְהָיוּ [שִׁבְעָה] עַנְנֵי כָּבוֹד מַקִּיפִין אוֹתָם.

וְכֵן הָיְתָה נְסִיעָתָן, סִמָּן הָיָה לְמֹשֶׁה בֶּעָנָן, אֵימָתַי הָיָה מִסְתַּלֵּק,  כֵּיוָן שֶׁהָיָה רוֹאֶה שֶׁמִּסְתַּלֵּק הָיָה אוֹמֵר (להלן י, לא) "קוּמָה ה' וְיָפֻצוּ אֹיְבֶיךָ" וְהֶעָנָן מִסְתַּלֵּק. נִסְתַּלֵּק הֶעָנָן הָיוּ כֻּלָּן מִתְקָרְבִים לִיסַּע וּמְיַשְּׁבִין אֶת כְּלֵיהֶם, מִי שֶׁהָיָה לוֹ בְּהֵמָה הָיָה נוֹשֵׂא עָלֶיהָ, וְאִם לֹא הָיָה לוֹ, הֶעָנָן נוֹטֵל אֶת הַשְׁאָר. כֵּיוָן שֶׁנִּתְיַשְּׁבוּ תָּקְעוּ בַּחֲצוֹצְרוֹת
{rרמז תרפזr}  זֶה שֶׁאָמַר הַכָּתוּב (דברים לב, י) "יִמְצָאֵהוּ בְּאֶרֶץ מִדְבָּר" מְצִיאָה גְּדוֹלָה מָצָא הַקָּדוֹשׁ בָּרוּךְ הוּא אֶת יִשְׂרָאֵל, כְּאָדָם שֶׁהוּא מְהַלֵּךְ בַּמִּדְבָּר וְהוּא מוֹצֵא שָׁם עֲנָבִים, כָּךְ מָצָא הַקָּדוֹשׁ בָּרוּךְ הוּא אֶת יִשְׂרָאֵל, שֶׁנֶּאֱמַר  "כַּעֲנָבִים בַּמִּדְבָּר מָצָאתִי (אֲבוֹתֵיכֶם) [יִשְׂרָאֵל"], לְכָךְ נֶאֱמַר "יִמְצָאֵהוּ בְּאֶרֶץ מִדְבָּר", "וּבְתֹהוּ יְלֵל יְשִׁמֹן" לַיְלָה הָיָה הָעוֹלָם, וְכֵיוָן שֶׁקִּבְּלוּ יִשְׂרָאֵל אֶת הַתּוֹרָה הֵאִיר הָעוֹלָם, שֶׁנֶּאֱמַר (משלי ו, כג) "כִּי נֵר מִצְוָה וְתוֹרָה אוֹר" מַהוּ "יְסֹבְבֶנְהוּ" שֶׁהֱקִיפָן בְּעַנְנֵי כָּבוֹד, "יְבוֹנְנֵהוּ" שֶׁהֱבִינָם דִּבְרֵי תּוֹרָה, "יִצְּרֶנְהוּ" אַשְׁרֵי הָאָזְנַיִם שֶׁשָּׁמְעוּ עַד הֵיכָן שְׁמָרָן עַד הֵיכָן נְצָרָן, כִּבְיָכוֹל עַד "כְּאִישׁוֹן עֵינוֹ". בּוֹא וּרְאֵה הֵיאַךְ חִבְּבָן וּשְׁמָרָן וּנְצָרָן, שֶׁאָמַר לוֹ הַקָּדוֹשׁ בָּרוּךְ הוּא לְמֹשֶׁה אֱמֹר לָהֶם שֶׁיַּעֲשׂוּ לִי מִשְׁכָּן וְאֶשְׁכֹּן בֵּינֵיהֶם, וְלֹא עוֹד אֶלָּא שֶׁאֶעֱשֶׂה אוֹתָם דְּגָלִים לִשְׁמֹר, לָמָּה שֶׁהֵן בָּנַי, שֶׁנֶּאֱמַר (דברים יד, א) "בָּנִים אַתֶּם לַה' אֱלֹהֵיכֶם" וְהֵם צִבְאוֹתַי, שֶׁנֶּאֱמַר (שמות ז, ד) "וְהוֹצֵאתִי אֶת צִבְאוֹתַי" לְפִיכָךְ עֲשִׂיתִים דְּגָלִים לִשְׁמִי [שֶׁנֶּאֱמַר "אִישׁ עַל דִּגְלוֹ"].

זֶה שֶׁאָמַר הַכָּתוּב  "הֱבִיאַנִי אֶל בֵּית הַיָּיִן", כֵּיוָן שֶׁנִּגְלָה הַקָּדוֹשׁ בָּרוּךְ הוּא עַל הַר סִינַי יָרְדוּ עִמּוֹ עֶשְׂרִים וּשְׁנַיִם אֶלֶף רִבְבוֹת מֶרְכָּבוֹת שֶׁל מַלְאָכִים, שֶׁנֶּאֱמַר (תהלים סח, יח) "רֶכֶב אֱלֹהִים רִבֹּתַיִם" וְהָיוּ כֻּלָּם עֲשׂוּיִים דְּגָלִים דְּגָלִים, לְכָךְ נֶאֱמַר  "דָּגוּל מֵרְבָבָה", כֵּיוָן שֶׁרָאוּ אוֹתָן יִשְׂרָאֵל שֶׁהֵן עֲשׂוּיִין דְּגָלִים דְּגָלִים הָיוּ מִתְאַוִּין לִדְגָלִים, אָמְרוּ הַלְוַאי שֶׁאָנוּ נַעֲשִׂין דְּגָלִים כְּמוֹתָם, לְכָךְ נֶאֱמַר "הֱבִיאַנִי אֶל בֵּית הַיָּיִן" זֶה סִינַי שֶׁבּוֹ נִתְּנָה הַתּוֹרָה [שֶׁנִּמְשְׁלָה לְיַיִן], שֶׁנֶּאֱמַר (משלי ט, ה) "וּשְׁתוּ בְּיַיִן מָסָכְתִּי". "וְדִגְּלוֹ עָלַי אַהֲבָה" הַלְוַאי הוּא מַדְגִּיל עָלֵינוּ אַהֲבָה, וְכֵן הוּא אוֹמֵר (תהלים כ, ו) "נְרַנְּנָה בִּישׁוּעָתֶךָ וּבְשֵׁם אֱלֹהֵינוּ נִדְגֹּל", אָמַר לָהֶם הַקָּדוֹשׁ בָּרוּךְ הוּא, נִתְאַוִּיתֶם לִדְגָלִים, חַיֵּיכֶם שֶׁאֲנִי עוֹשֶׂה שְׁאֵלַתְכֶם, שֶׁנֶּאֱמַר  "יְמַלֵּא ה' כָּל מִשְׁאֲלוֹתֶיךָ", מִיָּד הוֹדִיעַ הַקָּדוֹשׁ בָּרוּךְ הוּא אַהֲבָתוֹ לְיִשְׂרָאֵל וְאָמַר לְמֹשֶׁה לֵךְ עֲשֵׂה אוֹתָם דְּגָלִים כְּמוֹ שֶׁנִּתְאַוּוּ, אִישׁ עַל דִּגְלוֹ בְאֹתֹת.

מַהוּ "מִנֶּגֶד", מֵרִחוּק מִיל, אָמַר הַקָּדוֹשׁ בָּרוּךְ הוּא יִהְיוּ יִשְׂרָאֵל רְחוֹקִים מִן הָאָרוֹן אַלְפַּיִם אַמָּה, וּמֹשֶׁה וְאַהֲרֹן סְמוּכִין לוֹ, שֶׁנֶּאֱמַר (להלן ג, לח) "וְהַחֹנִים לִפְנֵי הַמִּשְׁכָּן קֵדְמָה לִפְנֵי אֹהֶל מוֹעֵד מִזְרָחָה מֹשֶׁה וְאַהֲרֹן וּבָנָיו". אָמַר הַקָּדוֹשׁ בָּרוּךְ הוּא אִם כָּעַסְתִּי עַל בָּנַי יְהוּ עוֹשִׂין פְּשָׁרָה בֵּינִי לְבֵין בָּנַי לְכָךְ הָיוּ סְמוּכִים לוֹ, אֲבָל הַשְּׁבָטִים מִנֶּגֶד סָבִיב לְאֹהֶל מוֹעֵד יַחֲנוּ. דָּבָר אַחֵר, "וְהַחֹנִים לִפְנֵי הַמִּשְׁכָּן", אַתָּה מוֹצֵא בְּכָל מָקוֹם יְהוּדָה קוֹדֵם לַדְּגָלִים, שֶׁנֶּאֱמַר "וְהַחֹנִים קֵדְמָה מִזְרָחָה דֶּגֶל מַחֲנֵה יְהוּדָה", הֲרֵי לַחֲנִיָּה לִנְסִיעָה מִנַּיִן, שֶׁנֶּאֱמַר (להלן י, יד) "וַיִּסַּע דֶגֶל מַחֲנֵה [בְּנֵי] יְהוּדָה", לְקָרְבָּנוֹת מִנַּיִן, דִּכְתִיב (להלן ז, יב) "וַיְהִי הַמַּקְרִיב בַּיּוֹם הָרִאשׁוֹן", לְמִלְחָמָה מִנַּיִן, דִּכְתִיב  "וַיֹּאמֶר ה' יְהוּדָה יַעֲלֶה", וְאוֹמֵר (שם א) "מִי יַעֲלֶה לָנוּ בַּתְּחִלָּה", וְאַף כְּשֶׁיָּבוֹא הַמְּבַשֵׂר יְהוּדָה מִתְבַּשֵּׂר תְּחִלָּה, שֶׁנֶּאֱמַר  "הִנֵּה עַל הֶהָרִים רַגְלֵי מְבַשֵׂר מַשְׁמִיעַ שָׁלוֹם חָגִּי יְהוּדָה חַגַּיִךְ".

{pפסוק יזp}  "וְנָסַע אֹהֶל מוֹעֵד" (כָּתוּב בְּרֶמֶז תכ"ז).

{rרמז תרפחr}  אִבַּעְיָא לְהוּ לֶחֶם הַפָּנִים נִפְסָל בַּמַּסָּעוֹת אוֹ אֵינוֹ נִפְסָל, רַבִּי יוֹחָנָן וְרַבִּי יְהוֹשֻׁעַ בֶּן לֵוִי, חָד אָמַר נִפְסָל, וְחָד אָמַר אֵינוֹ נִפְסָל, מָאן דְּאָמַר נִפְסָל, דִּכְתִיב "כַּאֲשֶׁר יַחֲנוּ כֵּן יִסָּעוּ", מָה בַּחֲנִיָּתָן נִפְסָל בְּיוֹצֵא, אַף בִּנְסִיעָתָן נִפְסָל בְּיוֹצֵא, מָאן דְּאָמַר אֵינוֹ נִפְסָל, דִּכְתִיב (להלן ד, ז) "וְלֶחֶם הַתָּמִיד עָלָיו יִהְיֶה", וְאִידָךְ נַמִּי הַכְּתִיב כַּאֲשֶׁר יַחֲנוּ כֵּן יִסָּעוּ, [לְאִידָךְ גִּיסָא] מָה בַּחֲנִיָּתָן בִּמְקוֹמוֹ לֹא מִיפְסָל, אַף בִּנְסִיעָתָן בִּמְקוֹמוֹ לֹא מִיפְסָל, וְאִידָךְ נַמִּי הַכְּתִיב "וְלֶחֶם הַתָּמִיד עָלָיו יִהְיֶה", אֶלָּא כִּי אָתָא רַב דִּימִי אָמַר, בִּמְסֻדָּר כֻּלֵי עָלְמָא לֹא פְּלִיגֵי,  אֶלָּא כִּי פְּלִיגֵי בִּמְסֻלָּק, מָאן דְּאָמַר נִפְסָל דִּכְתִיב "כַּאֲשֶׁר יַחֲנוּ כֵּן יִסָּעוּ", מָה בַּחֲנִיָּתָן נִפְסָל בְּיוֹצֵא, אַף בִּנְסִיעָתָן מִיפְסָל בְּיוֹצֵא, לְמָאן דְּאָמַר אֵינוֹ נִפְסָל, דִּכְתִיב "וְנָסַע אֹהֶל מוֹעֵד", אַף עַל פִּי שֶׁנָּסַע אֹהֶל מוֹעֵד הוּא, וְאִידָךְ נַמִּי הַכְּתִיב כַּאֲשֶׁר יַחֲנוּ כֵּן יִסָּעוּ, [לְאִידָךְ גִּיסָא] מָה בַּחֲנִיָּתָן כִּי לֹא מַפִּיק לְהוּ לֹא מִיפְסָל, אַף בִּנְסִיעָתָן כִּי לֹא מַפִּיק לְהוּ לֹא מִיפְסָל, וְאִידָךְ נַמִּי הַכְּתִיב וְנָסַע אֹהֶל מוֹעֵד, הַהוּא לִדְגָלִים הוּא דְּאָתָא, וְאִידָךְ מִמַּחֲנֵה הַלְוִיִּם בְּתוֹךְ הַמַּחֲנוֹת נַפְקָא, כִּי אָתָא רַבִּין אָמַר, מַר אָמַר בִּמְסֻדָּר, וּמַר אָמַר בִּמְסֻלָּק, וְלֹא פְּלִיגֵי.

~ פרק ג

{pפסוק א-בp}  "וְאֵלֶּה תּוֹלְדֹת אַהֲרֹן וּמֹשֶׁה", אָמַר רַבִּי שְׁמוּאֵל בַּר נַחְמָנִי אָמַר רַבִּי יוֹנָתָן, כָּל הַמְּלַמֵּד אֶת בֶּן חֲבֵרוֹ תּוֹרָה מַעֲלֶה עָלָיו הַכָּתוּב כְּאִלּוּ יְלָדוֹ, שֶׁנֶּאֱמַר "וְאֵלֶּה תּוֹלְדֹת אַהֲרֹן וּמֹשֶׁה", וּכְתִיב "וְאֵלֶּה שְׁמוֹת בְּנֵי אַהֲרֹן", לוֹמַר לְךָ אַהֲרֹן יָלַד וּמֹשֶׁה לִמֵּד, לְפִיכָךְ נִקְרְאוּ עַל שְׁמוֹ.

"בְּיוֹם דִּבֶּר ה' אֶת מֹשֶׁה" (כָּתוּב בְּרֶמֶז תל"א).

{pפסוק ג-דp}  "וַיָּמָת נָדָב וַאֲבִיהוּא" (כָּתוּב בְּרֶמֶז תקכ"ד).

תַּנְיָא רַבִּי אֱלִיעֶזֶר אוֹמֵר כָּל שֶׁאֵינוֹ עוֹסֵק בִּפְרִיָּה וּרְבִיָּה כְּאִלּוּ שׁוֹפֵךְ דָּמִים, שֶׁנֶּאֱמַר (בראשית ט, ו-ז) "שֹׁפֵךְ דַּם הָאָדָם" וּכְתִיב "וְאַתֶּם פְּרוּ וּרְבוּ". רַבִּי עֲקִיבָא אוֹמֵר כְּאִלּוּ מְמַעֵט אֶת הַדְּמוּת", שֶׁנֶּאֱמַר "כִּי בְּצֶלֶם אֱלֹהִים עָשָׂה אֶת הָאָדָם" וּכְתִיב "וְאַתֶּם פְּרוּ וּרְבוּ". בֶּן עַזַּאי אוֹמֵר כְּאִלּוּ שׁוֹפֵךְ דָמִים וּמְמַעֵט אֶת הַדְּמוּת, אָמְרוּ לוֹ לְבֶן עַזַּאי יֵשׁ נָאֶה דּוֹרֵשׁ וְנָאֶה מְקַיֵּם, [נָאֶה מְקַיֵּם וְאֵין נָאֶה דּוֹרֵשׁ], וְאַתָּה נָאֶה דּוֹרֵשׁ וְאֵינְךָ נָאֶה מְקַיֵּם אָמַר לָהֶם נַפְשִׁי חָשְׁקָה בַּתּוֹרָה, [אֶפְשָׁר] שֶׁיִּתְקַיֵּם הָעוֹלָם עַל יְדֵי אֲחֵרִים.

{rרמז תרפטr}  תָּנוּ רַבָּנָן  "וּבְנֻחֹה יֹאמַר שׁוּבָה ה' רִבְבוֹת אַלְפֵי יִשְׂרָאֵל" מְלַמֵּד שֶׁאֵין הַשְּׁכִינָה שׁוֹרָה עַל פָּחוֹת מִשְּׁנֵי אֲלָפִים וּשְׁנֵי רְבָבוֹת מִיִּשְׂרָאֵל, הֲרֵי שֶׁהָיוּ יִשְׂרָאֵל שְׁנֵי אֲלָפִים וּשְׁנֵי רְבָבוֹת חָסֵר אֶחָד וְזֶה לֹא עָסַק בִּפְרִיָּה וּרְבִיָּה לֹא נִמְצָא שֶׁזֶּה גּוֹרֵם לַשְּׁכִינָה שֶׁתִּסְתַּלֵּק מִיִּשְׂרָאֵל. אַבָּא חָנָן אוֹמֵר מִשּׁוּם רַבִּי אֱלִיעֶזֶר, חַיָּב מִיתָה, שֶׁנֶּאֱמַר "וּבָנִים לֹא הָיוּ לָהֶם", הָא הָיוּ לָהֶם בָּנִים לֹא מֵתוּ.

{pפסוק יב-יגp}  "כִּי לִי כָּל בְּכוֹר" (כָּתוּב בְּרֶמֶז שס"ד).

"הִקְדַּשְׁתִּי לִי כָל בְּכוֹר בְּיִשְׂרָאֵל "תְּנָן הָתָם הַלּוֹקֵחַ עֻבַּר חֲמוֹרוֹ שֶׁל נָכְרִי, וְכֵן הַלּוֹקֵחַ עֻבַּר פָּרָתוֹ, וְהַמּוֹכֵר לוֹ אַף עַל פִּי שֶׁאֵינוֹ רַשַּׁאי, וְהַמִּשְׁתַּתֵּף לוֹ, וְהַמְּקַבֵּל מִמֶּנוּ, וְהַנּוֹתֵן לוֹ בְּמַתָּנָה פָּטוּר מִן הַבְּכוֹרָה, שֶׁנֶּאֱמַר "בְּיִשְׂרָאֵל" וְלֹא בַּאֲחֵרִים, רַבִּי יְהוּדָה אוֹמֵר שֻׁתָּפוּת נָכְרִי חַיֶּבֶת בִּבְכוֹרָה, וַחֲכָמִים אוֹמְרִים כָּל זְמַן שֶׁיַּד הַנָּכְרִי בְּאֶמְצַע פְּטוּרָה מִן הַבְּכוֹרָה. אָמַר רַבִּי יוֹחָנָן וּשְׁנֵיהֶם מִקְרָא אֶחָד דָּרְשׁוּ (שמות יג, ב) "כָּל בְּכוֹר", רַבָּנָן סָבְרֵי "בְּכוֹר" מִקְצָת בְּכוֹר מַשְׁמָע, כָּתַב רַחֲמָנָא "כָּל" עַד דְּאִכָּא כֻּלֵּיהּ, וְרַבִּי יְהוּדָה סָבַר "בְּכוֹר" מַשְׁמָע כֻּלֵּיהּ בְּכוֹר, כָּתַב רַחֲמָנָא "כָּל" דַּאֲפִלּוּ כָּל דְּהוּ, וְאִי תֵּימָא דְּכֻלֵיהּ עַלְמָא בְּכוֹר רוּבָּא מַשְׁמָע, מַר סָבַר "כָּל" לְמִלּוּיֵי אָתָא, וּמַר סָבַר כָּל לְגִרוּעֵי אָתָא. וְכַמָּה תְּהֵא שֻׁתָּפוּת עִם הַנָּכְרִי וּתְהֵא פְּטוּרָה מִן הַבְּכוֹרָה, רַב הוּנָא אָמַר אֲפִלּוּ אָזְנוֹ, רַב חִסְדָּא אָמַר דָּבָר שֶׁעוֹשֶׂה אוֹתוֹ נְבֵלָה, וְרָבָא אָמַר דָּבָר שֶׁעוֹשֶׂה אוֹתוֹ טְרֵפָה,  מָאן דְּאָמַר דָּבָר שֶׁעוֹשֶׂה אוֹתוֹ טְרֵפָה סָבַר טְרֵפָה אֵינָהּ חַיָּה,  וּמָאן דְּאָמַר דָּבָר שֶׁעוֹשֶׂה אוֹתוֹ נְבֵלָה קְסָבַר טְרֵפָה חַיָּה.  מַתְקִיף לָהּ מַר בַּר רַב אַשִּׁי, מַאי שְׁנָא מִנְּפָלִים דְּאַף עַל גַּב דְּלָאו בְּנֵי חַיּוּתָא נִינְהוּ קַדְשֵׁי, דְּאָמַר מַר (שם יג, יב) "פֶּטֶר שֶׁגֶר בְּהֵמָה" שֶׁגָּר בִּבְהֵמָה, הָתָם כֵּיוָן דְּלָא עַרִיבוּ בְּהוּ חֻלִּין קַרִינָא בְּהוּ [בִּבְהֵמָה] כָּל בְּכוֹר, הָכָא כֵּיוָן דַּעֲרִיבוּ בְּהוּ חֻלִּין  לֹא קַרִינָא בְּהוּ כָּל בְּכוֹר.

כֹּהֲנִים וּלְוִיּם פְּטוּרִין הֵן עַצְמָן, מִקַּל וָחֹמֶר, אִם הִפְקִיעַ קְדֻשָּׁתָן שֶׁל לְוִיִּם אֶת קְדֻשָּׁתָן שֶׁל יִשְׂרָאֵל בַּמִּדְבָּר, שֶׁנֶּאֱמַר "לָקַחְתִּי אֶת הַלְוִיִּם תַּחַת כָּל בְּכוֹר בִּבְנֵי יִשְׂרָאֵל", דִּין הוּא שֶׁתַּפְקִיעַ אֶת שֶׁל עַצְמָן. אֲשְׁכְּחָן אָדָם, בְּהֵמָה [טְמֵאָה] מְנָלָן, אֲמַר קְרָא (להלן יח, טו) "אַף פָּדֹה תִפְדֶּה אֶת בְּכוֹר הָאָדָם וְאֵת בְּכוֹר הַבְּהֵמָה הַטְּמֵאָה", כָּל שֶׁיֶּשְׁנוֹ בִּבְכוֹר אָדָם יֶשְׁנוֹ בִּבְכוֹר בְּהֵמָה טְמֵאָה, וְכָל שֶׁאֵינוֹ בִּבְכוֹר אָדָם אֵינוֹ בִּבְכוֹר בְּהֵמָה טְמֵאָה. אֲמַר לֵיהּ רַב סִפְרָא לְאַבַּיֵּי, בֶּן חֹדֶשׁ דַּאֲפְקַע לִיפְקַע, פָּחוֹת מִבֶּן חֹדֶשׁ דְּלֹא אֲפְקַע לֹא לִיפְקַע, לְוִיָּה לֹא תִפְקַע, אֲלָמָה אָמַר רַב אַדָּא בַּר אַהֲבָה לְוִיָּה שֶׁיָּלְדָה בְּנָהּ פָּטוּר מֵחֲמֵשׁ סְלָעִים, הָא לֹא קַשְׁיָא [כִּדְמַר בְּרֵיהּ דְּרַב יוֹסֵף מִשְּׁמֵיהּ דְּרָבָא דְּאָמַר] בְּפֶטֶר רֶחֶם תָּלָה רַחֲמָנָא. וְאַהֲרֹן שֶׁלֹּא הָיָה בְּאוֹתוֹ מִנַּיִן לֹא לִיפְקַע, דְּתַנְיָא לָמָּה נָקוּד עַל אַהֲרֹן שֶׁבְּחֻמַּשׁ הַפְּקוּדִים, שֶׁלֹּא הָיָה בְּאוֹתוֹ מִנְיָן, אֲמַר קְרָא הַלְוִיִּם הֻקְּשׁוּ כָּל הַלְוִיִּם כֻּלָּן זֶה לָזֶה. כֹּהֲנִים מְנָלָן, כִּדְרַבִּי יְהוֹשֻׁעַ בֶּן לֵוִי דְּאָמַר רַבִּי יְהוֹשֻׁעַ בֶּן לֵוִי בְּעֶשְׂרִים וְאַרְבָּעָה מְקוֹמוֹת נִקְרְאוּ כֹּהֲנִים לְוִיִּם, וְזֶה אֶחָד מֵהֶן  "וְהַכֹּהֲנִים הַלְוִיִּם בְּנֵי צָדוֹק". וּלְדוֹרוֹת מְנָלָן, אֲמַר קְרָא וְהָיוּ לִי הַלְוִיִּם, בַּהֲוָיָתָן יְהוּ. וּמִמַּאי דִּבְשֶׂה, אֲמַר קְרָא (להלן יח, טו) "אַךְ פָּדֹה תִפְדֶּה" וְגוֹ', מַה בְּכוֹר אָדָם לֹא חִלַּקְתָּ בּוֹ בֵּין לְדוֹרוֹת בֵּין בְּאוֹתָהּ שָׁעָה [בְּכֶסֶף], אַף בְּכוֹר בְּהֵמָה טְמֵאָה לֹא תַּחֲלֹק בָּהּ בֵּין לְדוֹרוֹת בֵּין בְּאוֹתָהּ שָׁעָה בְּשֶׂה.

אָמַר רַבִּי (יוֹחָנָן) [חֲנִינָא] שֶׂה אֶחָד שֶׁל בֶּן לֵוִי פָּטַר כַּמָּה פִּטְרֵי חֲמוֹרִים שֶׁל יִשְׂרָאֵל, דַּאֲמַר קְרָא  וְאֶת בֶּהֱמַת הַלְוִיִּם תַּחַת בְּהֶמְתָּם, בְּהֵמָה אַחַת תַּחַת בְּהֵמוֹת הַרְבֵּה, וְאֵימָא  (יונה ד, יא) "בְּהֵמָה רַבָּה", אִם כֵּן לִיכְתּוֹב קְרָא וְאֶת בֶּהֱמַת בֶּהֱמַת, אוֹ בְּהֶמְתָּם בְּהֶמְתָּם, מַאי בֶּהֱמַת בְּהֶמְתָּם שְׁמַע מִינָהּ חָד פָּטַר טוּבָא, וְרַבִּי חֲנִינָא טַעְמָא דְּמַתְנִיתִין קָמְפַרֵשׁ וְהָכִי קָאָמַר מַאי טַעְמָא פּוֹדֶה בּוֹ פְּעָמִים הַרְבֵּה, מִשּׁוּם דְּשֶׂה אֶחָד שֶׁל בֶּן לֵוִי פּוֹטֵר כַּמָּה פִּטְרֵי חֲמוֹרִים שֶׁל יִשְׂרָאֵל.

{pפסוק טו-טזp} {rרמז תרצr}  "פְּקֹד אֶת בְּנֵי לֵוִי", זֶה שֶׁאָמַר הַכָּתוּב (תהלים צב, יג) "צַדִּיק כַּתָּמָר יִפְרָח" מַה תְּמָרָה זוֹ צִלָּה רָחוֹק, כָּךְ מַתַּן שְׂכָרָן שֶׁל צַדִּיקִים רָחוֹק. מַה תְּמָרָה זוֹ עוֹשָׂה תְּמָרִים וְעוֹשָׂה נוֹבְלוֹת,  [כָּךְ יִשְׂרָאֵל יֵשׁ בָּהֶן בְּנֵי תּוֹרָה וְיֵשׁ בָּהֶן עַמֵּי הָאָרֶץ. מַה תְּמָרָה זוֹ יֵשׁ בָהֶן נוֹבְלוֹת] שֶׁאֵינָן נִכְנָסִין לְאוֹצָר [וְעוֹשָׂה תְּמָרִים וְהֵן נִכְנָסִין לְאוֹצָר], כָּךְ יִשְׂרָאֵל כְּשֶׁהָיוּ בַּמִּדְבָּר מֵהֶן נִכְנְסוּ [לְאֶרֶץ יִשְׂרָאֵל] וּמֵהֶן לֹא נִכְנְסוּ. מַה תְּמָרָה זוֹ אִם נִקְצְצָה אוֹ נֶעֶקְרָה אֵין עוֹלָה תַחְתֶּיהָ אַחֶרֶת, וְכֵן הָאֶרֶז כְּשֶׁהוּא נֶעֱקַר אוֹ נִקְצָץ אֵינוֹ מַחֲלִיף, לְכָךְ נִמְשְׁלוּ הַצַּדִּיקִים כִּתְמָרָה וָאֶרֶז. מַה תְּמָרָה זוֹ עוֹשָׂה תְּמָרִים וְעוֹשָׂה קוֹצִים, וְכָל מִי שֶׁמְּבַקֵּשׁ לִגְנֹב הַתְּמָרִים הַקּוֹצִים שׁוֹלְטִין בּוֹ, כָּךְ הַצַּדִּיקִים וְהַחֲכָמִים וְכָל מִי שֶׁאֵינוֹ מְשַׁמֵּר אֶת נַפְשׁוֹ מֵהֶן נוֹפֵל בְּגֵיהִנָּם וְלוֹקֶה בָּעוֹלָם הַזֶּה, לָמָּה, שֶׁנְּשִׁיכָתָן נְשִׁיכַת שׁוּעָל וַעֲקִיצָתָן עֲקִיצַת עַקְרָב וּלְחִישָׁתָן לְחִישַׁת שָׂרָף, וְאַף כָּל דִּבְרֵיהֶם כְּגַחֲלֵי אֵשׁ. "צַדִּיק כַּתָּמָר יִפְרָח" מְדַבֵּר בְּשִׁבְטוֹ שֶׁל לֵוִי שֶׁהִפְרִישָׁן הַקָּדוֹשׁ בָּרוּךְ הוּא בְּמַעֲשֵׂיהֶם הַטּוֹבִים, מַה כְּתִיב אַחֲרָיו  "שְׁתוּלִים בְּבֵית ה' בְּחַצְרוֹת אֱלֹהֵינוּ יַפְרִיחוּ", לְלַמֶּדְךָ שֶׁלֹּא הָיוּ זָזִין מִבֵּית הַמִּקְדָּשׁ, שֶׁנֶּאֱמַר (שם קא, ו) "עֵינַי בְּנֶאֶמְנֵי אֶרֶץ לָשֶׁבֶת עִמָּדִי הֹלֵךְ בְּדֶרֶךְ תָּמִים הוּא יְשָׁרְתֵנִי", לְכָךְ נֶאֱמַר "שְׁתוּלִים בְּבֵית ה'", שֶׁלֹּא הָיְתָה הָעֲזָרָה חֲסֵרָה מֵהֶם, שֶׁנֶּאֱמַר "בְּחַצְרוֹת אֱלֹהֵינוּ יַפְרִיחוּ". [מַהוּ "בְּחַצְרוֹת אֱלֹהֵינוּ"] זֶה שֶׁאָמַר הַכָּתוּב (שם סה, ה) "אַשְׁרֵי תִּבְחַר וּתְקָרֵב יִשְׁכֹּן חֲצֵרֶיךָ", אָמַר הַקָּדוֹשׁ בָּרוּךְ הוּא הוֹאִיל וְהֵן לִגְיוֹנוֹתַי לֵךְ וּסְפֹר אוֹתָם, לְכָךְ נֶאֱמַר "פְּקֹד אֶת בְּנֵי לֵוִי".

זֶה שֶׁאָמַר הַכָּתוּב (שם סח, ז) "אֱלֹהִים מוֹשִׁיב יְחִידִים בַּיְתָה", שָׁאֲלָה מַטְרוּנָה אַחַת אֶת רַבִּי יוֹסִי בֶּן חֲלַפְתָּא וְכוּ' (כָּתוּב בִּתְהִלִּים תשצ"ד).

דָּבָר אַחֵר "אֱלֹהִים מוֹשִׁיב יְחִידִים בַּיְתָה מוֹצִיא אֲסִירִים בַּכּוֹשָׁרוֹת" זֶה עַמְרָם וְיוֹכֶבֶד אִשְׁתּוֹ, שֶׁבִּזְכוּתָם הוֹצִיא הַקָּדוֹשׁ בָּרוּךְ הוּא אֶת יִשְׂרָאֵל מִמִּצְרַיִם, שֶׁהָיוּ מְשֻׁעְבָּדִים בְּטִיט וּבִלְבֵנִים, מֶה עָשָׂה הַקָּדוֹשׁ בָּרוּךְ הוּא זִוֵּג יוֹכֶבֶד לְעַמְרָם כְּדֵי לְהַעֲמִיד מֵהֶן גּוֹאֵל לְיִשְׂרָאֵל וּלְהַעֲמִיד מֵהֶם כֹּהֲנִים גְּדוֹלִים וְכוּ', אָמַר הַקָּדוֹשׁ בָּרוּךְ הוּא הוֹאִיל וְהַשֵּׁבֶט הַזֶּה לָמוּד הוּא לְהַעֲמִיד גּוֹאֲלִים, לֵךְ וּסְפֹר אוֹתָם.

רַבִּי יְהוּדָה בְּרַבִּי שָׁלוֹם אָמַר לָמוּד הוּא הַשֵּׁבֶט הַזֶּה לִהְיוֹת מוֹנֶה אוֹתוֹ הַקָּדוֹשׁ בָּרוּךְ הוּא בְּכָל מָקוֹם עַד שֶׁהֵן קְטַנִּים, [מִנַּיִן], שֶׁבְּשָׁעָה שֶׁאָמַר הַקָּדוֹשׁ בָּרוּךְ הוּא לְיַעֲקֹב שֶׁיֵּרֵד לְמִצְרַיִם אוֹתָהּ שָׁעָה סָפַר אֶת (יִשְׂרָאֵל) [יַעֲקֹב] וּבָנָיו וְנִמְצְאוּ כֻּלָּם שִׁשִּׁים וְשִׁשָּׁה, וְיוֹסֵף וּבָנָיו הֲרֵי שִׁבְעִים חָסֵר אֶחָד, וְהוּא אוֹמֵר  "כָּל הַנֶּפֶשׁ לְבֵית יַעֲקֹב הַבָּאָה מִצְרַיְמָה שִׁבְעִים", [אָמַר רַבִּי לֵוִי] אָמַר רַבִּי שְׁמוּאֵל בַּר נַחְמָנִי לָמוּד הוּא הַשֵּׁבֶט הַזֶּה שֶׁהַקָּדוֹשׁ בָּרוּךְ הוּא מוֹנֶה אוֹתָן עַד שֶׁהֵן בִּמְעֵי אִמָּן. אָמַר רַבִּי בְּרֶכְיָה הַכֹּהֵן הַשָׂרָף הַזֶּה אֵינוֹ מַסְפִּיק לָצֵאת עַד שֶׁמַּסְפִּיגִין אוֹתוֹ, כָּךְ יוֹכֶבֶד הָיְתָה אִמָּהּ מְעֻבֶּרֶת מִמֶּנָּה וְהָיְתָה בִּמְעֵי אִמָּהּ וְנִמְנָה עָלֶיהָ. אָמַר רֵישׁ לָקִישׁ עִם שֶׁאִמָּהּ נִכְנֶסֶת בְּפֶתַח מִצְרַיִם יָלְדָה אוֹתָהּ, לְכָךְ נֶאֱמַר עָלֶיהָ (דברים י, כב) "בְּשִׁבְעִים נֶפֶשׁ", וְאַף בְּנֵי בָּנֶיהָ כָּךְ, אָמַר הַקָּדוֹשׁ בָּרוּךְ הוּא לְמֹשֶׁה כָּל זָכָר מִבֶּן חֹדֶשׁ וָמַעְלָה תִּפְקְדֵם, אָמַר מֹשֶׁה רִבּוֹנוֹ שֶׁל עוֹלָם מִכַּמָּה שָׁנִים אֲנִי מוֹנֶה אוֹתָם, אָמַר לוֹ מִבֶּן חֹדֶשׁ וָמַעְלָה, אָמַר לוֹ מֹשֶׁה יָכוֹל אֲנִי לִהְיוֹת עוֹמֵד וּמְסַבֵּב בְּחַצְרוֹתֵיהֶם וּבְתוֹךְ בָּתֵּיהֶם וְלִסְפֹּר כָּל אֶחָד וְאֶחָד מֵהֶם, אָמַר לוֹ הַקָּדוֹשׁ בָּרוּךְ הוּא מֹשֶׁה עֲשֵׂה אַתָּה אֶת שֶׁלְּךָ, וַאֲנִי אֶעֱשֶׂה אֶת שֶׁלִּי.

{rרמז תרצאr}  אָמַר רַבִּי יְהוּדָה הַלֵּוִי בְּרַבִּי שָׁלוֹם הָיָה מֹשֶׁה הוֹלֵךְ וְעוֹמֵד לוֹ עַל פֶּתַח [אָהֳלֵיהֶם] וְהַשְּׁכִינָה מַקְדֶּמֶת וְאוֹמֶרֶת לוֹ כָּךְ וְכָךְ תִּינוֹקוֹת יֵשׁ בָּאֹהֶל הַזֶּה, מִנַּיִן, שֶׁנֶּאֱמַר "וַיִּפְקֹד אֹתָם מֹשֶׁה עַל פִּי ה' כַּאֲשֶׁר צֻוָּה", כְּשֵׁם שֶׁהַשְּׁכִינָה אוֹמֶרֶת לוֹ.

הַשֵּׁבֶט הַזֶּה הוּא חָבִיב לְהַקָּדוֹשׁ בָּרוּךְ הוּא בְּיוֹתֵר, וְלָמָּה מִכָּל הַשְּׁבָטִים לֹא נִבְחַר אֶלָּא הַשֵּׁבֶט הַזֶּה בִּלְבַד, שֶׁנֶּאֱמַר  "וּבָחוֹר אֹתוֹ מִכָּל שִׁבְטֵי יִשְׂרָאֵל", אֶלָּא בָּרָא הַקָּדוֹשׁ בָּרוּךְ הוּא יָמִים וּבָרַר לוֹ אֶחָד מֵהֶם, שֶׁנֶּאֱמַר (תהלים קלט, טז) "יָמִים יֻצָּרוּ וְלוֹ אֶחָד בָּהֶם" וְאֵי זֶה [הוּא] יוֹם הַשַּׁבָּת. בָּרָא שָׁנִים וְלוֹ אֶחָד [מֵהֶם], שֶׁנֶּאֱמַר [(ויקרא כה, ב) "וְשָׁבְתָה הָאָרֶץ שַׁבָּת לַה'". בָּרָא שָׁבוּעִים וְלוֹ אֶחָד מֵהֶם, שֶׁנֶּאֱמַר]  "וְקִדַּשְׁתֶּם אֶת שְׁנַת הַחֲמִשִּׁים שָׁנָה". בָּרָא אֲרָצוֹת וּבָחַר אַחַת מֵהֶן זוּ אֶרֶץ יִשְׂרָאֵל, שֶׁנֶּאֱמַר (דברים יא, יב) "אֶרֶץ אֲשֶׁר ה' אֱלֹהֶיךָ דּוֹרֵשׁ אֹתָהּ". בָּרָא רְקִיעִים וּבָחַר לוֹ אֶחָד מֵהֶם, שֶׁנֶּאֱמַר (תהלים סח, ה) "סֹלּוּ לָרֹכֵב בָּעֲרָבוֹת".  בָּרָא [שִׁבְעִים] אֻמּוֹת וּבָחַר לוֹ יִשְׂרָאֵל, שֶׁנֶּאֱמַר (דברים ז, ו) "בְּךָ בָּחַר ה' אֱלֹהֶיךָ" וְגוֹ'. בָּרָא שְׁבָטִים וּבָחַר לוֹ אֶחָד מֵהֶם זֶה שֵׁבֶט לֵוִי, שֶׁנֶּאֱמַר "וּבָחוֹר אֹתוֹ", לְפִיכָךְ הוּא מְחַבֵּב אוֹתָם בְּיוֹתֵר, וְאוֹמֵר לְמֹשֶׁה בְּכָל פַּעַם פְּקֹד אֶת בְּנֵי לֵוִי. לָמָּה אָמַר כָּל זָכָר וְלֹא מַזְכִּיר שֵׁם נְקֵבָה, [מִפְּנֵי שֶׁכְּבוֹדוֹ שֶׁל הַקָּדוֹשׁ בָּרוּךְ הוּא עוֹלֶה מִן הַזְּכָרִים שֶׁנֶּאֱמַר "כָּל זָכָר", לְכָךְ] אָמַר דָּוִד  "הִנֵּה נַחֲלַת ה' בָּנִים", אֵלּוּ הַזְּכָרִים וְאִם בָּאוּ הַנְּקֵבוֹת אַף הֵם (שם) "שָׂכָר פְּרִי הַבָּטֶן". וְלָמָּה פּוֹקֵד אוֹתָם בְּכָל פַּעַם וּפַעַם, לְפִי שֶׁהוּא טַכְסִיס שֶׁלּוֹ וְהַמֶּלֶךְ שָׂמֵחַ בְּטַכְסִיס שֶׁלּוֹ הַרְבֵּה. וְאַתָּה מוֹצֵא שֶׁכָּל שִׁבְטוֹ שֶׁל לֵוִי מְמֹעָט, וְלָמָּה הָיוּ מֻעָטִין, לְפִי שֶׁהָיוּ רוֹאִין אֶת הַשְּׁכִינָה. וְאַף כְּשֶׁעָלוּ יִשְׂרָאֵל מִן הַגּוֹלָה [בִּקְּשׁוּ מֵהֶן] וְלֹא מָצְאוּ (מֵהֶן), שֶׁהָיוּ מֻעָטִין, שֶׁנֶּאֱמַר  "וָאָבִינָה בָעָם וּבַכֹּהֲנִים וּמִבְּנֵי לֵוִי לֹא מָצָאתִי שָׁם", אָמַר הַקָּדוֹשׁ בָּרוּךְ הוּא בָּעוֹלָם הַזֶּה הָיוּ מֻעָטִין עַל יְדֵי שֶׁהָיוּ רוֹאִין אֶת כְּבוֹדִי, שֶׁנֶּאֱמַר (שמות לג, כ) "כִּי לֹא יִרְאַנִי הָאָדָם וָחָי", אֲבָל לָעוֹלָם הַבָּא כְּשֶׁאַחֲזִיר שְׁכִינָתִי לְצִיּוֹן אֲנִי נִגְלֶה בִּכְבוֹדִי עַל כָּל יִשְׂרָאֵל וְרוֹאִים אוֹתִי וְחַיִּים לְעוֹלָם, שֶׁנֶּאֱמַר (ישעיה נב, ח) "כִּי עַיִן בְּעַיִן יִרְאוּ",  וְלֹא עוֹד אֶלָּא מַרְאִין זֶה לָזֶה בְּאֶצְבַּע, שֶׁנֶּאֱמַר  "כִּי זֶה אֱלֹהִים אֱלֹהֵינוּ עוֹלָם וָעֶד הוּא יְנַהֲגֵנוּ עַל מוּת", וְאוֹמֵר (ישעיה כה, ט) "וְאָמַר בַּיּוֹם הַהוּא הִנֵּה אֱלֹהֵינוּ זֶה" וְגוֹ'.

{pפסוק לחp}  "וְהַחֹנִים לִפְנֵי הַמִּשְׁכָּן "וְגוֹ'. תַּנְיָא (להלן יח, ג) "וְלֹא יָמֻתוּ גַּם הֵם גַּם אַתֶּם", אַתֶּם בְּשֶׁלָּהֶם וְהֵם בְּשֶׁלָּכֶם בְּמִיתָה, הֵם בְּשֶׁלָּהֶם אֵינָם בְּמִיתָה אֶלָּא בְּאַזְהָרָה. אָמַר אַבַּיֵּי נַקְטִינָן (מְשׁוֹעֵר) [מְשׁוֹרֵר] (שֶׁשּׁוֹרֵר) [שֶׁשִּׁעֵר] בְּמִיתָה, שֶׁנֶּאֱמַר "וְהַחֹנִים לִפְנֵי הַמִּשְׁכָּן" וְגוֹ' וְאוֹמֵר וְהַזָּר הַקָּרֵב יוּמָת, מַאי זָר אִלֵימָא זָר מַמָּשׁ, הָא כְּתִיב חָדָא זִמְנָא, אֶלָּא זָר דְּאוֹתָהּ עֲבוֹדָה. מֵיתִיבֵי מְשׁוֹעֵר שֶׁשׁוֹרֵר וּמְשׁוֹרֵר שֶׁשִּׁעֵר אֵינָן בְּמִיתָה אֶלָּא בְּאַזְהָרָה, תַּנָאֵי הִיא דְּתַנְיָא מַעֲשֶׂה בְּרַבִּי יְהוֹשֻׁעַ בֶּן חֲנַנְיָא שֶׁהָלַךְ לְסַיֵּעַ בַּהֲגָפַת דְּלָתוֹת אֵצֶל רַבִּי יוֹחָנָן בֶּן גּוֹדְגָדָא, אָמַר לוֹ בְּנִי חֲזֹר לַאֲחוֹרֶיךָ שֶׁאַתָּה מִן הַמְּשׁוֹרְרִין וְלֹא מִן הַשּׁוֹעֲרִין  וְכוּ', לֹא לְכֻלֵיהּ עַלְמָא בְּאַזְהָרָה קָאֵי, מַר סָבַר מְסַיֵּעַ גָּזְרוּ בֵּיהּ רַבָּנָן וּמַר סָבַר לֹא גָּזְרוּ בֵּיהּ רַבָּנָן.

תְּנָן הָתָם, בִּשְׁלֹשָׁה מְקוֹמוֹת הַכֹּהֲנִים שׁוֹמְרִים [בְּבֵית הַמִּקְדָּשׁ], בֵּית אַבְטִינָס וּבֵית הַנִּיצוֹץ וּבֵית הַמּוֹקֵד. מְנָא הֲנֵי מִילִי אָמַר אַבַּיֵּי דַּאֲמַר קְרָא וְהַחֹנִים לִפְנֵי הַמִּשְׁכָּן וְגוֹ', אָמְרֵי אֵין שִׁמּוּר בְּעָלְמָא אַשְׁכְּחָן דְּבָעֵי, מִיהוּ מַתְנִיתִין דְּקָתָּנִי בִּשְׁלֹשָׁה מְקוֹמוֹת הַכֹּהֲנִים שׁוֹמְרִים, וְאֵלּוּ כֹּהֲנִים וּלְוִיִּם בַּהֲדֵי הֲדָדֵי כְּתִיבֵי,  אַמְרֵי [הֲכִי קָאֳמַר] וְהַחֹנִים לִפְנֵי הַמִּשְׁכָּן קֵדְמָה לִפְנֵי אֹהֶל מוֹעֵד מִזְרָחָה מֹשֶׁה וְאַהֲרֹן וּבָנָיו שֹׁמְרִים מִשְׁמֶרֶת הַמִּקְדָשׁ, אַהֲרֹן בְּחָד מָקוֹם, וּבָנָיו בִּשְׁנֵי מְקוֹמוֹת, מִמַּאי, מִדִּכְתִיב "וְהַחֹנִים" וּכְתִיב "שֹׁמְרִים", חוֹנִים לְחוּד, וְשׁוֹמְרִים לְחוּד, וְאֵימָא כֻּלְּהוּ בְּחָד מָקוֹם לְחוּדֵיהּ, לָא סַלְקָא דַּעֲתָּךְ כְּמֹשֶׁה, מָה מֹשֶׁה בְּחָד מָקוֹם לְחוּדֵיהּ, אַף אַהֲרֹן וּבָנָיו כָּל חָד וְחָד לְחוּדֵיהּ, רַב אַשִּׁי אָמַר מִסֵּיפֵיהּ דִּקְרָא שֹׁמְרִים מִשְׁמֶרֶת לְמִשְׁמֶרֶת.

{pפסוק לטp}  "כָּל פְּקוּדֵי הַלְוִיִּם אֲשֶׁר פָּקַד מֹשֶׁה וְאַהֲרֹן" (כָּתוּב בְּרֶמֶז תכ"ו).

{pפסוק מp} {rרמז תרצבr}  "וַיֹּאמֶר ה' אֶל מֹשֶׁה פְּקֹד כָּל בְּכֹר זָכָר". יְלַמְּדֵנוּ רַבֵּנוּ תִּינוֹק שֶׁנּוֹלַד (לְשִׁשָּׁה) [לִשְׁמוֹנָה] חֳדָשִׁים (מְחַלְּלִים) [מַהוּ לְחַלֵּל] עָלָיו אֶת הַשַּׁבָּת. כָּךְ שָׁנוּ רַבּוֹתֵינוּ תִּינוֹק שֶׁנּוֹלַד (לְשִׁשָּׁה) [לִשְׁמוֹנָה] חֳדָשִׁים אֵין מְחַלְּלִין עָלָיו אֶת הַשַּׁבָּת,  וְאֵין חוֹתְכִין טַבּוּרוֹ, וְאֵין טוֹמְנִין אֶת שִׁלְיָתוֹ, וְאֵין מְטַלְטְלִין אוֹתוֹ מִמָּקוֹם לְמָקוֹם, אֲבָל אִמּוֹ שׁוֹחָה עָלָיו וּמְנִיקָתוֹ,  וְהַמְּטַלְטְלוֹ בְּשַׁבָּת כְּאִלּוּ מְטַלְטֵל אֶת הָאֶבֶן. סָפֵק בֶּן תִּשְׁעָה סָפֵק בֶּן שְׁמוֹנָה אֵין מְחַלְּלִין עָלָיו אֶת הַשַּׁבָּת, וְאֵין חוֹתְכִין טַבּוּרוֹ, וְאֵין טוֹמְנִין אֶת שִׁלְיָתוֹ, וְאֵין מְטַלְטְלִין אוֹתוֹ מִמָּקוֹם לְמָקוֹם. וְכֵן סָפֵק בֶּן שִׁבְעָה סָפֵק בֶּן שְׁמוֹנָה. וְאִם דָּבָר בָּרוּר הוּא שֶׁהוּא בֶּן שִׁבְעָה מְחַלְּלִין עָלָיו אֶת הַשַּׁבָּת, וְחוֹתְכִין אֶת טַבּוּרוֹ, וְטוֹמְנִין שִׁלְיָתוֹ, וּמְטַלְטְלִין אוֹתוֹ מִמָּקוֹם לְמָקוֹם. וְלָמָּה מְחַלְּלִין אֶת הַשַּׁבָּת עַל יְלוּד שֶׁנּוֹלַד לְשִׁבְעָה, [מִפְּנֵי] שֶׁהוּא שֶׁל חַיִּים, אֲבָל הַנּוֹלַד לִשְׁמוֹנָה אֵינוֹ לְחָדְשָׁיו וְאֵינוֹ שֶׁל חַיִּים, לְפִיכָךְ אֵין מְחַלְּלִין עָלָיו אֶת הַשַּׁבָּת. שָׁאֲלוּ לְרַבִּי אַבָּהוּ מִנַּיִן לְנוֹלַד בֶּן שִׁבְעָה שֶׁהוּא חַי, אָמַר לָהֶם בְּלָשׁוֹן יְוָנִית זִיטָא  אִפְטָא אִיטָא (ארנון) [אוּכְטָא], וְאֵי זֶהוּ בֶּן שְׁמוֹנָה כָּל שֶׁאֵין שְׂעָרוֹ וְצִפָּרְנָיו נִגְמָרִין. רַבָּן שִׁמְעוֹן בֶּן גַּמְלִיאֵל אוֹמֵר כָּל שֶׁאֵינוֹ חַי שְׁלֹשִׁים יוֹם אֵינוֹ לְחָדְשָׁיו אֶלָּא נֵפֶל הוּא, וּבַמֶּה סָמְכָה דַּעְתּוֹ שֶׁל רַבָּן שִׁמְעוֹן בֶּן גַּמְלִיאֵל לְדִבְרֵי תּוֹרָה, לְפִי שֶׁאֵין הַבְּכוֹרוֹת נִפְדִּין אֶלָּא לְאַחַר שְׁלֹשִׁים יוֹם, [שֶׁנֶּאֱמַר] (לעיל פסוק טז) וּפְדוּיָו מִבֶּן חֹדֶשׁ תִּפְדֶּה.

זֶה שֶׁאָמַר הַכָּתוּב  "מֵאֲשֶׁר יָקַרְתָּ בְעֵינָי", אָמַר הַקָּדוֹשׁ בָּרוּךְ הוּא (לְיִשְׂרָאֵל) [לְיַעֲקֹב] הַרְבֵּה אַתָּה יָקָר בְּעֵינַי, לָמָּה, כִּבְיָכוֹל שֶׁקָּבַעְתִּי אִיקוּנִין שֶׁלְּךָ בְּכִסֵּא כְבוֹדִי, וּבְשִׁמְךָ הַמַּלְאָכִים מְקַלְּסִין אוֹתִי, וְאוֹמְרִים (תהלים מא, יד) "בָּרוּךְ ה' אֱלֹהֵי יִשְׂרָאֵל" [הֲוֵי "מֵאֲשֶׁר יָקַרְתָּ בְעֵינָי"]. דָּבָר אַחֵר, אָמַר הַקָּדוֹשׁ בָּרוּךְ הוּא יָקָר אַתָּה בְּעֵינַי, שֶׁכִּבְיָכוֹל אֲנִי וּמַלְאָכַי נִצָּבִים עָלֶיךָ בְּשָׁעָה שֶׁיָּצָאתָ לֵילֵךְ לְפַדַּן אֲרָם וּבְבִיאָתְךָ, [בִּיצִיאָתְךָ מִנַּיִן], שֶׁנֶּאֱמַר  "וַיֵּצֵא יַעֲקֹב וְגוֹ' וַיִּפְגַּע בַּמָּקוֹם וְגוֹ' וְהִנֵּה ה' נִצָּב עָלָיו" וְגוֹ'. אָמַר רַבִּי אוֹשַׁעְיָא אַשְׁרָיו לִילוּד אִשָּׁה שֶׁרָאָה אֶת הַמֶּלֶךְ וּפָמַלְיָא שֶׁלּוֹ נִצָּבִים עָלָיו וּמְשַׁמְּשִׁין אוֹתוֹ. וּמִנַּיִן בְּבִיאָתוֹ, שֶׁנֶּאֱמַר (שם לב, ב) "וְיַעֲקֹב הָלַךְ לְדַרְכּוֹ וַיִּפְגְּעוּ בּוֹ מַלְאֲכֵי אֱלֹהִים", הֲרֵי מַלְאָכִים, הַשְּׁכִינָה מִנַּיִן, שֶׁנֶּאֱמַר (שם לה, ט) "וַיֵּרָא אֱלֹהִים אֶל יַעֲקֹב עוֹד" וְגוֹ', לְכָךְ נֶאֱמַר "מֵאֲשֶׁר יָקַרְתָּ בְעֵינָי". אָמַר הַקָּדוֹשׁ בָּרוּךְ הוּא יָקָר אַתָּה בְּעֵינַי שֶׁכָּל הָאֻמּוֹת לֹא נָתַתִּי לָהֶן מִנְיָן וּלְךָ נָתַתִּי מִנְיָן, מָשָׁל לְמֶלֶךְ בָּשָׂר וָדָם שֶׁהָיוּ לוֹ גְּרָנוֹת הַרְבֵּה וְהָיוּ כֻּלָּם טְנוּפוֹת וּמְלֵאוֹת זוּנִין וְלֹא הָיָה מְדַקְדֵּק בְּמִנְיָן, וְהָיָה לוֹ גֹּרֶן אַחַת רָאָה אוֹתָהּ נָאָה, אָמַר לְבֶן בֵּיתוֹ אוֹתָן הַגְּרָנוֹת טְנוּפוֹת הָיוּ, לְפִיכָךְ לֹא הָיִיתִי מְדַקְדֵּק בְּמִנְיָן כַּמָּה כּוּרִין הֵן, כַּמָּה שַׂקִּין יֵשׁ בָּהּ, כַּמָּה מוֹדָיוֹת יֵשׁ בּוֹ, [אֲבָל הַגֹּרֶן הַזֶּה וְכוּ'], כָּךְ הַמֶּלֶךְ זֶה מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, הַגֹּרֶן אֵלּוּ יִשְׂרָאֵל, שֶׁנֶּאֱמַר  "מְדוּשָׁתִי וּבֶן גָּרְנִי", וְאוֹמֵר (ירמיה ב, ג) "קֹדֶשׁ יִשְׂרָאֵל לַה'"  וְגוֹ', בֶּן בֵּיתוֹ, זֶה מֹשֶׁה, שֶׁנֶּאֱמַר (להלן יב, ז) "בְּכָל בֵּיתִי נֶאֱמָן הוּא", אָמַר לוֹ הַקָּדוֹשׁ בָּרוּךְ הוּא הָאֻמוֹת טְנוּפוֹת הֵן, שֶׁנֶּאֱמַר (ישעיהו לג, יב) "וְהָיוּ עַמִּים מִשְׂרְפוֹת סִיד", לְפִיכָךְ אַל תְּדַקְדֵּק בְּמִנְיָנָם, אֲבָל יִשְׂרָאֵל צַדִּיקִים הֵם, שֶׁנֶּאֱמַר  "וְעַמֵּךְ כֻּלָּם צַדִּיקִים" וְאוֹמֵר (שיר השירים ד, ז) "כֻּלָּךְ יָפָה רַעְיָתִי", לְכָךְ אֲנִי מְדַקְדֵּק בְּמִנְיָנָם שֶׁל יִשְׂרָאֵל.

זֶה שֶׁאָמַר הַכָּתוּב  "שִׁשִּׁים הֵמָּה מְלָכוֹת וְגוֹ' אַחַת הִיא יוֹנָתִי". מָשָׁל לִפְרַגְמָטוֹט אֶחָד שֶׁהָיוּ לוֹ אֲבָנִים שֶׁל זְכוּכִית וְהָיָה מוֹצִיאָם לַשּׁוּק, וְלֹא הָיָה מַבְחִין בְּמִנְיָנָם, וְלֹא הָיָה מוֹצִיאָן בְּמִנְיָן, וְלֹא הָיָה מַנִּיחָן בְּמִנְיָן לְפִי שֶׁהָיוּ שֶׁל זְכוּכִית וְלֹא הָיָה מַשְׁגִּיחַ עֲלֵיהֶן וְהָיָה לוֹ אַחַת שֶׁל מַרְגָּלִית נָאָה וְהָיָה נוֹטְלָהּ וּמוֹצִיאָה בְּמִנְיָן, כָּךְ אָמַר הַקָּדוֹשׁ בָּרוּךְ הוּא, לְאוּמוֹת הָעוֹלָם לֹא נָתַתִּי לָהֶם מִנְיָן לְפִי שֶׁאֵין חֲשׁוּבִין לְפָנַי כְּלוּם, שֶׁנֶּאֱמַר (ישעיה מ, יז) "כָּל הַגּוֹיִם כְּאַיִן נֶגְדּוֹ" וְגוֹ', אֲבָל אַתֶּם בָּנַי אַתֶּם (שם מו, ג) "הָעֲמֻסִים מִנִּי בֶטֶן הַנְּשֻׂאִים מִנִּי רָחַם", לְכָךְ אֲנִי מוֹנֶה אֶתְכֶם בְּכָל שָׁעָה, לְכָךְ נֶאֱמַר "פְּקֹד כָּל בְּכֹר זָכָר".

{pפסוק מאp}  אָמַר הַקָּדוֹשׁ בָּרוּךְ הוּא לְיִשְׂרָאֵל בִּשְׁבִיל חִבַּתְכֶם לְפָנַי שִׁנִּיתִי סִדְרוֹ שֶׁל עוֹלָם, כֵּיצַד כָּתַבְתִּי בְּתוֹרָתִי שֶׁיְּהֵא חֲמוֹר נִפְדֶּה בְּשֶׂה, שֶׁנֶּאֱמַר  "וּפֶטֶר חֲמוֹר תִּפְדֶּה בְּשֶׂה", וַאֲנִי לֹא עָשִׂיתִי כָּךְ אֶלָּא פָּדִיתִי שֶׂה בַּחֲמוֹר, שֶׁהַמִּצְרִים נִמְשְׁלוּ לַחֲמוֹר, שֶׁנֶּאֱמַר (יחזקאל כג, כ) "אֲשֶׁר בְּשַׂר חֲמוֹרִים בְּשָׂרָם", וְיִשְׂרָאֵל נִקְרְאוּ שֶׂה, [שֶׁנֶּאֱמַר] (ירמיה ז, יז) "שֶׂה פְּזוּרָה יִשְׂרָאֵל". וְהָרַגְתִּי בְּכוֹרֵיהֶם שֶׁל מִצְרַיִם וְהִקְדַּשְׁתִּי בְּכוֹרֵיהֶם שֶׁל יִשְׂרָאֵל, שֶׁנֶּאֱמַר (להלן ח, יז) "כִּי לִי כָּל בְּכוֹר".

{pפסוק מזp} {rרמז תרצגr}  "וְלָקַחְתָּ חֲמֵשֶׁת חֲמֵשֶׁת שְׁקָלִים לַגֻּלְגֹּלֶת", אָמַר מֹשֶׁה כֵּיצַד אֶעֱשֶׂה [לְיִשְׂרָאֵל], אִם אֲנִי אוֹמֵר לוֹ תֵּן לִי פִּדְיוֹנְךָ, יֹאמַר לִי כְּבָר פְּדָאַנִי בֶּן לֵוִי, מֶה עָשָׂה הֵבִיא עֶשְׂרִים וּשְׁנַיִם אֲלָפִים פְּתָקִין וְכָתַב עֲלֵיהֶן בֶּן לֵוִי, וּשְׁלֹשָׁה וְשִׁבְעִים וּמָאתַיִם פְּתָקִין וְכָתַב עֲלֵיהֶן חֲמֵשֶׁת שְׁקָלִים, בְּלָלָן וּנְתָנָן בְּקַלְפֵי, אָמַר לָהֶם  טְלוּ פִּתְקֵיכֶם, מִי שֶׁעָלָה בְּיָדוֹ בֶּן לֵוִי, אָמַר לוֹ כְּבָר פְּדָאַךָ בֶּן לֵוִי מִי שֶׁעָלָה בְּיָדוֹ חֲמֵשֶׁת שְׁקָלִים אָמַר לוֹ תֵּן פִּדְיוֹנְךָ וָצֵא.

אֵלּוּ דִּבְרֵי רַבִּי יְהוּדָה, רַבִּי נֶחֶמְיָה אוֹמֵר, עֲדַיִן מַחֲלֹקֶת בַּדָּבָר, שֶׁהָיָה יָכוֹל לוֹמַר אֵין כָּאן פֶּתֶק שֶׁכָּתַב בּוֹ בֶּן לֵוִי, לְפִיכָךְ לֹא עָלָה בְּיָדִי, אֶלָּא מֶה עָשָׂה מֹשֶׁה, נָטַל פְּתָקִין כְּמִנְיַן כָּל הַבְּכוֹרוֹת וְכָתַב בָּהֶן בֶּן לֵוִי, וְעוֹד לָקַח פְּתָקִין אֲחֵרִים כְּמִנְיָנָם,  וְכָתַב בָּהֶן חֲמֵשֶׁת שְׁקָלִים, טְרָפָן וּנְתָנָן בְּקַלְפֵי וְהָיָה אָבִיו שֶׁל בְּכוֹר מוֹשִׁיט יָדוֹ בְּקַלְפֵי, עָלָה פֶּתֶק שֶׁכָּתוּב בּוֹ בֶּן לֵוִי הָיָה יוֹדֵעַ שֶׁפְּדָאוֹ לֵוִי, וְהָיָה פָּטוּר מֵחֲמֵשֶׁת סְלָעִים, וְאִם עָלָה בְּיָדוֹ פֶּתֶק שֶׁל חֲמֵשֶׁת סְלָעִים, אוֹמֵר לוֹ הֲרֵי שָׁם פֶּתֶק כָּתוּב בּוֹ לֵוִי  וְלֹא הָיִיתָ רָאוּי לִפְדּוֹת מִן לֵוִי.

"פְּקֹד כָּל בְּכֹר זָכָר", יֵשׁ פְּקִידָה לִבְכוֹרוֹת, שֶׁנֶּאֱמַר "פְּקֹד כָּל בְּכֹר זָכָר". יֵשׁ פְּקִידָה לְבָנִים, שֶׁנֶּאֱמַר (שמואל א ב, כא) "כִּי פָּקַד ה' אֶת חַנָּה וַתַּהַר וַתֵּלֶד שְׁלֹשָׁה בָּנִים". יֵשׁ פְּקִידָה לִשְׁמִירָה, [שֶׁנֶּאֱמַר]  "וּפְקוּדָתְךָ שָׁמְרָה רוּחִי". יֵשׁ פְּקִידָה לְשָׁלוֹם, שֶׁנֶּאֱמַר (ישעיה ס, יז) "וְשָׂמְתִּי פְקוּדָּתֵךְ שָׁלוֹם".

"חֲמֵשֶׁת שְׁקָלִים לַגֻּלְגֹּלֶת", בָּעָא מִינֵיהּ פְּלֵימוֹ מֵרַבִּי, מִי שֶׁיֵּשׁ לוֹ שְׁנֵי רָאשִׁין, בְּאֵיזֶה מֵהֶן מְנִיחַ תְּפִלִּין, אָמַר לוֹ [אוֹ] קוּם גַּלֵּי אוֹ קַבִּיל עָלֶיךָ שַׁמְתָּא, אַדְהָכִי וְהָכִי אָתָא הַהוּא גַּבְרָא דְּאִתְיַלִּיד לֵיהּ [יָנוּקָא] בִּתְרֵי רָאשֵׁי, אָמַר לוֹ כַּמָּה בָּעִינָן מִיהַב לְכֹהֵן, אָתָא הַהוּא סַבָּא תָּנָא לֵיהּ חַיָּב לִתֵּן עֶשֶׂר סְלָעִין, אֵינִי וְהַתָּנִי רָמֵי בַּר חָמָא מִתּוֹךְ שֶׁנֶּאֱמַר (להלן יח, טו) "אַךְ פָּדֹה תִפְדֶּה", שׁוֹמֵעַ אֲנִי אֲפִלּוּ נִטְרַף בִּשְׁלֹשִׁים יוֹם, תַּלְמוּד לוֹמַר "אַךְ" חִלֵּק, שָׁאנִי הָכָא דִּבְּגֻלְגֹּלֶת תָּלָא רַחֲמָנָא.

~ פרק ד

{pפסוק יp} {rרמז תרצדr}  כָּל הַכֵּלִים שֶׁבַּמִּשְׁכָּן עוֹר תַּחַשׁ מִלְמַעְלָה, וּבָאָרוֹן פָּרְשׂוּ בֶּגֶד כְּלִיל מִלְמַעְלָה, וְכָל כָּךְ לָמָּה, כְּדֵי שֶׁיָּבוֹא הָאָרוֹן מְסֻיָּם, הֲוֵי  "וְיָבֹא מֶלֶךְ הַכָּבוֹד".

{pפסוק יבp}  מַה בֵּין בָּמַת יָחִיד לְבָמַת צִבּוּר, כְּלֵי שָׁרֵת דִּכְתִיב "וְלָקְחוּ אֶת כָּל כְּלֵי הַשָּׁרֵת" וְכוּ' (כִּדְכָתוּב בְּרֶמֶז ת"מ).

{pפסוק טזp}  "וּפְקֻדַּת אֶלְעָזָר בֶּן אַהֲרֹן הַכֹּהֵן", אָמַר רַבִּי אֶלְעָזָר, הַמּוֹצִיא מַשְׂאוֹי לְמַעְלָה מֵעֲשָׂרָה חַיָּב, שֶׁכֵּן מַשָּׂא בְּנֵי קְהָת, הַמּוֹצִיא בֵּין בִּימִינוֹ בֵּין בִּשְׂמֹאלוֹ בְּתוֹךְ חֵיקוֹ אוֹ עַל כְּתֵפוֹ חַיָּב שֶׁכֵּן מַשָּׂא בְּנֵי קְהָת.

"וּפְקֻדַּת אֶלְעָזָר בֶּן אַהֲרֹן הַכֹּהֵן שֶׁמֶן הַמָּאוֹר וּקְטֹרֶת הַסַּמִּים וּמִנְחַת הַתָּמִיד וְשֶׁמֶן הַמִּשְׁחָה", שֶׁמֶן אֶחָד בְּיָמִין, וְשֶׁמֶן אֶחָד בִּשְׂמֹאל, הַקְּטֹרֶת בְּחֵיקוֹ, וְהַחֲבִתִּין בְּכָתֵף.

{pפסוק יח-כp}  הַגּוֹנֵב אֶת הַקַּסְוָה קַנָּאִין פּוֹגְעִין בּוֹ, מַאי קַסְוָה, אָמַר רַבִּי יְהוּדָה כְּלִי שָׁרֵת, וְכֵן הוּא אוֹמֵר (לעיל פסוק ז) "אֶת קְשׂוֹת הַנָּסֶךְ", וְהֵיכָא רְמִיזָא, וְלֹא יָבֹאוּ לִרְאוֹת כְּבַלַּע אֶת הַקֹּדֶשׁ  וָמֵתוּ.

אָמַר רַב קְטִינָא בְּשָׁעָה שֶׁהָיוּ יִשְׂרָאֵל עוֹלִין לָרֶגֶל מְגַלִּין לָהֶן אֶת הַפָּרֹכֶת וּמַרְאִין לָהֶן אֶת הַכְּרוּבִים שֶׁהֵן מְעֹרִין זֶה בַּזֶּה וְאוֹמְרִים לָהֶן רְאוּ חִבַּתְכֶם לִפְנֵי הַמָּקוֹם כְּחִבַּת זָכָר וּנְקֵבָה. מֵתִיב רַב חִסְדָּא וְלֹא יָבֹאוּ לִרְאוֹת כְּבַלַּע אֶת הַקֹּדֶשׁ [וְאָמַר רַב יְהוּדָה אָמַר רַב] בִּשְׁעַת הַכְנָסַת כֵּלִים לְנַרְתֵּק שֶׁלָּהֶן, אָמַר רַב נַחְמָן מָשָׁל לְכַלָּה כָּל זְמַן שֶׁהִיא בְּבֵית אָבִיהָ צְנוּעָה מִבַּעְלָה כֵּיוָן שֶׁבָּאתָ לְבֵית חָמִיהָ אֵינָהּ צְנוּעָה מִבַּעְלָה. מֵיתִיבִי מַעֲשֶׂה בְּכֹהֵן אֶחָד שֶׁהָיָה מִתְעַסֵק וְרָאָה רִצְפָּה מְשֻׁנָּה מֵחַבְרוֹתֶיהָ, וּבָא לְהוֹדִיעַ אֶת חֲבֵרָיו וְלֹא הִסְפִּיק לִגְמֹר אֶת הַדָּבָר עַד שֶׁיָּצְתָה נִשְׁמָתוֹ, וְיָדְעוּ בְּיִחוּד שֶׁשָּׁם אָרוֹן נִגְנַז, [אֲמַר לֵיהּ] נִתְגָּרְשָׁה קָאָמַרְתָּ, כֵּיוָן דְּנִתְגָּרְשָׁה וְחָזְרָה, חָזְרָה לְחִבָּתָהּ רִאשׁוֹנָה.

{rרמז תרצהr}  "אַל תַּכְרִיתוּ אֶת שֵׁבֶט מִשְׁפְּחֹת הַקְּהָתִי", זֶה שֶׁאָמַר הַכָּתוּב (משלי כב, כב) "אַל תִּגְזָל דָּל כִּי דַל הוּא", אָמַר רַבִּי לֵוִי, זֶה הַתּוּרְמוֹס שֶׁהוּא נִכְנָס עִם הַפַּרְפֶּרֶת, לֹא יֹאמַר אָדָם יֵשׁ לְפָנַי אֱגוֹזִים וּתְמָרִים עֲלֵיהֶם אֲנִי מְבָרֵךְ וּמֵנִיחַ אֶת הַתּוּרְמוֹס, אָמַר הַקָּדוֹשׁ בָּרוּךְ הוּא "אַל תִּגְזָל דָּל כִּי דַל הוּא". אָמַר רַבִּי יוֹחָנָן כָּל מִי שֶׁאֵינוֹ אוֹמֵר דָּבָר בְּשֵׁם אוֹמְרוֹ עָלָיו הַכָּתוּב אוֹמֵר "אַל תִּגְזָל דָּל", וְצָרִיךְ אָדָם כְּשֶׁהוּא שׁוֹמֵעַ דָּבָר לוֹמַר אוֹתוֹ בְּשֵׁם אוֹמְרוֹ אֲפִלּוּ מִשְּׁלִישִׁי (הֲלָכוֹת) שֶׁשָּׁנוּ רַבּוֹתֵינוּ, אָמַר רַבִּי תַּנְחוּם הַלַּבְלָר מְקֻבָּל אֲנִי מֵרַבִּי מֵיאשָׁא שֶׁקִּבֵּל מִן הַזְּקֵנִים הֲלָכָה לְמֹשֶׁה מִסִּינַי, [כָּל מִי שֶׁאֵינוֹ אוֹמֵר דָּבָר מִשֶּׁל תּוֹרָה בְּשֵׁם אוֹמְרוֹ, עָלָיו הַכָּתוּב אוֹמֵר אַל תִּגְזָל דָּל כִּי דַל הוּא"], וְכָל הָאוֹמֵר דָּבָר בְּשֵׁם אוֹמְרוֹ מֵבִיא גְּאֻלָּה לָעוֹלָם, מִמִּי אַתָּה לָמֵד מֵאֶסְתֵּר שֶׁשָּׁמְעָה הַדָּבָר מִמָּרְדְּכַי וְאָמְרָה לַאֲחַשְׁוֵרוֹשׁ, שֶׁנֶּאֱמַר (אסתר ב, כב) "וַתֹּאמֶר אֶסְתֵּר לַמֶּלֶךְ בְּשֵׁם מָרְדֳּכָי", וְעַל יְדֵי כֵּן זָכְתָה שֶׁנִּגְאֲלוּ יִשְׂרָאֵל עַל יָדָהּ. דָבָר אַחֵר "אַל תִּגְזָל דָּל" מְדַבֵּר בְּשִׁבְטוֹ שֶׁל לֵוִי, וְכִי דַּלִּים הָיוּ, רַבִּי יְהוּדָה בְּרַבִּי סִימוֹן וְרַבָּנָן, אֶחָד מֵהֶן אוֹמֵר, [לָמָּה נִקְרְאוּ דַּלִּים] שֶׁהָיוּ דַּלִּים מִנַּחֲלָה, שֶׁנֶּאֱמַר  "וּלְשֵׁבֶט הַלֵוִי לֹא נָתַן מֹשֶׁה נַחֲלָה", לְפִיכָךְ אַל תִּגְזְלֵהוּ מִן הַמַּתָּנוֹת, וְאֶחָד אוֹמֵר, שֶׁהָיוּ דַּלִּים מִן הַמִּנְיָן, לָמָּה, שֶׁהָיָה הָאָרוֹן מְכַלֶּה בָּהֶם, לְפִיכָךְ הַקָּדוֹשׁ בָּרוּךְ הוּא מְצַוֶּה וְאוֹמֵר אַל תַּכְרִיתוּ.

יְלַמְּדֵנוּ רַבֵּנוּ, הָעוֹבֵר עַל כְּרִיתוֹת שֶׁבַּתּוֹרָה בַּמֶּה הֵם (מִתְכַּפְּרִין) [מִתְרַפְּאִין] וְיוֹצְאִין מִידֵי כְּרִיתָתָן, כָּךְ שָׁנוּ רַבּוֹתֵינוּ, כָּל חַיָּבֵי כְּרִיתוֹת שֶׁלָּקוּ נִפְטְרוּ מִידֵי כְּרִיתָתָן, שֶׁנֶּאֱמַר (דברים כה, ב -ג) "וְהִפִּילוֹ הַשֹּׁפֵט וְגוֹ' אַרְבָּעִים יַכֶּנּוּ וְגוֹ' וְנִקְלָה אָחִיךָ", כֵּיוָן שֶׁלָּקָה [חָסָה עָלָיו הַתּוֹרָה וְאָמְרָה "וְנִקְלָה אָחִיךָ לְעֵינֶיךָ"] הֲרֵי הוּא "אָחִיךָ". וְלָמָּה אַרְבָּעִים, אֶלָּא הָאָדָם הַזֶּה נוֹצַר לְאַרְבָּעִים יוֹם, וְעָבַר עַל הַתּוֹרָה שֶׁנִּתְנָה לְאַרְבָּעִים יוֹם, יִלְקֶה אַרְבָּעִים וְיֵצֵא יְדֵי עוֹנְשׁוֹ. וְכֵן אַתָּה מוֹצֵא בְּאָדָם הָרִאשׁוֹן כְּשֶׁנִּצְטַוָּה וְנֶאֱמַר לוֹ  "וּמֵעֵץ הַדַּעַת טוֹב וָרָע לֹא תֹאכַל", וְנִתְחַיֵּב מִיתָה וְלָקָה הָעוֹלָם בְּאַרְבָּעִים עֳנָשִׁין, עֲשָׂרָה לְאָדָם, עֲשָׂרָה לְחַוָּה, עֲשָׂרָה לַנָּחָשׁ, עֲשָׂרָה לָאֲדָמָה.  כְּשֶׁמֵּתוּ בְּנֵי אַהֲרֹן רָאָה אוֹתָן שִׁבְטוֹ שֶׁל קְהָת, הִתְחִילוּ צוֹוְחִין עַל מֹשֶׁה לֵאמֹר כָּךְ אָנוּ מֵתִים, אָמַר לוֹ הַקָּדוֹשׁ בָּרוּךְ הוּא לְמֹשֶׁה, כְּשֵׁם שֶׁעָשִׂיתִי תַּקָּנָה לְאַהֲרֹן, שֶׁנֶּאֱמַר (ויקרא טז, ג) "בְּזֹאת יָבֹא אַהֲרֹן", אַף לְמִשְׁפְּחוֹת הַקְּהָתִי אֲנִי עוֹשֶׂה תַּקָּנָה שֶׁלֹּא יָמוּתוּ בְּבוֹאָם אֶל קֹדֶשׁ הַקָּדָשִׁים, שֶׁנֶּאֱמַר "וְזֹאת עֲשׂוּ לָהֶם" וְגוֹ', מִנַּיִן, מִמַּה שֶּׁקָּרִינוּ בְּעִנְיַן אַל תַּכְרִיתוּ.

זֶה שֶׁאָמַר הַכָּתוּב (תהלים לג, ח) "הִנֵּה עֵין ה' אֶל יְרֵאָיו", מְדַבֵּר בְּשִׁבְטוֹ שֶׁל לֵוִי, שֶׁנֶּאֱמַר  "וָאֶתְּנֵם לוֹ מוֹרָא וַיִּירָאֵנִי" (תהלים שם) "לַמְיַחֲלִים לְחַסְדּוֹ", שֶׁהֵם מְיַחֲלִים לִשְׁמוֹ שֶׁל הַקָּדוֹשׁ בָּרוּךְ הוּא בְּכָל עֵת, "לְהַצִּיל מִמָּוֶת נַפְשָׁם וּלְחַיּוֹתָם בָּרָעָב" בְּעֶשְׂרִים וְאַרְבַּע מַתָּנוֹת שֶׁנָּתַן לָהֶם, עֶשֶׂר בַּמִּקְדָּשׁ, וְעֶשֶׂר בִּגְבוּלִין, וְאַרְבַּע בִּירוּשָׁלַיִם. עֶשֶׂר בַּמִּקְדָּשׁ XאY חַטָּאת XבY וְאָשָׁם (זִבְחֵי שְׁלָמִים) XגY וְזִבְחֵי שַׁלְמֵי צִבּוּר XדY חַטָּאת הָעוֹף XהY וְאָשָׁם תָּלוּי XוY וְלוֹג שֶׁמֶן שֶׁל מְצֹרָע XזY וּשְׁתֵּי הַלֶּחֶם XחY וְלֶחֶם הַפָּנִים XטY וּמוֹתַר הָעֹמֶר XיY וּשְׁיָרֵי מְנָחוֹת. עֶשֶׂר בִּגְבוּלִין XאY תְּרוּמָה XבY וּתְרוּמַת מַעֲשֵׂר XגY וְחַלָּה XדY וְרֵאשִׁית הַגֵּז XהY וְהַזְּרוֹעַ וְהַלְּחָיַיִם וְהַקֵּיבָה XוY וּפִדְיוֹן הַבֵּן XזY וּפֶטֶר חֲמוֹר XחY וְגֶזֶל הַגֵּר XטY וַחֲרָמִים XיY וּשְׂדֵה אֲחֻזָּה.  וְאַרְבַּע בִּירוּשָׁלַיִם XאY הַבְּכוֹרוֹת XבY וְהַבִּכּוּרִים XגY וְהַמּוּרָם (מֵאֵיל) [מִן הַ]תּוֹדָה וּמֵאֵיל נָזִיר וְחָזֶה וְשׁוֹק שֶׁל שְׁלָמִים XדY וְעוֹרוֹת קָדָשִׁים, הֲוֵי "וּלְחַיּוֹתָם בָּרָעָב".

"אַל תַּכְרִיתוּ אֶת שֵׁבֶט מִשְׁפְּחֹת הַקְּהָתִי", צָפָה הַקָּדוֹשׁ בָּרוּךְ הוּא שֶׁקֹּרַח עָתִיד לַעֲמֹד וְלַחֲלֹק עַל הַכְּהֻנָּה, אָמַר הַקָּדוֹשׁ בָּרוּךְ הוּא לֹא בִּשְׁבִיל קֹרַח נְאַבֵּד אֶת הַלְּוִיִּם. [אַל תַּכְרִיתוּ] זֶה שֶׁאָמַר הַכָּתוּב (ישעיה מח, ט) "לְמַעַן שְׁמִי אַאֲרִיךְ אַפִּי", מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה לוֹ בֵּן וְנִדְבַּק עִם הַלִּסְטִים, [וְנִתְפְּסוּ] וְנִתְפַּס בְּנוֹ עִמָּהֶם, אָמַר הַמֶּלֶךְ מָה אֶעֱשֶׂה אֶהֱרֹג אֶת הַלִּסְטִים אֶפְשָׁר אֶהֱרֹג בְּנִי עִמָּהֶם, [בִּשְׁבִיל בְּנִי אֲנִי מְכַפֵּר אוֹתָם עַכְשָׁיו], כָּךְ הָיוּ הַלְּוִיִּם נוֹשְׂאִין אֶת הַמִּשְׁכָּן, [שֶׁנֶּאֱמַר] (להלן ז, ט) "וְלִבְנֵי קְהָת לֹא נָתַן", וְהָיָה הַקָּדוֹשׁ בָּרוּךְ הוּא מַבִּיט בְּקֹרַח שֶׁעָתִיד לַחֲלֹק עַל מֹשֶׁה וְאַהֲרֹן, אָמַר הַקָּדוֹשׁ בָּרוּךְ הוּא לַהֲרֹג אוֹתָם בַּמִּדְבָּר אִי אֶפְשָׁר, לָמָּה, שֶׁנָּטַל חֲצִי שְׁמוֹ וְנָתַן עָלָיו [י"ה שֶׁנָּתַן הַקָּדוֹשׁ בָּרוּךְ הוּא עַל קְהָת]  הַקְּהָתִי, לְפִיכָךְ הוּא אוֹמֵר "לְמַעַן שְׁמִי אַאֲרִיךְ אַפִּי".

"אַל תַּכְרִיתוּ", זֶה שֶׁאָמַר הַכָּתוּב  "טוֹב ה' לְמָעוֹז בְּיוֹם צָרָה וְיוֹדֵעַ חוֹסֵי בּוֹ", אֵין מִדָּתוֹ שֶׁל הַקָּדוֹשׁ בָּרוּךְ הוּא כְּמִדַּת בָּשָׂר וָדָם, מֶלֶךְ בָּשָׂר וָדָם שֶׁמָּרְדָה עָלָיו מְדִינָה שׁוֹלֵחַ בָּהּ אַנְדְּרָלָמוּסְיָא וְהוֹרֵג הַטּוֹבִים עִם הָרָעִים, וְהַקָּדוֹשׁ בָּרוּךְ הוּא אֵינוֹ כֵן, אֶלָּא מְאַבֵּד אֶת הָרְשָׁעִים וּמְמַלֵּט אֶת הַצַּדִּיקִים, חָטְאוּ דּוֹר אֱנוֹשׁ אִבֵּד אוֹתָם וְהִצִּיל אֶת חֲנוֹךְ, שֶׁנֶּאֱמַר (בראשית ה, כד) "וַיִּתְהַלֵּךְ חֲנוֹךְ אֶת הָאֱלֹהִים", לָמָּה, "בְּיוֹם צָרָה יוֹדֵעַ חוֹסֵי בּוֹ". דּוֹר הַמַּבּוּל הִכְעִיסוּהוּ וְאִבְּדָן, שֶׁנֶּאֱמַר  "וַיִּמַח אֶת כָּל הַיְקוּם", וְהִצִּיל לְנֹחַ, שֶׁנֶּאֱמַר (שם ו, ח) "וְנֹחַ מָצָא חֵן". וְכֵן הַסְּדוֹמִיִּים [הִכְעִיסוּהוּ] וְאִבְּדָן, שֶׁנֶּאֱמַר (שם יט, כד) "וַה' הִמְטִיר עַל סְדוֹם" וְגוֹ', וְהִצִּיל לְלוֹט, שֶׁנֶּאֱמַר  "וַיִּשְׁלַח אֶת לוֹט מִתּוֹךְ הַהֲפֵכָה". הֵבִיא חֹשֶׁךְ עַל הַמִּצְרִיִּים (שמות י, כג) "וּלְכָל בְּנֵי יִשְׂרָאֵל הָיָה אוֹר בְּמוֹשְׁבֹתָם", (תהלים קלו, י) "לְמַכֵּה מִצְרַיִם בִּבְכוֹרֵיהֶם", (לעיל ג, יג) "הִקְדַּשְׁתִּי לִי כָּל בְּכוֹר בְּיִשְׂרָאֵל", לָמָּה, "בְּיוֹם צָרָה יוֹדֵעַ חוֹסֵי בּוֹ". יָצְאוּ מִמִּצְרַיִם בָּאוּ לַמִּדְבָּר עָשׂוּ אוֹתוֹ מַעֲשֶׂה, חוּץ מִשִּׁבְטוֹ שֶׁל לֵוִי, שֶׁנֶּאֱמַר  "וַיֵּאָסְפוּ אֵלָיו כָּל בְּנֵי לֵוִי", מִיָּד עָמַד מֹשֶׁה וְהָרַג לַחוֹטְאִים, שֶׁנֶּאֱמַר (שם, כח) "וַיַּעֲשׂוּ בְּנֵי לֵוִי כִּדְבַר מֹשֶׁה" וְגוֹ', וְשִׁבְטוֹ שֶׁל לֵוִי שֶׁנָּתְנוּ נַפְשָׁם עַל קְדֻשַּׁת הַשֵּׁם, נֶאֱמַר לְמֹשֶׁה וּלְאַהֲרֹן "אַל תַּכְרִיתוּ".

בְּמָקוֹם אֶחָד נֶאֱמַר  "פְּקֹד אֶת בְּנֵי לֵוִי", וְחָזַר וְאָמַר (לעיל א, מט) "אַךְ אֶת מַטֵּה לֵוִי לֹא תִפְקֹד", אֲמַר לֵיהּ לָמָּה, אֲמַר לֵיהּ לְהוֹצִיא מִן הַגְּזֵרָה, שֶׁצָּפָה הַקָּדוֹשׁ בָּרוּךְ הוּא שֶׁיִּשְׂרָאֵל עֲתִידִין לְהַכְעִיס לְפָנָיו, וְהוּא אוֹמֵר לָהֶם (להלן יד, כט) "בַּמִּדְבָּר הַזֶּה יִפְּלוּ פִגְרֵיכֶם וְכָל פְּקֻדֵיכֶם", לְפִיכָךְ הַקָּדוֹשׁ בָּרוּךְ הוּא אוֹמֵר עַל בְּנֵי לֵוִי  "וְאֶת ראֹשָׁם לֹא תִשָׂא בְּתוֹךְ בְּנֵי יִשְׂרָאֵל", לָמָּה, שֶׁהֵן שֶׁלִּי, שֶׁנֶּאֱמַר (לעיל ג, יב) "וְהָיוּ לִי הַלְוִיִּם", שֶׁכָּל מִי שֶׁמַּקְרִיב אֶת עַצְמוֹ מְעַט, מַקְרִיבִין אוֹתוֹ הַרְבֵּה, וְהֵן קֵרְבוּ עַצְמָן, כְּשֶׁאָמַר מֹשֶׁה (שמות לב, כו) "מִי לַה' אֵלָי", וְלֹא עוֹד אֶלָּא [אָמַר הַקָּדוֹשׁ בָּרוּךְ הוּא], (לעיל א, נ) "וְאַתָּה הַפְקֵד אֶת הַלְוִיִּם עַל מִשְׁכַּן הָעֵדוּת", שֶׁכָּל מִי שֶׁנִּבְדַּק בְּדָבָר וְנִמְצָא נֶאֱמָן הַקָּדוֹשׁ בָּרוּךְ הוּא מַאֲמִינוֹ לְעוֹלָם, שֶׁכֵּן אַתָּה מוֹצֵא בִּיהוֹשֻׁעַ, שֶׁנִּבְדַּק בַּעֲמָלֵק, וְעָשָׂה בּוֹ כַּתּוֹרָה וְכַמִּצְוָה, שֶׁנֶּאֱמַר  "וַיַּחֲלֹשׁ יְהוֹשֻׁעַ אֶת עֲמָלֵק וְאֶת עַמּוֹ לְפִי חָרֶב" אָמַר לוֹ הַקָּדוֹשׁ בָּרוּךְ הוּא מִשִּׁבְטְךָ אֲנִי מַעֲמִיד שֶׁיִּפָּרַע בַּעֲמָלֵק, שֶׁנֶּאֱמַר (שופטים ה, יד) "מִנִּי אֶפְרַיִם שָׁרְשָׁם בַּעֲמָלֵק" [מַהוּ] "מִנִּי אֶפְרַיִם" בִּלְבַד לְשָׁרֵשׁ בֵּצָתוֹ שֶׁל עֲמָלֵק, אָמַר לוֹ הַקָּדוֹשׁ בָּרוּךְ הוּא  "אַחֲרֶיךָ בִנְיָמִין" הָנִּיחַ לְשָׁאוּל בֶּן קִישׁ שֶׁהוּא בֶּן יְמִינִי הוּא מְשָׁרְשׁוֹ. [דָּבָר אַחֵר "מִנִּי אֶפְרַיִם"] נִבְדַּק שָׁאוּל, וְלֹא נִמְצָא נֶאֱמָן בְּפִקְדוֹנוֹ, אֶלָּא (שמואל א טו, ט) "וַיַּחְמֹל שָׁאוּל וְהָעָם עַל אֲגָג", מַחֲזִירוֹ אַחֲרָיו וְנִטְּלָה הַמַּלְכוּת מִמֶּנוּ, שֶׁנֶּאֱמַר "אַחֲרֶיךָ בִנְיָמִין בַּעֲמָמֶיךָ". וְאַף הַשֵּׁבֶט הַזֶּה בָּדַקְתִּי אוֹתוֹ וְנִמְצְאוּ שׁוֹמְרִים בִּכְבוֹדִי, וְנָתְנוּ נַפְשָׁם עַל קְדֻשַּׁת שְׁמִי, שֶׁנֶּאֱמַר (שמות לב, כז) "שִׂימוּ אִישׁ חַרְבּוֹ עַל יְרֵכוֹ"  "וַיַּעֲשׂוּ בְּנֵי לֵוִי כִּדְבַר מֹשֶׁה", וְלֹא נָשְׂאוּ לָהֶם פָּנִים,  לְפִיכָךְ מֹשֶׁה מְבָרְכָן, שֶׁנֶּאֱמַר (דברים לג, ט) "הָאוֹמֵר לְאָבִיו וּלְאִמּוֹ לֹא רְאִיתִיו", וְאַף אֲנִי מְקָרְבוֹ וְעוֹשֶׂה אוֹתוֹ (פלטנטירין) [פְּלָמְנָטְרִין] שֶׁלִּי, וְאֵינִי מַאֲמִין בֵּיתִי וּקְדֻשָּׁתִי [אֶלָּא] לָהֶם, שֶׁנֶּאֱמַר (לעיל א, נ) "וְאַתָּה הַפְקֵד אֶת הַלְוִיִּם"  וְגוֹ', וּמַה שֶּׁאָמַרְתִּי לְךָ (שם, מט) "אַךְ אֶת מַטֵּה לֵוִי לֹא תִפְקֹד" לְהוֹצִיאָם מִן הַגְּזֵרָה שֶׁאֲנִי עָתִיד לִגְזֹר עַל יִשְׂרָאֵל,  אֶלָּא כָּבוֹד גָּדוֹל אֲנִי חוֹלֵק לָהֶם, שֶׁאַתָּה מוֹנֶה אוֹתָם לְעַצְמָן בְּדִבּוּר  "פְּקֹד אֶת בְּנֵי לֵוִי", וּמָה אִם לַלְּוִיִּם שֶׁנּוֹשְׂאִין אֶת הַמִּשְׁכָּן כִּבַּדְתִּי אוֹתָם, עַל אַחַת כַּמָּה וְכַמָּה לִבְנֵי קְהָת הַנּוֹשְׂאִים אֶת הָאָרוֹן, לְכָךְ נֶאֱמַר לָהֶם "אַל תַּכְרִיתוּ", אָמַר הַקָּדוֹשׁ בָּרוּךְ הוּא וּמָה אִם בְּנֵי קְהָת בִּשְׁבִיל שֶׁיִּרְאוּ אוֹתִי חָלַקְתִּי לָהֶם כָּבוֹד, כָּךְ כָּל מִי שֶׁהוּא מִתְיָרֵא מִמֶּנִּי אֵינִי מַכְרִית שְׁמוֹ מִן הָעוֹלָם, מִמִּי אַתָּה לָמֵד מִיּוֹנָדָב בֶּן רֵכָב, שֶׁנֶּאֱמַר (ירמיה לה, יט) "לֹא יִכָּרֵת אִישׁ לְיוֹנָדָב בֶּן רֵכָב" וְגוֹ', וּמָה אִם אוֹתָם שֶׁהָיוּ גֵּרִים עַל שֶׁעָשׂוּ רְצוֹנִי כָּךְ עָשִׂיתִי לָהֶם, כְּשֶׁיִּשְׂרָאֵל יַעֲשׂוּ רְצוֹנִי עַל אַחַת כַּמָּה וְכַמָּה שֶׁלֹּא יִכָּרֵתוּ וְלֹא יִשָּׁמֵד שְׁמָם מִלְּפָנַי, אֶלָּא חַיִּים וְקַיָּמִים הֵם לְעוֹלָם וּלְעוֹלְמֵי עוֹלָמִים, שֶׁנֶּאֱמַר  "וְאַתֶּם הַדְּבֵקִים בַּה' אֱלֹהֵיכֶם חַיִּים כֻּלְּכֶם הַיּוֹם".


@ פָּרָשַׁת נָשֹׂא

~ פרק ה

{pפסוק א-דp} {rרמז תרצוr}  "וַיְדַבֵּר ה' אֶל מֹשֶׁה לֵּאמֹר צַו אֶת בְּנֵי יִשְׂרָאֵל". הַצִּוּוּי מִיָּד וּלְדוֹרוֹת. אוֹ אֵינוֹ אֶלָּא לְאַחַר זְמַן, תַּלְמוּד לוֹמַר "צַו אֶת בְּנֵי יִשְׂרָאֵל מִזָּכָר עַד נְקֵבָה תְּשַׁלֵּחוּ וַיַּעֲשׂוּ כֵן בְּנֵי יִשְׂרָאֵל וַיְשַׁלְּחוּ אוֹתָם אֶל מִחוּץ לַמַּחֲנֶה", הָא לָמַדְנוּ שֶׁהַצִּוּוּי מִיָּד בִּשְׁעַת מַעֲשֶׂה. לְדוֹרוֹת מִנַּיִן כוּ' (כָּתוּב בְּרֶמֶז שע"ז).

"וִישַׁלְּחוּ מִן הַמַּחֲנֶה כָּל צָרוּעַ וְכָל זָב וְכָל טָמֵא לָנָפֶשׁ". לָמָּה נֶאֶמְרָה פָּרָשָׁה זוֹ, לְפִי שֶׁנֶּאֱמַר (להלן יט, כ) "וְאִישׁ אֲשֶׁר יִטְמָא וְלֹא יִתְחַטָּא וְנִכְרְתָה הַנֶּפֶשׁ הַהִיא", עֹנֶשׁ שָׁמַעְנוּ,  אַזְהָרָה לֹא שָׁמַעְנוּ, תַּלְמוּד לוֹמַר "וִישַׁלְּחוּ" וְגוֹ', הֲרֵי אַזְהָרָה לַטְּמֵאִים שֶׁלֹּא יִכָּנְסוּ לַמִּקְדָּשׁ בְּטֻמְאָה.

"וִישַׁלְּחוּ מִן הַמַּחֲנֶה". מִמַּחֲנֵה שְׁכִינָה. שׁוֹמֵעַ אֲנִי מִמַּחֲנֵה לְוִיָּה,  תַּלְמוּד לוֹמַר "אֶל מִחוּץ לַמַּחֲנֶה תְּשַׁלְּחוּם", הָא עַד שֶׁלֹּא יֹאמַר יֵשׁ לִי בְּדִין אִם נִדְּחוּ טְמֵאִין מִמַּחֲנֵה אָרוֹן הַקַּל קַל וָחֹמֶר  מִמַּחֲנֵה שְׁכִינָה הֶחָמוּר, אֶלָּא אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר "וִישַׁלְּחוּ מִן הַמַּחֲנֶה", לְלַמֶּדְךָ שֶׁאֵין עוֹנְשִׁין מִן הַדִּין.  רַבִּי אוֹמֵר, אֵינוֹ צָרִיךְ, קַל וָחֹמֶר, אִם כֵּן לָמָּה נֶאֱמַר "וִישַׁלְּחוּ מִן הַמַּחֲנֶה" וְגוֹ' אֶלָּא בָּא הַכָּתוּב לִתֵּן לָהֶן אֶת הַמְּחִיצוֹת.

"וִישַׁלְּחוּ מִן הַמַּחֲנֶה כָּל צָרוּעַ וְכָל זָב וְכָל טָמֵא לָנָפֶשׁ". שׁוֹמֵעַ אֲנִי שְׁלָשְׁתָּן בְּמָקוֹם אֶחָד, תַּלְמוּד לוֹמַר בִּמְצֹרָע (ויקרא ג, מו) "בָּדָד יֵשֵׁב מִחוּץ לַמַּחֲנֶה מוֹשָׁבוֹ", מְצֹרָע הָיָה בַּכְּלָל וְיָצָא מִן הַכְּלָל וְלִמֵּד עַל הַכְּלָל כֻּלּוֹ מַה מְּצֹרָע שֶׁהֻחְמְרָה טֻמְאָתוֹ  וְחָמוּר שִׁלּוּחוֹ מִשִּׁלּוּחַ חֲבֵרוֹ אַף כָּל שֶׁהֻחְמְרָה טֻמְאָתוֹ חָמוּר שִׁלּוּחוֹ מִשִּׁלּוּחַ חֲבֵרוֹ, מִכָּאן מָנוּ חֲכָמִים לִמְחִיצוֹת. כָּל שֶׁהַזָּב מְטַמֵּא מְצֹרָע מְטַמֵּא, חָמוּר מְצֹרָע שֶׁמְּטַמֵּא בְּבִיאָה. כָּל שֶׁהַמֵּת מְטַמֵּא הַזָּב מְטַמֵּא, חָמוּר הַזָּב שֶׁמְּטַמֵּא תַּחַת אֶבֶן מְסַמֵּא. כָּל שֶׁטְּבוּל יוֹם מְטַמֵּא טְמֵא מֵת מְטַמֵּא, חָמוּר טְמֵא מֵת שֶׁהוּא מְטַמֵּא אֶת הָאָדָם. כָּל שֶׁמְּחֻסָּר כִּפּוּרִים פּוֹסֵל טְבוּל יוֹם פּוֹסֵל, חָמוּר טְבוּל יוֹם שֶׁהוּא פּוֹסֵל אֶת הַתְּרוּמָה.

וִישַׁלְּחוּ מִן הַמַּחֲנֶה וְגוֹ'. לָמָּה נֶאֱמַר. אֵין לִי אֶלָּא אֵלּוּ, שְׁאָר טְמֵאִים מִנָּיִן. הָיָה רַבִּי יֹאשִיָּה אוֹמֵר, אָמַרְתָּ קַל וָחֹמֶר אִם נִדְּחוּ טְמֵאִים מִמַּחֲנֵה אָרוֹן הַקַּל קַל וָחֹמֶר מִמַּחֲנֵה שְׁכִינָה הֶחָמוּר, אֶלָּא אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר "וִישַׁלְּחוּ מִן הַמַּחֲנֶה" וְגוֹ' לְלַמֶּדְךָ שֶׁאֵין עוֹנְשִׁין מִן הַדִּין.

"וִישַׁלְּחוּ מִן הַמַּחֲנֶה". בְּכָל אָדָם הַכָּתוּב מְדַבֵּר. אוֹ אֵינוֹ מְדַבֵּר אֶלָּא בַּלְּוִיִּם נוֹשְׂאֵי הָאָרוֹן. תַּלְמוּד לוֹמַר "מִזָּכָר עַד נְקֵבָה תְּשַׁלֵּחוּ", בְּכָל אָדָם הַכָּתוּב מְדַבֵּר, אֶחָד גְּדוֹלִים וְאֶחָד קְטַנִּים בְּמַשְׁמָע. אוֹ אֵינוֹ אֶלָּא כָּעִנְיַן שֶׁעָנַשׁ, מַה מָּצִינוּ בִּמְטַמֵּא מִקְדָּשׁ שֶׁלֹּא עָנַשׁ אֶלָּא גְּדוֹלִים שֶׁנֶּאֱמַר  "וְאִישׁ אֲשֶׁר יִטְמָא וְלֹא יִתְחַטָּא וְנִכְרְתָה", אַף כָּאן לֹא הִזְהִיר אֶלָּא גְּדוֹלִים. תַּלְמוּד לוֹמַר "מִזָּכָר עַד נְקֵבָה תְּשַׁלֵּחוּ" אֶחָד גְּדוֹלִים וְאֶחָד קְטַנִּים בְּמַשְׁמָע.

"יֹאמַר טְמֵא נֶפֶשׁ וְאַל יֹאמַר זָב" (כָּתוּב בְּרֶמֶז תקנ"ג).

רַבִּי אֱלִיעֶזֶר אוֹמֵר, יָכוֹל דָּחֲקוּ זָבִים וּמְצֹרָעִים וְנִכְנְסוּ לַעֲזָרָה בְּפֶסַח הַבָּא בְּטֻמְאָה יָכוֹל יְהוּ חַיָּבִים. תַּלְמוּד לוֹמַר "וִישַׁלְּחוּ מִן הַמַּחֲנֶה כָּל צָרוּעַ וְכָל זָב וְכָל טָמֵא לָנָפֶשׁ", בִּזְמַן שֶׁטְּמֵאֵי מֵתִים מִשְׁתַּלְּחִין זָבִין וּמְצֹרָעִים מִשְׁתַּלְּחִין, אֵין טְמֵאֵי מֵתִים מִשְׁתַּלְּחִין אֵין זָבִין וּמְצֹרָעִין מִשְׁתַּלְּחִין.

{rרמז תרצזr}  תַּנְיָא רַבִּי יוֹסֵי אוֹמֵר לֹא מְקוֹמוֹ שֶׁל אָדָם מְכַבְּדוֹ  אֶלָּא הָאָדָם מְכַבֵּד אֶת מְקוֹמוֹ, שֶׁכֵּן מָצִינוּ בְּסִינַי שֶׁכָּל זְמַן שֶׁהַשְּׁכִינָה שְׁרוּיָה עָלָיו אָמְרָה תּוֹרָה (שמות לד, ג) "גַּם הַצֹּאן וְהַבָּקָר אַל יִרְעוּ" וְגוֹ', נִסְתַּלְקָה הַשְּׁכִינָה אָמְרָה תּוֹרָה (שם יט, יג) "בִּמְשֹׁךְ הַיּוֹבֵל הֵמָּה יַעֲלוּ בָהָר". וְכֵן מָצִינוּ בְּאֹהֶל מוֹעֵד, שֶׁכָּל זְמַן שֶׁאֹהֶל מוֹעֵד נָטוּי אָמְרָה תּוֹרָה וִישַׁלְּחוּ מִן הַמַּחֲנֶה כָּל צָרוּעַ וְכָל זָב, הֻגְלַל הַפָּרֹכֶת הֻתְּרוּ זָבִין וּמְצֹרָעִים לִכָּנֵס לְשָׁם.

לְפִי שֶׁנֶּאֱמַר (ויקרא יב, ד) "בְּכָל קֹדֶשׁ לֹא תִּגָּע" יָכוֹל אַף בְּמַעֲשֵׂר. תַּלְמוּד לוֹמַר  "וְאֶל הַמִּקְדָּשׁ לֹא תָבֹא", מַה קֹּדֶשׁ שֶׁהוּא בַּמִּקְדָּשׁ אֵין בָּאִין אֶלָּא אַחַר בִּיאַת שֶׁמֶשׁ אַף קֹדֶשׁ שֶׁאֵינוֹ בַּמִּקְדָּשׁ אֵין בָּאִים לוֹ אֶלָּא אַחַר בִּיאַת שָׁמֶשׁ. (אַף) [אוֹ] אֲנִי אֲרַבֶּה קָדְשֵׁי קָדָשִׁים. תַּלְמוּד לוֹמַר (שם) "בְּכָל קֹדֶשׁ לֹא תִגָּע", שֶׁאֲנִי אוֹמֵר מַה מִּקְדָּשׁ אֵין בָּאִין לוֹ אֶלָּא לְאַחַר בִּיאַת הַשֶּׁמֶשׁ אַף הַקֹּדֶשׁ אֵין בָּאִין לוֹ אֶלָּא לְאַחַר בִּיאַת הַשָּׁמֶשׁ. אִי מַה מִּקְדָּשׁ אֵין מְחֻסְּרֵי כַּפָּרָה בָּאִין לוֹ אַף הַקֹּדֶשׁ אֵין מְחֻסְּרֵי כַּפָּרָה בָּאִין לוֹ וְאֵלּוּ קָדְשֵׁי מִקְדָּשׁ, אַף אֲנִי אָבִיא קָדְשֵׁי הַגְּבוּלִין שֶׁאֵין בָּאִין אֶלָּא לְאַחַר בִּיאַת הַשֶּׁמֶשׁ וְלָמָּה מִעַטְתָּ הַמַּעֲשֵׂר. מִפְּנֵי שֶׁהוּא נֶאֱכָל בִּטְבוּל יוֹם.

אֵין בְּמַשְׁמָע  "בְּכָל קֹדֶשׁ לֹא תִּגָּע" אֶלָּא הַיּוֹלֶדֶת. אֲבָל אוֹמֵר אֲנִי מַה יּוֹלֶדֶת שֶׁהִיא מְטַמְּאָה בְּמַגַּע וּבְמַשָּׂא אַף אֲנִי מְרַבֶּה כָּל הַטְּמֵאִים בְּמַגַּע וּבְמַשָּׂא כָּמוֹהָ. תַּלְמוּד לוֹמַר "דַּבֵּר אֶל בְּנֵי יִשְׂרָאֵל" לְרַבּוֹת אֶת הַטְּמֵאִין בְּמַגַּע וְלֹא בְמַשָּׂא. אֵין בְּמַשְׁמָע אֶלָּא בְּמִי שֶׁנִּטְמָא בַּחוּץ אַל יִכָּנֵס לִפְנִים, אֲבָל הַנִּטְמָא בִּפְנִים אַל יֵצֵא לַחוּץ. אָמַרְתָּ וְלֹא יְטַמְּאוּ אֶת מַחֲנֵיהֶם.

וּמִנַּיִן אִם יִהְיוּ שׁוֹגְגִין יִהְיֶה בַּהֲבָאַת חַטָּאת. אָמַרְתָּ (שם ה, ו) "אוֹ נֶפֶשׁ אֲשֶׁר תִּגַּע בְּכָל דָּבָר טָמֵא וְגוֹ' וְהֵבִיא אֶת אֲשָׁמוֹ לַה' עַל חַטָּאתוֹ" וְגוֹ' יָכוֹל אַף הַמִּטַמְּאָה טֻמְאָה קַלָּה בְּתוֹךְ הַשּׁוּק יְהֵא בַּהֲבָאַת חַטָּאת וְכִי הֵיכָן הִיא עֲשֵׂה וְלֹא תַּעֲשֶׂה שֶׁל הֲבָאַת חַטָּאת עַל מִי שֶׁנִּטְמָא וְנִכְנַס לַמִּקְדָּשׁ שׁוֹגֵג. וּמִנַּיִן אִם הָיוּ מְזִידִין בְּהִכָּרֵת. אָמַרְתָּ (להלן יט, כ) "וְאִישׁ אֲשֶׁר יִטְמָא" וְגוֹ', אֵין בְּמַשְׁמָע אֶלָּא מִי שֶׁלֹּא הֻזָּה כָּל עִיקָר.  "טָמֵא" לְרַבּוֹת שֶׁהֻזָּה וְלֹא שָׁנָה, "יִהְיֶה" לְרַבּוֹת שֶׁהֻזָּה וְשָׁנָה וְלֹא טָבַל, "עוֹד" לְרַבּוֹת שֶׁהֻזָּה וְשָׁנָה וְטָבַל וְלֹא הֶעֱרִיב שִׁמְשׁוֹ, ["טֻמְאָתוֹ] בּוֹ" לְרַבּוֹת שֶׁהֻזָּה וְשָׁנָה וְטָבַל וְהֶעֱרִיב שִׁמְשׁוֹ וְלֹא הֵבִיא כַּפָּרָתוֹ. לְכֻלָּם בַּעֲשֵׂה וְלֹא תַעֲשֶׂה, בַּהֲבָאַת חַטָּאת וּבְהִכָּרֵת.

"וִישַׁלְּחוּ טָמֵא", יִשְׁתַּלַּח טְמֵא מֵת מִמְּקוֹם טְבוּל יוֹם. וִישַׁלְּחוּ צָרוּעַ, יִשְׁתַּלַּח מְצֹרָע מִמְּקוֹם הַזָּב. יָכוֹל כֻּלָּם יִשְׁתַּלּחוּ חוּץ לְמַחֲנֶה אַחַת. אָמַרְתָּ וִישַׁלְּחוּ מִן הַמַּחֲנֶה רִבָּה כָּאן מַחֲנֶה אַחַת, אֶל מִחוּץ לַמַּחֲנֶה תְּשַׁלְּחוּם רִבָּה כָּאן שְׁתֵּי מַחֲנוֹת.

+4(רמז תרחצ) וְלֹא יְטַמְּאוּ אֶת מַחֲנֵיהֶם. רִבָּה כָּאן שָׁלֹשׁ מַחֲנוֹת. יָכוֹל כֻּלָּן יִשְׁתַּלּחוּ חוּץ לְשָׁלֹשׁ מַחֲנוֹת אֶפְשָׁר שֶׁהֵן נֶחְלָקִין זֶה לְמָקוֹם זֶה וְזֶה לְמָקוֹם זֶה, הָא מַה הַדָּבָר הֶחָמוּר שֶׁבְּכֻלָּן חוּץ לְשָׁלֹשׁ מַחֲנוֹת זֶה מְצֹרָע.

מִכָּאן נָתְנוּ חֲכָמִים מְחִיצוֹת וְאָמְרוּ עֶשֶׂר קְדֻשּׁוֹת הֵן. XאY אֶרֶץ יִשְׂרָאֵל קְדוֹשָׁה מִכָּל הָאֲרָצוֹת, וּמַה קְדֻשָּׁתָהּ, שֶׁמְּבִיאִין מִמֶּנָּה הָעֹמֶר וּשְׁתֵּי הַלֶּחֶם מַה שֶּׁאֵין כֵּן מִכָּל הָאֲרָצוֹת. XבY אֶרֶץ כְּנַעַן מְקֻדֶּשֶׁת מֵעֵבֶר הַיַּרְדֵּן, שֶׁאֶרֶץ כְּנַעַן כְּשֵׁרָה לְבֵית הַשְּׁכִינָה וְאֵין עֵבֶר הַיַּרְדֵּן כְּשֵׁרָה לְבֵית הַשְּׁכִינָה. XגY עָרֵי חוֹמָה מְקֻדָּשׁוֹת מִן הָאָרֶץ, שֶׁמְּצֹרָעִין הוֹלְכִין בְּכָל הָאָרֶץ וְאֵינָם הוֹלְכִין בְּעָרֵי חוֹמָה. XדY יְרוּשָׁלַיִם מְקֻדָּשׁ מֵעָרֵי חוֹמָה, שֶׁקָּדָשִׁים קַלִּים וּמַעֲשֵׂר שֵׁנִי נֶאֱכָלִין בִּירוּשָׁלַיִם וְאֵין נֶאֱכָלִין בְּעָרֵי חוֹמָה. XהY הַר הַבַּיִת מְקֻדָּשׁ מִירוּשָׁלַיִם, שֶׁזָּבִין וְזָבוֹת נִכְנָסִים בִּירוּשָׁלַיִם וְאֵין נִכְנָסִים בְּהַר הַבָּיִת.  הַחֵיל מְקֻדָּשׁ מֵהַר הַבַּיִת, שֶׁנָּכְרִים וּטְמֵאֵי מֵת נִכְנָסִין בְּהַר הַבַּיִת וְאֵין נִכְנָסִין לַחֵיל. XזY עֶזְרַת יִשְׂרָאֵל מְקֻדֶּשֶׁת מֵעֶזְרַת הַנָּשִׁים, שֶׁמְּחֻסְּרֵי כִּפּוּרִים נִכְנָסִין לְעֶזְרַת הַנָּשִׁים וְאֵין נִכְנָסִין לְעֶזְרַת יִשְׂרָאֵל. XחY יִשְׂרָאֵל מְעֹרָבֵי שֶׁמֶשׁ נִכְנָסִים לְעֶזְרַת הַכֹּהֲנִים עַל רֹחַב אַחַת עֶשְׂרֵה וְעַל אֹרֶךְ מֵאָה וּשְׁלֹשִׁים וְחָמֵשׁ אֲבָל לֹא הָיוּ עוֹמְדִים עַל הַדּוּכָן,  וְהַלְּוִיִּם הָיוּ עוֹמְדִים עַל הַדּוּכָן אֲבָל לֹא הָיוּ נִכְנָסִים לִפְנִים מִכָּאן, וּבַעֲלֵי מוּמִים כֹּהֲנִים פְּרוּעֵי רֹאשׁ וּשְׁתוּיֵי יַיִן הָיוּ נִכְנָסִים לִפְנִים מִכַּאן, XטY אֲבָל לֹא הָיוּ נִכְנָסִים לֹא לָאוּלָם וְלֹא לַהֵיכָל וְלֹא לִסְבִיבוֹת הַמִּזְבֵּחַ אַרְבַּע אַמּוֹת. וּשְׁאַר הַכֹּהֲנִים נִכְנְסוּ לָאוּלָם וְלַהֵיכָל וְלִסְבִיבוֹת הַמִּזְבֵּחַ אַרְבַּע אַמּוֹת, XיY אֲבָל לֹא הָיוּ נִכְנָסִין לְבֵית קֹדֶשׁ הַקָּדָשִׁים. וְכֹהֵן גָּדוֹל הָיָה נִכְנָס לְבֵית קֹדֶשׁ הַקָּדָשִׁים אַרְבָּעָה פְּעָמִים בְּיוֹם הַכִּפּוּרִים.

{rרמז תרצטr}  אָמַר רַבִּי יוֹסֵי, בַּחֲמִשָּׁה דְּבָרִים בֵּין הָאוּלָם וְלַמִּזְבֵּחַ שָׁוֶה לַהֵיכָל, כְּדֶרֶךְ שֶׁהֵן פּוֹרְשִׁין מִן הַהֵיכָל בִּשְׁעַת הַקְטָרָה כָּךְ הָיוּ פּוֹרְשִׁין מִבֵּין הָאוּלָם וְלַמִּזְבֵּחַ בִּשְׁעַת הַקְטָרָה.  אַבָּא שָׁאוּל אוֹמֵר, עֲלִיָּה הָיְתָה מְקֻדֶּשֶׁת מִכֻּלָּם, שֶׁלֹּא הָיוּ עוֹלִים לְשָׁם אֶלָּא אִם כֵּן הָיָה לָהֶם צֹרֶךְ. רַבִּי יְהוּדָה אוֹמֵר, גַּג הָיָה מְקֻדָּשׁ מִן הָעֲלִיָּה, שֶׁלֹּא הָיוּ עוֹלִים לְשָׁם אֶלָּא אַחַת לְשָׁלֹשׁ שָׁנִים לְתַקֵּן.

"זָב" זֶה זָב גָּמוּר. כָּל זָב זֶה שֶׁרָאָה רְאִיָּה אַחַת. צָרוּעַ זֶה מֻסְגָּר. כָּל צָרוּעַ זֶה מֻחְלָט. כָּל צָרוּעַ וְכָל זָב וְכָל טָמֵא. יָכוֹל שֶׁאֵין לִהְיוֹת מִשְׁתַּלֵּחַ אֶלָּא אָדָם, שֶׁהוּא יָכוֹל לְהִשְׁתַּלֵּחַ. תַּלְמוּד לוֹמַר "טָמֵא" לְרַבּוֹת כֵּלִים הַנּוֹגְעִים בַּמֵּת, וְכָל טָמֵא לְרַבּוֹת שְׁאָר כָּל הַמִּטַמְּאִין שֶׁיִּרְאוּ קֹדֶם לָרֶגֶל. דַּבֵּר אֶל בְּנֵי יִשְׂרָאֵל. לְרַבּוֹת עָרֵי חוֹמָה. וּבַצַּד הַשֵּׁנִי וִישַׁלְּחוּ, זָב שֶׁבְּשָׁעָה שֶׁהֵם עוֹשִׂין הַפֶּסַח בְּטֻמְאָה זָבִין וְזָבוֹת, יוֹלְדוֹת, לֹא הָיוּ אוֹכְלִין מִמֶּנּוּ, אִם אָכְלוּ הֲרֵי אֵלּוּ פְּטוּרִין.

"מִזָּכָר" זֶה טְבוּל יוֹם. עַד נְקֵבָה לְרַבּוֹת מְחֻסְּרֵי כַּפָּרָה. מִזָּכָר עַד נְקֵבָה תְּשַׁלֵּחוּ אֶל מִחוּץ לַמַּחֲנֶה תְּשַׁלְּחוּם. חוּץ לְשָׁלֹשׁ מַחֲנוֹת.

רַבִּי אֶלְעָזָר בֶּן שַׁמּוּעַ אוֹמֵר, אֵין בְּמַשְׁמָע אֶלָּא הַמְּשַׁלְּחִים לֹא הִצְרִיכוּ, וּמִנַּיִן אַף הַמִּשְׁתַּלֵּחַ לֹא הִצְרִיכוּ, תַּלְמוּד לוֹמַר "כֵּן עָשׂוּ בְּנֵי יִשְׂרָאֵל", כֵּן עָשׂוּ, מֵעַצְמָן עָשׂוּ, לֹא הִצְרִיכוּ שֶׁיַּעֲשׂוּם  מֹשֶׁה וְאַהֲרֹן.

"מִזָּכָר עַד נְקֵבָה תְּשַׁלֵּחוּ" (כָּתוּב בְּרֶמֶז תק"ע).

אָמַר רַב קְטִינָא אָמַר שְׁמוּאֵל, הַמַּכְנִיס טְמֵא שֶׁרֶץ לַמִּקְדָּשׁ חַיָּב חַטָּאת, שֶׁרֶץ עַצְמוֹ פָּטוּר. מַאי טַעְמָא. אֲמַר קְרָא מִזָּכָר עַד נְקֵבָה תְּשַׁלֵּחוּ מִי שֶׁיֵּשׁ לוֹ טָהֳרָה בְּמִקְוֶה, יָצָא זֶה שֶׁאֵין לוֹ טָהֳרָה בְּמִקְוֶה. לֵימָא מְסַיֵּיעַ לֵיהּ, מִזָּכָר עַד נְקֵבָה תְּשַׁלֵּחוּ פְּרָט לִכְלֵי חֶרֶס דִּבְרֵי רַבִּי יוֹסֵי הַגְּלִילִי, מַאי טַעְמָא, לָאו מִשּׁוּם דְּלֵית לֵיהּ טָהֳרָה בְּמִקְוֶה. לֹא, מִשּׁוּם שֶׁנַּעֲשֶׂה אַב הַטֻּמְאָה, יָצָא כְּלִי חֶרֶס שֶׁאֵינוֹ נַעֲשֶׂה אַב הַטֻּמְאָה.

{rרמז תשr}  רַבִּי יוֹנָתָן אוֹמֵר, מִזָּכָר עַד נְקֵבָה תְּשַׁלֵּחוּ לָמָּה נֶאֱמַר לְפִי שֶׁנֶּאֱמַר "וִישַׁלְּחוּ מִן הַמַּחֲנֶה כָּל צָרוּעַ וְכָל זָב וְכָל טָמֵא לָנָפֶשׁ" אֵין לִי אֶלָּא אֵלּוּ, שְׁאָר טְמֵאִים מְנָלַן, קַל וָחֹמֶר הוּא וּמָה אִם נִדְּחוּ טְמֵאִים מִמַּחֲנֵה אָרוֹן הַקַּל קַל וָחֹמֶר מִמַּחֲנֵה שְׁכִינָה חָמוּר, אֶלָּא אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר "מִזָּכָר עַד נְקֵבָה", לְלַמֶּדְךָ שֶׁאֵין עוֹנְשִׁין מִן הַדִּין, מִזָּכָר וְעַד נְקֵבָה אֵין לִי אֶלָּא זָכָר וּנְקֵבָה, טוּמְטוּם וְאַנְדְּרוֹגִינוֹס מִנַּיִן, תַּלְמוּד לוֹמַר "תְּשַׁלֵּחוּ", אֵין לִי אֶלָּא שֶׁיָּכוֹל לְהִשְׁתַּלֵּחַ, שֶׁאֵין יָכוֹל לְהִשְׁתַּלֵּחַ מִנַּיִן, תַּלְמוּד לוֹמַר "אֶל מִחוּץ לַמַּחֲנֶה תְּשַׁלְּחוּם", אֵין לִי אֶלָּא אָדָם, כֵּלִים מִנַּיִן, תַּלְמוּד לוֹמַר "תְּשַׁלְּחוּם". רַבִּי עֲקִיבָא אוֹמֵר, מִזָּכָר עַד נְקֵבָה תְּשַׁלֵּחוּ אֶחָד אָדָם וְאֶחָד כֵּלִים בְּמַשְׁמָע. רַבִּי יִשְׁמָעֵאל אוֹמֵר, הֲרֵי אַתָּה דָּן הוֹאִיל וְאָדָם מְטַמֵּא בִּנְגָעִים וְכֵלִים מְטַמְּאִים בִּנְגָעִים, מָה אָדָם טָעוּן שִׁלּוּחַ אַף כֵּלִים יִטָעֲנוּ שִׁלּוּחַ, לֹא אִם אָמַרְתָּ בְּאָדָם שֶׁמְּטַמֵּא עַל גַּבֵּי מִשְׁכָּב וּמוֹשָׁב [לְפִיכָךְ טָעוּן שִׁלּוּחַ] תֹּאמַר בְּכֵלִים שֶׁאֵין מְטַמְּאִים עַל גַּבֵּי מִשְׁכָּב וּמוֹשָׁב לְפִיכָךְ לֹא יִטָעֲנוּ שִׁלּוּחַ, הֲרֵי אֶבֶן הַמְּנֻגַּעַת תּוֹכִיחַ שֶׁאֵינָהּ מְטַמְּאָה עַל גַּבֵּי מִשְׁכָּב וּמוֹשָׁב וּטְעוּנָה שִׁלּוּחַ, הִיא תּוֹכִיחַ בְּכֵלִים שֶׁאַף עַל פִּי שֶׁאֵין מְטַמְּאִין עַל גַּבֵּי מִשְׁכָּב וּמוֹשָׁב (לְפִיכָךְ) יִטָעֲנוּ שִׁלּוּחַ.

רַבִּי יוֹסֵי הַגְּלִילִי אוֹמֵר, "מִזָּכָר עַד נְקֵבָה תְּשַׁלֵּחוּ" מַה זָכָר וּנְקֵבָה מְיֻחָדִין שֶׁהֵן רְאוּיִן לֵעָשׂוֹת אַב הַטֻּמְאָה וּטְעוּנִין שִׁלּוּחַ אַף כָּל שֶׁרָאוּי לֵעָשׂוֹת אַב הַטֻּמְאָה טָעוּן שִׁלּוּחַ, יָצָא פָּחוֹת מִשָּׁלֹשׁ עַל שָׁלֹשׁ שֶׁאֵין רָאוּי לֵעָשׂוֹת אַב הַטֻּמְאָה בְּכָל הַתּוֹרָה.

רַבִּי יִצְחָק אוֹמֵר, הֲרֵי הוּא אוֹמֵר  "וְאִם לֹא יְכַבֵּס וּבְשָׂרוֹ לֹא יִרְחָץ" עַל רְחִיצַת גּוּפוֹ עָנַשׁ הַכָּתוּב כָּרֵת,  אוֹ לֹא עָנַשׁ הַכָּתוּב אֶלָּא עַל כִּבּוּס בְּגָדִים, אָמַרְתָּ מַה מֵּת הֶחָמוּר לֹא עָנַשׁ בּוֹ עַל כִּבּוּס בְּגָדִים נְבֵלָה קַלָּה דִּין הוּא שֶׁלֹּא יֵעָנֵשׁ בּוֹ עַל כִּבּוּס בְּגָדִים.

"אֶל מִחוּץ לַמַּחֲנֶה תְּשַׁלְּחוּם" לָמָּה נֶאֱמַר. לְפִי שֶׁהוּא אוֹמֵר וִישַׁלְּחוּ מִן הַמַּחֲנֶה שׁוֹמֵעַ אֲנִי לֹא יִגְּעוּ לֹא בָּאָרוֹן וְלֹא בַּנּוֹשְׂאִין אֲבָל יִתְּנוּ לָהֶם מָקוֹם בִּפְנֵי עַצְמָן, תַּלְמוּד לוֹמַר "אֶל מִחוּץ לַמַּחֲנֶה תְּשַׁלְּחוּם".

"וְלֹא יְטַמְּאוּ אֶת מַחֲנֵיהֶם". מִכָּאן אָמְרוּ שָׁלֹשׁ מַחֲנוֹת הֵן, מַחֲנֵה יִשְׂרָאֵל וּמַחֲנֵה לְוִיָּה וּמַחֲנֵה שְׁכִינָה. מִפֶּתַח יְרוּשָׁלַיִם עַד הַר הַבַּיִת מַחֲנֵה יִשְׂרָאֵל, מִפֶּתַח הַר הַבַּיִת עַד הָעֲזָרָה מַחֲנֵה לְוִיָּה, מִפֶּתַח הָעֲזָרָה וְלִפְנִים מַחֲנֵה שְׁכִינָה.

הֲדָא הוּא דִכְתִיב "אֲשֶׁר אֲנִי שֹׁכֵן בְּתוֹכָם". +4(רמז תשא) חֲבִיבִין הֵן יִשְׂרָאֵל, שֶׁאַף עַל פִּי שֶׁהֵן טְמֵאִין שְׁכִינָה שְׁרוּיָה בֵּינֵיהֶן. וְכֵן הוּא אוֹמֵר (ויקרא טז, טז) "הַשֹּׁכֵן אִתָּם בְּתוֹךְ טֻמְאֹתָם" וְאוֹמֵר וְלֹא יְטַמְּאוּ אֶת מַחֲנֵיהֶם אֲשֶׁר אֲנִי שֹׁכֵן בְּתוֹכָם, וְאוֹמֵר (להלן לה, לד) "וְלֹא תְּטַמֵּא אֶת הָאָרֶץ אֲשֶׁר אַתֶּם יֹשְׁבִים בָּהּ אֲשֶׁר אֲנִי שֹׁכֵן בְּתוֹכָהּ".

רַבִּי יוֹסֵי הַגְּלִילִי אוֹמֵר, בּוֹא וּרְאֵה כַּמָּה כֹּחַ עֲבֵירָה קָשֶׁה, עַד שֶׁלֹּא פָּשְׁטוּ יְדֵיהֶם בַּעֲבֵירָה לֹא הָיוּ בָּהֶן זָבִין וּמְצֹרָעִין, מִשֶּׁפָּשְׁטוּ יְדֵיהֶם בַּעֲבֵירָה הָיוּ בָּהֶם זָבִים וּמְצֹרָעִים. לְפִי דַּרְכֵּנוּ לָמַדְנוּ שֶׁשְּׁלֹשָׁה דְּבָרִים אֵלּוּ אֵרְעוּ בּוֹ בַּיּוֹם וְכוּ' (כָּתוּב לְמַעְלָה בְּרֶמֶז שס"ג).

"וַיַּעֲשׂוּ כֵן בְּנֵי יִשְׂרָאֵל וַיְשַׁלְּחוּ". לְהוֹדִיעַ שִׁבְחָן שֶׁל יִשְׂרָאֵל, שֶׁכְּשֵׁם שֶׁאָמַר לָהֶם מֹשֶׁה כֵּן עָשׂוּ. מַה תַּלְמוּד לוֹמַר "כַּאֲשֶׁר דִּבֶּר ה' אֶל מֹשֶׁה כֵּן עָשׂוּ בְּנֵי יִשְׂרָאֵל" מְלַמֵּד שֶׁאַף הַטְּמֵאִים לֹא עִכְּבוּ.

{pפסוק ה-זp}  וַיְדַבֵּר ה' אֶל מֹשֶׁה לֵּאמֹר דַּבֵּר אֶל בְּנֵי יִשְׂרָאֵל אִישׁ אוֹ אִשָּׁה כִּי יַעֲשׂוּ מִכָּל חַטֹּאת הָאָדָם. לָמָּה נֶאֶמְרָה פָּרָשָׁה זוֹ. לְפִי שֶׁהוּא אוֹמֵר (ויקרא ה, כא-כד) "נֶפֶשׁ כִּי תֶּחֱטָא וּמָעֲלָה מַעַל" וְגוֹ', [אֲבָל בְּגוֹזֵל הַגֵּר לֹא שָׁמַעְנוּ (בְּכָל הַתּוֹרָה), תַּלְמוּד לוֹמַר "דַּבֵּר אֶל בְּנֵי יִשְׂרָאֵל] אִישׁ אוֹ אִשָּׁה כִּי יַעֲשׂוּ מִכָּל חַטֹּאת הָאָדָם" בָּא הַכָּתוּב וְלִמֵּד עַל גּוֹזֵל הַגֵּר וְנִשְׁבַּע לוֹ וּמֵת שֶׁיְּשַׁלֵּם קֶרֶן וְחֹמֶשׁ לַכֹּהֲנִים וְאָשָׁם לַמִּזְבֵּחַ. זוֹ מִדָּה בַּתּוֹרָה כָּל פָּרָשָׁה שֶׁנֶּאֶמְרָה בְּמָקוֹם אֶחָד וְחָסֵר בָּהּ דָּבָר אֶחָד וְחָזַר וּשְׁנָאָהּ בְּמָקוֹם אַחֵר לֹא שְׁנָאָהּ אֶלָּא עַל שֶׁחָסֵר בָּהּ דָּבָר אֶחָד. רַבִּי עֲקִיבָא אוֹמֵר, כָּל מָקוֹם שֶׁנֶּאֱמַר "לֵּאמֹר" צָרִיךְ לִדְרֹשׁ. רַבִּי יֹאשִיָּה אוֹמֵר, אִישׁ אוֹ אִשָּׁה לָמָּה נֶאֱמַר, לְפִי שֶׁהוּא אוֹמֵר  "וְכִי יִפְתַּח אִישׁ בּוֹר אוֹ כִּי יִכְרֶה אִישׁ בּוֹר" אֵין לִי אֶלָּא אִישׁ, אִשָּׁה מִנַּיִן, תַּלְמוּד לוֹמַר "אִישׁ אוֹ אִשָּׁה" לְהַשְׁווֹת אֶת הָאִשָּׁה לָאִישׁ בְּכָל חַטָּאוֹת וּנְזָקִים שֶׁבַּתּוֹרָה. רַבִּי יוֹנָתָן אוֹמֵר, אֵינוֹ צָרִיךְ, שֶׁכְּבָר נֶאֱמַר (שם שם, לד) "בַּעַל הַבּוֹר יְשַׁלֵּם", וְאוֹמֵר  "שַׁלֵּם יְשַׁלֵּם הַמַּבְעִר אֶת הַבְּעֵרָה", מַה תַּלְמוּד לוֹמַר "אִישׁ אוֹ אִשָּׁה", לְתַלְמוּדוֹ הוּא בָּא.

תְּנַן הָתָם, בָּא סִמָּן הַתַּחְתּוֹן וְלֹא הָעֶלְיוֹן אוֹ חוֹלֶצֶת אוֹ מִתְיַבֶּמֶת. מְנָא הַנֵי מִלֵּי. אֲמַר רַבִּי יְהוּדָה אֲמַר רַב וְכֵן תָּנָא דְּבֵי רַבִּי יִשְׁמָעֵאל, אֲמַר קְרָא אִישׁ אוֹ אִשָּׁה כִּי יַעֲשׂוּ מִכָּל חַטֹּאת הָאָדָם, הִשְׁוָה הַכָּתוּב אִשָּׁה לְאִיש לְכָל עוֹנְשִׁין שֶׁבַּתּוֹרָה, מָה אִישׁ בְּסִמָּן אֶחָד אַף אִשָּׁה בְּסִמָּן אֶחָד, מָה אִישׁ תַּחְתּוֹן וְלֹא עֶלְיוֹן אַף אִשָּׁה תַּחְתּוֹן וְלֹא עֶלְיוֹן.

"כִּי יַעֲשׂוּ מִכָּל חַטֹּאת הָאָדָם" לָמָּה נֶאֱמַר. לְפִי שֶׁהוּא אוֹמֵר (ויקרא ה, כא-כב) "נֶפֶשׁ כִּי תֶחֱטָא וּמָעֲלָה מַעַל אוֹ מָצָא אֲבֵדָה" וְגוֹ' אֵין לִי אֶלָּא מְשַׁקֵּר בְּאֵלּוּ מְשַׁקֵּר בַּמָּקוֹם, בִּשְׁאַר כָּל דָּבָר מִנַּיִן, תַּלְמוּד לוֹמַר "כִּי יַעֲשׂוּ מִכָּל חַטֹּאת הָאָדָם".

"לִמְעֹל מַעַל" אֵין מְעִילָה בְּכָל מָקוֹם אֶלָּא שִׁקּוּר, וְכֵן הוּא אוֹמֵר  (יהושע ז, א) "וַיִּמְעֲלוּ בְּנֵי יִשְׂרָאֵל מַעַל (ב') [בַּחֵרֶם"],  וְאוֹמֵר  "וַיָּמָת שָׁאוּל בְּמַעֲלוֹ אֲשֶׁר מָעַל בַּה'",  וְאוֹמֵר בְּעֻזִּיָּהוּ (דהי"ב כו, יח) "צֵא מִן הַמִּקְדָּשׁ כִּי מָעַלְתָּ",  וְאוֹמֵר (להלן פסוק יב) "וּמָעֲלָה בּוֹ מַעַל", הָא אֵין מְעִילָה בְּכָל מָקוֹם אֶלָּא שִׁקּוּר.

"וְאָשְׁמָה הַנֶּפֶשׁ הַהִיא". לָמָּה נֶאֱמַר. לְפִי שֶׁהוּא אוֹמֵר אִישׁ אוֹ אִשָּׁה אֵין לִי אֶלָּא אִישׁ אוֹ אִשָּׁה, טוּמְטוּם וְאַנְדְּרוֹגִינוֹס מִנַּיִן, תַּלְמוּד לוֹמַר "וְאָשְׁמָה הַנֶּפֶשׁ הַהִיא". וְאָשְׁמָה הַנֶּפֶשׁ הַהִיא הַכֹּל בְּמַשְׁמָע, הָאֲנָשִׁים וְהַנָּשִׁים וְהַגֵּרִים בְּמַשְׁמָע. מַשְׁמָע מֵבִיא אֶת אֵלּוּ וּמֵבִיא אֶת הַקָּטָן. אָמַרְתָּ, וּמָה אִם עֲבוֹדָה זָרָה חֲמוּרָה פָּטַר בָּהּ אֶת הַקָּטָן קַל וָחֹמֶר לְכָל מִצְווֹת הָאֲמוּרוֹת בַּתּוֹרָה.

"וְאָשְׁמָה נָפֶשׁ הַהִיא". לָמָּה נֶאֱמַר. מִנַּיִן אַתָּה אוֹמֵר לְגוֹזֵל אֶת הַגֵּר וְנִשְׁבַּע לוֹ וְהָלַךְ לְהָבִיא אֶת הַכֶּסֶף וְאֶת הָאָשָׁם וְלֹא הִסְפִּיק לְהָבִיא עַד שֶׁמֵּת שֶׁהַיּוֹרְשִׁין פְּטוּרִין, תַּלְמוּד לוֹמַר ["וְאָשְׁמָה הַנֶּפֶשׁ הַהִיא". אִי כְּשֵׁם שֶׁפְּטוּרִין מִן הָאָשָׁם כָּךְ יְהוּ פְּטוּרִים מִן הַקֶּרֶן. תַּלְמוּד לוֹמַר] "וְנָתַן לַאֲשֶׁר אָשַׁם לוֹ".

"וְאָשְׁמָה הַנֶּפֶשׁ". לָמָּה נֶאֱמַר. מִנַּיִן אַתָּה אוֹמֵר הַמַּדְלִיק גְּדִישׁוֹ שֶׁל חֲבֵרוֹ בְּיוֹם הַכִּפּוּרִים שֶׁאַף עַל פִּי שֶׁאֵין בֵּית דִּין נִפְרָעִין מִמֶּנּוּ שֶׁהוּא נִדּוֹן בְּנַפְשׁוֹ. תַּלְמוּד לוֹמַר "וְאָשְׁמָה הַנֶּפֶשׁ הַהִיא".

"וְהִתְוַדּוּ". לָמָּה נֶאֱמַר. לְפִי שֶׁהוּא אוֹמֵר (ויקרא ה, ה) "וְהִתְוַדָּה אֲשֶׁר חָטָא עָלֶיהָ" אֵין לִי אֶלָּא חַטָּאת שֶׁטְּעוּנָה וִדּוּי, אָשָׁם מִנַּיִן, תַּלְמוּד לוֹמַר "וְאָשְׁמָה הַנֶּפֶשׁ הַהִיא וְהִתְוַדּוּ".  רַבִּי נָתָן אוֹמֵר, זֶה בָּנָה אָב לְכָל הַמֻּמָּתִין שֶׁטְּעוּנִין וִדּוּי.

לְפִי שֶׁנֶּאֱמַר  "וְהִתְוַדָּה אֲשֶׁר חָטָא" יִתְוַדֶּה עַל חֵטְא אֲשֶׁר חָטָא, (שם) "עָלֶיהָ" עַל הַחַטָּאת כְּשֶׁהִיא קַיֶּמֶת, לֹא מִשֶּׁנִּשְׁחֲטָה. אֵין בְּמַשְׁמָע שֶׁיִּתְוַדֶּה הַיָּחִיד אֶלָּא עַל בִּיאַת הַמִּקְדָּשׁ. וּמִנַּיִן אַף מִיתוֹת וּכְרִיתוּת. אָמַרְתָּ חַטָּאת חַטָּאתָם כָּל (חַטָּאתָם) [חַטָּאת] לְרַבּוֹת מִצְוַת לֹא תַעֲשֶׂה. כִּי יַעֲשׂוּ לְרַבּוֹת מִצְוַת עֲשֵׂה. אֵין בְּמַשְׁמָע וִדּוּי אֶלָּא יָחִיד. מִנַּיִן אַף לְצִבּוּר. אָמַרְתָּ וְהִתְוַדּוּ. אֵין בְּמַשְׁמָע וִדּוּי אֶלָּא בָּאָרֶץ. מִנַּיִן אַף בַּגָּלוּת. אָמַרְתָּ  "וְהִתְוַדּוּ אֶת עֲוֹנָם וְאֶת עֲוֹן אֲבוֹתָם", וְכֵן דָּנִיֵּאל אוֹמֵר (דניאל ח, ז) "לְךָ ה' הַצְּדָקָה" וְגוֹ', מִפְּנֵי מָה כִּי "חָטָאנוּ לָךְ".

"דַּבֵּר אֶל בְּנֵי יִשְׂרָאֵל". יִשְׂרָאֵל מִתְוַדִּים, וְאֵין מִתְוַדִּים לֹא עַל יְדֵי נָכְרִים וְלֹא עַל יְדֵי תוֹשָׁבִים. אוֹ בְּנֵי יִשְׂרָאֵל. פְּרָט לְגֵרִים. אָמַרְתָּ אִישׁ לְרַבּוֹת אֶת הַגֵּרִים. אִישׁ אוֹ אִשָּׁה כִּי יַעֲשׂוּ שֶׁחָשְׁבוּ לַעֲשׂוֹת וְלֹא עָשׂוּ. (בְּ)[מ]כָל חַטֹּאת הָאָדָם. מִמַּה שֶּׁבֵּינוֹ לְבֵין חֲבֵרוֹ, עַל הַגְּנֵבוֹת וְעַל הַגְּזֵלוֹת וְעַל לָשׁוֹן הָרַע. לִמְעֹל מַעַל. עַל אֲשָׁמוֹת מִתְוַדִּים. יָכוֹל בִּזְמַן שֶׁהֵן מְבִיאִין,  מִנַּיִן בִּזְמַן שֶׁאֵין מְבִיאִין, תַּלְמוּד לוֹמַר "לִמְעֹל מַעַל" לְרַבּוֹת הַנִּשְׁבָּע בַּשֵּׁם לַשֶּׁקֶר וְהַמְּקַלֵּל. וְאָשַׁם וְאָשְׁמָה לְרַבּוֹת כָּל חַיָּבֵי מִיתוֹת שֶׁיִּתְוַדּוּ. יָכוֹל אַף הַנֶּהֱרָגִין עַל פִּי זוֹמְמִין. לֹא אָמַרְתִּי אֶלָּא וְאָשְׁמָה הַנֶּפֶשׁ הַהִיא.

"וְהִתְוַדּוּ אֶת חַטָּאתָם אֲשֶׁר עָשׂוּ". וְלֹא עַל מַה שֶּׁעָשָׂה אָבִיו, שֶׁאִם אָמַר לוֹ תֵּן לִי פִּקְדוֹנִי שֶׁהִפְקַדְתִּי אֵצֶל אָבִיךָ וְהוּא אוֹמֵר לֹא הִפְקַדְּתָּ מַשְׁבִּיעֲךָ אֲנִי וְאָמַר אָמֵן, לְאַחַר זְמַן נִזְכַּר, שׁוֹמֵעַ אֲנִי שֶׁהוּא חַיָּב, תַּלְמוּד לוֹמַר "וְהִתְוַדּוּ אֶת חַטָּאתָם" וְלֹא עַל מַה שֶּׁעָשָׂה אָבִיו.

"וְהֵשִׁיב אֶת אֲשָׁמוֹ בְּרֹאשׁוֹ". לָמָּה נֶאֱמַר לְפִי שֶׁהוּא אוֹמֵר (ויקרא ה, כד) "וְשִׁלַּם אוֹתוֹ בְּרֹאשׁוֹ", אֵין לִי אֶלָּא עִקָּר דָּמִים,  חֹמֶשׁ מִנָּיִן, תַּלְמוּד לוֹמַר "וְהֵשִׁיב אֶת אֲשָׁמוֹ בְּרֹאשׁוֹ".

"וַחֲמִישִׁתוֹ יֹסֵף עָלָיו" שֶׁיְהֵא [הוּא] וְחֻמְשׁוֹ חֲמִשָּׁה. רַבִּי יֹאשִׁיָּה אוֹמֵר, חֻמְשׁוֹ שֶׁל סֶלַע.

"וְנָתַן לַאֲשֶׁר אָשַׁם לוֹ". לָמָּה נֶאֱמַר. לְפִי שֶׁהוּא אוֹמֵר  "לַאֲשֶׁר הוּא לוֹ יִתְּנֶנּוּ" אֵין לִי אֶלָּא הוּא אוֹ שְׁלוּחוֹ, מִנַּיִן לְרַבּוֹת שְׁלִיחַ בֵּית דִּין וְהַיּוֹרֵשׁ, תַּלְמוּד לוֹמַר "וְנָתַן לַאֲשֶׁר אָשַׁם לוֹ".

הֲרֵי שֶׁהָיָה חַיָּב לַחֲבֵרוֹ מָנֶה וּבָא לְבֵית דִּין, וְלֹא הִסְפִּיק לִתְּנוֹ עַד שֶׁנִּמְצָא בַּעַל חוֹב שֶׁל נִגְזָל, מִנַּיִן שֶׁמּוֹצִיאִין מִיָּד הַגַּזְלָן וְנוֹתְנִין לְבַעַל חוֹב שֶׁל נִגְזָל, תַּלְמוּד לוֹמַר "וְנָתַן לַאֲשֶׁר אָשַׁם לוֹ" מִכָּל מָקוֹם.

"וְהֵשִׁיב אֶת אֲשָׁמוֹ בְּרֹאשׁוֹ". כְּשֶׁהוּא בְּרֹאשׁוֹ מֵבִיא עָלָיו חֹמֶשׁ וְאָשָׁם וְאֵין מְבִיאִין עַל תַּשְׁלוּמֵי אַרְבָּעָה וַחֲמִשָּׁה חֹמֶשׁ וְאָשָׁם.  מְמַעֵט אֲנִי בְּגַנָּב שֶׁאֵינוֹ מְשַׁלֵּם לְאַחַר שְׁבוּעָה, וְלֹא אֲמַעֵט בְּגַזְלָן אַחַר שְׁבוּעָה. תַּלְמוּד לוֹמַר "וְהֵשִׁיב אֶת אֲשָׁמוֹ בְּרֹאשׁוֹ" כְּשֶׁהוּא בְּרֹאשׁוֹ מְבִיאִין עָלָיו חֹמֶשׁ וְאָשָׁם וְאֵין מְבִיאִין עַל תַּשְׁלוּמֵי כֶּפֶל וְעַל תַּשְׁלוּמֵי אַרְבָּעָה וַחֲמִשָּׁה חֹמֶשׁ וְאָשָׁם. וַחֲמִשִׁיתוֹ יֹסֵף עָלָיו עַל הַחֹמֶשׁ לְבַד מִמֶּנּוּ.

רַבִּי נָתָן אוֹמֵר, מִנַּיִן לְנוֹשֶׁה בַּחֲבֵרוֹ מָנֶה וַחֲבֵרוֹ בַּחֲבֵרוֹ מִנַּיִן שֶׁגּוֹבִין מִזֶּה וְנוֹתְנִין לְזֶה, תַּלְמוּד לוֹמַר "וְנָתַן לַאֲשֶׁר אָשַׁם לוֹ".

{pפסוק טp}  "וְאִם אֵין לָאִישׁ גֹּאֵל" וְגוֹ'. וְכִי יֵשׁ אָדָם בְּיִשְׂרָאֵל שֶׁאֵין לוֹ גּוֹאֲלִין. אֶלָּא בְּגֵזֶל הַגֵּר הַכָּתוּב מְדַבֵּר, הֲרֵי שֶׁגָּזַל הַגֵּר וְנִשְׁבַּע לוֹ וְשָׁמַע שֶׁמֵּת הַגֵּר וְהָיָה מַעֲלֶה כַּסְפּוֹ וַאֲשָׁמוֹ לִירוּשָׁלַיִם וּפָגַע בְּאוֹתוֹ הַגֵּר וּזְקָפָן עָלָיו בְּמִלְוֶה וּמֵת זָכָה הַלָּה בַּמֶּה שֶׁבְּיָדוֹ. דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר, אֵין לוֹ תַּקָּנָה עַד שֶׁיּוֹצִיא גְּזֵלוֹ מִתַּחַת יָדוֹ.

בָּעֵי רָבִינָא, גֶּזֶל גִּיֹּרֶת מַהוּ, אִישׁ אָמַר רַחֲמָנָא וְלֹא אִשָּׁה אוֹ דִּלְמָא אֹרְחָא דִּקְרָא הוּא. אֲמַר לֵיהּ רַב אַהֲרֹן לְרַבִינָא תָּא שְׁמַע דְּתַנְיָא אִישׁ אֵין לִי אֶלָּא אִישׁ, אִשָּׁה מִנָּיִן, כְּשֶׁהוּא אוֹמֵר הַמּוּשָׁב הֲרֵי כָּאן שְׁנַיִם, אִם כֵּן מַה תַּלְמוּד לוֹמַר "אִישׁ", אִישׁ אַתָּה צָרִיךְ לַחֲזֹר עָלָיו אִם יֵשׁ לוֹ גּוֹאֲלִים אִם לָאו, קָטָן אִי אַתָּה צָרִיךְ לַחֲזֹר עָלָיו, בְּיָדוּעַ שֶׁאֵין לוֹ גּוֹאֲלִים. (כָּתוּב בְּרֶמֶז שכ"ה).

תָּנוּ רַבָּנָן, "אָשָׁם" זֶה קֶרֶן, "הַמּוּשָׁב" זֶה חֹמֶשׁ, אוֹ אֵינוֹ אֶלָּא אָשָׁם זֶה אַיִל, וּלְמַאי נָפְקָא מִנָּהּ, לַאֲפוּקֵי מִדְּרָבָא, דַּאֲמַר רָבָא גֶּזֶל הַגֵּר שֶׁהֶחֱזִירוֹ בַּלַּיְלָה לֹא יָצָא הֶחֱזִירוֹ חֲצָאִין לֹא יָצָא, הֶחֱזִירוֹ חֲצָאִין לֹא יָצָא מַאי טַעְמָא, אָשָׁם קָרְיֵיהּ רַחֲמָנָא, כְּשֶׁהוּא אוֹמֵר מִלְּבַד אֵיל הַכִּפֻּרִים הֱוֵי אוֹמֵר אָשָׁם זֶה קֶרֶן. תַּנְיָא אִידָךְ, אָשָׁם זֶה קֶרֶן, הַמּוּשָׁב זֶה חֹמֶשׁ, אוֹ אֵינוֹ אֶלָּא אָשָׁם זֶה חֹמֶשׁ,  וּמַאי נָפְקָא מִנָּהּ, לַאֲפוּקֵי מִמַּתְנִיתִין דִּתְנַן נָתַן לוֹ אֶת הַקֶּרֶן וְלֹא נָתַן לוֹ אֶת הַחֹמֶשׁ אֵין הַחֹמֶשׁ מְעַכֵּב, [אַדְּרַבָּה חֹמֶשׁ מְעַכֵּב], כְּשֶׁהוּא אוֹמֵר (פסוק ז) וְהֵשִׁיב אֶת אֲשָׁמוֹ בְּרֹאשׁוֹ וַחֲמִישִׁתוֹ הֲוֵי אוֹמֵר אָשָׁם זֶה קֶרֶן. תַּנְיָא אִידָךְ, אָשָׁם זֶה קֶרֶן. הַמּוּשָׁב זֶה חֹמֶשׁ. וּבְגֶזֶל הַגֵּר הַכָּתוּב מְדַבֵּר. אוֹ אֵינוֹ אֶלָּא הַמּוּשָׁב זֶה כֶּפֶל וּבְגְּנֵבַת הַגֵּר הַכָּתוּב מְדַבֵּר. כְּשֶׁהוּא אוֹמֵר וְהֵשִׁיב אֶת אֲשָׁמוֹ בְּרֹאשׁוֹ הֲוֵי בְּמָמוֹן הַמִּשְׁתַּלֵּם בְּרֹאשׁ הַכָּתוּב מְדַבֵּר. אֲמַר רָבָא, גֶּזֶל הַגֵּר שֶׁאֵין בּוֹ שְׁוֵה פְּרוּטָה לְכָל כֹּהֵן [וְכֹהֵן] לֹא יָצָא. [מַאי טַעְמָא], נְתִינָה כְּתִיבָא בֵּיהּ.

אֲמַר רָבָא, כֹּהֲנִים אֵין חוֹלְקִין גֶּזֶל הַגֵּר כְּנֶגֶד גֶּזֶל הַגֵּר. מַאי טַעְמָא אָשָׁם קָרְיֵיהּ רַחֲמָנָא. וְאֵין חוֹלְקִין אָשָׁם כְּנֶגֶד אָשָׁם.  וּמְקַבְּלֵי מַתָּנוֹת הֲווּ, וְאִם נָפְלוּ לוֹ עֶשֶׂר בְּהֵמוֹת בְּגֶזֶל הַגֵּר פְּטוּרִין מִמַּעֲשַׂר בְּהֵמָה, דִּתְנַן הַלּוֹקֵחַ וְהַנּוֹתֵן בְּמַתָּנָה פָּטוּר מִמַּעֲשַׂר בְּהֵמָה, דְּאִי יוֹרְשִׁין הֲווּ הָא אֲמַר מַר קָנוּ בִּתְפִיסַת הַבַּיִת חַיָּבִין וְנָפְקָא מִנַּהּ שֶׁגָּזַל חָמֵץ וְעָבַר עָלָיו הַפֶּסַח,  מְקַבְּלֵי מַתָּנוֹת הֲווּ וּמַתָּנָה קָאָמַר רַחֲמָנָא דְּנֵּיתִיב לְהוּ וְהָא לָא יָהִיב לְהוּ וְלֹא מִידֵי דְּעַפְרָא בְּעָלְמָא הוּא, דְּאִי יוֹרְשִׁין הֲווּ הָא קָא מוֹרִית לָהֶן אֲבוּהוֹן.

תָּנוּ רַבָּנָן "לַה' לַכֹּהֵן" קְנָאוֹ הַשֵּׁם וּנְתָנוֹ לַכֹּהֲנִים שֶׁבְּאוֹתוֹ מִשְׁמָר.  אוֹ אֵינוֹ אֶלָּא לְכָל כֹּהֵן שֶׁיִּרְצֶה. כְּשֶׁהוּא אוֹמֵר מִלְּבַד אֵיל הַכִּפֻּרִים אֲשֶׁר יְכַפֶּר בּוֹ עָלָיו הֲוֵי בְּכֹהֵן שֶׁבְּאוֹתוֹ מִשְׁמָר הַכָּתוּב מְדַבֵּר. תָּנוּ רַבָּנָן הֲרֵי שֶׁהָיָה גּוֹזֵל כֹּהֵן מִנַּיִן שֶׁלֹּא יֹאמַר הוֹאִיל וְיוֹצֵא לַכֹּהֲנִים וַהֲרֵי הוּא תַּחַת יָדִי תְּהֵא שֶׁלִּי וְדִין הוּא אִם בְּשֶׁל אֲחֵרִים אֲנִי זוֹכֶה בְּשֶׁל עַצְמִי לֹא כָּל שֶׁכֵּן. רַבִּי נָתָן אוֹמֵר בְּלָשׁוֹן אַחֶרֶת וּמַה דָּבָר שֶׁאֵין לוֹ חֵלֶק בּוֹ עַד שֶׁלֹּא נִכְנַס לִרְשׁוּתָן, מִשֶּׁנִּכְנַס לִרְשׁוּתָן אֵין אַחֵר יָכוֹל לְהוֹצִיאוֹ מִיָּדָן, דָּבָר שֶׁיֵּשׁ לוֹ חֵלֶק בּוֹ עַד שֶׁלֹּא נִכְנַס לִרְשׁוּתָן מִשֶּׁנִּכְנַס לִרְשׁוּתָן אֵינוֹ דִּין שֶׁאֵין אַחֵר יָכוֹל לְהוֹצִיאוֹ מִיָּדָן. לֹא אִם אָמַרְתָּ בְּדָבָר שֶׁאֵין לוֹ חֵלֶק בּוֹ שֶׁכְּשֵׁם שֶׁאֵין לוֹ חֵלֶק בּוֹ כָּךְ אֵין לַאֲחֵרִים חֵלֶק בּוֹ תֹּאמַר (בְּדָבָר) [בְּגֶזֶל שֶׁכְּשֵׁם] שֶׁיֵּשׁ לוֹ חֵלֶק בּוֹ כָּךְ יֵשׁ לַאֲחֵרִים חֵלֶק בּוֹ, אֶלָּא גְּזֵלוֹ יוֹצֵא מִתַּחַת יָדוֹ וּמִתְחַלֵּק לְכָל אֶחָיו הַכֹּהֲנִים, דְּאָתְיָא לַכֹּהֵן (ויקרא כז, כא) "לַכֹּהֵן" מִשְּׂדֵה אֲחֻזָּה, דְּתַנְיָא (שם) "אֲחֻזָּתוֹ" מַה תַּלְמוּד לוֹמַר, מִנַּיִן לְשָׂדֶה הַיּוֹצְאָה לַכֹּהֲנִים בְּיוֹבֵל וּגְאָלָהּ אֶחָד מִן הַכֹּהֲנִים מִנַּיִן שֶׁלֹּא יֹאמַר הוֹאִיל וְיוֹצְאָה לַכֹּהֲנִים בְּיוֹבֵל וַהֲרֵי הִיא תַּחַת יָדִי תְּהֵא שֶׁלִּי וְדִין הוּא בְּשֶׁל אֲחֵרִים אֲנִי זוֹכֶה בְּשֶׁל עַצְמִי לֹא כָּל שֶׁכֵּן, תַּלְמוּד לוֹמַר  "כִּשְׂדֵה הַחֵרֶם לַכֹּהֵן תִּהְיֶה אֲחֻזָּתוֹ" אֲחֻזָּתוֹ שֶׁלּוֹ, וְאֵין זוֹ שֶׁלּוֹ, הָא כֵּיצַד, יוֹצְאָה מִתַּחַת יָדוֹ וּמִתְחַלֶּקֶת לְכָל אֶחָיו הַכֹּהֲנִים.

הַמֵּבִיא גְּזֵלוֹ עַד שֶׁלֹּא הֵבִיא אֲשָׁמוֹ, יָצָא. הֵבִיא אֲשָׁמוֹ עַד שֶׁלֹּא הֵבִיא גְּזֵלוֹ, לֹא יָצָא, דַּאֲמַר קְרָא מִלְּבַד אֵיל הַכִּפֻּרִים אֲשֶׁר יְכַפֶּר וַעֲדַיִן לֹא כִּפֵּר. (כָּתוּב בְּרֶמֶז תרע"ח).

רַבִּי נָתָן אוֹמֵר "וְאִם אֵין לָאִישׁ גֹּאֵל", אֵין לִי אֶלָּא אִישׁ, אִשָּׁה  מִנַּיִן, תַּלְמוּד לוֹמַר לְהָשִׁיב הָאָשָׁם אֵלָיו. אַבָּא חָנָן מִשּׁוּם רַבִּי אֱלִיעֶזֶר אוֹמֵר בְּנִגְזָל הַכָּתוּב מְדַבֵּר. אוֹ אֵינוֹ מְדַבֵּר אֶלָּא בְּגוֹזֵל. תַּלְמוּד לוֹמַר "לְהָשִׁיב הָאָשָׁם אֵלָיו" הָא בְּנִגְזָל הַכָּתוּב מְדַבֵּר.

מִנַּיִן אַתָּה אוֹמֵר בְּגוֹזֵל אֶת הַגֵּר וְנִשְׁבַּע לוֹ וְהָלַךְ לְהָבִיא אֶת הַכֶּסֶף וְאֶת הָאָשָׁם וְלֹא הִסְפִּיק לְהָבִיא עַד שֶׁמֵּת שֶׁיּוֹרְשִׁין פְּטוּרִין, תַּלְמוּד לוֹמַר "מִלְּבַד אֵיל הַכִּפֻּרִים" וְגוֹ'. כָּךְ הָיָה רַבִּי עֲקִיבָא שׁוֹנֶה עַד שֶׁלֹּא בָּא (לכופרי) [לְזִפְרוֹנָה]. אֲבָל מִשֶּׁבָּא (מכופרי) [מִזִּפְרוֹנָה] אָמַר, (אֲפִלּוּ) נָתַן אֶת הַכֶּסֶף לְאַנְשֵׁי מִשְׁמָר וּמֵת הַיּוֹרְשִׁין פְּטוּרִין וְאֵין מוֹצִאִין מִיָּד כֹּהֵן, וְקוֹרֵא אֲנִי עָלָיו (להלן פסוק י) אִישׁ אֲשֶׁר יִתֵּן לַכֹּהֵן לוֹ יִהְיֶה, וְהַכֹּהֵן אוֹמֵר לוֹ הָבֵא אָשָׁם וְהַקְרֵב (כְּשֶׁהוּא), [וְהוּא] אוֹמֵר הָאָשָׁם הַמּוּשָׁב לַה' לַכֹּהֵן וְגוֹ' אֶת שֶׁצָּרִיךְ כַּפָּרָה, יָצָא מֵת שֶׁכִּפְּרָה לוֹ נַפְשׁוֹ.

"מִלְּבַד אֵיל הַכִּפֻּרִים". מִכָּאן אַתָּה אוֹמֵר נָתַן הַכֶּסֶף לִיהוֹיָרִיב  וְאָשָׁם לִידַעְיָה יָצָא, וְקוֹרֵא אֲנִי עָלָיו אִישׁ אֲשֶׁר יִתֵּן לַכֹּהֵן לוֹ יִהְיֶה. אוֹ אֲפִלּוּ נָתַן הָאָשָׁם לִיהוֹיָרִיב וְכֶסֶף לִידַעְיָה יָצָא, וְקוֹרֵא אֲנִי עָלָיו אִישׁ אֲשֶׁר יִתֵּן לַכֹּהֵן לוֹ יִהְיֶה. תַּלְמוּד לוֹמַר "מִלְּבַד אֵיל הַכִּפֻּרִים" יַחֲזֹר וְיָבִיא אָשָׁם אַחֵר וְיִתְּנֵהוּ לִידַעְיָה וְיִזְכֶּה יְהוֹיָרִיב בְּשֶׁלּוֹ.

"וְאִם אֵין לָאִישׁ גֹּאֵל". לָאִישׁ מַחֲזִירִין וְאֵין מַחֲזִירִין לְקָטָן.

"מִלְּבַד אֵיל הַכִּפֻּרִים". מִכָּאן אָמְרוּ מִשְׁמָרָה שֶׁזָּכְתָה בַּכֶּסֶף זָכְתָה בָּאַיִל. אֲשֶׁר יְכַפֶּר פְּרָט שֶׁיַּקְדִּים אַיִל לְכֶסֶף. בּוֹ פְּרָט לְאַיִל שֶׁמֵּתוּ [בְּעָלָיו]. עָלָיו לְרַבּוֹת הָאַיִל שֶׁמֵּת. וּבַצַּד הַשֵּׁנִי, אַתָּה אוֹמֵר עָלָיו מְכַפֵּר הוּא אֲשָׁמוֹ עָלָיו.

{pפסוק טp} {rרמז תשבr}  "וְכָל תְּרוּמָה לְכָל קָדְשֵׁי בְּנֵי יִשְׂרָאֵל". אָמַר רַבִּי יִשְׁמָעֵאל בָּא הַכָּתוּב לְלַמֶּדְךָ עַל מַקְדִּישׁ עֲרָמֵתוֹ עַד שֶׁלֹּא מֵרַח  שֶׁהוּא פָּטוּר [מִן הַתְּרוּמָה] וּמִן הַמַּעַשְׂרוֹת. אוֹ אַף מִשֶּׁמֵּרְחָהּ.  תַּלְמוּד לוֹמַר  "רֵאשִׁית דְּגָנְךָ תִּירֹשְׁךָ וְיִצְהָרֶךָ".  רַבִּי עֲקִיבָא אוֹמֵר, בָּא הַכָּתוּב לְלַמֶּדְךָ שֶׁאִם רָצָה לַעֲשׂוֹת כָּל גָרְנוֹ תְּרוּמָה רַשַּׁאי, וּבִלְבַד שֶׁיְּשַׁיֵּר מִקְצָת.

"וְכָל תְּרוּמָה לְכָל קָדְשֵׁי בְּנֵי יִשְׂרָאֵל". בָּא הַכָּתוּב וְלִמֵּד עַל הַתְּרוּמָה שֶׁתְּהֵא נוֹהֶגֶת בַּכֹּל. אִסִּי בֶּן עֲקִיבָא אוֹמֵר אִם מַעֲשֵׂר הַקַּל הֲרֵי הוּא נוֹהֵג בַּכֹּל, תְּרוּמָה חֲמוּרָה אֵינוֹ דִּין שֶׁתְּהֵא נוֹהֶגֶת בַּכֹּל. דָּבָר אַחֵר אִם מַעֲשֵׂר [הַקַּל] שֶׁאֵינוֹ נוֹהֵג בְּרֵאשִׁית הַגֵּז הֲרֵי הוּא נוֹהֵג בַּכֹּל, תְּרוּמָה חֲמוּרָה דִּין הוּא שֶׁתְּהֵא נוֹהֶגֶת בַּכֹּל. אִסִּי בֶּן מְנַחֵם אוֹמֵר אִם מַעֲשֵׂר שֵׁנִי שֶׁאֵינוֹ בָּא אֶלָּא לְמַעַן תִּלְמַד לְיִרְאָה הֲרֵי הוּא נוֹהֵג בַּכֹּל, תְּרוּמָה חֲמוּרָה דִּין הוּא שֶׁתְּהֵא נוֹהֶגֶת בַּכֹּל.

"אֲשֶׁר יַקְרִיבוּ לַכֹּהֵן לוֹ יִהְיֶה". אָמַר רַבִּי יִשְׁמָעֵאל וְכִי תְּרוּמָה מַקְרִיבִין לַכֹּהֵן, וּמַה תַּלְמוּד לוֹמַר "אֲשֶׁר יַקְרִיבוּ לַכֹּהֵן", לְפִי שֶׁהוּא אוֹמֵר (שמות כג, יט) "רֵאשִׁית בִּכּוּרֵי אַדְמָתְךָ תָּבִיא בֵּית ה' אֱלֹהֶיךָ" אֲבָל לֹא שָׁמַעְנוּ מַה יַּעֲשֶׂה לָהֶם, תַּלְמוּד לוֹמַר "אֲשֶׁר יַקְרִיבוּ לַכֹּהֵן לוֹ יִהְיֶה" בָּא הַכָּתוּב וְלִמֵּד עַל הַבִּכּוּרִים שֶׁיְּהוּ נְתוּנִים לַכֹּהֲנִים.

"וְכָל תְּרוּמָה לְכָל קָדְשֵׁי" וְגוֹ'. רִבָּה דְּבָרִים סְתוּמִים שֶׁאֵין מְפֹרָשִׁין בָּעִנְיָן הַזֶּה, אֶת מָה אֲנִי מְרַבֶּה, הַחַלָּה וְהַחֲרָמִים  (וְהָעוֹלוֹת) [וְהָעוֹרוֹת] וְהַבְּכוֹרוֹת וּפִדְיוֹן פֶּטֶר חֲמוֹר וּפִדְיוֹן הַבֵּן.

{pפסוק יp}  "וְאִישׁ אֶת קֳדָשָׁיו לוֹ יִהְיוּ". [כָּל הַקָּדָשִׁים הָיוּ] בַּכְּלָל, שֶׁנֶּאֱמַר "וְאִישׁ אֶת קֳדָשָׁיו לוֹ יִהְיוּ". מָשַׁךְ הַכָּתוּב בְּכָל הַקָּדָשִׁים וְנָתַן לַכֹּהֲנִים, וְלֹא שִׁיֵּר מֵהֶם אֶלָּא תּוֹדָה וּשְׁלָמִים וּפֶסַח וּמַעֲשַׂר בְּהֵמָה וּמַעֲשֵׂר שֵׁנִי וְנֶטַע רְבָעִי שֶׁיִּהְיוּ לַבְּעָלִים.

"וְאִישׁ אֶת קֳדָשָׁיו לוֹ יִהְיוּ". מִכָּאן אַתָּה אוֹמֵר, כֹּהֵן שֶׁהִקְרִיב אֶת הַזֶּבַח שֶׁלּוֹ אֲפִלּוּ בְּמִשְׁמָר שֶׁאֵינוֹ שֶׁלּוֹ, הֲרֵי [עוֹרוֹ] שֶׁלּוֹ וַעֲבוֹדָתוֹ שֶׁלּוֹ.

{rרמז תשגr}  "וְאִישׁ אֶת קֳדָשָׁיו לוֹ יִהְיוּ". לָמָּה נֶאֱמַר, לְפִי שֶׁהוּא אוֹמֵר (ויקרא יט, כד) "וּבַשָּׁנָה הָרְבִיעִית יִהְיֶה כָּל פִּרְיוֹ קֹדֶשׁ", וְגוֹ' קֹדֶשׁ לַבְּעָלִים אוֹ קֹדֶשׁ לַכֹּהֲנִים, תַּלְמוּד לוֹמַר "וְאִישׁ אֶת קֳדָשָׁיו לוֹ יִהְיוּ" בְּנֶטַע רְבָעִי הַכָּתוּב מְדַבֵּר שֶׁיְּהוּ שֶׁל בְּעָלִים, דִּבְרֵי רַבִּי מֵאִיר. רַבִּי (שִׁמְעוֹן) [יִשְׁמָעֵאל] אוֹמֵר, קֹדֶשׁ לַבְּעָלִים אוֹ קֹדֶשׁ לַכֹּהֵן, הֲרֵי אַתָּה דָּן, מַעֲשֵׂר שֵׁנִי קָרוּי קֹדֶשׁ  וְנֶטַע רְבָעִי קָרוּי קֹדֶשׁ, אִם בְּמַעֲשֵׂר שֵׁנִי לָמַדְתָּ שֶׁאֵינוֹ אֶלָּא שֶׁל בְּעָלִים אַף נֶטַע רְבָעִי לֹא יְהֵא אֶלָּא שֶׁל בְּעָלִים, תְּרוּמָה תּוֹכִיחַ שֶׁקְּרוּיָה קֹדֶשׁ וְאֵינָהּ אֶלָּא שֶׁל כֹּהֲנִים וְהִיא תּוֹכִיחַ לְנֶטַע רְבָעִי שֶׁאַף עַל פִּי שֶׁקָּרוּי קֹדֶשׁ לֹא יְהֵא אֶלָּא שֶׁל כֹּהֲנִים, אָמַרְתָּ הֶפְרֵשׁ, מַעֲשֵׂר שֵׁנִי טָעוּן הֲבָאַת מָקוֹם וְנֶטַע רְבָעִי טָעוּן הֲבָאַת מָקוֹם אִם לָמַדְתָּ מַעֲשֵׂר שֵׁנִי שֶׁאֵינוֹ אֶלָּא שֶׁל בְּעָלִים אַף נֶטַע רְבָעִי לֹא יְהֵא אֶלָּא שֶׁל בְּעָלִים, הֲרֵי בִּכּוּרִים יוֹכִיחוּ שֶׁטְּעוּנִים הֲבָאַת מָקוֹם וְאֵינָם אֶלָּא שֶׁל כֹּהֲנִים וְהֵם יוֹכִיחוּ לְנֶטַע רְבָעִי שֶׁאַף עַל פִּי שֶׁטָּעוּן הֲבָאַת מָקוֹם לֹא יְהֵא אֶלָּא שֶׁל כֹּהֲנִים, אָמַרְתָּ הֶפְרֵשׁ, מַעֲשֵׂר שֵׁנִי קָרוּי קֹדֶשׁ וְטָעוּן הֲבָאַת מָקוֹם וּפִדְיוֹן וְנֶטַע רְבָעִי קָרוּי קֹדֶשׁ וְטָעוּן הֲבָאַת מָקוֹם וּפִדְיוֹן וְאַל תּוֹכִיחַ תְּרוּמָה שֶׁאַף עַל פִּי שֶׁקְּרוּיָה קֹדֶשׁ אֵינָהּ טְעוּנָה הֲבָאַת מָקוֹם וְלֹא בִּכּוּרִים שֶׁאַף עַל פִּי שֶׁטְּעוּנִין הֲבָאַת מָקוֹם אֲבָל אֵין לָהֶם פִּדְיוֹן, [הֲרֵי בְכוֹר שֶׁקָּרוּי קֹדֶשׁ וְטָעוּן הֲבָאַת מָקוֹם וְאֵינוֹ אֶלָּא שֶׁל כֹּהֲנִים וְהוּא יוֹכִיחַ לְנֶטַע רְבָעִי שֶׁאַף עַל פִּי שֶׁקָּרוּי קֹדֶשׁ וְטָעוּן הֲבָאַת מָקוֹם] וְלֹא יְהוּ אֶלָּא שֶׁל כֹּהֲנִים, אָדוּן שְׁלֹשָׁה לְשׁוֹנוֹת כְּאֶחָד מַעֲשֵׂר שֵׁנִי קָרוּי קֹדֶשׁ וְטָעוּן הֲבָאַת מָקוֹם וּפִדְיוֹן נֶטַע רְבָעִי קָרוּי קֹדֶשׁ וְטָעוּן הֲבָאַת מָקוֹם וּפִדְיוֹן וְאַל יוֹכִיחַ תְּרוּמָה שֶׁאַף עַל פִּי שֶׁקְּרוּיָה קֹדֶשׁ אֵינָהּ טְעוּנָה הֲבָאַת מָקוֹם וּפִדְיוֹן וְלֹא בִּכּוּרִים שֶׁאַף עַל פִּי שֶׁטְּעוּנָה הֲבָאַת מָקוֹם [אֲבָל אֵינוֹ קָרוּי קֹדֶשׁ וְלֹא בְכוֹר שֶׁאַף עַל פִּי שֶׁקָּרוּי קֹדֶשׁ וְטָעוּן הֲבָאַת מָקוֹם] אֲבָל אֵין לָהֶם פִּדְיוֹן, אֶלְמָד דָּבָר מִדָּבָר וְאָדוּן דָּבָר מִדָּבָר אֶלְמָד דָּבָר הַשָׁוֶה בִּשְׁלֹשָׁה דְּרָכִים מִדָּבָר שֶׁשָּׁוֶה בִּשְׁלֹשָׁה דְּרָכִים וְאַל אֶלְמָד דָּבָר הַשָּׁוֶה בִּשְׁלֹשָׁה דְּרָכִים מִדָּבָר שֶׁלֹּא שָׁוֶה בִּשְׁלֹשָׁה דְּרָכִים (מָה) [אִם לָמַדְתִּי] מַעֲשֵׂר שֵׁנִי שֶׁאֵינוֹ אֶלָּא שֶׁל בְּעָלִים אַף נֶטַע רְבָעִי לֹא יְהֵא אֶלָּא שֶׁל בְּעָלִים. רַבִּי יְהוֹשֻׁעַ אוֹמֵר, קֹדֶשׁ לַבְּעָלִים אוֹ קֹדֶשׁ לַכֹּהֲנִים, תַּלְמוּד לוֹמַר  "וּבַשָּׁנָה הַחֲמִשִּׁית תֹּאכְלוּ אֶת פִּרְיוֹ לְהוֹסִיף לָכֶם תְּבוּאָתוֹ", לְמִי מוֹסִיפִין, לְמִי שֶׁכְּבָר נָתְנוּ לוֹ.

{rרמז תשדr}  "וְאִישׁ אֶת קֳדָשָׁיו לוֹ יִהְיוּ". לָמָּה נֶאֱמַר. לְפִי שֶׁהוּא אוֹמֵר (להלן יח, יט) "כָּל תְּרוּמֹת הַקֳּדָשִׁים אֲשֶׁר (יַקְדִּישׁוּ) [יָרִימוּ] בְנֵי יִשְׂרָאֵל" שׁוֹמֵעַ אֲנִי יִטְלוּם בִּזְרוֹעַ, תַּלְמוּד לוֹמַר "וְאִישׁ אֶת קֳדָשָׁיו לוֹ יִהְיוּ" [מַגִּיד שֶׁטּוֹבַת הֲנָאַת קָדָשִׁים לְבַעֲלֵיהֶם]. הֲרֵי שֶׁמָּדַד לָהֶם בָּאָרֶץ וְנִתְוֹסְּפוּ אֲחֵרִים עֲלֵיהֶם  יָכוֹל קוֹרֵא אֲנִי עָלָיו וְאִישׁ אֶת קֳדָשָׁיו לוֹ יִהְיוּ. תַּלְמוּד לוֹמַר "וְאִישׁ אֲשֶׁר יִתֵּן לַכֹּהֵן לוֹ יִהְיֶה". (תַּלְמוּד לוֹמַר "וְאִישׁ אֶת קֳדָשָׁיו לוֹ יִהְיוּ") אוֹ אֲפִלּוּ מָדַד לוֹ בְּקֻפָּה וְנִתְוֹסְּפוּ אֲחֵרִים עֲלֵיהֶם קוֹרֵא אֲנִי עָלָיו אִישׁ אֲשֶׁר יִתֵּן לַכֹּהֵן לוֹ יִהְיֶה. תַּלְמוּד לוֹמַר "וְאִישׁ אֶת קֳדָשָׁיו לוֹ יִהְיוּ". רַבִּי יוֹסֵי אוֹמֵר הֲרֵי שֶׁפָּדָה אֶת בְּנוֹ בְּתוֹךְ שְׁלֹשִׁים יוֹם וּמֵת קוֹרֵא אֲנִי עָלָיו וְאִישׁ אֲשֶׁר יִתֵּן לַכֹּהֵן לוֹ יִהְיֶה. תַּלְמוּד לוֹמַר "וְאִישׁ אֶת קֳדָשָׁיו לוֹ יִהְיוּ", לְאַחַר שְׁלֹשִׁים יוֹם אֵין מוֹצִיאִין מִיַּד כֹּהֵן וְקוֹרֵא אֲנִי עָלָיו אִישׁ אֲשֶׁר יִתֵּן לַכֹּהֵן לוֹ יִהְיֶה.

"וְאִישׁ אֶת קֳדָשָׁיו לוֹ יִהְיוּ". קָדְשֵׁי יִשְׂרָאֵל לְיִשְׂרָאֵל, מַעֲשַׂר בְּהֶמְתּוֹ וּמַעֲשַׂר כְּסָפִים וּשְׁלָמִים. קָדְשֵׁי כֹּהֵן לַכֹּהֵן, חַטָּאת וַאֲשָׁמוֹת מַעַשְׂרוֹת וּבְכוֹרוֹת. אִישׁ אֲשֶׁר יִתֵּן. מַתְּנַת אִישׁ מַתָּנָה וְאֵין מַתְּנַת קָטָן מַתָּנָה. אֵין לִי אֶלָּא מַתְּנַת אִישׁ, מִנַּיִן אַתָּה מְרַבֶּה אִשָּׁה וְיוֹרְשֵׁי קָטָן. אָמַרְתָּ אִישׁ אֲשֶׁר יִתֵּן לַכֹּהֵן לוֹ יִהְיֶה.

{pפסוק יא-יבp}  "אִישׁ אִישׁ כִּי תִשְׂטֶה אִשְׁתּוֹ". יְלַמְּדֵנוּ רַבֵּנוּ, מִי שֶׁמְּקַנֵּא לְאִשְׁתּוֹ כֵּיצַד מְקַנֵּא לָהּ. כָּךְ שָׁנוּ רַבּוֹתֵינוּ הַמְּקַנֵּא לְאִשְׁתּוֹ הָיָה מוֹלִיכָהּ לְבֵית דִּין [הַגָּדוֹל] שֶׁבִּירוּשָׁלַיִם, וּמְאַיְּמִין עָלֶיהָ כְּדֶרֶךְ שֶׁמְּאַיְּמִין עַל עֵדֵי נְפָשׁוֹת, וְאַחַר כָּךְ מַעֲלִין אוֹתָהּ לְשַׁעַר הַמִּזְרָח לְשַׁעַר נִקָּנוֹר שֶׁשָּׁם מְטַהֲרִין אֶת הַיּוֹלְדוֹת וְאֶת הַמְּצֹרָעִין וּמַשְׁקִין אֶת הַסּוֹטוֹת. כֹּהֵן הָיָה מֵבִיא פְּיָלִי, שֶׁל חֶרֶס, וְנָתַן לְתוֹכָהּ חֲצִי לוֹג מַיִם מִן הַכִּיּוֹר. נִכְנַס לַהֵיכָל וּפָנָה לִימִינוֹ. מָקוֹם הָיָה שָׁם אַמָּה עַל אַמָּה, וְהַטַּבְלָא שֶׁל שַׁיִשׁ שָׁם וְטַבַּעַת קְבוּעָה בָּהּ וּמַגְבִּיהָהּ וְנוֹטֵל עָפָר מִתַּחְתֶּיהָ וְנָתַן עַל הַמַּיִם שֶׁנֶּאֱמַר (להלן פסוק יז) "וּמִן הֶעָפָר אֲשֶׁר יִהְיֶה בְּקַרְקַע הַמִּשְׁכָּן". וְהָיָה כּוֹתֵב אֶת הַמְּגִלָּה (להלן פסוק יט) "וְאִם לֹא שָׁכַב אִישׁ אֹתָךְ" וְגוֹ', מִכָּאן שָׁנוּ רַבּוֹתֵינוּ זִכְרוֹנָם לִבְרָכָה שֶׁפּוֹתְחִין בְּדִינֵי נְפָשׁוֹת בִּתְחִלָּה לִזְכוּת. וְעוֹד כְּתִיב  "וְאַתְּ כִּי שָׂטִית וְגוֹ' יִתֵּן ה' אֹתָךְ לְאָלָה" וְגוֹ'. וְכֵן שְׁלֹמֹה אָמַר (מלכים א' ח, לא-לב) "אֶת אֲשֶׁר יֶחֱטָא אִישׁ לְרֵעֵהוּ וְגוֹ' וְאַתָּה תִּשְׁמַע הַשָּׁמַיִם" וְגוֹ'.

"וְאִם לֹא נִטְמְאָה" וְגוֹ'. וְאִם הָיְתָה טְמֵאָה לֹא הָיְתָה מַסְפֶּקֶת לִשְׁתּוֹת עַד שֶׁפָּנֶיהָ מוֹרִיקוֹת וְעֵינֶיהָ בּוֹלְטוֹת וְהִיא מִתְמַלְאָה גִּידִין וְהַכֹּהֵן אוֹמֵר הוֹצִיאוּהָ שֶׁלֹּא תְטַמֵּא אֶת הָעֲזָרָה. וּכְשֵׁם שֶׁהַמַּיִם בּוֹדְקִים אֶת הָאִשָּׁה כָּךְ הַמַּיִם בּוֹדְקִים אֶת הָאִישׁ שֶׁנֶּאֱמַר (להלן פסוק כב וכז) "וּבָאוּ" "וּבָאוּ".  וּכְשֵׁם שֶׁאֲסוּרָה לַבַּעַל כָּךְ אֲסוּרָה לַבּוֹעֵל, שֶׁנֶּאֱמַר (להלן פסוק כט) "וְנִטְמְאָה" "וְנִטְמְאָה". אֲבָל אִם שָׁתְתָה וְנִמְצֵאת טְהוֹרָה, אִם הָיְתָה עֲקָרָה נִפְקֶדֶת, הָיְתָה לְמוּדָה לִהְיוֹת יוֹלֶדֶת [בְּצַעַר יוֹלֶדֶת בְּרֶוַח], כְּעוּרִים יוֹלֶדֶת יָפִים, שְׁחוֹרִים יוֹלֶדֶת לְבָנִים, קְצָרִים יוֹלֶדֶת אֲרֻכִּים, נְקֵבוֹת יוֹלֶדֶת זְכָרִים, שֶׁנֶּאֱמַר  "וְאִם לֹא נִטְמְאָה הָאִשָּׁה". אָמַר הַקָּדוֹשׁ בָּרוּךְ הוּא לְמֹשֶׁה כְּתֹב פָּרָשַׁת סוֹטָה כְּדֵי שֶׁתְּהֵא יוֹדַעַת אֵיזֶה שֵׁם הַכֹּהֵן מוֹחֵק בִּשְׁבִילָהּ וְהַאֵיךְ הִיא מִתְפַּרְסֶמֶת. הָדָא הוּא דִּכְתִיב "אִישׁ אִישׁ כִּי תִשְׂטֶה אִשְׁתּוֹ".

אִם יֵשׁ לָהּ זְכוּת תּוֹלִין לָהּ שָׁנָה אוֹ שְׁנָתַיִם [אוֹ שָׁלֹשׁ] רַבִּי (יִשְׁמָעֵאל) [שִׁמְעוֹן] אוֹמֵר, אֵין זְכוּת תּוֹלָה בְּמַיִם הַמָּרִים, שֶׁאִם אַתָּה אוֹמֵר כֵּן נִמְצֵאתָ מַדְהֶה [אַתָּה אֶת הַמַּיִם בִּפְנֵי] כָּל הַנָּשִׁים הַשּׁוֹתוֹת, וּמוֹצִיא לַעַז עַל הַטְּהוֹרוֹת שֶׁשָּׁתוּ לוֹמַר טְמֵאוֹת הָיוּ, אֶלָּא שֶׁהַזְּכוּת תּוֹלָה לָהֶם. רַבִּי מֵאִיר אוֹמֵר, לְעוֹלָם הַזְּכוּת תּוֹלָה בְּמַיִם הַמָּרִים, אֲבָל אִם הָיְתָה טְמֵאָה שׁוּב אֵינָהּ יוֹלֶדֶת וְאֵינָהּ מַשְׁבַּחַת וּמִתְנַוֶּנֶת וְהוֹלֶכֶת, וְאֵינָהּ מֵתָה אֶלָּא בְּאוֹתָהּ מִיתָה דִּכְתִיב (משלי ו, טז-יט) "שֵׁשׁ הֵנָּה שָׂנֵא ה' וְשֶׁבַע תּוֹעֲבַת נַפְשׁוֹ". רַבִּי יוֹסֵי הַגְּלִילִי אוֹמֵר, שִׁבְעָה דְּבָרִים הַלָּלוּ בְּסוֹטָה הֵם אֲמוּרוֹת. (שם) "עֵינָיִם רָמוֹת" שֶׁהָאִשָּׁה הַסּוֹטָה תּוֹלָה עֵינֶיהָ לְאִישׁ אַחֵר, וְכֵן הוּא אוֹמֵר (ישעיה ג, טז) "יַעַן כִּי גָּבְהוּ בְּנוֹת צִיּוֹן וַתֵּלַכְנָה נְטוּיוֹת גָּרוֹן וּמְשַׂקְּרוֹת עֵינַיִם". "לְשׁוֹן שָׁקֶר", שֶׁהִיא נוֹאֶפֶת עִם אִישׁ אַחֵר וּמִתְעַבֶּרֶת מִמֶּנּוּ [וּמְשַׁקֶּרֶת לְבַעֲלָהּ] וְאוֹמֶרֶת לְבַעֲלָהּ מִמְּךָ אֲנִי מֵעֻבֶּרֶת.  "וְיָדַיִם שֹׁפְכוֹת דַּם נָקִי" שֶׁהַנּוֹאֵף נִכְנַס עַל מְנָת שֶׁאִם יִתָּפֵס יַהֲרֹג אוֹ יֵהָרֵג. (שם) "לֵב חוֹרֵשׁ מַחְשְׁבוֹת אָוֶן" שֶׁהַנּוֹאֵף וְהַנּוֹאֶפֶת אֵין מַחְשְׁבוֹתֵיהֶם בְּכָל שָׁעָה אֶלָּא אָוֶן, אֵימָתַי הֵם חוֹטְאִים, וְאוֹמְרִים זֶה לַזֶּה [בְּאֵיזֶה יוֹם] בְּאֵיזֶה מָקוֹם בְּאֵיזוֹ שָׁעָה.  "רַגְלַיִם מְמַהֲרוֹת לָרוּץ לָרָעָה", בְּוַדַּאי שֶׁמְּמַהֲרִים לַעֲשׂוֹת הַחֵטְא. (שם) "יָפִיחַ כְּזָבִים עֵד שָׁקֶר", שֶׁאִם יִתָּפְשׂוּ הֵם מְכַזְּבִים וּמְשַׁקְּרִים וְנִשְׁבָּעִים וְאוֹמְרִים מְסִיחִים הָיִינוּ בִּדְבָרִים אֲחֵרִים. (שם) "וּמְשַׁלֵּחַ מְדָנִים בֵּין אַחִים", [שֶׁכָּל יִשְׂרָאֵל אַחִים וְרֵעִים הֵם שֶׁנֶּאֱמַר  "לְמַעַן אַחַי וְרֵעַי", וְהַנּוֹאֵף אֵשֶׁת חֲבֵרוֹ הַבַּעַל שׁוֹמֵעַ וְשׂוֹנְאוֹ וְאַף הַנּוֹאֵף אֵינוֹ יָכוֹל לִרְאוֹתוֹ, הֲוֵי "מְשַׁלֵּחַ מְדָנִים בֵּין אַחִים"]. הֲרֵי שִׁבְעָה דְּבָרִים קָשִׁים שֶׁהַסּוֹטָה עוֹשָׂה.

אָמְרוּ רַבּוֹתֵינוּ בְּשֵׁם רַבִּי (חֲנִינָא) [הוּנָא] אָבִיו שֶׁל רַבִּי אָחָא, הַנּוֹאֵף וְהַנּוֹאֶפֶת עוֹבְרִים עַל עֲשֶׂרֶת הַדִּבְּרוֹת. אָמְרוּ לוֹ עַל תִּשְׁעָה אָנוּ מוֹדִים. (אֶלָּא עַל שַׁבָּת) כֵּיצַד. עַל (שמות כ, ב) "אָנֹכִי" שֶׁכָּל הַנּוֹאֵף אֵשֶׁת חֲבֵרוֹ כּוֹפֵר בְּהַקָּדוֹשׁ בָּרוּךְ הוּא, שֶׁנֶּאֱמַר (ירמיה ה, יב) "כִּחֲשׁוּ בַּה' וַיֹּאמְרוּ לוֹא הוּא". (שמות כ, ג) "לֹא יִהְיֶה", שֶׁנֶּאֱמַר  "כִּי ה' אֱלֹהֶיךָ אֵל קַנָּא", וּשְׁתֵּי פְּעָמִים אָמוּר בְּסוֹטָה וְעָבַר עָלָיו רוּחַ קִנְאָה וְקִנֵּא אֶת אִשְׁתּוֹ, וְלָמָּה שְׁנֵי פְּעָמִים, לְפִי שֶׁהוּא מְקַנֵּא לְהַקָּדוֹשׁ בָּרוּךְ הוּא וּלְבַעֲלָהּ, שֶׁנֶּאֱמַר (להלן פסוק טו) "כִּי מִנְחַת קְנָאוֹת הִיא", שֶׁהֵם שְׁתֵּי קְנָאוֹת.  "לֹא תִשָּׂא", שֶׁהוּא נוֹאֵף וְנִשְׁבָּע עַל שָׁוְא שֶׁלֹּא עָשָׂה. (שם שם, יב) "כַּבֵּד אֶת אָבִיךָ", שֶׁהַנּוֹאֵף עִם הַסּוֹטָה מִתְעַבֶּרֶת מִמֶּנּוּ וְאוֹמֶרֶת לְבַעֲלָהּ מִמְּךָ אֲנִי מֵעֻבֶּרֶת, וְהָעֻבָּר גָּדֵל וְעוֹמֵד וּמְכַבֵּד לְבַעֲלָהּ סָבוּר שֶׁהוּא אָבִיו וְאֵינוֹ אָבִיו, וְעוֹבֵר בַּשּׁוּק וּמְבַזֶּה אֶת הַנּוֹאֵף סָבוּר שֶׁאֵינוֹ אָבִיו וְהוּא אָבִיו (שם שם, ג) "לֹא תִרְצַח", שֶׁהַנּוֹאֵף נִכְנָס עַל מְנָת שֶׁאִם נִתְפָּס אוֹ יַהֲרֹג אוֹ יֵהָרֵג. "לֹא תִנְאָף", וַדַּאי, שֶׁהוּא נוֹאֵף.  "לֹא תִגְנֹב", שֶׁהוּא גּוֹנֵב מְקוֹר חֲבֵרוֹ, וְכֵן הוּא אוֹמֵר (משלי ט, יז) "מַיִם גְּנוּבִים יִמְתָּקוּ" וְגוֹ'. (שם) "לֹא תַעֲנֶה", שֶׁמֵּעִידָה עֵדוּת שֶׁקֶר [לְבַעֲלָהּ] וְאוֹמֶרֶת מִמְּךָ אֲנִי מֵעֻבֶּרֶת. (שם שם, יד) "לֹא תַחְמֹד" וְגוֹ', הַפָּסוּק כֻּלּוֹ מַגִּיד שֶׁהַנּוֹאֵף חוֹמֵד אֵשֶׁת חֲבֵרוֹ, חוֹמֵד כָּל אֲשֶׁר לוֹ, כֵּיצַד, שֶׁכְּשֶׁבַּעֲלָהּ נִפְטָר מִן הָעוֹלָם סָבוּר שֶׁאוֹתוֹ הַבֵּן שֶׁלּוֹ וְכוֹתֵב לוֹ דְּיָתֵיקֵי מִכָּל נְכָסָיו וּמוֹרִישׁוֹ כָּל מַה שֶׁיֵּשׁ לוֹ וְאֵינוֹ יוֹדֵעַ שֶׁאֵינוֹ בְּנוֹ, נִמְצָא הַנּוֹאֵף חוֹמֵד כָּל מַה שֶּׁיֶּשׁ לַחֲבֵרוֹ. אָמְרוּ לוֹ לְרַבִּי חֲנִינָא, הֲרֵי אָמְרוּ תִּשְׁעָה, שַׁבָּת כֵּיצַד עוֹבֵר. אָמַר לָהֶם, אַף אֲנִי אוֹמֵר לָכֶם, פְּעָמִים כֹּהֵן וְיֵשׁ לוֹ אִשָּׁה כֹּהֶנֶת וְיִשְׂרָאֵל נוֹאֵף וּבָא עָלֶיהָ וְהִיא יוֹלֶדֶת מִמֶּנּוּ, סְבוּרִים בּוֹ שֶׁהוּא בְּנוֹ שֶׁל כֹּהֵן וְעוֹמֵד וּמְשַׁמֵּשׁ בְּבֵית הַמִּקְדָּשׁ וְנִמְצָא מֵחַלֵּל אֶת הַשַּׁבָּת. הֲרֵי עֲשֶׂרֶת הַדִּבְּרוֹת שֶׁהַסּוֹטָה עוֹבֶרֶת עִם הַנּוֹאֵף, וְעָלֶיהָ אָמַר שְׁלֹמֹה  "וּמוֹצֵא אֲנִי מַר מִמָּוֶת אֶת הָאִשָּׁה אֲשֶׁר הִיא מְצוֹדִים וַחֲרָמִים", צָדָה בָּעוֹלָם הַזֶּה וְלָעוֹלָם הַבָּא, "וַחֲרָמִים", הַחֵרֶם  הַזֶּה צָד בַּיָּם וְאֵינוֹ צָד בַּיַּבָּשָׁה אֲבָל הָאִשָּׁה צָדָה בַּיָּם וּבַיַּבָּשָׁה.

{rרמז תשהr}  (להלן פסוק טו) וְהֵבִיא אֶת קָרְבָּנָהּ עָלֶיהָ עֲשִׂירִת הָאֵיפָה קֶמַח שְׂעוֹרִים, לְפִי שֶׁנָּהַג עִמָּהּ מִנְהַג בְּהֵמָה לְפִיכָךְ הֵבִיא קָרְבָּנָהּ מַאֲכַל בְּהֵמָה. לֹא יִצֹּק עָלֶיהָ שֶׁמֶן, שֶׁהַשֶּׁמֶן אוֹר וְקָרוּי יִצְהָר וְזוֹ הֵבִיאָה אֶת הָאֲפֵלָה לְפִיכָךְ לֹא תְּהֵא אוֹר בְּמִנְחָתָהּ. לֹא יִתֵּן (עָלֶיהָ) [עָלָיו] לְבֹנָה, שֶׁהַלְּבוֹנָה זֵכֶר לָאִמָּהוֹת שֶׁנֶּאֱמַר  "אֵלֵךְ לִי אֶל הַר הַמּוֹר וְאֶל גִּבְעַת הַלְּבוֹנָה", וְזוֹ פֵּרְשָׁה מִדַּרְכֵיהֶן לְפִיכָךְ תְּהֵא מִנְחָתָהּ מַזְכֶּרֶת עָוֹן וְלֹא מַזְכֶּרֶת זְכוּת.

(להלן פסוק יז) וְלָקַח הַכֹּהֵן מַיִם קְדֹשִׁים בִּכְלִי חָרֶשׂ וְגוֹ' (להלן פסוק יט) אִם לֹא שָׂטִית טֻמְאָה תַּחַת אִישֵׁךְ וְגוֹ'. וּמִן הֶעָפָר וְגוֹ', הוּא נִבְרָא מִן הֶעָפָר וְהִיא נוֹצְרָהּ מִן הַמָּיִם. (דָּבָר אַחֵר, לָמָּה לוֹקֵחַ מַיִם וְעָפָר וּבוֹדְקָהּ, מִפְּנֵי שֶׁתְּחִלָּתָהּ מִן הַמַּיִם). דָּבָר אַחֵר, לְפִיכָךְ הָיְתָה נִבְדֶּקֶת בְּמַיִם וּבְעָפָר, לְפִי שֶׁהֵן עֵדִים שֶׁנֶּאֱמַר  "הַעִדֹתִי בָכֶם" וְגוֹ'. דָּבָר אַחֵר, לָמָּה נִבְדֶּקֶת בְּמַיִם [וּבְעָפָר], לְפִי שֶׁאָדָם זוֹרֵעַ כַּמָּה זְרָעִים בֶּעָפָר וְאֵינוֹ יוֹדֵעַ מַה הֵן עַד שֶׁהַמַּיִם יוֹרְדִין עֲלֵיהֶן וּמוֹדִיעִין אִם הֵן שֶׁל בַּעַל הַשָּׂדֶה אוֹ מַה שֶּׁזָּרְעוּ אֲחֵרִים.

(איוב כד, טו) "וְעֵין נֹאֵף שָׁמְרָה נֶשֶׁף לֵאמֹר לֹא תְשׁוּרֵנִי עָיִן", הַנּוֹאֵף אוֹמֵר אֵין בְּרִיָּה יוֹדַעַת בִּי, וְהַקָּדוֹשׁ בָּרוּךְ הוּא (דהי"ב טז, ט) "עֵינָיו מְשֹׁטְטוֹת בְּכָל הָאָרֶץ" וְאוֹמֵר (ירמיה כג, כד) "אִם יִסָּתֵר אִישׁ בַּמִּסְתָּרִים", כָּךְ דֶּרֶךְ שֶׁל עוֹבְרֵי עֲבֵרוֹת מְשַׁמְּרִין שְׁעַת אֲפֵלָה שֶׁלֹּא יִרְאֶה אוֹתָם בְּרִיָּה וְכֵן הַגַּנָּב מְשַׁמֵּר שְׁעַת הַחֹשֶׁךְ שֶׁנֶּאֱמַר  "חָתֹר בַּחֹשֶׁךְ בָּתִּים", וְכֵן הוּא אוֹמֵר (ישעיה כט, טו) "הוֹי הַמַּעֲמִיקִים מֵה' לַסְתִּר עֵצָה וְהָיָה בַמַחְשָׁךְ מַעֲשֵׂיהֶם". קָשֶׁה הַגַּנָּב וְהַנּוֹאֵף שֶׁמְּסַלְּקִין אֶת הַשְּׁכִינָה כִּבְיָכוֹל, שֶׁהַקָּדוֹשׁ בָּרוּךְ הוּא מָלֵא הָעֶלְיוֹנִים וְהַתַּחְתּוֹנִים שֶׁנֶּאֱמַר  "הֲלֹא אֶת הַשָּׁמַיִם וְאֶת הָאָרֶץ אֲנִי מָלֵא נְאֻם ה'", וּבְאֵיזֶה מָקוֹם בָּא הַנּוֹאֵף לִנְאֹף הֲלֹא הַקָּדוֹשׁ בָּרוּךְ הוּא בִּכְבוֹדוֹ שָׁם שֶׁנֶּאֱמַר (ישעיה ו, ג) "מְלֹא כָּל הָאָרֶץ כְּבוֹדוֹ" וְהַנּוֹאֵף אוֹמֵר סַלֵּק עַצְמְךָ וְתֵן לִי מָקוֹם לְשָׁעָה, הַדָּבָר קָשֶׁה עַד מְאֹד כִּבְיָכוֹל, הוּא מָלֵא רַחֲמִים וְאֶרֶךְ אַפַּיִם וְנוֹתֵן לוֹ מָקוֹם [לְשָׁעָה], שֶׁנֶּאֱמַר (איוב יא, יא) "כִּי הוּא יָדַע מְתֵי שָׁוְא וַיַּרְא אָוֶן וְלֹא יִתְבּוֹנָן", וְאוֹמֵר  "וְסֵתֶר פָּנִים יָשִׂים", הָדָא הוּא דִּכְתִיב (שם) "וְעֵין נֹאֵף", וּמַה הַקָּדוֹשׁ בָּרוּךְ הוּא עוֹשֶׂה, (שם) "וְסֵתֶר פָּנִים יָשִׂים", יוֹשֵׁב בְּסֵתֶר יָשִׂים פָּנִים שֶׁל נוֹאֵף אַף בְּאוֹתוֹ הָעֻבָּר, שֶׁהַנּוֹאֵף וְהַנּוֹאֶפֶת מְבַקְּשִׁין שֶׁלֹּא תִּתְעַבֵּר אֶלָּא שֶׁיַּעֲשׂוּ תַּאֲוָתָן בִּלְבַד וְהַקָּדוֹשׁ בָּרוּךְ הוּא מְפַרְסְמָן בָּעוֹלָם, הֲוֵי "וְסֵתֶר פָּנִים יָשִׂים" כְּדֵי שֶׁיֵּדְעוּ הַבְּרִיּוֹת וְיֹּאמְרוּ בְּוַדַּאי שֶׁפָּנִים שֶׁל זֶה דּוֹמִין לִפְנֵי נוֹאֵף שֶׁצָּר צוּרַת הָעֻבָּר כִּדְמוּת הַנּוֹאֵף לְפִיכָךְ נִקְרָא זִמָּה שֶׁהֵן כּוֹפְרִין שְׁנֵיהֶן וְאוֹמְרִים אֵין אָנוּ יוֹדְעִין וְהַבְּרִיּוֹת אוֹמְרִים אִם כֵּן זֶה מַה הוּא. אָמַר רַבִּי יִצְחָק קָשֶׁה כֹּחַ הַנּוֹאֵף שֶׁהוּא מַכְשִׁיל כֹּחַ הַשְּׁכִינָה. כֵּיצַד, הָעֻבָּר שֶׁהוּא מִתְעַבֵּר מִן הָאִישׁ הַקָּדוֹשׁ בָּרוּךְ הוּא צָר צוּרָתוֹ לְאַרְבָּעִים יוֹם וְאַחַר כָּךְ הַנּוֹאֵף בָּא עָלֶיהָ וְהַקָּדוֹשׁ בָּרוּךְ הוּא עוֹמֵד וְתוֹהֶה וְאוֹמֵר שֶׁל מִי אָצוּר, צוּרַת הָאִישׁ אוֹ צוּרַת הַנּוֹאֵף, כִּבְיָכוֹל (דברים לב, יח) "צוּר יְלָדְךָ תֶּשִׁי" יוֹ"ד זְעִירָא, תָּשׁ יְדֵי הַצַּיָּר. אֲמַר רַבִּי אֲבָהוּ מָשָׁל לְמָה הַדָּבָר דּוֹמֶה, לְצַיָּר שֶׁהוּא צָר אִיקוּנִין שֶׁל מֶלֶךְ, בָּא לִגְמֹר אֶת הַפַּרְצוּף אָמְרוּ לוֹ מֵת הַמֶּלֶךְ וְעָמַד מֶלֶךְ אַחֵר, כֵּיוָן שֶׁשָּׁמַע הַצַּיָּר כָּךְ נִתְרַשְּׁלוּ יָדָיו, הִתְחִיל לוֹמַר מָה אֶעֱשֶׂה בְּאֵלּוּ הַסִּימָנִין שֶׁבְּיָדִי, אֲצַיֵּר צוּרַת מֶלֶךְ הָרִאשׁוֹן אוֹ צוּרַת הַמֶּלֶךְ הַשֵּׁנִי, הִתְחִיל תָּמֵהַּ, וְכֵן הָאִישׁ מְשַׁמֵּשׁ עִם אִשְׁתּוֹ הַקָּדוֹשׁ בָּרוּךְ הוּא צָר אֶת הָעֻבָּר כִּדְמוּת אָבִיו, חָזַר הַנּוֹאֵף וּבָא עָלֶיהָ הֲרֵי נִתְעָרְבוּ הַסִּימָנִין, הֱוֵי אוֹמֵר  "וְסֵתֶר פָּנִים יָשִׂים".

"אִישׁ אִישׁ כִּי תִשְׂטֶה אִשְׁתּוֹ". שָׁנוּ רַבּוֹתֵינוּ, אֵין הַנּוֹאֲפִין מְנָאֲפִין עַד שֶׁתִּכָּנֵס בָּהֶן רוּחַ שְׁטוּת, שֶׁנֶּאֱמַר "אִישׁ אִישׁ כִּי תִשְׂטֶה אִשְׁתּוֹ". לָמַדְנוּ לָאִשָּׁה, לַנּוֹאֵף מִנָּיִן. דִּכְתִיב (משלי ו, לב) "נֹאֵף אִשָּׁה חֲסַר לֵב".

זֶה שֶׁאָמַר הַכָּתוּב  "אִם יִסָּתֵר אִישׁ בַּמִּסְתָּרִים וַאֲנִי לֹא אֶרְאֶנּוּ" מַהוּ לֹא אֶרְאֶנּוּ. לֹא אַרְאֶנּוּ וַאֲפַרְסֵם מַעֲשָׂיו לַבְּרִיּוֹת. מָשָׁל לְאַרְכִיטֶקְסָן שֶׁל מְדִינָה, הִתְחִילוּ בְּנֵי הַמְּדִינָה מַטְמִינִין כַּסְפָּם וּזְהָבָם לְתוֹךְ אוֹתָן הַמַּטְמוֹנִים, אָמַר לוֹ הָאַרְכִיטֶקְסָן, אֲנִי בָּנִיתִי אֶת הַמְּדִינָה וַאֲנִי עָשִׂיתִי אֶת הַמַּטְמוֹנִים, מִמֶּנִּי אַתֶּם מַטְמִינִים, כָּךְ אָמַר הַקָּדוֹשׁ בָּרוּךְ הוּא לַמְּנָאֲפִים מִמֶּנִּי אַתֶּם מַסְתִּירִים עַצְמְכֶם, (שם) "אִם יִסָּתֵר אִישׁ בַּמִּסְתָּרִים", אֲנִי בָּרָאתִי אֶתְכֶם מְחִלִּין מְחִלִּין, שֶׁנֶּאֱמַר (דברים לב, יח) "וַתִּשְׁכַּח אֵל מְחֹלֲלֶךָ", מַהוּ "אֵל מְחֹלֲלֶךָ", לָאֵל שֶׁעוֹשֶׂה אוֹתְךָ מְחִלִּין מְחִלִּין, [לָמָּה],  "אֲנִי ה' חֹקֵר לֵב בֹּחֵן כְּלָיוֹת" וַאֲנִי הוּא שֶׁמְּקָרֵב אֶתְכֶם לַמִּשְׁפָּט שֶׁנֶּאֱמַר (מלאכי ג, ה) "וְקָרַבְתִּי אֲלֵיכֶם לַמִּשְׁפָּט", לְפִיכָךְ אַל תִּהְיוּ טוֹעִים אַחַר יֵצֶר הָרַע שֶׁלֹּא תִשְׂטֶה אִשְׁתּוֹ שֶׁל אֶחָד מִכֶּם  שֶׁנֶּאֱמַר "אִישׁ אִישׁ כִּי תִשְׂטֶה אִשְׁתּוֹ".

דָּבָר אַחֵר "אִישׁ אִישׁ". לְלַמֶּדְךָ שֶׁמּוֹעֶלֶת וְכוֹפֶרֶת בִּשְׁנַיִם, בְּאִישָׁהּ שֶׁל מַעְלָה וּבְאִישָׁהּ שֶׁל מַטָּה. אָמַר לָהּ הַקָּדוֹשׁ בָּרוּךְ הוּא בְּאִישֵׁךְ אַתְּ (מְשַׂחֶקֶת) [מְשַׁקֶּרֶת] שֶׁמָּא בִּי [אַתָּה יְכוֹלָה לְשַׁקֵּר]. מָשָׁל לְמָה הַדָּבָר דּוֹמֶה, לְמִי שֶׁהָיָה חָבוּשׁ בְּתוֹךְ שְׁנֵי בָּתִּים זֶה לִפְנִים מִזֶּה, וְהָיוּ שָׁם שְׁנֵי שׁוֹמְרִים אֶחָד מִבִּפְנִים וְאֶחָד מִבַּחוּץ, פָּתַח אֶת הַפְּנִימִי וְיָצָא וְלֹא הִרְגִּישׁ בּוֹ שׁוֹמֵר, בָּא לָצֵאת מִן הַחִיצוֹן הִרְגִּישׁ בּוֹ, תְּפָסוֹ, אָמַר לוֹ בְּאוֹתוֹ שֶׁבִּפְנִים שִׂחַקְתָּ אֲבָל בִּי אֵין אַתָּה יָכוֹל לִשַׂחֵק. כָּךְ אָמַר הַקָּדוֹשׁ בָּרוּךְ הוּא לַמְּנָאֶפֶת בְּאִישֵׁךְ שִׂחַקְתְּ אֲבָל אֲנִי יוֹשֵׁב וּמְשַׂחֵק עַל בְּרִיּוֹתָי שֶׁנֶּאֱמַר (תהלים ב, ד) "יֹשֵׁב בַּשָּׁמַיִם יִשְׂחָק".

מַעֲשֶׂה בִּשְׁתֵּי אֲחָיוֹת שֶׁהָיוּ דּוֹמוֹת זוֹ לָזוֹ, וְהָיְתָה [אַחַת] נְשׂוּאָה [בְּעִיר] אַחַת [וְאַחַת נְשׂוּאָה] בְּעִיר אַחֶרֶת. בִּקֵּשׁ בַּעֲלָהּ שֶׁל אַחַת מֵהֶן לְקַנְּאוֹת לָהּ וּלְהַשְׁקוֹתָהּ מַיִם הַמָּרִים בִּירוּשָׁלַיִם, וְהָלְכָה לְאוֹתָהּ [הָעִיר שֶׁהָיְתָה אֲחוֹתָהּ] נְשׂוּאָה שָׁם. אָמְרָה לָהּ אֲחוֹתָהּ, מָה רָאִית לָבֹא לְכָאן. אָמְרָה לָהּ, בַּעֲלִי מְבַקֵּשׁ לְהַשְׁקוֹת אוֹתִי מַיִם הַמָּרִים. אָמְרָה לָהּ, אֲנִי הוֹלֶכֶת תַּחְתַּיִךָ וְשׁוֹתָה. אָמְרָה לָהּ, לֵכִי. לָבְשָׁה בִּגְדֵי אֲחוֹתָהּ וְהָלְכָה תַּחְתֶּיהָ וְשָׁתְתָה מַיִם הַמָּרִים וְנִמְצֵאת טְהוֹרָה וְחָזְרָה לְבֵית אֲחוֹתָהּ. יָצְתָה לִקְרָאתָהּ בְּשִׂמְחָה וְחִבְּקָה וְנָשְׁקָה, כֵּיוָן שֶׁנָּשְׁקוּ זוֹ לָזוֹ הֵרִיחָה הַמַּיִם הַמָּרִים וּמִיָּד מֵתָה, לְקַיֵּם מַה שֶּׁנֶּאֱמַר (קהלת ח, ח) "אֵין אָדָם שַׁלִּיט בָּרוּחַ".

{pפסוק יג-ידp} {rרמז תשוr}  "וְעֵד אֵין בָּהּ". אַף עַל פִּי שֶׁאֵין לָהּ עַכְשָׁיו יֵשׁ לָהּ לְאַחַר זְמַן. כַּיּוֹצֵא בּוֹ  "לֹא הִגִּידָה אֶסְתֵּר", אַף עַל פִּי שֶׁלֹּא הִגִּידָה עַכְשָׁיו הִגִּידָה לְאַחַר זְמַן שֶׁנֶּאֱמַר (שם ח, א) "כִּי הִגִּידָה אֶסְתֵּר מַה הוּא לָהּ", וְאַף כָּאן יֵשׁ לָהּ לְאַחַר זְמַן שֶׁנֶּאֱמַר  "וְהָיִיתִי עֵד מְמַהֵר".

אָמְרוּ רַבּוֹתֵינוּ בִּזְמַן שֶׁהָאִשָּׁה מְשַׁמֶּשֶׁת עִם בַּעֲלָהּ וְלִבָּהּ עַל אַחֵר אֵין לְךָ נִאוּף גָּדוֹל מִזֶּה, שֶׁנֶּאֱמַר (יחזקאל טז, לב) "הָאִשָּׁה הַמְּנָאֶפֶת תַּחַת אִישָׁהּ תִּקַּח אֶת זָרִים", וְכִי יֵשׁ אִשָּׁה שֶׁמְּנָאֶפֶת תַּחַת בַּעֲלָהּ, אֶלָּא מְשַׁמֶּשֶׁת עִם בַּעֲלָה וְנוֹתֶנֶת עֵינֶיהָ בְּאַחֵר. שָׁאַל מֶלֶךְ הָעַרְבִי אֶת רַבִּי עֲקִיבָא, אָמַר לוֹ, אֲנִי כּוּשִׁי וְאִשְׁתִּי כּוּשִׁית וְיָלְדָה בֵּן לָבָן, אֲנִי הוֹרְגָהּ שֶׁזָּנְתָה תַּחְתַּי. אָמַר לוֹ צוּרוֹת בֵּיתְךָ לְבָנוֹת אוֹ שְׁחוֹרוֹת. אָמַר לוֹ, לְבָנוֹת. אָמַר לוֹ, כְּשֶׁעָסַקְתָּ עִמָּהּ בְּתַשְׁמִישׁ נָתְנָה עֵינֶיהָ בַּצּוּרוֹת וְיָלְדָה כַּיּוֹצֵא בָּהֶן, וְאִם תָּמֵהַּ אַתָּה עַל הַדָּבָר מָצִינוּ בְּצֹאן לָבָן שֶׁמִּן הַמַּקְלוֹת הָיוּ מִתְיַחֲמוֹת שֶׁנֶּאֱמַר (בראשית ל, לט) "וַיֶּחֱמוּ הַצֹּאן אֶל הַמַּקְלוֹת", וְהוֹדָה מֶלֶךְ הָעַרְבִי וְשִׁבֵּחַ לְרַבִּי עֲקִיבָא. הֱוֵי כָּל אִשָּׁה שֶׁמִּתְיַחֶדֶת עִם בַּעֲלָהּ בִּקְדֻשָּׁה סוֹף [הַקָּדוֹשׁ בָּרוּךְ הוּא] מַעֲמִיד מִמֶּנָּה בָּנִים צַּדִּיקִים, שֶׁכֵּן אָמְרָה חַנָּה  "אֶל הַנַּעַר הַזֶּה הִתְפַּלַּלְתִּי וַיִּתֵּן ה'" וְגוֹ', לָמָּה, שֶׁנִּזְרַע בִּקְדֻשָּׁה. אָמַר הַקָּדוֹשׁ בָּרוּךְ הוּא, בָּעוֹלָם הַזֶּה בָּחַרְתִּי בָּכֶם, שֶׁאַתֶּם זֶרַע אֱמֶת שֶׁנֶּאֱמַר (ירמיה ב, כא) "וְאָנֹכִי נְטַעְתִּיךְ שׂוֹרֵק כֻּלּוֹ זֶרַע אֱמֶת", וּכְתִיב (דברים יד, ב) "וּבְךָ בָּחַר ה' אֱלֹהֶיךָ" וְגוֹ', וְאַף לֶעָתִיד לָבֹא אֵינִי בּוֹחֵר אֶלָּא בָּכֶם, שֶׁאַתֶּם זֶרַע קֹדֶשׁ, נֶאֱמַר (ישעיה סה, כג) "לֹא יִגְעוּ לָרִיק וְלֹא יֵלְדוּ לַבֶּהָלָה",  וּכְתִיב  "כָּל רֹאֵיהֶם יַכִּירוּם כִּי הֵם זֶרַע בֵּרַךְ ה'".

"דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם אִישׁ אִישׁ כִּי תִשְׂטֶה אִשְׁתּוֹ". לָמָּה נֶאֶמְרָה פָּרָשָׁה זוֹ. לְפִי שֶׁהוּא אוֹמֵר (דברים כא, ד) "כִּי יִקַּח אִישׁ אִשָּׁה וּבְעָלָהּ וְגוֹ' לֹא שָׁמַעְנוּ אֶלָּא בִּזְמַן שֶׁיֵּשׁ לוֹ עֵדִים וְהִתְרוּ בָּהּ שֶׁיּוֹצְאָה מִמֶּנּוּ בְּגֵט, אֲבָל סָפֵק נִבְעֲלָה סָפֵק לֹא נִבְעֲלָה לֹא שָׁמַעְנוּ מַה יַעֲשֶׂה לָהּ, תַּלְמוּד לוֹמַר "אִישׁ אִישׁ כִּי תִשְׂטֶה אִשְׁתּוֹ", הֲרֵי הַכָּתוּב זוֹקְקָהּ שֶׁתְּהֵא שׁוֹתָה הַמַּיִם הַמָּרִים, לְכָךְ נֶאֶמְרָה פָּרָשָׁה זוֹ. אִישׁ אִישׁ, לַעֲשׂוֹת אִשָּׁה כְּאִישׁ,  דִּבְרֵי רַבִּי עֲקִיבָא.

"דַּבֵּר אֶל בְּנִי יִשְׂרָאֵל". עַל יְדֵי יִשְׂרָאֵל מְקַנִּין וְאֵין מְקַנִּין עַל יְדֵי תוֹשָׁבִים. אוֹ בְּנֵי יִשְׂרָאֵל פְּרָט לְגֵרִים. אָמַרְתָּ אִישׁ אִישׁ לְרַבּוֹת אֶת הַגֵּרִים.

"דַּבֵּר אֶל בְּנֵי יִשְׂרָאֵל וְאָמַרְתָּ". לְרַבּוֹת אֲרוּסָה וְשׁוֹמֶרֶת יָבָם  לְקִנּוּי.

אֵשֶׁת גֵּר וְעֶבֶד מְשֻׁחְרָר שׁוֹתוֹת. פְּשִׁיטָא, מָהוּ דְּתֵימָא דַּבֵּר אֶל בְּנֵי יִשְׂרָאֵל וְלֹא גֵרִים, קָא מַשְׁמַע לָן, וְאָמַרְתָּ רִבּוּיָא הוּא.

תָּנוּ רַבָּנָן "אִישׁ", מַה תַּלְמוּד לוֹמַר "אִישׁ אִישׁ". לְרַבּוֹת אֵשֶׁת חֵרֵשׁ וְאֵשֶׁת שׁוֹטֶה וְאֵשֶׁת שִׁעֲמוּם וְשֶׁהָלַךְ בַּעֲלָהּ לִמְדִינַת הַיָּם אוֹ שֶׁהָיָה חָבוּשׁ בְּבֵית הָאֲסוּרִין שֶׁבֵּית דִּין מְקַנִּין לָהֶן לְפָסְלָן מִכְּתֻבָּתָן. יָכוֹל אַף לְהַשְׁקוֹתָן. תַּלְמוּד לוֹמַר  וְהֵבִיא הָאִישׁ אֶת אִשְׁתּוֹ. רַבִּי יוֹסֵי אוֹמֵר, אַף לְהַשְׁקוֹתָהּ, וְלִכְשֶׁיֵּצֵא בַּעֲלָהּ מִבֵּית הָאֲסוּרִים יַשְׁקֶנָּהּ. רַבָּנָן סָבְרֵי בָּעֵינָן וְקִנֵּא וְהֵבִיא. וְרַבִּי יוֹסֵי סְבַר לָא בָּעִינָן וְקִנֵּא וְהֵבִיא.

"בְּנֵי יִשְׂרָאֵל". [הֵעִיד עֲקַבְיָא בֶּן מַהֲלַלְאֵל] לֹא מַשְׁקִין לֹא אֶת הַגִּיֹּרֶת וְלֹא אֶת הַמְּשֻׁחְרֶרֶת, וְאָמְרוּ לוֹ מַעֲשֶׂה בְּכַרְכֹּמִית כוּ' שֶׁהָיְתָה בִּירוּשָׁלַיִם וְהִשְׁקוּהָ שְׁמַעְיָה וְאַבְטַלְיוֹן, וְאָמַר לָהֶם דֻּגְמָא הִשְׁקוּהָ.

"כִּי תִשְׂטֶה" אָמַר רֵישׁ לָקִישׁ, אֵין אָדָם עוֹבֵר עֲבֵרָה אֶלָּא אִם כֵּן נִכְנְסָה בּוֹ רוּחַ שְׁטוּת, שֶׁנֶּאֱמַר "אִישׁ אִישׁ כִּי תִשְׂטֶה", תִשְׂטֶה כְּתִיב.

אֲמַר רַבִּי שִׁמְעוֹן בֶּן לָקִישׁ (לעיל פסוק י) וְאִישׁ אֶת קֳדָשָׁיו לוֹ יִהְיוּ, מַה כְּתִיב בַּתְרֵיהּ, אִישׁ אִישׁ כִּי תִשְׂטֶה אִשְׁתּוֹ, וְכִי מָה עִנְיָן זֶה לָזֶה, אֲנִי אָמַרְתִּי תֵּן מַתְּנָתְךָ לַכֹּהֵן וְאַתָּה לֹא עָשִׂיתָ כֵן, חַיֶּיךָ שֶׁאֲנִי מַצְרִיכְךָ שֶׁתָּבִיא אִשְׁתְּךָ אֶל הַכֹּהֵן.

"כִּי תִשְׂטֶה אִשְׁתּוֹ". בִּרְאוּיָה לְאִישׁוּת הַכָּתוּב מְדַבֵּר, לְהוֹצִיא אַלְמָנָה לְכֹהֵן גָּדוֹל גְּרוּשָׁה וַחֲלוּצָה לְכֹהֵן הֶדְיוֹט, וּכְדִבְרֵי עֲקַבְיָא בֶּן מַהֲלַלְאֵל אַף הַמְּשֻׁחְרֶרֶת וְאֵשֶׁת גֵּר. אָמְרוּ לוֹ, וַהֲרֵי כַּרְכֹּמִית וְכוּ' וּמֵת בְּנִדּוּיוֹ וְסָקְלוּ בֵּית דִּין אֶת אֲרוֹנוֹ.

וְאֵשֶׁת אָחִיו שֶׁסָּטַת מֵאָחִיו לְאַחַר מִיתַת אָחִיו שֶׁיְּקַנֵּא לָהֶם,  בַּעֲשֵׂה. וּמִנַּיִן בְּלֹא תַעֲשֶׂה. אָמַרְתָּ וַיְדַבֵּר ה' אֶל מֹשֶׁה לֵאמֹר.  וַעֲדַיִן אֵין בְּמַשְׁמָע אֶלָּא אִשְׁתּוֹ הַנְּשׂוּאָה, וּמִנַּיִן אַתָּה מְרַבֶּה אֲרוּסָתוֹ וִיבִמְתוֹ וְכָל שֶׁהוּא לוֹ מִשּׁוּם אִישׁוּת. אָמַרְתָּ לֵּאמֹר וְאָמַרְתָּ אֲלֵהֶם.

"אִישׁ אִישׁ כִּי תִשְׂטֶה אִשְׁתּוֹ". אִשְׁתּוֹ אֲסוּרָה וְאֵין קְרוֹבוֹתֶיהָ אוֹסְרִין אוֹתָהּ. וַהֲלֹא דִּין הוּא הוֹאִיל וְהוּא אוֹסֵר עָלֶיהָ וְהִיא אוֹסֶרֶת עָלָיו מַה לִמֵּד בְּאִסּוּר שֶׁהוּא אוֹסֵר עָלֶיהָ אִם בָּא עָלֶיהָ אַחֵר נֶאֱסֶרֶת עָלָיו מִיָּד, יָכוֹל אַף בְּאִסּוּר שֶׁהִיא אוֹסֶרֶת עָלָיו אִם בָּא עַל אַחַת מִכָּל הָאֲסוּרוֹת לוֹ תֵּאָסֵר אִשְׁתּוֹ וְלֹא תְּהֵא מֻתֶּרֶת לוֹ. תַּלְמוּד לוֹמַר "אִשְׁתּוֹ",  אִשְׁתּוֹ אֲסוּרָה וְאֵין קְרוֹבוֹתֶיהָ אוֹסְרִין אוֹתָהּ.

"וּמָעֲלָה בוֹ". שִׁינִנוּ בּוֹ. אֵין לִי אֶלָּא בּוֹ, מִנַּיִן אַתָּה מְרַבֶּה שְׁאָר בְּנֵי אָדָם. תַּלְמוּד לוֹמַר "וּמָעֲלָה בוֹ מָעַל".

"וּמָעֲלָה בוֹ מָעַל". מְעִילָה עַל דְּבַר עֶרְוָה. אוֹ עַל דְּבַר מָמוֹן.  כְּשֶׁהוּא אוֹמֵר וְשָׁכַב אִישׁ אוֹתָהּ וְגוֹ' הֲרֵי מְעִילָה עַל דְּבַר עֶרְוָה וְלֹא עַל דְּבַר מָמוֹן. וּמָעֲלָה בוֹ מָעַל. אֵין מְעִילָה בְּכָל מָקוֹם אֶלָּא שִׁקּוּר וְכוּ' (כִּדְכָתוּב בַּפָּסוּק כִּי יַעֲשׂוּ מִכָּל חַטֹּאת הָאָדָם).

"וְשָׁכַב אִישׁ", עַל יְדֵי אִישׁ הוּא מְקַנֵּא אוֹתָהּ וְאֵינוֹ מְקַנֵּא עַל יְדֵי בְּהֵמָה.

"וְשָׁכַב אִישׁ", לְהוֹצִיא אֶת הַקָּטָן, שֶׁאֵינוֹ אִישׁ.

"אֹתָהּ", וְלֹא אֶת אֲחוֹתָהּ. שֶׁהָיָה בְּדִין אִם כְּשֶׁבָּא אִסּוּר הַקַּל עַל אִסּוּר הַקַּלָּה אָסַר אֶת אוֹסְרוֹ, כְּשֶׁבָּא אִסּוּר חָמוּר עַל אִסּוּר חֲמוּרָה אֵינוֹ דִּין שֶׁיְהֵא אוֹסֵר אֶת אוֹסְרוֹ. תַּלְמוּד לוֹמַר "אֹתָהּ" וְלֹא אֲחוֹתָהּ. אַבָּא חָנָן אוֹמֵר מִשּׁוּם רַבִּי אֱלִיעֶזֶר, אֹתָהּ וְלֹא אֶת חֲמוֹתוֹ, אֹתָהּ וְלֹא אֶת הָעֶרְוָה. שֶׁהָיָה בְּדִין [וּמָה] אִם בְּמָקוֹם שֶׁאֵין הָאוֹסֵר אוֹסֵר כָּל יָמָיו כְּשֶׁבָּא אִסּוּר הַקַּל עַל אִסּוּר הַקַּלָּה אָסַר אֶת אוֹסְרוֹ, מָקוֹם שֶׁהָאוֹסֵר אוֹסֵר כָּל יָמָיו  כְּשֶׁבָּא אִסּוּר חָמוּר עַל אִסּוּר חֲמוּרָה אֵינוֹ דִין שֶׁיְּהֵא אוֹסֵר אֶת אוֹסְרוֹ. תַּלְמוּד לוֹמַר "אֹתָהּ" וְלֹא אֶת חֲמוֹתוֹ, אֹתָהּ וְלֹא אֶת הָעֶרְוָה.

"שִׁכְבַת זֶרַע", פְּרָט לְדָבָר אַחֵר. מַאי דָּבָר אַחֵר. [אֲמַר רָבָא] פְּרָט שֶׁקִּנֵּא לָהּ דֶּרֶךְ אֵבָרִים. דֶּרֶךְ אֵבָרִים פְּרִיצוּתָא בְּעָלְמָא הוּא. מַהוּ דְּתֵימָא בִּקְפֵידָא דְּבַעַל תָּלָה רַחֲמָנָא וּבַעַל הָא קָפִיד. קָמַשְׁמַע לָן.

לָמָּה לִי דְּכָתַב רַחֲמָנָא שִׁכְבַת זֶרַע בְּשִׁפְחָה חֲרוּפָה (כָּתוּב בְּרֶמֶז תרט"ו).

"וְנֶעְלַם מֵעֵינֵי אִישָׁהּ", לְהוֹצִיא אֶת הַסּוּמָא. וְנֶעְלַם מֵעֵינֵי אִישָׁהּ, וְלֹא שֶׁיְּהֵא רוֹאֶה (וּמַעֲרִים) [וּמְעַמְעֵם], הָא אִם יָדַע בָּהּ בַּעֲלָהּ  אֵין רַשַּׁאי לְהַעֲרִים עָלֶיהָ לְהַשְׁקוֹתָהּ.

תָּנוּ רַבָּנָן (להלן פסוק כט) "אֲשֶׁר תִשְׂטֶה אִשָּׁה תַּחַת אִישָׁהּ", לְהַקִּישׁ אִשָּׁה לְאִישׁ וְאִישׁ לְאִשָּׁה. לְמַאי הִלְכְתָא. [אֲמַר רַב שֵׁשֶׁת], כְּשֵׁם שֶׁאִם [הוּא] הָיָה סוּמָא לֹא הָיָה מַשְׁקֶה דִּכְתִיב "וְנֶעְלַם מֵעֵינֵי אִישָׁהּ" כָּךְ אִם [הִיא] הָיְתָה סוּמָא לֹא הָיְתָה שׁוֹתָה, כְּשֵׁם שֶׁאִם הָיְתָה חִגֶּרֶת אוֹ גִּדֶּמֶת לֹא הָיְתָה שׁוֹתָה דִּכְתִיב  "וְהֶעֱמִיד הַכֹּהֵן אֶת הָאִשָּׁה לִפְנֵי ה' וְנָתַן עַל כַּפֶּיהָ כָּךְ אִם הָיָה הוּא חִגֵּר אוֹ גִּדֵּם לֹא הָיָה מַשְׁקֶה. [מַר בַּר רַב אַשִּׁי אָמַר], כְּשֵׁם שֶׁאִם הָיְתָה אִלְּמִית לֹא הָיְתָה שׁוֹתָה דִּכְתִיב (להלן פסוק כב) "וְאָמְרָה" וְגוֹ' כָּךְ הוּא אִם הָיָה אִלֵּם לֹא הָיָה מַשְׁקֶה.

"וְנִסְתְּרָה וְהִיא נִטְמָאָה", אֵין עֵדִים לְטֻמְאָה אֲבָל יֵשׁ עֵדִים לִסְתִירָה. אוֹ אֵין עֵדִים לֹא לְטֻמְאָה וְלֹא לִסְתִירָה. אִם אָמַרְתָּ כֵּן אַף הִיא מֻתֶּרֶת לְבַעֲלָהּ, הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן. וְנִסְתְּרָה אֵין עֵדִים לְטֻמְאָה אֲבָל יֵשׁ עֵדִים לִסְתִירָה.

"וְנִסְתְּרָה", לֹא שָׁמַעְנוּ שִׁעוּר סְתִירָה, תַּלְמוּד לוֹמַר "וְנִסְתְּרָה וְהִיא נִטְמָאָה" סְתִירָה כְּדֵי טֻמְאָה, כְּדֵי לְהַקִּיף דֶּקֶל, דִּבְרֵי רַבִּי יִשְׁמָעֵאל. רַבִּי אֱלִיעֶזֶר אוֹמֵר, כְּדֵי מְזִיגַת הַכּוֹס. רַבִּי יְהוֹשֻׁעַ אוֹמֵר, כְּדֵי לִשְׁתוֹתוֹ. בֶּן עַזַּאי אוֹמֵר, כְּדֵי לִצְלוֹת בֵּיצָה. רַבִּי עֲקִיבָא אוֹמֵר, כְּדֵי לְגָמְעָהּ. רַבִּי יְהוּדָה בֶּן בְּתֵירָא אוֹמֵר, כְּדֵי לִגְמֹעַ שָׁלֹשׁ בֵּיצִים זוֹ אַחַר זוֹ.

וַאֲמַר רַב יְהוּדָה אָמַר רַב, צָרַת סוֹטָה אֲסוּרָה, מַאי טַעְמָא, טֻמְאָה כְּתִיבָא בָּהּ כַּעֲרָיוֹת.

תָּנוּ רַבָּנָן שְׁלֹשָׁה [פְּעָמִים] נִטְמָאָה הָאֲמוּרִים בַּפָּרָשָׁה אֶחָד לַבַּעַל וְאֶחָד לַבּוֹעֵל וְאֶחָד לִתְרוּמָה, דִּבְרֵי רַבִּי עֲקִיבָא. אָמַר רַבִּי יִשְׁמָעֵאל, קַל וָחֹמֶר, וּמַה גְרוּשָׁה שֶׁמֻּתֶּרֶת לִתְרוּמָה אֲסוּרָה, לִכְהֻנָּה זוֹ שֶׁאֲסוּרָה בִּתְרוּמָה אֵינוֹ דִין שֶׁאֲסוּרָה לִכְהֻנָּה, אִם כֵּן מַה תַּלְמוּד לוֹמַר וְהִיא נִטְמָאָה וְהִיא לֹא נִטְמָאָה, אִם נִטְמְאָה לָמָּה שׁוֹתָה וְאִם לֹא נִטְמְאָה לָמָּה מַשְׁקָהּ, מַגִּיד לְךָ הַכָּתוּב שֶׁהַסָּפֵק אֲסוּרָה, וּמִכָּאן אַתָּה דָּן לְשֶׁרֶץ וּמַה סוֹטָה שֶׁלֹּא עָשָׂה בָהּ שׁוֹגֵג כְּמֵזִיד וְאֹנֶס כְּרָצוֹן עָשָׂה בָּהּ סָפֵק כְּוַדַּאי שֶׁרֶץ שֶׁעָשָׂה בּוֹ שׁוֹגֵג כְּמֵזִיד וְאֹנֶס כְּרָצוֹן אֵינוֹ דִין שֶׁעָשָׂה בּוֹ סָפֵק כְּוַדַּאי, וּמִמָּקוֹם שֶׁבָּאתָ מַה סּוֹטָה רָשׁוּת הַיָּחִיד אַף שֶׁרֶץ רָשׁוּת הַיָּחִיד וּמַה סוֹטָה דָּבָר שֶׁיֵּשׁ בּוֹ דַּעַת לִשָּׁאֵל אַף שֶׁרֶץ דָּבָר שֶׁיֵּשׁ בּוֹ דַּעַת לִשָּׁאֵל, מִכָּאן אָמְרוּ דָּבָר שֶׁיֵּשׁ בּוֹ דַּעַת לִשָּׁאֵל בְּרָשׁוּת הַיָּחִיד סְפֵקוֹ טָמֵא בְּרָשׁוּת הָרַבִּים סְפֵקוֹ טָהוֹר, וְשֶׁאֵין בּוֹ דַּעַת לִשָּׁאֵל בֵּין בְּרָשׁוּת הָרַבִּים בֵּין בְּרָשׁוּת הַיָּחִיד סְפֵקוֹ טָהוֹר. וְרַבִּי יִשְׁמָעֵאל, אֲמַר לֵיהּ רַבִּי עֲקִיבָא תְּרוּמָה וּמְהַדַּר לֵיהּ אִיהוּ כְּהֻנָּה, וְתוּ לְרַבִּי עֲקִיבָא כְּהֻנָּה מְנָא לֵיהּ וְכוּ'. אֶלָּא לְרַבִּי עֲקִיבָא אַרְבָּעָה קְרָאֵי כְּתִיבֵי  חָד לַבַּעַל וְחָד לַבּוֹעֵל חָד לִתְרוּמָה וְחָד לִכְהֻנָּה. וְרַבִּי יִשְׁמָעֵאל, כְּהֻנָּה אָתְיָא מִקַּל וָחֹמֶר. וְרַבִּי יִשְׁמָעֵאל, מִמַּאי דְּכִי אִיצְטְרִיךְ קְרָא לִתְרוּמָה וּכְהֻנָּה אָתְיָא בְּקַל וָחֹמֶר, דִּילְמָא כִּי אִיצְטְרִיךְ קְרָא לִכְהֻנָּה, וּתְרוּמָה שָׁרְיָא אֲמַר לְךָ, מִסְתַּבְּרָא  דוּמְיָא דְּבַעַל וּבוֹעֵל, מַה בַּעַל וּבוֹעֵל מֵחַיִּים אַף תְּרוּמָה נַמִּי מֵחַיִּים, לַאֲפוּקֵי כְּהֻנָּה דִּלְאַחַר מִיתָה. וְרַבִּי עֲקִיבָא, דּוּמְיָא דְּבַעַל וּבוֹעֵל לֵית לֵיהּ. וְאִי נַמֵּי אִית לֵיהּ, מִלְּתָא דְּאַתְיָא בְּקַל וָחֹמֶר טְרַח וְכָתַב לָהּ קְרָא.

{rרמז תשזr}  אֲמַר רַב גִּידֵל אֲמַר רַב [דָּבָר] שֶׁיֵּשׁ בּוֹ דַּעַת לִשָּׁאֵל מֵהַאי קְרָא נָפְקָא, (ויקרא ז, יט) "וְהַבָּשָׂר אֲשֶׁר יִגַּע בְּכָל טָמֵא לֹא יֵאָכֵל", וַדַּאי טָמֵא הוּא דְּלֹא יֵאָכֵל הָא סָפֵק טָהוֹר וְסָפֵק טָמֵא יֵאָכֵל, אֵימָא סֵיפָא (שם) "וְהַבָּשָׂר כָּל טָהוֹר יֹאכַל בָּשָׂר" וַדַּאי טָהוֹר הוּא דְּיֹאכַל בָּשָׂר הָא סָפֵק טָהוֹר וְסָפֵק טָמֵא לֹא יֹאכַל, אֶלָּא שְׁמַע מִינָּהּ כָּאן שֶׁיֵּשׁ בּוֹ דַּעַת לִשָּׁאֵל כָּאן שֶׁאֵין בּוֹ דַּעַת לִשָּׁאֵל. וְאִיצְטְרִיךְ דְּרַב גִּידֵל אֲמַר רַב וְאִצְטְרִיךְ לְמִגְמַר מִסּוֹטָה, דְּאִי מֵרַב גִּידֵל אֲמַר רַב הֲוָה אֲמִינָא בֵּין בְּרָשׁוּת הַיָּחִיד בֵּין בְּרָשׁוּת הָרַבִּים קָא מַשְׁמַע לָן מִסּוֹטָה,  וְאִי מִסּוֹטָה הֲוָה אֲמִינָא עַד דְּאִיכָּא דַּעַת נוֹגֵעַ וּמַגִּיעַ, צְרִיכָא.

"וְעֵד אֵין בָּהּ". רַבִּי אֱלִיעֶזֶר אוֹמֵר, מְקַנֵּא לָהּ עַל פִּי שְׁנַיִם  וּמַשְׁקָה עַל פִּי עֵד אֶחָד אוֹ עַל פִּי עַצְמוֹ. רַבִּי יְהוֹשֻׁעַ אוֹמֵר, מְקַנֵּא לָהּ עַל פִּי שְׁנַיִם וּמַשְׁקֶה לָהּ עַל פִּי שְׁנַיִם. כֵּיצַד מְקַנֵּא לָהּ. אוֹמֵר לָהּ בִּפְנֵי שְׁנַיִם אַל תְּדַבְּרִי עִם פְּלוֹנִי וְדִבְּרָה עִמּוֹ  עֲדַיִן [הִיא] מֻתֶּרֶת לְבֵיתָהּ וּמֻתֶּרֶת לֶאֱכֹל בִּתְרוּמָה, נִכְנְסָה עִמּוֹ לְבֵית הֶסְתֵּר וְשָׁהֲתָה כְּדֵי טֻמְאָה אֲסוּרָה לְבֵיתָהּ וַאֲסוּרָה לֶאֱכֹל בִּתְרוּמָה וְאִם מֵת חוֹלֶצֶת וְלֹא מִתְיַבֶּמֶת. עַד כָּאן לֹא פְּלִיגֵי אֶלָּא בְּקִנּוּי וּסְתִירָה אֲבָל בְּטֻמְאָה עֵד אֶחָד נֶאֱמָן וּתְנַן נַמֵּי עֵד אֶחָד [אוֹמֵר] אֲנִי רָאִיתִי שֶׁנִּטְמֵאת לֹא הָיְתָה שׁוֹתָה, מִדְּאוֹרַיְתָא מְנָא לָן דִּמְהֵימָן עֵד אֶחָד. דִּכְתִיב "וְעֵד אֵין בָּהּ" בִּשְׁנַיִם הַכָּתוּב מְדַבֵּר. אוֹ אֵינוֹ אֶלָּא אֲפִלּוּ בְּאֶחָד. תַּלְמוּד לוֹמַר  "לֹא יָקוּם עֵד אֶחָד בְּאִישׁ", מִמַּשְׁמָע שֶׁנֶּאֱמַר "לֹא יָקוּם עֵד בְּאִישׁ" אֵינִי יוֹדֵעַ שֶׁהוּא אֶחָד, מַה תַּלְמוּד לוֹמַר "אֶחָד", זֶה בָּנָה אָב כָּל מָקוֹם שֶׁנֶּאֱמַר "עֵד" הֲרֵי כָּאן שְׁנַיִם עַד שֶׁיִּפְרֹט לְךָ הַכָּתוּב אֶחָד וַאֲמַר רַחֲמָנָא תְּרֵי לֵית בָּהּ אֶלָּא אֶחָד וְהִיא לֹא נִתְפָּשָׂה אֲסוּרָה. מַאי טַעְמָא דְּרַבִּי יְהוֹשֻׁעַ. אֲמַר קְרָא בָּהּ, בָּהּ וְלֹא בְקִנּוּי, בָּהּ וְלֹא בִסְתִירָה. וְרַבִּי אֱלִיעֶזֶר אוֹמֵר, בָּהּ וְלֹא בְּקִנּוּי. וְאֵימָא בָּהּ וְלֹא בִסְתִירָה. סְתִירָה אִיתְּקַשׁ לְטֻמְאָה, דִּכְתִיב "וְנִסְתְּרָה וְהִיא נִטְמָאָה". קִנּוּי נַמִּי אִיתְּקַשׁ לְטֻמְאָה, דִּכְתִיב "וְקִנֵּא אֶת אִשְׁתּוֹ וְהִיא נִטְמָאָה". הָא מִעֵט רַחֲמָנָא בָּהּ. וּמָה רָאִיתָ. מִסְתַּבְּרָא סְתִירָה עֲדִיפָא, שֶׁכֵּן אוֹסַרְתָּה בְּטֻמְאָה. אַדְּרַבָּה קִנּוּי עָדִיף, שֶׁכֵּן עִיקָר גָּרַם לָהּ. אִי לָאו סְתִירָה, קִנּוּי מִי אִיכָּא. וְאִי לָאו קִינּוּי, סְתִירָה מַאי אֲהַנֵּי. אֲפִלּוּ הָכֵי סְתִירָה עֲדִיפָא, דְּאַתְחָלָתָא דְּטֻמְאָה הִיא. מַתְנִיתִין דְּלָא כִּי הַאי תַּנָּא, [דְּתַנְיָא] רַבִּי יוֹסֵי בַּר רַבִּי יְהוּדָה אוֹמֵר מִשּׁוּם רַבִּי אֱלִיעֶזֶר, מְקַנֵּא לָהּ עַל פִּי עַצְמוֹ, הֵשִׁיבוּ חֲכָמִים לְדִבְרֵי רַבִּי יוֹסֵי בְּרַבִּי יְהוּדָה אֵין לַדָּבָר סוֹף. מַאי טַעְמָא דְּרַבִּי יוֹסֵי בְּרַבִּי יְהוּדָה. אֲמַר קְרָא בָּהּ, [בָּהּ] וְלֹא בִסְתִירָה. וְאֵימָא בָּהּ וְלֹא בְקִנּוּי. קִנּוּי אִיתְּקַשׁ לְטֻמְאָה, דִּכְתִיב "וְקִנֵּא אֶת אִשְׁתּוֹ וְהִיא נִטְמָאָה". סְתִירָה נַמִּי אִיתְּקַשׁ לְטֻמְאָה, דִּכְתִיב "וְנִסְתְּרָה וְהִיא נִטְמָאָה". הַהוּא לְכַמָּה שִׁעוּר סְתִירָה, כְּדֵי טֻמְאָה, הוּא דְּאָתָא. אֵין לַדָּבָר סוֹף מַאי נִיהוּ. דְּזִמְנִין דְּלָא קְנֵי וַאֲמַר קַנָּאי. אֲמַר רַבִּי חֲנִינָא, מָסֹרֶת, לָא לֵימָא אִינִשׁ לְאִינְשֵׁי בֵּיתֵיהּ בַּזְּמַן הַזֶּה אַל תִּסָּתְרִי עִם פְּלוֹנִי, דִּלְמָא קַיְמָא לָן כְּרַבִּי יוֹסֵי בְּרַבִּי יְהוּדָה דַּאֲמַר קִנּוּי עַל פִּי עַצְמוֹ וּמִסְתַּתְּרָה, וְלֵיכָּא הָאִידְּנָא מֵי סוֹטָה לְמִיבְדְּקָהּ, וְקָא אָסַר לָהּ אִסּוּר עוֹלָם.

תָּנָא דְּבֵי רַבִּי יִשְׁמָעֵאל, מִפְּנֵי מָה הֶאֱמִינָה תּוֹרָה עֵד אֶחָד בְּסוֹטָה, שֶׁרַגְלַיִם לַדָּבָר, שֶׁהֲרֵי קִנֵּא לָהּ וְנִסְתְּרָה, וְעֵד אֶחָד מֵעִידָהּ שֶׁהִיא טְמֵאָה. אֲמַר רַב פַּפָּא לְאַבַּיֵּי, וְהָא [כִּי כְּתִיבָה קִנּוּי] בְּתַר סְתִירָה וְטֻמְאָה כְּתִיב. אֲמַר לֵיהּ, וְעָבַר כְּתִיב, וּכְבָר עָבַר, דְּאִי סָלְקָא דַּעְתָּךְ כְּדִּכְתִיבֵי קְרָאֵי, בְּתַר סְתִירָה וְטֻמְאָה קִנּוּי לָמָּה לִי.

עֵד אֶחָד אוֹמֵר רְאִיתִיהָ שֶׁנִּטְמֵאת לֹא הָיְתָה שׁוֹתָה. שֶׁהָיָה בְּדִין  וּמָה עֵדוּת רִאשׁוֹנָה שֶׁאֵין אוֹסַרְתָּהּ אִסּוּר עוֹלָם אֵינָהּ מִתְקַיֶּמֶת בְּפָחוֹת מִשְּׁנַיִם, עֵדוּת הָאַחֲרוֹנָה שֶׁאוֹסַרְתָּה אִסּוּר עוֹלָם אֵינוֹ דִין שֶׁאֵינָהּ מִתְקַיֶּמֶת בְּפָחוֹת מִשְּׁנַיִם. תַּלְמוּד לוֹמַר "וְעֵד אֵין בָּהּ", כָּל שֶׁיֵּשׁ בָּהּ. וְקַל וָחֹמֶר לְעֵדוּת הָרִאשׁוֹנָה מֵעַתָּה וּמָה עֵדוּת הָאַחֲרוֹנָה שֶׁאוֹסַרְתָּהּ אִסּוּר עוֹלָם מִתְקַיֶּמֶת בְּעֵד אֶחָד עֵדוּת הָרִאשׁוֹנָה שֶׁאֵין אוֹסַרְתָהּ אִסּוּר עוֹלָם אֵינוֹ דִּין שֶׁתִּתְקַיֵּם בְּעֵד אֶחָד. תַּלְמוּד לוֹמַר "בָּהּ", [בָּהּ] וְלֹא בְקִנּוּי, בָּהּ וְלֹא בִסְתִירָה. וְטֻמְאָה בְּלֹא קִנּוּי וּבְלֹא סְתִירָה, דְּלָא מְהֵימָן עֵד אֶחָד מְנָא לָן. נֶאֱמַר כָּאן (דברים כד, א) "כִּי מָצָא בָהּ עֶרְוַת דָּבָר" וְנֶאֱמַר לְהַלָּן  "עַל פִּי שְׁנַיִם עֵדִים וְגוֹ' יָקוּם דָּבָר", מַה דָּבָר הָאָמוּר לְהַלָּן עֵדִים שְׁנַיִם אַף כָּאן עֵדִים שְׁנַיִם.

"וְהִיא לֹא נִתְפָּשָׂה". אֲמַר רָבָא, אֵשֶׁת כֹּהֵן שֶׁנֶּאֶנְסָה בַּעֲלָהּ לוֹקֶה עָלֶיהָ מִשּׁוּם זוֹנָה. מִשּׁוּם זוֹנָה אִין, מִשּׁוּם טֻמְאָה לָא. אֵימָא אַף מִשּׁוּם זוֹנָה. מֵתִיב רַבִּי זֵירָא וְהִיא לֹא נִתְפָּשָׂה, אֲסוּרָה, הָא נִתְפָּשָׂה מֻתֶּרֶת, וְיֵשׁ לְךָ אַחֶרֶת אַף עַל פִּי שֶׁנִּתְפָּשָׂה אֲסוּרָה, הֱוֵי אוֹמֵר זוֹ אֵשֶׁת כֹּהֵן, וְלָאו הַבָּא מִכְּלַל עֲשֵׂה עֲשֵׂה.  אֲמַר רָבָא, הַכֹּל הָיוּ בִּכְלַל טֻמְאָה, כְּשֶׁפֵּרֵט לְךָ הַכָּתוּב גַּבֵּי [אֵשֶׁת] יִשְׂרָאֵל וְהִיא לֹא נִתְפָּשָׂה אֲסוּרָה הָא נִתְפָּשָׂה מֻתֶּרֶת  מִכְּלַל אֵשֶׁת כֹּהֵן כִּדְקָיְמָא קָיְמָא.

"הִיא לֹא נִתְפָּשָׂה", אֲסוּרָה הָא נִתְפָּשָׂה מֻתֶּרֶת, וְיֵשׁ לְךָ אַחֶרֶת שֶׁאַף עַל פִּי שֶׁלֹּא נִתְפָּשָׂה מֻתֶּרֶת, וְאֵי זוֹ, זוֹ שֶׁקִּדּוּשֶׁיהָ קִדּוּשֵׁי טָעוּת שֶׁאַף עַל פִּי בְּנָה מֻרְכָּב עַל כְּתֵפָהּ מְמָאֶנֶת וְהוֹלֶכֶת לָהּ.

מַעֲשֶׂה בְּבִתּוֹ שֶׁל רַבִּי יִשְׁמָעֵאל שֶׁבָּאָה לְבֵית הַמִּדְרָשׁ לְמָאֵן וּבְנָהּ מֻרְכָּב עַל כְּתֵפָהּ, וְאוֹתוֹ הַיּוֹם הִזְכִּירוּ דְּבָרָיו שֶׁל רַבִּי יִשְׁמָעֵאל וְרַבָּה בְּכִיָּה גְּדוֹלָה בְּבֵית הַמִּדְרָשׁ, אָמְרוּ, דָּבָר שֶׁאָמַר אוֹתוֹ צַדִּיק יִכָּשֵׁל בּוֹ זַרְעוֹ. (אָמַר) [דַּאֲמַר] רַב יְהוּדָה אָמַר שְׁמוּאֵל בְּשֵׁם רַבִּי יִשְׁמָעֵאל וְהִיא לֹא נִתְפָּשָׂה (כֻלָּהּ כְּדִלְעֵיל).

תַּנְיָא אִידָךְ, "וְהִיא לֹא נִתְפָּשָׂה", אֲסוּרָה, הָא נִתְפָּשָׂה מֻתֶּרֶת,  וְאֵי זוֹ, זוֹ הִיא שֶׁתְּחִלָּתָה בְאוֹנֶס וְסוֹפָה בְרָצוֹן. תַּנְיָא אִידָךְ, וְהִיא לֹא נִתְפָּשָׂה, כְּדִלְעֵיל.

"וְהִיא לֹא נִתְפָּשָׂה", לְהוֹצִיא אֶת הָאֲנוּסָה. אוֹ בֵּין בְּיִשְׂרָאֵל בֵּין בִּכְהֻנָּה. אָמַרְתָּ אִם הַמִּטַמְּאָהּ טֻמְאָה קַלָּה עָשָׂה בָּהּ אֹנֶס כְּרָצוֹן בִּכְהֻנָּה, סוֹטָה חֲמוּרָה דִּין הוּא שֶׁנַּעֲשֶׂה אֹנֶס כְּרָצוֹן בִּכְהֻנָּה.

"וְעָבַר עָלָיו רוּחַ קִנְאָה". תַּנְיָא, הָיָה רַבִּי מֵאִיר אוֹמֵר, אָדָם עוֹבֵר עֲבֵרָה בַּסֵּתֶר וְהַקָּדוֹשׁ בָּרוּךְ הוּא מַכְרִיז עָלָיו בַּגָּלוּי, שֶׁנֶּאֱמַר "וְעָבַר עָלָיו רוּחַ קִנְאָה" וְאֵין עֲבֵירָה אֶלָּא לְשׁוֹן הַכְרָזָה שֶׁנֶּאֱמַר (שמות לו, ו) "וַיְצַו מֹשֶׁה וַיַּעֲבִירוּ קוֹל בַּמַּחֲנֶה". תָּנָא דְּבֵי רַבִּי יִשְׁמָעֵאל, אֵין אָדָם מְקַנֵּא לְאִשְׁתּוֹ אֶלָּא אִם כֵּן נִכְנְסָה בּוֹ רוּחַ,  שֶׁנֶּאֱמַר "וְעָבַר עָלָיו רוּחַ" וְגוֹ'. מַאי רוּחַ. רַבָּנָן אָמְרֵי, רוּחַ טֻמְאָה. רַב אַשִּׁי אֲמַר רוּחַ טָהֳרָה. וּמִסְתַּבְּרָא כְּמַאן דַּאֲמַר  רוּחַ טָהֳרָה, דְּתַנְיָא וְקִנֵּא אֶת אִשְׁתּוֹ, רְשׁוּת, דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר, חוֹבָה, אִי אָמַרְתְּ בִּשְׁלָמָא רוּחַ טָהֳרָה שַׁפִּיר, אֶלָּא אִי אָמַרְתְּ רוּחַ טֻמְאָה, רְשׁוּת וְחוֹבָה מַאי בָּעֵי הָכָא לְעַיּוּלֵי לְאִינִשׁ רוּחַ טֻמְאָה בְּנַפְשֵׁיהּ.

"וְקִנֵּא אֶת אִשְׁתּוֹ". אֲמַר רֵישׁ לָקִישׁ, מַה לְּשׁוֹן קִנּוּי, דָּבָר הַמַּטִּיל קִנְאָה בֵּינָהּ לְבֵין אֲחֵרִים. אָלְמָא קָסְבַר קִנּוּי עַל פִּי עַצְמוֹ וְכֻלֵּי עָלְמָא לָא יָדְעֵי דְקָנֵי לָהּ וְאָמְרֵי מַאי טַעְמָא דְּקָא בָּדְלָה מִינָּן וְאָתֵי לְמֶעְבַּד קִנְאָה בַּהֲדָהּ. וְרַבִּי יֵימַר בַּר שְׁלֶמְיָא מִשְּׁמֵיהּ דְּאַבַּיֵי אֲמַר, דָּבָר הַמַּטִּיל קִנְאָה בֵּינוֹ לְבֵינָה. אָלְמָא קָסְבַר קִנּוּי עַל פִּי שְׁנַיִם וְכֻלֵּי עָלְמָא יָדְעֵי דְקָנִי לָהּ וְאִיהוּ הוּא דְּאָתֵי לְמֶעְבַּד קִנְאָה בַּהֲדָהּ. [אַלְמָא קָסָבְרֵי דְּאָסוּר לְקַנְּאוֹת]. וּמַאן דַּאֲמַר מֻתָּר לְקַנְּאוֹת, מַהוּ לְשׁוֹן קִנּוּי. אֲמַר רַב נַחְמָן בַּר יִצְחָק, אֵין לְשׁוֹן קִנְאָה אֶלָּא לְשׁוֹן הַתְרָאָה, וְכֵן הוּא אוֹמֵר (יואל ב, יח) "וַיְקַנֵּא ה' לְאַרְצוֹ וַיַּחְמֹל עַל עַמּוֹ".

"וְקִנֵּא אֶת אִשְׁתּוֹ". רְשׁוּת, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, חוֹבָה. מַאי טַעְמָא דְּרַבִּי יִשְׁמָעֵאל. סְבַר לָהּ כִּי הַאי תַּנָּא, [דְּתַנְיָא] רַבִּי אֱלִיעֶזֶר בֶּן יַעֲקֹב אוֹמֵר כְּלַפֵּי שֶׁאָמְרָה תּוֹרָה  "לֹא תִשְׂנָא אֶת אָחִיךָ בִּלְבָבֶךָ" יָכוֹל כְּגוֹן זוֹ,  תַּלְמוּד לוֹמַר "וְעָבַר עָלָיו רוּחַ קִנְאָה וְקִנֵּא אֶת אִשְׁתּוֹ". וְרַבִּי עֲקִיבָא, קִנּוּי אַחֲרִינָא כְּתִיב. וּלְרַבִּי יִשְׁמָעֵאל, אַיְּידֵּי דְּבָעֵי לְמִכְתַּב וְהִיא נִטְמָאָה וְהִיא לֹא נִטְמָאָה כְּתַב נַמֵּי וְקִנֵּא אֶת אִשְׁתּוֹ לִכְדְּתָנָא דְּבֵי רַבִּי יִשְׁמָעֵאל כָּל פָּרָשָׁה שֶׁנֶּאֶמְרָה וְנִשְׁנֵית לֹא נִשְׁנֵית אֶלָּא בִּשְׁבִיל דָּבָר שֶׁנִּתְחַדֵּשׁ בָּהּ.

{pפסוק טוp}  "וְהֵבִיא הָאִישׁ אֶת אִשְׁתּוֹ אֶל הַכֹּהֵן". מִן הַתּוֹרָה הָאִישׁ מֵבִיא אִשְׁתּוֹ אֶל הַכֹּהֵן, אֲבָל אָמְרוּ [חֲכָמִים], מוֹסְרִין לוֹ שְׁנֵי תַּלְמִידֵי חֲכָמִים שֶׁמָּא יָבוֹא עָלֶיהָ בַּעֲלָהּ בַּדָּרֶךְ. רַבִּי יוֹסֵי אוֹמֵר, בַּעֲלָהּ נֶאֱמָן עָלֶיהָ מִקַּל וָחֹמֶר, וּמַה נִּדָּה שֶׁהִיא בְּכָרֵת בַּעֲלָהּ נֶאֱמָן עָלֶיהָ, סוֹטָה שֶׁהִיא בְּלָאו לֹא כָּל שֶׁכֵּן. אָמְרוּ לוֹ, לֹא אִם אָמַרְתָּ בְּנִדָּה, שֶׁכֵּן יֵשׁ לָהּ הֶתֵּר, תֹּאמַר בְּסוֹטָה, שֶׁאֵין לָהּ הֶתֵּר, וְאוֹמֵר (משלי ט, יז) "מַיִם גְּנוּבִים יִמְתָּקוּ וְלֶחֶם סְתָרִים יִנְעָם". רַבִּי יְהוּדָה אוֹמֵר, מִן הַתּוֹרָה הָאִישׁ מֵבִיא אֶת אִשְׁתּוֹ אֶל הַכֹּהֵן, שֶׁנֶּאֱמַר "וְהֵבִיא הָאִישׁ אֶת אִשְׁתּוֹ". רַבִּי יְהוּדָה הַיְינוּ תַּנָּא קַמָּא. אִיכָּא בֵּינַיְהוּ אֲבָל אָמְרוּ וְכוּ'.

הָיוּ מַעֲלִין אוֹתָהּ לְבֵית דִּין הַגָּדוֹל שֶׁבִּירוּשָׁלַיִם, וּמְאַיְּמִין עָלֶיהָ כְּדֶרֶךְ שֶׁמְּאַיְּמִין עַל עֵדֵי נְפָשׁוֹת, וְאוֹמְרִים לָהּ, בִּתִּי, הַרְבֵּה יָיִן עוֹשֶׂה, הַרְבֵּה שְׂחוֹק עוֹשֶׂה, הַרְבֵּה יַלְדּוּת עוֹשָׂה,  הַרְבֵּה שְׁכֵנִים הָרָעִים עוֹשִׂים, עֲשִׂי לִשְׁמוֹ הַגָּדוֹל שֶׁנִּכְתַּב בִּקְדֻשָּׁה שֶׁלֹּא יִמָּחֶה עַל הַמַּיִם. לְבֵית דִּין הַגָּדוֹל, מְנָא הַנֵּי מִלֵּי. אָתְיָא תּוֹרָה תּוֹרָה, כְּתִיב הָכָא (להלן פסוק ל) "וְעָשָׂה לָהּ הַכֹּהֵן אֶת כָּל הַתּוֹרָה הַזֹּאת" וּכְתִיב הָתָם (דברים יז, יא) "עַל פִּי הַתּוֹרָה אֲשֶׁר יוֹרוּךָ", מַה לְהַלָּן בְּשִׁבְעִים וְאֶחָד אַף כַּאן בְּשִׁבְעִים וְאֶחָד. וּמְאַיְּמִין עָלֶיהָ, וְרָמִינְהוּ, כְּשֵׁם שֶׁמְּאַיְּמִין עָלֶיהָ שֶׁלֹּא תִּשְׁתֶּה כָּךְ מְאַיְּמִין עָלֶיהָ שֶׁתִּשְׁתֶּה, וְאוֹמְרִים לָהּ, בִּתִּי, אִם בָּרוּר לָךְ הַדָּבָר שֶׁטְּהוֹרָה אַתְּ עִמְדִי עַל בֻּרְיֵךְ וּשְׁתִי לְפִי שֶׁאֵין הַמַּיִם הַמָּרִים דּוֹמִים אֶלָּא לְסַם יָבֵשׁ שֶׁמֻּנָּח עַל גַּבֵּי בָּשָׂר חַי אִם יֵשׁ שָׁם מַכָּה מְחַלְחֵל וְיוֹרֵד אֵין שָׁם מַכָּה לֹא מוֹעִיל כְּלוּם, קָשְׁיִין אַהֲדָדֵי. אֲמַר אַבַּיֵּי, לָא קָשְׁיָא, כָּאן קֹדֶם שֶׁנִּמְחֲקָה מְגִלָּה כָּאן לְאַחַר שֶׁנִּמְחֲקָה מְגִלָּה. תָּנוּ רַבָּנָן אוֹמֵר לְפָנֶיהָ דִּבְרֵי אַגָּדָה וּמַעֲשִׂים שֶׁאֵרְעוּ בַּכְּתוּבִים הָרִאשׁוֹנִים,  כְּגוֹן  "אֲשֶׁר חֲכָמִים יַגִּידוּ וְלֹא כִחַדוּ  מֵאֲבוֹתָם", יְהוּדָה הוֹדָה וְלֹא בּוֹשׁ, מֶה הָיָה סוֹפוֹ, נָחַל חַיֵּי הָעוֹלָם הַבָּא, רְאוּבֵן הוֹדָה וְלֹא בּוֹשׁ, מֶה הָיָה סוֹפוֹ, נָחַל חַיֵּי הָעוֹלָם הַבָּא, וּמַה שְׂכָרָן בָּעוֹלָם הַזֶּה, (שם יט) "לָהֶם לְבַדָּם נִתְּנָה הָאָרֶץ וְלֹא עָבַר זָר בְּתוֹכָם".

"וְהֵבִיא אֶת קָרְבָּנָהּ עָלֶיהָ". הָיָה מֵבִיא אֶת מִנְחָתָהּ בִּכְפִיפָה מִצְרִית, וְנוֹתְנָהּ עַל יָדֶיהָ כְּדֵי לְיַגְּעָהּ. כָּל הַמְּנָחוֹת תְּחִלָּתָן בְּכֵלִים הָרְאוּיִן לִכְלִי שָׁרֵת וְסוֹפָן בִּכְלִי שָׁרֵת, וְזוֹ תְּחִלָּתָהּ בִּכְפִיפָה מִצְרִית וְסוֹפָהּ בִּכְלִי שָׁרֵת. כָּל הַמְּנָחוֹת טְעוּנִין שֶׁמֶן וּלְבוֹנָה, וְזוֹ אֵינָהּ טְעוּנָה לֹא שֶׁמֶן וְלֹא לְבוֹנָה. כָּל הַמְּנָחוֹת בָּאוֹת מִן הַחִטִּין, וְזוֹ בָּאָה מִן הַשְּׂעוֹרִין. מִנְחַת הָעֹמֶר אַף עַל פִּי שֶׁבָּאָה מִן הַשְּׂעוֹרִים הִיא הָיְתָה בָּאָה גֶּרֶשׂ וְזוֹ בָּאָה קֶמַח. רַבָּן גַּמְלִיאֵל אוֹמֵר, כְּשֵׁם שֶׁעָשְׂתָה מַעֲשֶׂה בְּהֵמָה כָּךְ קָרְבָּנָהּ מַאֲכַל בְּהֵמָה.

"וְהֵבִיא אֶת קָרְבָּנָהּ עָלֶיהָ". כָּל קָרְבָּן שֶׁעָלֶיהָ, דִּבְרֵי רַבִּי יְהוּדָה. וַחֲכָמִים אוֹמְרִים, קָרְבָּן שֶׁמַּכְשִׁירָהּ לוֹ כְּגוֹן זָבָה וְיוֹלֶדֶת הֲרֵי זֶה מֵבִיאָהּ מִשֶּׁלוֹ וְאֵין מְקַיֵּץ מִכְּתֻבָּתָהּ, וְקָרְבָּן שֶׁאֵין מַכְשִׁירָהּ לוֹ כְּגוֹן שֶׁקִּפְּחָה נְזִירוּת בְּרֹאשָׁהּ אוֹ שֶׁחִלְּלָה אֶת הַשַּׁבָּת הֲרֵי זֶה מֵבִיאָהּ מִשֶּׁלּוֹ וּמְקַיֵּץ מִכְּתֻבָּתָהּ. עֲשִׂירִת הָאֵיפָה. אֶחָד מֵעֲשָׂרָה בָּאֵיפָה. קֶמַח לָמָּה נֶאֱמַר. שֶׁהָיָה בְּדִין, הוֹאִיל וּמִנְחַת חוֹטֵא בָּאָה עַל הַחֵטְא וְזוֹ בָּאָה עַל הַחֵטְא, אִם לָמַדְתָּ לְמִנְחַת חוֹטֵא שֶׁאֵינָהּ בָּאָה אֶלָּא סֹלֶת אַף זוֹ לֹא תָבִיא אֶלָּא סֹלֶת, תַּלְמוּד לוֹמַר "קֶמַח". שְׂעֹרִים לָמָּה נֶאֱמַר. שֶׁהָיָה בְּדִין, הוֹאִיל וּמִנְחַת חוֹטֵא בָּאָה עַל חֵטְא זוֹ בָּאָה עַל חֵטְא, אִם לָמַדְתָּ לְמִנְחַת חוֹטֵא שֶׁאֵינָהּ בָּאָה אֶלָּא חִטִּים אַף זוֹ לֹא תָבִיא אֶלָּא חִטִּים, תַּלְמוּד לוֹמַר "שְׂעֹרִים". אָמַר (רַב גַּמְלָא) [רַבָּן שִׁמְעוֹן בֶּן גַּמְלִיאֵל], הֲנִיחוּ לִי, סוֹפְרִים, וְאוֹמַר כְּמִין חֹמֶר, כְּשֵׁם שֶׁמַּעֲשֶׂיהָ מַעֲשֵׂה בְּהֵמָה כָּךְ קָרְבָּנָהּ מַאֲכָל בְּהֵמָה.

"לֹא יִצֹּק עָלָיו שֶׁמֶן". מַגִּיד שֶׁאִם נָתַן עָלָיו שֶׁמֶן וּלְבוֹנָה עוֹבֵר בְּלֹא תַעֲשֶׂה. [אוֹ] כְּשֵׁם שֶׁעוֹבֵר עַל שַׁמְנוֹ כָּךְ עוֹבֵר עַל לְבוֹנָתוֹ.  אָמַרְתָּ, עַל הַשֶּׁמֶן יְהֵא עוֹבֵר, שֶׁאֵין יָכוֹל לַחֲזֹר לְלַקְּטוֹ, עַל לְבוֹנָה לֹא יְהֵא עוֹבֵר, שֶׁיָּכוֹל לַחֲזוֹר [וּלְלַקְּטָהּ], תַּלְמוּד לוֹמַר "לֹא יִצֹּק עָלָיו שֶׁמֶן וְלֹא יִתֵּן עָלָיו לְבֹנָה", מַגִּיד שֶׁאִם נָתַן עָלָיו שֶׁמֶן וּלְבוֹנָה עוֹבֵר בְּלֹא תַעֲשֶׂה. מַאי טַעֲמָא. כִּי מִנְחַת קְנָאֹת (הִיא) [הוּא].

"קְנָאֹת" שְׁתֵּי קְנָאוֹת, כְּשֵׁם שֶׁקִּנְאָה לַבּוֹעֵל כָּךְ קִנְאָה לַבַּעַל,  וּכְשֵׁם שֶׁקִּנְאָה לְמַטָּה כָּךְ קִנְאָה לְמַעְלָה.

אֵינָהּ מַסְפֶּקֶת לִשְׁתּוֹת עַד שֶׁפָּנֶיהָ מוֹרִיקוֹת וְעֵינֶיהָ בּוֹלְטוֹת וְהִיא מִתְמַלֵּאת גִּידִים, וְהֵן אוֹמְרִים, הוֹצִיאוּהָ, שֶׁלֹּא תְטַמֵּא אֶת הָעֲזָרָה. מַנִּי. רַבִּי שִׁמְעוֹן הִיא, דַּאֲמַר מַקְרִיב מִנְחָתָהּ וְאַחַר כָּךְ מַשְׁקָהּ, דְּכִי לָא קָרְבָה מִנְחָתָהּ לָא בָדְקֵי לָהּ מַיָּא, דִּכְתִיב "מִנְחַת זִכָּרוֹן מַזְכֶּרֶת עָוֹן". אֵימָא סֵיפָא, יֵשׁ לָהּ זְכוּת, תּוֹלָה, אֲתַאן לְרַבָּנָן, דְּאִי רַבִּי שִׁמְעוֹן הָאֲמַר אֵין זְכוּת תּוֹלָה. הָא מַנִּי, רַבִּי עֲקִיבָא הִיא, דַּאֲמַר מַקְרִיב מִנְחָתָהּ וְאַחַר כָּךְ מַשְׁקָהּ, וּבִזְכוּת סְבַר לָהּ כְּרַבָּנָן.

אִם יֵשׁ לָהּ זְכוּת, תּוֹלָה לָהּ, יֵשׁ זְכוּת תּוֹלָה שָׁנָה אַחַת, [יֵשׁ זְכוּת תּוֹלָה שְׁתֵּי שָׁנִים], יֵשׁ זְכוּת תּוֹלָה שָׁלֹשׁ שָׁנִים.

רַבִּי שִׁמְעוֹן אוֹמֵר, אֵין זְכוּת תּוֹלָה, שֶׁאִם אַתָּה אוֹמֵר זְכוּת תּוֹלָה אַתָּה מַדְהֶה אֶת הַמַּיִם בִּפְנֵי כָּל הָנָּשִׁים שֶׁשּׁוֹתוֹת,  וּמוֹצִיאוֹת שֵׁם רַע עַל הַטְּהוֹרוֹת שֶׁשָּׁתוּ שֶׁיְּהוּ אוֹמְרִים טְמֵאוֹת הָיוּ אֶלָּא שֶׁתָּלְתָה לָהֶם זְכוּת. רַבִּי אוֹמֵר, הַזְּכוּת תּוֹלָה בַּמַּיִם הַמָּרִים וְאֵינָהּ יוֹלֶדֶת וְאֵינָהּ מַשְׁבַּחַת אֶלָּא מִתְנַוֶּנֶת וְהוֹלֶכֶת לְבַסּוֹף הִיא מֵתָה בְּאוֹתָהּ מִיתָה.

תַּנְיָא כַּמָּה זְכוּת תּוֹלָה, שְׁלֹשָׁה חֳדָשִׁים, כְּדֵי הַכָּרַת עֻבָּר, (שֶׁנֶּאֱמַר  "וְנִקְּתָה וְנִזְרְעָה זָרַע") דִּבְרֵי (רַבִּי) אַבָּא יוֹסֵי בֶּן חָנָן. אֶלְעָזָר בֶּן יִצְחָק אָמַר, תִּשְׁעָה חֳדָשִׁים, שֶׁנֶּאֱמַר "וְנִקְּתָה וְנִזְרְעָה זָרַע" וּלְהַלָּן הוּא אוֹמֵר (תהלים כב, לא) "זֶרַע יַעַבְדֶנּוּ יְסֻפַּר לַה' לַדּוֹר", זֶרַע הָרָאוּי לְסַפֵּר. רַבִּי יִשְׁמָעֵאל אוֹמֵר, שְׁנֵים עָשָׂר חֹדֶשׁ, וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר (דניאל ד, כד) "לָהֶן מַלְכָּא מִלְכִּי יִשְׁפַּר עֲלָךְ וַחֲטָיָךְ בְּצִדְקָה פְרֻ(וּ)ק", וּכְתִיב  "כֹּלָּא מְטָא עַל נְבוּכַדְנֶצַּר" וְגוֹ' "לִקְצַת יַרְחִין תְּרֵי עֲשַׂר". יֵשׁ לָהּ זְכוּת תּוֹלָה. זְכוּת דְּמַאי. אִילֵימָא זְכוּת דְּתוֹרָה, הָא אֵינָהּ מְצֻוָּה וְעוֹשָׂה הִיא. נְהִי דְּלָא מִיפְקְדָא, בְּאַגְרָא דְּמִקְרְיַן וּמִתְנְיַין בְּנֵיהוֹן וּמִנְטְרֵי לְגַבְרָא עַד דְּאָתֵי מִבֵּי מִדְרָשָׁא מִי לָא פָּלְגֵי בַהֲדַיְהוּ.

"מִנְחַת זִכָּרוֹן". שׁוֹמֵעַ אֲנִי זְכוּת וְחוֹבָה. תַּלְמוּד לוֹמַר "מַזְכֶּרֶת עָוֹן", כָּל הַזִּכְרוֹנוֹת לְטוֹבָה וְזוֹ לְפוּרְעָנוּת, דִּבְרֵי רַבִּי טַרְפוֹן. רַבִּי עֲקִיבָא אוֹמֵר, אַף זוֹ לְטוֹבָה, שֶׁנֶּאֱמַר (להלן פסוק כח) וְאִם לֹא נִטְמְאָה הָאִשָּׁה. אֵין לִי אֶלָּא מַזְכֶּרֶת עָוֹן. מַזְכֶּרֶת זְכוּת מִנָּיִן. תַּלְמוּד לוֹמַר "מִנְחַת זִכָּרוֹן", מִכָּל מָקוֹם. רַבִּי יִשְׁמָעֵאל אוֹמֵר, מִנְחַת זִכָּרוֹן כְּלָל, מַזְכֶּרֶת עָוֹן פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, שֶׁהָיָה בְּדִין לְבַעַל הַדִּין לַחֲלֹק וְכִי אֵיזוֹ מִדָּה מְרֻבָּה מִדָּה טוֹבָה אוֹ מִדַּת פֻּרְעָנוּת הֱוֵי אוֹמֵר מִדָּה טוֹבָה אִם מִדַּת פֻּרְעָנוּת מֻעֶטֶת הֲרֵי הִיא מַזְכֶּרֶת עָוֹן מִדָּה טוֹבָה מְרֻבָּה דִּין הוּא שֶׁתְּהֵא מַזְכֶּרֶת זְכוּת. זוֹ מִדָּה בַּתּוֹרָה כָּל כְּלָל וּפְרָט שֶׁדֶּרֶךְ הַדִּין לוֹקֶה בּוֹ נִתְקַיְּמוּ זֶה וָזֶה וְאַל תִּלְקֶּה דֶּרֶךְ הַדִּין, כֵּיצַד נִתְקַיְּמוּ זֶה וְזֶה וְאַל תִּלְקֶה דֶּרֶךְ הַדִּין, אִם הָיְתָה טְמֵאָה פֻּרְעָנוּת בּוֹדַקְתָהּ מִיָּד וְאִם יֵשׁ לָהּ זְכוּת תּוֹלָה לָהּ שִׁשָּׁה חֳדָשִׁים מִפְּנֵי תִּקּוּן הַוָּלָד, דִּבְרֵי (רַבִּי) אַבָּא יוֹסֵי וְכוּ' (כְּדִלְעֵיל). רַבִּי אוֹמֵר, אֲנִי אַכְרִיעַ, אִם הָיְתָה טְהוֹרָה סוֹפָהּ לָמוּת כְּדֶרֶךְ בְּנֵי אָדָם וְאִם הָיְתָה טְמֵאָה סוֹפָהּ לָמוּת (להלן פסוק כז) "וְצָבְתָה בִטְנָהּ וְנָפְלָה יְרֵכָהּ". רַבִּי שִׁמְעוֹן בֶּן יוֹחַאי אוֹמֵר, וְכִי מִי מוֹדִיעַ כָּל הָעוֹמְדִים שֶׁסּוֹף זוֹ לָמוּת "וְצָבְתָה בִטְנָהּ וְנָפְלָה יְרֵכָהּ", אֶלָּא כֵּיוָן שֶׁהָיְתָה שׁוֹתָה פָּנֶיהָ מוֹרִיקוֹת וְעֵינֶיהָ בוֹלְטוֹת וּכְמִין שַׁרְבִיטִין הָיוּ מְזָרְקִין בָּהּ וְהֵן אוֹמְרִים מַהֲרוּ וְהוֹצִיאוּהָ שֶׁלֹּא תְּטַמֵּא אֶת הָעֲזָרָה.

מִנְחַת חוֹטֵא וּמִנְחַת קְנָאוֹת וְאָשָׁם גָּמְרִינָן עָוֹן עָוֹן מֵחַטָּאת, דְמוֹתָרָן נְדָבָה. וְכִי תֵימָא אֵין גְּזֵרָה שָׁוָה לְמֶחֱצָה. גַּלֵּי רַחֲמָנָא בְּחַטָּאת "וְשָׁחַט אוֹתָהּ", "אוֹתָהּ", לִשְׁמָהּ כְּשֵׁרָה שֶׁלֹּא לִשְׁמָהּ פְּסוּלָה, אֲבָל כָּל הַקָּדָשִׁים בֵּין לִשְׁמָן בֵּין שֶׁלֹּא לִשְׁמָן כְּשֵׁרִין.

{pפסוק טז-יזp}  "וְהִקְרִיב אֹתָהּ הַכֹּהֵן". תָּנוּ רַבָּנָן אֵין מַשְׁקִין שְׁתֵּי סוֹטוֹת כְּאַחַת, כְּדֵי שֶׁלֹּא יְהֵא לִבָּהּ גַּס בַּחֲבֶרְתָּהּ. רַבִּי יְהוּדָה אוֹמֵר, לֹא מִן הַשֵּׁם הוּא זֶה, אֶלָּא אֲמַר קְרָא אֹתָהּ, אֹתָהּ לְבַדָּהּ. וְתָנָּא קַמָּא, [וְהָא כְּתִיב אֹתָהּ. תָּנָּא קַמָּא] רַבִּי שִׁמְעוֹן הִיא, דְּדָרִישׁ טַעֲמָא דִּקְרָא, וּמַה טַּעַם קָאֲמַר, מַה טַּעַם אֹתָהּ לְבַדָּהּ, כְּדֵי שֶׁלֹּא יְהֵא לִבָּהּ גַּס בַּחֲבֶרְתָּהּ. מַאי בֵּינַיְהוּ. אִיכָּא בֵּינַיְהוּ רוֹתֶתֶת.  וְרוֹתֶתֶת מִי מַשְׁקִינָן. וְהָא אֵין עוֹשִׂין מִצְוֹת חֲבִילוֹת חֲבִילוֹת,  דְּתַנְיָא אֵין מַשְׁקִין שְׁתֵּי סוֹטוֹת כְּאַחַת וְאֵין מְטַהֲרִין שְׁנֵי מְצֹרָעִין כְּאֶחָד וְאֵין רוֹצְעִין שְׁנֵי עֲבָדִים כְּאֶחָד וְאֵין עוֹרְפִין שְׁתֵּי עֶגְלוֹת כְּאַחַת לְפִי שֶׁאֵין עוֹשִׂין מִצְוֹת חֲבִילוֹת חֲבִילוֹת. לָא קָשְׁיָא, כַּאן בְּכֹהֵן אֶחָד כַּאן בִּשְׁנֵי כֹּהֲנִים.

הִיא עוֹמֶדֶת מִבִּפְנִים וְהַכֹּהֵן מִבַּחוּץ, שֶׁנֶּאֱמַר (להלן פסוק יח) "וְהֶעֱמִיד אֶת הָאִשָּׁה לִפְנֵי ה'", הָאִשָּׁה לִפְנֵי ה' וְאֵין הַכֹּהֵן לִפְנֵי ה'. כֹּהֲנִים מְטִילִין גּוֹרָלוֹת בֵּינֵיהֶם, וְכָל מִי שֶׁעָלָה גּוֹרָלוֹ, אֲפִלּוּ כֹּהֵן גָּדוֹל, יוֹצֵא וְעוֹמֵד בְּצַד סוֹטָה וְאוֹחֵז בִּבְגָדֶיהָ וְכוּ'.

"וְהֶעֱמִדָהּ", שֶׁלֹּא יַעַמְדוּ עִמָּהּ לֹא עֲבָדֶיהָ וְלֹא שִׁפְחוֹתֶיהָ מִפְּנֵי שֶׁלִּבָּהּ סוֹמֵךְ עֲלֵיהֶן. לִפְנֵי ה'. בְּשַׁעַר נִקָּנוֹר. מִכַּאן אָמְרוּ, [רֹאשׁ הַמַּעֲמִיד] הָיָה מַעֲמִיד אֶת הַטְּמֵאִים בְּשַׁעַר נִקָּנוֹר.

"וְלָקַח הַכֹּהֵן מַיִם קְדֹשִׁים בִּכְלִי חָרֶשׂ". הָיָה מֵבִיא פְּיָלֵי שֶׁל חֶרֶס, וְנוֹתֵן לְתוֹכָהּ חֲצִי לוֹג מַיִם מִן הַכִּיּוֹר. רַבִּי יְהוּדָה אוֹמֵר, רְבִיעִית כְּשֵׁם שֶׁהוּא מְמַעֵט בַּכְּתָב כָּךְ מְמַעֵט בַּמַּיִם. תָּנָא פְּיָילֵי שֶׁל חֶרֶס חֲדָשָׁה, דִּבְרֵי רַבִּי יִשְׁמָעֵאל. מַאי טַעֲמָא דְּרַבִּי יִשְׁמָעֵאל, גְּמַר כְּלִי כְּלִי מִמְּצֹרָע, מַה לְּהַלָּן חֶרֶס חֲדָשָׁה אַף כָּאן חֶרֶס חֲדָשָׁה. וְהָתָם מְנָלַן. דִּכְתִיב  "וְשָׁחַט אֶת הַצִּפּוֹר הָאֶחָת אֶל כְּלִי חֶרֶשׂ עַל מַיִם חַיִּים". מַה מַּיִם חַיִּים, שֶׁלֹּא נַעֲשָׂה בָּהֶן מְלָאכָה, אַף כְּלִי, שֶׁלֹּא נַעֲשָׂה בּוֹ מְלָאכָה. אִי מַה לְהַלָּן מַיִם חַיִּים אַף כָּאן מַיִם חַיִּים. לְרַבִּי יִשְׁמָעֵאל הָכֵי נַמֵּי, דְּאָמַר רַבִּי יוֹחָנָן מֵי כִּיּוֹר (הֵן וְ)רַבִּי יִשְׁמָעֵאל אֲמַר מֵי מַעְיָן הֵן וַחֲכָמִים אוֹמְרִים מִשְּׁאָר מֵימוֹת הֵן. אִיכָּא לְמִיפְרָךְ, מַה לִּמְצֹרָע שֶׁכֵּן טָעוּן עֵץ אֶרֶז וְאֵזוֹב וּשְׁנִי תוֹלָעַת. אֲמַר (רָבָא) [רַבָּה], אֲמַר קְרָא בִּכְלִי, בִּכְלִי שֶׁאָמַרְתִּי לְךָ כְּבָר.

"וְלָקַח הַכֹּהֵן מַיִם קְדֹשִׁים". אֵין קְדֹשִׁים אֶלָּא שֶׁקָּדְשׁוּ בִּכְלִי, אֵלּוּ מֵי כִּיּוֹר. בִּכְלִי חָרֶשׂ. מַגִּיד שֶׁלֹּא עָשָׂה בָּהּ כָּל הַכֵּלִים כִּכְלִי חֶרֶס, שֶׁהָיָה בְּדִין, הוֹאִיל וְעָפָר וּמַיִם מְקַדְּשִׁין בְּפָרָה וְעָפָר וּמַיִם מְקַדְּשִׁין בְּסוֹטָה אִם לָמַדְתִּי לְפָרָה שֶׁעָשָׂה בָּהּ כָּל הַכֵּלִים כִּכְלִי חֶרֶס אַף סוֹטָה דִּין הוּא שֶׁנַּעֲשֶׂה בָּהּ כָּל הַכֵּלִים כִּכְלִי חֶרֶס, תַּלְמוּד לוֹמַר "בִּכְלִי חָרֶשׂ", מַגִּיד שֶׁלֹּא עָשָׂה בָּהּ כָּל הַכֵּלִים כִּכְלִי חֶרֶס, דִּבְרֵי רַבִּי יִשְׁמָעֵאל.

"וְהִקְרִיב אֹתָהּ הַכֹּהֵן". אֵינָהּ בָּאָה בְּתוֹךְ הָרֶגֶל. וְהֶעֱמִדָהּ לִפְנֵי ה'. יְפַנֶּה עָלֶיהָ הָעֲזָרָה. אִי חֶרֶס, יָכוֹל בְּשֶׁבֶר שֶׁל חֶרֶס. תַּלְמוּד לוֹמַר "בִּכְלִי חָרֶשׂ", הָא מַה מְּדַבֵּר, בִּקְעָרָה שֶׁל חָרֶס.

"נִכְנַס לַהֵיכָל וּפָנָה לִימִינוֹ". וּמָקוֹם הָיָה שָׁם, אַמָּה עַל אַמָּה, וְטַבְלָא שֶׁל שַׁיִשׁ עָלֶיהָ וְטַבַּעַת קְבוּעָה בָּהּ, כְּשֶׁהוּא מַגְבִּיהַּ וְנוֹטֵל עָפָר מִתַּחְתֶּיהָ וְנוֹתֵן כְּדֵי שֶׁיֵּרָאֶה עַל פְּנֵי הַמַּיִם, שֶׁנֶּאֱמַר "וּמִן הֶעָפָר אֲשֶׁר יִהְיֶה בְּקַרְקַע הַמִּשְׁכָּן". וְגוֹ'. תָּנוּ רַבָּנָן "וּמִן הֶעָפָר אֲשֶׁר יִהְיֶה בְּקַרְקַע הַמִּשְׁכָּן". יָכוֹל יְתַקֵּן לוֹ מִבַּחוּץ וְיַכְנִיס תַּלְמוּד לוֹמַר "בְּקַרְקַע הַמִּשְׁכָּן". אִי בְּקַרְקַע הַמִּשְׁכָּן יָכוֹל לֹא מָצָא עָפָר תִּחוּחַ יַחְפֹּר בְּקַרְדֻּמּוֹת. תַּלְמוּד לוֹמַר "אֲשֶׁר יִהְיֶה". הָא כֵּיצַד, יֵשׁ שָׁם, יִקַּח, אֵין שָׁם, יִתֵּן שָׁם.  תַּנְיָא אִידָךְ וּמִן הֶעָפָר אֲשֶׁר יִהְיֶה וְגוֹ'. מְלַמֵּד שֶׁמַּכְנִיס מִבַּחוּץ וְנוֹתֵן בְּקַרְקַע הַמִּשְׁכָּן. אִסִּי בֶּן יְהוּדָה אוֹמֵר, לְרַבּוֹת נוֹב וְשִׁילֹה וְגִבְעוֹן וּבֵית עוֹלָמִים. אִסִּי בֶּן מְנַחֵם אוֹמֵר, אֵינוֹ צָרִיךְ, וּמַה בְּטֻמְאוֹת קַלּוֹת לֹא חִלֵּק הַכָּתוּב, (בְּנֹב וּבְגִבְעוֹן שִׁילֹה וּבֵית עוֹלָמִים) בְּטֻמְאַת אֵשֶׁת אִישׁ חֲמוּרָה לֹא כָּל שֶׁכֵּן, אִם כֵּן מַה תַּלְמוּד לוֹמַר "בְּקַרְקַע הַמִּשְׁכָּן", שֶׁאַל יָבִיא מִתּוֹךְ קֻפָּתוֹ.

תָּנוּ רַבָּנָן הִקְדִּים עָפָר לְמַיִם פָּסוּל, וְרַבִּי שִׁמְעוֹן מַכְשִׁיר. מַאי טַעֲמָא דְּרַבִּי שִׁמְעוֹן. דִּכְתִיב (להלן יט, יז) "וְלָקְחוּ לַטָּמֵא מֵעָפָר שְׂרֵפַת הַחַטָּאת", וְכִי עָפָר הוּא, וַהֲלֹא אֵפֶר הוּא, אֶלָּא שִׁנָּה הַכָּתוּב בְּמַשְׁמָעוֹ לָדוּן הֵימֶנָּה גְּזֵרָה שָׁוָה, נֶאֱמַר כָּאן "עָפָר" וְנֶאֱמַר לְהַלָּן "עָפָר", מַה לְהַלָּן עָפָר עַל פְּנֵי הַמַּיִם אַף כָּאן  עָפָר עַל פְּנֵי הַמַּיִם, וּמַה כַּאן הִקְדִּים עָפָר לְמַיִם, כָּשֵׁר, אַף לְהַלָּן הִקְדִּים עָפָר לְמַיִם, כָּשֵׁר. וְהָתָם מְנָלָן. תְּרֵי קְרָאֵי כְּתִיבֵי, כְּתִיב  "וְנָתַן עָלָיו", אָלְמָא עָפָר בְּרֵישָׁא, וּכְתִיב (שם) "מַיִם חַיִּים אֶל כֶּלִי", אָלְמָא מַיִם יָהִיב בְּרֵישָׁא, הָא כֵּיצַד, רָצָה זֶה נוֹתֵן, רָצָה זֶה נוֹתֵן. וְרַבָּנָן, "אֶל כֶּלִי", דַּוְקָא,  "עָלָיו", לְעָרְבָן. וְאֵימָא "עָלָיו", (לערבן) [דַּוְקָא], "אֶל כֶּלִי",  שֶׁתְּהֵא חִיּוּתָן בִּכְלִי. מַה מָּצִינוּ בְּכָל מָקוֹם מַכְשִׁיר לְמַעְלָה,  אַף כָּאן, מַכְשִׁיר לְמַעְלָה.

אֲמַר רָבָא מִפְּנֵי מָה אָמְרָה תּוֹרָה הָבֵא עָפָר לְסוֹטָה. זָכְתָה יוֹצֵא מִמֶּנָּה בֵּן כְּאַבְרָהָם אָבִינוּ דִּכְתִיב בֵּיהּ (בראשית יח, כז) "וְאָנֹכִי עָפָר וָאֵפֶר", לֹא זָכְתָה, תַּחֲזֹר לֶעָפָר. דָּרַשׁ רָבָא בִּשְׂכַר שֶׁאָמַר אַבְרָהָם אָבִינוּ "וְאָנֹכִי עָפָר וָאֵפֶר" זָכוּ בָּנָיו לִשְׁתֵּי מִצְווֹת, עֲפַר סוֹטָה וְאֵפֶר פָּרָה. וְהָאִיכָּא נַמֵּי עָפָר כִּסּוּי. הָתָם הֶכְשֵׁר מִצְוָה אִיכָּא, הֲנָאָה לֵיכָּא.

"לָמָּה מַיִם וְעָפָר וּכְתָב". מַיִם, מִמָּקוֹם שֶׁבָּאת, עָפָר, לְמָקוֹם שֶׁהִיא הוֹלֶכֶת, כְּתַב, לִפְנֵי מִי עֲתִידָה לִתֵּן דִּין וְחֶשְׁבּוֹן. תָּנָא תָּנֵינָן עֲקַבְיָא בֶּן מַהֲלַלְאֵל אוֹמֵר הִסְתַּכֵּל בִּשְׁלֹשָׁה דְּבָרִים  וְכוּ'. רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי שְׁלָשְׁתָּן דָּרַשׁ עֲקַבְיָא בְּפָסוּק אֶחָד  "וּזְכֹר אֶת בֹּרְאֶךָ", בְּאֵרְךָ, בּוֹרְךָ.  בְּאֶרְךָ, מִמָּקוֹם שֶׁבָּאתָ. בּוֹרְךָ, לְמָקוֹם שֶׁאַתָּה הוֹלֵךְ. בֹּרַאֲךָ, לִפְנֵי מִי אַתָּה הוֹלֵךְ.

"יִקַּח הַכֹּהֵן וְנָתַן אֶל הַמָּיִם". כְּדֵי שֶׁיִּרָאֶה. שְׁלֹשָׁה דְבָרִים בַּתּוֹרָה כְּדֵי שֶׁיֵּרָאוּ, אֵפֶר פָּרָה, וַעֲפַר סוֹטָה, וְרֹק יְבָמָה. רַבִּי יִשְׁמָעֵאל אוֹמֵר, אַף דַּם הַצִּפּוֹר.

"וְהֶעֱמִיד הַכֹּהֵן אֶת הָאִשָּׁה". אִם אָמְרָה טְמֵאָה אֲנִי שׁוֹבֶרֶת כְּתֻבָּתָהּ וְיוֹצְאָה בְּגִטָּהּ, וְאִם אָמְרָה טְהוֹרָה אֲנִי מַעֲלִין אוֹתָהּ לְשַׁעַר הַמִּזְרַח וְלַשַׁעַר נִקָּנוֹר שֶׁשָּׁם מַשְׁקִין אֶת הַסּוֹטוֹת וּמְטַהֲרִין אֶת הַיּוֹלְדוֹת וְאֶת הַמְּצֹרָעִין. בִּשְׁלָמָא סוֹטוֹת, דִּכְתִיב "וְהֶעֱמִיד הַכֹּהֵן אֶת הָאִשָּׁה לִפְנֵי ה'", מְצֹרָעִין נַמֵּי כְּדִכְתִיב (ויקרא יד, יא) "וְהֶעֱמִיד הַכֹּהֵן הַמְטַהֵר אֵת הָאִישׁ הַמִּטַּהֵר לִפְנֵי ה'", אֶלָּא יוֹלֶדֶת מַאי טַעֲמָא. אִילֵימָא דְּאָתְיָן וְקָיְמָן אֲקָּרְבָּנַיְהוּ, אִי הָכֵי אֲפִלּוּ זָבִין וְזָבוֹת נַמֵּי. אֵין הָכֵי נַמֵּי, וְחָדָא מִנַּיְיהוּ נְקַט.

הַכֹּהֵן אוֹחֵז בִּבְגָדֶיהָ אִם נִקְרְעוּ נִקְרְעוּ אִם נִפְרְמוּ נִפְרְמוּ עַד שֶׁהוּא מְגַלֶּה אֶת לִבָּהּ, וְסוֹתֵר אֶת שְׂעָרָהּ. רַבִּי יְהוּדָה אוֹמֵר, אִם הָיָה לִבָּהּ נָאֶה לֹא הָיָה מְגַלֵּהוּ, וְאִם הָיָה שְׂעָרָהּ נָאֶה לֹא הָיָה סוֹתְרוֹ. הָיְתָה מְכֻסָּה בִּלְבָנִים מְכַסָּהּ בִּשְׁחוֹרִים. הָיוּ עָלֶיהָ כְּלֵי זָהָב וְקַטְלָאוֹת נְזָמִים וְטַבָּעוֹת, מַעֲבִירִין מִמֶּנָּה כְּדֵי לְנַוְּלָהּ. וְאַחַר כַּךְ מֵבִיא חֶבֶל הַמִּצְרִי וְקוֹשְׁרוֹ לְמַעְלָה מִדַּדֶּיהָ,  כָּל הָרוֹצֶה לִרְאוֹת יָבוֹא וְיִרְאֶה חוּץ מֵעֲבָדֶיהָ וְשִׁפְחוֹתֶיהָ מִפְּנֵי שֶׁלִּבָּהּ גַּס בָּהֶן. וְכָל הַנָּשִׁים מֻתָּרוֹת לִרְאוֹתָהּ, שֶׁנֶּאֱמַר (יחזקאל כג, מח) "וְנִוַּסְּרוּ כָּל הַנָּשִׁים וְלֹא תַעֲשֶׂינָה כְּזִמַּתְכֶנָה". תָּנוּ רַבָּנָן "וּפָרַע אֶת רֹאשׁ הָאִשָּׁה". אֵין לִי אֶלָּא רֹאשָׁהּ, גּוּפָהּ מִנָּיִן. תַּלְמוּד לוֹמַר "הָאִשָּׁה". אִם כֵּן מַה תַּלְמוּד לוֹמַר "וּפָרַע אֶת רֹאשׁ". מְלַמֵּד שֶׁהַכֹּהֵן סוֹתֵר אֶת שְׂעָרָהּ. תָּנָא אִם הָיוּ שְׁחוֹרִים נָאִין לָהּ מְכַסִּין לָהּ בְּגָדִים מְכֹעֲרִין. הָיוּ עָלֶיהָ כְּלֵי זָהָב וְכוּ'. פְּשִׁיטָא הָשְׁתָּא נִוּוּלֵי מְנַוְּלִינַן לָהּ, הַנֵּי מִבָּעְיָא. מַהוּ דְתֵימָא בְּהַנֵּי אִית לָהּ בִּזָּיוֹן טְפֵי כִּדְאָמְרֵי אִינְשֵׁי שְׁלִיחַ עַרְטִילָא וְסָיֵם מְסָאנֵיהּ, קָא מַשְׁמַע לָן. מֵבִיא חֶבֶל הַמִּצְרִי וְקוֹשְׁרוֹ לְמַעְלָה מִדַּדֶּיהָ כְּדֵי שֶׁלֹּא יִשָּׁמְטוּ בְּגָדֶיהָ מֵעָלֶיהָ, כָּל הָרוֹצֶה לִרְאוֹת יָבוֹא וְיִרְאֶה, לָא שְׁנָא גַּבְרֵי וְלָא שְׁנָא נָשֵׁי, וְנָשִׁים חַיָּבוֹת לִרְאוֹתָהּ מִשּׁוּם שֶׁנֶּאֱמַר (שם) "וְנִוַּסְּרוּ".

"וְהֶעֱמִיד הַכֹּהֵן אֶת הָאִשָּׁה לִפְנֵי ה'" וְגוֹ'. מָקוֹם שֶׁהֶעֱמִידָהּ בַּתְּחִלָּה, שָׁם מַעֲמִידָהּ בַּסּוֹף. וּפָרַע אֶת רֹאשׁ הָאִשָּׁה. כֹּהֵן נִפְנֶה לַאֲחוֹרֵיהָ וּפוֹרְעָהּ, כְּדֵי לְקַיֵּם בָּהּ מִצְוַת פְּרִיעָה, דִּבְרֵי רַבִּי (יֹאשִיָּה) [יִשְׁמָעֵאל]. דָּבָר אַחֵר, לִמֵּד עַל בְּנוֹת יִשְׂרָאֵל שֶׁיְּהוּ מְכַסּוֹת רָאשֵׁיהֶן, וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר  "וַתִּקַּח תָּמָר אֵפֶר עַל רֹאשָׁהּ וּכְתֹנֶת הַפַּסִּים אֲשֶׁר עָלֶיהָ קָרָעָה". רַבִּי יוֹחָנָן בֶּן בְּרוֹקָה אוֹמֵר,  אֵין מְנַוְּלִין בְּנוֹת יִשְׂרָאֵל יוֹתֵר מִמַּה שֶׁכָּתוּב בַּתּוֹרָה, אֶלָּא, לִפְנֵי ה', וּפָרַע אֶת רֹאשׁ הָאִשָּׁה, סָדִין שֶׁל בּוּץ הָיָה פּוֹרֵס בֵּינוֹ לְבֵין הָעָם, כֹּהֵן פּוֹנֶה לַאֲחוֹרֵיהָ וּפוֹרְעָהּ כְּדֵי לְקַיֵּם בָּהּ מִצְוַת פְּרִיעָה. אָמְרוּ לוֹ, כְּשֵׁם שֶׁלֹּא חָסָה עַל [כְּבוֹד] הַמָּקוֹם כָּךְ אֵין חָסִין עַל כְּבוֹדָהּ, אֶלָּא כָּל הַנִּוּוּל הַזֶּה מְנַוְּלָהּ.

"יַחְגְּרֶנָּה בְחֶבֶל שֶׁל מָגָג". רַבִּי אֱלִיעֶזֶר אוֹמֵר, שְׁנֵי חֲגוֹרִים הָיָה חוֹגְרָהּ, אֶחָד לְמַעְלָה מִדַּדֶּיהָ וְאֶחָד לְמַטָּה מִדַּדֶּיהָ. מַה תַּלְמוּד לוֹמַר "וְהֶעֱמִיד", וְנָתַן. וְלֹא קִטַּעַת וְחִגֶּרֶת.

אֵלּוּ יוֹצְאוֹת שֶׁלֹּא בִּכְתֻבָּה, הָעוֹבֶרֶת עַל דַּת מֹשֶׁה וִיהוּדִית.  וְאֵיזוֹהִי דַּת יְהוּדִית, יוֹצְאָה וְרֹאשָׁהּ פָּרוּעַ. רֹאשָׁהּ פְּרוּעָה, דְּאוֹרַיְתָא הוּא, דִּכְתִיב "וּפָרַע אֶת רֹאשׁ הָאִשָּׁה", וְתָנָא דְּבֵי רַבִּי יִשְׁמָעֵאל מִכָּאן אַזְהָרָה לִבְנוֹת יִשְׂרָאֵל שֶׁלֹּא יֵצְאוּ בִּפְרִיעַת רֹאשׁ. (אֲמַר רַב יְהוּדָה) דְּאוֹרַיְתָא קְלָתָהּ שַׁפִּיר דָּמֵי, דַּת יְהוּדִית אֲפִלּוּ קְלָתָה נַמֵּי אָסוּר. וּבֶחָצֵר מֻתָּר, שֶׁאִם לֹא כֵן  לֹא הִנַּחְתָּ בַּת לְאַבְרָהָם אָבִינוּ שֶׁיּוֹשֶׁבֶת תַּחַת בַּעֲלָהּ.

תַּנְיָא הָיָה רַבִּי מֵאִיר אוֹמֵר בְּמִדָּה שֶׁאָדָם מוֹדֵד, בָּהּ מוֹדְדִין לוֹ. וְכֵן מָצִינוּ בְּסוֹטָה, שֶׁבְּמִדָּהּ שֶׁמָּדְדָה בָּהּ מָדְדוּ לָהּ, הִיא עָמְדָה עַל פֶּתַח בֵּיתָהּ לֵירָאוֹת לוֹ לְפִיכַךְ כֹּהֵן מַעֲמִידָהּ בְּשַׁעַר נִקָּנוֹר וּמַרְאֶה קְלוֹנָה לַכֹּל, הִיא פָּרְסָה לוֹ סוּדָר נָאֶה עַל רֹאשָׁהּ לְפִיכַךְ כֹּהֵן נוֹטֵל כִּפָּה מֵעַל רֹאשָׁהּ וּמַנִּיחוֹ תַּחַת רַגְלֶיהָ, הִיא קִשְּׁטָה לוֹ פָּנֶיהָ לְפִיכַךְ פָּנֶיהָ מוֹרִיקוֹת, הִיא כָּחֲלָה לוֹ עֵינֶיהָ לְפִיכַךְ עֵינֶיהָ בּוֹלְטוֹת, הִיא קָלְעָה לוֹ אֶת רֹאשָׁהּ לְפִיכַךְ כֹּהֵן סוֹתֵר אֶת שְׂעָרָהּ, הִיא הֶרְאֲתָה לוֹ אֶת אֶצְבְּעוֹתֶיהָ לְפִיכַךְ צִפָּרְנֶיהָ נוֹשְׁרוֹת, הִיא חָגְרָה לוֹ בְּצִלְצוּל לְפִיכַךְ כֹּהֵן מֵבִיא חֶבֶל הַמִּצְרִי וְקוֹשְׁרוֹ לְמַעְלָה מִדַּדֶּיהָ, הִיא פָּשְׁטָה לוֹ יְרֵכָהּ לְפִיכַךְ [יְרֵכָהּ] נוֹפֶלֶת, הִיא קִבַּלְתּוֹ עַל כְּרֵסָהּ לְפִיכַךְ בִּטְנָהּ צָבָה, הִיא הֶאֱכִילָתוֹ מַעֲדַנֵּי עוֹלָם לְפִיכַךְ קָרְבָּנָהּ מַאֲכַל בְּהֵמָה, הִיא הִשְׁקָתוֹ יַיִן מְשֻׁ(וּ)בָּח בְּכוֹסוֹת מְשֻׁבָּחִין לְפִיכַךְ כֹּהֵן מַשְׁקָה מַיִם הַמָּרִים בִּמְקֵידָה שֶׁל חֶרֶס, הִיא עָשְׂתָה בַּסֵּתֶר לְפִיכַךְ הַקָּדוֹשׁ בָּרוּךְ הוּא (תהלים צא, א) "יֹשֵׁב בְּסֵתֶר עֶלְיוֹן" שָׂם בָּהּ פָּנִים, שֶׁנֶּאֱמַר  "וְעֵין נֹאֵף שָׁמְרָה נֶשֶׁף לֶאֱמֹר לֹא תְשׁוּרֵנִי עָיִן וְסֵתֶר פָּנִים יָשִׂים", דָּבָר אַחֵר הִיא עָשְׂתָה בַּסֵּתֶר הַקָּדוֹשׁ בָּרוּךְ הוּא פִּרְסְמָהּ בַּגָּלוּי, שֶׁנֶּאֱמַר (משלי כו, כו) "תִּכַּסֶּה שִׂנְאָה בְּמַשָּׁאוֹן תִּגָּלֶה רָעָתוֹ בְקָהָל".

{rרמז תשחr}  תָּנוּ רַבָּנָן סוֹטָה, שֶׁנָּתְנָה עֵינֶיהָ בְּמִי שֶׁאֵינוֹ רָאוּי לָהּ, מַה שֶׁבִּקְּשָׁה לֹא נִתַּן לָהּ וּמַה שֶּׁבְּיָדָהּ נָטְלוּ הֵימֶנָּה וְכוּ'. וְכֵן מָצִינוּ בְּנָחָשׁ הַקַּדְמוֹנִי, שֶׁנָּתַן עֵינָיו בַּמֶּה שֶׁאֵינוֹ רָאוּי לוֹ,  [מַה שֶּׁבִּקֵּשׁ לֹא נָתְנוּ לוֹ] וּמַה שֶּׁבְּיָדוֹ נָטְלוּ הֵימֶנּוּ, אָמַר הַקָּדוֹשׁ בָּרוּךְ הוּא, אֲנִי אָמַרְתִּי יְהֵא מֶלֶךְ עַל כָּל בְּהֵמָה וְחַיָּה וְעַכְשָׁיו (בראשית ג, יד) "אָרוּר אַתָּה מִכָּל הַבְּהֵמָה" וְגוֹ', אֲנִי אָמַרְתִּי יַהֲלֹךְ בְּקוֹמָה זְקוּפָה, עַכְשָׁיו  "עַל גְּחֹנְךָ תֵלֵךְ", אֲנִי אָמַרְתִּי יְהֵא מַאֲכָלוֹ מַאֲכַל אָדָם, עַכְשָׁיו (שם) "עָפָר תֹּאכַל", הוּא אָמַר אֶהֱרֹג אֶת הָאָדָם וְאֶשָּׂא אֶת חַוָּה, עַכְשָׁיו (שם טו) "וְאֵיבָה אָשִׁית בֵּינְךָ וּבֵין הָאִשָּׁה". וְכֵן מָצִינוּ בְּקַיִן  וּבְקֹרַח וּבִלְעָם וְדוֹאֵג וַאֲחִיתֹפֶל וְגֵחָזִי וְאַבְשָׁלוֹם וַאֲדֹנִיָּהוּ  וְעֻזִּיָּהוּ וְהָמָן, שֶׁנָּתְנוּ עֵינֵיהֶם בַּמֶּה שֶׁאֵינוֹ רָאוּי לָהֶם, מַה שֶּׁבִּקְּשׁוּ לֹא נָתְנוּ לָהֶם וּמַה שֶּׁבְּיָדָם נָטְלוּ מֵהֶם.

"וְנָתַן עַל כַּפֶּיהָ". אַבָּא חָנָן אוֹמֵר מִשּׁוּם רַבִּי אֱלִיעֶזֶר, כְּדֵי לְיַגְּעָהּ כְּדֵי שֶׁתַּחֲזֹר בָּהּ, וַהֲלֹא דְּבָרִים קַל וָחֹמֶר, אִם כָּךְ חָס הַקָּדוֹשׁ בָּרוּךְ הוּא עַל עוֹבְרֵי רְצוֹנוֹ, עַל אַחַת כַּמָּה וְכַמָּה יָחוּס עַל עוֹשֵׂי רְצוֹנוֹ.

"וּבְיַד הַכֹּהֵן יִהְיוּ מֵי הַמָּרִים". מַגִּיד הַכָּתוּב שֶׁאֵין הַמַּיִם נֶהְפָּכִין לִהְיוֹת מָרִים אֶלָּא בִּידֵי הַכֹּהֵן. דָּבָר אַחֵר, נִקְרְאוּ מָרִים עַל שֵׁם סוֹפוֹ, שֶׁמַּמְרִין אֶת הַגּוּף וּמְעַרְעֲרִין אֶת (הֶעָוֹן) [הָעָיִן].

אָמַר שְׁמוּאֵל צָרִיךְ שֶׁיִּתֵּן מַר לְתוֹךְ הַמַּיִם. מַאי טַעֲמָא. דַּאֲמַר קְרָא, הַמָּרִים, שֶׁמָּרִים כְּבָר.

"נוֹתֵן עַל כַּפֶּיהָ אֵת מִנְחַת הַזִּכָּרוֹן". נֶאֱמַר כָּאן זִכָּרוֹן וּלְמַעְלָה  (לעיל פסוק טו) זִכָּרוֹן, מַה זִּכָּרוֹן הָאָמוּר לְמַעְלָה, לְטוֹבָה,  אַף זִכָּרוֹן הָאָמוּר כַּאן, לְטוֹבָה.

"מִנְחַת קְנָאוֹת הִיא". שֶׁיְּהוּ כָּל מַעֲשֶׂיהָ לְשֵׁם קִנְאָה. יָכוֹל אִם לֹא הָיוּ כָּל מַעֲשֶׂיהָ לְשֵׁם קִנְאָה (לֹא) תְּהֵא כְּשֵׁרָה. תַּלְמוּד לוֹמַר "הִיא" וּבְיַד הַכֹּהֵן יִהְיוּ מֵי הַמָּרִים, יַרְאֶה אוֹתָהּ אֶת הַמַּיִם.

"וְהִשְׁבִּיעַ אֹתָהּ הַכֹּהֵן". כְּתָבָהּ קֹדֶם שֶׁתְּקַבֵּל עָלֶיהָ שְׁבוּעָה, פְּסוּלָה, דִּכְתִיב "וְהִשְׁבִּיעַ הַכֹּהֵן" וְאַחַר כָּךְ "וְכָתַב".

שְׁתֵּי שְׁבוּעוֹת הָאֲמוּרוֹת בְּסוֹטָה לָמָּה. אַחַת שְׁבוּעָה שֶׁיֵּשׁ עִמָּהּ אָלָה וְאַחַת שְׁבוּעָה שֶׁאֵין עִמָּהּ אָלָה. הֵיכֵי דָמֵי [שְׁבוּעָה שֶׁיֵּשׁ עִמָּהּ אָלָה. אֲמַר רַב עַמְרָם אֲמַר רַב] מַשְׁבִּיעַנִי עָלַיִךְ שֶׁלֹּא נִטְמֵאת וְאִם נִטְמֵאת יָבוֹאוּ בָּךְ.

"וְהִשְׁבִּיעַ אֹתָהּ הַכֹּהֵן". הַכֹּהֵן מַשְׁבִּיעָהּ וְאֵין נִשְׁבַּעַת מֵאֵלֶיהָ.  שֶׁהָיָה בְּדִין, נֶאֱמַר כַּאן שְׁבוּעָה וְנֶאֱמַר לְהַלָּן שְׁבוּעָה, מַה שְּׁבוּעָה הָאֲמוּרָה לְהַלָּן הִיא נִשְׁבַּעַת מֵאֵלֶיהָ אַף שְׁבוּעָה הָאֲמוּרָה כַּאן הִיא נִשְׁבַּעַת מֵאֵלֶיהָ. תַּלְמוּד לוֹמַר "וְהִשְׁבִּיעַ אֹתָהּ הַכֹּהֵן", הַכֹּהֵן מַשְׁבִּיעָהּ וְאֵין נִשְׁבַּעַת מֵאֵלֶיהָ.

"וְאָמַר הַכֹּהֵן אֶל הָאִשָּׁה". בְּכָל לָשׁוֹן שֶׁהוּא [אוֹמֵר תָּנוּ רַבָּנָן מַשְׁמִיעִין אוֹתָהּ בְּכָל לָשׁוֹן שֶׁהִיא] שׁוֹמַעַת, עַל מָה הִיא שׁוֹתָה  וּבַמֶּה הִיא שׁוֹתָה, עַל מָה הִיא נִטְמֵאת וּבַמֶּה הִיא נִטְמֵאת. עַל מָה שׁוֹתָה, עַל עִסְקֵי קִנּוּי וּסְתִירָה. וּבַמֶּה שׁוֹתָה, בִּמְקֵידָה שֶׁל חֶרֶס. עַל מָה הִיא נִטְמֵאת, עַל עִסְקֵי שְׂחוֹק וְיַלְדּוּת.  וּבַמֶּה הִיא נִטְמֵאת, בְּשׁוֹגֵג אוֹ בְמֵזִיד אוֹ בְאֹנֶס אוֹ בְּרָצוֹן.  וְכָל כָּךְ לָמָּה. שֶׁלֹּא לְהוֹצִיא לַעַז עַל מַיִם הַמָּרִים.

"וְאָמַר הַכֹּהֵן לָאִשָּׁה". בְּכָל לָשׁוֹן שֶׁהִיא שׁוֹמַעַת, דִּבְרֵי רַבִּי יֹאשִיָּה, שֶׁהָיָה בְּדִין, וּמָה אִם יְבָמָה קַלָּה לֹא עָשָׂה בָּהּ כָּל הַלְּשׁוֹנוֹת כְּלָשׁוֹן הַקֹּדֶשׁ, סוֹטָה חֲמוּרָה אֵינוֹ דִין שֶׁלֹּא נַעֲשֶׂה בָּהּ כָּל הַלְּשׁוֹנוֹת כְּלָשׁוֹן הַקֹּדֶשׁ, תַּלְמוּד לוֹמַר "וְאָמַר אֶל הָאִשָּׁה", בְּכָל לָשׁוֹן שֶׁהִיא שׁוֹמַעַת, [דִּבְרֵי רַבִּי יֹאשִיָּה]. רַבִּי יִשְׁמָעֵאל אוֹמֵר, אֵינוֹ צָרִיךְ, שֶׁהֲרֵי כְּבָר נֶאֱמַר  וְאָמְרָה הָאִשָּׁה אָמֵן אָמֵן וְאִם אֵינָהּ שׁוֹמַעַת כֵּיצַד הִיא אוֹמֶרֶת אָמֵן אָמֵן, אוֹ אֵינָהּ אוֹמֶרֶת אֶלָּא אַחַר (וְאָמַר לָהּ) [אָלָה], כְּשֶׁהוּא אוֹמֵר יִתֵּן ה' אוֹתָךְ לְאָלָה וְלִשְׁבוּעָה בְּתוֹךְ עַמֵּךְ הֲרֵי שְׁבוּעָה אֲמוּרָה, הָא מַה תַּלְמוּד לוֹמַר "וְאָמַר הַכֹּהֵן לָאִשָּׁה", לִמְּדָהּ כֹּהֵן סֵדֶר שְׁבוּעָה.

"וְהִשְׁבִּיעַ אֹתָהּ הַכֹּהֵן". אֵין מַשְׁבִּיעִין שְׁתֵּי סוֹטוֹת כְּאַחַת, וְאֵין עוֹרְפִין שְׁתֵּי עֶגְלוֹת כְּאַחַת, וְאֵין הוֹרְגִין שְׁנֵי אֲנָשִׁים כְּאֶחָד, וְאֵין מְטַהֲרִין שְׁנֵי מְצֹרָעִין כְּאֶחָד. וְאָמַר אֶל הָאִשָּׁה. בִּלְשׁוֹנָהּ,  אֶל הַגַּנָּב וְאֶל הַגַּזְלָן בִּלְשׁוֹנָם.

"דִּינֵי נְפָשׁוֹת פּוֹתְחִין בִּזְכוּת". הֵיכֵי אַמְרִינָן לְהוּ. אַבַּיֵּי וְרָבָא דְּאָמְרֵי תַּרְוַיְיהוּ אִי לָא קְטַלְתְּ לָא תִדְחָל. תַּנְיָא נַמֵּי הָכֵי אִם לֹא שָׁכַב אִישׁ אֹתָךְ וְאִם לֹא שָׂטִית, מִכָּאן שֶׁפּוֹתְחִין בְּדִינֵי נְפָשׁוֹת בִּתְחִלָּה לִזְכוּת.

בִּשְׁלָמָא לְרַבִּי חֲנִינָא בֶּן גַּמְלִיאֵל הַיְינוּ דִּכְתִיב "וְאִם לֹא שָׁכַב אִישׁ אֹתָךְ וְאִם לֹא שָׂטִית טֻמְאָה תַּחַת אִישֵׁךְ הִנָּקִי", אֶלָּא לְרַבִּי מֵאִיר חִנְקִי מִבָּעֵי לֵיהּ. א"ר תַּנְחוּם, הִנָּקִי כְּתִיב. בִּשְׁלָמָא לְרַבִּי מֵאִיר הַיְינוּ דִּכְתִיב "הִנָּקִי", אֶלָּא לְרַבִּי חֲנִינָא בֶּן גַּמְלִיאֵל לָמָּה לִי. אִצְטְרִיךְ, סָלְקָא דַעְתָּךְ אֲמִינָא אִם לֹא שָׁכַב הִנָּקִי וְאִם שָׁכַב לֹא הִנָּקִי וְלֹא חִנָּקִי אֶלָּא אִסּוּרָא בְּעָלְמָא, קָא מַשְׁמַע לָן.

"וְאַתְּ כִּי שָׂטִית תַּחַת אִישֵׁךְ". פְּרָט לַאֲרוּסָה, יָכוֹל שֶׁאֲנִי מוֹצִיא אַף שׁוֹמֶרֶת יָבָם, תַּלְמוּד לוֹמַר (לעיל פסוק יב) "אִישׁ אִישׁ", לְרַבּוֹת שׁוֹמֶרֶת יָבָם, דִּבְרֵי רַבִּי יֹאשִיָּה. רַבִּי יוֹנָתָן אוֹמֵר, תַּחַת אִישֵׁךְ, פְּרָט לְשׁוֹמֶרֶת יָבָם, יָכוֹל אוֹצִיא שׁוֹמֶרֶת יָבָם וְלֹא אֲרוּסָה, תַּלְמוּד לוֹמַר  "אַשֶׁר תִּשְׂטֶה אִשָּׁה תַּחַת אִישָׁהּ", פְּרָט לַאֲרוּסָה. מַר אַלִּימָא לֵיהּ אֲרוּסָה,  דְּקִדּוּשִׁין דִּידֵיהּ הִיא וְסוֹקְלִין עַל יָדוֹ, וּמַר אַלִּימָא לֵיהּ שׁוֹמֶרֶת יָבָם, דְּלָא חָסְרָה מְסִירָה לְחֻפָּה. וְרַבִּי יוֹנָתָן, הַאי "אִישׁ אִישׁ" מַאי עָבִיד לֵיהּ. מִבָּעֵי לֵיהּ לְרַבּוֹת אֵשֶׁת חֵרֵשׁ וְאֵשֶׁת שׁוֹטֶה וְאֵשֶׁת שִׁעֲמוּם שֶׁבֵּית דִּין מְקַנִּין לָהֶם. וְרַבִּי יֹאשִׁיָּה, הַאי "תַּחַת אִישָׁהּ" מַאי עָבִיד לֵיהּ. מִיבָּעֵי לֵיהּ לְהַקִּישׁ אִישׁ לְאִשָּׁה וְאִשָּׁה לְאִיש. אֶלָּא טַעֲמָא דְּכָתַב רַחֲמָנָא הַנֵּי קְרָאֵי, הָא לָאו הָכֵי הֲוָה אֲמִינָא אֲרוּסָה שָׁתְיָא, וְהָא כִּי אָתָא רַבִּי אָחָא בַּר חֲנִינָא [מִדְּרוֹמָא] אֲתָא וְאַיְיתֵי מַתְנִיתָא בִּידֵיהּ מִבַּלְעֲדֵי אִישֵׁךְ שֶׁקָּדְמָה שְׁכִיבַת בַּעַל לַבּוֹעֵל וְלֹא שֶׁקָּדְמָה שְׁכִיבַת בּוֹעֵל לַבַּעַל. [אֲמַר רָמִי בַּר חָמָא], מַשְׁכַּחַת לָהּ שֶׁבָּא עָלֶיהָ יָבָם בְּבֵית חָמִיהָ. הָא שׁוֹמֶרֶת יָבָם אִשְׁתּוֹ מְעַלְיָיתָא הִיא, דְּהָא אֲמַר רַב קָנָה לַכֹּל. כִּשְׁמוּאֵל דְּאָמַר לֹא קָנָה אֶלָּא לַדְּבָרִים הָאֲמוּרִים בַּפָּרָשָׁה.

"וְאַתְּ כִּי שָׂטִית". אֵין לִי אֶלָּא כְּדַרְכָּהּ, שֶׁלֹּא כְּדַרְכָּהּ מִנָּיִן. תַּלְמוּד לוֹמַר "וְכִי נִטְמֵאת". וַיִּתֵּן אִישׁ בָּךְ אֶת שְׁכָבְתוֹ, לְהָבִיא אֶת הַסָּרִיס. מִבַּלְעֲדֵי אִישֵׁךְ, לְהָבִיא אֶת אֵשֶׁת הַסָּרִיס. עַל הַכֹּל הָיָה מַתְנֶה עִמָּהּ.

"וְאִם לֹא שָׂטִית טֻמְאָה תַּחַת אִישֵׁךְ". לְרַבּוֹת אֵשֶׁת אָחִיו שֶׁסָּטַת מֵאָחִיו לְאַחַר מִיתַת אָחִיו. יָכוֹל כָּל אֵלוּ שׁוֹתוֹת. תַּלְמוּד לוֹמַר "תַּחַת אִישֵׁךְ", אֶת שֶׁהוּא תַּחַת אִישָׁהּ שׁוֹתָה וְאֵין כָּל אֵלּוּ שׁוֹתוֹת. תַּחַת אִישֵׁךְ. לְרַבּוֹת (בַּת) [בֶּן] תֵּשַׁע שָׁנִים וְיוֹם אֶחָד שֶׁיְקַּנְּאוּ לָהּ וְיַשְׁקוּ אוֹתָהּ מִתַּחַת יָדוֹ.

"וְהִשְׁבִּיעַ הַכֹּהֵן אֶת הָאִשָּׁה בִּשְׁבֻעַת הָאָלָה".  מִכַּאן אַתָּה דָן לְכָל הַשְּׁבוּעוֹת שֶׁבַּתּוֹרָה, הוֹאִיל וְנֶאֶמְרוּ שְׁבוּעוֹת בַּתּוֹרָה סְתָם  וּפֵרֵט בְּאַחַת מֵהֶן שֶׁאֵינָהּ אֶלָּא בְּאָלָה וּבִשְׁבוּעָה אַף פּוֹרֵט אֲנִי בְּכָל שְׁבוּעוֹת שֶׁבַּתּוֹרָה שֶׁלֹּא יְהוּ אֶלָּא בְּאָלָה וּבִשְׁבוּעָה,  הוֹאִיל וְנֶאֶמְרוּ שְׁבוּעוֹת בַּתּוֹרָה סְתָם וּפֵרֵט בְּאַחַת מֵהֶם שֶׁאֵינָהּ אֶלָּא בְּיוֹ"ד הֵ"א אַף פּוֹרֵט אֲנִי בְּכָל הַשְּׁבוּעוֹת שֶׁלֹּא יְהוּ אֶלָּא בְּיוֹ"ד הֵ"א. יִתֵּן ה' אוֹתָךְ לְאָלָה וְלִשְׁבוּעָה וְגוֹ'. לָמָּה נֶאֱמַר. לְפִי שֶׁנֶּאֱמַר (ויקרא ה, א) "נֶפֶשׁ כִּי תֶחֱטָא וְשָׁמְעָה קוֹל אָלָה"  (כָּתוּב בְּרֶמֶז תע"א).

"בְּתוֹךְ עַמֵּךְ". וְלֹא בַּזְּמַן הַזֶּה. בְּתוֹךְ עַמֵּךְ. הֶפְרֵשׁ בֵּין אָדָם הַמִתְנַוֵּל בְּמָקוֹם שֶׁמַּכִּירִין לוֹ לְאָדָם הַמִּתְנַוֵּל בְּמָקוֹם שֶׁאֵין מַכִּירִין אוֹתוֹ.

"וְהִשְׁבִּיעַ הַכֹּהֵן אֶת הָאִשָּׁה בִּשְׁבֻעַת הָאָלָה". יָכוֹל אַף שְׁבוּעַת הַדַּיָּנִין בְּאָלָה. אָמַרְתָּ, וְהִשְׁבִּיעַ הַכֹּהֵן וְגוֹ', שְׁבוּעַת הָאִשָּׁה בְּאָלָה וְאֵין שְׁבוּעַת הַדַּיָּנִין בְּאָלָה. מַה תַּלְמוּד לוֹמַר "וְהִשְׁבִּיעַ הַכֹּהֵן אֶת הָאִשָּׁה בִּשְׁבֻעַת הָאָלָה". אִם הִשְׁבִּיעָהּ בִּשְׁבוּעָה  יָצָא, אִם הִשְׁבִּיעָהּ בְּאָלָה לֹא יָצָא.

"וְאָמַר הַכֹּהֵן לָאִשָּׁה". פְּרָט לְחֵרֶשֶׁת. לְאָלָה וְלִשְׁבוּעָה בְּתוֹךְ עַמֵּךְ. שֶׁיְּהוּ כָּל הַנִּשְׁבָּעוֹת כָּךְ לָטוֹת זוֹ אֶת זוֹ וְאוֹמְרוֹת אִם עָשִׂית זֶה יְהֵא סוֹפֵךְ כְּסוֹפָהּ שֶׁל פְּלוֹנִית.

"בְּתֵת ה' אֶת יְרֵכֵךְ נוֹפֶלֶת". [אָמַר אַבַּיֵּי], כִּי לָיִיט, לָיִיט תְּחִלָּה יָרֵךְ וְאַחַר כָּךְ בֶּטֶן, וּמַיָּא כִּי בָדְקֵי כִּי אוֹרְחַיְהוּ בָּדְקֵי בֶּטֶן בְּרֵישָׁא דִּכְתִיב "וְצָבְתָה בִטְנָהּ וְנָפְלָה יְרֵכָהּ". בִּקְלָלָה נַמֵּי כְּתִיב "לַצְבּוֹת בֶּטֶן וְלַנְפִּל יָרֵךְ". הַהוּא, דְּמוֹדַע לָהּ כֹּהֵן דְּבֶטֶן בְּרֵישָׁא וַהֲדַר יָרֵךְ, שֶׁלֹּא לְהוֹצִיא לַעַז עַל מַיִם הַמָּרִים.

כְּשֵׁם שֶׁהַמַּיִם בּוֹדְקִין אוֹתָהּ כָּךְ הַמַּיִם בּוֹדְקִין אוֹתוֹ, שֶׁנֶּאֱמַר "וּבָאוּ", "וּבָאוּ", כְּשֵׁם שֶׁאֲסוּרָה לַבַּעַל כָּךְ אֲסוּרָה לַבּוֹעֵל, שֶׁנֶּאֱמַר "אִם נִטְמְאָה", נִטְמְאָה, אֶחָד לַבַּעַל וְאֶחָד לַבּוֹעֵל, דִּבְרֵי רַבִּי עֲקִיבָא. אָמַר רַבִּי יְהוֹשֻׁעַ, כָּךְ הָיָה דּוֹרֵשׁ רַבִּי זְכַרְיָה בֶּן הַקַּצָּב.  רַבִּי אוֹמֵר,  שְׁנֵי [פְּעָמִים] נִטְמְאָה הָאֲמוּרִים בַּפָּרָשָׁה, אִם נִטְמְאָה, נִטְמְאָה, אֶחָד לַבַּעַל וְאֶחָד לַבּוֹעֵל. אִבַּעְיָא לְהוּ, רַבִּי עֲקִיבָא בָּאוּ [וּ]בָאוּ קָאֲמַר אוֹ דִּלְמָא וּבָאוּ וּבָאוּ קָאֲמַר. תָּא שְׁמַע מִדְּתָנִי סֵיפָא רַבִּי אוֹמֵר [שְׁנֵי פְּעָמִים הָאֲמוּרִים בַּפָּרָשָׁה וְנִטְמְאָה, וְנִטְמְאָה], מִכְּלַל דְּרַבִּי עֲקִיבָא וָוֵ"י קָא דְּרִישׁ. הִלְכָּךְ לְרַבִּי עֲקִיבָא שִׁתָּא קְרָאֵי כְּתִיבֵי, חַד לְצַוָּאָה דִידֵיהּ וְחַד  לְצַוָּאָה דִידָהּ וְחַד לַעֲשִׂיָּה  דִידֵיהּ וְחַד לַעֲשִׂיָּה דִידָהּ וְחַד  לִידִיעָה דִידֵיהּ וְחַד לִידִיעָה דִידָהּ, וּלְרַבִּי תְּלָתָא קְרָאֵי כְּתִיבֵי, חַד לְצַוָּאָה וְחַד לַעֲשִׂיָּה וְחַד לִידִיעָה, בֵּין לְדִידֵיהּ בֵּין לְדִידָהּ. וְרַבִּי, כְּשֵׁם שֶׁהַמַּיִם בּוֹדְקִין אוֹתָהּ כָּךְ בּוֹדְקִין אוֹתוֹ, מְנָא לֵיהּ. נָפְקָא לֵיהּ מִדְּתַנְיָא לַצְבּוֹת בֶּטֶן וְלַנְפִּל יָרֵךְ בְּבִטְנוֹ וִירֵכוֹ שֶׁל בּוֹעֵל הַכָּתוּב מְדַבֵּר, אַתָּה אוֹמֵר בְּבִטְנוֹ וִירֵכוֹ שֶׁל בּוֹעֵל אוֹ אֵינוֹ אֶלָּא בִּטְנָהּ וִירֵכָהּ שֶׁל נִבְעֶלֶת, כְּשֶׁהוּא אוֹמֵר וְצָבְתָה בִטְנָהּ וְנָפְלָה יְרֵכָהּ הֲרֵי בִטְנָהּ וִירֵכָהּ שֶׁל נִבְעֶלֶת אָמוּר הָא מָה אֲנִי מְקַיֵּם לַצְבּוֹת בֶּטֶן וְלַנְפִּל יָרֵךְ בְּבִטְנוֹ וִירֵכוֹ שֶׁל בּוֹעֵל. וְאִידָךְ, הַהוּא דְּמוֹדַע לָהּ כֹּהֵן דְּבֶטֶן בְּרֵישָׁא וַהֲדָר יָרֵךְ, שֶׁלֹּא לְהוֹצִיא לַעַז עַל הַמַּיִם. וְאִידָךְ, אִם כֵּן לִכְתּוֹב בִּטְנָהּ וִירֵכָהּ, מַאי בֶּטֶן וְיָרֵךְ, שְׁמַע מִינָּהּ לַבּוֹעֵל. וְאֵימָא כֻּלֵּיהּ לְהָכֵי הוּא דְּאָתָא, אִם כֵּן לִכְתּוֹב הָכֵי בִּטְנוֹ וִירֵכוֹ, מַאי בֶּטֶן וְיָרֵךְ, שְׁמַע מִינָּהּ תַּרְתֵּי.

(לעיל פסוק כא) בְּתֵת ה' אֶת יְרֵכֵךְ. מִמָּקוֹם שֶׁהִתְחִילָה הָעֲבֵרָה מִשָּׁם תַּתְחִיל הַפֻּרְעָנוּת. בְּמֵעַיִךְ. אֵין לִי אֶלָּא בְּמֵעַיִךְ, מִנַּיִן אַף בְּכָל אֵבֶר וְאֵבֶר וּבְכָל שְׂעָרָה וּשְׂעָרָה. תַּלְמוּד לוֹמַר "וּבָאוּ", וּבָאוּ.

"וְאָמְרָה הָאִשָּׁה אָמֵן אָמֵן". נְכָסִים שֶׁאֵין לָהֶן אַחְרָיוּת זוֹקְקִין אֶת הַנְּכָסִים שֶׁיֵּשׁ לָהֶם אַחְרָיוּת לִשָּׁבַע עֲלֵיהֶן. אֲמַר עוּלָא מִנַּיִן לְגִלְגּוּל שְׁבוּעָה מִן הַתּוֹרָה. שֶׁנֶּאֱמַר "וְאָמְרָה הָאִשָּׁה אָמֵן אָמֵן",  וּתְנַן עַל מָה הִיא אוֹמֶרֶת אָמֵן אָמֵן, אָמֵן עַל הָאָלָה אָמֵן עַל הַשְּׁבוּעָה, אָמֵן אִם מֵאִישׁ זֶה אָמֵן אִם מֵאִישׁ אַחֵר, אָמֵן שֶׁלֹּא סָטִיתִי אֲרוּסָה וּנְשׂוּאָה וְשׁוֹמֶרֶת יָבָם וּכְנוּסָה, הַאי אֲרוּסָה הֵיכֵי דָּמֵי, אִילֵימָא דְּקָנֵי לָהּ כְּשֶׁהִיא אֲרוּסָה וְקָא מַשְׁקֵי לָהּ כְּשֶׁהִיא אֲרוּסָה, וְהָתְּנַן אֲרוּסָה וְשׁוֹמֶרֶת יָבָם לֹא שׁוֹתוֹת וְלֹא נוֹטְלוֹת כְּתֻבָּה, מַאי טַעֲמָא, תַּחַת אִישֵׁךְ אֲמַר רַחֲמָנָא פְּרָט לַאֲרוּסָה, אֶלָּא דְּקָנֵי לָהּ כְּשֶׁהִיא אֲרוּסָה [וְנִסְתְּרָה כְּשֶׁהִיא אֲרוּסָה] וְקָא מַשְׁקֵי לָהּ כְּשֶׁהִיא נְשׂוּאָה, מִי בָּדְקֵי לָהּ מַיָּא, וְהָכְּתִיב וְנִקָּה הָאִישׁ מֵעָוֹן בִּזְמַן שֶׁהָאִישׁ מְנֻקֶּה מֵעָוֹן הַמַּיִם בּוֹדְקִין אֶת אִשְׁתּוֹ אֵין הָאִישׁ מְנֻקֶּה מֵעָוֹן אֵין הַמַּיִם בּוֹדְקִין אֶת אִשְׁתּוֹ, אֶלָּא (לָאו כִּי הַאי גַּוְונָא דְּקָנִי לָהּ כְּשֶׁהִיא אֲרוּסָה וְאִסְתַּתְּרָה וְנִכְנְסָה לְחֻפָּה וְלֹא נִבְעֲלָה וּשְׁמַע מִינָּהּ) עַל יְדֵי גִלְגּוּל. אַשְׁכְּחַן סוֹטָה דְאִסּוּרָא, מָמוֹנָא מְנָלָן. תָּנָא דְּבֵי רַבִּי יִשְׁמָעֵאל קַל וָחֹמֶר, וּמַה סוֹטָה שֶׁלֹּא נִתְּנָה לִיתָּבַע בְּעֵד אֶחָד,  מְגַלְגְּלִּין, מָמוֹן שֶׁנִּתָּן לִיתָּבַע בְּעֵד אֶחָד אֵינוֹ דִין שֶׁמְּגַלְגְּלִין. אַשְׁכְּחַן וַדַּאי, סָפֵק מְנָלָן. תַּנְיָא רַבִּי שִׁמְעוֹן בֶּן יוֹחַאי אוֹמֵר נֶאֶמְרָה שְׁבוּעָה בִּפְנִים וְנֶאֶמְרָה שְׁבוּעָה בָּחוּץ, מַה שְּׁבוּעָה הָאֲמוּרָה בִּפְנִים עָשָׂה בָּהּ סָפֵק כְּוַדַּאי אַף שְׁבוּעָה הָאֲמוּרָה בַּחוּץ עָשָׂה בָּהּ סָפֵק כְּוַדַּאי.

[אִתְּמַר רַב אֲמַר יֵשׁ חֻפָּה לִפְסוּלוֹת, וּשְׁמוּאֵל אֲמַר אֵין חֻפָּה לִפְסוּלוֹת. אֲמַר שְׁמוּאֵל וְכוּ']. אֶלָּא דְּקָנִי לָהּ כְּשֶׁהִיא אֲרוּסָה וְאִסְתַּתְרָה וְנִכְנְסָה לְחֻפָּה וְלֹא נִבְעֲלָה וּשְׁמַע מִינָּהּ יֵשׁ חֻפָּה לִפְסוּלוֹת. אֲמַר רָבָא וְתִסְבְּרָא דְּהָא מְתָרַצְתָּא הִיא, וְהָא תַּנְיָא מִבַּלְעֲדֵי אִישֵׁךְ מִי שֶׁקָּדְמָה שְׁכִיבַת בַּעַל לַבּוֹעֵל וְלֹא שֶׁקָּדְמָה שְׁכִיבַת בּוֹעֵל לַבַּעַל. רַב פָּפָּא אֲמַר הַאי תַּנָּא הוּא, דְּתַנְיָא אֵין מְקַנִּין לַאֲרוּסָה לְהַשְׁקוֹתָהּ כְּשֶׁהִיא אֲרוּסָה אֲבָל מְקַנִּין לָהּ כְּשֶׁהִיא אֲרוּסָה לְהַשְׁקוֹתָהּ כְּשֶׁהִיא נְשׂוּאָה. רַב נַחְמָן בַּר יִצְחָק אֲמַר, עַל יְדֵי גִּלְגּוּל.

אֲמַר רַבִּי יוֹסֵי בְּרַבִּי חֲנִינָא אָמֵן, בּוֹ שְׁבוּעָה, בּוֹ קַבָּלַת דְּבָרִים,  בּוֹ הַאֲמָנַת דְּבָרִים. בּוֹ שְׁבוּעָה, דִּכְתִיב "וְאָמְרָה הָאִשָּׁה אָמֵן אָמֵן". בּוֹ קַבָּלַת דְּבָרִים, דִּכְתִיב  "אָרוּר אֲשֶׁר לֹא יָקִים וְגוֹ' וְאָמַר כָּל הָעָם אָמֵן". בּוֹ הַאֲמָנַת דְּבָרִים, דִּכְתִיב (ירמיה כח, ו) "וַיֹּאמֶר יִרְמִיָּה הַנָּבִיא אָמֵן כֵּן יַעֲשֶׂה ה' יָקֵם ה' אֶת דְּבָרֶיךָ".

אֲמַר שְׁמוּאֵל כָּל הָעוֹנֶה אָמֵן אַחַר שְׁבוּעָה כְּמוֹצִיא [שְׁבוּעָה] מִפִּיו דָּמֵי, שֶׁנֶּאֱמַר "וְאָמְרָה הָאִשָּׁה אָמֵן אָמֵן".

עַל מָה הִיא אוֹמֶרֶת אָמֵן אָמֵן עַל הָאָלָה וְכוּ', אָמֵן שֶׁלֹּא נִטְמֵאתִי וְאִם נִטְמֵאתִי יָבוֹאוּ בִּי. רַבִּי מֵאִיר אוֹמֵר אָמֵן שֶׁלֹּא נִטְמֵאתִי, [אָמֵן שֶׁלֹּא אֶטָּמֵא]. הַכֹּל שָׁוִין שֶׁאֵין מַתְנֶה עִמָּהּ לֹא עַל קֹדֶם שֶׁתִּתְאָרֵס לֹא מִשֶּׁתִּתְגָרֵשׁ. [וְ]נִסְתְּרָה לְאֶחָד וְנִטְמֵאת וְאַחַר כָּךְ הֶחְזִירָהּ לֹא הָיָה מַתְנֶה עִמָּהּ. וְכָל שֶׁתִּבָּעֵל [וְלֹא הָיְתָה אֲסוּרָה לוֹ לֹא הָיָה מַתְנֶה עִמָּהּ].

הוֹאִיל וְנֶאֶמְרוּ שְׁבוּעוֹת בַּתּוֹרָה סְתָם וּפֵרֵט בְּאַחַת מֵהֶן שֶׁאֵינוֹ אֶלָּא בְּאָלָה וּבִשְׁבוּעָה [כָּךְ פּוֹרְטַנִי בְּכָל שְׁבוּעוֹת שֶׁבַּתּוֹרָה שֶׁלֹּא יִהְיוּ אֶלָּא בְּאָלָה וּבִשְׁבוּעָה]. הוֹאִיל וּפֵרֵט בְּאַחַת מֵהֶן שֶׁאֵינוֹ אֶלָּא בְּיוֹ"ד הֵ"א, אַף פּוֹרְטַנִי בְּכָל הַשְּׁבוּעוֹת שֶׁבַּתּוֹרָה שֶׁלֹּא יְהוּ אֶלָּא בְּיוֹ"ד הֵ"א. וְהוֹאִיל וְנֶאֶמְרוּ שְׁבוּעוֹת בַּתּוֹרָה סְתָם וּפֵרֵט בְּאַחַת מֵהֶן שֶׁאֵינָהּ אֶלָּא בְּאָמֵן, אַף פּוֹרְטַנִי בְּכָל שְׁבוּעוֹת שֶׁבַּתּוֹרָה שֶׁאֵינָהּ אֶלָּא בְּאָמֵן. אַבָּא חָנָן אוֹמֵר מִשּׁוּם רַבִּי אֱלִיעֶזֶר לְהָבִיא אֶת שְׁבוּעַת הַדַּיָּנִין, שֶׁתְּהֵא בְּאָמֵן, שֶׁאִם אֵין אַתָּה עוֹנֶה אַחֲרָיו אָמֵן אַתָּה עוֹשָׂהּ שְׁבוּעַת שָׁוְא. הוֹאִיל וְנֶאֶמְרָה שְׁבוּעוֹת בַּתּוֹרָה סְתָם וּפֵרֵט בְּאַחַת מֵהֶן שֶׁמְּגַלְגְּלִין עָלֶיהָ אֶת הַיָּשָׁן, אַף פּוֹרְטַנִי בְּכָל [שְׁבוּעוֹת] הַתּוֹרָה שֶׁיְּגַלְגְּלוּ אֶת הַיָּשָׁן, וַהֲלֹא דְּבָרִים קַל וָחֹמֶר, וּמַה סּוֹטָה שֶׁלֹּא נִתְבְּעָה מִקֹּדֶם מְגַלְגְּלִין עָלֶיהָ אֶת הַיָּשָׁן, גְּזֵלוֹת שֶׁנִּתְבְּעוּ מִקֹּדֶם דִּין הוּא שֶׁיְּגַלְגְּלוּ עָלֶיהָ אֶת הַיָּשָׁן.

{pפסוק כגp}  "וְכָתַב אֶת הָאָלֹת הָאֵלֶּה". בָּא לוֹ לִכְתֹּב אֶת הַמְּגִלָּה, מֵאֵיזֶה מָקוֹם הוּא כּוֹתֵב. (לעיל פסוק יט-כ) מִאִם לֹא שָׁכַב אִישׁ אֹתָךְ (וְגוֹ') וְאִם לֹא שָׂטִית וְגוֹ' וְאַתְּ כִּי שָׂטִית וְגוֹ', וְאֵינוֹ כּוֹתֵב (לעיל פסוק כא) וְהִשְׁבִּיעַ הַכֹּהֵן אֶת הָאִשָּׁה. וְכוֹתֵב  יִתֵּן ה' אוֹתָךְ לְאָלָה וְלִשְׁבוּעָה בְּתוֹךְ עַמֵּךְ... וּבָאוּ הַמַּיִם הַמְאָרֲרִים הָאֵלֶּה בְּמֵעַיִךְ. וְאֵינוֹ כּוֹתֵב (שם) וְאָמְרָה הָאִשָּׁה אָמֵן אָמֵן. רַבִּי יוֹסֵי אוֹמֵר לֹא הָיָה מַפְסִיק.  רַבִּי יְהוּדָה אוֹמֵר כָּל עַצְמוֹ אֵינוֹ כּוֹתֵב אֶלָּא יִתֵּן ה' אוֹתָךְ לְאָלָה וְלִשְׁבוּעָה בְּתוֹךְ עַמֵּךְ וְגוֹ' וּבָאוּ הַמַּיִם הַמְאָרֲרִים הָאֵלֶּה בְּמֵעַיִךְ וְגוֹ', וְאֵינוֹ כּוֹתֵב וְאָמְרָה הָאִשָּׁה אָמֵן אָמֵן. בְּמַאי קָא מִפְלְגֵי. בְּהַאי קְרָא קָא מִפְלְגֵי, וְכָתַב אֶת הָאָלֹת הָאֵלֶּה, רַבִּי מֵאִיר סָבַר אָלֹת, אָלוֹת מַמָּשׁ, הָאָלֹת, לְרַבּוֹת קְלָלוֹת הַבָּאוֹת מֵחֲמַת בְּרָכוֹת, אֵלֶּה, לִמְעוּטֵי קְלָלוֹת שֶׁבְּמִשְׁנֵה תוֹרָה, הָאֵלֶּה (לְרַבּוֹת) [לִמְעוּטֵי] צַוָּואוֹת (וּקְלָלוֹת) [וְקַבָּלוֹת אָמֵן]. וְרַבִּי יוֹסֵי, כֻּלְּהוּ כִּדְקָאֲמַרְתְּ, אֶת לְרַבּוֹת צַוָּואוֹת. וְרַבִּי מֵאִיר, אֵתִים לָא דָרִישׁ. וְרַבִּי יְהוּדָה, כֻּלְּהוּ בְּמִעוּטֵי דָּרִישׁ לְהוּ, אָלוֹת אָלוֹת מַמָּשׁ, הָאָלֹת לִמְעוּטֵי קְלָלוֹת הַבָּאוֹת מֵחֲמַת בְּרָכוֹת, אֵלֶּה לִמְעוּטֵי קְלָלוֹת שֶׁבְּמִשְׁנֵה תּוֹרָה, הָאֵלֶה לִמְעוּטֵי צַוָּאוֹת וְקַבָּלוֹת. וְרַבִּי מֵאִיר, מַאי שְׁנָא הַאי הֵ"א, דִּמְרַבֵּי בֵּיהּ,  וּמַאי שְׁנָא הַאי ה"א, דִּמְמַעֵט בֵּיהּ. הֵ"א דְּרִבּוּיָא, רִבּוּיָא,  הֵ"א דְּמִעוּטָא, מִעוּטָא. וְהָא לֵית לֵיהּ לְרַבִּי מֵאִיר מִכְּלַל לָאו אַתָּה שׁוֹמֵעַ הֵן. אֲמַר תַּנְחוּם הִנָּקִי כְּתִיב.

כְּתָבָהּ לְמַפְרֵעַ פְּסוּלָה, דִּכְתִיב "וְכָתַב אֶת הָאָלֹת הָאֵלֶּה", כְּדִכְתִיבָן. וְאֵינוֹ כוֹתֵב לֹא עַל הַלּוּחַ וְלֹא עַל הַנְּיָיר וְלֹא עַל הַדִּפְתְּרָא אֶלָּא בִּמְגִלָּה, שֶׁנֶּאֱמַר "בַּסֵּפֶר". וְאֵינוֹ כוֹתֵב לֹא (בְּקוּלְמוֹס) [בְּקוֹמוֹס] וְלֹא בְּקַנְקַנְתּוּם וְלֹא בְּכָל דָּבָר שֶׁהוּא רוֹשֵׁם אֶלָּא בִּדְיוֹ, שֶׁנֶּאֱמַר "וּמָחָה", כְּתָב שֶׁהוּא יָכוֹל לְהִמָּחֶה. וְאִם כְּתָבָהּ כְּאִגֶּרֶת, פְּסוּלָה בַּסֵּפֶר אֲמַר רַחֲמָנָא. כְּתָבָהּ עַל שְׁנֵי דַפִּין פְּסוּלָה, סֵפֶר חַד אֲמַר רַחֲמָנָא וְלֹא שְׁנַיִם וּשְׁלֹשָׁה סְפָרִים. כָּתַב אוֹת אַחַת וּמָחַק אוֹת אַחַת וְכָתַב אוֹת אַחַת  וּמָחַק אוֹת אַחַת, פְּסוּלָה, דִּכְתִיב  וְעָשָׂה לָהּ הַכֹּהֵן אֵת כָּל הַתּוֹרָה הַזֹּאת. (וּמָחָה אֶל פְּנֵי הַמַּיִם).

הַהוּא דְּאָמַר לִדְבֵיתְהוּ קוֹנָם שֶׁאִי אַתְּ נֶהֱנֵית לִי עַד שֶׁתַּטְעִימִי תַּבְשִׁילִין לְרַבִּי יְהוּדָה וְרַבִּי שִׁמְעוֹן. רַבִּי יְהוּדָה טָעִים, אָמַר, קַל וָחֹמֶר, מַה לָשׂוּם שָׁלוֹם בֵּין אִישׁ לְאִשְׁתּוֹ אָמְרָה תוֹרָה שְׁמִי שֶׁנִּכְתַּב בִּקְדֻשָּׁה יִמָּחֶה עַל הַמַּיִם בְּסָפֵק, אָנוּ עַל אַחַת כַּמָּה וְכַמָּה. רַבִּי שִׁמְעוֹן לָא טָעִים, אֲמַר יָמוּתוּ כָּל בְּנֵי אַלְמָנָה וְאַל יָזוּז שִׁמְעוֹן מִכְּבוֹדוֹ. וְעוֹד כִּי הֵיכֵי דְּלָא לִתְרַגְּלֵי לְמִנְּדַּר.

"הַכֹּהֵן". לָמָּה נֶאֱמַר. שֶׁהָיָה בְּדִין, נֶאֱמַר כָּאן וְכָתַב וְנֶאֱמַר לְהַלָּן (דברים כד, ג) "וְכָתַב", מַה "וְכָתַב" הָאָמוּר לְהַלָּן כָּשֵׁר בְּכָל אָדָם אַף וְכָתַב הָאָמוּר כָּאן כָּשֵׁר בְּכָל אָדָם, תַּלְמוּד לוֹמַר ("הָאָלָה) הַכֹּהֵן. (בַּסֵּפֶר) וּמָחָה". [בְּדָבָר הַנִּמְחֶה]. וַהֲלֹא דְּבָרִים קַל וָחֹמֶר, אִם לְהַטִּיל שָׁלוֹם בֵּין אִישׁ לְאִשְׁתּוֹ אָמַר הַקָּדוֹשׁ בָּרוּךְ הוּא סֵפֶר שֶׁנִּכְתַּב בִּקְדֻשָּׁה יִמָּחֶה עַל הַמַּיִם, סִפְרֵי אֶפִּיקוֹרְסִין שֶׁמַּטִּילִין אֵיבָה וְשִׂנְאָה וְקִנְאָה (וּבַעֲלֵי רִיבוֹת) [וְתַחֲרוּת] עַל אַחַת כַּמָּה וְכַמָּה שֶׁיִּמָּחוּ מִן הָעוֹלָם. רַבִּי יִשְׁמָעֵאל אוֹמֵר סִפְרֵי אֶפִּיקוֹרְסִין כֵּיצַד הוּא עוֹשֶׂה, קוֹדֵר אֶת הָאַזְכָּרוֹת וְשׂוֹרֵף אֶת הַשְּׁאָר. רַבִּי עֲקִיבָא אוֹמֵר שׂוֹרֵף אֶת כֻּלּוֹ,  מִפְּנֵי שֶׁלֹּא נִכְתַּב בִּקְדֻשָּׁה. וּמָחָה אֶל מֵי הַמָּרִים. מַגִּיד שֶׁהַכְּתָב עוֹשֶׂה אֶת הַמַּיִם מָרִים.

{pפסוק כד-כוp}  "וְהִשְׁקָה אֶת הָאִשָּׁה". לָמָּה נֶאֱמַר, וַהֲלֹא כְּבָר נֶאֱמַר (להלן פסוק כו) וְאַחַר יַשְׁקֶה אֶת הָאִשָּׁה מַה תַּלְמוּד לוֹמַר "וְהִשְׁקָה אֶת הָאִשָּׁה". שֶׁאִם נִמְחֲקָה מְגִלָּה וְאָמְרָה אֵינִי שׁוֹתָה  מְעַרְעֲרִים אוֹתָהּ וּמַשְׁקִין אוֹתָהּ בְּעַל כָּרְחָהּ דִּבְרֵי רַבִּי עֲקִיבָא. וַחֲכָמִים אוֹמְרִים וְאַחַר יַשְׁקֶה אֶת הָאִשָּׁה לָמָּה נֶאֱמַר, וַהֲלֹא כְּבָר נֶאֱמַר "וְהִשְׁקָה אֶת הָאִשָּׁה" וּמַה תַּלְמוּד לוֹמַר "וְאַחַר יַשְׁקֶה אֶת הָאִשָּׁה".  שְׁלֹשָׁה דְבָרִים מְעַכְּבִין בְּסוֹטָה, עַד שֶׁלֹּא נִמְחֲקָה הַמְּגִלָּה, וְעַד שֶׁלֹּא קָרַב הַקֹּמֶץ, וְעַד שֶׁלֹּא קִבְּלָה עָלֶיהָ אֶת הַשְּׁבוּעָה. נִמְחֲקָה מְגִלָּה וְאָמְרָה טְמֵאָה אֲנִי, נִשְׁפָּכִין הַמַּיִם וְהַמִּנְחָה מִתְפַּזֶּרֶת אַבֵּית הַדֶּשֶׁן וְאֵין מְגִלָּתָהּ כְּשֵׁרָה לְהַשְׁקוֹת בָּהּ סוֹטָה אַחֶרֶת. רַבִּי אָחָא בַּר יֹאשִיָּה אוֹמֵר מַשְׁקֶה בָּהּ סוֹטָה אַחֶרֶת.

"וְהִשְׁקָה אֶת הָאִשָּׁה". עַל כָּרְחָהּ. רַבִּי אֱלִיעֶזֶר אוֹמֵר מַכִּין אוֹתָהּ בְּרָחְבָּה שֶׁל סַיִף וּמְעַרְעֲרִין אוֹתָהּ וּמַשְׁקִין אוֹתָהּ בְּעַל כָּרְחָהּ.  אָמַר לוֹ רַבִּי עֲקִיבָא לֹא נֵדַע אִם טְהוֹרָה הִיא אִם אָמְרָה טְמֵאָה אַנִי, אֵימָתַי מַשְׁקִין אוֹתָהּ בְּעַל כָּרְחָהּ, מִשֶּׁהַשֵּׁם נִמְחַק. וּבָאוּ בָּהּ הַמַּיִם הַמְאָרֲרִים. מַה תַּלְמוּד לוֹמַר. אֶלָּא הָיוּ עוֹשִׂין לָהּ מִינֵי פֻּרְעָנִיּוֹת מְשֻׁנִּים, הָיְתָה מְלֻבֶּנֶת עוֹשִׂין אוֹתָהּ שְׁחוֹרָה, מְאֻדֶּמֶת עוֹשִׂין אוֹתָהּ יְרֻקָּה, יִתָּרַע פִּיהָ, יִתְפַּח צַוָּארָהּ, יְהֵא בְּשָׂרָהּ כְּצָלִי, תְּהֵא זָבָה מִבֵּית הַשְּׁלָחִים, תְּהֵא מְפַהֶקֶת, תְּהֵא מְעַטֶּשֶׁת, תְּהֵא מִתְפָּרֶקֶת אֵבָרִים אֵבָרִים.

"וְלָקַח הַכֹּהֵן מִיַּד". נֶאֱמַר כָּאן "מִיַּד" וְנֶאֱמַר לְהַלָּן  "הַטֶּנֶא מִיָּדֶךָ", מַה מִּיַּד הָאָמוּר (לְהַלָּן) [כָּאן] תְּנוּפָה, אַף "מִיַּד" הָאָמוּר (כָּאן) [לְהַלָּן] תְּנוּפָה. אֵת מִנְחַת הַקְּנָאֹת. מַגִּיד שֶׁמֵּבִיא מִנְחָה אַחַת לְשֵׁם שְׁתֵּי קְנָאוֹת.

הָיָה נוֹטֵל אֶת מִנְחָתָהּ מִתּוֹךְ כְּפִיפָה מִצְרִית, וְנוֹתְנָהּ לְתוֹךְ כְּלִי שָׁרֵת, וְנוֹתְנָהּ עַל יָדָהּ, וְכֹהֵן מַנִּיחַ אֶת יָדוֹ תַּחַת יָדָהּ וּמְנִיפָהּ. הֵנִיף וְהִגִּישׁ, קָמַץ וְהִקְטִיר, וְהַשְׁאָר נֶאֱכָל לַכֹּהֲנִים.  אֲמַר לֵיהּ רַבִּי אֶלְעָזָר לְרַבִּי יֹאשִיָּה דְדָרֵיהּ, לָא תֵיתֵיב  אַכַּרְעָיךְ עַד דִּמְפָרְשֵׁת לָהּ הָא מִלְּתָא, מִנָּלַן לְמִנְחַת סוֹטָה שֶׁטְּעוּנָה תְּנוּפָה. מִנָּלַן, וְהֵנִיף כְּתִיב בָּהּ. אֶלָּא, בִּבְעָלִים מִנָּלָן.  אָתְיָא יָד יָד מִשְּׁלָמִים, כְּתִיב הָכָא וְלָקַח הַכֹּהֵן מִיַּד הָאִשָּׁה וּכְתִיב הָתָם (ויקרא ז, ל) "יָדָיו תְּבִיאֶינָה", מַה כָּאן כֹּהֵן אַף לְהַלָּן כֹּהֵן וּמַה לְּהַלָּן בִּבְעָלִים אַף כָּאן בְּעָלִים, הָא כֵּיצַד, כֹּהֵן מַנִּיחַ יָדוֹ תַּחַת יַד הַבְּעָלִים וּמֵנִיף.

"וְאֵין הַדָּבָר כָּעוּר". מֵבִיא מַפָּה. וְאֵינוֹ חוֹצֵץ. מֵבִיא כֹּהֵן זָקֵן.  אֲפִלּוּ תֵּימַר יֶלֶד, אֵין יֵצֶר הָרַע מָצוּי לְשָׁעָה. תָּנָא רַבִּי חִיָּיא סוֹטָה גִדֶּמֶת, שְׁנֵי כֹּהֲנִים מְנִיפִין עַל יָדֶיהָ.

תְּנוּפָה וְהַגָּשָׁה בַּיּוֹם, דִּכְתִיב (ויקרא כג, יד) "וַעֲשִׂיתֶם בְּיוֹם הֲנִיפְכֵם" וְהַגָּשָׁה אִיתְּקַשׁ לִתְנוּפָה דִּכְתִיב "וְלָקַח הַכֹּהֵן מִיַּד הָאִשָּׁה".

"וְלָקַח הַכֹּהֵן מִיַּד הָאִשָּׁה". וְלֹא מִיַּד שְׁלוּחָהּ. מִיַּד הָאִשָּׁה.  שֶׁאִם פֵּרְסָה נִדָּה לֹא הָיְתָה שׁוֹתָה. וְהֵנִיף אֶת הַמִּנְחָה. מוֹלִיךְ וּמֵבִיא מַעֲלֶה וּמוֹרִיד, שֶׁנֶּאֱמַר (שמות כט, כז) "אֲשֶׁר הוּנַף וַאֲשֶׁר הוּרַם", מַקִּישׁ הֲרָמָה לִתְנוּפָה, מַה תְּנוּפָה מוֹלִיךְ וּמֵבִיא אַף הֲרָמָה מוֹלִיךְ וּמֵבִיא, וּמַה הֲרָמָה מַעֲלֶה וּמוֹרִיד אַף תְּנוּפָה מַעֲלֶה וּמוֹרִיד. לִפְנֵי ה'. בַּמִּזְרָח, שֶׁבְּכָל מָקוֹם שֶׁנֶּאֱמַר "לִפְנֵי ה'" הֲרֵי הוּא בַּמִּזְרָח עַד שֶׁיִּפְרֹט לְךָ הַכָּתוּב. וְהֵנִיף אֶת הַמִּנְחָה לִפְנֵי ה' וְהִקְרִיב אֹתָהּ אֶל הַמִּזְבֵּחַ. לִמֵּד עַל מִנְחַת סוֹטָה שֶׁטְּעוּנָה תְּנוּפָה וְהַגָּשָׁה. וְקָמַץ הַכֹּהֵן מִן הַמִּנְחָה אֶת אַזְכָּרָתָהּ וְהִקְטִיר הַמִּזְבֵּחָה. זוֹ הַקְטָרַת הַקֹּמֶץ, שֶׁקְּרוּיָה אַזְכָּרָה. וְאַחַר יַשְׁקֶה אֶת הָאִשָּׁה. לָעִנְיָן שֶׁאָמַרְנוּ.

"וְאַחַר יַשְׁקֶה אֶת הָאִשָּׁה". הָיָה מַשְׁקָהּ וְאַחַר כָּךְ מַקְרִיב אֶת מִנְחָתָהּ. רַבִּי שִׁמְעוֹן אוֹמֵר, מַקְרִיב אֶת מִנְחָתָהּ וְאַחַר כָּךְ הָיָה מַשְׁקָהּ, שֶׁנֶּאֱמַר "וְאַחַר יַשְׁקֶה אֶת הָאִשָּׁה" וְגוֹ'. אִם הִשְׁקָהּ וְאַחַר כָּךְ הִקְרִיב אֶת מִנְחָתָהּ, כְּשֵׁרָה, וְכוּ'.

רַבִּי שִׁמְעוֹן אוֹמֵר, נֶאֱמַר הַשְׁקָאָה קֹדֶם לַמִּנְחָה וְנֶאֱמַר הַשְׁקָאָה לְאַחַר הַמִּנְחָה, אֶלָּא אִם קָדְמָה הַשְׁקָאָה כְּשֵׁרָה.

{pפסוק כזp}  "וְצָבְתָה בִטְנָהּ וְנָפְלָה יְרֵכָהּ". אֵין לִי אֶלָּא בִּטְנָהּ וִירֵכָהּ. שְׁאָר אֵבָרֶיהָ מִנָּיִן. תַּלְמוּד לוֹמַר "וּבָאוּ בָהּ". אֲנִי אֶקְרָא וּבָאוּ בָהּ, מַה תַּלְמוּד לוֹמַר "וְצָבְתָה בִטְנָהּ וְנָפְלָה יְרֵכָהּ". אֵבֶר שֶׁהִתְחִילָה בָּעֲבֵרָה, מִמֶּנּוּ תַּתְחִיל הַפֻּרְעָנוּת. כַּיּוֹצֵא בּוֹ אַתָּה אוֹמֵר  "וַיִּמַח אֶת כָּל הַיְקוּם אֲשֶׁר עַל פְּנֵי הָאֲדָמָה מֵאָדָם עַד בְּהֵמָה", מִי שֶׁהִתְחִיל בָּעֲבֵרָה מִמֶּנּוּ הִתְחִילָה הַפֻּרְעָנוּת. כַּיּוֹצֵא בּוֹ אַתָּה אוֹמֵר (שם יט, יא) "וְאֶת הָאֲנָשִׁים אֲשֶׁר פֶתַח הַבַּיִת הִכּוּ בַּסַּנְוֵרִים וְגוֹ', מִי שֶׁהִתְחִיל בָּעֲבֵרָה מִמֶּנּוּ הִתְחִילָה הַפֻּרְעָנוּת. כַּיּוֹצֵא בּוֹ  "וְאִכָּבְדָה בְּפַרְעֹה וּבְכָל חֵילוֹ" וְגוֹ', [פַרְעֹה הִתְחִיל בָּעֲבֵרָה מִמֶּנּוּ הִתְחִילָה הַפֻּרְעָנוּת]. כַּיּוֹצֵא בּוֹ (דברים יג, טז) "הַכֵּה תַּכֶּה אֶת יֹשְׁבֵי הָעִיר" וְגוֹ'. וַהֲלֹא דְּבָרִים קַל וָחֹמֶר, אִם מִדַּת פֻּרְעָנוּת מְמֻעֶטֶּת אֵבֶר שֶׁהִתְחִיל בָּעֲבֵרָה מִמֶּנּוּ הִתְחִילָה הַפֻּרְעָנוּת, קַל וָחֹמֶר לְמִדָּה טוֹבָה מְרֻבָּה.

"וְהָיְתָה הָאִשָּׁה לְאָלָה". שֶׁיְּהוּ הַכֹּל אָלִין בָּהּ וְאוֹמְרִין יְאָרְעֵךְ כְּשֵׁם שֶׁאֵרַע לִפְלוֹנִית, וְכֵן הוּא אוֹמֵר (ישעיה סה, טו) "וְהִנַּחְתֶּם שִׁמְכֶם לִשְׁבוּעָה לִבְחִירַי", נִמְצִינוּ לְמֵדִים שֶׁהָרְשָׁעִים שְׁבוּעָה לַצַּדִּיקִים. וּמִנַּיִן שֶׁהַצַּדִּיקִים בְּרָכָה לָרְשָׁעִים. שֶׁנֶּאֱמַר  "וְהִתְבָּרְכוּ בּוֹ גּוֹיִם וּבוֹ יִתְהַלָּלוּ", וְאוֹמֵר (בראשית כח, יד) "וְנִבְרְכוּ בְךָ כָּל מִשְׁפְּחֹת הָאֲדָמָה", וְאוֹמֵר (שם מח, כ) "וַיְבָרְכֵם בַּיּוֹם הַהוּא לֵאמֹר בְּךָ יְבָרֵךְ יִשְׂרָאֵל" וְגוֹ'.

{pפסוק כחp} {rרמז תשטr}  "וְאִם לֹא נִטְמְאָה הָאִשָּׁה וּטְהֹרָה הִיא". טְהֹרָה, וְלֹא  שֶׁיֵּשׁ לָהּ עֵדִים בִּמְדִינַת הַיָּם. טְהֹרָה, וְלֹא שֶׁתָּלְתָה לָהּ זְכוּת.  הִיא וְלֹא שֶׁיִּשְׂאוּ וְיִתְּנוּ בָּהּ מוּזָרוֹת בַּלְּבָנָה. וְרַבִּי שִׁמְעוֹן,  וָי"ו לָא דָרִישׁ.

"וְאִם לֹא נִטְמְאָה הָאִשָּׁה" וְגוֹ'. רַבִּי יִשְׁמָעֵאל אוֹמֵר, וְכִי מִי מְטַמְּאָהּ, שֶׁהַכָּתוּב מְטַהֲרָהּ, וּמַה תַּלְמוּד לוֹמַר "וְאִם לֹא נִטְמְאָה הָאִשָּׁה וּטְהֹרָה הִיא", אֶלָּא מַגִּיד הַכָּתוּב כֵּיוָן שֶׁיָּצָא עָלֶיהָ שֵׁם רַע אֲסוּרָה לְבַעֲלָהּ. רַבִּי שִׁמְעוֹן בֶּן יוֹחַאי אוֹמֵר, לֹא תַּעֲלֶה עַל דַּעְתְּךָ שֶׁהַזְּכוּת תּוֹלָה בַּמַיִם הַמָּרִים, אֶלָּא וְאִם לֹא נִטְמְאָה וּטְהֹרָה הִיא לָמָּה נֶאֱמַר, לְפִי שֶׁהוּא אוֹמֵר (ויקרא כ, י) "וְאִישׁ אֲשֶׁר יִנְאַף אֶת אֵשֶׁת אִישׁ" לֹא שָׁמַעְנוּ אֶלָּא בִּזְמַן שֶׁיֵּשׁ לָהּ עֵדִים וְהִתְרוּ בָּהּ, שֶׁהִיא בְּמִיתָה, יֵשׁ לָהּ עֵדִים וְלֹא הִתְרוּ בָּהּ פְּטוּרָה מִן הַמִּיתָה, הוֹאִיל וּפְטוּרָה מִן הַמִּיתָה תְּהֵא מֻתֶּרֶת לְבַעֲלָהּ, אָמַרְתָּ, סָפֵק נִבְעֲלָה סָפֵק לֹא נִבְעֲלָה אֲסוּרָה לְבַעֲלָהּ, קַל וָחֹמֶר לִכְשֶׁנִּבְעֲלָה וַדַּאי, אֶלָּא הֲרֵי הוּא בִּכְלַל שֶׁנֶּאֱמַר  "כִּי יִקַּח אִישׁ אִשָּׁה וּבְעָלָהּ" וְגוֹ'.  וְאִם לֹא נִטְמְאָה הָאִשָּׁה וּטְהֹרָה הִיא לָמָּה נֶאֱמַר. טְהוֹרָה לַבַּעַל וּטְהוֹרָה לַבּוֹעֵל וּטְהוֹרָה לִתְרוּמָה. וְנִקְּתָה. מִן הָאָלוֹת  וְאַף מִן הַשְּׁבוּעָה.

תַּנְיָא רַבִּי שִׁמְעוֹן בֶּן אֶלְעָזָר אוֹמֵר אַיְלוֹנִית לֹא שׁוֹתָה וְלֹא נוֹטֶלֶת כְּתֻבָּתָהּ, שֶׁנֶּאֱמַר "וְנִקְּתָה וְנִזְרְעָה זָרַע", מִי שֶׁדַּרְכָּהּ לְהַזְרִיעַ, יָצְתָה זוֹ שֶׁאֵין דַּרְכָּהּ לְהַזְרִיעַ. וְרַבָּנַן, הַאי וְנִקְּתָה וְנִזְרְעָה זָרַע מַאי עָבִיד לֵיהּ. מִבָּעֵי לֵיהּ לִכְדְּתַנְיָא וְנִקְּתָה וְנִזְרְעָה, שֶׁאִם הָיְתָה עֲקָרָה נִפְקֶדֶת, דִּבְרֵי רַבִּי עֲקִיבָא. אָמַר לֵיהּ רַבִּי יִשְׁמָעֵאל, אִם כֵּן יִסָּתְרוּ כָּל הָעֲקָרוֹת וְיִפָּקְדוּ וְזוֹ  הוֹאִיל וְלֹא נִסְתְּרָה הִפְסִידָה, אִם כֵּן מַה תַּלְמוּד לוֹמַר "וְנִקְּתָה וְנִזְרְעָה זָרַע", שֶׁאִם הָיְתָה יוֹלֶדֶת בְּצַעַר יוֹלֶדֶת בְּרֶוַח וְאִם הָיְתָה יוֹלֶדֶת נְקֵבוֹת יוֹלֶדֶת זְכָרִים וְכוּ'.

דָּבָר אַחֵר "וְנִקְּתָה וְנִזְרְעָה זָרַע", שֶׁהָיְתָה בִּכְלַל וְיָצְאָה לִדּוֹן בְּדָבָר הֶחָדָשׁ הֶחֱזִירָהּ הַכָּתוּב לִכְלָלָהּ.

"וְאִם לֹא נִטְמְאָה", לְשֶׁעָבַר". וּטְהֹרָה, לֶעָתִיד. וְיֵשׁ אוֹמְרִים וּטְהֹרָה הִיא, הַוָּלָד. רַבָּן גַּמְלִיאֵל אוֹמֵר וְנִקְּתָה וְנִזְרְעָה זָרַע, פְּרָט לִזְרוּעָה, לוֹמַר, אֵין עֻבָּרָהּ שׁוֹתֶה. וְנִזְרְעָה זָרַע, כְּדַאי הוּא הַצַּעַר, שֶׁנִּתַּן לָהּ שְׂכָרָהּ בָּנִים. רַבִּי יְהוּדָה אוֹמֵר הָיְתָה יוֹלֶדֶת כְּעוּרִים תֵּלֵד נָאִים, שְׁחוֹרִים תֵּלֵד לְבָנִים, קְצָרִים, תֵּלֵד אֲרֻכִּים, נְקֵבוֹת, תֵּלֵד זְכָרִים, הָיְתָה יוֹלֶדֶת לִשְׁתֵּי שָׁנִים יוֹלֶדֶת בְּכָל שָׁנָה, יוֹלֶדֶת אֶחָד, תֵּלֵד שְׁנַיִם שְׁנַיִם. רַבִּי שִׁמְעוֹן אוֹמֵר, אֵין נוֹתְנִין לָעֲבֵרָה שָׂכָר, אֶלָּא לְפִי שֶׁהָיְתָה אֲסוּרָה לִזָּרַע לְשֶׁעָבַר יָכוֹל יְהֵא כֵן לֶעָתִיד, תַּלְמוּד לוֹמַר "וְנִזְרְעָה זָרַע", מֻתֶּרֶת הִיא לִזָּרַע מֵעַתָּה.

{pפסוק כטp}  "זֹאת תּוֹרַת הַקְּנָאֹת". מְלַמֵּד שֶׁהָאִשָּׁה שׁוֹתָה וְשׁוֹנָה. רַבִּי יְהוּדָה אוֹמֵר, זֹאת, מְלַמֵּד שֶׁאֵין הָאִשָּׁה שׁוֹתָה וְשׁוֹנָה. אָמַר רַבִּי (יְהוֹשֻׁעַ) [יְהוּדָה], מַעֲשֶׂה וְהֵעִיד לְפָנֵינוּ נְחוּנְיָא חוֹפֵר שִׁיחִין  שֶׁהָאִשָּׁה שׁוֹתָה וְשׁוֹנָה, וְקִבַּלְנוּ עֵדוּתוֹ בִּשְׁנֵי אֲנָשִׁים אֲבָל לֹא בְּאִישׁ אֶחָד. וַחֲכָמִים אוֹמְרִים, אֵין הָאִשָּׁה שׁוֹתָה וְשׁוֹנָה בֵּין בְּאִישׁ אֶחָד בֵּין בִּשְׁנֵי אֲנָשִׁים. אֲמַר רָבָא, בְּאִישׁ אֶחָד וּבוֹעֵל אֶחָד כֻּלֵי עָלְמָא לָא פְלִיגֵי דְּאֵין הָאִשָּׁה שׁוֹתָה וְשׁוֹנָה, דִּכְתִיב "זֹאת", בִּשְׁנֵי אֲנָשִׁים וּשְׁנֵי בוֹעֲלִים כֻּלֵּי עָלְמָא לָא פְלִיגֵי דְּאִשָּׁה שׁוֹתָה וְשׁוֹנָה, דִּכְתִיב "תּוֹרַת הַקְּנָאֹת", כִּי פְלִיגֵי בְּאִישׁ אֶחָד וּשְנֵי בוֹעֲלִים בִּשְׁנֵי אֲנָשִׁים וּבוֹעֵל אֶחָד, תַּנָּא קַמָּא סָבַר תּוֹרַת הַקְּנָאוֹת לְרִבּוּיֵי כֻּלְּהוּ וְזֹאת לְמִעוּטֵי אִישׁ אֶחָד וּבוֹעֵל אֶחָד,  וְרַבָּנָן בַּתְרָאֵי סָבְרֵי זֹאת לְמִעוּטֵי כֻּלְּהוּ, תּוֹרַת לְרַבּוּיֵי שְׁנֵי אֲנָשִׁים וּשְׁנֵי בוֹעֲלִים, וְרַבִּי יְהוּדָה סָבַר תּוֹרַת לְרַבּוּיֵי תַּרְתֵּי וְזֹאת לְמִעוּטֵי תַּרְתֵּי, אִישׁ אֶחָד וּבוֹעֵל אֶחָד, אִישׁ אֶחָד וּבוֹעֲלִים שְׁנַיִם, תּוֹרַת לְרַבּוּיֵי תַּרְתֵּי, שְׁנֵי אֲנָשִׁים וּבוֹעֵל אֶחָד, שְׁנֵי אֲנָשִׁים וּשְׁנֵי בוֹעֲלִים.

הַמְּקַנֵּא לְאִשְׁתּוֹ עַל יְדֵי אֲנָשִׁים הַרְבֵּה מְבִיאָה קָרְבָּן אֶחָד. מְנָלָן. זֹאת תּוֹרַת הַקְּנָאֹת, תּוֹרָה אַחַת לְקִנּוּיִין הַרְבֵּה.

"זֹאת תּוֹרַת הַקְּנָאֹת". אֵין לִי אֶלָּא לְשָׁעָה, לְדוֹרוֹת מִנָּיִן, תַּלְמוּד לוֹמַר "זֹאת תּוֹרַת הַקְּנָאֹת", דִּבְרֵי רַבִּי יֹאשִיָּה. רַבִּי יוֹנָתָן אוֹמֵר, כְּחוֹתֵם הַדְּבָרִים.

"זֹאת תּוֹרַת הַקְּנָאֹת", קִנְאָה תִּנְהַג בְּשִׁילֹה וּבְבֵית עוֹלָמִים. יָכוֹל אַף בְּבָמָה. תַּלְמוּד לוֹמַר "זֹאת". אִשָּׁה תַּחַת אִישָׁהּ, מַה תַּלְמוּד לוֹמַר 'אִשָּׁה' בְּכָל הַפָּרָשָׁה, לְרַבּוֹת אַלְמָנָה לְכֹהֵן גָּדוֹל, גְּרוּשָׁה וַחֲלוּצָה לְכֹהֵן הֶדְיוֹט, מַמְזֶרֶת וּנְתִינָה לְיִשְׂרָאֵל בַּת יִשְׂרָאֵל לְמַמְזֵר וּלְנָתִין וְלַעֲמוֹנִי וּלְמוֹאֲבִי מִצְרִי וַאֲדוֹמִי פְּצוּעַ דַּכָּה וּכְרוּת שָׁפְכָה לְכוּתִי וּלְחָלָל, לְרַבּוֹת כָּל הַפְּסוּלִין שֶׁיִּשְׁתּוּ. רַבִּי אֶלְעָזָר בְּרַבִּי שִׁמְעוֹן אוֹמֵר, אֵין מַשְׁקִין אֶת הַפְּסוּלוֹת.

"אֲשֶׁר תִשְׂטֶה אִשָּׁה תַּחַת אִישָׁהּ". לְהָבִיא אֵשֶׁת חֵרֵשׁ וְאֵשֶׁת שִׁעֲמוּם, שֶׁבֵּית דִּין מְקַנִּין לָהֶם לְפָסְלָן מִכְּתֻבָּתָן. אוֹ אַף לְהַשְׁקוֹתָן. תַּלְמוּד לוֹמַר (לעיל פסוק טו) וְהֵבִיא הָאִישׁ אֶת אִשְׁתּוֹ אֶל הַכֹּהֵן, הָאִישׁ מַשְׁקֶה וְאֵין בֵּית דִּין מַשְׁקִין. תַּחַת אִישָׁהּ. לְהוֹצִיא אֶת הָאֲרוּסָה מַשְׁמָע. מוֹצִיא אֶת הָאֲרוּסָה אוֹ מוֹצִיא אֶת הַיְּבָמָה. תַּלְמוּד לוֹמַר  אִישׁ אִישׁ כִּי תִשְׂטֶה אִשְׁתּוֹ, לְהָבִיא אֶת הַיְבָמָה דִּבְרֵי רַבִּי יֹאשִיָּה רַבִּי יוֹנָתָן אוֹמֵר אִישׁ אִישׁ כִּי תִשְׂטֶה אִשְׁתּוֹ, לְהוֹצִיא אֶת הַיְּבָמָה מַשְׁמָע. אוֹצִיא אֶת הַיְּבָמָה וּמֵבִיא אֶת הָאֲרוּסָה. תַּלְמוּד לוֹמַר "תַּחַת אִישָׁהּ", לְהוֹצִיא אֶת הָאֲרוּסָה.

{pפסוק ל-לאp}  "אוֹ אִישׁ אֲשֶׁר תַּעֲבֹר עָלָיו רוּחַ קִנְאָה". לָמָּה נֶאֱמַר. לְפִי שֶׁהוּא אוֹמֵר (לעיל פסוק יד) וְעָבַר עָלָיו רוּחַ קִנְאָה, [רְשׁוּת], אִי כְּשֵׁם שֶׁעַד שֶׁלֹּא קִנֵּא לָהּ רְשׁוּת אַף מִשֶּׁקִּנֵּא לָהּ רְשׁוּת, תַּלְמוּד לוֹמַר "אוֹ אִישׁ אֲשֶׁר תַּעֲבֹר עָלָיו רוּחַ קִנְאָה וְקִנֵּא", חוֹבָה וְלֹא רְשׁוּת. וְהֶעֱמִיד אֶת הָאִשָּׁה לִפְנֵי י"י, וְנִקָּה הָאִישׁ מֵעָוֹן. אִם עָשָׂה לָהּ, נִקָּה, וְאִם לֹא עָשָׂה לָהּ לֹא נִקָּה.

הַשְׁקָאַת סוֹטָה בַּיּוֹם, אָתְיָא תּוֹרָה תּוֹרָה, כְּתִיב הָכָא וְעָשָׂה לָהּ הַכֹּהֵן אֵת כָּל הַתּוֹרָה הַזֹּאת וּכְתִיב הָתָם (דברים יז, יא) "עַל פִּי הַתּוֹרָה אֲשֶׁר יוֹרוּךָ וְעַל הַמִּשְׁפָּט", מַה מִּשְׁפָּט בַּיּוֹם  אַף הַשְׁקָאַת סוֹטָה בַּיּוֹם.

הָיוּ מַעֲלִין אוֹתָהּ לְבֵית דִּין הַגָּדוֹל שֶׁבִּירוּשָׁלַיִם, וּמְאַיְּמִין עָלֶיהָ כְּדֶרֶךְ שֶׁמְּאַיְּמִין עַל עֵדֵי נְפָשׁוֹת וְאוֹמֵר לָהּ, בִּתִּי, הַרְבֵּה יַיִן עוֹשֶׂה, הַרְבֵּה שְׂחוֹק עוֹשֶׂה, הַרְבֵּה יַלְדּוּת עוֹשָׂה, הַרְבֵּה שְׁכֵנִים הָרָעִים עוֹשִׂים, עֲשִׂי לִשְׁמוֹ הַגָּדוֹל שֶׁנִּכְתַּב בִּקְדֻשָּׁה שֶׁלֹּא יִמָּחֶה עַל הַמַּיִם. מְנָא הַנֵּי מִלֵּי. אָתְיָא תּוֹרָה תּוֹרָה, כְּתִיב הָכָא וְעָשָׂה לָהּ הַכֹּהֵן אֵת כָּל הַתּוֹרָה הַזֹּאת וּכְתִיב הָתָם  "עַל פִּי הַתּוֹרָה אֲשֶׁר יוֹרוּךָ", מַה לְּהַלַּן בְּשִׁבְעִים וְאֶחָד אַף כָּאן בְּשִׁבְעִים וְאֶחָד.

אֲמַר רָבָא, מְגִלַּת סוֹטָה שֶׁכְּתָבָהּ בַּלַּיְלָה, פְּסוּלָה, אָתְיָא תּוֹרָה תּוֹרָה, [כְּתִיב הָכָא וְעָשָׂה לָהּ הַכֹּהֵן וְגוֹ' וּכְתִיב הָתָם (שם) "עַל פִּי הַתּוֹרָה אֲשֶׁר יוֹרוּךָ וְעַל הַמִּשְׁפָּט"], מַה מִּשְׁפָּט בַּיּוֹם  אַף מְגִלַּת סוֹטָה בַּיּוֹם.

"וְעָשָׂה לָהּ". "לִשְׁמָהּ".

בָּעֵי רָבָא, כָּתַב שְׁתֵּי מְגִלּוֹת לִשְׁתֵּי סוֹטוֹת וּמְחָקוֹ לְתוֹךְ כּוֹס אֶחָד, מַהוּ כְּתִיבָה לִשְׁמָהּ בָּעִינַן וְהָאִיכָּא, אוֹ דִּילְמָא בָעִינַן נַמֵּי מְחִיקָה לִשְׁמָהּ. וְאִם תִּימְצֵי לוֹמַר בָּעִינַן נַמִּי מְחִיקָה לִשְׁמָהּ, מְחָקָן בִּשְׁתֵּי כּוֹסוֹת וְחָזַר וְעֵרְבָן לְכוֹס אֶחָד, מַהוּ, מְחִיקָה לִשְׁמָהּ בָּעִינָן וְהָא אִיכָּא אוֹ דִּלְמָא הָא לַאו דִּידָהּ קָא שָׁתְיָא וְהָא לַאו דִּידָהּ קָא שָׁתְיָא, וְאִם תִּמְּצֵי לוֹמַר הָא לַאו דִּידָהּ קָא שָׁתְיָא [וְהָא לַאו דִּידָהּ קָא שָׁתְיָא], חָזַר וְחִלְּקָן מַהוּ, יֵשׁ בְּרֵירָה אוֹ אֵין בְּרֵירָה. תֵּיקוּ. הִשְׁקָהּ בְּסִיב אוֹ בִּשְׁפֹפֶרֶת,  מַהוּ, דֶּרֶךְ שְׁתִיָּה בְּכָךְ אוֹ אֵין דֶּרֶךְ שְׁתִיָּה בְּכָךְ. תֵּיקוּ.

{rרמז תשיr}  מִנַּיִן שֶׁלֹּא יֹאמַר אוֹי לִי שֶׁהָרַגְתִּי בַּת יִשְׂרָאֵל, אוֹי לִי שֶׁנִּוַּלְתִּי אֶת בַּת יִשְׂרָאֵל, אוֹי לִי שֶׁהָיִיתִי מְשַׁמֵּשׁ עִם הַטְּמֵאָה. לְכָךְ נֶאֱמַר "וְנִקָּה". שִׁמְעוֹן בֶּן עַזַּאי אוֹמֵר בִּטְהוֹרָה הַכָּתוּב מְדַבֵּר, הוֹאִיל וְהֵבִיאָה אֶת עַצְמָהּ לִידֵי דְּבָרִים הַלָּלוּ  אַף הִיא לֹא תֵּצֵא מִידֵי פֻּרְעָנוּת, לְכָךְ נֶאֱמַר "וְנִקָּה הָאִישׁ מֵעָוֹן וְהָאִשָּׁה הַהִיא תִּשָּׂא אֶת עֲוֹנָהּ". רַבִּי עֲקִיבָא אוֹמֵר בָּא הַכָּתוּב לְלַמֶּדְךָ שֶׁסּוֹף זוֹ לָמוּת [בְּאוֹתָהּ מִיתָה], (לעיל פסוק כז) וְצָבְתָה בִטְנָהּ וְנָפְלָה יְרֵכָהּ.

[דָּבָר אַחֵר] לָמָּה נֶאֱמַר "וְנִקָּה הָאִישׁ מֵעָוֹן". כְּשֶׁהָאִישׁ מְנֻקֶּה מֵעָוֹן הָאִשָּׁה הַהִיא תִּשָּׂא אֶת עֲוֹנָהּ, וְלֹא כְּשֶׁאֵין הָאִישׁ מְנֻקֶּה מֵעָוֹן, כָּעִנְיָן שֶׁנֶּאֱמַר (הושע ד, יד) "לֹא אֶפְקוֹד עַל בְּנוֹתֵיכֶם  כִּי תִזְנֶינָה וְעַל כַּלּוֹתֵיכֶם" וְגוֹ', אָמַר לָהֶם הוֹאִיל וְאַתֶּם רוֹדְפִין אַחַר הַזְּנוּת אַף הַמַּיִם לֹא יִבְדְּקוּ אֶת נְשֵׁיכֶם, לְכָךְ נֶאֱמַר "וְנִקָּה הָאִישׁ מֵעָוֹן וְהָאִשָּׁה הַהִיא תִּשָּׂא אֶת עֲוֹנָהּ".

"וְנִקָּה הָאִישׁ מֵעָוֹן". מַגִּיד שֶׁהוּא בִּנְשִׂיאַת עָוֹן עַד שֶׁלֹּא תִשְׁתֶּה הָאִשָּׁה. וּמִנַּיִן אַף הָאִשָּׁה בִּנְשִׂיאַת עָוֹן. אָמַרְתָּ וְהָאִשָּׁה הַהִיא תִּשָּׂא אֶת עֲוֹנָהּ. רַבִּי חֲלַפְתָּא אוֹמֵר הֲרֵי אִשָּׁה שֶׁשָּׁתְתָה מַיִם וְהָיוּ בְּיָדֶיהָ זְכֻיּוֹת, יִתְלוּ לְשָׁעָה. מִנַּיִן שֶׁסּוֹפָן לְבָדְקָן לְאַחַר זְמַן. שֶׁנֶּאֱמַר "וְהָאִשָּׁה הַהִיא תִּשָּׂא" וְגוֹ'. רַבִּי שִׁמְעוֹן אוֹמֵר  חִלּוּל הַשֵּׁם הָיָה בַּדָּבָר, שֶׁאִלּוּ לֹא יְהוּ הַמַּיִם בּוֹדְקִין אוֹתָהּ עַל אֲתַר, כֵּיוַן שֶׁהִיא יוֹרֶדֶת מִן הַמָּקוֹם הָיְתָה אוֹמֶרֶת לְחַבְרוֹתֶיהָ, אַל תִּמָּנְעוּ מִלַּחֲטֹא, כְּבָר שָׁתִיתִי לֹא פָּגְעוּ בִּי הַמַּיִם, דּוֹמֶה שֶׁאֵין בָּהֶן צֹרֶךְ, לְכַךְ נֶאֱמַר "וְהָאִשָּׁה הַהִיא תִּשָּׂא אֶת עֲוֹנָהּ", מִיָּד.

~ פרק ו

{pפסוק א-בp}  "וַיְדַבֵּר ה'" וְגוֹ' "דַּבֵּר אֶל בְּנֵי יִשְׂרָאֵל" וְגוֹ'. הַמְּקַנֵּא לְאִשְׁתּוֹ, מִכְּדֵי תָּנָא מִנָּזִיר קָא סְלִיק מַאי שְׁנָא דְּקָתָנֵי סוֹטָה. לִכְדְּרַבִּי דְּתַנְיָא רַבִּי אוֹמֵר לָמָּה נִסְמְכָה פָּרָשַׁת נָזִיר לְסוֹטָה. לוֹמַר לְךָ שֶׁכָּל הָרוֹאֶה סוֹטָה בְּקִלְקוּלָהּ יַזִּיר עַצְמוֹ מִן הַיַּיִן. וְלִיתְנֵי סוֹטָה וַהֲדָר לִתְנֵי נָזִיר. אַיְידֵּי דְּתָנָא מַסֶכֶת כְּתֻבוֹת וְתָנָא הַמֲּדִּיר  תָּנָא נְדָרִים, וְאַיְידֵּי דְּתָנָא נְדָרִים תָּנָא נָזִיר דְּדָמֵי לִנְדָרִים  וְקָתָּנֵי סוֹטָה לִכְדְּרַבִּי לְעֵיל.

תָּנוּ רַבָּנָן "דַּבֵּר אֶל בְּנֵי יִשְׂרָאֵל", וְלֹא לְכוּתִים. וְאָמַרְתָּ אֲלֵהֶם, לְרַבּוֹת אֶת הָעֲבָדִים. לָמָּה לִי קְרָא, הָא אָמַרְתָּ כָּל מִצְוָה שֶׁהָאִשָּׁה חַיֶּבֶת בָּהּ עֶבֶד חַיָּב בָּהּ. אֲמַר רָבָא שָׁאנֵי הָכָא דַּאֲמַר קְרָא  "לֶאְסֹר אִסָר עַל נַפְשׁוֹ", בְּמִי שֶׁנַּפְשׁוֹ קְנוּיָה לוֹ, יָצָא עֶבֶד שֶׁאֵין נַפְשׁוֹ קְנוּיָה לוֹ, [וְהוֹאִיל וְאֵין נַפְשׁוֹ קְנוּיָה לוֹ] אֵימָא גַּבֵּי נָזִיר נַמֵּי לָא, קָא מַשְׁמַע לָן וְאָמַרְתָּ, דַּבֵּר אֶל בְּנֵי יִשְׂרָאֵל. וְלֹא לְכוּתִים. וְכָל הֵיכָא דִּכְתִיב "בְּנֵי יִשְׂרָאֵל" כּוּתִים לָא, וְהָא גַּבֵּי עֲרָכִין דִּכְתִיב (ויקרא כז, ב) "דַּבֵּר אֶל בְּנֵי יִשְׂרָאֵל" וְתַנְיָא בְּנֵי יִשְׂרָאֵל מַעֲרִיכִין וְאֵין הַכּוּתִים מַעֲרִיכִין,  יָכוֹל לֹא יְהוּ נֶעֱרָכִין, תַּלְמוּד לוֹמַר  "אִישׁ". שָׁאנֵי הָכָא דַּאֲמַר קְרָא לְאָבִיו וּלְאִמּוֹ לֹא יִטַּמָּא, בְּמִי שֶׁיֵּשׁ לוֹ אָב, יָצָא כּוּתִי שֶׁאֵין לוֹ אָב. לְמַאי, אִילֵימָא לְעִנְיַן יְרֻשָּׁה, הָאֲמַר רַבִּי יוֹחָנָן כּוּתִי יוֹרֵשׁ אֶת אָבִיו דְּבַר תּוֹרָה שֶׁנֶּאֱמַר (דברים ב, ה) "כִּי יְרֻשָּׁה לְעֵשָׂו נָתַתִּי אֶת הַר שֵׂעִיר", אֶלָּא אֲמַר קְרָא לְאָבִיו וּלְאִמּוֹ לֹא יִטַּמָּא, בְּמִי שֶׁיֵּשׁ לוֹ טֻמְאָה, יָצָא כּוּתִי שֶׁאֵין לוֹ טֻ(ו)מְאָה. וּמִנָּלַן דְּלֵית לֵיהּ טֻמְאָה. דַּאֲמַר קְרָא (להלן יט, כ) "וְאִישׁ אֲשֶׁר יִטְמָא וְלֹא יִתְחַטָּא וְנִכְרְתָה הַנֶּפֶשׁ הַהִיא מִתּוֹךְ הַקָּהָל", בְּמִי שֶׁיֵּשׁ לוֹ קָהָל, יָצָא כּוּתִי שֶׁאֵין לוֹ קָהָל. וְדִלְמָא כָּרֵת הוּא דְּלָא מִיחָיֵיב אֲבָל אִטְמוּיֵי מִטַּמֵּא. אֲמַר קְרָא  "וְהִזָּה הַטָּהוֹר עַל הַטָּמֵא", כָּל שֶׁיֵּשׁ לוֹ טָהֳרָה יֵשׁ לוֹ טֻמְאָה וְכָל שֶׁאֵין לוֹ טָהֳרָה אֵין לוֹ טֻמְאָה. וְדִלְמָא טָהֳרָה הוּא דְּלָא הָוְיָא לֵיהּ הָא טֻמְאָה הָוְיָא לֵיהּ. אֲמַר קְרָא (שם כ) "וְאִישׁ אֲשֶׁר יִטְמָּא", אִ(י)תְּקַשׁ טֻמְאָה לְטָהֳרָה כָּל שֶׁיֵּשׁ לוֹ טָהֳרָה יֵשׁ לוֹ טֻמְאָה וְכָל שֶׁאֵין לוֹ טָהֳרָה אֵין לוֹ טֻמְאָה.

"כִּי יַפְלִא" דְּכָתַב רַחֲמָנָא גַּבֵּי נָזִיר לָמָּה לִי, מִכְּדֵי הָא אִ(י)תְּקַשׁ נָזִיר לִנְדָרִים, כִּי יַפְלִא לָמָּה לִי. לְאָתוּיֵי יָדַיִם שֶׁאֵין מוֹכִיחוֹת,  דְּאִתְּמַר יָדַיִם שֶׁאֵין מוֹכִיחוֹת אַבַּיֵּי אֲמַר הָוְיָין יָדַיִם רָבָא אֲמַר לָא הָוְיָין יָדָיִם. הָנִיחָא לְרָבָא, אֶלָּא לְאַבַּיֵּי דַּאֲמַר הָוְיָין יָדַיִם מַאי אִיכָּא לְמֵימַר. מִבָּעֵי לֵיהּ לִכְדְּרַבִּי טַרְפוֹן דְּתַנְיָא רַבִּי טַרְפוֹן אוֹמֵר אֵין אֶחָד מֵהֶן נָזִיר לְפִי שֶׁלֹּא נִתְּנָה נְזִירוּת אֶלָּא לְהַפְלָאָה. הָנִיחָא לְרַבִּי טַרְפוֹן אֶלָּא לְרַבָּנָן מַאי אִיכָּא לְמֵימָר. אֶלָּא מִבָּעֵי לֵיהּ לִכְדְּתַנְיָא הֶתֵּר נְדָרִים פּוֹרְחִין בָּאֲוִיר וְאֵין לָהֶם עַל מָה שֶׁיִּסְמֹכוּ, רַבִּי אֱלִיעֶזֶר אוֹמֵר יֵשׁ לָהֶם עַל מָה שֶׁיִּסְמֹכוּ שֶׁנֶּאֱמַר (ויקרא כז, ב) "כִּי יַפְלִא", [כִּי יַפְלִא], אֶחָד הַפְלָאָה לְאִסּוּר וְאֶחָד הַפְלָאָה לְהֶתֵּר.

"אִישׁ כִּי יַפְלִא לִנְדֹּר נֶדֶר נָזִיר לְהַזִּיר". תַּנְיָא נָזִיר לְהַזִּיר, לַעֲשׂוֹת כִּנּוּי נְזִירוּת כִּנְזִירוּת וְיָדוֹת נְזִירוּת כִּנְזִירוּת. אֵין לִי אֶלָּא בִּנְזִירוּת, בִּנְדָרִים מִנָּיִן. תַּלְמוּד לוֹמַר "לִנְדֹּר נֶדֶר נָזִיר לְהַזִּיר", מַקִּישׁ נְדָרִים לִנְזִירוּת וּנְזִירוּת לִנְדָרִים, מַה נְּזִירוּת עָשָׂה בּוֹ יָדוֹת נְזִירוּת כִּנְזִירוּת אַף נְדָרִים עָשָׂה בָּהֶם יְדוֹת נְדָרִים כִּנְדָרִים, וּמַה נְּדָרִים עוֹבֵר בְּבַל תְּאַחֵר וּבַל יָחֵל אַף נְזִירוּת עוֹבֵר בְּבַל תְּאַחֵר וּבַל יָחֵל, וּמַה נְּדָרִים מֵפֵר הָאָב נִדְרֵי בִּתּוֹ  וּבַעַל מֵפֵר נִדְרֵי אִשְׁתּוֹ אַף נְזִירוּת הָאָב מֵפֵר נְזִירוּת בִּתּוֹ וּבַעַל מֵפֵר נְזִירוּת אִשְׁתּוֹ. מַאי שְׁנָא גַּבֵּי נְזִירוּת דִּכְתִיב "נָזִיר לְהַזִּיר", נְדָרִים נַמֵּי הָכְּתִיב לִנְדֹּר נֶדֶר, וְהֶקֵּישָׁא לָמָּה לִי. אִי כָּתַב נֶדֶר לִנְדֹּר כִּדְכָּתַב נָזִיר לְהַזִּיר, כִּדְקָאֲמַרְתְּ לָא צָרִיךְ הֶ(י)קֵשָׁא הָשַּׁתָּא דִּכְתִיב "לִנְדֹּר נֶדֶר", דִּבְּרָה תוֹרָה בִּלְשׁוֹן בְּנֵי אָדָם. וּלְמַאן דַּאָמַר לֹא דִּבְּרָה תוֹרָה כִּלְשׁוֹן בְּנֵי אָדָם לִנְדֹּר נֶדֶר מַאי עָבִיד לֵיהּ. דָּרִישׁ לֵיהּ לַעֲשׂוֹת יָדוֹת נְדָרִים כִּנְדָרִים, וּמַקִּישׁ נְזִירוּת לִנְדָרִים, וְנָזִיר לְהַזִּיר דָּרִישׁ לָהּ מְלַמֵּד שֶׁהַנְּזִירוּת חָלָה עַל נְזִירוּת. אֲמַר מַר וּמַה נְּדָרִים עוֹבֵר בְּבַל יַחֵל וּבְבַל תְּאַחֵר. בִּשְׁלָמָא לֹא יַחֵל דִּנְדָרִים, מַשְׁכַּחַת לָהּ כְּגוֹן דַּאֲמַר כִּכָּר זֶה (עָלַי וַאֲכָלָהּ) [אוֹכֵל וְלֹא אֲכָלָהּ] עוֹבֵר מִשּׁוּם בַּל יַחֵל דְּבָרוֹ, אֶלָּא בַּל יַחֵל דְּנָזִיר הֵיכֵי מַשְׁכַּחַת לָהּ, כֵּיוַן דַּאָמַר הֲרֵינִי נָזִיר [הֲוָה לֵיהּ נָזִיר] אָכַל קָם לֵיהּ בְּבַל יֹאכַל שָׁתָה קָם לֵיהּ בְּבַל יִשְׁתֶּה. אָמַר רָבָא לַעֲבֹר עָלֶיהָ בִּשְׁנַיִם. בַּל תְּאַחֵר בְּנָזִיר, הֵיכֵי מַשְׁכַּחַת לָהּ. [אָמַר רָבָא כְּגוֹן דַּאָמַר] לֹא אֶפָּטֵר מִן הָעוֹלָם עַד שֶׁאֱהֵא נָזִיר, דְּמִן הַהִיא שַׁעְתָּא הֲוָה לֵיהּ נָזִיר,  וּמִידִי דַּהֲוָה (עַל) הָאוֹמֵר לְאִשְׁתּוֹ הֲרֵי זֶה גִּטֵּךְ שָׁעָה אַחַת קֹדֶם לְמִיתָתִי אֲסוּרָה לֶאֱכֹל בִּתְרוּמָה מִיָּד.

אָמַר מַר וּמַה נְּדָרִים הָאָב מֵפֵר וְכוּ'. לָמָּה לִי הֶקֵּשָׁא, תֵּיתֵי נְזִירוּת בַּמֶּה מָצִינוּ מִנְּדָרִים. דִּלְמָא גַּבֵּי נְדָרִים הוּא דְּמֵיפֵר מִשּׁוּם דְּלֵית לֵיהּ קִצּוּתָא אֲבָל גַּבֵּי נְזִירוּת דִּשְׁלֹשִׁים יוֹם אֵימָא לָא, קָא מַשְׁמַע לָן.

אִ(י)תְּמַר יָדַיִם שֶׁאֵינָן מוֹכִיחוֹת אַבַּיֵּי אָמַר הָוְיַין יָדַיִם וְרָבָא אָמַר לָא הָוְיַין יָדָיִם. אָמַר רָבָא רַבִּי אִידִי אַסְבְּרָהּ לִי אָמַר קְרָא נָזִיר לְהָזִיר, מַקִּישׁ יָדוֹת נְזִירוּת לִנְזִירוּת, מַה נְּזִירוּת בְּהַפְלָאָה  אַף יָדוֹת בְּהַפְלָאָה.

תַּנְיָא אָמַר (רַבִּי) שִׁמְעוֹן הַצַּדִּיק מִיָּמַי לֹא אָכַלְתִּי אֲשַׁם נָזִיר טָמֵא אֶלָּא אֶחָד. פַּעַם אַחַת בָּא אָדָם אֶחָד נָזִיר מִן הַדָּרוֹם וּרְאִיתִיו שֶׁהוּא יְפֵה עֵינַיִם וְטוֹב רֹאִי וּקְוֻצּוֹתָיו סְדוּרוֹת לוֹ תַּלְתַּלִּים. אָמַרְתִּי לוֹ בְּנִי, מָה רָאִיתָ לְהַשְׁחִית אֶת שְׂעָרְךָ זֶה הַנָּאֶה. אָמַר לִי רוֹעֶה הָיִיתִי לְאַבָּא בְּעִירִי וְהָלַכְתִּי לְמַלְּאוֹת מַיִם מִן הַמַּעְיָן וְנִסְתַּכַּלְתִּי בַּבָּבוּאָה שֶׁלִּי וּפָחַז עָלַי יִצְרִי וּבִקֵּשׁ  לְטָרְדֵנִי מִן הָעוֹלָם, אָמַרְתִּי לוֹ רָשָׁע, לָמָּה אַתָּה מִתְגָּאֶה בְּעוֹלָם שֶׁאֵינוֹ שֶׁלְּךָ בְּמִי שֶׁהוּא עָתִיד לִהְיוֹת רִמָּה וְתוֹלֵעָה, הָעֲבוֹדָה שֶׁאֲגַלֶּחֲךָ לַשָּׁמַיִם. מִיָּד עָמַדְתִּי (חֲמַדְתִּיו) וּנְשַׁקְתִּיו עַל רֹאֹשׁוֹ, אָמַרְתִּי לוֹ בְּנִי, כְּמוֹתְךָ יִרְבּוּ נוֹזְרֵי נְזִירוּת בְּיִשְׂרָאֵל, עָלֶיךָ הַכָּתוּב אוֹמֵר אִישׁ כִּי יַפְלִא לִנְדֹּר נֶדֶר נָזִיר לְהַזִּיר לה'.  מַתְקִיף לָהּ רַבִּי (מָרִי) [מָנִי] מַאי שְׁנָא אֲשַׁם נָזִיר טָמֵא דְּלָא אֲכַל, מִשּׁוּם דְּאָתֵי עַל חֵטְא, כָּל אֲשָׁמוֹת נַמֵּי לֹא לֵיכוּל, דְּעַל חֵטְא הֵן בָּאִין. אֲמַר לֵיהּ רַבִּי יוֹנָה הַיְינוּ טַעְמָא כְּשֶׁהֵן תּוֹהִין  נוֹזְרִין וּכְשֶׁהֵן מְטַמְּאִין וְרַבִּין עֲלֵיהֶן יְמֵי (טֻמְאָה) [נְזִירוּת]  מִתְחָרְטִין בָּהֶן וְנִמְצְאוּ מְבִיאִין חֻלִּין לָעֲזָרָה. אִי הָכֵי אֲפִלּוּ נָזִיר טָהוֹר נַמֵּי. נָזִיר טָהוֹר אִי לַאו דַּאֲמוּדֵי אָמִיד לְנַפְשֵׁיהּ דְּיָכוֹל לָא נְזַר.

בְּנֵי יִשְׂרָאֵל נְזִירִים וְאֵין הַנָּכְרִים נְזִירִים. וְהָא מֵהָכָא נָפְקָא, מֵהָתָם נָפְקָא (ויקרא כב, יח) "אִישׁ אִישׁ... אֲשֶׁר יַקְרִיבוּ לַה' לְעֹלָה" לְרַבּוֹת הַנָּכְרִים שֶׁנּוֹדְרִין [נְדָרִים וּנְדָבוֹת] כְּיִשְׂרָאֵל, "לְעֹלָה" פְּרָט לִנְזִירוּת. אִי מֵהַהִיא הֲוָה אֲמִינָא קָרְבָּן הוּא דְּלָא לֵייתֵי אֲבָל נְזִירוּת חָלָה עֲלַיְיהוּ, קָא מַשְׁמַע לָן.

"אִישׁ כִּי יַפְלִא". הָיוּ שְׁנַיִם מְהַלְּכִין בַּדֶּרֶךְ וְאֶחָד בָּא כְּנֶגְדָּן, אָמַר אֶחָד מֵהֶן הֲרֵינִי נָזִיר שֶׁזֶּה אִישׁ פְּלוֹנִי נָזִיר, וְאֶחָד אָמַר הֲרֵינִי נָזִיר שֶׁאֵינוֹ נָזִיר, הֲרֵינִי נָזִיר שֶׁאֶחָד מִכֶּם נָזִיר, שֶׁאֵין אֶחָד מִכֶּם נָזִיר, שֶׁשְּׁנֵיכֶם נְזִירִים, [שֶׁכֻּלְּכֶם נְזִירִים], בֵּית שַׁמַּאי אוֹמְרִים כֻּלָּם נְזִירִים, וּבֵית הִלֵּל אוֹמְרִים אֵין נָזִיר אֶלָּא מִי [שֶׁלֹּא נִתְקַיְּמוּ דְבָרָיו], וְרַבִּי טַרְפוֹן אוֹמֵר אֵין אֶחָד מֵהֶן נָזִיר, שֶׁלֹּא נִתְּנָה נְזִירוּת אֶלָּא לְהַפְלָאָה.

אֲמַר רַב הוּנָא  הִקְדִּישׁ וְאָכַל, לוֹקֶה, שֶׁנֶּאֱמַר "אִישׁ כִּי יַפְלִא",   וְ"לֹא יַחֵל", כָּל שֶׁיֵּשׁ בְּהַפְלָאָה יֶשְׁנוֹ בְּבַל יַחֵל וְכָל שֶׁאֵינוֹ בְּהַפְלָאָה אֵינוֹ בְּבַל יָחֵל. הִקְדִּישׁ וְאָכְלוּ אֲחֵרִים,  רַב כָּהֲנָא אֲמַר אֵין לוֹקִין, רַבִּי יוֹחָנָן וְרֵישׁ לָקִישׁ דְּאָמְרֵי תַּרְוַיְיהוּ, לוֹקִין. מַר סָבַר מֻפְלָא הַסָּמוּךְ לְאִישׁ דְּאוֹרַיְתָא, וּמַר סָבַר דְרַבָּנָן.

"נָזִיר לְהָזִּיר". מִכָּאן שֶׁהַנְּזִירוּת חָלָה עַל הַנְּזִירוּת, שֶׁיָּכוֹל וַהֲלֹא דִּין הוּא, וּמַה שְּׁבוּעָה חֲמוּרָה אֵין שְׁבוּעָה חָלָה עַל שְׁבוּעָה  נְזִירוּת קַלָּה לֹא כָּל שֶׁכֵּן, תַּלְמוּד לוֹמַר "נָזִיר לְהַזִּיר", מִכָּאן שֶׁהַנְּזִירוּת חָלָה עַל הַנְּזִירוּת, לִשְׁמוּאֵל, דְּאָמַר הֲרֵינִי נָזִיר הַיּוֹם,  לְרַב הוּנָא, דְּאָמַר הֲרֵינִי נָזִיר הַיּוֹם הֲרֵינִי נָזִיר לְמָחָר דְּמִגּוֹ דְאִיתְוַסַּף יוֹמָא יְתֵרָא חָיְילָא נְזִירוּת עַל נְזִירוּת. מַאי חֻמְרָא דִּשְׁבוּעָה מִנֶּדֶר. דִּכְתִיב בָּהּ (שמות כ, ז) "לֹא יְנַקֶּה".

"אִישׁ כִּי יַפְלִא".  לָמָּה נֶאֱמַר פָּרָשָׁה זוֹ. לְפִי שֶׁהוּא אוֹמֵר  "אִישׁ כִּי יִדֹּר נֶדֶר לַה' אוֹ הִשָּׁבַע שְּׁבוּעָה לֶאְסֹר אִסָּר עַל נַפְשׁוֹ" שֶׁאִם נָדַר יוֹם אֶחָד אָסוּר יוֹם אֶחָד, שְׁנַיִם, אָסוּר שְׁנַיִם, מֵאוֹתוֹ הַמִּין שֶׁנָּדַר, [מֵאוֹתוֹ הַמִּין] אָסוּר, שׁוֹמֵעַ אֲנִי אַף בִּנְזִירוּת כֵּן, תַּלְמוּד לוֹמַר "כִּי יַפְלִא" וְגוֹ', שֶׁאִם נָזַר יוֹם אֶחָד אוֹ שָׁעָה אַחַת אָסוּר שְׁלֹשִׁים יוֹם לִשְׁתּוֹת יַיִן וְלִטָּמֵא לְמֵתִים וְאָסוּר בְּתִגְלַחַת, לְכָךְ נֶאֶמְרָה פָּרָשָׁה זוֹ.

"אִישׁ אוֹ אִשָּׁה". לַעֲשׂוֹת נָשִׁים כַּאֲנָשִׁים שֶׁהָיָה בְּדִין, וּמָה אִם בְּמָקוֹם שֶׁעָשָׂה קְטַנִּים כִּגְדוֹלִים לֹא עָשָׂה נָשִׁים כַּאֲנָשִׁים, כָּאן שֶׁלֹּא עָשָׂה קְטַנִּים כִּגְדוֹלִים אֵינוֹ דִין שֶׁלֹּא נַעֲשֶׂה נָשִׁים כַּאֲנָשִׁים, תַּלְמוּד לוֹמַר "אִישׁ אוֹ אִשָּׁה", [לַעֲשׂוֹת נָשִׁים כַּאֲנָשִׁים]. אִישׁ. לְהוֹצִיא קְטַנִּים. אִם כֵּן לָמָּה נֶאֱמַר כִּי יַפְלִא. לְהָבִיא אֶת מִי שֶׁיּוֹדֵעַ לְהַפְלוֹת, מִכָּאן אָמְרוּ בֶּן שְׁלֹשׁ עֶשְׂרֵה שָׁנָה וְיוֹם אֶחָד נְדָרָיו קַיָּמִין.

"כִּי יַפְלִא". לִרְצוֹנוֹ וְלֹא אָנוּס. אוֹ אֲפִלּוּ אָנוּס. הֲרֵי אַתָּה דָן, נֶאֱמַר כָּאן הַפְלָאָה וְנֶאֱמַר לְהַלָּן הַפְלָאָה, מַה הַפְלָאָה הָאֲמוּרָה לְהַלָּן בְּנֶדֶר וּבִנְדָבָה אַף הַפְלָאָה הָאֲמוּרָה כָּאן בְּנֶדֶר וּבִנְדָבָה. מִכָּאן אָמְרוּ, מֵרְצוֹנוֹ וְלֹא אָנוּס.

"כִּי יַפְלִא לִנְדֹּר נֶדֶר". אוֹ אֲפִלּוּ נָדַר בְּקָרְבָּן יְהֵא נָזִיר. תַּלְמוּד לוֹמַר "נֶדֶר נָזִיר לְהַזִּיר", עַד שֶׁיַּדִּיר בְּנִדְרוֹ שֶׁל נָזִיר. (תַּלְמוּד לוֹמַר) [יָכוֹל] לְהַזִּיר, (אוֹ עַד) [אַף] שֶׁיַּזִּיר אֶת אֲחֵרִים. תַּלְמוּד לוֹמַר "נָזִיר", אֶת עַצְמוֹ הוּא מַזִּיר וְאֵין מַזִּיר אֶת אֲחֵרִים. אִם כֵּן לָמָּה נֶאֱמַר ("נֶדֶר) נָזִיר [לְהַזִּיר"]. לַעֲשׂוֹת כִּנּוּי נְזִירוּת כִּנְזִירוּת.  (אַף בִּנְזִירוּת כַּיּוֹצֵא בָּהֶן מַה בִּנְּדָרִים עוֹבֵר בְּבַל יָחֵל) [וְיָדוֹת נְזִירוּת כִּנְזִירוּת. אֵין לִי אֶלָּא בִּנְזִירוּת, בִּנְדָרִים מִנָּיִן תַּלְמוּד לוֹמַר "נֶדֶר נָזִיר", לְהַקִּישׁ נְדָרִים לִנְזִירוּת וּנְזִירוּת לִנְדָרִים, מַה נְּזִירוּת עָשָׂה בּוֹ כִּנּוּיֵי נְזִירוּת כִּנְזִירוּת וְיָדוֹת נְזִירוּת כִּנְזִירוּת אַף בִּנְדָרִים עָשָׂה בּוֹ יְדוֹת נְדָרִים כִּנְדָרִים וְכִנּוּיֵי נְדָרִים כִּנְדָרִים, וּמַה נְּדָרִים עוֹבֵר בְּבַל יַחֵל וּבְבַל תְּאַחֵר אַף נְזִירוּת עוֹבֵר בְּבַל יַחֵל וּבְבַל תְּאַחֵר], וּמַה בִּנְּדָרִים הָאָב מֵפֵר נִדְרֵי בִּתּוֹ וְהָאִישׁ נִדְרֵי אִשְׁתּוֹ אַף בִּנְזִירוּת [כַּיּוֹצֵא בָּהֶם]. רַבִּי יְהוֹשֻׁעַ בֶּן קָרְחָה אוֹמֵר לְהַזִּיר, אַף אֶת אֲחֵרִים.

"לְהַזִּיר לַה'". הַמִּצְוָה לִנְזֹר לַשֵּׁם. אָמַר שִׁמְעוֹן הַצַּדִּיק לֹא אָכַלְתִּי אֲשַׁם נְזִירוּת מִיָּמַי וְכוּ' (לְעֵיל).

לְפִי שֶׁנֶּאֱמַר (להלן פסוק ה) קָדֹשׁ יִהְיֶה יִגְדַּל בִּקְדֻשָּׁה אַל יַעֲבֹר בְּתַעַר וּבְמִסְפָּרַיִם, אַל יִתְלֹשׁ וְאַל יִמְרֹט וְאַל יָחֹף בַּאֲדָמָה וְאַל יִתֵּן סַמָּנִין בַּעֲשֵׂה, וּמִנַּיִן בְּלֹא תַעֲשֶׂה. אָמַרְתָּ תַּעַר לֹא יַעֲבֹר עַל רֹאֹשׁוֹ. אֵין בְּמַשְׁמָע בְּלֹא תַעֲשֶׂה אֶלָּא הַתַּעַר. אָמַרְתָּ וַיְדַבֵּר ה' אֶל מֹשֶׁה לֵּאמֹר, רִבָּה, אֲבָל אוֹמֵר אֲנִי מַה הַתַּעַר שֶׁהוּא בַּעֲבִירַת שֵׂעָר, בִּכְלִי, [אַף מִסְפָּרַיִם],  מַה בֵּין תַּעַר לְמִסְפָּרַיִם, שֶׁהַתַּעַר מְכַלֶּה וּמִסְפָּרַיִם מְשַׁיְּרוֹת.  דַּבֵּר אֶל בְּנֵי יִשְׂרָאֵל, רִבָּה הַתּוֹלֵשׁ וְהַמּוֹרֵט. וְאָמַרְתָּ אֲלֵהֶם, רִבָּה הַמְּשַׁפְשֵׁף בַּאֲדָמָה. שִׁיַּירְתּוֹ מִצְוַת עֲשֵׂה הַחוֹפֵף בַּאֲדָמָה וְהַנּוֹתֵן סַמָּנִין.

בְּנֵי יִשְׂרָאֵל נוֹדְרִין נְזִירוּת וְאֵין הָעֲבָדִים נוֹדְרִין נְזִירוּת, מִפְּנֵי שֶׁרַבּוֹ אוֹמֵר לוֹ לִשְׁתּוֹת יַיִן וְהוּא שׁוֹתֶה, לְגַלֵּחַ וְהוּא מְגַלֵּחַ, לִטָּמֵא לְמֵתִים וְהוּא מִטָּמֵא. אוֹ בְּנֵי יִשְׂרָאֵל, פְּרָט לְגֵרִים. אָמַרְתָּ אִישׁ, לְרַבּוֹת אֶת הַגֵּרִים.

"אִישׁ אוֹ אִשָּׁה". רַבִּי יוֹסֵי הַגְּלִילִי אוֹמֵר יְכוֹלָה, כְּשֶׁיִּרְצֶה [וְלֹא כְּשֶׁיַּדִּירֶנָּה] בַּעְלָהּ, מִפְּנֵי שֶׁהָיָה (לִי) בְּדִין, וּמָה אִם בְּמָקוֹם שֶׁאֵינוֹ מֵפֵר נִדְרֵי עַצְמוֹ הֲרֵי הוּא אוֹסֵר עָלָיו נְדָרִים, מָקוֹם שֶׁהוּא מֵפֵר נִדְרֵי אִשְׁתּוֹ אֵינוֹ דִין שֶׁיֶּאֱסֹר עָלֶיהָ נְדָרִים, אָמַרְתָּ (להלן ל, ד) "וְאִשָּׁה כִּי תִּדֹּר נֶדֶר", וְלֹא כְּשֶׁיַּדִּירֶנָּה בַּעֲלָהּ.

רַבִּי עֲקִיבָא אוֹמֵר יָכוֹל (אַף) הַנְּזִירָה (לֹא) תְּהֵא מִטַּמְּאָה לְמֵתִים, וַהֲלֹא דִּין הוּא וּמָה אִם בְּמָקוֹם שֶׁעָשָׂה קְטַנִּים כִּגְדוֹלִים בְּכֹהֲנִים לֹא עָשָׂה בָּהֶן נָשִׁים כַּאֲנָשִׁים מָקוֹם שֶׁלֹּא עָשָׂה קְטַנִּים כִּגְדוֹלִים בִּנְזִירִים אֵינוֹ דִין שֶׁלֹּא נַעֲשֶׂה בָּהֶן נָשִׁים כַּאֲנָשִׁים. אָמַרְתָּ אוֹ אִשָּׁה וְגוֹ' עַל נֶפֶשׁ לֹא יָבֹא.

"אִישׁ כִּי יַפְלִא". כְּשֶׁיְּפָרֵשׁ. לִנְדֹּר פְּרָט לִמְהַרְהֵר בַּלֵּב. אַתָּה מְרַבֶּה הַגּוֹמֵר בַּלֵּב. תַּלְמוּד לוֹמַר "נֶדֶר".

נֶאֱמַר כָּאן "נֶדֶר" וְנֶאֱמַר לְהַלָּן  "נֶדֶר", מַה נֶּדֶר הָאָמוּר כָּאן כִּי יַפְלִא אַף נֶדֶר הָאָמוּר לְהַלָּן "כִּי יַפְלִא", וּמַה נֶּדֶר הָאָמוּר לְהַלָּן "אַל תְּאַחֵר לְשַׁלְּמוֹ" אַף נֶדֶר הָאָמוּר כָּאן אַל תְּאַחֵר לְשַׁלְּמוֹ. נָזִיר לְהַזִּיר. נוֹדֵר הוּא נְזִירוּת בְּתוֹךְ נְזִירוּתוֹ. וְהָיָה בְּדִין שֶׁלֹּא יִדּוֹר, הוֹאִיל וְהַנְּגָעִים גּוֹרְמִים לַהֲבָאַת קָרְבָּן וְהַנְּזִירוּת גּוֹרֶמֶת לַהֲבָאַת קָרְבָּן מַה מָּצִינוּ בִּנְגָעִים שֶׁאִם נוֹלַד לוֹ נֶגַע בְּתוֹךְ נִגְעוֹ אֵינוֹ גּוֹרֵם לוֹ לְהָבִיא קָרְבָּן שֵׁנִי עַד שֶׁיֵּצֵא יְדֵי רִאשׁוֹן כֵּן בִּנְזִירוּת שֶׁאִם נוֹלְדָה לוֹ נְזִירוּת בְּתוֹךְ נְזִירוּתוֹ אֵינָהּ גּוֹרֶמֶת לוֹ שֶׁיָּבִיא קָרְבָּן שֵׁנִי עַד שֶׁיֵּצֵא רִאשׁוֹן, וּבַצַּד הַשֵּׁנִי אַתָּה אוֹמֵר נֶדֶר וְכוּ' לְהַזִּיר מַזִּיר הוּא בְּנוֹ הַקָּטָן כְּשֶּׁיִּרְצוּ קְרוֹבִים.

{pפסוק גp}  "מִיַּיִן וְשֵׁכָר יַזִּיר". לַעֲשׂוֹת יֵין מִצְוָה כְּיֵין רְשׁוּת. שֶׁהָיָה בְּדִין, הוֹאִיל וְאוֹנֵן אָסוּר בִּשְׁתִיַּת יַיִן וְנָזִיר אָסוּר בִּשְׁתִיַּת יַיִן, אִם לָמַדְתִּי לְאוֹנֵן שֶׁלֹּא עָשָׂה בּוֹ יֵין מִצְוָה כְּיֵין רְשׁוּת אַף נָזִיר לֹא נַעֲשֶׂה בּוֹ יֵין מִצְוָה כְּיֵין רְשׁוּת וְקַל וָחֹמֶר וּמָה אוֹנֵן שֶׁעָשָׂה בּוֹ אֲכִילַת מִצְוָה כְּיֵין מִצְוָה לֹא עָשָׂה בָּהּ יֵין מִצְוָה כְּיֵין רְשׁוּת נָזִיר שֶׁלֹּא עָשָׂה בּוֹ אֲכִילַת מִצְוָה כְּיֵין מִצְוָה אֵינוֹ דִין שֶׁלֹּא נַעֲשֶׂה בּוֹ יֵין מִצְוָה כְּיֵין רְשׁוּת. הֲרֵי הָעוֹבֵד יוֹכִיחַ, שֶׁלֹּא עָשָׂה בּוֹ אֲכִילַת מִצְוָה כְּיֵין מִצְוָה וְעָשָׂה בּוֹ יֵין מִצְוָה כְּיֵין רְשׁוּת, וְהוּא יוֹכִיחַ לְנָזִיר שֶׁאַף עַל פִּי שֶׁלֹּא עָשָׂה בּוֹ אֲכִילַת מִצְוָה כְּיֵין מִצְוָה נַעֲשֶׂה בּוֹ יֵין מִצְוָה כְּיֵין רְשׁוּת. וְעוֹד קַל וָחֹמֶר, מָה אִם עוֹבֵד, שֶׁלֹּא עָשָׂה בּוֹ פְּסֹלֶת הָאֹכֶל כְּאֹכֶל,  [אֲכִילָה כִּשְׁתִיָּה], אֲכִילַת עֲנָבִים כִּשְׁתִיַּת יַיִן, עָשָׂה בּוֹ יֵין מִצְוָה כְּיֵין רְשׁוּת, נָזִיר, שֶׁעָשָׂה בּוֹ פְּסֹלֶת הָאֹכֶל כְּאֹכֶל אֲכִילָה כִּשְׁתִיָּה וַאֲכִילַת עֲנָבִים כִּשְׁתִיַּת יַיִן, אֵינוֹ דִין שֶׁנַּעֲשֶׂה בּוֹ יֵין מִצְוָה כְּיֵין רְשׁוּת. לֹא אִם אָמַרְתָּ בְּעוֹבֵד, שֶׁעָנַשׁ בּוֹ מִיתָה,  לְפִיכָךְ עָשָׂה בּוֹ יֵין מִצְוָה כְּיֵין רְשׁוּת, תֹּאמַר בְּנָזִיר, שֶׁלֹּא עָנַשׁ בּוֹ מִיתָה, הוֹאִיל וְלֹא עָנַשׁ בּוֹ מִיתָה לֹא עָשָׂה בּוֹ יֵין מִצְוָה כְּיֵין רְשׁוּת. תַּלְמוּד לוֹמַר "מִיַּיִן וְשֵׁכָר יַזִּיר", לַעֲשׂוֹת יֵין מִצְוָה כְּיֵין רְשׁוּת.

רַבִּי יוֹסֵי הַגְּלִילִי אוֹמֵר "מִיַּיִן וְשֵׁכָר יַזִּיר" לָמָּה נֶאֱמַר. לְפִי שֶׁהוּא אוֹמֵר (דברים יד, כג) "וְאָכַלְתָּ לִפְנֵי ה' אֱלֹהֶיךָ" וְגוֹ' אַף נָזִיר בְּמַשְׁמָע, וּמָה אֲנִי מְקַיֵּם מִיַּיִן וְשֵׁכָר יַזִּיר, בִּשְׁאָר כָּל הַיֵּינוֹת חוּץ מִיֵּין מִצְוָה. אוֹ אַף בְּיֵין מִצְוָה, וּמָה אֲנִי מְקַיֵּם "וְאָכַלְתָּ לִפְנֵי ה' אֱלֹהֶיךָ", בִּשְׁאָר כָּל אָדָם חוּץ מִן הַנָּזִיר. (אוֹ אַף בְּנָזִיר), תַּלְמוּד לוֹמַר "מִיַּיִן וְשֵׁכָר יַזִּיר", לַעֲשׂוֹת יֵין מִצְוָה כְּיֵין רְשׁוּת. אַבָּא חָנָן אוֹמֵר מִשּׁוּם רַבִּי אֱלִיעֶזֶר לָמָּה נֶאֱמַר "מִיַּיִן וְשֵׁכָר יַזִּיר". שֶׁהָיָה בְּדִין הוֹאִיל וְאָסוּר בְּטֻמְאָה וְאָסוּר בְּיַיִן, אִם לָמַדְתִּי לְטֻמְאָה, שֶׁלֹּא עָשָׂה בָּהּ מֵת מִצְוָה כְּמֵת רְשׁוּת אַף הַיַּיִן לֹא נַעֲשֶׂה בּוֹ יֵין מִצְוָה כְּיֵין רְשׁוּת. תַּלְמוּד לוֹמַר "מִיַּיִן וְשֵׁכָר יַזִּיר", לַעֲשׂוֹת יֵין מִצְוָה כְּיֵין רְשׁוּת.

"מִיַּיִן וְשֵׁכָר יַזִּיר". וַהֲלֹא יַיִן הוּא שֵׁכָר וְשֵׁכָר הוּא יַיִן. אֶלָּא (שֶׁרִבָּה) [שֶׁדִּבְּרָה] תּוֹרָה שְׁתֵּי לְשׁוֹנוֹת. כַּיּוֹצֵא בּוֹ אַתָּה אוֹמֵר שְׁחִיטָה הִיא זְבִיחָה זְבִיחָה הִיא שְׁחִיטָה, קְמִיצָה הִיא הֲרָמָה הֲרָמָה הִיא קְמִיצָה, עֲמֻקָּה הִיא שְׁפָלָה שְׁפָלָה הִיא עֲמֻקָּה,  אוֹת הוּא מוֹפֵת מוֹפֵת הוּא אוֹת, אֶלָּא שֶׁרִבָּה [שֶׁדִּבְּרָה] תּוֹרָה שְׁתֵּי לְשׁוֹנוֹת. אַף כָּאן אַתָּה אוֹמֵר מִיַּיִן וְשֵׁכָר יַזִּיר, וַהֲלֹא יַיִן הוּא שֵׁכָר, אֶלָּא (שֶׁרִבָּה) [שֶׁדִּבְּרָה] תּוֹרָה שְׁתֵּי לְשׁוֹנוֹת.

רַבִּי אֶלְעָזָר [הַקַּפָּר] אוֹמֵר "יַיִן", זֶה מָזוּג, "שֵׁכָר", זֶה חַי. אַתָּה אוֹמֵר 'יַיִן' זֶה מָזוּג 'שֵׁכָר' זֶה חַי, אוֹ 'יַיִן' זֶה חַי וְ'שֵׁכָר' זֶה מָזוּג. תַּלְמוּד לוֹמַר (להלן כח, ז) "וְנִסְכּוֹ (יַיִן) רְבִיעִית הַהִין לַכֶּבֶשׂ הָאֶחָד" וְגוֹ', הָא אֵין נְזִירוּת בְּכָל מָקוֹם אֶלָּא פְּרִישָׁה.

"יַזִּיר". שׁוֹמֵעַ אֲנִי מִסְּחוֹרוֹתָיו וּמִרְפוּאוֹתָיו. תַּלְמוּד לוֹמַר ("מִיַּיִן וְשֵׁכָר יַזִּיר) [לֹא יִשְׁתֶּה"], מֻתָּר הוּא בִּסְחוֹרָתוֹ וּבִרְפוּאָתוֹ.

"חֹמֶץ יַיִן וְחֹמֶץ שֵׁכָר". מַגִּיד שֶׁעָשָׂה חֹמֶץ כְּיַיִן. שֶׁהָיָה בְּדִין, הוֹאִיל וְעוֹבֵד אָסוּר בִּשְׁתִיַּת יַיִן [וְנָזִיר אָסוּר בִּשְׁתִיַּת יַיִן], אִם לָמַדְתִּי לָעוֹבֵד שֶׁלֹּא עָשָׂה בּוֹ חֹמֶץ כְּיַיִן אַף נָזִיר לֹא נַעֲשֶׂה בוֹ חֹמֶץ כְּיַיִן, וְעוֹד קַל וָחֹמֶר, וּמָה אִם עוֹבֵד עָנַשׁ בּוֹ מִיתָה  לֹא עָשָׂה בוֹ חֹמֶץ כְּיַיִן, נָזִיר שֶׁלֹּא עָנַשׁ בּוֹ מִיתָה אֵינוֹ דִין שֶׁלֹּא נַעֲשֶׂה בּוֹ חֹמֶץ כְּיַיִן. תַּלְמוּד לוֹמַר ("וְ)חֹמֶץ יַיִן [וְ]חֹמֶץ שֵׁכָר" וְכוּ', מַגִּיד שֶׁעָשָׂה בּוֹ חֹמֶץ כְּיַיִן. וּכְשֵׁם שֶׁעָשָׂה בּוֹ יֵין מִצְוָה כְּיֵין רְשׁוּת כָּךְ עָשָׂה בּוֹ חֹמֶץ מִצְוָה כְּחֹמֶץ רְשׁוּת.

"וְכָל מִשְׁרַת עֲנָבִים לֹא יִשְׁתֶּה". וְכִי מַה הִנִּיחַ הַכָּתוּב שֶׁלֹּא אֲמָרוֹ, וַהֲלֹא כְּבָר נֶאֱמַר "מִיַּיִן וְשֵׁכָר יַזִּיר חֹמֶץ יַיִן וְחֹמֶץ שֵׁכָר לֹא יִשְׁתֶּה" וּמַה תַּלְמוּד לוֹמַר "וְכָל מִשְׁרַת עֲנָבִים". מַגִּיד שֶׁאִם שָׁרָה עֲנָבִים בְּמַיִם [שֶׁהֵן] בְּנוֹתֵן טַעַם. מִכָּאן אַתָּה דָן לְכָל אִסּוּרִין שֶׁבַּתּוֹרָה שֶׁהֵן בְּנוֹתֵן טַעַם, וּמָה אִם יוֹצֵא מִן הַגֶּפֶן שֶׁאֵין אִסּוּרוֹ אִסּוּר עוֹלָם וְאֵין אִסּוּרוֹ אִסּוּר הֲנָאָה וְיֵשׁ לוֹ הֶ(יְ)תֶּר לְאַחַר אִסּוּר עָשָׂה בּוֹ טַעַם כְּעִיקָר, שְׁאָר אִסּוּרִין שֶׁבַּתּוֹרָה שֶׁאִסּוּרָן אִסּוּר עוֹלָם וְאִסּוּרָן אִסּוּר הֲנָאָה וְאֵין לָהֶם הֶתֵּר לְאַחַר אִסּוּר אֵינוֹ דִין שֶׁנַּעֲשֶׂה בּוֹ טַעַם כְּעִיקָר.

"עֲנָבִים". לָמָּה נֶאֱמַר, יֵשׁ לִי בְּדִין עַד שֶׁלֹּא יֹאמַר, אִם חַיָּב עַל הַיּוֹצֵא מִן הַפְּרִי לֹא נִתְחַיֵּב עַל הַפְּרִי עַצְמוֹ. חַי אַתָּה מְנַסֵּךְ וְאִי אַתָּה מְנַסֵּךְ מָזוּג, הָא אֵין עָלֶיךָ לוֹמַר כְּלָשׁוֹן אַחֲרוֹן אֶלָּא כַּלָּשׁוֹן הָרִאשׁוֹן, "יַיִן" זֶה מָזוּג "שֵׁכָר" זֶה חַי.

"יַזִּיר". אֵין נְזִירוּת בְּכָל מָקוֹם אֶלָּא פְּרִישָׁה. וְכֵן הוּא אוֹמֵר (ויקרא כב, ב) "וְיִנָּזְרוּ מִקָּדְשֵׁי בְּנֵי יִשְׂרָאֵל", וְאוֹמֵר  "וְאֶת עִנְבֵי נְזִירֶ(י)ךָ לֹא תִבְצֹר", וְאוֹמֵר (הושע ט, י) "וַיִּנָּזְרוּ לַבֹּשֶׁת", וְאוֹמֵר  "הָאֶבְכֶּה בַּחֹדֶשׁ הַחֲמִשִׁי הִנָּזֵר", אֶלָּא אִם אָמַרְתָּ כֵּן עָנַשְׁתָּ מִן הַדִּין. תַּלְמוּד לוֹמַר "עֲנָבִים", לְלַמֶּדְךָ שֶׁאֵין עוֹנְשִׁין מִן הַדִּין. לַחִים. לְהָבִיא אֶת הַבּוֹסֶר. אוֹ לַחִים לְהוֹצִיא אֶת הַיְּבֵשִׁים. כְּשֶׁהוּא אוֹמֵר וִיבֵשִׁים הֲרֵי יְבֵשִׁים אֲמוּרִים, הָא מַה תַּלְמוּד לוֹמַר "לַחִים", לְהָבִיא אֶת הַבּוֹסֶר. שֶׁהָיָה בְּדִין, הוֹאִיל וְחַיָּב בְּיַיִן, חַיָּב בַּעֲנָבִים, מַה יַיִן פְּרִי גָּמוּר אַף עֲנָבִים פְּרִי גָּמוּר. תַּלְמוּד לוֹמַר "לַחִים", לְהָבִיא אֶת הַבּוֹסֶר. אִסִּי בֶּן (עֲקִיבָא) [עֲקַבְיָא] אוֹמֵר אִלּוּ נֶאֱמַר  יְבֵשִׁים הֲרֵי כָּל יָבֵשׁ בְּמַשְׁמָע, כְּשֶׁהוּא אוֹמֵר לַחִים וִיבֵשִׁים בַּמֶּה הָעִנְיָן מְדַבֵּר, בַּיּוֹצֵא מִן הַגָּפֶן.

אִי חֹמֶץ יָכוֹל אַף חֹמֶץ שֶׁל תֶּמֶד. תַּלְמוּד לוֹמַר "חֹמֶץ יַיִן", הִתִּיר בִּמְעֹרָב שֶׁאֵינוֹ בְּנוֹתֵן טַעַם. אֵין לִי אֶלָּא חֹמֶץ יַיִן, מִנַּיִן אַף הַמֵּטִיל מַיִם לְתוֹךְ עֲנָבִים וְהִבְאִישׁוּ. תַּלְמוּד לוֹמַר "מִשְׁרַת". וּמִנַּיִן אַף מִשְׁרַת בּוֹסֶר. תַּלְמוּד לוֹמַר "מִשְׁרַת". יָכוֹל לֹא יִתֵּן עַל מוֹחוֹ וְעַל מַגֵּפָתוֹ וְלֹא יֵרֵד בְּתוֹךְ הַגַּת. תַּלְמוּד לוֹמַר "לֹא יִשְׁתֶּה", מִשּׁוּם שְׁתִיָּה הוּא עוֹבֵר וְאֵינוֹ עוֹבֵר מִשּׁוּם כָּל אֵלֶּה. יָכוֹל שֶׁאֵינוֹ עוֹבֵר אֶלָּא בִּשְׁתִיָּה, מִנַּיִן אַף בַּאֲכִילָה. תַּלְמוּד לוֹמַר "וַעֲנָבִים... לֹא יֹאכֵל". לְפִי שֶׁיַּיִן בְּעֹנֶשׁ, אֵין דְּרוּקְטִי  בְּעֹנֶשׁ, וּמִנַּיִן אַתָּה אוֹמֵר דְּרוּקְטִי בְּאַזְהָרָה. תַּלְמוּד לוֹמַר "וַעֲנָבִים... לֹא יֹאכֵל".

הֲרֵינִי נָזִיר מִן הַחַרְצַנִּים, הֲרֵי זֶה נָזִיר. מַתְנִיתִין דְּלָא כְּרַבִּי שִׁמְעוֹן, דְּתַנְיָא רַבִּי שִׁמְעוֹן אוֹמֵר אֵינוֹ חַיָּב עַד שֶׁיַּזִּיר מִכֻּלָּן,  וְרַבָּנָן אָמְרֵי אֲפִלּוּ לָא נְדַר אֶלָּא בְּחַד מִנְּהוֹן הֲוֵי נָזִיר. מַאי טַעֲמָא דְּרַבִּי שִׁמְעוֹן. דַּאֲמַר קְרָא (להלן פסוק ד) כֹּל אֲשֶׁר יֵעָשֶׂה מִגֶּפֶן הַיָּין וְגוֹ'. וְרַבָּנָן, אָמַר קְרָא מִיַּיִן וְשֵׁכָר יַזִּיר. וְרַבִּי שִׁמְעוֹן נַמֵּי, הָכְּתִיב מִיַּיִן וְשֵׁכָר יַזִּיר. הַהוּא מִבָּעֵי לֵיהּ לֶאֱסֹר יֵין מִצְוָה כְּיֵין רְשׁוּת. יֵין מִצְוָה מַאי הִיא, קִדּוּשָׁא וְאַבְדָּלְתָּא, הֲרֵי מֻשְׁבָּע וְעוֹמֵד עָלָיו מֵהַר סִינָי, אֶלָּא כִּי הָא דַּאֲמַר רָבָא שְׁבוּעָה שֶׁאֶשְׁתֶּה וְחָזַר וְאָמַר הֲרֵינִי נָזִיר [אָתְיָא] נְזִירוּת חָלָה עַל שְׁבוּעָה. וְרַבָּנַן נַמֵּי הָא מִבָּעֵי לֵיהּ [לֶאֱסֹר יֵין מִצְוָה כְּיֵין רְשׁוּת]. אִם כֵּן לֵימָא קְרָא מִיַּיִן, מַאי וְשֵׁכָר, שְׁמַעְתְּ מִינָּהּ תַּרְתֵּי. וְרַבִּי שִׁמְעוֹן, הַיְינוּ טַעֲמָא דִּכְתִיב "שֵׁכָר", לְאַלּוּפֵי  שֵׁכָר "שֵׁכָר" לַמִּקְדָּשׁ, דִּכְתִיב (ויקרא י, ט) "יֵין וְשֵׁכָר אַל תֵּשְׁתְּ אַתָּה וּבָנֶיךָ אִתָּךְ בְּבֹאֲכֶם אֶל אֹהֶל מוֹעֵד", מַה נָזִיר, יַיִן הוּא דְלִ(י)תְּסַר אֲבָל שְׁאָר מְשַׁכְּרִין לָא, אַף גַּבֵּי מִקְדָּשׁ יַיִן הוּא דְּלִ(י)תְּסַר אֲבָל שְׁאָר מְשַׁכְּרִין לָא, וְלַאֲפוּקֵי מִדְּרַבִּי יְהוּדָה דַּאֲמַר אָכַל דְּבֵלָה קִעִילִת וְשָׁתָה דְּבָשׁ וְחָלָב וְנִכְנַס לַמִּקְדָּשׁ חַיָּב. וְאִי בָּעִית אֵימָא רַבִּי שִׁמְעוֹן לֵית לֵיהּ אִסּוּר חָל עַל אִסּוּר, דְּתַנְיָא רַבִּי שִׁמְעוֹן אוֹמֵר הָאוֹכֵל נְבֵלָה בְּיוֹם הַכִּפּוּרִים  פָּטוּר. וּלְרַבָּנַן נַמֵּי, הָכְּתִיב מִכֹּל אֲשֶׁר יֵעָשֶׂה מִגֶּפֶן הַיַּיִן. אָמְרֵי לְךָ הָתָם לִמֵּד עַל אִסּוּרֵי נָזִיר שֶׁמִּצְטָרְפִין זֶה עִם זֶה. וְרַבִּי שִׁמְעוֹן, לֵית לֵיהּ צֵרוּף, דְּתַנְיָא [רַבִּי שִׁמְעוֹן אוֹמֵר] כָּל שֶׁהוּא לְמַכּוֹת, לֹא אָמְרוּ כַּזַּיִת אֶלָּא לְעִנְיַן קָרְבָּן.

יַיִן (הֻתַּר) [יֻתַּר] מִכְּלָלוֹ, קַל וָחֹמֶר מִטֻּמְאָה, וּמַה טֻּמְאָה שֶׁהִיא סוֹתֶרֶת הֻתְּרָה מִכְּלָלָהּ, יַיִן שֶׁאֵינוֹ סוֹתֵר אֵינוֹ דִין שֶׁיֻּ(וֹ)תָּר. אֲמַר קְרָא מִיַּיִן וְשֵׁכָר יַזִּיר, לֶאֱסֹר יֵין מִצְוָה כְּיֵין רְשׁוּת.

אֲמַר רַבִּי אַבָּהוּ אֲמַר רַבִּי יוֹחָנָן כָּל אִסּוּרִין שֶׁבַּתּוֹרָה אֵין הֶתֵּר מִצְטָרֵף לְאִסּוּר, חוּץ מֵאִסּוּרֵי נָזִיר, שֶׁהֲרֵי אָמְרָה תּוֹרָה מִשְׁרַת. (וְכָל מִשְׁרַת) זְעֵירֵי אָמַר אַף  "שְׂאוֹר [בְּבַל תַקְטִירוּ"]. כְּמַאן, כְּרַבִּי אֱלִיעֶזֶר דְּדָרִישׁ כָּל, אִי הָכֵי, לְעִנְיַן חָמֵץ בְּפֶסַח נַמֵּי. אֵין הָכִי נַמֵּי, אֶלָּא לַאֲפוּקֵי מִדְּאַבַּיֵי דַּאֲמַר יֵשׁ הַקְטָרָה בְּפָחוֹת מִכַּזַּיִת, קָא מַשְׁמַע לָן אֵין הַקְטָרָה בְּפָחוֹת מִכַּזָּיִת.

אֲמַר אַבַּיֵּי מִמַּאי דְּהַאי "מִשְׁרַת" לְהֶתֵּר מִצְטָרֵף לְאִסּוּר הוּא דְּאָתָא, דִּלְמָא לִתֵּן טַעַם כְּעִיקָר [הוּא דְּאָתָא] וַאֲפִלּוּ שָׁרָה פִּתּוֹ בְּיַיִן וְיֶשׁ בָּהּ טַעַם יַיִן חַיָּב וּמִכָּאן אַתָּה דָּן לְכָל אִסּוּרִין שֶׁבַּתּוֹרָה וּמַה נָּזִיר, שֶׁאֵין אִסּוּרוֹ אִסּוּר עוֹלָם וְאֵין אִסּוּרוֹ אִסּוּר הֲנָאָה וְיֵשׁ הֶ(י)תֶּר לְאִסּוּרוֹ, עָשָׂה בּוֹ טַעַם כְּעִיקָר, כִּלְאֵי הַכֶּרֶם, שֶׁאִסּוּרָן אִסּוּר עוֹלָם וְאִסּוּרָן אִסּוּר הֲנָאָה וְאֵין הֶתֵּר לְאִסּוּרָן, עַל אַחַת כַּמָּה וְכַמָּה. אֲמַר לֵיהּ הַהוּא מִדְּרַבָּנָן לְרַבִּי אַבָּהוּ כִּי קָאֲמַר, לְרַבִּי עֲקִיבָא דְּאָמַר אֲפִלּוּ שָׁרָה פִּתּוֹ בְּיַיִן וְיֵשׁ בּוֹ כְּדֵי לְצָרֵף מִפַּת וּמִיַּיִן כַּזַּיִת, חַיָּב. וְרַבִּי עֲקִיבָא, לִתֵּן טַעַם כְּעִיקָר מִנָּא לֵיהּ. נָפְקָא לֵיהּ מִגִּעוּלֵי נָכְרִים, דַּאֲמַר רַחֲמָנָא (להלן לא, כג) "כָּל דָּבָר אֲשֶׁר יָבֹא בָאֵשׁ" לְמֵימְרָא דְּאָסִירֵי  [גִּעוּלֵי נָכְרִים, לַאו טַעֲמָא בְּעָלְמָא הוּא וְאָסוּר, הָכֵי נַמֵּי לָא שְׁנָא]. וְרַבָּנָן, הָתָם חִדּוּשׁ הוּא, הָא בְּכָל הַתּוֹרָה כֻּלָּהּ נוֹתֵן טַעַם לִפְגָם מֻתָּר, וְגַבֵּי גִּעוּלֵי נָכְרִים אָסוּר. וְרַבִּי עֲקִיבָא, לָא נִצְרְכָה אֶלָּא לִקְדֵרָה בַּת יוֹמָא.

אֲמַר רַבִּי אַבָּהוּ אֲמַר רַבִּי אֶלְעָזָר כָּל רְבִיעִיּוֹת שֶׁבַּתּוֹרָה אֵין הֶתֵּר מִצְטָרֵף לְאִסּוּר, חוּץ מֵרְבִיעִית שֶׁבְּנָזִיר שֶׁהֲרֵי אָמְרָה תּוֹרָה מִשְׁרַת (וְכָל מִשְׁרַת) מַאי אִ(י)כָּא בֵּין רַבִּי יוֹחָנָן לְרַבִּי אֶלְעָזָר. רַבִּי יוֹחָנָן אוֹמֵר אֲפִלּוּ אוֹכְלִין. וְרַבִּי אֶלְעָזָר אוֹמֵר מַשְׁקִין אִין, מִידִי אַחֲרִינָא לָא.

אֲמַר רַבִּי אֶלְעָזָר עֶשֶׂר רְבִיעִיּוֹת הֵן (כָּתוּב בְּרֶמֶז תקכ"ט).

אֶלָּא הָא דְּתַנְיָא "מִכֹּל אֲשֶׁר יֵעָשֶׂה מִגֶּפֶן הַיַּיִן" וְגוֹ', לִמֵּד עַל אִסּוּרֵי נָזִיר שֶׁמִּצְטָרֵף זֶה עִם זֶה, לְרַבִּי עֲקִיבָא הָשַּׁתָּא אִסּוּר וְהֶתֵּר מִצְטָרֵף, אִסּוּר וְאִסּוּר מִבָּעְיָא. אִסּוּר וְהֶתֵּר מִצְטָרֵף בְּבַת אַחַת, אִסּוּר וְאִסּוּר בַּזֶּה אַחַר זֶה. אֲמַר לֵיהּ רַב אָחָא בְּרֵיהּ (דְּרָבָא) [דְרַב אָוְיָא] לְרַב אַשִּׁי מִדְּרַבָּנָן נִשְׁמָע לְרַבִּי עֲקִיבָא, מִי לָא אָמְרֵי רַבָּנָן מִשְׁרַת לִתֵּן טַעַם כְּעִיקָר וּמִכָּאן אַתָּה דָּן לְכָל הַתּוֹרָה כֻּלָּהּ, לְרַבִּי עֲקִיבָא נַמֵּי מִשְׁרַת לְהֶתֵּר מִצְטָרֵף לְאִסּוּר [לֵימָא] מִכָּאן אַתָּה דָּן לְכָל הַתּוֹרָה כֻּלָּהּ. אָמַר לֵיהּ מִשּׁוּם דְּהָוֵי נָזִיר וְחַטָּאת שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין, נָזִיר, הָא דְּאַמְרִינָן, חַטָּאת, דִּכְתִיב (ויקרא ו, כ) "כֹּל אֲשֶׁר יִגַּע בִּבְשָׂרָהּ יִקְדָּשׁ" יָכוֹל אַף עַל פִּי שֶׁלֹּא בָּלַע תַּלְמוּד לוֹמַר "בִּבְשָׂרָהּ" עַד שֶׁיִּבָּלַע בִּבְשָׂרָהּ "יִקְדָּשׁ" לִהְיוֹת כָּמוֹהָ שֶׁאִם פְּסוּלָה הִיא יִפָּסֵל וְאִם כְּשֵׁרָה הִיא יֵאָכֵל כֶּחָמוּר שֶׁבָּהּ.  וְרַבָּנָן נַמֵּי, נִהֵיוֵי שְׁנֵי כְּתוּבִין הַבָּאִין כְּאֶחָד. מִיצְרָךְ צְרִיכֵי.  וְרַבִּי עֲקִיבָא, לְמַאי צְרִיכָא, (א"ל) בִּשְׁלָמָא אִי כָּתַב רַחֲמָנָא חַטָּאת לָא גָמַר נָזִיר מִינָּהּ, דְּחֻלִּין מִקָּדָשִׁים לָא גָמְרִינָן, אֶלָּא לִכְתּוֹב רַחֲמָנָא בְּנָזִיר וְתֵיתֵי חַטָּאת וְתִגְמֹר מִנֵּיהּ דְּהָא כָּל אִסּוּרִין שֶׁבַּתּוֹרָה קָא גָּמִיר מִנָּזִיר. וְרַבָּנָן אָמְרֵי לָךְ מִיצְרַךְ צְרִיכֵי, חַטָּאת הֶתֵּר מִצְטָרֵף לְאִסּוּר וְחֻלִּין מִקָּדָשִׁים לָא גָמְרִינָן, וּמִשְׁרַת לִתֵּן טַעַם כְּעִיקָר וּמִכָּאן אַתָּה דָּן לְכָל הַתּוֹרָה כֻּלָּהּ. וְרַבִּי עֲקִיבָא, תַּרְוַויְהוּ לְהֶתֵּר מִצְטָרֵף לְאִסּוּר, וַהֲווּ לֵיהּ שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין.

אֵינוֹ חַיָּב עַד שֶׁיֹּאכַל מִן הָעֲנָבִים כַּזָּיִת. מִשְׁנָה רִאשׁוֹנָה, עַד שֶׁיִּשְׁתֶּה רְבִיעִית יָיִן. רַבִּי עֲקִיבָא אוֹמֵר אֲפִלּוּ שָׁרָה פִּתּוֹ בְּיַיִן וְיֵשׁ בָּהּ כְּדֵי לְצָרֵף כַּזַּיִת, חַיָּב.

תַּנָּא קַמָּא מְדַמֵּי לְהוּ לְכֹל אִסּוּרֵי נָזִיר לִשְׁתִיָּה, וְרַבִּי עֲקִיבָא כֵּיוָן דִּכְתִיב "לֹא יֹאכֵל" מָה אֲכִילָה כַּזַּיִת אַף כָּל אִסּוּרִין כַּזָּיִת.

תָּנוּ רַבָּנָן "וַעֲנָבִים לַחִים וִיבֵשִׁים לֹא יֹאכֵל", לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ, מִכָּאן אַתָּה דָּן לְכָל אִסּוּרִין שֶׁבַּתּוֹרָה, מַה כָּאן שֶׁהוּא מִין אֶחָד וְהֵן שְׁנֵי שֵׁמוֹת וְחַיָּב עַל זֶה בִּפְנֵי עַצְמוֹ [וְעַל זֶה בִּפְנֵי עַצְמוֹ], לְאַתּוּיֵי חַמְרָא חַדְתָא וְעִנְבֵי.

{pפסוק דp}  "כָּל יְמֵי נִזְרוֹ מִכֹּל אֲשֶׁר יֵעָשֶׂה מִגֶּפֶן הַיַּיִן". בָּא הַכָּתוּב לְלַמֶּדְךָ שֶׁאִם אָכַל כַּזַּיִת מִכֻּלָּן שֶׁהוּא לוֹקֶה אֶת הָאַרְבָּעִים, מִכָּאן אַתָּה דָּן לְכָל אִסּוּרִין שֶׁבַּתּוֹרָה, וּמָה אִם הַיּוֹצֵא מִן הַגֶּפֶן, שֶׁאֵין אִסּוּרוֹ אִסּוּר עוֹלָם וְאֵין אִסּוּרוֹ אִסּוּר הֲנָאָה וְיֵשׁ לוֹ הֶתֵּר לְאַחַר אִסּוּרוֹ, הֲרֵי הֵן מִצְטָרְפִין זֶה עִם זֶה בְּכַזַּיִת, שְׁאָר אִסּוּרִין שֶׁבַּתּוֹרָה, שֶׁאִסּוּרָן אִסּוּר עוֹלָם וְאִסּוּרָן אִסּוּר הֲנָאָה וְאֵין לָהֶם הֶ(י)תֵּר לְאַחַר אִסּוּרָן דִּין הוּא שֶׁיִּצְטָרְפוּ זֶה עִם זֶה בְּכַזַּיִת.

"מִכֹּל אֲשֶׁר יֵעָשֶׂה מִגֶּפֶן הַיַּיִן". שׁוֹמֵעַ אֲנִי אַף הֶעָלִין וְהַלּוּלָבִין  בְּמַשְׁמָע. תַּלְמוּד לוֹמַר "מֵחַרְצַנִּים וְעַד זָג".

אֲמַר רַבִּי אַבָּהוּ אֲמַר רַבִּי אֶלְעָזָר כָּל מָקוֹם שֶׁנֶּאֱמַר "לֹא יֹאכֵל" "לֹא תֹאכֵל" "לֹא תֹאכֵלוּ" אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמָע עַד שֶׁיִּפְרֹט לְךָ הַכָּתוּב כְּדֶרֶךְ שֶׁפֵּרֵט לְךָ בִּנְבֵלָה לְגֵר בִּנְתִינָה וּלְנָכְרִי בִּמְכִירָה. וַהֲרֵי נָזִיר, דְּרַחֲמָנָא אֲמַר מֵחַרְצַנִּים וְעַד זָג לֹא יֹאכֵל וּתְנַן מְעָרְבִין לְנָזִיר בְּיָיִן. שָׁאנֵי הָתָם דִּכְתִיב "נִזְרוֹ", נֵזֶר שֶׁלּוֹ.

אֲמַר אַבַּיֵּי אָכַל חַרְצַן לוֹקֶה שְׁתַּיִם, אָכַל זָג לוֹקֶה שְׁתַּיִם,  אָכַל חַרְצַן וְזָג לוֹקֶה שָׁלֹשׁ. רָבָא אֲמַר אֵין לוֹקִין עַל לָאו שֶׁבִּכְלָלוּת.

אֵלּוּ הֵן הַחַרְצַנִּים וְאֵלּוּ הֵן הַזַּגִּין, חַרְצַנִּים אֵלּוּ הַחִיצוֹנִים וְזַגִּין אֵלּוּ הַפְּנִימִיִּים דִּבְרֵי רַבִּי יְהוּדָה. רַבִּי יוֹסֵי אוֹמֵר כְּדֵי שֶׁלֹּא תִּטְעֶה, כְּזוּג שֶׁל בְּהֵמָה, הַחִיצוֹן זוּג, וְהַפְּנִימִי עִנְבָּל.

אָמַר רַב יוֹסֵף כְּמַאן מְתַרְגְּמִינָן מִפּוֹרְצַנִּין וְעַד עִצּוּרִין, כְּרַבִּי יוֹסֵי.

מִעוּט "חַרְצַנִּים" שְׁנַיִם, "וְזָג", אֶחָד דִּבְרֵי (רַבִּי) [רַבִּי אֶלְעָזָר בֶּן עֲזַרְיָה]. "מֵחַרְצַנִּים וְעַד זָג לֹא יֹאכֵל". מַגִּיד שֶׁלֹּא פָּטַר בָּהּ אֲכִילַת צַעַר. שֶׁהָיָה בְּדִין וּמָה אִם יוֹם הַכִּפּוּרִים חָמוּר פָּטַר בּוֹ אֲכִילַת צַעַר נָזִיר הַקַּל לֹא כָּל שֶׁכֵּן שֶׁיִּפְטֹר בּוֹ אֲכִילַת צַעַר. תַּלְמוּד לוֹמַר "מֵחַרְצַנִּים וְעַד זָג לֹא יֹאכֵל", מַגִּיד שֶׁלֹּא פָּטַר בּוֹ אֲכִילַת צַעַר.

"מֵחַרְצַנִּים וְעַד זָג". לָמָּה נֶאֱמַר. לְפִי שֶׁהוּא אוֹמֵר מִכֹּל אֲשֶׁר יֵעָשֶׂה מִגֶּפֶן הַיַּיִן, כְּלָל, מִיַּיִן וְשֵׁכָר יַזִּיר חֹמֶץ יַיִן וְחֹמֶץ שֵׁכָר, פְּרָט, כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט, מַה הַפְּרָט מְפֹרָשׁ פְּרִי וּפְסֹלֶת פְּרִי אַף כְּלָל אֵין לִי אֶלָּא פְּרִי וּפְסֹלֶת פְּרִי, לְהָבִיא אֶת הַחַרְצַנִּים וְאֶת הַזַּגִּין שֶׁהֵם פְּרִי וּפְסֹלֶת פְּרִי. אִי מַה הַפְּרָט מְפֹרָשׁ פְּרִי גָּמוּר אַף כְּלָל אֵין לִי אֶלָּא פְּרִי גָּמוּר.  אָמַרְתָּ, וְכִי אֵיזֶה פְּרִי גָּמוּר שֶׁלֹּא אָמְרוּ, הָא אֵין עָלֶיךָ לָדוּן כְּלָשׁוֹן אַחֲרוֹן אֶלָּא כַּלָּשׁוֹן הָרִאשׁוֹן מַה הַפְּרָט מְפֹרָשׁ פְּרִי וּפְסֹלֶת פְּרִי אַף כְּלָל אֵין לִי אֶלָּא פְּרִי, וּפְסֹלֶת פְּרִי לְהָבִיא אֶת הַחַרְצַנִּים וְאֶת הַזַּגִּין שֶׁהֵם [פְּרִי] וּפְסֹלֶת פְּרִי. אִם זָכִיתִי מִן הַדִּין מַה תַּלְמוּד לוֹמַר "מֵחַרְצַנִּים וְעַד זָג לֹא יֹאכֵל". לְלַמֶּדְךָ, כְּלָל שֶׁמּוּסָף עַל הַפְּרָט אִי אַתָּה יָכוֹל לָדוּן כְּעֵין הַפְּרָט לְהוֹצִיאוֹ מִן הַכְּלָל עַד שֶׁיִּפְרֹט לְךָ הַכָּתוּב כְּדֶרֶךְ שֶׁפֵּרֵט לְךָ בְּנָזִיר.

"כֹּל יְמֵי נִזְרוֹ". לַעֲשׂוֹת יָמִים שֶׁלְּאַחַר יְמֵי נִזְרוֹ כַּיָמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. אוֹ לֹא יְהֵא חַיָּב עַד שֶׁיַּשְׁלִים נְזִירוּתוֹ. תַּלְמוּד לוֹמַר (להלן פסוק כ) וְאַחַר יִשְׁתֶּה הַנָּזִיר יָיִן, אַחַר כָּל הַמַּעֲשִׂים דִּבְרֵי רַבִּי אֶלְעָזָר.

{pפסוק הp}  "כָּל יְמֵי נֶדֶר נִזְרוֹ". הֲרֵי הַכָּתוּב מוֹצִיאוֹ מִכְּלַל [הַיַּיִן] וּבָא לְלַמֵּד עַל הַתִּגְלַחַת.

"כָּל יְמֵי נֶדֶר נִזְרוֹ". נִדְרוֹ תָּלוּי בִּנְזִירוּתוֹ, וְלֹא נְזִירוּתוֹ תְּלוּיָה בְּנִדְרוֹ. תַּעַר לֹא יַעֲבֹר עַל רֹאֹשׁוֹ. לַעֲשׂוֹת הַמְּגַלֵּחַ כַּמִּתְגַּלֵּחַ.

אָמַר רַבִּי יוֹחָנָן מִשּׁוּם רַבִּי יִשְׁמָעֵאל בִּשְׁלֹשָׁה מְקוֹמוֹת הֲלָכָה  עוֹקֶבֶת אֶת הַמִּקְרָא. XאY הַתּוֹרָה אָמְרָה  "בְּעָפָר", וַהֲלָכָה אָמְרָה בְּכָל דָּבָר. XבY הַתּוֹרָה אָמְרָה  (בְּ)תַּעַר, וַהֲלָכָה בְּכָל דָּבָר. XגY הַתּוֹרָה אָמְרָה (דברים כד, ג)  "סֵפֶר", וַהֲלָכָה בְּכָל דָּבָר.

תָּנוּ רַבָּנָן "תַּעַר", אֵין לִי אֶלָּא תַּעַר, תָּלַשׁ מֵרֵט סִפְסֵף [כָּל שֶׁהוּא] מִנָּיִן. תַּלְמוּד לוֹמַר "קָדֹשׁ יִהְיֶה גַּדֵּל פֶּרַע" וְגוֹ' דִּבְרֵי רַבִּי יֹאשִיָּה. רַבִּי יוֹנָתָן אוֹמֵר אֵין לִי אֶלָּא תַּעַר, תָּלַשׁ מָרַט סִפְסֵף כָּל שֶׁהוּא, פָּטוּר. וְהָכְּתִיב קָדֹשׁ יִהְיֶה. לְמֵימְרָא דְּכִי גִּלַּח בְּתַעַר קָאי עֲלֵיהּ בַּעֲשֵׂה וְלֹא תַעֲשֶׂה. תַּנְיָא אִידָךְ [תַּעַר], אֵין לִי אֶלָּא תַּעַר, תָּלַשׁ מָרַט סִפְסֵף כָּל שֶׁהוּא מִנַּיִן. תַּלְמוּד לוֹמַר "לֹא יַעֲבֹר עַל רֹאֹשׁוֹ". וּמֵאַחַר שֶׁסּוֹפֵנוּ לְרַבּוֹת כָּל דָּבָר מַה תַּלְמוּד לוֹמַר "תַּעַר". לְפִי שֶׁלֹּא לָמַדְנוּ לַתִּגְלַחַת הָאַחֲרוֹנָה שֶׁהִיא בְּתַעַר, לְלָמְדוֹ מִמְּצֹרָע אִי אֶפְשָׁר, שֶׁאֵין דָּנִין קַל מֵחָמוּר לְהַחֲמִיר עָלָיו. רַבִּי אוֹמֵר אֵינוֹ צָרִיךְ, הֲרֵי הוּא אוֹמֵר תַּעַר לֹא יַעֲבֹר עַל רֹאשׁוֹ, עַד מְלֹאת, הַתּוֹרָה אָמְרָה אַחַר מְלֹאת לֹא תְהֵא תִּגְלַחַת אֶלָּא בְּתַעַר. וְהָא כְּתִיב תַּעַר לֹא יַעֲבֹר. [לַעֲבֹר עָלָיו] בִּשְׁנֵי לָאוִין. אֲמַר רַב חִסְדָּא לִלְקוֹת, בְּאַחַת,  לְעַכֵּב, בִּשְׁתַּיִם, לִסְתֹּר, אֵינוֹ סוֹתֵר אֶלָּא בְּרֹב רֹאשׁוֹ וּבְתַעַר,  בְּתַעַר, אִין, בְּמִידִי אַחֲרִינָא לָא וְהָא קָתָנֵי מִנַּיִן לְרַבּוֹת כָּל הַמַּעֲבִירִין. אֶלָּא, אֵימָא כְּעֵין תַּעַר.

תְּנַן הָתָם שְׁלֹשָׁה מְגַלְּחִין וְתִגְלַחְתָּן מִצְוָה, נָזִיר וּמְצֹרָע וּלְוִיִּם  וְכֻלָּם שֶׁגִּלְּחוּ שֶׁלֹּא בְּתַעַר אוֹ שֶׁשִּׁיְּרוּ שְׁתֵּי שְׂעָרוֹת, לֹא עָשָׂה וְלֹא כְלוּם. אָמַר מַר [שְׁלֹשָׁה מְגַלְּחִין], וְתִגְלַחְתָּן מִצְוָה. פְּשִׁיטָא. מַהוּ דְּתֵימָא מִשּׁוּם עִבּוּרֵי שֵׂעַר הוּא וַאֲפִלּוּ סָךְ נְשָׁא,  קָא מַשְׁמַע לָן דְּלָא. קָתָנֵי וְכֻלָּן גִּלְּחוּ שֶׁלֹּא בְּתַעַר, בִּשְׁלָמָא גַּבֵּי נָזִיר כְּתִיב תַּעַר לֹא יַעֲבֹר עַל רֹאֹשׁוֹ, וְגַבֵּי לְוִיִּם כְּתִיב  "וְהֶעֱבִירוּ תַעַר עַל כָּל בְּשָׂרָם", אֶלָּא מְצֹרָע בְּתַעַר, מִנָּלָן. וְכִי תֵימָא [תֵּיתֵי] מִלְּוִיִּם, אִיכָּא לְמִיפְרָךְ מַה לִּלְוִיִּם שֶׁכֵּן טְעוּנִין תְּנוּפָה בְּגוּפָן, תֹּאמַר בִּמְצֹרָע דְּלָא. אֶלָּא תֵּיתֵי מִנָּזִיר. מַה לְּנָזִיר שֶׁכֵּן קָרְבָּנוֹ טָעוּן לֶחֶם, תֹּאמַר בִּמְצֹרָע דְּלָא. אֶלָּא מֵחָדָא לֹא אָתְיָא, תֵּיתֵי מִתַּרְוַיְהוּ, דְּכִי פְּרַכְתְּ מַה לַלְּוִיִּם שֶׁכֵּן טְעוּנִין תְּנוּפָה בְּגוּפָן, נָזִיר יוֹכִיחַ, מַה לְּנָזִיר שֶׁכֵּן [קָרְבָּנוֹ] טָעוּן לֶחֶם, לְוִיִּם יוֹכִיחוּ, וְחָזַר הַדִּין לֹא רְאִי זֶה כִּרְאִי זֶה וְלֹא רְאִי זֶה כִּרְאִי זֶה, הַצַּד הַשָּׁוֶה שֶׁבָּהֶן שֶׁהֵן טְעוּנִין תִּגְלַחַת וְתִגְלַחְתָּן בְּתַעַר, אַף אֲנִי אָבִיא אֶת הַמְּצֹרָע שֶׁהוּא טָעוּן תִּגְלַחַת וְתִגְלַחְתּוֹ בְּתַעַר. אֲמַר לֵיהּ (רַב אָחָא) [רָבָא] מִבַּרְנִישׁ לְרַב אַשִּׁי, וְלִיפְרוּךְ מַה לְהַצַּד הַשָּׁוֶה שֶׁבָּהֶן שֶׁכֵּן אֵין קָרְבָּנוֹ בְּדַלּוּת. אֲמַר לֵיהּ רָבָא בַּר (שֶׁרַבְיָא) [מְשַׁרְשְׁיָא] לְרָבָא, הַאי תַּנָּא מֵעִיקָרָא אֲמַר, לְלָמְדוֹ מִמְּצֹרָע אִי אֶפְשָׁר, שֶׁאֵין דָּנִין קַל מֵחָמוּר לְהַחֲמִיר עָלָיו, וַהֲדַר אֲמַר נֵילִיף מִדִּינָא, וּמִדִּינָא נַמֵּי לָא יָלִיף. אָמַר לֵיהּ, הַהוּא אַלִּיבָּא דְרַבָּנַן, הָא אַלִּיבָּא דְּרַבִּי אֱלִיעֶזֶר.

וְתִגְלַחַת לֹא נַעֲשֶׂה בָּהּ מְגַלֵּחַ כְּמִתְגַּלֵּחַ, קַל וָחֹמֶר מִטֻּמְאָה, וּמַה טֻּמְאָה, שֶׁהִיא סוֹתֶרֶת הַכֹּל, לֹא עָשׂוּ בּוֹ מְטַמֵּא כַּמִטַּמֵּא,  תִּגְלַחַת, שֶׁאֵינָהּ סוֹתֶרֶת אֶלָּא שְׁלֹשִׁים יוֹם, לֹא כָּל שֶׁכֵּן שֶׁלֹּא נַעֲשֶׂה מְגַלֵּחַ כַּמִּתְגַּלֵּחַ. אֲמַר קְרָא תַּעַר לֹא יַעֲבֹר עַל רֹאֹשׁוֹ, קְרִי בֵּיהּ לֹא יַעֲבֹר הוּא וְלֹא יַעֲבֹר לְאַחֵר. וְתִגְלַחַת לֹא תּוּתַּר מִכְּלָלוֹ, קַל וָחֹמֶר מִיַּיִן, מַה יַּיִן שֶׁאֵינוֹ סוֹתֵר, וְלֹא הֻתַּר מִכְּלָלוֹ, תִּגְלַחַת שֶׁסּוֹתֶרֶת אֵינוֹ דִין שֶׁלֹּא תּוּתַּר מִכְּלָלָהּ. אֲמַר רַחֲמָנָא (ויקרא יד, ט) "רִאשׁוֹן" וַאֲמַר רַחֲמָנָא (שם) "זְקָנוֹ"  וְתִגְלַחַת לֹא תִסְתּוֹר כְּלָל, קַל וָחֹמֶר מִיַּיִן, וּמַה יַּיִן שֶׁלֹּא הֻתַּר מִכְּלָלוֹ אֵינוֹ סוֹתֵר, תִּגְלַחַת שֶׁהֻתְּרָה מִכְּלָלָהּ אֵינוֹ דִין שֶׁלֹּא תִּסְתּוֹר. בָּעִינָן גִּדּוּל שֵׂעָר וְלֵיכָּא. וְיַיִן יִסְתֹּר שְׁלֹשִׁים יוֹם, קַל וָחֹמֶר מִתִּגְלַחַת, מַה תִּגְלַחַת שֶׁהֻתְּרָה מִכְּלָלָהּ סוֹתֶרֶת, יַיִן שֶׁלֹּא הֻתַּר מִכְּלָלוֹ אֵינוֹ דִין שֶׁיִּסְתֹּר. מִידִי הוּא טַעֲמָא אֶלָּא מִשּׁוּם גִּדּוּל שֵׂעָר, גַּבֵּי יַיִן הָא קָאִים שְׂעָרוֹ.

"עַד מְלֹאת הַיָּמִם אֲשֶׁר יַזִּיר לַה'". מִנַּיִן אַתָּה אוֹמֵר שֶׁאִם אָמַר הֲרֵינִי נָזִיר סְתָם מְגַלֵּחַ יוֹם שְׁלֹשִׁים וְאֶחָד וְאִם גִּלַּח יוֹם שְׁלֹשִׁים יָצָא, תַּלְמוּד לוֹמַר "עַד מְלֹאת הַיָּמִם", וּכְבָר מָלְאוּ יְמֵי נְזִירוּתוֹ. אוֹ אֲפִלּוּ אָמַר הֲרֵינִי נָזִיר שְׁלֹשִׁים וְאֶחָד, וְאִם גִּלַּח בְּיוֹם שְׁלֹשִׁים יָצָא. תַּלְמוּד לוֹמַר "עַד מְלֹאת הַיָּמִם" עֲדַיִן לֹא מָלְאוּ יְמֵי נְזִירוּתוֹ. אוֹ אֲפִלּוּ אָמַר הֲרֵינִי נָזִיר מֵאָה יוֹם, אִם גִּלַּח יוֹם שְׁלֹשִׁים וְאֶחָד יָצָא. תַּלְמוּד לוֹמַר "עַד מְלֹאת הַיָּמִם", וַעֲדַיִן לֹא מָלְאוּ.

אֵין לִי אֶלָּא מִי שֶׁיֵּשׁ הֶפְסֵק לִנְזִירוּתוֹ, נְזִיר עוֹלָם מִנָּיִן.  תַּלְמוּד לוֹמַר  כָּל יְמֵי נִזְרוֹ קָדֹש הוּא, לְהָבִיא אֶת נְזִיר עוֹלָם.

"קָדֹשׁ יִהְיֶה" זוֹ קְדֻשַּׁת שֵׂעָר. אוֹ אֵינוֹ אֶלָּא קְדֻשַּׁת הַגּוּף.  כְּשֶׁהוּא אוֹמֵר (להלן פסוק ח) קָדֹשׁ הוּא לַה' הֲרֵי קְדֻשַּׁת הַגּוּף אָמוּר הָא מַה תַּלְמוּד לוֹמַר "קָדֹשׁ יִהְיֶה", זוֹ קְדֻשַּׁת שֵׂעָר. קָדֹשׁ יִהְיֶה. לָמָּה נֶאֱמַר. לְפִי שֶׁהוּא אוֹמֵר (להלן פסוק יח) וְגִלַּח הַנָּזִיר פֶּתַח אֹהֶל מוֹעֵד אֵין לִי אֶלָּא הַמְּגַלֵּחַ כְּמִצְוָתוֹ, שֶׁשְּׂעָרוֹ אָסוּר וְאוֹסֵר, גִּלְחוּהוּ לִסְטִין מִנָּיִן. תַּלְמוּד לוֹמַר "קָדֹשׁ יִהְיֶה", מִכָּל מָקוֹם.

"קָדֹשׁ יִהְיֶה". לָמָּה נֶאֱמַר. לְפִי שֶׁהוּא אוֹמֵר גַּדֵּל פֶּרַע שְׂעַר רֹאשׁוֹ אֵין לִי אֶלָּא מִי שֶׁיֵּשׁ לוֹ שֵׂעָר, שֶׁיִּנְהֹג בּוֹ קְדֻשָּׁה, אֶת שֶׁאֵין לוֹ שֵׂעָר, מִנַּיִן, תַּלְמוּד לוֹמַר "קָדֹשׁ יִהְיֶה", מִכָּל מָקוֹם דִּבְרֵי רַבִּי יֹאשִיָּה. רַבִּי יוֹנָתָן אוֹמֵר אֵינוֹ צָרִיךְ, שֶׁהֲרֵי כְּבָר נֶאֱמַר (להלן פסוק ז) כִּי נֵזֶר אֱלֹהָיו עַל רֹאשׁוֹ, בֵּין שֶׁיֵּשׁ לוֹ שֵׂעָר בֵּין שֶׁאֵין לוֹ שֵׂעָר, הָא מַה תַּלְמוּד לוֹמַר "קָדֹשׁ יִהְיֶה", לָעִנְיָן שֶׁאָמַרְנוּ.

"סְתָם נְזִירוּת שְׁלֹשִׁים יוֹם". מִנָּא הָנֵי מִלֵּי. אָמַר רַב מַתְנָא אֲמַר קְרָא קָדֹשׁ יִהְיֶה, יהי"ה בְּגִימַטְרִיָּא תְּלָתִין הָוֵי. בַּר (קַפָּרָא) [פַּדָּא] אָמַר כְּנֶגֶד נָזִיר נִזְרוֹ הָאָמוּר בַּתּוֹרָה שְׁלֹשִׁים חָסֵר אַחַת.  וְרַב מַתְנָא נַמֵּי, נֵילִיף מִנָּזִיר, [נִזְרוֹ. אֲמַר לֵיהּ] הַנְהוּ נְזִירוּת לִדְרָשָׁא, מִיַּיִן וְשֵׁכָר יַזִּיר לֶאֱסֹר יֵין מִצְוָה כְּיֵין רְשׁוּת, נֶדֶר נָזִיר מְלַמֵּד שֶׁנְּזִירוּת חָל עַל נְזִירוּת. וּבַר (קַפָּרָא) [פַּדָּא] אֲמַר לְךָ, לֵיכָּא חָד מִנְּהוֹן דְּלָאו לִדְרָשָׁא [אֶלָּא] מִדְּהַהוּא לְמִנְיָנָא כֻּלְּהוּ נַמֵּי לְמִנְיָנָא. תְּנַן הָתָם סְתָם נְזִירוּת שְׁלֹשִׁים יוֹם. בִּשְׁלָמָא לְרַב מַתְנָא נִיחָא, אֶלָּא לְבַר (קַפָּרָא) [פַּדָּא] קָשְׁיָא.  אֲמַר לְךָ אַיְידֵּי דְּאִיכָּא יוֹם (קָמָא) תְּלָתִין, (יוֹמֵי) דִּמְּגַלֵּחַ וּמַיְיתִי קָרְבָּן, דְּהָוָה לֵיהּ כַּפָּרָה, מִשּׁוּם הָכֵי תָּנָא שְׁלֹשִׁים.

הַמְּקַדֵּשׁ בִּשְׂעַר נָזִיר, אֵינָהּ מְקֻדֶּשֶׁת. מִנָּלָן. דַּאֲמַר קְרָא קָדֹשׁ יִהְיֶה גַּדֵּל פֶּרַע, גִּדּוּלוֹ יְהֵא קָדוֹשׁ. אִי מַה קֹּדֶשׁ תּוֹפֵס דָּמָיו וְיוֹצֵא לְחֻלִּין, אַף שְׂעַר נָזִיר נַמֵּי. מִי קָרִינַן קֹדֶשׁ, קָדֹשׁ קָרִינָן.

אָמַר שְׁמוּאֵל כָּל הַיּוֹשֵׁב בְּתַעֲנִית נִקְרָא חוֹטֵא, שֶׁנֶּאֱמַר  וְכִפֶּר עָלָיו מֵאֲשֶׁר חָטָא עַל הַנָּפֶשׁ, וְכִי בְּאֵיזֶה נֶפֶשׁ חָטָא, אֶלָּא לְפִי שֶׁצִּעֵר עַצְמוֹ מִן הַיַּיִן, וַהֲלֹא דְּבָרִים קַל וָחֹמֶר, וּמַה זֶה, שֶׁלֹּא צִעֵר עַצְמוֹ אֶלָּא מִן הַיַּיִן, נִקְרָא (קָדוֹשׁ) [חוֹטֵא], הַמְּצַעֵר עַצְמוֹ מִכָּל דָּבָר עַל אַחַת כַּמָּה וְכַמָּה. [רַבִּי אֶלְעָזָר אוֹמֵר נִקְרָא קָדוֹשׁ, שֶׁנֶּאֱמַר "קָדֹשׁ יִהְיֶה גַּדֵּל פֶּרַע שְׂעַר רֹאשׁוֹ", וּמַה זֶה שֶׁלֹּא צִעֵר עַצְמוֹ אֶלָּא מִדָּבָר אֶחָד נִקְרָא קָדוֹשׁ, הַמְּצַעֵר עַצְמוֹ מִכָּל דָּבָר עַל אַחַת כַּמָּה וְכַמָּה]. וּשְׁמוּאֵל נַמֵּי, הָא אִיקְרֵי קָדֹשׁ. הַהוּא דִּמְדַכֵּי נַפְשֵׁיהּ. וּלְרַבִּי אֶלְעָזָר נַמֵּי, הָא אִקְּרֵי חוֹטֵא. הַהוּא דִּמְסָאֵב נַפְשֵׁיהּ. וּמִי אֲמַר רַבִּי אֶלְעָזָר הָכֵי, וְהָאֲמַר רַבִּי אֶלְעָזָר לְעוֹלָם יִרְאֶה אָדָם עַצְמוֹ כְּאִלּוּ קָדוֹשׁ שָׁרוּי בְּתוֹךְ מֵעָיו שֶׁנֶּאֱמַר (הושע יא, ט) "בְּקִרְבְּךָ קָדוֹשׁ וְלֹא אָבוֹא בְּעִיר". לָא קַשְׁיָא, הָא דְּמָצֵי לְצַעֵר נַפְשֵׁיהּ, הָא דְּלָא מָצֵי. רֵישׁ לָקִישׁ אָמַר נִקְרָא חָסִיד, שֶׁנֶּאֱמַר  "גֹּמֵל נַפְשׁוֹ אִישׁ חָסֶד" וְגוֹ'. [אֲמַר רֵישׁ לָקִישׁ] אֵין תַּלְמִיד חָכָם רַשַּׁאי לֵישֵׁב בְּתַעֲנִית, מִפְּנֵי שֶׁמְּמַעֵט בִּמְלֶאכֶת שָׁמַיִם.  בַּר בֵּי רַב דְּיָתִיב בְּתַעֲנִיתָא כַּלְבָּא לֵיכוּל לְשֵׁירוּתֵיהּ.

+4רסט הֲרֵי עָלַי לְשַׁלֵּחַ פֶּרַע, הֲרֵי זֶה נָזִיר. וּמִמַּאי דְּהַאי שִׁלּוּחַ רִיבּוּיָא הוּא. דִּכְתִיב (שה"ש ד, יג) "שְׁלָחַיִךְ פַּרְדֵּס רִמּוֹנִים".  אֵימָא מִידִי דְעַבּוּרֵי, כְּדִכְתִיב (איוב ה, י) "וְשֹׁלֵחַ מַיִם עַל פְּנֵי חוּצוֹת". תַּנָּא פֶּרַע פֶּרַע יָלִיף, כְּתִיב הָכָא קָדֹשׁ יִהְיֶה גַּדֵּל פֶּרַע וּכְתִיב הָתָם  "וּפֶרַע לֹא יְשַׁלֵּחוּ".  וְאִיבָּעִית אֵימָא הַאי "וְשֹׁלֵחַ מַיִם" נַמֵּי רִבּוּיָא הוּא, כִּדְמַשְׁקִין לֵיהּ מַיָּא לְפֵירָא וְרַבִּי.

הֲרֵינִי נָזִיר מֵאָה יוֹם, אִם נִטְמָא יוֹם מֵאָה סוֹתֵר אֶת הַכֹּל. רַבִּי אֱלִיעֶזֶר אוֹמֵר אֵינוֹ סוֹתֵר אֶלָּא שְׁלֹשִׁים יוֹם. דְּאָמַר קְרָא (להלן פסוק יג) זֹאת תּוֹרַת הַנָּזִיר בְּיוֹם מְלֹאת, הַתּוֹרָה אָמְרָה נִטְמָא בְּיוֹם מְלֹאת תֵּן לוֹ תּוֹרַת נָזִיר.

לֵימָא כְתַנָּאֵי, עַד מְלֹאת הַיָּמִם, שׁוֹמֵעַ אֲנִי מִעוּט יָמִים שְׁנָיִם.  תַּלְמוּד לוֹמַר "קָדֹשׁ יִהְיֶה גַּדֵּל פֶּרַע", אֵין גִּדּוּל שֵׂעָר פָּחוּת מִשְּׁלֹשִׁים יוֹם דִּבְרֵי רַבִּי יֹאשִיָּה. רַבִּי [יוֹנָתָן] אוֹמֵר אֵינוֹ צָרִיךְ, [הֲרֵי הוּא אוֹמֵר] עַד מְלֹאת הַיָּמִם, אֵיזוֹ הֵן יָמִים שֶׁצְּרִיכִים לְמַלְּאוֹת, הֱוֵי אוֹמֵר שְׁלֹשִׁים. מַאי לָאו רַב מַתְנָא דַּאֲמַר כְּרַבִּי יֹאשִיָּה וּבַר (קַפָּרָא) [פַּדָּא] דַּאֲמַר כְּרַבִּי [יוֹנָתָן]. אֲמַר לְךָ רַב מַתְנָא כֻּלֵי עָלְמָא שְׁלֹשִׁים יוֹם בָּעִינָן, וְהָכָא בְּעַד וְעַד בִּכְלָל פְּלִיגֵי, רַבִּי יֹאשִיָּה סָבַר עַד וְלֹא עַד בִּכְלָל, וְרַבִּי [יוֹנָתָן] סָבַר עַד וְעַד בִּכְלָל. אֲמַר מַר אֵיזוֹ הֵן יָמִים שֶׁצְּרִיכִין לְמַלְּאוֹת, הֱוֵי אוֹמֵר שְׁלֹשִׁים. וְאֵימָא שַׁבָּת. שַׁבָּת מִי אִיכָּא חֲסִירוּתָא.  וְאֵימָא שָׁנָה. שָׁנָה מִי מָנִינָן לְיוֹמֵי, וְהַכְּתִיב (שמות יב, ב) "לְחָדְשֵׁי הַשָּׁנָה", חֳדָשִׁים אַתָּה מוֹנֶה לְשָׁנָה וְלֹא יָמִים לְשָׁנָה.

"גַּדֵּל פֶּרַע שְׂעַר רֹאשׁוֹ". לָמָּה נֶאֱמַר. לְפִי שֶׁהוּא אוֹמֵר (ויקרא יד, ט) "וְהָיָה בַּיּוֹם הַשְּׁבִיעִי יְגַלֵּחַ אֶת כָּל שְׂעָרוֹ" אַף הַנָּזִיר בְּמַשְׁמָע, הָא מָה אֲנִי מְקַיֵּם גַּדֵּל פֶּרַע שְׂעַר רֹאשׁוֹ, בִּשְׁאָר כָּל הַנְּזִירִים חוּץ מִן הַמְּנֻגָּע. אוֹ אֲפִלּוּ מְנֻגָּע, וּמָה אֲנִי מְקַיֵּם "יְגַלֵּחַ אֶת כָּל שְׂעָרוֹ", בִּשְׁאָר כָּל הַמְּנֻגָּעִים חוּץ מִן הַנָּזִיר. אוֹ אַף הַנָּזִיר. תַּלְמוּד לוֹמַר "יְגַלֵּחַ", אֲפִלּוּ נָזִיר. גַּדֵּל פֶּרַע שְׂעַר רֹאשׁוֹ לָמָּה נֶאֱמַר. לְפִי שֶׁהוּא אוֹמֵר  "וְהַצָּרוּעַ אֲשֶׁר בּוֹ הַנֶּגַע בְּגָדָיו יִהְיוּ פְרֻמִים וְרֹאשׁוֹ יִהְיֶה פָרוּעַ", "פָרוּעַ",  יְגַדֵּל שֵׂעָר, אוֹ אֵינוֹ אֶלָּא "פָרוּעַ" כְּמַשְׁמָעוֹ, הֲרֵי אַתָּה דָן, נֶאֱמַר כָּאן "פָּרוּעַ" וְנֶאֱמַר לְהַלָּן פָּרוּעַ, מַה פָּרוּעַ הָאָמוּר לְהַלָּן, גִּדּוּל שֵׂעָר, אַף "פָּרוּעַ" הָאָמוּר כָּאן, גִּדּוּל שֵׂעָר.

"כֹּל יְמֵי נִזְרוֹ". לַעֲשׂוֹת (כָּל) יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבְּנוֹתָיו. אוֹ לֹא יְהֵא חַיָּב עַד שֶׁיְּשַׁלֵּם נְזִירוּתוֹ. הֲרֵי אַתָּה דָן, הוֹאִיל וְאָסוּר בְּיַיִן וְאָסוּר בְּתִגְלַחַת אִם לָמַדְתִּי לְיַיִן שֶׁעָשָׂה יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּנוֹת, אַף תִּגְלַחַת נַעֲשֶׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. וְעוֹד קַל וָחֹמֶר, וּמַה הַיַּיִן שֶׁאֵינוֹ (מֻתָּר) [סוֹתֵר] עָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, תִּגְלַחַת שֶׁמֻּתֶּרֶת, אֵינוֹ דִין שֶׁנַּעֲשֶׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. לֹא אִם אָמַרְתָּ בְּיַיִן, שֶׁלֹּא הֻתָּר מִכְּלָלוֹ, לְפִיכָךְ עָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, תֹּאמַר בְּתִגְלַחַת, שֶׁהֻתְּרָה מִכְּלָלָהּ, לְפִיכָךְ לֹא נַעֲשָׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. הֲרֵי טֻמְאָה תּוֹכִיחַ, שֶׁהֻתְּרָה מִכְּלָלָהּ, וְעָשָׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, וְהִיא תּוֹכִיחַ לְתִגְלַחַת, שֶׁאַף עַל פִּי שֶׁהֻתְּרָה מִכְּלָלָהּ נַעֲשָׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. לֹא אִם אָמַרְתָּ בְּטֻמְאָה, שֶׁהִיא סוֹתֶרֶת אֶת הַכֹּל, לְפִיכָךְ עָשָׂה בָּהּ יָמִים שֶׁלְּאַחַר מְלֹאת כַּיָּמִים שֶׁבְּתוֹךְ מְלֹאת עַד הֲבָאַת קָרְבָּן, תֹּאמַר תִּגְלַחַת, שֶׁאֵינָהּ סוֹתֶרֶת אֶת הַכֹּל, לְפִיכָךְ לֹא נַעֲשָׂה בָּהּ יָמִים שֶׁלְּאַחַר מְלֹאת כַּיָּמִים שֶׁבְּתוֹךְ מְלֹאת עַד הֲבָאַת קָרְבָּן. לֹא זָכִיתִי מִן הַדִּין.  תַּלְמוּד לוֹמַר (להלן פסוק כט) וְאַחַר יִשְׁתֶּה הַנָּזִיר יָיִן, וְכִי הַנָּזִיר שׁוֹתֶה יַיִן, אֶלָּא מֻפְנֶה לָדוּן לְהַקִּישׁ גְּזֵרָה שָׁוָה, נֶאֱמַר כָּאן "נָזִיר" וְנֶאֱמַר לְהַלָּן "נָזִיר", מַה נָּזִיר הָאָמוּר לְהַלָּן עָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן,  אַף נָזִיר הָאָמוּר כָּאן עָשָׂה יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן.

"גַּדֵּל פֶּרַע שְׂעַר רֹאשׁוֹ". לָמָּה נֶאֱמַר. לְפִי שֶׁהוּא אוֹמֵר עַד מְלֹאת הַיָּמִם שֶׁאִי אָמַר הֲרֵינִי נָזִיר סְתָם קוֹרֵא אֲנִי עָלָיו עַד מְלֹאת הַיָּמִם, שׁוֹמֵעַ אֲנִי מִעוּט יָמִים שְׁנַיִם, תַּלְמוּד לוֹמַר "גַּדֵּל פֶּרַע שְׂעַר רֹאשׁוֹ", כַּמָּה הוּא גִּדּוּל פֶּרַע, אֵין פָּחוּת מִשְּׁלֹשִׁים יוֹם  אֲבָל מֵחֹדֶשׁ וּלְמַעְלָה (אוֹ) [אַף] חֹדֶשׁ וְיוֹם אֶחָד אוֹ חֹדֶשׁ וּשְׁנֵי יָמִים.

{pפסוק ו-חp}  כָּל יְמֵי הַזִּירוֹ לַה' עַל נֶפֶשׁ מֵת לֹא יָבֹא. שׁוֹמֵעַ אֲנִי אֲפִלּוּ נֶפֶשׁ בְּהֵמָה בְּמַשְׁמָע כָּעִנְיָן שֶׁנֶּאֱמַר  "וּמַכֵּה נֶפֶשׁ בְּהֵמָה", תַּלְמוּד לוֹמַר "עַל נֶפֶשׁ מֵת", בְּנֶפֶשׁ אָדָם הַכָּתוּב מְדַבֵּר. רַבִּי יִשְׁמָעֵאל אוֹמֵר, אֵינוֹ צָרִיךְ, הֲרֵי הוּא אוֹמֵר לֹא יָבֹא בְּנֶפֶשׁ אָדָם הַמְּטַמֵּא בְּבִיאָה הַכָּתוּב מְדַבֵּר.

"לְאָבִיו וּלְאִמּוֹ אֵינוֹ מִטַּמֵּא" אֲבָל מִטַּמֵּא הוּא לְמֵת מִצְוָה. עַד (שֶׁיֹּאמַר) [שֶׁלֹּא יֹאמַר] יֵשׁ לִי בְּדִין, וּמַה כֹּהֵן גָּדוֹל שֶׁקְּדֻשָּׁתוֹ קְדֻשַּׁת עוֹלָם מִטַּמֵּא לְמֵת מִצְוָה נָזִיר שֶׁאֵין קְדֻשָּׁתוֹ קְדֻשַּׁת עוֹלָם אֵינוֹ דִּין שֶׁהוּא מִטַּמֵּא לְמֵת מִצְוָה. לֹא אִם אָמַרְתָּ בְּכֹהֵן גָּדוֹל שֶׁכֵּן אֵינוֹ מֵבִיא קָרְבָּן עַל טֻמְאָתוֹ תֹּאמַר בְּנָזִיר שֶׁמֵּבִיא קָרְבָּן עַל טֻמְאָתוֹ. תַּלְמוּד לוֹמַר "לְאָבִיו וּלְאִמּוֹ לְאָחִיו וּלְאַחֹתוֹ לֹא יִטַּמָּא" אֲבָל יִטַּמֵּא לְמֵת מִצְוָה. אוֹ לְאָבִיו וּלְאִמּוֹ לֹא יִטַּמָּא אֲבָל מִטַּמֵּא לִשְׁאָר מֵתִים. אָמַרְתָּ קַל וָחֹמֶר, וּמַה כֹּהֵן הֶדְיוֹט שֶׁמִּטַּמֵּא לִקְרוֹבִים אֵינוֹ מִטַּמֵּא לִשְׁאָר מֵתִים נָזִיר שֶׁאֵינוֹ מִטַּמֵּא לִקְרוֹבִים אֵינוֹ דִּין שֶׁלֹּא יִטַּמֵּא לִשְׁאָר מֵתִים. הָא מַה תַּלְמוּד לוֹמַר "לְאָבִיו וּלְאִמּוֹ", לְאָבִיו [וּלְאִמּוֹ הוּא] דְּאֵינוֹ מִטַּמֵּא אֲבָל מִטַּמֵּא הוּא לְמֵת מִצְוָה. הָא עַד (שֶׁיֹּאמַר) [שֶׁלֹּא יֹאמַר] יֵשׁ לִי בְּדִין נֶאֶמְרוּ כְּלָלוֹת בְּכֹהֵן גָּדוֹל וְנֶאֶמְרוּ כְּלָלוֹת בְּנָזִיר מַה כְּלָלוֹת הָאֲמוּרוֹת בְּכֹהֵן גָּדוֹל לְאָבִיו וּלְאִמּוֹ אֵינוֹ מִטַּמֵּא אֲבָל מִטַּמֵּא לְמֵת מִצְוָה אַף כְּלָלוֹת הָאֲמוּרוֹת בְּנָזִיר לְאָבִיו וּלְאִמּוֹ אֵינוֹ מִטַּמֵּא אֲבָל מִטַּמֵּא לְמֵת מִצְוָה, אוֹ כַּלֵּךְ לְדֶרֶךְ זוֹ נֶאֶמְרוּ כְּלָלוֹת בְּכֹהֵן הֶדְיוֹט וְנֶאֶמְרוּ כְּלָלוֹת בְּנָזִיר מַה כְּלָלוֹת הָאֲמוּרוֹת בְּכֹהֵן הֶדְיוֹט מִטַּמֵּא לְאָבִיו אַף כְּלָלוֹת הָאֲמוּרוֹת בְּנָזִיר מִטַּמֵּא לְאָבִיו. תַּלְמוּד לוֹמַר "לְאָבִיו וּלְאִמּוֹ לֹא יִטַּמָּא" [הָא לְמֵת מִצְוָה מִטַּמֵּא]. הָא מִבָּעֵי לֵיהּ לוֹמַר שֶׁאֵינוֹ מִטַּמֵּא לְאָבִיו מַמָּשׁ, אֶלָּא לְאָבִיו [לוֹמַר] שֶׁלֹּא יִטַּמֵּא לְאָבִיו, וּלְאָחִיו לֹא יִטַּמָּא, אֲבָל מִטַּמֵּא לְמֵת מִצְוָה. וּלְאִמּוֹ לִגְזֵירָה שָׁוָה, לְכִדְרַבִּי. וּלְאַחֹתוֹ לִכְדְּתַנְיָא הֲרֵי שֶׁהָיָה הוֹלֵךְ לִשְׁחֹט אֶת פִּסְחוֹ וְלָמוּל אֶת בְּנוֹ [וְשָׁמַע שֶׁמֵּת לוֹ מֵת] יָכוֹל יִטַּמֵּא,  אָמַרְתָּ לֹא יִטַּמֵּא, יָכוֹל לֹא יִטַּמֵּא לְמֵת מִצְוָה, תַּלְמוּד לוֹמַר "וּלְאַחֹתוֹ" לַאֲחֹתוֹ לֹא מִטַּמֵּא אֲבָל מִטַּמֵּא לְמֵת מִצְוָה.

רַבִּי עֲקִיבָא אוֹמֵר (נְפָשׁוֹת) [נֶפֶשׁ] אֵלוּ הָרְחוֹקִים, מֵת אֵלּוּ הַקְּרוֹבִים. לְאָבִיו וּלְאִמּוֹ לְאָבִיו וּלְאִמּוֹ אֵינוֹ מִטַּמֵּא אֲבָל מִטַּמֵּא לְמֵת מִצְוָה וּלְאָחִיו שֶׁאִם הָיָה כֹּהֵן גָּדוֹל וְהוּא נָזִיר,  לְאָחִיו אֵינוֹ מִטַּמֵּא אֲבָל מִטַּמֵּא לְמֵת מִצְוָה. וּלְאַחֹתוֹ לִכְדְּתַנְיָא וְכוּ'. וּלְרַבִּי עֲקִיבָא גְּזֵרָה שָׁוָה דְּרַבִּי מְנָא לֵיהּ. [אָמַר לְךָ], כֵּיוָן דְּאַמְרִינָן שֶׁאִם הָיָה כֹּהֵן גָּדוֹל וְנָזִיר לְאָחִיו אֵינוֹ מִטַּמֵּא אֲבָל מִטַּמֵּא לְמֵת מִצְוָה, מַה לִּי כֹּהֵן גָּדוֹל לְחוֹדֵיהּ מַה לִּי נָזִיר [וְכֹהֵן גָּדוֹל]. וּלְרַבִּי יִשְׁמָעֵאל כֹּהֵן גָּדוֹל וְהוּא נָזִיר מְנָא לֵיהּ. כֵּיוַן דְּשָׁרֵי רַחֲמָנָא חַד לָאו לְגַבֵּי מֵת מִצְוָה, מַה לִּי חַד לָאו מַה לִּי תְּרֵי לָאוִין. אַחֹתוֹ לָמָּה לִי. סַלְקְא דַעְתָּךְ אֲמִינָא כִּי שָׁרָא לְמֵת מִצְוָה לְנָזִיר וְכֹהֵן גָּדוֹל דְּלָאו הוּא, אֲבָל מִילָה וּפֶסַח דְּכָרֵת לֹא יִטַּמֵּא לְמֵת מִצְוָה, קָא מַשְׁמַע לָן.  וּלְרַבִּי עֲקִיבָא מִכְּדֵי לָא שְׁנָא כֹּהֵן גָּדוֹל לְחוֹדֵיהּ וְלָא שְׁנָא כֹּהֵן גָּדוֹל וְנָזִיר נָפְקָא לֵיהּ מִוּלְאַחֹתוֹ, לְאָבִיו וּלְאִמּוֹ לָמָּה לִי. צְרִיכָא, דְּאִי (אִיתְמַר) [כְּתַב] אָבִיו הֲוָה אֲמִינָא הַיְינוּ טַעֲמָא דְּלָא מִטַּמֵּא מִשּׁוּם דַּחֲזָקָה בְּעָלְמָא הוּא אֲבָל אִמּוֹ דְּוַדַּאי יְלִידְתֵּיהּ אֵימָא לִטַּמֵּא לָהּ, וְאִי כְּתַב רַחֲמָנָא אִמּוֹ הֲוָה אֲמִינָא אִמּוֹ הוּא דְּלֹא מִטַּמֵּא לָהּ דְּלָא אָזִיל זַרְעָהּ בַּתְרָהּ אֲבָל אָבִיו, כֵּיוָן דְּאָמַר מַר (לעיל א, ב) "לְמִשְׁפְּחֹתָם לְבֵית אֲבֹתָם" אֵימָא לִטַּמֵּא לָהּ, קָא מַשְׁמַע לָן דְּלָא.

אִתְּמַר, אֲמַר רַבָּה אֲמַר רַב הוּנָא, מִקְרָא מָלֵא דִּבֵּר הַכָּתוּב לֹא יִטַּמָּא, כְּשֶׁהוּא אוֹמֵר עַל נֶפֶשׁ מֵת לֹא יָבֹא לְהַזְהִירוֹ עַל הַטֻּמְאָה וּלְהַזְהִירוֹ עַל הַבִּיאָה, אֲבָל טֻמְאָה וְטֻמְאָה לֹא. וְרַב יוֹסֵף אֲמַר, אֲפִלּוּ טֻמְאָה וְטֻמְאָה, דַּאֲמַר רַב הוּנָא, נָזִיר שֶׁהָיָה עוֹמֵד בְּבֵית הַקְּבָרוֹת וְהוֹשִׁיטוּ לוֹ מֵתוֹ וּמֵת אַחֵר וְנָגַע בּוֹ חַיָּב.  אֵיתִיבֵיהּ אַבַּיֵּי, (נָזִיר) [כֹּהֵן] שֶׁהָיָה מֵת מֻנָּח עַל כְּתֵפוֹ וְהוֹשִׁיטוּ [לוֹ מֵתוֹ וּמֵת אַחֵר וְנָגַע בּוֹ] יָכוֹל יְהֵא חַיָּב, תַּלְמוּד לוֹמַר (ויקרא כא, ד) "לֹא יִטַּמָּא בַּעַל בְּעַמָּיו לְהֵחַלּוֹ", מִי שֶׁאֵינוֹ מְחֻלָּל, יָצָא זֶה שֶׁהוּא מְחֻלָּל וְעוֹמֵד. אֲמַר לֵיהּ, וְתִיקְשֵׁי לָךְ מַתְנִיתִין, דִּתְנַן הָיָה מִטַּמֵּא לְמֵתִים [כָּל הַיּוֹם אֵינוֹ חַיָּב אֶלָּא אַחַת], אָמְרוּ לֵיהּ אַל תִּטַּמֵא אַל תִּטַּמֵּא חַיָּב עַל כָּל אַחַת וְאַחַת, וְאַמַּאי הָא מִטַּמֵּא וְקָאִים. לָא קַשְׁיָא, כָּאן בְּחִיבּוּרִין  כָּאן שֶׁלֹּא בְּחִיבּוּרִין. וְטֻמְאָה בְּחִבּוּרִין דְּאוֹרַיְתָא וְהָא אָמַר רַבִּי יַנַּאי לֹא אָמְרוּ טֻמְאָה בְּחִיבּוּרִין אֶלָּא לְעִנְיַן תְּרוּמָה וְקָדָשִׁים  אֲבָל לְנָזִיר וְעוֹשֵׂה פֶּסַח לֹא, וְאִי אַמְרֵת דְּאוֹרַיְתָא מַאי שְׁנָא.  כָּאן בְּחִבּוּרֵי אָדָם בְּאָדָם כָּאן בְּחִבּוּרֵי אָדָם בְּמֵת.

תַּנְיָא רַבִּי עֲקִיבָא אוֹמֵר "נֶפֶשׁ" אֵלּוּ קְרוֹבִים וְכוּ' "וּלְאַחֹתוֹ" מַה תַּלְמוּד לוֹמַר, הֲרֵי שֶׁהָיָה הוֹלֵךְ לִשְׁחֹט אֶת פִּסְחוֹ וְכוּ', תַּלְמוּד לוֹמַר "וּלְאַחֹתוֹ" לַאֲחוֹתוֹ הוּא דְּאֵינוֹ מִטַּמֵּא הָא לְמֵת מִצְוָה מִטַּמֵּא. אַמַּאי לֵימָא  "אֵין חָכְמָה וְאֵין עֵצָה וְאֵין תְּבוּנָה לְנֶגֶד ה'", כָּל מָקוֹם שֶׁיֵּשׁ חִלּוּל הַשֵּׁם אֵין חוֹלְקִין כָּבוֹד לְרַב. שָׁאנִי הָכָא דִּכְתִיב "וּלְאַחֹתוֹ". וְנִגְמֹר מִנָּהּ. שֵׁב וְאַל תַּעֲשֶׂה שָׁאנִי.

טֻמְאָה לֹא תֻּתַּר מִכְּלָלָהּ קַל וָחֹמֶר מִיַּיִן וּמַה יַּיִן שֶׁאֵינוֹ סוֹתֵר  לֹא הֻתַּר מִכְּלָלוֹ טֻמְאָה שֶׁסּוֹתֶרֶת אֵינוֹ דִּין שֶׁלֹּא תֻּתַּר מִכְּלָלָהּ. תַּלְמוּד לוֹמַר "לְאָבִיו וּלְאִמּוֹ לֹא יִטַּמָּא" אֲבָל יִטַּמֵּא לְמֵת מִצְוָה.

"לְאָבִיו וּלְאִמּוֹ לְאָחִיו וּלְאַחֹתוֹ". אֲבָל לִבְנוֹ וּלְבִתּוֹ לֹא נֶאֱמַר,  (שֶׁאֵין) [שֶׁאַף] הַקְּטַנִּים נוֹזְרִין לֹא יִטַּמָּא לָהֶם בְּמֹתָם. בְּמוֹתָם לֹא יִטַּמֵּא אֲבָל מִטַּמֵּא לְנִגְעָן וּלְזוֹבָן, בְּמוֹתָם אֵינוֹ מִטַּמֵּא אֲבָל עוֹמֵד בְּהֶסְפֵּד וּבְשׁוּרָה. כִּי נֵזֶר אֱלֹהָיו. בֵּין שֶׁיֵּשׁ לוֹ [שֵׂעָר] וּבֵין שֶׁאֵין לוֹ [שֵׂעָר], דִּבְרֵי רַבִּי יוֹנָתָן.

"כֹּל יְמֵי נִזְרוֹ קָדֹשׁ הוּא לַה'". לָמָּה נֶאֱמַר. לְפִי שֶׁהוּא אוֹמֵר (לעיל פסוק ה) "עַד מְלֹאת הַיָּמִם אֲשֶׁר יַזִּיר לַה'" אֵין לִי אֶלָּא מִי שֶׁיֵּשׁ לוֹ הֶפְסֵק לִנְזִירוּתוֹ, נְזִיר עוֹלָם מִנַּיִן, תַּלְמוּד לוֹמַר "כֹּל יְמֵי נִזְרוֹ" לְהָבִיא נְזִיר עוֹלָם.

"קָדֹשׁ הוּא לַה'". (יִהְיֶה) זוֹ קְדֻשַּׁת הַגּוּף. אוֹ אֵינוֹ אֶלָּא קְדֻשַּׁת שֵׂעָר. כְּשֶׁהוּא אוֹמֵר קָדֹשׁ יִהְיֶה הֲרֵי קְדֻשַּׁת שֵׂעָר אָמוּר, הָא מַה תַּלְמוּד לוֹמַר "קָדֹשׁ הוּא לַה'", זוֹ קְדֻשַּׁת הַגּוּף.

מִי שֶׁנָּזַר בְּאֶרֶץ טְמֵאָה וּבָא לוֹ לְאֶרֶץ טְהוֹרָה, יָכוֹל יְגַלֵּחַ  וִישַׁלַּח פֶּרַע שֵׁנִי. תַּלְמוּד לוֹמַר (לעיל פסוק ה) "קָדֹשׁ יִהְיֶה גַּדֵּל פֶּרַע".

יֹאמַר מֵת, וּמַה תַּלְמוּד לוֹמַר "נֶפֶשׁ" לְהָבִיא אֶת הַדָּם. יָכוֹל יִטַּמֵּא הוּא עַל מֵת מִצְוָה [בְּחוֹל, וְלֹא יִטַּמֵּא עַל מֵת מִצְוָה] בָּרֶגֶל. תַּלְמוּד לוֹמַר "לְאִמּוֹ לֹא יִטַּמָּא" אֲבָל מִטַּמֵּא הוּא לְמֵת מִצְוָה בָּרֶגֶל. יָכוֹל יִטַּמֵּא הוּא עַל מֵת מִצְוָה [בִּקְרוֹבִים וְלֹא יִטַּמֵּא עַל מֵת מִצְוָה] בִּרְחוֹקִים תַּלְמוּד לוֹמַר "לְאָחִיו לֹא יִטַּמָּא" וּמִטַּמֵּא עַל מֵת מִצְוָה בִּרְחוֹקִים. יָכוֹל יִטַּמֵּא עַל מֵת מִצְוָה בִּקְרוֹבִים בָּרֶגֶל אֲבָל לֹא יִטַּמֵּא עַל מֵת מִצְוָה בִּרְחוֹקִים בָּרֶגֶל.  תַּלְמוּד לוֹמַר "וּלְאַחֹתוֹ לֹא יִטַּמָּא" וּמִטַּמֵּא הוּא עַל מֵת מִצְוָה בִּרְחוֹקִים בָּרֶגֶל. "לְאָבִיו וּלְאִמּוֹ לְאָחִיו וּלְאַחֹתוֹ לֹא יִטַּמָּא לָהֶם" פְּרָט לְנוֹגֵעַ בְּשָׁפִיר. בְּמֹתָם. רִבָּה דָּבָר אַחֵר שֶׁיְּטַמֵּא כְּמֵת שָׁלֵם, וְאֶת מָה אֲנִי מְרַבֶּה, הַשִּׁדְרָה וְהַגֻּלְגֹּלֶת וַחֲצִי לוֹג דָּם  וַחֲצִי קַב עֲצָמוֹת וְאֵבֶר מִן הַמֵּת וְאֵבֶר מִן הַחַי שֶׁיֵּשׁ עָלָיו בָּשָׂר כָּרָאוּי. כִּי נֵזֶר אֱלֹהָיו עַל רֹאשׁוֹ. מַגִּיד שֶׁהַנְּזִירוּת בָּרֹאשׁ.

{pפסוק טp}  "וְכִי יָמוּת מֵת עָלָיו בְּפֶתַע פִּתְאֹם". פֶּתַע זֶה שׁוֹגֵג, וְכֵן הוּא אוֹמֵר (להלן לה, כב) "וְאִם בְּפֶתַע בְּלֹא אֵיבָה הֲדָפוֹ". פִּתְאֹם זֶה אֹנֶס, וְכֵן הוּא אוֹמֵר  "וַיֹּאמֶר ה' פִּתְאֹם אֶל מֹשֶׁה". תַּנְיָא אִידָךְ פִּתְאֹם זֶה מֵזִיד, וְכֵן הוּא אוֹמֵר (משלי כב, ג) "עָרוּם רָאָה רָעָה וְנִסְתַּר וּפְתָיִים עָבְרוּ וְנֶעֱנָשׁוּ".  וְנִכְתּוּב קְרָא פִּתְאֹם דְּמַשְׁמַע שׁוֹגֵג וּמַשְׁמָע מֵזִיד וּמַשְׁמָע אֹנֶס, מַשְׁמָע אֹנֶס וּמֵזִיד כִּדְאָמְרִינַן, וּמַשְׁמָע נַמֵּי שׁוֹגֵג דִּכְתִיב  "פֶּתִי יַאֲמִין לְכָל דָּבָר וְעָרוּם יָבִין לַאֲשֻׁרוֹ", וְלֹא נִכְתּוּב קְרָא פֶּתַע. אִי כְּתַב רַחֲמָנָא פִּתְאֹם, אַף עַל גַּב דְּמַשְׁמַע שׁוֹגֵג וּמַשְׁמָע מֵזִיד הֲוָה אֲמִינָא כִּי מַיְיתֵי קָרְבָּן, בְּשׁוֹגֵג, מִידִי דַּהֲוָה אַתּוֹרָה כֻּלָּהּ אֲבָל אֹנֶס וּמֵזִיד אֵימָא לָא, לְהָכֵי כְּתַב רַחֲמָנָא פֶּתַע דְּשׁוֹגֵג הוּא, לְגַלּוּי עֲלֵיהּ דְּפִתְאֹם דְּאֹנֶס וּמֵזִיד הוּא דַּאֲפִלּוּ הָכִי חִיֵּב רַחֲמָנָא.

"וְכִי יָמוּת מֵת עָלָיו". לְהוֹצִיא אֶת הַסָּפֵק, שֶׁהָיָה בְּדִין וּמָה אִם בְּמָקוֹם שֶׁלֹּא עָשָׂה אֹנֶס כְּרָצוֹן עָשָׂה סָפֵק כְּוַדַּאי כָּאן שֶׁעָשָׂה אֹנֶס כְּרָצוֹן אֵינוֹ דִּין שֶׁנַּעֲשֶׂה סָפֵק כְּוַדַּאי, תַּלְמוּד לוֹמַר "וְכִי יָמוּת מֵת עָלָיו" לְהוֹצִיא אֶת הַסָּפֵק.

"בְּפֶתַע (פִּתְאֹם") לְהָבִיא אֶת הָאֹנֶס, שֶׁהָיָה בְּדִין וּמָה אִם בְּמָקוֹם שֶׁעָשָׂה סָפֵק כְּוַדַּאי לֹא עָשָׂה אֹנֶס כְּרָצוֹן כָּאן שֶׁלֹּא עָשָׂה סָפֵק כְּוַדַּאי אֵינוֹ דִּין שֶׁלֹּא נַעֲשֶׂה אֹנֶס כְּרָצוֹן, תַּלְמוּד לוֹמַר "בְּפֶתַע" לְהָבִיא אֶת הָאֹנֶס פִּתְאֹם לְהָבִיא אֶת הַשּׁוֹגֵג, וְהַדִּין נוֹתֵן  וּמָה אִם בְּמָקוֹם שֶׁלֹּא חִיֵּב אֶת הַמֵּזִיד חִיֵּב אֶת הַשּׁוֹגֵג כָּאן שֶׁחִיֵּב אֶת הַמֵּזִיד אֵינוֹ דִּין שֶׁנְּחַיֵּב אֶת הַשּׁוֹגֵג. וּמִנַּיִן שֶׁחִיֵּב אֶת הַמֵּזִיד. אָמַרְתָּ קַל וָחֹמֶר וּמַה שְּׁבוּעַת הָעֵדוּת שֶׁלֹּא חִיֵּב אֶת הַשּׁוֹגֵג חִיֵּב אֶת הַמֵּזִיד כָּאן שֶׁחִיֵּב אֶת הַשּׁוֹגֵג אֵינוֹ דִּין שֶׁנְּחַיֵּב אֶת הַמֵּזִיד. לֹא אִם אָמַרְתָּ בִּשְׁבוּעַת הָעֵדוּת. שֶׁאֵינוֹ לוֹקֶה תֹּאמַר כָּאן שֶׁלּוֹקֶה, הוֹאִיל וְלוֹקֶה לֹא יָבִיא קָרְבָּן. תַּלְמוּד לוֹמַר (להלן פסוק יא) "וְכִפֶּר עָלָיו מֵאֲשֶׁר חָטָא".  דִּבְרֵי רַבִּי יֹאשִיָּה. רַבִּי יוֹנָתָן אוֹמֵר בְּפֶתַע זֶה שׁוֹגֵג. פִּתְאֹם זֶה אֹנֶס.

"וְכִי יָמוּת מֵת" לְרַבּוֹת שֶׁנָּפַל עָלָיו הַבַּיִת וְעַל הַמֵּת. בְּפֶתַע פִּתְאֹם. לְרַבּוֹת שֶׁמֵּת עָלָיו בְּפוּנְדָקִי.

"וְטִמֵּא רֹאשׁ נִזְרוֹ" בְּטָהוֹר שֶׁנִּטְמָא הַכָּתוּב מְדַבֵּר שֶׁהוּא טָעוּן הַעֲבָרַת שֵׂעָר וַהֲבָאַת צִפָּרִין, וְלִפְטֹר אֶת הַנָּזִיר בַּקֶּבֶר שֶׁאֵינוֹ טוֹעֵן הַעֲבָרַת שֵׂעָר וַהֲבָאַת צִפָּרִין. וַהֲלֹא דְּבָרִים קַל וָחוֹמֶר וּמַה טָּהוֹר שֶׁנִּטְמָא טָעוּן הַעֲבָרַת שֵׂעָר וַהֲבָאַת צִפָּרִין נָזִיר בְּקֶבֶר אֵינוֹ דִּין שֶׁיְּהֵא טָעוּן הַעֲבָרַת שֵׂעָר וַהֲבָאַת צִפָּרִין. תַּלְמוּד לוֹמַר "וְטִמֵּא רֹאשׁ נִזְרוֹ" בְּמִי שֶׁהָיָה טָהוֹר וְנִטְמָא הַכָּתוּב מְדַבֵּר.

"וְטִמֵּא רֹאשׁ". יָכוֹל שֶׁאֵין הַנָּזִיר מְגַלֵּחַ אֶלָּא כְּשֶׁהוּא נוֹגֵעַ בְּמֵת שָׁלֵם וּבְשִׁדְרָה וּבְגֻלְגֹּלֶת וּבַחֲצִי לוֹג דָּם וּבַחֲצִי קַב עֲצָמוֹת וְאֵבֶר מִן הַחַי וְאֵבֶר מִן הַמֵּת שֶׁיֵּשׁ עֲלֵיהֶן בָּשָׂר כָּרָאוּי, כְּשֶׁהוּא אוֹמֵר טִמֵּא רִבָּה אֵבֶר מִן הַמֵּת וְאֵבֶר מִן הַחַי שֶׁאֵין עֲלֵיהֶם בָּשָׂר כָּרָאוּי. טִמֵּא וְטִמֵּא רִבָּה כַּזַּיִת מִן הַמֵּת וְכַזַּיִת מִן הַנֶּצֶּל  וּמְלֹא תַּרְוָד רָקָב. נִזְרוֹ רִבָּה עֶצֶם כִּשְׂעוֹרָה שֶׁיְּטַמֵּא בְּמַגַּע וּבְמַשָּׂא.

"וְגִלַּח רֹאשׁוֹ". רֹאשׁוֹ הוּא מְגַלֵּחַ וְאֵין מְגַלֵּחַ כָּל שְׂעָרוֹ. שֶׁהָיָה בְּדִין, הוֹאִיל וּמְצֹרָע מְגַלֵּחַ וּמֵבִיא קָרְבָּן וְנָזִיר מְגַלֵּחַ וּמֵבִיא קָרְבָּן אִם לָמַדְתָּ לִמְצֹרָע שֶׁמְּגַלֵּחַ כָּל שְׂעָרוֹ אַף נָזִיר יְגַלֵּחַ כָּל שְׂעָרוֹ. לֹא אִם אָמַרְתָּ בִּמְצֹרָע שֶׁמְּגַלֵּחַ תִּגְלַחַת שְׁנִיָּה [לְפִיכָךְ יְגַלֵּחַ כָּל שְׂעָרוֹ] אֲבָל נָזִיר שֶׁאֵין מְגַלֵּחַ תִּגְלַחַת שְׁנִיָּה לֹא יְגַלֵּחַ כָּל שְׂעָרוֹ. הֲרֵי לְוִיִּם יוֹכִיחוּ שֶׁאֵין מְגַלְּחִין תִּגְלַחַת שְׁנִיָּה וּמְגַלְּחִין אֶת כָּל שְׂעָרָן, וְהֵם יוֹכִיחוּ לְנָזִיר שֶׁאַף עַל פִּי שֶׁאֵין מְגַלֵּחַ תִּגְלַחַת שְׁנִיָּה יְגַלֵּחַ אֶת כָּל שְׂעָרוֹ. תַּלְמוּד לוֹמַר "וְגִלַּח רֹאשׁוֹ" רֹאשׁוֹ הוּא מְגַלֵּחַ וְאֵין מְגַלֵּחַ אֶת כָּל שְׂעָרוֹ.

+4רצב "בְּיוֹם טָהֳרָתוֹ". בְּיוֹם הַזָּיָתוֹ בַּשְּׁבִיעִי. אַתָּה אוֹמֵר בְּיוֹם הַזָּאָתוֹ בַּשְּׁבִיעִי אוֹ בַּשְׁמִינִי. תַּלְמוּד לוֹמַר "בַּשְּׁבִיעִי". אוֹ בַּשְּׁבִיעִי וְאַף עַל פִּי שֶׁלֹּא הֻזָּה. תַּלְמוּד לוֹמַר "בְּיוֹם טָהֳרָתוֹ" בְּיוֹם הַזָּיָתוֹ בַּשְּׁבִיעִי. אֵין לִי אֶלָּא שְׁבִיעִי, שְׁמִינִי תְּשִׁיעִי וַעֲשִׂירִי מִנָּיִן. תַּלְמוּד לוֹמַר "יְגַלְּחֶנּוּ". אֵין לִי אֶלָּא בַּיּוֹם, בַּלַּיְלָה מִנָּיִן. תַּלְמוּד לוֹמַר "יְגַלְּחֶנּוּ". אֵין לִי אֶלָּא תִּגְלַחַת טֻמְאָה, תִּגְלַחַת טָהֳרָה מִנָּיִן. תַּלְמוּד לוֹמַר "יְגַלְּחֶנּוּ". מִכָּאן אָמְרוּ,  תִּגְלַחַת טֻמְאָה מְגַלֵּחַ וְאַחַר כָּךְ מֵבִיא, וְאִם הֵבִיא וְאַחַר כָּךְ גִּלַּח לֹא יָצָא.

+4רצג אֲמַר רַב אָחָא בְּרֵיהּ דְּרַב אִיקָא זֹאת אוֹמֶרֶת רֻבּוֹ כְּכֻלּוֹ דְּאוֹרָיְתָא, מִדְּגָלֵי רַחֲמָנָא גַּבֵּי נָזִיר בַּיּוֹם הַשְּׁבִיעִי יְגַלְּחֶנּוּ הָכָא הוּא [דְּעַד] דְּאִיכָּא כֻּלּוֹ הָא בְּעָלְמָא רֻבּוֹ כְּכֻלּוֹ.

"תִּגְלַחַת הַטֻּמְאָה כֵּיצַד". הָיָה מַזֶּה בַּשְׁלִישִׁי וּבַשְּׁבִיעִי, וּמְגַלֵּחַ בַּשְׁבִיעִי וּמֵבִיא קָרְבְּנוֹתָיו בַּשְּׁמִינִי, וְאִם גִּלַּח בַּשְּׁמִינִי מֵבִיא קָרְבְּנוֹתָיו בּוֹ בַּיּוֹם, דִּבְרֵי רַבִּי עֲקִיבָא. אֲמַר לֵיהּ רַבִּי טַרְפוֹן, מַה בֵּין זֶה לִמְצֹרָע. אֲמַר לֵיהּ, שֶׁזֶּה טָהֳרָתוֹ תְּלוּיָה (בְּדָמִים) [בְּיָמָיו] וּמְצֹרָע טָהֳרָתוֹ תְּלוּיָה בְּתִגְלַחְתּוֹ וְאֵינוֹ מֵבִיא קָרְבְּנוֹתָיו אֶלָּא אִם כֵּן הָיָה מַעֲרִיב שִׁמְשׁוֹ.

{pפסוק יp}  "וּבַיּוֹם הַשְּׁמִינִי" לְהוֹצִיא אֶת הַשְּׁבִיעִי. אוֹ אֵינוֹ אֶלָּא לְהוֹצִיא אֶת הַתְּשִׁיעִי. אָמַרְתָּ קַל וָחֹמֶר הוּא, אִם הַסָּמוּךְ לָאָסוּר מֻתָּר  הַסָּמוּךְ לַמֻּתָּר לֹא יְהֵא מֻתָּר. וַהֲרֵי זְמַן אֲכִילַת פֶּסַח יוֹכִיחַ שֶׁהַסָּמוּךְ לָאָסוּר מֻתָּר וְהַסָּמוּךְ לַמֻּתָּר אָסוּר, אַף אַתָּה אַל תִּתְמַהּ עַל זֶה שֶׁאַף עַל פִּי שֶׁהַסָּמוּךְ לָאָסוּר מֻתָּר וְהַסָּמוּךְ לַמֻּתָּר יְהֵא אָסוּר. לֹא זָכִיתִי, אָדִינֶנּוּ מִן הַקְּרֵבִין, קָבַע זְמַן לַקְּרֵבִין [וְקָבַע זְמַן לַמַּקְרִיבִין], מַה זְּמַן שֶׁנֶּאֱמַר לַקְּרֵבִין הִכְשִׁיר בּוֹ שְׁמִינִי וּמִשְּׁמִינִי וָהָלְאָה אַף זְמַן שֶׁנֶּאֱמַר בַּמַּקְרִיבִין הִכְשִׁיר בּוֹ שְׁמִינִי וּמִשְּׁמִינִי וָהָלְאָה, וְעוֹד קַל וָחֹמֶר, וּמַה זְּמַן שֶׁנֶּאֱמַר בַּקְּרֵבִין שֶׁרִבָּה [בָּהֶן] הַכָּתוּב אֶת הַפְּסוּלִים הִכְשִׁיר בּוֹ שְׁמִינִי וּמִשְּׁמִינִי וָהָלְאָה, זְמַן שֶׁנֶּאֱמַר בַּמַּקְרִיבִים (שֶׁמִּעֵט) [שֶׁלֹּא רִבָּה] הַכָּתוּב אֶת הַפְּסוּלִים אֵינוֹ דִין שֶׁנַּכְשִׁיר בּוֹ (שְׁמִינִי) וּמִשְּׁמִינִי וָהָלְאָה. לֹא אִם אָמַרְתָּ בִּזְמַן שֶׁנֶּאֱמַר בַּקְּרֵבִין שֶׁנּוֹהֵג בְּכָל הַקְּרֵבִין לְפִיכָךְ הִכְשִׁיר בּוֹ שְׁמִינִי וּמִשְּׁמִינִי וָהָלְאָה תֹּאמַר בִּזְמַן שֶׁנֶּאֱמַר בַּמַּקְרִיבִין שֶׁאֵין נוֹהֵג בְּכָל הַמַּקְרִיבִין  לְפִיכַךְ לֹא נַכְשִׁיר בּוֹ שְׁמִינִי וּמִשְּׁמִינִי וָהָלְאָה. לֹא זָכִיתִי מִן הַדִּין, תַּלְמוּד לוֹמַר "שְׁמִינִי" נֶאֱמַר כָּאן "שְׁמִינִי" וְנֶאֱמַר לְהַלָּן שְׁמִינִי מַה שְּׁמִינִי הָאָמוּר לְהַלָּן הִכְשִׁיר בּוֹ שְׁמִינִי וּמִשְּׁמִינִי וָהָלְאָה אַף שְׁמִינִי הָאָמוּר כָּאן הִכְשִׁיר בּוֹ שְׁמִינִי וּמִשְּׁמִינִי וָהָלְאָה.

"שְׁתֵּי תֹרִים אוֹ שְׁנֵי בְּנֵי יוֹנָה". מִכָּאן אָמְרוּ אֵין מְבִיאִין תּוֹרִין כְּנֶגֶד בְּנֵי יוֹנָה וְלֹא בְּנֵי יוֹנָה כְּנֶגֶד תּוֹרִים. אֶל הַכֹּהֵן אֶל פֶּתַח אֹהֶל מוֹעֵד. מְלַמֵּד שֶׁהוּא חַיָּב בְּטִפּוּל הֲבָאָתָם עַד שֶׁיְּבִיאֵם אֶל פֶּתַח אֹהֶל מוֹעֵד.

הָיָה רַבִּי שִׁמְעוֹן בֶּן נְחוּנְיָא אוֹמֵר מִשּׁוּם רַבִּי שִׁמְעוֹן הוֹאִיל וְנֶאֱמַר הֲבָאַת קָרְבָּן בְּיָחִיד וַהֲבָאַת קָרְבָּן בְּצִבּוּר, מַה לִּמֵּד בְּצִבּוּר אִם עָבַר יוֹמוֹ עָבַר קָרְבָּנוֹ, יָכוֹל אַף בְּיָחִיד אִם עָבַר יוֹמוֹ עָבַר קָרְבָּנוֹ. אָמַרְתָּ בַּיּוֹם הַשְּׁמִינִי וּבַיּוֹם הַשְּׁמִינִי רִבָּה תְּשִׁיעִי וַעֲשִׂירִי.

{pפסוק יא-יבp}  "וְעָשָׂה הַכֹּהֵן אֶחָד לְחַטָּאת וְאֶחָד לְעֹלָה". אֵין לִי אֶלָּא הַפְרָשָׁה בְּכֹהֵן. הַפְרָשָׁה בַּבְּעָלִים מִנָּיִן. אָמַרְתָּ קַל וָחֹמֶר, וּמָה אִם מִי  שֶׁאֵינוֹ רַשַּׁאי בְּהַקְדָּשָׁתוֹ רַשַּׁאי בְּהַפְרָשָׁתוֹ מִי שֶׁרַשַּׁאי בְּהַקְדָּשָׁתוֹ אֵינוֹ דִּין שֶׁיְּהֵא רַשַּׁאי בְּהַפְרָשָׁתוֹ וְכֵן הוּא אוֹמֵר בְּיוֹלֶדֶת (ויקרא יב, ח) "וְלָקְחָה שְׁתֵּי תֹרִים אוֹ שְׁנֵי בְּנֵי יוֹנָה",  נִמְצִינוּ לְמֵדִין הַפְרָשָׁה בְּכֹהֵן וְהַפְרָשָׁה בַּבְּעָלִים, נִמְצִינוּ לְמֵדִין קֵן סְתוּמָה וְקֵן מְפוֹרֶשֶׁת.

אֲמַר רַב חִסְדָּא אֵין הַקִּנִּין מִתְפָּרְשׁוֹת אֶלָּא אוֹ בִּלְקִיחַת בְּעָלִים אוֹ בַּעֲשִׂיַּת כֹּהֵן, אֲמַר קְרָא "וְלָקְחָ[ה] וְעָשָׂה" אוֹ בִּלְקִיחָה אוֹ בַּעֲשִׂיָּה.

"וְכִפֶּר עָלָיו מֵאֲשֶׁר חָטָא" וְגוֹ'. תַּנְיָא רַבִּי יְהוּדָה אוֹמֵר, חֲסִידִים הָרִאשׁוֹנִים הָיוּ מִתְאַוִּים לְהָבִיא קָרְבָּן חַטָּאת, לְפִי שֶׁאֵין הַקָּדוֹשׁ בָּרוּךְ הוּא מֵבִיא תַּקָּלָה עַל יָדָם. מֶה הָיוּ עוֹשִׂין, עוֹמְדִין וּמִתְנַדְּבִין נְזִירוּת [לַמָּקוֹם] כְּדֵי שֶׁיִּתְחַיְּבוּ חַטָּאת לַמָּקוֹם. אָמַר רַבִּי שִׁמְעוֹן (חָס וְחָלִילָה שֶׁצַּדִּיקִים מִתְנַדְּבִין נְזִירוּת כְּדֵי שֶׁיִּתְחַיְּבוּ קָרְבָּן לַמָּקוֹם) לֹא נָדְרוּ בְּנָזִיר, אֶלָּא הָרוֹצֶה לְהָבִיא עוֹלָה מִתְנַדֵּב וּמֵבִיא, שְׁלָמִים מִתְנַדֵּב וּמֵבִיא, תּוֹדָה וְאַרְבָּעָה מִינֵי לַחְמָהּ [מִתְנַדֵּב וּמֵבִיא], אֲבָל בִּנְזִירוּת לֹא הִתְנַדְּבוּ כְּדֵי שֶׁלֹּא יִקְרְאוּ חוֹטְאִין שֶׁנֶּאֱמַר "וְכִפֶּר עָלָיו מֵאֲשֶׁר חָטָא עַל הַנָּפֶשׁ". אֲמַר אַבַּיֵי, שִׁמְעוֹן הַצַּדִּיק וְרַבִּי שִׁמְעוֹן וְרַבִּי אֶלְעָזָר הַקַּפָּר כֻּלָּן בְּשִׁיטָה אַחַת הֵן דְּנָזִיר חוֹטֵא הֲוֵי. שִׁמְעוֹן הַצַּדִּיק וְרַבִּי שִׁמְעוֹן הָא דַאֲמָרָן. רַבִּי אֶלְעָזָר [הַקַּפָּר], דְּתַנְיָא רַבִּי אֶלְעָזָר הַקַּפָּר אוֹמֵר וְכִפֶּר עָלָיו מֵאֲשֶׁר חָטָא עַל הַנָּפֶשׁ וְכִי בְּאֵיזֶה נֶפֶשׁ חָטָא וְכוּ' (כִּדְכָתוּב לְעֵיל).

רַבִּי יִשְׁמָעֵאל אוֹמֵר, בְּנָזִיר טָמֵא הַכָּתוּב מְדַבֵּר שֶׁנֶּאֱמַר "וְכִפֶּר עָלָיו מֵאֲשֶׁר חָטָא עַל הַנָּפֶשׁ" שֶׁנִּטְמָא לְמֵתִים. וְקִדַּשׁ אֶת רֹאשׁוֹ בַּיּוֹם הַהוּא וְהִזִּיר לַה' אֶת יְמֵי נִזְרוֹ. נִמְצִינוּ לֵמֵדִין שֶׁמַּתְחִיל לִמְנוֹת מִיּוֹם שֶּׁגִּלַּח.

"וְקִדַּשׁ אֶת רֹאשׁוֹ בַּיּוֹם הַהוּא". בְּיוֹם הֲבָאַת קָרְבְּנוֹתָיו, דִּבְרֵי רַבִּי. רַבִּי יוֹסֵי בְּרַבִּי יְהוּדָה אוֹמֵר, בְּיוֹם תִּגְלַחְתּוֹ. מַאי טַעֲמָא דְּרַבִּי. דִּכְתִיב "וְכִפֶּר עָלָיו מֵאֲשֶׁר חָטָא עַל הַנָּפֶשׁ" [וְהֲדַר וְקִדַּשׁ אֶת רֹאשׁוֹ]. רַבִּי יוֹסֵי בְּרַבִּי יְהוּדָה אוֹמֵר לֵימָא קְרָא וְקִדַּשׁ אֶת רֹאשׁוֹ, בַּיּוֹם הַהוּא לָמָּה לִי, אִם אֵינוֹ עִנְיָן לַשְּׁמִינִי תְּנֵהוּ עִנְיָן לִשְׁבִיעִי. וְרַבִּי נַמֵּי הָכְתִיב "בַּיּוֹם הַהוּא". אֲמַר לְךָ, [הַהוּא] לְהָכֵי הוּא דְּאָתָא, לוֹמַר לְךָ אַף עַל פִּי שֶׁלֹּא הֵבִיא קָרְבְּנוֹתָיו.  (וְ)נִטְמָא בַּשְּׁבִיעִי וְחָזַר וְנִטְמָא בַּשְּׁמִינִי אֵינוֹ מֵבִיא אֶלָּא קָרְבַּן אֶחָד, נִטְמָא בַּשְׁמִינִי וְחָזַר וְנִטְמָא בַּשְׁמִינִי מֵבִיא קָרְבַּן עַל כָּל אֶחָד וְאֶחָד וּמַתְחִיל וּמוֹנֶה מִיָּד, דִּבְרֵי רַבִּי אֱלִיעֶזֶר, וַחֲכָמִים אוֹמְרִים קָרְבָּן אֶחָד עַל הַכֹּל עַד שֶׁיָּבִיא (אֲשָׁמוֹ, הֵבִיא אֲשָׁמוֹ וְנִטְמָא [הֵבִיא אֲשָׁמוֹ וְנִטְמָא] חַיָּב קָרְבָּן עַל כָּל אֶחָד וְאֶחָד עַד שֶׁיָּבִיא) חַטָּאתוֹ, הֵבִיא חַטָּאתוֹ וְנִטְמָא [הֵבִיא חַטָּאתוֹ וְנִטְמָא] מֵבִיא קָרְבָּן עַל כָּל אַחַת וְאַחַת, הֵבִיא חַטָּאתוֹ וְלֹא הֵבִיא אֲשָׁמוֹ מוֹנֶה, (דִּבְרֵי) רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה (שֶׁ)אוֹמֵר כְּשֵׁם שֶׁחַטָּאתוֹ מְעַכֶּבֶת כָּךְ אֲשָׁמוֹ מְעַכֵּב. בִּשְׁלָמָא לְרַבִּי אֱלִיעֶזֶר אֲמַר קְרָא וְקִדַּשׁ אֶת רֹאשׁוֹ בַּיּוֹם הַהוּא, אַף עַל פִּי שֶׁלֹּא הֵבִיא קָרְבְּנוֹתָיו, וּלְרַבָּנָן הַהוּא אַף עַל פִּי שֶׁלֹּא הֵבִיא אֲשָׁמוֹ, אֶלָּא לְרַבִּי יִשְׁמָעֵאל הַהוּא לָמָּה לִי. אָמַר לְךָ, הַהוּא אַף עַל פִּי שֶׁלֹּא הֵבִיא עוֹלָתוֹ. וְרַבָּנָן עוֹלָה לֹא בַּעְיָא מִעוּטָא, דּוֹרוֹן בְּעָלְמָא הוּא. מַאי טַעְמָא דְּרַבָּנָן.  דְּתַנְיָא וְהִזִּיר לַה' אֶת יְמֵי נִזְרוֹ מַה תַּלְמוּד לוֹמַר, לְפִי שֶׁמָּצִינוּ שֶׁכֹּל אֲשָׁמוֹת שֶׁבַּתּוֹרָה מְעַכְּבִין יָכוֹל אַף זֶה מְעַכֵּב, תַּלְמוּד לוֹמַר "וְהִזִּיר" ["וְהֵבִיא"], אַף עַל פִּי שֶׁלֹּא הֵבִיא הֵזִּיר. רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה אוֹמֵר, וְהִזִּיר וְהֵבִיא, אֵימָתַי הִזִּיר, בִּזְמַן שֶׁהֵבִיא.

שָׁנָה הָאֲמוּרָה בְּקָדָשִׁים מֵעֵת לְעֵת, דַּאֲמַר קְרָא  "כֶּבֶשׂ בֶּן שְׁנָתוֹ" שְׁנָתוֹ שֶׁלּוֹ וְלֹא שְׁנַת מִנְיַן עוֹלָם (כָּתוּב בְּרֶמֶז תקמ"ח).

תָּנוּ רַבָּנָן "וְהַיָּמִים הָרִאשֹׁנִים יִפְּלוּ" הֲרֵינִי נָזִיר מֵאָה יוֹם וְנִטְמָא בִּתְחִלַּת מֵאָה יָכוֹל יְהֵא סוֹתֵר, תַּלְמוּד לוֹמַר "וְהַיָּמִים הָרִאשֹׁנִים יִפְּלוּ" עַד שֶׁיְּהֵא לוֹ יָמִים רִאשׁוֹנִים, וְזֶה אֵין לוֹ יָמִים רִאשׁוֹנִים,  נִטְמָא בְּסוֹף מֵאָה יָכוֹל יְהֵא סוֹתֵר, תַּלְמוּד לוֹמַר "וְהַיָּמִים הָרִאשֹׁנִים יִפְּלוּ" מִכְּלַל דְּאִיכָּא אַחֲרוֹנִים, וְזֶה אֵין לוֹ אַחֲרוֹנִים,  נִטְמָא בְּיוֹם מֵאָה חָסֵר אַחַת יָכוֹל לֹא יְהֵא סוֹתֵר, תַּלְמוּד לוֹמַר "וְהַיָּמִים הָרִאשֹׁנִים יִפְּלוּ" [מִכְּלַל דְּאִיכָּא אַחֲרוֹנִים], וְזֶה יֵשׁ לוֹ אַחֲרוֹנִים וְרִאשׁוֹנִים. וְאִצְטְרִיךְ לְמִכְתַּב יָמִים וְאִצְטְרִיךְ לְמִכְתַּב יִפְּלוּ דְּאִי כְּתַב רַחֲמָנָא יָמִים וְלֹא כְתַב יִפְּלוּ הֲוָא אֲמִינָא דְּנָפִיק תְּרֵי וְעָלִין תְּלַת, חָד וְעָיְילִין תְּרֵי, כְּתַב רַחֲמָנָא יִפְּלוּ וְאִי כְּתַב רַחֲמָנָא יִפְּלוּ וְלֹא כְּתַב יָמִים הֲוָה אֲמִינָא אֲפִלּוּ חָד,  כְּתַב רַחֲמָנָא יָמִים.

וְיַיִן יִסְתֹּר אֶת הַכֹּל קַל וָחֹמֶר מִטֻּמְאָה [וּמַה טֻּמְאָה] שֶׁהֻתְּרָה מִכְּלָלָהּ סוֹתֶרֶת אֶת הַכֹּל יַיִן שֶׁלֹּא הֻתַּר מִכְּלָלוֹ אֵינוֹ דִין שֶׁיִּסְתֹּר. אֲמַר קְרָא וְהַיָּמִים הָרִאשֹׁנִים יִפְּלוּ כִּי טָמֵא נִזְרוֹ טֻמְאָה סוֹתֶרֶת וְאֵין הַיַּיִן סוֹתֵר.

שְׁלֹשָׁה מִינִין אֲסוּרִין בְּנָזִיר, הַטֻּמְאָה וְהַתִּגְלַחַת וְהַיּוֹצֵא מִן הַגֶּפֶן. הַיּוֹצֵא מִן הַגֶּפֶן אִין הַגֶּפֶן עַצְמוֹ לָא, מַתְנִיתִין דְּלָא כְּרַבִּי אֶלְעָזָר דְּתַנְיָא רַבִּי אֶלְעָזָר אוֹמֵר אֲפִלּוּ עָלִין וְלוּלָבִין  מַשְׁמָע. בְּמַאי קָמִיפְלְגֵי. רַבִּי אֶלְעָזָר דָּרִישׁ רִבּוּיֵי וּמִעוּטֵי, (לעיל פסוק ג) "מִיַּיִן וְשֵׁכָר יַזִּיר" מִעֵט, (לעיל פסוק ד) "מִכֹּל אֲשֶׁר יֵעָשֶׂה מִגֶּפֶן הַיַּיִן" רִבָּה, מִעֵט וְרִבָּה [רִבָּה] הַכֹּל, מַאי רַבֵּי, רַבֵּי כָּל מִלֵּי, מַאי מִעֵט, מִעֵט שַׁבֶּשְׁתָּא. וְרַבָּנָן דָּרְשֵׁי כְּלָלֵי וּפְרָטֵי, (וּכְלָלֵי) "מִיַּיִן וְשֵׁכָר יַזִּיר" פְּרָט, "מִכֹּל אֲשֶׁר יֵעָשֶׂה" כְּלָל, "מֵחַרְצַנִּים וְעַד זָג" חָזַר וּפֵרֵט, פְּרָט וּכְלָל וּפְרָט אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ פְּרִי וּפְסֹלֶת פְּרִי אַף כָּל פְּרִי וּפְסֹלֶת פְּרִי. אִי מַה הַפְּרָט מְפֹרָשׁ פְּרִי גָּמוּר אַף כָּל פְּרִי גָּמוּר. אָמַרְתָּ אִם כֵּן מַה הִנִּיחַ לְךָ הַכָּתוּב בְּמַשְׁמָעוֹ שֶׁלֹּא אֲמָרוֹ, עֲנָבִים לַחִים וִיבֵשִׁים הָא כְּתִיבֵי, [יַיִן וְחֹמֶץ הָא כְּתִיבֵי, הָא אֵין עָלֶיךָ לָדוּן כְּלָשׁוֹן אַחֲרוֹן אֶלָּא כְּלָשׁוֹן רִאשׁוֹן]. וּמֵאַחַר שֶׁסּוֹפֵנוּ לְרַבּוֹת כָּל דָּבָר מַה תַּלְמוּד לוֹמַר "מֵחַרְצַנִּים".  [לוֹמַר לְךָ] כָּל מָקוֹם שֶׁאַתָּה מוֹצֵא פְּרָט וּכְלָל אִי אַתָּה יָכוֹל לְמוֹשְׁכוֹ (וְלִדְרֹשׁ) [וּלְדוּנוֹ] כְּעֵין הַפְּרָט אֶלָּא נַעֲשֶׂה כְּלָל מוּסָף עַל הַפְּרָט עַד שֶׁיִּפְרֹט לְךָ הַכָּתוּב כְּדֶרֶךְ שֶׁפֵּרֵט בְּנָזִיר. [אֲמַר מַר מַה הַפְּרָט מְפֹרָשׁ פְּרִי וּפְסֹלֶת פְּרִי אַף כָּל פְּרִי וּפְסֹלֶת פְּרִי], פְּרִי, עִנְבֵי, פְּסֹלֶת פְּרִי, חֹמֶץ אַף כָּל פְּרִי, גּוּהַרְקֵי, [אַף כָּל] דִּפְסוֹלֶת פְּרִי, עִנְבֵי דִכְרִין. "וְעַד זָג" לְאָתוּיֵי בֵּין הַבֵּינַיִם וְכוּ'. וּלְרַבִּי אֶלְעָזָר בֶּן עֲזַרְיָה דְּקָא מוּקִים לְהָא "מֵחַרְצַנִּים וְעַד זָג" לוֹמַר שֶׁאֵינוֹ חַיָּב עַד שֶׁיֹּאכַל שְׁנֵי חַרְצַנִּים וְזָג פְּרָטָא מְנָא לֵיהּ. סָבַר לָהּ כְּרַבִּי אֶלְעָזָר דְּדָרִישׁ רִבָּה וּמִעֵט. וְאִי בָּעִית אֵימָא  כְּרַבָּנָן, דְּאִי סָלְקָא דַעְתָּךְ כִּדְאָמַר רַבִּי אֶלְעָזָר בֶּן עֲזַרְיָה  לִכְתְּבֵיהּ רַחֲמָנָא לְהַאי "מֵחַרְצַנִּים וְעַד זָג" לְגַבֵּי פְרָטֵי לְמַאי הִלְכְתָא כָּתְבֵיהּ בָּתַר כְּלָל, שְׁמַע מִנָּהּ (למדרשי) [לְמִדָיְינֵיהּ] בִּכְלָל וּפְרָט. וְאֵימָא כֻּלֵּי לְהָכֵי הוּא דְּאָתָא. אִם כֵּן לִכְתֹּב אוֹ שְׁנֵי חַרְצַנִּים וּשְׁנֵי זַגִּין אוֹ חַרְצַן וְזָג, לְמַאי הִלְכְתָא כְּתַב "מֵחַרְצַנִּים וְעַד זָג", שְׁמַע מִנָּהּ תַּרְתֵּי.

אֲמַר רַבִּי חִיָּיא בַּר אַבָּא (אָמַר רַבִּי יוֹחָנָן) וְרַבִּי יְהוֹשֻׁעַ בֶּן לֵוִי מִשּׁוּם בַּר קַפָּרָא, כָּל אִסּוּרִין שֶׁבַּתּוֹרָה בְּשִׁשִּׁים. אָמַר לְפָנָיו רַבִּי שְׁמוּאֵל בַּר רַב יִצְחָק, [רַבִּי], אַתָּה אוֹמֵר כֵּן, הָכֵי אֲמַר רַב אַסִּי אֲמַר רַבִּי יְהוֹשֻׁעַ בֶּן לֵוִי [מִשּׁוּם בַּר קַפָּרָא] כָּל אִסּוּרִין שֶׁבַּתּוֹרָה בְּמֵאָה. וּשְׁנֵיהֶם לֹא לְמָדוּהָ אֶלָּא מִזְּרוֹעַ בְּשֵׁלָה  דִּכְתִיב (להלן פסוק יט) "וְלָקַח הַכֹּהֵן אֶת הַזְּרֹעַ בְּשֵׁלָה", וְתַנְיָא אֵין "בְּשֵׁלָה" אֶלָּא שְׁלֵמָה, רַבִּי שִׁמְעוֹן בֶּן יוֹחַאי אוֹמֵר אֵין "בְּשֵׁלָה" אֶלָּא שֶׁנִּתְבַּשֵּׁל עִם הָאַיִל, דְּכֻלֵּי עָלְמָא בַּהֲדֵי אַיִל מְבַשֵּׁל לָהּ, מַר סְבַר מְיחַתַּךְ חָתִיךְ לָהּ [וַהֲדַר] מְבַשֵּׁל לָהּ  וּמַר סְבַר מְבַשֵּׁל לָהּ וַהֲדַר חָתִיךְ לָהּ. וְאִי בָּעִית אֵימָא דְּכֻלֵּי עָלְמָא מְחַתַּךְ חָתִיךְ לָהּ [וַהֲדַר] מְבַשֵּׁל לָהּ, מִיהוּ מַר סְבַר בַּהֲדֵי אַיִל וּמַר סְבַר בִּקְדֵרָה (לְחוֹדֵיהּ) [אַחֶרֶת] מְבַשֵּׁל לָהּ. לְלִישָׁנָא קָמָא אַלִּיבָּא דְּדִבְרֵי הַכֹּל, לְלִישָׁנָא בָּתְרָא אַלִּיבָּא דְּרַבִּי שִׁמְעוֹן בֶּן יוֹחַאי, מַאן דַּאֲמַר בְּשִׁשִּׁים קָסָבַר בָּשָׂר וַעֲצָמוֹת בַּהֲדֵי בָּשָׂר וַעֲצָמוֹת מְשַׁעֲרִינַן וַהֲוָה לֵיהּ בְּשִׁשִּׁים,  מַאן דַּאֲמַר בְּמֵאָה קָסָבַר בָּשָׂר בַּהֲדֵי בָּשָׂר מְשַׁעֲרִינַן וַהֲוָה לֵיהּ בְּמֵאָה. וּמִי גָּמְרִינָן מִנַּהּ, מֵיתִיבִי זֶהוּ הֶתֵּר הַבָּא מִכְּלַל אִסּוּר,  זֶהוּ לְמִעוּטֵי מַאי, לָאו לְמִעוּטֵי כָּל אִסּוּרִין שֶׁבַּתּוֹרָה. אֲמַר אַבַּיֵי לָא צְרִיכָא [אֶלָּא] לְרַבִּי יְהוּדָה דַּאֲמַר מִין בְּמִינוֹ לָא בָטֵל, קָא מַשְׁמַע לָן הָכָא דְּבָטִיל. וְלִגְמֹר מִנֵּיהּ, הָא גַּלֵּי רַחֲמָנָא  "וְלָקַח (הַכֹּהֵן) מִדַּם הַפָּר וּמִדַּם הַשָּׂעִיר" דְתַרְוַיְהוּ בַּהֲדָדֵי נִינְהוּ וְלָא בָטְלֵי. וּמַאי חָזִית דְּגָמַרְתְּ מֵהָתָם, לִגְמֹר מֵהָכָא, אֶלָּא חִדּוּשׁ הוּא וּמֵחִדּוּשׁ לָא גָּמְרִינָן.  שִׁשִּׁים וּמֵאָה נַמִּי לָא גָמְרִינָן דְּחִדּוּשׁ הוּא. אַטּוּ אֲנַן לְקֻלָּא קָאָמְרִינָן, לְחֻמְרָא קָאָמְרִינָן דְּמִדְּאוֹרָיְתָא בְּרֻבָּא בָּטִיל, (חָד בִּתְרֵי בָּטִיל). רָבָא אֲמַר, לָא נִצְרְכָה אֶלָּא לְטַעַם כְּעִיקָר דְּגַבֵּי קָדָשִׁים אָסוּר וְקָא מַשְׁמַע לַן הָכָא דְּשָׁרֵי. וְלִגְמֹר מִנֵּיהּ. הָא גַּלֵּי רַחֲמָנָא גַּבֵּי חַטָּאת (ויקרא ו, כ) "יִקְדַּשׁ" לִהְיוֹת כָּמוֹהָ,  שֶׁאִם פְּסוּלָה הִיא יִפָּסֵל וְאִם כְּשֵׁרָה הִיא יֵאָכֵל כֶּחָמוּר שֶׁבָּהּ.  וּמַאי חָזִיתְ דְּגָמַרְתְּ מֵהָתָם, לִגְמֹר מֵהָכָא, אֶלָּא חִדּוּשׁ הוּא  וּמֵחִדּוּשׁ לָא יָלְפִינָן. שִׁשִּׁים וּמֵאָה נַמִּי לָא לִגְמֹר דְּחִדּוּשׁ הוּא. אַטּוּ אֲנַן לְקֻלָּא גָּמְרִינָן, לְחֻמְרָא גָּמְרִינָן דְּמִדְּאוֹרָיְתָא בְּרֻבָּא בָּטִיל. רַבִינָא אֲמַר לֹא נִצְרְכָה אֶלָּא לִמְקוֹם חֲתָךְ, דַּאֲמַר מַר מְקוֹם חֲתָךְ בְּעָלְמָא אָסוּר וְהָכָא שָׁרֵי.

"כִּי טָמֵא נִזְרוֹ". הַטֻּמְאָה סוֹתֶרֶת אֶת הַכֹּל וְאֵין תִּגְלַחַת סוֹתֶרֶת אֶת הַכֹּל. שֶׁהָיָה בְּדִין, הוֹאִיל וְאָסוּר בְּטֻמְאָה וְאָסוּר בְּתִגְלַחַת, אִם לָמַדְתָּ לְטֻמְאָה שֶׁסּוֹתֶרֶת אֶת הַכֹּל אַף תִּגְלַחַת תִּסְתּוֹר אֶת הַכֹּל. וְעוֹד, קַל וָחֹמֶר, אִם הַטֻּמְאָה שֶׁלֹּא עוֹשָׂה הַמְּטַמֵּא כַּמִּטַּמֵּא הֲרֵי הוּא סוֹתֵר אֶת הַכֹּל תִּגְלַחַת שֶׁעוֹשָׂה אֶת הַמְּגַלֵּחַ כַּמִּתְגַּלֵּחַ אֵינוֹ דִּין שֶׁתִּסְתֹּר אֶת הַכֹּל. תַּלְמוּד לוֹמַר "כִּי טָמֵא נִזְרוֹ" הַטֻּמְאָה סוֹתֶרֶת אֶת הַכֹּל וְאֵין הַתִּגְלַחַת סוֹתֶרֶת אֶת הַכֹּל. אֵין לִי אֶלָּא יְמֵי טֻמְאָתוֹ שֶׁאֵין עוֹלִין לוֹ מִן הַמִּנְיָן. יְמֵי חֲלוּטוֹ מִנָּיִן. וְדִין הוּא, הוֹאִיל וִימֵי טֻמְאָתוֹ טָעוּן תִּגְלַחַת וּמֵבִיא קָרְבָּן וִימֵי חֲלוּטוֹ טָעוּן תִּגְלַחַת וּמֵבִיא קָרְבָּן, אִם לָמַדְתָּ לִימֵי טוּמְאָתוֹ שֶׁאֵין עוֹלִין לוֹ מִן הַמִּנְיָן אַף יְמֵי חֲלוּטוֹ לֹא יַעֲלוּ לוֹ מִן הַמִּנְיָן. לֹא אִם אָמַרְתָּ בִּימֵי טֻמְאָה שֶׁמְּבַטֵּל בָּהֶן אֶת הַקּוֹדְמִים לְפִיכָךְ אֵין עוֹלִין לוֹ מִן הַמִּנְיָן, תֹּאמַר בִּימֵי חֲלוּטוֹ שֶׁאֵין מְבַטֵּל בָּהֶן אֶת הַקּוֹדְמִים לְפִיכָךְ יַעֲלוּ לוֹ מִן הַמִּנְיָן. אָמַרְתָּ קַל וָחֹמֶר, אִם מִי שֶׁנָּזַר בַּקֶּבֶר וּשְׂעָרוֹ רָאוּי לְתִגְלַחַת נְזִירוּת אֵין עוֹלִין לוֹ מִן הַמִּנְיָן יְמֵי חֲלוּטוֹ שֶׁאֵין שְׂעָרוֹ רָאוּי לְתִגְלַחַת נְזִירוּת דִּין הוּא שֶׁלֹּא יַעֲלוּ מִן הַמִּנְיָן, הוּא הַדִּין לִימֵי סָפְרוֹ. אוֹ כְּשֵׁם שֶׁאֵין יְמֵי חֲלוּטוֹ עוֹלִין לוֹ מִן הַמִּנְיָן כָּךְ יְמֵי הֶסְגֵּרוֹ לֹא יַעֲלוּ מִן הַמִּנְיָן, וְהַדִּין נוֹתֵן הוֹאִיל וִימֵי חֲלוּטוֹ מְטַמֵּא מִשְׁכָּב וּמוֹשָׁב וִימֵי הֶסְגֵּרוֹ מְטַמֵּא מִשְׁכָּב וּמוֹשָׁב אִם לָמַדְתָּ לִימֵי חֲלוּטוֹ שֶׁאֵין עוֹלִין לוֹ מִן הַמִּנְיָן אַף יְמֵי הֶסְגֵּרוֹ לֹא יַעֲלוּ לוֹ מִן הַמִּנְיָן. לֹא אִם אָמַרְתָּ בִּימֵי חֲלוּטוֹ שֶׁטָּעוּן תִּגְלַחַת וּמֵבִיא קָרְבָּן לְפִיכָךְ אֵין עוֹלִין לוֹ מִן הַמִּנְיָן תֹּאמַר בִּימֵי הֶסְגֵּרוֹ שֶׁאֵין טָעוּן תִּגְלַחַת וּמֵבִיא קָרְבָּן לְפִיכָךְ יַעֲלוּ לוֹ מִן הַמִּנְיָן. מִכָּאן אָמְרוּ יְמֵי חֲלוּטוֹ שֶׁל מְצֹרָע וִימֵי סָפְרוֹ כַּיּוֹצֵא בָּהֶן, אֲבָל יְמֵי הַזַּב וְהַזָּבָה וִימֵי הֶסְגֵּרוֹ שֶׁל מְצֹרָע הֲרֵי אֵלּוּ עוֹלִין מִן הַמִּנְיָן.

"וְהִזִּיר לַה' אֶת יְמֵי נִזְרוֹ". לַעֲשׂוֹת יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. אוֹ שֶׁלֹּא יְהֵא חַיָּב [עַל הַטֻּמְאָה] עַד שֶׁיַּשְׁלִים [אֶת נְזִירוּתוֹ] הֲרֵי אַתָּה דָּן הוֹאִיל וְאָסוּר בְּיַיִן וְאָסוּר בְּטֻמְאָה אִם לָמַדְתָּ לְיַיִן שֶׁעָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן אַף טוּמְאָה נַעֲשֶׂה יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. וְעוֹד, קַל וָחֹמֶר, וּמַה הַיַּיִן שֶׁאֵינוֹ סוֹתֵר  עוֹשֶׂה יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן טֻמְאָה שֶׁסּוֹתֶרֶת אֵינוֹ דִין שֶׁנַּעֲשֶׂה יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. לֹא אִם אָמַרְתָּ בְּיַיִן שֶׁלֹּא הֻתַּר מִכְּלָלוֹ, לְפִיכָךְ עָשָׂה בוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, תֹּאמַר בְּטֻמְאָה שֶׁהֻתְּרָה מִכְּלָלָהּ לְפִיכָךְ לֹא נַעֲשֶׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. הֲרֵי תִּגְלַחַת תּוֹכִיחַ, שֶׁהֻתְּרָה מִכְּלָלָהּ, וְעָשָׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, הִיא תּוֹכִיחַ לְטֻמְאָה שֶׁאַף עַל פִּי שֶׁהֻתְּרָה מִכְּלָלָהּ נַעֲשָׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. וְעוֹד, קַל וָחֹמֶר, וּמַה תִּגְלַחַת שֶׁאֵינָהּ סוֹתֶרֶת אֶת הַכֹּל עָשָׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, טֻמְאָה שֶׁסּוֹתֶרֶת אֶת הַכֹּל דִּין הוּא שֶׁנַּעֲשֶׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. לֹא אִם אָמַרְתָּ בְּתִגְלַחַת שֶׁעָשָׂה בָּהּ הַמְּגַלֵּחַ כְּמִתְגַּלֵּחַ לְפִיכָךְ עָשָׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, תֹּאמַר בְּטֻמְאָה שֶׁלֹּא עָשָׂה בָּהּ אֶת הַמְּטַמֵּא כַּמִּטַּמֵּא לְפִיכָךְ לֹא עָשָׂה בָּהּ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. וַהֲרֵי יַיִן יוֹכִיחַ שֶׁלֹּא עָשָׂה אֶת הַמַּשְׁקֶה כְּשׁוֹתֶה וְעָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, וְהִיא תּוֹכִיחַ לְטֻמְאָה שֶׁאַף עַל פִּי שֶׁלֹּא עָשָׂה בָּהּ הַמְּטַמֵּא כַּמִּטַּמֵּא נַעֲשָׂה בוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן, וְעוֹד, קַל וָחֹמֶר, וּמַה יַּיִן שֶׁאֵינוֹ סוֹתֵר עָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן טֻמְאָה שֶׁסּוֹתֶרֶת אֵינוֹ דִּין שֶׁנַּעֲשֶׂה בָּהּ יָמִים שֶׁלְּאַחַר נְזִירוּתוֹ כַּיָּמִים בְּתוֹךְ נְזִירוּתוֹ עַד הֲבָאַת קָרְבָּן. לֹא אִם אָמַרְתָּ בְּיַיִן שֶׁלֹּא הֻתַּר מִכְּלָלוֹ, לְפִיכָךְ עָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים (שֶׁלִּפְנֵי) [שֶׁבְּתוֹךְ] נְזִירוּתוֹ עַד הֲבָאַת קָרְבָּן, תֹּאמַר בְּטֻמְאָה שֶׁהֻתְּרָה מִכְּלָלָהּ לְפִיכָךְ לֹא נַעֲשָׂה יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן. הוֹאִיל וְחָזַר הַדִּין חֲלִילָה תַּלְמוּד לוֹמַר  "וְאַחַר יִשְׁתֶּה הַנָּזִיר יָיִן" וְכִי נָזִיר שׁוֹתֶה יַיִן אֶלָּא מֻפְנֶה לְהַקִּישׁ וְלָדוּן גְּזֵרָה שָׁוָה נֶאֱמַר כָּאן נָזִיר וְנֶאֱמַר לְהַלָּן נָזִיר מַה נָזִיר הָאָמוּר לְהַלָּן עָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ עַד הֲבָאַת קָרְבָּן אַף נָזִיר הָאָמוּר כָּאן עָשָׂה בּוֹ יָמִים שֶׁלְּאַחַר נְזִירוּתוֹ כַּיָּמִים שֶׁבְּתוֹךְ נְזִירוּתוֹ [עַד הֲבָאַת קָרְבָּן].

"וְקִדַּשׁ אֶת רֹאשׁוֹ". יַחֲזֹר וִיגַדֵּל בִּקְדֻשָּׁה. בַּיּוֹם הַהוּא בַּיּוֹם שֶׁטָּהַר. וְהִזִּיר לַה'  יַחֲזֹר וְיַשְׁלִים יְמֵי נְזִירוּתוֹ שֶׁהִזִּיר. וְהֵבִיא כֶּבֶשׂ וְלֹא אַיִל. בֶּן שְׁנָתוֹ בֶּן שָׁנָה לְעַצְמוֹ וְלֹא בֶּן שָׁנָה לְשָׁנִים.  לְאָשָׁם הֲרֵי זֶה קְנָס.

"וְהַיָּמִים הָרִאשֹׁנִים יִפְּלוּ". מַפִּיל הוּא לְאַחֵר בְּדַם רְבִיעִית,  לְאַחֵר בְּרֹבַע עֲצָמוֹת, עַל מַגָּעוֹ [לִימֵי] סִפְרוֹ וְעַל יְמֵי חֲלוּטוֹ שֶׁל מְצֹרָע. יָכוֹל שֶׁהוּא סוֹתֵר בְּכָל אֵלּוּ. תַּלְמוּד לוֹמַר "כִּי טָמֵא נִזְרוֹ" טֻמְאָה סוֹתֶרֶת וְאֵין כָּל אֵלּוּ סוֹתְרִים.

רַבִּי אֱלִיעֶזֶר אוֹמֵר, בִּזְמַן שֶׁיֵּשׁ לוֹ אַחֲרוֹנִים הוּא סוֹתֵר אֶת הָרִאשׁוֹנִים, וְלֹא בִּזְמַן שֶׁאֵין לוֹ אַחֲרוֹנִים. רַבִּי עֲקִיבָא אוֹמֵר, וְהַיָּמִים הָרִאשֹׁנִים יִפְּלוּ מַה שֶּׁגָּזְרוּ רִאשׁוֹנִים שְׁלֹשִׁים יוֹם.

אָמַר רַבִּי עֲקִיבָא דַּנְתִּי לִפְנֵי רַבִּי אֱלִיעֶזֶר אִם עֶצֶם כִּשְׂעוֹרָה שֶׁאֵינוֹ מְטַמֵּא אֶת הָאָדָם בְּאֹהֶל נָזִיר מְגַלֵּחַ עַל מַגָּעוֹ וְעַל מַשָּׂאוֹ, רְבִיעִית דָּם שֶׁמְּטַמֵּא אֶת הָאָדָם בְּאֹהֶל אֵינוֹ דִין שֶׁיְהֵא הַנָּזִיר מְגַלֵּחַ עַל מַגָּעָהּ וְעַל מַשָּׂאָהּ נָזַף בִּי וְאָמַר לִי, אֵין דָּנִין מִקַּל וָחֹמֶר. וּכְשֶׁבָּאתִי אֵצֶל רַבִּי יְהוֹשֻׁעַ אָמַרְתִּי לוֹ אֶת הַדָּבָר. אָמַר לִי, רוֹאֶה אֲנִי לְהָקֵל וּלְהַחֲמִיר אֲבָל מָה אֶעֱשֶׂה שֶׁגָּזְרוּ חֲכָמִים עַל חֲצִי לוֹג.

{pפסוק יגp}  ["וְ]זֹאת תּוֹרַת הַנָּזִיר" אָמַר הֲרֵינִי נָזִיר מֵאָה יוֹם, נִטְמָא יוֹם מֵאָה סוֹתֵר אֶת הַכֹּל. רַבִּי אֱלִיעֶזֶר אוֹמֵר אֵינוֹ סוֹתֵר אֶלָּא שְׁלֹשִׁים יוֹם, דַּאֲמַר קְרָא זֹאת תּוֹרַת הַנָּזִיר בְּיוֹם מְלֹאת הַתּוֹרָה אָמְרָה נִטְמָא בְּיוֹם מְלֹאת תֵּן לוֹ תּוֹרַת נָזִיר.

"זֹאת תּוֹרַת הַנָּזִיר" בֵּין שֶׁיֵּשׁ לוֹ כַּפַּיִם בֵּין שֶׁאֵין לוֹ כַּפָּיִם. זֹאת תּוֹרַת הַנָּזִיר בֵּין שֶׁיֵּשׁ לוֹ שֵׂעָר בֵּין שֶׁאֵין לוֹ שֵׂעָר. נָזִיר מְמֹרָט  בֵּית שַׁמַּאי אוֹמְרִים אֵין צָרִיךְ לְהַעֲבִיר תַּעַר עַל רֹאשׁוֹ, וּבֵית הִלֵּל אוֹמְרִים צָרִיךְ לְהַעֲבִיר תַּעַר עַל רֹאשׁוֹ.

"זֹאת תּוֹרַת הַנָּזִיר" אֶחָד נְזִיר יָמִים וְאֶחָד נְזִיר עוֹלָם. זֹאת לְקָרְבַּן טָהֳרָה. אוֹ אַף לְקָרְבַּן טֻמְאָה תַּלְמוּד לוֹמַר "בְּיוֹם מְלֹאת יְמֵי נִזְרוֹ" לֹא אָמַרְתִּי אֶלָּא בְּמִי שֶׁיֵּשׁ הֶפְסֵק לִנְזִירוּתוֹ.

"זֹאת תּוֹרַת הַנָּזִיר" תּוֹרָה אַחַת לְכָל הַנְּזִירִים שֶׁיָּבִיא קָרְבַּן טֻמְאָה. יָכוֹל אַף בְּבָמָה. תַּלְמוּד לוֹמַר "זֹאת". וּמִנַּיִן אַתָּה מְרַבֶּה הַנָּזִיר נְזִירוּת שִׁמְשׁוֹן. תַּלְמוּד לוֹמַר "זֹאת". יְמֵי נִזְרוֹ בַּיּוֹם וְלֹא בַּלַּיְלָה. יָבִיא יְבִיאֵם בְּעַל כָּרְחוֹ, מִכָּאן הָיוּ בֵּית שַׁמַּאי אוֹמְרִים נוֹדְרִין לִנְזִירוּת וּבֵית הִלֵּל אוֹמְרִים אֵין נוֹדְרִין שֶׁמָּא יִנָּזֵר לְחַיָּיו. אָמְרוּ לָהֶם לְבֵית שַׁמַּאי מִפְּנֵי מָה אַתֶּם אוֹמְרִים, שֶׁלֹּא יִלְמֹד לֶאֱכֹל מִשֶּׁל בְּרִיּוֹת, אִם אֵינוֹ נָזִיר וְהוּא אוֹמֵר נָזִיר אֲנִי נִמְצָא מוֹנֵעַ עַצְמוֹ מִלִּשְׁתּוֹת יַיִן וּמִלִּטָּמֵא לְמֵתִים בִּשְׁבִיל סְעֻדָּה אַחַת.

"יָבִיא אֹתוֹ" וְכִי אֲחֵרִים מְבִיאִים אוֹתוֹ וַהֲלֹא הוּא מֵבִיא אֶת עַצְמוֹ, זֶה אֶחָד מִשָּׁלֹשׁ אֶתִּים שֶׁהָיָה רַבִּי יִשְׁמָעֵאל דּוֹרֵשׁ בַּתּוֹרָה. כַּיּוֹצֵא בּוֹ אַתָּה אוֹמֵר (ויקרא כב, טז) "וְהִשִּׂיאוֹ אֹתָם עֲוֹן אַשְׁמָה" וְכִי אֲחֵרִים מַשִּׂיאִים אוֹתָם וַהֲלֹא הֵן מַשִּׂיאִין אֶת עַצְמָן. כַּיּוֹצֵא בּוֹ אַתָּה אוֹמֵר (דברים לד, ו) "וַיִּקְבֹּר אֹתוֹ בַּגַּי" וְכִי אֲחֵרִים קָבְרוּ אֹתוֹ וַהֲלֹא הוּא קָבַר אֶת עַצְמוֹ. אַף כָּאן אַתָּה אוֹמֵר יָבִיא אֹתוֹ הוּא מֵבִיא אֶת עַצְמוֹ וְאֵין אֲחֵרִים מְבִיאִין אוֹתוֹ.

{pפסוק ידp}  "וְהִקְרִיב אֶת קָרְבָּנוֹ לַה' כֶּבֶשׂ בֶּן שְׁנָתוֹ תָמִים" לְהוֹצִיא אֶת בַּעַל מוּם. וְכַבְשָׂה אַחַת בַּת שְׁנָתָהּ תְּמִימָה לְהוֹצִיא אֶת בַּעֲלַת מוּם. וְאַיִל אֶחָד תָּמִים לִשְׁלָמִים לִמֵּד בְּנָזִיר שֶׁטָּעוּן שָׁלֹשׁ בְּהֵמוֹת.

וְהִקְרִיב אֶת קָרְבָּנוֹ לַה' כֶּבֶשׂ בֶן שְׁנָתוֹ תָמִים אֶחָד לְעֹלָה וְכַבְשָׂה אַחַת בַּת שְׁנָתָהּ תְּמִימָה לְחַטָּאת וְאַיִל אֶחָד תָּמִים לִשְׁלָמִים. הֶקֵּשָׁא לָמָּה לִי, לוֹמַר שֶׁאִם גִּלַּח עַל אַחַת מִשְּׁלָשְׁתָּן יָצָא.

("וְהֵבִיא) [וְהִקְרִיב] אֶת קָרְבָּנוֹ לַה'" מַגִּיד שֶׁבְּהֵמָה מְקֻדֶּשֶׁת לַשֵּׁם. כֶּבֶשׂ אֶחָד וְלֹא שְׁנַיִם. אָמַר אֶחָד, שֶׁיְּהֵא הֶקְדֵּשׁ לְשֵׁם אֶחָד. (בֶּן שָׁנָה) בֶּן שְׁנָתוֹ בֶּן שָׁנָה לְעַצְמוֹ וְלֹא בֶּן שָׁנָה לְשָׁנִים.  לְעֹלָה שֶׁיְּהֵא הֶקְדֵּשׁוֹ לְשֵׁם עוֹלָה. וְכַבְשָׂה יָכוֹל שְׁתָּיִם. אָמַר אַחַת לֹא אָמַר אֶלָּא אַחַת. אָמַר אַחַת אֵין מְגַלֵּחַ שְׁתֵּי נְזִירוּת כְּאֶחָד. בַּת שְׁנָתָהּ לְעַצְמָהּ וְלֹא בַּת שְׁנָתָהּ לְשָׁנִים. לְחַטָּאת שֶׁיְּהֵא הֶקְדֵּשָׁהּ לְשֵׁם חַטָּאת. וְאַיִל יָכוֹל שְׁנַיִם. אָמַר אֶחָד לֹא אָמַר אֶלָּא אֶחָד. אָמַר אֶחָד מְגַלֵּחַ הוּא עַל זֶבַח אֶחָד. (בֶּן שָׁנָה לְעַצְמוֹ וְלֹא בֶּן שָׁנָה לְשָׁנִים). לִשְׁלָמִים שֶׁיְּהֵא הֶקְדֵּשׁ לְשֵׁם שְׁלָמִים. (יָכוֹל).

{pפסוק טו-יזp}  ["וְסַל מַצּוֹת"] מִצְוָה שֶׁיָּבִיא בְּסַל. אֵין לִי אֶלָּא בְּסַל. מִנַּיִן שֶׁאַתָּה מְרַבֶּה שְׁאָר כָּל הַכֵּלִים. תַּלְמוּד לוֹמַר 'סַל וְסַל'. "סֹלֶת חַלֹּת בְּלוּלֹת בַּשֶּׁמֶן" יָכוֹל לָחַלּוֹת מְשִׁיחָה וְלָרְקִיקִים בְּלִילָה. תַּלְמוּד לוֹמַר "מַצּוֹת" לְמִצְוָה שָׁווּ וְלֹא שָׁווּ לִבְלִילָה וּמְשִׁיחָה. וּרְקִיקֵי מַצּוֹת מְשֻׁחִים בַּשָּׁמֶן יָכוֹל כְּדֶרֶךְ הַמּוֹשְׁחִין. אָמַרְתָּ בַּשָּׁמֶן כְּדֵי קִיּוּם שֶׁמֶן, כֵּיצַד הוּא עוֹשֶׂה, טוֹבֵל וְנוֹתֵן אַחַת עַל זוֹ כְּמִין כַּף יְוָנִית.

"וְסַל מַצּוֹת" כְּלָל, סֹלֶת חַלֹּת בְּלוּלֹת בַּשֶּׁמֶן פְּרָט, כְּלָל וּפְרַט אֵין בַּכְּלָל אֶלָּא מַה שֶּׁבַּפְּרָט. שֶׁהָיָה בְּדִין, הוֹאִיל וְתוֹדָה טְעוּנָה לֶחֶם וְאֵיל נָזִיר טָעוּן לֶחֶם אִם לָמַדְתָּ לְתוֹדָה שֶׁטְּעוּנָה אַרְבַּעַת מִינִין אַף נָזִיר יִטְעֹן אַרְבַּעַת מִינִין. תַּלְמוּד לוֹמַר "וְסַל מַצּוֹת" כְּלָל, סֹלֶת חַלֹּת בְּלוּלֹת בַּשֶּׁמֶן פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט.

"וּמִנְחָתָם וְנִסְכֵּיהֶם". לָעוֹלָה וְלַשְׁלָמִים. אוֹ אַף לַחַטָּאת וְלָאָשָׁם  וְהַדִּין נוֹתֵן הוֹאִיל וְהַמְּצֹרָע מְגַלֵּחַ וּמֵבִיא קָרְבָּן וְנָזִיר מְגַלֵּחַ וּמֵבִיא קָרְבָּן אִם לָמַדְתָּ לִמְצֹרָע שֶׁחַטָּאתוֹ וַאֲשָׁמוֹ טְעוּנִין נְסָכִים אַף הַנָּזִיר יְהוּ חַטָּאתוֹ וַאֲשָׁמוֹ טְעוּנִין נְסָכִים. תַּלְמוּד לוֹמַר "וְאֶת הָאַיִל יַעֲשֶׂה זֶבַח שְׁלָמִים לַה' עַל סַל הַמַּצּוֹת" אַיִל הָיָה בַּכְּלָל וְיָצָא מִן הַכְּלָל לִמֵּד עַל הַכְּלָל כֻּלּוֹ מָה אַיִל מְיֻחָד  שֶׁהוּא בָּא בְּנֶדֶר וּבִנְדָבָה טָעוּן נְסָכִים כָּךְ כָּל הַבָּא בְּנֶדֶר וּבִנְדָבָה יִטָעֲנוּ נְסָכִים יָצְאוּ חַטָּאת [וְאָשָׁם שֶׁאֵינָם בָּאִים בְּנֶדֶר וּבִנְדָבָה שֶׁלֹּא יִטָעֲנוּ נְסָכִים]. (וְעָשָׂה הַכֹּהֵן אֶת מִנְחָתוֹ וְאֶת נִסְכּוֹ) [דָּבָר אַחֵר] מִפְּנֵי שֶׁהָיָה בַּכְּלָל וְיָצָא לִדּוֹן בְּלֶחֶם  הֶחֱזִירוֹ הַכָּתוּב לִכְלָלוֹ.

"וְאֶת הָאַיִל יַעֲשֶׂה זֶבַח שְׁלָמִים". (כָּתוּב בְּרֶמֶז תנ"ח).

"וְאֶת הָאַיִל יַעֲשֶׂה זֶבַח שְׁלָמִים לַה' עַל סַל הַמַּצּוֹת" מְלַמֵּד שֶׁהַסַּל בָּא חוֹבָה לָאַיִל וּשְׁחִיטַת הָאַיִל מְקַדְּשָׁן, לְפִיכָךְ שְׁחָטוֹ שֶׁלֹּא לִשְׁמוֹ לֹא קִדֵּשׁ הַלֶּחֶם.

{pפסוק יחp}  "תִּגְלַחַת הַטָּהֳרָה כֵּיצַד". הָיָה מֵבִיא שָׁלֹשׁ בְּהֵמוֹת, חַטָּאת עוֹלָה וּשְׁלָמִים, וְשׁוֹחֵט אֶת הַשְּׁלָמִים וּמְגַלֵּחַ עֲלֵיהֶן, דִּבְרֵי רַבִּי יְהוּדָה רַבִּי אֱלִיעֶזֶר אוֹמֵר לֹא הָיָה מְגַלֵּחַ אֶלָּא עַל הַחַטָּאת, שֶׁחַטָּאת קוֹדֶמֶת בְּכָל מָקוֹם, וְאִם גִּלֵּחַ עַל אַחַת מִשְּׁלָשְׁתָּן  יָצָא. רַבִּי שִׁמְעוֹן בֶּן גַּמְלִיאֵל אוֹמֵר, הֵבִיא שָׁלֹשׁ בְּהֵמוֹת וְלֹא פֵּרֵשׁ, הָרְאוּיָה לְחַטָּאת תִּקְרַב חַטָּאת, לְעוֹלָה תִּקְרַב עוֹלָה, לִשְׁלָמִים תִּקְרַב שְׁלָמִים. תָּנוּ רַבָּנָן "וְגִלַח הַנָּזִיר פֶּתַח אֹהֶל מוֹעֵד" וְגוֹ' בִּשְׁלָמִים הַכָּתוּב מְדַבֵּר שֶׁהֲרֵי נֶאֱמַר כַּאן  "וּשְׁחָטוֹ פֶּתַח אֹהֶל מוֹעֵד". אוֹ אֵינוֹ אֶלָּא אֹהֶל מוֹעֵד מַמָּשׁ. אִם כֵּן דֶּרֶךְ בִּזָּיוֹן הוּא. רַבִּי יֹאשִיָּה אוֹמֵר, אֵינוֹ צָרִיךְ,  הֲרֵי הוּא אוֹמֵר (שמות כ, כג) "וְלֹא תַעֲלֶה בְמַעֲלוֹת" וְגוֹ'  קַל וָחֹמֶר לְדֶרֶךְ בִּזָּיוֹן. רַבִּי יִצְחָק אוֹמֵר, אֵינוֹ צָרִיךְ, הֲרֵי הוּא אוֹמֵר וְלָקַח אֶת שְׂעַר רֹאשׁ נִזְרוֹ וְגוֹ' מִי שֶׁאֵינוֹ מְחֻסָּר אֶלָּא לְקִיחָה וּנְּתִינָה יָצָא זֶה שֶׁמְּחֻסָּר לְקִיחָה הֲבָאָה וּנְתִינָה. אַבָּא חָנָן אוֹמֵר מִשּׁוּם רַבִּי אֱלִיעֶזֶר, וְגִלַּח הַנָּזִיר פֶּתַח אֹהֶל מוֹעֵד כָּל זְמַן שֶׁאֵין פֶּתַח אֹהֶל מוֹעֵד פָּתוּחַ אֵינוֹ מְגַלֵּחַ. רַבִּי שִׁמְעוֹן שְׁזוּרִי אוֹמֵר וְגִלַּח הַנָּזִיר וְלֹא נְזִירָה שֶׁמָּא יִתְגָּרוּ בָּהּ פִּרְחֵי כְהֻנָּה. אָמַר לוֹ, לִדְבָרֶיךָ סוֹטָה תוֹכִיחַ דִּכְתִיב (לעיל ה, יח) "וְהֶעֱמִיד הַכֹּהֵן אֶת הָאִשָּׁה לִפְנֵי ה' וּפָרַע" וְלֹא חַיְשִׁינָן שֶׁמָּא יִתְגָּרוּ בָּהּ פִּרְחֵי כְּהֻנָּה אָמַר לוֹ, זוֹ כּוֹחֶלֶת וּפוֹקֶסֶת, זוֹ אֵינָהּ כּוֹחֶלֶת וּפוֹקֶסֶת.

אֲמַר רַב אַדָּא בַּר אַהֲבָה, זֹאת אוֹמֶרֶת קָסְבַר רַבִּי שִׁמְעוֹן נָזִיר שֶׁגִּלַּח עַל שַׁלְמֵי נְדָבָה יָצָא, מַאי טַעֲמָא, דִּכְתִיב ("עַל זֶבַח תּוֹדַת שְׁלָמָיו וְלֹא כְּתִיב שְׁלָמִים") "אֲשֶׁר תַּחַת זֶבַח הַשְּׁלָמִים" וְלָא כְּתִיב 'עַל שְׁלָמָיו'.

אֵין לִי אֶלָּא תַּחַת זֶבַח הַשְּׁלָמִים, תַּחַת חַטָּאת תַּחַת אָשָׁם מִנָּיִן.  תַּלְמוּד לוֹמַר "תַּחַת זֶבַח" מִכָּל מָקוֹם. אֵין לִי אֶלָּא בַּמִּקְדָּשׁ, בַּגְּבוּלִין מִנָּיִן. תַּלְמוּד לוֹמַר "וְנָתַן עַל הָאֵשׁ" מִכָּל מָקוֹם.

(לעיל פסוק יז) זֶבַח שְׁלָמִים לַה' שֶׁיַּקְדִּים הֶקְדֵּשׁוֹ לְזִבְחוֹ.  זְבִיחַת תּוֹדָה מְעַכֶּבֶת אֶת לַחְמָהּ. זְבִיחַת שְׁנֵי כִּבְשֵׂי, עֲצֶרֶת מְעַכֶּבֶת אֶת לַחְמָן. אֵימָתַי, בִּזְמַן שֶׁהַזֶּבַח בִּירוּשָׁלַיִם וְהַלֶּחֶם בִּירוּשָׁלַיִם וְלֹא בִּזְמַן שֶׁהַזֶּבַח בִּירוּשָׁלַיִם וְהַלֶּחֶם בְּבֵית פַּגִי.  רַבִּי יְהוּדָה אוֹמֵר, יַעֲשֶׂה זֶבַח שְׁלָמִים לַה' יַעֲשֶׂה שֶׁל שְׁלָמִים תְּחִלָּה.

"וְגִלַּח" אַף בַּמְּדִינָה. מַה בֵּין מְגַלֵּחַ פֶּתַח אֹהֶל מוֹעֵד לִמְגַלֵּחַ בַּמְּדִינָה. מְגַלֵּחַ פֶּתַח אֹהֶל מוֹעֵד מְשַׁלֵּחַ שְׂעָרוֹ תַּחַת הַדּוּד,  וְהַמְּגַלֵּחַ בַּמְּדִינָה אֵינוֹ מְשַׁלֵּחַ אֶת הַשֵּׂעָר תַּחַת הַדּוּד. וַחֲכָמִים אוֹמְרִים, אֶחָד זֶה וְאֶחָד זֶה שׁוֹלְחִין שֵׂעָר תַּחַת הַדּוּד. רַבִּי יְהוּדָה אוֹמֵר, מְגַלֵּחַ פֶּתַח אֹהֶל מוֹעֵד מְשַׁלֵּחַ שֵׂעָר תַּחַת הַדּוּד,  וְהַמְּגַלֵּחַ בַּמְּדִינָה בְּטֻמְאָה קוֹבְרוֹ בִּמְקוֹמוֹ. רַבִּי אֱלִיעֶזֶר בְּרַבִּי שִׁמְעוֹן אוֹמֵר, וְגִלַּח אַף הַנְּזִירָה. רַבִּי יוֹחָנָן הַסַּנְדְּלָר אוֹמֵר, נָזִיר אֶל פֶּתַח אֹהֶל מוֹעֵד וְאֵין הַנְּזִירָה פֶּתַח אֹהֶל מוֹעֵד, שֶׁלֹּא לְהַרְגִּיל פִּרְחֵי כְּהֻנָּה לַעֲבֵרָה וְכוּ'. פֶּתַח אֹהֶל מוֹעֵד אֶת רֹאשׁ נִזְרוֹ יָכוֹל בִּזְמַן שֶׁלֹּא נִטְמָא, מִנַּיִן אַף בִּזְמַן שֶׁנִּטְמָא. תַּלְמוּד לוֹמַר "שְׂעַר רֹאשׁ" "תַּחַת זֶבַח הַשְּׁלָמִים" נִטְמְאוּ שְׁלָמִים מִנַּיִן שֶׁיִּתֵּן תַּחַת זֶבַח אַחֵר. תַּלְמוּד לוֹמַר "זֶבַח".  נִטְמָא הַזֶּבַח מִנָּיִן.  תַּלְמוּד לוֹמַר "וְנָתַן עַל הָאֵשׁ" מִכָּל צַד.

{pפסוק יט-כp}  "וְלָקַח הַכֹּהֵן אֶת הַזְּרֹעַ בְּשֵׁלָה" אֵין בְּשֵׁלָה אֶלָּא שְׁלֵמָה. רַבִּי שִׁמְעוֹן בֶּן יוֹחַאי אוֹמֵר, אֵין בְּשֵׁלָה אֶלָּא שֶׁנִּתְבַּשְּׁלָה עִם הָאַיִל.  וְחַלַּת מַצָּה אַחַת שֶׁאִם נִפְרְסָה אוֹ חֲסֵרָה פְּסוּלָה. וּרְקִיק מַצָּה אֶחָד שֶׁאִם נִפְרַס אוֹ חָסֵר פָּסוּל. וְנָתַן עַל כַּפֵּי הַנָּזִיר אַחַר הִתְגַלְּחוֹ אֵלּוּ אַחַר הִתְגַלְּחוֹ אֶת נִזְרוֹ, וְאֵין הֲבָאַת קָרְבָּנוֹת אַחַר הִתְגַלְּחוֹ אֶת נִזְרוֹ.

"וְהֵנִיף אוֹתָם הַכֹּהֵן תְּנוּפָה לִפְנֵי ה'" מוֹלִיךְ וּמֵבִיא. מַעֲלֶה וּמוֹרִיד מִנָּיִן. שֶׁנֶּאֱמַר  "אֲשֶׁר הוּנַף וַאֲשֶׁר הוּרָם" מַקִּישׁ הֲרָמָה לִתְנוּפָה, מַה תְּנוּפָה מוֹלִיךְ וּמֵבִיא אַף הֲרָמָה מוֹלִיךְ וּמֵבִיא, וּמַה הֲרָמָה מַעֲלֶה וּמוֹרִיד אַף תְּנוּפָה  מַעֲלֶה וּמוֹרִיד, מִכָּאן אָמְרוּ מִצְוַת תְּנוּפָה מוֹלִיךְ וּמֵבִיא מַעֲלֶה וּמוֹרִיד, זוֹ הִיא מִצְוַת תְּנוּפָה. לִפְנֵי ה' בַּמִּזְרָח, שֶׁבְּכָל מָקוֹם שֶׁנֶּאֱמַר "לִפְנֵי ה'" הֲרֵי הוּא בַּמִּזְרָח עַד שֶׁיִּפְרֹט הַכָּתוּב.

"קֹדֶשׁ הוּא לַכֹּהֵן עַל חֲזֵה הַתְּנוּפָה וְעַל שׁוֹק הַתְּרוּמָה" לָמָּה נֶאֱמַר. לְפִי שֶׁהוּא אוֹמֵר (ויקרא ז, לד) "כִּי אֶת חֲזֵה הַתְּנוּפָה וְאֶת שׁוֹק הַתְּרוּמָה לָקַחְתִּי" וְגוֹ' (שׁוֹמֵעַ אֲנִי) אַף שַׁלְמֵי נָזִיר בְּמַשְׁמָע, הֲרֵי הַכָּתוּב מוֹצִיאָם מִכְּלָלָם (שׁוֹמֵעַ אֲנִי) [שֶׁיִּטָּעֲנוּ] הַפְרָשַׁת זְרוֹעַ. אֵין לִי אֶלָּא הַפְרָשַׁת זְרוֹעַ, הַפְרָשַׁת חָזֶה וְשׁוֹק מִנַּיִן, וְדִין הוּא, וּמָה אִם שַׁלְמֵי יָחִיד שֶׁאֵין טְעוּנִין הַפְרָשַׁת זְרוֹעַ טְעוּנִין הַפְרָשַׁת חָזֶה וְשׁוֹק שַׁלְמֵי נָזִיר שֶׁטְּעוּנִין הַפְרָשַׁת זְרוֹעַ אֵינוֹ דִּין שֶׁיִּטָּעֲנוּ הַפְרָשַׁת חָזֶה וְשׁוֹק. אִם זָכִיתִי מִן הַדִּין  מַה תַּלְמוּד לוֹמַר "קֹדֶשׁ הוּא לַכֹּהֵן עַל חֲזֵה הַתְּנוּפָה", אֶלָּא כָּל דָּבָר שֶׁהָיָה בַּכְּלָל וְיָצָא לִדּוֹן בְּדָבָר הֶחָדָשׁ אִי אַתָּה יָכוֹל לְהַחֲזִירוֹ לִכְלָלוֹ עַד שֶׁיַּחֲזִירֶנּוּ הַכָּתוּב לִכְלָלוֹ, דִּבְרֵי רַבִּי אֱלִיעֶזֶר.

הָיָה נוֹטֵל שְׂעַר רֹאשׁ נִזְרוֹ וּמְשַׁלֵּחַ תַּחַת הַדּוּד, וְאִם גִּלַּח בַּמְּדִינָה לֹא הָיָה מְשַׁלֵּחַ תַּחַת הַדּוּד. בַּמֶּה דְּבָרִים אֲמוּרִים, בְּתִגְלַחַת הַטָּהֳרָה, אֲבָל בְּתִגְלַחַת הַטֻּמְאָה לֹא הָיָה מְשַׁלֵּחַ תַּחַת הַדּוּד. רַבִּי מֵאִיר אוֹמֵר, הַכֹּל מְשַׁלְּחִים תַּחַת הַדּוּד חוּץ מִן הַטָּמֵא שֶׁבַּמְּדִינָה. תָּנוּ רַבָּנָן וְאַחַר כָּךְ נוֹטֵל אֶת הָרֹטֶב וְנוֹתֵן "עַל שְׂעַר רֹאשׁ נִזְרוֹ" וּמְשַׁלֵּחַ תַּחַת הַדּוּד שֶׁל שְׁלָמִים, [וְאִם שִׁלַּח תַּחַת הַדּוּד שֶׁל חַטָּאת וְאָשָׁם יָצָא. אָשָׁם בְּנָזִיר מִי אִיכָּא. אֲמַר רָבָא הָכֵי קָאֲמַר וְאִם נָזִיר טָמֵא מְשַׁלֵּחַ תַּחַת הַדּוּד שֶׁל אָשָׁם יָצָא]. מִנְּהַנֵּי מִלֵּי. אֲמַר רָבָא [אֲמַר קְרָא] זֶבַח שְׁלָמִים מִזִבְחוֹ יְהֵא תַּחְתָּיו. וְאִם מְשַׁלֵּחַ תַּחַת הַדּוּד שֶׁל חַטָּאת יָצָא, מַאי טַעֲמָא. אֲמַר קְרָא זֶבַח לְרַבּוֹת חַטָּאת וְאָשָׁם. וְהָא אֲפִיקְתֵיהּ לְרֹטֶב. אִם כֵּן לֵימָא קְרָא מֵרֹטֶב הַשְּׁלָמִים, מַאי זֶבַח. וְאֵימָא כֻּלֵּיהּ לְחַטָּאת וְאָשָׁם הוּא דְּאָתָא. אִם כֵּן לֵימָא שְׁלָמִים וְזֶבַח, מַאי זֶבַח הַשְּׁלָמִים, שְׁמַע מִנָּהּ תַּרְתֵּי.

הָיָה מְבַשֵּׁל אֶת הַשְּׁלָמִים אוֹ שׁוֹלְקָן. הַכֹּהֵן נוֹטֵל אֶת הַזְּרוֹעַ בְּשֵׁלָה מִן הָאַיִל וְחַלָּת מַצָּה אַחַת מִן הַסַּל וּרְקִיק מַצָּה אֶחָד וְנוֹתֵן עַל כַּפֵּי הַנָּזִיר וּמְנִיפָן, וְאַחַר כָּךְ הֻתַּר הַנָּזִיר לִשְׁתוֹת יַיִן וּלְהִטַּמֵּא לְמֵתִים. רַבִּי שִׁמְעוֹן אוֹמֵר, כֵּיוָן שֶׁנִּזְרַק עָלָיו אַחַת מִן הַדָּמִים מֻתָּר הַנָּזִיר לִשְׁתוֹת יַיִן וּלְהִטַּמֵּא לְמֵתִים. תָּנוּ רַבָּנָן "וְאַחַר יִשְׁתֶּה הַנָּזִיר יָיִן" אַחַר מַעֲשֵׂה כֻּלָּן, דִּבְרֵי רַבִּי אֱלִיעֶזֶר. וַחֲכָמִים אוֹמְרִים, אַחַר מַעֲשֶׂה יְחִידִי. מַאי טַעְמַיְיהוּ דְּרַבָּנָן. כְּתִיב הָכָא וְאַחַר יִשְׁתֶּה הַנָּזִיר יָיִן וּכְתִיב הָתָם "אַחַר הִתְגַלְּחוֹ אֶת נִזְרוֹ" מָה הָתָם אַחַר מַעֲשֶׂה יְחִידִי אַף כָּאן אַחַר מַעֲשֶׂה יְחִידִי. וְאֵימָא עַד דְּאִיכָּא תַּרְוַיְיהוּ. אִי הָכֵי גְּזֵרָה שָׁוָה לָמָּה לִי.

"וְלָקַח הַכֹּהֵן אֶת הַזְּרֹעַ בְּשֵׁלָה" שֶׁתְּהֵא שְׁלֵמָה. מִן הָאַיִל לְרַבּוֹת אֶת הָאַיִל שֶׁיִּשָּׁלֵק כֻּלּוֹ. וְנָתַן עַל כַּפֵּי הַנָּזִיר וְהֵנִיף  יָכוֹל בְּיִשְׂרָאֵל הָיָה מֵנִיף. תַּלְמוּד לוֹמַר  ["לְךָ נְתַתִּים וּלְבָנֶיךָ". יָכוֹל כֹּהֵן הָיָה מֵנִיף. תַּלְמוּד לוֹמַר] "הַמַּקְרִיב" הַמַּקְרִיב יָנִיף. אִי אֶפְשָׁר לוֹמַר הַמַּקְרִיב יָנִיף שֶׁכְּבָר נֶאֱמַר "לְךָ וּלְבָנֶיךָ" וְאִי אֶפְשָׁר לוֹמַר לְךָ וּלְבָנֶיךָ שֶׁכְּבָר נֶאֱמַר הַמַּקְרִיב יָנִיף. יָכוֹל יְהוּ עוֹשִׂין שֶׁמַּנִּיחַ כֹּהֵן. תַּלְמוּד לוֹמַר "הַמַּקְרִיב" יָנִיף. יָכוֹל יְהוּ עוֹשִׂין, כְּשֶׁמַּנִּיחַ כֹּהֵן מוֹשִׁיט לְכֹהֵן. תַּלְמוּד לוֹמַר "הַמַּקְרִיב" יָנִיף. יָכוֹל בְּיִשְׂרָאֵל הָיָה מֵנִיף. תַּלְמוּד לוֹמַר "לְךָ וּלְבָנֶיךָ". אִי לְךָ וּלְבָנֶיךָ, אַהֲרֹן וּבָנָיו הָיָה מֵנִיף. תַּלְמוּד לוֹמַר "הַמַּקְרִיב" יָנִיף, אִי אֶפְשָׁר לוֹמַר הַמַּקְרִיב יָנִיף שֶׁכְּבָר נֶאֱמַר "לְךָ וּלְבָנֶיךָ" וְאִי אֶפְשָׁר לוֹמַר לְךָ וּלְבָנֶיךָ שֶׁכְּבָר נֶאֱמַר "הַמַּקְרִיב יָנִיף". הָא מַה הַדָּבָר, מַה שֶּׁלִּמֵּד בְּנָזִיר. וּמַה לִּמֵּד בְּנָזִיר וְלָקַח הַכֹּהֵן אֶת הַזְּרֹעַ בְּשֵׁלָה מִן הָאַיִל וְהֵנִיף, אַף מַה שֶּׁנֶּאֱמַר כָּאן הַמַּקְרִיב יָנִיף כֹּהֵן מַנִּיחַ עַל יְדֵי נָזִיר וּמֵנִיף. וְהֵנִיף אוֹתָם הַכֹּהֵן תְּנוּפָה תְּנוּפָה אַחַת וְלֹא שְׁתַּיִם. לִפְנֵי ה' שֶׁתְּהֵא תְּנוּפָה לִפְנִים מִן הַמֵּנִיף.

{pפסוק כאp}  "זֹאת תּוֹרַת" אֵין לִי אֶלָּא לְשָׁעָה, לְדוֹרוֹת מִנָּיִן. תַּלְמוּד לוֹמַר "זֹאת תּוֹרַת", דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר כְּחוֹתָם הַדְּבָרִים. "קָרְבָּנוֹ לַה' עַל נִזְרוֹ" [וְלֹא נִזְרוֹ] עַל קָרְבָּנוֹ. "קָרְבָּנוֹ לַה' עַל נִזְרוֹ" וְלֹא קָרְבַּן אֲחֵרִים עַל נִזְרוֹ.

"מִלְּבַד אֲשֶׁר תַּשִּׂיג יָדוֹ" מִנַּיִן אַתָּה אוֹמֵר שֶׁאִם אָמַר הֲרֵינִי נָזִיר עַל מְנַת לְגַלֵּחַ עַל מֵאָה עוֹלוֹת וְעַל מֵאָה שְׁלָמִים קוֹרֵא אֲנִי עָלָיו "כְּפִי נִדְרוֹ". תַּלְמוּד לוֹמַר "כֵּן יַעֲשֶׂה (עַל תּוֹרַת נִזְרוֹ"). אוֹ אֲפִלּוּ אָמַר הֲרֵינִי נָזִיר עַל מְנַת לְגַלֵּחַ עַל מֵאָה חַטָּאוֹת וְעַל [מֵאָה אֲשָׁמוֹת] קוֹרֵא אֲנִי עָלָיו "כְּפִי נִדְרוֹ". תַּלְמוּד לוֹמַר "מִלְּבַד אֲשֶׁר תַּשִּׂיג יָדוֹ" לֹא אָמַרְתִּי אֶלָּא קָדָשִׁים הַבָּאִין בְּנֶדֶר וּבִנְדָבָה.  אוֹ אֲפִלּוּ אָמַר הֲרֵינִי נָזִיר עַל מְנַת שֶׁאֶהֱיֶה שׁוֹתֶה יַיִן וּמִטַּמֵּא לְמֵתִים קוֹרֵא אֲנִי עָלָיו "כְּפִי נִדְרוֹ". תַּלְמוּד לוֹמַר "כֵּן יַעֲשֶׂה עַל תּוֹרַת נִזְרוֹ". אוֹ אֲפִלּוּ אָמַר הֲרֵי עָלַי חָמֵשׁ נְזִירוּת שֶׁאֲגַלַּח תִּגְלַחַת אַחַת וְתַעֲלֶה לְכֻלָּן קוֹרֵא אֲנִי עָלָיו כְּפִי (נִזְרוֹ) [נִדְרוֹ].  תַּלְמוּד לוֹמַר "כֵּן יַעֲשֶׂה עַל תּוֹרַת נִזְרוֹ".

שָׁאֲלוּ רַבִּי אֶלְעָזָר בֶּן שָׁמוֹעַ וְרַבִּי יוֹחָנָן הַסַּנְדְּלָר אֶת רַבִּי שִׁמְעוֹן בֶּן יוֹחַאי, הֲרֵי שֶׁהָיָה נָזִיר וּמְצֹרָע מַהוּ שֶׁיְּגַלֵּחַ תִּגְלַחַת אַחַת וְתַעֲלֶה לוֹ לִנְזִירוּתוֹ לְצָרַעְתּוֹ. אָמַר לָהֶן, וְכִי הֵיאַךְ אֶפְשָׁר, אִלּוּ זֶה מְגַלֵּחַ לְגַדֵּל שֵׂעָר וְזֶה מְגַלֵּחַ לְגַדֵּל שֵׂעָר יָפֶה אַתֶּם אוֹמְרִים, אֶלָּא שֶׁהַמְּצֹרָע מְגַלֵּחַ לְגַדֵּל שֵׂעָר וְנָזִיר מְגַלֵּחַ לְהַעֲבִיר שֵׂעָר הֵיאַךְ אֶפְשָׁר לוֹ לְגַלֵּחַ תִּגְלַחַת אַחַת וְתַעֲלֶה לוֹ לִנְזִירוּתוֹ וּלְצָרַעְתּוֹ. אָמְרוּ לוֹ, אַף אֲנִי אוֹמֵר לֹא עוֹלָה בִּימֵי גְּמָרוֹ עוֹלָה לוֹ בִּימֵי סָפְרוֹ. אָמַר לָהֶם, וְכִי אֶפְשָׁר, אִלּוּ זֶה מְגַלֵּחַ לִפְנֵי בִּיאַת מַיִם וְזֶה מְגַלֵּחַ לִפְנֵי בִּיאַת מַיִם יָפֶה אַתֶּם אוֹמְרִים, אֶלָּא שֶׁמְּצֹרָע מְגַלֵּחַ לִפְנֵי בִּיאַת מַיִם וְנָזִיר מְגַלֵּחַ לְאַחַר בִּיאַת מַיִם אֶפְשָׁר לוֹ שֶׁיְּגַלֵּחַ תִּגְלַחַת אַחַת וְתַעֲלֶה לוֹ לִנְזִירוּתוֹ וּלְצָרַעְתּוֹ. אָמְרוּ לוֹ, אַף אֲנִי אוֹמֵר לֹא עוֹלָה בְּטָהוֹר עוֹלָה בְּטָמֵא. אָמַר לָהֶן, וְכִי הֵיאַךְ אֶפְשָׁר, אִלּוּ זֶה מְגַלֵּחַ לִפְנֵי דָּמִים וְזֶה מְגַלֵּחַ לִפְנֵי דָּמִים יָפֶה אַתֶּם אוֹמְרִים, אֶלָּא שֶׁמְּצֹרָע מְגַלֵּחַ (לְאַחֵר) [לִפְנֵי] זְרִיקַת דָּמִים וְנָזִיר מְגַלֵּחַ (לִפְנֵי) [לְאַחַר] זְרִיקַת דָּמִים  הֵיאַךְ אֶפְשָׁר לְגַלֵּחַ תִּגְלַחַת אַחַת וְתַעֲלֶה לוֹ לִנְזִירוּתוֹ וּלְצָרַעְתּוֹ. אָמְרוּ לוֹ, תַּקִּין הַדָּבָר, לֹא עוֹלָה בִּימֵי גְּמָרוֹ לֹא עוֹלָה בִּימֵי סְפָרוֹ, לֹא עוֹלָה בְּטָהוֹר לֹא עוֹלָה בְּטָמֵא.

"זֹאת תּוֹרַת הַנָּזִיר" תּוֹרָה אַחַת לְכָל הַנְּזִירוּת שֶׁיָּבִיא קָרְבָּן, שֶׁהֲרֵי תִּנְהַג בְּשִׁילֹה וּבְבֵית עוֹלָמִים. יָכוֹל אַף בַּבָּמָה. תַּלְמוּד לוֹמַר "זֹאת". "אֲשֶׁר יִדֹּר קָרְבָּנוֹ" זֶה הָאוֹמֵר הֲרֵי עָלַי נְזִירוּת, שֶׁיָּבִיא שָׁלֹשׁ בְּהֵמוֹת וְיָקוּם. עַל נִזְרוֹ הֲרֵי כְּקָרְבָּן, לוֹמַר כְּדֶרֶךְ שֶׁמּוֹעֲלִין בְּקָרְבָּן כֵּן מוֹעֲלִין בְּשֵׂעָר.

"כְּפִי נִדְרוֹ" יָכוֹל כְּפִי נִדְרוֹ שֶׁלֹּא יִפְחֹת (וְלֹא) וּכְפִי נִדְרוֹ שֶׁלֹּא יוֹסִיף. אָמַרְתָּ מִלְּבַד אֲשֶׁר תַּשִּׂיג יָדוֹ כְּפִי נִדְרוֹ שֶׁלֹּא יִפְחֹת וְלֹא כְּפִי נִדְרוֹ שֶׁלֹּא יוֹסִיף. כֵּן יַעֲשֶׂה עַל תּוֹרַת נִזְרוֹ זֶה הַנּוֹדֵר בִּנְזִירוּת כְּחוֹל הַיָּם שֶׁבְּכָל שָׁעָה שֶׁרוֹצֶה לְהָקֵל מֵרֹאשׁוֹ יָקֵל.  יָכוֹל אַף הָאוֹמֵר הֲרֵי עָלַי נְזִירוּת כֵּן. (כוּ') לֹא אָמַרְתִּי אֶלָּא כֵּן יַעֲשֶׂה עַל תּוֹרַת נִזְרוֹ.

{pפסוק כב-כגp} {rרמז תשיr}  "וַיְדַבֵּר ה' אֶל מֹשֶׁה לֵּאמֹר כֹּה תְבָרֲכוּ אֶת בְּנֵי יִשְׂרָאֵל אָמוֹר לָהֶם וְגוֹ'". זֶה שֶׁאָמַר הַכָּתוּב (דברים כו, טו) "הַשְׁקִיפָה מִמְּעוֹן קָדְשְׁךָ מִן הַשָּׁמַיִם" אָמְרָה כְּנֶסֶת יִשְׂרָאֵל לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, לַכֹּהֲנִים אַתָּה אוֹמֵר לְבָרְכֵנוּ, אֵין אָנוּ צְרִיכִים אֶלָּא לְבִרְכָתֶךָ, (שם) "הַשְׁקִיפָה מִמְּעוֹן קָדְשְׁךָ וּבָרֵךְ אֶת עַמְּךָ". אָמַר לָהֶם הַקָּדוֹשׁ בָּרוּךְ הוּא, אַף עַל פִּי שֶׁאָמַרְתִּי לַכֹּהֲנִים שֶׁיְּהוּ מְבָרְכִין אֶתְכֶם אֲנִי עוֹמֵד [עִמָּהֶם] וּמְבָרֵךְ אֶתְכֶם, לְפִיכָךְ הַכֹּהֲנִים פּוֹרְסִין כַּפֵּיהֶן לוֹמַר שֶׁהַקָּדוֹשׁ בָּרוּךְ הוּא עוֹמֵד עָלֵינוּ, שֶׁנֶּאֱמַר  "הִנֵּה זֶה עוֹמֵד אַחַר כָּתְלֵנוּ מַשְׁגִּיחַ מִן הַחַלּוֹנוֹת" מִבֵּין אֶצְבְּעוֹתֵיהֶם שֶׁל כֹּהֲנִים, (שם) "מֵצִיץ מִן הַחֲרַכִּים" בְּשָׁעָה שֶׁפּוֹשְׁטִים כַּפֵּיהֶם,  לְכָךְ נֶאֱמַר "כֹּה תְבָרֲכוּ אֶת בְּנֵי יִשְׂרָאֵל".

זֶה שֶׁאָמַר הַכָּתוּב "הִנֵּה מִטָּתוֹ שֶׁלִּשְׁלֹמֹה" "הִנֵּה מִטָּתוֹ" זֶה בֵּית הַמִּקְדָּשׁ שֶׁל מִי שֶׁהַשָּׁלוֹם שֶׁלּוֹ, וְלָמָּה נִמְשְׁלָה בֵּית הַמִּקְדָּשׁ לְמִטָּה, לוֹמַר לְךָ מַה מִּטָּה אֵינָהּ אֶלָּא לִפְרִיָּה וּרְבִיָּה כָּךְ בֵּית הַמִּקְדָּשׁ כָּל מַה שֶּׁהָיָה בְּתוֹכוֹ הָיָה פָּרֶה וְרָבֶה שֶׁנֶּאֱמַר (מ"א ח, ח) "וַיַאֲרִיכוּ הַבַּדִּים", וְאוֹמֵר (דהי"ב ג, ו) "וְהַזָּהָב זְהַב פַּרְוָיִם" שֶׁהָיָה עוֹשֶׂה פֵּרוֹת, וְכֵן הוּא אוֹמֵר  "וַיִּבֶן אֶת בֵּית יַעַר הַלְּבָנוֹן" לָמָּה נִמְשַׁל לְיַעַר, [לוֹמַר לְךָ] מַה יַּעַר פָּרֶה וְרָבֶה כָּךְ בֵּית הַמִּקְדָּשׁ כֹּל מַה שֶּׁהָיָה בְּתוֹכוֹ הָיָה פָּרֶה וְרָבֶה. (שה"ש שם) "שִׁשִּׁים גִּבּוֹרִים" אֵלּוּ שִׁשִּׁים אוֹתִיּוֹת שֶׁבְּבִרְכַּת כֹּהֲנִים.  "כֻּלָּם אֲחוּזֵי חֶרֶב" שֶׁכָּל אֶחָד וְאֶחָד  שְׁמוֹ שֶׁל הַקָּדוֹשׁ בָּרוּךְ הוּא נִזְכַּר בּוֹ, (להלן פסוק כד) "יְבָרֶכְךָ ה'" (להלן פסוק כה) "יָאֵר ה'"  "יִשָּׂא ה'" (שם) "אִישׁ חַרְבּוֹ עַל יְרֵכוֹ" מָה רָאָה יָרֵךְ לְהַזְכִּיר כָּאן, אֶלָּא אֲפִלּוּ רוֹאֶה אָדָם בַּחֲלוֹמוֹ הַחֶרֶב שְׁלוּפָה וּנְתוּנָה בְּצַוָּארוֹ וְקוֹטֵעַ יְרֵכוֹ מַשְׁכִּים בַּבֹּקֶר וְהוֹלֵךְ לְבֵית הַכְּנֶסֶת.  (שם) "מִפַּחַד בַּלֵּילוֹת" מִפַּחַד שֶׁרָאָה בַּלֵּילוֹת בַּחֲלוֹמוֹ וְרוֹאֶה אֶת הַכֹּהֲנִים נוֹשְׂאִים אֶת כַּפֵּיהֶן הַחֲלוֹם רַע מִתְבַּטֵּל מִמֶּנּוּ, לְכָךְ [נֶאֱמַר "מִפַּחַד בַּלֵּילוֹת". לְכָךְ] אָמַר הַקָּדוֹשׁ בָּרוּךְ הוּא [לְמֹשֶׁה] הַזְהֵר אֶת אַהֲרֹן וּבָנָיו שֶׁיְּהוּ מְבָרְכִין אֶת בְּנֵי [יִשְׂרָאֵל] שֶׁנֶּאֱמַר "כֹּה תְבָרֲכוּ".

אָמַר הַקָּדוֹשׁ בָּרוּךְ הוּא, לְשֶׁעָבַר הָיִיתִי זָקוּק לְבָרֵךְ בְּרִיּוֹתָי, בֵּרַכְתִּי לְאָדָם הָרִאשׁוֹן וּלְאִשְׁתּוֹ שֶׁנֶּאֱמַר (בראשית א, כח) "וַיְבָרֵךְ אֹתָם אֱלֹהִים" וְגוֹ', בֵּרַכְתִּי לְנֹחַ וּלְבָנָיו שֶׁנֶּאֱמַר  "וַיְבָרֵךְ אֱלֹהִים אֶת נֹחַ וְאֶת בָּנָיו", בֵּרַכְתִּי לְאַבְרָהָם שֶׁנֶּאֱמַר (שם כד, א) "וַה' בֵּרַךְ אֶת אַבְרָהָם בַּכֹּל", בֵּרַכְתִּי לְיִצְחָק שֶׁנֶּאֱמַר  "וַיְבָרֵךְ אֱלֹהִים אֶת יִצְחָק בְּנוֹ", וְיַעֲקֹב בֵּרַכְתִּי אֹתוֹ שֶׁנֶּאֱמַר (שם מח, ג) "אֵל שַׁדַּי נִרְאָה אֵלַי בְּלוּז בְּאֶרֶץ כְּנַעַן וַיְבָרֵךְ אֹתִי", יַעֲקֹב בֵּרֵךְ לִשְׁנֵים עָשָׂר שְׁבָטִים שֶׁנֶּאֱמַר (שם מט, כח) "וְזֹאת אֲשֶׁר דִּבֵּר לָהֶם אֲבִיהֶם וַיְבָרֵךְ אוֹתָם", מִכָּאן וָאֵילָךְ אָמַר הַקָּדוֹשׁ בָּרוּךְ הוּא הֲרֵי בְּרָכוֹת מְסוּרוֹת לָכֶם וְהַכֹּהֲנִים יִהְיוּ מְבָרְכִים אֶתְכֶם שֶׁנֶּאֱמַר "כֹּה תְבָרֲכוּ אֶת בְּנֵי יִשְׂרָאֵל".

לָמָּה נִסְמְכָה פָּרָשַׁת כֹּהֵן מְבָרֵךְ לְנָזִיר. לוֹמַר מַה נָּזִיר אָסוּר בְּיַיִן אַף כֹּהֵן מְבָרֵךְ אָסוּר בְּיַיִן. אִי מַה נָּזִיר אָסוּר בְּחַרְצָן אַף כֹּהֵן מְבָרֵךְ אָסוּר בְּחַרְצָן. אֲמַר קְרָא  "לְשָׁרְתוֹ וּלְבָרֵךְ בִּשְׁמוֹ" מַה כֹּהֵן מְשָׁרֵת מֻתָּר בְּחַרְצָן אַף כֹּהֵן מְבָרֵךְ מֻתָּר בְּחַרְצָן. אִי מַה כֹּהֵן מְשָׁרֵת בַּעַל מוּם, לֹא, אַף כֹּהֵן מְבָרֵךְ בַּעַל מוּם, לֹא. הָא אִיתְּקַשׁ לְנָזִיר. וּמַאי חָזִית דְמַּקֶּשְׁתְּ לְקֻלָּא, אַקְּשֵׁיהּ לְחֻמְרָא. אַסְמַכְתָּא בְּעָלְמָא דְּרַבָּנָן הִיא וּלְקֻלָּא.

"דַּבֵּר אֶל אַהֲרֹן" וְגוֹ' לְפִי שֶׁכָּל מַעֲשֵׂה הַפָּרָשָׁה (בְּאַהֲרֹן) [בְּכֹהֲנִים] הֵבִיא אֶת אַהֲרֹן וְהֵבִיא אֶת בָּנָיו לִכְלַל דִּבּוּר, שֶׁזֶּה כְּלָל שֶׁכָּל זְמַן שֶׁדִּבּוּר לְכֹהֲנִים מַעֲשֶׂה לְכֹהֲנִים, דִּבּוּר בְּיִשְׂרָאֵל מַעֲשֶׂה בְּיִשְׂרָאֵל, דִּבּוּר בְּכָל אָדָם צָרִיךְ לְהָבִיא הַגֵּרִים.

יָכוֹל הַדָּבָר הַזֶּה שֶׁנֶּאֱמַר לְאַהֲרֹן שֶׁשְּׁמָעוֹ מִפִּי הַקָּדוֹשׁ בָּרוּךְ הוּא. אָמַרְתָּ (ויקרא כו, מו) "אֵלֶּה הַחֻקִּים וְהַמִּשְׁפָּטִים" וְגוֹ'  הָא כָּל הַמִּצְווֹת הַקַּלּוֹת וְהַחֲמוּרוֹת הַזְּדוֹנוֹת וְהַשְּׁגָגוֹת הַכְּלָלִים וְהַפְּרָטִים הַגּוּפִים וְהַדִּקְדּוּקִים נֶאֶמְרוּ לְמֹשֶׁה מִסִּינַי, וּמַה תַּלְמוּד לוֹמַר "לְאַהֲרֹן" אֶלָּא כָּל דָּבָר שֶׁהָיָה הָגוּן לְאַהֲרֹן הָיָה נִתְלָה בְּאַהֲרֹן וְכָל דָּבָר שֶׁהָיָה הָגוּן לְיִשְׂרָאֵל הָיָה נִתְלָה בְּיִשְׂרָאֵל.

בִּרְכַּת כֹּהֲנִים כֵּיצַד, בַּמְּדִינָה הָיוּ אוֹמְרִים שָׁלֹשׁ בְּרָכוֹת,  וּבַמִּקְדָּשׁ בְּרָכָה אַחַת. בַּמִּקְדָּשׁ אוֹמְרִים אֶת הַשֵּׁם כִּכְתָבוֹ,  וּבַמְּדִינָה בְּכִנּוּי. בַּמְּדִינָה כֹּהֲנִים נוֹשְׂאִין אֶת כַּפֵּיהֶם כְּנֶגֶד כִּתְפוֹתֵיהֶם, וּבַמִּקְדָּשׁ לְמַעְלָה מֵרָאשֵׁיהֶם חוּץ מִכֹּהֵן גָּדוֹל שֶׁאֵין מַגְבִּיהַּ יָדָיו לְמַעְלָה מֵהַצִּיץ. רַבִּי יְהוּדָה אוֹמֵר, אַף כֹּהֵן גָּדוֹל מַגְבִּיהַּ יָדָיו לְמַעְלָה מִן הַצִּיץ שֶׁנֶּאֱמַר (ויקרא ט, כב) "וַיִּשָּׂא אַהֲרֹן אֶת יָדָיו אֶל הָעָם וַיְבָרְכֵם".

"כֹּה תְבָרֲכוּ" בְּלָשׁוֹן הַקֹּדֶשׁ". אוֹ אֵינוֹ אֶלָּא בְּכָל לָשׁוֹן. נֶאֱמַר כַּאן "כֹּה תְבָרֲכוּ" וְנֶאֱמַר לְהַלָּן (דברים כז, יב) "אֵלֶּה יַעַמְדוּ לְבָרֵךְ אֶת הָעָם" מַה לְּהַלַּן בִּלְשׁוֹן הַקֹּדֶשׁ אַף כַּאן בִּלְשׁוֹן הַקֹּדֶשׁ. רַבִּי יְהוּדָה אוֹמֵר, אֵינוֹ צָרִיךְ, הֲרֵי הוּא אוֹמֵר כֹּה. עַד שֶׁאָמְרוּ בַּלָשׁוֹן הַזֶּה. תַּנְיָא אִידַךְ כֹּה תְבָרֲכוּ בַּעֲמִידָה. אוֹ אֵינוֹ אֶלָּא בִּישִׁיבָה. נֶאֱמַר כַּאן "תְבָרֲכוּ" וְנֶאֱמַר לְהַלָּן  "אֵלֶּה יַעַמְדוּ לְבָרֵךְ" מַה לְהַלָּן בַּעֲמִידָה אַף כָּאן בַּעֲמִידָה. רַבִּי (יוֹנָתָן) [נָתָן] אוֹמֵר, אֵינוֹ צָרִיךְ, הֲרֵי כְּבָר נֶאֱמַר (דברים י, ח) "לַעֲמֹד לִפְנֵי ה' לְשָׁרְתוֹ וּלְבָרֵךְ בִּשְׁמוֹ" מַה מְשָׁרֵת בַּעֲמִידָה אַף מְבָרֵךְ בַּעֲמִידָה. וּמְשָׁרֵת גּוּפָא מְנָלָן. דִּכְתִיב  "לַעֲמֹד לְשָׁרֵת". תַּנְיָא אִידָךְ כֹּה תְבָרֲכוּ בִּנְשִׂיאַת כַּפַּיִם. אוֹ אֵינוֹ אֶלָּא שֶׁלֹּא בִּנְשִׂיאַת כַּפַּיִם. נֶאֱמַר כַּאן "כֹּה תְבָרֲכוּ" וְנֶאֱמַר לְהַלָּן (ויקרא ט, כב) "וַיִּשָּׂא אַהֲרֹן אֶת יָדָיו אֶל הָעָם וַיְבָרְכֵם" מַה לְהַלָּן בִּנְשִׂיאַת כַּפַּיִם אַף כָּאן בִּנְשִׂיאַת כַּפַּיִם. קָשְׁיָא לֵיהּ לְרַבִּי (יוֹנָתָן) [נָתָן], אִי מַה לְהַלָּן כֹּהֵן גָּדוֹל וְרֹאשׁ חֹדֶשׁ וַעֲבוֹדַת צִבּוּר אַף כַּאן [כֹּהֵן גָּדוֹל וְרֹאשׁ חֹדֶשׁ וַעֲבוֹדַת צִבּוּר]. רַבִּי נָתָן אוֹמֵר אֵינוֹ צָרִיךְ הֲרֵי הוּא אוֹמֵר (דברים יח, ה) "הוּא וּבָנָיו כָּל הַיָּמִים" מַקִּישׁ בָּנָיו לוֹ מַה הוּא בִּנְשִׂיאַת כַּפַּיִם אַף בָּנָיו בִּנְשִׂיאַת כַּפַּיִם, וּכְתִיב "כָּל הַיָּמִים" וְאִיתְּקַשׁ בְּרָכָה לְשֵׁרוּת.

תַּנְיָא אִידָךְ "כֹּה תְבָרֲכוּ" בַּשֵׁם הַמְּפֹרָשׁ. אוֹ אֵינוֹ אֶלָּא בְּכִנּוּי.  תַּלְמוּד לוֹמַר  "וְשָׂמוּ אֶת שְׁמִי" שְׁמִי הַמְּיֻחָד לִי. [יָכוֹל אַף בִּגְבוּלִין כֵּן. נֶאֱמַר כָּאן "וְשָׂמוּ אֶת שְׁמִי" וְנֶאֱמַר לְהַלָּן (דברים יב, ה) "לָשׂוּם אֶת שְׁמִי שָׁם" מַה לְּהַלָּן בֵּית הַבְּחִירָה אַף כָּאן בֵּית הַבְּחִירָה]. רַבִּי יֹאשִיָּה אוֹמֵר, אֵינוֹ צָרִיךְ, הֲרֵי הוּא אוֹמֵר (שמות כ, כא) "בְּכָל הַמָּקוֹם אֲשֶׁר אַזְכִּיר אֶת שְׁמִי אָבֹא אֵלֶיךָ וּבֵרַכְתִּיךָ" בְּכָל מָקוֹם סָלְקָא דַּעְתָּךְ אֶלָּא מִקְרָא זֶה מְסֹרָס בְּכָל מָקוֹם אֲשֶׁר אָבֹא אֵלֶיךָ וּבֵרַכְתִּיךָ שָׁם אַזְכִּיר אֶת שְׁמִי, וְהֵיכָן, בְּבֵית הַבְּחִירָה.

תַּנְיָא אִידָךְ "כֹּה תְבָרֲכוּ אֶת בְּנֵי יִשְׂרָאֵל" אֵין לִי אֶלָּא בְּנֵי יִשְׂרָאֵל, גֵּרִים (נָשִׁים) וַעֲבָדִים (מְשֻׁחְרָרִים) מִנָּיִן. תַּלְמוּד לוֹמַר "אָמוֹר לָהֶם", לְכֻלְּהוּ. תַּנְיָא אִידָךְ כֹּה תְבָרֲכוּ, פָּנִים כְּנֶגֶד פָּנִים. אוֹ אֵינוֹ אֶלָּא פָּנִים כְּנֶגֶד עֹרֶף. תַּלְמוּד לוֹמַר "אָמוֹר לָהֶם", כְּאָדָם שֶׁאוֹמֵר לַחֲבֵרוֹ. תַּנְיָא אִידָךְ כֹּה תְבָרֲכוּ, בְּקוֹל רָם. אוֹ אֵינוֹ אֶלָּא בְּלַחַשׁ. תַּלְמוּד לוֹמַר "אָמוֹר לָהֶם", כְּאָדָם שֶׁאוֹמֵר לַחֲבֵרוֹ.

אֲמַר אַבַּיֵּי, נַקְטִינַן, לִשְׁנַיִם קוֹרֵא כֹּהֲנִים וּלְאֶחָד אֵינוֹ קוֹרֵא כֹּהֵן שֶׁנֶּאֱמַר "אָמוֹר לָהֶם", [לִשְׁנַיִם. וַאֲמַר רַב חִסְדָּא, נַקְטִינַן, כֹּהֵן קוֹרֵא כֹּהֲנִים וְאֵין יִשְׂרָאֵל קוֹרֵא כֹּהֲנִים שֶׁנֶּאֱמַר "אָמוֹר לָהֶם"], אֲמִירָה שֶׁלָּהֶם תְּהֵא.

אָמַר רַבִּי יְהוֹשֻׁעַ בֶּן לֵוִי, מִנַּיִן שֶׁהַקָּדוֹשׁ בָּרוּךְ הוּא מִתְאַוֶּה לְבִרְכַּת כֹּהֲנִים, שֶׁנֶּאֱמַר (להלן פסוק כז) וְשָׂמוּ אֶת שְׁמִי עַל בְּנֵי יִשְׂרָאֵל וַאֲנִי אֲבָרֲכֵם. וְאָמַר רַבִּי יְהוֹשֻׁעַ בֶּן לֵוִי, כָּל כֹּהֵן שֶׁמְּבָרֵךְ מִתְבָּרֵךְ, וְשֶׁאֵינוֹ מְבָרֵךְ אֵינוֹ מִתְבָּרֵךְ, שֶׁנֶּאֱמַר  "וַאֲבָרֲכָה מְבָרֲכֶיךָ". וְאָמַר רַבִּי יְהוֹשֻׁעַ בֶּן לֵוִי, כֹּהֵן שֶׁאֵינוֹ עוֹלֶה לַדּוּכָן עוֹבֵר בִּשְׁלֹשָׁה עֲשֵׂה, "כֹּה תְבָרֲכוּ" "אָמוֹר לָהֶם" "וְשָׂמוּ אֶת שְׁמִי". רַב אָמַר, חוֹשְׁשִׁין שֶׁמָּא בֶּן גְּרוּשָׁה וַחֲלוּצָה הוּא. וְלָא פְלִיגֵי, הָא דְּסָלִיק (לְפִרְקָא) [לִפְרָקִים] וְהָא דְּלָא סָלִיק (לְפִרְקָא) [לִפְרָקִים].  וְאָמַר רַבִּי יְהוֹשֻׁעַ בֶּן לֵוִי, כָּל כֹּהֵן שֶׁאֵינוֹ עוֹלֶה לַעֲבוֹדָה שׁוּב אֵינוֹ עוֹלֶה, שֶׁנֶּאֱמַר (ויקרא ט, כב) "וַיִּשָּׂא אַהֲרֹן אֶת יָדָיו אֶל הָעָם וַיְבָרְכֵם וַיֵּרֶד מֵעֲשׂוֹת הַחַטָּאת" מַה לְהַלָּן בַּעֲבוֹדָה אַף כַּאן בַּעֲבוֹדָה. אֵינִי, וְהָא רַבִּי אַמִּי וְרַבִּי אַסִּי סָלְקֵי. רַבִּי אַמִּי וְרַבִּי אַסִּי מֵעֲקַר הֲווּ עִקְרֵי [כְּרָעַיְהוּ], מַמְטֵי הוּא דְּלָא מָטוּ.

"כֹּה תְבָרֲכוּ אֶת בְּנֵי יִשְׂרָאֵל". רַבִּי יִשְׁמָעֵאל אוֹמֵר, לָמַדְנוּ בְּרָכָה לְיִשְׂרָאֵל מִפִּי כֹּהֲנִים, לַכֹּהֲנִים עַצְמָן לֹא לָמַדְנוּ, כְּשֶׁהוּא אוֹמֵר וַאֲנִי אֲבָרֲכֵם הֱוֵי אוֹמֵר כֹּהֲנִים מְבָרְכִים לְיִשְׂרָאֵל וְהַקָּדוֹשׁ בָּרוּךְ הוּא מְבָרֵךְ לַכֹּהֲנִים. רַבִּי עֲקִיבָא אוֹמֵר, לָמַדְנוּ בְּרָכָה לְיִשְׂרָאֵל מִפִּי כֹּהֲנִים, מִפִּי הַגְּבוּרָה לֹא לָמַדְנוּ, כְּשֶׁהוּא אוֹמֵר וַאֲנִי אֲבָרֲכֵם הֲוֵי כֹּהֲנִים מְבָרְכִים לְיִשְׂרָאֵל וְהַקָּדוֹשׁ בָּרוּךְ הוּא (מְבָרְכָן) [מַסְכִּים] עַל יָדָם. אֶלָּא, רַבִּי עֲקִיבָא בְּרָכָה לַכֹּהֲנִים מְנָא לֵיהּ. אֲמַר רַב נַחְמָן בַּר (רַבִּי) יִצְחָק, מִן  "וַאֲבָרֲכָה מְבָרֲכֶיךָ" וְסִימָנָךְ רַבִּי יִשְׁמָעֵאל כַּהֲנָא מְסַיֵּעַ כַּהֲנֵי.  וּמַאי מְסַיֵּעַ כַּהֲנֵי. דְּקָא מוּקִים לָהּ לִבְרָכָה דְּכֹהֲנִים בִּמְקוֹם בְּרָכָה דְיִשְׂרָאֵל.

"אֶת בְּנֵי יִשְׂרָאֵל". אֵין לִי אֶלָּא בְּרָכָה לְיִשְׂרָאֵל, בְּרָכָה לְגֵרִים וּלְנָשִׁים וְלַעֲבָדִים מִנַּיִן. תַּלְמוּד לוֹמַר "וַאֲנִי אֲבָרֲכֵם". וּמִנַּיִן שֶׁהַחַזָּן צָרִיךְ לוֹמַר לָהֶם אִמְרוּ. תַּלְמוּד לוֹמַר "אָמוֹר לָהֶם".

{pפסוק כדp}  יְבָרֶכְךָ ה'. בַּבְּרָכָה הַמְּפֹרֶשֶׁת בַּתּוֹרָה. וְכֵן הוּא אוֹמֵר (דברים כח, ב-י) "בָּרוּךְ אַתָּה בָּעִיר וּבָרוּךְ אַתָּה בַּשָּׂדֶה בָּרוּךְ טַנְאֲךָ וּמִשְׁאַרְתֶּךָ בָּרוּךְ אַתָּה בְּבֹאֶךָ וְגוֹ' וּבָאוּ עָלֶיךָ כָּל הַבְּרָכוֹת הָאֵלֶּה וְהִשִּׂיגוּךָ", אֵימָתַי, (שם) "כִּי תִּשְׁמַע בְּקוֹל ה' אֱלֹהֶיךָ".  יְבָרֶכְךָ ה', בִּנְכָסִים. וְיִשְׁמְרֶךָ, בִּנְכָסִים. רַבִּי נָתָן אוֹמֵר, יְבָרֶכְךָ בִּנְכָסִים, וְיִשְׁמְרֶךָ בַּגוּף. רַבִּי יִצְחָק אוֹמֵר, וְיִשְׁמְרֶךָ, מִיֵּצֶר הָרַע, וְכֵן הוּא אוֹמֵר  "כִּי ה' יִהְיֶה בְכִסְלְךָ  וְשָׁמַר רַגְלְךָ מִלָּכֶד". דָּבָר אַחֵר, וְיִשְׁמְרֶךָ, שֶׁלֹּא יִשְׁלְטוּ אֲחֵרִים עָלֶיךָ, וְכֵן הוּא אוֹמֵר (תהלים קכא, ו) "יוֹמָם הַשֶּׁמֶשׁ לֹא יַכֶּכָּה וְיָרֵחַ בַּלָּיְלָה", וְעוֹד כְּתִיב (שם ד-ח) "הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל, ה' שֹׁמְרֶךָ ה' צִלְּךָ עַל יַד יְמִינֶךָ, ה' יִשְׁמָרְךָ מִכָּל רָע יִשְׁמֹר אֶת נַפְשֶׁךָ ה' יִשְׁמָר צֵאתְךָ וּבוֹאֶךָ מֵעַתָּה וְעַד עוֹלָם".

דָּבָר אַחֵר "וְיִשְׁמְרֶךָ". מִן הַמַּזִּיקִים. וְכֵן הוּא אוֹמֵר (תהלים צו, יא) "כִּי מַלְאָכָיו יְצַוֶּה לָךְ לִשְׁמָרְךָ בְּכָל דְּרָכֶיךָ" וְגוֹ'. דָּבָר אַחֵר "וְיִשְׁמְרֶךָ". יִשְׁמֹר לְךָ בְּרִית אֲבוֹתֶיךָ וְכֵן הוּא אוֹמֵר  "וְשָׁמַר ה' אֱלֹהֶיךָ לְךָ אֶת הַבְּרִית וְאֶת הַחֶסֶד" וְגוֹ' דָּבָר אַחֵר "וְיִשְׁמְרֶךָ". יִשְׁמֹר לְךָ אֶת הַקֵּץ. וְכֵן הוּא אוֹמֵר (ישעי' כא, יב יג) "מַשָּׂא דּוּמָה אֵלַי ק(וֹ)רֵא מִשֵׂעִיר שׁ(וֹ)מֵר מַה מִלָּיְלָה" וְגוֹ'. דָּבָר אַחֵר יִשְׁמֹר אֶת נַפְשְׁךָ בִּשְׁעַת הַמִּיתָה. וְכֵן הוּא אוֹמֵר  "וְהָיְתָה נֶפֶשׁ אֲדֹנִי צְרוּרָה בִּצְרוֹר הַחַיִּים". שׁוֹמֵעַ אֲנִי בֵּין רְשָׁעִים בֵּין צַדִּיקִים. תַּלְמוּד לוֹמַר (שם) "וְאֵת נֶפֶשׁ אֹיְבֶיךָ יְקַלְּעֶנָּה בְּתוֹךְ כַּף הַקָּלַע". דָּבָר אַחֵר "וְיִשְׁמְרֶךָ". יִשְׁמֹר רַגְלֶיךָ מִגֵּהִנָּם. וְכֵן הוּא אוֹמֵר (שם ב, ט) "רַגְלֵי חֲסִידָ(י)ו יִשְׁמֹר וּרְשָׁעִים בַּחֹשֶׁךְ יִדָּמוּ". דָּבָר אַחֵר "וְיִשְׁמְרֶךָ". לָעוֹלָם הַבָּא. וְכֵן הוּא אוֹמֵר  "וְקוֹיֵ ה' יַחֲלִיפוּ כֹחַ".

דָּבָר אַחֵר "יְבָרֶכְךָ ה' וְיִשְׁמְרֶךָ". יְבָרֶכְךָ. בְּבָנִים. וְיִשְׁמְרֶךָ. בְּבָנוֹת, שֶׁהַנְּקֵבוֹת צְרִיכוֹת שְׁמִירָה. דָּבָר אַחֵר "יְבָרֶכְךָ ה' וְיִשְׁמְרֶךָ". עִם הַבְּרָכָה שְׁמִירָה, מֶלֶךְ בָּשָׂר וָדָם יֵשׁ לוֹ אוֹהֵב בְּסוּרְיָא וְהוּא יוֹשֵׁב בְּרוֹמִי, שָׁלַח הַמֶּלֶךְ אַחֲרָיו עֲלֵה, וּבָא אֶצְלוֹ, נָתַן לוֹ מֵאָה לִטְרִין שֶׁל זָהָב, טְעָנוֹ, יָצָא לַדֶּרֶךְ, נָפְלוּ עָלָיו לִסְטִין וְנָטְלוּ כָּל מַה שֶׁנָּתַן לוֹ, שֶׁמָּא יָכוֹל לְשָׁמְרוֹ מִן הַלִּסְטִין, לְכָךְ נֶאֱמַר "יְבָרֶכְךָ ה' וְיִשְׁמְרֶךָ".

{pפסוק כהp}  "יָאֵר ה' פָּנָיו אֵלֶיךָ". יַעֲמִיד מִמְּךָ בָּנִים בְּנֵי תוֹרָה, שֶׁנֶּאֱמַר (משלי ו, כג) "כִּי נֵר מִצְוָה וְתוֹרָה אוֹר". יַעֲמִיד מִמְּךָ כֹּהֲנִים שֶׁמְּאִירִים אֶת הַמִּזְבֵּחַ, שֶׁנֶּאֱמַר (מלאכי א, י) "וְלֹא תָאִירוּ (אֶת) מִזְבְּחִי חִנָּם". וִיחֻנֶךָּ. יַחֲנֶה ה' אֶצְלְךָ, יַעֲמִיד מִמְּךָ נְבִיאִים, שֶׁנֶּאֱמַר (זכריה יב, י) "וְשָׁפַכְתִי עַל בֵּית (דָּוִד) [דָּוִיד] וְעַל יוֹשְׁבֵי יְרוּשָׁלַ(יִ)ם רוּחַ חֵן וְתַחֲנוּנִים".

דָּבָר אַחֵר "יָאֵר ה' פָּנָיו אֵלֶיךָ". יִתֵּן לְךָ מְאוֹר פָּנִים. רַבִּי (יוֹנָתָן) [נָתָן] אוֹמֵר זֶה מְאוֹר שְׁכִינָה שֶׁנֶּאֱמַר  "קוּמִי אוֹרִי כִּי בָא אוֹרֵךְ וְגוֹ' וְעָלַיִךְ יִזְרַח" וְגוֹ'. [וְאוֹמֵר] אֱלֹהִים (תהלים סז, ב) "יְחָנֵנוּ וִיבָרְכֵנוּ יָאֵר פָּנָיו אִתָּנוּ סֶלָה". [וְאוֹמֵר]  "אֵל ה' וַיָּאֶר לָנוּ". דָּבָר אַחֵר "יָאֵר ה'". זֶה מְאוֹר תּוֹרָה, שֶׁנֶּאֱמַר (משלי ו, כג) "כִּי נֵר מִצְוָה וְתוֹרָה אוֹר".

"וִיחֻנֶךָּ". יִתֵּן בָּכֶם דַּעַת שֶׁתִּהְיוּ חוֹנְנִים זֶה אֶת זֶה וּמְרַחֲמִים זֶה אֶת זֶה, כְּעִנְיָן שֶׁנֶּאֱמַר (דברים יג, יח) "וְנָתַן לְךָ רַחֲמִים".

"וִיחֻנֶךָּ". יְחָנְּךָ בְּמִשְׁאֲלוֹתֶיךָ. וְכֵן הוּא אוֹמֵר "וְחַנֹּתִי אֶת אֲשֶׁר אָחֹן" וְגוֹ'. דָּבָר אַחֵר יִתֵּן חִנְּךָ בְּעֵינֵי בְרִיּוֹתָיו. וְכֵן הוּא אוֹמֵר  "וַיְהִי ה' אֶת יוֹסֵף וַיֵּט אֵלָיו חֶסֶד וַיִּתֵּן חִנּוֹ בְּעֵינֵי שַׂר בֵּית הַסֹּהַר". וְאוֹמֵר (אסתר ב, טו) "וַתְּהִי אֶסְתֵּר נֹשֵׂאת חֵן בְּעֵינֵי כָּל רֹאֶיהָ". [וְאוֹמֵר] (דניאל א, ט) "וַיִּתֵּן הָאֱלֹהִים אֶת דָּנִיֵּאל (לְחֵן וּ)לְחֶסֶד וּלְרַחֲמִים". וְאוֹמֵר (משלי ג, ד) "וּמָצָא חֵן וְשֵׂכֶל טוֹב בְּעֵינֵי אֱלֹהִים וְאָדָם". דָּבָר אַחֵר "וִיחֻנֶךָּ" בְּדַעַת וּבְחָכְמָה וּבְהַשְׂכֵּל וּמוּסָר וּבִינָה. דָּבָר אַחֵר "וִיחֻנֶּךָּ" יְחָנְּךָ בְּתַלְמוּד תּוֹרָה. וְכֵן הוּא אוֹמֵר  "תִּתֵּן לְרֹאשְׁךָ לִוְיַת חֵן". וְאוֹמֵר (שם א, ט) "כִּי לִוְיַת חֵן הֵם לְרֹאשֶׁךָ" וְגוֹ'. דָּבָר אַחֵר "וִיחֻנֶךָּ" בְּמַתְּנַת חִנָּם. וְכֵן הוּא אוֹמֵר  "הִנֵּה כְעֵינֵי עֲבָדִים אֶל יַד אֲדוֹנֵיהֶם" וְגוֹ'.  וְאוֹמֵר (שם, ג) "חָנֵּנוּ ה' חָנֵּנוּ". וְאוֹמֵר (ישעיה לג, ב) "ה' חָנֵּנוּ לְךָ קִוִּינוּ".

{pפסוק כוp}  "יִשָּׂא ה' פָּנָיו אֵלֶיךָ". בְּשָׁעָה שֶׁאַתָּה עוֹמֵד וּמִתְפַּלֵּל, שֶׁנֶּאֱמַר  "וַיֹּאמֶר אֵלָיו הִנֵּה נָשָׂאתִי פָנֶיךָ" וְגוֹ', וַהֲרֵי דְבָרִים קַל וָחֹמֶר אִם לְלוֹט נָשָׂאתִי פָנִים מִפְּנֵי אַבְרָהָם אוֹהֲבִי לְךָ לֹא אֶשָּׂא פָנִים מִפָּנֶיךָ וּמִפְּנֵי אֲבוֹתֶיךָ.

{rרמז תשיאr}  כָּתוּב אֶחָד אוֹמֵר "יִשָּׂא ה' פָּנָיו אֵלֶיךָ", וְכָתוּב אֶחָד אוֹמֵר (דברים י, יז) "אֲשֶׁר לֹא יִשָּׂא פָנִים", כֵּיצַד יִתְקַיְּמוּ שְׁנֵי כְתוּבִים הַלָּלוּ. כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם יִשָּׂא ה' פָּנָיו אֵלֶיךָ, וּכְשֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם (שם) "אֲשֶׁר לֹא יִשָּׂא פָנִים".

"יִשָּׂא ה' פָּנָיו". יַעֲבִיר כַּעֲסוֹ מִמְּךָ וְיַהֲפֹךְ פָּנָיו אֵלֶיךָ, לֹא דוֹמֶה שׁוֹאֵל שְׁלוֹם חֲבֵרוֹ בְּתוֹךְ פָּנָיו כְּשׁוֹאֵל מִן הַצְּדָדִין. יִשָּׂא ה' פָּנָיו. בִּדְבָרִים שֶׁבֵּינְךָ לְבֵינוֹ. "אֲשֶׁר לֹא יִשָּׂא פָנִים". בְּדָבָר שֶׁבֵּינְךָ לְבֵין חֲבֵרֲךָ. כַּיּוֹצֵא בּוֹ (שמות לד, ז) "וְנַקֵּה לֹא יְנַקֶּה", "יְנַקֶּה" בְּדָבָר שֶׁבֵּינוֹ לְבֵינְךָ אֲבָל "לֹא יְנַקֶּה" בְּדָבָר שֶׁבֵּינְךָ לְבֵין חֲבֵרֶךָ.

דָּבָר אַחֵר עַד שֶׁלֹּא נִתְחַתֵּם גְּזַר דִּין יִשָּׂא ה' פָּנָיו אֵלֶיךָ, מִשֶּׁנִּתְחַתֵּם גְּזַר דִּין "אֲשֶׁר לֹא יִשָּׂא פָנִים". כָּתוּב אֶחָד אוֹמֵר  "שֹׁמֵעַ תְּפִלָּה עָדֶיךָ כָּל בָּשָׂר יָבֹאוּ" וְכָתוּב אֶחָד אוֹמֵר (איכה ג, מד) "סַכֹּתָה בֶעָנָן לָךְ מֵעֲבוֹר תְּפִלָּה", כֵּיצַד יִתְקַיְּמוּ שְׁנֵי כְתוּבִים הַלָּלוּ. עַד שֶׁלֹּא נִתְחַתֵּם גְּזַר דִּין "שֹׁמֵעַ תְּפִלָּה", מִשֶּׁנִּתְחַתֵּם גְּזַר דִּין "סַכֹּתָה בֶעָנָן לָךְ". כָּתוּב אֶחָד אוֹמֵר  "קָרוֹב ה' לְכָל קֹרְאָיו" וְכָתוּב אֶחָד אוֹמֵר (שם י, א) "לָמָה ה' תַּעֲמֹד בְּרָחוֹק", כֵּיצַד יִתְקַיְּמוּ שְׁנֵי כְתוּבִים הַלָּלוּ. עַד שֶׁלֹּא נִתְחַתֵּם גְּזַר דִּין "קָרוֹב ה' לְכָל קֹרְאָיו", מִשֶּׁנִּתְחַתֵּם גְּזַר דִּין "לָמָה ה' תַּעֲמֹד בְּרָחוֹק". כָּתוּב אֶחָד אוֹמֵר (איכה ג, לח) "מִפִּי עֶלְיוֹן לֹא תֵצֵא הָרָעוֹת וְהַטּוֹב" וְכָתוּב אֶחָד אוֹמֵר  "וַיִּשְׁקֹד ה' עַל הָרָעָה", כֵּיצַד יִתְקַיְּמוּ שְׁנֵי כְתוּבִים הַלָּלוּ. עַד שֶׁלֹּא נִתְחַתֵּם גְּזַר דִּין "מִפִּי עֶלְיוֹן לֹא תֵצֵא הָרָעוֹת וְהַטּוֹב", מִשֶּׁנִּתְחַתֵּם וְכוּ'. כָּתוּב אֶחָד אוֹמֵר (ירמיה ד, יד) "כַּבְּסִי מֵרָעָה לִבֵּךְ יְרוּשָׁלַיִם" וְכָתוּב אֶחָד אוֹמֵר (שם ב, כב) "כִּי אִם תְּכַבְּסִי בַּנֶתֶר וְתַרְבִּי לָךְ בֹּרִית נִכְתַּם עֲוֹנֵךְ לְפָנַי", כֵּיצַד יִתְקַיְּמוּ שְׁנֵי כְתוּבִים הַלָּלוּ. עַד שֶׁלֹּא נִתְחַתֵּם גְּזַר דִּין "כַּבְּסִי מֵרָעָה", מִשֶּׁנִּתְחַתֵּם וְכוּ'. כָּתוּב אֶחָד אוֹמֵר (שם ג, כב) "שׁוּבוּ בָּנִים שׁוֹבָבִים" וְכָתוּב אֶחָד אוֹמֵר  "אִם יָשׁוּב וְלֹא יָשׁוּב", עַד שֶׁלֹּא נִתְחַתֵּם גְּזַר דִּין "שׁוּבוּ בָּנִים שׁוֹבָבִים", מִשֶּׁנִּתְחַתֵּם גְּזַר דִּין "אִם יָשׁוּב וְלֹא יָשׁוּב". כָּתוּב אֶחָד אוֹמֵר (ישעיה נה, ו) "דִּרְשׁוּ ה' בְּהִמָּצְאוֹ" וְכָתוּב אֶחָד אוֹמֵר  "חַי אֲנִי (נְאֻם אֲדֹנָי ה') אִם אִדָּרֵשׁ לָכֶם [נְאֻם ה' אֱלֹהִים"], כֵּיצַד יִתְקַיְּמוּ שְׁנֵי כְתוּבִים הַלָּלוּ. עַד שֶׁלֹּא נִתְחַתֵּם גְּזַר דִּין "דִּרְשׁוּ ה' בְּהִמָּצְאוֹ", מִשֶּׁנִּתְחַתֵּם גְּזַר דִּין "אִם אִדָּרֵשׁ לָכֶם". כָּתוּב אֶחָד אוֹמֵר (שם יח, לב) "כִּי לֹא אֶחְפֹּץ בְּמוֹת הַמֵּת" וְכָתוּב אֶחָד אוֹמֵר (ש"א ב, כה) "כִּי חָפֵץ ה' לַהֲמִיתָם", כֵּיצַד יִתְקַיְּמוּ שְׁנֵי כְתוּבִים הַלָּלוּ. עַד שֶׁלֹּא נִתְחַתֵּם גְּזַר דִּין "כִּי לֹא אֶחְפֹּץ בְּמוֹת הַמֵּת", מִשֶּׁנִּתְחַתֵּם גְּזַר דִּין "כִּי חָפֵץ ה' לַהֲמִיתָם". כָּתוּב אֶחָד אוֹמֵר  "אֲשֶׁר לֹא יִשָּׂא פָנִים" וְכָתוּב אֶחָד אוֹמֵר יִשָּׂא ה' פָּנָיו אֵלֶיךָ, יִשָּׂא ה' פָּנָיו אֵלֶיךָ, בָּעוֹלָם הַזֶּה, "אֲשֶׁר לֹא יִשָּׂא פָנִים", לָעוֹלָם הַבָּא. דָּבָר אַחֵר "יִשָּׂא ה' פָּנָיו אֵלֶיךָ". יַעֲבִיר כַּעֲסוֹ מִמְּךָ.

דְּרַשׁ רַב עֲוִירָא, זִמְנִין אֲמַר לָהּ מִשְּׁמֵיהּ דְּרַב אַמִּי [וְזִמְנִין אֲמַר לָהּ מִשְּׁמֵהּ דְּרַב אַסִּי], אָמְרוּ מַלְאֲכֵי הַשָּׁרֵת לִפְנֵי הַקָּדוֹשׁ בָּרוּךְ הוּא כָּתוּב בְּתוֹרָתְךָ (דברים י, יז) "אֲשֶׁר לֹא יִשָּׂא פָנִים", וַהֲלֹא אַתָּה נוֹשֵׂא פָנִים לְיִשְׂרָאֵל, שֶׁנֶּאֱמַר "יִשָּׂא ה' פָּנָיו אֵלֶיךָ". אָמַר לָהֶם [וְכִי] לֹא אֶשָּׂא פָנִים לְיִשְׂרָאֵל, שֶׁכָּתַבְתִּי לָהֶם (שם ח, י) "וְאָכַלְתָּ וְשָׂבָעְתָּ וּבֵרַכְתָּ" וְהֵן דִּקְדְּקוּ עַל עַצְמָן עַד כַּזַּיִת עַד כַּבֵּיצָה.

"וְיָשֵׂם לְךָ שָׁלוֹם". שָׁלוֹם בִּכְנִיסָתְךָ, שָׁלוֹם בִּיצִיאָתְךָ, שָׁלוֹם עִם כָּל אָדָם.

שָׁאֲלָה בְּלוּרְיָא הַגִּיֹּרֶת אֶת רַבָּן גַּמְלִיאֵל כְּתִיב (שם י, יז) "אֲשֶׁר לֹא יִשָּׂא פָנִים" וּכְתִיב "יִשָּׂא ה' פָּנָיו אֵלֶיךָ". נִטְפַּל לָהּ רַבִּי יוֹסֵי הַכֹּהֵן. אָמַר לָהּ אֶמְשֹׁל לָךְ מָשָׁל לְמָה הַדָּבָר דּוֹמֶה לְאָדָם שֶׁנּוֹשֶׁה בַּחֲבֵרוֹ מָנֶה וְקָבַע לוֹ זְמַן לִפְנֵי הַמֶּלֶךְ וְנִשְׁבַּע לוֹ בְּחַיֵּי הַמֶּלֶךְ, הִגִּיעַ זְמַן וְלֹא נָתַן לוֹ כְּלוּם. בָּא לְפַיֵּס אֶת הַמֶּלֶךְ וְאָמַר לוֹ עֶלְבּוֹנִי מָחוּל לָךְ לֵךְ וּפַיֵּס אֶת חֲבֵרֶךָ. הָכָא נַמֵּי כָּאן בַּעֲבֵרוֹת שֶׁבֵּין אָדָם לַחֲבֵרוֹ כָּאן בַּעֲבֵרוֹת שֶׁבֵּין אָדָם לַמָּקוֹם  עַד שֶׁבָּא רַבִּי עֲקִיבָא וְלִמֵּד כָּאן קֹדֶם גְּזַר דִּין כָּאן לְאַחַר גְּזַר דִּין.

רַבִּי (חֲנַנְיָה) [חֲנִינָא] סְגַן הַכֹּהֲנִים אוֹמֵר וְיָשֵׂם לְךָ שָׁלוֹם, בְּבֵיתְךָ. רַבִּי נָתָן אוֹמֵר זֶה שְׁלוֹם מַלְכוּת בֵּית דָּוִד, שֶׁנֶּאֱמַר  "לְמַרְבֶּה הַמִּשְׂרָה וּלְשָׁלוֹם אֵין קֵץ". (רַבִּי אָמַר) [דָּבָר אַחֵר] זֶה שְׁלוֹם תּוֹרָה, שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן ה' יְבָרֵךְ אֶת עַמּוֹ בַשָּׁלוֹם". גָּדוֹל הַשָּׁלוֹם, שֶׁשִּׁנָּה [הַקָּדוֹשׁ בָּרוּךְ הוּא] בְּמַעֲשֵׂה שָׂרָה, שֶׁנֶּאֱמַר  "וַאֲנִי זָקַנְתִּי". גָּדוֹל הַשָּׁלוֹם, שֶׁשִּׁנָּה הַקָּדוֹשׁ בָּרוּךְ הוּא מִפְּנֵי שָׁלוֹם. גָּדוֹל הַשָּׁלוֹם, שֶׁשִּׁנָּה הַמַּלְאָךְ מִפְּנֵי הַשָּׁלוֹם. גָּדוֹל הַשָּׁלוֹם, שֶׁשֵּׁם שֶׁנִּכְתַּב בִּקְדֻשָּׁה אָמַר הַמָּקוֹם יִמָּחֶה עַל הַמַּיִם בִּשְׁבִיל שָׁלוֹם, לְהַטִּיל שָׁלוֹם בֵּין אִישׁ לְאִשְׁתּוֹ. רַבִּי אֱלִיעֶזֶר אוֹמֵר גָּדוֹל הַשָּׁלוֹם, שֶׁלֹּא נָטְעוּ הַנְּבִיאִים בְּפִי כָל הַבְּרִיּוֹת אֶלָּא שָׁלוֹם.

רַבִּי שִׁמְעוֹן בֶּן חֲלַפְתָּא אוֹמֵר גָּדוֹל הַשָּׁלוֹם, שֶׁאֵין כְּלִי מְקַבֵּל בְּרָכָה אֶלָּא שָׁלוֹם, שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן ה' יְבָרֵךְ אֶת עַמּוֹ בַשָּׁלוֹם". רַבִּי אֶלְעָזָר הַקַּפָּר אוֹמֵר גָּדוֹל הַשָּׁלוֹם, שֶׁאֵין חוֹתָם כָּל הַבְּרָכוֹת אֶלָּא בַּשָּׁלוֹם, שֶׁנֶּאֱמַר "וְיָשֵׂם לְךָ שָׁלוֹם". רַבִּי אֱלִיעֶזֶר [בְּנוֹ שֶׁל רַבִּי אֶלְעָזָר] הַקַּפָּר אוֹמֵר גָּדוֹל הַשָּׁלוֹם, שֶׁאֲפִלּוּ יִשְׂרָאֵל עוֹבְדִין עֲבוֹדָה זָרָה וְשָׁלוֹם בֵּינֵיהֶן כִּבְיָכוֹל אָמַר הַקָּדוֹשׁ בָּרוּךְ הוּא אֵין הַשָּׂטָן נוֹגֵעַ בָּהֶן, שֶׁנֶּאֱמַר (הושע ד, יז) "חֲבוּר עֲצַבִּים אֶפְרָיִם הַנַּח לוֹ", אֲבָל מִשֶּׁנֶּחְלְקוּ מַה נֶּאֱמַר בָּהֶן,  "חָלַק לִבָּם עַתָּה יֶאְשָׁמוּ... יַעֲרֹף מִזְבְּחוֹתָם יְשַׂדֵד מַצֵּבוֹתָם", הָא גָּדוֹל הַשָּׁלוֹם וּשְׂנוּאָה הַמַּחֲלֹקֶת.

גָּדוֹל הַשָּׁלוֹם, שֶׁאֲפִלּוּ בִּשְׁעַת מִלְחָמָה צְרִיכִין שָׁלוֹם, שֶׁנֶּאֱמַר (דברים כ, י) "כִּי תִקְרַב אֶל עִיר לְהִלָּחֵם עָלֶיהָ (לְתָפְשָׂהּ) וְקָרָאתָ אֵלֶיהָ לְשָׁלוֹם", וּכְתִיב (שם ב, כו) "וָאֶשְׁלַח מַלְאָכִים"  וְגוֹ', וּכְתִיב (שופטים יא, יב-יג) "וַיֹּאמֶר מֶלֶךְ בְּנֵי עַמּוֹן אֶל מַלְאֲכֵי יִפְתַּח וְגוֹ' וְעַתָּה הָשִׁיבָה אֶתְהֶן בְּשָׁלוֹם". גָּדוֹל הַשָּׁלוֹם, שֶׁאֲפִלּוּ מֵתִים צְרִיכִין שָׁלוֹם, שֶׁנֶּאֱמַר  "וְאַתָּה תָּבוֹא אֶל אֲבֹתֶיךָ בְּשָׁלוֹם תִּקָּבֵר בְּשֵׂיבָה טוֹבָה". וְאוֹמֵר (ירמיה לד, ה) "בְּשָׁלוֹם תָּמוּת וּבְמִשְׂרְפוֹת אֲבוֹתֶיךָ" וְגוֹ'. גָּדוֹל הַשָּׁלוֹם, שֶׁנִּתַּן לְעוֹשֵׂי בִּתְשׁוּבָה, שֶׁנֶּאֱמַר  "בּוֹרֵא נִיב שְׂפָתַיִם שָׁלוֹם שָׁלוֹם לָרָחוֹק וְלַקָּרוֹב אָמַר ה' וּרְפָאתִיו".

גָּדוֹל הַשָּׁלוֹם, שֶׁנִּתַּן בְּחֶלְקָן שֶׁל צַדִּיקִים, שֶׁנֶּאֱמַר (שם, ב) "יָבוֹא שָׁלוֹם יָנוּחוּ עַל מִשְׁכְּבוֹתָם הֹלֵךְ נְכֹחוֹ". גָּדוֹל הַשָּׁלוֹם, שֶׁלֹּא נִתַּן בְּחֶלְקָן שֶׁל רְשָׁעִים, שֶׁנֶּאֱמַר (שם מח, כב) "אֵין שָׁלוֹם אָמַר ה' לָרְשָׁעִים". גָּדוֹל הַשָּׁלוֹם, שֶׁנִּתַּן לְאֹהֲבֵי תוֹרָה,  שֶׁנֶּאֱמַר  "שָׁלוֹם רָב לְאֹהֲבֵי תוֹרָתֶךָ". גָּדוֹל הַשָּׁלוֹם, שֶׁנִּתַּן לְלוֹמְדֵי תוֹרָה, שֶׁנֶּאֱמַר (ישעיה נד, יג) "וְכָל בָּנַיִךְ לִמּוּדֵי ה' וְרַב שְׁלוֹם בָּנָיִךְ". גָּדוֹל הַשָּׁלוֹם, שֶׁנִּתַּן לַעֲנָוִים, שֶׁנֶּאֱמַר (תהלים לז, יא) "וַעֲנָוִים יִירְשׁוּ אָרֶץ וְהִתְעַנְּגוּ עַל רֹב שָׁלוֹם". [גָּדוֹל הַשָּׁלוֹם, שֶׁנִּתַּן לְעוֹשֵׂי צְדָקָה, שֶׁנֶּאֱמַר (ישעיה לב, יז) "וְהָיָה מַעֲשֵׂה הַצְּדָקָה שָׁלוֹם"]. גָּדוֹל הַשָּׁלוֹם, שֶׁשְּׁמוֹ שֶׁל הַקָּדוֹשׁ בָּרוּךְ הוּא קָרוּי שָׁלוֹם, שֶׁנֶּאֱמַר  "וַיִּקְרָא לוֹ ה' שָׁלוֹם". רַבִּי (חֲנַנְיָה) [חֲנִינָא] סְגַן הַכֹּהֲנִים אוֹמֵר גָּדוֹל הַשָּׁלוֹם, שֶׁשָּׁקוּל נֶגֶד כָּל מַעֲשֵׂה בְרֵאשִׁית, שֶׁנֶּאֱמַר (ישעיה מה, ז) "יוֹצֵר אוֹר וּבוֹרֵא חֹשֶׁךְ עֹשֶׂה שָׁלוֹם". גָּדוֹל הַשָּׁלוֹם, שֶׁהֲרֵי עֶלְיוֹנִים צְרִיכִין שָׁלוֹם, שֶׁנֶּאֱמַר  "עֹשֶׂה שָׁלוֹם בִּמְרוֹמָיו", וַהֲלֹא דְבָרִים קַל וָחֹמֶר וּמָה אִם בְּמָקוֹם שֶׁאֵין אֵיבָה וְשִׂנְאָה וּבַעֲלֵי דְבָבָא, צְרִיכִין שָׁלוֹם, קַל וָחֹמֶר לְמָקוֹם שֶׁיֵּשׁ בּוֹ כֹל הַמִּדּוֹת הַלָּלוּ.

גָּדוֹל הַשָּׁלוֹם, שֶׁנִּתַּן לַצַּדִּיקִים, שֶׁבְּשָׁעָה שֶׁהֵן נִפְטָרִין מִן הָעוֹלָם שָׁלֹשׁ כִּתּוֹת שֶׁל מַלְאֲכֵי שָׁלוֹם מַקְדִּימִין אוֹתָן, שֶׁהָרִאשׁוֹנָה אוֹמֶרֶת (ישעיה נז, ב) "יָבוֹא שָׁלוֹם", הַשְּׁנִיָּה אוֹמֶרֶת (שם) "יָנוּחוּ עַל מִשְׁכְּבוֹתָם" וְהַשְּׁלִישִׁית אוֹמֶרֶת  "הֹלֵךְ נְכֹחוֹ". וְלֹא דַיָּן לַצַּדִּיקִים [אֶלָּא] שֶׁמִּיתָתָן בְּיַד כָּבוֹד, שֶׁנֶּאֱמַר (שם נח, ח) "וְהָלַךְ לְפָנֶיךָ צִדְקֶךָ כְּבוֹד ה' יַאַסְפֶךָ". וְלֹא עוֹד אֶלָּא שֶׁהֵן מְקַלְּסִים לִפְנֵיהֶם וְאוֹמְרִים "יָבוֹא שָׁלוֹם יָנוּחוּ עַל מִשְׁכְּבוֹתָם הֹלֵךְ נְכֹחוֹ". גָּדוֹל הַשָּׁלוֹם, שֶׁהוּא נִמְנָע מִן הָרְשָׁעִים, שֶׁבְּשָׁעָה שֶׁהֵן מֵתִים שָׁלֹשׁ כִּתּוֹת שֶׁל מַלְאֲכֵי חַבָּלָה מַקְדִּימִין אוֹתָן, הָרִאשׁוֹנָה אוֹמֶרֶת (שם נז, כא) "אֵין שָׁלוֹם", הַשְּׁנִיָּה אוֹמֶרֶת (שם מח, כב) "אָמַר ה' לָרְשָׁעִים", הַשְּׁלִישִׁית אוֹמֶרֶת  "לְמַעֲצֵבָה תִּשְׁכָּבוּן". וְלֹא דַיָּן לָרְשָׁעִים [אֶלָּא] שֶׁמִּיתָתָן בְּיַד מְחַבְּלִים, שֶׁנֶּאֱמַר (איוב לג, כב) "וַתִּקְרַב לַשַּׁחַת נַפְשׁוֹ וְחַיָּתוֹ לַמְמִתִים",  "יֶהְדְּפֻהוּ מֵאוֹר אֶל חֹשֶׁךְ וּמִתֵּבֵל יְנִדֻּהוּ", (תהלים לה, ה) "יִהְיוּ כְּמֹץ לִפְנֵי רוּחַ וּמַלְאָךְ ה' דּוֹחֶה". וְלֹא עוֹד אֶלָּא שֶׁהֵם מִתְקַנְטְרִין לִפְנֵיהֶם וְאוֹמֵר (ישעיה מח, כב) "אֵין שָׁלוֹם אָמַר ה'"  "לְמַעֲצֵבָה תִּשְׁכָּבוּן".

דָּבָר אַחֵר הָיָה רַבִּי שִׁמְעוֹן אוֹמֵר גָּדוֹל הַשָּׁלוֹם, שֶׁלֹּא כְמִדַּת בָּשָׂר וָדָם מִדַּת מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, מִדַּת בָּשָׂר וָדָם כְּשֶׁהוֹלֵךְ לְמִלְחָמָה הוּא הוֹלֵךְ בְּאוּכְלוּסִין וְלִגְיוֹנִין וּכְשֶׁהוֹלֵךְ לְשָׁלוֹם אָז הוֹלֵךְ יְחִידִי. אֲבָל מִדָּתוֹ שֶׁל הַקָּדוֹשׁ בָּרוּךְ הוּא כְּשֶׁהוּא הוֹלֵךְ לְשָלוֹם הוּא הוֹלֵךְ בְּלִגְיוֹנוֹת וּבְאוּכְלוּסִין, שֶׁנֶּאֱמַר (דניאל ז, י) "אֶלֶף אַלְפִין יְשַׁמְּשׁוּנֵ(י)הּ".  וְאוֹמֵר (איוב כה, ב-ג) "עֹשֶׂה שָׁלוֹם בִּמְרוֹמָיו הֲיֵשׁ מִסְפָּר לִגְדוּדָיו". וְאוֹמֵר (תהלים סח, יח) "רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ". וּכְשֶׁהוּא הוֹלֵךְ לַמִּלְחָמָה אֵינוֹ הוֹלֵךְ אֶלָּא יְחִידִי, שֶׁנֶּאֱמַר  "פּוּרָה דָרַכְתִּי לְבַדִּי וּמֵעַמִּים אֵין אִישׁ אִתִּי וְאֶדְרְכֵם" וְגוֹ'. אַתָּה מוֹצֵא כְּשֶׁנִּפְרַע מִדּוֹר הַמַּבּוּל לֹא פָרַע אֶלָּא יְחִידִי, שֶׁנֶּאֱמַר (בראשית ו, יז) "וַאֲנִי הִנֵּנִי מֵבִיא אֶת הַמַּבּוּל מַיִם". וּכְשֶׁנִּפְרַע מִדּוֹר הַפְּלָגָה לֹא פָרַע אֶלָּא יְחִידִי, שֶׁנֶּאֱמַר  "וּמִשָּׁם הֱפִיצָם ה' עַל פְּנֵי כָּל הָאָרֶץ". וּכְשֶׁנִּפְרַע מֵאַנְשֵׁי סְדוֹם לֹא פָרַע אֶלָּא יְחִידִי, שֶׁנֶּאֱמַר (שם יט, כד) "וַה' הִמְטִיר עַל סְדוֹם וְעַל עֲמֹרָה גָּפְרִית וָאֵשׁ מֵאֵת ה' מִן הַשָּׁמָיִם". וּכְשֶׁנִּפְרַע מִן הַמִּצְרִיִּים לֹא פָרַע אֶלָּא יְחִידִי, שֶׁנֶּאֱמַר (שמות יב, כט) "וַה' הִכָּה כָּל בְּכוֹר". וּכְשֶׁנִּפְרַע מִן הָאֱמוֹרִיִּים לֹא פָרַע אֶלָּא יְחִידִי, שֶׁנֶּאֱמַר  "וַה' הִשְׁלִיךְ עֲלֵיהֶם אֲבָנִים גְּדֹלוֹת".  וּמִסַּנְחֵרִיב לֹא פָרַע אֶלָּא יְחִידִי, שֶׁנֶּאֱמַר (ישעיה לז, לו) "וַיֵּצֵא מַלְאַךְ ה' (אֶל) [וַיַּכֶּה בְּמַחֲנֵה] (מחנה) אַשּׁוּר".

דָּבָר אַחֵר חָבִיב הוּא הַשָּׁלוֹם, שֶׁכָּל מַעֲשִׂים וּזְכֻיּוֹת שֶׁעָשָׂה אַבְרָהָם אָבִינוּ לֹא נָתַן לוֹ שְׂכָרוֹ אֶלָּא שָׁלוֹם, שֶׁנֶּאֱמַר (בראשית טו, טז) "וְאַתָּה תָּבוֹא אֶל אֲבֹתֶיךָ בְּשָׁלוֹם". וְכֵן אַתָּה מוֹצֵא בְּיַעֲקֹב אָבִינוּ, שֶׁבִּקֵּשׁ מִן הַקָּדוֹשׁ בָּרוּךְ הוּא שָׁלוֹם, שֶׁנֶּאֱמַר (שם כח, כא) "וְשַׁבְתִּי בְשָׁלוֹם אֶל בֵּית אָבִי". וְכֵן אַתָּה מוֹצֵא בְּאַהֲרֹן, שֶׁלֹּא נִתְבָּרֵךְ אֶלָּא בְשָׁלוֹם, שֶׁנֶּאֱמַר  "בְּרִיתִי הָיְתָה אִתּוֹ הַחַיִּים וְהַשָּׁלוֹם". וְכֵן אַתָּה מוֹצֵא בְּפִנְחָס, שֶׁלֹּא נָתַן לוֹ הַקָּדוֹשׁ בָּרוּךְ הוּא שָׂכָר אֶלָּא שָׁלוֹם, שֶׁנֶּאֱמַר (להלן כה, יב) "הִנְנִי נֹתֵן לוֹ אֶת בְּרִיתִי שָׁלוֹם". וְכֵן אַתָּה אוֹמֵר שֶׁלֹּא נִמְשְׁלָה הַתּוֹרָה אֶלָּא בַשָּׁלוֹם, שֶׁנֶּאֱמַר  "וְכָל נְתִיבֹתֶיהָ שָׁלוֹם". וְכֵן אַתָּה מוֹצֵא שֶׁאֵין הַקָּדוֹשׁ בָּרוּךְ הוּא מְנַחֵם אֶת יְרוּשָׁלַיִם אֶלָּא בְשָׁלוֹם, שֶׁנֶּאֱמַר (ישעיה לב, יח) "וְיָשַׁב עַמִּי בִּנְוֵה שָׁלוֹם". וְכֵן אַתָּה מוֹצֵא שֶׁלֹּא בָנָה הַקָּדוֹשׁ בָּרוּךְ הוּא מַלְכוּת בֵּית דָּוִד אֶלָּא בַשָּׁלוֹם, שֶׁנֶּאֱמַר (שם ט, ו) "לְמַרְבֶּה הַמִּשְׂרָה וּלְשָלוֹם אֵין קֵץ". וְכֵן לֹא נִפְרַע הַקָּדוֹשׁ בָּרוּךְ הוּא מִן עַמּוֹנִים וּמוֹאֲבִים אֶלָּא שֶׁמָּנַע מֵהֶן שָׁלוֹם, שֶׁנֶּאֱמַר  "לֹא תִדְרֹשׁ שְׁלֹמָם".

חִזְקִיָּה אָמַר גָּדוֹל הַשָּׁלוֹם, שֶׁכָּל הַמִּצְווֹת כָּתוּב בָּהֶן (שמות כג, ד) "כִּי תִפְגַּע שׁוֹר אֹיִבְךָ וְגוֹ' תֹּעֶה", (שם, ה) "כִּי תִרְאֶה חֲמוֹר שֹׂנַאֲךָ", (דברים כב, ו) "כִּי יִקָּרֵא קַן צִפּוֹר", אִם בָּאת מִצְוָה לְיָדְךָ אַתָּה זָקוּק לַעֲשׂוֹתָהּ, וְאִם לָאו אִי אַתָּה זָקוּק לַעֲשׂוֹתָהּ, בְּרַם הָכָא  "בַּקֵּשׁ שָׁלוֹם וְרָדְפֵהוּ",  בַּקְּשֵׁהוּ בִּמְקוֹמְךָ וְרָדְפֵהוּ מִמָּקוֹם אַחֵר. חִזְקִיָּה אֲמַר חוֹרִי,  גָּדוֹל הַשָּׁלוֹם, שֶׁבְּכָל הַמַּסָּעוֹת כְּתִיב (שמות יז, א) "וַיִּסְעוּ... וַיַּחֲנוּ", נוֹסְעִים בְּמַחֲלֹקֶת וְחוֹנִים בְּמַחֲלֹקֶת, כֵּיוָן שֶׁבָּאוּ לִפְנֵי הַר סִינַי נַעֲשׂוּ כֻּלָּן חֲנִיָּה אַחַת, הֲדָא הוּא דִכְתִיב  "וַיִּחַן שָׁם יִשְׂרָאֵל", ["וַיַּחֲנוּ" אֵין כְּתִיב כָּאן אֶלָּא "וַיִּחַן"].  אֲמַר הַקָּדוֹשׁ בָּרוּךְ הוּא הֲרֵי עֵת שֶׁאֲנִי נוֹתֵן תּוֹרָתִי לְבָנָי. בַּר קַפָּרָא אֲמַר תְּלָת, גָּדוֹל הַשָּׁלוֹם, שֶׁדִּבְּרוּ הַכְּתוּבִים לְשׁוֹן בִּדּוּי בַּתּוֹרָה בִּשְׁבִיל לְהַטִּיל שָׁלוֹם בֵּין אַבְרָהָם לְשָׂרָה, הֲדָא הוּא דִכְתִיב (בראשית יח, יב) "אַחֲרֵי בְּלֹתִי הָיְתָה לִי עֶדְנָה וַאֲדֹנִי זָקֵן", אֲבָל לְאַבְרָהָם לֹא אָמַר כֵּן (וַאֲדֹנִי זָקֵן אֵין כְּתִיב כָּאן) אֶלָּא (שם, יג) "וַאֲנִי זָקַנְתִּי". בַּר קַפָּרָא אָמַר חוֹרִי, גָּדוֹל הַשָּׁלוֹם, שֶׁדִּבְּרוּ (הַנְּבִיאִים) [הַכְּתוּבִים] לְשׁוֹן בִּדּוּי בַּנְּבִיאִים לְהַטִּיל שָׁלוֹם בֵּין אִישׁ לְאִשְׁתּוֹ, שֶׁנֶּאֱמַר  "הִנֵּה נָא אַתְּ עֲקָרָה וְלֹא יָלַדְתְּ", אֲבָל לְמָנוֹחַ לֹא אָמַר כֵּן אֶלָּא (שם, יג) "מִכֹּל אֲשֶׁר אָמַרְתִּי אֶל הָאִשָּׁה תִּשָּׁמֵר". גָּדוֹל הַשָּׁלוֹם, שֶׁאֲפִלּוּ הָעֶלְיוֹנִים וְכוּ'. אָמַר רַבָּן [שִׁמְעוֹן בֶּן] גַּמְלִיאֵל, גָּדוֹל הַשָּׁלוֹם, שֶׁדִּבְּרוּ הַכְּתוּבִים לְשׁוֹן בִּדּוּי בַּתּוֹרָה לְהַטִּיל שָׁלוֹם בֵּין יוֹסֵף לְאֶחָיו, הֲדָא הוּא דִכְתִיב (בראשית נ, יז) "כֹּה תֹאמְרוּ לְיוֹסֵף אָנָּא שָׂא נָא פֶּשַׁע אַחֶיךָ וְחַטָּאתָם כִּי רָעָה גְמָלוּךָ" וְלֹא אַשְׁכְּחָן [בְּיַעֲקֹב] דְּפָקִיד כְּלוּם. אָמַר רַבִּי יוֹסֵי הַגְּלִילִי, גָּדוֹל הַשָּׁלוֹם, שֶׁאֲפִלּוּ בְּעֵת מִלְחָמָה אֵין פּוֹתְחִין אֶלָּא בְּשָׁלוֹם, שֶׁנֶּאֱמַר (דברים כ, י) "כִּי תִקְרַב אֶל עִיר לְהִלָּחֵם עָלֶיהָ (לְתָפְשָׂהּ) וְקָרָאתָ אֵלֶיהָ לְשָׁלוֹם".

רַבִּי מֵאִיר הֲוָה יָתִיב וְדָרִישׁ בְּלֵילֵי שַׁבְּתָא. הָוְיָא תַמָּן חֲדָא אִתְּתָא, יָתְבָא וְשָׁמְעָה לֵיהּ תּוּתֵי מִדְרָשָׁא. אַמְתִינַת עַד דְּחָסִיל  מִדְּדָרִישׁ. אָזְלַת לְבֵיתָא, אַשְׁכְּחָה בּוּצִינָא טָפֵי. אֲמַר לָהּ בַּעֲלָהּ, אָן הָוִית, אֲמַרְתְּ לֵיהּ, אֲנָא יָתִיבְנָא וְשָׁמְעָה דְרוּשָׁא.  אֲמַר לָהּ, לָא כֵן וְכֵן אַתְּ עָיַילְתְּ לְהָכָא עַד דְּאַזְלַת וְרוּקַת בְּאַנְפֵּי דְרוּשָׁא. יְתִיבָא שַׁבְּתָא קַדְמַיְתָא, תִּנְיָיתָא וּתְלִיתָאָ[ה] אָמְרוּן לָהּ מְגֵירָתָא, כַּדּוּ אַתּוּן צְהִיבִין אָתִינַן עִמָּךְ לְגַבֵּי דְרוּשָׁא. כֵּיוַן דְּחָמָא יָתְהוֹן רַבִּי מֵאִיר צָפָה בְּרוּחַ הַקֹּדֶשׁ, אֲמַר, אִית מִנְּכוֹן אִתְּתָא דְּחַכִּימָא לְמִילְחַשׁ בְּעֵינָא. אָמְרוּ לָהּ מְגֵירָתָא, כַּדּוּ אַתְּ אָזְלַת וְרוּקַת בְּאַנְפֵּיהּ וְתִשְׁרֵי לְבַעֲלִיךְ. כֵּיוַן דְּיָתְבָא קָמֵיהּ וְאִדְחִילִית מִנֵּיהּ אָמְרָה לֵיהּ, רַבִּי, לֵית אֲנָא חַכִּימָא לְמִילְחַשׁ עֵינָא. אֲמַר לָהּ, [אֲפִלּוּ הָכֵי] רֻקִּי בְּאַנְפִּי שְׁבַע זִמְנִין וַאֲנָא מִינְשִׁים. יָרַקְתְּ בְּאַפֵּיהּ שְׁבַע זִמְנִין. אֲמַר לָהּ אֵיזִילִי וְאִמְרִי לְבַעֲלִיךְ, אַנְתְּ אָמְרֵי חֲדָא זִמְנָא וַאֲנָא יָרַקְתְּ שְׁבַע זִמְנִין. אָמְרוּ לוֹ תַּלְמִידָיו, רַבִּי, כָּךְ מְבַזִּין אֶת הַתּוֹרָה לָא הֲוָה לָךְ לְמֵימַר לְחַד מִנַּן לְמִילְחַשׁ לָךְ. אֲמַר לְהוֹן, לֹא דַיּוֹ לְמֵאִיר לִהְיוֹת שָׁוֶה לְקוֹנוֹ, דְּתָנֵי רַבִּי יִשְׁמָעֵאל גָּדוֹל הַשָּׁלוֹם שֶׁשֵּׁם הַגָּדוֹל שֶׁנִּכְתַּב בִּקְדֻשָּׁה אָמַר הַקָּדוֹשׁ בָּרוּךְ הוּא יִמָּחֶה עַל הַמַּיִם בִּשְׁבִיל לְהַטִּיל שָׁלוֹם בֵּין אִישׁ לְאִשְׁתּוֹ.

אָמַר רַבִּי שִׁמְעוֹן בֶּן חֲלַפְתָּא, גָּדוֹל הַשָּׁלוֹם, כְּשֶׁבָּרָא הַקָּדוֹשׁ בָּרוּךְ הוּא אֶת עוֹלָמוֹ עָשָׂה שָׁלוֹם בֵּין הָעֶלְיוֹנִים לַתַּחְתּוֹנִים, הֲדָא הוּא דִכְתִיב  "בְּרֵאשִׁית בָּרָא אֱלֹהִים אֶת הַשָּׁמַיִם וְאֶת הָאָרֶץ", בַּשֵּׁנִי בָּרָא אֶת הָעֶלְיוֹנִים הֲדָא הוּא דִכְתִיב (שם, ו) "וַיֹּאמֶר אֱלֹהִים יְהִי רָקִיעַ" וְכוּ' (כִּדְכָתוּב בְּרֶמֶז י"ח). רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי אוֹמֵר, גָּדוֹל הַשָּׁלוֹם, שֶׁכָּל הַבְּרָכוֹת חוֹתְמִין בְּשָׁלוֹם, בִּקְרִיאַת שְׁמַע הַפּוֹרֵס סֻכַּת שָׁלוֹם, בַּתְּפִלָּה עוֹשֶׂה הַשָּׁלוֹם, בְּבִרְכַּת כֹּהֲנִים וְיָשֵׂם לְךָ שָׁלוֹם, וְאֵין לִי אֶלָּא בַּבְּרָכוֹת, בַּקָּרְבָּנוֹת מִנַּיִן, תַּלְמוּד לוֹמַר  "זֹאת הַתּוֹרָה לָעֹלָה לַמִּנְחָה וְגוֹ' וּלְזֶבַח הַשְּׁלָמִים", וְאֵין לִי אֶלָּא בַּכְּלָל, בַּפְּרָט מִנַּיִן, תַּלְמוּד לוֹמַר (שם ו, ב) "זֹאת תּוֹרַת הָעֹלָה" (שם ז) "זֹאת תּוֹרַת הַמִּנְחָה"  "זֹאת תּוֹרַת הַחַטָּאת" (שם ז, א) ["וְ]זֹאת תּוֹרַת הָאָשָׁם" (שם ז, יא) "וְזֹאת תּוֹרַת זֶבַח הַשְּׁלָמִים", וְאֵין לִי אֶלָּא בְּקָרְבְּנוֹת יָחִיד, בְּקָרְבְּנוֹת צִבּוּר מִנַּיִן, תַּלְמוּד לוֹמַר (להלן כט, לט) "אֵלֶּה תַּעֲשׂוּ לַה' בְּמוֹעֲדֵיכֶם" וְגוֹ' [וּמְסַיֵּם בִּשְׁלָמִים], אֵין לִי אֶלָּא בָּעוֹלָם הַזֶּה, בָּעוֹלָם הַבָּא מִנַּיִן, תַּלְמוּד לוֹמַר  "הִנְנִי נֹטֶה אֵלֶיהָ כְּנָהָר שָׁלוֹם". רַבָּנָן אָמְרִין, גָּדוֹל הַשָּׁלוֹם, שֶׁכְּשֶׁמֶּלֶךְ הַמָּשִׁיחַ בָּא אֵינוֹ פּוֹתֵחַ אֶלָּא בְּשָׁלוֹם שֶׁנֶּאֱמַר (שם נב, ז) "מַה נָּאווּ עַל הֶהָרִים רַגְלֵי מְבַשֵּׂר מַשְׁמִיעַ שָׁלוֹם".

{pפסוק כזp}  מָה רָאוּ לוֹמַר בִּרְכַּת כֹּהֲנִים אַחַר הוֹדָאָה. שֶׁנֶּאֱמַר  "וַיִּשָּׂא אַהֲרֹן אֶת יָדָו אֶל הָעָם וַיְבָרְכֵם וַיֵּרֶד מֵעֲשׂוֹת הַחַטָּאת". וּמָה רָאוּ לוֹמַר שִׂים שָׁלוֹם אַחַר בִּרְכַּת כֹּהֲנִים, שֶׁנֶּאֱמַר "וְשָׂמוּ אֶת שְׁמִי עַל בְּנֵי יִשְׂרָאֵל וַאֲנִי אֲבָרֲכֵם". וּבִרְכַּת הַקָּדוֹשׁ בָּרוּךְ הוּא שָׁלוֹם הוּא, שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן ה' יְבָרֵךְ אֶת עַמּוֹ בַשָּׁלוֹם".

אָמַר רַבִּי יְהוֹשֻׁעַ בֶּן לֵוִי, מִנַּיִן שֶׁהַקָּדוֹשׁ בָּרוּךְ הוּא מִתְאַוֶּה לְבִרְכַּת כֹּהֲנִים, שֶׁנֶּאֱמַר "וְשָׂמוּ אֶת שְׁמִי עַל בְּנֵי יִשְׂרָאֵל וַאֲנִי אֲבָרֲכֵם".

"וְשָׂמוּ אֶת שְׁמִי". לָמָּה נֶאֱמַר. לְפִי שֶׁהוּא אוֹמֵר כֹּה תְבָרֲכוּ אֶת בְּנֵי יִשְׂרָאֵל, [בַּשֵׁם הַמְּפֹרָשׁ, אַתָּה אוֹמֵר בַּשֵׁם הַמְּפֹרָשׁ, אוֹ אֵינוֹ אֶלָּא בְּכִנּוּי, תַּלְמוּד לוֹמַר "וְשָׂמוּ אֶת שְׁמִי". יָכוֹל אַף בִּגְבוּלִין כֵּן. נֶאֱמַר כָּאן "וְשָׂמוּ" וְנֶאֱמַר לְהַלָּן (דברים יב, ה) "לָשׂוּם אֶת שְׁמוֹ שָׁם", מַה לְּהַלָּן בֵּית הַבְּחִירָה אַף כָּאן בֵּית הַבְּחִירָה], בַּמִּקְדָּשׁ בַּשֵׁם הַמְּפֹרָשׁ, בַּמְּדִינָה בְּכִנּוּי. וַאֲנִי אֲבָרֲכֵם, לָמָּה נֶאֱמַר. לְפִי שֶׁהוּא אוֹמֵר כֹּה תְבָרֲכוּ אֶת בְּנֵי יִשְׂרָאֵל אֵין לִי אֶלָּא בְּרָכָה לְיִשְׂרָאֵל, לְגֵרִים לְנָשִׁים וַעֲבָדִים מִנַּיִן, תַּלְמוּד לוֹמַר "וַאֲנִי אֲבָרֲכֵם". בְּרָכָה לַכֹּהֲנִים מִנַּיִן. תַּלְמוּד לוֹמַר "וַאֲנִי אֲבָרֲכֵם". שֶׁלֹּא יִהְיוּ יִשְׂרָאֵל אוֹמְרִים בִּרְכוֹתֵינוּ תְּלוּיוֹת בַּכֹּהֲנִים, תַּלְמוּד לוֹמַר "וַאֲנִי אֲבָרֲכֵם". שֶׁלֹּא יִהְיוּ הַכֹּהֲנִים אוֹמְרִים אָנוּ נְבָרֵךְ אֶת יִשְׂרָאֵל, תַּלְמוּד לוֹמַר "וַאֲנִי אֲבָרֲכֵם", אֲנִי אֲבָרֵךְ אֶת עַמִּי יִשְׂרָאֵל, וְכֵן הוּא אוֹמֵר  "כִּי ה' אֱלֹהֶיךָ בֵּרַכְךָ (בְּכָל מַעֲשֵׂה יָדֶךָ) כַּאֲשֶׁר דִּבֵּר לָךְ", וְאוֹמֵר (שם ז, יד) "בָּרוּךְ תִּהְיֶה מִכָּל הָעַמִּים", וְאוֹמֵר (שם כח, יב) "יִפְתַּח ה' לְךָ אֶת אוֹצָרוֹ הַטּוֹב" וְגוֹ', וְאוֹמֵר (יחזקאל לד, יד) "בְּמִרְעֶה טוֹב אֶרְעֶה אוֹתָם", וְאוֹמֵר  "אֲנִי אֶרְעֶה צֹאנִי".

"וְשָׂמוּ אֶת שְׁמִי". מַגִּיד שֶׁהֵן מִתְבָּרְכִין בַּשֵׁם הַמְּיֻחָד. יָכוֹל אַף בִּגְבוּלִין יְהוּ מְבָרְכִין בַּשֵׁם הַמְּיֻחָד. תַּלְמוּד לוֹמַר "וְשָׂמוּ אֶת שְׁמִי" וּלְהַלָּן הוּא אוֹמֵר (דברים יב, ה) "לָשׂוּם אֶת שְׁמוֹ שָׁם", מַה לְהַלָּן מִקְדָּשׁ אַף כָּאן מִקְדָּשׁ, אֶלָּא מִשֶּׁרַבּוּ הַפְּרוּצִים  חָזְרוּ לִהְיוֹת מוֹסְרִין לַצְּנוּעִין שֶׁבַּכֹּהֲנִים. אָמַר רַבִּי טַרְפוֹן מַעֲשֶׂה וְהָיִיתִי עוֹמֵד עִם אַחַי הַכֹּהֲנִים בַּשּׁוּרָה, הִטֵּיתִי אָזְנַי כְּלַפֵּי כֹּהֵן גָּדוֹל וּשְׁמַעְתִּיו שֶׁאָמַר בְּתוֹךְ נְעִימוֹת אֶחָיו הַכֹּהֲנִים. אוֹ בַּמִּקְדָּשׁ מְבָרְכִין וְאֵין מְבָרְכִין בִּגְבוּלִין. אָמַרְתָּ,  "בְּכָל הַמָּקוֹם אֲשֶׁר אַזְכִּיר אֶת שְׁמִי", אַף בִּגְבוּלִין, אֶלָּא שֶׁבַּגְּבוּלִין אוֹמֵר שָׁלֹשׁ בְּרָכוֹת וּבַמִּקְדָּשׁ בְּרָכָה אַחַת, בַּמִּקְדָּשׁ אוֹמֵר הַשֵּׁם כִּכְתָבוֹ וּבַמְּדִינָה בְּכִנּוּיוֹ, בַּגְּבוּלִין נוֹשְׂאִין יְדֵיהֶן כְּנֶגֶד כִּתְפוֹתֵיהֶן וּבַמִּקְדָּשׁ עַל גַּבֵּי רָאשֵׁיהֶן. יָכוֹל אִם רָצוּ לְבָרֵךְ אֶת יִשְׂרָאֵל הֲרֵי הֵן מְבֹרָכִין, וְאִם לָאו אֵין מְבֹרָכִין. תַּלְמוּד לוֹמַר "וַאֲנִי אֲבָרֲכֵם", בֵּין רוֹצִים בֵּין לֹא רוֹצִים אֲנִי אֲבָרֲכֵם מִן הַשָּׁמַיִם.

~ פרק ז

{pפסוק אp}  "וַיְהִי בְּיוֹם כַּלּוֹת מֹשֶׁה". זֶה שֶׁאָמַר הַכָּתוּב (שה"ש ה, א) "בָּאתִי לְגַנִּי אֲחֹתִי כַלָּה" רַבִּי עֲזַרְיָה בְּשֵׁם רַבִּי סִימוֹן אָמַר מָשָׁל לְמֶלֶךְ שֶׁכָּעַס עַל מַטְרוֹנָא (וְהוֹרִידָה) [וּטְרָדָהּ] וְהוֹצִיאָה מִתּוֹךְ פְּלָטִין שֶׁלּוֹ, לְאַחַר זְמַן בִּקֵּשׁ לְהַחֲזִירָהּ, אָמְרָה יְחַדֵּשׁ לִי דָּבָר וְאַחַר כָּךְ הוּא מַחֲזִירֵנִי, כָּךְ לְשֶׁעָבַר הַקָּדוֹשׁ בָּרוּךְ הוּא מְקַבֵּל קָרְבָּנוֹת מִלְמַעְלָה שֶׁנֶּאֱמַר (בראשית ח, כא) "וַיָּרַח ה' אֶת רֵיחַ הַנִּיחֹחַ" וְעַכְשָׁיו הוּא מְקַבֵּל מִלְּמַטָּה, הֲדָא הוּא דִכְתִיב "בָּאתִי לְגַנִּי", בָּאתִי לַגַּן אֵין כְּתִיב כָּאן אֶלָּא בָּאתִי לְגַנִּי, לְגִנּוּנִי,  בְּמָקוֹם שֶׁהוּא עִיקָרָהּ מִתְּחִלָּה, עִיקַר שְׁכִינָה בַּתַּחְתּוֹנִים הָיָה, הֲדָא הוּא דִכְתִיב  "וַיִּשְׁמְעוּ אֶת קוֹל ה'", מְהַלֵּךְ אֵין כְּתִיב כָּאן אֶלָּא "מִתְהַלֵּךְ", מְקַפֵּץ וְסָלִיק. כְּתִיב (תהלים לז, כט) "צַדִּיקִים יִירְשׁוּ אָרֶץ וְיִשְׁכְּנוּ לָעַד עָלֶיהָ". וּרְשָׁעִים הֵיכָן הֵן, פּוֹרְחִין בַּאֲוִיר. אֶלָּא "וְיִשְׁכְּנוּ לָעַד עָלֶיהָ", יַשְׁכִּינוּ שְׁכִינָה עָלֶיהָ וְכוּ' (כָּתוּב בְּרֶמֶז כ"ז). לְכָךְ נֶאֱמַר "וַיְהִי בְּיוֹם כַּלּוֹת מֹשֶׁה", מֹשֶׁה זָכָה וְהוֹרִידָה לָאָרֶץ.

(שה"ש ג, ט) "אַפִּרְיוֹן עָשָׂה לוֹ הַמֶּלֶךְ שְׁלֹמֹה". ["אַפִּרְיוֹן", זֶה אֹהֶל מוֹעֵד. "עָשָׂה לוֹ הַמֶּלֶךְ שְׁלֹמֹה"], זֶה מֶלֶךְ שֶׁהַשָּׁלוֹם שֶׁלּוֹ, מָשָׁל לְמֶלֶךְ שֶׁהָיְתָה לוֹ בַּת קְטַנָּה וְכוּ' (כָּתוּב בְּרֶמֶז שס"ה).

לְמָה הָיָה אֹהֶל מוֹעֵד דּוֹמֶה, לִמְעָרָה שֶׁהִיא נְתוּנָה עַל שְׂפַת הַיָּם, [וְעָלָה הַיָּם] וְהֵצִיף הַמְּעָרָה, וּמִתְמַלֵּאת מִן הַיָּם, וְהַיָּם לֹא חָסֵר כְּלוּם. כָּךְ אֹהֶל מוֹעֵד נִתְמַלֵּא מִזִּיו הַשְּׁכִינָה, לְכָךְ נֶאֱמַר "וַיְהִי בְּיוֹם כַּלּוֹת מֹשֶׁה".

(שם) "בְּיוֹם חֲתֻנָּתוֹ", זֶה אֹהֶל מוֹעֵד. "וּבְיוֹם שִׂמְחַת לִבּוֹ", זֶה בִּנְיַן בֵּית עוֹלָמִים.

"לְהָקִים הַמִּשְׁכָּן" אֵין כְּתִיב כָּאן אֶלָּא לְהָקִים אֶת הַמִּשְׁכָּן, מַה הוּקַם עִמּוֹ, עוֹלָם הוּקַם עִמּוֹ, שֶׁעַד שֶׁלֹּא הוּקַם הַמִּשְׁכָּן הָיָה הָעוֹלָם רוֹתֵת, מִשֶּׁהוּקַם הַמִּשְׁכָּן נִתְבַּסֵּס הָעוֹלָם, לְכָךְ נֶאֱמַר "וַיְהִי בְּיוֹם כַּלּוֹת מֹשֶׁה", כַּלֹּת כְּתִיב, בְּיוֹמָא דְּעָלַת כַּלָּתָא לְגִנּוּנָא. רַבִּי אֶלְעָזָר אָמַר, בְּיוֹם כַּלּוֹת מֹשֶׁה, בְּיוֹם שֶׁכָּלוּ הֲקָמוֹתָיו. תָּנָא בְּכָל יוֹם וָיוֹם הָיָה מֹשֶׁה מַעֲמִיד אֶת הַמִּשְׁכָּן, וּבְכָל בֹּקֶר וָבֹקֶר מַקְרִיב קָרְבְּנוֹתָיו עָלָיו, (וּבַשְּׁבִיעִי) [וּבַשְּׁמִינִי] הֶעֱמִידוֹ וְלֹא פֵּרְקוֹ. אֲמַר רַבִּי זְעֵירָא, מִכָּאן שֶׁהֲקָמַת לַיְלָה פְּסוּלָה לַעֲבוֹדָה בַּיּוֹם. רַבִּי שָׁאוּל בַּר נַחְמָן אֲמַר, אַף בַּשְּׁמִינִי הֶעֱמִידוֹ וּפֵרְקוֹ.

רַבִּי אֶלְעָזָר אֲמַר, "בְּיוֹם כַּלּוֹת מֹשֶׁה", בְּיוֹם שֶׁכָּלוּ הַמַּזִּיקִין מִן הָעוֹלָם, וּמַאי טַעֲמָא,  "לֹא תְאֻנֶּה אֵלֶיךָ רָעָה וְנֶגַע לֹא יִקְרַב בְּאָהֳלֶךָ", [מִשָּׁעָה שֶׁכָּלוּ הַמַּזִּיקִים מִן הָעוֹלָם]. אֲמַר רַבִּי יוֹחָנָן, מַה לִּי לִלְמֹד מִמָּקוֹם אַחֵר, נִלְמַד מִמְּקוֹמוֹ,  "יְבָרֶכְךָ ה' וְיִשְׁמְרֶךָ", מִן הַמַּזִּיקִין. רַבִּי יוֹחָנָן אָמַר, בְּיוֹם שֶׁכָּלְתָה אֵיבָה מִן הָעוֹלָם, שֶׁעַד שֶׁלֹּא הוּקַם הַמִּשְׁכָּן הָיְתָה אֵיבָה וְקִנְאָה וְתַחֲרוּת וּמַצּוּת וּמַחֲלֹקֶת בָּעוֹלָם, אֲבָל מִשֶּׁהוּקַם הַמִּשְׁכָּן נִתְּנָה אַהֲבָה וְחִבָּה וְרֵעוּת וְצֶדֶק וְשָׁלוֹם בָּעוֹלָם, וּמַה טַּעַם, (תהלים פה, ט) "אֶשְׁמְעָה מַה יְדַבֵּר הָאֵל" וְגוֹ'. רֵישׁ לָקִישׁ אָמַר, מַה לִי לִלְמֹד מִמָּקוֹם אַחֵר, נִלְמַד מִמְּקוֹמוֹ,  "וְיָשֵׂם לְךָ שָׁלוֹם".

"וַיִּמְשַׁח אֹתוֹ וַיְקַדֵּשׁ אֹתוֹ". מִכֵּיוָן דִּכְתִיב "וַיִּמְשַׁח אֹתוֹ וַיְקַדֵּשׁ אֹתוֹ" לְאֵיזֶה דָּבָר נֶאֱמַר "וַיִּמְשְׁחֵם וַיְקַדֵּשׁ אֹתָם". רַבִּי תַּחְלִיפָא קֵיסָרִיָּא וְרֵישׁ לָקִישׁ, חָד אֲמַר מִשֶּׁהָיָה מוֹשֵׁחַ כֻּלָּם כְּאֶחָד חוֹזֵר וּמוֹשֵׁחַ כָּל אֶחָד וְאֶחָד, וְחָרָנָא אֲמַר מְשִׁיחָה בָּעוֹלָם הַזֶּה וּמְשִׁיחָה לָעוֹלָם הַבָּא. וְדִכְוָותָהּ  "וְחִבַּרְתָּ אֶת הַיְרִיעֹת", חָד אֲמַר מִשֶּׁהָיָה מְחַבֵּר כָּל אַחַת וְאַחַת הָיָה מְחַבֵּר (כָּל אֶחָד וְאֶחָד) [כֻּלָּם כְּאַחַת], וְחָרָנָא אֲמַר "וְחִבַּרְתָּ אֶת הַיְרִיעֹת" וְגוֹ' "וְהָיָה הַמִּשְׁכָּן אֶחָד", אֶחָד לִמְדִידָה וְאֶחָד לִמְשִׁיחָה.

זֶה שֶׁאָמַר הַכָּתוּב (משלי כז, יח) "נֹצֵר תְּאֵנָה יֹאכַל פִּרְיָהּ" אֵין הַקָּדוֹשׁ בָּרוּךְ הוּא מְקַפֵּחַ שְׂכַר כָּל בְּרִיָּה, אֶלָּא בַּמֶּה שֶׁאָדָם יָגֵעַ וְנוֹתֵן נַפְשׁוֹ עַל הַדָּבָר אֵין הַקָּדוֹשׁ בָּרוּךְ הוּא מְקַפֵּחַ שְׂכָרוֹ. [תֵּדַע לְךָ שֶׁהֲרֵי] בָּנָה שְׁלֹמֹה אֶת בֵּית הַמִּקְדָּשׁ, שֶׁנֶּאֱמַר (מ"א ו, יד) "וַיִּבֶן שְׁלֹמֹה אֶת הַבַּיִת וַיְכַלֵּהוּ", וּבִשְׁבִיל שֶׁנָּתַן דָּוִד נַפְשׁוֹ עָלָיו שֶׁיִּבָּנֶה שֶׁנֶּאֱמַר  "זְכוֹר ה' לְדָוִד אֶת כָּל עֻנּוֹתוֹ וְגוֹ' עַד אֶמְצָא מָקוֹם לַה'" לֹא קִפַּח הַקָּדוֹשׁ בָּרוּךְ הוּא אֶת שְׂכָרוֹ אֶלָּא כְּתָבוֹ עַל שְׁמוֹ, שֶׁנֶּאֱמַר (שם ל, א) "מִזְמוֹר שִׁיר חֲנֻכַּת הַבַּיִת לְדָוִד", [וְכִי דָּוִד חֲנָכוֹ וַהֲרֵי שְׁלֹמֹה חֲנָכוֹ אֶלָּא לְפִי שֶׁנָּתַן דָּוִד נַפְשׁוֹ עָלָיו נִקְרָא עַל שְׁמוֹ]. וְכֵן אַתָּה מוֹצֵא, הַכֹּל נִתְנַדְּבוּ לַמִּשְׁכָּן, הַנָּשִׁים טָווּ, (שמות לו, ח) "וַיַּעֲשׂוּ כָּל חֲכַם לֵב", (שם לו, א) "וְעָשָׂה בְצַלְאֵל וְאָהֳלִיאָב", וּבִשְׁבִיל שֶׁנָּתַן מֹשֶׁה נַפְשׁוֹ עָלָיו שֶׁלֹּא יִטְעוּ וְיַעֲשׂוּ כְּשֵׁם שֶׁהֶרְאָה לוֹ הַקָּדוֹשׁ בָּרוּךְ הוּא לְכָךְ נֶאֱמַר עַל כָּל דָּבָר וְדָבָר "כַּאֲשֶׁר צִוָּה ה' אֶת מֹשֶׁה" וְכֵן הוּא אוֹמֵר וַיְהִי בְּיוֹם כַּלּוֹת מֹשֶׁה.

{rרמז תשיבr}  "וַיְהִי בְּיוֹם כַּלּוֹת מֹשֶׁה". מַגִּיד הַכָּתוּב שֶׁכָּל שִׁבְעַת יְמֵי הַמִּלֻּאִים הָיָה מֹשֶׁה מַעֲמִיד אֶת הַמִּשְׁכָּן, וּבְכָל בֹּקֶר וָבֹקֶר מוֹשְׁחוֹ וּמְפָרְקוֹ, וְאוֹתוֹ הַיּוֹם הֶעֱמִידוֹ וּמְשָׁחוֹ וְלֹא פֵּרְקוֹ. רַבִּי יוֹסֵי אוֹמֵר, אַף בַּשְּׁמִינִי הֶעֱמִידוֹ [וּמְשָׁחוֹ] וּפֵרְקוֹ, שֶׁנֶּאֱמַר  "וַיְהִי בַּחֹדֶשׁ הָרִאשׁוֹן בַּשָּׁנָה הַשֵּׁנִית בְּאֶחָד לַחֹדֶשׁ הוּקַם הַמִּשְׁכָּן". נִמְצִינוּ לְמֵדִין שֶׁבְּעֶשְׂרִים וּשְׁלֹשָׁה בַּאֲדָר  הִתְחִילוּ אַהֲרֹן וּבָנָיו לַעֲבֹד [הַמִּשְׁכָּן] וְכָל הַכֵּלִים לִמְשֹׁחַ, בְּרֹאשׁ חֹדֶשׁ הוּקַם הַמִּשְׁכָּן, בַּשֵּׁנִי נִשְׂרְפָה פָּרָה, בִּשְׁלִישִׁי הִזָּה מִמֶּנּוּ, בָּרְבִיעִי גִּלַּח הַלְּוִיִּם, בּוֹ בַּיּוֹם שָׁרְתָה שְׁכִינָה בַּבַּיִת שֶׁנֶּאֱמַר (שם, לה) "וְלֹא יָכֹל מֹשֶׁה לָבוֹא אֶל אֹהֶל מוֹעֵד"  וְגוֹ', בּוֹ בַּיּוֹם הִקְרִיבוּ נְשִׂיאִים שֶׁנֶּאֱמַר  "וַיְהִי הַמַּקְרִיב בַּיּוֹם הָרִאשׁוֹן" שֶׁאֵין תַּלְמוּד לוֹמַר "רִאשׁוֹן" אֶלָּא רִאשׁוֹן לְכָל יְמוֹת הַשָּׁנָה, בּוֹ בַּיּוֹם יָרְדָה אֵשׁ מִן הַשָּׁמַיִם וְאָכְלָה אֶת הַקָּרְבָּנוֹת שֶׁנֶּאֱמַר (ויקרא ט, כד) "וַתֵּצֵא אֵשׁ מִלִּפְנֵי ה' וַתֹּאכַל עַל הַמִּזְבֵּחַ", בּוֹ בַּיּוֹם הִקְרִיבוּ בְּנֵי אַהֲרֹן אֵשׁ זָרָה שֶׁנֶּאֱמַר (שם י, א-ב) "וַיִּקְחוּ (שְׁנֵי) בְּנֵי אַהֲרֹן נָדָב וַאֲבִיהוּא וְגוֹ' וַיָּמֻתוּ לִפְנֵי ה'" מִיתָתָן לִפְנֵי ה' וּנְפִילָתָן בַּחוּץ.  כֵּיצַד יָצְאוּ. הָיָה רַבִּי יוֹסֵי אוֹמֵר, הַמַּלְאָךְ מְדַדָּן מֵתִים עַד שֶׁיָּצְאוּ וְנָפְלוּ בָּעֲזָרָה שֶׁנֶּאֱמַר  "וַיֹּאמֶר אֲלֵהֶם קִרְבוּ שְׂאוּ אֶת אֲחֵיכֶם מֵאֵת פְּנֵי הַקֹּדֶשׁ", "מֵאֵת פְּנֵי ה'" לֹא נֶאֱמַר אֶלָּא "מֵאֵת פְּנֵי הַקֹּדֶשׁ".  רַבִּי (שִׁמְעוֹן) [יִשְׁמָעֵאל] אוֹמֵר, דָּבָר הַלָּמֵד מֵעִנְיָנוֹ, שֶׁנֶּאֱמַר "וַיָּמֻתוּ לִפְנֵי ה'", מִיתָתָן לִפְנֵי ה' וּנְפִילָתָן בַּחוּץ, כֵּיצַד יָצְאוּ,  גְּרָרוּם בִּקְנֵי בַּרְזֶל.

"וַיִּמְשַׁח אֹתוֹ וַיְקַדֵּשׁ אֹתוֹ וְאֶת כָּל כֵּלָיו". שׁוֹמֵעַ אֲנִי רִאשׁוֹן רִאשׁוֹן שֶׁנִּמְשַׁח הָיָה קָדוֹשׁ. תַּלְמוּד לוֹמַר "וַיִּמְשָׁחֵם וַיְקַדֵּשׁ אֹתָם", מַגִּיד שֶׁלֹּא קָדַשׁ אֶחָד מֵהֶם עַד שֶׁנִּמְשְׁחוּ כֻּלָּן. וַיִּמְשָׁחֵם מְשִׁיחָה מִבִּפְנִים וּמִבַּחוּץ. רַבִּי יֹאשִׁיָּה אָמַר, מִדַּת הַלַּח  נִמְשְׁחוּ מִבִּפְנִים וְנִמְשְׁחוּ מִבַּחוּץ, וּמִדַּת הַיָּבֵשׁ נִמְשְׁחוּ מִבִּפְנִים וְלֹא נִמְשְׁחוּ מִבַּחוּץ. רַבִּי יוֹנָתָן אוֹמֵר, מִדַּת הַלַּח נִמְשְׁחוּ מִבִּפְנִים וְלֹא נִמְשְׁחוּ מִבַּחוּץ, וּמִדַּת הַיָּבֵשׁ לֹא נִמְשְׁחוּ לֹא מִבִּפְנִים וְלֹא מִבַּחוּץ, תֵּדַע לְךָ שֶׁהֲרֵי אֵינָן מְקֻדָּשׁוֹת  שֶׁנֶּאֱמַר (ויקרא כג, יז) "מִמּוֹשְׁבֹתֵיכֶם תָּבִיאוּ לֶחֶם תְּנוּפָה [וְגוֹ' חָמֵץ תֵּאָפֶינָה"], אֵימָתַי הֵן לַה', לְאַחַר שֶׁנֶּאֱפוּ. רַבִּי אוֹמֵר, וַיִּמְשָׁחֵם וַיְקַדֵּשׁ אֹתָם לָמָּה נֶאֱמַר וַהֲלֹא כְּבָר נֶאֱמַר "וַיִּמְשַׁח אֹתוֹ" וּמַה תַּלְמוּד לוֹמַר "וַיִּמְשָׁחֵם", מַגִּיד שֶׁבִּמְשִׁיחָה שֶׁל אֵלּוּ הֻקְדְשׁוּ כָּל הַכֵּלִים לֶעָתִיד לָבֹא.

בְּמַאי קָא מִפְלִגֵי, רַבִּי יֹאשִיָּה סְבַר (אֹתָם לְמִעוּטֵי מִדַּת הַלַּח נִמְשְׁחוּ) אֹתָם לְמַעֵט מִדַּת יָבֵשׁ בַּחוּץ, וְרַבִּי יוֹנָתָן סְבַר מִדַּת יָבֵשׁ חֹל הוּא וְלֹא אִצְטְרִיךְ קְרָא לְמִעוּטֵי וְכִי אִצְטְרִיךְ קְרָא לְמִעוּטֵי מִדַּת הַלַּח מִבַּחוּץ.

{pפסוק בp} {rרמז תשיגr}  "וַיַּקְרִיבוּ נְשִׂיאֵי יִשְׂרָאֵל". שׁוֹמֵעַ אֲנִי שֶׁהָיוּ הֶדְיוֹטוֹת וְנִתְמַנּוּ. תַּלְמוּד לוֹמַר "רָאשֵׁי בֵּית אֲבֹתָם" וְלֹא רָאשֵׁי בֵּית אֲבֹתָם בִּלְבַד אֶלָּא אַף נְשִׂיאֵי שְׁבָטִים, נְשִׂיאִים בְּנֵי נְשִׂיאִים. הֵם נְשִׂיאֵי הַמַּטֹת הֵם הָעֹמְדִים עַל הַפְּקֻדִים, הֵם שֶׁהָיוּ מְמֻנִּים עֲלֵיהֶם בְּמִצְרַיִם, שֶׁנֶּאֱמַר (שמות ה, יד) "וַיֻּכּוּ שֹׁטְרֵי בְּנֵי יִשְׂרָאֵל".

"וַיַּקְרִיבוּ נְשִׂיאֵי יִשְׂרָאֵל". אַתָּה מוֹצֵא, בְּשָׁעָה שֶׁהִכְרִיז מֹשֶׁה וְאָמַר (שם לה, ה) "קְחוּ מֵאִתְּכֶם תְּרוּמָה" מֶה עָשׂוּ הַנְּשִׂיאִים, אָמְרוּ, לֹא הָיָה מֹשֶׁה יוֹדֵעַ לוֹמַר לָנוּ (אֶלָּא) שֶׁנַּעֲשֶׂה הַמִּשְׁכָּן,  מֶה עָשׂוּ, לֹא נָתְנוּ נְדָבָה, אָמְרוּ, אֵלּוּ עוֹשִׂין אֶת הַמִּשְׁכָּן וְלָנוּ הוּא אוֹמֵר שֶׁנִּתֵּן נְדָבָה. אָמַר לָהֶם הַקָּדוֹשׁ בָּרוּךְ הוּא, חַיֵּיכֶם, שֶׁיֵּשׁ לָכֶם לָדַעַת שֶׁאֵינִי צָרִיךְ לָכֶם, מַה כְּתִיב שָׁם  "וְהֵם הֵבִיאוּ אֵלָיו עוֹד נְדָבָה בַּבֹּקֶר בַּבֹּקֶר" לִשְׁנֵי בְּקָרִים הֵבִיאוּ כָּל מְלֶאכֶת הַמִּשְׁכָּן וְהוֹתִירוּ שֶׁנֶּאֱמַר (שם, ז) "וְהַמְּלָאכָה הָיְתָה דַּיָּם".

אָמְרוּ, הֲרֵי שָׁעָה שֶׁנַּקְרִיב קָרְבָּנוֹת בְּשִׂמְחָה שֶׁתִּשְׁרֶה  שְׁכִינָה בֵּינֵינוּ. כֵּיוָן שֶׁרָאוּ שֶׁנַּעֲשָׂה הַמִּשְׁכָּן וְלֹא הֻצְרְכוּ לָהֶם אָמְרוּ מַה יֵּשׁ לָנוּ לְהָבִיא, הָלְכוּ וְהֵבִיאוּ עֲגָלוֹת שֶׁהָיוּ נוֹשְׂאִין עֲלֵיהֶן אֶת הַמִּשְׁכָּן, וּמִי נָתַן לָהֶם הָעֵצָה, שִׁבְטוֹ שֶׁל יִשָּׂשׂכָר שֶׁהָיוּ חֲכָמִים וְגִבּוֹרִים בַּתּוֹרָה שֶׁנֶּאֱמַר  "וּמִבְּנֵי יִשָּׂשׂכָר יוֹדְעֵי בִינָה לָעִתִּים" לְפִיכָךְ זָכוּ לְהַקְרִיב [בַּשֵּׁנֵי] שֶׁנֶּאֱמַר (להלן פסוק יח) "בַּיּוֹם הַשֵּׁנִי הִקְרִיב נְתַנְאֵל בֶּן צוּעָר נְשִׂיא יִשָּׂשׂכָר".

{pפסוק גp}  וַיָּבִיאוּ אֶת קָרְבָּנָם לִפְנֵי ה' שֵׁשׁ עֶגְלֹת צָב. שֵׁשׁ, כְּנֶגֶד שֵׁשׁ עֶרְכֵי הַמִּשְׁנָה. שֵׁשׁ, כְּנֶגֶד שֵׁשׁ אִמָּהוֹת שָׂרָה רִבְקָה רָחֵל וְלֵאָה בִּלְהָה וְזִלְפָּה. שֵׁשׁ, כְּנֶגֶד שֵׁשׁ מִצְווֹת שֶׁהַמֶּלֶךְ מְצֻוֶּה עֲלֵיהֶן וְאֵלּוּ הֵן: XאY (דברים יז, טז) "לֹא יַרְבֶּה לוֹ סוּסִים", XבY  "וְלֹא יַרְבֶּה לוֹ נָשִׁים", XגY (שם) "וְכֶסֶף וְזָהָב לֹא יַרְבֶּה לוֹ", XדY (שם טז, יט) "לֹא תַטֶּה מִשְׁפָּט", XהY (שם) "לֹא תַכִּיר פָּנִים", XוY  "וְלֹא תִקַּח שֹׁחַד". שֵׁשׁ, כְּנֶגֶד שֵׁשׁ מַעֲלוֹת לַכִּסֵּא. שֵׁשׁ, כְּנֶגֶד שִׁשָּׁה רְקִיעִים. וְלֹא שִׁבְעָה הֵן. אֲמַר רַבִּי אָבִין הֵן דְּמַלְכָּא שָׂרֵי טִימִיקִין. צָב, דּוֹמוֹת לִקְלִיעוֹת. צָב, מְצֻיָּרוֹת צָב, מְטֻקָּסוֹת כְּמִין קְמַרְסְטָא הָיוּ.

"וַיַּקְרִיבוּ אוֹתָם לִפְנֵי הַמִּשְׁכָּן". מְלַמֵּד שֶׁעֲשָׂאוּם דָּמִים וּמוֹסְרִים לַצִּבּוּר.

אֵין צָב אֶלָּא מְטֻקָּסִין, שֶׁלֹּא הָיוּ מְחֻסָּרוֹת כְּלוּם. רַבִּי אוֹמֵר אֵין צָב אֶלָּא מֵחֻפֶּה, וּכְמִין סְקִיסָאוֹת הָיוּ מְחֻ(ו)פִּין, וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר, (ישעיה סו, כ) "וְהֵבִיאוּ אֶת כָּל אֲחֵיכֶם מִכָּל הַגּוֹיִם מִנְחָה לַה' בַּסּוּסִים וּבָרֶכֶב וּבַצַּבִּים וּבַפְּרָדִים". שֵׁשׁ עֶגְלֹת צָב שׁוֹמֵעַ אֲנִי עֲגָלָה לְכָל אֶחָד וְאֶחָד.  תַּלְמוּד לוֹמַר "עֲגָלָה עַל שְׁנֵי הַנְשִׂאִים". שׁוֹמֵעַ אֲנִי שׁוֹר עַל שְׁנֵי הַנְּשִׂיאִים. תַּלְמוּד לוֹמַר "שׁוֹר לְאֶחָד". בָּאוּ וְעָמְדוּ לִפְנֵי הַמִּשְׁכָּן וְלֹא קִבֵּל מֵהֶם עַד שֶׁנֶּאֱמַר לוֹ מִפִּי הַגְּבוּרָה "קַח מֵאִתָּם", הָא הִסְכִּימָה דַּעְתָּן לְדַעַת הָעֶלְיוֹנָה. רַבִּי נָתָן אוֹמֵר, וְכִי מָה רָאוּ נְשִׂיאִים לְהִתְנַדֵּב [כָּאן תְּחִלָּה] וּבִמְלֶאכֶת הַמִּשְׁכָּן לֹא הִתְנַדְּבוּ תְּחִלָּה, אֶלָּא כָּךְ אָמְרוּ נְשִׂיאִים, יִתְנַדְּבוּ צִבּוּר מַה שֶׁמִּתְנַדְּבִין וּמַה שֶׁמְּחַסְּרִין אָנוּ מַשְׁלִימִין, וְכֵיוַן שֶׁרָאוּ הַנְּשִׂיאִם שֶׁהִשְׁלִימוּ צִבּוּר אֶת הַכֹּל שֶׁנֶּאֱמַר  "וְהַמְּלָאכָה הָיְתָה דַּיָּם" אָמְרוּ הַנְּשִׂיאִים מָה עָלֵינוּ לַעֲשׂוֹת, שֶׁנֶּאֱמַר (שם לה, כז) "וְהַנְּשִׂאִם הֵבִיאוּ אֵת אַבְנֵי הַשֹּׁהַם וְאֵת אַבְנֵי הַמִּלֻּאִים" וְגוֹ', לְכָךְ הִתְנַדְּבוּ כָּאן תְּחִלָּה.

כְּשֶׁהָיָה מֹשֶׁה מוֹשֵׁחַ אֶת הַמִּשְׁכָּן הָיָה מוֹשְׁחוֹ מִבַּחוּץ וְנִכְנָס, וּכְשֶׁהָיָה מְפָרְקוֹ מְפָרְקוֹ מִבִּפְנִים וְיוֹצֵא. שֵׁשׁ עֶגְלֹת צָב, אֵין צָב אֶלָּא קְמוּרוֹת, שֶׁנֶּאֱמַר (ישעיה סו, כ) "וּבַצַבִּים  וּבַפְּרָדִים". רַבִּי שִׁמְעוֹן אוֹמֵר, אֵין צָב אֶלָּא צְמוּדוֹת, שֶׁנֶּאֱמַר  "וְהֵבִיאוּ בָנַיךְ בְּחֹצֶן", רַבִּי יִשְׁמָעֵאל אוֹמֵר, אֵין צָב אֶלָּא מְצֻיָּרוֹת. רַבִּי נְחֶמְיָה אוֹמֵר, כְּצִבְעוֹ שֶׁל רָקִיעַ.  עֲגָלָה עַל שְׁנֵי הַנְּשִׂאִים וְשׁוֹר לְאֶחָד. מִפְּנֵי מָה לֹא הֵבִיאוּ חֶצְיָן שְׁוָרִים וְחֶצְיָן עֲגָלוֹת. (הָיָה מֹשֶׁה מִתְיָרֵא) [שֶׁהָיוּ מִתְיָרְאִין] שֶׁמָּא יָמוּת שׁוֹרוֹ שֶׁל אֶחָד מֵהֶן שֶׁמָּא תִּשָּׁבֵר עֲגָלָה שֶׁל אֶחָד מֵהֶן וְנִמְצָא אוֹתוֹ הַשֵּׁבֶט אֵין לוֹ חֵלֶק בַּמִּשְׁכָּן. מִנַּיִן אַתָּה אוֹמֵר שֶׁבִּשְּׂרוֹ הַמָּקוֹם [לְמֹשֶׁה] שֶׁאֵין אֶחָד מִן הַשְּׁוָרִים מֵת וְלֹא אַחַת מִן הָעֲגָלוֹת נִשְׁבֶּרֶת. אָמַרְתָּ, (להלן פסוק ה) וְהָיוּ לַעֲבֹד אֶת עֲבֹדַת (הַמִּשְׁכָּן) [אֹהֶל מוֹעֵד].

הָיָה מֹשֶׁה מִתְיָרֵא שֶׁמָּא עָבְרָה מִמֶּנּוּ רוּחַ הַקֹּדֶשׁ וְשָׁרְתָה עַל הַנְּשִׂיאִים. אָמַר לוֹ, (לְאֵלּוּ) [אִלּוּ לָהֶם] אָמַרְתִּי לְהַקְרִיב לְךָ הָיִיתִי אוֹמֵר שֶׁתֹּאמַר לָהֶם, הֵם הִתְנַדְּבוּ מֵעַצְמָן. וְהָיָה מֹשֶׁה מְסָרֵב לָקַחַת מִיָּדָם. אָמַר לוֹ הַמָּקוֹם, קַח מֵאִתָּם.

"וַיֹּאמֶר ה' אֶל מֹשֶׁה לֵאמֹר". מַהוּ לֵאמֹר. תָּנֵי רַבִּי אוֹשַׁעְיָא אָמַר לוֹ לְמֹשֶׁה צֵא וֶאֱמֹר לָהֶם דִּבְרֵי שֶׁבַח וְדִבְרֵי נֶחָמוֹת, וְהָיָה מִתְיָרֵא וְאוֹמֵר שֶׁמָּא נִסְתַּלְקָה מִמֶּנִּי רוּחַ הַקֹּדֶשׁ [וְשָׁרְתָה עַל הַנְּשִׂיאִים], אָמַר לוֹ, קַח מֵאִתָּם, מֵאִתָּם הָיָה הַדָּבָר. וּמִי נָתַן לָהֶם אֶת הָעֵצָה, שִׁבְטוֹ שֶׁל יִשָּׂשכָר, הֲדָא הוּא דִכְתִיב (דהי"א יב, לג) "וּמִבְּנֵי יִשָּׂשכָר יוֹדְעֵי בִינָה" וְגוֹ', אָמְרוּ לָהֶם, אֹהֶל מוֹעֵד שֶׁאַתֶּם עוֹשִׂים פּוֹרֵחַ בָּאֲוִיר אֶלָּא עֲשׂוּ לוֹ עֲגָלוֹת וְתִהְיוּ טוֹעֲנִין אוֹתוֹ בָּהֶם. וְהָיָה מֹשֶׁה מִתְיָרֵא שֶׁמָּא אַחַת מִן הָעֲגָלוֹת נִשְׁבֶּרֶת אוֹ אַחַת מִן הַפָּרוֹת מֵתָה וְנִמְצָא קָרְבָּנָם שֶׁל נְשִׂיאִים פָּסוּל, אָמַר לוֹ הַקָּדוֹשׁ בָּרוּךְ הוּא לְמֹשֶׁה וְהָיוּ לַעֲבֹד וְגוֹ' נִתַּן לָהֶם הֲוָיָה שֶׁיְּהוּ קַיָּמוֹת לְעוֹלָם. וְעַד הֵיכָן הָיוּ קַיָּמוֹת. רַבִּי יוּדָן בְּשֵׁם בַּר קַפָּרָא, עַד (הושע יב, יב) "בַּגִּלְגָּל שְׁוָרִים זִבֵּחוּ".  וְהֵיכָן הִקְרִיבוּם. רַבִּי אַבָּא בַּר כָּהֲנָא אֲמַר, בְּנֹב הִקְרִיבוּם. רַבִּי אַבָּהוּ אֲמַר בְּגִבְעוֹן הִקְרִיבוּם. רַבִּי חָמָא בַּר חֲנִינָא אֲמַר בְּבֵית עוֹלָמִים הִקְרִיבוּם, דִּכְתִיב  "וַיִּזְבַּח [הַמֶּלֶךְ] שְׁלֹמֹה אֶת זֶבַח (הַשְּׁלָמִים) [הַבָּקָר"] וְגוֹ'.  תָּנָא מִשּׁוּם רַבִּי מֵאִיר, עַד עַכְשָׁיו הֵן קַיָּמוֹת, לֹא (הוּזְמוּ) [הֻ(וּ)מְּמוּ] וְלֹא הִזְקִינוּ וְלֹא הִטְרִיפוּ, וַהֲרֵי דְּבָרִים קַל וָחֹמֶר, וּמָה אִם הָעֲגָלוֹת, שֶׁנִּדְבְּקוּ בְּאֹהֶל מוֹעֵד, נִתַּן לָהֶם הֲוָיָה שֶׁיְּהוּ קַיָּימוֹת לְעוֹלָם, יִשְׂרָאֵל שֶׁהֵן דְּבֵקִים בַּהַקָּדוֹשׁ בָּרוּךְ הוּא עַל אַחַת כַּמָּה וְכַמָּה, שֶׁנֶּאֱמַר (דברים ד, ד) "וְאַתֶּם הַדְּבֵקִים בַּה' אֱלֹהֵיכֶם חַיִּים כֻּלְּכֶם הַיּוֹם".

{pפסוק ו-חp}  "וַיִּקַּח מֹשֶׁה אֶת הָעֲגָלֹת וְאֶת הַבָּקָר". הֲרֵי מֹשֶׁה נוֹטְלָן וּמְחַלְּקָן לְפִי דַּעְתּוֹ, אֵת שְׁתֵּי הָעֲגָלֹת וְאֵת אַרְבַּעַת הַבָּקָר נָתַן לִבְנֵי גֵרְשׁוֹן וְגוֹ', וְאֵת אַרְבַּע הָעֲגָלֹת וְאֵת שְׁמֹנַת הַבָּקָר נָתַן לִבְנֵי מְרָרִי, לְפִי שֶׁהֵן שִׁשָּׁה עָשָׂר לְאֶלְעָזָר וּשְׁמוֹנָה לְאִיתָמָר, שֶׁנֶּאֱמַר  "וַיִּמָּצְאוּ בְנֵי אֶלְעָזָר רַבִּים לְרָאשֵׁי הַגְּבָרִים מִן בְּנֵי אִיתָמָר וַיַּחְלְקוּם, [לִבְנֵי אֶלְעָזָר רָאשִׁים לְבֵית אָבוֹת שִׁשָּׁה עָשָׂר, וְלִבְנֵי אִיתָמָר לְבֵית אֲבוֹתָם שְׁמוֹנָה, וַיַּחְלְקוּם] בְּגוֹרָלוֹת אֵלֶּה עִם אֵלֶּה, כִּי הָיוּ שָׂרֵי קֹדֶשׁ וְשָׂרֵי הָאֱלֹהִים מִבְּנֵי אֶלְעָזָר וּבִבְנֵי אִיתָמָר, וַיִּכְתְּבֵם שְׁמַעְיָה בֶן נְתַנְאֵל הַסּוֹפֵר מִן הַלֵּוִי לִפְנֵי הַמֶּלֶךְ וְהַשָּׂרִים וְצָדוֹק הַכֹּהֵן וַאֲחִימֶלֶךְ בֶּן אֶבְיָתָר וְרָאשֵׁי הָאָבוֹת לַכֹּהֲנִים וְלַלְוִיִּם בֵּית אָב אֶחָד אָחֻז לְאֶלְעָזָר וְאָחֻז אָחֻז לְאִיתָמָר".

"וְלִבְנֵי קְהָת לֹא נָתַן כִּי עֲבֹדַת הַקֹּדֶשׁ עֲלֵהֶם בַּכָּתֵף יִשָּׂאוּ". מִמַּשְׁמָע שֶׁנֶּאֱמַר "בַּכָּתֵף" אֵינִי יוֹדֵעַ שֶׁיִּשָׂאוּ, וּמַה תַּלְמוּד לוֹמַר "יִשָּׂאוּ", אֵין יִשָּׂאוּ אֶלָּא לְשׁוֹן שִׁירָה שֶׁנֶּאֱמַר (תהלים פא, א) "שְׂאוּ זִמְרָה וּתְנוּ תֹף", וְאוֹמֵר (ישעיה כד, יד) "הֵמָּה יִשְּׂאוּ קוֹלָם", מִכָּאן לְעִקַּר שִׁירָה מִן הַתּוֹרָה.

{pפסוק י-יבp}  "וַיַּקְרִיבוּ הַנְּשִׂאִם אֵת חֲנֻכַּת הַמִּזְבֵּחַ". מַגִּיד שֶׁכְּשֵׁם שֶׁנִּתְנַדְּבוּ הַנְּשִׂיאִים לִמְלֶאכֶת הַמִּשְׁכָּן כָּךְ נִתְנַדְּבוּ לַחֲנֻכַּת הַמִּזְבֵּחַ. [וַיַּקְרִיבוּ הַנְּשִׂאִם. בָּאוּ וְעָמְדוּ לִפְנֵי הַמִּזְבֵּחַ], וְלֹא קִבֵּל מֹשֶׁה מֵהֶן עַד שֶׁנֶּאֶמְרָה לוֹ מִפִּי הַקֹּדֶשׁ, שֶׁנֶּאֱמַר (וַ)"יַקְרִיבוּ אֶת קָרְבָּנָם לַחֲנֻכַּת הַמִּזְבֵּחַ". וַעֲדַיִן לֹא הָיָה מֹשֶׁה יוֹדֵעַ כֵּיצַד  יַקְרִיבוּ, אִם לְמַסָּעוֹת אִם לְתוֹלָדוֹת, עַד שֶׁנֶּאֶמְרָה לוֹ מִפִּי הַקֹּדֶשׁ יַקְרִבוּ לַמַּסָּעוֹת שֶׁנֶּאֱמַר "וַיְהִי", אֵין וַיְהִי אֶלָּא שֶׁנֶּאֱמַר לוֹ מִפִּי הַקֹּדֶשׁ יַקְרִיבוּ לַמַּסָּעוֹת. וַעֲדַיִן לֹא הָיָה מֹשֶׁה יוֹדֵעַ כֵּיצַד יַקְרִיבוּ, [אִם כֻּלָּן כְּאֶחָד אוֹ] כָּל אֶחָד וְאֶחָד יוֹמוֹ, עַד שֶׁנֶּאֱמַר לוֹ מִפִּי הַקֹּדֶשׁ "יַקְרִיבוּ", כָּל אֶחָד וְאֶחָד יוֹמוֹ, שֶׁנֶּאֱמַר "נָשִׂיא אֶחָד לַיּוֹם". [וַהֲלֹא] נְשִׂיאִים מִתְנַדְּבִין וְאֵין הֶדְיוֹטוֹת מִתְנַדְּבִין וּמַה תַּלְמוּד לוֹמַר נָשִׂיא אֶחָד לַיּוֹם לְפִי שֶׁהָיָה נַחְשוֹן מֶלֶךְ  וְהוּא הִקְרִיב תְּחִלָּה לֹא יֹאמַר הוֹאִיל וְהִקְרַבְתִּי תְּחִלָּה אַקְרִיב עִם כָּל אֶחָד וְאֶחָד יוֹמוֹ, לְכָךְ נֶאֱמַר "נָשִׂיא אֶחָד לַיּוֹם".

{rרמז תשידr}  "וַיְהִי הַמַּקְרִיב בַּיּוֹם הָרִאשׁוֹן", שֶׁאֵין תַּלְמוּד לוֹמַר "רִאשׁוֹן" אֶלָּא רִאשׁוֹן לְכָל יְמוֹת הַשָּׁנָה.

בִּבְרִיָּתוֹ שֶׁל עוֹלָם נִתְאַוָה הַקָּדוֹשׁ בָּרוּךְ הוּא לַעֲשׂוֹת שֻׁתָּפוּת בַּתַּחְתּוֹנִים, מַה נַּפְשָׁךְ אִם לְעִנְיַן הַחֶשְׁבּוֹן לָא הֲוָה צָרִיךְ קְרָא לְמֵימַר אֶלָּא אֶחָד שְׁנַיִם שְׁלֹשָׁה אוֹ רִאשׁוֹן שֵׁנִי שְׁלִישִׁי שֶׁמָּא  אֶחָד שֵׁנִי שְׁלִישִׁי, אֵימָתַי פָּרַע לָהֶם הַקָּדוֹשׁ בָּרוּךְ הוּא,  בַּהֲקָמַת הַמִּשְׁכָּן, שֶׁנֶּאֱמַר "וַיְהִי הַמַּקְרִיב בַּיּוֹם הָרִאשׁוֹן", רִאשׁוֹן לִבְרִיאַת עוֹלָם, אָמַר הַקָּדוֹשׁ בָּרוּךְ הוּא, כְּאִלּוּ בְּאוֹתוֹ הַיּוֹם בָּרָאתִי אֶת עוֹלָמִי. תָּנָא, עֶשֶׂר עֲטָרוֹת נָטַל אוֹתוֹ הַיּוֹם וְכוּ'.

"נַחְשוֹן בֶּן עַמִּינָדָב לְמַטֵּה יְהוּדָה". יִחֲסוֹ הַכָּתוּב עַל שֵׁם שִׁבְטוֹ.  אוֹ שֶׁגָּבָה מִשִּׁבְטוֹ וְהֵבִיא. תַּלְמוּד לוֹמַר  זֶה קָרְבַּן נַחְשוֹן בֶּן עַמִּינָדָב, מִשֶּׁלּוֹ הֵבִיא וְלֹא גָּבָה מִשִּׁבְטוֹ וֶהֱבִיאוֹ, הָא מַה תַּלְמוּד לוֹמַר "נַחְשוֹן בֶּן עַמִּינָדָב לְמַטֵּה יְהוּדָה" יִחֲסוֹ הַכָּתוּב עַל שֵׁם שִׁבְטוֹ.

"וַיֹּאמֶר ה' אֶל מֹשֶׁה נָשִׂיא אֶחָד לַיּוֹם". [אָמַר מֹשֶׁה] אָמַר הַקָּדוֹשׁ בָּרוּךְ הוּא שֶׁתַּקְרִיבוּ, אֲבָל לֹא נֶאֱמַר לִי מִי מִכֶּם יַקְרִיב רִאשׁוֹן. נָתְנוּ עֵינֵיהֶם בְּנַחְשוֹן, אָמְרוּ, זֶה קִדֵּשׁ שְׁמוֹ שֶׁל הַקָּדוֹשׁ בָּרוּךְ הוּא וְהוּא רָאוּי לְהוֹרִיד הַשְּׁכִינָה וְהוּא יַקְרִיב רִאשׁוֹן. בְּכֻלָּם כָּתַב קָרְבָּנוֹ וּבוֹ כָּתַב וְקָרְבָּנוֹ בְּכֻלָּם כָּתַב עַתֻּדִּים, חָסֵר, וּבוֹ כָּתַב עַתּוּדִים, מָלֵא.

בְּאוֹתוֹ הַיּוֹם רָאֲתָה אֱלִישֶבַע בַּת עַמִּינָדָב אַרְבַּע שְׂמָחוֹת וְאֵבֶל אֶחָד. רָאֲתָה יְבָמָהּ מֶלֶךְ, אָחִיהָ נָשִׂיא, בַּעֲלָהּ כֹּהֵן גָּדוֹל, שְׁנֵי בָּנֶיהָ סִגְנֵי כְּהֻנָּה, וְאֵבֶל אֶחָד עַל שְׁנֵי בָּנֶיהָ. עַל אוֹתוֹ הַיּוֹם הוּא אוֹמֵר (שה"ש ד, טז) "עוּרִי צָפוֹן וּבוֹאִי תֵימָן" (שם ה, א) "בָּאתִי לְגַנִּי".

שָׁלֹשׁ מִדּוֹת הָיָה בּוֹ בְּיַד מֹשֶׁה מַה שֶּׁלֹּא הָיָה בְּיַד בִּלְעָם. XאY מֹשֶׁה הָיָה מְדַבֵּר עוֹמֵד, שֶׁנֶּאֱמַר (דברים ה, כא) "וְאַתָּה פֹּה עֲמֹד עִמָּדִי". XבY מֹשֶׁה הָיָה מְדַבֵּר פֶּה אֶל פֶּה, שֶׁנֶּאֱמַר  "פֶּה אֶל פֶּה אֲדַבֵּר בּוֹ". XגY מֹשֶׁה הָיָה מְדַבֵּר פָּנִים אֶל פָּנִים, שֶׁנֶּאֱמַר (שמות לג, יא) "וְדִבֶּר ה' אֶל מֹשֶׁה פָּנִים אֶל פָּנִים". בִּלְעָם הָיָה מְדַבֵּר עִמּוֹ נוֹפֵל, שֶׁנֶּאֱמַר  "נֹפֵל וּגְלוּי עֵינָיִם". בִּלְעָם הָיָה יוֹדֵעַ מַה הַקָּדוֹשׁ בָּרוּךְ הוּא עָתִיד לְדַבֵּר עִמּוֹ, שֶׁנֶּאֱמַר (שם כד, טז) "וְיֹדֵעַ דַּעַת עֶלְיוֹן". מָשְׁלוּ מָשָׁל לְטַבָּחוֹ שֶׁל מֶלֶךְ שֶׁהוּא יוֹדֵעַ מַה הַמֶּלֶךְ מַקְרִיב  עַל שֻׁלְחָנוֹ, כָּךְ הָיָה בִּלְעָם יוֹדֵעַ מַה הַקָּדוֹשׁ בָּרוּךְ הוּא עָתִיד לְדַבֵּר עִמּוֹ. בִּלְעָם הָיָה מְדַבֵּר עִמּוֹ בְּכָל שָׁעָה שֶׁיִּרְצֶה, שֶׁנֶּאֱמַר (שם) "מַחֲזֵה שַׁדַּי יֶחֱזֶה". רַבִּי שִׁמְעוֹן אוֹמֵר, אַף מֹשֶׁה הָיָה מְדַבֵּר עִמּוֹ בְּכָל שָׁעָה שֶׁיִּרְצֶה, שֶׁנֶּאֱמַר  וּבְבֹא מֹשֶׁה אֶל אֹהֶל מוֹעֵד, כֵּיוַן שֶׁהָיָה רוֹצֶה הָיָה נִכְנָס וְהוּא מְדַבֵּר עִמּוֹ.

{pפסוק יג-יזp}  "וְקָרְבָּנוֹ קַעֲרַת כֶּסֶף אַחַת". זֶה שֶׁאָמַר הַכָּתוּב (תהלים נא, כ-כא) "הֵיטִיבָה בִרְצוֹנְךָ אֶת צִיּוֹן תִבְנֶה חוֹמוֹת יְרוּשָׁלִָם, אָז תַּחְפֹּץ זִבְחֵי צֶדֶק", לְפִי שֶׁבָּעוֹלָם הַזֶּה הַקְּרִיבָה קִמְעָא קָרְבָּנוֹת,  קַעֲרַת כֶּסֶף אַחַת, כַּף אַחַת, פַּר אֶחָד, אַיִל אֶחָד, כֶּבֶשׂ אֶחָד, שְׂעִיר עִזִּים אֶחָד. מָשָׁל לְמָה הַדָּבָר דּוֹמֶה לְמֶלֶךְ שֶׁיָּצָא לַדֶּרֶךְ וְהָיוּ מְבִיאִין לְפָנָיו סְעֻדָּה לְפִי הַדֶּרֶךְ וּלְפִי הַפֻּנְדָּק. אָמַר לָהֶם הַמֶּלֶךְ, כָּךְ אַתֶּם מְכַבְּדִין אוֹתִי, אֵין אַתֶּם נוֹהֲגִים בִּי כָּבוֹד, [אֲנִי מֶלֶךְ] וַאֲנִי שׁוֹלֵט בָּעוֹלָם. אָמְרוּ לוֹ, [אֲדוֹנֵנוּ הַמֶּלֶךְ], בַּדֶּרֶךְ אָנוּ נְתוּנִין וְאָנוּ נוֹתְנִין לְפִי הַדֶּרֶךְ וּלְפִי הַפֻּנְדָּק הֵכַנּוּ לְךָ, אֶלָּא תִּכָּנֵס לַמְּדִינָה וְתִכָּנֵס לַפְּלָטִין שֶׁלְּךָ אַתָּה רוֹאֶה בַּמֶּה אָנוּ מְכַבְּדִין אוֹתְךָ. כָּךְ כְּשֶׁהוּקַם הַמִּשְׁכָּן הִקְרִיבוּ לוֹ הַנְּשִׂיאִים דּוֹרוֹן כַּף אֶחָד, פַּר אֶחָד, אַיִל אֶחָד, כֶּבֶשׂ אֶחָד. אָמַר לָהֶם הַקָּדוֹשׁ בָּרוּךְ הוּא, כָּךְ הוּא כְּבוֹדִי. אָמְרוּ לוֹ, רִבּוֹן הָעוֹלָמִים, בַּמִּדְבָּר אָנוּ נְתוּנִים וּלְפִי הַמִּדְבָּר הִקְרַבְנוּ לְפָנֶיךָ, אֶלָּא כְּשֶׁתִּכָּנֵס לְפַלְטְרִין שֶׁלְּךָ אַתָּה רוֹאֶה כַּמָּה פָּרִים נַקְרִיב לְפָנֶיךָ, שֶׁנֶּאֱמַר "הֵיטִיבָה בִרְצוֹנְךָ וְגוֹ' אָז יַעֲלוּ עַל מִזְבַּחֲךָ פָרִים", לֹא פַּר אֶחָד. וְכֵן אַתָּה מוֹצֵא בִּשְׁלֹמֹה כְּשֶׁבָּנָה אֶת בֵּית הַמִּקְדָּשׁ [וּבִקֵּשׁ לְהַקְרִיב לַחֲנֻכַּת הַבַּיִת] מַה כְּתִיב, (מ"א ח, סג) "וַיִּזְבַּח שְׁלֹמֹה אֶת זֶבַח הַשְּׁלָמִים וְגוֹ'. וְכֵן בִּימֵי עֶזְרָא מַה כְּתִיב, (עזרא ו, יז) "וְהַקְרִבוּ לַחֲנֻכַּת בֵּית אֱלָהָא דְנָה תּוֹרִין מְאָה"  וְגוֹ'.

"וַיְהִי הַמַּקְרִיב יוֹם הָרִאשׁוֹן", זֶה אַבְרָהָם, שֶׁהוֹדִיעַ כֹּחוֹ שֶׁל אֱלֹהִים לְכָל בָּאֵי עוֹלָם. קָרְבָּנוֹ קַעֲרַת כֶּסֶף, בִּזְכוּת שָׂרָה שֶׁלֹּא הָיָה לָהּ אֶלָּא בֵּן אֶחָד וְקָרַב עַל גַּבֵּי הַמִּזְבֵּחַ. שְׁלֹשִׁים וּמֵאָה מִשְׁקָלָהּ, בִּזְכוּת יְהוֹיָדָע הַכֹּהֵן, שֶׁחִדֵּשׁ אֶת הַקָּרְבָּנוֹת שֶׁבָּטְלוּ בִּימֵי עֲתַלְיָה, וּמֵת בֶּן שְׁלֹשִׁים וּמֵאָה. מִזְרָק אֶחָד כֶּסֶף שִׁבְעִים שֶׁקֶל, זֶה סַנְהֶדְרֵי יִשְׂרָאֵל, שֶׁנֶּאֱמַר  "אֶסְפָה לִי שִׁבְעִים אִישׁ" וּמֹשֶׁה עַל גַּבֵּיהֶן הֲרֵי שִׁבְעִים וְאֶחָד. שְׁנֵיהֶם מְלֵאִים, זֶה מֹשֶׁה וְאַהֲרֹן, שֶׁנֶּאֱמַר (תהלים קלג, א) "הִנֵּה מַה טּוֹב וּמַה נָּעִים שֶׁבֶת אַחִים גַּם יָחַד", וְכֵן הוּא אוֹמֵר  "כַּשֶּׁמֶן הַטּוֹב עַל הָרֹאשׁ יֹרֵד עַל הַזָּקָן" וְגוֹ'. כַּף אַחַת, זוֹ תּוֹרָה, שֶׁנֶּאֱמַר (להלן טו, טז) "תּוֹרָה אַחַת וּמִשְׁפָּט אֶחָד יִהְיֶה לָכֶם". עֲשָׂרָה זָהָב, בִּזְכוּת עֲשֶׂרֶת הַדִּבְּרוֹת, שֶׁנֶּאֱמַר (תהלים יט, יא) "הַנֶּחֱמָדִים מִזָּהָב". מְלֵאָה קְטֹרֶת, בִּזְכוּת יִשְׂרָאֵל,  שֶׁנֶּאֱמַר  "מִי זֹאת עֹלָה מִן הַמִּדְבָּר וְגוֹ' מְקֻטֶּרֶת". פַּר אֶחָד, בִּזְכוּת אַבְרָהָם, שֶׁנֶּאֱמַר (בראשית יח, ז) "וְאֶל הַבָּקָר רָץ אַבְרָהָם". אַיִל אֶחָד, בִּזְכוּת יִצְחָק, שֶׁנֶּאֱמַר (שם כב, יג) "וַיֵּלֶךְ אַבְרָהָם וַיִּקַּח אֶת הָאַיִל". כֶּבֶשׂ אֶחָד, זֶה יִצְחָק, שֶׁנֶּאֱמַר (שם, ח) "הַשֶּׂה לְעֹלָה בְּנִי". שְׂעִיר עִזִּים, בִּזְכוּת יַעֲקֹב, דִּכְתִיב  "וְאֵת עֹרֹת גְּדָיֵי הָעִזִּים". וּלְזֶבַח הַשְּׁלָמִים בָּקָר שְׁנַיִם, בִּזְכוּת נָדָב וַאֲבִיהוּא שֶׁכִּפְּרוּ עַל יִשְׂרָאֵל. אֵילִם חֲמִשָּׁה עַתּוּדִים חֲמִשָּׁה כְּבָשִׂים בְּנֵי שָׁנָה חֲמִשָּׁה, בִּזְכוּת שְׁנֵים עָשָׂר שְׁבָטִים וּשְׁלֹשָׁה אָבוֹת.

"קָרְבָּנוֹ קַעֲרַת כֶּסֶף אַחַת". מַגִּיד שֶׁלֹּא נַעֲשׂוּ מִתְּחִלָּה אֶלָּא עַל שֵׁם קָרְבָּן. מִזְרָק אֶחָד כֶּסֶף שִׁבְעִים שֶׁקֶל בְּשֶׁקֶל הַקֹּדֶשׁ. [אֵין לִי אֶלָּא מִזְרָק שֶׁנִּתְפָּרֵשׁ בּוֹ בְּשֶׁקֶל הַקֹּדֶשׁ], קְעָרָה מִנָּיִן.  תַּלְמוּד לוֹמַר "שְׁנֵיהֶם מְלֵאִים", מַה זֶה בְּשֶׁקֶל הַקֹּדֶשׁ אַף זֶה  בְּשֶׁקֶל הַקֹּדֶשׁ. רַבִּי חֲנַנְיָא בֶּן אֲחִי רַבִּי יְהוֹשֻׁעַ אוֹמֵר, אֵינוֹ צָרִיךְ, שֶׁהֲרֵי כְּבָר נֶאֱמַר (להלן פסוק פה) "כָּל כֶּסֶף הַכֵּלִים אַלְפַּיִם וְאַרְבַּע מֵאוֹת בְּשֶׁקֶל הַקֹּדֶשׁ", וּמַה תַּלְמוּד לוֹמַר "שְׁנֵיהֶם מְלֵאִים", לְפִי שֶׁהוּא אוֹמֵר שְׁלֹשִׁים וּמֵאָה מִשְׁקָלָהּ שׁוֹמֵעַ אֲנִי הוֹאִיל וְלֹא שָׁוָה לוֹ בְּמִשְׁקָל [לֹא] תִּשְׁוֶה לוֹ בְּמִדָּה,  תַּלְמוּד לוֹמַר "שְׁנֵיהֶם מְלֵאִים", וּמַה הֶפְרֵשׁ בֵּין קְעָרָה לְמִזְרָק,  קְעָרָה גִּלְדָהּ עָבָה מִזְרָק גִּלְדוֹ דַּק. "שְׁנֵיהֶם מְלֵאִים סֹלֶת", מִן הַנְּדָבָה.

כְּלֵי הַלַּח מְקַדְּשִׁין אֶת הַלַּח, וּמִדּוֹת הַיָּבֵשׁ מְקַדְּשׁוֹת אֶת הַיָּבֵשׁ. אֵין כְּלִי הַלַּח מְקַדֶּשֶׁת אֶת הַיָּבֵשׁ, וְלֹא מִדַּת יָבֵשׁ מְקַדֶּשֶׁת אֶת הַלַּח. אֲמַר שְׁמוּאֵל, לֹא שָׁנוּ אֶלָּא מִדּוֹת, אֲבָל מִזְרָקוֹת מְקַדְּשִׁין, שֶׁנֶּאֱמַר "שְׁנֵיהֶם מְלֵאִים סֹלֶת בְּלוּלָה בַשֶּׁמֶן לְמִנְחָה". אֲמַר לֵיהּ רַב אָחָא מִדִּפְתֵּי לְרָבִינָא מִנְחָה, לַחָה הִיא.  אֲמַר לֵיהּ, לֹא נִצְרָכָה אֶלָּא לַיָּבֵשׁ שֶׁבָּהּ, וְאִי תֵימָא, מִנְחָה לְגַבֵּי דָם כְּיָבֵשׁ דָּמְיָא. תָּנָא כְּלֵי שָׁרֵת אֵין מְקַדְּשִׁין [אֶלָּא שְׁלֵמִין, וְאֵין מְקַדְּשִׁין] אֶלָּא מְלֵאִין, וְאֵין מְקַדְּשִׁין אֶלָּא מִתּוֹכָן, וְאֵין מְקַדְּשִׁין אֶלָּא מִבִּפְנִים, אֵין מְלֵאִים אֶלָּא שְׁלֵמִים. אָמַר רַבִּי יוֹסֵי אֵימָתַי, בִּזְמַן שֶׁאֵין דַּעְתּוֹ לְהוֹסִיף,  אֲבָל דַּעְתּוֹ לְהוֹסִיף רִאשׁוֹן קָרוּי קֹדֶשׁ.

תָּנוּ רַבָּנָן שֶׁבַע מִדּוֹת שֶׁל לַח הָיוּ בַּמִּקְדָּשׁ, XאY רְבִיעִת לוֹג XבY וַחֲצִי לוֹג XגY וְלוֹג XדY וּרְבִיעִית הַהִין XהY וּשְׁלִישִׁית הַהִין XוY וַחֲצִי הִין XזY וְהִין, דִּבְרֵי רַבִּי יְהוּדָה. רַבִּי מֵאִיר אוֹמֵר, XאY הִין XבY וַחֲצִי הִין XגY וּשְׁלִישִׁית הַהִין XדY וּרְבִיעִית הַהִין XהY וְלוֹג XוY וַחֲצִי לוֹג XזY וּרְבִיעִית לוֹג. מַאי אִיכָּא בֵּין רַבִּי מֵאִיר לְרַבִּי יְהוּדָה. אֲמַר רַבִּי יוֹחָנָן, בֵּרוּצֵי מִדּוֹת אִיכָּא בֵּינַיְהוּ, לְמַאן דַּאֲמַר מִמַּטָּה לְמַעְלָה קָסְבַר בֵּרוּצֵי הַמִּדּוֹת נִתְקַדְּשׁוּ וְכוּ'. אַבַּיֵּי אֲמַר, דְּכֻלֵּי עָלְמָא בֵּרוּצֵי מִדּוֹת אִיכָּא לְמֵימַר נִתְקַדְּשׁוּ וְאִיכָּא לְמֵימַר לֹא נִתְקַדְּשׁוּ, וְהָכָא בִּמְלֵּאִים קָמִיפְלְגֵי, מַאן דַּאֲמַר מִלְמַעְלָה לְמַטָּה קָסְבַר מְלֵאִים, שֶׁלֹּא יְחַסֵּר [וְשֶׁלֹּא יוֹתִיר, וּמַאן דַּאֲמַר מִמַּטָּה לְמַעְלָה מְלֵאִים, שֶׁלֹּא יְחַסֵּר], אֲבָל הוֹתִיר, מְלֵאִים קָרִינָן בֵּיהּ.

"שְׁנֵיהֶם מְלֵאִים" (כָּתוּב בְּרֶמֶז תקנ"ב).

"כַּף אַחַת עֲשָׂרָה זָהָב". תָּנוּ רַבָּנָן, זוֹ הִיא קְטֹרֶת שֶׁעָלְתָה לְיָחִיד עַל מִזְבֵּחַ הַחִיצוֹן, וְהוֹרָאַת שָׁעָה הָיְתָה. וְהָתַנְיָא וְכוּ'. אֲמַר רַב פַּפָּא, הָכֵי קָאֲמַר, לֹא מִבָּעְיָא צִבּוּר בְּחִיצוֹן, דְּלָא אַשְׁכְּחַן,  וְלֹא מִבָּעְיָא יָחִיד עַל הַפְּנִימִי, דְּלָא אַשְׁכַּח, אֶלָּא אֲפִלּוּ יָחִיד עַל מִזְבֵּחַ הַחִיצוֹן דְּאַשְׁכְּחַן בִּנְשִׂיאִים הוֹרָאַת שָׁעָה הָיְתָה.

"הַכְּלִי מְצָרֵף מַה שֶּׁבְּתוֹכוֹ". מְנָא הַנֵּי מִלֵּי. דַּאֲמַר קְרָא כַּף אַחַת עֲשָׂרָה זָהָב, הַכָּתוּב עָשָׂה לְכָל מַה שֶּׁבַּכַּף אַחַת.

"עֲשָׂרָה זָהָב", הִיא שֶׁל זָהָב וּמִשְׁקָלָהּ שֶׁל כֶּסֶף. הַשְּׁלָמִים. זֶה קָרְבַּן נַחְשוֹן בֶּן עַמִּינָדָב. מִשֶּׁלּוֹ הֵבִיא וְלֹא שֶׁגָּבָה מִשִּׁבְטוֹ וְהֵבִיא.

{pפסוק יח-יטp}  "בַּיּוֹם הַשֵּׁנִי הִקְרִיב נְתַנְאֵל בֶּן צוּעָר נְשִׂיא יִשָּׂשכָר, הִקְרִב אֶת קָרְבָּנוֹ". מַה תַּלְמוּד לוֹמַר. לְפִי שֶׁבָּא רְאוּבֵן וְעִרְעֵר, אָמַר, דַּי שֶׁקִּדְמַנִי יְהוּדָה לַמַּסָּעוֹת, מַקְרִיב אֲנִי לַתּוֹלָדוֹת. נָזַף בּוֹ מֹשֶׁה וְאָמַר לוֹ, מִפִּי הַקֹּדֶשׁ נֶאֱמַר לִי לְהַקְרִיב לְמַסָּעוֹת, שֶׁנֶּאֱמַר "הִקְרִב", אֵין הִקְרִב אֶלָּא שֶׁנֶּאֱמַר לוֹ מִפִּי הַקֹּדֶשׁ הַקְרֵב לְמַסָּעוֹת. "נְשִׂיא יִשָּׂשׂכָר". לְפִי שֶׁזָּכָה נְתַנְאֵל בֶּן צוּעָר בָּעֵצָה הֶעֱלָה עָלָיו הַכָּתוּב כְּאֵלּוּ הוּא הִקְרִיב תְּחִלָּה. אַבָּא חָנָן אָמַר מִשּׁוּם רַבִּי אֱלִיעֶזֶר, לְפִי שֶׁזָּכָה נְתַנְאֵל בָּעֵצָה זָכָה שֶׁנִּתַּן בִּינָה בְּשִׁבְטוֹ, שֶׁנֶּאֱמַר  "וּמִבְּנֵי יִשָּׂשׂכָר יוֹדְעֵי בִינָה לָעִתִּים", וְאוֹמֵר (שופטים ה, טו) "וְשָׂרַי בְּיִשָּׂשׂכָר עִם דְּבֹרָה" וְגוֹ'. וְכֵן הַכָּתוּב מְשַׁבְּחוֹ בְּבָתֵּי דִּינִים בְּמִצְרַיִם, שֶׁנֶּאֱמַר (להלן כו, כד) "לְיָשׁוּב מִשְׁפַּחַת הַיָּשֻׁבִי", וְאֵין יָשׁוּב אֶלָּא בָּתֵּי דִּינִין, שֶׁנֶּאֱמַר  "וְיָבוֹאוּ אֵלֶיךָ כִּמְבוֹא עַם וְיֵשְׁבוּ לְפָנֶיךָ",  וְאוֹמֵר (בראשית כה, כז) "וְיַעֲקֹב אִישׁ תָּם יֹשֵב אֹהָלִים",  (דברים לג, יח) "וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשׂכָר בְּאֹהָלֶיךָ".

"הִקְרִב אֶת קָרְבָּנוֹ". חָסֵר, שֶׁהָיָה רָחוֹק וְנִתְקָרֵב לָבֹא. וְכָל כַּךְ לָמָּה. עַל שֶׁהָיוּ יוֹדְעִים בַּתּוֹרָה, שֶׁנֶּאֱמַר (דהי"א יב, לג) "וּמִבְּנֵי יִשָּׂשׂכָר יוֹדְעֵי בִינָה לָעִתִּים", לְלַמֶּדְךָ שֶׁכֻּלָּם מַסְכִּימִים הֲלָכָה עַל פִּיהֶם.

{pפסוק מח-נגp}  "בַּיּוֹם הַשְּׁבִיעִי נָשִׂיא לִבְנֵי אֶפְרָיִם". רַבִּי מֵאִיר וְרַבִּי יְהוֹשֻׁעַ בֶּן קָרְחָה הָיוּ דּוֹרְשִׁין אֶת הַשֵּׁמוֹת, אֱלִישָׁמָע בֶּן עַמִּיהוּד, אֵלַי שָׁמַע וְלַאֲדוֹנָתוֹ לֹא שָׁמַע, בֶּן עַמִּיהוּד, עִמִּי הָיָה הוֹדוֹ וְלֹא הוֹדוֹ עִם הָרְשָׁעִים, וְכֵן גַּמְלִיאֵל בֶּן פְּדָהצוּר, אָמַר יוֹסֵף, גַּמְלִיאֵל, גָּמַל אֵל עִמִּי גְּמָלִים טוֹבִים [וְכֵן כָּתוּב  "יִגְמְלֵנִי ה'" וְגוֹ'], בֶּן פְּדָהצוּר [פְּדֵנִי צוּר] מִצָּרָתִי, מִבֵּית הַסֹּהַר. כָּל אָדָם כְּשֶׁהוּא עָנִי בּוֹטֵחַ בַּהַקָּדוֹשׁ בָּרוּךְ הוּא וּכְשֶׁהוּא עָשִׁיר בּוֹטֵחַ בְּעָשְׁרוֹ וְאֵין עָלָיו יִרְאָה, אֲבָל יוֹסֵף כְּשֶׁהָיָה עֶבֶד הָיָה יָרֵא ה' כְּשֶׁהָיְתָה אֲדוֹנָתוֹ מְשַׁדַּלְתּוֹ בִּדְבָרִים וְהוּא אוֹמֵר לָהּ (בראשית לט, ט) "וְאֵיךְ אֶעֱשֶׂה הָרָעָה הַגְּדֹלָה הַזֹּאת וְחָטָאתִי לֵאלֹהִים", וּכְשֶׁנַּעֲשָׂה מֶלֶךְ הוֹסִיף יִרְאָה שֶׁנֶּאֱמַר  "אֶת הָאֱלֹהִים אֲנִי יָרֵא", וּכְשֶׁיָּרְדוּ אֶחָיו אֶצְלוֹ אָמַר (שם מג, טז) "וּטְבֹחַ טֶבַח וְהָכֵן", אֵין "וְהָכֵן" אֶלָּא מִיּוֹם לַחֲבֵרוֹ, שֶׁנֶּאֱמַר (שמות טז, ה) "וְהָיָה בַּיּוֹם הַשִּׁשִּׁי וְהֵכִינוּ אֶת אֲשֶׁר יָבִיאוּ", וַהֲלֹא אֵין דֶּרֶךְ מְלָכִים לֶאֱכֹל מִיּוֹם לַחֲבֵרוֹ, אָמַר רַבִּי יוֹחָנָן, שַׁבָּת הָיְתָה, [שֶׁנֶּאֱמַר "וְהָכֵן", אֵין וְהָכֵן אֶלָּא שַׁבָּת, שֶׁנֶּאֱמַר "וְהָיָה בַּיּוֹם הַשִּׁשִּׁי וְהֵכִינוּ"], אָמַר לוֹ הַקָּדוֹשׁ בָּרוּךְ הוּא, אַתָּה שָׁמַרְתָּ אֶת הַשַּׁבָּת עַד שֶׁלֹּא נִתְּנָה, חַיֶּיךָ, אֲנִי עוֹשֶׂה לְבֶן בִּנְךָ שֶׁיַּקְרִיב בְּיוֹם הַשַּׁבָּת, הֲדָא הוּא דִכְתִיב "בַּיּוֹם הַשְּׁבִיעִי נָשִׂיא לִבְנֵי אֶפְרָיִם".

אָמַר רַבִּי אָבִין הַלֵּוִי [בְּרַבִּי] הָיָה יוֹסֵף מְבָרֵךְ לַהַקָּדוֹשׁ בָּרוּךְ הוּא, וַאֲדוֹנוֹ רוֹאֶה אוֹתוֹ מְלַחֵשׁ בְּפִיו. אָמַר לוֹ, יוֹסֵף, מָה אַתָּה אוֹמֵר. וְהוּא מְשִׁיבוֹ וְאוֹמֵר לוֹ, אֲנִי מְבָרֵךְ לַהַקָּדוֹשׁ בָּרוּךְ הוּא. אָמַר לוֹ, אֲנִי מְבַקֵּשׁ לִרְאוֹת אֱלֹהֶיךָ. אָמַר יוֹסֵף, הֲרֵי בַּחַמָּה שֶׁהוּא אֶחָד מִכַּמָּה שַׁמָּשִׁין שֶׁלּוֹ אֵין אַתָּה יָכוֹל לְהַבִּיט, בִּכְבוֹדוֹ עַל אַחַת כַּמָּה וְכַמָּה. אָמַר לוֹ הַקָּדוֹשׁ בָּרוּךְ הוּא, בִּשְׁבִילְךָ אֲנִי נִגְלֶה אֵלָיו, שֶׁנֶּאֱמַר  "וַיַּרְא אֲדֹנָיו כִּי ה' אִתּוֹ". מַה כְּתִיב בַּהַקָּדוֹשׁ בָּרוּךְ הוּא, (ישעיה נט, יח) "כְּעַל גְּמֻלוֹת כְּעַל יְשַׁלֵּם", שֶׁהוּא מְשַׁלֵּם לַטּוֹבִים כְּטוֹבִים וְלָרָעִים כְּרָעִים, מַה כְּתִיב בְּיוֹסֵף, (בראשית מט, כב) "בֶּן פֹּרָת יוֹסֵף בֶּן פֹּרָת עֲלֵי עָיִן", אָמַר לוֹ הַקָּדוֹשׁ בָּרוּךְ הוּא, יוֹסֵף, יְהִי שָׁלוֹם עַל הָעַיִן שֶׁעָצְמָה וְלֹא הִבִּיטָה בְּאַחַת מִן הַמִּצְרִיּוֹת, שֶׁנֶּאֱמַר (שם) "בָּנוֹת צָעֲדָה עֲלֵי שׁוּר", מַהוּ "עֲלֵי שׁוּר", אָמַר הַקָּדוֹשׁ בָּרוּךְ הוּא, עָלַי לְשַׁלֵּם שָׂכָר לְאוֹתָהּ עַיִן, שָׁנוּ רַבּוֹתֵינוּ כְּשֶׁהָיוּ אוֹכְלִין בַּמִּקְדָּשׁ, לִפְנִים מִן הַקְּלָעִים, אֲבָל בְּשִׁילֹה,  כִּמְלֹא עַיִן. מַה שֶּׁעָשָׂה יוֹסֵף פָּרַע לוֹ הַקָּדוֹשׁ בָּרוּךְ הוּא, בְּיוֹסֵף כְּתִיב  "וַיָּנָס וַיֵּצֵא הַחוּצָה", אָמַר לוֹ הַקָּדוֹשׁ בָּרוּךְ הוּא, כְּשֶׁיֵּצְאוּ מִמִּצְרַיִם הַיָּם רוֹאֶה אֲרוֹנְךָ וְהוּא בּוֹרֵחַ, שֶׁנֶּאֱמַר (תהלים קיד, ג) "הַיָּם רָאָה וַיָּנֹס", וּכְתִיב  "גָּאַלְתָּ בִּזְרוֹעַ עַמֶּךָ" וְגוֹ'.

{pפסוק פד-פחp} {rרמז תשטזr}  "זֹאת חֲנֻכַּת הַמִּזְבֵּחַ [בְּיוֹם הִמָּשַׁח"]. בַּיּוֹם שֶׁנִּמְשַׁח בּוֹ בַּיּוֹם הִקְרִיב. אַתָּה אוֹמֵר בַּיּוֹם שֶׁנִּמְשַׁח בּוֹ בַּיּוֹם הִקְרִיב, אוֹ לֹא בָּא לְלַמֵּד אֶלָּא שֶׁבַּיּוֹם נִמְשַׁח. כְּשֶׁהוּא אוֹמֵר (ויקרא ז, לו) "אֲשֶׁר צִוָּה ה' לָתֵת לָהֶם בְּיוֹם מָשְׁחוֹ אֹתָם" הָא לָמַדְנוּ שֶׁבַּיּוֹם נִמְשַׁח, הָא מַה תַּלְמוּד לוֹמַר "בְּיוֹם הִמָּשַׁח אֹתוֹ", בּוֹ בַּיּוֹם הִקְרִיב. מֵאֵת נְשִׂיאֵי יִשְׂרָאֵל. מַגִּיד שֶׁכְּשֵׁם שֶׁשָּׁווּ כֻּלָּם בְּעֵצָה אַחַת כָּךְ שָׁווּ כֻּלָּם בִּזְכוּת.

"קַעֲרֹת כֶּסֶף שְׁתֵּים עֶשְׂרֵה". הֵן הֵן שֶׁהִתְנַדְּבוּ וְלֹא אֵרַע בָּהֶן פְּסוּל. שְׁלֹשִׁים וּמֵאָה הַקְּעָרָה הָאַחַת כֶּסֶף. לָמָּה נֶאֱמַר. לְפִי שֶׁהוּא אוֹמֵר (לעיל פסוק יג) קָרְבָּנוֹ קַעֲרַת כֶּסֶף אַחַת וְגוֹ' אֵין לִי אֶלָּא מִזְרָק, שֶׁנִּתְפָּרֵשׁ שְׁמוֹ בְּשֶׁקֶל הַקֹּדֶשׁ, קְעָרָה מִנָּיִן.  תַּלְמוּד לוֹמַר "כֹּל כֶּסֶף הַכֵּלִים אֶלֶף וְאַרְבַּע מֵאוֹת בְּשֶׁקֶל הַקֹּדֶשׁ", לְלַמֶּדְךָ שֶׁלֹּא כִּכְלֵי הֶדְיוֹט כְּלֵי בֵּית עוֹלָמִים. כְּלֵי הֶדְיוֹט שְׁקָלָן כְּאֶחָד, וְחָזַר וּשְׁקָלָן אֶחָד אֶחָד, אוֹ רִבָּה אוֹ מִעֵט,  כְּלֵי בֵּית הָעוֹלָמִים שְׁקָלָן אֶחָד אֶחָד וְחָזַר וּשְׁקָלָן כְּאֶחָד, לֹא רִבָּה וְלֹא מִעֵט.

"כַּפּוֹת זָהָב שְׁתֵּים עֶשְׂרֵה". לָמָּה נֶאֱמַר. לְפִי שֶׁהוּא אוֹמֵר  כַּף אַחַת עֲשָׂרָה זָהָב הִיא שֶׁל זָהָב וּמִשְׁקָלָהּ שֶׁל כֶּסֶף אוֹ הִיא שֶׁל כֶּסֶף מִשְׁקָלָהּ שֶׁל זָהָב, תַּלְמוּד לוֹמַר "כָּל זְהַב הַכַּפּוֹת עֶשְׂרִים וּמֵאָה", הָא אֵין עָלֶיךָ לוֹמַר כַּלָּשׁוֹן אַחֲרוֹן אֶלָּא כְּלָשׁוֹן הָרִאשׁוֹן הִיא שֶׁל זָהָב וּמִשְׁקָלָהּ שֶׁל כֶּסֶף. כַּפּוֹת זָהָב שְׁתֵּים עֶשְׂרֶה. הֵן הֵן שֶׁהִתְנַדְּבוּ, וְלֹא אֵירַע בָּהֶם פְּסוּל,  [וּמַעֲלִין עַל כָּל אֶחָד וְאֶחָד כְּאִלּוּ הִקְרִיב כֻּלָּם].

"כָּל הַבָּקָר לָעֹלָה שְׁנֵים עָשָׂר פָּרִים". לָמָּה נֶאֱמַר. לְפִי שֶׁהוּא אוֹמֵר (לעיל פסוק טו) פַּר אֶחָד בֶּן בָּקָר מְלַמֵּד שֶׁכֻּלָּם כְּשֵׁרִין לָעוֹלָה, אוֹ כֶּבֶשׂ, שֶׁנִּתְפָּרֵשׁ בּוֹ, כָּשֵׁר לָעוֹלָה וְכֻלָּם לֹא הֻכְשְׁרוּ לָעוֹלָה, תַּלְמוּד לוֹמַר "פַּר אֶחָד", מַגִּיד שֶׁכֻּלָּן כְּשֵׁרִין לָעוֹלָה.  מַעֲלִין עַל כָּל אֶחָד וְאֶחָד שֶׁהִקְרִיב שְׁנֵים עָשָׂר פָּרִים. וּשְׁנֵים עָשָׂר כְּבָשִׂים, הֵן הֵן שֶׁהִתְנַדְּבוּ וְלֹא אֵרַע בָּהֶן פְּסוּל.

"וְכָל בְּקַר זֶבַח הַשְּׁלָמִים עֶשְׂרִים וְאַרְבָּעָה פָּרִים". לָמָּה נֶאֱמַר. לְפִי שֶׁהוּא אוֹמֵר וּלְזֶבַח הַשְּׁלָמִים בָּקָר שְׁנַיִם, מַגִּיד שֶׁכֻּלָּן כְּשֵׁרִין לְזֶבַח הַשְּׁלָמִים, אוֹ בָּקָר, שֶׁנִּתְפָּרֵשׁ בּוֹ, כָּשֵׁר לְזֶבַח הַשְּׁלָמִים וְהַשְּׁאָר לֹא הֻכְשְׁרוּ לְזֶבַח הַשְּׁלָמִים, תַּלְמוּד לוֹמַר "וּלְזֶבַח הַשְּׁלָמִים", מַגִּיד שֶׁכֻּלָּן כְּשֵׁרִין לְזֶבַח הַשְּׁלָמִים. וּמַעֲלִין עַל כָּל אֶחָד וְאֶחָד שֶׁהִקְרִיב עֶשְׂרִים וְאַרְבָּעָה פָּרִים וְאֵילִם שִׁשִּׁים, הֵן הֵן שֶׁהִתְנַדְּבוּ וְלֹא אֵרַע בָּהֶם פְּסוּל. זֹאת חֲנֻכַּת הַמִּזְבֵּחַ בְּיוֹם הִמָּשַׁח אֹתוֹ, לָעִנְיָן שֶׁאָמַרְנוּ.

{rרמז תשיזr}  "זֹאת חֲנֻכַּת הַמִּזְבֵּחַ". אֵין יָדוּעַ אִם בַּיּוֹם שֶׁנִּגְמַר  אוֹ בַּיּוֹם שֶׁהֵחֵל לְהַעֲמִידוֹ. כְּשֶׁהוּא אוֹמֵר (לעיל ז, א) "וַיְהִי בְּיוֹם כַּלּוֹת מֹשֶׁה" הֲרֵי כִּלּוּי אָמוּר, כְּשֶׁהוּא אוֹמֵר (בְּיוֹם) [אַחֲרֵי] הִמָּשַׁח אֹתוֹ עֲדַיִן הַדָּבָר תָּלוּי, הָא יָדַעְתָּ שֶׁאֵינוֹ אוֹמֵר כֵּן זֹאת חֲנֻכַּת הַמִּזְבֵּחַ לֹא בַּיּוֹם שֶׁנִּגְמַר אֶלָּא בַּיּוֹם שֶׁהֵחֵל לְהַעֲמִיד.

יָכוֹל שֶׁהוּא נִמְשָׁח מֵעַתָּה, אֲבָל אֲנִי אוֹמֵר לֹא יִמָּשַׁח לִימוֹת הַמָּשִׁיחַ אֲבָל יִמָּשַׁח לֶעָתִיד לָבֹא. אָמַרְתָּ [זֹאת], עוֹד אֵינוֹ נִמְשָׁח לֶעָתִיד לָבֹא, וְכֵן הוּא אוֹמֵר (ויקרא ז, לה) "זֹאת מִשְׁחַת אַהֲרֹן" וְגוֹ', שֶׁהֵן נִמְשָׁחִין מֵעַתָּה, אָמַרְתָּ "זֹאת" אֵינָן נִמְשָׁחִין מֵעַתָּה, וַעֲדַיִן אֲנִי אוֹמֵר לֹא יִמָּשְׁחוּ לִימוֹת הַמָּשִׁיחַ אֲבָל יִמָּשְׁחוּ לֶעָתִיד לָבֹא, תַּלְמוּד לוֹמַר "זֹאת", אֵינָן נִמְשָׁחִין לֶעָתִיד לָבֹא, וּמָה אֲנִי מְקַיֵּם  "אֵלֶּה שְׁנֵי בְּנֵי הַיִּצְהָר", זֶה אַהֲרֹן וְדָוִד, זֶה מְבַקֵּשׁ כְּהֻנָּתוֹ וְזֶה מְבַקֵּשׁ מַלְכוּתוֹ.

מַה תַּלְמוּד לוֹמַר "מֵאֵת נְשִׂיאֵי יִשְׂרָאֵל". אֶלָּא מְלַמֵּד שֶׁהִתְנַדְּבוּ מֵעַצְמָן וְהָיָה קָרְבַּן כֻּלָּן שָׁוֶה, כְּאָרְכָּן כֵּן רָחְבָּן, כֵּן מִשְׁקָלָן.  רַבִּי יִשְׁמָעֵאל אוֹמֵר, מַה תַּלְמוּד לוֹמַר "מֵאֵת נְשִׂיאֵי יִשְׂרָאֵל", אֶלָּא מְלַמֵּד שֶׁנָּדְבוּ מֵעַצְמָן כֻּלָּן שָׁוֶה וְלֹא הִקְרִיב אֶחָד מֵהֶן יוֹתֵר עַל חֲבֵרוֹ, שֶׁאִלּוּ הִקְרִיב אֶחָד מֵהֶן יוֹתֵר עַל חֲבֵרוֹ לֹא הָיָה אֶחָד מֵהֶן דּוֹחֶה אֶת הַשַּׁבָּת, אָמַר לָהֶם הַמָּקוֹם, אַתֶּם חֲלַקְתֶּם כָּבוֹד אֶחָד לַחֲבֵרוֹ וַאֲנִי חוֹלֵק לָכֶם כָּבוֹד. וַיֹּאמֶר ה' אֶל מֹשֶׁה נָשִׂיא אֶחָד לַיּוֹם.

(לעיל פסוק יג) קַעֲרַת כֶּסֶף. מַה תַּלְמוּד לוֹמַר מִזְרָק אֶחָד. אֶלָּא מְלַמֵּד שֶׁהֵן מְקַדְּשִׁים אֶת הַנּוֹפֵל לְתוֹכָם וְנִפְסָלִין בְּטֻמְאָה  וּבְלִינָה וּבִמְחֻסַּר כִּפּוּרִים. וְכֵן הוּא אוֹמֵר  "מְנַקִּיֹּתָיו אֲשֶׁר יֻסַּךְ בָּהֵן", וְכִי בָּהֶן מְנַסְּכִין, וַהֲלֹא כְּבָר נֶאֱמַר (לעיל ד, ז) "אֶת קְשׂוֹת הַנָּסֶךְ", אֶלָּא מְלַמֵּד שֶׁהֵן מְקַדְּשִׁין אֶת הַנּוֹפֵל לְתוֹכָן.

אֵין לִי אֶלָּא כֶּסֶף שֶׁיִּהְיוּ שָׁוִין, בְּהֵמָה גַּסָּה מִנַּיִן אִם שְׁחוֹרוֹת  שְׁחוֹרוֹת אִם לְבָנוֹת לְבָנוֹת, תַּלְמוּד לוֹמַר "כָּל הַבָּקָר לָעֹלָה". אֵין לִי אֶלָּא מִדַּת בְּהֵמָה גַּסָּה, מִדַּת בְּהֵמָה דַקָּה מִנָּיִן. תַּלְמוּד לוֹמַר עַתֻּדִים שִׁשִּׁים כְּבָשִׂים בְּנֵי שָׁנָה שִׁשִּׁים.

{pפסוק פטp}  "וּבְבֹא מֹשֶׁה אֶל אֹהֶל מוֹעֵד", (כָּתוּב בְּרֶמֶז ת"ל, וּבְרֶמֶז תל"א).

{rרמז תשיחr}  "וַיִּשְׁמַע אֶת הַקּוֹל". שׁוֹמֵעַ אֲנִי, קוֹל נָמוּךְ. תַּלְמוּד לוֹמַר (דברים ה, יט) "אֶת הַדְּבָרִים הָאֵלֶּה דִּבֵּר ה' אֶל כָּל קְהַלְכֶם" וְגוֹ'. כָּתוּב אֶחָד אוֹמֵר  "וַיְהִי בַיּוֹם הַשְּׁלִישִׁי בִּהְיֹת הַבֹּקֶר" וְגוֹ', וְכָתוּב אֶחָד אוֹמֵר (מ"א יט, יב) "קוֹל דְּמָמָה דַקָּה", כֵּיצַד יִתְקַיְּמוּ שְׁנֵי כְּתוּבִים הַלָּלוּ. כְּשֶׁהַקָּדוֹשׁ בָּרוּךְ הוּא מְדַבֵּר הַכֹּל שׁוֹתְקִין, שֶׁנֶּאֱמַר (ישעיה כג, ב) "דֹּמוּ יֹשְׁבֵי אִי" וְגוֹ', וְאוֹמֵר (ויקרא י, ג) "וַיִּדֹּם אַהֲרֹן", דִּבְרֵי רַבִּי יֹאשִיָּה. רַבִּי יוֹנָתָן אוֹמֵר, כָּתוּב אֶחָד אוֹמֵר  "קוֹל גָּדוֹל וְלֹא יָסָף", וְכָתוּב אֶחָד אוֹמֵר (מ"א שם) "וְאַחַר הָאֵשׁ קוֹל דְּמָמָה דַּקָּה", כֵּיצַד, כְּשֶׁהַקָּדוֹשׁ בָּרוּךְ הוּא מְדַבֵּר מְדַבֵּר בְּקוֹל גָּדוֹל וּמַלְאֲכֵי הַשָּׁרֵת בְּקוֹל נָמוּךְ,  שֶׁנֶּאֱמַר  "הַמַּזְכִּירִים אֶת ה' אַל דֳּמִי לָכֶם" וְאוֹמֵר (שם, ז) "וְאַל תִּתְּנוּ דֳמִי לוֹ".

{rרמז תשיטr}  כָּתוּב אֶחָד אוֹמֵר "וּבְבֹא מֹשֶׁה" וְכָתוּב אֶחָד אוֹמֵר (שמות מ, לה) "וְלֹא יָכֹל מֹשֶׁה", כֵּיצַד יִתְקַיְּמוּ שְׁנֵי כְּתוּבִים הַלָּלוּ, אֶלָּא בִּזְמַן שֶׁשְּׁכִינָה מַגַּעַת לָאָרֶץ אוֹמֵר "וְלֹא יָכֹל מֹשֶׁה", מִפְּנֵי הַמְּחַבְּלִים, שֶׁנִּתַּן רְשׁוּת לְחַבֵּל, וּבִזְמַן שֶׁשְּׁכִינָה מִסְתַּלֶּקֶת מִן הָאָרֶץ אָמַר וּבְבֹא מֹשֶׁה. כֵּיוַן שֶׁהָיָה נִכְנָס הָיָה מְדַבֵּר עִמּוֹ.

רַבִּי אֶלְעָזָר בֶּן שֶׁל רַבִּי יוֹסֵי הַגְּלִילִי אוֹמֵר, שׁוֹמְעַנִי כְּאִלּוּ לֹא יָרְדָה שְׁכִינָה לָאָרֶץ מֵעוֹלָם,  "מִן הַשָּׁמַיִם הִשְׁמִיעֲךָ אֶת קֹלוֹ", (שמות כ, יט) "כִּי מִן הַשָּׁמַיִם דִּבַּרְתִּי עִמָּכֶם", וּמָה אֲנִי מְקַיֵּם וּבְבֹא מֹשֶׁה, אֶלָּא כְּמִין סִילוֹן שֶׁל אֵשׁ הָיָה יוֹרֵד מִן הַשָּׁמַיִם לְבֵין שְׁנֵי הַכְּרוּבִים וּמְדַבֵּר עִמּוֹ, שֶׁנֶּאֱמַר "מִבֵּין שְׁנֵי הַכְּרֻבִים".


@ פָּרָשַׁת בְּהַעֲלֹתְךָ

~ פרק ח

{pפסוק א-בp}  אָמַר רַבִּי יְהוּדָה בְּרַבִּי שָׁלוֹם, מָצִינוּ שֶׁהָיָה הַמִּשְׁכָּן שָׁקוּל כְּנֶגֶד מַעֲשֵׂה בְּרֵאשִׁית. כֵּיצַד. בַּיּוֹם הָרִאשׁוֹן נִבְרְאוּ שָׁמַיִם וָאָרֶץ, וּכְתִיב בָּהֶם (תהלים קד, ה) "נוֹטֶה שָׁמַיִם כַּיְרִיעָה", וּבַמִּשְׁכָּן כְּתִיב (שמות כו, ז) "וְעָשִׂיתָ יְרִיעֹת עִזִּים". בַּיּוֹם הַשֵּׁנִי  "יְהִי רָקִיעַ... וִיהִי מַבְדִּיל", וּבַמִּשְׁכָּן (שמות כו, לג) "וְהִבְדִּילָה הַפָּרֹכֶת". בַּשְּׁלִישִׁי "יִקָּווּ הַמַּיִם", וּבַמִּשְׁכָּן  "וְעָשִׂתָ כִּיּוֹר נְחֹשֶׁת... וְנָתַתָּ שָׁמָּה מָיִם". בָּרְבִיעִי (בראשית א, יד) "יְהִי מְאֹרֹת", וּבַמִּשְׁכָּן (שמות כה, לא) "וְעָשִׂיתָ מְנֹרַת זָהָב". בַּחֲמִישִׁי  "וְעוֹף יְעוֹפֵף", וּבַמִּשְׁכָּן (שמות כה, ב) "וְהָיוּ הַכְּרֻבִים פֹּרְשֵׂי כְנָפַיִם". בַּשִּׁשִּׁי (בראשית א, כד) "תּוֹצֵא הָאָרֶץ נֶפֶשׁ חַיָּה... בְּהֵמָה", וּבַמִּשְׁכָּן (ויקרא א, ב) "אָדָם כִּי יַקְרִיב מִכֶּם קָרְבָּן לַה' מִן הַבְּהֵמָה". בַּשְּׁבִיעִי הָיָה כֻּלּוֹ אוֹר, וּבַמִּשְׁכָּן כֵּיוָן שֶׁנִּכְנַס הָאֱלֹהִים לְתוֹכוֹ הִתְחִיל מַבְהִיק מִן הַשְּׁכִינָה לְכָךְ סָמַךְ  "וּבְבֹא מֹשֶׁה" וְגוֹ'. בְּהַעֲלֹתְךָ אֶת הַנֵּרֹת וְגוֹ'.

"לָמָּה שִׁבְעָה נֵרוֹת". כְּנֶגֶד שִׁבְעָה כּוֹכְבֵי לֶכֶת, חנכ"ל שצ"ם.  דָּבָר אַחֵר, כְּנֶגֶד שִׁבְעַת יְמֵי בְּרֵאשִׁית. דָּבָר אַחֵר לָמָּה עָשָׂה מֹשֶׁה שִׁבְעָה נֵרוֹת וּשְׁלֹמֹה שִׁבְעִים נֵרוֹת. אֶלָּא מֹשֶׁה עָקַר שִׁבְעָה אֻמּוֹת מִלִּפְנֵי יִשְׂרָאֵל, אֲבָל שְׁלֹמֹה הָיָה מוֹשֵׁל עַל שִׁבְעִים אֻמּוֹת שֶׁנֶּאֱמַר (מ"א ה, א) "וּשְׁלֹמֹה הָיָה מוֹשֵׁל בְּכָל הַמַּמְלָכוֹת". אָמַר הַקָּדוֹשׁ בָּרוּךְ הוּא, בָּעוֹלָם הַזֶּה אַף עַל פִּי שֶׁהָיָה בַּמִּשְׁכָּן אוֹרָה, לִכְבוֹדִי הַנֵּרוֹת הָיוּ דּוֹלְקִים לְתוֹכוֹ, אַף לֶעָתִיד לָבֹא אַף עַל פִּי שֶׁאֲנִי מְמַלֵּא יְרוּשָׁלַיִם מִכְּבוֹדִי, שֶׁנֶּאֱמַר  "קוּמִי אוֹרִי כִּי בָא אוֹרֵךְ" וְגוֹ', אֲנִי מַדְלִיק לְתוֹכָהּ נֵרוֹת, שֶׁנֶּאֱמַר (צפניה א, יב) "וְהָיָה בַּעֵת הַהִיא אֲחַפֵּשׂ אֶת יְרוּשָׁלַיִם בַּנֵּרוֹת", וּכְתִיב (משלי ו, כג) "כִּי נֵר מִצְוָה וְתוֹרָה אוֹר", נֵרוֹת שֶׁל בָּשָׂר וָדָם שֶׁל חֶרֶס אוֹ שֶׁל נְחֹשֶׁת הַכֹּל לְפִי כְּבוֹדוֹ שֶׁל אָדָם, וּכְבוֹד הַשַּׁבָּת נֵרוֹתֶיהָ הֵן כְּבוֹדָהּ, אִם שְׁמַרְתֶּם נֵרוֹת שֶׁל שַׁבָּת אֲנִי מַרְאֶה לָכֶם נֵרוֹת שֶׁל צִיּוֹן, שֶׁנֶּאֱמַר  "בָּעֵת הַהִיא נְאֻם ה' אֲחַפֵּשׂ אֶת יְרוּשָׁלַיִם בַּנֵּרוֹת", וְאֵינִי מַצְרִיךְ לָכֶם לִרְאוֹת בְּאוֹרָהּ שֶׁל חַמָּה אֶלָּא בִּכְבוֹדִי אֲנִי מֵאִיר לָכֶם, שֶׁנֶּאֱמַר (ישעיה ס, יט) "לֹא יִהְיֶה לָךְ עוֹד הַשֶּׁמֶשׁ לְאוֹר יוֹמָם וּלְנֹגַה הַיָּרֵחַ לֹא יָאִיר לָךְ וְהָיָה לָךְ ה' לְאוֹר עוֹלָם", הָאֻמּוֹת עֲתִידִין לִהְיוֹת מְהַלְּכִין לְאוֹרְכֶם, שֶׁנֶּאֱמַר (שם, ג) "וְהָלְכוּ גּוֹיִם לְאוֹרֵךְ". וְאֵי זֶה אוֹר הַקָּדוֹשׁ בָּרוּךְ הוּא מֵאִיר לְיִשְׂרָאֵל. בְּאוֹר הַצְּדָקָה, שֶׁנֶּאֱמַר (מלאכי ג, כ) "וְזָרְחָה לָכֶם יִרְאֵי שְׁמִי שֶׁמֶשׁ צְדָקָה". וְכָל כָּךְ לָמָּה. בִּזְכוּת הַנֵּרוֹת שֶׁהֵן מַדְלִיקִין בְּשַׁבָּת. תֵּדַע לְךָ כַּמָּה חֲבִיבָה הִיא מִצְוַת הַנֵּרוֹת לִפְנֵי הַקָּדוֹשׁ בָּרוּךְ הוּא, שֶׁאַף עַל פִּי שֶׁאֵין הַקָּדוֹשׁ בָּרוּךְ הוּא צָרִיךְ לְאוֹרָהּ הוּא מְצַוֶּה לְמֹשֶׁה שֶׁיַּזְהִיר לְאַהֲרֹן, הֲדָא הוּא דִכְתִיב "דַּבֵּר אֶל אַהֲרֹן וְאָמַרְתָּ אֵלָיו בְּהַעֲלֹתְךָ אֶת הַנֵּרֹת".

דָּבָר אַחֵר "בְּהַעֲלֹתְךָ אֶת הַנֵּרֹת". אַתָּה מוֹצֵא שְׁנֵים עָשָׂר שְׁבָטִים שֶׁהִקְרִיבוּ קָרְבָּנוֹת לַחֲנֻכַּת הַמִּזְבֵּחַ, וְשֵׁבֶט לֵוִי לֹא הִקְרִיב כְּלוּם וְהָיוּ מְצֵרִים לָמָּה רָחַקְנוּ מֵהַקְרָבַת חֲנֻכַּת הַמִּזְבֵּחַ. מָשָׁל לְמָה הַדָּבָר דּוֹמֶה, לְמֶלֶךְ שֶׁעָשָׂה סְעֻדָּה וְהָיָה קוֹרֵא בְּכָל יוֹם אֻ(ו)מָּנִיּוֹת אֻ(ו)מָּנִיּוֹת, וִהָיָה לוֹ אוֹהֵב אֶחָד שֶׁהָיָה אוֹהֲבוֹ יוֹתֵר מִדַּאי, לֹא קָרָא אוֹתוֹ עִמָּהֶם, וְהָיָה מֵצֵר לוֹמַר שֶׁמָּא יֵשׁ בְּלִבּוֹ עָלַי לְפִיכָךְ לֹא זִמְּנַנִי מִכָּל הַסְּעֻדּוֹת, [כֵּיוָן שֶׁעָבְרוּ כָּל יְמֵי הַסְּעֻדּוֹת] קָרָא לְאוֹהֲבוֹ וְאָמַר לוֹ לְכֹל בְּנֵי הַמְּדִינָה עָשִׂיתִי סְעֻדָּה וּלְךָ לְעַצְמְךָ אֲנִי עוֹשֶׂה סְעוּדָה בִּלְבַד, לָמָּה, שֶׁאַתָּה אוֹהֲבִי. כָּךְ, הַמֶּלֶךְ זֶה הַקָּדוֹשׁ בָּרוּךְ הוּא, כֵּיוָן שֶׁעָבְרָה חֲנֻכַּת הַמִּזְבֵּחַ אָמַר לוֹ הַקָּדוֹשׁ בָּרוּךְ הוּא לְאַהֲרֹן [וּלְבָנָיו] אַתֶּם לְעַצְמְכֶם עֲשׂוּ חֲנֻכָּה, לְכָךְ נֶאֱמַר "בְּהַעֲלֹתְךָ".

מַה כְּתִיב לְמַעְלָה מִן הָעִנְיָן,  "וַיַּקְרִיבוּ נְשִׂאֵי יִשְׂרָאֵל", כָּל הַנְּשִׂיאִים הִקְרִיבוּ חוּץ מִנְּשִׂיאוֹ שֶׁל לֵוִי, וּמִי הָיָה זֶה, זֶה אַהֲרֹן שֶׁנֶּאֱמַר (להלן יז, יח) "וְאֶת שֵׁם אַהֲרֹן תִּכְתֹּב עַל מַטֵּה לֵוִי", וְהָיָה אוֹמֵר אוֹי לִי שֶׁמָּא בִּשְׁבִילִי אֵין הַקָּדוֹשׁ בָּרוּךְ הוּא מְקַבֵּל שִׁבְטוֹ שֶׁל לֵוִי, אָמַר לוֹ הַקָּדוֹשׁ בָּרוֹךְ הוּא [לְמֹשֶׁה, לֵךְ אֱמֹר לְאַהֲרֹן] אַל תִּירָא, לִגְדוֹלָה מִזּוֹ אַתָּה מְתֻקָּן, הַקָּרְבָּנוֹת בִּזְמַן שֶׁבֵּית הַמִּקְדָּשׁ קַיָּם הֵן נוֹהֲגִין אֲבָל הַנֵּרוֹת לְעוֹלָם שֶׁנֶּאֱמַר "אֶל מוּל פְּנֵי הַמְּנוֹרָה", וְכָל הַבְּרָכוֹת שֶׁנָּתַתִּי לְךָ לְבָרֵךְ אֶת בָּנַי אֵינָן בְּטֵלִין לְעוֹלָם.

זֶה שֶׁאָמַר הַכָּתוּב  "גַּם חֹשֶׁךְ לֹא יַחְשִׁיךְ מִמֶּךָּ" וְגוֹ', וְלָנוּ אַתָּה אוֹמֵר בְּהַעֲלֹתְךָ אֶת הַנֵּרֹת. מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה לוֹ אוֹהֵב, אָמַר לוֹ הַמֶּלֶךְ תְּהֵא יוֹדֵעַ שֶׁאֶצְלְךָ אֲנִי סוֹעֵד הַיּוֹם, לֵךְ הַתְקֵן לִי, הָלַךְ אוֹהֲבוֹ וְהִתְקִין מִטָּה שֶׁל הֶדְיוֹט מְנוֹרָה שֶׁל הֶדְיוֹט שֻׁלְחָן שֶׁל הֶדְיוֹט, כֵּיוָן שֶׁבָּא הַמֶּלֶךְ בָּאוּ עִמּוֹ שַׁמָּשִׁין סִבְּבוּ מִכָּאן וּמִכָּאן [מְנוֹרוֹת שֶׁל זָהָב], כֵּיוָן שֶׁרָאָה אוֹהֲבוֹ אֶת כָּל הַכָּבוֹד הַזֶּה נִתְבַּיֵּשׁ וְהִטְמִין כָּל מַה שֶּׁהִתְקִין לוֹ שֶׁהָיוּ הַכֹּל מִן הַהֶדְיוֹט, אָמַר לוֹ הַמֶּלֶךְ חַיֶּיךָ שֶׁאֲנִי פּוֹסֵל אֶת כָּל כֵּלַי שֶׁהֵבֵאתִי עִמִּי וּבִשְׁבִיל אַהֲבָתְךָ אֵינִי חָפֵץ לְהִשְׁתַּמֵּשׁ אֶלָּא בְּשֶׁלְּךָ. כָּךְ, הַקָּדוֹשׁ בָּרוּךְ הוּא כֻּלּוֹ אוֹרָה שֶׁנֶּאֱמַר (דניאל ב, כב) "וּנְהוֹרָא עִמֵּ(י)הּ שְׁרֵא", וְהוּא אוֹמֵר לְיִשְׂרָאֵל הַתְקִינוּ לִי מְנוֹרָה וְנֵרוֹת (שמות כה, ח) "וְעָשׂוּ לִי מִקְדָּשׁ" וְגוֹ',  "וְעָשִׂיתָ מְנֹרַת זָהָב טָהוֹר",  כֵּיוָן שֶׁעָשׂוּ מִיָּד בָּאתָה שְׁכִינָה, מַה כְּתִיב שָׁם, (שם מ, לה) "וְלֹא יָכֹל מֹשֶׁה" וְגוֹ', (וּבְבֹא מֹשֶׁה) מִיָּד קָרָא לְמֹשֶׁה שֶׁנֶּאֱמַר (ויקרא א, א) "וַיִּקְרָא אֶל מֹשֶׁה וַיְדַבֵּר ה' אֵלָיו", [וּכְתִיב (לעיל ז, פט) "וּבְבֹא מֹשֶׁה וְגוֹ' לְדַבֵּר וְגוֹ'], וּמַה דִּבֵּר,  בְּהַעֲלֹתְךָ אֶת הַנֵּרֹת.

"בְּהַעֲלֹתְךָ". לָמָּה נֶאֱמַר. לְפִי שֶׁהוּא אוֹמֵר  "וְהֶעֱלָה אֶת נֵרֹתֶיהָ וְהֵאִיר עַל עֵבֶר פָּנֶיהָ", שׁוֹמֵעַ אֲנִי שֶׁיְּהוּ כָּל הַנֵּרוֹת דּוֹלְקִין עַל פְּנֵי כָּל הָרוּחוֹת, תַּלְמוּד לוֹמַר "אֶל מוּל פְּנֵי הַמְּנוֹרָה" וְגוֹ', שֶׁיְּהוּ הַנֵּרוֹת מַקְבִּילִין אֶת הַמְּנוֹרָה וּמְנוֹרָה אֶת הַנֵּרוֹת, הָא כֵּיצַד, שְׁלֹשָׁה כְּלַפֵּי מִזְרָח וּשְׁלֹשָׁה כְּלַפֵּי מַעֲרָב וְאַחַת בָּאֶמְצַע נִמְצְאוּ כֻּלָּם מַקְבִּילִים אֶת הָאֶמְצָעִי. מִכָּאן הָיָה רַבִּי נָתָן אוֹמֵר הָאֶמְצָעִי מְשֻׁבָּח.

"דַּבֵּר אֶל אַהֲרֹן". לְפִי שֶׁכָּל מַעֲשֵׂה הַפָּרָשָׁה בְּאַהֲרֹן, הֵבִיא אֶת אַהֲרֹן לִכְלַל דִּבּוּר, וְאָמַרְתָּ אֵלָיו, הֲרֵי אַזְהָרָה לְאַהֲרֹן.  בְּהַעֲלֹתְךָ אֶת הַנֵּרֹת. עָשֵׂה לָהּ מַעֲלוֹת. אֶל מוּל פְּנֵי הַמְּנוֹרָה. עָשֵׂה לָהּ מוּל וּפָנִים.

"יָאִירוּ שִׁבְעַת הַנֵּרוֹת". שׁוֹמֵעַ אֲנִי שֶׁיְּהוּ דּוֹלְקִים לְעוֹלָם. תַּלְמוּד לוֹמַר (ויקרא כד, ג) "מֵעֶרֶב עַד בֹּקֶר". [אִי "מֵעֶרֶב עַד בֹּקֶר" יָכוֹל כֻּלָּם מֵעֶרֶב עַד בֹּקֶר. תַּלְמוּד לוֹמַר  "לְהַעֲלֹת נֵר תָּמִיד", (שמות כז, כ) וְזֶה נֵר מַעֲרָבִי], שֶׁיִּהְיֶה נֵר מַעֲרָבִי דּוֹלֵק תָּמִיד, שֶׁמִּמֶּנּוּ מַדְלִיק בֵּין הָעַרְבַּיִם.

"בְּהַעֲלֹתְךָ". אֵינִי יוֹדֵעַ אִם בְּהַעֲלֹתְךָ לְהַעֲלוֹתָם אוֹ בְּהַעֲלֹתְךָ לְסַדְּרָם. כְּשֶׁהוּא אוֹמֵר יָאִירוּ שִׁבְעַת הַנֵּרוֹת, לְהַעֲלוֹתָם אֲבָל לֹא לְסַדְּרָם. יָכוֹל שֶׁהָיָה מַעֲלֶה כֻּלָּם כְּאֶחָד. אָמַרְתָּ (שם) "לְהַעֲלֹת נֵר תָּמִיד", אֶחָד אֶחָד. יָכוֹל אַהֲרֹן לֹא הָיָה מַעֲלֶה כֻּלָּם כְּאֶחָד אֲבָל בָּנָיו הָיוּ מַעֲלִים כֻּלָּם כְּאֶחָד. תַּלְמוּד לוֹמַר "יָאִירוּ שִׁבְעַת הַנֵּרוֹת",  "יַעֲרֹךְ אוֹתָן אַהֲרֹן וּבָנָיו", אֶחָד אֶחָד. וּמִנַּיִן שֶׁיְּהוּ חוֹזְרִין חֲלִילָה כְמִין עֲטָרָה.  תַּלְמוּד לוֹמַר "יָאִירוּ". וּמִנַּיִן שֶׁהָיוּ כָּל הַנֵּרוֹת מְסֻדָּרִין כְּנֶגֶד הָאֶמְצָעִי. תַּלְמוּד לוֹמַר "אֶל מוּל פְּנֵי הַמְּנוֹרָה", וְכֵן הוּא אוֹמֵר (להלן כב, ה) "וְהוּא יֹשֵׁב מִמֻּלִי".

{pפסוק גp}  "וַיַּעַשׂ כֵּן אַהֲרֹן". לְהוֹדִיעַ שִׁבְחוֹ שֶׁל אַהֲרֹן שֶׁכְּשֵׁם שֶׁאָמַר לוֹ מֹשֶׁה כֵּן עָשָׂה. אֶל מוּל פְּנֵי הַמְּנוֹרָה. עָשָׂה לָהּ מוּל וּפָנִים.  הֶעֱלָה (אֶת) נֵרֹתֶיהָ. עָשָׂה לָהּ מַעֲלוֹת. מִכָּאן אָמְרוּ אֶבֶן הָיְתָה לִפְנֵי הַמְּנוֹרָה וּבָהּ שָׁלֹשׁ מַעֲלוֹת, שֶׁעֲלֵיהֶן הַכֹּהֵן גָּדוֹל עוֹמֵד וּמֵטִיב אֶת הַנֵּרוֹת, הִנִּיחַ אֶת הַכּוּז עַל מַעֲלָה שְׁנִיָּה וְיָצָא. כַּאֲשֶׁר צִוָּה ה' אֶת מֹשֶׁה. חֲצִי לוֹג לְכָל נֵר וְנֵר.

אֵין לִי אֶלָּא מְנוֹרָה, שֶׁעָשָׂה בָּהּ אֶת הַבָּנִים כָּאָב, הַקְּטֹרֶת מִנָּיִן. הֲרֵי אַתָּה דָן, נֶאֶמְרָה עֲבוֹדָה (בִּפְנִים) בְּאַהֲרֹן וּבַמְּנוֹרָה וְנֶאֱמַר עֲבוֹדָה בְּאַהֲרֹן וּבַקְּטֹרֶת, אִם לָמַדְתָּ לַמְּנוֹרָה שֶׁעָשָׂה בָּהּ אֶת הַבָּנִים כָּאָב (הִיא תּוֹכִיחַ לַקְּטֹרֶת), אַף הַקְּטֹרֶת נַעֲשֶׂה בָּהּ אֶת הַבָּנִים כָּאָב. הֲרֵי עֲבוֹדַת יוֹם הַכִּפּוּרִים תּוֹכִיחַ, שֶׁנֶּאֱמַר בָּהּ עֲבוֹדָה בְּאַהֲרֹן וְלֹא עָשָׂה בָּהּ אֶת הַבָּנִים כָּאָב, הִיא תוֹכִיחַ לַקְּטֹרֶת, שֶׁאַף עַל פִּי שֶׁנֶּאֱמַר בָּהּ עֲבוֹדָה בְּאַהֲרֹן לֹא נַעֲשֶׂה בָּהּ אֶת הַבָּנִים כָּאָב. אָמַרְתָּ, הֶפְרֵשׁ, נֶאֶמְרָה עֲבוֹדָה בְּאַהֲרֹן וּבַמְּנוֹרָה וּבְבִגְדֵי זָהָב וְנֶאֶמְרָה עֲבוֹדָה בְּאַהֲרֹן וּבַקְּטֹרֶת וּבְבִגְדֵי זָהָב, אִם לָמַדְתָּ לַמְּנוֹרָה שֶׁעָשָׂה בָּהּ אֶת הַבָּנִים כָּאָב אַף הַקְּטֹרֶת נַעֲשֶׂה בָּהּ אֶת הַבָּנִים כָּאָב. וַהֲרֵי פַּר הֶעְלֵם דָּבָר שֶׁל מָשִׁיחַ יוֹכִיחַ, שֶׁנֶּאֱמַר בּוֹ עֲבוֹדָה בְּאַהֲרֹן וּבְבִגְדֵי זָהָב וְלֹא עָשָׂה בָּהּ אֶת הַבָּנִים כָּאָב, הִיא תוֹכִיחַ לַקְּטֹרֶת, שֶׁאַף עַל פִּי שֶׁנֶּאֱמַר בָּהּ עֲבוֹדָה בְּאַהֲרֹן וּבְבִגְדֵי זָהָב לֹא נַעֲשֶׂה בָּהּ אֶת הַבָּנִים כָּאָב. אָמַרְתָּ, הֶפְרֵשׁ, אָדוּן שְׁלֹשָׁה לְשׁוֹנוֹת כְּאֶחָד, נֶאֱמַר עֲבוֹדָה בְּאַהֲרֹן וּבַמְּנוֹרָה וּבְבִגְדֵי זָהָב, וְנֶאֱמַר בָּהּ "תָּמִיד", וְנֶאֱמַר עֲבוֹדָה בַּקְּטֹרֶת וּבְבִגְדֵי זָהָב, וְנֶאֱמַר בָּהּ "תָּמִיד", וְאַל תָּבוֹא עֲבוֹדַת יוֹם כִּפּוּרִים וְתוֹכִיחַ אַף עַל פִּי שֶׁנֶּאֱמַר בָּהּ עֲבוֹדָה בְּאַהֲרֹן אֲבָל אֵינָהּ בְּבִגְדֵי זָהָב, וְלֹא עֲבוֹדַת פַּר הֶעֱלֵם דָּבָר שֶׁל מָשִׁיחַ שֶׁאַף עַל פִּי שֶׁנֶּאֱמַר בָּהּ עֲבוֹדָה בְּאַהֲרֹן וּבְבִגְדֵי זָהָב אֲבָל לֹא נֶאֱמַר בָּהּ תָּמִיד. אֶלְמֹד דָּבָר מִדָּבָר וְאָדוּן דָּבָר מִדָּבָר, אֶלְמֹד דָּבָר שֶׁהוּא שָׁוֶה בִּשְׁלֹשָׁה דְּרָכִים מִדָּבָר שֶׁשָּׁוֶה בִּשְׁלֹשָׁה דְּרָכִים, וְאַל אֶלְמֹד דָּבָר שֶׁשָּׁוֶה בִּשְׁלֹשָׁה דְּרָכִים מִדָּבָר שֶׁלֹּא שָׁוֶה אֶלָּא מִדֶּרֶךְ אֶחָד אוֹ בִּשְׁנַיִם, אִם לָמַדְתָּ לַמְּנוֹרָה שֶׁעָשָׂה אֶת הַבָּנִים כָּאָב אַף הַקְּטֹרֶת נַעֲשֶׂה אֶת הַבָּנִים כָּאָב.

{pפסוק דp}  "וְזֶה מַעֲשֵה הַמְּנוֹרָה", רַבִּי עֲקִיבָא אוֹמֵר זֶה אֶחָד מִשְּׁלֹשָׁה דְּבָרִים שֶׁהִתְקַשָּׁה בָּהֶם מֹשֶׁה וְהֶרְאָהוּ הַקָּדוֹשׁ בָּרוּךְ הוּא בְּאֶצְבַּע. כַּיּוֹצֵא בוֹ אַתָּה אוֹמֵר (שמות יב, ב) "הַחֹדֶשׁ הַזֶּה לָכֶם" וְגוֹ'. כַּיּוֹצֵא בוֹ אַתָּה אוֹמֵר (ויקרא יא, כט) "וְזֶה לָכֶם הַטָּמֵא".

"מִקְשָׁה". אֵין מִקְשָׁה אֶלָּא מִן קָשֶׁה, מַעֲשֵׂה אֳמָן מַעֲשֵׂה קוּרְנָס  עַד יְרֵכָהּ עַד פִּרְחָהּ, אֵין לִי אֶלָּא יְרֵכָהּ וּפִרְחָהּ, גְּבִיעֶיהָ כַּפְתּוֹרֶיהָ וּפְרָחֶיהָ מִנָּיִן. תַּלְמוּד לוֹמַר  "וְעָשִׂיתָ מְנֹרַת זָהָב טָהוֹר" וְגוֹ'. אוֹ יַעֲשֶׂה אֵבָרִים אֵבָרִים.  תַּלְמוּד לוֹמַר (שם) "מִמֶּנָּה יִהְיוּ". מִקְשָׁה הִיא. עוֹד לָמָּה נֶאֱמַר, וַהֲלֹא כְּבָר נֶאֱמַר "מִקְשָׁה זָהָב" וּמַה תַּלְמוּד לוֹמַר "מִקְשָׁה הִיא". לְפִי שֶׁמָּצִינוּ בִכְלֵי בֵּית עוֹלָמִים שֶׁאִם אֵין לָהֶם מִן קָשֶׁה  עוֹשִׂין מִן גְּרוּטִי, שׁוֹמֵעַ אֲנִי אַף בִּמְנוֹרַת מֹשֶׁה כֵּן. תַּלְמוּד לוֹמַר "מִקְשָׁה הִיא", שָׁנָה עָלָיו הַכָּתוּב לִפְסֹל. מִכָּאן אָמְרוּ אֵין שֶׁל זָהָב, עוֹשִׂין שֶׁל כֶּסֶף וְשֶׁל בַּרְזֶל וִשֶׁל נְחֹשֶׁת וְשֶׁל עֹפֶרֶת דִּבְרֵי רַבִּי רַבִּי. יוֹסֵי בַּר רַבִּי יְהוּדָה אוֹמֵר אַף שֶׁל עֵץ. אֲבָל אֵין לָהֶם מִן קָשֶׁה לֹא יַעֲשֶׂה מִן גְּרוּטִי. מַה שֶּׁאֵין כֵּן בַּחֲצוֹצְרוֹת, שֶׁבַּחֲצוֹצְרוֹת אֵין שֶׁל כֶּסֶף לֹא יַעֲשׂוּ שֶׁל זָהָב,  אֲבָל אִם אֵין לָהֶם מִן קָשֶׁה עוֹשֶׂה מִן גְּרוּטִי. נִמְצָא, כָּשֵׁר בַּמְּנוֹרָה פָּסוּל בַּחֲצוֹצְרוֹת כָּשֵׁר בַּחֲצוֹצְרוֹת פָּסוּל בַּמְּנוֹרָה.  אֵין בַּמְּנוֹרָה (נֵרוֹת) גְּבִיעֶיהָ כַּפְתּוֹרֶיָה וּפְרָחֶיהָ אֶלָּא בִּזְמַן שֶׁהִיא מִן הַכִּכָּר, מִן זָהָב, מִן קָשֶׁה.

"כַּמַּרְאֶה אֲשֶׁר הֶרְאָה ה' אֶת מֹשֶׁה כֵּן עָשָׂה". לְהוֹדִיעַ שִׁבְחוֹ שֶׁל מֹשֶׁה שֶׁכְּשֵׁם שֶׁאָמַר לוֹ הַקָּדוֹשׁ בָּרוּךְ הוּא כֵּן עָשָׂה. רַבִּי נָתָן אוֹמֵר אֵינוֹ צָרִיךְ, שֶׁהֲרֵי כְּבָר נֶאֱמַר  "וּרְאֵה וַעֲשֵׂה", מַגִּיד הַכָּתוּב שֶׁהֶרְאָהוּ הַקָּדוֹשׁ בָּרוּךְ הוּא כֵּלִים עֲשׂוּיִּין וּמְנוֹרָה עֲשׂוּיָה, [וְנַעֲשֵׂית], שֶׁנֶּאֱמַר "כַּמַרְאֶה אֲשֶׁר הֶרְאָה ה' אֶת מֹשֶׁה כֵּן עָשָׂה אֶת הַמְּנוֹרָה".

(שמות כה, לא) "מִקְשָׁה תֵּיעָשֶׂה הַמְּנוֹרָה". מִנַּיִן לְרַבּוֹת קָנִים וּפְרָחִים. תַּלְמוּד לוֹמַר "תֵּיעָשֶׂה". יָכוֹל אַף הַצְּבָתִים  וְהַמַּחְתּוֹת. תַּלְמוּד לוֹמַר "הִיא". אִי אֶפְשָׁר לוֹמַר הִיא, שֶׁכְּבָר נֶאֱמַר "תֵּעָשֶׂה", וְאִי אֶפְשָׁר לוֹמַר "תֵּיעָשֶׂה", שֶׁכְּבָר נֶאֱמַר "הִיא", אַחַר שֶׁרִבָּה הַכָּתוּב מִעֵט. הֲרֵי הֵן מֻקָּשִׁים לַמְּנוֹרָה, מַה מְּנוֹרָה מְשַׁמֶּשֶׁת וְאֵינָהּ זָזָה אַף אֲנִי אֲרַבֶּה אֶת כָּל הַכֵּלִים שֶׁהֵן מְשַׁמְּשִׁין וְאֵינָן זָזִין, יָצְאוּ הַצְּבָתִים וְהַמַּחְתּוֹת שֶׁהֵן נִכְנָסִין וְיוֹצְאִין. וּמִנַּיִן שֶׁהַמְּנוֹרָה מִן הַכִּכָּר. אָמַרְתָּ (שם, לט) "כִּכַּר זָהָב טָהוֹר יַעֲשֶׂה אֹתָהּ". מִנַּיִן לְרַבּוֹת קָנִים וּפְרָחִים. תַּלְמוּד לוֹמַר "יַעֲשֶׂה אֹתָהּ". יָכוֹל אַף הַצְּבָתִים וְהַמַּחְתּוֹת. תַּלְמוּד לוֹמַר "אֹתָהּ". אִי אֶפְשָׁר לוֹמָר "אֹתָהּ", שֶׁכְּבָר נֶאֱמַר "יַעֲשֶׂה", וְאִי אֶפְשָׁר לוֹמַר "יַעֲשֶׂה", שֶׁכְּבָר נֶאֱמַר "אֹתָהּ",  הָא כֵּיצַד, אַחַר שֶׁרִבָּה הַכָּתוּב מִעֵט. הֲרֵי הֵן מֻקָּשִׁין לַמְּנוֹרָה, מַה מְּנוֹרָה מְשַׁמֶּשֶׁת וְאֵינָהּ זָזָה, אַף אֲנִי מְרַבֶּה אֶת כָּל הַכֵּלִים שֶׁמְּשַׁמְּשִׁין וְאֵינָן זָזִין, יָצְאוּ הַצְּבָתִים וְהַמַּחְתּוֹת שֶׁהֵם נִכְנָסִין וְיוֹצְאִין.  רַבִּי יְהוֹשֻׁעַ בֶּן קָרְחָה אוֹמֵר אִם לוֹמַר שֶׁהַמְּנוֹרָה מִן הַכִּכָּר, הֲרֵי כְּבָר נֶאֱמַר  "כִּכַּר זָהָב טָהוֹר" וּמָה אֲנִי מְקַיֵּים (שם לז, כד) "וְאֵת כָּל כֵּלֶיהָ", אֶלָּא מַה מְּנוֹרָה זָהָב טָהוֹר אַף כֵּלֶיהָ זָהָב טָהוֹר.

"וְזֶה מַעֲשֵׂה הַמְּנֹרָה". מְלַמֵּד שֶׁרָאָה אוֹתָהּ אַרְבָּעָה פְּעָמִים,  רָאָה אוֹתָהּ עִם שְׁאָר כָּל הַכֵּלִים וְשָׁכַח, וְרָאָה שֵׁנִית מִיכָאֵל עוֹמֵד וּמַמְתִּיחַ בָּהּ, וְרָאָה אוֹתָהּ נַעֲשֵׂית, וְרָאָה אוֹתָהּ עֲשׂוּיָה.

{pפסוק ה-וp}  "קַח אֶת הַלְוִיּם". קַח אוֹתָם לִשְׁמִי לִשְׂרָרָה. וְאֵין הַקָּדוֹשׁ בָּרוּךְ הוּא מַעֲלֶה אֶת הָאָדָם לִשְׂרָרָה עַד שֶׁבּוֹדֵק וּבוֹחֵן אוֹתוֹ תְּחִלָּה, שֶׁנֶּאֱמַר (תהלים יא, ה) "ה' צַדִּיק יִבְחָן", וְכֵיוָן שֶׁהוּא עוֹמֵד בַּנִּסָּיוֹן [הוּא מַעֲלֶה אוֹתוֹ לִשְׂרָרָה. וְכֵן אַתָּה מוֹצֵא בְּאַבְרָהָם אָבִינוּ עָלָיו הַשָּׁלוֹם, נִסָּהוּ הַקָּדוֹשׁ בָּרוּךְ הוּא בְּעֶשֶׂר נִסְיוֹנוֹת וְעָמַד בָּהֶן], וְאַחַר כָּךְ בֵּרְכוֹ, שֶׁנֶּאֱמַר (בראשית כד, א) "וַה' בֵּרַךְ אֶת אַבְרָהָם בַּכֹּל". וְכֵן יִצְחָק,  "וַיִּזְרַע יִצְחָק בָּאָרֶץ הַהִיא" וְגוֹ'. וְכֵן יַעֲקֹב, נִּסָּהוּ בְּכָל אוֹתָן הַצָּרוֹת וּבֵרְכוֹ, שֶׁנֶּאֱמַר (שם לה, ט) "וַיֵּרָא אֱלֹהִים אֶל יַעֲקֹב עוֹד" וְגוֹ'. וְכֵן יוֹסֵף, נִסָּהוּ (בַּאֲדוֹנָתוֹ) [בְּכָל אוֹתָן הַצָּרוֹת] וְנַעֲשָׂה מֶלֶךְ. וְאַף שִׁבְטוֹ שֶׁל לֵוִי נָתְנוּ נַפְשָׁם עַל קִדּוּשׁ שְׁמוֹ שֶׁל הַקָּדוֹשׁ בָּרוּךְ הוּא שֶׁלֹּא תִּבָּטֵל הַתּוֹרָה, שֶׁבְּשָׁעָה שֶׁהָיוּ יִשְׂרָאֵל בְּמִצְרַיִם מָאֲסוּ אֶת הַתּוֹרָה וְאֶת הַמִּילָה וְהָיוּ עוֹבְדִים עֲבוֹדַת אֱלִילִים, שֶׁכֵּן יְחֵזְקֵאל מוֹכִיחָם, שֶׁנֶּאֱמַר  "כֹּה אָמַר ה' בְּיוֹם בָּחֳרִי בְיִשְׂרָאֵל", מַה כְּתִיב בְּסוֹף הָעִנְיָן], (שם, ח) "וַיַּמְרוּ בִי וְלֹא אָבוּ לִשְׁמֹע אֵלַי" וְכוּ'. אֲבָל שִׁבְטוֹ שֶׁל לֵוִי כֻּלָּם הָיוּ צַדִּיקִים וְהָיוּ עוֹשִׂין אֶת הַתּוֹרָה, שֶׁנֶּאֱמַר (דברים לג, ט) "כִּי שָׁמְרוּ אִמְרָתֶךָ", זוֹ הַתּוֹרָה,  "וּבְרִיתְךָ יִנְצֹרוּ" זוּ הַמִּילָה, וְלֹא עוֹד אֶלָּא כְּשֶׁעָשׂוּ יִשְׂרָאֵל אוֹתוֹ מַעֲשֶׂה לֹא נִשְׁתַּתְּפוּ עִמָּהֶם, שֶׁנֶּאֱמַר (שמות לב, כו) "וַיַּעֲמֹד מֹשֶׁה בְּשַׁעַר הַמַּחֲנֶה וַיֹּאמֶר מִי לַה' אֵלָי וַיֵּאָסְפוּ אֵלָיו כָּל בְּנֵי לֵוִי", כֵּיוָן שֶׁאָמַר לָהֶם מֹשֶׁה (שם, כז) "שִׂימוּ אִישׁ חַרְבּוֹ עַל יְרֵכוֹ", מִיָּד עָשׂוּ כֵן וְלֹא נָשְׂאוּ פָנִים, וְכֵן מֹשֶׁה מְבָרְכָן, (דברים לג, ט) "הָאֹמֵר לְאָבִיו וּלְאִמּוֹ" וְגוֹ'. וְכֵיוָן שֶׁרָאָה הַקָּדוֹשׁ בָּרוּךְ הוּא שֶׁעָמְדוּ בְּנִסְיוֹנָן, שֶׁנֶּאֱמַר  "אֲשֶׁר נִסִּיתוֹ בְּמַסָּה", מִיָּד אָמַר הַקָּדוֹשׁ בַּרוּךְ הוּא וְהָיוּ לִי הַלְוִיּם.

{pפסוק יטp}  תָּנוּ רַבָּנָן הַשִּׁיר מְעַכֵּב אֶת הַקָּרְבָּן דִּבְרֵי רַבִּי מֵאִיר. וַחֲכָמִים אוֹמְרִים אֵינוֹ מְעַכֵּב. מַאי טַעֲמָא דְּרַבִּי מֵאִיר. אֲמַר רַבִּי אֶלְעָזָר דַּאֲמַר קְרָא וָאֶתְּנָה אֶת הַלְוִיּם נְתֻנִים לְאַהֲרֹן וְגוֹ' וּלְכַפֵּר וְגוֹ', מַה כַּפָּרָה מְעַכֶּבֶת אַף שִׁירָה מְעַכֶּבֶת. וְרַבָּנָן, לִכְדְּאִידָךְ דְּרַבִּי אֶלְעָזָר דַּאֲמַר רַבִּי אֶלְעָזָר מַה כַּפָּרָה בַּיוֹם אַף שִׁירָה בַּיוֹם.

תָּנָא רַבִּי שִׁמְעוֹן בֶּן אֶלְעָזָר אוֹמֵר כֹּהֲנִים לְוִיִּים וְיִשְׂרָאֵלִים וְהַשִּׁיר מְעַכְּבִין אֶת הַקָּרְבָּן. רַבִּי אַבָּא בְּשֵׁם רַבִּי אֶלְעָזָר,  טַעֲמָא דְּרַבִּי שִׁמְעוֹן, דִּכְתִיב (דהי"ב כט, כח) "וְכָל (יִשְׂרָאֵל) [הַקָּהָל] מִשְׁתַּחֲוִים" אֵלּוּ יִשְׂרָאֵל, "וְהַשִּׁיר מְשׁוֹרֵר", אֵלּוּ הַלְוִיִּים, "וְהַחֲצֹצרוֹת מַחְצְרִים" אֵלּוּ הַכֹּהֲנִים, "הַכֹּל עַד לִכְלוֹת הָעֹלָה", הַכֹּל מְעַכְּבִין אֶת הַקָּרְבָּן. רַבִּי תַּנְחוּמָא שְׁמַע לָהּ מִן הָדָא, וָאֶתְּנָה אֶת הַלְוִיִּם אֵלּוּ הַלְוִיִּים, נְתֻנִים לְאַהֲרֹן וּלְבָנָיו אֵלּוּ הַכֹּהֲנִים, וּלְכַפֵּר עַל בְּנֵי יִשְׂרָאֵל זֶה הַשִּׁיר.

{pפסוק כד-כוp}  "זֹאת אֲשֶׁר לַלְוִיִּם". תָּנוּ רַבָּנָן כֹּהֲנִים בְּמוּמִין פְּסוּלִין, בְּשָׁנִים כְּשֵׁרִים, לְוִיִּים בְּמוּמִין כְּשֵׁרִים, בְּשָׁנִים פְּסוּלִים, נִמְצָא כָּשֵׁר בַּכֹּהֲנִים פָּסוּל בַּלְּוִיִּים, כָּשֵׁר בַּלְוִיִּים פָּסוּל בַּכֹּהֲנִים. מִנָּא הַנֵי מִלֵּי. דְּתָנוּ רַבָּנָן "זֹאת אֲשֶׁר לַלְוִיּם". מַה תַּלְמוּד לוֹמַר. לְפִי שֶׁנֶּאֱמַר "וּמִבֶּן (עֶשְׂרִים) [חֲמִשִּׁים] שָׁנָה יָשׁוּב מִצְּבָא הָעֲבֹדָה וְלֹא יַעֲבֹד עוֹד" לָמַדְנוּ לַלְוִיִּים שֶׁהַשָׁנִים פּוֹסְלוֹת בָּהֶם, יָכוֹל שֶׁמּוּמִין פּוֹסְלִין בָּהֶם וְדִין הוּא וּמַה כֹּהֲנִים שֶׁאֵין הַשָּׁנִים פּוֹסְלוֹת בָּהֶם מוּמִין פּוֹסְלִין בָּהֶם לְוִיִּם שֶׁהַשָּׁנִים פּוֹסְלוֹת בָּהֶם אֵינוֹ דִין שֶׁיְּהוּ מוּמִין פּוֹסְלִים בָּהֶם, תַּלְמוּד לוֹמַר "זֹאת אֲשֶׁר לַלְוִיּם", וְאֵין אַחֶרֶת לַלְוִיִּים. (וְכוּ') אֲשֶׁר לַלְוִים. וְלֹא אֲשֶׁר לַכֹּהֲנִים. יָכוֹל אַף בְּשִׁילֹה וּבֵית עוֹלָמִים כָּךְ. תַּלְמוּד לוֹמַר  "לַעֲבֹד עֲבֹדַת עֲבֹדָה וַעֲבֹדַת מַשָּׂא", לֹא אָמַרְתִּי אֶלָּא בִּזְמַן שֶׁהַעֲבוֹדָה בַּכָּתֵף. כָּתוּב אֶחָד אוֹמֵר מִבֶּן חָמֵשׁ וְעֶשְׂרִים שָׁנָה וָמַעְלָה, וְכָתוּב אֶחָד אוֹמֵר (שם) "מִבֶּן שְׁלֹשִׁים שָׁנָה", אִי אֶפְשָׁר לוֹמַר שְׁלֹשִׁים שֶׁכְּבָר נֶאֱמַר "חָמֵשׁ וְעֶשְׂרִים" וְאִי אֶפְשָׁר לוֹמַר חָמֵשׁ וְעֶשְׂרִים שֶׁהֲרֵי כְּבָר נֶאֱמַר "שְׁלֹשִׁים", הָא כֵּיצַד חָמֵשׁ וְעֶשְׂרִים לְתַלְמוּד, וּ"שְׁלֹשִׁים" לַעֲבוֹדָה. מִכָּאן לְתַלְמִיד חָכָם שֶׁלֹּא רָאָה סִימַן יָפֶה בְּמִשְׁנָתוֹ חָמֵשׁ שָׁנִים, שׁוּב אֵינוֹ רוֹאֶה. רַבִּי יוֹסֵי אוֹמֵר שָׁלֹשׁ שָׁנִים, שֶׁנֶּאֱמַר (דניאל א, ה) "וּלְגַדְּלָם שָׁנִים שָׁלֹשׁ וְגוֹ' וּלְלַמְּדָם סֵפֶר וּלְשׁוֹן כַּשְׂדִּים". וְאִידָךְ, שָׁאנֵי לְשׁוֹן כַּשְׂדִּים דְּקָלִיל. וְאִידָךְ, שָׁאנֵי הִלְכוֹת עֲבוֹדָה דִּתְקִיפָן. תָּנוּ רַבָּנָן כֹּהֵן, מִשֶּׁהֵבִיא שְׁתֵּי שְׂעָרוֹת עַד שֶׁיַּזְקִין כָּשֵׁר לַעֲבוֹדָה וּמוּמִין פּוֹסְלִין בּוֹ, בֶּן לֵוִי מִבֶּן שְׁלֹשִׁים וְעַד בֶּן חֲמִשִּׁים כָּשֵׁר לַעֲבוֹדָה וְשָׁנִים פּוֹסְלוֹת בּוֹ. בַּמֶּה דְּבָרִים אֲמוּרִים, בְּאֹהֶל מוֹעֵד שֶׁבַּמִּדְבָּר, אֲבָל בְּשִׁילֹה וּבֵית עוֹלָמִים אֵין נִפְסָלִים אֶלָּא בְּקוֹל. אֲמַר רַבִּי יּוֹסֵי מַאי קְרָאָה.  "וַיְהִי כְאֶחָד לַמְחַצְּרִים וְלַמְשֹׁרְרִים לְהַשְׁמִיעַ קוֹל אֶחָד". עַד שֶׁיַּזְקִין, עַד כַּמָּה. אֲמַר רַבִּי אִלָעאִי אֲמַר רַבִּי חֲנִינָא עַד שֶׁיְּרַתֵּת.

"וּמִבֶּן חֲמִשִּׁים שָׁנָה יָשׁוּב מִצְּבָא הָעֲבֹדָה". שׁוֹמֵעַ אֲנִי כָּל עֲבוֹדָה בְּמַשְׁמָע. תַּלְמוּד לוֹמַר "וְלֹא יַעֲבֹד עוֹד וְשֵׁרֵת אֶת אֶחָיו בְּאֹהֶל מוֹעֵד", מַגִּיד שֶׁחוֹזֵר לִנְעִילַת שְׁעָרִים וְלַעֲבוֹדַת בְּנֵי גֵרשׁוֹן.  רַבִּי אוֹמֵר, הוֹאִיל וְאָמְרָה תוֹרָה יַעֲבֹד וְאָמְרָה לֹא יַעֲבֹד אִם לָמַדְתָּ שֶׁהוּא עוֹבֵד בִּשְׁלֹשִׁים אֵינוֹ עוֹבֵד בְּחָמֵשׁ וְעֶשְׂרִים. יָכוֹל יַעֲבֹד כֻּלּוֹ לְחָמֵשׁ וְעֶשְׂרִים. תַּלְמוּד לוֹמַר "וְלֹא יַעֲבֹד עוֹד וְשֵׁרֵת"... "וַעֲבֹדָה לֹא יַעֲבֹד".

~ פרק ט

{pפסוק אp}  "וַיְדַבֵּר ה' אֶל מֹשֶׁה בְמִדְבַּר סִינַי". נֶאֱמַר כָּאן "בְמִדְבַּר סִינַי" וְנֶאֱמַר בָּרִאשׁוֹן (לעיל א, א) "בְמִדְבַּר סִינַי", מַה מִּדְבַּר סִינָי הָאָמוּר בָּרִאשׁוֹן, בְּאֹהֶל מוֹעֵד, אַף מִדְבַּר סִינַי הָאָמוּר כָּאן, בְּאֹהֶל מוֹעֵד, מֵאֹהֶל מוֹעֵד נֶאֶמְרוּ כָּל הַמִּצְווֹת, מֵאֹהֶל מוֹעֵד נֶאֱמַר לוֹ לִמְשֹׁחַ הַמִּשְׁכָּן מֵאֹהֶל מוֹעֵד נֶאֱמַר לוֹ לִשְׂרֹף אֶת הַפָּרָה, מֵאֹהֶל מוֹעֵד נֶאֱמַר לוֹ לְהַעֲמִיד אֶת הָאֹהֶל, מֵאֹהֶל מוֹעֵד נֶאֶמְרוּ לוֹ כָּל הַטֻּמְאוֹת וְהַטָּהֳרוֹת.

"וַיְדַבֵּר ה' אֶל מֹשֶׁה בְמִדְבַּר סִינַי". בִּגְנוּת יִשְׂרָאֵל הַכָּתוּב מְדַבֵּר, שֶׁהֲרֵי לָהֶם אֲחַד עָשָׂר חֳדָשִׁים שֶׁהָיוּ חוֹנִים לִפְנֵי הַר סִינַי,  וּלְלַמֶּדְךָ שֶׁאֵין מֻקְדָּם וּמְאֻחָר בַּתּוֹרָה, שֶׁבִּתְחִלַּת הַסֵּפֶר הוּא אוֹמֵר (שם) "וַיְדַבֵּר ה' אֶל מֹשֶׁה בְּמִדְבַּר סִינַי" וְכָאן הוּא אוֹמֵר בַּחֹדֶשׁ הָרִאשׁוֹן, לְלַמֶּדְךָ שֶׁאֵין מֻקְדָּם וּמְאֻחָר בַּתּוֹרָה. אָמַר רַבִּי אֵינוֹ צָרִיךְ, שֶׁהֲרֵי כְּבָר נֶאֱמַר (שמות טז, לה) "וּבְנֵי יִשְׂרָאֵל אָכְלוּ אֶת הַמָּן אַרְבָּעִים שָׁנָה" וְגוֹ' וַעֲדַיִן לֹא אָכְלוּ, אֶלָּא לְלַמֶּדְךָ שֶׁאֵין מֻקְדָּם וּמְאֻחָר בַּפָּסוּק, וּלְלַמֶּדְךָ שֶׁהָיוּ מוֹנִים מִיצִיאָתָן מִמִּצְרָיִם.

{pפסוק ב-גp}  "וְיַעֲשׂוּ בְנֵי יִשְׂרָאֵל אֶת הַפָּסַח בְּמוֹעֲדוֹ". תָּנוּ רַבָּנָן הֲלָכָה זוֹ  נִתְעַלְּמָה מִּבְּנֵי בְתֵירָה, שֶׁפַּעַם אַחַת חָל אַרְבָּעָה עָשָׂר לִהְיוֹת בַּשַׁבָּת, וְשָׁכְחוּ וְלֹא יָדְעוּ אִם הוּא דּוֹחֶה אֶת הַשַּׁבָּת אִם לָאו. אָמְרוּ כְּלוּם יֵשׁ אָדָם שֶׁיּוֹדֵעַ אִם פֶּסַח דּוֹרוֹת דּוֹחֶה אֶת הַשַּׁבָּת אִם לָאו. אָמְרוּ לָהֶם אָדָם אֶחָד יֵשׁ שֶׁעָלָה מִבָּבֶל וְהִלֵּל הַבַּבְלִי שְׁמוֹ, שֶׁשִּׁמֵּשׁ שְׁנֵי גְּדוֹלֵי הַדּוֹר שְׁמַעְיָה וְאַבְטַלְיוֹן, וְיוֹדֵעַ אִם פֶּסַח דּוֹחֶה אֶת הַשַּׁבָּת אִם לָאו. שָׁלְחוּ וְקָרְאוּ לוֹ, אָמְרוּ לֵיהּ כְּלוּם אַתָּה יוֹדֵעַ אִם פֶּסַח דּוֹחֶה אֶת הַשַּׁבָּת אִם לָאו. אָמַר לָהֶם וְכִי פֶסַח אֶחַד יֵשׁ לָנוּ בַּשָּׁנָה שֶׁדּוֹחֶה אֶת הַשַּׁבָּת, וַהֲלֹא יוֹתֵר הַרְבֵּה מִמָּאתַיִם פְּסָחִים יֵשׁ לָנוּ בַּשָּׁנָה שֶׁדּוֹחִין אֶת הַשַּׁבָּת. אָמְרוּ לוֹ מִנַּיִן לְךָ. אָמַר לָהֶם אֲמַר קְרָא  "עֹלַת שַׁבָּת בְּשַׁבַּתּוֹ עַל עֹלַת הַתָּמִיד", מִכְּלָל דְּתָמִיד קְרֵבָה בַּשַׁבָּת, וְקַל וָחֹמֶר וּמַה תָּמִיד שֶׁאֵין עָנוּשׁ כָּרֵת דּוֹחֶה אֶת הַשַּׁבָּת פֶּסַח שֶׁעָנוּשׁ כָּרֵת לֹא כָּל שֶׁכֵּן. אִיכָּא לְמִיפְרַךְ מַה לְּתָמִיד שֶׁכֵּן תָּדִיר וְשֶׁכֵּן כָּלִיל. אָמַר לָהֶם נֶאֱמַר "בְּמוֹעֲדוֹ" בְּפֶסַח וְנֶאֱמַר (להלן כח, ב) "בְּמוֹעֲדוֹ" בְּתָמִיד, מַה תָּמִיד דּוֹחֶה אֶת הַשַּׁבָּת אַף פֶּסַח דּוֹחֶה אֶת הַשַּׁבָּת. מִיָּד הוֹשִׁיבוּהוּ בָּרֹאשׁ וּמִנּוּהוּ נָשִׂיא עֲלֵיהֶם, וְהָיָה יוֹשֵׁב וְדוֹרֵשׁ בְּהִלְכוֹת פֶּסַח כָּל הַיּוֹם כֻּלּוֹ. הִתְחִיל לְקַנְתְּרָן בִּדְבָרִים מִי גָּרַם לָכֶם שֶׁאֶעֱלֶה מִּבָּבֶל וְאֶהֱיֶה נָשִׂיא עֲלֵיכֶם, עַצְלוּת שֶׁהָיְתָה בָּכֶם שֶׁלֹּא שִׁמַּשְׁתֶּם שְׁנֵי גְדוֹלֵי הַדּוֹר שְׁמַעְיָה וְאַבְטַלְיוֹן. אָמְרוּ לוֹ רַבִּי, שָׁכַח וְלֹא הֵבִיא סַכִּין מֵעֶרֶב שַׁבָּת, מַהוּ. אָמַר לָהֶם הֲלָכָה זוֹ שָׁמַעְתִּי וְשָׁכַחְתִּי, אֶלָּא הַנַּח לָהֶם לְיִשְׂרָאֵל אִם אֵין נְבִיאִים הֵן בְּנֵי נְבִיאִים הֵן. לְמָחָר מִי שֶׁפִּסְחוֹ טָלֶה תּוֹחֵב לוֹ בְּצַמְרוֹ, מִי שֶׁפִּסְחוֹ גְדִי תּוֹחֵב לוֹ בֵּין קַרְנָיו. רָאָה מַעֲשֶׂה וְנִזְכַּר [הֲלָכָה], אָמַר כָּךְ מְקֻבְּלַנִי מִפִּי שְׁמַעְיָה וְאַבְטַלְיוֹן. אַשְׁכְּחַן תָּמִיד וּפֶסַח דְּדָחוּ שַׁבָּת, דְּדָחוּ טֻמְאָה מִנָּלָן. אָמְרֵי, כִּי הֵיכֵי דְּיָלִיף פֶּסַח מִתָּמִיד לְעִנְיַן שַׁבָּת יָלִיף נַמֵּי תָּמִיד מִפֶּסַח לְעִנְיַן טֻמְאָה. וּפֶסַח גּוּפֵיהּ, מִנָּלָן. [אֲמַר רַבִּי יוֹחָנָן] אֲמַר קְרָא  אִישׁ אִישׁ כִּי יִהְיֶה טָמֵא לָנֶפֶשׁ, אִישׁ נִדְחֶה לְפֶסַח שֵׁנִי וְאֵין צִבּוּר נִדְחִין לְפֶסַח שֵׁנִי אֶלָּא עוֹשִׂין בְּטֻמְאָה. אֲמַר לֵיהּ רֵישׁ לָקִישׁ לְרַבִּי יוֹחָנָן, אֵימָא אִישׁ נִדְחֶה לְפֶסַח שֵׁנִי, צִבּוּר לֵית לְהוּ תַּקָּנָתָא לֹא בְּפֶסַח רִאשׁוֹן וְלֹא בְּפֶסַח שֵׁנִי. אִם כֵּן לִכְתּוּב רַחֲמָנָא אִישׁ כִּי יִהְיֶה טָמֵא, לָנֶפֶשׁ לָמָּה לִי. וְכִי תֵימָא נֶפֶשׁ הוּא דְּנִדְחֶה לְפֶסַח שֵׁנִי אֲבָל שְׁאָר טְמֵאִים לֹא. וְהָתַנְיָא יָכוֹל לֹא יְהוּ עוֹשִׂין אֶת הַשֵּׁנִי אֶלָּא טְמֵא נֶפֶשׁ וּמִי שֶׁהָיָה בְּדֶרֶךְ רְחוֹקָה, זָבִין וּמְצֹרָעִין וּבוֹעֲלֵי נִדּוֹת מִנָּיִן, תַּלְמוּד לוֹמַר "אִישׁ אִישׁ כִּי יִהְיֶה טָמֵא". לָנֶפֶשׁ דְּכְתַב רַחֲמָנָא לָמָּה לִי, אֶלָּא הָכִי קָאֲמַר אִישׁ נִדְחֶה לְפֶסַח שֵׁנִי וְאֵין צִבּוּר נִדְחִין אֶלָּא עוֹשִׂין בְּטֻמְאָה, וְצִבּוּר נַמֵּי דְּעָבִיד בְּטֻמְאָה, בִּטְמֵא נֶפֶשׁ, אֲבָל בִּשְׁאָר טֻמְאוֹת לֹא.

"וְיַעֲשׂוּ בְנֵי יִשְׂרָאֵל אֶת הַפָּסַח". לָמָּה נֶאֱמַר. לְפִי שֶׁהוּא אוֹמֵר (שמות יב, ו) "וְשָׁחֲטוּ אוֹתוֹ כֹּל קְהַל עֲדַת יִשְׂרָאֵל", שׁוֹמֵעַ אֲנִי בֵּין בְּחֹל בֵּין בַּשַׁבָּת וּמָה אֲנִי מְקַיֵּם (שם לא, יד) "מְחַלֲלֶיהָ מוֹת יוּמָת" בִּשְׁאָר כָּל מְלָאכוֹת חוּץ מִשְׁחִיטַת הַפֶּסַח, אוֹ אַף בִּשְׁחִיטַת הַפֶּסַח וּמָה אֲנִי מְקַיֵּם "וְשָׁחֲטוּ אוֹתוֹ" בִּשְׁאָר כָּל הַיָּמִים חוּץ מִן הַשַּׁבָּת, אוֹ אַף בַּשַׁבָּת. תַּלְמוּד לוֹמַר "וְיַעֲשׂוּ בְנֵי יִשְׂרָאֵל אֶת הַפָּסַח בְּמוֹעֲדוֹ" דִּבְרֵי רַבִּי יֹאשִׁיָּה. נָם לוֹ רַבִּי יוֹנָתָן מִמַּשְׁמָע כָּזֶה עֲדַיִן לֹא שָׁמַעְנוּ נָם  לוֹ רַבִּי יֹאשִׁיָּה לְפִי שֶׁהוּא אוֹמֵר  "צַו אֶת בְּנֵי יִשְׂרָאֵל וְאָמַרְתָּ אֲלֵהֶם אֶת קָרְבָּנִי לַחְמִי" אִם לְלַמֵּד עַל הַתָּמִיד שֶׁדּוֹחֶה אֶת הַשַּׁבָּת אֵין צָרִיךְ, שֶׁהֲרֵי כְּבָר נֶאֱמַר (שם, ט) "וּבְיוֹם הַשַּׁבָּת שְׁנֵי כְבָשִׂים בְּנֵי שָׁנָה", וּמַה תַּלְמוּד לוֹמַר "בְּמוֹעֲדוֹ", אֶלָּא מֻפְנֶה לְהַקִּישׁ וְלָדוּן גְּזֵרָה שָׁוָה נֶאֱמַר כָּאן "בְּמוֹעֲדוֹ" וְנֶאֱמַר לְהַלָּן "בְּמוֹעֲדוֹ" מַה בְּמוֹעֲדוֹ הָאָמוּר לְהַלָּן דּוֹחֶה אֶת הַשַּׁבָּת אַף בְּמוֹעֲדוֹ הָאָמוּר כָּאן דּוֹחֶה אֶת הַשַּׁבָּת. בְּאַרְבָּעָה עָשָׂר יוֹם בַּחֹדֶשׁ הַזֶּה וְגוֹ' בְּמוֹעֲדוֹ. לָמָּה נֶאֱמַר, וַהֲלֹא כְּבָר נֶאֱמַר "וְיַעֲשׂוּ", וּמַה תַּלְמוּד לוֹמַר "בְּמוֹעֲדוֹ". אֶלָּא בָּא הַכָּתוּב וְלִמֵּד עַל פֶּסַח רִאשׁוֹן שֶׁכְּשֵׁם שֶׁדּוֹחֶה אֶת הַשַּׁבָּת כָּךְ דּוֹחֶה אֶת הַטֻּמְאָה. הָא עַד שֶׁלֹּא יֹאמַר יֵשׁ לִי בְּדִין, וּמַה פָּרָה שֶׁאֵין דּוֹחָה אֶת הַשַּׁבָּת דּוֹחָה אֶת הַטֻּמְאָה פֶּסַח רִאשׁוֹן שֶׁדּוֹחֶה אֶת הַשַּׁבָּת אֵינוֹ דִין שֶׁיִּדְחֶה אֶת הַטֻּמְאָה. הֲרֵי פֶּסַח שֵׁנִי יוֹכִיחַ, שֶׁדּוֹחֶה אֶת הַשַּׁבָּת וְאֵין דּוֹחֶה אֶת הַטֻּמְאָה, וְהוּא יוֹכִיחַ לְפֶסַח רִאשׁוֹן שֶׁאַף עַל פִּי שֶׁדּוֹחֶה אֶת הַשַּׁבָּת לֹא יִדְחֶה אֶת הַטֻּמְאָה. תַּלְמוּד לוֹמַר "בְּמֹעֲדוֹ", בָּא הַכָּתוּב וְלִמֵּד עַל פֶּסַח רִאשׁוֹן שֶׁכְּשֵׁם שֶׁדּוֹחֶה אֶת הַשַּׁבָּת כָּךְ דּוֹחֶה אֶת הַטֻּמְאָה.

יָכוֹל אַף שְׁלָמִים הַבָּאִים עִמּוֹ יְהוּ דּוֹחִין אֶת הַשַּׁבָּת וְאֶת הַטֻּמְאָה. תַּלְמוּד לוֹמַר "אוֹתוֹ", אֹתוֹ דּוֹחֶה אֶת הַשַּׁבָּת וְאֶת הַטֻּמְאָה וְאֵין שְׁלָמִים הַבָּאִים עִמּוֹ דּוֹחִין אֶת הַשַּׁבָּת וְאֶת הַטֻּמְאָה. אֵימָתַי מֵבִיא עִמּוֹ חֲגִיגָה. בִּזְמַן שֶׁהוּא בָא בְּחֹל  וּבְמֻעָט. חֲגִיגָה הָיְתָה בָאָה מִן הַבָּקָר וּמִן הַצֹּאן. יָכוֹל אֵין לִי שֶׁהוּא דּוֹחֶה אֶת הַשַּׁבָּת אֶלָּא בִּשְׁחִיטָתוֹ. אָמַרְתָּ וְיַעֲשׂוּ, וְיַעֲשׂוּ, רִבָּה קִבּוּל דָּמוֹ וּזְרִיקָתוֹ וּמִחוּי קְרָבָיו וְהֶקְטֵר חֲלָבָיו.  רַבִּי אֱלִיעֶזֶר מוֹסִיף אַרְבָּעָה דְּבָרִים, XאY חֲתִיכַת יַבַּלְתּוֹ, XבY וְנוֹתֵן מַשְׁכּוֹן וְלוֹקֵחַ, XגY הַרְכָּבָתוֹ מִירוּשָׁלַיִם לְהַר הַבַּיִת, XדY וַהֲבָאָתוֹ לְחוּץ לַתְּחוּם, שֶׁהָיָה רַבִּי יְהוֹשֻׁעַ אוֹמֵר הֲבָאָתוֹ מִחוּץ לַתְּחוּם אֵינוֹ דּוֹחֶה אֶת הַשַּׁבָּת. רַבִּי אֱלִיעֶזֶר אוֹמֵר דּוֹחֶה הוּא מִקַּל וָחֹמֶר, אִם הִתַּרְתָּ שְׁחִיטָה, שֶׁהִיא מִשּׁוּם מְלָאכָה, לֹא נַתִּיר הֲבָאָה, שֶׁהִיא מִשּׁוּם שְׁבוּת. (לֹא כָּל שֶׁכֵּן) אֲמַר לֵיהּ רַבִּי יְהוֹשֻׁעַ, הֲרֵי שְׁחִיטָה שֶׁהִיא בְּמִקְרָאֵי קֹדֶשׁ בִּגְבוּלִין תּוֹכִיחַ, שֶׁהִתִּיר בָּהּ מִשּׁוּם מְלָאכָה וְאָסַר בָּהּ מִשּׁוּם שְׁבוּת. אֲמַר לֵיהּ רַבִּי אֱלִיעֶזֶר מַה זֶּה, יְהוֹשֻׁעַ, אֵין דָּנִין רְשׁוּת מחוֹבָה וְלֹא חוֹבָה מֵרְשׁוּת, וְלֹא רְשׁוּת מֵרְשׁוּת לִגְזֵרָה שָׁוָה, וְחוֹבָה מֵחוֹבָה לִגְזֵרָה שָׁוָה. נִסְתַּלֵּק רַבִּי יְהוֹשֻׁעַ וְקִפַּח רַבִּי עֲקִיבָא, אֲמַר לֵיהּ הֲרֵי מִי שֶׁהִזָּה הַזָּאָה רִאשׁוֹנָה וְאֵרַע יוֹם שְׁבִיעִי שֶׁלּוֹ בְּיוֹם שַׁבָּת בְּעֶרֶב פֶּסַח אוֹמֵר אַתָּה לוֹ שֶׁיַּזֶּה שֶׁיֹּאכַל אֶת הַפָּסַח.  אֲמַר לֵיהּ רַבִּי אֱלִיעֶזֶר הוּא עִיקָר דִּינִי, אִם הִתַּרְתָּ שְׁחִיטָה שֶׁהִיא מִשּׁוּם מְלָאכָה לֹא נַתִּיר הַזָּאָה שֶׁהִיא מִשׁוּם שְׁבוּת.  אֲמַר לֵיהּ רַבִּי עֲקִיבָא אַתָּה כּוֹפֵר בִּי וְאֲנִי כּוֹפֵר בְּךָ, אִם אָסַרְתָּ הַזָּאָה שֶׁהִיא מִשּׁוּם שְׁבוּת לֹא נֶאֱסֹר שְׁחִיטָה שֶׁהִיא מִשּׁוּם מְלָאכָה. אֲמַר לֵיהּ רַבִּי אֱלִיעֶזֶר עֲקִיבָא, אֵין אַתָּה יָכוֹל לִכְפֹּר בִּי לְעוֹלָם, מִפְּנֵי שֶׁאָמְרָה תּוֹרָה בְּמוֹעֲדוֹ דּוֹחֶה אֶת הַשַּׁבָּת בְּמוֹעֲדוֹ דּוֹחֶה אֶת הַטֻּמְאָה. אֲמַר לֵיהּ הָבֵא לִי מוֹעֵד לְאֵלּוּ כְּמוֹעֲדוֹ לִשְׁחִיטָה.

"בְּאַרְבָּעָה עָשָׂר יוֹם בַּחֹדֶשׁ הַזֶּה בֵּין הָעַרְבַּיִם". בְּאַרְבָּעָה מְקוֹמוֹת הוּא אוֹמֵר בֵּין הָעַרְבַּיִם, יָכוֹל בְּעַרְבוֹ שֶׁל עֶרֶב וּבְעַרְבוֹ שֶׁל שַׁחַר וּבַחֲצוֹת הַיּוֹם כָּאן הִיא שְׁחִיטַת הַפָּסַח. תַּלְמוּד לוֹמַר "בֵּין הָעַרְבַּיִם", בָּא לְחַלֵּק, בֵּין הָעַרְבַּיִם שְׁנַיִם. אִי בָּעֶרֶב, מִשֶּׁחָשְׁכָה. אָמַר הַכָּתוּב הַשְּׁלִישִׁי בֵּין הָעַרְבַּיִם. אִי בֵּין הָעַרְבַּיִם, בֵּין הַשְּׁמָשׁוֹת. אָמַרְתָּ בָּרְבִיעִי בֵּין הָעַרְבַּיִם, בָּא לְחַלֵּק בֵּין חֲצוֹת הַיּוֹם וּבֵין לַיְלָה בֵּין שְׁמֹנֶה שָׁעוֹת וּמֶחֱצָה.  כָּל יְמוֹת הַשָּׁנָה הָיָה תָּמִיד נִשְׁחַט בִּשְׁמוֹנֶה וּמֶחֱצָה וְקָרֵב בְּתֵשַׁע וּמֶחֱצָה, עַרְבֵי פְסָחִים הָיָה נִשְׁחָט בְּשֶׁבַע וּמֶחֱצָה וְקָרֵב בִּשְׁמוֹנֶה וּמֶחֱצָה, וְהַפֶּסַח אַחֲרָיו. בִּזְמַן שֶׁחָל עֶרֶב פֶּסַח לִהְיוֹת עֶרֶב שַׁבָּת רַבִּי יִשְׁמָעאֵל אוֹמֵר כְּסִדּוּרוֹ בְּעֶרֶב שַׁבָּת.  רַבִּי עֲקִיבָא אוֹמֵר כְּסִדּוּרוֹ בְּחֹל.

"חֻקַּת", (בְּ)חֻקֹּתַ"י", חֻקֹּתָ"יו", "כְּכָל" חֻקֹּתָיו. מִשְׁפָּט (בְּ)מִשְׁפַּט"י", מִשְׁפָּטָ"יו", "כְּכָל" מִשְׁפָּטָיו. לִתֵּן בְּפֶסַח דּוֹרוֹת מַה שֶּׁלִּמֵּד בְּפֶסַח מִצְרַיִם (שמות יב, ה) "שֶׂה תָמִים זָכָר בֶּן שָׁנָה", אַף שֶׁל דּוֹרוֹת כֵּן. מַה לִּמֵּד בְּפֶסַח מִצְרַיִם, (שם) "מִן הַכְּבָשִׂים וּמִן הָעִזִּים", אַף שֶׁל דּוֹרוֹת כֵּן.

"כְּכָל חֻקֹּתָיו". אֵלּו מִצְווֹת שֶׁבְּגוּפוֹ, שֶׂה תָמִים זָכָר בֶּן שָׁנָה.  וּכְכָל מִשְׁפָּטָיו אֵלּוּ מִצְווֹת שֶׁעַל גּוּפוֹ, לִשִׁבְעָה וּלְמַצָּה וּלְבִעוּר חָמֵץ.

{pפסוק דp}  "וַיְדַבֵּר מֹשֶׁה אֶל בְּנֵי יִשְׂרָאֵל לַעֲשׂת הַפָּסַח". לָמָּה נֶאֱמַר. לְפִי שֶׁהוּא אוֹמֵר  "וַיְדַבֵּר מֹשֶׁה אֶת מֹעֲדֵי ה' אֶל בְּנֵי יִשְׂרָאֵל", וּמַה תַּלְמוּד לוֹמַר "וַיְדַבֵּר מֹשֶׁה אֶל בְּנֵי יִשְׂרָאֵל לַעֲשׂת הַפָּסַח". אָמַר לָהֶם שִׁמְרוּ אֶת הַפֶּסַח בִּזְמַנּוֹ, נִמְצְאוּ מוֹעֲדוֹת כְּתִקּוּנָן. דָּבָר אַחֵר מְלַמֵּד שֶׁשָּׁמַע פָּרָשָׁה זוֹ מִסִּינַי וַאֲמָרָהּ לָהֶם וְחָזַר וּשְׁנָאָהּ לָהֶם בִּשְׁעַת הַמַּעֲשֶׂה. דָּבָר אַחֵר אָמַר לָהֶם הִלְכוֹת פֶּסַח בְּפֶסַח, הִלְכוֹת עֲצֶרֶת בַּעֲצֶרֶת, הִלְכוֹת חַג בֶּחָג. מִּכָּאן אָמְרוּ מֹשֶׁה תִּקֵּן לָהֶם לְיִשְׂרָאֵל לִהְיוֹת שׁוֹאֲלִין בָּעִנְיָן וְדוֹרְשִׁין בָּעִנְיָן.

{pפסוק ה-וp}  "וַיַעֲשׂוּ אֶת הַפֶּסַח בָּרִאשׁוֹן" וְגוֹ'. בִּגְנוּת יִשְׂרָאֵל הַכָּתוּב מְדַבֵּר שֶׁלֹא עָשׂוּ אֶלָּא פֶּסַח זֶה בִּלְבַד, וְכֵן הוּא אוֹמֵר (עמוס ה, כב) "הֲזְבָחִים וּמִנְחָה הִגַּשְׁתֶּם לִי בַּמִדְבָּר". רַבִּי שִׁמְעוֹן בֶּן יוֹחַאי אוֹמֵר, יִשְׂרָאֵל לֹא הָיוּ מַקְרִיבִין, וּמִי הָיָה מַקְרִיב, שִׁבְטוֹ שֶׁל לֵוִי, שֶׁנֶּאֱמַר  "יָשִׂימוּ קְטוֹרָה בְּאַפֶּךָ", וְאוֹמֵר (שמות לב, כו) "וַיַּעֲמֹד מֹשֶׁה בְּשַׁעַר הַמַּחֲנֶה" וְגוֹ'. יִשְׂרָאֵל עָבְדוּ אֱלִילִים וְשִׁבְטוֹ שֶׁל לֵוִי לֹא עָבְדוּ אֱלִילִים, שֶׁנֶּאֱמַר (דברים לג, ט) "כִּי שָׁמְרוּ אִמְרָתֶךָ", וְאוֹמֵר  "כִּי מֻ(וּ)לִים הָיוּ כָּל הָעָם" וְגוֹ'. יִשְׂרָאֵל לֹא הָיוּ מָלִין, וּמִי הָיָה מָל, שִׁבְטוֹ שֶׁל לֵוִי, שֶׁנֶּאֱמַר (דברים שם) "וּבְרִיתְךָ יִנְצֹרוּ". כְּכָל אֲשֶׁר צִוָּה ה' אֶת מֹשֶׁה כֵּן עָשׂוּ בְּנֵי יִשְׂרָאֵל. לְהוֹדִיעַ שִׁבְחָן שֶׁל יִשְׂרָאֵל שֶׁכְּשֵׁם שֶׁאָמַר מֹשֶׁה לָהֶן כֵּן עָשׂוּ.

אִי אֶפְשָׁר לוֹמַר הָיוּ מַקְרִיבִין, שֶׁהֲרֵי כְּבָר נֶאֱמַר (עמוס ה, כב) "הֲזְבָחִים וּמִנְחָה" וְגוֹ', מְלַמֵּד שֶׁלֹּא הָיוּ מַקְרִיבִין, וְאִי אֶפְשָׁר לוֹמַר שֶׁלֹּא הָיוּ מַקְרִיבִין, שֶׁהֲרֵי כְּבָר נֶאֱמַר "וַיַּעֲשׂוּ" וְגוֹ' כְּכָל אֲשֶׁר צִוָּה ה'. הָא מַה הַדָּבָר מְלַמֵּד. שֶׁהָיָה שִׁבְטוֹ שֶׁל לֵוִי מַקְרִיב מִשֶּׁלּוֹ כָּל קָרְבְּנוֹת צִבּוּר אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר, וּכְשֵׁרֵי יִשְׂרָאֵל סְמוּכִין לוֹ.

שׁוֹאֲלִין וְדוֹרְשִׁין בְּהִלְכוֹת הַפֶּסַח קֹדֶם הַפֶּסַח שְׁלֹשִׁים יוֹם, שֶׁהֲרֵי מֹשֶׁה עוֹמֵד בְּפֶסַח רִאשׁוֹן וּמַזְהִיר עַל פֶּסַח שֵׁנִי,  שֶׁנֶּאֱמַר "וְיַעֲשׂוּ בְנֵי יִשְׂרָאֵל אֶת הַפָּסַח בְּמוֹעֲדוֹ", וּכְתִיב "וַיְהִי אֲנָשִׁים" וְגוֹ'. רַבָּן שִׁמְעוֹן בֶּן גַּמְלִיאֵל אוֹמֵר שְׁתֵּי שַׁבָּתוֹת,  שֶׁהֲרֵי מֹשֶׁה עוֹמֵד בְּרֹאשׁ חֹדֶשׁ וּמַזְהִיר עַל הַפֶּסַח, שֶׁנֶּאֱמַר (לעיל פסוק א) "וַיְדַבֵּר ה' אֶל מֹשֶׁה בְמִדְבַּר סִינַי בַּשָּׁנָה הַשֵּׁנִית", וּכְתִיב בַּתְרֵיהּ  "וְיַעֲשׂוּ בְנֵי יִשְׂרָאֵל אֶת הַפָּסַח". כְּתִיב הָכָא "בְמִדְבַּר סִינַי" וּכְתִיב הָתָם (לעיל א, א) "וַיְדַבֵּר ה' אֶל מֹשֶׁה בְּמִדְבַּר סִינַי בְּאֹהֶל מוֹעֵד בְּאֶחָד לַחֹדֶשׁ". אָתְיָא מִדְבָּר מִדְבָּר, מַה לְּהַלָּן רֹאשׁ חֹדֶשׁ אַף כָּאן רֹאשׁ חֹדֶשׁ. וְנִכְתּוּב בְּרֵישָׁא דְּחֹדֶשׁ רִאשׁוֹן וְהָדָר נִכְתּוּב דְּחֹדֶשׁ שֵׁנִי. [אֲמַר רַב מְנַשְׁיָא בַּר תַּחְלִיפָא], זֹאת אוֹמֶרֶת אֵין מֻקְדָּם וּמְאֻחָר בַּתּוֹרָה, וְלָא אֲמָרָן אֶלָּא בִּתְרֵי עִנְיָנֵי אֲבָל בְּחָד עִנְיָנָא  מַאי דְּמֻקְדָּם מֻקְדָּם וּמַאי דִּמְאֻחָר מְאֻחָר, דְּאִי לָא תֵימָא הָכֵי  כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט וְדִלְמָא פְּרָט וּכְלָל הוּא (אֲבָל בִּתְרֵי עִנְיָנֵי אֵין מֻקְדָּם וּמְאֻחָר) וְכוּ', וַאֲפִלּוּ לְמָאן דַּאֲמַר כְּלָל וּפְרָט הַמְרֻחָקִין זֶה מִזֶּה דָּנִין בִּכְלָל וּפְרָט הָנֵי מִלֵּי בְּחַד עִנְיָנָא אֲבָל בִּתְרֵי עִנְיָנֵי אֵין דָּנִין.

{rרמז תשכאr}  שְׁלוּחֵי מִצְוָה פְּטוּרִין מִן הַסֻּכָּה. מָנָּא הָנֵי מִלֵּי. דְּתָנוּ רַבָּנָן (וּבְלֶכְתְּךָ בַּדֶּרֶךְ)  ["בְּשִׁבְתְּךָ בְּבֵיתֶךָ"] פְּרָט לְעוֹסֵק בְּמִצְוָה וְכוּ'. הָא מֵהָכָא נָפְקָא, הָא מֵהָתָם נַפְקָא, דְּתָנְיָא וַיְהִי אֲנָשִׁים אֲשֶׁר הָיוּ טְמֵאִים לְנֶפֶשׁ אָדָם, נוֹשְׂאֵי אֲרוֹנוֹ שֶׁל יוֹסֵף הָיוּ דִּבְרֵי רַבִּי יוֹסֵי הַגְּלִילִי, רַבִּי עֲקִיבָא אוֹמֵר מִישָׁאֵל וְאֶלְצָפָן הָיוּ, רַבִּי יִצְחָק אוֹמֵר אִם נוֹשְׂאֵי אֲרוֹנוֹ שֶׁל יוֹסֵף הָיוּ כְּבָר הָיוּ יְכוֹלִין לִטָּהֵר, [אִם מִישָׁאֵל וְאֶלְצָפָן הָיוּ הָיוּ יְכוֹלִין לִטָּהֵר], אֶלָּא מִי הָיוּ, טְמֵאֵי מֵת מִצְוָה הָיוּ, וְחָל שְׁבִיעִי שֶׁלָּהֶן בְּעֶרֶב הַפֶּסַח, שֶׁנֶּאֱמַר "וְלֹא יָכְלוּ לַעֲשׂת הַפֶּסַח בַּיּוֹם הַהוּא", בַּיּוֹם הַהוּא אֵין יְכוֹלִין לַעֲשׂוֹת הָא לְמָחָר יְכוֹלִין לַעֲשׂוֹת.  צְרִיכָא דְּאִי אַשְׁמְעִינָן הָתָם, מִשּׁוּם דְּלָא מָטָא זְמַן חִיּוּבָא דְּפֶסַח, אֲבָל הָכָא דְּמָטָא זְמַן קְרִיאַת שְׁמַע אֵימָא לָא, צְרִיכָא. וְאִי אַשְׁמְעִינָן הָכָא, מִשּׁוּם דְּלֵיכָא כָּרֵת, אֲבָל הָתָם דְּאִיכָּא כָּרֵת אֵימָא לָא, צְרִיכָא.

"וְלֹא יָכְלוּ לַעֲשׂת הַפֶּסַח בַּיּוֹם הַהוּא". שֶׁבְּאוֹתוֹ הַיּוֹם נִטְמְאוּ.  אִסִּי בֶּן יְהוּדָה אוֹמֵר וְלֹא יָכְלוּ לַעֲשׂת,  מְתַקְּנִין הָיוּ עַצְמָן לֶעָתִיד לָבוֹא. רַבִּי אֱלִיעֶזֶר בְּרַבִּי שִׁמְעוֹן אוֹמֵר יְכוֹלִין הָיוּ לַעֲשׂוֹתוֹ בַּיּוֹם שֶׁלְּאַחֲרָיו מִפְּנֵי שֶׁהָיָה שְׁלִישִׁי לְהַזָּיָתָן.

"וַיִּקְרְבוּ לִפְנֵי מֹשֶׁה וְלִפְנֵי אַהֲרֹן". אִם מֹשֶׁה לֹא הָיָה יוֹדֵעַ, אַהֲרֹן הָיָה יוֹדֵעַ, אֶלָּא סָרֵס הַמִּקְרָא וְדָרְשֵׁהוּ דִּבְרֵי רַבִּי יֹאשִׁיָּה. אַבָּא חָנָן אוֹמֵר מִשּׁוּם רַבִּי אֱלִיעֶזֶר בְּבֵית הַמִּדְרָשׁ הָיוּ יוֹשְׁבִין וּבָאוּ וְעָמְדוּ לִפְנֵיהֶן.

{pפסוק ז-חp}  "וַיֹּאמְרוּ הָאֲנָשִׁים הָהֵמָּה אֵלָיו". מַגִּיד שֶׁהָיוּ בְּנֵי אָדָם כְּשֵׁרִים וְצַדִּיקִים וַחֲרֵדִים עַל הַמִּצְווֹת. רַבִּי אוֹמֵר אֵינוֹ צָרִיךְ, הֲרֵי הוּא אוֹמֵר וַיֹּאמְרוּ הָאֲנָשִׁים הָהֵמָּה אֵלָיו, שֶׁאֵין תַּלְמוּד לוֹמַר "הָהֵמָּה", אֶלָּא מַגִּיד שֶׁאֵין נִשְׁאָלִין אֶלָּא לְבַעַל הַמַּעֲשֶׂה. לָמָּה נִגָּרַע לְבִלְתִּי הַקְרִיב וְגוֹ'. אָמַר לָהֶם אֵין קָדָשִׁים קְרֵבִין בְּטֻמְאָה. אָמְרוּ לוֹ אִם כֵּן יִזָּרֵק הַדָּם עָלֵינוּ וְהַבָּשָׂר יֵאָכֵל לִטְהוֹרִים, וְהַדִּין נוֹתֵן וּמָה חַטָּאת, שֶׁהִיא קֹדֶשׁ קָדָשִׁים, דָּמָהּ נִזְרָק עַל הַטְּמֵאִים וּבְשָׂרהּ נֶאֱכָל לִטְהוֹרִין, פֶּסַח, שֶׁהוּא קָדָשִׁים קַלִּים, דִּין הוּא שֶׁיִּזָּרֵק הַדָּם עַל הַטְּמֵאִים וְהַבָּשָׂר נֶאֱכַל לִטְהוֹרִים. אָמַר לָהֶם אֵין קָדָשִׁים קְרֵבִין בְּטֻמְאָה. אָמְרוּ לֵיהּ אִם קָדָשִׁים שֶׁיֵּשׁ לָהֶם אַחֲרָיוּת יְהוּ קְרֵבִין, קָדָשִׁים שֶׁאֵין לָהֶם אַחֲרָיוּת לֹא יְהוּ קְרֵבִין. אָמַר לָהֶם לֹא שָׁמַעְתִּי, עִמְדוּ וְאֶשְׁמְעָה מַה יְּצַוֶּה ה' לָכֶם, כְּאָדָם שֶׁאוֹמֵר אֶשְׁמַע דָּבָר מִפִּי רַבִּי. אַשְׁרֵי יְלוּד אִשָּׁה שֶׁכָּךְ הוּא מֻבְטָח שֶׁכָּל זְמַן שֶׁהוּא רוֹצֶה הָיָה מְדַבֵּר עִמּוֹ. אָמַר רַבִּי חִדְקָא שִׁמְעוֹן הַשִׁקְמוֹנִי הָיָה לִי חָבֵר מִתַּלְמִידֵי רַבִּי עֲקִיבָא, וְאוֹמֵר יוֹדֵעַ הָיָה מֹשֶׁה שֶׁאֵין טְמֵאִין אוֹכְלִין אֶת הַפֶּסַח. עַל מָה נֶחֶלְקוּ, אִם נִזְרֹק הַדָּם עֲלֵיהֶן אִם לָאו. רְאוּיָה הָיְתָה פָּרָשַׁת טְמֵאִים שֶׁתֵּאָמֵר עַל יְדֵי מֹשֶׁה, אֶלָּא שֶׁזָּכוּ אֵלּוּ שֶׁתֵּאָמֵר עַל יְדֵיהֶן, שֶׁמְּגַלְגְּלִין זְכוּת עַל יְדֵי זַכַּאי וְחוֹבָה עַל יְדֵי חַיָּב.

"וַיֹּאמְרוּ הָאֲנָשִׁים". בַּעֲלֵי שֵׁמוֹת הָיוּ. הָהֵמָּה אֵלָיו. הֵם מֵעַצְמָן דִּבְּרוּ, לֹא הֻצְרְכוּ לִשְׁלֹחַ שָׁלִיחַ. אֲנַחְנוּ. יְחִידִים, אֲנַחְנוּ טְמֵאִים לְנֶפֶשׁ אָדָם. אֵין בְּתוֹכֵנוּ לֹא זָבִין וְלֹא מְצֹרָעִין.  בְּמֹעֲדוֹ. אֶת שֶׁהוּא בְּמוֹעֲדוֹ בְּהִכָּרֵת, וְאֵין שֵׁנִי בְּהִכָּרֵת. דָּבָר אַחֵר "בְּמֹעֲדוֹ". מִשֶּׁעָבַר זְמַנּוֹ אִי אֶפְשָׁר לַעֲשׂוֹת. בְּתוֹךְ בְּנֵי יִשְׂרָאֵל. לֹא שֶׁיִּהְיוּ כִּמְנֻדִּין. בְּתוֹךְ בְּנֵי יִשְׂרָאֵל. לֹא שֶׁאָנוּ מְבַקְּשִׁים אֲכִילָה וּשְׁתִיָּה, אֶלָּא שֶׁיִּזָּרֵק עָלֵינוּ הַדָּם. עִמְדוּ וְאֶשְׁמְעָה. כְּדָאִין אַתֶּם שֶׁיְּדַבֵּר עִמָּכֶם. דָּבָר אַחֵר כְּדָאִין אַתֶּם שֶׁיְּדַבֵּר עִמִּי עַל יֶדְכֶם.

{pפסוק ט-יגp}  "אִישׁ אִישׁ כִּי יִהְיֶה טָמֵא". זֶה דָּבָר שֶׁשָּׁאָל. אוֹ בְדֶרֶךְ רְחֹקָה. זֶה דָּבָר שֶׁלֹּא שָׁאָל. כִּי יִהְיֶה טָמֵא לָנֶפֶשׁ. אֵין לִי אֶלָּא טְמֵא מֵת, שְׁאָר טְמֵאִים מִנָּיִן. תַּלְמוּד לוֹמַר "אוֹ בְדֶרֶךְ רְחֹקָה" הֲרֵי אַתָּה דָן בִּנְיַן אָב מִבֵּין שְׁנֵיהֶם, לֹא רְאִי טְמֵא מֵת כִּרְאִי דֶרֶךְ רְחוֹקָה וְלֹא רְאִי דֶרֶךְ רְחוֹקָה כִּרְאִי טְמֵא מֵת, הַצַּד הַשָׁוֶה שֶׁבָּהֶן שֶׁלֹּא עָשָׂה אֶת הָרִאשׁוֹן יַעֲשֶׂה אֶת הַשֵּׁנִי, כָּךְ כָּל שֶׁלֹּא עָשָׂה אֶת הָרִאשׁוֹן יַעֲשֶׂה אֶת הַשֵּׁנִי.

"בְּדֶרֶךְ רְחֹקָה". אֵינִי יוֹדֵעַ אֵיזוֹהִי דֶּרֶךְ רְחוֹקָה, וְשִׁעֲרוּ חֲכָמִים כָּל שֶׁהָיָה בִּשְׁעַת שְׁחִיטַת הַפֶּסַח מִן הַמּוֹדִיעִים וְלַחוּץ. רַבִּי עֲקִיבָא אוֹמֵר נֶאֱמַר "טְמֵא מֵת" וְנֶאֱמַר "דֶרֶךְ רְחֹקָה", מַה טְּמֵא מֵת רָצָה לַעֲשׂוֹת וְאֵין יָכוֹל, אַף דֶּרֶךְ רְחֹקָה רָצָה לַעֲשׂוֹת וְאֵין יָכוֹל. רַבִּי אֱלִיעֶזֶר אוֹמֵר נֶאֱמַר רִחוּק מָקוֹם בְּמַעֲשֵׂר וְנֶאֱמַר רִחוּק מָקוֹם בְּפֶסַח, מָה רִחוּק מָקוֹם הָאָמוּר בְּמַעֲשֵׂר חוּץ לִמְקוֹם אֲכִילָתוֹ, אַף רִחוּק מָקוֹם הָאָמוּר בְּפֶסַח חוּץ לִמְקוֹם אֲכִילָתוֹ, אֵיזֶהוּ מְקוֹם אֲכִילָתוֹ, מִפֶּתַח יְרוּשָׁלַיִם וְלִפְנִים. רַבִּי יְהוּדָה אוֹמֵר מִשְּׁמוֹ נֶאֱמַר רִחוּק מָקוֹם בְּמַעֲשֵׂר וְנֶאֱמַר רְחוּק מָקוֹם בְּפֶסַח, מָה רִחוּק הָאָמוּר בְּמַעֲשֵׂר חוּץ לִמְקוֹם הֶכְשֵׁרוֹ, אַף רִחוּק מָקוֹם הָאָמוּר בְּפֶסַח חוּץ לִמְקוֹם הֶכְשֵׁרוֹ, וְאֵיזֶהוּ מְקוֹם הֶכְשֵׁרוֹ, מִפֶּתַח הָעֲזָרָה וְלִפְנִים.

"דַּבֵּר אֶל בְּנֵי יִשְׂרָאֵל". בְּנֵי יִשְׂרָאֵל עוֹשִׂים פֶּסַח שֵׁנִי, וְאֵין הַגֵּרִים עוֹשִׂין פֶּסַח שֵׁנִי. אִישׁ. אִישׁ עוֹשֶׂה פֶּסַח שֵׁנִי, וְאֵין קָטָן עוֹשֶׂה פֶּסַח שֵׁנִי. רַבִּי שִׁמְעוֹן אוֹמֵר אִישׁ עוֹשֶׂה פֶּסַח שֵׁנִי, וְאֵין צִבּוּר עוֹשִׂים פֶּסַח שֵׁנִי. אִישׁ. לְרַבּוֹת אֶת כָּל שֶׁלֹּא נִזְרַק עֲלֵיהֶם אֶת הַדָּם שֶׁיְּהוּ עוֹשִׂים פֶּסַח שֵׁנִי.

"כִּי יִהְיֶה טָמֵא וְעָשָׂה פֶסַח". יָכוֹל כָּל הַטְּמֵאִים יְהוּ עוֹשִׂים פֶּסַח,  הֲרֵי מִי שֶׁהֻזָּה הַזָּאָה אַחַת וְזָב שֶׁרָאָה רְאִיָּה אַחַת וְהַקָּטָן וְהַחוֹלֶה וּמְחֻסַּר כִּפּוּרִים וּטְבוּל יוֹם וְהָאוֹנֵן וְהַמְפַקֵּחַ אֶת הַגַּל וְכֹל מִי שֶׁהִבְטִיחוּהוּ לְהוֹצִיאוֹ מִן בֵּית הָאֲסוּרִין. תַּלְמוּד לוֹמַר "כִּי יִהְיֶה טָמֵא לָנֶפֶשׁ", טְמֵא מֵת עוֹשֶׂה פֶסַח שֵׁנִי וְאֵין כָּל אֵלּוּ עוֹשִׂים פֶּסַח שֵׁנִי. אוֹ בְדֶרֶךְ רְחֹקָה לָכֶם. יָכוֹל יוֹצְאֵי מִצְרַיִם, מִנַּיִן אַף לְדוֹרוֹת. אָמַרְתָּ לְדֹרֹתֵיכֶם, אַף לְדוֹרוֹת. וְעָשָׂה פֶסַח לַה'. אֶת הַיְחִידִים. וְעָשָׂה. בַּעֲשֵׂה.

מִי שֶׁהָיָה טָמֵא אוֹ בְדֶרֶךְ רְחוֹקָה וְלֹא עָשָׂה אֶת הָרִאשׁוֹן, יַעֲשֶׂה אֶת הַשֵּׁנִי. שָׁגַג אוֹ נֶאֱנַס וְלֹא עָשָׂה אֶת הָרִאשׁוֹן, יַעֲשֶׂה אֶת הַשֵּׁנִי. אִם כֵּן לָמָּה נֶאֱמַר "טָמֵא אוֹ בְדֶרֶךְ רְחֹקָה". שֶׁאֵלּוּ  פְטוּרִים מֵהִכָּרֵת וְאֵלּוּ חַיָּבִין בְּכָרֵת. וְאֵיזוֹהִי דֶּרֶךְ רְחוֹקָה  וְכוּ'.

תָּנוּ רַבָּנָן אֵלּוּ שֶׁעוֹשִׂים אֶת הַשֵּׁנִי, הַזָּבִין וְהַזָּבוֹת, הַמְּצֹרָעִין וְהַמְצֹרָעוֹת, בּוֹעֲלֵי נִדּוֹת וְהַיּוֹלְדוֹת וְהַשּׁוֹגְגִין וְהָאֲנוּסִין וְהַמְּזִידִין וְטָמֵא וְשֶׁהָיָה בְּדֶרֶךְ רְחוֹקָה. אִם כֵּן לָמָּה נָאֱמַר "טָמֵא".  [לָמָּה נֶאֱמַר], דְּאִי בָּעֵי לְמֶעְבַּד בָּרִאשׁוֹן לָא שָׁבְקִינַן לֵיהּ. אֶלָּא לָמָּה נֶאֱמַר "בְדֶרֶךְ רְחֹקָה". לְפָטְרוֹ מִן הַכָּרֵת. וְאִשָּׁה בְּשֵׁנִי מִי מִיחָיְּיבָה, וְהָתַּנְיָא יָכוֹל לֹא יְהוּ עוֹשִׂין אֶת הַשֵּׁנִי אֶלָּא טְמֵא מֵת וְשֶׁהָיָה בְּדֶרֶךְ רְחוֹקָה, זָבִין וּמְצֹרָעִין וּבוֹעֲלִי נִדּוֹת מִנַּיִן, תַּלְמוּד לוֹמַר "אִישׁ אִישׁ". לָא קָשְׁיָא, הָא רַבִּי יוֹסֵי הָא רַבִּי יְהוּדָה וְרַבִּי שִׁמְעוֹן.

תָּנוּ רַבָּנָן חַיָּב כָּרֵת עַל הָרִאשׁוֹן וְחַיָּב כָּרֵת עַל הַשֵּׁנִי [דִּבְרֵי רַבִּי]. רַבִּי נָתָן אוֹמֵר חַיָּב כָּרֵת עַל הָרִאשׁוֹן וּפָטוּר עַל הַשֵּׁנִי.  רַבִּי חֲנַנְיָא בֶּן עֲקַבְיָא אוֹמֵר אַף עַל הָרִאשׁוֹן אֵינוֹ חַיָּב כָּרֵת אֶלָּא אִם כֵּן לֹא עָשָׂה אֶת הַשֵּׁנִי. וְאָזְדוּ לִטַעֲמַיְהוּ, דְּתַנְיָא גֵּר שֶׁנִּתְגַּיֵּר בֵּין שְׁנֵי פְּסָחִים וְכֵן קָטָן שֶׁהִגְדִּיל בֵּין שְׁנֵי פְּסָחִים חַיָּבִים לַעֲשׂוֹת פֶּסַח שֵׁנִי [דִּבְרֵי רַבִּי]. רַבִּי נָתָן אוֹמֵר כָּל שֶׁזָּקוּק לָרִאשׁוֹן זָקוּק לַשֵּׁנִי, וְכָל שֶׁאֵינוֹ זָקוּק לָרִאשׁוֹן אֵינוֹ זָקוּק לַשֵּׁנִי. בְּמַאי קָמִיפְלְגֵי רַבִּי סְבַר, שֵׁנִי רֶגֶל בִּפְנֵי עַצְמוֹ הוּא, וְרַבִּי נָתָן סְבַר שֵׁנִי תַּשְׁלוּמִין דְּרִאשׁוֹן הוּא, [תִּקּוּנֵי לָרִאשׁוֹן לָא מְתַּקִין לֵיהּ]. וְרַבִּי חֲנַנְיָא בֶּן עֲקַבְיָא סְבַר שֵׁנִי תַּקָּנָתָא דְּרִאשׁוֹן הוּא. וּשְׁלָשְׁתָּן מִקְרָא אֶחָד דָּרְשׁוּ, וְהָאִישׁ אֲשֶׁר הוּא טָהוֹר וּבְדֶרֶךְ לֹא הָיָה וְחָדַל לַעֲשׂוֹת הַפֶּסַח. רַבִּי סְבַר וְחָדַל לַעֲשׂוֹת וְנִכְרְתָה, דְּלֹא עֲבַד בָּרִאשׁוֹן, אִי נַמֵּי קָרְבַּן ה' לֹא הִקְרִיב בְּמֹעֲדוֹ, בַּשֵּׁנִי, חֶטְאוֹ יִשָּׂא הָאִישׁ הַהוּא, כָּרֵת הוּא, קָסְבַר מְגַדֵּף הַיְנוּ מְבָרֵךְ אֶת הַשֵּׁם וּכְתִיב בֵּיהּ בִּמְבָרֵךְ אֶת הַשֵּׁם (ויקרא כד, טו) "וְנָשָׂא חֶטְאוֹ" וְגְמַר הַאי חֶטְאוֹ דְּהָכָא מֵ"חֶטְאוֹ" דְּהָתָם, [מַה לְּהַלָּן כָּרֵת אַף כָּאן כָּרֵת], וְרַבִּי נָתָן (מַה לְּהַלָּן) [סְבַר], לֹא הִקְרִיב בְּמֹעֲדוֹ, בָּרִאשׁוֹן. הַאי חֶטְאוֹ מַאי עָבִיד לֵיהּ. קָסְבַר מְגַדֵּף לָאו הַיְנוּ מְבָרֵךְ אֶת הַשֵּׁם  וְגְמַר הַאי "חֶטְאוֹ" דְּהָתָם מֵחֶטְאוֹ דְּהָכָא, מַה הָכָא כָּרֵת אַף הָתָם כָּרֵת. וְרַבִּי חֲנַנְיָא בֶּן עֲקַבְיָא סְבַר וְחָדַל לַעֲשׂוֹת הַפֶּסַח וְנִכְרְתָה, אִם קָרְבַּן ה' לֹא הִקְרִיב בְּמֹעֲדוֹ בְּשֵּׁנִי. וְהַאי חֶטְאוֹ יִשָּׂא מַאי עָבִיד לֵיהּ. כִּדְאָמְרָן. הִילְכָּךְ הֵזִיד בָּזֶה וּבָזֶה דִּבְרֵי הַכֹּל חַיָּב. שָׁגַג בָּזֶה וּבָזֶה דִּבְרֵי הַכֹּל פָּטוּר. הֵזִיד בָּרִאשׁוֹן וְשָׁגַג בַּשֵּׁנִי, לְרַבִּי וְרַבִּי נָתָן חַיָּב, לְרַבִּי חֲנַנְיָא בֶּן עֲקַבְיָא פָּטוּר. שָׁגַג בָּרִאשׁוֹן וְהֵזִיד בַּשֵּׁנִי, לְרַבִּי חַיָּב, לְרַבִּי נָתָן וְרַבִּי חֲנַנְיָה בֶּן עֲקַבְיָא פָּטוּר.

בָּעֵי רַב יוֹסֵף כֹּהֵן הַמַּרְצֶה בְּתָמִיד הֻתְּרָה לוֹ טֻמְאַת הַתְּהוֹם  אוֹ לָא. אֲמַר רָבָא גְּמַר "מוֹעֲדוֹ" מֹעֲדוֹ מִפֶּסַח. וְטֻמְאַת הַתְּהוֹם גּוּפָהּ הֵיכָא כְתִיבָא. אֲמַר רַבִּי אֶלְעָזָר אֲמַר קְרָא (לעיל ו, ט) "וְכִי יָמוּת מֵת עָלָיו", בִּמְחֻוֶּרֶת עָלָיו. אַשְׁכְּחָן נָזִיר, עוֹשֶׂה פֶסַח מִנָּלָן. אֲמַר רַבִּי יוֹחָנָן אֲמַר קְרָא כִּי יִהְיֶה טָמֵא לָנֶפֶשׁ אוֹ בְדֶרֶךְ רְחֹקָה לָכֶם, בִּמְחֻוֶּרֶת לָכֶם. רֵישׁ לָקִישׁ אֲמַר אוֹ בְדֶרֶךְ רְחֹקָה, [כְּדֶרֶךְ], מַה דֶּרֶךְ בְּגָלוּי אַף טֻמְאָה בְּגָלוּי. טֻמְאַת הַתְּהוֹם גְּמָרָא גְמִירֵי לָהּ, וּקְרָא אַסְמַכְתָּא בְעָלְמָא. אֵיזֶהוּ טֻמְאַת הַתְּהוֹם. כָּל שֶׁלֹּא הִכִּיר בָּהּ אָדָם בְּסוֹף הָעוֹלָם, הִכִּיר בָּהּ אָדָם בְּסוֹף הָעוֹלָם אֵין זֶה טֻמְאַת הַתְּהוֹם.

הֲרֵי שֶׁהָיוּ יִשְׂרָאֵל מֶחֱצָה טְהוֹרִים וּמֶחֱצָה טְמֵאִים רַב אֲמַר מֶחֱצָה עַל מֶחֱצָה כְּרֹב, וּטְהוֹרִים עוֹשִׂין פֶּסַח רִאשׁוֹן וּטְמֵאִים עוֹשִׂין פֶּסַח שֵׁנִי. וְרַב כַּהֲנָא אֲמַר מֶחֱצָה עַל מֶחֱצָה אֵינוֹ כְּרֹב, הַלָּלוּ עוֹשִׂין לְעַצְמָן וְהַלָּלוּ עוֹשִׂין לְעַצְמָן. מַאי טַעֲמָא דְּרַב. דִּכְתִיב "אִישׁ אִישׁ כִּי יִהְיֶה טָמֵא", אִישׁ נִדְחֶה לְפֶסַח שֵׁנִי, וְאֵין רוֹב צִבּוּר נִדְחִין לְפֶסַח שֵׁנִי אֶלָּא עָבְדֵי בְּטֻמְאָה.

{rרמז תשכבr}  "אוֹ בְדֶרֶךְ רְחֹקָה לָכֶם". נָקוּד עַל ה"א, שֶׁאֲפִלּוּ הָיָה בְּדֶרֶךְ קְרוֹבָה "וְהוּא טָמֵא" לֹא הָיָה עוֹשֶׂה עִמָּהֶן אֶת הַפָּסַח. כַּיּוֹצֵא בוֹ  "יִשְׁפֹּט ה' בֵּינִי וּבֵּינֶיךָ", שֶׁלֹּא אָמְרָה לוֹ אֶלָּא עַל הָגָר בִּלְבַד וְיֵשׁ אוֹמְרִים עַל הַמְּטִילִין אֵיבָה בֵּינוֹ לְבֵינָהּ. כַּיּוֹצֵא בוֹ (שם יח, ט) "וַיֹּאמְרוּ אֵלָיו אַיֵּה שָׂרָה אִשְׁתֶּךָ", שֶׁהָיוּ יוֹדְעִין הֵיכָן הוּא. כַּיּוֹצֵא בוֹ (שם יט, לג) "וְלֹא יָדַע בְּשָׁכְבָהּ וּבְקוּמָהּ", נָקוּד עַל וי"ו לוֹמַר בְּשָׁכְבָהּ לֹא יָדַע אֲבָל בְּקוּמָהּ יָדָע. כַּיּוֹצֵא בוֹ (שם לג, ד) "וַיִּשָּׁקֵהוּ",  שֶׁלֹּא נְשָׁקוֹ בְּכָל לִבּוֹ. רַבִּי שִׁמְעוֹן בֶּן יוֹחַאי אוֹמֵר וַהֲלֹא בְּיָדוּעַ שֶׁעֵשָׂו שׂוֹנֵא לְיַעֲקֹב, אֶלָּא נֶהֶפְכוּ רַחֲמָיו בְּאוֹתָהּ שָׁעָה וּנְשָׁקוֹ בְּכָל לִבּוֹ. כַּיּוֹצֵא בוֹ  "וַיֵּלְכוּ אֶחָיו לִרְעוֹת אֶת צֹאן", נָקוּד עַל "אֶת", שֶׁלֹּא הָלְכוּ אֶלָּא לִרְעוֹת אֶת עַצְמָם.  כַּיּוֹצֵא בוֹ (לעיל ג, לט) "כָּל פְּקוּדֵי הַלְוִים אֲשֶׁר פָּקַד מֹשֶׁה וְאַהֲרֹן", נָקוּד עַל "אַהֲרֹן", שֶׁלֹּא הָיָה אַהֲרֹן מִן הַמִּנְיָן. כַּיּוֹצֵא בוֹ  "וַנַּשִּׁים עַד נֹפַח אֲשֶׁר", נָקוּד עַל "אֲשֶׁר",  שֶׁאַף מִלְּהַלָּן הָיָה כֵּן. כַּיּוֹצֵא בוֹ (להלן כט, טו) "וְעִשָּׂרוֹן עִשָּׂרוֹן", [נָקוּד עַל "עִשָּׂרוֹן" רִאשׁוֹן], עַל שֶׁלֹּא הָיָה אֶלָּא עִשָּׂרוֹן אֶחָד בִּלְבָד. כַּיּוֹצֵא בוֹ (דברים כט, כח) "הַנִּסְתָּרֹת לַה' אֱלֹהֵינוּ וְהַנִּגְלֹת לָנוּ וּלְבָנֵינוּ עַד עוֹלָם", נָקוּד עָלָיו, אָמַר לָהֶם עֲשִׂיתֶם, הַגְּלוּיִּים אַף אֲנִי אוֹדִיעַ אֶתְכֶם הַנִּסְתָּרִים. אַף כָּאן אַתָּה אוֹמֵר אוֹ בְדֶרֶךְ רְחֹקָה, נָקוּד עַל ה"א, שֶׁאֲפִלּוּ הָיָה בְּדֶרֶךְ קְרוֹבָה וְהוּא טָמֵא לֹא הָיָה עוֹשֶׂה עִמָּהֶן אֶת הַפָּסַח. אוֹ לְדֹרֹתֵיכֶם שֶׁיִּנְהֹג הַדָּבָר לְדוֹרוֹת.

"בַּחֹדֶשׁ הַשֵּׁנִי בְּאַרְבָּעָה עָשָׂר יוֹם". הוֹסִיף כָּאן הַכָּתוּב שְׁתֵּי מִצְווֹת חוּץ מִמִּצְוָה הָאֲמוּרָה בוֹ וְאֵיזוֹ זוֹ וְעֶצֶם לֹא (תִּשְׁבְּרוּ) [יִשְׁבְּרוּ] בוֹ. כְּכָל חֻקַּת הַפֶּסַח. בַּמִּצְווֹת שֶׁבְּגוּפוֹ הַכָּתוּב מְדַבֵּר.  אוֹ אֵינוֹ אֶלָּא בַּמִּצְווֹת שֶׁעַל גּוּפוֹ. כְּשֶׁהוּא אוֹמֵר  "כְּכָל חֻקֹּתָיו וּכְכָל מִשְׁפָּטָיו תַּעֲשׂוּ אֹתוֹ" הָא מִצְווֹת שֶׁעַל גּוּפוֹ אֲמוּרוֹת, הָא מַה תַּלְמוּד לוֹמַר "כְּכָל חֻקַּת הַפֶּסַח יַעֲשׂוּ אֹתוֹ", בְּמִצְווֹת שֶׁבְּגוּפוֹ הַכָּתוּב מְדַבֵּר. אוֹ אַף לְשִׁבְעָה וּלְמַצָּה  וּלְבִעוּר חָמֵץ. תַּלְמוּד לוֹמַר "וְעֶצֶם לֹא (תִּשְׁבְּרוּ) [יִשְׁבְּרוּ] בוֹ", עֶצֶם הָיָה בַּכְּלָל וְיָצָא מִן הַכְּלָל לְלַמֵּד עַל הַכְּלָל, מָה עֶצֶם בַּמִּצְוָה שֶׁבְּגוּפוֹ הַכָּתוּב מְדַבֵּר אַף כְּשֶׁהוּא אוֹמֵר כְּכָל חֻקַּת הַפֶּסַח יַעֲשׂוּ אֹתוֹ בַּמִּצְווֹת שֶׁבְּגוּפוֹ הַכָּתוּב מְדַבֵּר. אִסִּי בֶּן (יְהוּדָה) [עֲקַבְיָא] אוֹמֵר חֻקָּה הָאֲמוּרָה בְּפֶסַח אֵינָהּ אֶלָּא בְגוּפוֹ.

"וְעֶצֶם לֹא (תִּשְׁבְּרוּ) [יִשְׁבְּרוּ] בוֹ", וְעַל מַצּוֹת וּמְרֹרִים יֹאכְלֻהוּ (כָּתוּב בְּפֶסַח מִצְרָיִם).

רַבִּי יוֹסֵי הַגְּלִילִי אוֹמֵר לְפִי שֶׁנֶּאֱמַר (שמות יב, כ) "בְּכֹל מוֹשְׁבתֵיכֶם תֹּאכְלוּ מַצּוֹת" מַצָּה הַנֶּאֱכֶלֶת בְּכָל מוֹשָׁבוֹת אַתָּה יוֹצֵא בָּהּ יְדֵי חוֹבָתְךָ וְאִי אַתָּה יוֹצֵא חוֹבָתְךָ בְּבִכּוּרִים. וְאוֹמֵר (דברים טז, ח) "שֵׁשֶׁת יָמִים תֹּאכַל מַצּוֹת", מַצָּה הַנֶּאֱכֶלֶת כָּל שִׁשָּׁה, וְאִי אַתָּה יוֹצֵא יְדֵי חוֹבָתְךָ בְּחַלּוֹת תּוֹדָה וּבִרְקִיקֵי נָזִיר מִפְּנֵי שֶׁהֵן נֶאֱכָלִין לְיוֹם אֶחָד. (תַּלְמוּד לוֹמַר "בְּכָל מוֹשְׁבֹתֵיכֶם וְגוֹ' מַצָּה הַנֶּאֱכֶלֶת בְּכָל מוֹשָׁבוֹת" וְכוּ') רַבִּי עֲקִיבָא אוֹמֵר מָה אִם שׁוֹמֵעַ אֲנִי בְּדָבָר קָצָר מִשְׁנֵיהֶן, לְפִי שֶׁנֶּאֱמַר בְּפֶסַח שֵׁנִי "עַל מַצּוֹת וּמְרֹרִים יֹאכְלֻהוּ" שֶׁאֵינוֹ צָרִיךְ לְאָמְרוֹ וַהֲלֹא כְּבָר נֶאֱמַר "כְּחֻקַּת הַפֶּסַח וּכְמִשְׁפָּטוֹ" וַהֲלֹא בִּכְלַל חֻקַּת הַפֶּסַח מַצָּה וּמָרוֹר, אֶלָּא הִקִּישׁ מַצָּה לְמָרוֹר, מַה מָּרוֹר אֵינוֹ בִכּוּרִים אַף מַצָּה אֵינָהּ בִּכּוּרִים, מַה מָּרוֹר נֶאֱכָל כָּל שִׁשָּׁה אַף מַצָּה נֶאֱכֶלֶת כָּל שִׁשָּׁה וְאֵין אַתָּה יוֹצֵא יְדֵי חוֹבָתְךָ בְּחַלּוֹת תּוֹדָה וּבִרְקִיקֵי נָזִיר שֶׁאֵין נֶאֱכָלִין אֶלָּא לְיוֹם אֶחָד.

(שמות יב, מו) "לֹא תִשְׁבְּרוּ בוֹ", פְּרָט לְטָמֵא וּפְרָט לְיוֹצֵא וְנוֹתָר. רַבִּי יְהוּדָה אוֹמֵר "בוֹ", לְמַעֵט שְׁאָר כָּל הַפּוֹסְלִין.  כְּכָל חֻקַּת הַפֶּסַח יַעֲשׂוּ אֹתוֹ. כָּל שֶׁלִּמֵּד בַּגָּדוֹל לִמֵּד בַּקָּטָן.

{rרמז תשכגr}  "וְהָאִישׁ אֲשֶׁר הוּא טָהוֹר". שׁוֹמֵעַ אֲנִי אֶחָד יָחִיד וְאֶחָד צִבּוּר עוֹשִׂין פֶּסַח שֵׁנִי. תַּלְמוּד לוֹמַר "וַיְהִי אֲנָשִׁים אֲשֶׁר הָיוּ טְמֵאִים לְנֶפֶשׁ אָדָם",  הַיָּחִיד עוֹשֶׂה פֶּסַח שֵׁנִי, וְאֵין הַצִּבּוּר עוֹשִׂין פֶּסַח שֵׁנִי. רַבִּי נָתָן אוֹמֵר אֵין צָרִיךְ, שֶׁהֲרֵי כְּבָר נֶאֱמַר "וְהָאִישׁ", הַיָּחִיד עוֹשֶׂה פֶּסַח שֵׁנִי וְאֵין הַצִּבּוּר עוֹשִׂין פֶּסַח שֵׁנִי.

"וְחָדַל לַעֲשׂוֹת הַפֶּסַח". אֵין וְחָדַל אֶלָּא שֶׁיָּכוֹל לַעֲשׂוֹת וְלֹא עָשָׂה, שִׁעֲרוּ חֲכָמִים כָּל שֶׁהָיָה בִּשְׁעַת שְׁחִיטַת הַפֶּסַח מִן הַמּוֹדִיעִים וְלִפְנִים וְכֵן לְכָל מִדּוֹתָיו. וְנִכְרְתָה. אֵין וְנִכְרְתָה אֶלָּא הַפְסָקָה. הַנֶּפֶשׁ הַהִיא. מְזִידָה דִּבְרֵי רַבִּי עֲקִיבָא מֵעַמֶּיהָ. וְעַמָּהּ בְּשָׁלוֹם.

"כִּי קָרְבַּן ה' לֹא הִקְרִיב בְּמֹעֲדוֹ". עַל פֶּסַח רִאשׁוֹן הַכָּתוּב עָנַשׁ כָּרֵת. אוֹ לֹא עָנַשׁ אֶלָּא עַל פֶּסַח שֵׁנִי. אָמַרְתָּ, אֵיזֶהוּ מוֹעֵד, זֶה רִאשׁוֹן. דָּבָר אַחֵר "כִּי קָרְבַּן ה' לֹא הִקְרִיב בְּמֹעֲדוֹ". בָּא הַכָּתוּב וְלִמֵּד עַל פֶּסַח שֵׁנִי שָׁדּוֹחֶה אֶת הַשַּׁבָּת. אוֹ יִדְחֶה אֶת הַטֻּמְאָה. אָמַרְתָּ, כָּל עַצְמוֹ אֵינוֹ בָא אֶלָּא מִפְּנֵי הַטֻּמְאָה.

"חֶטְאוֹ יִשָּׂא הָאִישׁ הַהוּא". אֵין לִי אֶלָּא אִישׁ אִשָּׁה מִנָּיִן. תַּלְמוּד לוֹמַר וְנִכְרְתָה הַנֶּפֶשׁ הַהִיא, לְהָבִיא אֶת הָאִשָּׁה. רַבִּי שִׁמְעוֹן בֶּן יוֹחַאי אוֹמֵר חֶטְאוֹ יִשָּׂא הָאִישׁ הַהוּא, לְהוֹצִיא אֶת הָאִשָּׁה.

"וּבְדֶרֶךְ לֹא הָיָה". הֵיכָן הָיָה. בְּבֵית הַמִּטְבָּחָיִם. רַבִּי אֱלִיעֶזֶר אוֹמֵר אֶת שֶׁהוּא בְּבֵית הַמִּטְבָּחָיִם חַיָּב בְּהִכָּרֵת. רַבִּי עֲקִיבָא אוֹמֵר כָּל שֶׁהוּא מִן הַמּוֹדִיעִים וְלַחוּץ פָּטוּר מִן הַכָּרֵת.

"וְחָדַל לַעֲשׂוֹת". פְּרָט לְשֶׁנִּטְמָא קֹדֶם שְׁחִיטַת הַפָּסַח. יָכוֹל שֶׁהוּא חַיָּב. אָמַרְתָּ וְחָדַל לֹא מִמַּה שֶּׁחָדַל זֶה [וְהָיָה] לְרַבּוֹת שֶׁהָיָה שָׁם וְנִטְמָא, יָצָא לַשּׁוּק וְנִטְמָא, הָלַךְ לוֹ לְבֵיתוֹ טָהוֹר וְנִטְמָא. וְנִכְרְתָה הַנֶּפֶשׁ לֹא הַצִּבּוּר. הַהִיא. כְּשֶׁהִיא יְחִידִית.  הַהִיא. לֹא אֲנוּסָה, לֹא שׁוֹגֶגֶת וְלֹא מֻטְעֵ[י]ת. לְפִי שֶׁרִבִּינוּ  הָיָה שָׁם וְנִטְמָא יָצָא לַשּׁוּק וְנִטְמָא, הָלַךְ לוֹ לְבֵיתוֹ טָהוֹר וְנִטְמָא לוֹמַר שֶׁאֵינוֹ בְּכָרֵת, יָכוֹל שֶׁאֵינוֹ בִּנְשִׂיאַת עָווֹן. אָמַר חֶטְאוֹ יִשָּׂא הָאִישׁ הַהוּא.

אֲמַר עוּלָא אֵיזוֹ הִיא דֶרֶךְ רְחֹקָה. כָּל שֶׁאֵינוֹ יָכוֹל לִכָּנֵס בִּשְׁעַת שְׁחִיטָה שׁוֹחֵט וְזוֹרֵק עַל טְמֵא שֶׁרֶץ, דֶּרֶךְ רְחוֹקָה לְטָהוֹר וְאֵין דֶּרֶךְ רְחוֹקָה לְטָמֵא. רַבִּי יְהוּדָה אוֹמֵר כָּל שֶׁאֵינוֹ יָכוֹל לִכָּנֵס בִּשְׁעַת אֲכִילָה. וְאַף עַל גַּב דִּטְמֵא שֶׁרֶץ יָכוֹל לִכָּנֵס בִּשְׁעַת אֲכִילָה וְאֵין שׁוֹחֲטִין וְזוֹרְקִין עַל טְמֵא שֶׁרֶץ. טְמֵא שֶׁרֶץ רַחֲמָנָא דָּחְיֵהּ, דִּכְתִיב "אִישׁ אִישׁ כִּי יִהְיֶה טָמֵא לָנֶפֶשׁ", מִי לָא עַסְקִינַן שֶׁחָל שְׁבִיעִי שֶׁלּוֹ לִהְיוֹת בְּעֶרֶב הַפֶּסַח דּוּמְיָא דְּשֶׁרֶץ וַאֲפִלּוּ הָכֵי קָאֲמַר רַחֲמָנָא לִדְחֵי.

תָּנוּ רַבָּנָן הָיָה עוֹמֵד חוּץ לְמוֹדִיעִים וְיָכוֹל לִכָּנֵס בְּסוּסִים וּבִפְרָדִים יָכוֹל יְהֵא חַיָּב. תַּלְמוּד לוֹמַר "וּבְדֶרֶךְ לֹא הָיָה", וַהֲרֵי הָיָה בְּדָרֶךְ. הָיָה עוֹמֵד לִפְנִים מִן הַמּוֹדִיעִים וְאֵינוֹ יָכוֹל לִכָּנֵס מִפְּנֵי גְמַלִּים וּקְרוֹנוֹת הַמְּעַכְּבוֹת אוֹתוֹ יָכוֹל לֹא יְהֵא חַיָּב. תַּלְמוּד לוֹמַר "וּבְדֶרֶךְ לֹא הָיָה" וַהֲרֵי לֹא הָיָה בְּדָרֶךְ.

תַּנְיָא רַבִּי אֱלִיעֶזֶר אוֹמֵר נֶאֱמַר רִחוּק מָקוֹם בְּמַעֲשֵׂר וְכוּ'. רַבִּי יוֹסֵי הַגְּלִילִי אוֹמֵר דֶּרֶךְ, שׁוֹמֵעַ אֲנִי [מַהֲלַךְ] שְׁנַיִם אוֹ שְׁלֹשָׁה (פַּרְסָאוֹת) [יָמִים]. תַּלְמוּד לוֹמַר ("רְחוֹקָה) [וּבְדֶרֶךְ לֹא הָיָה"], אֲפִלּוּ פְּסִיעָה אַחַת.

תָּנוּ רַבָּנָן "כְּכָל חֻקַּת הַפֶּסַח יַעֲשׂוּ אֹתוֹ". בַּמִּצְווֹת שֶׁבְּגוּפוֹ הַכָּתוּב מְדַבֵּר. מִצְוָה שֶׁעַל גּוּפוֹ, מִנָּיִן. תַּלְמוּד לוֹמַר "עַל מַצּוֹת וּמְרֹרִים יֹאכְלֻהוּ". וְהָשַּׁתָּא דַּאֲמַרְתְּ עַל מַצּוֹת וּמְרֹרִים אָלְמָא יַעֲשׂוּ אֹתוֹ לָאו דַּוְקָא הִיא. אֵימָא הֲוָה לֵיהּ בִּפְרָט וּכְלָל,  וְנַעֲשֶׂה כְּלָל מוּסָף עַל הַפְּרָט וַאֲפִלּוּ כָּל מִלֵּי נַמֵּי. תַּלְמוּד לוֹמַר "וְעֶצֶם לֹא (תִּשְׁבְּרוּ) [יִשְׁבְּרוּ] בוֹ".

תָּנוּ רַבָּנָן "כְּכָל חֻקַּת הַפֶּסַח יַעֲשׂוּ אֹתוֹ". יָכוֹל כְּשֵׁם שֶׁבָּרִאשׁוֹן עוֹבֵר בְּבַל יֵרָאֶה וּבְּבַל יִמָּצֵא כָּךְ שֵׁנִי אָסוּר בְּבַל יֵרָאֶה וּבַל יִמָּצֵא. תַּלְמוּד לוֹמַר "עַל מַצּוֹת וּמְרֹרִים יֹאכְלֻהוּ". אֵין לִי אֶלָּא מִצְוַת עֲשֵׂה. [מִצְוַת לֹא תַעֲשֶׂה מִנָּיִן. תַּלְמוּד לוֹמַר ("וְ)לֹא יַשְׁאִירוּ מִמֶּנּוּ עַד בֹּקֶר". אֵין לִי אֶלָּא] מִצְוַת לֹא תַעֲשֶׂה הַנִּתָּק לַעֲשֵׂה, לֹא תַעֲשֶׂה גָמוּר, מִנָּיִן. תַּלְמוּד לוֹמַר "וְעֶצֶם לֹא (תִּשְׁבְּרוּ) [יִשְׁבְּרוּ] בוֹ", מַה הַפְּרָט מְפֹרָשׁ מִצְוַת עֲשֵׂה וְלֹא תַעֲשֶׂה הַנִּתָּק לַעֲשֵׂה וְלֹא תַעֲשֶׂה גָמוּר, אַף כָּל [מִצְוַת עֲשֵׂה וְלֹא תַעֲשֶׂה שֶׁנִּתָּק לַעֲשֵׂה וְלֹא תַעֲשֶׂה גָמוּר]. בִּכְלָלֵיהּ דְּמַצּוֹת וּמְרֹרִים מַאי קָא מְרַבֵּי. צְלִי אֵשׁ. בִּפְרָטֵיהּ מַאי קָא מְמַעֵט. הַשְׁבָּתַת שְׂאוֹר. וְאֵיפוּךְ אֲנָא. מִצְוָה דְגוּפֵיהּ עָדִיף. בִּכְלָלֵיהּ דְּ(וְ)לֹא יַשְׁאִירוּ מִמֶּנּוּ עַד בֹּקֶר מַאי קָא מְרַבֵּי לֵיהּ.  "לֹא תוֹצִיא מִן הַבַּיִת מִן הַבָּשָׂר חוּצָה". בִּפְרָטֵיהּ מַאי קָא מְמַעֵט לֵיהּ. "לֹא יֵרָאֶה" וְ"לֹא יִמָּצֵא". וְאֵיפוּךְ אֲנָא.  מִצְוָה דְגוּפֵיהּ עָדִיף. בִּכְלָלֵיהּ דִּוְעֶצֶם לֹא (תִּשְׁבְּרוּ) [יִשְׁבְּרוּ] בוֹ מַאי קָא מְרַבֵּי. (שמות יב, ט) "אַל תֹּאכְלוּ מִמֶּנּוּ נָא". בִּפְרָטֵיהּ מַאי קָא מְמַעֵט.  "לֹא תִשְׁחַט עַל חָמֵץ דַּם זִבְחִי". וְאֵיפוּךְ אֲנָא. מִצְוָה דְגוּפֵיהּ עָדִיף.

"חֶטְאוֹ יִשָּׂא הָאִישׁ הַהוּא" (כָּתוּב בְּרֶמֶז קצג).

{pפסוק ידp}  "וְכִי יָגוּר אִתְכֶם גֵּר וְעָשָׂה פֶסַח". שׁוֹמֵעַ אֲנִי, כֵּיוָן שֶׁנִּתְגַּיֵּר יַעֲשֶׂה פֶסַח מִיָּד. תַּלְמוּד לוֹמַר "וּלְאֶזְרַח", מָה אֶזְרַח בְּאַרְבָּעָה עָשָׂר אַף הַגֵּר בְּאַרְבָּעָה עָשָׂר. רַבִּי שִׁמְעוֹן בֶּן אֶלְעָזָר אוֹמֵר הֲרֵי שֶׁנִּתְגַּיֵּר בֵּין שְׁנֵי פְסָחִים, שׁוֹמֵעַ אֲנִי יַעֲשֶׂה פֶסַח שֵׁנִי. תַּלְמוּד לוֹמַר "וּלְאֶזְרַח", מָה אֶזְרַח, שֶׁלֹּא עָשָׂה אֶת הָרִאשׁוֹן, יַעֲשֶׂה אֶת הַשֵּׁנִי, כָּךְ כֹּל שֶׁלֹּא עָשָׂה אֶת הָרִאשׁוֹן יַעֲשֶׂה אֶת הַשֵּׁנִי. כְּחֻקַּת הַפֶּסַח וּכְמִשְׁפָּטוֹ כֵּן יַעֲשֶׂה. אֵין לִי אֶלָּא פֶסַח שֶׁהִשְׁוָה אֶת הַגֵּר לָאֶזְרָח, בְּכָל מִצְווֹת שֶׁבַּתּוֹרָה מִנָּיִן. תַּלְמוּד לוֹמַר "חֻקָּה אַחַת יִהְיֶה לָכֶם וְלַגֵּר", בָּא הַכָּתוּב וְהִשְׁוָה אֶת הַגֵּר לָאֶזְרָח בְּכֹל מִצְווֹת שֶׁבַּתּוֹרָה.

"הָאֶזְרָח וְהַגֵּר", מָה אֶזְרָח לֹא הֻכְשַׁר לוֹ לֶאֱכֹל אֶת הַפֶּסַח עַד שֶׁיִּזָּרֵק עָלָיו דַּם בְּרִית, אַף הַגֵּר לֹא הֻכְשַׁר לוֹ לֶאֱכֹל אֶת הַפֶּסַח עַד שֶׁיִּזָּרֵק עָלָיו דַּם בְּרִית. מָה אֶזְרָח אִם הֵזִיד וְלֹא עָשָׂה אֶת הָרִאשׁוֹן יַעֲשֶׂה אֶת הַשֵּׁנִי, אַף הַגֵּר הֵזִיד וְלֹא עָשָׂה אֶת הָרִאשׁוֹן יַעֲשֶׂה אֶת הַשֵּׁנִי. ("תּוֹרָה) [חֻקָּה] אַחַת יִהְיֶה לָכֶם וְלַגֵּר "וְגוֹ'.

{pפסוק טוp}  "וּבְיוֹם הָקִים אֶת הַמִּשְׁכָּן כִּסָּה הֶעָנָן". אוֹתוֹ עָנָן שֶׁנִּגְלָה עָלָיו עַל הַר סִינַי. מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה לוֹ אוֹהֵב, שָׁלַח וְאָמַר לוֹ הַתְקֵן עַצְמְךָ, שֶׁאֲנִי בָּא אֶצְלְךָ יוֹם פְּלוֹנִי. לֹא הֶאֱמִין אוֹתוֹ הָאוֹהֵב, חָזַר וְאָמַר אֲפִלּוּ הוּא בָא אֶצְלִי כִּדְמוּת הֶדְיוֹט אוֹ בַלָּיְלָה. יָדַע הַמֶּלֶךְ מָה אָמַר אוֹהֲבוֹ, שָׁלַח לוֹ חַיֶּיךָ בַּיּוֹם אֲנִי בָּא אֶצְלְךָ בְּפַרְהֶסְיָא, וְהַסּוּס שֶׁרָכַבְתִּי עָלָיו בַּיּוֹם שֶׁנַּעֲשֵׂיתִי מֶלֶךְ אֲנִי רוֹכֵב וּפוּרְפִירָא שֶׁנִּזְרַק עָלַי בַּיּוֹם שֶׁנַּעֲשֵׂיתִי אוֹגוּסְטוּס אֲנִי לוֹבֵשׁ וּבָא אֶצְלְךָ כְּדֵי שֶׁיֵּדְעוּ הַכֹּל מַהוּ חִבָּתְךָ עָלָי. כָּךְ, כֵּיוָן שֶׁנִּגְלָה הַקָּדוֹשׁ בָּרוּךְ הוּא בְּסִינַי, בֶּעָנָן נִגְלָה, שֶׁנֶּאֱמַר (שמות יט, ט) "הִנֵּה אָנֹכִי בָּא אֵלֶיךָ בְּעַב הֶעָנָן", וְאָמְרוּ (שם כד, ז) "נַעֲשֶׂה וְנִשְׁמָע" וְנָטַל הַקָּדוֹשׁ בָּרוּךְ הוּא מַלְכוּת. לְאַחַר זְמַן אָמַר לָהֶם  "וְעָשׂוּ לִי מִקְדָּשׁ וְשָׁכַנְתִּי בְּתוֹכָם". הָיוּ יִשְׂרָאֵל תְּמֵהִין הָאָמְנָם יֵשֵׁב אֱלֹהִים עַל הָאָרֶץ. אָמַר לָהֶם חַיֵּיכֶם בְּפַרְהֶסְיָא אֲנִי בָּא אֲלֵיכֶם, דִּכְתִיב "וּבְיוֹם הָקִים אֶת הַמִּשְׁכָּן כִּסָּה הֶעָנָן אֶת הַמִּשְׁכָּן". לְאֹהֶל הָעֵדֻת. אָמַר רַבִּי שִׁמְעוֹן בֶּן יוֹחַאי אַל תְּהִי קוֹרֵא עֵדוּת, לְשׁוֹן סַהֲדוּת, אֶלָּא לְשׁוֹן תּוֹרָה, (דברים ד, מה) "אֵלֶּה הָעֵדֹת וְהַחֻקִּים". אֲמַר רַבִּי לֵוִי מָה עֵדוּת יֵשׁ כָּאן. שֶׁוִּתֵּר לָהֶם לְיִשְׂרָאֵל.

אֲמַר אַבָּיֵי מִנַּיִן שֶׁאֵין בִּנְיַן בֵּית הַמִּקְדָּשׁ בַּלָּיְלָה. שֶׁנֶּאֱמַר "וּבְיוֹם הָקִים אֶת הַמִּשְׁכָּן", בַּיּוֹם מְקִימִין, בַּלָּיְלָה אֵין מְקִימִין.

~ פרק י

{pפסוק א-חp} {rרמז תשכדr}  "עֲשֵׂה לְךָ שְׁתֵּי חֲצוֹצְרֹת כֶּסֶף". זֶה שֶׁאָמַר הַכָּתוּב (תהלים כד, ז) "שְׂאוּ שְׁעָרִים רָאשֵׁיכֶם וְהִנָּשְׂאוּ פִּתְחֵי עוֹלָם וְיָבֹא מֶלֶךְ הַכָּבוֹד", שֶׁהוּא חוֹלֵק מִכְּבוֹדוֹ לִירֵאָיו. כֵּיצַד הוּא נִקְרָא, אֱלֹהִים, וְקָרָא לְמֹשֶׁה אֱלֹהִים, שֶׁנֶּאֱמַר (שמות ז, א) "הִנֵּה נְתַתִּיךָ אֱלֹהִים לְפַרְעֹה", וְאָמַר הַקָּדוֹשׁ בָּרוּךְ הוּא לְמֹשֶׁה מֶלֶךְ עֲשִׂיתִיךָ, שֶׁנֶּאֱמַר  "וַיְהִי בִישֻׁרוּן מֶלֶךְ",  מַה הַקָּדוֹשׁ בָּרוּךְ הוּא כְּשֶׁהוּא יוֹצֵא תּוֹקְעִין לְפָנָיו, שֶׁנֶּאֱמַר (תהלים מז, ו) "עָלָה אֱלֹהִים בִּתְרוּעָה",  "בַּחֲצֹצְרוֹת וְקוֹל שׁוֹפָר הָרִיעוּ לִפְנֵי הַמֶּלֶךְ ה'", אַף אַתָּה כְּשֶׁאַתָּה יוֹצֵא תּוֹקְעִין לְפָנֶיךָ, עֲשֵׂה לְךָ שְׁתֵּי חֲצוֹצְרֹת.

"עֲשֵׂה לְךָ". מִשֶּׁלְּךָ, לְךָ אַתָּה עוֹשֶׂה וְלֹא לְאַחֵר, אַתָּה מִשְׁתַּמֵּשׁ בָּהֶן [וְאֵין אַחֵר מִשְׁתַּמֵּשׁ בָּהֶן]. תֵּדַע לְךָ שֶׁהֲרֵי יְהוֹשֻׁעַ תַּלְמִידוֹ לֹא נִשְׁתַּמֵּשׁ אֶלָּא בְּשׁוֹפָרוֹת, שֶׁנֶּאֱמַר (יהושע ו, כ) ("וַיָּרִיעוּ) [וַיָּרַע] הָעָם וַיִּתְקְעוּ בַּשּׁוֹפָרוֹת". וְלֹא תֹאמַר יְהוֹשֻׁעַ בִּלְבַד,  אֶלָּא מֹשֶׁה רַבֵּינוּ עַצְמוֹ עַד שֶׁהוּא בַחַיִּים נִגְנְזוּ שֶׁהֲרֵי כְּשֶׁבָּא לִפָּטֵר מִן הָעוֹלָם אָמַר (דברים לא, כח) "הַקְהִילוּ אֵלַי" וְגוֹ', וְהֵיכָן הָיוּ הַחֲצוֹצְרוֹת שֶׁלֹּא הָיָה אוֹמֵר לָהֶם תִּקְעוּ בָּהֶן, אֶלָּא נִגְנְזוּ לְקַיֵּם מַה שֶׁנֶּאֱמַר  ["וְ]אֵין שִׁלְטוֹן בְּיוֹם הַמָּוֶת". דָּבָר אַחֵר ["עֲשֵׂה לְךָ"]. אַתָּה מִשְׁתַּמֵּשׁ בָּהֶן, שֶׁאַתָּה מֶלֶךְ, וְאֵין אַחֵר מִשְׁתַּמֵּשׁ בָּהֶן אֶלָּא דָּוִד הַמֶּלֶךְ, שֶׁנֶּאֱמַר (דהי"ב כט, כו-כח) "וַיַּעַמְדוּ הַלְּוִיִם... (עַל עָמְדָם) וְגוֹ' וְהַשִּׁיר מְשׁוֹרֵר וְהַחֲצֹצְרוֹת מַחְצְרִים".

שָׁנוּ רַבּוֹתֵינוּ שׁוֹפָר שֶׁל רֹאשׁ הַשָּׁנָה פִּיו מְצֻפֶּה זָהָב.  בַּתַּעֲנִיּוֹת, שְׁתֵּי חֲצוֹצְרוֹת וּפִיהֶן מְצֻפִּין כֶּסֶף. מַאי שְׁנָא הָכָא דְּזָהָב, וּמַאי שְׁנָא הָתָם דְּכֶסֶף אִי תֵימָא, כָּל כִּינוּפְיָא דְּכֶסֶף הוּא, דִּכְתִיב "עֲשֵׂה לְךָ שְׁתֵּי חֲצוֹצְרוֹת כֶּסֶף". וְאִי תֵימָא, הַתּוֹרָה חָסָה עַל מָמוֹנָן שֶׁל יִשְׂרָאֵל. הָכָא נַמֵּי נַעֲבִיד דְּכֶסֶף אֲפִלּוּ הָכֵי כְּבוֹד יוֹם טוֹב עָדִיף. בְּמָה דְּבָרִים אֲמוּרִים, בַּמִּקְדָּשׁ, אֲבָל בִּגְבוּלִין בְּמָקוֹם שֶׁיֵּשׁ שׁוֹפָר אֵין חֲצוֹצְרוֹת.

"עֲשֵׂה לְךָ שְׁתֵּי חֲצוֹצְרֹת". בְּאַחַת יִסְּעוּ וּבְאַחַת יַחֲנוּ, שֶׁנֶּאֱמַר "וְאִם בְּאַחַת יִתְקָעוּ"... "וְנָסְעוּ". תָּקְעוּ וְהֵרִיעוּ, נוֹסְעִין הַמַּחֲנוֹת קֵדְמָה. הֵרִיעוּ בַשְּׁנִיָּה, נָסְעוּ הַמַּחֲנוֹת תֵּימָנָה. אָמַר הַקָּדוֹשׁ בָּרוּךְ הוּא בָּעוֹלָם הַזֶּה נָתַתִּי תוֹרָתִי בְקוֹל שׁוֹפָר, לֶעָתִיד לָבוֹא אֲנִי מְכַנֵּס גָּלוּתְכֶם בְּקוֹל שׁוֹפָר, שֶׁנֶּאֱמַר (ישעיה כז, יג) "בַּיּוֹם הַהוּא יִתָּקַע בְּשׁוֹפָר גָּדוֹל" וְכוּ'.

"עֲשֵׂה לְךָ שְׁתֵּי חֲצוֹצְרֹת". לָמָּה נֶאֶמְרָה פָרָשָׁה זוֹ. לְפִי שֶׁהוּא אוֹמֵר (לעיל ט, כג) "עַל פִּי ה' יַחֲנוּ וְעַל פִּי ה' יִסָּעוּ" שׁוֹמֵעַ אֲנִי הוֹאִיל וְנוֹסְעִין עַל פִּי הַדִּבּוּר וְחוֹנִין עַל פִּי הַדִּבוּר יָכוֹל לֹא יְהוּ צְרִיכִין חֲצוֹצְרוֹת. תַּלְמוּד לוֹמַר "עֲשֵׂה לְךָ שְׁתֵּי חֲצוֹצְרֹת". אַבָּא חָנָן אוֹמֵר מִשּׁוּם רַבִּי אֱלִיעֶזֶר לָמָּה נֶאֶמְרָה פָּרָשָׁה זוֹ. לְפִי שֶׁנֶּאֱמַר  "בָּעֵת הַהִיא אָמַר ה' אֵלַי פְּסָל לְךָ", וְלֹא הָיוּ אֶלָּא מִשֶּׁל צִבּוּר, הָא מַה תַּלְמוּד לוֹמַר (ויקרא ט, ב) "קַח לְךָ", עֲשֵׂה לְךָ, בְּשֶׁל צִבּוּר הַכָּתוּב מְדַבֵּר.

"חֲצוֹצְרֹת". מִעוּט חֲצוֹצְרוֹת שְׁתַּיִם. אוֹ אִם רָצָה לְהוֹסִיף יוֹסִיף. תַּלְמוּד לוֹמַר "שְׁתֵּי חֲצוֹצְרֹת" שֶׁלֹּא (לְמְנֹעַ) [לְהוֹסִיף, וְלֹא לִגְרֹעַ מֵהֶם]. שְׁתֵּי חֲצוֹצְרֹת. שֶׁיְּהוּ שָׁווֹת בְּמַרְאֶה וּבְנוֹי. מִקְשָׁה אֵין מִקְשָׁה אֶלָּא מִן קָשֶׁה וּמַעֲשֵׂה אֻמָּן מַעֲשֵׂה קוּרְנָס. וְהָיוּ לְךָ לְמִקְרָא הָעֵדָה. שֶׁתְּהֵא מְזַמֵּן בָּהֶן אֶת הָעֵדָה וּמַסִּיעַ בָּהֶן אֶת הַמַּחֲנוֹת.

אֶלְעָזָר בֶּן מַתְיָא אָמַר לִמַּדְתְּךָ תּוֹרָה לִהְיוֹת שׁוּלְחָנִי, לוֹמַר כֶּסֶף מִן הַקָּשֶׁה זָהָב מִן הַקָּשֶׁה יָפֶה מִן הָרָךְ. לְפִי שֶׁנֶּאֱמַר "שְׁתֵּי חֲצוֹצְרֹת כֶּסֶף", מִצְוָה, יָכוֹל אִם הָיוּ שֶׁל זָהָב (לֹא) יִהְיוּ כְשֵׁרוֹת תַּלְמוּד לוֹמַר "כֶּסֶף [וְהָיוּ"], בִּזְמַן שֶׁהֵן כֶּסֶף כְּשֵׁרוֹת, אִם אֵינָן כֶּסֶף אֵינָן כְּשֵׁרוֹת. לְפִי שֶׁנֶּאֱמַר "חֲצוֹצְרֹת כֶּסֶף" יָכוֹל אַתָּה עוֹשֶׂה לִכְנֹס. אָמַרְתָּ תַּעֲשֶׂה, עֲשֵׂה אַתָּה לִכְנֹס. רַבִּי יְהוּדָה אוֹמֵר שׁוֹמֵעַ אֲנִי מִעוּט חֲצוֹצְרוֹת שְׁתַּיִם, הָא מָה אֲנִי מְקַיֵּם שְׁתֵּי, שֶׁיְּהוּ שְׁתֵּיהֶם שָׁווֹת.

{rרמז תשכהr}  "וְתָקְעוּ בָּהֵן" וְגוֹ' וְאִם בְּאַחַת יִתְקָעוּ. אֲבָל לֹא שָׁמַעְנוּ לְהֵיכָן. הֲרֵי אֲנִי דָן, נֶאֱמַר תְּקִיעָה בָעֵדָה וְנֶאֱמַר תְּקִיעָה בַּנְּשִׂיאִים, מַה תְּקִיעָה הָאֲמוּרָה בָעֵדָה, בְּפֶתַח אֹהֶל מוֹעֵד, אַף תְּקִיעָה הָאֲמוּרָה בַנְּשִׂיאִים, בְּפֶתַח אֹהֶל מוֹעֵד. יָכוֹל כָּל הַקּוֹדֵם בַּמִּקְרָא קוֹדֵם בַּמַּעֲשֶׂה. תַּלְמוּד לוֹמַר  "וַיְדַבֵּר מֹשֶׁה אֶל רָאשֵׁי הַמַּטּוֹת", הוֹאִיל וְנֶאֶמְרוּ דִּבְּרוֹת בַּתּוֹרָה סְתָם וּפֵרֵט בְּאַחַת מֵהֶן שֶׁהַנְּשִׂיאִים קוֹדְמִין אַף פּוֹרְטַנִי בְּכֹל הַדִּבְּרוֹת שֶׁבַּתּוֹרָה שֶׁיְּהוּ הַנְּשִׂיאִים קוֹדְמִין. רַבִּי יוֹנָתָן אוֹמֵר אֵינוֹ צָרִיךְ, שֶׁהֲרֵי כְּבָר נֶאֱמַר (שמות לד, לא-לב) "וַיִּקְרָא אֲלֵ(י)הֶם מֹשֶׁה וַיָּשֻׁבוּ אֵלָיו אַהֲרֹן וְכָל הַנְּשִׂאִים וְגוֹ' וְאַחֲרֵי כֵן נִגְּשׁוּ" וְגוֹ', הוֹאִיל וְנֶאֶמְרוּ דִּבְּרוֹת בַּתּוֹרָה סְתָם וּפֵרֵט בְּאַחַת מֵהֶן שֶׁהַנְּשִׂיאִים קוֹדְמִין [אַף פּוֹרְטַנִי בְּכֹל דִּבְּרוֹת שֶׁבַּתּוֹרָה שֶׁיִּהְיוּ הַנְּשִׂיאִים קוֹדְמִין], אֶלָּא מַה תַּלְמוּד לוֹמַר (להלן ל, ב) "וַיְדַבֵּר מֹשֶׁה אֶל רָאשֵׁי הַמַּטוֹת", בָּא הַכָּתוּב לְלַמֶּדְךָ שֶׁאֵין הַתָּרַת נְדָרִים אֶלָּא בְּמֻמְחִין.

"וּתְקַעְתֶּם תְּרוּעָה". (כָּתוּב בְּרֶמֶז תרמ"ו).

אֵין פּוֹחֲתִין מֵעֶשְׂרִים וְאַחַת תְּקִיעוֹת בַּמִּקְדָּשׁ, וְלֹא מוֹסִיפִין עַל אַרְבָּעִים וּשְׁמוֹנֶה. מַתְנִיתִין דְּלָא כְרַבִּי יְהוּדָה, דְּתַנְיָא רַבִּי יְהוּדָה אוֹמֵר לֹא יִפְחֹת מִשֶּׁבַע וְלֹא יוֹסִיף עַל שֵׁשׁ עֶשְׂרֵה. בְּמַאי קָא מִיפְלְגֵי רַבִּי יְהוּדָה סְבַר תְּקִיעָה תְּרוּעָה, תְּקִיעָה אַחַת הִיא. וְרַבָּנָן סָבְרֵי תְּקִיעָה לְחוּד וּתְרוּעָה לְחוּד. מַאי טַעֲמָא דְּרַבִּי יְהוּדָה. דִּכְתִיב "וּתְקַעְתֶּם תְּרוּעָה", וּכְתִיב "תְּרוּעָה יִתְקְעוּ", שְׁמַע מִ(י)נָּהּ תְּקִיעָה תְּרוּעָה, אַחַת הִיא. וְרַבָּנַן, הַהִיא לִפְשׁוּטָה לְפָנֶיהָ וּפְשׁוּטָה לְאַחֲרֶיהָ הוּא דַאֲתָא. וְרַבָּנָן מַאי טַעֲמַיְהוּ. דִּכְתִיב "וּבְהַקְהִיל אֶת הַקָּהָל תִּתְקְעוּ וְלֹא תָרִיעוּ", וְאִי סָלְקָא דַעְתָּךְ תְּקִיעָה תְּרוּעָה (תְּקִיעָה) חָדָא הִיא אֲמַר רַחֲמָנָא [פְּלָגָא דְמִצְוָה] עָבִיד וּפְלָגָא דְמִצְוָה [לָא עָבִיד]. וְרַבִּי יְהוּדָה, הַהוּא לְסִימָנָא בְּעָלְמָא הוּא. וְרַבָּנָן אֵין הָכֵי נַמֵּי, וְרַחֲמָנָא שָׁוֵיהּ מִצְוָה.

"וּבְנֵי אַהֲרֹן הַכֹּהֲנִים יִתְקְעוּ בַּחֲצֹצְרוֹת". שֶׁאֵין תַּלְמוּד לוֹמַר "יִתְקְעוּ", [שֶׁכְּבָר נֶאֱמַר  וּתְקַעְתֶּם בַּחֲצֹצְרֹת עַל עֹלֹתֵיכֶם וְגוֹ'], וּמַה תַּלְמוּד לוֹמַר "יִתְקְעוּ". הַכֹּל לְפִי הַמּוּסָפִין תּוֹקְעִין, מְלַמֵּד שֶׁתּוֹקְעִין עַל כָּל מוּסָף וּמוּסָף.

"וּתְקַעְתֶּם תְּרוּעָה וְנָסְעוּ הַמַּחֲנוֹת הַחֹנִים קֵדְמָה", וּתְקַעְתֶּם תְּרוּעָה שֵׁנִית וְנָסְעוּ הַמַּחֲנוֹת הַחֹנִים תֵּימָנָה. אִי כְּשֵׁם שֶׁתּוֹקֵעַ לַמִּזְרָח וְלַדָּרוֹם כָּךְ תּוֹקֵעַ לַמַּעֲרָב וְלַצָּפוֹן. תַּלְמוּד לוֹמַר "תְּרוּעָה יִתְקְעוּ לְמַסְעֵיהֶם", תְּקִיעָה אַחַת לִשְׁתֵּיהֶם. וְיֵשׁ אוֹמְרִים שָׁלֹשׁ לְכָל רוּחַ וָרוּחַ.

"וּבְהַקְהִיל אֶת הַקָּהָל". לָמָּה נֶאֱמַר. לְפִי שֶׁהוּא אוֹמֵר וְתָקְעוּ בָּהֵן וְנוֹעֲדוּ אֵלֶיךָ כָּל הָעֵדָה, מַה הַקְהֵל אֶת הָעֵדָה בִּשְׁתַּיִם אַף הַקְהֵל אֶת הַקָּהָל בִּשְׁתָּיִם. אִי מַה הַקְהֵל אֶת הָעֵדָה תּוֹקֵעַ וּמֵרִיעַ וְתוֹקֵעַ אַף הַקְהֵל אֶת הַקָּהָל תּוֹקֵעַ וּמֵרִיעַ וְתוֹקֵעַ.  תַּלְמוּד לוֹמַר "וּבְהַקְהִיל" וְגוֹ'.

"וּבְנֵי אַהֲרֹן הַכֹּהֲנִים יִתְקְעוּ". לָמָּה נֶאֱמַר. לְפִי שֶׁהוּא אוֹמֵר וְאִם בְּאַחַת יִתְקָעוּ שׁוֹמֵעַ אֲנִי אַף יִשְׂרָאֵל בְּמַשְׁמָע. תַּלְמוּד לוֹמַר "וּבְנֵי אַהֲרֹן הַכֹּהֲנִים יִתְקְעוּ". הַכֹּהֲנִים, בֵּין תְּמִימִים וּבֵין בַּעֲלֵי מוּמִין דִּבְרֵי רַבִּי טַרְפוֹן. רַבִּי עֲקִיבָא אוֹמֵר תְּמִימִים וְלֹא בַעֲלֵי מוּמִים, נֶאֱמַר כָּאן כֹּהֲנִים וְנֶאֱמַר לְהַלָּן "כֹּהֲנִים", מַה כֹּהֲנִים הָאֲמוּרִים לְהַלָּן תְּמִימִים וְלֹא בַעֲלֵי מוּמִין אַף כֹּהֲנִים הָאֲמוּרִים כָּאן תְּמִימִין וְלֹא בַעֲלֵי מוּמִין. אָמַר לוֹ רַבִּי טַרְפוֹן עַד מָתַי אַתָּה מְגַבֵּב וּמֵבִיא עָלֵינוּ, עֲקִיבָא, אֵינִי יָכוֹל לִסְבֹּל, אֲקַפַּח אֶת בְּנִי אִם לֹא רָאִיתִי שִׁמְעוֹן אֲחִי אִמִּי שֶׁהָיָה חִגֵּר בְּרַגְלוֹ אַחַת שֶׁהוּא עוֹמֵד וּמֵרִיעַ בַּחֲצוֹצְרוֹת. אָמַר לוֹ הֵן, שֶׁמָּא בְּהַקְהֵל, שֶׁבַּעֲלֵי מוּמִין כְּשֵׁרִין בְּהַקְהֵל בְּיוֹם הַכִּפּוּרִים וּבַיּוֹבֵל. אָמַר לוֹ הָעֲבוֹדָה שֶׁלֹּא בָּדִיתָ, אַשְׁרֶיךָ אָבִינוּ אַבְרָהָם שֶׁיָּצָא עֲקִיבָא מֵחֲלָצֶיךָ, טַרְפוֹן רָאָה וְשָׁכַח, עֲקִיבָא דוֹרֵשׁ מֵעַצְמוֹ וּמַסְכִּים לַהֲלָכָה, הָא כֹּל הַפּוֹרֵשׁ מִמְּךָ כְּפוֹרֵשׁ מֵחַיָּיו.

"וְהָיוּ לָכֶם לְחֻקַּת עוֹלָם". לָמָּה נֶאֱמַר. לְפִי שֶׁהוּא אוֹמֵר עֲשֵׂה לְךָ שְׁתֵּי חֲצוֹצְרֹת כֶּסֶף שׁוֹמֵעַ אֲנִי הוֹאִיל וַעֲשָׂאָן יְהוּ יְרוּשָׁה לְבָנָיו. תַּלְמוּד לוֹמַר "וְהָיוּ לָכֶם לְחֻקַּת עוֹלָם", חֻקָּה נִתְּנוּ לְדוֹרוֹת וְלֹא מַתָּנָה לְדוֹרוֹת. מִכָּאן אָמְרוּ כָּל הַכֵּלִים שֶׁעָשָׂה מֹשֶׁה בַּמִּדְבָּר כְּשֵׁרִים הָיוּ לְדוֹרוֹת חוּץ מִן הַחֲצוֹצְרוֹת.

{pפסוק טp}  "וְכִי תָבֹאוּ מִלְחָמָה בְּאַרְצְכֶם". בְּמַשְׁמָע בֵּין שֶׁאַתֶּם יוֹצְאִים עֲלֵיהֶן וּבֵין שֶׁהֵן בָּאִים עֲלֵיכֶם. עַל הַצַּר הַצֹּרֵר. בְּמִלְחֶמֶת גּוֹג וּמָגוֹג הַכָּתוּב מְדַבֵּר. אוֹ אֵינוֹ מְדַבֵּר אֶלָּא בְּכָל הַמִּלְחָמוֹת. תַּלְמוּד לוֹמַר "וְנוֹשַׁעְתֶּם מְאֹיְבֵיכֶם", אָמַרְתָּ, צֵא וּרְאֵה, אֵי זוֹ הִיא מִלְחָמָה שֶׁיִּשְׂרָאֵל נוֹשָׁעִים מִמֶּנָּה וְאֵין אַחֲרֶיהָ שִׁעְבּוּד, אֵין אַתָּה מוֹצֵא אֶלָּא מִלְחֶמֶת גּוֹג וּמָגוֹג, וְכֵן הוּא אוֹמֵר (זכריה יד, ג) "וְיָצָא ה' וְנִלְחַם בַּגּוֹיִם הַהֵם כְּיוֹם הִלָּחֲמוֹ בְּיוֹם קְרָב", מַהוּ אוֹמֵר, (שם, ט) "וְהָיָה ה' לְמֶלֶךְ עַל כָּל הָאָרֶץ בַּיּוֹם הַהוּא יִהְיֶה ה' אֶחָד וּשְׁמוֹ אֶחָד", רַבִּי עֲקִיבָא אוֹמֵר אֵין לִי [אֶלָּא מִלְחֶמֶת גּוֹג וּמָגוֹג], (מִלְחֶמֶת) שִׁדָּפוֹן וְיֵרָקוֹן וְאִשָּׁה הַמַּקְשָׁה לֵילֵד וּסְפִינָה הַמִּטָּרֶפֶת בַּיָּם מִנָּיִן. תַּלְמוּד לוֹמַר "עַל הַצַּר הַצֹּרֵר אֶתְכֶם", עַל כָּל צָרָה וְצָרָה שֶׁלֹּא תָבוֹא עַל הַצִּבּוּר. וַהֲרֵעֹתֶם בַּחֲצֹצְרֹת וְנִזְכַּרְתֶּם. רַבִּי עֲקִיבָא אוֹמֵר וְכִי חֲצוֹצְרוֹת מַזְכִּירוֹת וַהֲלֹא דָמִים מַזְכִּירִים, אֶלָּא שֶׁאִם יְכוֹלִין לְהָרִיעַ וְלֹא הֵרִיעוּ מַעֲלֶה אֲנִי עֲלֵיהֶם כְּאִלּוּ לֹא הֻזְכְּרוּ לִפְנֵי הַמָּקוֹם. וְנִזְכַּרְתֶּם וְנוֹשַׁעְתֶּם. הָא כָּל זְמַן שֶׁנִּזְכָּרִין יִשְׂרָאֵל אֵין נִזְכָּרִין אֶלָּא לִתְשׁוּעוֹת.

"וּבְיוֹם שִׂמְחַתְכֶם" וְגוֹ'. תָּנֵי רַבָּה בַּר שְׁמוּאֵל יָכוֹל כְּשֵׁם שֶׁתּוֹקְעִין בַּשַּׁבָּת בִּפְנֵי עַצְמָהּ וּבְרֹאשׁ חֹדֶשׁ בִּפְנֵי עַצְמָהּ כָּךְ יְהוּ תוֹקְעִין עַל כָּל מוּסָף וּמוּסָף. תַּלְמוּד לוֹמַר "וּבְרָאשֵׁי חָדְשֵׁכֶם". מַאי תַּלְמוּדָא. אֲמַר קְרָא וּבְרָאשֵׁי חָדְשֵׁכֶם, הֻקְשׁוּ כָּל הֶחֳדָשִׁים כֻּלָּן זֶה לָזֶה. רַב אַשִׁי אֲמַר כְּתִיב רָאשֵׁי וּכְתִיב "חָדְשֵׁכֶם", אֵיזֶהוּ חֹדֶשׁ שֶׁיֵּשׁ לוֹ שְׁנֵי רָאשִׁים, הֱוֵי אוֹמֵר זֶה תִשְׁרֵי, וַאֲמַר רַחֲמָנָא חָדְשֵׁכֶם, חָד.

"וּבְיוֹם שִׂמְחַתְכֶם". אֵלּוּ שַׁבָּתוֹת. רַבִּי נָתָן אוֹמֵר אֵלּוּ תְמִידִין.  וּבְמוֹעֲדֵיכֶם. אֵלּוּ שָׁלֹשׁ רְגָלִים. וּבְרָאשֵׁי חָדְשֵׁכֶם. כְּמַשְׁמָעוֹ. וּתְקַעְתֶּם בַּחֲצֹצְרֹת. בְּשֶׁל צִבּוּר הַכָּתוּב מְדַבֵּר. אַתָּה אוֹמֵר בְּשֶׁל צִבּוּר הַכָּתוּב מְדַבֵּר, אוֹ אֵינוֹ אֶלָּא אֶחָד לְיָחִיד וְאֶחָד לְצִבּוּר. אָמַרְתָּ, בַּמֶּה הָעִנְיָן מְדַבֵּר, בְּשֶׁל צִבּוּר. שִׁמְעוֹן בֶּן עַזַּאי אוֹמֵר בְּשֶׁל צִבּוּר הַכָּתוּב מְדַבֵּר. אוֹ אֶחָד לַיָּחִיד וְאֶחָד לַצִּבּוּר. תַּלְמוּד לוֹמַר "עַל עֹלֹתֵיכֶם וְעַל זִבְחֵי שַׁלְמֵיכֶם", מָה עֹלֹתֵיכֶם קֹדֶשׁ קָדָשִׁים אַף שְׁלָמִים קָדְשֵׁי קָדָשִׁים. אִי מָה עוֹלָה אֶחָד שֶׁל יָחִיד וְאֶחָד שֶׁל צִבּוּר אַף שְׁלָמִים אֶחָד שֶׁל יָחִיד וְאֶחָד שֶׁל צִּבּוּר. תַּלְמוּד לוֹמַר "עַל עֹלֹתֵיכֶם וְעַל זִבְחֵי שַׁלְמֵיכֶם", מָה עוֹלָה מִשֶּׁל צִבּוּר אַף שְׁלָמִים מִשֶּׁל צִבּוּר.

"וְהָיוּ לָכֶם לְזִכָּרוֹן". לָמָּה נֶאֱמַר. לְפִי שֶׁהוּא אוֹמֵר וּתְקַעְתֶּם בַּחֲצֹצְרֹת שׁוֹמֵעַ אֲנִי קָרְבָּנוֹת שֶׁתָּקְעוּ עֲלֵיהֶן יְהוּ כְּשֵׁרִין וְשֶׁלֹּא תָקְעוּ עֲלֵיהֶן לֹא יְהוּ כְּשֵׁרִין, תַּלְמוּד לוֹמַר "וְהָיוּ לָכֶם לְזִכָּרוֹן", לְזִכָּרוֹן נִתְּנוּ וְלֹא לְהַכְשִׁיר קָרְבָּן.

"אֲנִי ה' אֱלֹהֵיכֶם". לָמָּה נֶאֱמַר. לְפִי שֶׁהוּא אוֹמֵר (ויקרא כג, כד) "דַּבֵּר אֶל בְּנֵי יִשְׂרָאֵל לֵאמֹר בַחֹדֶשׁ הַשְּׁבִיעִי בְּאֶחָד לַחֹדֶשׁ יִהְיֶה לָכֶם שַׁבָּתוֹן זִכְרוֹן תְּרוּעָה" אֲבָל מַלְכֻיּוֹת לֹא שָׁמַעְנוּ, תַּלְמוּד לוֹמַר  "ה' אֱלֹהָיו עִמּוֹ וּתְרוּעַת מֶלֶךְ בּוֹ", אֵלּו שׁוֹפָרוֹת וּמַלְכֻיּוֹת. רַבִּי נָתָן אוֹמֵר אֵין צָרִיךְ, שֶׁהֲרֵי כְּבָר נֶאֱמַר "וּתְקַעְתֶּם בַּחֲצֹצְרֹת" הֲרֵי שׁוֹפָרוֹת, וְהָיוּ לָכֶם לְזִכָּרוֹן זֶה זִכְרוֹנוֹת, אֲנִי ה' אֱלֹהֵיכֶם זוֹ מַלְכֻיּוֹת, אִם כֵּן מָה רָאוּ חֲכָמִים לוֹמַר מַלְכֻיּוֹת תְּחִלָּה וְאַחַר כָּךְ זִכְרוֹנוֹת וְשׁוֹפָרוֹת, אֶלָּא הַמְלִיכֵהוּ עָלֶיךָ תְּחִלָּה וְאַחַר כָּךְ בַּקֵּשׁ מִלְפָנָיו רַחֲמִים כְּדֵי שֶׁיִּזְכֹּר לְךָ, וּבְמָה, בְּשׁוֹפָר שֶׁל חֵרוּת, וְאֵין שׁוֹפָר אֶלָּא שֶׁל חֵרוּת שֶׁנֶּאֱמַר (ישעיה כז, יג) "וְהָיָה בַּיּוֹם הַהוּא יִתָּקַע בְּשׁוֹפָר גָּדוֹל", אֲבָל אֵינִי יוֹדֵעַ מִי תוֹקֵעַ, תַּלְמוּד לוֹמַר  "וַה' אֱלֹהִים בַּשּׁוֹפָר יִתְקָע", וַעֲדַיִן אֵינִי יוֹדֵעַ מֵאַיִן הַתְּקִיעָה יוֹצְאָה, תַּלְמוּד לוֹמַר (ישעיה סו, ו) "קוֹל שָׁאוֹן מֵעִיר" וְגוֹ'.

"וְנִזְכַּרְתֶּם לִפְנֵי ה' אֱלֹהֵיכֶם". נֶאֱמַר כָּאן זִכָּרוֹן וְנֶאֱמַר לְמַטָּה זִכָּרוֹן, מַה זִכָּרוֹן הָאָמוּר לְמַטָּה הוֹשָׁעָה וְטוֹבָה אַף זִכָּרוֹן הָאָמוּר כָּאן הוֹשָׁעָה וְטוֹבָה. בְּיוֹם, זֶה יוֹם טוֹב. וְיוֹם, זֶה שַׁבָּת. וּבְיוֹם, זֶה יוֹם הַכִּפּוּרִים. שִׂמְחַתְכֶם, אֵלּוּ הָרְגָלִים. (וּבְ)מוֹעֲדֵיכֶם, אֵלּוּ הַתְּמִידִים, (שְׁאָר מוֹעֲדִים) [כֶּשֶׁאָמַר וּ[בְ]מוֹעֲדֵיכֶם] רִבָּה כָּל תָּמִיד וְתָמִיד. בְרָאשֵׁי חָדְשֵׁכֶם, אֵלּוּ רָאשֵׁי חֳדָשִׁים. וּבְרָאשֵׁי חָדְשֵׁכֶם, רִבָּה רֹאשׁ הַשָּׁנָה. וּתְקַעְתֶּם בַּחֲצֹצְרֹת. וְלֹא בְּשׁוֹפָרוֹת. עַל עֹלֹתֵיכֶם. אֵלּוּ עוֹלוֹת חוֹבָה. וְעַל זִבְחֵיכֶם. זוֹ זְבִיחַת פֶּסַח. עַל זֶבַח, זִבְחֵי. רִבָּה כָּל הַכְּתוּבִים.  וְעַל זִבְחֵי שַׁלְמֵיכֶם. רִבָּה שְׁנֵי כִּבְשֵׂי עֲצֶרֶת. וְהָיוּ לָכֶם לְזִכָּרוֹן. נֶאֱמַר כָּאן זִכָּרוֹן וּלְמַעְלָה זִכָּרוֹן, מַה זִּכָּרוֹן הָאָמוּר לְמַעְלָה הוֹשָׁעָה וְטוֹבָה אַף זִכָּרוֹן הָאָמוּר לְמַטָּה הוֹשָׁעָה וְטוֹבָה, וְהָיוּ לָכֶם לְזִכָּרוֹן לִפְנֵי אֱלֹהֵיכֶם אֲנִי ה' אֱלֹהֵיכֶם.

"וּתְקַעְתֶּם בַּחֲצֹצְרֹת עַל עֹלֹתֵיכֶם". בָּעֵי רַבִּי אָבִין עוֹלַת נִדְבַת צִבּוּר טְעוּנָה שִׁירָה אוֹ אֵינָהּ טְעוּנָה שִׁירָה, עֹלֹתֵיכֶם אֲמַר רַחֲמָנָא אַחַת עוֹלַת חוֹבָה וְאַחַת עוֹלַת נְדָבָה אוֹ דִּלְמָא עֹלֹתֵיכֶם דְּכֻלְּהוּ יִשְׂרָאֵל. תָּא שְׁמַע דְּתָנֵי רַב מָּרִי בְּרֵיהּ דְּרַב כַּהֲנָא עַל עֹלֹתֵיכֶם וְעַל זִבְחֵי שַׁלְמֵיכֶם, מָה עוֹלָה קָדְשֵׁי קָדָשִׁים אַף שְׁלָמִים קָדְשֵׁי קָדָשִׁים, וּמַה שְּׁלָמִים קָבוּעַ לָהֶם זְמַן אַף עוֹלָה שֶׁקָּבוּעַ לָהֶם זְמַן, וּמָה עוֹלָה בְּצָפוֹן אַף זִבְחֵי שַׁלְמֵי צִבּוּר בְּצָפוֹן.

{pפסוק כאp} {rרמז תשכוr}  "וְנָסְעוּ הַקְּהָתִים". בַּדֵּי אָרוֹן לְפוּתְיָּא דְּאָרוֹן הָווּ יָתְבֵי.  וְדִילְמָא לְאָרְכּוֹ. אֲמַר רַבִּי יְהוּדָה תְּרֵי גַבְרֵי בְּאַמָּתָא וּפְלָגָא לָא מִיסְתָּגֵי לְהוּ. וּמִנָלַן דִּבְאַרְבָּעָה הָווּ דָּרוּ לֵיהּ. דִּכְתִיב "וְנָסְעוּ הַקְּהָתִים נֹשְׂאֵי הַמִּקְדָּשׁ".

{pפסוק כטp}  "חֹתֵן מֹשֶׁה". זוֹ יָפָה לוֹ יוֹתֵר מִכֻּלָּן, שֶׁנִּקְרָא חוֹתְנוֹ שֶׁל מֶלֶךְ. נֹסְעִים אֲנַחְנוּ. מִיָּד לָאָרֶץ, לֹא כְּשֵׁם שֶׁבָּרִאשׁוֹנָה נוֹסְעִים וְחוֹנִים אֶלָּא עַכְשָׁיו אָנוּ נִכְנָסִים לְאֶרֶץ יִשְׂרָאֵל. (אַחֵרִים) [חֲכָמִים] אוֹמְרִים מִפְּנֵי מָה שִׁתֵּף מֹשֶׁה עַצְמוֹ עִמָּהֶן.  שֶׁנִּתְעַלֵּם מֵעֵינֵי מֹשֶׁה וְסָבוּר שֶׁהוּא נִכְנָס עִמָּהֶן לְאֶרֶץ יִשְׂרָאֵל. רַבִּי שִׁמְעוֹן בֶּן יוֹחַאי אוֹמֵר אֵינוֹ צָרִיךְ, שֶׁהֲרֵי כְּבָר נֶאֱמַר (דברים ד, כב) "כִּי אָנֹכִי מֵת בָּאָרֶץ הַזֹּאת", שֶׁאֵין תַּלְמוּד לוֹמַר  "אֵינֶנִּי עוֹבֵר אֶת הַיַּרְדֵּן", אֶלָּא שֶׁאַף עַצְמוֹתַי אֵינָן עוֹבְרוֹת אֶת הַיַּרְדֵּן, אֶלָא מִפְּנֵי מָה שִׁתֵּף מֹשֶׁה עַצְמוֹ עִמָּהֶן, שֶׁלֹּא יְהוּ יִשְׂרָאֵל אוֹמְרִים אִם מִי שֶׁהוֹצִיאָנוּ מִמִּצְרַיִם וְעָשָׂה לָנוּ נִסִּים וּגְבוּרוֹת אֵינוֹ נִכְנָס אַף אָנוּ אֵין נִכְנָסִין. דָּבָר אַחֵר מִפְּנֵי יִתְרוֹ, שֶׁלֹּא יֹאמַר יִתְרוֹ מֹשֶׁה אֵינוֹ נִכְנָס אַף אֲנִי אֵינִי בָּא. אֶל הַמָּקוֹם אֲשֶׁר אָמַר ה' אֹתוֹ אֶתֵּן לָכֶם. וְאֵין לְגֵרִים בּוֹ חֵלֶק.  וּמָה אֲנִי מְקַיֵּם (יחזקאל מז, כג) "וְהָיָה בַשֵּׁבֶט אֲשֶׁר גָּר הַגֵּר אִתּוֹ שָׁם תִּתְּנוּ נַחֲלָתוֹ". אִם אֵינוֹ עִנְיָן לִירֻשָּׁה תְּנֵהוּ עִנְיָן לְכַפָּרָה, שֶׁאִם הָיָה בְּשֵׁבֶט יְהוּדָה מִתְכַּפֵּר לוֹ בְּשֵׁבֶט יְהוּדָה, בְּשֵׁבֶט בִּנְיָמִין מִתְכַּפֵּר לוֹ בְּשֵׁבֶט בִּנְיָמִין. דָּבָר אַחֵר אִם אֵינוֹ עִנְיָן לִירוּשָׁה תְּנֵהוּ עִנְיָן לִקְבוּרָה, נִתַּן לַגֵּרִים קְבוּרָה בְּאֶרֶץ יִשְׂרָאֵל. לְכָה אִתָּנוּ וְהֵטַבְנוּ לָךְ. וְכִי יֵשׁ בֶּן בֵּיתוֹ שֶׁל בָּשָׂר וָדָם שֶׁאֵין מְטִיבִין לוֹ, וַהֲרֵי דְּבָרִים קַל וָחֹמֶר אִם לְבֶן בֵּיתוֹ שֶׁל בָּשָׂר וָדָם מְטִיבִין לוֹ קַל וְחֹמֶר לְבֶן בֵּיתוֹ שֶׁל מִי שֶׁאָמַר וְהָיָה הָעוֹלָם. כִּי ה' דִּבֶּר טוֹב עַל יִשְׂרָאֵל. וְכִי עַד עַכְשָׁיו אֵין הַקָּדוֹשׁ בָּרוּךְ הוּא דִּבֵּר טוֹב עַל יִשְׂרָאֵל, וַהֲרֵי מֵעוֹלָם הַמָּקוֹם דִּבֵּר טוֹב עַל יִשְׂרָאֵל, אֶלָּא פָּקַד הַקָּדוֹשׁ בָּרוּךְ הוּא לְהֵטִיב לַגֵּרִים וְלִנְהֹג בָּם עֲנָוָה.

"וְהֵטַבְנוּ לָךְ". זֶה דֻּשְׁנָהּ שֶׁל יְרִיחוֹ, שֶׁהָיוּ אוֹכְלִין אוֹתָהּ בְּנֵי בָּנָיו שֶׁל יִתְרוֹ כְּשֶׁחִלֵּק יְהוֹשֻׁעַ אֶרֶץ יִשְׂרָאֵל לַשְּׁבָטִים הִנִּיח דֻּשְׁנָהּ שֶׁל יְרִיחוֹ חֲמֵשׁ מֵאוֹת אַמָּה עַל חֲמֵשׁ מֵאוֹת אַמָּה, וּנְתָנוּהָ  לִבְנֵי יוֹנָדָב בֶּן רֵכָב חֵלֶק בָּרֹאשׁ, וְהָיוּ אוֹכְלִין אוֹתָהּ אַרְבַּע מֵאוֹת (שמונים) [וְאַרְבָּעִים] שָׁנָה, שֶׁנֶּאֱמַר (מ"א ו, א) "וַיְהִי בִשְׁמוֹנִים שָׁנָה וְאַרְבַּע מֵאוֹת שָׁנָה", צֵא מֵהֶם אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר, נִמְצְאוּ אוֹכְלִין אוֹתָהּ אַרְבַּע מֵאוֹת וְאַרְבָּעִים שָׁנָה, וּכְשֶׁשָּׁרְתָה שְׁכִינָה בְּחֶלְקוֹ שֶׁל בִּנְיָמִין [בָּאוּ בְּנֵי בִנְיָמִין לִטֹּל חֶלְקָם] עָמְדוּ וּפִנּוּ אוֹתָהּ מִפְּנֵיהֶם, שֶׁנֶּאֱמַר (שופטים א, טז) "וּבְנֵי קֵינִי חֹתֵן מֹשֶׁה עָלוּ מֵעִיר הַתְּמָרִים" וְגוֹ'.

{pפסוק לp}  "וַיֹּאמֶר אֵלָיו לֹא אֵלֵךְ". אָמַר לוֹ אִם מִפְּנֵי אֶרֶץ וּנְכָסִים, אֵינִי בָּא, יֵשׁ לְךָ אָדָם שֶׁיֵּשׁ לוֹ אֶרֶץ וְאֵין לוֹ נְכָסִים יֵשׁ לוֹ נְכָסִים וְאֵין לוֹ מִשְׁפָּחָה, אֲבָל אֲנִי יֵשׁ לִי אֶרֶץ וְיֵשׁ לִי נְכָסִים וְיֵשׁ לִי מִשְׁפָּחָה וְדַיָּן הָיִיתִי בְּעִירִי, וְאִם אֵינִי הוֹלֵךְ מִפְּנֵי אַרְצִי אֵלֵךְ מִפְּנֵי נְכָסַי, וְאִם אֵינִי הוֹלֵךְ מִפְּנֵי נְכָסַי אֵלֵךְ מִפְּנֵי מוֹלַדְתִּי. אָמַר לוֹ לְמָחָר כֵּשֶׁתֵּחָלֵק אֶרֶץ יִשְׂרָאֵל לִשְׁבָטִים אֵיזֶה שֵׁבֶט מִכֶּם שֶׁיִּתֵּן לִי כֶּרֶם אֶחָד בְּתוֹךְ שֶׁלּוֹ, אֶלָּא הֲרֵינִי הוֹלֵךְ לְאַרְצִי וְאוֹכֵל פֵּרוֹת וְשׁוֹתֶה יַיִן מִכַּרְמִי.

{pפסוק לאp}  "וַיֹּאמֶר אַל נָא תַּעֲזֹב אֹתָנוּ" אֵין "נָא" אֶלָּא לְשׁוֹן בַּקָּשָׁה. אָמַר לוֹ אִם אֵין אַתָּה מְקַבֵּל עָלֶיךָ בַּקָּשָׁה גּוֹזְרַנִי עָלֶיךָ גְּזֵרָה,  עַכְשָׁיו יִשְׂרָאֵל אוֹמְרִים לֹא נִתְגַּיֵּר יִתְרוֹ מֵחִבָּה כְּסָבוּר הָיָה יִתְרוֹ שֶׁיֵּשׁ לַגֵּרִים חֵלֶק בָּאָרֶץ עַכְשָׁיו שֶׁרָאָה שֶׁאֵין לָהֶם חֵלֶק הִנִּיחָם וְהָלַךְ לוֹ. דָּבָר אַחֵר אִם אֵין אַתָּה מְקַבֵּל עָלֶיךָ דֻּשְׁנָהּ שֶׁל יְרִיחוֹ גּוֹזְרַנִי עָלֶיךָ גְּזֵרָה, עַכְשָׁיו יְהוּ יִשְׂרָאֵל אוֹמְרִים לֹא נִתְגַּיֵּר יִתְרוֹ מֵחִבָּה סָבוּר הָיָה יִתְרוֹ שֶׁמַּתָּנָה מְרֻבָּה עַכְשָׁיו שֶׁמַּתָּנָה מֻעֶטֶת הִנִּיחָהּ וְהָלַךְ לוֹ. דָּבָר אַחֵר כְּסָבוּר אַתָּה שֶׁאַתָּה מַרְבֶּה כְבוֹד הַמָּקוֹם וְאֵין אַתָּה אֶלָּא מְמַעֵט, כַּמָּה גֵּרִים וַעֲבָדִים אַתָּה עָתִיד לְהַכְנִיס תַּחַת כַּנְפֵי הַשְּׁכִינָה. וְהָיִיתָ לָנוּ לְעֵינָים. שֶׁלֹּא תִּנְעֹל דֶּלֶת בִּפְנֵי הַגֵּרִים הַבָּאִים לוֹמַר אִם יִתְרוֹ חוֹתְנוֹ שֶׁל מֶלֶךְ לֹא קִבֵּל עָלָיו קַל וָחֹמֶר לִשְׁאָר בְּנֵי אָדָם. כִּי עַל כֵּן יָדַעְתָּ חֲנֹתֵנוּ בַּמִּדְבָּר. אָמַר לוֹ אִלּו אַחֵר, שֶׁלֹּא רָאָה נִסִּים וּגְבוּרוֹת בַּמִּדְבָּר, הִנִּיחַ וְהָלַךְ לוֹ, כְּדַאי הוּא אַתָּה שֶׁרָאִיתָ תַּנִּיחַ וְתֵלֵךְ לְךָ. אַל נָא תַּעֲזֹב אֹתָנוּ. אָמַר רַבִּי יְהוּדָה אָמַר לוֹ אַתָּה שֶׁרָאִיתָ חֵן שֶׁנִּתַּן לַאֲבוֹתֵנוּ בְּמִצְרַיִם, שֶׁנֶּאֱמַר  "וַה' נָתַן אֶת חֵן הָעָם בְּעֵינֵי מִצְרַיִם". [תַּנִיחַ וְתֵלֵךְ].  אַל נָא תַּעֲזֹב אֹתָנוּ. דָּבָר אַחֵר "וְהָיִיתָ לָנוּ לְעֵינַיִם" אֲפִלּוּ אֵין דַיֶּךָ אֶלָּא שֶׁתְּהֵא יוֹשֵׁב עִמָּנוּ בַּסַּנְהֶדְרִין וּתְהֶא מוֹרֶה בְּדִבְרֵי תוֹרָה. דָּבָר אַחֵר "וְהָיִיתָ לָנוּ לְעֵינָים". אֲפִלּוּ אֵין דַּיֵּינוּ אֶלָּא כָּל דָּבָר וְדָבָר שֶׁנִּתְעַלֵּם מֵעֵינֵינוּ תְּהֵא מֵאִיר עֵינֵינוּ בָּהֶן, שֶׁנֶּאֱמַר (שם יח, כא) "וְאַתָּה תֶחֱזֶה מִכָּל הָעָם" וְגוֹ'. וַהֲלֹא אַף בְּיַד מֹשֶׁה הָיָה מִסִּינַי, שֶׁנֶּאֱמַר  "וְצִוְּךָ אֱלֹהִים", וְלָמָּה נִתְעַלֵּם מִמֹּשֶׁה. לִתְלוֹת זְכוּת בְּזַכַּאי, כְּדֵי שֶׁיִּתָּלֶה הַדָּבָר בְּיִתְרוֹ. דָּבָר אַחֵר שֶׁתְּהֵא חָבִיב עָלֵינוּ כְּגַלְגַּל עֵינֵינוּ, שֶׁנֶּאֱמַר (דברים י, יט) "וַאֲהַבְתֶּם אֶת הַגֵּר", (שמות כג, ט) "וְגֵר לֹא תִלְחָץ",  "וְגֵר לֹא תוֹנֶה".

{pפסוק לגp} {rרמז תשכזr}  "וַיִּסְעוּ מֵהַר ה' דֶּרֶךְ שְׁלֹשֶׁת יָמִים". הָדָא הוּא דִכְתִיב (דברים א, ב) "אַחַד עָשָׂר יוֹם מֵחֹרֵב" וְכִי מַהֲלַךְ אַחַד עָשָׂר יוֹם מֵחוֹרֵב לִקִבְרוֹת הַתַּאֲוָה וּמִקִּבְרוֹת הַתַּאֲוָה לַחֲצֵרוֹת [וּמֵחֲצֵרוֹת לְמִדְבַּר פָּארָן], וַהֲלֹא אֵינוֹ אֶלָּא [מַהֲלַךְ] שְׁלֹשָׁה יָמִים שֶׁנֶּאֱמַר "וַיִּסְעוּ מֵהַר ה' דֶּרֶךְ שְׁלֹשֶׁת יָמִים". (רַבִּי יְהוּדָה אוֹמֵר) וְכִי לִשְׁלֹשָׁה יָמִים הָיוּ יִשְׂרָאֵל מְהַלְּכִין אַחַד עָשָׂר מַסָּעוֹת, וַהֲלֹא אֵינוֹ אֶלָּא מַהֲלַךְ אַרְבָּעִים יוֹם כָּעִנְיָן שֶׁנֶּאֱמַר בְּאֵלִיָּהוּ (מ"א יט, ח) "וַיָּקָם וַיֹּאכַל וַיִּשְׁתֶּ[ה] וַיֵּלֵךְ בְּכֹחַ הָאֲכִילָה הַהִיא אַרְבָּעִים יוֹם וְאַרְבָעִים לַיְלָה", אַחַר שֶׁאָמַרְתִּי אִי אֶפְשָׁר חֲזוֹר לְךָ לָעִנְיָן הָרִאשׁוֹן, (דָּבָר אַחֵר) אִלּוּ זָכוּ יִשְׂרָאֵל, לְאַחַד עָשָׂר יוֹם הָיוּ נִכְנָסִין לָאָרֶץ אֶלָּא מִתּוֹךְ שֶׁקִּלְקְלוּ מַעֲשֵׂיהֶם גִּלְגֵּל הַמָּקוֹם עֲלֵיהֶם אַרְבָּעִים שָׁנָה שֶׁנֶּאֱמַר (להלן יד, לד) "בְּמִסְפַּר הַיָּמִים" וְגוֹ'. רַבִּי יְהוּדָה אוֹמֵר אִלּוּ זָכוּ יִשְׂרָאֵל, לִשְׁלֹשָׁה יָמִים הָיוּ נִכְנָסִין לָאָרֶץ, שֶׁנֶּאֱמַר "וַאֲרוֹן בְּרִית ה' נֹסֵעַ לִפְנֵיהֶם דֶּרֶךְ שְׁלֹשֶׁת יָמִים לָתוּר לָהֶם מְנוּחָה" וְגוֹ', וְאֵין מְנוּחָה אֶלָּא אֶרֶץ יִשְׂרָאֵל, שֶׁנֶּאֱמַר  "כִּי לֹא בָאתֶם עַד עָתָּה אֶל הַמְּנוּחָה וְאֶל הַנַּחֲלָה" וְגוֹ'. רַבִּי בְּנָאָה אוֹמֵר אִלּוּ זָכוּ יִשְׂרָאֵל, לְיוֹם אֶחָד הָיוּ נִכְנָסִין, שֶׁנֶּאֱמַר (שמות יג, ד-ה) "הַיּוֹם אַתֶּם יוֹצְאִים"... "וְהָיָה כִי יְבִיאֲךָ ה' אֶל אֶרֶץ הַכְּנַעֲנִי", מִיָּד. אַבָּא יוֹסֵי בֶּן חָנָן אוֹמֵר אִלּוּ זָכוּ יִשְׂרָאֵל, כֵּיוָן שֶׁעָלוּ פַרְסוֹת רַגְלֵיהֶן מִן הַיָּם הָיוּ נִכְנָסִין לָאָרֶץ, שֶׁנֶּאֱמַר  "עֲלֵה רֵשׁ", מִיָּד, "כַּאֲשֶׁר דִּבֶּר ה' (אֱלֹהֶיךָ) [אֱלֹהֵי אֲבֹתֶיךָ] לָךְ אַל תִּירָא וְאַל תֵּחָת.

דָּבָר אַחֵר מַה תַּלְמוּד לוֹמַר "וַיִּסְעוּ מֵהַר ה'". מְלַמֵּד שֶׁהָלְכָה שְׁכִינָה בּוֹ בַּיּוֹם שְׁלֹשִׁים וְשִׁשָּׁה מִיל כְּדֵי שֶׁיִּכָּנְסוּ יִשְׂרָאֵל לָאָרֶץ. מָשְׁלוּ מָשָׁל לְמָה הַדָּבָר דּוֹמֶה, לִבְנֵי אָדָם שֶׁיּוֹצְאִין לַמִּלְחָמָה, בְּשָׁעָה שֶׁיּוֹצְאִין הֵן שְׂמֵחִים, וְכָל זְמַן שֶׁמַּגִּיעִין יְדֵיהֶן מִתְרַשְׁלוֹת, אֲבָל יִשְׂרָאֵל אֵינוֹ כֵן, אֶלָּא כָּל זְמַן שֶׁהָיוּ מַגִּיעִין הָיוּ שְׂמֵחִין וְאָמְרוּ נֵלֵךְ וְנִירַשׁ אֶת אֶרֶץ יִשְׂרָאֵל. דָּבָר אַחֵר אֲבוֹתֵינוּ חָטְאוּ, נִגְזַר עֲלֵיהֶן (להלן יד, כט) "בַּמִּדְבָּר הַזֶּה יִפְּלוּ פִגְרֵיכֶם", אֲבָל אָנוּ לֹא נֶחֱטָא וְנָמוּת בַּמִּדְבָּר, אֶלָּא נֵלֵךְ וְנִירַשׁ אֶת אֶרֶץ יִשְׂרָאֵל.

"וַאֲרוֹן בְּרִית ה' נֹסֵעַ לִפְנֵיהֶם". [אָרוֹן] זֶה שֶׁיּוֹצֵא עִמָּהֶן בַּמַּחֲנוֹת הָיָה בּוֹ שִׁבְרֵי לוּחוֹת, שֶׁנֶּאֱמַר (שם, מד) "וַאֲרוֹן בְּרִית ה' וּמֹשֶׁה לֹא מָשׁוּ". רַבִּי שִׁמְעוֹן בֶּן יוֹחַאי אוֹמֵר אֲרוֹן בְּרִית ה' (לֹא נָסַע) לֹא נֶאֱמַר אֶלָּא "וַאֲרוֹן בְּרִית ה'", מָשָׁל לְמָה הַדָּבָר דּוֹמֶה, לְאַנְטִיקֵיסָר שֶׁהָיָה מַקְדִּים לִפְנֵי חֵילוֹתָיו מְתַקֵּן לָהֶם מָקוֹם שֶׁיִּשְׁרוּ.

{rרמז תשכחr}  "לָתוּר לָהֶם מְנוּחָה". מַה תַּלְמוּד לוֹמַר. לְפִי שֶׁנֶּאֱמַר  "וַיִּשְׁמַע הַכְּנַעֲנִי מֶלֶךְ עֲרָד" וְגוֹ' כֵּיוָן שֶׁשָּׁמְעוּ כְּנַעֲנִיִּים שֶׁמֵּתוּ מְרַגְּלִים אָמְרוּ מֵתוּ מְרַגְּלִים נֵלֵךְ וְנִלָּחֵם בָּם.  רַבִּי שִׁמְעוֹן בֶּן יוֹחַאי אוֹמֵר (שם) "כִּי בָא יִשְׂרָאֵל דֶּרֶךְ הָאֲתָרִים", כֵּיוָן שֶׁמֵּת אַהֲרֹן אָמְרוּ מֵת אַהֲרֹן הַכֹּהֵן הַגָּדוֹל שֶׁבָּהֶם וְהָלַךְ הַתַּיָּר הַגָּדוֹל שֶׁלָּהֶן וְעַמּוּד הֶעָנָן שֶׁהָיָה עוֹשֶׂה לָהֶם מִלְחָמָה, הֲרֵי שָׁעָה שֶׁנֵּלֵךְ וְנִלָּחֵם בָּהֶם. רַבִּי שִׁמְעוֹן בֶּן יוֹחַאי אוֹמֵר גְּנוּת גְּדוֹלָה הָיְתָה בִּידֵיהֶם שֶׁל יִשְׂרָאֵל, בְּשָׁעָה שֶׁאָמְרוּ (דברים א, כב) "נִשְׁלְחָה אֲנָשִׁים לְפָנֵינוּ" אָמַר לָהֶם הַמָּקוֹם אִם כְּשֶׁהֱיִיתֶם (ירמיה ב, ו) "בְּאֶרֶץ עֲרָבָה וְשׁוּחָה"  זָנְתִּי וּפִרְנַסְתִּי אֶתְכֶם, כְּשֶׁאַתֶּם נִכְנָסִים לְאֶרֶץ טוֹבָה וּרְחָבָה [בְּאֶרֶץ זָבַת חָלָב וּדְבַשׁ] עַל אַחַת כַּמָּה וְכַמָּה שֶׁאָזוּן וַאֲפַרְנֵס אֶתְכֶם.

{pפסוק לדp}  "וַאֲרוֹן בְּרִית ה'". (כָּתוּב בְּרֶמֶז שס"ז).

"וַעֲנָן ה' עֲלֵיהֶם יוֹמָם". (כָּתוּב בְּרֶמֶז רכ"ח).

{rרמז תשכטr}  "וַעֲנַן ה' עֲלֵיהֶם יוֹמָם".  עַל הַחִגְרִין וְעַל הַסּוּמִין וְעַל הַזָּבִין וְעַל הַמְצֹרָעִין. מִנַּיִן אַתָּה אוֹמֵר שֶׁאִם הָיָה אֶחָד מִיִּשְׂרָאֵל נִמְשָׁךְ מִתַּחַת כַּנְפֵי עַמּוּד הֶעָנָן עַמּוּד הֶעָנָן נִמְשָׁךְ עִמּוֹ לְאַחֲרָיו עַד שָׁעָה שֶׁחוֹזֵר. (לַאֲחוֹרָיו) תַּלְמוּד לוֹמַר "וַעֲנַן ה' עֲלֵיהֶם יוֹמָם". אוֹ כְּשֶׁם שֶׁמֵּגֵן עַל יִשְׂרָאֵל כָּךְ מֵגֵן עַל אֻמּוֹת הָעוֹלָם. תַּלְמוּד לוֹמַר "עֲלֵיהֶם", עַל יִשְׂרָאֵל הוּא מֵגֵן וְאֵין מֵגֵן עַל אֻמּוֹת הָעוֹלָם. אוֹ כְּשֵׁם שֶׁמֵּגֵן עֲלֵיהֶם בַּיּוֹם כָּךְ מֵגֵן עֲלֵיהֶם בַּלָּיְלָה. תַּלְמוּד לוֹמַר "יוֹמָם", בַּיּוֹם הוּא מֵגֵן וְאֵין מֵגֵן עֲלֵיהֶם בַּלַּיְלָה. יָכוֹל עַמּוּד הָאֵשׁ יְהֵא מֵאִיר לָהֶם בַּיּוֹם. תַּלְמוּד לוֹמַר  "וְאֵשׁ תִּהְיֶה לַיְלָה בּוֹ", בַּלַּיְלָה הוּא מֵאִיר וְאֵין מֵאִיר בַּיּוֹם. אוֹ כְּשֵׁם שֶׁמֵּאִיר לָהֶם לִיִשְׂרָאֵל כָּךְ מֵאִיר לָהֶם לְאֻמּוֹת הָעוֹלָם. תַּלְמוּד לוֹמַר (שם) "לְעֵינֵי כָל בֵּית יִשְׂרָאֵל", עַל יִשְׂרָאֵל הוּא מֵאִיר וְאֵין מֵאִיר לְאֻמּוֹת הָעוֹלָם. רַבִּי שִׁמְעוֹן בֶּן אֶלְעָזָר אוֹמֵר מִנַּיִן אַתָּה אוֹמֵר, כָּל אוֹתָם אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר לֹא נִצְרְכוּ לְאוֹר הַנֵּר, אֶלָּא אָדָם נִכְנָס חֶדֶר לִפְנִים מֵחֶדֶר, כְּמִין פָּנָס נִכְנָס עִמּוֹ עַד שָׁעָה שֶׁחוֹזֵר. תַּלְמוּד לוֹמַר "לְעֵינֵי כָל בֵּית יִשְׂרָאֵל בְּכָל מַסְעֵיהֶם", הָא אֲפִלּו אָדָם נִכְנָס חֶדֶר לִפְנִים מֵחֶדֶר עַמּוּד הָאֵשׁ מֵאִיר לוֹ.

{pפסוק לה-לוp}  כָּל סֵפֶר שֶׁיֵּשׁ בּוֹ שְׁמוֹנִים וְחָמֵשׁ טָעֻיּוֹת לֹא יִקְרָא בּוֹ עַד שֶׁיֻגָּהּ.

"וַיְהִי בִּנְסֹעַ הָאָרֹן". פָּרָשָׁה זוֹ עָשָׂה לָהּ הַקָּדוֹשׁ בָּרוּךְ הוּא סִמָּנִיּוֹת מִלְמַעְלָה וּמִלְּמַטָּה לוֹמַר שֶׁאֵין זוֹ מְקוֹמָהּ. רַבִּי אוֹמֵר לֹא מִן הַשֵּׁם הוּא זֶה אֶלָּא מִפְּנֵי שֶׁסֵּפֶר חָשׁוּב הוּא בִּפְנֵי עַצְמוֹ. מִכָּאן אָמְרוּ סֵפֶר שֶׁנִּמְחַק וְנִשְׁתַּיֵּר בּוֹ שְׁמוֹנִים וְחָמֵשׁ אוֹתִיּוֹת כְּפָרָשַׁת וַיְהִי בִּנְסֹעַ הָאָרֹן מְטַמֵּא אֶת הַיָּדַיִם וּמַצִּילִין בִּפְנֵי הַדְּלֵקָה.

כְּמָאן אָזְלָא הָא דַּאֲמַר רַבִּי שְׁמוּאֵל בַּר נַחְמָן [אָמַר רַבִּי יוֹנָתָן] מַאי דִּכְתִיב  "חָצְבָה עַמּוּדֶיהָ שִׁבְעָה". אֵלּוּ שִׁבְעָה סִפְרֵי תּוֹרָה. כְּמָאן, כְּרַבִּי. מָאן תַּנָא דְּפָלִיג עָלֵיהּ דְּרַבִּי. רַבָּן שִׁמְעוֹן בֶּן גַּמְלִיאֵל הוּא, דַּאֲמַר עֲתִידָה פָּרָשָׁה זוֹ  שֶׁתֵּעָקֵר מִכָּאן וְתִכָּתֵב בִּמְקוֹמָה, וְלָמָּה כְּתוּבָה כָּאן, לְהַפְסִיק בֵּין פֻּרְעָנוּת לְפֻרְעָנוּת. (פָּרָשָׁה) [פֻּרְעָנוּת] שְׁנִיָּה מַאי הִיא. (להלן יא, א) "וַיְהִי הָעָם כְּמִתְאֹנֲנִים". (פָּרָשָׁה) [פֻּרְעָנוּת] רִאשׁוֹנָה, (לעיל פסוק לג) "וַיִּסְעוּ מֵהַר ה'", מְלַמֵּד שֶׁסָּרוּ מֵאַחֲרֵי ה', וְהֵיכָן מְקוֹמָהּ, בַּדְּגָלִים.

מָשָׁל לְמָה הַדָּבָר דּוֹמֶה לִבְנֵי אָדָם שֶׁאָמְרוּ לוֹ לַמֶּלֶךְ הַנִּרְאֶה שֶׁתַּגִּיעַ עִמָּנוּ אֵצֶל מוֹשֵׁל עַכּוֹ. הִגִּיעַ לְעַכּוֹ, [הָלַךְ לוֹ [הַמּוֹשֵׁל] לְצוֹר. הִגִּיעַ לְצוֹר], הָלַךְ לְצִידוֹן. הִגִּיעַ לְצִידוֹן, הָלַךְ לוֹ לְבִירִי. הִגִּיעַ לְבִירִי, הָלַךְ לוֹ לְאַנטוֹכְיָא. [הִגִּיעַ לְאַנְטוֹכְיָא], הִתְחִילוּ בְּנֵי אָדָם מִתְרַעֲמִין עַל הַמֶּלֶךְ שֶׁנִּתְלַבְּטוּ עַל דֶּרֶךְ זוֹ, וְהַמֶּלֶךְ צָרִיךְ לְהִתְרַעֵם עֲלֵיהֶם שֶׁבִּשְׁבִילָם נִתְלַבֵּט עַל דֶּרֶךְ זוֹ. כָּךְ  הָלְכָה שְׁכִינָה בּוֹ בַּיּוֹם שְׁלֹשִׁים וְשִׁשָּׁה מִיל בִּשְׁבִיל שֶׁיִּכָּנְסוּ לָאָרֶץ. הִתְחִילוּ יִשְׂרָאֵל מִתְרַעֲמִים לִפְנֵי הַמָּקוֹם שֶׁנִּתְלַבְּטוּ עַל דֶּרֶךְ זוֹ וְהַמָּקוֹם צָרִיךְ לְהִתְרַעֵם עֲלֵיהֶם שֶׁבִּשְׁבִילָם הָלְכָה שְׁכִינָה שְׁלֹשִׁים וְשִׁשָּׁה מִיל בִּשְׁבִיל שֶׁיִּכָּנְסוּ לָאָרֶץ.

"וַיֹּאמֶר מֹשֶׁה קוּמָה ה'". וְכָתוּב אֶחָד אוֹמֵר  "עַל פִּי ה' יִסְעוּ". כֵּיצַד יִתְקַיְּמוּ שְׁנֵי כְּתוּבִים הַלָּלוּ. מָשָׁל לְמֶלֶךְ בָּשָׂר וָדָם שֶׁאָמַר לְעַבְדּוֹ הַנִּרְאֶה שֶׁתַּעֲמִידֵנִי בִּשְׁבִיל שֶׁאֲנִי הוֹלֵךְ לָתֵת יְרֻשָּׁה לִבְנִי. דָּבָר אַחֵר מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁהָיָה מְהַלֵּךְ בַּדֶּרֶךְ וְנָהַג אוֹהֲבוֹ עִמּוֹ. כְּשֶׁהוּא נוֹסֵעַ אוֹמֵר אֵינִי נוֹסֵעַ עַד שֶׁיָּבוֹא אוֹהֲבִי עִמִּי, וּכְשֶׁהוּא חוֹנֶה אוֹמֵר אֵינִי חוֹנֶה עַד שֶׁיָּבוֹא אוֹהֲבִי עִמִּי, נִמְצֵאתָ מְקַיֵּם עַל פִּי מֹשֶׁה יַחֲנוּ וְנִמְצֵאתָ מְקַיֵּם (שם) "עַל פִּי ה' יַחֲנוּ", וְעַל פִּי מֹשֶׁה יִסְעוּ (שם) "וְעַל פִּי ה' יִסָּעוּ".

בִּזְמַן שֶׁהָיוּ נוֹסְעִין הָיָה עַמּוּד הֶעָנָן נֶעֱקָר מִמְּקוֹמוֹ עַל פִּי הַמָּקוֹם וְלֹא הָיָה לוֹ רְשׁוּת לַהֲלֹךְ עַד שֶׁיֹּאמַר לוֹ מֹשֶׁה, נִמְצֵאתָ מְקַיֵּם "עַל פִּי ה'" וְעַל פִּי מֹשֶׁה. מָשָׁל לְמָה הַדָּבָר דּוֹמֶה לְמֶלֶךְ שֶׁאָמַר לְעַבְדּוֹ הֲרֵינִי יָשֵׁן לִי עַד שֶׁתְּעִירֵנִי מִשְּׁנָתִי, כָּךְ אָמַר הַקָּדוֹשׁ בָּרוּךְ הוּא אֵינִי מְהַלֵּךְ עַד שֶׁתֹּאמַר לִי לֵךְ.

"וַיְהִי בִּנְסֹעַ הָאָרֹן". מָה עִסְקוֹ שָׁל אָרוֹן הַזֶּה. אֶלָּא שֶׁהָיוּ לוּחוֹת הַבְּרִית נְתוּנוֹת בְּתוֹכוֹ וְהַשְּׁכִינָה דָּרָה בְּתוֹכוֹ, שֶׁכֵּן הוּא אוֹמֵר (יהושע ג, יא) "הִנֵּה אֲרוֹן הַבְּרִית אָדוֹן כָּל הָאָרֶץ" וְגוֹ', וְכֵן הוּא אוֹמֵר  "ה' אֱלֹהֶיךָ הוּא עֹבֵר לְפָנֶיךָ". אָמַר רַבִּי אֶלְעָזָר בֶּן פְּדָת בְּשֵׁם רַבִּי יוֹסֵי בֶּן זִמְרָא כְּשֶׁהָיוּ יִשְׂרָאֵל נוֹסְעִין הָיָה הָאָרוֹן מַקְדִּים לִפְנֵיהֶם, וְהָיוּ שְׁנֵי נִיצוֹצוֹת שֶׁל אֵשׁ יוֹצְאוֹת מִתּוֹךְ בַּדֵּי אָרוֹן וְהָיוּ שׂוֹרְפִין לִפְנֵיהֶם אֶת הַנְּחָשִׁים וְאֶת הָעַקְרַבִּים וְהוֹרֵג שׂוֹנְאֵיהֶם שֶׁל יִשְׂרָאֵל. מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה מְהַלֵּךְ עִם מַטְרוֹנָא, וְהָיָה מַקְדִּים לְפָנֶיהָ בִּשְׁבִיל הַשּׂוֹנְאִין וְהָיָה הוֹרְגָן. כֵּיוָן שֶׁהָיָה אִפָּרְכוֹס רוֹאֶה אוֹתוֹ הָיָה צוֹוֵחַ לַמֶּלֶךְ לָמָּה אַתָּה מַנִּיחַ לְמַטְרוֹנָא, הַמְתֵּן לָהּ מְעַט, עֲמֹד עַד שֶׁתָּבוֹא אֶצְלְךָ. כָּךְ הָאָרוֹן הָיָה מַקְדִּים לִפְנֵי יִשְׂרָאֵל. כֵּיוָן שֶׁהָיָה מֹשֶׁה רוֹאֶה הָיָה אוֹמֵר מָה אַתָּה מַנִּיחַ אֶת יִשְׂרָאֵל, הַמְתֵּן לָהּ מְעַט, שֶׁנֶּאֱמַר "וַיֹּאמֶר מֹשֶׁה קוּמָה ה'".

זֶה שֶׁאָמַר הַכָּתוּב (ש"ב כג, ג) "צַדִּיק מוֹשֵׁל יִרְאַת אֱלֹהִים"  אַתָּה מוֹצֵא הַרְבֵּה דְּבָרִים שֶׁגָּזַר מֹשֶׁה עַל הָאֱלֹהִים וְקִיֵּם גְּזֵרָתוֹ, שֶׁנֶּאֱמַר  "כֹּה אָמַר ה' כַּחֲצֹת הַלַּיְלָה אֲנִי יוֹצֵא בְּתוֹךְ מִצְרָיִם", וְהַקָּדוֹשׁ בָּרוּךְ הוּא לֹא אָמַר לוֹ אֶלָּא (שם יב, יב) "וְעָבַרְתִּי בְאֶרֶץ מִצְרַיִם בַּלַּיְלָה הַזֶּה", וּכְתִיב (שם, כט) "וַיְהִי בַּחֲצִי הַלַּיְלָה וַה' הִכָּה כָל בְּכוֹר", וּכְתִיב  "הַשָּׁמַיִם מְסַפְּרִים כְּבוֹד אֵל" וְכֵן (ישעיה כד, טז) "מִכְּנַף הָאָרֶץ זְמִירוֹת שָׁמַעְנוּ", שֶׁהֵן מְקַלְּסִין לְהַקָּדוֹשׁ בָּרוּךְ הוּא. עָמַד וְשִׁתְּקָן, שֶׁנֶּאֱמַר (דברים לב, א) "הַאֲזִינוּ הַשָּׁמַיִם". רְאֵה מַה כֹּחוֹ שֶׁל מֹשֶׁה גָּדוֹל, עָלָיו הַכָּתוּב אוֹמֵר (תהלים קג, כ) "גִּבֹּרֵי כֹּח עֹשֵׂי דְבָרוֹ", מָשָׁל לְמָה הַדָּבָר דּוֹמֶה לַאֲרִי שֶׁהָיָה רוֹעֵשׁ בְּקִנּוּגְיָא וְהָיָה כָּל הָעוֹלָם רוֹעֵשׁ, וְהָיָה אֶחָד מִתְקָרֵב אֶצְלוֹ וּמַאֲכִילוֹ וּמַשְׁקֵהוּ, מַעֲמִידוֹ וּמַרְבִּיצוֹ, וְהָיוּ הַכֹּל מִסְתַּכְּלִין בָּאֲרִי וְאוֹמֵר זֶה לָזֶה רְאֵה כֹּחוֹ שֶׁל אֲרִי זֶה, מַה קָּשֶׁה הוּא וּמַה מְּשֻׁבָּח אָמַר לָהֶם פִּקֵּחַ אֶחָד אַל תְּקַלְּסוּ לָאֲרִי אֶלָּא קָשֶׁה מַה כֹּחוֹ שֶׁל שׁוֹשְׁבִינוֹ, הֵיאַךְ הוּא מַעֲמִידוֹ וּמַרְבִּיצוֹ. כָּךְ, הַקָּדוֹשׁ בָּרוּךְ הוּא נִקְרָא אֲרִי שֶׁנֶּאֱמַר  "אַרְיֵה שָׁאַג מִי לֹא יִירָא", וְהַכֹּל אוֹמְרִים רְאוּ כַּמָּה קָשֶׁה כֹּחוֹ, שֶׁנֶּאֱמַר (תהלים כט, ד) "קוֹל ה' בַּכֹּחַ קוֹל ה' בֶּהָדָר", וְהַכֹּל מִתְיָרְאִין, וּמֹשֶׁה נִכְנָס אֶצְלוֹ, שֶׁנֶּאֱמַר  "וּמֹשֶׁה נִגַּשׁ אֶל הָעֲרָפֶל אֲשֶׁר שָׁם הָאֱלֹהִים", וְכֵן מַעֲמִידוֹ וּמַרְבִּיצוֹ, שֶׁנֶּאֱמַר "וַיְהִי בִּנְסֹעַ הָאָרֹן וַיֹּאמֶר מֹשֶׁה קוּמָה ה'", הֲוֵי "צַדִּיק מוֹשֵׁל (בְּ)יִרְאַת אֱלֹהִים".

דָּבָר אַחֵר פָּרָשָׁה זוֹ לֹא הָיְתָה רְאוּיָה לְהִכָּתֵב כָּאן, וְלָמָּה נִכְתְּבָה כָּאן. לְפִי שֶׁכָּתוּב (לעיל פסוק לג) "וַיִּסְעוּ מֵהַר ה' דֶּרֶךְ שְׁלֹשֶׁת יָמִים", לֹא אָמַר לָהֶם לְיִשְׂרָאֵל אֶלָּא מַהֲלַךְ יוֹם אֶחָד,  וְנָסְעוּ עַל פִּי עַצְמָן מַהֲלַךְ שְׁלֹשָׁה יָמִים בּוֹרְחִין מֵהַר סִינַי מִפְּנֵי (לֹא) שֶׁעָשׂוּ שָׁם [שָׁנָה פָּחוֹת] אַחַד עָשָׂר יוֹם, וְהָיָה נוֹתֵן לָהֶם מִצְווֹת בְּכָל יוֹם. כְּשֶׁאָמַר מֹשֶׁה לִסַּע מִשָּׁם, מַסַּע יוֹם אֶחָד הָלְכוּ מַהֲלַךְ שְׁלֹשָׁה יָמִים וְלַיְלָה אֶחָד כְּתִינוֹק שֶׁיּוֹצֵא מִבֵּית הַסֵּפֶר וְרָץ. אַף עַל פִּי כֵן לֹא עֲזָבָן הַקָּדוֹשׁ בָּרוּךְ הוּא אֶלָּא "וַאֲרוֹן בְּרִית ה' נֹסֵעַ לִפְנֵיהֶם", וְהָיָה קָשֶׁה לִפְנֵי הַקָּדוֹשׁ בָּרוּךְ הוּא שֶׁעָשׂוּ כָּךְ, אָמַר הַקָּדוֹשׁ בָּרוּךְ הוּא נִכְתֹּב צָרָה אַחַר צָרָה,  לָאו, אֶלָּא נִכְתֹּב פָּרָשָׁה שֶׁל כָּבוֹד בֵּינֵיהֶם, לְכָךְ נִכְתַּב וַיְהִי בִּנְסֹעַ הָאָרֹן. דָּבָר אַחֵר בִּנְסֹעַ הָאָרֹן. בְּשָׁעָה שֶׁהָיָה הַקָּדוֹשׁ בָּרוּךְ הוּא מְבַקֵּשׁ שֶׁיִּסְעוּ הָיָה הָאָרוֹן מְזַעְזֵעַ עַצְמוֹ, וְיֵשׁ אוֹמְרִים הָיָה תוֹלֶה עַצְמוֹ. בִּקֵּשׁ מֹשֶׁה לְהוֹדִיע לְיִשְׂרָאֵל שֶׁהַשְּׁכִינָה עִמָּם, לְפִי שֶׁאָמַר לוֹ הַקָּדוֹשׁ בָּרוּךְ הוּא (שמות כג, כ-כא) "הִנֵּה אָנֹכִי שֹׁלֵחַ מַלְאָךְ לְפָנֶיךָ וְגוֹ' הִשָּׁמֵר מִפָּנָיו" אָמַר מֹשֶׁה  "אִם אֵין פָּנֶיךָ הֹלְכִים" וְגוֹ' אָמַר לוֹ (שם, יד) "פָּנַי יֵלְכוּ", בָּא מֹשֶׁה אָמַר לְיִשְׂרָאֵל עִמְדוּ סְעוּ, הֲרֵי הַשְּׁכִינָה בָּאֲרוֹן. אָמְרוּ לֵיהּ אֵין אָנוּ מַאֲמִינִים. אָמַר קוּמָה ה', וְהָאֲרוֹן מִזְדַּעְזֵעַ, לְכָךְ הָיוּ מַאֲמִינִים.

{rרמז תשלr}  "קוּמָה ה' וְיָפֻצוּ אֹיְבֶיךָ". אֵלּוּ הַמְכֻנָּסִין. וְיָנֻסוּ מְשַׂנְאֶיךָ מִפָּנֶיךָ. אֵלּוּ הַרוֹדְפִים. מִפָּנֶיךָ. מִפָּנֶיךָ הֵם נָסִים וְאֵין אָנוּ כְּלוּם לִפְנֵיהֶם, אֶלָּא כְּשֶׁפָּנֶיךָ אִתָּנוּ אֵין אָנוּ נָסִים לִפְנֵיהֶם,  וּכְשֶׁאֵין פָּנֶיךָ אִתָּנוּ אָנוּ כְּלוּם לִפְנֵיהֶם. וְכֵן הוּא אוֹמֵר (שמות לג, טו-טז) "וַיֹּאמֶר אֵלָיו אִם אֵין פָּנֶיךָ הֹלְכִים אַל תַּעֲלֵנוּ מִזֶּה", וּבַמֶּה יִוָּדַע אֵפוֹא", וְאוֹמֵר (יהושע י, א) "וַיְהִי בְּנֻ(וּ)סָם מִפְּנֵי יִשְׂרָאֵל וְגוֹ' וַה' הִשְׁלִיךְ" וְגוֹ', וְאוֹמֵר  "אֱלֹהַי שִׁיתֵמוֹ כַגַּלְגַּל כְּקַשׁ לִפְנֵי רוּחַ כְּאֵשׁ תִּבְעַר יָעַר".

"וְיָנֻסוּ מְשַׂנְאֶיךְ". וְכִי יֵשׁ שׂוֹנְאִין לִפְנֵי מִי שֶׁאָמַר וְהָיָה הָעוֹלָם, אֶלָּא מַגִּיד הַכָּתוּב שֶׁכָּל מִי שֶׁשּׂוֹנֵא אֶת יִשְׂרָאֵל כְּאִלּוּ שׂוֹנֵא אֶת מִי שֶׁאָמַר וְהָיָה הָעוֹלָם. כַּיּוֹצֵא בַּדָּבָר אַתָּה אוֹמֵר (שמות טו, ז) "וּבְרֹב גְּאוֹנְךָ תַּהֲרֹס קָמֶיךָ" (כָּתוּב בְּרֶמֶז רמ"ז).

וְכָל מִי שֶׁעוֹזֵר אֶת יִשְׂרָאֵל כְּאִלּוּ עוֹזֵר לִפְנֵי מִי שֶׁאָמַר וְהָיָה הָעוֹלָם, שֶׁנֶּאֱמַר  "אוֹרוּ מֵרוֹז אָמַר מַלְאַךְ ה'" וְגוֹ'. רַבִּי שִׁמְעוֹן בֶּן אֶלְעָזָר אוֹמֵר אֵין לְךָ חָבִיב בְּכָל הַגּוּף כָּעַיִן מָשָׁל בּוֹ אֶת יִשְׂרָאֵל, אָדָם לוֹקֶה עַל רֹאשׁוֹ אֵין עוֹמֵץ אֶלָּא אֶת עֵינוֹ, הָא אֵין לְךָ חָבִיב בְּכָל הַגּוּף כָּעַיִן וּמָשַׁל בָּהּ אֶת יִשְׂרָאֵל. וְכֵן הוּא אוֹמֵר (משלי לא, ב) "מַה בְּרִי וּמַה בַּר בִּטְנִי" וְגוֹ', וְאוֹמֵר (שם ד, ג) "כִּי בֵן הָיִיתִי לְאָבִי" וְגוֹ'. רַבִּי יוֹסֵי בְּרַבִּי אֶלְעָזָר אוֹמֵר כְּאָדָם שֶׁמּוֹשִׁיט אֶצְבָּעוֹ לְתוֹךְ עֵינוֹ וּמְחַטְּטָהּ. פַּרְעֹה שֶׁנָּגַע בָּהֶן מֶה עָשִׂיתִי לוֹ,  ["מַרְכְּבוֹת פַּרְעֹה וְחֵילוֹ יָרָה בַיָם"]. סִיסְרָא שֶׁנָּגַע בָּהֶן מֶה עָשִׂיתִי לוֹ, (שופטים ה, כ) "מִן שָׁמַיִם וְגוֹ' נִלְחֲמוּ עִם סִיסְרָא". סַנְחֵרִיב שֶׁנָּגַע בָּהֶן מֶה עָשִׂיתִי לוֹ, (מ"ב יט, לה) "וַיֵּצֵא מַלְאַךְ ה' וַיַּךְ בְּמַחֲנֵה אַשּׁוּר". נְבוּכַדְנֶצַר שֶׁנָּגַע בָּהֶן מֶה עָשִׂיתִי לוֹ, (דניאל ד, ל) "עִשְׂבָּא כְתוֹרִין יֵאכֻל". הָמָן שֶׁנָּגַע בָּהֶן מֶה עָשִׂיתִי לוֹ,  "וְאֹתוֹ תָּלוּ עַל הָעֵץ".

וְכֵן אַתָּה מוֹצֵא, כָּל זְמַן שֶׁיִּשְׂרָאֵל מְשֻׁעְבָּדִין, כִּבְיָכוֹל שְׁכִינָה מִשְׁתַעְבֶּדֶת עִמָּהֶן, שֶׁנֶּאֱמַר (שמות כד, י) "וַיִּרְאוּ אֵת אֱלֹהֵי יִשְׂרָאֵל וְתַחַת רַגְלָיו כְּמַעֲשֵׂה לִבְנַת הַסַּפִּיר". וְאוֹמֵר  "בְּכָל צָרָתָם לוֹ צָר". אֵין לִי אֶלָּא צָרַת צִבּוּר, צָרַת יָחִיד מִנָּיִן. תַּלְמוּד לוֹמַר (תהלים צא, טו) "יִקְרָאֵנִי וְאֶעֱנֵהוּ  וְגוֹ'. וְאוֹמֵר (בראשית לט, כ) "וַיִּקַח אֲדֹנֵי יוֹסֵף" וְגוֹ'. וְאוֹמֵר  "מִפְּנֵי עַמְּךָ אֲשֶׁר פָּדִיתָ לְךָ מִמִּצְרַיִם גּוֹיִם וֵאלֹהָיו". רַבִּי עֲקִיבָא אוֹמֵר אִלְמָלֵי לָא כְתִיב אִי אֶפְשָׁר לְאָמְרוֹ, אָמְרוּ יִשְׂרָאֵל לִפְנֵי הַמָּקוֹם כִּבְיָכוֹל עַצְמְךָ פָּדִיתָ. +4(רמז תשלא) וְכֵן אַתָּה מוֹצֵא שֶׁבְּכָל מָקוֹם שֶׁגָּלוּ, שְׁכִינָה עִמָּהֶן. גָּלוּ לְמִצְרַיִם שְׁכִינָה עִמָּהֶן, שֶׁנֶּאֱמַר (ש"א ב, כז) "הֲנִגְלֹה נִגְלֵיתִי אֶל בֵּית אָבִיךָ בִּהְיוֹתָם בְּמִצְרַיִם". גָּלוּ לְבָבֶל שְׁכִינָה עִמָּהֶם, שֶׁנֶּאֱמַר (ישעיה מג, יד) "לְמַעַנְכֶם שֻׁלַּחְתִּי בָּבֶלָה". גָּלוּ לְעֵילָם שְׁכִינָה עִמָּהֶם, שֶׁנֶּאֱמַר (ירמיה מט, לח) "וְשַׂמְתִּי כִסְאִי בְּעֵילָם". גָּלוּ לֶאֱדוֹם שְׁכִינָה עִמָּהֶם, שֶׁנֶּאֱמַר  "מִי זֶה בָּא מֵאֱדוֹם". וּכְשֶׁהֵן חוֹזְרִין שְׁכִינָה חוֹזֶרֶת עִמָּהֶן, שֶׁנֶּאֱמַר (דברים ל, ג) "וְשָׁב ה' אֱלֹהֶיךָ אֶת שְׁבוּתְךָ", "וְהֵשִׁיב" לֹא נֶאֱמַר אֶלָּא "וְשָׁב". וְאוֹמֵר  "אִתִּי מִלְּבָנוֹן תָּבוֹאִי".

אָמַר רַבִּי כָּתוּב אֶחָד אוֹמֵר "קוּמָה ה'", וְכָתוּב אֶחָד אוֹמֵר "שׁוּבָה ה'", כֵּיצַד יִתְקַיְּמוּ שְׁנֵי כְּתוּבִים הַלָּלוּ. מַגִּיד הַכָּתוּב, כְּשֶׁהָיוּ יִשְׂרָאֵל נוֹסְעִין הָיָה עַמּוּד הֶעָנָן מֶקֻפָּל וְעוֹמֵד וְלֹא הָיָה מְהַלֵּךְ עַד שֶׁמֹּשֶׁה אוֹמֵר לוֹ קוּמָה ה', וּכְשֶׁהֵם חוֹנִין הָיָה עַמּוּד הֶעָנָן מְקֻפָּל וְעוֹמֵד וְלֹא הָיה פּוֹרֵס עַד שֶׁמֹּשֶׁה אוֹמֵר לוֹ שׁוּבָה ה',  נִמְצֵאתָ מְקַיֵּם שׁוּבָה ה' וְנִמְצֵאתָ מְקַיֵּם קוּמָה ה'.

"וּבְנֻחֹה יֹאמַר" מַגִּיד הַכָּתוּב, כְּשֶׁהָיוּ יִשְׂרָאֵל נוֹסְעִים אֲלָפִים וְחוֹנִים רְבָבוֹת, כִּבְיָכוֹל אָמַר מֹשֶׁה לִפְנֵי הַמָּקוֹם אֵינִי מַנִּיחַ אֶת הַשְּׁכִינָה לִשְׁרוֹת עַד שֶׁתַּעֲשֶׂה לְיִשְׂרָאֵל אֲלָפִים וּרְבָבוֹת,  שֶׁמִּתְּשׁוּבָה שֶׁאָמַר אַתָּה יּוֹדֵעַ מָה אָמַר לָהֶם, (דברים א, יא) "ה' אֱלֹהֵי אַבוֹתֵ(י)כֶם י(וֹ)סֵף עֲלֵיכֶם כָּכֶם אֶלֶף פְּעָמִים" אָמְרוּ לוֹ, מֹשֶׁה רַבֵּינוּ, הֲרֵי אָנוּ מֻבְטָחִים לִבְרָכוֹת הַרְבֵּה וְאַתָּה נוֹתֵן קִצְבָּה לִבִרְכוֹתֵינוּ, אָמַר לָהֶן אֲנִי בָשָׂר וָדָם, יֵשׁ קִצְבָּה לְבִרְכָתִי זוֹ מִשֶּׁלִּי, אֲבָל הוּא יְבָרֵךְ אֶתְכֶם כַּאֲשֶׁר דִּבֵּר לָכֶם כְּחוֹל יַמִּים וּכְצֶמַח הָאֲדָמָה וְכִדְגֵי הַיָּם (שם, י) "וּכְּכוֹכְבֵי הַשָּׁמַיִם לָרֹב". וּבְנֻחֹה יֹאמַר. מַגִּיד הַכָּתוּב שֶׁאֵין שְׁכִינָה שׁוֹרָה לְמַעְלָה אֶלָּא בַּאֲלָפִים וּבִרְבָבוֹת, שֶׁנֶּאֱמַר  "רֶכֶב אֱלֹהִים רִבֹּתַיִם אַלְפֵי שִׁנְאָן". וּכְשֵׁם שֶׁאֵין שְׁכִינָה שׁוֹרָה לְמַעְלָה אֶלָּא בַּאֲלָפִים וּבִרְבָבוֹת כָּךְ אֵין שְׁכִינָה שׁוֹרָה לְמַטָּה אֶלָּא בַּאֲלָפִים וּבִרְבָבוֹת.

דְּרַשׁ רַבִּי דּוֹסְתַּאי דְּמִן בִּירִי "וּבְנֻחֹה יֹאמַר שׁוּבָה ה' רִבְבוֹת" וְגוֹ'. לְלַמֶּדְךָ שֶׁאֵין הַשְּׁכִינָה שׁוֹרָה עַל פָּחוֹת מִשְּׁנֵי אֲלָפִים וּשְׁנֵי רְבָבוֹת מִיִּשְׂרָאֵל. הֲרֵי שֶׁהָיוּ שְׁנֵי אֲלָפִים וּשְׁנֵי רְבָבוֹת חָסֵר אֶחָד, וְהָיְתָה אִשָּׁה עֻבָּרָה בֵּינֵיהֶם וּרְאוּיָה לְהַשְׁלִים, וְנָבַח בָּהּ כֶּלֶב וְהִפִּילָהּ, לֹא נִמְצָא זֶה שֶׁגּוֹרֵם לַשְּׁכִינָה שֶׁתִּסְתַּלֵּק מִיִּשְׂרָאֵל. הַהִיא אִ(י)תְּתָא דַהֲוָה אָזְלָא לְמֵיפָא, נְבַח בָּהּ כַּלְבָּא.  אֲמַר לָהּ מָרֵיהּ, לָא תִּסְתְּפִי מִנֵּיהּ, שְׁקִילִי נִיבֵיהּ אֲמַרַת לֵיהּ שְׁקִילוּ טִיבוּתִיךְ וְשָׁדְיָא אֲחִ(י)זְּרֵי כְּבָר נָד וָלָד.

~ פרק יא

{pפסוק אp}  "וַיְהִי". אֵין וַיְהִי אֶלָּא (אִם לֹא) [שֶׁהָיָה] לָהֶם דָּבָר מִתְּחִלָּה.  מְלַמֵּד שֶׁהָיוּ מְקֻלְקָלִין וְחָזְרוּ לְקִלְקוּלָן הָרִאשׁוֹן. וַיְהִי הָעָם. אֵין הָעָם אֶלָּא הָרְשָׁעִים, שֶׁנֶּאֱמַר (שמות יז, ד) "מָה אֶעֱשֶׂה לָעָם הַזֶּה", (להלן יד, יא) "עַד אָנָּה יְנַאֲצֻנִי הָעָם הַזֶּה", (ירמיה יג, י) "הָעָם (הָרַע הַזֶּה) [הַזֶּה הָרָע] הַמֵּאַנִים לִשְׁמוֹעַ אֶת דְּבָרַי". וּכְשֶׁהוּא קוֹרֵא אוֹתָן עַמִּי אֵין עַמִּי אֶלָּא כְּשֵׁרִים, שֶׁנֶּאֱמַר  "שַׁלַּח עַמִּי וְיַעַבְדֻנִי", (מיכה ו, ג) "עַמִּי מֶה עָשִׂיתִי" וְגוֹ',  "עַמִּי זְכָר נָא מַה יָּעַץ".

{rרמז תשלבr}  "כְּמִתְאֹנֲנִים". אֵין מִתְאוֹנְנִים אֶלָּא מִתְרַעֲמִים, מְבַקְּשִׁים עֲלִילָה הֵיאַךְ לִפְרֹשׁ מֵאַחֲרֵי הַמָּקוֹם, שֶׁכֵּן הוּא אוֹמֵר בְּיוֹרָם בֶּן אַחְאַב (מ"ב ה, ז) "כִּי אַךְ דְּעוּ נָא וּרְאוּ כִּי מִתְאַנֶּה הוּא לִי", וְכֵן הוּא אוֹמֵר בִּשִׁמְשׁוֹן (שופטים יד, ד) "כִּי תֹאֲנָה הוּא מְבַקֵּשׁ מִפְּלִשְׁתִּים". רַבִּי אֱלִיעֶזֶר אוֹמֵר אֵין כְּמִתְאֹנֲנִים אֶלָּא כְּמִתְלַהֲמִים, וְכֵן הוּא אוֹמֵר  [דִּבְרֵי נִרְגָּן כְּמִתְלַהֲמִים], וְכֵן הוּא אוֹמֵר (דברים א, כז) "וַתֵּרָגְנוּ בְּאֳהָלֵיכֶם", הֵם הָיוּ כְּמִתְלַהֲמִים אֲבָל סַכִּין יָרְדָה מִן הַשָּׁמַיִם וּבִקְּעָה אֶת כְּרֵסָן, שֶׁנֶּאֱמַר (משלי יח, ח) "דִּבְרֵי נִרְגָּן כְּמִתְלַהֲמִים וְהֵם יָרְדוּ חַדְרֵי בָטֶן". רַבִּי יְהוּדָה אוֹמֵר אֵין כְּמִתְאֹנֲנִים אֶלָּא כְּמַדְוִים עַל עַצְמָן, שֶׁנֶּאֱמַר (דברים כו, יד) "לֹא אָכַלְתִּי בְּאֹנִי מִמֶּנּוּ". רַבִּי אוֹמֵר כְּמִתְאֹנֲנִים רַע, אֵין רַע אֶלָּא עֲבוֹדָה זָרָה, שֶׁנֶּאֱמַר  "כִּי תַעֲשׂוּ אֶת הָרַע בְּעֵינֵי ה' לְהַכְעִיסוֹ בְּמַעֲשֵׂה יְדֵיכֶם". בְּאָזְנֵי ה'. מְלַמֵּד שֶׁהָיוּ יִשְׂרָאֵל מִתְכַּוְּנִים לְהַשְׁמִיעַ אֶת הַמָּקוֹם. הָיָה רַבִּי שִׁמְעוֹן אוֹמֵר מָשָׁל לְמָה הַדָּבָר דּוֹמֶה לְאֶחָד שֶׁהָיָה מְקַלֵּל אֶת הַמֶּלֶךְ וְהָיָה הַמֶּלֶךְ עוֹבֵר. אָמְרוּ לוֹ שְׁתֹק, שֶׁלֹּא יִשְׁמַע הַמֶּלֶךְ. אָמַר לָהֶם מִי יֹאמַר לָכֶם שֶׁלֹּא הָיְתָה כַּוָּנָתִי אֶלָּא לְהַשְׁמִיעוֹ. כָּךְ הָיוּ יִשְׂרָאֵל מִתְכַּוְּנִים לְהַשְׁמִיעַ הַמָּקוֹם. וַיִּשְׁמַע ה' וַיִּחַר אַפּוֹ שָׁמַע הַמָּקוֹם וְנִתְמַלֵּא עֲלֵיהֶם חֵמָה. וַתִּבְעַר בָּם אֵשׁ ה'. יָרְדָה אֵשׁ מִן הַשָּׁמַיִם וְהָיְתָה קוֹפֶלֶת וּמְחַתָּה בָּהֶן וְהוֹלֶכֶת עַד שֶׁלֹּא עָמְדוּ לֹא עַל בֵּין הַמֵּתִים לַחַיִּים וְלֹא עַל בֵּין הַחַיִּים לַמֵּתִים. לְהַלָּן הוּא אוֹמֵר (להלן יז, יג) "וַיַּעֲמֹד בֵּין הַמֵּתִים וּבֵין הַחַיִּים", אֲבָל כָּאן לֹא עָמְדוּ לֹא עַל בֵּין הַמֵּתִים לַחַיִּים וְלֹא עַל בֵּין הַחַיִּים לַמֵּתִים. אֲבָל אִי אַתָּה יוֹדֵעַ בְּמִי נִבְעַר הָאֵשׁ תְּחִלָּה, הֲרֵי הוּא אוֹמֵר וַתֹּאכַל בִּקְצֵה הַמַּחֲנֶה, יֵשׁ אוֹמְרִים אֵלּוּ הַגֵּרִים, שֶׁנְּתוּנִים בִּקְצֵה הַמַּחֲנֶה, רַבִּי שִׁמְעוֹן בֶּן מְנַסְיָא אוֹמֵר וַתֹּאכַל בִּקְצֵה הַמַּחֲנֶה, בַּקְּצִינִים שֶׁבָּהֶן, בַּגְּדוֹלִים שֶׁבָּהֶן, וְכֵן הוּא אוֹמֵר "וַיָּשִׂימוּ הָעָם אוֹתוֹ עֲלֵיהֶם לְרֹאשׁ וּלְקָצִין".

"וַיְהִי". שֶׁחָזְרוּ לְקִלְקוּלָן הָרִאשׁוֹן. וְכֵן הוּא אוֹמֵר  "וַיְהִי הָאִישׁ הַהוּא גָּדוֹל". וַיְהִי. אֵין וַיְהִי אֶלָּא דָּבָר שֶׁלֹּא הָיָה לָהֶם תְּחִלָּה. וְכֵן הוּא אוֹמֵר (ש"א א, א) "וַיְהִי אִישׁ אֶחָד מִן הָרָמָתַיִם". יָרְדָה אֵשׁ מִן הַשָּׁמַיִם וְהָיְתָה קוֹפֶלֶת בָּהֶם מְחַתָּה וְהוֹלֶכֶת וְלֹא הָיָה בֵּין הַמֵּתִים וּבֵין הַחַיִּים כְּלוּם.

"וַיְהִי הָעָם כְּמִתְאֹנֲנִים" מִימֵיהֶם לֹא חָטְאוּ חֵטְא גָּמוּר וְלֹא לָקוּ מַכָּה גְמוּרָה.  אִלּו אָמַר הַכָּתוּב וַיְהִי הָעָם מִתְאֹנֲנִים לֹא הָיָה לָהֶם סְלִיחָה, אֶלָּא כְּמִתְאֹנֲנִים כַּיּוֹצֵא בַּדָּבָר אַתָּה אוֹמֵר אִלּוּ אָמַר "סְדֹם הָיִינוּ" לֹא הָיְתָה לָהֶם סְלִיחָה, אֶלָּא (ישעיה א, ט) "כִּסְדֹם הָיִינוּ". כַּיּוֹצֵא בַּדָּבָר  "כְּטֻמְאַת הַנִּדָּה". כַּיּוֹצֵא בַּדָּבָר (איכה א, א) "הָיְתָה כְּאַלְמָנָה", אִלּוּ אָמַר "הָיְתָה אַלְמָנָה" לֹא הָיְתָה לָהֶם סְלִיחָה, אֶלָּא לֹא אָמַר אֶלָּא "כְּאַלְמָנָה". אִלּוּ אָמַר אֶפְרַיִם יוֹנָה פוֹתָה" לֹא הָיְתָה לָהֶם סְלִיחָה, אֶלָּא אֵינוֹ אוֹמֵר אֶלָּא (הושע ז, יא) "כְּיוֹנָה פוֹתָה", אִלּוּ אָמַר "בֹּשֶׁת גַּנָּב" לֹא הָיְתָה לָהֶם סְלִיחָה, אֶלָּא אֵינוֹ אוֹמֵר אֶלָּא (ירמיה ב, כו) "כְּבֹשֶׁת גַּנָּב". אִלּוּ אָמַר "מַסִּיגֵי גְּבוּל" לֹא הָיְתָה לָהֶם סְלִיחָה, אֶלָּא אֵינוֹ אוֹמֵר אֶלָּא  "כְּמַסִּיגֵי גְּבוּל". אִלּוּ אָמַר "הָיְתָה לִי נַחֲלָתִי אַרְיֵה בַיָּעַר" לֹא הָיְתָה לָהֶם סְלִיחָה, אֶלָּא לֹא אָמַר אֶלָּא (ירמיה יב, ח) "כְּאַרְיֵה". אִלּוּ אָמַר "הָיָה ה' אוֹיֵב" לֹא הָיְתָה לָהֶם סְלִיחָה, אֶלָּא  "הָיָה ה' כְּאוֹיֵב". לֹא חָטְאוּ חֵטְא גָּמוּר וְלֹא לָקוּ מַכָּה גְמוּרָה.

"רַע בְּאָזְנֵי ה'". מָשָׁל לְמָה הַדָבָר דּוֹמֶה לְמִי שֶׁהָלַךְ אֵצֶל הַזֶּהָבִי לַעֲשׂוֹת לְאִשְׁתּוֹ קוּזְמִיּוֹן, וְהִיא הוֹלֶכֶת אֵצֶל הַמְכַשֵּׁף לַעֲשׂוֹת לוֹ כְּשָׁפִים. אָמַר לָהּ, בִּתִּי, אֲנִי הוֹלֵךְ לַעֲשׂוֹת לָךְ קוּזְמִיּוֹן וְאַתְּ הוֹלֶכֶת לַעֲשׂוֹת לִי כְּשָׁפִים. כָּךְ אָמַר הַקָּדוֹשׁ בָּרוּךְ הוּא אֲנִי מְשַׁבֵּחַ אֶתְכֶם בְּאָזְנֵיכֶם, שֶׁנֶּאֱמַר (יחזקאל טז, יב) "וָאֶתֵּן נֶזֶם עַל אַפֵּךְ וַעֲגִילִים עַל אָזְנָיִךְ", וְאַתְּ מַכְעֶסֶת אוֹתִי בָּאָזְנַיִם, שֶׁנֶּאֱמַר (שמות לב, ג) "וַיִּתְפָּרְקוּ כָּל הָעָם אֶת נִזְמֵי הַזָּהָב". רַע בְּאָזְנֵי ה'. שְׁנֵי פְּעָמִים הִכְעַסְתֶּם אוֹתִי בְאָזְנֵיכֶם, מָה אַתֶּם סְבוּרִים  "הֲנֹטַע אֹזֶן הֲלֹא יִשְמָע", אַף אֲנִי  (להלן יד, כח-כט) "אִם לֹא כַּאֲשֶׁר דִּבַּרְתֶּם בְּאָזְנָי וְגוֹ' בַּמִּדְבָּר הַזֶּה יִפְּלּו פִגְרֵיכֶם", וְאַחֲרִיב שְׁנֵי בָּתִּים שֶׁתִּבְנוּ לִי, שֶׁנֶּאֱמַר (ישעיה ה, ט) "בְּאָזְנָי, ה' צְבָאוֹת, אִם לֹא בָּתִּים רַבִּים לְשַׁמָּה יִהְיוּ", לָמָּה, (איכה א, ד) "וְהִיא מַר לָהּ", הִיא הֵבִיאָה הַמַּר לְעַצְמָהּ.

{pפסוק בp}  "וַיִּצְעַק הָעָם אֶל מֹשֶׁה". וְכִי מֶה הָיָה מֹשֶׁה מוֹעִילָן, וַהֲלֹא אֵין רָאוּי לוֹמַר אֶלָּא וַיִּצְעַק הָעָם אֶל ה' וּמַה תַּלְמוּד לוֹמַר "וַיִּצְעַק הָעָם אֶל מֹשֶׁה". הָיָה רַבִּי שִׁמְעוֹן אוֹמֵר מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁכָּעַס עַל בְּנוֹ וְהָלַךְ הַבֵּן הַהוּא אֵצֶל אוֹהֲבוֹ שֶׁל אָבִיו, אָמַר לוֹ צֵא וּבַקֵּשׁ לִי מֵאַבָּא. כָּךְ הָלְכוּ יִשְׂרָאֵל אֵצֶל מֹשֶׁה, אָמְרוּ לוֹ בַּקֵּשׁ עָלֵינוּ מִלִּפְנֵי הַמָּקוֹם. יָכוֹל שֶׁעִכֵּב מֹשֶׁה בְּיָדָן. תַּלְמוּד לוֹמַר ("וַיִּצְעַק) [וַיִּתְפַּלֵּל] מֹשֶׁה אֶל ה'". יָכוֹל שֶׁעִכֵּב הַקָּדוֹשׁ בָּרוּךְ הוּא בְּיָדוֹ. תַּלְמוּד לוֹמַר "וַתִּשְׁקַע הָאֵשׁ", שָׁקְעָה הָאֵשׁ בִּמְקוֹמָהּ, אִלּוּ חָזְרָה לָהּ לַשָּׁמַיִם (סָפֵק) [סוֹפָן] הָיוּ חוֹזְרִים לְקִלְקוּלָן, וְאִלּוּ חָזְרָה לָהּ לְאַחַת מִכָּל הָרוּחוֹת הָיְתָה קוֹפֶלֶת אֶת כָּל הָרוּחַ וְהוֹלֶכֶת, אֶלָּא וַתִּשְׁקַע הָאֵשׁ, שֶׁשָּׁקְעָה הָאֵשׁ בִּמְקוֹמָהּ.

שָׁמַע הַקָּדוֹשׁ בָּרוּךְ הוּא שֶׁהִלְשִׁינוּ עַל כְּבוֹדוֹ, מִכְּבוֹדוֹ שֶׁהוּא אֵשׁ אוֹכֶלֶת שָׁלַח אֵשׁ בָּהֶן. רַבִּי יְהוּדָה אוֹמֵר אוֹתוֹ הָאֵשׁ שָׁקְעָה בָּאָרֶץ.

אָמַר רַבִּי אֵיבוּ נִכְנַס מֹשֶׁה בַּתָּוֶךְ, וְהָיָה מְגָרֵס עָלֶיהָ וּמַשְׁקִיעַ בָּהּ כְּצָפִין שֶׁל צֶמֶר, שֶׁנֶּאֱמַר "וַתִּשְׁקַע הָאֵשׁ". וּמִן חֵטְא דְּסִינַי בָּא לָהֶם, שֶׁנֶּאֱמַר  "וְאֶל מֹשֶׁה אָמַר עֲלֵה אֶל ה' וְגוֹ' וְשִׁבְעִים מִזִּקְנֵי יִשְׂרָאֵל", וּכְתִיב (שם, יא) "וַיֶּחֱזוּ אֶת הָאֱלֹהִים" וְזָנוּ עֵינֵיהֶם מִן הַשְּׁכִינָה, לְפִיכָךְ שָׁמְרָה לָהֶם, שֶלֹּא לְעָרֵב אֵבֶל בְּשִׂמְחַת תּוֹרָה.

{pפסוק ג-דp}  "וַיִּקְרָא שֵׁם הַמָּקוֹם הַהוּא תַּבְעֵרָה". אֵין תַּבְעֵרָה אֶלָּא כְּאָדָם שֶׁאוֹמֵר תִּבְעַר אֵשׁ פְּלוֹנִית בִּמְקוֹמָהּ. כָּךְ אָמַר לָהֶם מֹשֶׁה לְיִשְׂרָאֵל עֲשִׂיתֶם תְּשׁוּבָה, וַתִּשְׁקַע הָאֵשׁ, וְאִם לָאו עֲדַיִן הִיא בִּמְקוֹמָהּ.

אָמְרוּ לוֹ יִשְׂרָאֵל וּכְשֶׁאַתָּה קוֹרֵא שׁוֹמֵעַ הַקָּדוֹשׁ בָּרוּךְ הוּא, אָז הִתְחִיל שָׁקְעָה בָּאָרֶץ וְלֹא חָזְרָה עוֹד לִמְקוֹמָהּ לַשָּׁמַיִם אֶלָּא נִכְנְסָה לָהּ אֶל אֹהֶל מוֹעֵד. וְכָל הַקָּרְבָּנוֹת שֶׁהָיוּ יִשְׂרָאֵל מַקְרִיבִין בַּמִּדְבָּר אוֹתָהּ הָאֵשׁ יוֹצְאָה וְאוֹכֶלֶת אוֹתָם, "וַתֵּרֵד אֵשׁ מִן הַשָּׁמַיִם". אֵין כְּתִיב כָּאן אֶלָּא  "וַתֵּצֵא אֵשׁ מִלִּפְנֵי ה' וַתֹּאכַל עַל הַמִּזְבֵּחַ". וְאוֹתָהּ הָאֵשׁ יָצְאָה וְאָכְלָה אֶת בְּנֵי אַהֲרֹן, שֶׁנֶּאֱמַר (שם י, ב) "וַתֵּצֵא אֵשׁ מִלִּפְנֵי ה'". אֵין אָדָם יוֹצֵא מִן הָעוֹלָם עַד שֶׁיַּעֲבֹר עָלָיו מֵאוֹתוֹ הָאֵשׁ, שֶׁנֶּאֱמַר "וַתִּשְׁקַע הָאֵשׁ".

"כִּי בָעֲרָה בָם אֵשׁ ה'". עַל מָה שֶׁאֵרַע נִקְרָא, וְלֹא הָיָה כֵּן שְׁמוֹ מִקֹּדֶם. כַּיּוֹצֵא בוֹ (שמות יז, ז) "וַיִּקְרָא שֵׁם הַמָּקוֹם מַסָּה וּמְרִיבָה". יָכוֹל כָּךְ הָיָה שְׁמוֹ. תַּלְמוּד לוֹמַר  "עַל רִיב בְּנֵי יִשְׂרָאֵל", עַל מָה שֶׁאֵרַע נִקְרָא שְׁמוֹ כַּיּוֹצֵא בוֹ (להלן פסוק לד) "וַיִּקְרָא אֶת שֵׁם הַמָּקוֹם הַהוּא קִבְרוֹת הַתַּאֲוָה". יָכוֹל כָּךְ הָיָה שְׁמוֹ מִקֹּדֶם. תַּלְמוּד לוֹמַר "כִּי שָׁם קָבְרוּ" וְגוֹ', עַל שֶׁאֵרַע נִקְרָא וְלֹא כֵן הָיָה שְׁמוֹ מִקֹּדֶם. אֲבָל אִי אַתָּה יוֹדֵעַ מִי הָיוּ אֵלּו הַמַּרְגִּילִין אֶת יִשְׂרָאֵל לִידֵי עֲבֵירָה. הֲרֵי הוּא אוֹמֵר וְהָאַסַפְסֻף אֲשֶׁר בְּקִרְבּוֹ, אֵלּוּ הַגֵּרִים, הַמְאֻסָּפִים מִכָּל מָקוֹם. רַבִּי שִׁמְעוֹן בֶּן מְנַסְיָא אוֹמֵר אֵלּוּ הַזְּקֵנִים שֶׁבָּהֶן, שֶׁנֶאֱמַר (להלן פסוק טז) "אֶסְפָה לִי", אִם כֵּן הָיוּ זְקֵנִים עוֹשִׂין קַל וָחֹמֶר לִשְׁאָר כָּל אָדָם. כַּיּוֹצֵא בּוֹ אַתָּה אוֹמֵר (בראשית ו, ב) "וַיִּרְאוּ בְּנֵי הָאֱלֹהִים אֶת בְּנוֹת הָאָדָם". מֶה הָיוּ בְּנֵי הַדַּיָּנִין עוֹשִׂין, הָיוּ אוֹחֲזִין נָשִׁים מִן הַשּׁוּק וּמְעַנִּין אוֹתָן, אִם כָּךְ הָיוּ בְּנֵי הַדַּיָּנִין עוֹשִׂין קַל וָחֹמֶר לִשְׁאָר כָּל אָדָם.

"הִתְאַוּוּ תַּאֲוָה". יָכוֹל שֶׁהָיוּ מִתְרַעֲמִים עַל דָּבָר שֶׁלֹא טָעֲמוּ אוֹתוֹ מִימֵיהֶם. תַּלְמוּד לוֹמַר "הִתְאַוּוּ תַּאֲוָה", עַל הַמָּן, שֶׁהָיָה יוֹרֵד לָהֶם בְּכָל יוֹם, הָיוּ מִתְרַעֲמִין, וְלֹא הָיוּ מִתְרַעֲמִין עַל דָּבָר שֶׁלֹא טָעֲמוּ אוֹתוֹ מִימֵיהֶם. וַיָּשֻׁבוּ וַיִּבְכּוּ גַּם בְּנֵי יִשְׂרָאֵל. מְלַמֵּד שֶׁאַף הָרִאשׁוֹנִים הָיוּ בְּנֵי יִשְׂרָאֵל. וַיֹּאמְרוּ מִי יַאֲכִ(י)לֵנוּ בָשָׂר. וְכִי מִפְּנֵי שֶׁלֹּא הָיָה לָהֶם בָּשָׂר הָיוּ מִתְרַעֲמִין, וַהֲלֹא כְּבָר נֶאֱמַר  "וְגַם עֶרֶב רַב עָלָה אִתָּם וְצֹאן" וְגוֹ', יָכוֹל שֶׁאֲכָלוּם בַּמִּדְבָּר, תַּלְמוּד לוֹמַר בִּכְנִיסָתָן לָאָרֶץ (להלן לב, א) "וּמִקְנֶה רַב הָיָה לִבְנֵי רְאוּבֵן" וְגוֹ', אֶלָּא שֶׁמְּבַקְּשִׁין עֲלִילָה לִפְרֹשׁ מֵאַחֲרֵי הַמָּקוֹם.

{pפסוק הp}  "זָכַרְנוּ אֶת הַדָּגָה" וְגוֹ'. רַב וּשְׁמוּאֵל חָד אֲמַר דָּגִים וְחָד אֲמַר  עֲרָיוֹת. [מָאן דַּאֲמַר דָּגִים דִּכְתִיב "נֹאכַל". וּמָאן דַּאֲמַר עֲרָיוֹת, דִּכְתִיב "חִנָּם". וּלְמָאן דַּאֲמַר עֲרָיוֹת] מַאי אֲשֶׁר נֹאכַל. לִישָׁנָא מְעַלְּיָא הוּא, דִּכְתִיב  "אָכְלָה וּמָחֲתָה פִיהָ" וְגוֹ'.  בִּשְׁלָמָא לְמָאן דַּאֲמַר עֲרָיוֹת הַיְנוּ דִּכְתִיב "חִנָּם", אֶלָּא לְמָאן דַּאֲמַר דָּגִים מַאי חִנָּם. כִּדְקָאֲמַר מַר [כְּשֶׁהָיוּ יִשְׂרָאֵל שׁוֹאֲבִין מַיִם] הַקָּדוֹשׁ בָּרוּךְ הוּא מַזְמִין לָהֶם דָּגִים קְטַנִּים בְּכַדֵּיהֶם. בִּשְׁלָמָא לְמָאן דַּאֲמַר דָּגִים נִיחָא, אֶלָּא לְמָאן דַּאֲמַר עֲרָיוֹת הָא לָא פְרִיצִי בְהוּ דִּכְתִיב (שה"ש ד, יב) "גַּן נָּעוּל אֲחֹתִי כַלָּה". מַאי קָא מִשְׁתַּבֵּחַ בְּהוּ קְרָא, בְּאֵשֶׁת אִישׁ לָא פָקְרֵי. בִּשְׁלָמָא לְמָאן דַּאֲמַר עֲרָיוֹת הַיְנוּ דִּכְתִיב (להלן פסוק י) "וַיִּשְׁמַע מֹשֶׁה אֶת הָעָם בֹּכֶה לְמִשְׁפְּחֹתָיו", עַל עִסְקֵי מִשְׁפְּחוֹתָיו, אֶלָּא לְמָאן דַּאֲמַר דָּגִים מַאי "בֹּכֶה לִמְשְׁפְּחֹתָיו". הָא וְהָא הֲוָה בְּהוּ. אֵת הַקִּשֻּׁאִים וְאֵת הַאֲבַטִּחִים. רַבִּי אַמִּי וְרַבִּי אַסִּי חַד אֲמַר טַעַם כָּל הַמִּינִין כֻּלָּם טָעֲמוּ בַּמָּן, וְטַעַם (שְׁתֵּי) [חֲמֵשֶׁת] מִינִין הַלָּלוּ לֹא טָעֲמוּ בוֹ. וְחַד אֲמַר טַעַם כָּל הַמִּינִין טָעֲמוּ בְּמַמָּשָׁן וְהַלָּלוּ טַעֲמָן וְלֹא מַמָּשָׁן.

"זָכַרְנוּ אֶת הַדָּגָה אֲשֶׁר נֹאכַל בְּמִצְרַיִם חִנָּם". וְכִי יֵשׁ בְּעִנְיָן שֶׁהָיוּ הַמִּצְרִים נוֹתְנִין לָהֶם דָּגִּים חִנָּם, וַהֲלֹא כְּבָר נֶאֱמַר  "וְעַתָּה לְכוּ עִבְדוּ וְתֶבֶן לֹא יִנָּתֵן לָכֶם", אִם תֶּבֶן לֹא הָיוּ נוֹתְנִים לָהֶם בְּחִנָּם דָּגִים הָיוּ נוֹתְנִים לָהֶם חִנָּם. וּמָה אֲנִי אוֹמֵר "חִנָּם" [חִנָּם] מִן הַמִּצְווֹת. אֶת הַקִּשֻּׁאִים. רַבִּי שִׁמְעוֹן אוֹמֵר מִפְּנֵי מָה הָיָה הַמָּן מִשְׁתַּנֶּה לָהֶם לִישְׂרָאל לְכָל דָּבָר שֶׁהֵן רוֹצִין חוּץ מֵחֲמֶשֶׁת הַמִּינִין הַלָּלוּ, מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁמָּסַר בְּנוֹ לְפֶּדָגוֹג וְהָיָה יוֹשֵׁב וּמְפַקְּדוֹ וְאוֹמֵר לוֹ רְאֵה שֶׁלֹא יֹאכַל מַאֲכָל רַע וְשֶׁלֹּא יִשְׁתֶּה מַשְׁקֶה רַע, וּבְכָל כָּךְ הָיָה הַבֵּן מִתְרַעֵם עַל אָבִיו לוֹמַר לֹא מִפְּנֵי שֶׁהוּא אוֹהֲבֵנִי אֶלָּא מִפְּנֵי שֶׁאִי אֶפְשִׁי לוֹ שֶׁאֹכַל. וַחֲכָמִים אוֹמְרִים הַמָּן הָיָה מִשְׁתַּנֶּה לָהֶם לְיִשְׂרָאֵל לְכָל דָּבָר שֶׁרוֹצִים אֶלָּא שֶׁלֹא הָיוּ רוֹאִין בְּעֵינֵיהֶם אֶלָּא מָן שֶׁנֶּאֱמַר "אֵין כֹּל בִּלְתִּי אֶל הַמָּן עֵינֵינוּ", אֵין לָנוּ אֶלָּא מָן בַּשַּׁחַר וּמַן בָּעָרֶב.

תָּנָא דְּבֵי רַבִּי יִשְׁמָעאֵל לָמָּה נִקְרָא שְׁמָן קִּשֻּׁאִים. שֶׁהֵן קָשִׁין לְכָל גּוּפוֹ שֶׁל אָדָם כַּחֲרָבוֹת. אֵינִי, וְהָכְּתִיב (בראשית כה, כג) "וַיֹּאמֶר ה' לָהּ שְׁנֵי גוֹיִם בְּבִטְנֵךְ", אַל תִּקְרֵי "גוֹיִם" אֶלָּא גֵיִים,  זֶה אַנְטוֹנִינוּס וְרַבִּי שֶׁלֹא פָּסְקוּ מִשֻּׁלְחָנָם לֹא צְנוֹן וְלֹא חֲזֶרֶת וְלֹא קִשׁוּאִים לֹא בִימוֹת הַחַמָּה וְלֹא בִימוֹת הַגְּשָׁמִים. לָא קָשְׁיָא, הָא בְּרַבְרָבֵי הָא בְּזוּטָרֵי.

{pפסוק וp} {rרמז תשלדr}  "וְעַתָּה נַפְשֵׁנוּ יְבֵשָׁה" וְגוֹ'. אָמְרוּ עָתִיד הַמָּן לִתְפֹּחַ בְּתוֹךְ כְּרֵסֵנוּ לְהָרְגֵנוּ, יֵשׁ לְךָ יְלוּד אִשָּׁה שֶׁאֵין מוֹצִיא אֶת מָה שֶׁהוּא אוֹכֵל. אָמְרוּ לוֹ לְרַבִּי שִׁמְעוֹן וּמָה אַתָּה מְקַיֵּם (דברים כג, יג) "וְיָתֵד תִּהְיֶה לְךָ עַל אֲזֵנֶךָ". [אָמַר לָהֶם] מַה שֶׁתַּגָּרֵי נָכְרִים מוֹכְרִין לָהֶן יוֹצֵא מֵהֶן, אֲבָל הַמָּן לֹא הָיָה יוֹצֵא מֵהֶן לְעוֹלָם, שֶׁנֶּאֱמַר (תהלים עח, כה) "לֶחֶם אַבִּירִים אָכַל אִישׁ",  לֶחֶם הַמֻּבְלָע בָּאֵבָרִים.

"אֵין כֹּל בִּלְתִּי אֶל הַמָּן עֵינֵינוּ". אַתְּ סָבוּר מִי שֶׁאָמַר זֶה אָמַר זֶה, לֹא, מִי שֶׁאָמַר זֶה לֹא אָמַר זֶה, יִשְׂרָאֵל אוֹמְרִים בִּלְתִּי אֶל הַמָּן עֵינֵינוּ, וְהַקָּדוֹשׁ בָּרוּךְ הוּא מְפַיֵּס אֶת בָּאֵי הָעוֹלָם וְאוֹמֵר לָהֶם בּוֹאוּ וּרְאוּ עַל מָה מִתְרַעֲמִין אֵלּוּ לְפָנַי וְהַמָּן כִּזְרַע גַּד הוּא וְעֵינוֹ כְּעֵין הַבְּדֹלַח כָּעִנְיָן שֶׁנֶּאֱמַר  "וּזֲהַב הָאָרֶץ הַהִיא טוֹב שָׁם הַבְּדֹלַח". כַּיּוֹצֵא בַדָּבָר אַתָּה אוֹמֵר (שם לח, כו) "וַיַּכֵּר יְהוּדָה וַיֹּאמַר צָדְקָה מִמֶּנִּי", וְהַמָּקוֹם כָּתַב עַל יָדוֹ  "וְלֹא יָסַף עוֹד לְדַעְתָּהּ" כֵּיוָן שֶׁיָּדַע שֶׁכַּלָּתוֹ הִיא לֹא יָסַף עוֹד לְדַעְתָּהּ. כַּיּוֹצֵא בוֹ אַתָּה אוֹמֵר (דברים כה, יח) "וְאַתָּה עָיֵף וְיָגֵעַ", עַל יִשְׂרָאֵל הוּא אוֹמֵר "וְאַתָּה עָיֵף וְיָגֵעַ" וְעַל עֲמָלֵק הוּא אוֹמֵר (שם) "וְלֹא יָרֵא אֱלֹהִים". כַּיּוֹצֵא בוֹ  "מַדּוּעַ בֹּשֵׁשׁ רִכְבּוֹ לָבוֹא" אָמְרָה אִמּוֹ שֶׁל סִיסְרָא, (שם, כט) "חַכְמוֹת שָׂרוֹתֶיהָ תַּעֲנֶינָה", אָמְרָה אִשְׁתּוֹ  (שם, כט) "הֲלָא יִמְצְאוּ יְחַלְּקוּ שָׁלָל", נִתְגַּלּוּ דְּבָרִים שֶׁאָמְרָה אִמּוֹ שֶׁל סִיסְרָא לִדְבוֹרָה בְּרוּחַ הַקֹּדֶשׁ אַף הִיא אָמְרָה לָהּ אַל תְּצַפִּי לְסִיסְרָא בְּנֵךְ מֵעַתָּה (שם, לא) "כֵּן יֹאבְדוּ כָּל אוֹיְבֶיךָ ה'". כַּיּוֹצֵא בוֹ  "אוֹי לָנוּ מִי יַצִּילֵנוּ מִיַּד הָאֱלֹהִים הָאַדִּירִים הָאֵלֶּה" עַד כָּאן אָמְרוּ צַדִּיקִים, אֲבָל רְשָׁעִים אָמְרוּ "אֵלֶּה הֵם הָאֱלֹהִים הַמַּכִים אֶת מִצְרַיִם" אָמְרוּ עֶשֶׂר מַכּוֹת הָיוּ לוֹ וֶהֱבִיאָם עַל הַמִּצְרִיִּים, שׁוּב אֵין לוֹ מַכָּה מֵעַתָּה, אָמַר לָהֶם הַמָּקוֹם אַתֶּם אוֹמְרִים אֵין לִי מַכָּה מֵעַתָּה אֲנִי מֵבִיא עֲלֵיכֶם מַכָּה שֶׁלֹּא נִרְאֲתָה בָּעוֹלָם, וְהָיָה אֶחָד מֵהֶם יוֹשֵׁב בַּטְּחוֹר  וְעַכְבָּר יוֹצֵא מִן הַתְּהוֹם וְשׁוֹמֵט אֶת בְּנֵי מֵעָיו וְחוֹזֵר לַתְּהוֹם, וְכֵן הוּא אוֹמֵר (שם ה, ו) "וַתִּכְבַּד יַד ה' עַל הָאַשְׁדּוֹדִים וַיְּשִׁמֵּם וַיַּךְ אֹתָם בִּטְחֹרִים". כַּיּוֹצֵא בוֹ אַתָּה אוֹמֵר  "וַיֹּאמְרוּ הַשָּׂרִים וְכָל הָעָם אֶל הַכֹּהֲנִים וְאֵל הַנְּבִיאִים אֵין לָאִישׁ הַזֶּה מִשְׁפַּט מָוֶת כִּי בְּשֵׁם ה' אֱלֹהֵינוּ דִּבֶּר אֵלֵינוּ", מַהוּ אוֹמֵר, "וַיָּקֻמוּ אֲנָשִׁים מִזִּקְנֵי הָאָרֶץ וַיֹּאמְרוּ אֶל כָּל קְהַל הָעָם לֵאמֹר מִיכָה הַמּוֹרַשְׁתִּי הָיָה נִבָּא בִּימֵי חִזְקִיָּהוּ וְגוֹ' הֶהָמֵת הֱמִ(י)תֻ(וּ)הוּ חִזְקִיָּהוּ מֶלֶךְ יְהוּדָה", עַד כָּאן אָמְרוּ צַדִּיקִים, אֲבָל רְשָׁעִים אָמְרוּ (שם כ-כג) "וְגַם אִישׁ הָיָה מִתְנַבֵּא בְּשֵׁם ה' אוּרִיָּהוּ בֶּן שְׁמַעְיָהוּ וְגוֹ' וַיִּשְׁמַע הַמֶּלֶךְ יְהוֹיָקִים וְכָל גִּבּוֹרָיו וְכָל הַשָּׂרִים אֶת דְּבָרָיו וַיְבַקֵּשׁ הַמֶּלֶךְ הֲמִיתוֹ וְגוֹ' וַיִּשְׁלַח הַמֶּלֶּךְ יְהוֹיָקִים אֲנָשִׁים מִצְרַיִ(י)ם וְגוֹ' וַיּוֹצִיאוּ אֶת אוּרִיָּהוּ" וְגוֹ', אָמְרוּ כְּשֵׁם שֶׁאוּרִיָּהוּ נֶהֱרַג כָּךְ יִרְמִיָּהוּ חַיָּב לֵהָרֵג, (שם, כד) "אַךְ יַד אֲחִיקָם בֶּן שָׁפָן הָיְתָה אֶת יִרְמִיָּהו לְבִלְתִּי תֵּת אֹתוֹ בְּיַד הָעָם לַהֲמִיתוֹ". וְכֵן הוּא אוֹמֵר  "חַי ה' שִׁכְבִי עַד הַבֹּקֶר", לְפִי שֶׁהָיָה יִצְרוֹ הָרַע יוֹשֵׁב וּמְצַעֲרוֹ כָּל הַלַּיְלָה וְאוֹמֵר לוֹ אַתָּה פָּנוּי וּמְבַקֵּשׁ אִשָׁה וְהִיא פְּנוּיָה וּמְבַקֶּשֶׁת אִישׁ, וְאַתָּה לָמֵד שֶׁהָּאִשָּׁה נִקְנֵית בִּבְעִילָה, עֲמֹד וּבְעָלָהּ וּתְהִי לְךָ לְאִשָּׁה, נִשְׁבַּע לְיִצְרוֹ הָרַע וְאָמַר לוֹ "חַי ה'" שֶׁלֹּא אֶגַּע בָּהּ, וְאֶל הָאִשָּׁה אָמַר "שִׁכְבִי עַד הַבֹּקֶר". אַף כָּאן אַתָּה אוֹמֵר אֵין כֹּל בִּלְתִּי אֶל הַמָּן עֵינֵינוּ, וְהַמָּקוֹם מְפַיֵּס אֶת כָּל בָּאֵי הָעוֹלָם וְאוֹמֵר לָהֶם בּוֹאוּ וּרְאוּ עַל מָה אֵלּוּ מִתְרַעֲמִים לְפָנַי וְהַמָּן כִּזְרַע גַּד הוּא כָּעִנְיָן שֶׁנֶּאֱמַר (בראשית ב, יב) "וּזֲהַב הָאָרֶץ הַהִיא טוֹב" וְגוֹ'.

{pפסוק חp} {rרמז תשלהr}  "שָׁטוּ הָעָם וְלָקְטוּ". יָכוֹל מִפְּנֵי שֶׁמִּצְטַעֲרִין עָלָיו בִּשְׁעַת לְקִיטָתוֹ הָיוּ מִתְרַעֲמִין. תַּלְמוּד לוֹמַר "שָׁטוּ הָעָם", לְפֶתַח בֵּיתוֹ הָיָה יוֹצֵא וּמְלַקֵּט פַּרְנָסָתוֹ וּפַרְנָסַת בֵּיתוֹ, וְאַחַר כָּךְ (שמות טז, כא) "וְחַם הַשֶּׁמֶשׁ וְנָמָס".

"וְעַתָּה נַפְשֵׁנוּ יְבֵשָׁה". אָמְרוּ עָתִיד מָן [זֶה (שֶׁתָּפַח) [שֶׁיִּתְפַּח] בִּמְעֵיהֶם, כְּלוּם] יֵשׁ לְךָ יְלוּד אִשָּׁה שֶׁמַּכְנִיס וְאֵינוֹ מוֹצִיא וְכוּ'.  שָׁאֲלוּ תַּלְמִידָיו אֶת רַבִּי שִׁמְעוֹן בֶּן יוֹחַאי מִפְּנֵי מָה לֹא יָרַד מָן לְיִשְׂרָאֵל פַּעַם אַחַת בַּשָּׁנָה. אָמַר לָהֶם אֶמְשֹׁל לָכֶם מָשָׁל לְמָה הַדָּבָר דּוֹמֶה, לְמֶלֶךְ בָּשָׂר וָדָם שֶׁהָיָה לוֹ בֵן אֶחָד, פָּסַק לוֹ מְזוֹנוֹתָיו פַּעַם אַחַת בַּשָּׁנָה וְלֹא הָיָה מַקְבִּיל פְּנֵי אָבִיו אֶלָּא פַּעַם אַחַת בַּשָּׁנָה. חָזַר וְקָבַע לוֹ בְכָל יוֹם, חָזַר וְהִקְבִּיל פְּנֵי אָבִיו בְּכָל יוֹם. אַף יִשְׂרָאֵל מִי שֶׁהָיָה לוֹ אַרְבָּעָה אוֹ חֲמִשָּׁה בָנִים הָיָה דוֹאֵג וְאוֹמֵר שֶׁמָּא לְמָחָר לֹא יֵרֵד מָן וְנִמְצְאוּ כֻּלָּן מְכַוְּנִין לִבָּם לַאֲבִיהֶם שֶׁבַּשָּׁמָיִם. דָּבָר אַחֵר כְּדֵי שֶׁיֹּאכְלוּ אוֹתוֹ חָם. דָּבָר אַחֵר מִפְּנֵי מַשּׂאוֹי הַדָּרֶךְ. וּכְבָר הָיוּ רַבִּי טַרְפוֹן וּזְקֵנִים יוֹשְׁבִין וְעוֹסְקִין בְּפָרָשַׁת הַמָּן (כָּתוּב בְּרֶמֶז ר"ס).

"וְהַמָּן כִּזְרַע גַּד הוּא". אֲמַר רַב אַסִּי עָגוֹל כְּגִידָא וְלָבָן כְּמַרְגָּלִית. תַּנְיָא נַמֵּי הָכֵי גַּד, שֶׁדּוֹמֶה לְזֶרַע פִּשְׁתָּן בְּגִבְעוֹלִין.  אֲחֵרִים אוֹמְרִים שֶׁדּוֹמֶה לְאַגָּדָה שֶׁמּוֹשֶׁכֶת לִבּוֹ שֶׁל אָדָם כְּמַעְיָן. תַּנְיָא אִידָךְ גַּד, שֶׁהָיָה מַגִּיד לָהֶן לְיִשְׂרָאֵל בֵּין בֶּן תִּשְׁעָה לָרִאשׁוֹן וּבֵין בֶּן שִׁבְעָה לָאַחֲרוֹן. לָבָן, שֶׁמַּלְבִּין עֲווֹנוֹתֵיהֶם שֶׁל יִשְׂרָאֵל. אָמַר רַבִּי יוֹסֵי כְּשֵׁם שֶׁהַנָּבִיא הָיָה מַגִּיד לָהֶן לְיִשְׂרָאֵל מַה שַּׁבַּחוֹרִין וְשֶׁבַּסְדָקִין אַף הַמָּן מַגִּיד לָהֶם. הָא כֵּיצַד. שְׁנַיִם בָּאִין לְפְנֵי מֹשֶׁה לְדִין, זֶה אוֹמֵר עַבְדִּי גָּנַבְתָּ וְזֶה אוֹמֵר אַתָּה מְכַרְתּוֹ לִי. אָמַר לָהֶם מֹשֶׁה (ירמיה כא, יב) "דִּינוּ לַבֹּקֶר מִשְׁפָּט". לְמָחָר אִם נִמְצָא עָמְרוֹ בְּבֵית רַבּוֹ רִאשׁוֹן בְּיָדוּעַ שֶׁזֶּה גְּנָבוֹ, וְאִם נִמְצָא בְּבֵית שֵׁנִי בְּיָדוּעַ שֶׁזֶּה מְכָרוֹ לוֹ. וְכֵן אִישׁ וְאִשָּׁה שֶׁבָּאוּ לִפְנֵי מֹשֶׁה לְדִין, הוּא אוֹמֵר הִיא סָרְחָה עָלַי וְהִיא אוֹמֶרֶת הוּא סָרַח עָלַי. אָמַר לָהֶם מֹשֶׁה "דִּינוּ לַבֹּקֶר מִשְׁפָּט", לְמָחָר אִם נִמְצָא עָמְרָהּ בְּבֵית בַּעְלָהּ בְּיָדוּעַ שֶׁהוּא סָרַח עָלֶיהָ, וְאִם נִמְצָא עָמְרָהּ בְּבֵית אָבִיהָ בְּיָדוּעַ שֶׁהִיא סָרְחָה עָלָיו.

כְּתִיב "לֶחֶם" וּכְתִיב "עֻגוֹת" וּכְתִיב "וְטָחֲנוּ בָרֵחַיִם", הָא כֵיצָד. "לֶחֶם" לַצַּדִּיקִים, וְלַבֵּינוֹנִים עֻגוֹת, לָרְשָׁעִים וְטָחֲנוּ בָרֵחַיִם. אוֹ דָּכוּ בַמְּדֹכָה, מְלַמֵּד שֶׁיָּרַד לָהֶם לְיִשְׂרָאֵל עִם הַמָּן דָּבָר שֶׁנִּדּוֹךְ בִּמְדוֹכָה, וּמַאי נִיהוּ, תַּכְשִׁיטֵי נָשִׁים. וּבִשְּׁלוּ בַּפָּרוּר. מְלַמֵּד שֶׁיָּרַד לָהֶן לְיִשְׂרָאֵל צִיקֵי קְדֵרָה עִם הַמָּן. וְהָיָה טַעְמוֹ כְּטַעַם לְשַׁד הַשָּׁמֶן. אַל תִּקְרֵי לְשַׁד אֶלָּא שֵׁד, מַה שֵּׁד זֶה מִתְהַפֵּךְ לְכַמָּה גְוָנִים אַף הַמָּן מִתְהַפֵּךְ לָהֶן לְכַמָּה טְעָמִים. אִכָּא דְּאָמְרֵי לְשַׁד, מָה דַּד זֶה, תִּינוֹק מוֹצֵא בּוֹ כַּמָּה טְעָמִים, אַף הַמָּן, כָּל זְמַן שֶׁאוֹכְלִין אוֹתוֹ, מוֹצְאִין בּוֹ כַּמָּה טְעָמִים. כְּתִיב וּבְרֶדֶת הַטַּל עַל הַמַּחֲנֶה וְגוֹ', וּכְתִיב  "וְיָצָא הָעָם וְלָקְטוּ" וְגוֹ', הָא כֵּיצַד. לַצַּדִּיקִים יוֹרֵד לָהֶם עַל פֶּתַח בֵּיתָם, בֵּינוֹנִים (יָצְאוּ מִן) [וְיָצָא] הָעָם וְלָקְטוּ", רְשָׁעִים שָׁטוּ וְלָקְטוּ.

"שָׁטוּ הָעָם וְלָקְטוּ". יָכוֹל מִפְּנֵי שֶׁהָיוּ מִצְטַעֲרִים עָלָיו בִּשְׁעַת לְקִיטָתוֹ הָיו מִתְרַעֲמִים. תַּלְמוּד לוֹמַר "שָׁטוּ" וְגוֹ' וְטָחֲנוּ בָרֵחַיִם, וַהֲלֹא לֹא יָרַד לָרֵחַיִם מֵעוֹלָם, אֶלָּא מְלַמֵּד שֶׁמִּשְׁתַּנֶּה לָהֶם  לְכָל (הַנִּתָּנִין) [הַנִטְחָנִין] בָּרֵחָיִם. אוֹ דָּכוּ בַּמְּדֹכָה. וַהֲלֹא לֹא יָרַד בַּמְּדוֹכָה לְעוֹלָם. אֶלָּא מְלַמֵּד שֶׁמִּשְׁתַּנֶּה לָהֶם לְכָל הַנִּדּוֹכִין בַּמְּדוֹכָה. יָכוֹל לֹא הָיָה מִשְׁתַּנֶּה לָהֶם אֶלָּא לְאֵלּוּ בִּלְבַד, מִנַּיִן אַתָּה אוֹמֵר כָּל אַרְבָּעִים שָׁנָה שֶׁהָיוּ בַּמִּדְבָּר לֹא צָרְכָה אִשָּׁה לְמִינֵי בְשָׂמִים אֶלָּא מִן הַמָּן הָיוּ מִתְקַשְּׁטוֹת. תַּלְמוּד לוֹמַר "אוֹ דָכוּ", וְאוֹמֵר (דברים ב, ז) "זֶה אַרְבָּעִים שָׁנָה ה' אֱלֹהֶיךָ עִמָּךְ לֹא חָסַרְתָּ דָּבָר" מְלַמֵּד שֶׁלֹא הָיוּ חֲסֵרִים כְּלוּם. וּבִשְּׁלוּ בַּפָּרוּר. וַהֲלֹא לֹא יָרַד לִקְדֵרָה מֵעוֹלָם, אֶלָּא מְלַמֵּד שֶׁמִּשְׁתַּנֶּה לָהֶן לְכָל הַמִּתְבַּשְּׁלִין בִּקְדֵרָה. וְעָשׂוּ אֹתוֹ עֻגוֹת. וַהֲלֹא לֹא יָרַד לַתַּנוּר מֵעוֹלָם אֶלָּא מְלַמֵּד שֶׁמִּשְׁתַּנֶּה לָהֶם לְכָל הַמִּתְאֲפִים בַּתַּנוּר. יָכוֹל לֹא הָיָה מִשְׁתַּנֶּה אֶלָּא לְאֵלּוּ בִּלְבַד, מִנַּיִן לִשְׁאָר הַנִּלְקָטִין מִן הַשָּׂדֶה תַּלְמוּד לוֹמַר "וְלָקְטוּ", מָשָׁל לְאָדָם שֶׁאוֹמֵר רוֹצֶה אֲנִי לֶאֱכֹל תְּאֵנִים וְנוֹתְנִין לוֹ, רוֹצֶה אֲנִי לֶאֱכֹל עֲנָבִים וְנוֹתְנִין לוֹ. וְהָיָה טַעְמוֹ כְּטַעַם לְשַׁד הַשָּׁמֶן. זֶה הוּא לְשׁוֹן נוֹטָרִיקוֹן. דָּבָר אַחֵר מְשַׁמֵּשׁ שָׁלֹשׁ לְשׁוֹנוֹת, הַלַּיִשׁ וְהַשֶּׁמֶן וְהַדְּבַשׁ כַּלַּיִשׁ  הַזֶּה שֶׁעָרוּךְ בְּשֶׁמֶן וּמְקֻטָּף בִּדְבַשׁ כָּךְ הָיְתָה בְּרִיָּתוֹ שֶׁל מָן וְכָךְ הָיוּ כְּשֵׁרִין אוֹכְלִין אוֹתוֹ. דָּבָר אַחֵר "וְהָיָה טַעְמוֹ כְּטַעַם לְשַׁד הַשָּׁמֶן". מַה הַדַּד הַזֶּה עִיקָר לַתִּינוֹק וְהַכֹּל טָפֵל לוֹ כָּךְ הָיָה הַמָּן עִיקָר לְיִשְׂרָאֵל וְהַכֹּל טָפֵל לָהֶן. דָּבָר אַחֵר מַה הַדַּד הַזֶּה, אֲפִלּוּ תִינוֹק יוֹנֵק הֵימֶנּוּ כָּל הַיּוֹם אֵינוֹ נִזּוֹק, כָּךְ הָיָה מָן, אֲפִלּוּ יִשְׂרָאֵל אוֹכְלִין אוֹתוֹ כָּל הַיּוֹם אֵינוֹ מַזִּיקָן. דָּבָר אַחֵר מַה הַדַּד הַזֶּה, שֶׁהוּא מִין אֶחָד וּמִשְׁתַּנֶּה לְמִינִין הַרְבֵּה, כָּךְ הַמָּן מִשְׁתַּנֶּה לָהֶם לְיִשְׂרָאֵל לְכָל דָּבָר שֶׁהָיוּ רוֹצִין. מָשָׁל, אוֹמֵר לְאִשָּׁה אַל תֹּאכְלִי שׁוּם וּבָצָל, מִפְּנֵי הַתִּינוֹק. דָּבָר אַחֵר מַה הַדַּד הַזֶּה, תִּינוֹק מִצְטָעֵר בְּשָׁעָה שֶׁפּוֹרֵשׁ מִמֶּנּוּ, כָּךְ הָיוּ יִשְׂרָאֵל מִצְטָעֲרִין בְּשָׁעָה שֶׁפָּרְשׁוּ מִן הַמָּן, שֶׁנֶּאֱמַר  "וַיִּשְׁבֹּת הַמָּן מִמָּחֳרָת" וְגוֹ', מָשָׁל אוֹמֵר לְאָדָם מִפְּנֵי מָה אַתָּה אוֹכֵל פַּת שְׂעוֹרִין, אָמַר לָהֶן מִפְּנֵי שֶׁאֵין לִי פַּת חִטִּין, מִפְּנֵי מָה אַתָּה אוֹכֵל חֲרוּבִין, אָמַר לָהֶם מִפְּנֵי שֶׁאֵין לִי לֶאֱכֹל דְּבֵלָה, כָּךְ אִלּוּ הָיְתָה בְּיָדָם כְּלוּם מֵאוֹתָהּ קְמִיצָה שֶׁקָּמְצוּ בַּיּוֹם שֶׁמֵּת בּוֹ מֹשֶׁה שֶׁאָכְלוּ מִמֶּנּוּ אַרְבָּעִים (שָׁנָה) [יוֹם] לֹא רָצוּ לֶאֱכֹל מִתְּבוּאַת אֶרֶץ כְּנַעַן.

{pפסוק טp}  "וּבְרֶדֶת הַטַּל עַל הַמַּחֲנֶה לָיְלָה". מְלַמֵּד שֶׁהָיָה יוֹרֵד עַל הָאַסְקֻפִּין וְעַל הַמְּזוּזוֹת. אוֹ לְפִי שֶׁהָיָה יוֹרֵד עַל הָאַסְקֻפִּין וְעַל הַמְּזוּזוֹת יָכוֹל הָיוּ אוֹכְלִין אוֹתוֹ מְלֻכְלָךְ וּמְטֻנָּף. תַּלְמוּד לוֹמַר (שמות טז, יד) "וְהִנֵּה עַל פְּנֵי הַמִּדְבָּר דַּק מְחֻסְפָּס" כִּגְלִיד הָיָה יוֹרֵד תְּחִלָּה, וְנַעֲשָׂה לָאָרֶץ כְּמִין אִסְקוּטְלָא וְהַמָּן הָיָה יוֹרֵד עָלָיו, וְהָיוּ יִשְׂרָאֵל מְלַקְּטִין וְאוֹכְלִין, הֲרֵי מִלְּמַטָּה. אֲבָל מִלְמַעְלָה יָכוֹל יְהוּ הַשְּׁקָצִים וּזְבוּבִים שׁוֹכְבִים עָלָיו. תַּלְמוּד לוֹמַר (שם) "וַתַּעַל שִׁכְבַת הַטָּל", מְלַמֵּד שֶׁהָיָה מֻנָּח כְּאִלּוּ מֻנָּח בְּתוֹךְ דְּלוּסְקְמָא, וְהֵם קוֹרְאִין קְרִיאַת שְׁמַע וּמִתְפַּלְּלִין וְאָדָם יוֹצֵא לְפֶתַח בֵּיתוֹ וּמְלַקֵּט פַּרְנָסָתוֹ וּפַרְנָסַת בֵּיתוֹ, וְאַחַר כָּךְ  "וְחַם הַשֶּׁמֶשׁ וְנָמָס". רַבִּי שִׁמְעוֹן אוֹמֵר מִפְּנֵי מָה לֹא יָרַד מָן לְיִשְׂרָאֵל בְּפַעַם אַחַת וְכוּ'. כַּיּוֹצֵא בוֹ אָמַר רַבִּי דּוֹסְתַּאי בַּר רַבִּי יַנַּאי מִפְּנֵי מָה לֹא בָרָא הַקָּדוֹשׁ בָּרוּךְ הוּא חַמִּין בִּירוּשָׁלַיִם כְּחַמֵּי טְבֶרְיָא. שֶׁלֹּא יֹאמַר אָדָם לַחֲבֵרוֹ נֵלֵךְ וְנַעֲלֶה לִירוּשָׁלַיִם  הָא אִם אָנוּ עוֹלִים אֶלָּא בִּשְׁבִיל רְחִיצָה אַחַת דַּיֵּנוּ, וְנִמְצֵאת עֲלִיָּתָן שֶׁלֹּא לִשְׁמָהּ.

{pפסוק יp}  "וַיִּשְׁמַע מֹשֶׁה אֶת הָעָם בֹּכֶה לְמִשְׁפְּחֹתָיו". הָיָה רַבִּי נְהוֹרַאי אוֹמֵר מְלַמֵּד שֶׁהָיוּ מִצְטַעֲרִים בְּשָׁעָה שֶׁאָמַר לָהֶם מֹשֶׁה לִפְרֹשׁ מִן הָעֲרָיוֹת. בֹּכֶה לְמִשְׁפְּחֹתָיו לְפִי שֶׁגָּבַהּ לִבָּם בַּחֵטְא נִזְדַּוְּגוּ מִשְׁפָּחוֹת מִשְׁפָּחוֹת, וְהָיוּ אוֹמְרִים אֶת הַדָּבָר בָּרַבִּים. אִישׁ לְפֶתַח אָהֳלוֹ. מְלַמֵּד שֶׁהָיוּ מַמְתִּינִים לְמֹשֶׁה עַד שֶׁיֵּצֵא מִפֶּתַח בֵּית הַמִּדְרָשׁ, וְהָיוּ יוֹשְׁבִים וּמִתְרַעֲמִים.

רַבָּן שִׁמְעוֹן בֶּן גַּמְלִיאֵל אוֹמֵר כָּל מִצְוָה שֶׁקִּבְּלוּ יִשְׂרָאֵל עֲלֵיהֶם בְּשִׂמְחָה, כְּגוֹן מִילָה דִּכְתִיב (תהלים קיט, קסב) "שָׂשׂ אָנֹכִי עַל אִמְרָתֶךָ" וְגוֹ', עֲדַיִן עוֹשִׂין בְּשִׂמְחָה, וְכָל מִצְוָה שֶׁקִּבְּלוּ עֲלֵיהֶן בִּקְטָטָה, כְּגוֹן עֲרָיוֹת דִּכְתִיב "וַיִּשְׁמַע מֹשֶׁה אֶת הָעָם בֹּכֶה לְמִשְׁפְּחֹתָיו" עַל עִסְקֵי מִשְׁפְּחוֹתָיו, עֲדַיִן עוֹשִׂין אוֹתָהּ בִּקְטָטָה, דְּלֵיכָּא כְּתֻבָּה דְּלָא רָמוּ בָּהּ תִּיגְרָא.

בִּשְׁנֵי מְקוֹמוֹת בָּכוּ בְּכִיָּה שָׁל תִּפְלוּת, שֶׁנֶּאֱמַר "וַיִּשְׁמַע מֹשֶׁה אֶת הָעָם בֹּכֶה", וְהַדֵּין (להלן יד, א) "וַתִּשָׂא כָּל הָעֵדָה וַיִּתְּנוּ אֶת קוֹלָם וַיִּבְכּוּ הָעָם בַּלַּיְלָה הַהוּא", עַל מְנַת לִבְכּוֹת שְׁתֵּי בְּכִיּוֹת שֶׁל מַמָּשׁ, אַחַת בָּרָמָה, שֶׁנֶּאֱמַר (ירמיה לא, יד) "קוֹל בְּרָמָה נִשְׁמָע" וְגוֹ', וְאַחַת בְּבָבֶל, שֶׁנֶּאֱמַר  "עַל נַהֲרוֹת בָּבֶל שָׁם יָשַׁבְנוּ גַּם בָּכִינוּ". רַבָּנָן אָמְרֵי בִּזְכוּת אוֹתָהּ בְּכִיָּה עָתִיד הַקָּדוֹשׁ בָּרוּךְ הוּא לְהַחֲזִירָן, שֶׁנֶּאֱמַר (ירמיה לא, טו) "כֹּה אָמַר ה' מִנְעִי קוֹלֵךְ מִבֶּכִי" וְגוֹ'.

{pפסוק יאp}  "וַיֹּאמֶר מֹשֶׁה אֶל ה' לָמָה הֲרֵעֹתָ לְעַבְדֶּךָ". כָּאן הַמָּקוֹם מַמְאִיךְ וּמֹשֶׁה מַגְבִּיהַ, אֲבָל בְּמַעֲשֵׂה הָעֵגֶל הַמָּקוֹם מַגְבִּיהַ וּמֹשֶׁה מַמְאִיךְ.

{pפסוק יבp}  "הֶאָנֹכִי הָרִיתִי אֵת כָל הָעָם הַזֶּה וְגוֹ'". הֵיכָן דִּבֵּר לוֹ כֵּן. בַּשָׁעָה שֶׁאָמַר לוֹ  "לֵךְ נְחֵה אֶת הָעָם" וְגוֹ', עֲדַיִין הַדָּבָר תָּלוּי בְּךָ. וְכֵן הוּא אוֹמֵר (שם ו, יג) "וַיְדַבֵּר ה' אֶל מֹשֶׁה וְאֶל אַהֲרֹן וַיְצַוֵּם אֶל בְּנֵי יִשְׂרָאֵל", אָמַר לָהֶם הֱווּ יוֹדְעִין שֶׁבָּנַי סַרְבָּנִים הֵם וְטַרְחָנִים הֵם, אֶלָּא עַל מְנַת כֵּן תִּהְיוּ מְקַבְּלִין עֲלֵיכֶם שֶׁיִּהוּ מְקַלְּלִין אֶתְכֶם וְסוֹקְלִין אֶתְכֶם בַּאֲבָנִים.

{pפסוק יג-טוp}  "מֵאַיִן לִי בָּשָׂר". וְכִי אֶחָד הוּא אוֹ שְׁנַיִם לְסוֹבְלָן. לֹא אוּכַל אָנֹכִי לְבַדִּי וְגוֹ'. וְאִם כָּכָה אַתְּ עֹשֶׂה לִי וְגוֹ'. לְפִי שֶׁהֶרְאָהוּ הַמָּקוֹם לְמֹשֶׁה סֵדֶר פֻּרְעָנִּיּוֹת הָעֲתִידִין לָבוֹא עֲלֵיהֶן. הָיָה רַבִּי שִׁמְעוֹן אוֹמֵר מָשָׁל לְמָה הַדָּבָר דּוֹמֶה לְאֶחָד שֶׁיָּצָא הוּא וּבָנָיו לַהֲרֵגָה, אוֹמֵר לִסְפֶּקְלָטוֹר הָרְגֵנִי עַד שֶׁלֹּא תַּהֲרֹג אֶת בָּנַי, לֹא כְמוֹ שֶׁנֶּאֱמַר בְּצִדְקִיָּה (ירמיה נב, י-יא) "וַיִּשְׁחַט מֶלֶךְ בָּבֶל אֶת בְּנֵי צִדְקִיָּהוּ לְעֵינָיו וְגוֹ' וְאֵת עֵינֵי צִדְקִיָּהוּ עִוֵּר". כָּךְ אָמַר מֹשֶׁה לִפְנֵי הַמָּקוֹם, רִבּוֹנִי, וְאִם כָּכָה אַתְּ עֹשֶׂה לִי הָרְגֵנִי, הָא יָפֶה לִי שֶׁתַּהַרְגֵנִי לִי תְּחִלָּה וְאַל אֶרְאֶה בַּפֻּרְעָנוּת שֶׁעֲתִידָה לָבוֹא עֲלֵיהֶן.

"וְאִם כָּכָה אַתְּ עֹשֶׂה לִי הָרְגֵנִי נָא הָרֹג". אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם, אִם לֹא אֶתֵּן לָהֶם הֵם הוֹרְגִין אוֹתִי, וְאִם אֲדַבֵּר כְּנֶגְדָּן אַתָּה הוֹרְגֵנִי, מִכָּאן וּמִכָּאן הָרוּג אֲנִי, בְּבַקָּשָׁה מִמְּךָ הֲרֹג אֶת הֶהָרוּג שֶׁנֶּאֱמַר "הָרְגֵנִי נָא הָרֹג". מִיָּד חָרָה אַף הַקָּדוֹשׁ בָּרוּךְ הוּא. אָמַר הַקָּדוֹשׁ בָּרוּךְ הוּא לְמֹשֶׁה תֵּן בָּשָׂר לְבָנַי. אָמַר לְפָנָיו רִבּוֹנוֹ שֶׁל עוֹלָם, מֵאַיִן לִי בָּשָׂר. אֲמַר לֵיהּ  צְפַרְדֵּעִים לֹא הָיוּ לְךָ בְּמִצְרַיִם, כִּנִּים לֹא הָיוּ לְךָ בְּמִצְרַיִם, כָּל כָּךְ הָיִיתָ עָשִׁיר. אָמַר לְפָנָיו, רִבּוֹנוֹ שֶׁל עוֹלָם, מִשֶׁלְּךָ הָיָה לִי. אָמַר לוֹ בְּמִצְרַיִם הָיָה לִי, וְכָאן לֹא הָיָה לִי,  "הֲיָד ה' תִּקְצָר".

{rרמז תשלוr}  "וְאַל אֶרְאֶה בְּרָעָתִי". בְּרָעָתָם הָיָה לוֹ לוֹמַר, אֶלָּא שֶׁכִּנָּה הַכָּתוּב. וְכֵן הוּא אוֹמֵר (זכריה ב, יב) "כִּי הַנֹּגֵעַ בָּכֶם נֹגֵעַ בְּבָבַת עֵינוֹ", רַבִּי יְהוּדָה אוֹמֵר "בְּבָבַת עַיִן" לֹא נֶאֱמַר אֶלָּא "בְּבָבַת עֵינוֹ", כִּבְיָכוֹל כְּלַפֵּי מַעְלָה הַכָּתוּב מְדַבֵּר אֶלָּא שֶׁכִּנָּה הַכָּתוּב. כַּיּוֹצֵא בַדָבָר אַתָּה אוֹמֵר (איוב ז, כ) "לָמָה שַׂמְתַּנִי לְמִפְגָּע לָךְ וָאֶהְיֶה עָלַי לְמַשָּׂא", אֶלָּא שֶׁכִּנָּה הַכָּתוּב. כַּיּוֹצֵא בוֹ אַתָּה אוֹמֵר (יחזקאל ח, יז) "וְהִנָּם שֹׁלְחִים אֶת הַזְּמוֹרָה אֶל אַפָּם", אֶלָּא שֶׁכִּנָּה הַכָּתוּב. כַּיּוֹצֵא בוֹ אַתָּה אוֹמֵר  "הֲלוֹא אַתָּה מִקֶּדֶם ה' אֱלֹהַי קְדֹשִׁי לֹא נָמוּת",  אֶלָּא שֶׁכִּנָּה הַכָּתוּב. כַּיּוֹצֵא בוֹ אַתָּה אוֹמֵר (תהלים קו, כ) "וַיָּמִירוּ אֶת כְּבוֹדָם", אֶלָּא שֶׁכִּנָּה הַכָּתוּב כַּיּוֹצֵא בוֹ אֲשֶׁר בְּצֵאתוֹ מֵרֶחֶם אִמּוֹ, אֶלָּא שֶׁכִּנָּה הַכָּתוּב. אַף כָּאן הָיָה לוֹ לוֹמַר וְאַל אֶרְאֶה בְּרָעָתָם, אֶלָּא שֶׁכִּנָּה הַכָּתוּב.

{pפסוק טז-יזp}  "אֶסְפָה לִּי שִׁבְעִים אִישׁ". בַּשָּׁעָה שֶׁאָמַר הַקָּדוֹשׁ בָּרוּךְ הוּא לְמֹשֶׁה אֶסְפָה לִּי שִׁבְעִים אִישׁ אָמַר מֹשֶׁה הֵיאַךְ אֲנִי עוֹשֶׂה לְהָבִיא אוֹתָן מִכָּל הַשְּׁבָטִים, אִם אָבִיא חֲמִשָּׁה מִכָּל שֵׁבֶט וָשֵׁבֶט אֵינָן עוֹלִין לְמִנְיַן שִׁבְעִים, [וְאִם אָבִיא שִׁשָּׁה מִכָּל שֵׁבֶט וָשֵׁבֶט עוֹלִין לְמִנְיַן שְׁנַיִם וְשִׁבְעִים], וְאִם אָבִיא שִׁשָּׁה מִכָּל שֵׁבֶט וָשֵׁבֶט וּמִשְּׁנֵי שְׁבָטִים חֲמִשָּׁה חֲמִשָּׁה אֲנִי מֵטִיל קִנְאָה בֵּין הַשְּׁבָטִים. מֶה עָשָׂה מֹשֶׁה, נָטַל שִׁבְעִים פְּתָקִין וְכָתַב בָּהֶן זָקֵן וְנָטַל עוֹד שִׁבְעִים פְּתָקִין חֲלָקִים, טְרָפָן וְנָתַן בְּקַלְפֵּי וְאָמַר לָהֶם בּוֹאוּ וּטְלוּ פִּתְקֵיכֶם, כָּל מִי שֶׁהָיָה נוֹטֵל פֶּתֶק שֶׁכָּתוּב בּוֹ זָקֵן הָיָה יוֹדֵעַ שֶׁנִּתְמַנָּה זָקֵן. אָמַר רַבִּי נְחֶמְיָה עֲדַיִן מַחֲלֹקֶת בַּדָּבָר, שֶׁיָּכוֹל לוֹמַר הֵיכָן פֶּתֶק שֶׁכָּתוּב בּוֹ זָקֵן, שֶׁאִלּוּ הָיָה שָׁם הָיָה עוֹלֶה בְּיָדִי. וְהֵיאַךְ עָשָׂה לָהֶם. אָמַר רַבִּי נְחֶמְיָה נָטַל שִׁבְעִים וּשְׁנַיִם פְּתָקִים [וְכָתַב בָּהֶם זָקֵן], וְשִׁבְעִים וּשְׁנַיִם חֲלָקִים וּטְרָפָן וּנְתָנָן בְּקַלְפֵּי וְאָמַר לָהֶם בּוֹאוּ וּטְלוּ פִּתְקֵיכֶם, אִם עָלָה בְּיָדוֹ פֶּתֶק שֶׁכָּתוּב בּוֹ זָקֵן בְּיָדוּעַ שֶׁנִּתְמַנָּה זָקֵן וְאִם עָלָה בְּיָדוֹ חָלָק הָיָה יוֹדֵעַ שֶׁלֹּא נִתְמַנָּה. כָּךְ נִתְמַנּוּ הַזְּקֵנִים.

וְהֵיכָן הָיוּ הָרִאשׁוֹנִים שֶׁהָיוּ לָהֶם בְּמִצְרַיִם שֶׁנֶּאֱמַר  "לֵךְ וְאָסַפְתָּ אֶת זִקְנֵי יִשְׂרָאֵל" וּכְשֶׁעָלָה מֹשֶׁה לְקַבֵּל אֶת הַתּוֹרָה הָיוּ עִמּוֹ שֶׁנֶּאֱמַר (שם כד, ט) "וַיַּעַל מֹשֶׁה וְאַהֲרֹן נָדָב וַאֲבִיהוּא וְשִׁבְעִים מִזִּקְנֵי יִשְׂרָאֵל", וּכְתִיב (שם, יד) "וְאֶל הַזְּקֵנִים אָמַר" וְגוֹ'. אֶלָּא כֵּיוָן שֶׁנִּשְׁתָּהָה מֹשֶׁה לֵירֵד שֶׁנֶּאֱמַר  "וַיַרְא הָעָם כִּי בֹשֵׁשׁ מֹשֶׁה", נִתְכַּנְסוּ כָּל יִשְׂרָאֵל אֵצֶל הַזְּקֵנִים, אָמְרוּ לָהֶם מֹשֶׁה הִתְנָה עִמָּנוּ שֶׁיֵּרֵד לְאַרְבָּעִים יוֹם, וַהֲרֵי אַרְבָּעִים יוֹם וְלֹא יָרַד, (וּשְׁתֵּי) [וְשֵׁשׁ] שָׁעוֹת יוֹתֵר, וְאֵין אָנוּ יוֹדְעִין מֶה הָיָה לוֹ, אֶלָּא (שם) "קוּם עֲשֵׂה לָנוּ אֱלֹהִים". אָמְרוּ לָהֶם לָמָּה אַתֶּם מַכְעִיסִים לְמִי שֶׁעָשָׂה לָכֶם כָּל הַנִּסִּים וְהַנִּפְלָאוֹת. עָמְדוּ עֲלֵיהֶם וַהֲרָגוּם. וּלְפִי שֶׁעָמַד עֲלֵיהֶם חוּר בִּדְבָרִים קָשִׁים עָמְדוּ עָלָיו וַהֲרָגוּהוּ, שֶׁכֵּן אָמַר יִרְמִיָּה (ירמיה ב, לד) "גַּם בִּכְנָפַיִךְ נִמְצְאוּ דַּם נַפְשׁוֹת אֶבְיוֹנִים נְקִיִּים לֹא בַמַּחְתֶּרֶת מְצָאתִים כִּי עַל כָּל אֵלֶּה בִּשְׁבִיל (שמות לב, ד) "אֵלֶּה אֱלֹהֶיךָ יִשְׂרָאֵל". לְאַחַר זְמַן כְּשֶׁסָּלַח לָהֶם הַקָּדוֹשׁ בָּרוּךְ הוּא אָמַר לְמֹשֶׁה אֶסְפָה לִּי שִׁבְעִים אִישׁ תַּחַת אוֹתָם שֶׁנֶּהֶרְגוּ עַל קְדֻשַּׁת שְׁמִי.

דָּבָר אַחֵר "כְּמִתְאֹנֲנִים". נִשְׂרְפוּ כִּשְׂרֵפַת נָדָב וַאֲבִיהוּא, שֶׁאַף הֵם הֵקֵלּוּ רֹאשָׁם בַּעֲלוֹתָם לְהַר סִינַי שֶׁנֶּאֱמַר  "וַיֶּחֱזוּ אֶת הָאֱלֹהִים וַיֹּאכְלוּ וַיִּשְׁתּוּ", כְּעֶבֶד שֶׁהָיָה מְשַׁמֵּשׁ אֶת רַבּוֹ וּפְרוּסָתוּ בְּיָדוֹ וְנוֹשֵׁךְ מִמֶּנָּה כָּךְ הֵקֵלּו רֹאשָׁם בְּאוֹכְלִים וְשׁוֹתִים, וְהָיוּ רְאוּיִּין לִ(י)שָּׂרֵף בְּאוֹתוֹ הַיּוֹם, וּמִפְּנֵי שֶׁהָיָה מַתַּן תּוֹרָה חָבִיב לִפְנֵי הַקָּדוֹשׁ בָּרוּךְ הוּא לֹא רָצָה לִפְגֹּעַ בָּהֶם וְלַעֲשׂוֹת בָּהֶם פִּרְצָה בּוֹ בַּיּוֹם, הֲדָא הוּא דִּכְתִיב (שם) "וְאֶל אֲצִילֵי בְּנֵי יִשְׂרָאֵל לֹא שָׁלַח יָדוֹ", מִכְּלָל שֶׁהָיוּ רְאוּיִין לְהַשְׁלָחַת יָד. אֲבָל לְאַחַר זְמַן נִשְׂרְפוּ כְּשֶׁנִּתְאַוּוּ תַאֲוָה, שֶׁנֶּאֱמַר  "וְהָאֲסַפְסֻף אֲשֶׁר בְּקִרְבּוֹ", אֵין "אֲסַפְסֻף" אֶלָּא סַנְהֶדְרִין שֶׁנֶּאֱמַר "אֶסְפָה לִּי" וְגוֹ', וּכְתִיב (לעיל פסוק א) "וַתֹּאכַל בִּקְצֵה הַמַּחֲנֶה", בַּקְּצִינִים שֶׁבַּמַּחֲנֶה, וּכְתִיב (תהלים קו, יח) "וַתִּבְעַר אֵשׁ בַּעֲדָתָם" וְאֵין עֵדָה אֶלָּא סַנְהֶדְרִין שֶׁנֶּאֱמַר  "וְהָיָה אִם מֵעֵינֵי הָעֵדָה", וּכְתִיב (ויקרא ד, יג) "וְאִם כָּל עֲדַת יִשְׂרָאֵל יִשְׁגּוּ". אָמַר מֹשֶׁה לְשֶׁעָבַר הָיָה עִמִּי מִי שֶׁיִּשָּׂא בְּמַשָּׂאָן שֶׁל יִשְׂרָאֵל עַכְשָׁיו אֲנִי לְבַדִּי, [אֵינִי יָכוֹל],  שֶׁנֶּאֱמַר (לעיל פסוק יד) "לֹא אוּכַל אָנֹכִי לְבַדִּי" וְכוּ', אָמַר לוֹ הַקָּדוֹשׁ בָּרוּךְ הוּא אֶסְפָה לִּי וְגוֹ'.

"וְיָרַדְתִּי וְדִבַּרְתִּי". לְהוֹדִיעַ שֶׁיּוֹם מִנּוּי הַזְּקֵנִים הָיָה חָבִיב לִפְנֵי הַקָּדוֹשׁ בָּרוּךְ הוּא כְּיוֹם מַתַּן תּוֹרָה, שֶׁנֶּאֱמַר (שמות יט, יא) "כִּי בַּיּוֹם הַשְּׁלִישִׁי יֵרֵד ה'" וְגוֹ', וְהָכָא כְּתִיב וְיָרַדְתִּי. מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה לוֹ פַּרְדֵּס וְשָׂכַר לְתוֹכוֹ שׁוֹמֵר וְנָתַן לוֹ שְׂכַר שְׁמִירָה שֶׁיִּשְׁמֹר אֶת הַפַּרְדֵּס. לְאַחַר זְמַן אֲמַר לֵיהּ הַשּׁוֹמֵר אֵינִי יָכוֹל לִשְׁמֹר כֻּלּוֹ לְבַדִּי אֶלָּא תֵּן לִי אַחֵרִים שֶׁיִּשְׁמְרוּ עִמִּי. אָמַר לוֹ הַמֶּלֶךְ לְךָ נָתַתִּי אֶת כָּל הַפַּרְדֵּס לְשָׁמְרוֹ וְכָל שְׂכִירוּת שְׁמִירָתוֹ לְךָ נָתַתִּי, וְעַכְשָׁיו תֹּאמַר לִי הָבֵא אֲחֵרִים שֶׁיִּשְׁמְרוּ עִמִּי, הֲרֵי אֲנִי מֵבִיא אֲחֵרִים שֶׁיִּשְׁמְרוּ עִמְּךָ, אֵלָּא הֱוֵי יוֹדֵעַ שֶׁאֵינִי נוֹתֵן לָהֶם שְׂכַר שְׁמִירָה מִשֶּׁלִּי אֵלָּא מִתּוֹךְ שְׂכַרְךָ שֶׁנָּתַתִּי לְךָ. כָּךְ אָמַר הַקָּדוֹשׁ בָּרוּךְ הוּא לְמֹשֶׁה אֲנִי נָתַתִּי בְךָ בִּינָה וָדַעַת לְפַרְנֵס אֶת בָּנַי,  תִּתְיַחֵד אַתָּה בְּאוֹתָהּ גְּדֻלָּה, עַכְשָׁיו מִשֶּׁלְּךָ הֵם נוֹטְלִים, שֶׁנֶּאֱמַר "וְאָצַלְתִּי מִן הָרוּחַ אֲשֶׁר עָלֶיךָ". וְאַף עַל פִּי כֵן מֹשֶׁה לֹא חָסַר כְּלוּם. תֵּדַע, לְסוֹף אַרְבָּעִים שָׁנָה אָמַר [הַקָּדוֹשׁ בָּרוּךְ הוּא] לְמֹשֶׁה  "קַח לְךָ אֶת יְהוֹשֻׁעַ בִּן נוּן" וְגוֹ' וּכְתִיב (דברים לד, ט) "וִיהוֹשֻׁעַ בִּן נוּן מָלֵא רוּחַ חָכְמָה", לָמָּה,  "כִּי סָמַךְ מֹשֶׁה". אָמַר הַקָּדוֹשׁ בָּרוּךְ הוּא בָּעוֹלָם הַזֶּה יְחִידִים נִתְנַבְּאוּ, אֲבָל לָעוֹלָם הַבָּא כָּל יִשְׂרָאֵל יִהְיוּ נְבִיאִים, שֶׁנֶּאֱמַר (יואל ג, א) "וְהָיָה אַחֲרֵי כֵן אֶשְׁפּוֹךְ אֶת רוּחִי עַל כָּל בָּשָׂר".

"אֶסְפָה לִּי שִׁבְעִים אִישׁ". כְּנֶגֶד שִׁבְעִים יָמִים טוֹבִים שֶׁנָּתַן לָהֶם הַקָּדוֹשׁ בָּרוּךְ הוּא, וְאֵלּוּ הֵן, שִׁבְעָה [יְמֵי פֶּסַח וּשְׁמוֹנָה] יְמֵי הֶחָג וְרֹאשׁ הַשָּׁנָה וְיוֹם הַכִּפּוּרִים וַעֲצֶרֵת וַחֲמִשִּׁים וּשְׁתַּיִם שַׁבָּתוֹת, הֲרֵי שִׁבְעִים. דָּבָר אַחֵר כְּנֶגֶד שִׁבְעִים נֶפֶשׁ שֶׁיָּרְדוּ לְמִצְרָיִם. דָּבָר אַחֵר מָשָׁל לְמֶלֶךְ שֶׁהָיָה לוֹ בֵּן וְעָשָׂה לוֹ פֶּדָגוֹג  וְהָיָה מוֹלִיכוֹ לְאִיסְכּוּלִי, וְהוּא הָיָה מְבִיאוֹ, אוֹכֵל עַל יָדָיו וְשׁוֹתֶה עַל יָדָיו, מִשֶּׁגָּדַל הַנַּעַר הִתְחִיל הַפֶּדָגוֹג צוֹוֵחַ לְאָבִיו, אָמַר לוֹ אֵינִי יָכוֹל לַעֲמֹד בְּטִרְחַת בִּנְךָ בְּעַצְמִי, עֲשֵׂה אַחֵר.  אֲמַר לֵיהּ הַמֶּלֶךְ הָיִיתִי מְבַקֵּשׁ לוֹמַר לְךָ כֵּן אֶלָּא שֶׁהָיָה כָּעוּר בְּעֵינַי מִפְּנֵי שֶׁאַתָּה גִּדַּלְתּוֹ, וְעַכְשָׁיו שֶׁנָּתַתָּ לִי רְשׁוּת לֵךְ עֲשֵׂה כֵן. הַבֵּן אֵלּוּ יִשְׂרָאֵל, שֶׁנֶּאֱמַר (דברים יא, א) "בָּנִים אַתֶּם לַה' אֱלֹהֵיכֶם". הַפֶּדָגוֹג זֶה מֹשֶׁה, שֶׁנֶּאֱמַר  "כַּאֲשֶׁר יִשָּׂא הָאֹמֵן אֶת הַיֹּנֵק". וְהָיָה מֹשֶׁה זָקוּק לְהַאֲכִילָן, שֶׁנֶּאֱמַר (שמות טז, ד) "הִנְנִי מַמְטִיר לָכֶם", וְזָקוּק לְהַשְׁקוֹתָן, שֶׁנֶּאֱמַר (להלן כא, יז) "עֲלִי בְּאֵר", וּמַזְהִירָן עַל הַמִּצְווֹת וְעַל הַתּוֹרָה, וּבָאֲחַרוֹנָה אָמַר (לעיל פסוק יד) "לֹא אוּכַל אָנֹכִי לְבַדִּי" וְגוֹ'.

רְאוּבֵן הֶעֱמִיד חֲנוֹךְ, כַּרְמִי, פַלּוּא, אֱלִיאָב, נְמוּאֵל, זַכּוּר. מִשֵּׁבֶט שִׁמְעוֹן יָמִין, יָכִין וְצֹחַר וְאֹהַד וְשָׁאוּל וְנִמְרִי. מִשֵּׁבֶט לֵוִי עָמְרִי, חֲנַנְיָה, נְתַנְאֵל, יִדְעָא בֶּן סִתְרִי, וּמֹשֶׁה עַל גַּבֵּיהֶן. מִשֵּׁבֶט יְהוּדָה סֶרַח וְדָן, יוֹנָדָב וּבְצַלְאֵל, שְׁפַטְיָה וְנַחְשׁוֹן. מִשֵּׁבֶט יִשָּׂשׂכָר צֹהַר, עֻזָּא וְיִגְאָל, פַּלְטִי וְעָתְנִיאֵל וְחַגִּית. מִשֵּׁבֶט זְבוּלוּן סֶרֶד וְאֵלוֹן, סוּרִי, אָהֳלִיאָב, אֵלִיָּהוּ, נִמְשִׁי. מִשֵּׁבֶט בִּנְיָמִין סְגִיאָב, כִּסְלוֹן, אֱלִידַד, אֲחִיטוּב, אִתִּיאֵל, מַתַּנְיָה. מִשֵּׁבֶט אֶפְרַיִם יָאִיר, יוֹעֶזֶר, מַלְכִּיאֵל, אֲדוֹנִירָם, אֲחִירָם וְסָטוּר. מִשֵּׁבֶט דָּן גְּדַלְיָה וְיִגְאַל, אֲחִנֹעַם וַאֲחִיעֶזֶר, דָּנִיֵאל וּשְׁרָיָה. מִשֵּׁבֶט נַפְתָּלִי אֶלְיוֹחָנָן, אֶלְיָקִים, אֱלִישָׁמָע, סוֹמְכּוֹס, זַבְדִי וְיוֹחָנָן. מִשֵּׁבֶט גָּד חַגַּי, זַרְחִי, קֵינִי מַתִּתְיָהוּ וּזְכַרְיָהוּ.  מִשֵּׁבֶט אָשֵׁר אַשּׁוּר וּשְׁלוֹמִי, שְׁמוּאֵל, שָׁלוֹם, שְׁכַנְיָהוּ, אֲחִיהוּ. הֲרֵי שִׁבְעִים וְאֶחָד זְקֵנִים. וְכָתַבְנוּ זֹאת מִפִּי רַב שְׁמוּאֵל אֲחִי שֶׁל פִּנְחָס וּמִרְיָם זָכוּר לָטוֹב, וְלָמַד אוֹתָם בְּתַרְבֵּץ מוֹצָא וְרַבְנָא חֲנִינַאי כַּהֲנָא רֹאשׁ יְשִׁיבָה וְגָאוֹן. פָּנִים אֲחֵרִים מֵרְאוּבֵן חֲנוֹךְ וּפַלּוּא, חֶצְרוֹן וְכַרְמִי זַכּוּר וּנְמוּאֵל. מִשִּׁמְעוֹן יָמִין וְאֹהַד, יָכִין וְצֹחַר וְשָׁאוּל וְנִמְרִי. מִלֵּוִי עָמְרִי וּזְתוּאֵל וַחֲנַנְיָה וְסִתְרִי, וּמֹשֶׁה עַל גַּבֵּיהֶן. מִיהוּדָה אֹרַח וְעָרוּךְ וְיוֹנָדָב וּבְצַלְאֵל, שְׁפַטְיָה וְנַחְשׁוֹן. מִיִּשָּׂשׂכָר צָעִיר וְיַעֲקָן וְיִגְאָל וּפַלְטִיאֵל וְעָתְנִיאֵל וְחוֹנִי. מִזְּבוּלוּן סֶרֶד וְאֵלוֹן וְסוּרִי וְיַחְלִאֵל, אֵלִיָּהוּ וְנִמְשִׁי. מִבִּנְיָמִין סִנְאָב וְכִסְלוֹן, אֶלְדָּד וּמֵידָד, אֲחִיטוּב וּמַתַּנְיָה, מָגֵן, בּוּקִי וְיָגְלִי, אֲחִינֹעַם וַאֲחִיעֶזֶר, צֹרִי וַחֲנַנְאֵל. מִנַּפְתָּלִי אֱלִישָׁמָע, סוֹמְכּוֹס וְזַבְדִי וְיוֹחָנָן, אֶלְחָנָן, אֶלְיָקִים. מִגָּד חַגַּי וְזַרְחִי וְקֵינָן וּמַתִּתְיָהוּ וּזְכַרְיָהוּ וְשׁוּנִי. מֵאָשֵׁר פַּשְׁחוּר וְשַׁלְמִי, חֲנַנְאֵל וְשָׁלוֹם, אֲחַזְיָהוּ וּשְׁכַנְיָהוּ. מִיּוֹסֵף יָאִיר וְיוֹעֶזֶר וּפַלְטִיאֵל וַאֲדוֹנִיָּה וְרָם וּמָכִיר.

סַנְהֶדְרִי גְּדוֹלָה הָיְתָה שֶׁל שִׁבְעִים וְאַחַת, וּקְטַנָּה שֶׁל עֶשְׂרִים [וּשְׁלֹשָׁה]. מִנַּיִן לִגְדוֹלָה שֶׁהִיא שֶׁל שִׁבְעִים וְאֶחָד. שֶׁנֶּאֱמַר "אִסְפָה לִּי שִׁבְעִים אִישׁ מִזִּקְנֵי יִשְׂרָאֵל", וּמֹשֶׁה עַל גַּבֵּיהֶם, הֲרֵי שִׁבְעִים וְאֶחָד. רַבִּי יְהוּדָה אוֹמֵר שִׁבְעִים. מַאִי טַעֲמָא דְּרַבָּנָן דְּאָמְרֵי וּמֹשֶׁה עַל גַּבֵּיהֶן. דַּאֲמַר קְרָא וְהִתְיַצְּבוּ שָׁם עִמָּךְ, עִמָּךְ וְאַתְּ בַּהֲדַיְהוּ. וְרַבִּי יְהוּדָה, עִמָּךְ, מִשּׁוּם שְׁכִינָה. וְרַבָּנָן, אֲמַר קְרָא וְנָשְׂאוּ אִתְּךָ בְּמַשָּׂא הָעָם, וְאַתְּ בַּהֲדַיְהוּ. וְרַבִּי יְהוּדָה, אִתְּךָ, בְּדוֹמִין לְךָ. וְרַבָּנָן, נָפְקָא לְהוּ  מִ"וְּהָקֵל מֵעָלֶיךָ וְנָשְׂאוּ אִתָּךְ", וְיָלְפָא סַנְהֶדְרֵי (קְטַנָּה) [גְּדוֹלָה] מִסַּנְהֶדְרֵי (גְּדוֹלָה) [קְטַנָּה].

גֵּר וּמַמְזֵר רְאוּיִּין לָדוּן דִּינֵי מָמוֹנוֹת, וְאֵין רְאוּיִּין לָדוּן דִּינֵי נְפָשׁוֹת דַּאֲמַר קְרָא וְהִתְיַּצְבוּ שָׁם עִמָּךְ, בְּדוֹמִין לְךָ לֵיהֲווּ.

"וַיֹּאמֶר ה' אֶל מֹשֶׁה אֶסְפָה לִּי" וְגוֹ'. לָמָּה נֶאֱמַר. לְפִי שֶׁהוּא אוֹמֵר (לעיל פסוק יד) "לֹא אוּכַל אָנֹכִי לְבַדִּי" אָמַר לוֹ הַמָּקוֹם מַה שֶּׁבִּקַּשְׁתָּ נָתַתִּי לְךָ. אֶסְפָה לִּי. שֶׁתְּהֵא סַנְהֶדְרִין לִשְׁמִי, בְּכָל מָקוֹם שֶׁנֶּאֱמַר "לִי" הֲרֵי זֶה קַיָּם לְעוֹלָם וּלְעוֹלְמֵי עוֹלָמִים (כָּתוּב בְּרֶמֶז שס"ד).

"שִׁבְעִים". שֶׁתְּהֵא סַנְהֶדְרִין שֶׁל שִׁבְעִים. "שִׁבְעִים אִישׁ". שֶׁיִּהְיוּ בַּעֲלֵי חָכְמָה בַּעֲלֵי גְבוּרָה בַּעֲלֵי כְשָׁפִים. "מִזִּקְנֵי יִשְׂרָאֵל". לֹא בְמָקוֹם אֶחָד וְלֹא בִשְׁתַּיִם הַמָּקוֹם חוֹלֵק כָּבוֹד לַזְּקֵנִים וְכוּ'.  "אֲשֶׁר יָדַעְתָּ כִּי הֵם זִקְנֵי הָעָם". אַתָּה צָרִיךְ לֵידַע אִם בְּרוּרִים הֵם לִפְנֵי הָעָם. "זִקְנֵי הָעָם". מְלַמֵּד שֶׁאֵין אָדָם יוֹשֵׁב בִּישִׁיבָה לְמַטָּה אֶלָּא אִם כֵּן יוֹשֵׁב בִּישִׁיבָה לְמַעְלָה עַד שֶׁהַבְּרִיּוֹת מְרַנְּנִים אַחֲרָיו וְאוֹמְרִים אִישׁ פְּלוֹנִי כָשֵׁר וְחָסִיד וְנָאֶה לִהְיוֹת חָכָם. "וְשֹׁטְרָיו". כְּמוֹ שֶׁנֶּאֱמַר  "וַיִּרְאוּ שֹׁטְרֵי בְּנֵי יִשְׂרָאֵל אֹתָם בְּרָע". אָמַר הַמָּקוֹם הוֹאִיל וְרָאוּ וְעָמְדוּ בַּצַּעַר הַהַוּא שֶׁל מִצְרַיִם יָבוֹאוּ וְיִרְאוּ כָּאן בָּרֶוַח (כָּתוּב בְּרֶמֶז קסג).

"וְלָקַחְתָּ אֹתָם אֶל אֹהֶל מוֹעֵד". אָמַר לוֹ קָחֵם בִּדְבָרִים, בַּתְּחִלָּה אֱמֹר לָהֶם דִּבְרֵי שֶׁבַח אַשְׁרֵיכֶם שֶׁנִּתְמַנִּיתֶם, וַחֲזֹר וֶאֱמֹר לָהֶם דִּבְרֵי פְגָם הֱווּ יוֹדְעִין שֶׁסַּרְבָּנִים וְטַרְחָנִים הֵם, עַל מְנַת כֵּן תִּהְיוּ מְקַבְּלִים עֲלֵיכֶם עַל מְנַת שֶׁיְּהוּ מְקַלְּלִין אֶתְכֶם וְסוֹקְלִין אֶתְכֶם בַּאֲבָנִים, מַה שֶּׁהִתְנִיתִי עִמְּךָ הַתְנֶה עִמָּהֶם. וְהִתְיַצְּבוּ שָׁם עִמָּךָ. הַכְנִיסֵם עִמְּךָ אֶל אֹהֶל מוֹעֵד וְיִהְיוּ כָּל יִשְׂרָאֵל נוֹהֲגִין בָּהֶם אֵימָה וְיִרְאָה וְכָבוֹד כְּמוֹ שֶׁנּוֹהֲגִין בְּךָ, וִיְהוּ אוֹמְרִים חֲבִיבִין אֵלּוּ שֶׁנִּכְנְסוּ עִם מֹשֶׁה לִשְׁמֹעַ דִּבּוּר מִפִּי הַקָּדוֹשׁ בָּרוּךְ הוּא.

"וְיָרַדְתִּי". זוֹ אַחַת מֵעֶשֶׂר יְרִידוֹת שֶׁכְּתוּבוֹת בַּתּוֹרָה. וְדִבַּרְתִּי עִמְּךָ. וְלֹא עִמָּהֶם. וְאָצַלְתִּי מִן הָרוּחַ אֲשֶׁר עָלֶיךָ וְשַׂמְתִּי עֲלֵיהֶם. לְמָה הָיָה מֹשֶׁה דוֹמֶה בְאוֹתָהּ שָׁעָה. (לְכַד) [לְנֵר] שֶׁמֻּנָּח עַל גַּבֵּי מְנוֹרָה וְדָלְקוּ מִמֶּנּוּ נֵרוֹת הַרְבֵּה וְלֹא הָיָה אוֹרוֹ חָסֵר כְּלוּם כָּךְ לֹא הָיְתָה חָכְמָתוֹ שֶׁל מֹשֶׁה חֲסֵרָה כְּלוּם.  וְנָשְׂאוּ אִתְּךָ בְּמַשָּׂא הָעָם. לָמָּה נֶאֱמַר. לְפִי שֶׁהוּא אוֹמֵר (דברים א, יב) "אֵיכָה אֶשָּׂא לְבַדִּי" אָמַר לוֹ הַמָּקוֹם וְנָשְׂאוּ אִתְּךָ.

{pפסוק יח-כp}  "וְאֶל הָעָם תֹּאמַר הִתְקַדְּשׁוּ". אֵין הִתְקַדְּשׁוּ אֶלָּא הַתְקִינוּ עַצְמְכֶם לְפֻרְעָנוּת, כְּשֵׁם שֶׁהוּא אוֹמֵר (ירמיה יב, ג) "הַקְדִ(י)שֵׁם לְיוֹם הֲרֵגָה, וְאוֹמֵר  "קַדְּשׁוּ צוֹם קִרְאוּ עֲצָרָה", וְאוֹמֵר (ירמיה כב, ז) "וְקִדַּשְׁתִּי עָלֶיךָ מַשְׁחִ(י)תִים אִישׁ וְכֵלָיו".  בָּרְשָׁעִים הוּא אוֹמֵר עַד חֹדֶשׁ יָמִים, שֶׁמִּתְמַצְּצִין עַל מִטּוֹתֵיהֶם וְאַחַר כָּךְ הָיְתָה נִשְׁמָתָן יוֹצְאָה. בַּכְּשֵׁרִין מַהוּ אוֹמֵר (להלן פסוק לג) "הַבָּשָׂר עוֹדֶנּוּ בֵּין שִׁנֵּיהֶם טֶרֶם יִכָּרֵת", כֵּיוָן שֶׁהָיָה נוֹתְנוֹ לְתוֹךְ פִּיו לֹא הָיָה מַתְחִיל לְפַסְּקוֹ עַד שֶׁנִּשְׁמָתוֹ יוֹצֵאת.  וְהָיָה לָכֶם לְזָרָא. שֶׁתִּהְיוּ מַרְחִיקִין אוֹתוֹ יוֹתֵר מִמַּה שֶּׁהֱיִיתֶם מְקָרְבִין אוֹתוֹ. יַעַן כִּי מְאַסְתֶּם אֶת ה' אֲשֶׁר בְּקִרְבְּכֶם. אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל מִי גָרַם לָכֶם שֶׁתִּכָּנְסוּ לַדְּבָרִים הַלָּלוּ, שְׁכִינָתִי שֶׁבֵּינֵיכֶם, שֶׁאִלּוּ סִלַּקְתִּי שְׁכִינָתִי מִבֵּינֵיכֶם לֹא נִכְנַסְתֶּם לְתוֹךְ דְּבָרִים הַלָּלוּ.

מָשָׁל לְמָה הַדָּבָר דּוֹמֶה לְמֶלֶךְ שֶׁהָיוּ בָנָיו וַעֲבָדָיו גּוֹנְבִים וּמְבִיאִין לְפָנָיו וְהוּא מְקַבֵּל, וְהָיוּ הַכֹּל אוֹמְרִים תֵּדְעוּ שֶׁהוּא שָׁפוּי בְּמַעֲשֵׂיהֶם, שֶׁהוּא מְקַבֵּל מִיָּדָן.

מִנַּיִין שֶׁאֵין מוֹנִין שָׁעוֹת לָחֳדָשִׁים. שֶׁנֶּאֱמַר "עַד חֹדֶשׁ יָמִים", יָמִים אַתָּה מְחַשֵּׁב לָחֳדָשִׁים וְאִי אַתָּה מְחַשֵּׁב שָׁעוֹת לָחֳדָשִׁים.

{pפסוק כא-כגp}  "וַיֹּאמֶר מֹשֶׁה שֵׁשׁ מֵאוֹת אֶלֶף רַגְלִי". רַבִּי שִׁמְעוֹן בֶּן יוֹחַאי אוֹמֵר רַבִּי עֲקִיבָא הָיָה דּוֹרֵשׁ בּוֹ דָבָר אֶחָד, וַאֲנִי דּוֹרֵשׁ בּוֹ דָבָר אַחֵר, וּדְבָרַי נִרְאִין מִדְּבָרָיו. הֲרֵי הוּא אוֹמֵר הֲצֹאן וּבָקָר יִשָּׁחֵט לָהֶם וּמָצָא לָהֶם, אֲפִלּוּ אַתָּה מַכְנִיס לָהֶם כָּל צֹאן וּבָקָר סְפֵקִין הֵם לָהֶם. וַאֲנִי אוֹמֵר וְכִי מִפְּנֵי שֶׁאֵין לָהֶם בָּשָׂר הֵן מִתְרַעֲמִים, וַהֲלֹא כְּבָר נֶאֱמַר בִּיצִיאַת מִצְרַיִם (שמות יב, לח) "וְגַם עֵרֶב רַב עָלָה אִתָּם וְצֹאן וְגוֹ'. יָכוֹל שֶׁאֲכָלוּם בַּמִּדְבָּר. וַהֲלֹא כְּבָר נֶאֱמַר  "וּמִקְנֶה רַב הָיָה לִבְנֵי רְאוּבֵן וְלִבְנֵי גָד". [אֶלָּא שֶׁמְבַקְּשִׁים עֲלִילָה הֵיאַךְ לִפְרֹשׁ מֵאַחֲרֵי הַמָּקוֹם]. אִם אֶת כָּל דְּגֵי הַיָּם. וְכִי מִפְּנֵי שֶׁאֵין לָהֶם דָּגִים לֶאֱכֹל הֵם מִתְרַעֲמִים, וַהֲלֹא בְּאֵר הָיְתָה עִמָּהֶם וְהָיְתָה מַעֲלָה לָהֶם דָּגִים שְׁמֵנִים יוֹתֵר מִכְּדֵי צָרְכָּם, אֶלָּא שֶׁמְּבַקְּשִׁין עֲלִילָה הֵיאַךְ לִפְרֹשׁ מֵאַחֲרֵי הַמָּקוֹם. דָּבָר אַחֵר לְפִי שֶׁהֶרְאָה הַמָּקוֹם לְמֹשֶׁה סֵדֶר פֻּרְעָנוּת הָעֲתִידָה לָבוֹא עֲלֵיהֶן אָמַר מֹשֶׁה לִפְנֵי הַמָּקוֹם רִבּוֹנוֹ שֶׁל עוֹלָם [כְּלוּם] הָגוּן לָהֶם שֶׁתִּתֵּן לָהֶם וְתַהַרְגֵם, אוֹמְרִים לַחֲמוֹר טֹל כּוּר שֶׁל שְׂעוֹרִים וְנַחְתֹּךְ רֹאשְׁךָ אוֹמֵר לְאָדָם טֹל כִּכַּר זָהָב וְרֵד לִשְׁאוֹל. אָמַר לוֹ וְאִם לָאו, מָה אַתָּה אוֹמֵר. אָמַר לוֹ הֲרֵינִי הוֹלֵךְ וּמְפַיְּסָן. אָמַר לוֹ עַד שֶׁאַתָּה אוֹמֵר כֵּן אֲנִי אוֹמֵר לְךָ שֶׁאֵין שׁוֹמְעִין לְךָ. כֵּיוָן שֶׁהָלַךְ מֹשֶׁה אֶצְלָם וְאָמַר לָהֶם הֲיַד ה' תִּקְצָר (תהלים עח, כ) "הֵן הִכָּה צוּר וַיָּזוּבוּ מַיִם" אָמְרוּ פְּשָׁרָה הִיא זוֹ, אֵין בּוֹ כֹּחַ לָתֵת לָנוּ שְׁאֵלוֹתֵנוּ.

{rרמז תשלזr}  תָּנֵי בַּר קַפָּרָא  "זֹאת תּוֹרַת הַבְּהֵמָה וְהָעוֹף וְכֹל נֶפֶשׁ הַחַיָּה הָרֹמֶשֶׂת בַּמָּיִם". הֵטִיל הַכָּתוּב לְעוֹף בֵּין בְּהֵמָה לְדָגִים. לְחַיְּבוֹ בִּשְׁנֵי סִימָנִין אִי אֶפְשָׁר, שֶׁכְּבָר הֻקַּשׁ לְדָגִים. לְפָטְרוֹ בְּלֹא כְלוּם אִי אֶפְשָׁר שֶׁכְּבָר הֻקַּשׁ לִבְהֵמָה. הָא כֵּיצַד. הֶכְשֵׁרוֹ בְּסִימָן אֶחָד. דָּגִים דְּלָאו בְּנֵי שְׁחִיטָה נִינְהוּ, מִנָּלָן. אִילֵימָא מִשּׁוּם דִּכְתִיב "הֲצֹאן וּבָקָר יִשָּׁחֵט לָהֶם אִם אֶת כָּל דְּגֵי הַיָּם יֵאָסֵף לָהֶם" בַּאֲסִיפָה בְּעָלְמָא [סָגִי לְהוּ], אֶלָּא מֵעַתָּה שְׂלָו נַמֵּי דִּכְתִיב (להלן פסוק לב) "וַיַאַסְפוּ אֶת הַשְּׂלָו" הָכֵי נַמֵּי דְּלָאו בְּנֵי שְׁחִיטָה נִינְהוּ וְהָאֲמַרְתְּ לְפָטְרוֹ בִּוְלֹא כְלוּם אִי אֶפְשָׁר שֶׁכְּבָר הֻקַּשׁ לִבְהֵמָה. הָתָם לָא כְתִיב אֲסִיפָה בִּמְקוֹם שְׁחִיטָה דְּאַחֲרִינֵי, הָכָא כְּתִיב אֲסִיפָה בִּמְקוֹם שְׁחִיטָה דְּאַחֲרִינֵי. דְּרַשׁ עוֹבֵר גְּלִילָאָה בְּהֵמָה, שֶׁנִּבְרֵאת מִן הַיַּבָּשָׁה,  [הֶכְשֵׁרָהּ] בִּשְׁנֵי סִימָנִין, דָּגִים, שֶׁנִּבְרְאוּ מִן הַמַּיִם, הֶכְשֵׁרָן בִּוְלֹא כְלוּם, עוֹף, שֶׁנִּבְרָא מִן הָרְקָק, הֶכְשֵׁרוֹ בְּסִימָן אֶחָד. אֲמַר רַב שְׁמוּאֵל קַפּוּטְקָאָה, תֵּדַע, שֶׁהֲרֵי עוֹפוֹת יֵשׁ לָהֶם קַשְׂקֶשֶׂת בְּרַגְלֵיהֶם כְּדָגִים (כָּתוּב בְּרֶמֶז י"ב).

{pפסוק כדp}  "וַיַּעֲמֵד אֹתָם סְבִיבֹת הָאֹהֶל". בְּאֹהֶל הַדִּבְּרוֹת, שֶׁהוּא חוּץ מִן הַמַּחֲנֶה. שְׁנֵי אֹהָלִים עָשׂוּ, אֹהֶל לָעֲבוֹדָה וְאֹהֶל לַדִּבְּרוֹת, וּכְמִדַּת הַפְּנִימִי כָּךְ הָיָה הַחִיצוֹן. וְהַלְּוִיִּים הָיוּ מְשַׁמְּשִׁין זֶה וָזֶה בַּעֲגָלוֹת, שֶׁנֶּאֱמַר (ויקרא כב, ט) "וְשָׁמְרוּ אֶת מִשְׁמַרְתִּי"   "אֶת מִשְׁמֶרֶת אֹהֶל מוֹעֵד לְכֹל עֲבוֹדַת הָאֹהֶל".  שְׁנֵי אֹהָלִים עָשׂוּ, וְכֵן אָרְכּוֹ שְׁלֹשִׁים אַמָּה עַל רֹחַב עֶשֶׂר כִּפְנִימִי, שֶׁכֵּן אַתָּה מוֹצֵא וַיֶּאֱסֹף שִׁבְעִים אִישׁ מִזִּקְנֵי הָעָם וַיַּעֲמֵד אֹתָם סְבִיבֹת הָאֹהֶל, הֶעֱמִידָן שְׁלֹשִׁים בַּצָּפוֹן וּשְׁלֹשִׁים בַּדָּרוֹם וַעֲשָׂרָה בַּמִּזְרָח וּמֹשֶׁה כְּנֶגְדָּן בַּמַּעֲרָב וְאֶחָד הָיָה עוֹמֵד בְּתוֹךְ אַמָּה.

{pפסוק כו-כטp}  "וַיִּשָּׁאֲרוּ שְׁנֵי אֲנָשִׁים בַּמַּחֲנֶה". יֵשׁ אוֹמְרִים בַּקַלְפֵּי שֶׁנַּעֲשָׂה נִשְׁתַּיְּרוּ, [שֶׁבְּשָׁעָה] שֶׁאָמַר לוֹ הַקָּדוֹשׁ בָּרוּךְ הוּא לְמֹשֶׁה אֶסְפָה לִּי שִׁבְעִים אִישׁ וְגוֹ' אָמַר מֹשֶׁה כֵּיצַד אֶעֱשֶׂה, אֶבְרֹר מִכָּל שֵׁבֶט וָשֵׁבֶט שִׁשָּׁה, נִמְצְאוּ שְׁנַיִם יְתֵרִים, אֶבְרֹר חֲמִשָּׁה חֲמִשָּׁה, נִמְצְאוּ עֲשָׂרָה חֲסֵרִים, אֶבְרֹר חֲמִשָּׁה מִשֵּׁבֶט זֶה וְשִׁשָּׁה מִשֵּׁבֶט זֶה, הֲרֵינִי מֵטִיל קִנְאָה בֵּין הַשְּׁבָטִים, מֶה עָשָׂה, בָּרַר שִׁשָּׁה שִׁשָּׁה וְהֵבִיא שִׁבְעִים וּשְׁנַיִם פְּתָקִין, עַל שִׁבְעִים כָּתַב זָקֵן וּשְׁנַיִם הִנִּיחַ, מִי שֶׁעָלָה בְּיָדוֹ זָקֵן אֲמַר לֵיהּ כְּבָר קִדַּשְׁךָ הַמָּקוֹם, וּמִי שֶׁעָלָה בְּיָדוֹ חָלָק אֲמַר לֵיהּ הַמָּקוֹם לֹא חָפֵץ בְּךָ אֲנִי מָה אֶעֱשֶׂה לְךָ. רַבִּי שִׁמְעוֹן אוֹמֵר בַּמַּחֲנֶה נִשְׁתַּיָּרוּ, כְּשֶׁאָמַר לוֹ הַקָּדוֹשׁ בָּרוּךְ הוּא לְמֹשֶׁה אֶסְפָה לִּי שִׁבְעִים אִישׁ אָמְרוּ אֶלְדָּד וּמֵידָד אֵין אָנוּ רְאוּיִּין לְאוֹתָהּ גְּדֻלָּה, אָמַר לָהֶם הַקָּדוֹשׁ בָּרוּךְ הוּא הוֹאִיל וּמִעַטְתֶּם עַצְמְכֶם הֲרֵינִי מוֹסִיף גְּדֻלָּה עַל גְּדֻלַּתְכֶם, [וּמַה גְּדֻלָּה הוֹסִיף לָהֶם], שֶׁכָּל הַנְּבִיאִים כֻּלָּן נִתְנַבְּאוּ וּפָסְקוּ, שֶׁנֶּאֱמַר "וַיִּתְנַבְּאוּ וְלֹא יָסָפוּ" וְהֵן נִתְנַבְּאוּ וְלֹא פָסְקוּ, שֶׁנֶּאֱמַר "מִתְנַבְּאִים", עֲדֲין מִתְנַבְּאִים וְהוֹלְכִין, וּמַה נְּבוּאָה נִתְנַבְּאוּ, אָמְרוּ מֹשֶׁה מֵת וִיהוֹשֻׁעַ מַכְנִיס אֶת יִשְׂרָאֵל לָאָרֶץ.  אַבָּא חָנָן אוֹמֵר מִשּׁוּם רַבִּי אֱלִיעֶזֶר עַל עִסְקֵי שְׂלָו הָיוּ מִתְנַבְּאִין עֲלִי שְׂלָו עֲלִי שְׂלָו. רַב נַחְמָן אֲמַר עַל עִסְקֵי גוֹג וּמָגוֹג הָיוּ מִתְנַבְּאִין, שֶׁנֶּאֱמַר (יחזקאל לח, יז) "כֹּה אָמַר ה' אֱלֹהִים הָאַתָּה הוּא אֲשֶׁר דִּבַּרְתִּי בְּיָמִים קַדְמוֹנִים וְגוֹ' בַּיָּמִים הָהֵם שָׁנִים", אַל תִּקְרֵי "שָׁנִים" אֶלָּא שְׁנַיִם, וְאֵלּוּ הֵן שְׁנֵי נְבִיאִים שֶׁנִּתְנַבְּאוּ בְּפֶרֶק אֶחָד [נְבוּאָה אַחַת], וְאֵיזֶה הֵם, הֱוֵי אוֹמֵר אֶלְדָּד וּמֵידָד. בִּשְׁלָמָא לְמָאן דַּאֲמַר מֹשֶׁה מֵת הַיְנוּ דִּכְתִיב "אֲדֹנִי מֹשֶׁה כְּלָאֵם", אֶלָּא לְמָאן דְּאָמַר הֲנָךְ תַּרְתֵּי, מַאי אֲדֹנִי מֹשֶׁה כְּלָאֵם. דְּלָאו אוֹרַח אַרְעָא, דַּהֲוָה לֵיהּ כְּתַלְמִיד הַמּוֹרֶה הֲלָכָה בִּפְנֵי רַבּוֹ. בִּשְׁלָמָא לְמָאן דַּאֲמַר הֲנָךְ תַּרְתֵּי הַיְנוּ דִּכְתִיב "וּמִי יִתֵּן כָּל עַם ה' נְבִיאִים", אֶלָּא לְמָאן דַּאֲמַר מֹשֶׁה מֵת מֵינַח הֲוָה נִיחָא לֵיהּ. לָא סִיְמוּהָ קַמֵּיהּ. כְּלָאֵם, בְּמָה. אָמַר לוֹ הַטֵל עֲלֵיהֶם צָרְכֵי צִבּוּר וְהֵן כָּלִין מֵאֲלֵיהֶן.

"אֶלְדָּד וּמֵידָד", מִי הָיוּ". אֶלְדָּד זֶה (להלן לד, כא) "אֶלְידָד בֶּן כִּסְלוֹן, מֵידָד, זֶה (שם, כד) "קְמוּאֵל בֶּן שִׁפְטָן". וּלְפִי שֶׁמִּעֲטוּ אֶת עַצְמָן וְאָמְרוּ אֵין אָנוּ כְּדָאִים לִהְיוֹת בְּמִנְיַן הַזְּקֵנִים נִמְצְאוּ יְתֵרִים עַל הַזְּקֵנִים בַּחֲמִשָּׁה דְּבָרִים. XאY הַזְּקֵנִים לֹא נִתְנַבְּאוּ אֶלָּא לְמָחָר שֶׁנֶּאֱמַר  וְאֶל הָעָם תֹּאמַר, וְהֵם  נִתְנַבְּאוּ מַה שֶּׁעָתִיד לִהְיוֹת בְּסוֹף אַרְבָּעִים שָׁנָה. XבY הַזְּקֵנִים לֹא נִתְפָּרְשׁוּ שְׁמוֹתָן, וְאֵלּוּ נִתְפָּרְשׁוּ שְׁמוֹתָן. XגY הַזְּקֵנִים פָּסְקָה נְבוּאָתָן, שֶׁהָיְתָה מִשֶּׁל מֹשֶׁה שֶׁכֵּן הַכָּתוּב אוֹמֵר (לעיל פסוק יז) וְאָצַלְתִּי מִן הָרוּחַ אֲשֶׁר עָלֶיךָ, אֲבָל אֵלּו הָיְתָה נְבוּאָתָן מִשֶּׁל הַקָּדוֹשׁ בָּרוּךְ הוּא שֶׁנֶּאֱמַר "וַתָּנַח עֲלֵהֶם הָרוּחַ". XדY הַזְּקֵנִים לֹא נִכְנְסוּ לָאָרֶץ, וְאֵלּוּ נִכְנְסוּ לָאָרֶץ.

"וְהֵמָּה בַּכְּתֻבִים". אֵין פּוֹחֲתִין בַּיְּרִיעָה פָּחוֹת מִשְׁלֹשָׁה דַּפִּין, וְלֹא מוֹסִיפִין עַל שְׁמוֹנָה. אֲבָל בַּשִּׁ(י)טִּין נָתְנוּ מֵהֶם טַעַם, בְּמַסָּעוֹת אַרְבָּעִים וּשְׁתַּיִם, וּבְרִבְבוֹת יִשְׂרָאֵל שִׁשִּׁים, וּבַזְּקֵנִים שִׁבְעִים וּשְׁתַּיִם, וּבַתּוֹכָחוֹת שֶׁבְּמִשְׁנֵה תוֹרָה תִּשְׁעִים וּשְׁמוֹנֶה,  הַכֹּל לְפִי הַכְּתָב בַּמַּסָּעוֹת כְּתִיב  "וַיִּכְתֹּב מֹשֶׁה אֶת מוֹצָאֵיהֶם". בְּרִבְבוֹת יִשְׂרָאֵל, (שמות לד, כז) "כְּתָב לְךָ", וְסָמִיךְ לֵיהּ (שם) "וְאֶת יִשְׂרָאֵל", מַאי יִשְׂרָאֵל שִׁשִּׁים רִבּוֹא.  בַּזְּקֵנִים אֶסְפָה לִּי שִׁבְעִים אִישׁ... וַיִּשָּׁאֲרוּ שְׁנֵי אֲנָשִׁים... וְהֵמָּה בַּכְּתֻבִים. בַּתּוֹכָחוֹת. תִּשְׁעִים וּשְׁמוֹנֶה,  "אִם לֹא תִשְׁמֹר לַעֲשׂוֹת וְגוֹ' הַכְּתֻ(וּ)בִים" וְגוֹ'.

"וַיָּרָץ הַנַּעַר". יֵשׁ אוֹמְרִים זֶה יְהוֹשֻׁעַ, כָּעִנְיָן שֶׁנֶּאֱמַר (שמות לג, יא) "וּמְשָׁרְתוֹ יְהוֹשֻׁעַ בִּן נוּן נַעַר".

דָּבָר אַחֵר "וַיָּרָץ הַנַּעַר". זֶה גֵּרְשֹׁם בֶּן מֹשֶׁה.

רַבִּי שִׁמְעוֹן אוֹמֵר הֲרֵי הוּא אוֹמֵר וַיַּעַן יְהוֹשֻׁעַ בִּן נוּן, הָא לֹא הָיָה רִאשׁוֹן יְהוֹשֻׁעַ. אֲדֹנִי מֹשֶׁה כְּלָאֵם. אָמַר לוֹ, רִבּוֹנִי, כְּלָאֵם מִן הָעוֹלָם לִבְנֵי אָדָם שֶׁבִּשְּׂרוּנִי בְּשׂוֹרָה רָעָה זוֹ (כָּתוּב בְּרֶמֶז רס"ד). דָּבָר אַחֵר אָסְרֵם בְּזִיקִים וּבְקוֹלָרוֹת, כְּמוֹ שֶׁנֶּאֱמַר (ירמיה לז, יח) ("וּ)נְתַתֶּם (אוֹתוֹ) [אוֹתִי] אֶל בֵּית הַכֶּלֶא". וַיֹּאמֶר לוֹ מֹשֶׁה הַמְקַנֵּא אַתָּה לִי. אָמַר לוֹ, יְהוֹשֻׁעַ, בְּךָ אֲנִי מְקַנֵּא, וּלְוַאי אַתָּה כַּיּוֹצֵא בִּי, וּלְוַאי כָּל יִשְׂרָאֵל כַּיּוֹצֵא בְּךָ,  מִי יִתֵּן כָּל עַם ה' נְבִיאִים. וַיֵּאָסֵף מֹשֶׁה. מְלַמֵּד שֶׁלֹּא הֵבִיא הַמָּקוֹם עֲלֵיהֶם פֻּרְעָנוּת עַד שֶׁנִּכְנְסוּ כָּל הַצַּדִּיקִים בַּמַחֲנֶה.

אָמַר רַבִּי לֵוִי כָּל דְּמוֹתִיב מִלָּה קָמֵי רַבֵּיהּ אָזִיל לִשְׁאוֹל בְּלָא וְלָד, שֶׁנֶּאֱמַר "וַיַּעַן יְהוֹשֻׁעַ בִּן נוּן מְשָׁרֵת מֹשֶׁה", וּכְתִיב (דהי"א ז, כז) "נוֹן בְּנוֹ יְהוֹשֻׁעַ בְּנוֹ". וּפְלִיגָא דְּרַבִּי אַבָּא בַּר כַּהֲנָא. דַּאֲמַר לֹא נֶעֱנַשׁ יְהוֹשֻׁעַ אֶלָּא עַל שֶׁבִּטֵּל יִשְׂרָאֵל לַיְלָה אֶחָד מִפְּרִיָּה וּרְבִיָּה, שֶׁנֶּאֱמַר  "וַיְהִי בִּהְיוֹת יְהוֹשֻׁעַ בִּירִיחוֹ" וְגוֹ' (כִּדְכָתוּב בִּיהוֹשֻׁעַ).

מִנַּיִן שֶׁחַיָּב אָדָם בִּכְבוֹד רַבּוֹ כִּכְבוֹד שָׁמָיִם שֶׁנֶּאֱמַר "וַיַּעַן יְהוֹשֻׁעַ בִּן נוּן" וְגוֹ' "אֲדֹנִי מֹשֶׁה כְּלָאֵם", כְּשֵׁם שֶׁהַמָּקוֹם כְּלָאָם אַף אַתָּה רִבּוֹנִי כְּלָאֵם.

"וּמִי יִתֵּן כָּל עַם ה' נְבִיאִים". שְׁתֵּי פְּעָמִים כָּתוּב בְּסֵפֶר תְּהִלִּים "מִי יִתֵּן מִצִּיּוֹן", אֶחָד בְּסֵפֶר א' וְאֶחָד בְּסֵפֶר ב'. וְלָמָּה. אָמַר רַבִּי לֵוִי הָרַב אָמַר כָּתוּב אֶחָד, וְהַתַּלְמִיד אָמַר כָּתוּב אֶחָד. הָרַב  אָמַר (דברים ה, כו) "מִי יִתֵּן וְהָיָה לְבָבָם זֶה לָהֶם", וְהַתַּלְמִיד  אָמַר וּמִי יִתֵּן כָּל עַם ה' נְבִיאִים. וְלֹא דִבְרֵי הָרַב וְלֹא דִבְרֵי הַתַּלְמִיד מִתְקַיְּמִין בָּעוֹלָם הַזֶּה, אֲבָל לָעוֹלָם הַבָּא מִתְקַיְּמִין שְׁנֵיהֶם. דִּבְרֵי הָרַב, מִנָּיִן. שֶׁנֶּאֱמַר  "וְנָתַתִּי לָכֶם לֵב חָדָשׁ". דִּבְרֵי הַתַּלְמִיד מִנָּיִן. שֶׁנֶּאֱמַר (יואל ג, א) "אֶשְׁפּוֹךְ אֶת רוּחִי עַל כָּל בָּשָׂר".

{pפסוק לאp}  "וְרוּחַ נָסַע מֵאֵת ה' וַיָּגָז שַׂלְוִים". כָּל מַה שָּׁעָשָׂה אַבְרָהָם אָבִינוּ לַמַּלְאָכִים פָּרַע הַקָּדוֹשׁ בָּרוּךְ הוּא לְבָנָיו. בְּאַבְרָהָם כְּתִיב (בראשית יח, ז) "וְאֶל הַבָּקָר רָץ אַבְרָהָם", וּכְתִיב "וַיָּגָז שַׂלְוִים" וְכוּ' (כִּדְכָתוּב בְּפָרָשַׁת וַיֵּרָא).

"וַיָּגָז שַׂלְוִים". מְלַמֵּד שֶׁהָיְתָה פּוֹרַחַת כְּגִזִּים הָאֵלּוּ שֶׁל צֶמֶר.  וָיָּגָז שַׂלְוִים מִן הַיָּם. יֵשׁ אוֹמְרִים הָרְגָה בִּירִידָתָהּ יוֹתֵר מִמַּה שֶּׁהָרְגָה בַּאֲכִילָתָהּ. וַיִּטֹשׁ עַל הַמַּחֲנֶה כְּדֶרֶךְ יוֹם כֹּה. כְּלַפֵּי צָפוֹן, וּכְדֶרֶךְ יוֹם כֹּה. כְּלַפֵּי דָרוֹם. רַבִּי שִׁמְעוֹן אוֹמֵר כְּדֶרֶךְ יוֹם כֹּה. מִלְמַעְלָן. וּכְדֶרֶךְ יוֹם כֹּה. מִלְּמַטָּן. וּכְאַמָּתַיִם עַל פְּנֵי הָאָרֶץ. מְלַמֵּד שֶׁהָיְתָה פּוֹרַחַת וְעוֹלָה עַל רוּם מִן הָאָרֶץ שְׁתֵּי אַמּוֹת כְּדֵי שֶׁלֹא יְהוּ מִצְטַעֲרִין עֲלֵיהֶן בִּשְׁעַת לְקִיטָתָן.

כְּתִיב "שְׂלָו" וּקְרִי 'סְלָו', צַדִּיקִים אוֹכְלִין אוֹתוֹ בְּשַׁלְוָה, וּרְשָׁעִים אוֹכְלִין אוֹתוֹ וְדוֹמֶה לָהֶן כְּסִילְוִין.

אַרְבָּעָה מִינֵי שְׂלָו הֵן וְכוּ' (כָּתוּב בְּרֶמֶז ר"ס).

{pפסוק לב-לגp}  "וַיִּשְׁטְחוּ לָהֶם שָׁטוֹחַ". אַל תִּקְרֵי וַיִּשְׁטְחוּ אֶלָּא וַיִּשְׁחֲטוּ, מְלַמֵּד שֶׁנִּתְחַיְּבוּ שׂוֹנְאֵיהֶם שֶׁל יִשְׂרָאֵל כְּלָיָה אַל תִּקְרֵי שָׁטוֹחַ אֶלָּא שָׁחוֹט, מְלַמֵּד שֶׁיָּרַד לְיִשְׂרָאֵל דָּבָר שֶׁטָעוּן שְׁחִיטָה. אָמַר רַבִּי וְכִי מִכָּאן אַתָּה לָמֵד, וַהֲלֹא כְּבָר נֶאֱמַר  "וַיַּמְטֵר עֲלֵיהֶם כֶּעָפָר שְׁאֵר וּכְחוֹל יַמִּים עוֹף כָּנָף", וְתַנְיָא (דברים יב, כא) "וְזָבַחְתָּ כַּאֲשֶׁר צִוִּיִתִ(י)ךָ" מְלַמֵּד שֶׁנִּצְטַוָּה שָׁם מֹשֶׁה עַל הַוֵּשֶׁט וְעַל הַקָּנֶה וְעַל רוֹב אֶחָד בְּעוֹף וְעַל רוֹב שְׁנַיִם בִּבְהֵמָה, אֶלָּא מַה תַּלְמוּד לוֹמַר "שָׁטוֹחַ", מְלַמֵּד שֶׁיָּרַד מִשָּׁמַיִם לְיִשְׂרָאֵל מַשְׁטִיחִין מַשְׁטִיחִין.

"הַבָּשָׂר עוֹדֶנּוּ בֵּין שִׁנֵּיהֶם". וּכְתִיב (לעיל פסוק כ) "עַד חֹדֶשׁ יָמִים", הָא כֵּיצָד. בֵּינוֹנִים נִדּוֹנִין לְאַלְתַּר, וּרְשָׁעִים מִצְטַעֲרִים וְהוֹלְכִים עַד חֹדֶשׁ יָמִים.

"וַיָּקָם הָעָם" וְגוֹ' הַמַּמְעִיט. אַל תְּהִי קוֹרֵא הַמַּמְעִיט אֶלָּא  הַמְּמֹעָט, הָעֲצֵלִים הַסּוּמִין וְקִטְעִין וְהַחִגְרִין שֶׁבָּהֶן כָּנְסוּ מֵאָה כּוּר. יָכוֹל כְּשֵׁם שֶׁכָּנְסוּ הֵימֶנּוּ הַרְבֵּה כָּךְ אָכְלוּ מִמֶּנּוּ הַרְבֵּה. תַּלְמוּד לוֹמַר "הַבָּשָׂר עוֹדֶנּוּ בֵּין שִׁנֵּיהֶם" וְגוֹ', כֵּיוָן שֶׁהָיָה נוֹתְנוֹ לְתוֹךְ פִּיו לֹא הָיָה מַתְחִיל לְפַסְּקוֹ עַד שֶׁנִּשְׁמָתוֹ יוֹצְאָה, כָּעִנְיָן שֶׁנֶּאֱמַר (תהלים עח, ל-לא) "לֹא זָרוּ מִתַּאֲוָתָם" וְגוֹ' וְאַף אֱלֹהִים עָלָה בָהֶם" וְגוֹ'. וְאַף ה' חָרָה בָעָם. מְלַמֵּד שֶׁלֹּא הֵבִיא עֲלֵיהֶם הַמָּקוֹם מַכָּה קָשָׁה כַּיּוֹצֵא בָהּ מִיּוֹם שֶׁיָּצְאוּ יִשְׂרָאֵל מִמִּצְרַיִם.

{pפסוק לדp}  "וַיִּקְרָא אֶת שֵׁם הַמָּקוֹם הַהוּא קִבְרוֹת הַתַּאֲוָה". יָכוֹל כָּךְ הָיָה שְׁמוֹ מִקֹּדֶם. תַּלְמוּד לוֹמַר "כִּי שָׁם קָבְרוּ אֶת הָעָם הַמִּתְאַוִּים", עַל מָה שֶׁאֵרַע נִקְרָא וְלֹא הָיָה שְׁמוֹ מִקֹּדֶם. מִקִּבְרוֹת הַתַּאֲוָה וְגוֹ'. הֲרֵי זוֹ הָיְתָה בְּשָׁעָה שֶׁנִּצְטָרְעָה מִרְיָם.

~ פרק יב

{pפסוק אp}  "וַתְּדַבֵּר מִרְיָם וְאַהֲרֹן". זֶהוּ שֶׁאָמַר הַכָּתוּב  "בְּרֹב דְּבָרִים לֹא יֶחְדַּל פָּשַׁע וְחוֹשֵׂךְ שְׂפָתָיו מַשְׂכִּיל", מִי שֶּׁחוֹשֵׂךְ שְׂפָתָיו מִלְּדַבֵּר בַּחֲבֵרוֹ, מַשְׂכִּיל. אָמַר רַבָּן שִׁמְעוֹן בֶּן גַּמְלִיאֵל כָּל יָמַי גָּדַלְתִּי בֵּין הַחֲכָמִים וְלֹא מָצָאתִי לַגּוּף טוֹב מִשְּׁתִיקָה. אָמְרוּ רַבּוֹתֵינוּ שְׁנֵי דִּיקוֹלוֹגִין הָיוּ עוֹמְדִין לִפְנֵי אַדְרִיָּנוּס. הָיָה אֶחָד מֵהֶן מְלַמֵּד עַל הַדִּבּוּר שֶׁהוּא יָפֶה, וְאֶחָד מְלַמֵּד עַל הַשְּׁתִיקָה שֶׁהוּא יָפֶה. אָמַר לוֹ הָאֶחָד, מָרִי, אֵין טוֹב מִן הַדִּבּוּר, אִלּוּלֵי הַדִּבּוּר הֵיאַךְ הַכַּלּוֹת מִתְקַלְּסוֹת, וְהֵיאַךְ הָיָה מַשָּׂא וּמַתָּן בָּעוֹלָם, וְהֵיאַךְ הָיוּ הַסְּפִינוֹת פּוֹרְשׂוֹת בַּיָּם. מִיָּד אָמַר לוֹ לְאוֹתוֹ שֶׁהָיָה מְלַמֵּד עַל הַשְּׁתִיקָה שֶׁהָיָה יָפֶה, הֵיאַךְ אַתָּה לָמֵד עַל הַשְּׁתִיקָה]. מִיָּד בָּא לְדַבֵּר. עָמַד אוֹתוֹ שֶׁהָיָה מְלַמֵּד עַל הַדִּבּוּר וּסְטָרוֹ עַל פִּיו. אָמַר לוֹ הַמֶּלֶךְ, לָמָּה סָטַרְתָּ אוֹתוֹ. אָמַר לוֹ מָרִי, אֲנִי לִמַּדְתִּי מִן הַדִּבּוּר עַל הַדִּבּוּר, וְזֶה בָּא לְלַמֵּד מִשֶּׁלִּי עַל שֶׁלּוֹ. אָמַר שְׁלֹמֹה לֹא אָמַר הַקָּדוֹשׁ בָּרוּךְ הוּא שֶׁתְּאַלֵּם פִּיךָ וּתְהֵא יוֹשֵׁב וְשׁוֹתֵק כְּחֵרֵשׁ אֵלָּא "וְחוֹשֵׂךְ שְׂפָתָיו" מִלְּהָסִיחַ בַּחֲבֵרוֹ, תֵּן דַּעְתְּךָ שֶׁלֹּא תֵּעָנֵשׁ, אֵין לְךָ גָּדוֹל מֵאַהֲרֹן וּמִרְיָם, הַבְּאֵר עוֹלָה וּמַשְׁקָה אֶת יִשָׂרָאֵל בִּזְכוּת מִרְיָם, וְעַנְנֵי כָבוֹד מַקִּיפִין אֶת יִשְׂרָאֵל בִּזְכוּת אַהֲרֹן, וְכֵיוָן שֶׁנָּתְנוּ רְשׁוּת בְּפִיהֶם וְהֵסִיחוּ בְּמֹשֶׁה לֹא שָׁתַקְתִּי לָהֶם. אָמַר רַבִּי אַבָּא בַּר כַּהֲנָא מַה כְּתִיב לְמַעְלָה מִן הָעִנְיָן. (לעיל יא, טז) אֶסְפָה לִּי שִׁבְעִים אִישׁ. כֵּיוָן שֶׁנִּתְמַנּוּ זְקֵנִים הִדְלִיקוּ לָהֶן כָּל יִשְׂרָאֵל נֵרוֹת וְשָׂמְחוּ לָהֶם. מִרְיָם רוֹאָה אֶת הַנֵּרוֹת דּוֹלְקוֹת, אָמְרָה לְצִפּוֹרָה מָה עֵסֶק שֶׁל נֵרוֹת הַלָּלוּ דּוֹלְקִין. אָמְרָה הָעִנְיָן. אָמְרָה מִרְיָם אַשְׁרֵיהֶן נָשִׁים שֶׁל אֵלּוּ מַה הֵן רוֹאוֹת הֵיאַךְ עָלוּ בַּעֲלֵיהֶן לִשְׂרָרָה אָמְרָה לָהּ צִפּוֹרָה אוֹי לָהֶן, שֶׁמֵּעַכְשָׁיו אֵינָם נִזְקָקִין לָהֶן לְתַשְׁמִישׁ אֶלָּא הֵן נֶעֱקָרוֹת מֵעַכְשָׁיו. אָמְרָה לָהּ מִנַּיִן אַתְּ יוֹדַעַת. אָמְרָה לָה מֵאָחִיךְ, שֶׁמִּשָּׁעָה שֶׁנִּתְקַדֵּשׁ לַדִּבּוּר אֵינוֹ מַכִּיר לְמִטָּתוֹ. כֵּיוָן שֶׁשָּׁמְעָה מִרְיָם כָּךְ הָלְכָה לָהּ אֵצֶל אַהֲרֹן וְאָמְרָה לוֹ אֶת הַדָּבָר. הִתְחִילוּ יוֹשְׁבִין וְנוֹשְׂאִים וְנוֹתְנִים בַּדָּבָר הֲרַק אַךְ בְּמֹשֶׁה דִּבֶּר. אָמַר רַבִּי יְהוּדָה בַּר שָׁלוֹם בַּדָּבָר שֶׁהֵסִיחוּ בּוֹ נִתְוַכַּח הַקָּדוֹשׁ בָּרוּךְ הוּא עִמָּהֶם, שֶׁנֶּאֱמַר "וַיֹּאמֶר ה' פִּתְאֹם". אָמַר רַבִּי שִׁמְעוֹן בֶּן יוֹחַאי מְחֻסְּרֵי טְבִילָה הָיוּ, שֶׁהָיוּ בַּעֲלֵי קְרָיִין, וְאֵין פִּתְאֹם אֶלָּא טֻמְאָה, שֶׁנֶּאֱמַר  "וְכִי יָמוּת מֵת עָלָיו בְּפֶתַע פִּתְאֹם".

"וַתְּדַבֵּר מִרְיָם וְאַהֲרֹן בְּמֹשֶׁה". אֵין דִּבּוּר בְּכָל מָקוֹם אֶלָּא לָשׁוֹן קָשֶׁה, וְכֵן הוּא אוֹמֵר (בראשית מב, ל) "דִּבֵּר הָאִישׁ אֲדֹנֵי הָאָרֶץ אִתָּנוּ קָשׁוֹת", (להלן כא, ה) "וַיְדַבֵּר הָעָם בֵּאלֹהִים וּבְמֹשֶׁה". וְאֵין אֲמִירָה בְּכָל מָקוֹם אֶלָּא לְשׁוֹן תְּחִנָּה, וְכֵן הוּא אוֹמֵר  "וַיֹּאמֶר אַל נָא אַחַי תָּרֵעוּ", (להלן פסוק ו) "וַיֹּאמֶר שִׁמְעוּ נָא דְבָרָי". וַתְּדַבֵּר מִרְיָם וְאַהֲרֹן בְּמֹשֶׁה. מְלַמֵּד שֶׁשְּׁנֵיהֶם דִּבְּרוּ בּוֹ אֶלָּא שֶׁמִּרְיָם פָּתְחָה בַּדָּבָר, שֶׁלֹּא הָיְתָה מִרְיָם רְגִילָה לְדַבֵּר בִּפְנֵי אַהֲרֹן אֵלָּא מִפְּנֵי צֹרֶךְ הַשָּׁעָה.  כַּיּוֹצֵא בוֹ אַתָּה אוֹמֵר (ירמיה לו, ו) "בָּאתָ אַתָּה וְקָרָאתָ בַּמְּגִלָּה", וְלֹא שֶׁהָיָה בָּרוּךְ רָגִיל לְדַבֵּר בִּפְנֵי יִרְמִיָּה אֵלָּא מִפְּנֵי צֹרֶךְ הַשָּׁעָה. עַל אֹדוֹת הָאִשָּׁה. מִנַּיִן הָיְתָה מִרְיָם יוֹדַעַת שֶׁפֵּרַשׁ מֹשֶׁה מִּפְּרִיָּה וּרְבִיָּה. אֶלָּא שֶׁרָאֲתָה אֶת צִפּוֹרָה שֶׁאֵינָהּ מִתְקַשֶּׁטֶת בְּתַכְשִׁיטֵי נָשִׁים, אָמְרָה לָהּ מַה לָּךְ שֶׁאֵין אַתְּ מִתְקַשֶּׁטֶת, אָמְרָה לָהּ אֵין אָחִיךְ מַקְפִּיד בַּדָּבָר, לְכָךְ יָדְעָה מִרְיָם וְאָמְרָה לְאָחִיהָ וּשְׁנֵיהֶם דִּבְּרוּ בוֹ. רַבִּי נָתָן אָמַר מִרְיָם הָיְתָה בְּצַד צִפּוֹרָה בְּשָׁעָה שֶׁאָמַר (לעיל יא, כז) "וַיָּרָץ הַנַּעַר",  כֵּיוָן שֶׁשָּׁמְעָה צִפּוֹרָה אָמְרָה אוֹי לִנְשׁוֹתֵיהֶם שֶׁל אֵלּוּ, בְּכָךְ יָדְעָה מִרְיָם וְאָמְרָה לְאָחִיהָ וּשְׁנֵיהֶם נִדְבְּרוּ בּוֹ. וַהֲרֵי דְּבָרִים קַל וְחֹמֶר וּמַה מִּרְיָם שֶׁלֹּא נִתְכַּוְּנָה לְדַבֵּר בְּאָחִיהָ לִגְנַאי אֶלָּא לְשֶׁבַח וְלֹא לְמַעֵט מִפְּרִיָּה וּרְבִיָּה אֶלָּא לְרַבּוֹת וּבְאָחִיהָ הַקָּטָּן מִמֶנָּה, וּבֵינָהּ לְבֵין עַצְמָהּ שֶׁנֶּאֱמַר "וַיִּשְׁמַע ה'", כָּךְ נֶעֶנְשָׁה, הַמִּתְכַּוֵּן לְדַבֵּר בַּחֲבֵרוֹ לִגְנַאי וְלֹא לְשֶׁבַח וּלְמַעֵט מִפְּרִיָּה וּרְבִיָּה וְלֹא לְרַבּוֹת, בְּמִי שֶׁגָּדוֹל מִמֶּנּוּ וְלִפְנֵי אַחֵרִים, עַל אַחַת כַּמָּה וְכַמָּה. וְעוֹד קַל וָחֹמֶר, וּמָה עֻזִּיָּהוּ הַמֶּלֶךְ שֶׁלֹּא נִתְכַּוֵּן לִטֹל לוֹ גְדֻלָּה וְלֹא בִּשְׁבִיל כְּבוֹד עַצְמוֹ אֶלָּא בִּשְׁבִיל כְּבוֹד קוֹנוֹ כָּךְ נֶעֱנַשׁ, הַמִּתְכַּוֵּן לִטֹל לוֹ גְדֻלָּה בִּשְׁבִיל כְּבוֹד עַצְמוֹ עַל אַחַת כַּמָּה וְכַמָּה.

"עַל אֹדוֹת הָאִשָּׁה הַכֻּשִׁית". מַגִּיד הַכָּתוּב שֶׁכָּל מִי שֶׁהָיָה רוֹאֶה אוֹתָהּ הָיָה מוֹדֶה לְנוֹיָהּ. וְכֵן הוּא אוֹמֵר  "בַּת הָרָן אֲבִי מִלְכָּה וַאֲבִי יִסְכָּה", שֶׁהַכֹּל סָכִין בָּהּ, שֶׁנֶּאֱמַר (שם יב, טו) "וַיִּרְאוּ אוֹתָהּ שָׂרֵי פַרְעֹה" וְגוֹ'. רַבִּי אֶלְעָזָר בְּנוֹ שֶׁל רַבִּי יוֹסֵי הַגְּלִילִי אוֹמֵר "צִפֹּרָה", צְפוּ וּרְאֵה מַה נָּאָה.  אִשָּׁה כֻשִׁית. וְכִי כוּשִׁית הָיְתָה, וַהֲלֹא מִדְיָנִית הָיְתָה שֶׁנֶאֱמַר  "וּלְכֹהֵן מִדְיָן שֶׁבַע בָּנוֹת", אֶלָּא מַה כּוּשִׁי מְשֻׁנֶּה בְּעוֹרוֹ כָּךְ צִפּוֹרָה מְשֻׁנָּה בְּנוֹיָהּ יוֹתֵר מִכָּל הַנָּשִׁים. כַּיּוֹצֵא בוֹ אַתָּה אוֹמֵר (תהלים ז, א) "שִׁגָּיוֹן לְדָוִד אֲשֶׁר שָׁר לַה' עַל דִּבְרֵי כוּשׁ" וְגוֹ', וְכִי כוּשִׁי הָיָה, אֶלָּא מַה כּוּשִׁי מְשֻׁנֶּה בְּעוֹרוֹ אַף שָׁאוּל מְשֻׁנֶּה בְּמַרְאֵהוּ, שֶׁנֶּאֱמַר (ש"א ט, ב) "מִשִּׁכְמוֹ וָמַעְלָה גָּבֹהַּ מִכָּל הָעָם". כַּיּוֹצֵא בוֹ אַתָּה אוֹמֵר  "הֲלֹא כִבְנֵי כֻשִׁיִּים אַתֶּם לִי בְּנֵי יִשְׂרָאֵל", וְכִי כּוּשִׁים הָיוּ, אֶלָּא מַה כּוּשִׁי מְשֻׁנֶּה בְּעוֹרוֹ כָּךְ יִשְׂרָאֵל מְשֻׁנִּין בְּמִצְווֹת יוֹתֵר מִכָּל אֻמָּה וְלָשׁוֹן. כַּיּוֹצֵא בּוֹ אַתָּה אוֹמֵר (ירמיה לח, ז) "וַיִּשְׁמַע עֶבֶד מֶלֶךְ הַכּוּשִׁי", וְכִי כּוּשִׁי הָיָה, אֶלָּא מַהּ כּוּשִׁי מְשֻׁנֶּה בְּעוֹרוֹ כָּךְ הָיָה בָּרוּךְ בֶּן נֵרִיָּה מְשֻׁנֶּה בְּמַעֲשָׂיו מִכָּל בְּנֵי פְלָטִין שֶׁל צִדְקִיָּהוּ. כִּי אִשָּׁה כֻשִׁית לָקָח. עוֹד לָמָּה נֶאֱמַר, וַהֲלֹא כְּבָר נֶאֱמַר "עַל אֹדוֹת הָאִשָּׁה הַכֻּשִׁית" וּמַה תַּלְמוּד לוֹמַר "כִּי אִשָּׁה כֻשִׁית לָקָח". יֵשׁ לְךָ אִשָּׁה נָאָה בְּיָפְיָהּ וְלֹא בְמַעֲשֶׂיהָ, בְמַעֲשֶׂיהָ וְלֹא בְיָפְיָהּ, כְּמָה שְׁנֶּאֱמַר (משלי יא, כב) "נֶזֶם זָהָב בְּאַף חֲזִיר אִשָּׁה יָפָה וְסָרַת טָעַם", זוֹ נָאָה בְנוֹיָהּ וְנָאָה בְמַעֲשֶׂיהָ, לְכָךְ נָאֱמַר "כִּי אִשָּׁה כֻשִׁית לָקָח".

רַבִּי יוֹסֵי אוֹמֵר יֵשׁ לְךָ נָאָה בְיַלְדּוּתָהּ וּכְשֶׁהִיא מַזְקֶנֶת הִיא מִתְנַוֶּלֶת, מִכָּאן אַתָּה אוֹמֵר שֶׁהָיְתָה צִפּוֹרָה נָאָה בְיַלְדּוּתָהּ וּבְזִקְנוּתָהּ. רַבִּי יְהוּדָה אוֹמֵר יֵשׁ לְךָ עֲנִיָּה בַּת עֲנִיָּה, שֶׁהִיא נִזְקֶקֶת לְמַלְכוּת וְאֵינָהּ יוֹדַעַת לִנְהֹג, צִפּוֹרָה כּוּשִׁית בַּעֲנִיּוּת כּוּשִׁית בְּמַלְכוּת. וּמִנַיִן אַתָּה אוֹמֵר שֶׁבִּשְׁבִיל כֵּן לְקָחָהּ מֹשֶׁה.  שֶׁנֶּאֱמַר "עַל אֹדוֹת הָאִשָּׁה הַכֻּשִׁית אֲשֶׁר לָקָח".

"וַיֹּאמְרוּ הֲרַק אַךְ בְּמֹשֶׁה". וַהֲלֹא [אַף] עִם הָאָבוֹת דִּבֵּר הַקָּדוֹשׁ בָּרוּךְ הוּא וְלֹא פָרְשׁוּ מִפְּרִיָּה וּרְבִיָּה, "הֲלֹא גַּם בָּנוּ דִּבֵּר", וְלֹא פָּרַשְׁנוּ מִפְּרִיָּה וּרְבִיָּה. "וַיִּשְׁמַע ה'". מְלַמֵּד שֶׁלֹּא הָיָה שָׁם בְּרִיָּה, אֶלָּא בֵּינָן לְבֵין עַצְמָן דִּבְּרוּ, שֶׁנֶּאֱמַר "וַיִּשְׁמַע ה'". רַבִּי נָתָן אוֹמֵר בְּפָנָיו שֶׁל מֹשֶׁה דִּבְּרוּ בוֹ, שֶׁנֶּאֱמַר "וַיִּשְׁמַע ה'" וְגוֹ' "וְהָאִישׁ מֹשֶׁה",  אֶלָּא שֶׁכָּבַשׁ מֹשֶׁה עַל הַדָּבָר.

{pפסוק גp} {rרמז תשלטr}  "וְהָאִישׁ מֹשֶׁה עָנָו מְאֹד". בְּדַעְתּוֹ. אוֹ עָנָיו מְאֹד בְּגוּפוֹ. תַּלְמוּד לוֹמַר (להלן כא, לד) "וְעָשִׂיתָ לוֹ כַּאֲשֶׁר עָשִׂיתָ לְסִיחֹן מֶלֶךְ הָאֱמֹרִי", יָרַד עַל סִיחוֹן וַהֲרָגוֹ, יָרַד עַל עוֹג וַהֲרָגוֹ,  וּמַה תַּלְמוּד לוֹמַר "וְהָאִישׁ מֹשֶׁה עָנָו מְאֹד", עָנָו בְּדַעְתּוֹ. אוֹ עָנָו בְּמָמוֹנוֹ. תַּלְמוּד לוֹמַר  "גַּם הָאִישׁ מֹשֶׁה גָּדוֹל מְאֹד" וְגוֹ'. וְכֵן מָצִינוּ, שֶׁהַפְּסֹלֶת שֶׁל לוּחוֹת שֶׁל מֹשֶׁה הָיָה, שֶׁנֶּאֱמַר (דברים י, א) "בָּעֵת הַהִיא אָמַר ה' אֵלַי פְּסָל לְךָ שְׁנֵי לוּחֹ(וֹ)ת אֲבָנִים כָּרִאשֹׁ(וֹ)נִים". וּבְמָקוֹם אַחֵר הוּא אוֹמֵר  "וְהַלֻּחֹת מַעֲשֵׂה אֱלֹהִים הֵמָּה", וְאוֹמֵר (שם כד, י) "וַיִּרְאוּ אֶת אֱלֹהֵי יִשְׂרָאֵל, וְתַחַת רַגְלָיו כְּמַעֲשֵׂה לִבְנַת הַסַּפִּיר", מַקִּישׁ מַעֲשֶׂה לְמַעֲשֶׂה, מַה מַּעֲשֶׂה הָאָמוּר לְהַלָּן שֶׁל סַפִּיר אַף מַעֲשֶׂה הָאָמוּר כָּאן שֶׁל סַפִּיר. מִכֹּל הָאָדָם אֲשֶׁר עַל פְּנֵי הָאֲדָמָה. וְלֹא מֵאָבוֹת. רַבִּי יוֹסֵי אוֹמֵר אַף מֵאָבוֹת, וְלֹא מִמַּלְאֲכֵי הַשָּׁרֵת.

כְּתִיב "וְהָאִישׁ מֹשֶׁה עָנָו מְאֹד", וּכְתִיב (להלן לב, יד) "וְהִנֵּה קַמְתֶּם תַּחַת אֲבֹ(וֹ)תֵיכֶם תַּרְבּוּת אֲנָשִׁים חַטָּאִים", הֲוֵי, קָשֶׁה הָיָה אֶלָּא שֶׁהָיָה שׁוֹלֵט בְּיִצְרוֹ. אָמַר הַקָּדוֹשׁ בָּרוּךְ הוּא הֲרֵי מֹשֶׁה מֻ(וּ)פרָשׁ בַּעֲנָוָה וְאֵינוֹ מְבַקֵּשׁ צָרְכּוֹ כְּשֵׁם שֶׁבִּקֵּשׁ עַל כְּבוֹדִי  "מִי לַה' אֵלָי", אַף אֲנִי מְבַקֵּשׁ כְּבוֹדוֹ.

{pפסוק ד-הp}  "וַיֹּאמֶר ה' פִּתְאֹם". אֵין פִּתְאֹם אֶלָּא דָּבָר טָמֵא, דִּכְתִיב (לעיל ו, ט) "וְכִי יָמוּת מֵת עָלָיו בְּפֶתַע פִּתְאֹם". וְכִי לָמָּה יָצָא מֹשֶׁה עִמָּהֶם. שֶׁלֹּא יְהוּ יִשְׂרָאֵל רוֹאִין אַהֲרֹן וּמִרְיָם יוֹצְאִין לְדַבֵּר וְאוֹמְרִים דּוֹמֶה שֶׁמֹּשֶׁה נָזוּף. דָּבָר אַחֵר שֶׁיְּהֵא קָרוֹב לְבַקֵּשׁ עַל מִרְיָם. וַיֵּרֵד ה' וְגוֹ' וַיַּעֲמֹד פֶּתַח הָאֹהֶל. לְהוֹדִיעַ כְּבוֹדוֹ שֶׁל מֹשֶׁה, שֶׁיָּרַד בִּשְׁבִיל כְּבוֹדוֹ.

"וַיֹּאמֶר ה' פִּתְאֹם". רַבִּי שִׁמְעוֹן בֶּן מְנַסְיָא אוֹמֵר פִּתְאֹם, שֶׁנִּתְיָרֵא מֹשֶׁה, בְּפִתְאוֹם נִדְבַּר עִמּוֹ. צְאוּ שְׁלָשְׁתְּכֶם אֶל אֹהֶל מוֹעֵד. מְלַמֵּד שֶׁשְּׁלָשְׁתָּן נִקְרְאוּ בְּדִבּוּר אֶחָד מַה שֶּׁאִי אֶפְשָׁר לַפֶּה לְדַבֵּר וְאִי אֶפְשָׁר לָאֹזֶן לִשְׁמֹעַ. וְכֵן הוּא אוֹמֵר (שמות כ, א) "וַיְדַבֵּר אֱלֹהִים אֵת כָּל הַדְּבָרִים הָאֵלָּה לֵאמֹר", (תהלים סב, יב) "אַחַת דִּבֵּר אֱלֹהִים שְׁתַּיִם זוּ שָׁמָעְתִּי".

"וַיֵּרֶד ה' בְּעַמּוּד עָנָן". שֶׁלֹּא כְּמִדַּת הַקָּדוֹשׁ בָּרוּךְ הוּא מִדַּת בָּשָׂר וָדָם, בָּשָׂר וָדָם כְּשֶׁיּוֹצֵא לַמִּלְחָמָה יוֹצֵא בִּבְנֵי אָדָם מְרֻבִּים וּכְשֶׁהוּא יוֹצֵא לְשָׁלוֹם אֵינוֹ בָּא אֶלָּא בִּבְנֵי אָדָם מֻעָטִין, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא כְּשֶׁהוּא יוֹצֵא לַמִּלְחָמָה אֵינוֹ יוֹצֵא אֶלָּא יְחִידִי, שֶׁנֶּאֱמַר  "ה' אִישׁ מִלְחָמָה ה' שְׁמוֹ", וּכְשֶׁהוּא בָּא בְשָׁלוֹם בָּא בַּאֲלָפִים וּבִרְבָבוֹת, שֶׁנֶּאֱמַר (תהלים סח, יח) "רֶכֶב אֱלֹהִים רִבֹּ(וֹ)תַיִם" וְגוֹ'. וַיִּקְרָא אַהֲרֹן וּמִרְיָם וַיֵּצְאוּ שְׁנֵיהֶם. מִפְּנֵי מָה לֹא יָצָא מֹשֶׁה עִמָּהֶם. שֶׁלֹּא יְהוּ יִשְׂרָאֵל אוֹמְרִים אַף מֹשֶׁה הָיָה עִמָּהֶם בִּכְלַל הַכַּעַס. דָּבָר אַחֵר בָּא הַכָּתוּב לְלַמֶּדְךָ דֶּרֶךְ אֶרֶץ, שֶׁכָּל זְמַן שֶׁאָדָם רוֹצֶה לְדַבֵּר עִם חֲבֵרוֹ אַל יֹאמַר לוֹ קְרַב אֵלַי אֶלָּא מוֹשְׁכוֹ בְּמַה שֶׁרוֹצֶה לְדַבֵּר עִמּוֹ. דָּבָר אַחֵר שֶׁלֹּא יִשְׁמַע גְּנוּתוֹ שֶׁל אַהֲרֹן. דָּבָר אַחֵר שֶׁאֵין אוֹמְרִים שִׁבְחוֹ שֶׁל אָדָם בְּפָנָיו. רַבִּי אֶלְעָזָר בֶּן עֲזַרְיָה אוֹמֵר מָצִינוּ שֶׁאוֹמְרִים מִקְצַת שִׁבְחוֹ שֶׁל אָדָם בְּפָנָיו וְכֻלּוֹ שֶׁלֹּא בְּפָנָיו, שֶׁכֵּן מָצִינוּ בְּנֹחַ, שֶׁנֶּאֱמַר  "כִּי אֹ(וֹ)תְךָ רָאִיתִי צַדִּיק", שֶׁלֹּא בְּפָנָיו מַהוּ אוֹמֵר (שם ו, ט) "אֵלֶּה תּוֹלְדֹ(וֹ)ת נֹחַ, נֹחַ אִישׁ צַדִּיק, תַּמִים" וְגוֹ'. רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר מָצִינוּ שֶׁאוֹמְרִים מִקְצַת שִׁבְחוֹ שֶׁל מִי שֶׁאָמַר וְהָיָה הָעוֹלָם, [שֶׁנֶּאֱמַר (תהלים סו, ג) "אִמְרוּ לֵאלֹהִים מַה נּוֹרָא" וְגוֹ'], קַל וָחֹמֶר לְבָשָׂר וָדָם.

"בְּעַמּוּד עָנָן". מַגִּיד שֶׁהָיָה מְדַבֵּר עִמָּהֶם בֶּעָנָן. וְכָךְ הָיָה מְדַבֵּר עִם שְׁמוּאֵל בֶּעָנָן, שֶׁנֶּאֱמַר  "בְּעַמּוּד עָנָן יְדַבֵּר אֲלֵיהֶם", וְאוֹמֵר "מֹשֶׁה וְאַהֲרֹן בְּכֹהֲנָיו" וְגוֹ'. אָמְרוּ, בְּשָׁעָה שֶׁהָיוּ יִשְׂרָאֵל רוֹאִין עַמּוּד הֶעָנָן בֵּין הַשָּׁמַיִם וּבֵין הָאָרֶץ הָיוּ יוֹדְעִין שֶׁהוּא יְדַבֵּר עִם מֹשֶׁה, וְכֵן בִּשְׁמוּאֵל. וַיִּקְרָא אַהֲרֹן וּמִרְיָם. וְלָמָּה יָצְאוּ חוּץ לְאֹהֶל מוֹעֵד. שֶׁלֹּא יְהֵא מֹשֶׁה אוֹמֵר דּוֹמֶה שֶׁנִּמְצָא בִּי פְּגָם, שֶׁכֵּן נִדְחֵ[י]תִי מִן הָאֹהֶל, וְשֶׁלֹּא יְהוּ יִשְׂרָאֵל אוֹמְרִים דּוֹמֶה שֶׁנִּמְצָא בְּמֹשֶׁה פְּגָם, שֶׁכֵּן נִדְחָה מִן הָאֹהֶל. רַבִּי יְהוּדָה אוֹמֵר מָשְׁלוּ מָשָׁל לְמָה הַדָּבָר דּוֹמֶה לְמֶלֶךְ שֶׁבָּא אוֹהֲבוֹ אֶצְלוֹ וְהָיָה מְבַקֵּשׁ לוֹמַר לְבֶן בֵּיתוֹ. אָמַר הַמֶּלֶךְ מָה אֲנִי מוֹצִיא אֶת אוֹהֲבִי לַשּׁוּק, אֶלָּא יְהֵא בִּכְבוֹדוֹ בַּטְרַקְלִין וַאֲנִי וּבֶן בֵּיתִי נֵצֵא לַשּׁוּק. דָּבָר אַחֵר אֵין אוֹמְרִים שִׁבְחוֹ שֶׁל אָדָם בְּפָנָיו, וְאֵין תּוֹבְעִין עֶלְבּוֹנוֹ שֶׁל אָדָם בְּפָנָיו.

{pפסוק ו-זp}  "שִׁמְעוּ נָא" בְּבַקָּשָׁה, דְּבָרַי בְּנַחַת. אִם יִהְיֶה נִבִיאֲכֶם. אָמַרְתִּי לָהֶם בַּחֲלוֹמוֹת וּבָחֶזְיוֹנוֹת הָיִיתִי מְדַבֵּר עִמָּהֶם, שֶׁנֶּאֱמַר (איוב לג, טו) "בַּחֲלוֹם חֶזְיוֹן לַיְלָה". לֹא כֵן נָהַגְתִּי עִם עַבְדִּי מֹשֶׁה, בְּכָל בֵּיתִי נֶאֱמָן הוּא, כָּל מַה שֶּׁבְּמַעְלָה וְשֶׁבְּמַטָּה גִּלִּיתִי לוֹ, כָּל מַה שֶּׁבַּיָּם וְכָל מַה שֶּׁבֶּחָרָבָה, אַף עַל מַלְאֲכֵי הַשָּׁרֵת וְעַל בֵּית הַמִּקְדָּשׁ הוּא נֶאֱמָן.

"לֹא כֵן עַבְדִּי משֶׁה בְּכָל בֵּיתִי נֶאֱמָן הוּא". הֶרְאִיתִיו מַה לְּמַעְלָה מַה לְּמַטָּה, מַה לְּפָנִים מַה לְּאָחוֹר, מַה שֶּׁהָיָה וּמֶה עָתִיד לִהְיוֹת. מָשָׁל לְמָה הַדָּבָר דּוֹמֶה לְמֶלֶךְ שֶׁהָיוּ לוֹ אַפּוֹטְרוֹפִּין הַרְבֵּה, זֶה מְמֻנֶּה עַל חֵפֶץ זֶה וְאֶחָד מְמֻנֶּה עַל כֻּלָּן. כָּךְ יֵשׁ מַלְאָךְ מְמֻנָּה עַל הָאֵשׁ וְזֶה עַל הַבָּרָד וְזֶה עַל הַגּוֹבַאי, וּמֹשֶׁה שָׁלַט בְּכֻלָּן. מָשָׁל לְמָה הַדָּבָר דּוֹמֶה לְעָשִׁיר שֶׁקָּנָה קַרְקָעוֹת וְכוֹתֵב אוּנָאוֹת לְשֵׁם אַחֵר. אָמְרוּ עַכְשָׁיו הוּא אוֹמֵר שֶׁלּוֹ הֵם. אֲמַר לֵיהּ נֶאֱמָן הוּא. כָּךְ הַקָּדוֹשׁ בָּרוּךְ הוּא בָּרָא הָעוֹלָם מִתּוֹךְ הַתּוֹרָה, וּקְרָאָהּ לִשְׁמוֹ שֶׁל מֹשֶׁה, שֶׁנֶּאֱמַר (מלאכי ג, כב) "זִכְרוּ תּוֹרַת מֹשֶׁה עַבְדִּי". אָמְרוּ לוֹ עַכְשָׁיו יְהֵא אוֹמֵר אַף אֲנִי שֻׁתָּף בְּעוֹלָמוֹ. אָמַר הַקָּדוֹשׁ בָּרוּךְ הוּא בְּכָל בֵּיתִי נֶאֱמָן הוּא.

{pפסוק ח-טp}  "פֶּה אֶל פֶּה אֲדַבֶּר בּוֹ". פֶּה אֶל פֶּה אָמַרְתִּי לוֹ לִפְרֹשׁ מִן הָאִשָּׁה.  (בְּמַרְאֶה) [וּמַרְאֶה] זֶה מַרְאֵה דִבּוּר. אוֹ אֵינוֹ אֶלָּא מַרְאֵה פָנִים. הֲרֵי כְּבָר נֶאֱמַר (שמות לג, כ) "לֹא תוּכַל לִרְאֹ(וֹ)ת אֶת פָּנָי". רַבִּי עֲקִיבָא אוֹמֵר  "הָאָדָם" כְּמַשְׁמָעוֹ, (שם) "וָחָי", אֵלּוּ מַלְאֲכֵי הַשָּׁרֵת. (כָּתוּב בְּרֶמֶז תל"א). וְלֹא בְחִדֹת. לָמָּה נֶאֱמַר. לְפִי שֶׁהוּא אוֹמֵר  "בֶּן אָדָם חוּד חִידָה [וּ]מְשֹׁל מָשָׁל". אוֹ כְּשֵׁם שֶׁאֲנִי מְדַבֵּר עִם הַנְּבִיאִים בְּחִידוֹת וּבִמְשָׁלִים כָּךְ אֲנִי מְדַבֵּר עִם מֹשֶׁה. תַּלְמוּד לוֹמַר "וְלֹא בְחִידֹ(וֹ)ת". "וּתְמֻנַת ה' יַבִּיט". זֶה מַרְאֵה אֲחוֹרַיִם. אוֹ אֵינוֹ אֶלָּא מַרְאֵה פָנִים. הֲרֵי כְּבָר נֶאֱמַר (שמות לג, כג) "וַהֲסִירֹתִי אֶת כַּפִּי וְרָאִיתָ אֶת אֲחֹ(וֹ)רָי", זֶה מַרְאֵה אֲחוֹרַיִם, (שם) "וּפָנַי לֹא יֵרָאוּ" אֵלּו מַרְאֵה פָּנִים. וְאוֹמֵר  "וַיִּפְרֹשׂ אוֹתָהּ לְפָנַי וְהִיא כְתוּבָה פָּנִים וְאָחוֹר", וַהֲלֹא אֲף קַלֵּי הַדַּעַת וְהֶדְיוֹטוֹת כּוֹתְבִין כֵּן וּמַה תַּלְמוּד לוֹמַר "פָּנִים וְאָחוֹר". "פָּנִים" בָּעוֹלָם הַזֶּה "וְאָחוֹר" לָעוֹלָם הַבָּא, "פָּנִים" בְּשַׁלְוָתָם שֶׁל רְשָׁעִים וְיִסּוּרִין שֶׁל צַדִּיקִים בָּעוֹלָם הַזֶּה, "וְאָחוֹר" לָעוֹלָם הַבָּא, מַתַּן שְׂכָרָן שֶׁל צַדִּיקִים וּפֻרְעָנוּת שֶׁל רְשָׁעִים, (שם) "וְכָתוֹב אֵלֶיהָ קִנִּים וָהֶגֶה וָהִי". "קִינִים", שֶׁל רְשָׁעִים, שֶׁנֶּאֱמַר (שם לב, טז) "קִינָה הִיא וְקוֹנְנוּהָ". "וָהֶגֶה". שֶׁל צַדִּיקִים,  שֶׁנֶּאֱמַר (תהלים צב, ד) "עֲלֵי עָשׂוֹר וַעֲלֵי נָבֶל עֲלֵי הִגָּיוֹן בְּכִנוֹר". "וָהִי". שֶׁל רְשָׁעִים, שֶׁנֶּאֱמַר "הֹוָה עַל הֹוָה".

"וּמַדּוּעַ לֹא יְרֵאתֶם" וְגוֹ'. אֵין תַּלְמוּד לוֹמַר "בְּעַבְדִּי בְּמֹשֶׁה", אֶלָּא תַּחַת שֶׁדִּבַּרְתֶּם בְּעַבְדִּי, בִּי דִבַּרְתֶּם. מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה לוֹ (עֶבֶד) [אַפּוֹטְרוֹפּוֹס] בַּמְּדִינָה וְהָיוּ בְּנֵי הַמְּדִינָה מְדַבְּרִים עָלָיו. אָמַר לָהֶם הַמֶּלֶךְ לֹא בְּעַבְדִּי דִבַּרְתֶּם,  בִּי דִּבַּרְתֶּם וְאִם תֹּאמְרוּ אֵינִי מַכִּיר מַעֲשָׂיו, זוֹ קָשָׁה מִן הָרִאשׁוֹנָה, לֹא עָלָיו הֶעֱלִיתֶם אֶת הַסִּרָחוֹן כִּי אִם עָלַי, שֶׁאֵין רַע מִן הַגַּנָּב [אֶלָּא] מִי שֶׁהוּא מְקַבֵּל מִמֶּנּוּ.

"וַיִּחַר אַף ה' בָּם". בִּשְׁנֵיהֶם. וַיֵּלַךְ. מִיָּד נִתְרַפֵּא אַהֲרֹן.

"וַיִּחַר אַף ה' בָּם וַיֵּלַךְ". מֵאַחַר שֶׁהוֹדִיעָן סִרְחוֹנָן, אַחַר כָּךְ גָּזַר עֲלֵיהֶן נִדּוּי. וַהֲלֹא דְבָרִים קַל וָחֹמֶר, אִם הַקָּדוֹשׁ בָּרוּךְ הוּא לֹא כָעַס עַל בָּשָׂר וָדָם קֹדֶם שֶׁהוֹדִיעַ סִרְחוֹנוֹ, קַל וָחֹמֶר שֶׁלֹּא יִכְעֹס אָדָם עַל חֲבֵרוֹ עַד שֶׁיּוֹדִיעֶנּוּ סִרְחוֹנוֹ. רַבִּי נָתָן אוֹמֵר מִפְּנֵי מָה הוֹדִיעָן סִרְחוֹנָן וְאַחַר כָּךְ גָּזַר עֲלֵיהֶן נִדּוּי, שֶׁלֹּא יֹאמְרוּ כְּדֶרֶךְ שֶׁאָמַר אִיּוֹב  "הוֹדִיעֵנִי עַל מַה תְּרִיבֵנִי.

{rרמז תשמr}  שְׁלֹשָׁה דְבָרִים עָשָׂה מֹשֶׁה מִדַּעְתּוֹ וְהִסְכִּים דַּעְתּוֹ לְדַעַת הַמָּקוֹם, XאY שָׁבַר אֶת הַלּוּחוֹת XבY וּפֵרַשׁ מִן הָאִשָּׁה XגY וּפֵרַשׁ מֵאֹהֶל מוֹעֵד XדY [וְהוֹסִיף יוֹם אֶחָד]. פֵּרַשׁ מִן הָאִשָּׁה, כֵּיצַד. אָמַר אִם יִשְׂרָאֵל, שֶׁלֹּא נִזְדַּמְּנוּ אֶלָּא לְפִי שָׁעָה וְלֹא נִתְקַדְּשׁוּ אֶלָּא לְקַבֵּל עֲשֶׂרֶת דִּבְּרוֹת, נֶאֱמַר לָהֶם (שמות יט, טו) "אַל תִּגְּשׁוּ אֶל אִשָּׁה", אֲנִי, שֶׁאֲנִי מְזֻמָּן לְכָךְ בְּכָל יוֹם וּבְכָל שָׁעָה וְאֵינִי יוֹדֵעַ אֵימָתַי מְדַבֵּר עִמִּי אִם בַּיּוֹם אִם בַּלַּיְלָה, עַל אַחַת כַּמָּה וְכַמָּה. וְהִסְכִּימָה דַעְתּוֹ לְדַעַת הַמָּקוֹם. רַבִּי יְהוּדָה בֶּן בְּתֵירָא אוֹמֵר פֶּה אֶל פֶּה, אָמַרְתִּי לוֹ לִפְרֹשׁ מִן הָאִשָּׁה, שֶׁנֶּאֱמַר  "לֵךְ אֱמֹר לָהֶם שׁוּבוּ לָכֶם לְאָהֳלֵיכֶם", וּכְתִיב "וְאַתָּה פֹּה עֲמֹד עִמָּדִי". פֵּרַשׁ מֵאֹהֶל מוֹעֵד, כֵּיצַד. אָמַר וּמָה אַהֲרֹן אָחִי, שֶׁנִּמְשַׁח בְּשֶׁמֶן הַמִּשְׁחָה וּמְרֻבֶּה בְּגָדִים, אָמַר לוֹ הַקָּדוֹשׁ בָּרוּךְ הוּא (ויקרא טז, ב) ["וְ]אַל יָבֹא בְכָל עֵת", אֲנִי, שֶׁאֵינִי מְזֻמָּן לְכָךְ, עַל אַחַת כַּמָּה וְכַמָּה. שָׁבַר אֶת הַלּוּחוֹת, כֵּיצַד. אָמְרוּ, בְּשָׁעָה שֶׁעָלָה וּנְטָלָן וְיָרַד שָׂמַח שִׂמְחָה גְדוֹלָה, כֵּיוָן שֶׁסָּרְחוּ יִשְׂרָאֵל אָמַר אִם אֲנִי נוֹתֵן לָהֶם מַזְקִיק אֲנִי אוֹתָן לְמִצְווֹת חֲמוּרוֹת וּמְחַיֵּב אֲנִי אוֹתָם מִיתָה לַשָּׁמַיִם, שֶׁכָּתוּב בָּהֶן (שמות כ, ג) "לֹא יִהְיֶה לְךָ" וְגוֹ', חָזַר לַאֲחוֹרָיו וְרָאוּהוּ הַזְּקֵנִים וְרָצוּ אַחֲרָיו, אָחַז מֹשֶׁה בְּרֹאשׁ הַלּוּחוֹת וְהֵן אָחֲזוּ בְּרֹאשָׁן וְחָזַק כֹּחוֹ שֶׁל מֹשֶׁה יוֹתֵר מִכֹּחָן שֶׁל שִׁבְעִים זְקֵנִים, שֶׁנֶּאֱמַר  "וּלְכֹל הַיָּד הַחֲזָקָה" וְגוֹ', נִסְתַכֵּל מֹשֶׁה בַּלּוּחוֹת וְרָאָה הַכְּתָב שֶׁבָּהֶן שֶׁפּוֹרֵחַ וְכָבְדוּ עַל יְדֵי מֹשֶׁה וְנָפְלוּ מִיָּדָיו וְנִשְׁתַּבְּרוּ. אַחֵרִים אוֹמְרִים לֹא שָׁבַר עַד שֶׁנֶּאֱמַר לוֹ מִפִּי הַגְּבוּרָה, שֶׁנֶּאֱמַר (שמות לד, א) "אֲשֶׁר שִׁבַּרְתָּ", אָמַר לוֹ יִישַׁר כֹּחֲךָ שֶׁשִּׁבַּרְתָּ. רַבִּי מֵאִיר אוֹמֵר (דברים י, ה) "וַיִּהְיוּ שָׁם כַּאֲשֶׁר צִוַּנִי ה'", שֶׁנִּצְטַוָּה וְשָׁבַר אֶת הַלּוּחוֹת.

{pפסוק יp}  "וְהֶעָנָן סָר מֵעַל הָאֹהֶל". מָשָׁל לְמֶלֶךְ בָּשָׂר וָדָם שֶׁאָמַר לְפֶּדָגוֹג  רְדֵה אֶת בְּנִי אֲבָל לֹא בְפָנַי וּמִשֶּׁאֵלֵךְ רְדֵהוּ, מִפְּנֵי שֶׁרַחֲמֵי הָאָב עַל הַבֵּן. וַהֲלֹא דְבָרִים קַל וָחֹמֶר, אִם חָס הַמָּקוֹם עַל הַצַּדִּיקִים בִּשְׁעַת כַּעַס, קַל וָחֹמֶר בִּשְׁעַת רָצוֹן שֶׁנֶּאֱמַר (ישעיה מט, ח) "כֹּה אָמַר ה' בְּעֵת רָצוֹן עֲנִיתִיךָ".

{rרמז תשמאr}  "וְהִנֵּה מִרְיָם מְצֹרַעַת כַשָּׁלֶג". מְלַמֵּד שֶׁנִּצְטָרְעָה בְּעַזָּה, וּלְלַמֶּדְךָ שֶׁנְּקִיַּת בָּשָׂר הָיְתָה. וְכֵן הוּא אוֹמֵר  "וַיֹּאמֶר ה' לוֹ עוֹד הָבֵא נָא יָדְךָ בְּחֵיקֶךָ" וְגוֹ' לְלַמֶּדְךָ שֶׁנְּקִי בָשָׂר הָיָה.

"וַיִּפֶן אַהֲרֹן אֶל מִרְיָם". שֶׁנִּפְנָה מִצָּרַעְתּוֹ. רַבִּי יְהוּדָה בֶּן בְּתֵירָא אוֹמֵר עָתִיד לִתֵּן אֶת הַדִּין כָּל מִי שֶׁאוֹמֵר נִתְּנַגַּע אַהֲרֹן, אִם הַקָּדוֹשׁ בָּרוּךְ הוּא כִּסָּה עָלָיו וְאַתָּה מְגַלֶּה עָלָיו. וְעָתִיד לִתֵּן אֶת הַדִּין כָּל מִי שֶׁאוֹמֵר צְלָפְחָד מְקוֹשֵׁשׁ הָיָה, אִם הַקָּדוֹשׁ בָּרוּךְ הוּא כִּסָּה וְאַתָּה מְגַלֶּה עָלָיו. וְעָתִיד לִתֵּן אֵת הַדִּין כָּל מִי שֶׁאוֹמֵר שֶׁעֲקַבְיָא בֶּן מַהֲלַלְאֵל נִתְנַדָּה. וַיִּפֶן אַהֲרֹן אֶל מִרְיָם. מַגִּיד שֶׁכָּל זְמַן שֶׁהָיָה רוֹאֶה אוֹתָהּ הָיְתָה פּוֹרַחַת בָּהּ.

לְפִי שֶׁנִסְתַּכֵּל אַהֲרֹן בִּנְגָעָיו וְהָלַךְ לוֹ אָמַר אַהֲרֹן אֲנִי עַכְשָׁיו מִסְתַּכֵּל בְּשֶׁל מִרְיָם וְהָלַךְ לוֹ. וּמִנַּיִן אַתָּה אוֹמֵר כָּל מִי שֶׁהָיָה מַבִּיט בּוֹ הָיָה רוֹתֵת. אָמַרְתָּ וַיִּפֶן אַהֲרֹן. יָכוֹל שֶׁהֻצְרַךְ אַהֲרֹן לְמִי שֶׁיֹּאמַר לוֹ צֵא וּבַקֵּשׁ מִמֹּשֶׁה כְּדֶרֶךְ שֶׁהֻצְרְכוּ רֵעֵי אִיּוֹב,  שֶׁנֶּאֱמַר (איוב מב, ז) "וַיֹּאמֶר ה' אֶל אֱלִיפַז הַתֵּימָנִי" אָמַר לָהֶם אַתֶּם הֱיִיתֶם יוֹצְאִים בַּפֶתַח שֶׁאֲנִי וְהוּא יוֹצֵא, הֱיִיתֶם יוֹצְאִים בִּזְכוּתוֹ,  "וְעַתָּה קְחוּ לָכֶם", כְּדַאי אַתֶּם (שם) לַ"עֲשׂוֹת עִמָּכֶם נְבָלָה", וּמָה אִם מִי שֶׁבִּקֵּשׁ לְזַכּוֹת אֶת הַזַּכַּאי וּלְחַיֵּב אֶת הַחַיָּב כְּדַאי הוּא לַעֲשׂוֹת עִמּוֹ נְבָלָה עַל אַחַת כַּמָּה וְכַמָּה הַמְזַכֶּה אֶת הַחַיָּב וְהַמְחַיֵּב אֶת הַזַּכַּאי.

{pפסוק יאp}  "וַיֹּאמֶר אַהֲרֹן אֶל מֹשֶׁה". אֲמַר לֵיהּ אִם שׁוֹגְגִין הָיִינוּ מְחֹל לָנוּ כִּמְזִידִין.

"בִּי אֲדֹנִי". בְּבַקָּשָׁה. אַל נָא תָשֵׁת עָלֵינוּ חַטָּאת. אַל תְּקַבֵּל עָלֵינוּ חוֹבָה. אֲשֶׁר נוֹאַלְנוּ. אָמְרוּ לֵיהּ נִתְפַּשְׂנוּ שֶׁשָּׁלַחְנוּ יָד בְּךָ (כָּתוּב בּרֶמֶז רס"ד). דָּבָר אַחֵר "אֲשֶׁר נוֹאַלְנוּ". זוֹ הָיְתָה תְּחִלָּה לָנוּ, שֶׁלֹּא קִלְקַלְנוּ בְּךָ מִיָּמֵינוּ.

{pפסוק יב-טוp}  "אַל נָא תְהִי כַּמֵּת". מַה הַמֵּת מְטַמֵּא בְּאֹהֶל אַף כֵּן מְצֹרָע מְטַמֵּא בְבִיאָה. אָמַר אַהֲרֹן נִמְצֵאתִי מַפְסִיד לַאֲחוֹתִי, שֶׁאֵינִי יָכוֹל לֹא לְהַסְגִּירָהּ וְלֹא לְטַמְּאָהּ וְלֹא לְטַהֲרָהּ. לְפִי דַרְכֵּנוּ לָמַדְנוּ שֶׁהָיָה אַהֲרֹן דּוֹרֵשׁ אֵין אָדָם רוֹאֶה נִגְעֵי קְרוֹבָיו. אֲשֶׁר בְּצֵאתוֹ מֵרֶחֶם אִמּוֹ. מֵרֶחֶם אִמֵּנוּ יָצָאת, אֶלָּא שֶׁכִּנָּה הַכָּתוּב (כָּתוּב בְּרֶמֶז תשל"ו). וַיֵּאָכֵל חֲצִי בְשָׂרוֹ. (זוֹ הִיא) [בְּשָׂרֵנוּ הָיָה צָרִיךְ לוֹמַר] כָּעִנְיָן שֶׁנֶּאֱמַר (בראשית לז, כז) "כִּי אָחִינוּ בְּשָׂרֵנוּ הוּא".

"אֲשֶׁר בְּצֵאתוֹ מֵרֶחֶם אִמּוֹ". כֻּלָּנוּ יָצָאנוּ מֵרֶחֶם אֶחָד. וַיֵּאָכֵל חֲצִי בְשָׂרוֹ. מַגִּיד שֶׁהִיא הָיְתָה מְלַמֶּדֶת הַנָּשִׁים, וְאָנוּ אֲנָשִׁים. מִכָּאן  הָיָה רַבִּי שִׁמְעוֹן אוֹמֵר צָרִיךְ אָדָם לִהְיוֹת מוֹשֵׁל בְּשֶׁל עַצְמוֹ מִבְּשֶׁל אֲחֵרִים. וּמִנַּיִן אַתָּה אוֹמֵר שֶׁלֹּא הֻצְרַךְ מֹשֶׁה לִשְׁמֹעַ מִפִּי אַהֲרֹן אֶלָּא אָמַר מֹשֶׁה אֵינוֹ דִין שֶׁתְּהֵא אֲחוֹתִי בְּצָרָה וַאֲנִי בִּרְוָחָה. תַּלְמוּד לוֹמַר "וַיִּצְעַק" וְגוֹ'.

{rרמז תשמבr}  תַּנְיָא אַרְבָּעָה חֲשׁוּבִים כְּמֵת XאY עָנִי XבY וּמְצוֹרָע XגY וְסוּמָא XדY וּמִי שֶׁאֵין לוֹ בָנִים. עָנִי, דִּכְתִיב  "כִּי מֵתוּ כָּל הָאֲנָשִׁים הַמְבַקְשִׁים אֶת נַפְשֶׁךָ". מְצֹרָע, דִּכְתִיב "אַל נָא תְהִי כַּמֵּת". סוּמָא, דִּכְתִיב (איכה ג, ו) "בְּמַחֲשַׁכִּים הוֹשִׁיבַנִי כְּמֵתֵי עוֹלָם". וּמִי שֶׁאֵין לוֹ בָּנִים, דִּכְתִיב (בראשית ל, א) "הָבָה לִי בָנִים וְאִם אַיִן מֵתָה אָנֹכִי" (כָּתוּב בְּרֶמֶז קכ"ז).

"אֲשֶׁר בְּצֵאתוֹ מֵרֶחֶם אִמּוֹ וַיֵּאָכֵל חֲצִי בְשָׂרוֹ". יֵשׁ אָדָם אוֹמֵר אֶעֱקֹר שִׁנִּי, שֶׁנָּשְׁכָה אֶת לְשׁוֹנִי, אֶקְטַע יָדִי, שֶׁהִכְּתָה בְשָׂרִי,  אֵין הַצַּדִּיקִים מוֹשְׁלִין בְּעַצְמָן אֶלָּא בַּאֲחֵרִים.

"וַיִּצְעַק מֹשֶׁה אֶל ה' לֵאמֹר". בָּא הַכָּתוּב לְלַמֶּדְךָ דֶּרֶךְ אֶרֶץ, שֶׁכָּל זְמַן שֶׁאָדָם רוֹצֶה לְבַקֵּשׁ [שְׁאֵלוֹתָיו צָרִיךְ] שֶׁיֹּאמַר שְׁנַיִם וּשְׁלֹשָׁה דִּבְרֵי תַחֲנוּנִים וְאַחַר כָּךְ יְבַקֵּשׁ שְׁאֵלוֹתָיו.

"אֶל ה' לֵאמֹר". מַה תַּלְמוּד לוֹמַר "לֵאמֹר", אֶלָּא שֶׁאָמַר לוֹ הֲשִׁיבֵנִי אִם אַתָּה מְרַפֵּא אוֹתָהּ אִם לָאו עַד שֶׁהֱשִׁיבוֹ הַקָּדוֹשׁ בָּרוּךְ הוּא. וַיֹּאמֶר ה' אֶל מֹשֶׁה וְאָבִיהָ יָרֹק וְגוֹ' (כָּתוּב בְּרֶמֶז קע"ז).  אֵל נָא רְפָא נָא לָהּ. מִפְּנֵי מָה לֹא הֶאֱרִיךְ מֹשֶׁה בִּתְפִלָּה. שֶׁלֹּא יְהוּ יִשְׂרָאֵל אוֹמְרִים מִפְּנֵי שֶׁהִיא אֲחוֹתוֹ הוּא עוֹמֵד הַרְבֵּה בִּתְפִלָּה. דָּבָר אַחֵר שֶׁלֹּא יְהוּ יִשְׂרָאֵל אוֹמְרִים אֲחוֹתוֹ נְתוּנָה בְּצָרָה וְהוּא עוֹמֵד וּמַרְבֶּה בִּתְפִלָּה. דָּבָר אַחֵר לֹא זֶהוּ מֹּשֶׁה שֶׁמִּתְפַּלֵּל וְהַקָּדוֹשׁ בָּרוּךְ הוּא שׁוֹמֵעַ, כְּמָה שֶׁנֶּאֱמַר (איוב כב, כח) "וְתִגְזַר אֹמֶר וְיָקָם לָךְ", וְאוֹמֵר  "אָז תִּקְרָא וַה' יַעֲנֶה".

מַעֲשֶׂה בְּאֶחָד שֶׁיָּרַד לִפְנֵי הַתֵּיבָה בִּפְנֵי רַבִּי אֱלִיעֶזֶר, וְהָיָה מַאֲרִיךְ יוֹתֵר מִדַּאי. אָמְרוּ לוֹ תַלְמִידָיו כַּמָּה אַרְכָן הוּא זֶה. אָמַר לָהֶם כְּלוּם מַאֲרִיךְ הוּא יוֹתֵר מִמֹּשֶׁה רַבֵּינוּ, דִּכְתִיב בֵּיהּ (דברים ט, כה) "אֶת אַרְבָּעִים הַיּוֹם וְאֶת אַרְבָּעִים הַלַּיְלָה". שׁוּב מַעֲשֶׂה בְּתַלְמִיד אֶחָד שֶׁיָּרַד לִפְנֵי הַתֵּיבָה בִּפְנֵי רַבִּי אֱלִיעֶזֶר, וְהָיָה מְקַצֵּר יוֹתֵר מִדַּאי. אָמְרוּ לוֹ תַּלְמִידָיו כַּמָה קַצְרָן הוּא זֶה. אָמַר לָהֶם כְּלוּם מְקַצֵר יוֹתֵר מִמֹּשֶׁה רַבֵּינוּ, דִּכְתִיב "אֵל נָא רְפָא נָא לָהּ". אָמַר רַב חִסְדָּא כֹּל הַמְבַקֵּשׁ רַחֲמִים עַל חֲבֵרוֹ אֵין צָרִיךְ לְהַזְכִּיר אֶת שְׁמוֹ. מִנָּלָן. מִמֹּשֶׁה רַבֵּינוּ, שֶׁנֶּאֱמַר "אֵל נָא רְפָא נָא לָהּ".

"וַיֹּאמֶר ה' אֶל מֹשֶׁה וְאָבִיהָ יָרֹק יָרַק בְּפָנֶיהָ הֲלֹא תִכָּלֵם שִׁבְעַת יָמִים". רַבִּי אָחָא בְּרַבִּי יֹאשִׁיָּה אוֹמֵר שְׁתֵּי נְזִיפוֹת נְזָפָהּ. אִלּוּ אָבִיהָ בָּשָׂר וָדָם נָזַף בָּהּ צְרִיכָה שֶׁתְּהֵא נִכְלֶמֶת שִׁבְעָה. אִי מָה אָבִיהָ בָּשָׂר וָדָם שִׁבְעָה, קַל וָחֹמֶר הַקָּדוֹשׁ בָּרוּךְ הוּא אַרְבָּעָה עָשָׂר. דַּיּוֹ לַבָּא מִן הַדִּין לִהְיוֹת כַּנִּדּוֹן, מָה אָבִיהָ בָּשָׂר וָדָם שִׁבְעָה אַף הַקָּדוֹשׁ בָּרוּךְ הוּא שִׁבְעָה.

שָׁנוּ רַבּוֹתֵינוּ נָגַח נָגַף נָשַׁךְ רָבַץ בָּעַט בִּרְשׁוּת הָרַבִּים מְשַׁלֵּם חֲצִי נֶזֶק. בִּרְשׁוּת הַנִּזָּק, מְשַׁלֵּם נֶזֶק שָׁלֵם דִּבְרֵי רַבִּי טַרְפוֹן. וַחֲכָמִים אוֹמְרִים חֲצִי נֶזֶק. אָמַר לָהֶם רַבִּי טַרְפוֹן וּמָה אִם בַּמָקוֹם שֶׁהֵקֵל עַל הַשֵּׁן וְעַל הָרֶגֶל, בִּרְשׁוּת הָרַבִּים [שֶׁהוּא פָּטוּר], הֶחֱמִיר בַּקֶּרֶן, מָקוֹם שֶׁהֶחֱמִיר עֲלֵיהֶם, בִּרְשׁוּת הַנִּזָּק,  אֵינוֹ דִין שֶׁנַחְמִיר עָלֶיהָ בַּקֶּרֶן. אָמְרוּ לוֹ דַּיּוֹ לַבָּא מִן הַדִּין לִהְיוֹת כַּנִּדּוֹן, מַה בִּרְשׁוּת הָרַבִּים חֲצִי נֶזֶק אַף בִּרְשׁוּת הַנִּזָּק חֲצִי נֶזֶק. וְרַבִּי טַרְפוֹן לֵית לֵיהּ דַּיּוֹ, וְהָא דַּיּוֹ דְּאוֹרָיְתָא הוּא, דְּתַנְיָא מִדִּין קַל וָחֹמֶר כֵּיצַד, וַיֹּאמֶר ה' אֶל מֹשֶׁה וְאָבִיהָ יָרֹק יָרַק בְּפָנֶיהָ וְגוֹ' [קַל וָחֹמֶר לַשְּׁכִינָה אַרְבָּעָה עָשָׂר יוֹם, אֶלָּא דַּיּוֹ לַבָּא מִן הַדִּין לִהְיוֹת כַּנִּדּוֹן]. כֵּי לֵית לֵיהּ דַּיּוֹ הֵיכָא דְּמִיפְרָךְ קַל וָחֹמֶר, הֵיכָא דְּלֹא אִיפְרַךְ קַל וָחֹמֶר אִית לֵיהּ דַּיּוֹ,  רַבִּי טַרְפוֹן שִׁבְעָה לַשְּׁכִינָה לָא כְתִיבֵי אֶלָּא קַל וָחֹמֶר אַיְתֵי אַרְבָּסָר, אָתָא דַּיּוֹ אַפִּיק שִׁבְעָה וְאוּקִי שִׁבְעָה, חֲצִי נֶזֶק כְּתִיב בְּאוֹרָיְתָא וְאָתָא קַל וָחֹמֶר וְאַיְתִי חֲצִי נֶזֶק אַחֲרִינָא וְנַעֲשֶׂה נֶזֶק שָׁלֵם, אִי דְּרַשְׁתְּ דַּיּוֹ וְאַפְקֵיּהּ אִיפְרִיךְ לֵיהּ קַל וָחֹמֶר. וְרַבָּנָן שִׁבְעָה דִּשְׁכִינָה כְּתִיבֵי, דִּכְתִיב "תִּסָּגֵר שִׁבְעַת יָמִים". וְרַבִּי טַרְפוֹן, הַהִיא שִׁבְעָה תִסָּגֶר, דְּדָרְשִׁינָן דַּיּוֹ הוּא. וְרַבָּנָן, כְּתִיב קְרָא אַחֲרִינָא וַתִּסָּגֵר מִרְיָם מִחוּץ לַמַּחֲנֶה שִׁבְעַת יָמִים. וְרַבִּי טַרְפוֹן, הַהוּא דַּאֲפִלּוּ בְּעָלְמָא דָּרְשִׁינָן דַּיּוֹ, שֶׁלֹּא תֹאמַר הָכָא מִשּׁוּם כְּבוֹדוֹ שֶׁל מֹשֶׁה אֲבָל בְּעָלְמָא לָא, קָא מַשְׁמַע לָן.

"וַתִּסָּגֵר מִרְיָם". (כָּתוּב בְּרֶמֶז תקי"ח).

"וְהָעָם לֹא נָסַע". לְלַמֶּדְךָ שֶׁבְּמִדָּה שֶׁאָדָם מוֹדֵד מוֹדְדִין לוֹ, מִרְיָם הִמְתִּינָה לְמֹשֶׁה שָׁעָה אַחַת, שֶׁנֶּאֱמַר  "וַתֵּתַצַּב אֲח(וֹ)תוֹ מֵרָח(וֹ)ק", לְפִיכָךְ עִכֵּב לָהּ הַקָּדוֹשׁ בָּרוּךְ הוּא אָרוֹן וּשְׁכִינָה כֹּהֲנִים וּלְוִיִּים וְיִשְׂרְאֵלִים וְשִׁבְעָה עַנְנֵי כָּבוֹד, שֶׁנֶּאֱמַר "וְהָעָם לֹא נָסַע עַד הֵאָסֵף מִרְיָם". יוֹסֵף זָכָה בְּעַצְמוֹת אָבִיו וְאֵין בְּאֶחָיו גָּדוֹל מִמֶּנּוּ, (בראשית נ, ז) "וַיַּעַל יוֹסֵף לִקְבֹּר אֶת אָבִיו", מִי לָנוּ גָּדוֹל מִיּוֹסֵף שֶׁלֹּא נִתְעַסֵּק בּוֹ אֶלָּא מֹשֶׁה. מֹשֶׁה זָכָה בְּעַצְמוֹת יוֹסֵף וְאֵין בְּיִשְׂרָאֵל גָּדוֹל מִמֶּנּוּ, שֶׁנֶּאֱמַר (שמות יג, יט) "וַיִּקַּח מֹשֶׁה אֶת עַצְמוֹת יּוֹסֵף", מִי לָנוּ גָּדוֹל מִמֹּשֶׁה שֶׁלֹּא נִתְעַסֵּק בּוֹ אֶלָּא הַקָּדוֹשׁ בָּרוּךְ הוּא, שֶׁנֶּאֱמַר  "וַיִּקְבֹּר אֹתוֹ בַגַּי". רַבִּי יְהוּדָה אוֹמֵר אִלְמָלֵא מִקְרָא כָּתוּב אִי אֶפְשָׁר לְאָמְרוֹ, הֲרֵי הוּא אוֹמֵר (שם לב, מט) "עֲלֵה אֶל הַר הָעֲבָרִים הַזֶּה הַר נְבוֹ, זֶה נַחֲלַת בְּנֵי רְאוּבֵן, וְלֹא נִקְבַּר אֶלָּא בִּשְׂדֵה נַחֲלָתוֹ שֶׁל גָּד, שֶׁנֶּאֱמַר (דברים לג, כ-כא) "וּלְגָד אָמַר בָּרוּךְ מַרְחִיב גָּד וְגוֹ' וַיַּרְא רֵאשִׁית לוֹ" וְגוֹ', מְלַמֵּד שֶׁהָיָה מֹשֶׁה נָתוּן עַל יָדוֹ שֶׁל הַקָּדוֹשׁ בָּרוּךְ הוּא אַרְבָּעָה מִילִין מֵחֶלְקוֹ שֶׁל רְאוּבֵן לְחֶלְקוֹ שֶׁל גָּד וּמַלְאֲכֵי הַשָּׁרֵת מְקַלְּסִים לְפָנָיו וְאוֹמְרִ[ים] "צִדְקַת ה' עָשָׂה" וְגוֹ'. וְלֹא מֹשֶׁה בִּלְבַד, אֶלָּא כָּל הַצַּדִּיקִים הַקָּדוֹשׁ בָּרוּךְ הוּא אוֹסְפָן, שֶׁנֶּאֱמַר (ישעיה נח, ח) "וְהָלַךְ לְפָנֶיךָ צִדְקֶךָ כְּבוֹד ה' יַאַסְפֶךָ".

{pפסוק טזp}  "וְאַחַר נָסְעוּ הָעָם מֵחֲצֵרוֹת". וְכִי שְׁתֵּי חֲצֵרוֹת הָיוּ, שֶׁנָּסְעוּ מִזּוֹ וְחָנוּ בְּזוֹ, אֶלָּא כֵּיוַן שֶׁנָּסְעוּ יִשְׂרָאֵל לֹא הִסְפִּיקוּ לַהֲלֹךְ עַד שֶׁשָּׁמְעוּ שֶׁנִּצְטָרְעָה מִרְיָם, וְחָזְרוּ וְחָנוּ לַאֲחוֹרֵיהֶם, לְכָךְ נֶאֱמַר "וְאַחַר נָסְעוּ הָעָם" וְגוֹ'.

אֲמַר רַבִּי אַבָּהוּ כֵּיוַן שֶׁהֶחֱזִיקוּ בְּהֵמְתָּן לִסַּע מִיָּד שֶׁיָּצְאוּ לַדֶּרֶךְ הָפְכוּ פְּנֵיהֶן, סְבוּרִין שֶׁמָּא הֶעָנָן מַקְדִּים לִפְנֵיהֶן, וְלֹא מָצְאוּ אוֹתוֹ, לְמֹשֶׁה וְאַהֲרֹן וְלֹא מָצְאוּ אוֹתָן, מְבַקְּשִׁין אֶת הַבְּאֵר וְלֹא מָצְאוּ אוֹתוֹ, מִיָּד חָזְרוּ לַחֲצֵרוֹת, שֶׁנֶּאֱמַר  "מִקִּבְרוֹת הַתַּאֲוָה נָסְעוּ הָעָם חֲצֵרוֹת", לָמָּה, כְּדֵי שֶׁיֵּדְעוּ שֶׁבִּשְׁבִיל מִרְיָם לֹא קָדַם הֶעָנָן. אָמַר הַקָּדוֹשׁ בָּרוּךְ הוּא, בָּעוֹלָם הַזֶּה עַל יְדֵי שֶׁהֱיִיתֶם בְּטֵלִים מִדִּבְרֵי תּוֹרָה הֱיִיתֶם מְסִיחִים בִּבְנֵי אָדָם, אֲבָל לֶעָתִיד לָבוֹא אַתֶּם לְמֵדִים תּוֹרָה מִפִּי וַאֲנִי מַרְבֶּה לָכֶם שָׁלוֹם שֶׁנֶּאֱמַר (ישעיה נד, יג) "וְכָל בָּנַיִךְ לִמּוּדֵי ה'" וְגוֹ'.


@ פָּרָשַׁת שְׁלַח

~ פרק יג

{pפסוק א-בp}  "שְׁלַח לְךָ אֲנָשִׁים", כָּךְ דָּרַשׁ רַבִּי תַּנְחוּמָא בַּר אַבָּא, יְלַמְּדֶנּוּ רַבֵּנוּ מַהוּ לִפְרֹשׂ לַיָּם הַגָּדוֹל קֹדֶם לַשַּׁבָּת שְׁלוֹשָׁה יָמִים, כָּךְ שָׁנוּ רַבּוֹתֵינוּ, אֵין מַפְלִיגִין בִּסְפִינָה [לַיָּם הַגָּדוֹל שְׁלוֹשָׁה יָמִים קֹדֶם לַשַּׁבָּת] בִּזְמַן שֶׁהוּא רוֹצֶה לַהֲלֹךְ לְמָקוֹם רָחוֹק, אֲבָל אִם מְבַקֵּשׁ לִפְרֹשׂ כְּגוֹן מִצֹּר לְצִידוֹן מֻתָּר לוֹ לִפְרֹשׂ אֲפִלּוּ בְּעֶרֶב שַׁבָּת, שֶׁהַדָּבָר יָדוּעַ שֶׁהוּא יָכוֹל לֵילֵךְ מִבְּעוֹד יוֹם. וְאִם הָיָה שְׁלִיחַ מִצְוָה, מִצְוָה לוֹ לִפְרֹשׂ אֵיזֶה יוֹם שֶׁיִּרְצֶה. וְכֵן שָׁנִינוּ, שֶׁשְּׁלוּחֵי מִצְוָה פְּטוּרִים מִן הַסֻּכָּה, שֶׁאֵין לְךָ חָבִיב לִפְנֵי הַקָּדוֹשׁ בָּרוּךְ הוּא כְּשָׁלִיחַ שֶׁהוּא מִשְׁתַּלֵּחַ לַעֲשׂוֹת מִצְוָה, וְנוֹתֵן נַפְשׁוֹ לְהַצְלִיחַ בִּשְׁלִיחוּתוֹ, כְּאוֹתָן שְׁנַיִם שֶׁשָּׁלַח יְהוֹשֻׁעַ בֶּן נוּן, וּמִי הָיוּ פִּנְחָס וְכָלֵב. אֲבָל שְׁלוּחִים שֶׁשָּׁלַח מֹשֶׁה רְשָׁעִים הָיוּ, (שֶׁנֶּאֱמַר) [הֲוֵי] "שְׁלַח לְךָ אֲנָשִׁים".

זֶה שֶׁאָמַר הַכָּתוּב  "אֶשְׁתּוֹלְלוּ אַבִּירֵי לֵב נָמוּ שְׁנָתָם וְלֹא מָצְאוּ כָל אַנְשֵׁי חַיִל יְדֵיהֶם", "אֶשְׁתּוֹלְלוּ אַבִּירֵי לֵב", אֵלּוּ מֹשֶׁה וְאַהֲרֹן, אַחֲרֵי שֶׁשָּׁלְחוּ הַמְּרַגְּלִים וּבָאוּ וְאָמְרוּ לָשׁוֹן הָרַע עַל הָאָרֶץ וְלֹא הָיוּ יוֹדְעִין מַה לַעֲשׂוֹת, אֶלָּא אַף מֹשֶׁה וְאַהֲרֹן נִתְרַשְּׁלוּ בַּדָּבָר, מִיָּד עָמַד כָּלֵב וְהִשְׁתִּיק כָּל אוֹתָן הָאוּכְלוּסִין, שֶׁנֶּאֱמַר (להלן פסוק ל) "וַיַּהַס כָּלֵב" וְגוֹ', אָמַר הַקָּדוֹשׁ בָּרוּךְ הוּא לְמֹשֶׁה, טוֹבָה גְּדוֹלָה אֲנִי מַחֲזִיק לְכָלֵב, שֶׁנֶּאֱמַר (דברים א, לו) "זוּלָתִי כָּלֵב בֶּן יְפֻנֶּה" כוּ'.

רַבִּי אָחָא הַגָּדוֹל פָּתַח,  "יָבֵשׁ חָצִיר נָבֵל צִיץ וּדְבַר אֱלֹהֵינוּ יָקוּם לְעוֹלָם", מָשָׁל לְמָה הַדָּבָר דּוֹמֶה, לְמֶלֶךְ שֶׁהָיָה לוֹ אוֹהֵב וְהִתְנָה עִמּוֹ, וְאָמַר לוֹ בּוֹא לֵךְ עִמִּי וַאֲנִי נוֹתֵן לְךָ מַתָּנָה, הָלַךְ עִמּוֹ וּמֵת, אָמַר הַמֶּלֶךְ לִבְנוֹ אַף עַל פִּי שֶׁמֵּת אָבִיךָ אֵינִי חוֹזֵר בִּי בְּמַתָּנָה שֶׁאָמַרְתִּי לִתֵּן לוֹ, בּוֹא וְטֹל אוֹתָהּ. כָּךְ הַמֶּלֶךְ זֶה הַקָּדוֹשׁ בָּרוּךְ הוּא, וְהָאוֹהֵב זֶה אַבְרָהָם, שֶׁנֶּאֱמַר (שם מא, ח) "זֶרַע אַבְרָהָם אוֹהֲבִי", אָמַר לוֹ הַקָּדוֹשׁ בָּרוּךְ הוּא, בּוֹא לֵךְ עִמִּי, שֶׁנֶּאֱמַר (בראשית יב, א) "לֶךְ לְךָ מֵאַרְצְךָ", הִתְנָה עִמּוֹ שֶׁהוּא נוֹתֵן (לְךָ) [לוֹ] מַתָּנָה, שֶׁנֶּאֱמַר (שם יג, יז) "קוּם הִתְהַלֵּךְ בָּאָרֶץ לְאָרְכָּהּ וּלְרָחְבָּהּ כִּי לְךָ אֶתְּנֶנָּה", [מֵת אַבְרָהָם יִצְחָק וְיַעֲקֹב], אָמַר לוֹ הַקָּדוֹשׁ בָּרוּךְ הוּא לְמֹשֶׁה אַף עַל פִּי שֶׁהִתְנֵיתִי עִם הָאָבוֹת לִתֵּן לָהֶם אֶת הָאָרֶץ וּמֵתוּ, אֵינִי חוֹזֵר בִּי, אֶלָּא  "וּדְבַר אֱלֹהֵינוּ יָקוּם לְעוֹלָם".

"שְׁלַח לְךָ אֲנָשִׁים", זֶה שֶׁאָמַר הַכָּתוּב (משלי י, כו) "כַּחֹמֶץ לַשִּׁנַּיִם וְכֶעָשָׁן לַעֵינַיִם כֵּן הֶעָצֵל לְשֹׁלְחָיו", לְמָה הַדָּבָר דּוֹמֶה לְמֶלֶךְ שֶׁהָיָה לוֹ כֶּרֶם, כְּשֶׁהוּא רוֹאֶה שֶׁהַיַּיִן יָפֶה הוּא אוֹמֵר לָאֲרִיסִין הַכְנִיסוּהוּ לְבֵיתִי, וּכְשֶׁהוּא נַעֲשָׂה חֹמֶץ אוֹמֵר הַכְנִיסוּ הַחֹמֶץ לְבָתֵּיכֶם. אַף כָּךְ הַקָּדוֹשׁ בָּרוּךְ הוּא, כְּשֶׁרָאָה הַזְּקֵנִים [מַעֲשֵׂיהֶם] כְּשֵׁרִים אָמַר  "אֶסְפָה לִי" קָרָא אוֹתָן לִשְׁמוֹ, וּכְשֶׁרָאָה אֶת הַמְּרַגְּלִים שֶׁעֲתִידִין לַחֲטֹא קָרָא אוֹתָן לִשְׁמוֹ שֶׁל מֹשֶׁה, שֶׁנֶּאֱמַר "שְׁלַח לְךָ".

[זֶה שֶׁאָמַר הַכָּתוּב (משלי כו, ו) "מְקַצֶּה רַגְלַיִם חָמָס שֹׁתֶה שֹׁלֵחַ דְּבָרִים בְּיַד כְּסִיל", וְכִי כְּסִילִים הָיוּ הַמְּרַגְּלִים הֲלֹא כְּבָר נֶאֱמַר] שְׁלַח לְךָ אֲנָשִׁים וְכָל מָקוֹם שֶׁכָּתוּב אֲנָשִׁים הֵן צַדִּיקִים, וְכֵן הוּא אוֹמֵר (ש"א יז, יב) "וְהָאִישׁ בִּימֵי שָׁאוּל זָקֵן בָּא בַאֲנָשִׁים", וְכֵן חַנָּה אוֹמֶרֶת  "וְנָתַתָּה לַאֲמָתְךָ זֶרַע אֲנָשִׁים", וּלְאֵלּוּ אַתָּה קוֹרֵא כְּסִילִים, אֶלָּא עַל שֶׁהוֹצִיאוּ דִּבָּה, שֶׁנֶּאֱמַר (משלי י, יח) "וּמוֹצִיא דִּבָּה הוּא כְסִיל", וְאַף עַל פִּי כֵן בְּנֵי אָדָם גְּדוֹלִים הָיוּ, וְעָשׂוּ עַצְמָם כְּסִילִים, וַעֲלֵיהֶם אָמַר מֹשֶׁה (דברים לב, כ) "כִּי דּוֹר תַּהְפֻּכֹת הֵמָּה" וְגוֹ', שֶׁנִּבְחֲרוּ מִכָּל יִשְׂרָאֵל עַל פִּי הַקָּדוֹשׁ בָּרוּךְ הוּא וְעַל פִּי מֹשֶׁה, שֶׁנֶּאֱמַר (שם א, כג) "וַיִּיטַב בְּעֵינַי הַדָּבָר וָאֶקַּח מִכֶּם שְׁנֵים עָשָׂר אֲנָשִׁים", מִכָּאן אַתָּה אוֹמֵר שֶׁהָיוּ צַדִּיקִים בְּעֵינֵי יִשְׂרָאֵל וּבְעֵינֵי מֹשֶׁה, וְאַף מֹשֶׁה לֹא רָצָה לְשַׁלְּחָם מִדַּעַת עַצְמוֹ עַד שֶׁנִּמְלַךְ בְּהַקָּדוֹשׁ בָּרוּךְ הוּא עַל כָּל אֶחָד וְאֶחָד, [וְאָמַר] פְּלוֹנִי מִשֵּׁבֶט פְּלוֹנִי רָאוּי הוּא, וְאָמַר לוֹ הַקָּדוֹשׁ בָּרוּךְ הוּא רְאוּיִּין הֵן, שֶׁנֶּאֱמַר  "וַיִּשְׁלַח אֹתָם מֹשֶׁה מִמִּדְבַּר פָּארָן עַל פִּי ה'", וְאַחַר כָּךְ לְסוֹף אֲרְבָּעִים יוֹם נֶהֶפְכוּ וְעָשׂוּ כָּל אוֹתָהּ צָרָה וְהֵן גָּרְמוּ לְאוֹתוֹ הַדּוֹר שֶׁלָּקוּ, לְכָךְ נֶאֱמַר "שְׁלַח לְךָ".

זֶה שֶׁאָמַר הַכָּתוּב (ישעיה מד, יח) "לֹא יָדְעוּ וְלֹא יָבִינוּ (בַּחֲשֵׁכָה יִתְהַלָּכוּ) כִּי טַח מֵרְאוֹת עֵינֵיהֶם", מָה רָאָה לוֹמַר אַחַר מַעֲשֵׂה מִרְיָם שְׁלַח לְךָ, אֶלָּא שֶׁהָיָה צָפוּי לִפְנֵי הַקָּדוֹשׁ בָּרוּךְ הוּא שֶׁהֵם בָּאִים וְאוֹמְרִים לָשׁוֹן הָרַע עַל הָאָרֶץ, אָמַר הַקָּדוֹשׁ בָּרוּךְ הוּא שֶׁלֹּא יֹאמְרוּ לֹא הָיִינוּ יוֹדְעִין עוֹנְשׁוֹ שֶׁל לָשׁוֹן הָרַע מַהוּ, לְפִיכָךְ סָמַךְ הָעִנְיָן זֶה לַזֶּה, לְפִי שֶׁדִּבְּרָה מִרְיָם בְּאָחִיהָ לָקְתָה בְּצָרַעַת, כְּדֵי שֶׁיְּהוּ הַכֹּל יוֹדְעִין עוֹנְשׁוֹ שֶׁל לָשׁוֹן הָרַע. שֶׁנֶּאֱמַר  "וְאַחַר נָסְעוּ הָעָם מֵחֲצֵרוֹת" וְגוֹ',  אַחַר שֶׁרָאוּ (לוֹמַר) [חֹמֶר] לָשׁוֹן הָרַע וְהָיוּ מִסְתַּכְּלִין בְּמַעֲשֵׂה מִרְיָם אַף עַל פִּי כֵן לֹא רָצוּ לִלְמֹד, לְכָךְ נֶאֱמַר "לֹא יָדְעוּ וְלֹא יָבִינוּ", לְכָךְ כָּתַב שִׁלּוּחַ מְרַגְּלִים אַחַר מַעֲשֵׂה מִרְיָם.

דָּבָר אַחֵר "שְׁלַח לְךָ", אַף עַל פִּי שֶׁאָמַר הַקָּדוֹשׁ בָּרוּךְ הוּא לְמֹשֶׁה שְׁלַח לְךָ, לֹא הָיָה מִן הַקָּדוֹשׁ בָּרוּךְ הוּא שֶׁיֵּלְכוּ, לָמָּה, שֶׁכְּבָר אָמַר לָהֶם הַקָּדוֹשׁ בָּרוּךְ הוּא שִׁבְחָהּ שֶׁל אֶרֶץ יִשְׂרָאֵל, שֶׁנֶּאֱמַר (דברים ח, ז) "כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה", וְכֵן הוּא אוֹמֵר (שם יא, י) "כִּי הָאָרֶץ אֲשֶׁר אַתָּה בָא שָׁמָּה לְרִשְׁתָּהּ" וְגוֹ', וְעַד שֶׁהֵם בְּמִצְרַיִם אָמַר לָהֶם  "וָאֵרֵד לְהַצִּילוֹ מִיַּד מִצְרַיִם" וְגוֹ', וּמַהוּ שְׁלַח לְךָ, אֶלָּא הֵם בִּקְּשׁוּ הַדְּבָרִים הַלָּלוּ, שֶׁבְּשָׁעָה שֶׁהִגִּיעוּ לַתְּחוּמִים אָמַר לָהֶם מֹשֶׁה, (דברים א, כא) "רְאֵה נָתַן ה' אֱלֹהֶיךָ לְפָנֶיךָ אֶת הָאָרֶץ",  בְּאוֹתָהּ שָׁעָה נִתְקָרְבוּ יִשְׂרָאֵל אֵצֶל מֹשֶׁה שֶׁנֶּאֱמַר (שם, כב) "וַתִּקְרְבוּן אֵלַי כֻּלְּכֶם". זֶה שֶׁאָמַר הַכָּתוּב (נחמיה ט, יז) "וַיְמָאֲנוּ לִשְׁמֹעַ וְלֹא זָכְרוּ נִפְלְאֹתֶיךָ", וְאוֹמֵר  "וַאֲרוֹן בְּרִית ה' נוֹסֵעַ לִפְנֵיהֶם", אֶלָּא אָמְרוּ (דברים א, כב) "נִשְׁלְחָה אֲנָשִׁים לְפָנֵינוּ", שֶׁלֹּא הֶאֱמִינוּ בְּתוֹרָתוֹ. וְכֵן אוֹמֵר דָּוִד  "לֹא הֶאֱמִינוּ (בְּתוֹרָתוֹ) [בֵּאלֹהִים]. אָמַר רַבִּי יְהוֹשֻׁעַ, לְמָה הָיוּ דּוֹמִין, לְמֶלֶךְ שֶׁזִּימֵן לִבְנוֹ אִשָּׁה נָאָה בַּת טוֹבִים וַעֲשִׁירָה, אָמַר לוֹ הַמֶּלֶךְ, זִמַּנְתִּי לְךָ אִשָּׁה בַּת טוֹבִים וַעֲשִׁירָה אֵין כְּמוֹתָהּ בָּעוֹלָם, אָמַר לוֹ הַבֵּן, אֵלֵךְ וְאֶרְאֶה אוֹתָהּ שֶׁלֹּא הָיָה מַאֲמִין לְאָבִיו מִיָּד הֻקְשָׁה הַדָּבָר וְהֵרַע לְאָבִיו, אָמַר אָבִיו, מָה אֶעֱשֶׂה אִם אוֹמַר לוֹ אֵינִי מַרְאֶה אוֹתָהּ לְךָ עַכְשָׁיו הוּא אוֹמֵר כְּעוּרָה הִיא לְפִיכָךְ לֹא רָצָה לְהַרְאוֹתָהּ, לְסוֹף אָמַר לוֹ, רְאֵה אוֹתָהּ וְתֵדַע שֶׁלֹּא כִּחַשְׁתִּי לְךָ, וּבִשְׁבִיל שֶׁלֹּא הֶאֱמַנְתָּ לִי קוֹנֵס אֲנִי שֶׁאֵין אַתָּה רוֹאֶה אוֹתָהּ בְּבֵיתְךָ אֶלָּא לְבִנְךָ אֲנִי נוֹתְנָהּ, וְכָךְ הַקָּדוֹשׁ בָּרוּךְ הוּא אָמַר לְיִשְׂרָאֵל, טוֹבָה הִיא, וְלֹא הֶאֱמִינוּ אֶלָּא אָמְרוּ "נִשְׁלְחָה אֲנָשִׁים", אָמַר הַקָּדוֹשׁ בָּרוּךְ הוּא אִם מְעַכֵּב אֲנִי עֲלֵיהֶם הֵם אוֹמְרִים לְפִי שֶׁאֵינָהּ טוֹבָה לֹא הֶרְאָה, אֶלָּא יִרְאוּ אוֹתָהּ, וּבִשְׁבוּעָה שֶׁאֵין אֶחָד מֵהֶם נִכְנָס לְתוֹכָהּ, שֶׁנֶּאֱמַר (להלן יד, כג) "אִם יִרְאוּ אֶת הָאָרֶץ" אֶלָּא לִבְנֵיהֶם אֲנִי נוֹתְנָהּ.

כֵּיוָן שֶׁאָמְרוּ לְמֹשֶׁה (דברים א, כב) "נִשְׁלְחָה אֲנָשִׁים" הִתְחִיל מֹשֶׁה עוֹמֵד וְתוֹהֶה, אָמַר [אִי] אֶפְשָׁר לִי לַעֲשׂוֹת דָּבָר עַד שֶׁאֶמָּלֵךְ בְּהַקָּדוֹשׁ בָּרוּךְ הוּא, הָלַךְ וְנִמְלַךְ וְאָמַר לוֹ כָּךְ וְכָךְ מְבַקְּשִׁין בָּנֶיךָ, אָמַר לוֹ הַקָּדוֹשׁ בָּרוּךְ הוּא הָא אֵין זֶה תְּחִלָּה לָהֶם, עַד שֶׁהָיוּ בְּמִצְרַיִם הִלְעִיגוּ לִי, שֶׁנֶּאֱמַר  "זוֹ לַעְגָּם בְּאֶרֶץ מִצְרָיִם", לְמוּדִים הֵן בְּכָךְ, אֲנִי אֵינִי צָרִיךְ שֶׁנֶּאֱמַר (דניאל ב, כב) "יָדַע מָה בַחֲשׁוֹכָא", אֶלָּא אִם בִּקַּשְׁתָּ שְׁלַח לְךָ לְעַצְמְךָ, שֶׁנֶּאֱמַר "שְׁלַח לְךָ".

אָמְרוּ יִשְׂרָאֵל, מֹשֶׁה רַבֵּנוּ, (דברים א, כב) "נִשְׁלְחָה אֲנָשִׁים לְפָנֵינוּ", אָמַר לָהֶם, לָמָּה, אָמְרוּ לוֹ, שֶׁכְּבָר הִבְטִיחָנוּ הַקָּדוֹשׁ בָּרוּךְ הוּא וְאָמַר לָנוּ שֶׁאָנוּ נִכְנָסִים לְאֶרֶץ כְּנַעַן וְיוֹרְשִׁין כָּל טוּב, שֶׁנֶּאֱמַר (שם ו, יא) "וּבָתִּים מְלֵאִים כָּל טוּב", וַהֲרֵי שָׁמְעוּ שֶׁאָנוּ נִכְנָסִים, וְהֵם עוֹשִׂין בָּהֶן בָּתֵּי מַטְמוֹנִיּוֹת, שֶׁאִם מַטְמִינִים הֵן אֶת מָמוֹנָם וְאָנוּ נִכְנָסִין וְלֹא נִמְצָא כְּלוּם נִמְצָא דְּבָרוֹ שֶׁל הַקָּדוֹשׁ בָּרוּךְ הוּא בָּטֵל, אֶלָּא יֵלְכוּ מְרַגְּלִים לְפָנֵינוּ וְיַרְאוּ לָנוּ אֶת הָאָרֶץ אֵין כְּתִיב כָּאן, אֶלָּא  "וְיַחְפְּרוּ לָנוּ", יֵלְכוּ וְיַעַמְדוּ עַל מַה שֶּׁחָפְרוּ בָּאָרֶץ, כֵּיוָן שֶׁשָּׁמַע כֵּן נִלְכַּד בְּיָדָן, שֶׁנֶּאֱמַר (שם, כג) "וַיִּיטַב בְּעֵינַי הַדָּבָר". זֶהוּ שֶׁאָמַר הַכָּתוּב  "וְיָשִׂימוּ בֵאלֹהִים כִּסְלָם", רַבִּי יְהוּדָה וְרַבִּי נֶחֶמְיָה, אֶחָד מֵהֶן אוֹמֵר מַהוּ "כִּסְלָם" מַחֲשַׁבְתָּם, שֶׁנֶּאֱמַר (ויקרא ג, ד) "אֲשֶׁר עַל הַכְּסָלִים", וְרַבּוֹתֵינוּ אָמְרוּ  טִפְּשׁוּתָן, שֶׁנֶּאֱמַר (קהלת ד, ה) "הַכְּסִיל חוֹבֵק אֶת יָדָיו". (וְאֶחָד הָיָה) [ר"א] אוֹמֵר בִּטְחוֹנָן, שֶׁנֶּאֱמַר  "אִם שַׂמְתִּי זָהָב כִּסְלִי". (תהלים שם, ח) "וְלֹא יִהְיוּ כַּאֲבוֹתָם", רַבִּי יְהוּדָה אוֹמֵר, כְּאָדָם הָרִאשׁוֹן שֶׁאָכַל אֶת פְּרִי הָאִילָן וְנִטְרַד מִן הַגָּן, שֶׁנֶּאֱמַר (בראשית ג, כד) "וַיְגָרֶשׁ אֶת הָאָדָם", וְאֵלּוּ שֶׁעָבְרוּ עַל כַּמָּה מִצְווֹת אֲנִי מַאֲרִיךְ רוּחִי לָהֶם.  וְרַבִּי נֶחֶמְיָה אָמַר "וְלֹא יִהְיוּ כַּאֲבוֹתָם" כְּאַבְרָהָם, עַל יְדֵי שֶׁאָמַר לְפָנַי (שם טו, ח) "בַּמָה אֵדַע כִּי אִירָשֶׁנָּה" לֹא הֶאֱרַכְתִּי רוּחִי, אֶלָּא מִיָּד אָמַרְתִּי לוֹ  "יָדוֹעַ תֵּדַע כִּי גֵּר יִהְיֶה זַרְעֲךָ", וְאֵלּוּ שֶׁעָבְרוּ עַל כַּמָּה מִצְווֹת וַאֲנִי מַאֲרִיךְ רוּחִי עִמָּהֶם,  וְרַבּוֹתֵינוּ אָמְרוּ "וְלֹא יִהְיוּ כַּאֲבוֹתָם דּוֹר סוֹרֵר וּמֹרֶה", וּמִי הָיוּ אֵלּוּ שֵׁבֶט אֶפְרַיִם, שֶׁנֶּאֱמַר (תהלים שם, ט) "בְּנֵי אֶפְרַיִם נוֹשְׁקֵי רוֹמֵי קָשֶׁת". דָּבָר אַחֵר, אֵינִי מַשְׁוֶה אוֹתָם לַאֲבוֹתָם, שֶׁאֲבוֹתָם אָמַרְתִּי לָהֶם  "וָאֵרֵד לְהַצִּילוֹ מִיָּד מִצְרַיִם" וְגוֹ' וְלֹא נָתַתִּי אוֹתָהּ לָהֶם אֶלָּא גָּזַרְתִּי עֲלֵיהֶם מִיתָה בַּמִּדְבָּר עַל יְדֵי שֶׁהִכְעִיסוּ אוֹתִי, שֶׁנֶּאֱמַר (להלן יד, לה) בַּמִּדְבָּר הַזֶּה יִתַּמּוּ וְשָׁם יָמֻתוּ", אֲבָל אֵלּוּ אָמַרְתִּי לָהֶם שֶׁאֲנִי מַכְנִיסָם לָאָרֶץ, שֶׁנֶּאֱמַר (דברים א, לט) "וּבְנֵיהֶם אֲשֶׁר לֹא יָדְעוּ הַיּוֹם טוֹב וָרָע" קִיַּמְתִּי דְּבָרִי,  "דּוֹר לֹא הֵכִין לִבּוֹ וְלֹא נֶאֶמְנָה אֶת אֵל רוּחוֹ", אֶלָּא אָמְרוּ (דברים א, כב) "נִשְׁלְחָה אֲנָשִׁים לְפָנֵינוּ" וְגוֹ'.

"שְׁלַח לְךָ אֲנָשִׁים", אָמַר רֵישׁ לָקִישׁ, שְׁלַח לְךָ מִדַּעְתְּךָ, וְכִי אָדָם בּוֹרֵר חֵלֶק רַע לְעַצְמוֹ, וְהַיְינוּ דִּכְתִיב (דברים א, כג) "וַיִּיטַב בְּעֵינַי הַדָּבָר", [בְּעֵינַי] וְלֹא בְּעֵינֵי הַמָּקוֹם. (שם, כב) "וְיַחְפְּרוּ לָנוּ אֶת הָאָרֶץ", לֹא נִתְכַּוְּנוּ אֶלָּא לְבָשְׁתָּהּ שֶׁל אֶרֶץ יִשְׂרָאֵל, כְּתִיב הָכָא "וְיַחְפְּרוּ לָנוּ", וּכְתִיב  "וְחָפְרָה הַלְּבָנָה" וְגוֹ'.

"וְיָתֻרוּ אֶת אֶרֶץ כְּנַעַן", אָמַר רַבִּי בֶּרֶכְיָה בְּשֵׁם רַבִּי סִימַאי, מָה רָאָה כְּנַעַן לְהִזָּכֵר כָּאן, אֶלָּא אָמַר לְיִשְׂרָאֵל (דברים ט, ה) "לֹא בְּצִדְקָתְךָ וּבְיֹשֶׁר לְבָבְךָ וְגוֹ' כִּי בְרִשְׁעַת הַגּוֹיִם הָאֵלֶּה", אָמַר הַקָּדוֹשׁ בָּרוּךְ הוּא  "עֲווֹנוֹתָיו יִלְכְּדֻנוֹ אֶת הָרָשָׁע", וְאֵין רָשָׁע אֶלָּא שִׁבְעָה עֲמָמִים, שֶׁנֶּאֱמַר "כִּי בְרִשְׁעַת הַגּוֹיִם הָאֵלֶּה", רָאָה הַקָּדוֹשׁ בָּרוּךְ הוּא שֶׁאֵין לְיִשְׂרָאֵל זְכוּת שֶׁיִּכָּנְסוּ לָאָרֶץ, נִזְכַּר לְיִצְחָק שֶנּוֹלַד לְאַבְרָהָם בֶּן מֵאָה שָׁנָה, וְשָׂרָה בַּת תִּשְׁעִים שָׁנָה, וּכְנַעַן "כ'" עֶשְׂרִים, "נ'" חֲמִשִּׁים,  ע' שִׁבְעִים, נ' חֲמִשִּׁים, הֲרֵי מֵאָה וְתִשְׁעִים שָׁנָה.

{pפסוק גp}  "וַיִּשְׁלַח אֹתָם מֹשֶׁה", אָמַר לָהֶם לֹא תִּכָּנְסוּ כְּגַנָּבִים, וְאִם יֹאמְרוּ לָכֶם עַל מָה בָּאתֶם עָלֵינוּ, תֹּאמְרוּ לָהֶם עַל חָמֵשׁ תְּאֵנִים וְעַל חֲמִשָׁה רִמּוֹנִים וְעַל אֶשְׁכּוֹל אֶחָד שֶׁל עֲנָבִים, אִם יֹאמְרוּ לָכֶם שֶׁמָּא לַעֲקֹר אִילָנֵי עֲבוֹדָה זָרָה וְלָקֹץ אֲשֵׁרָה בָּאתֶם עָלֵינוּ, תֹּאמְרוּ לָהֶן לָאו, נִכְנְסוּ כִּשְׁלוּחִים, וְיָצְאוּ כַּחֲמוֹרִים, הִגִּיעוּ לְחֶבְרוֹן נָטְלוּ מִשָּׁם חָמֵשׁ תְּאֵנִים וְחֲמִשָׁה רִמּוֹנִים וְאֶשְׁכּוֹל אֶחָד שֶׁל עֲנָבִים, צָוַח בָּהֶם תַּלְמַי צְוָחָה אַחַת וְנָפְלוּ עַל פְּנֵיהֶם אַרְצָה, הִתְחִילוּ מְנַפְּחִים בְּפִיהֶם וּמְנַשְּׁבִים בְּאַפָּם עַד שֶׁנִּתְיַשְּׁבָה דַּעְתָּם עֲלֵיהֶם, אַחַר כָּךְ אָמְרוּ לָהֶם עַל מָה בָּאתֶם (עֲלֵיהֶם) [עָלֵינוּ, שֶׁמָּא לְהַכְרִית אִילָנוֹת וַאֲשֵׁרָה שֶׁל עֲבוֹדָה זָרָה בָּאתֶם עָלֵינוּ] וַהֲלֹא כָּל הָעוֹלָם כֻּלּוֹ שֶׁל אֱלֹהֵיכֶם הוּא וּלְמִי שֶׁהוּא רוֹצֶה נוֹתְנוֹ, [אָמְרוּ לָהֶם לָאו], שִׁגְּרוּם בְּשָׁלוֹם וְלֹא הֲרָגוּם, וּבִשְׂכַר זֶה שִׁיֵּר מֵהֶם הַקָּדוֹשׁ בָּרוּךְ הוּא עַד גָּלוּת הַבַּיִת הָאַחֲרוֹן, וְיֵשׁ אוֹמְרִים עַד אוֹתָהּ שָׁעָה, כֵּיוָן שֶׁשָּׁמַע מֹשֶׁה שֶׁבָּאוּ מְרַגְּלִים נִכְנַס וְיָשַׁב בְּבֵית הַמִּדְרָשׁ הַגָּדוֹל שֶׁלּוֹ וְכָל יִשְׂרָאֵל יוֹשְׁבִין לְפָנָיו שְׁנֵים עָשָׂר מִיל וּלְכָל צַד שָׁמְעוּ יִשְׂרָאֵל אֶת קוֹלוֹ עַד תְּחוּם שְׁנֵים עָשָׂר מִיל, וְכֵיוָן שֶׁבָּאוּ מְרַגְּלִים פִּנּוּ לָהֶם מָקוֹם וְיָשְׁבוּ בֵּינוֹתָם, אָמַר לָהֶם מִפְּנֵי מָה אַתֶּם יוֹשְׁבִים אִמְרוּ מַה שֶּׁבְּיֶדְכֶם, מִיָּד פָּתְחוּ וְאָמְרוּ (להלן פסוק לב-לג) "הָאָרֶץ אֲשֶׁר עָבַרְנוּ בָהּ לָתוּר אֹתָהּ אֶרֶץ אֹכֶלֶת יוֹשְׁבֶיהָ הִיא וְגוֹ' וְשָׁם רָאִינוּ אֶת הַנְּפִילִים". מֵעִיד אֲנִי עָלַי שָׁמַיִם וָאָרֶץ שֶׁלֹּא הָיְתָה בְּדַעְתּוֹ שֶׁל הַקָּדוֹשׁ בָּרוּךְ הוּא לְהָמִית עֲשָׂרָה נְשִׂיאֵי יִשְׂרָאֵל, אֶלָּא שֶׁרָצוּ אַחַר מֹשֶׁה וְאַהֲרֹן [לִרְגֹּם אוֹתָם בַּאֲבָנִים] עַד שֶׁנִּכְנְסוּ תַּחַת כַּנְפֵי הַשְּׁכִינָה.

{pפסוק ד-טוp}  "וְאֵלֶּה שְׁמוֹתָם לְמַטֵּה רְאוּבֵן", אָמַר רַבִּי יִצְחָק, דָּבָר זֶה מָסֹרֶת בְּיָדֵינוּ מֵאֲבוֹתֵינוּ מְרַגְּלִים עַל שֵׁם מַעֲשֵׂיהֶם נִקְרְאוּ, וְלֹא עָלָה בְּיָדֵינוּ אֶלָּא אֶחָד, סְתוּר בֶּן מִיכָאֵל שֶׁסָּתַר דְּבָרָיו שֶׁל הַקָּדוֹשׁ בָּרוּךְ הוּא, [מִיכָאֵל] שֶׁעָשָׂה עַצְמוֹ מָךְ. אָמַר רַבִּי יוֹחָנָן, אַף אָנוּ נֹאמַר, נַחְבִּי בֶּן וָפְסִי, שֶׁהֶחְבִּיא דְּבָרָיו שֶׁל הַקָּדוֹשׁ בָּרוּךְ הוּא, [וָפְסִי] שֶׁפָּסַע עַל מִדּוֹתָיו שֶׁל הַקָּדוֹשׁ בָּרוּךְ הוּא.

"לְמַטֵּה יְהוּדָה כָּלֵב בֶּן יְפֻנֶּה", כְּתִיב (יהושע טו, יז) "וְיִלְכְּדָהּ עָתְנִיאֵל בֶּן קְנַז אֲחִי כָלֵב", וּכְתִיב "כָּלֵב בֶּן יְפֻנֶּה", אַמַּאי קָרִי לֵיהּ בֶּן יְפֻנֶּה, שֶׁפִּנָּה עַצְמוֹ מֵעֲצַת מְרַגְּלִים. וְאַכַּתִּי בֶּן קְנָז הוּא, וְהָכְּתִיב  "וְכָלֵב בֶּן חֶצְרוֹן", וְאַמַּאי קָרִי לֵיהּ "בֶּן קְנַז אֲחִי כָלֵב", אֲחוֹהִי דְּכָלֵב מִן אִמֵּיהּ דַּהֲוָה לֵיהּ כָּלֵב חוֹרְגֵיהּ דִּקְנָז, דַּיְקָא נַמִּי דִּכְתִיב (להלן לב, יב) "כָלֵב בֶּן יְפֻנֶּה הַקְּנִזִי" וְלֹא בֶּן קְנָז.

{pפסוק טזp}  "וַיִּקְרָא מֹשֶׁה לְהוֹשֵׁעַ בִּן נוּן יְהוֹשֻׁעַ", מֹשֶׁה בִּקֵּשׁ עָלָיו רַחֲמִים, אָמַר לוֹ יָה יוֹשִׁיעֲךָ מֵעֲצַת מְרַגְּלִים.

וּמָה רָאָה מֹשֶׁה לְהוֹסִיף עַל שְׁמוֹ שֶׁל הוֹשֵׁעַ יוֹ"ד, אֶלָּא כָּלֵב נָטַל שְׂכָרוֹ מִן הָאָרֶץ שֶׁנֶּאֱמַר (יהושע יד, ט) "אִם לֹא הָאָרֶץ אֲשֶׁר דָּרְכָה רַגְלְךָ בָּהּ לְךָ תִהְיֶה", וִיהוֹשֻׁעַ נָטַל שְׂכַר עֲשָׂרָה מְרַגְּלִים שֶׁנִּתְוַסֵּף שְׁמוֹ יוֹ"ד עֲשָׂרָה. לְפִי שֶׁהוֹסִיף מִצְווֹת וּמַעֲשִׂים טוֹבִים הוֹסִיפוּ לוֹ עַל שְׁמוֹ.

{pפסוק יז-כp}  "עֲלוּ זֶה בַּנֶּגֶב", וְלָמָּה בַּנֶּגֶב, שֶׁכֵּן הַתַּגָּרִין עוֹשִׂין מַרְאִין אֶת הַפְּסֹלֶת תְּחִלָּה, וְאַחַר כָּךְ מַרְאִין אֶת הַשֶּׁבַח. וּרְאִיתֶם אֶת הָאָרֶץ מַה הִיא, שָׁלֹשׁ פְּעָמִים אָמַר לָהֶם יֵשׁ אֶרֶץ מְגַדֶּלֶת גִּבּוֹרִים וְיֵשׁ מְגַדֶּלֶת חַלָּשִׁים, וְיֵשׁ מְגַדֶּלֶת אוּכְלוּסִין וְיֵשׁ מְמַעֶטֶּת אוּכְלוּסִין, כָּךְ פְּקָדָן וְאֶת הָעָם הַיֹּשֵׁב עָלֶיהָ הֶחָזָק הוּא הֲרָפֶה הַמְעַט הוּא אִם רָב, וּמָה הָאָרֶץ הַשְּׁמֵנָה הִיא אִם רָזָה, וּמִנַּיִן אַתֶּם יוֹדְעִים כֹּחָן, אִם בְּמַחֲנַיִם הֵם שְׁרוּיִם הֵם גִּבּוֹרִים וּבוֹטְחִין עַל כֹּחָם, וְאִם בְּמִבְצָרִים חַלָּשִׁים הֵם וְלִבָּם רַךְ, וּמָה הָאָרֶץ הַשְּׁמֵנָה הִיא אִם פֵּרוֹתֶיהָ קַלִּים אוֹ שְׁמֵנִים,  אָמַר לָהֶם הִסְתַּכְּלוּ בַּאֲבָנִים וּבִצְרוֹרוֹת שֶׁלָּהּ, אִם שֶׁל צוּנְּמָא הֵם הֵם שְׁמֵנִים, וְאִם שֶׁל חַרְסִית הֵם, הֵם רָזִים. וְהַיָּמִים יְמֵי בִּכּוּרֵי עֲנָבִים, מִכָּאן אַתָּה לָמֵד שֶׁאֵין תְּקוּפַת תַּמּוּז בְּלֹא תְּאֵנִים וַעֲנָבִים.

"הֲיֶשׁ בָּהּ עֵץ אִם אַיִן", אָמַר לָהֶם מֹשֶׁה רְאוּ אִם אִיּוֹב קַיָּם שֶׁשְּׁנוֹתָיו דּוֹמִין לְעֵץ, וּמֵגֵן עַל דּוֹרוֹ כָּעֵץ.

{pפסוק כאp} {rרמז תשמגr}  "וַיַּעֲלוּ וַיָּתֻרוּ אֶת הָאָרֶץ", כֵּיצַד כְּשֶׁהָיוּ נִכְנָסִין לָעִיר, וְהַדֶּבֶר הָיָה נוֹגֵף אֶת הַגְּדוֹלִים, וְהָיוּ בְּנֵי הָעִיר מִתְעַסְּקִין בִּקְבוּרָתָם, וְהָיוּ נִכְנָסִים וּבְרִיָּה לֹא הָיָה רוֹאֶה אוֹתָם, לְכָךְ אָמְרוּ (להלן פסוק לב) "הָאָרֶץ אֲשֶׁר עָבַרְנוּ בָהּ לָתוּר אֹתָהּ אֶרֶץ אֹכֶלֶת יוֹשְׁבֶיהָ הִיא", בְּנִסִּים שֶׁהַקָּדוֹשׁ בָּרוּךְ הוּא עוֹשֶׂה לָהֶם הוֹצִיאוּ דִּבָּה.

{pפסוק כבp}  "וַיַּעֲלוּ בַנֶּגֶב וַיָּבֹא עַד חֶבְרוֹן", וַיָּבוֹאוּ מִבָּעִי לֵיהּ, אָמַר (רַב) [רָבָא], מְלַמֵּד שֶׁפֵּרֵשׁ כָּלֵב מֵעֲצַת מְרַגְּלִים וְהָלַךְ וְנִשְׁתַּטָח עַל קִבְרֵי אָבוֹת, וְאָמַר לָהֶם אֲבוֹתַי בַּקְּשׁוּ עָלַי רַחֲמִים שֶׁאֶנָּצֵל מֵעֲצַת מְרַגְּלִים. יְהוֹשֻׁעַ כְּבָר בִּקֵּשׁ מֹשֶׁה עָלָיו רַחֲמִים וְהַיְינוּ דִּכְתִיב  "וְעַבְדִּי כָלֵב עֵקֶב הָיְתָה רוּחַ אַחֶרֶת עִמּוֹ" וְגוֹ'. וְשָׁם אֲחִימָן, מְיֻמָּן שֶׁבְּאֶחָיו. שֵׁשַׁי, שֶׁמֵּשִׂים אֶת הָאָרֶץ כִּשְׁחִיתוֹת תַּלְמַי, שֶׁמֵּשִׂים אֶת הָאָרֶץ תְּלָמִים. תָּנָא אָמַר, אֲחִימָן, מָאן יֵיתֵי לְוָתִי. יְלִידֵי הָעֲנָק, שֶׁמַּעֲנִיקִים אֶת הַחַמָּה בְּקוֹמָתָם.

"וְחֶבְרוֹן שֶׁבַע שָׁנִים נִבְנְתָה", מַאי נִבְנְתָה אִלֵימָא נִבְנְתָה מַמָּשׁ,  אֶפְשָׁר אָדָם בּוֹנֶה בַּיִת לִבְנוֹ קָטָן קֹדֶם לִבְנוֹ גָּדוֹל, דִּכְתִיב (בראשית י, ו) "וּבְנֵי חָם כּוּשׁ וּמִצְרַיִם וּפוּט וּכְנָעַן", אֶלָּא שֶׁהָיְתָה מְבֻנָּה עַל אַחַת מִשִׁבְעָה בְּצֹעַן, וְאֵין לְךָ טְרָשִׁים בְּכָל אֶרֶץ יִשְׂרָאֵל כְּחֶבְרוֹן, מִשּׁוּם דְּקִבְרֵי בָּהּ שֹׁכְבֵי, וְאֵין לְךָ מְעֻלָּה בְּכָל הָאֲרָצוֹת יוֹתֵר מִמִּצְרַיִם, דִּכְתִיב  "כְּגַן ה' כְּאֶרֶץ מִצְרַיִם", וְאֵין לְךָ מְעֻלָּה בְּכָל אֶרֶץ מִצְרַיִם יוֹתֵר מִצֹּעַן, דְמְרַבֵּי בֵּיהּ מַלְכֵי, דִּכְתִיב (ישעיה ל, ד) "כִּי הָיוּ בְצֹעַן שָׂרָיו וּמַלְאָכָיו חָנֵס יַגִּיעוּ", וַאֲפִלּוּ הָכִי [חֶבְרוֹן] מְבֻנָּה עַל אַחַת מִשִּׁבְעָה בְּצֹעַן.

כְּתִיב (דברים יא, י) "כִּי הָאָרֶץ אֲשֶׁר אַתָּה בָא שָׁמָּה לְרִשְׁתָּהּ לֹא כְאֶרֶץ מִצְרַיִם הִיא", הֲרֵי זֶה הַפָּסוּק נֶאֱמַר לְיִשְׂרָאֵל בְּשָׁעָה שֶׁיָּצְאוּ מִמִּצְרַיִם, שֶׁהָיוּ אוֹמְרִים שֶׁמָּא לֹא נִכְנוֹס לְאֶרֶץ יָפָה כְּזֹאת, אָמַר לָהֶם הַמָּקוֹם "לֹא כְּאֶרֶץ מִצְרַיִם הִיא", מַגִּיד שֶׁאֶרֶץ יִשְׂרָאֵל מְשֻׁבַּחַת הֵימֶנָּה. [אַתָּה אוֹמֵר] בְּשֶׁבַח אֶרֶץ יִשְׂרָאֵל הַכָּתוּב מְדַבֵּר, אוֹ בְּשֶׁבַח אֶרֶץ מִצְרַיִם הַכָּתוּב מְדַבֵּר, תַּלְמוּד לוֹמַר "וְחֶבְרוֹן שֶׁבַע שָׁנִים נִבְנְתָה לִפְנֵי צֹעַן מִצְרָיִם", מֶה הָיָה מְקוֹם מַלְכוּת שֶׁל אֶרֶץ מִצְרַיִם צֹעַן, וְכֵן הוּא אוֹמֵר  "כִּי הָיוּ בְצֹעַן שָׂרָיו", מַה הָיְתָה פְּסֹלֶת שֶׁל אֶרֶץ יִשְׂרָאֵל חֶבְרוֹן, וַהֲלֹא דְּבָרִים קַל וָחֹמֶר, וּמָה אִם חֶבְרוֹן פְּסֹלֶת אֶרֶץ יִשְׂרָאֵל הֲרֵי הִיא מְשֻׁבַּחַת מִשִּׁבְחָהּ שֶׁל אֶרֶץ מִצְרַיִם  שֶׁמְּשֻׁבַּחַת מִכָּל הָאֲרָצוֹת, קַל וָחֹמֶר לְשִׁבְחָהּ שֶׁל אֶרֶץ יִשְׂרָאֵל. וְאִם תֹּאמַר מִי שֶׁבָּנָה זֶה לֹא בָּנָה זֶה, תַּלְמוּד לוֹמַר (בראשית י, ו) "וּבְנֵי חָם כּוּשׁ וּמִצְרַיִם וּפוּט וּכְנָעַן", חָם (לְפִי) שֶׁבָּנָה זוֹ בָּנָה אֶת זוֹ, אֶפְשָׁר שֶׁבָּנָה אֶת הַכָּעוּר וְאַחַר כָּךְ בָּנָה אֶת הַנָּאֶה, אֶלָּא בָּנָה אֶת הַנָּאֶה וְאַחַר כָּךְ בָּנָה אֶת הַכָּעוּר, מָשָׁל לְאָדָם שֶׁבָּנָה שְׁנֵי טְרַקְלִין אֶחָד נָאֶה וְאֶחָד כָּעוּר אֵינוֹ בּוֹנֶה אֶת הַכָּעוּר וְאַחַר כָּךְ הַנָּאֶה, אֶלָּא בּוֹנֶה אֶת הַנָּאֶה וְאַחַר כָּךְ אֶת הַכָּעוּר, שֶׁפְּסוּלְתּוֹ שֶׁל רִאשׁוֹן בּוֹנֶה בַּשֵּׁנִי, הָא לְפִי שֶׁחֶבְרוֹן מְשׁוּבַּחַת מִצֹּעַן מִמִּצְרַיִם לְפִיכָךְ נִבְנֵית תְּחִלָּה.

וְכֵן אַתָּה מוֹצֵא בְּדַרְכֵי הַמָּקוֹם, שֶׁכָּל מִי שֶׁחָבִיב מֵחֲבֵרוֹ הוּא קָדַם אֶת חֲבֵרוֹ, תּוֹרָה לְפִי שֶׁחֲבִיבָה מִכֹּל, נִבְרֵאת קֹדֶם לַכֹּל, שֶׁנֶּאֱמַר (משלי ח, כב) "ה' קָנָנִי רֵאשִׁית דַּרְכּוֹ". וְאוֹמֵר (שם, כג) "מֵעוֹלָם נִסַּכְתִּי מֵרֹאשׁ" וְגוֹ'. בֵּית הַמִּקְדָּשׁ לְפִי שֶׁחָבִיב מִכֹּל, נִבְרָא לִפְנֵי כֹּל. שֶׁנֶּאֱמַר  "כִּסֵּא כָבוֹד מָרוֹם מֵרִאשׁוֹן מְקוֹם מִקְדָּשֵׁנוּ". אֶרֶץ יִשְׂרָאֵל שֶׁחֲבִיבָה מִכֹּל נִבְרֵאת קֹדֶם לַכֹּל, שֶׁנֶּאֱמַר (משלי ח, כו) "עַד לֹא עָשָׂה אֶרֶץ וְחוּצוֹת וְרֹאשׁ עַפְרוֹת תֵּבֵל", "אֶרֶץ" אֵלּוּ שְׁאָר אֲרָצוֹת, "וְחוּצוֹת" אֵלּוּ מִדְבָּרוֹת "תֵּבֵל" זוֹ אֶרֶץ יִשְׂרָאֵל, רַבִּי שִׁמְעוֹן בֶּן יוֹחַאי אוֹמֵר, תֵּבֵל זוֹ אֶרֶץ יִשְׂרָאֵל", שֶׁנֶּאֱמַר  "מְשַׂחֶקֶת בְּתֵבֵל אַרְצוֹ", וְלָמָּה נִקְרָא שְׁמָהּ תֵּבֵל שֶׁהִיא מְתֻּבֶּלֶת בְּכָּל, שֶׁכָּל הָאֲרָצוֹת יֵשׁ בְּזוֹ מַה שֶּׁאֵין בְּזוֹ, אֲבָל אֶרֶץ יִשְׂרָאֵל אֵינָהּ חֲסֵרָה כְּלוּם, שֶׁנֶּאֱמַר (דברים ח, ט) "לֹא תֶחְסַר כֹּל בָּהּ", דָּבָר אַחֵר "תֵּבֵל" עַל שֵׁם תַּבְלִין שֶׁבְּתוֹכָהּ זוֹ תּוֹרָה, שֶׁנֶּאֱמַר (איכה ב, ט) "בַּגּוֹיִם אֵין תּוֹרָה", מִכָּאן שֶׁהַתּוֹרָה בְּאֶרֶץ יִשְׂרָאֵל.

וְכֵן אַתָּה מוֹצֵא בְּסַנְחֵרִיב כְּשֶׁבָּא לְפַתּוֹת אֶת יִשְׂרָאֵל, מָה אָמַר לָהֶם,  "עַד בּוֹאִי וְלָקַחְתִּי אֶתְכֶם אֶל אֶרֶץ כְּאַרְצְכֶם", אֶל אֶרֶץ יָפָה מֵאַרְצְכֶם אֵין כְּתִיב כָּאן, אֶלָּא "אֶל אֶרֶץ כְּאַרְצְכֶם", וַהֲלֹא דְּבָרִים קַל וָחֹמֶר אִם מִי שֶׁבָּא לוֹמַר שִׁבְחָהּ שֶׁל אַרְצוֹ לֹא אָמַר גְּנוּת עַל אֶרֶץ יִשְׂרָאֵל, קַל וָחֹמֶר לְשִׁבְחָהּ שֶׁל אֶרֶץ יִשְׂרָאֵל. רַבִּי שִׁמְעוֹן בֶּן יוֹחַאי אוֹמֵר, שׁוֹטֶה הָיָה זֶה שֶׁלֹּא הָיָה יוֹדֵעַ לְפַתּוֹת, מָשָׁל לְאָדָם שֶׁהָלַךְ לִשָּׂא אִשָּׁה אָמַר לָהּ [אָבִיךְ מֶלֶךְ וַאֲנִי מֶלֶךְ] אָבִיךְ עָשִׁיר וַאֲנִי עָשִׁיר אָבִיךְ מַאֲכִילֵךְ בָּשָׂר וְדָגִים וּמַשְׁקֵךְ יַיִן יָשָׁן, וַאֲנִי מַאֲכִילֵךְ בָּשָׂר וְדָגִים וּמַשְׁקֵךְ יַיִן יָשָׁן, אֵין זֶה פִּתּוּי, כֵּיצַד הוּא פִּתּוּי, אוֹמֵר לָהּ אָבִיךְ הֶדְיוֹט וַאֲנִי מֶלֶךְ, אָבִיךְ עָנִי וַאֲנִי עָשִׁיר, אָבִיךְ מַאֲכִילֵךְ יָרָק וְקִטְנִיּוֹת וַאֲנִי מַאֲכִילֵךְ בָּשָׂר וְדָגִים וּמַשְׁקֵךְ יַיִן יָשָׁן, אָבִיךְ מוֹלִיכֵךְ בָּרֶגֶל וַאֲנִי מוֹלִיכֵךְ בִּגְלוּדְקָא, וַהֲלֹא דְּבָרִים קַל וָחֹמֶר וּמָה אִם מִי שֶׁבָּא לוֹמַר שִׁבְחָהּ שֶׁל אַרְצוֹ לֹא אָמַר גְּנוּתָהּ שֶׁל אֶרֶץ יִשְׂרָאֵל, קַל וָחֹמֶר לְשִׁבְחָהּ שֶׁל אֶרֶץ יִשְׂרָאֵל. (מֵעַתָּה הֲרֵי הוּא) [כַּיּוֹצֵא בּוֹ] אוֹמֵר (דברים ג, ט) "צִידֹנִים יִקְרְאוּ לְחֶרְמוֹן שִּׂרְיֹן", וּבְמָקוֹם אַחַר הוּא אוֹמֵר (שם ד, מח) "עַד הַר שִׂיאֹן הוּא חֶרְמוֹן" שֶׁמָּצָא אַרְבַּע שֵׁמוֹת יֵשׁ לוֹ, וְכִי מַה צֹּרֶךְ לְבָאֵי עוֹלָם בְּכָךְ, אֶלָּא שֶׁהָיוּ אַרְבַּע מַלְכֻיּוֹת מִתְכַּחֲשׁוֹת זֹאת אוֹמֶרֶת יִקָּרֵא עַל שְׁמִי וְזֹאת אוֹמֶרֶת יִקָּרֵא עַל שְׁמִי, וַהֲלֹא דְּבָרִים קַל וָחֹמֶר וּמָה אִם פְּסֹלֶת אֶרֶץ יִשְׂרָאֵל  אַרְבַּע מַלְכֻיּוֹת מִתְכַּחֲשׁוֹת עָלֶיהָ, קַל וָחֹמֶר לְשִׁבְחָהּ שֶׁל אֶרֶץ יִשְׂרָאֵל. כַּיּוֹצֵא בַּדָּבָר אַתָּה אוֹמֵר (יהושע טו, מט) "וְדַנָּה וְקִרְיַת סַנָּה הִיא דְבִר", וּבְמָקוֹם אַחַר הוּא אוֹמֵר "וְשֵׁם דְּבִיר לְפָנִים קִרְיַת סֵפֶר", נִמְצֵאת קְרוּיָה אַרְבָּעָה שֵׁמוֹת, וְכִי מַה צוֹרֶךְ לְבָאֵי עוֹלָם בְּכָךְ, אֶלָּא שֶׁהָיוּ אַרְבַּע מַלְכֻיּוֹת מִתְכַּחֲשׁוֹת עָלֶיהָ זֹאת אוֹמֶרֶת תִּקָּרֵא עַל שְׁמִי, וְזֹאת אוֹמֶרֶת תִּקָּרֵא עַל שְׁמִי, וַהֲלֹא דְּבָרִים קַל וָחֹמֶר, וּמָה אִם פְּסֹלֶת עָרֵי יִשְׂרָאֵל [אַרְבַּע] מַלְכֻיּוֹת מִתְכַּחֲשׁוֹת עָלֶיהָ, קַל וָחֹמֶר לְשִׁבְחָהּ שֶׁל אֶרֶץ יִשְׂרָאֵל. כַּיּוֹצֵא בּוֹ אַתָּה אוֹמֵר  "עֲלֵה אֶל הַר הָעֲבָרִים הַזֶּה הַר נְבוֹ", וּבְמָקוֹם אַחֵר הוּא אוֹמֵר (שם ג, כז) "עֲלֵה רֹאשׁ הַפִּסְגָּה", נִמְצָא קָרוּי שְׁלֹשָׁה שֵׁמוֹת, וְכִי מַה צֹּרֶךְ לְבָאֵי הָעוֹלָם בְּכָךְ, אֶלָּא שֶׁהָיוּ שָׁלֹשׁ מַלְכֻיּוֹת מִתְכַּחֲשׁוֹת עָלָיו, קַל וָחֹמֶר לְשִׁבְחָהּ שֶׁל אֶרֶץ יִשְׂרָאֵל.

הֲרֵי הוּא אוֹמֵר  "וְאֶתֵּן לָךְ אֶרֶץ חֶמְדָּה נַחֲלַת צְבִי צִבְאוֹת גּוֹיִם", "אֶרֶץ חֶמְדָּה" אֶרֶץ שֶׁעֲשׂוּיָה חוּלָאוֹת חוּלָאוֹת לִמְלָכִים וּלְשִׁלְטוֹנִים, שֶׁכָּל מֶלֶךְ וְשִׁלְטוֹן שֶׁלֹּא קָנָה חוּלָאוֹת בְּאֶרֶץ יִשְׂרָאֵל לֹא עָשָׂה כְּלוּם, רַבִּי יְהוּדָה אוֹמֵר, וְכִי שְׁלֹשִׁים וְאֶחָד מְלָכִים שֶׁהָיוּ לְשֶׁעָבַר כֻּלָּם הָיוּ בְּאֶרֶץ, אֶלָּא כְּדֶרֶךְ שֶׁעוֹשִׂין בְּרוֹמִי עַכְשָׁיו שֶׁכָּל מֶלֶךְ שֶׁלֹּא קָנָה פַּלְטִיאוֹת [וְחוּלָאוֹת] בְּרוֹמִי אוֹמֵר לֹא עָשִׂיתִי כְּלוּם, כָּךְ כָּל מֶלֶךְ וְשִׁלְטוֹן שֶׁלֹּא קָנָה פַּלְטִיאוֹת וְחוּלָאוֹת בְּאֶרֶץ יִשְׂרָאֵל אוֹמֵר לֹא עָשִׂיתִי כְּלוּם. "נַחֲלַת צְבִי" מַה צְּבִי זֶה קַל בְּרַגְלָיו מִכָּל בְּהֵמָה וְחַיָּה, כָּךְ פֵּרוֹת אֶרֶץ יִשְׂרָאֵל קַלִּים לָבוֹא מִכָּל פֵּרוֹת שְׁאָר אֲרָצוֹת. דָּבָר אַחֵר מַה צְּבִי כְּשֶׁאַתָּה מַפְשִׁיטוֹ אֵין עוֹרוֹ מַחֲזִיק אֶת בְּשָׂרוֹ, כָּךְ אֶרֶץ יִשְׂרָאֵל אֵינָהּ מַחֲזֶקֶת אֶת פֵּרוֹתֶיהָ בְּשָׁעָה שֶׁיִּשְׂרָאֵל עוֹשִׂין אֶת הַתּוֹרָה, וּמַה צְּבִי זֶה קַל לֶאֱכֹל מִכָּל בְּהֵמָה וְחַיָּה, כָּךְ פֵּרוֹת אֶרֶץ יִשְׂרָאֵל קַלִּים לֶאֱכֹל מִכָּל הָאֲרָצוֹת, אִי קַלִּים יָכוֹל לֹא יְהוּ שְׁמֵנִים", תַּלְמוּד לוֹמַר (שמות ג, יז) "אֶרֶץ זָבַת חָלָב וּדְבָשׁ", שְׁמֵנִים כְּחָלָב וּמְתוּקִים כִּדְבַשׁ, וְכֵן הוּא אוֹמֵר (ישעיה ה, א) "אָשִׁירָה נָא לִידִידִי שִׁירַת דּוֹדִי לְכַרְמוֹ כֶּרֶם הָיָה לִידִידִי בְּקֶרֶן בֶּן שָׁמֶן", מַה שּׁוֹר זֶה אֵין בּוֹ גָּבוֹהַ מִקַּרְנָיו, כָּךְ אֶרֶץ יִּשְׂרָאֵל גְּבוֹהָה מִכָּל הָאֲרָצוֹת, אִי מַה שּׁוֹר זֶה אֵין בּוֹ פְּסוּל אֶלָּא מִקַּרְנָיו, כָּךְ אֶרֶץ יִּשְׂרָאֵל פְּסוּלָה מִכָּל הָאֲרָצוֹת, תַּלְמוּד לוֹמַר "בְּקֶרֶן בֶּן שָׁמֶן" שְׁמֵנָה הִיא אֶרֶץ יִשְׂרָאֵל. וּלְלַמֶּדְךָ שֶׁגָּבוֹהַּ מֵחֲבֵרוֹ מְשֻׁבָּח מֵחֲבֵרוֹ, אֶרֶץ יִשְׂרָאֵל לְפִי שֶׁגְּבוֹהָה מִכֹּל מְשֻׁבַּחַת מִכֹּל, שֶׁנֶּאֱמַר  "עָלֹה נַעֲלֶה וְיָרַשְׁנוּ אוֹתָהּ" וְגוֹ', (לעיל פסוק כא) "וַיַּעֲלוּ וַיָּתֻרוּ אֶת הָאָרֶץ", וַיַּעֲלוּ בַּנֶּגֶב, (בראשית מה, כה) "וַיַּעֲלוּ מִמִּצְרַיִם". בֵּית הַמִּקְדָּשׁ שֶׁגָּבוֹהַּ מִכֹּל מְשֻׁבָּח מִכֹּל, שֶׁנֶּאֱמַר (דברים יז, ח) "וְקַמְתָּ וְעָלִיתָ".  "וְהָלְכוּ עַמִּים רַבִּים וְאָמְרוּ לְכוּ וְנַעֲלֶה אֶל הַר ה'", וְאוֹמֵר (ירמיה לא, ה) "כִּי יֵשׁ יוֹם קָרְאוּ נֹצְרִים בְּהַר אֶפְרָיִם קוּמוּ וְנַעֲלֶה צִיּוֹן" וְגוֹ'.

"וְחֶבְרוֹן שֶׁבַע שָׁנִים נִבְנְתָה". מַאי נִבְנְתָה אִלֵימָא נִבְנְתָה וְכוּ' (כְּדִלְעֵיל) אֲפִלּוּ הָכִי טְרָשִׁין שֶׁבְּאֶרֶץ יִשְׂרָאֵל מְבֻנִּין אֶחָד מִשִּׁבְעָה מִצֹּעַן, כַּמָּה הֲוָה לֵיהּ חֲמֵשׁ מֵאָה חָסֵר עֲשָׂרָה, הַנֵּי מִלֵּי בִּטְרָשִׁין אֲבָל בְּלֹא טְרָשִׁין חֲמֵשׁ מֵאָה, וְהַנֵּי מִלֵּי בְּלֹא בְּרָכָה, אֲבָל בִּבְרָכָה [כְּתִיב]  "וַיִּזְרַע יִצְחָק  וְגוֹ' וַיְבָרְכֵהוּ ה'.

{pפסוק כג-כהp}  "וַיִּשָּׂאֻהוּ בַמּוֹט בִּשְׁנָיִם", כְּתִיב (יהושע ד, ג) "שְׂאוּ לָכֶם מִזֶּה מִתּוֹךְ הַיַּרְדֵּן מִמַּצַּב רַגְלֵי הַכֹּהֲנִים הָכִין שְׁתֵּים עֶשְׂרֵה אֲבָנִים", אָמַר רַבִּי יְהוּדָה אַבָּא חֲלַפְתָּא וְאֶלְעָזָר בֶּן מַתְיָא וַחֲנַנְיָה בֶּן חֲכִינַאי עָמְדוּ עַל אוֹתָן הָאֲבָנִים, וְשִׁעֲרוּם כָּל אַחַת וְאַחַת [שְׁקוּלָה] כְּאַרְבָּעִים סֵאָה, וּגְמִירֵי דְטְעוּנָא דְמִדְלִי אִינִשׁ עַל כִּתְפֵיהּ תִּילְתָּא דְטְעוּנֵיה הֲוִי, וּמִכָּאן אַתָּה מְחַשֵּׁב לְאֶשְׁכּוֹל,  שֶׁנֶּאֱמַר "וַיִּשָּׂאֻהוּ בַמּוֹט בִּשְׁנָיִם", מִמַּשְׁמָע שֶׁנֶּאֱמַר "בַמּוֹט" אֵינִי יוֹדֵעַ שֶׁהוּא בִּשְׁנָיִם וּמַה תַּלְמוּד לוֹמַר "בִּשְׁנָיִם", בִּשְׁנֵי מוֹטוֹת,  אָמַר רַבִּי יִצְחָק טוּרְטְנִי [וְטוּרְטְנִי] דִטוּרְטִנִי, הָא כֵּיצַד שְׁמוֹנָה נָשְׂאוּ אֶשְׁכּוֹל, (שְׁנַיִם) אֶחָד נָשָׂא רִמּוֹן, וְאֶחָד נָשָׂא תְּאֵנָה, יְהוֹשֻׁעַ וְכָלֵב לֹא נָשְׂאוּ כְּלוּם, אִי בָּעִית אֵימָא מִשּׁוּם דִחְשִׁיבֵי,  וְאִי בָּעִית אֵימָא מִשּׁוּם דְּלֹא הֲווּ בְּאוֹתָהּ עֵצָה.

"וַיָּבֹאוּ עַד נַחַל אֶשְׁכֹּל", לֹא רָצוּ לִיטֹּל מִפֵּרוֹת אֶרֶץ יִשְׂרָאֵל, אִלּוּלֵי כָּלֵב שֶׁשָּׁלַף אֶת הַזַּיִן וְרָץ לִפְנֵיהֶם, וְאָמַר לָהֶם אִם אֵין אַתֶּם נוֹטְלִין אוֹ אַתֶּם הוֹרְגִים אוֹתִי אוֹ אֲנִי הוֹרֵג אֶתְכֶם.

"וַיָּשֻׁבוּ מִתּוּר הָאָרֶץ מִקֵּץ אַרְבָּעִים יוֹם", וַהֲלֹא אַתָּה מוֹצֵא שֶׁהָלְכוּ [אַרְבָּעִים יוֹם] מִן הַדָּרוֹם לַצָּפוֹן, וּלְאַרְבָּעִים יוֹם הָיוּ מְהַלְּכִים אֶת כֻּלָּהּ, אֶלָּא שֶׁגָּלוּי הָיָה לִפְנֵי הַקָּדוֹשׁ בָּרוּךְ הוּא שֶׁהֵם בָּאִים וְאוֹמְרִים לָשׁוֹן הָרַע וְנִגְזָר עַל אוֹתוֹ הַדּוֹר שָׁנִים שֶׁל צָרָה (להלן יד, לד) יוֹם לַשָּׁנָה יוֹם לַשָּׁנָה תִּשְׂאוּ אֶת עֲוֹנֹתֵיכֶם אַרְבָּעִים שָׁנָה וְקִפֵּץ הַקָּדוֹשׁ בָּרוּךְ הוּא לִפְנֵיהֶם אֶת הַדֶּרֶךְ.

"לַמָּקוֹם הַהוּא קָרָא נַחַל אֶשְׁכּוֹל", זֶה שֶׁאָמַר הַכָּתוּב  "מַגִּיד מֵרֵאשִׁית אַחֲרִית", שֶׁהַכֹּל הָיָה צָפוּי לִפְנֵי הַקָּדוֹשׁ בָּרוּךְ הוּא, אֶשְׁכּוֹל אוֹהֲבוֹ שֶׁל אַבְרָהָם הָיָה, וְנִקְרָא אֶשְׁכּוֹל עַל אוֹדוֹת הָאֶשְׁכּוֹל שֶׁעֲתִידִין יִשְׂרָאֵל לִכְרוֹת מִמְּקוֹמוֹ.

{pפסוק כוp}  "וַיֵּלְכוּ וַיָּבֹאוּ אֶל מֹשֶׁה וְאֶל אַהֲרֹן", מַקִּישׁ הֲלִיכָתָן לְבִיאָתָן, מַה בִּיאָתָן בְּעֵצָה רָעָה, אַף הֲלִיכָתָן בְּעֵצָה רָעָה.

{pפסוק כז-כחp}  "בָּאנוּ אֶל הָאָרֶץ אֲשֶׁר שְׁלַחְתָּנוּ", כָּל לָשׁוֹן הָרַע שֶׁאֵין דְּבַר אֱמֶת בִּתְחִלָּתוֹ אֵין מִתְקַיֵּם בְּסוֹפוֹ.

{pפסוק כטp}  "עֲמָלֵק יוֹשֵׁב" מָה רָאוּ לִפְתֹּחַ בַּעֲמָלֵק, מָשָׁל לְמָה הַדָּבָר דּוֹמֶה לְתִינוֹק שֶׁסָּרַח וְנִלְקָה בִּרְצוּעָה, כְּשֶׁמְּבַקְּשִׁים לְהַפְחִידוֹ מַזְכִּירִין לוֹ הָרְצוּעָה, כָּךְ הָיָה עֲמָלֵק רְצוּעָה רָעָה לְיִשְׂרָאֵל.  וּמָה רָאָה לֵישֵׁב לוֹ עַל הַדֶּרֶךְ, שֶׁכֵּן צִוָּהוּ עֵשָׂו זְקֵנוֹ לְקַדְּמוֹ לַדֶּרֶךְ, וְעָקַר מִמְּקוֹמוֹ וְיָשַׁב לוֹ בַּדֶּרֶךְ, [שֶׁנֶּאֱמַר] (להלן יד, מה) "וַיֵּרֶד הָעֲמָלֵקִי וְהַכְּנַעֲנִי הַיֹּשֵׁב בָּהָר הַהוּא". וְהַכְּנַעֲנִי יוֹשֵׁב עַל הַיָּם וְעַל יַד הַיַּרְדֵּן, אֵלּוּ הַגִּבּוֹרִים וְיוֹשְׁבִין עַל הַדֶּרֶךְ, נִתְכַּוְּנוּ הַמְּרַגְּלִים לִשְׁבֹּר לִבָּם שֶׁל יִשְׂרָאֵל, שֶׁנֶּאֱמַר (להלן לב, ט) "וַיָּנִיאוּ אֶת לֵב בְּנֵי יִשְׂרָאֵל".

{pפסוק לp}  "וַיַּהַס כָּלֵב", שֶׁמִּתְּחִלָּה אָמַר לָהֶם אֲנִי עִמָּכֶם בְּעֵצָה אַחַת, וּבְלִבּוֹ הָיָה לוֹמַר אֱמֶת, שֶׁנֶּאֱמַר (יהושע יד, ז) "וָאָשֵׁב אוֹתוֹ דָּבָר כַּאֲשֶׁר עִם לְבָבִי", וְהַקָּדוֹשׁ בָּרוּךְ הוּא מֵעִיד עָלָיו, שֶׁנֶּאֱמַר  "וְעַבְדִּי כָלֵב עֵקֶב הָיְתָה רוּחַ אַחֶרֶת עִמּוֹ".  וּכְשֶׁבָּאוּ הַמְּרַגְּלִים אָמְרוּ נֶאֱמָן עָלֵינוּ כָּלֵב, מִיָּד עָמַד עַל הַסַּפְסָל וְשִׁתֵּק כָּל יִשְׂרָאֵל שֶׁהָיוּ מְצַוְּחִין עַל מֹשֶׁה, שֶׁנֶּאֱמַר "וַיַּהַס כָּלֵב אֶת הָעָם אֶל מֹשֶׁה", וְהֵם הָיוּ סְבוּרִים שֶׁהוּא אוֹמֵר לָשׁוֹן הָרַע, לְכָךְ שָׁתְקוּ.

"וַיַּהַס כָּלֵב", שֶׁהֵסִיתָם בִּדְבָרִים, פָּתַח יְהוֹשֻׁעַ דְּקָא מִשְׁתָּעֵי,  אָמְרִי לֵיהּ דֵּין רֹאשׁ קְטִיעָא יְמַלֵּל, אָמַר כָּלֵב אִי אֶפְתַּח אֲנָא וּמִשְׁתָּעִינָא אָמְרִי בִּי מִלְּתָא וְחָסְמִין לִי, אָמַר לָהֶן וְכִי זוֹ בִּלְבַד עָשָׂה לָנוּ בֶּן עַמְרָם, סָבְרֵי בִּגְנוּתֵיהּ קָא מִשְׁתָּעֵי, אִישְׁתִּיקוּ  אָמַר לָהֶם הוֹצִיאָנוּ מִמִּצְרַיִם, וְקָרַע לָנוּ אֶת הַיָּם, וְהֶאֱכִילָנוּ אֶת הַמָּן, אִם יֹאמַר עֲשׂוּ סוּלָמוֹת וַעֲלוּ לָרָקִיעַ לֹא נִשְׁמַע לוֹ, עָלֹה נַעֲלֶה וְיָרַשְׁנוּ אֹתָהּ וְגוֹ'.

{pפסוק לא-לגp}  "וְהָאֲנָשִׁים אֲשֶׁר עָלוּ עִמּוֹ" וְגוֹ', אָמְרוּ דָּבָר גָּדוֹל דִּבְּרוּ מְרַגְּלִים בְּאוֹתָהּ שָׁעָה [כִּי חָזָק הוּא מִמֶּנּוּ כִּבְיָכוֹל] אֲפִלּוּ בַּעַל הַבַּיִת  אֵין יָכוֹל לְהוֹצִיא כֵּלָיו מִשָּׁם. אֶרֶץ אֹכֶלֶת יוֹשְׁבֶיהָ הִוא, אָמַר הַקָּדוֹשׁ בָּרוּךְ הוּא אֲנִי חֲשָׁבְתִּיהָ לְטוֹבָה, דְּכָל הֵיכָא דְּמָטוּ מֵת חֲשִׁיבָא דִּידְהוּ כִּי הֵיכִי דְּנִיטְרְדוּ וְלֹא לִשְׁאֲלוּ אַבַּתְרַיְיהוּ,  וְאִיכָּא דְאַמְרֵי אִיּוֹב נָח נַפְשֵׁיהּ, וְאַטְרִידוּ כֻּלָּא עַלְמָא בְּהֵסְפֵּידָא, וְהֵם חָשְׁבוּ לְרָעָה אֶרֶץ אֹכֶלֶת יוֹשְׁבֶיהָ. וַנְּהִי בְעֵינֵינוּ כַּחֲגָבִים וְכֵן הָיִינוּ בְּעֵינֵיהֶם, מִנָּא הָיוּ יָדְעֵי, כִּי קָא הֲווּ מַבְרֵי אַבֵילֵי תּוּתִי אַרְזֵי הֲווּ מַבְרִי, וְכִי חָזִינְהוּ סְלִקוּ יַתְבֵי בְּאִילָנֵי שְׁמַעִינְהוּ דְּקָאָמְרֵי קָא חָזֵינַן אִינְשֵׁי דְּדָמוּ לְקַמְצֵי בְּאִילָנֵי.

תַּנְיָא רַבִּי אֶלְעָזָר אוֹמֵר, בּוֹא וּרְאֵה כַּמָּה גָּדוֹל כֹּחוֹ שֶׁל לָשׁוֹן הָרַע, מִנָלָן, מִמְּרַגְּלִים, הַשְׁתָּא מְרַגְּלִים שֶׁהוֹצִיאוּ שֵׁם רַע עַל עֵצִים וַאֲבָנִים כַּךְ הַמּוֹצִיא שֵׁם רַע עַל חֲבֵרוֹ עַל אַחַת כַּמָּה וְכַמָּה, מִמַּאי, דִּלְמָא כִּדְרַבִּי חֲנִינָא בַּר פָּפָּא דְּאָמַר מַר דָּבָר גָּדוֹל דִּבְּרוּ מְרַגְּלִים בְּאוֹתָהּ שָׁעָה כִּי חָזָק הוּא מִמֶּנּוּ וְכוּ' כְּדִלְעֵיל, אֶלָּא אָמַר רָבָא דַּאֲמַר קְרָא (להלן יד, לז) "וַיָּמֻתוּ הָאֲנָשִׁים מוֹצִיאֵי דִּבַּת הָאָרֶץ רָעָה", עַל דִּבַּת הָאָרֶץ שֶׁהוֹצִיאוּ.

"אֶרֶץ אֹכֶלֶת", כְּשֵׁם שֶׁאֵבָרִים לָאָדָם כֵּן לָאָרֶץ,  "וְרֹאשׁ עַפְרוֹת תֵּבֵל". (להלן כב, ה) "הִנֵּה כִּסָּה אֶת עֵין הָאָרֶץ". (להלן טז, לב) "וַתִּפְתַּח הָאָרֶץ אֶת פִּיהָ". אֶרֶץ אֹכֶלֶת יוֹשְׁבֶיהָ.  "וּמִתַּחַת זְרֹעֹת עוֹלָם".  (בראשית לד, כא) "הִנֵּה רַחֲבַת יָדַיִם". (דברים לב, יג) "וַיֵּנִקֵהוּ דְּבַשׁ מִסֶּלַע". (יחזקאל לח, יב) "יֹשבֵי עַל טַבּוּר הָאָרֶץ".  "כִּי עֶרְוַת הָאָרֶץ בָּאתֶם לִרְאוֹת".  (קהלת א, ד) "וְהָאָרֶץ לְעוֹלָם עוֹמֶדֶת".

"וַנְּהִי בְעֵינֵינוּ כַּחֲגָבִים", מַה הַקָּדוֹשׁ בָּרוּךְ הוּא אוֹמֵר (לִיחֶזְקֵאל) [לְיִרְמִיָּה] לֵךְ וֶאֱמֹר לָהֶם אֵין אַתֶּם יוֹדְעִים מַה הוֹצֵאתֶם מִפִּיכֶם, שֶׁנֶּאֱמַר  "לְקוֹל הֲמוּלָה גְּדֹלָה הִצִּית אֵשׁ עָלֶיהָ" וְגוֹ', "לְקוֹל הֲמוּלָה" שֶׁאֲמַרְתֶּם מַה גְּרַמְתֶּם לְעַצְמְכֶם "הִצִּית אֵשׁ עָלֶיהָ" (להלן יד, לב) "יוֹם לַשָּׁנָה יוֹם לַשָּׁנָה תִּשְׂאוּ אֶת עֲוֹנֹתֵיכֶם", אֲמַרְתֶּם וַנְּהִי בְעֵינֵינוּ כַּחֲגָבִים אָמַר הַקָּדוֹשׁ בָּרוּךְ הוּא וִתַּרְתִּי עֲלֵיהֶם, אֶלָּא וְכֵן הָיִינוּ בְּעֵינֵיהֶם מִי יֹאמַר לָכֶם שֶׁלֹּא הָיִיתֶם בְּעֵינֵיהֶם כְּמַלְאָכִים, וְכִי יְדַעְתֶּם מֶה עָשִׂיתִי לָכֶם בְּעֵינֵיהֶם, מַה גְּרַמְתֶּם לָכֶם, (להלן יד, לד) "בְּמִסְפַּר הַיָּמִים אֲשֶׁר תַּרְתֶּם אֶת הָאָרֶץ" לֹא דַּיָּם כָּךְ, אֶלָּא שֶׁלֹּא נִכְנְסוּ לָאָרֶץ. אָמַר הַקָּדוֹשׁ בָּרוּךְ הוּא לְיִשְׂרָאֵל, בָּעוֹלָם הַזֶּה עַל יְדֵי שֶׁהָיוּ שְׁלוּחַי בָּשָׂר וָדָם נִגְזַר עֲלֵיהֶם שֶׁלֹּא יִכָּנְסוּ לָאָרֶץ, אֲבָל לָעוֹלָם הַבָּא אֲנִי שׁוֹלֵחַ מַלְאָכִי פִּתְאוֹם וִיפַנֶּה אֶת הָאָרֶץ לְפָנַי, שֶׁנֶּאֱמַר  "הִנְּנִי שֹׁלֵחַ מַלְאָכִי וּפִנָּה דֶרֶךְ לְפָנָי".

~ פרק יד

{pפסוק אp}  "וַתִּשָּׂא כָּל הָעֵדָה" וְגוֹ', זֶה שֶׁאָמַר הַכָּתוּב (משלי יח, ח) "דִּבְרֵי נִרְגָּן כְּמִתְלַהֲמִים", "וּמִתַּחַת זְרֹעֹת עוֹלָם". (בראשית לד, כא) "הִנֵּה רַחֲבַת יָדַיִם". (דברים לב, יג) "וַיֵּנִקֵהוּ דְּבַשׁ מִסֶּלַע".   "יֹשבֵי עַל טַבּוּר הָאָרֶץ". (בראשית מב, יב) "כִּי עֶרְוַת הָאָרֶץ בָּאתֶם לִרְאוֹת".  "וְהָאָרֶץ לְעוֹלָם עוֹמֶדֶת".

"וַנְּהִי בְעֵינֵינוּ כַּחֲגָבִים", מַה הַקָּדוֹשׁ בָּרוּךְ הוּא אוֹמֵר (לִיחֶזְקֵאל) [לְיִרְמִיָּה] לֵךְ וֶאֱמֹר לָהֶם אֵין אַתֶּם יוֹדְעִים מַה הוֹצֵאתֶם מִפִּיכֶם, שֶׁנֶּאֱמַר (ירמיה יא, טז) "לְקוֹל הֲמוּלָה גְּדֹלָה הִצִּית אֵשׁ עָלֶיהָ" וְגוֹ', "לְקוֹל הֲמוּלָה" שֶׁאֲמַרְתֶּם מַה גְּרַמְתֶּם לְעַצְמְכֶם "הִצִּית אֵשׁ עָלֶיהָ" (להלן יד, לב) "יוֹם לַשָּׁנָה יוֹם לַשָּׁנָה תִּשְׂאוּ אֶת עֲוֹנֹתֵיכֶם", אֲמַרְתֶּם וַנְּהִי בְעֵינֵינוּ כַּחֲגָבִים אָמַר הַקָּדוֹשׁ בָּרוּךְ הוּא וִתַּרְתִּי עֲלֵיהֶם, אֶלָּא וְכֵן הָיִינוּ בְּעֵינֵיהֶם מִי יֹאמַר לָכֶם שֶׁלֹּא הָיִיתֶם בְּעֵינֵיהֶם כְּמַלְאָכִים, וְכִי יְדַעְתֶּם מֶה עָשִׂיתִי לָכֶם בְּעֵינֵיהֶם, מַה גְּרַמְתֶּם לָכֶם,  "בְּמִסְפַּר הַיָּמִים אֲשֶׁר תַּרְתֶּם אֶת הָאָרֶץ" לֹא דַּיָּם כָּךְ, אֶלָּא שֶׁלֹּא נִכְנְסוּ לָאָרֶץ. אָמַר הַקָּדוֹשׁ בָּרוּךְ הוּא לְיִשְׂרָאֵל, בָּעוֹלָם הַזֶּה עַל יְדֵי שֶׁהָיוּ שְׁלוּחַי בָּשָׂר וָדָם נִגְזַר עֲלֵיהֶם שֶׁלֹּא יִכָּנְסוּ לָאָרֶץ, אֲבָל לָעוֹלָם הַבָּא אֲנִי שׁוֹלֵחַ מַלְאָכִי פִּתְאוֹם וִיפַנֶּה אֶת הָאָרֶץ לְפָנַי, שֶׁנֶּאֱמַר (מלאכי ג, א) "הִנְּנִי שֹׁלֵחַ מַלְאָכִי וּפִנָּה דֶרֶךְ לְפָנָי".

~ פרק יד

{pפסוק אp}  "וַתִּשָּׂא כָּל הָעֵדָה" וְגוֹ', זֶה שֶׁאָמַר הַכָּתוּב (משלי יח, ח) "דִּבְרֵי נִרְגָּן כְּמִתְלַהֲמִים", דְּבָרִים שֶׁרָגְנוּ [הַמְּרַגְּלִים] עַל הַקָּדוֹשׁ בָּרוּךְ הוּא, הֵם גָּרְמוּ לָהֶם צָרָה לְדוֹרוֹת שֶׁאִלּוּ לֹא שָׁמְעוּ לַמְּרַגְּלִים לֹא הָיוּ לוֹקִין עִמָּהֶם, אֶלָּא שֶׁהִשְׁלִימוּ עִמָּהֶם, שֶׁנֶּאֱמַר (דברים א, כז) "וַתְּרָגְּנוּ בְאָהֳלֵיכֶם".

זֶה שֶׁאָמַר הַכָּתוּב  "נָתְנָה עָלַי בְּקוֹלָהּ" וְגוֹ', אוֹתוֹ קוֹל שֶׁבְּכִיתֶם גָּרַם לָכֶם לִלְקוֹת, וְעַל אוֹתוֹ הַדּוֹר אָמַר יְשַׁעְיָה (ישעיה יז, יא) "בְּיוֹם נִטְעֵךְ תְּשַׂגְשֵׂגִי וּבַבֹּקֶר זַרְעֵךְ תַּפְרִיחִי נֵד קָצִיר בְּיוֹם נַחֲלָה וּכְאֵב אָנוּשׁ", בְּיוֹם שֶׁאֲמַרְתֶּם לִתֵּן לָכֶם נַחֲלַת אֲבוֹתֵיכֶם עֲשִׂיתֶם כָּרוֹז בָּעוֹלָם, "וּכְאֵב אָנוּשׁ", זֶה הַפֻּרְעָנוּת שֶׁהִטַּלְתֶּם יְרֻשָּׁה לְדוֹרוֹת, שֶׁבָּכוּ הָעֵדָה בְּלֵיל תִּשְׁעָה בְּאָב, אָמַר לָהֶם הַקָּדוֹשׁ בָּרוּךְ הוּא אַתֶּם בְּכִיתֶם בְּכִיָּה עַל חִנָּם אֲנִי אֶקְבַּע לָהֶם [לַיְלָה זוֹ] בְּכִיָּה לְדוֹרוֹת, וּמִן אוֹתָהּ שָׁעָה נִגְזְרָה גְּזֵרָה עַל בֵּית הַמִּקְדָּשׁ לֵחָרֵב, וְשֶׁיִּגְלוּ יִשְׂרָאֵל לְבֵין אֻמּוֹת הָעוֹלָם, שֶׁנֶּאֱמַר  "וַיִּשָּׂא יָדוֹ לָהֶם" נְשִׂיאַת יָד כְּנֶגֶד נְשִׂיאַת קוֹל.

רַבִּי אֶלִיעֶזֶר בְּנוֹ שֶׁל רַבִּי יוֹסִי הַגְּלִילִי אוֹמֵר, (משלי יח, ח) "דִּבְרֵי נִרְגָּן כְּמִתְלַהֲמִים" כְּאָדָם שֶׁיֵּשׁ לוֹ מֵת וְהוּא צוֹוֵחַ וּבוֹכֶה, כָּךְ הֵם כֵּיוָן שֶׁבָּאוּ מִתּוּר הָאָרֶץ עָמְדוּ וּפִזְּרוּ עַצְמָם בְּכָל שִׁבְטֵי יִשְׂרָאֵל, כָּל אֶחָד וְאֶחָד בְּתוֹךְ שִׁבְטוֹ, וּמִתְנַפֵּל לְתוֹךְ כָּל זָוִית שֶׁל בֵּיתוֹ, וּבָנָיו וּבְנוֹתָיו בָּאִים עָלָיו וְהָיוּ אוֹמְרִים לוֹ מַה לְּךָ מָרִי, וּבְעוֹד שֶׁהוּא עוֹמֵד עוֹשֶׂה עַצְמוֹ נוֹפֵל לִפְנֵיהֶם, אוֹמֵר לָהֶם אוֹי לִי עֲלֵיכֶם בָּנַי וּבְנוֹתַי וְכַלּוֹתַי, הֵיאַךְ הָאֱמוֹרִיִּים עֲתִידִים לְתַעְתֵּעַ בָּכֶם, הֵיאַךְ הֵן עֲתִידִים לִשְׁלֹט בָּכֶם, מִי יוּכַל לִרְאוֹת פְּנֵי אֶחָד מֵהֶם (כדו כְּלוּם) לְאֻמּוֹ שֶׁל מֹשֶׁה יְכוֹלָה לִבְלֹם צִפָּרְנוֹ שֶׁל אֶחָד מֵהֶם, אֲנִי יוֹדֵעַ מָה רָאִיתִי, מִיָּד הֵם כֻּלָּן גּוֹעִין בִּבְכִיָּה, בְּנֵיהֶם וּבְנוֹתֵיהֶם וְכַלּוֹתֵיהֶם, עַד שֶׁהָיוּ הַשְּׁכֵנוֹת שׁוֹמְעוֹת אֶת הַדָּבָר אַף הֵן הָיוּ בּוֹכוֹת, עַד שֶׁהָיְתָה מִשְׁפָּחָה לְמִשְׁפָּחָה מַשְׁמַעַת, עַד שֶׁהָיָה כָּל הַשֵּׁבֶט בּוֹכֶה, וְכֵן חֲבֵרוֹ מַבְכֶּה שִׁבְטוֹ, וְכֵן כָּל אֶחָד וְאֶחָד, עַד שֶׁנַּעֲשׂוּ שִׁשִּׁים רִבּוֹא חֲבוּרָה אַחַת וְגָעוּ וְנָתְנוּ קוֹל בִּכְיָתָם לַמָּרוֹם, מִנַּיִן מִמַּה שֶּׁקָּרִינוּ בָּעִנְיָן וַתִּשָּׂא כָּל הָעֵדָה וַיִּתְּנוּ אֶת קוֹלָם. דָּבָר אַחֵר, וַתִּשָּׂא, אָמַר לָהֶם הַקָּדוֹשׁ בָּרוּךְ הוּא לְוִיתֶם מִלְוֶה רָעָה. וַתִּשָּׂא  כְּשֵׁם שֶׁאַתָּה אוֹמֵר (דברים כד, י) "כִּי תַשֶּׁה בְרֵעֲךָ", חַיֵּיכֶם שֶׁסּוֹפְכֶם לִפָּרַע.

בְּתִשְׁעָה בְּאָב נִגְזַר עַל אֲבוֹתֵינוּ שֶׁלֹּא לִכָּנֵס לָאָרֶץ, מִנָלָן, דִּכְתִיב  "וַיְהִי בַשָּׁנָה הַשֵּׁנִית בַּחֹדֶשׁ הַשֵּׁנִי בְּעֶשְׂרִים בַּחֹדֶשׁ" וְגוֹ', שָׁנָה רִאשׁוֹנָה עָשָׂה מֹשֶׁה אֶת הַמִּשְׁכָּן, שָׁנָה שְׁנִיָּה הֵקִים אֶת הַמִּשְׁכָּן, וְשָׁלַח מְרַגְּלִים, שֶׁנֶּאֱמַר (לעיל י, לג) "וַיִּסְעוּ מֵהַר ה'", מְלַמֵּד שֶׁסָּרוּ מֵאַחֲרֵי ה', וּכְתִיב (לעיל יא, ד) "וְהָאֲסַפְסֻף אֲשֶׁר בְּקִרְבּוֹ", וּכְתִיב (שם, כ) "עַד חֹדֶשׁ יָמִים", וּכְתִיב  "וַתִּסָּגֵר מִרְיָם" וְגוֹ', וּכְתִיב (לעיל יג, ב) "שְׁלַח לְךָ אֲנָשִׁים", וְתַנְיָא בְּעֶשְׂרִים וְתִּשְׁעָה בְּסִיוָן שָׁלַח מֹשֶׁה מְרַגְּלִים, וּכְתִיב  "וַיָּשֻׁבוּ מִתּוּר הָאָרֶץ מִקֵּץ אַרְבָּעִים יוֹם", אַרְבָּעִים נַכֵּי חָד הֲווּ, אָמַר אַבַּיֵּי, תַּמּוּז דְהַהִיא שָׁתָא מִלוּיֵי מַלְיָיה, דִּכְתִיב "וַתִּשָּׂא כָּל הָעֵדָה". אָמַר רַבִּי יוֹחָנָן, אוֹתוֹ יוֹם לֵיל תִּשְׁעָה בְּאָב הָיָה, אָמַר לָהֶם הַקָּדוֹשׁ בָּרוּךְ הוּא אַתֶּם בְּכִיתֶם בְּכִיָּה שֶׁל חִנָּם, וַאֲנִי אֶקְבַּע לָהֶם בְּכִיָּה לְדוֹרוֹת. וְעָתִיד הַקָּדוֹשׁ בָּרוּךְ הוּא לְהַחֲזִירָם, שֶׁנֶּאֱמַר (ירמיה לא, טו-טז) "כֹּה אָמַר ה' מִנְעִי קוֹלֵךְ מִבֶּכִי וְעֵינַיִךְ מִדִּמְעָה וְגוֹ'.

{pפסוק ב-גp}  "וַיֹּאמְרוּ אֲלֵהֶם כָּל הָעֵדָה לוּ מַתְנוּ בְּאֶרֶץ מִצְרַיִם" וְגוֹ', מָשָׁל לְמֶלֶךְ שֶׁעָלָה אֶחָד לַבִּימָה שֶׁלּוֹ לִדּוֹן, הוֹצִיא דָּבָר מִפִּיו בַּמֶּה שֶׁחִיֵּב אֶת עַצְמוֹ, הֵנִיחַ הַמֶּלֶךְ אֶת הָאִלוֹגִין שֶׁלּוֹ וְחִיְּבוֹ בְּפִיו,  אָמַר לוֹ, בַּמֶּה שֶׁהוֹצֵאתָ מִפִּיךָ אֲנִי דָּנְךָ וִיהֵא לְךָ כְּמָה שֶׁאָמַרְתָּ, כָּךְ אָמַר לָהֶם הַקָּדוֹשׁ בָּרוּךְ הוּא (להלן פסוק כח-כט) "בַּמִּדְבָּר הַזֶּה יִפְּלוּ פִגְרֵיכֶם", הִתְחִילוּ לוֹמַר וְלָמָה ה' מֵבִיא אֹתָנוּ וְגוֹ'.

{pפסוק דp}  "וַיֹּאמְרוּ אִישׁ אֶל אָחִיו נִתְּנָה רֹאשׁ" וְגוֹ', נִמְנוּ יִשְׂרָאֵל בַּמִּדְבָּר לְמַנּוֹת דָתָן בִּמְקוֹם מֹשֶׁה, וַאֲבִירָם נַמִּי בִּמְקוֹמוֹ שֶׁל אַהֲרֹן, שֶׁנֶּאֱמַר "נִתְּנָה רֹאשׁ וְנָשׁוּבָה" וְגוֹ', הֲוֵי  "וַיְקַנְּאוּ לְמֹשֶׁה בַּמַּחֲנֶה לְאַהֲרֹן קְדוֹשׁ ה'", וּמַה גָּרְמוּ לְעַצְמָם, (שם, יז) "וַתִּפְתַּח אֶרֶץ וַתִּבְלַע דָתָן" וְגוֹ'.

חָטְאוּ בְּרֹאשׁ, וְלָקוּ בְּרֹאשׁ, וּמִתְנַחֲמִים בְּרֹאשׁ. חָטְאוּ בְּרֹאשׁ,  נִתְּנָה רֹאשׁ וְנָשׁוּבָה מִצְרָיְמָה, וְלָקוּ בְּרֹאשׁ, (ישעיה א, ה) "כָּל רֹאשׁ לָחֳלִי". וּמִתְנַחֲמִים בְּרֹאשׁ (מיכה ב, יג) "וַיַּעֲבֹר מַלְכָּם לִפְנֵיהֶם" וְגוֹ'.

{pפסוק ה-וp}  וִיהוֹשֻׁעַ בִּן נוּן וְכָלֵב בֶּן יְפֻנֶּה מִן הַתָּרִים אֶת הָאָרֶץ קָרְעוּ בִּגְדֵיהֶם, אָמַר רַבִּי אֶלְעָזָר, לֹא הַכֹּל בִּנְפִילָה, וְלֹא הַכֹּל  בִּקְרִיעָה, מֹשֶׁה וְאַהֲרֹן בִּנְפִילָה, שֶׁנֶּאֱמַר "וַיִּפֹּל מֹשֶׁה וְאַהֲרֹן עַל פְּנֵיהֶם", יְהוֹשֻׁעַ וְכָלֵב בִּקְרִיעָה, שֶׁנֶּאֱמַר "וִיהוֹשֻׁעַ בִּן נוּן וְכָלֵב בֶּן יְפֻנֶּה קָרְעוּ בִּגְדֵיהֶם". מַתְקִיף לָהּ רַבִּי זֵירָא, אִי הֲוָה כְּתִיב יְהוֹשֻׁעַ כִּדְקָּאֲמַרְתְּ, הַשְׁתָּא דִּכְתִיב "וִיהוֹשֻׁעַ" הָא וְהָא עָבִיד.

{pפסוק י-כאp}  "וַיֹּאמְרוּ כָּל הָעֵדָה לִרְגּוֹם אֹתָם בָּאֲבָנִים וּכְבוֹד ה'", מְלַמֵּד שֶׁנָּטְלוּ אֲבָנִים וְזָרְקוּ כְּלַפֵּי מַעְלָה.

"לִרְגּוֹם אֹתָם בָּאֲבָנִים", וּמִי הֵם, מֹשֶׁה וְאַהֲרֹן, וּכְבוֹד ה' נִרְאָה בְּאֹהֶל מוֹעֵד, מְלַמֵּד שֶׁהָיוּ זוֹרְקִין אֲבָנִים וְהֶעָנָן מְקַבְּלָם.

מִיָּד נִגְלָה עֲלֵיהֶם הַקָּדוֹשׁ בָּרוּךְ הוּא בֶּעָנָן, שֶׁמָּא יַחְזְרוּ בָּהֶם, אָמַר רַבִּי אַבָּא בַּר כַּהֲנָא, כֵּיוָן שֶׁרָאוּ הַשְּׁכִינָה הִתְחִילוּ מְרַגְּמִין בָּהֶם בָּאֲבָנִים. אָמַר רֵישׁ לָקִישׁ, כֵּיוָן שֶׁנִּגְלָה הֶעָנָן נִרְאוּ הָאֲבָנִים תְּלוּיוֹת בּוֹ, בְּאוֹתָהּ שָׁעָה אָמַר הַקָּדוֹשׁ בָּרוּךְ הוּא לְמֹשֶׁה מִי יָכוֹל לִסְבֹּל כָּךְ, עַד מָתַי כָּךְ, עַד אָנָה יְנַאֲצֻנִי, אַכֶּנּוּ בַדֶּבֶר, דְּבָרִים הֵם מַכְעִיסִין אוֹתִי, אַף אֲנִי אַכֶּנּוּ בַדֶּבֶר.  "בַּמִּדְבָּר הַזֶּה יִתַּמּוּ", מִי גָּרַם לָהֶם שֶׁיָּמוּתוּ בַּמִּדְבָּר, שֶׁאָמְרוּ דְּבָרִים.

"וַיֹּאמֶר ה' אֶל מֹשֶׁה עַד אָנָה יְנַאֲצֻנִי", אָמַר הַקָּדוֹשׁ בָּרוּךְ הוּא, שְׁתֵּי צְוָחוֹת צָוַחְתִּי לִפְנֵיכֶם, סוֹפְכֶם לִצְוֹחַ אַרְבָּעָה צְוָחוֹת בְּשִׁעְבּוּד מַלְכֻיּוֹת, שֶׁנֶּאֱמַר (תהלים יג, ב-ג) "עַד אָנָה ה' תִּשְׁכָּחֵנִי נֵצַח, עַד אָנָה תַּסְתִּיר אֶת פָּנֶיךָ מִמֶּנִּי, עַד אָנָה אָשִׁית עֵצוֹת בְּנַפְשִׁי וְגוֹ', עַד אָנָה יָרוּם אוֹיְבִי עָלָי". [צָוַחְתִּי]  "עַד מָתַי לָעֵדָה הָרָעָה", סוֹפְכֶם לִצְוֹחַ (תהלים ו, ד) "וְנַפְשִׁי נִבְהֲלָה מְאֹד וְאַתָּה ה' עַד מָתָי".

"עַד אָנָה יְנַאֲצֻנִי", שָׁנוּ רַבּוֹתֵינוּ, אַל תְּרַצֶּה אֶת חֲבֵרְךָ בִּשְׁעַת כַּעְסוֹ, מִנַּיִן אַתָּה לָמֵד, מִמֹּשֶׁה, בְּשָׁעָה שֶׁעָשׂוּ יִשְׂרָאֵל אֶת הָעֵגֶל כָּעַס הַקָּדוֹשׁ בָּרוּךְ הוּא וְאָמַר לוֹ לְמֹשֶׁה, (שמות לב, ז) "לֵךְ רֵד כִּי שִׁחֵת עַמְּךָ", אָמַר מֹשֶׁה שָׁעָה שֶׁל כַּעַס הוּא אֵינִי צָרִיךְ לְדַבֵּר עַכְשָׁיו, מֶה עָשָׂה, מִיָּד  "וַיִּפֶן וְיֵרֵד מֹשֶׁה מִן הָהָר", בָּא לוֹ אֵצֶל יִשְׂרָאֵל וּבָדַק אוֹתָן שָׁלֹשׁ בְּדִיקוֹת, שֶׁנֶּאֱמַר (שם, כו) "וַיַּעֲמֹד מֹשֶׁה בְּשַׁעַר הַמַּחֲנֶה", כָּל מִי שֶׁהָיוּ לוֹ עֵדִים וְהַתְרָאָה הָיָה נֶהֱרָג, עֵדִים [וְלֹא הַתְרָאָה בַּמַּגֵּפָה, לֹא עֵדִים] וְלֹא הַתְרָאָה הָיָה נִבְדָּק כְּסוֹטָה, שֶׁנֶּאֱמַר (שם, כ) "וַיִּזֶר עַל פְּנֵי הַמַּיִם", בְּאוֹתָהּ שָׁעָה בָּא מֹשֶׁה לִפְנֵי הַקָּדוֹשׁ בָּרוּךְ הוּא אָמַר רִבּוֹנוֹ שֶׁל עוֹלָם מֶה הָיָה לְךָ לַעֲשׂוֹת בָּהֶן מִדַּת הַדִּין, הֲרֵי כְּבָר עָשִׂיתִי לְךָ מִדַּת הַדִּין, סְלַח לָהֶם, אָמַר לוֹ, בִּשְׁבִיל שֶׁהִמְתַּנְתָּ סָלַחְתִּי כִּדְבָרֶךָ. וְאַל תִּשְׁאַל לוֹ בִּשְׁעַת נִדְרוֹ, אַתָּה לָמֵד מִמֹּשֶׁה, שֶׁכְּשֶׁאָמַר לְיִשְׂרָאֵל (להלן כ, י) "שִׁמְעוּ נָא הַמּוֹרִים", נִשְׁבַּע הַקָּדוֹשׁ בָּרוּךְ הוּא שֶׁלֹּא יִכָּנֵס לָאָרֶץ, שֶׁנֶּאֱמַר  "לָכֵן לֹא תָבִיאוּ אֶת הַקָּהָל", וְאֵין "לָכֵן" אֶלָּא שְׁבוּעָה, שֶׁנֶּאֱמַר (ש"א ג, יד) "לָכֵן נִשְׁבַּעְתִּי לְבֵית עֵלִי", אָמַר מֹשֶׁה שָׁעָה שֶׁל שְׁבוּעָה הִיא אֵינִי צָרִיךְ לְדַבֵּר עַכְשָׁיו, הִמְתִּין מֹשֶׁה, [לְסוֹף] אַרְבָּעִים שָׁנָה הִתְחִיל מִתְחַנֵּן, "וָאֶתְחַנַּן אֶל ה'"  אָמַר לוֹ הַקָּדוֹשׁ בָּרוּךְ הוּא  "עֲלֵה רֹאשׁ הַפִּסְגָּה".  וְאַל תִּשְׁתַּדֵּל לִרְאוֹתוֹ בִּשְׁעַת קִלְקוּלוֹ, מִנַּיִן אַתָּה לָמֵד, מֵאָדָם שֶׁאָכַל מִן הָעֵץ וְנִתְקַלְקֵל, בְּאוֹתָהּ שָׁעָה לֹא נִגְלָה עֲלֵיהֶם, אֶלָּא (בראשית ג, ז) "וַיִּתְפְּרוּ עֲלֵה תְּאֵנָה", וְאַחַר כָּךְ (שם, ח) "וַיִּשְׁמְעוּ אֶת קוֹל ה' אֱלֹהִים", וְאַל תְּנַחֲמֵהוּ בְּשָׁעָה שֶׁמֵּתוֹ מוּטָל לְפָנָיו, כְּשֶׁגָּלוּ יִשְׂרָאֵל לְבָבֶל כְּתִיב  "וַיִּקְרָא ה' וְגוֹ' לַבֶּכִי וְלַמִּסְפֵּד", בִּקְּשׁוּ מַלְאָכִים לְנַחֲמוֹ, אָמַר לָהֶם אַל תָּאִיצוּ לְנַחֲמֵנִי אָמַר לָהֶם אֵין אֵלּוּ נִחוּמִין, נִאוּצִין הֵן לְפָנַי, הִמְתִּין, כֵּיוָן שֶׁעָשָׂה בָּהֶם מִדַּת הַדִּין וְרָאָה שֶׁאֵין אָדָם מְנַחֵם אוֹתוֹ, הִתְחִיל אוֹמֵר (שם מ, א) "נַחֲמוּ נַחֲמוּ עַמִּי".

"אַכֶּנּוּ בַדֶּבֶר וְאוֹרִישֶׁנּוּ", אָמַר מֹשֶׁה, רִבּוֹנוֹ שֶׁל עוֹלָם הַבֵּט לִבְרִית אֲבוֹתָם שֶׁנִּשְׁבַּעְתָּ לָהֶם שֶׁתַּעֲמִיד מֵהֶם מְלָכִים נְבִיאִים וְכֹהֲנִים, אָמַר לוֹ הַקָּדוֹשׁ בָּרוּךְ הוּא, וְאֵין אַתָּה מִבְּנֵיהֶם  אֶעֱשֶׂה אוֹתְךָ לְגוֹי גָּדוֹל וְגוֹ', כֵּיוָן שֶׁרָאָה מֹשֶׁה כָּךְ, עָמַד וּבָא לְפָנָיו בְּמִדָּה אַחֶרֶת, וַיֹּאמֶר מֹשֶׁה אֶל ה' וְשָׁמְעוּ מִצְרַיִם וְגוֹ', וְאָמְרוּ אֶל יוֹשֵׁב הָאָרֶץ, יֹאמְרוּ שֶׁלֹּא הָיָה בּוֹ כֹּחַ לָזוּן אוֹתָן, אָמַר לוֹ, וַהֲלֹא רָאוּ נִסִּים וּגְבוּרוֹת שֶׁעָשִׂיתִי לָהֶם בְּמִצְרַיִם וְעַל הַיָּם, וְהֵיאַךְ יֹאמְרוּ מִבִּלְתִּי יְכֹלֶת ה', [עַכְשָׁיו יֹאמְרוּ], בְּפַרְעֹה הָיָה יָכוֹל לַעֲמֹד, בִּשְׁלֹשִׁים וְאֶחָד מְלָכִים לֹא הָיָה יָכוֹל לַעֲמֹד.

"מִבִּלְתִּי יְכֹלֶת ה'". יָכוֹל מִבָּעֵי לֵיהּ, אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם, עַכְשָׁיו יֹאמְרוּ אֻמּוֹת הָעוֹלָם תָּשַׁשׁ כֹּחוֹ כִּנְקֵבָה וְאֵינוֹ יָכוֹל לְהַצִיל, אָמַר הַקָּדוֹשׁ בָּרוּךְ הוּא לְמֹשֶׁה וַהֲלֹא כְּבָר רָאוּ נִסִּים וְנִפְלְאוֹת וּגְבוּרוֹת שֶׁעָשִׂיתִי בְּמִצְרַיִם וְעַל הַיָּם, אָמַר לְפָנָיו רִבּוֹנוֹ שֶׁל עוֹלָם עֲדַיִן יֵשׁ לָהֶם לוֹמַר לְמֶלֶךְ אֶחָד הָיָה יָכוֹל לַעֲמֹד לִשְׁלֹשִׁים וְאֶחָד מְלָכִים אֵינוֹ יָכוֹל לַעֲמֹד. אָמַר רַבִּי יוֹחָנָן, מִנַּיִן שֶׁחָזַר הַקָּדוֹשׁ בָּרוּךְ הוּא וְהוֹדָה לוֹ לְמֹשֶׁה, שֶׁנֶּאֱמַר "וַיֹּאמֶר ה' סָלַחְתִּי כִּדְבָרֶךָ", תָּנָּא דְּבֵי רַבִּי יִשְׁמָעֵאל כִּדְבָרֶךָ, עֲתִידִין אֻמּוֹת הָעוֹלָם לוֹמַר אַשְׁרֵי לְתַלְמִיד שֶׁהָרַב מוֹדֶה לוֹ. וְאוּלָם חַי אָנִי, אָמַר לוֹ הַקָּדוֹשׁ בָּרוּךְ הוּא לְמֹשֶׁה הֶחֱיִתָנִי כִּדְבָרֶךָ.

אָמַר רַבִּי יְהוֹשֻׁעַ בֶּן לֵוִי, בְּשָׁעָה שֶׁעָלָה מֹשֶׁה לַמָּרוֹם מְצָאוֹ לְהַקָּדוֹשׁ בָּרוּךְ הוּא שֶׁהָיָה קוֹשֵׁר (קְשָׁרִים) [כְּתָרִים] לָאוֹתִיּוֹת,  אָמַר לוֹ מֹשֶׁה אֵין שָׁלוֹם בְּעִירְךָ, אָמַר לְפָנָיו רִבּוֹנוֹ שֶׁל עוֹלָם כְּלוּם יֵשׁ עֶבֶד שֶׁנּוֹתֵן שָׁלוֹם לְרַבּוֹ, אָמַר לוֹ אַף עַל פִּי כֵן הָיָה לְךָ לְעָזְרֵנִי, מִיָּד אָמַר לוֹ וְעַתָּה יִגְדַּל נָא כֹּחַ ה'.

כְּשֶׁעָלָה מֹשֶׁה לַמָּרוֹם מְצָאוֹ לְהַקָּדוֹשׁ בָּרוּךְ הוּא שֶׁיּוֹשֵׁב וְכוֹתֵב אֶרֶךְ אַפַּיִם, אָמַר לְפָנָיו רִבּוֹנוֹ שֶׁל עוֹלָם, לַצַּדִּיקִים, אָמַר לוֹ, אַף לָרְשָׁעִים, אָמַר לוֹ רְשָׁעִים יֹאבְדוּ, אָמַר לוֹ הַשְׁתָּא חָזִית מַאי דְּמִבָּעֵי לְךָ, בְּשָׁעָה שֶׁחָטְאוּ יִשְׂרָאֵל בַּמִּדְבָּר אָמַר לוֹ לֹא כָּךְ אָמַרְתָּ לִי לַצַּדִּיקִים, אָמַר לְפָנָיו, רִבּוֹנוֹ שֶׁל עוֹלָם וְלֹא כָּךְ אָמַרְתָּ לִי אַף לָרְשָׁעִים, וְהַיְינוּ דִּכְתִיב "וְעַתָּה יִגְדַּל נָא כֹּחַ ה'" וְגוֹ', הַיְינוּ דִּכְתִיב (תהלים צג, ה) "עֵדֹתֶיךָ נֶאֱמְנוּ מְאֹד" וְגוֹ' וּסְמִיךְ לֵיהּ (שם צ, א) "תְּפִלָּה לְמֹשֶׁה".

זֶה שֶׁאָמַר הַכָּתוּב  "וְיֹאחֵז צַדִּיק דַּרְכּוֹ וּטֳהָר יָדַיִם יֹסִיף אֹמֶץ", אָמַר רַבִּי (חוּנְיָא) [חֲנִינָא], "צַדִּיק" זֶה הַקָּדוֹשׁ בָּרוּךְ הוּא דִּכְתִיב בֵּיהּ, (תהלים יא, ז) "כִּי צַדִּיק ה' צְדָקוֹת אָהֵב", "וּטֳהָר יָדַיִם" זֶה הַקָּדוֹשׁ בָּרוּךְ הוּא, דִּכְתִיב בֵּיהּ  "טְהוֹר עֵינַיִם מֵרְאוֹת רָע", "יֹסִיף אֹמֶץ" זֶה הַקָּדוֹשׁ בָּרוּךְ הוּא, שֶׁהוּא מַעֲצִים כֹּחוֹ שֶׁל צַדִּיק שֶׁיַּעֲשֶׂה רְצוֹנוֹ. דָּבָר אַחֵר, "וְיֹאחֵז צַדִּיק" זֶה מֹשֶׁה, שֶׁנֶּאֱמַר בּוֹ (דברים לג, כא) "צִדְקַת ה' עָשָׂה", "וּטֳהָר יָדַיִם" זֶה מֹשֶׁה, דִּכְתִיב בֵּיהּ (להלן טז, טו) "לֹא חֲמוֹר אֶחָד מֵהֶם נָשָׂאתִי", "יֹסִיף אֹמֶץ" זֶה מֹשֶׁה, שֶׁהוּא מַעֲצִים כֹּחַ וּגְבוּרָה, כְּמָה דְּאַתְּ אָמַר וְעַתָּה יִגְדַּל נָא כֹּחַ ה'. רַבִּי יַעֲקֹב בַּר אָחָא בְּשֵׁם רַבִּי יוֹסִי בְּרַבִּי חֲנִינָא וְרַבָּנָן (אָמַר רַבִּי) [אָמְרִין] בְּשֵׁם רַבִּי יוֹחָנָן, יִתְקֹף חֵילָךְ לְרַחֲמֶיךָ, תְּגַבֵּר מִדַּת רַחֲמִים עַל מִדַּת הַדִּין, כְּמָה דְּאַתְּ אָמַר וְעַתָּה יִגְדַּל נָא כֹּחַ ה', אָמַר רַבִּי יוּדָן, מָשָׁל לְמָה הַדָּבָר דּוֹמֶה, לְגִבּוֹר שֶׁהוּא מִתְגּוֹשֵׁשׁ בְּאֶבֶן שֶׁל מֵסִית, וְעָבַר אֶחָד וְרָאָה אוֹתוֹ, אָמַר לוֹ יָפֶה כֹּחֲךָ. רַבִּי עֲזַרְיָה בְּשֵׁם רַבִּי יְהוּדָה בְּרַבִּי (שִׁמְעוֹן) [סִימוֹן], כָּל זְמַן שֶׁהַצַּדִּיקִים עוֹשִׂים רְצוֹנוֹ שֶׁל מָקוֹם הֵם מוֹסִיפִים כֹּחַ וּגְבוּרָה, כְּמָה דְּאַתְּ אָמַר  "בֵּאלֹהִים נַעֲשֶׂה חָיִל", וְאִם לֹא, כִּבְיָכוֹל (דברים לב, יח) "צוּר יְלָדְךָ תֶּשִׁי". רַבִּי יְהוּדָה בֶּן רַבִּי סִימוֹן בְּשֵׁם רַבִּי לֵוִי בַּר פְּרָטָא, כָּל זְמַן שֶׁיִּשְׂרָאֵל עוֹשִׂים רְצוֹנוֹ שֶׁל מָקוֹם הֵן מוֹסִיפִין כֹּחַ [וּגְבוּרָה, כְּמָה דְּאַתְּ אָמַר, (תהלים שם) "בֵּאלֹהִים נַעֲשֶׂה חָיִל", וְאִם לֹא כִּבְיָכוֹל (איכה א, ו) "וַיֵּלְכוּ בְּלֹא כֹּחַ] לִפְנֵי רוֹדֵף", אָמַר רַבִּי אָחָא "רוֹדֵף" מָלֵא כְּשֶׁגָּלוּ יִשְׂרָאֵל, [כְּשֵׁם שֶׁגָּלוּ בְּרוֹדֵף מָלֵא] כָּךְ כֶּשֶׁנִגְאָלִין אֵין נִגְאָלִין אֶלָּא בְּגוֹאֵל מָלֵא, דִּכְתִיב  "וּבָא לְצִיּוֹן גּוֹאֵל", "גּוֹאֵל" מָלֵא.

אָמַר רַבִּי יִצְחָק, עַל הַכֹּל הוֹדָה מֹשֶׁה חוּץ מִדָּבָר אֶחָד, אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם אָדָם חוֹטֵא לְפָנֶיךָ וְאַתָּה מַאֲרִיךְ לוֹ, הֱיֵה גּוֹבֶה מִמֶּנּוּ, אָמַר לוֹ הַקָּדוֹשׁ בָּרוּךְ הוּא, חַיֶּיךָ שֶׁתִּצְטָרֵךְ לָהּ, וְהֵיכָן נִצְרָךְ לָהּ, בַּמְּרַגְּלִים,  ה' אֶרֶךְ אַפַּיִם, אָמַר רַבִּי תַּנְחוּם בַּר חֲנִילַאי, עָבַר הֲוֵינָא קוּמֵי כְּנִישְׁתָא דְּבָבֶל וּשְׁמָעִית קָלֵיהּ דְיַנּוּקָא קְרִי הַדֵּין פְּסוּקָא,  (תהלים צג, ה) "עֵדֹתֶיךָ נֶאֱמְנוּ מְאֹד",  "אֵל נְקָמוֹת ה'". רַבִּי אַבָּא וְרַבִּי תַּנְחוּם בַּר חִיָּיא בְּשֵׁם רַבִּי יוּדָן אָמַר, אֶרֶךְ אַף אֵין כְּתִיב כָּאן, אֶלָּא אֶרֶךְ אַפַּיִם, מַאֲרִיךְ רוּחוֹ עַד שֶׁלֹּא יִגְבֶּה, בָּא לִגְבּוֹת מַאֲרִיךְ וְגוֹבֶה. אָמַר רַבִּי חֲנִינָא, מָאן דְּאָמַר רַחֲמָנָא וַתְּרָן הוּא, יִוָתְרוּ בְּנֵי מֵעָיו, אֶלָּא מַאֲרִיךְ רוּחוֹ וְגָבִי דִּילֵיהּ. אָמַר רַבִּי לֵוִי, מַהוּ אֶרֶךְ אַפַּיִם, רָחִיק רָגָז,  מָשָׁל לְמֶלֶךְ שֶׁהָיוּ לוֹ שְׁנֵי לִגְיוֹנוֹת קָשִׁים, אָמַר הַמֶּלֶךְ אִם דָּרִים הֵם עִמִּי בַּמְּדִינָה עַכְשָׁיו בְּנֵי מְדִינָה מַכְעִיסִים אוֹתִי וְהֵם עוֹמְדִין עֲלֵיהֶם מֵאֲלֵיהֶן וּמְכַלִּין אוֹתָן, אֶלָּא הֲרֵינִי מְשַׁלְּחָן לְדֶרֶךְ רְחוֹקָה וְאִם מַכְעִיסִין אוֹתִי בְּנֵי הַמְּדִינָה, עַד שֶׁאֲנִי מְשַׁלֵּחַ אֶצְלָם הֵם בָּאִין וּמְפַיְּסִין אוֹתִי וַאֲנִי מְקַבֵּל פִּיּוּסִין,  הָדָא הוּא דִּכְתִיב (ישעיה יג, ה) "בָּאִים מֵאֶרֶץ מֶרְחָק מִקְצֵה הַשָּׁמָיִם ה' וּכְלֵי זַעְמוֹ לְחַבֵּל כָּל הָאָרֶץ". אָמַר רַבִּי יִצְחָק, וְלֹא עוֹד אֶלָּא שֶׁנּוֹעֵל בִּפְנֵיהֶם, שֶׁנֶּאֱמַר (ירמיה נ, כה) "פָּתַח ה' אֶת אוֹצָרוֹ וַיּוֹצֵא אֶת כְּלֵי זַעֲמוֹ", עַד דְּהוּא טָרִיק וְעַד דְּהוּא פָּתַח רָחֲמוֹי קְרִיבִין.

"וְרַב חֶסֶד", רַבִּי אֶלְעָזָר וְרַבִּי יוֹסִי בְּרַבִּי חֲנִינָא, רַבִּי אֶלְעָזָר אָמַר כַּף מֹאזְנַיִם מְעֻיָּנוֹת, כַּף עֲווֹנוֹת מִכָּאן וּזְכֻיּוֹת מִכָּאן, וְהַקָּדוֹשׁ בָּרוּךְ הוּא מַטֶּה לְכַף זְכוּת, הוּא דַּעְתֵּיהּ דְּרַבִּי אֶלְעָזָר, וְרַב חֶסֶד מַטֶּה כְּלַפֵּי חֶסֶד. וְרַבִּי יוֹסִי בַּר חֲנִינָא אָמַר, כָּף מֹאזְנַיִם מְעֻיָּנוֹת, עֲווֹנוֹת מִכָּאן וּזְכֻיּוֹת מִכָּאן, הַקָּדוֹשׁ בָּרוּךְ הוּא חוֹטֵף שְׁטָר חוֹב אֶחָד שֶׁל עֲווֹנוֹת וּזְכֻיּוֹת מַכְרִיעוֹת. וּמַהוּ נֹשֵׂא עָוֹן [נוֹשֵׂא עַיִן]. רַב הוּנָא בְּשֵׁם רַבִּי אַבָּהוּ כִּבְיָכוֹל אֵין שִׁכְחָה לְפָנָיו וּבִשְׁבִיל יִשְׂרָאֵל נַעֲשֶׂה שַׁכְחָן, וּמַה טַּעַם  "מִי אֵל כָּמוֹךָ נוֹשֵׂא עָוֹן", וְכֵן דָּוִד אוֹמֵר (תהלים פה, ג) "נָשָׂאתָ עֲוֹן עַמֶּךָ כִּסִּיתָ כָּל חַטָּאתָם סֶלָּה.

["וְנַקֵּה לֹא יְנַקֶּה", מְנַקֶּה הוּא לַשָּׁבִים, וְאֵינוֹ מְנַקֶּה לְשֶׁאֵינָן שָׁבִים], מְנַקֶּה הוּא בָּעוֹלָם הַזֶּה, וְאֵינוֹ מְנַקֶּה לָעוֹלָם הַבָּא.  פֹּקֵד עֲוֹן אָבוֹת עַל בָּנִים וְגוֹ', מָשָׁל לְאַרְבָּעָה דְּיוֹטוֹת זוֹ לְמַעְלָה מִזּוֹ וְזוֹ לְמַעְלָה מִזּוֹ, בְּזוֹ יַיִן, וּבְזוֹ שֶׁמֶן, וּבְזוֹ דְּבַשׁ, וּבְזוֹ מַיִם, נָפְלָה דְּלֵקָה בְּאַחַת מֵהֶן הֵן מְכַבּוֹת זוֹ אֶת זוֹ, אֲבָל אִם הָיוּ כֻּלָּן שֶׁל שֶׁמֶן, כֻּלָּן נִשְׂרָפוֹת. כָּךְ בִּזְמַן שֶׁהֵן תּוֹפְסִין בְּמַעֲשֵׂה אֲבוֹתֵיהֶן דּוֹר אַחַר דּוֹר הֵן נִדּוֹנִין עַל יָדוֹ, אֲבָל אִם הֵם מְסֹרָגִין דּוֹר אַחַר דּוֹר, דּוֹר צַדִּיק וְדוֹר רָשָׁע, (דברים כד, טז) "לֹא יוּמְתוּ אָבוֹת עַל בָּנִים וּבָנִים לֹא יוּמְתוּ עַל אָבוֹת". בְּאוֹתָהּ שָׁעָה שָׂמַח מֹשֶׁה וְאָמַר, אֵין בְּיִשְׂרָאֵל קוֹצֵץ בֶּן קוֹצֵץ.

"סְלַח נָא לַעֲוֹן הָעָם הַזֶּה כְּגֹדֶל חַסְדֶּךָ", אָמַר רַבִּי חָמָא בַּר חֲנִינָא, זוֹ מִדַּת הַטּוֹב שֶׁהִיא גְּדוּשָׁה. וְכַאֲשֶׁר נָשָׂאתָ, רַבִּי יוֹסִי בַּר חֲנִינָא וְרַבִּי (שָׁאוּל) [שְׁמוּאֵל] בַּר נַחְמָן, חָד אָמַר, אָמַר הַקָּדוֹשׁ בָּרוּךְ לְמֹשֶׁה מִמִּצְרַיִם וְעַד הֵנָּה הֵן (לֹא) חָטְאוּ קָדָמַי,  וְחָרָנָא אָמַר, אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם מִמִצְרַיִם וְעַד הֵנָּה לֹא שָׁרִית וְשָׁבַקְתְּ לְהוֹן, הִיךְ כְּמַה דְּשָׁרִית וְשָׁבַקְתְּ לְהוֹן לִדְעָבַר, שְׁרִי וּשְׁבִיק לְהוֹן לִדְאָתִי. מַר רַבִּי אֲלְכְּסַנְדְּרִי, מָשָׁל לִשְׁנַיִם שֶׁהוֹשִׁיטוּ הֲדָסִים לַמֶּלֶךְ, אֶחָד הוֹשִׁיטָהּ לִשְׁמוֹ וְיוֹצֵאת לְשֵׁם זְקֵנוֹ, וְאֶחָד הוֹשִׁיטָהּ לְשֵׁם זְקֵנוֹ וְיָצָאת לִשְׁמוֹ, חִזְקִיָּה הוֹשִׁיטָהּ לִשְׁמוֹ, (מ"ב כ, ג) "זְכֹר נָא אֶת אֲשֶׁר הִתְהַלַּכְתִּי לְפָנֶיךָ", וְיָצָאת לְשֵׁם זְקֵנוֹ,  "וְגַנּוֹתִי עַל הָעִיר הַזֹּאת לְמַעֲנִי וּלְמַעַן דָּוִד עַבְדִּי", מֹשֶׁה הוֹשִׁיטָהּ לְשֵׁם זְקֵנוֹ, (דברים ט, כז) "זְכֹר לַעֲבָדֶיךָ לְאַבְרָהָם" וְגוֹ', וְיָצָאת לִשְׁמוֹ, וַיֹּאמֶר ה' סָלַחְתִּי כִּדְבָרֶךָ. (כָּתוּב בְּרֶמֶז ש"א).

דָּבָר אַחֵר  "וְיֹאחֵז צַדִּיק דַּרְכּוֹ", בְּשָׁעָה שֶׁאָמַר (לעיל פסוק יב) "אַכֶּנּוּ בַדֶּבֶר", אֲמַר לֵיהּ מֹשֶׁה, תְּפֹס מִדָּתְךָ תְּפֹס אֻמָּנוּתְךָ, (אֲמַר לֵיהּ מֹשֶׁה) כָּל הַצַּדִּיקִים תָּפְסוּ כָּל אֶחָד וְאֶחָד אֻמָּנוּתוֹ, אַבְרָהָם תָּפַס אֶת הַמִּלָּה, יִצְחָק תָּפַס אֶת הַתְּפִלָּה, יַעֲקֹב תָּפַס אֶת הָאֱמֶת, שֶׁנֶּאֱמַר (מיכה ז, כ) "תִּתֵּן אֱמֶת לְיַעֲקֹב". יוֹסֵף תָּפַס אֶת הַחֲסִידוּת, שֶׁנֶּאֱמַר  "וַיְהִי ה' אֶת יוֹסֵף וַיֵּט אֵלָיו חָסֶד". מֹשֶׁה תָּפַס אֶת הָעֲנָוָה, שֶׁנֶּאֱמַר (לעיל יב, ג) "וְהָאִיש מֹשֶׁה עָנָו מְאֹד". אַהֲרֹן תָּפַס אֶת הַשָּׁלוֹם, שֶׁנֶּאֱמַר (מלאכי ב, ה) "בְּרִיתִי הָיְתָה אִתּוֹ הַחַיִּים וְהַשָּׁלוֹם". פִּנְחָס תָּפַס הַקִּנְאָה, שֶׁנֶּאֱמַר (להלן כה, יא) "בְּקַנְאוֹ אֶת קִנְאָתִי". אַף אַתָּה תְּפוֹס אֻמָּנוּתְךָ, אָמַר לוֹ מַה הִיא אֻמָּנוּתִי אָמַר לוֹ, רַחֲמָן רַחוּם וְחַנּוּן ה', כְּשֵׁם שֶׁאַתָּה לָמוּד שֶׁמַּכְעִיסִין אוֹתְךָ וְאַתָּה מַאֲרִיךְ לָהֶם וּמְרַחֵם עֲלֵיהֶן, לְכָךְ נֶאֱמַר "וְעַתָּה יִגְדַּל נָא" וְגוֹ'. אָמַר רַבִּי אָבִין בְּשֵׁם רַבִּי יוֹחָנָן, מָשָׁל לְכַף מֹאזְנַיִם שֶׁמִּשְׁקֹלֶת בְּכַף אַחַת וְהַפֵּרוֹת בְּכַף אַחַת, אֵימָתַי בַּעַל הַבַּיִת מִשְׁתַּבֵּחַ בְּשָׁעָה שֶׁהוּא מַכְרִיעַ הַפֵּרוֹת, כָּךְ אָמַר לוֹ מֹשֶׁה לְהַקָּדוֹשׁ בָּרוּךְ הוּא, מָרִי אוֹמַר לְךָ מָתַי כֹּחֲךָ גָּדוֹל בְּעוֹלָמְךָ בְּשָׁעָה שֶׁאַתָּה מַאֲרִיךְ רוּחֲךָ, שֶׁנֶּאֱמַר "וְעַתָּה יִגְדַּל נָא כֹּחַ ה'". אָמַר רֵישׁ לָקִישׁ, מָשָׁל לְגִבּוֹר שֶׁבָּא לִטְעֹן קוֹרָה גְּדוֹלָה וְתַלְמִידוֹ מְהַלֵּךְ אַחֲרָיו, כָּל זְמַן שֶׁהָיָה הַתַּלְמִיד רוֹאֶה אֶת רַבּוֹ מִתְגַּבֵּר וְהוֹלֵךְ, הָיָה אוֹמֵר לוֹ יִתְקֹף חֵילָךְ, כָּךְ מֹשֶׁה כָּל זְמַן שֶׁהָיָה רוֹאֶה אֶת הַקָּדוֹשׁ בָּרוּךְ הוּא מִתְפַּיֵּס וְסוֹלֵחַ לְיִשְׂרָאֵל, הָיָה אוֹמֵר לוֹ יִישַׁר חֵילָךְ. אָמַר רַבִּי יוֹסִי בַּר חֲנִינָא, אָמַר לוֹ מֹשֶׁה, כְּשֶׁתְּהֵא מוֹדֵד לְבָנֶיךָ מִדַּת הַדִּין מְדֹד לָהֶם בְּמִדָּה קְטַנָּה, אֲבָל מִדַּת רַחֲמִים מְדֹד לָהֶם בְּמִדָּה גְּדוֹלָה, שֶׁנֶּאֱמַר "וְעַתָּה יִגְדַּל נָא" וְגוֹ'.

{pפסוק כב-כגp}  "וַיְנַסּוּ אֹתִי זֶה עֶשֶׂר פְּעָמִים". (כָּתוּב בְּרֶמֶז רל"ב).

תְּנַן הָתָם, בְּמוֹצִיא שֵׁם רַע לְהָקֵל וּלְהַחֲמִיר כֵּיצַד, אֶחָד שֶׁהוֹצִיא שֵׁם רַע עַל הַגְּדוֹלָה שֶׁבִּכְהֻנָּה, וְעַל הַקְּטַנָּה שֶׁבְּיִשְׂרָאֵל, נוֹתֵן מֵאָה סֶלַע, נִמְצָא הָאוֹמֵר בְּפִיו חָמוּר מִן הָעוֹשֶׂה מַעֲשֶׂה, שֶׁכֵּן מָצִינוּ שֶׁלֹּא נֶחְתַּם גְּזַר דִּין עַל אֲבוֹתֵינוּ בַּמִּדְבָּר אֶלָּא עַל לָשׁוֹן הָרַע, שֶׁנֶּאֱמַר "וַיְנַסּוּ אֹתִי" וְגוֹ', מִמַּאי,  דִּלְמָא מִשּׁוּם דְּאַכַּתִּי לֹא מָלֵא סְאָתְהוֹן, דְּאָמַר רַב הִמְנוּנָא, אֵין הַקָּדוֹשׁ בָּרוּךְ נִפְרַע מִן הָאָדָם עַד שֶׁתִּתְמַלֵּא סְאָתוֹ, שֶׁנֶּאֱמַר  "בִּמְלֹאת שִׂפְקוֹ יֵצֶר לוֹ". אֲמַר רֵישׁ לָקִישׁ, אֲמַר קְרָא וַיְנַסּוּ אֹתִי וְגוֹ', עַל זֶה נֶחְתַּם גְּזַר דִּינָם.

{pפסוק כטp}  "בַּמִּדְבָּר הַזֶּה יִפְּלוּ פִגְרֵיכֶם", תָּנוּ רַבָּנָן שִׁבְעָה קִפְּלוּ אֶת כָּל הָעוֹלָם כֻּלּוֹ, מְתוּשֶׁלַח רָאָה אֶת אָדָם, שֵׁם רָאָה אֶת מְתוּשֶׁלַח,  יַעֲקֹב אָבִינוּ רָאָה אֶת שֵׁם, עַמְרָם רָאָה אֶת יַעֲקֹב אָבִינוּ,  אֲחִיָּה הַשִּׁילוֹנִי רָאָה אֶת עַמְרָם, אֵלִיָּהוּ רָאָה אֶת אֲחִיָּה הַשִּׁילוֹנִי, וַעֲדַיִן אֵלִיָּהוּ קַיָּם. אֲחִיָּה הַשִּׁילוֹנִי רָאָה אֶת עַמְרָם, וְהָא כְּתִיב (להלן כו, סה) "וְלֹא נוֹתַר מֵהֶם אִישׁ" וְגוֹ', אָמַר רַב הִמְנוּנָא לֹא נִגְזְרָה גְּזֵרָה עַל שִׁבְטוֹ שֶׁל לֵוִי, שֶׁנֶּאֱמַר "בַּמִּדְבָּר הַזֶּה יִפְּלוּ פִגְרֵיכֶם וְכָל פְּקֻדֵיכֶם לְכָל מִסְפַּרְכֶם מִבֶּן עֶשְׂרִים שָׁנָה וָמָעְלָה", מִי שֶׁפְּקוּדָיו מִבֶּן עֶשְׂרִים, יָצָא שִׁבְטוֹ שֶׁל לֵוִי שֶׁפְּקוּדָיו מִבֶּן חֹדֶשׁ. וּמִשְּׁאָר שְׁבָטִים לֹא עָיֵיל,  וְהָתַּנְיָא יָאִיר בֶּן מְנַשֶּׁה וּמָכִיר בֶּן מְנַשֶּׁה נוֹלְדוּ בִּימֵי יַעֲקֹב וְלֹא מֵתוּ עַד שֶׁנִּכְנְסוּ לָאָרֶץ, שֶׁנֶּאֱמַר  "וַיַּכּוּ מֵהֶם אַנְשֵׁי הָעָי כִּשְׁלֹשִׁים וְשִׁשָּׁה אִישׁ", וְתַנְיָא שְׁלֹשִׁים וְשִׁשָּׁה מַמָּשׁ דִּבְרֵי רַבִּי יְהוּדָה, אֲמַר לֵיהּ רַבִּי נֶחֶמְיָה וְכִי נֶאֱמַר "שְׁלֹשִׁים וְשִׁשָּׁה" וַהֲלֹא לֹא נֶאֱמַר אֶלָּא "כִּשְׁלֹשִׁים וְשִׁשָּׁה", אֶלָּא זֶה יָאִיר בֶּן מְנַשֶּׁה שֶׁהָיָה שָׁקוּל כְּרֻבָּהּ שֶׁל סַנְהֶדְרִין, אֶלָּא אָמַר רַב אָחָא בַּר יַעֲקֹב, לֹא נִגְזְרָה גְּזֵרָה לֹא עַל פָּחוּת מִבֶּן עֶשְׂרִים שָׁנָה, וְלֹא עַל יָתֵר מִבֶּן שִׁשִּׁים, לֹא עַל פָּחוּת מִבֶּן עֶשְׂרִים, דִּכְתִיב "מִבֶּן עֶשְׂרִים שָׁנָה וָמָעְלָה", וְלֹא עַל יָתֵר מִבֶּן שִׁשִּׁים, גָּמַר וָמָעְלָה "וָמָעְלָה" מֵעֲרָכִין, מַה לְהַלָּן יוֹתֵר מִבֶּן שִׁשִּׁים כְּפָחוֹת מִבֶּן עֶשְׂרִים, אַף כָּאן יוֹתֵר מִבֶּן שִׁשִּׁים כְּפָחוֹת מִבֶּן עֶשְׂרִים.

{pפסוק לדp}  מִנַּיִן שֶׁדּוֹרְשִׁים כְּנֶגֶד (הָאַגָּדָה) [בָּאַגָּדָה] שֶׁנֶּאֱמַר "בְּמִסְפַּר הַיָּמִים אֲשֶׁר תַּרְתֶּם" וְגוֹ', וְכֵן הוּא אוֹמֵר (מ"ב י, ל) "וַיֹּאמֶר ה' אֶל יֵהוּא יַעַן אֲשֶׁר הֱטִיבוֹתָ וְגוֹ' בְּנֵי רְבִעִים יֵשְׁבוּ לְךָ"  וְגוֹ', כְּנֶגֶד אַרְבַּע דּוֹרוֹת שֶׁהָיְתָה בֵּית אַחְאָב קַיֶּמֶת וְנֶעֶקְרָה עַל יָדוֹ, וְאֵלּוּ הֵן עָמְרִי וְאַחְאָב וְיוֹרָם וּבָנָיו.

רַב אִידִי (בְּרֵיהּ) [אֲבוּהָ] דְּרַבִּי יַעֲקֹב בַּר אִידִי, הֲוָה אָזִיל תְּלָתָא יַרְחֵי בְּאוֹרְחָא, וַהֲוָה יָתִיב חָד יוֹמָא בְּאֻשְׁפִּיזָא וַהֲווּ קָרוּ לֵיהּ רַבָּנָן בַּר בֵּי רַב דְּחַד יוֹמָא, חָלַשׁ דַּעְתֵּיהּ וּקְרִי אַנַּפְשֵׁהּ (איוב יב, ד) "שְׂחוֹק לְרֵעֵהוּ אֶהְיֶה", אֲמַר לֵיהּ רַבִּי יוֹחָנָן, בְּמָטוּ מִנָּךְ לֹא תַּעֲנִישׁ רַבָּנָן, נָפַק רַבִּי יוֹחָנָן לְבֵי מִדְּרָשָׁא וְדָרַשׁ,  "אֹתִי יוֹם יוֹם יִדְרֹשׁוּן וְדַעַת דְּרָכַי יֶחְפָּצוּן", וְכִי בַּיּוֹם דּוֹרְשִׁים אוֹתוֹ וּבַלַּיְלָה אֵין דּוֹרְשִׁין אוֹתוֹ, אֶלָּא לוֹמַר לְךָ כָּל הָעוֹסֵק בַּתּוֹרָה אֲפִלּוּ יוֹם אֶחָד [בַּשָּׁנָה], מַעֲלֶה עָלָיו הַכָּתוּב כְּאִלּוּ עָסַק בְּכָל הַשָּׁנָה. וְכֵן הוּא אוֹמֵר בְּמִדַּת פֻּרְעָנוּת בְּמִסְפַּר הַיָּמִים אֲשֶׁר תַּרְתֶּם אֶת הָאָרֶץ יוֹם לַשָּׁנָה, וְכִי אַרְבָּעִים שָׁנָה חָטְאוּ וַהֲלֹא לֹא חָטְאוּ אֶלָּא אַרְבָּעִים יוֹם, אֶלָּא לוֹמַר לְךָ כָּל הָעוֹבֵר עֲבֵרָה אֲפִלּוּ פַּעַם אַחַת בַּשָּׁנָה מַעֲלֶה עָלָיו הַכָּתוּב כְּאִלּוּ עָבַר כָּל הַשָּׁנָה.

{pפסוק להp}  תָּנוּ רַבָּנָן, דּוֹר הַמִּדְבָּר אֵין לוֹ חֵלֶק לָעוֹלָם הַבָּא, שֶׁנֶּאֱמַר "בַּמִּדְבָּר הַזֶּה יִתַּמּוּ" וְגוֹ', יִתַּמּוּ, בָּעוֹלָם הַזֶּה, וְשָׁם יָמֻתוּ, בָּעוֹלָם הַבָּא. וְכֵן הוּא אוֹמֵר (תהלים צה, י-יא) "אֲשֶׁר נִשְׁבַּעְתִּי בְאַפִּי אִם יְבֹאוּן אֶל מְנוּחָתִי", דִּבְרֵי רַבִּי עֲקִיבָא, רַבִּי אֱלִיעֶזֶר אוֹמֵר, בָּאִין הֵם לָעוֹלָם הַבָּא, שֶׁנֶּאֱמַר (שם נ, ה) "אִסְפוּ לִי חֲסִידָי כֹּרְתֵי בְרִיתִי עֲלֵי זָבַח", אֶלָּא מָה אֲנִי מְקַיֵּם "אֲשֶׁר נִשְׁבַּעְתִּי בְאַפִּי", בְאַפִּי נִשְׁבַּעְתִּי וְחוֹזְרַנִי בִּי. רַבִּי יְהוֹשֻׁעַ בֶּן קָרְחָה אוֹמֵר, לֹא נֶאֱמַר מִקְרָא זֶה אֶלָּא כְּנֶגֶד דּוֹרוֹת הַבָּאִים "אִסְפוּ לִי חֲסִידָי", אֵלּוּ חֲסִידִים שֶׁבְּכָל דּוֹר וְדוֹר, "כֹּרְתֵי בְרִיתִי", אֵלּוּ חֲנַנְיָה מִישָׁאֵל וַעֲזַרְיָה שֶׁמָּסְרוּ עַצְמָן לְכִבְשַׁן הָאֵשׁ, "עֲלֵי זָבַח", אֵלּוּ רַבִּי עֲקִיבָא וַחֲבֵרָיו שֶׁמָּסְרוּ עַצְמָן לִזְבִיחָה עַל דִּבְרֵי תּוֹרָה. רַבִּי שִׁמְעוֹן בֶּן מְנַסְיָא אוֹמֵר, בָּאִין הֵם לָעוֹלָם הַבָּא, שֶׁנֶּאֱמַר (ישעיה לה, יא) "וּפְדוּיֵי ה' יְשֻׁבוּן" וְגוֹ'. אָמַר רַבָּה בַּר בַּר חַנָּה אָמַר רַבִּי יוֹחָנָן, שָׁבְקֵיהּ רַבִּי עֲקִיבָא לַחֲסִידוּתֵיהּ,  שֶׁנֶּאֱמַר  "הָלוֹךְ וְקָרָאתָ בְאָזְנֵי יְרוּשָׁלַיִם" וְגוֹ', הַשְׁתָּא אִם אֲחֵרִים בָּאִין בִּזְכוּתָן, הֵם עַצְמָם לֹא כָּל שֶׁכֵּן.

{pפסוק לזp}  תָּנוּ רַבָּנָן מְרַגְּלִים אֵין לָהֶם חֵלֶק לָעוֹלָם הַבָּא, שֶׁנֶּאֱמַר "וַיָּמֻתוּ הָאֲנָשִׁים מוֹצִאֵי דִּבַּת הָאָרֶץ רָעָה" וְגוֹ', וַיָּמֻתוּ, בָּעוֹלָם הַזֶּה, בַּמַּגֵּפָה לִפְנֵי ה', בָּעוֹלָם הַבָּא.

{rרמז תשמהr}  "וַיָּמֻתוּ הָאֲנָשִׁים", מְלַמֵּד שֶׁמֵּתוּ מִיתָה מְשֻׁנָּה, מְלַמֵּד שֶׁנִּשְׁתַּרְבֵּב לְשׁוֹנָם וְנָפְלוּ עַל טַבּוּרָם וְהָיוּ תּוֹלָעִים יוֹצְאִים מִלְּשׁוֹנָם וְנִכְנָסִים לְטַבּוּרָם, וְיוֹצְאִים מִטַּבּוּרָם וְנִכְנָסִים בִּלְשׁוֹנָם. רַבִּי (גַּמְלִיאֵל) [נַחְמָן בַּר יִצְחָק] אָמַר, בְּאַסְכָּרָה מֵתוּ.

תַּנְיָא רַבִּי אֶלְעָזָר בֶּן פַּרְטָא אוֹמֵר, בּוֹא וּרְאֵה כַּמָּה גָּדוֹל כֹּחוֹ שֶׁל לָשׁוֹן הָרַע, מִנָלָן, מִמְּרַגְּלִים, הַשְׁתָּא מְרַגְּלִים שֶׁהוֹצִיאוּ שֵׁם רַע עַל עֵצִים וַאֲבָנִים כַּךְ הַמּוֹצִיא שֵׁם רַע עַל חֲבֵרוֹ עַל אַחַת כַּמָּה וְכַמָּה, מִמַּאי, דִּלְמָא כִּדְרַבִּי חֲנִינָא בַּר פַּפָּא [דְּאָמַר] דָּבָר גָּדוֹל דִּבְּרוּ מְרַגְּלִים וְכוּ' (כְּדִלְעֵיל). אֶלָּא אֲמַר רָבָא אֲמַר קְרָא, וַיָּמֻתוּ הָאֲנָשִׁים וְגוֹ' עַל דִּבַּת הָאָרֶץ שֶׁהוֹצִיאוּ.

{pפסוק לחp}  יְהוֹשֻׁעַ וְכָלֵב נָטְלוּ חֵלֶק הַמְּרַגְּלִים, מִנָּא הַנֵּי מִלֵּי, דְּאָמַר קְרָא וִיהוֹשֻׁעַ בִּן נוּן וְכָלֵב בֶּן יְפֻנֶּה חָיוּ מִן הָאֲנָשִׁים הָהֵם, מַאי חָיוּ, אִלֵימָא חָיוּ מַמָּשׁ, וְהָכְּתִיב (להלן כו, סה) "וְלֹא נוֹתַר מֵהֶם אִישׁ כִּי אִם כָּלֵב בֶּן יְפֻנֶּה וִיהוֹשֻׁעַ בִּן נוּן", אֶלָּא שֶׁחָיוּ בְּחֶלְקָם. מִתְלוֹנְנִים וַעֲדַת קֹרַח לֹא הָיָה לָהֶם חֵלֶק בָּאָרֶץ, וְהָתַּנְיָא יְהוֹשֻׁעַ וְכָלֵב נָטְלוּ חֶלְקָם, לֹא קַשְׁיָא מַר מַקִּישׁ מִתְלוֹנְנִים לִמְרַגְּלִים, [וּמַר לֹא מַקִּישׁ], דְּתַנְיָא  "אָבִינוּ מֵת בַּמִּדְבָּר", [זֶה צְלָפְחָד], "וְהוּא לֹא הָיָה בְּתוֹךְ הָעֵדָה", זֶה עֲדַת מְרַגְּלִים, "הַנּוֹעֲדִים עַל ה'" אֵלּוּ מִתְלוֹנְנִים, וְלֹא הָיָה "בַּעֲדַת קֹרַח" כְּמַשְׁמָעוֹ, מַר מַקִּישׁ מִתְלוֹנְנִים לִמְרַגְּלִים, וּמַר לֹא מַקִּישׁ. וַאֲמַר לֵיהּ רַב פָּפָּא לְאַבַּיֵּי וּלְמָאן דְּמַקִּישׁ אִיכְפַּל יְהוֹשֻׁעַ וְכָלֵב וְיָרְתִי לְכֻלֵּי אַרְעָא דְּיִשְׂרָאֵל,  אֲמַר לֵיהּ מִתְלוֹנְנִים שֶׁבַּעֲדַת קֹרַח קָאָמְרִינָן.

{pפסוק לט-מהp}  "וַיֵּרֶד הָעֲמָלֵקִי וְהַכְּנַעֲנִי" וְגוֹ' וְיַכּוּם וְיַכְּתוּם, מִיָּד חָזְרוּ וְיָשְׁבוּ בְּאֵבֶל, מִכָּאן אָמְרוּ, כָּל הַמְּנֻדֶּה יוֹם אֶחָד מִלְּמַטָּה אַף עַל פִּי שֶׁהִתִּירוּ לוֹ אֵין לוֹ הֶתֵּר מִלְּמַעְלָה עַד שִׁבְעַת יָמִים, וְכָל הַמְּנֻדֶּה שִׁבְעַת יָמִים מִלְּמַטָּה אַף עַל פִּי שֶׁהִתִּירוּ לוֹ אֵין לוֹ הֶתֵּר מִלְּמַעְלָה עַד שְׁלֹשִׁים יוֹם, וְכָל הַמְּנֻדֶּה שְׁלֹשִׁים יוֹם מִלְּמַטָּה אַף עַל פִּי שֶׁהִתִּירוּ לוֹ אֵין לוֹ הֶתֵּר מִלְּמַעְלָה לְעוֹלָם וּלְעוֹלְמֵי עוֹלָמִים, לְכָךְ נֶאֱמַר "וַיִּתְאַבְּלוּ הָעָם מְאֹד", בְּאוֹתָהּ שָׁעָה אָמַר לוֹ הַקָּדוֹשׁ בָּרוּךְ הוּא לְמֹשֶׁה, מֹשֶׁה בּוֹא וְרַצֵּה אוֹתָם הָעֲנִיִּים שֶׁכְּבָר יָצָא לִבָּם מֵעֲלֵיהֶם, אָמַר לְפָנָיו רִבּוֹנוֹ שֶׁל עוֹלָם בַּמָּה אֲרַצֵּם, אָמַר לוֹ צֵא וְרַצֵּם בְּדִבְרֵי תּוֹרָה, שֶׁנֶּאֱמַר (להלן טו, ב-ג) דַּבֵּר אֶל בְּנֵי יִשְׂרָאֵל כִּי תָבֹאוּ וַעֲשִׂיתֶם אִשֶּׁה לַה'. בְּאוֹתָהּ שָׁעָה הָיְתָה מְרִיבָה גְּדוֹלָה בֵּין יִשְׂרָאֵל לַגֵּרִים,  עַד שֶׁאָמַר לוֹ הַקָּדוֹשׁ בָּרוּךְ הוּא לְמֹשֶׁה, מִפְּנֵי מָה עָשׂוּ מְרִיבָה אֵלּוּ עִם אֵלּוּ, לֹא כָּךְ כָּתַבְתִּי לָכֶם בְּתוֹרָתִי (להלן טו, טו) "הַקָהָל חֻקָּה אַחַת" וְגוֹ', עַכְשָׁיו  "תּוֹרָה אַחַת וּמִשְׁפָּט אֶחָד", מִכָּאן אָמְרוּ שָׁלֹשׁ מִדּוֹת יֵשׁ בְּגֵרִים, יֵשׁ גֵּר כְּנָכְרִי לְכָל דָּבָר, יֵשׁ גֵּר מָשׁוּל כַּחֲמוֹר, וְיֵשׁ גֵּר כְּאַבְרָהָם אָבִינוּ. יֵשׁ גֵּר כְּנָכְרִי לְכָל דָּבָר, כֵּיצַד הָיוּ לוֹ נְבֵלוֹת וּטְרֵפוֹת בְּתוֹךְ בֵּיתוֹ, וְאָמַר אֵלֵךְ וְאֶתְגַּיֵּר וְאֶהֱיֶה בֵּינֵיהֶם שֶׁל אֵלּוּ שֶׁאֲכִילָתָן יָפָה, וְיֵשׁ לָהֶם יָמִים טוֹבִים וְשַׁבָּתוֹת וְיֹאכְלוּ אֵלּוּ בְּתוֹךְ בֵּיתִי, כָּפַף אֶת עַצְמוֹ וְהָלַךְ וְנִתְגַּיֵּר, וּלְבַסּוֹף שֶׁחָזַר מִסּוּרוּ בָּאוּ עָלָיו יִסּוּרִין לְטוֹבָתוֹ לְהַצִּיל מִיָּדָיו מַה שֶּׁעָשָׂה, אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל, בָּנַי כְּשֵׁם שֶׁאָהַב זֶה אֶתְכֶם אַף אַתֶּם אֶהֱבוּ אוֹתוֹ, שֶׁנֶּאֱמַר (דברים י, יט) "וַאֲהַבְתֶּם אֶת הַגֵּר". יֵשׁ גֵּר מָשׁוּל כַּחֲמוֹר, כֵּיצַד הָלַךְ וְנָשָׂא אִשָּׁה מִיִּשְׂרָאֵל אָמְרוּ לוֹ אֵין אָנוּ נוֹתְנִין לְךָ עַד שֶׁתִּתְגַּיֵּר, וְכָפַף אֶת עַצְמוֹ וְהָלַךְ וְנִתְגַּיֵּר, לְבַסּוֹף שֶׁחָזַר מִסּוּרוּ בָּאוּ עָלָיו יִסּוּרִין לְטוֹבָתוֹ לְהַצִּיל מִיָּדוֹ מַה שֶּׁעָשָׂה, אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל בָּנַי כְּשֵׁם שֶׁבִּקֵּשׁ זֶה מִכֶּם מְנוּחָה אַף אַתֶּם תְּנוּ לוֹ מְנוּחָה, שֶׁנֶּאֱמַר (שמות כב, כ) "וְגֵר לֹא תוֹנֶה". יֵשׁ גֵּר כְּאַבְרָהָם אָבִינוּ, כֵּיצַד הָלַךְ וּפִשְׁפֵּשׁ אֶת כָּל אֻמּוֹת הָעוֹלָם, כֵּיוָן שֶׁרָאָה שֶׁהֵם מְסַפְּרִים בְּטוֹבָתָן שֶׁל יִשְׂרָאֵל, אָמַר אֵלֵךְ וְאֶתְגַּיֵּר וְאֶכָּנֵס תַּחַת כַּנְפֵי הַשְּׁכִינָה, שֶׁנֶּאֱמַר (ישעיה נו, ג) "וְאַל יֹאמַר בֶּן הַנֵּכָר" וְגוֹ'.

"וַיַּעְפִּלוּ לַעֲלוֹת אֶל רֹאשׁ הָהָר", צְלָפְחָד מֵהַמַּעְפִּילִים הָיָה.

"וַאֲרוֹן בְּרִית ה' וּמֹשֶׁה". וְגוֹ' (כָּתוּב בְּרֶמֶז שס"ז).

~ פרק טו

{pפסוק א-גp}  "כִּי תָבֹאוּ אֶל אֶרֶץ מוֹשְׁבֹתֵיכֶם", הָאָב חַיָּב בִּבְנוֹ בַּחֲמִשָּׁה דְּבָרִים, XאY לְמוּלוֹ, XבY וְלִפְדּוֹתוֹ, XגY וּלְלַמְּדוֹ תּוֹרָה, XדY וּלְלַמְּדוֹ אֻמָּנוּת, XהY וּלְהַשִּׂיאוֹ אִשָּׁה. וְהַבֵּן אַף הוּא חַיָּב לְכַבֵּד לְאָבִיו. וּכְתִיב  "כִּי הָיִיתִי לְיִשְׂרָאֵל לְאָב וְאֶפְרַיִם בְּכֹרִי הוּא", וְהַקָּדוֹשׁ בָּרוּךְ הוּא מָל אוֹתָם עַל יְדֵי יְהוֹשֻׁעַ, שֶׁנֶּאֱמַר (יהושע ה, ב) "מוֹל אֶת בְּנֵי יִשְׂרָאֵל שֵׁנִית". וּפָדָה אוֹתָם,  "אֲשֶׁר הָלְכוּ אֱלֹהִים לִפְדּוֹת לוֹ לְעָם". וְלִמְּדָם תּוֹרָה, (ישעיה מח, יז) "אֲנִי ה' אֱלֹהֶיךָ מְלַמֶּדְךָ לְהוֹעִיל", (דברים לא, יט) "וְלַמְּדָהּ אֶת בְּנֵי יִשְׂרָאֵל". וְלִמְּדָם אֻמָּנוּת,  "וְכִי תָבֹאוּ אֶל הָאָרֶץ וּנְטַעְתֶּם". הִשִּׂיאָם אִשָּׁה, (בראשית א, כח) "פְּרוּ וּרְבוּ". וּמָה עִסְקוֹ שֶׁל בֶּן כְּשֶׁאָבִיו מְחַבְּבוֹ, מְחַשֵּׁב וְעוֹשֶׂה אוֹתוֹ מְסֻיָּם מִכָּל אֶחָיו, כָּךְ (ישעיה סא, ט) "כָּל רוֹאֵיהֶם יַכִּירוּם כִּי הֵם זֶרַע בֵּרַךְ ה'". וּמֵהֵיכָן הָאֻמּוֹת יוֹדְעִים שֶׁהֵם בְּנֵי מִשֶּׁיִּירְשׁוּ נַחֲלַת אֲבִיהֶם, שֶׁנֶּאֱמַר (דברים לב, ח) "בְּהַנְחֵל עֶלְיוֹן גּוֹיִם" וְגוֹ', וְאוֹמֵר  "וְנָתַתִּי אֹתָהּ לָכֶם מוֹרָשָׁה". וְאוֹמֵר (ירמיה ג, יט) "אֲשִׁיתֵךְ בַּבָּנִים", בַּמָּה אֲנִי מוֹדִיעַ שֶׁאַתֶּם בָּנַי,  "וְאֶתֵּן לָךְ אֶרֶץ חֶמְדָּה". וּמָה עִסְקוֹ שֶׁל אָב בְּשָׁעָה שֶׁכּוֹתֵב נְכָסָיו לִבְנוֹ, מַעֲלֶה לוֹ דּוֹרוֹן, אַף אַתֶּם כִּי תָבֹאוּ אֶל הָאָרֶץ... וַעֲשִׂיתֶם אִשֶּׁה לַה', הָדָא הוּא דִּכְתִיב (תהלים קה, מד-מה) "וַיִּתֵּן לָהֶם אַרְצוֹת גּוֹיִם וְגוֹ' בַּעֲבוּר יִשְׁמְרוּ חֻקָּיו". דָּבָר אַחֵר "כִּי תָבֹאוּ אֶל (ה)אֶרֶץ", עַם חָבִיב לְאֶרֶץ חֲבִיבָה, יִשְׂרָאֵל  (שה"ש ו, ט) "אַחַת הִיא יוֹנָתִי תַמָּתִי",  "וּבְךָ בָּחַר ה' אֱלֹהֶיךָ" וְגוֹ', וּכְתִיב (דברים א, יב) "אֶרֶץ אֲשֶׁר ה' אֱלֹהֶיךָ דֹּרֵשׁ אֹתָהּ". (תהלים שם) "וַיִּתֵּן לָהֶם אַרְצוֹת גּוֹיִם וְגוֹ' בַּעֲבוּר יִשְׁמְרוּ חֻקָּיו". הַתּוֹרָה נִקְרֵאת זֹאת, (דברים ד, מד) "וְזֹאת הַתּוֹרָה",  וּכְתִיב  "זֹאת הָאָרֶץ"  וּכְתִיב (שה"ש ג, ו) "מִי זֹאת עוֹלָה מִן הַמִּדְבָּר" וְגוֹ'.

תַּנְיָא, לְלַמֶּדְךָ שֶׁכָּל מָקוֹם שֶׁנֶּאֱמַר בִּיאָה וּמוֹשָׁב, אֵינוֹ אֶלָּא לְאַחַר יְרֻשָּׁה וִישִׁיבָה דִּבְרֵי רַבִּי יִשְׁמָעֵאל, אָמַר לוֹ רַבִּי עֲקִיבָא, וַהֲרֵי שַׁבָּת שֶׁנֶּאֱמַר בָּהּ מוֹשָׁבוֹת וְנוֹהֶגֶת בֵּין בָּאָרֶץ בֵּין בְּחוּצָה לָאָרֶץ, אָמַר לוֹ, חָדָא דַּאֲנָא בִּיאָה וּמוֹשָׁב קָאַמִינָא, וְעוֹד שַׁבָּת מִקַּל וָחֹמֶר נַפְקָא וּמַה מִצְווֹת קַלּוֹת נוֹהֲגוֹת בֵּין בָּאָרֶץ וּבֵין בְּחוּצָה לָאָרֶץ, שַׁבָּת חֲמוּרָה לֹא כָּל שֶׁכֵּן. בְּמַאי קָמִיפְלְגֵי, אִי קָרְבוּ נְסָכִים בַּמִּדְבָּר קָמִיפְלְגֵי, רַבִּי יִשְׁמָעֵאל סָבַר, לֹא קָרְבוּ נְסָכִים בַּמִּדְבָּר, וְרַבִּי עֲקִיבָא סָבַר, קָרְבוּ נְסָכִים בַּמִּדְבָּר, אָמַר אַבַּיֵּי, הַאי תַּנָּא דְּבֵי רַבִּי יִשְׁמָעֵאל  מַפִּיק מֵאִידָךְ תַּנָּא דְּבֵי רַבִּי יִשְׁמָעֵאל, דְּתָנָא דְּבֵי רַבִּי יִשְׁמָעֵאל הוֹאִיל וְנֶאֶמְרוּ בִּיאוֹת בַּתּוֹרָה סְתָם, וּפֵרֵט לְךָ הַכָּתוּב בְּאַחַת מֵהֶן לְאַחַר יְרוּשָׁה וִישִׁיבָה, אַף כָּל לְאַחַר יְרוּשָׁה וִישִׁיבָה. וְאִידָךְ, מִשּׁוּם דַּהֲוֵי מֶלֶךְ וּבִּיכּוּרִים שְׁנֵי כְּתוּבִים הַבָּאִים כְּאֶחָד וְאֵין מְלַמְּדִין. וְאִידָךְ, צְרִיכֵי, דְּאִי כָּתַב רַחֲמָנָא בִּכּוּרִים וְלֹא כְּתִיב מֶלֶךְ הֲוָה אֲמִינָא מֶלֶךְ [דְּדַרְכּוֹ] לִכְבֹּשׁ לְאַלְתָּר, וְאִי כָּתַב רַחֲמָנָא [מֶלֶךְ וְלֹא] בִּכּוּרִים, הֲוָה אֲמִינָא בִּכּוּרִים דְקָא מִתְהַנִי לְאַלְתָּר. וְאִידָךְ, נִיכְתּוֹב רַחֲמָנָא מֶלֶךְ וְלֹא בָּעִי בִּכּוּרִים, וַאֲנָא אֲמִינָא וּמַה מֶּלֶךְ דְלִכְבוֹשׁ לְאַחַר יְרוּשָׁה וִיְשִׁיבָה, בִּכּוּרִים לֹא כָּל שֶׁכֵּן. וְאִידָךְ, אִי כְּתִיב הָכִי הֲוָה אֲמִינָא מִידִי דַּהֲוָה אֲחַלָה קָא מַשְׁמָע לָן.

תַּנְיָא אִידָךְ, "וְכִי תָבֹאוּ" לְהַטְעִינָהּ נְסָכִים בְּבָמָה גְּדוֹלָה הַכָּתוּב מְדַבֵּר, אוֹ אֵינוֹ אֶלָּא בְּבָמָה קְטַנָּה, כְּשֶׁהוּא אוֹמֵר לָכֶם, בְּבָמָה הַנּוֹהֶגֶת לְכֻלְּכֶם הַכָּתוּב מְדַבֵּר. דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר, וְכִי תָבֹאוּ לְהַטְעִינָהּ נְסָכִים בְּבָמָה קְטַנָּה הַכָּתוּב מְדַבֵּר, אוֹ אֵינוֹ אֶלָּא לְבָּמָה גְּדוֹלָה, כְּשֶׁהוּא אוֹמֵר אֶל אֶרֶץ מוֹשְׁבֹתֵיכֶם הֲרֵי בְּבָמָה הַנּוֹהֶגֶת בְּכָל מוֹשָׁבוֹת הַכָּתוּב מְדַבֵּר, כְּשֶׁתִּמְצָא לוֹמַר לְדִבְרֵי רַבִּי יִשְׁמָעֵאל לֹא קָרְבוּ נְסָכִים בַּמִּדְבָּר, וּלְדִבְרֵי רַבִּי עֲקִיבָא קָרְבוּ נְסָכִים בַּמִּדְבָּר.

אָמַר אֶחָד מִתַּלְמִידֵי רַבִּי יִשְׁמָעֵאל, בָּא הַכָּתוּב לְלַמֶּדְךָ שֶׁלֹּא נִתְחַיֵּב הַיָּחִיד בִּנְסָכִים אֶלָּא מִבִּיאָתָן לָאָרֶץ. רַבִּי שִׁמְעוֹן בֶּן יוֹחַאי אוֹמֵר, בָּא הַכָּתוּב לְלַמֶּדְךָ עַל הַנְּסָכִים שֶׁהֵם קְרֵבִין בְּבָמָה. אַבָּא חָנָן אוֹמֵר מִשּׁוּם רַבִּי אֱלִיעֶזֶר לָמָּה נֶאֱמַר, לְפִי שֶׁהָיָה בַּדִּין, הוֹאִיל וּמָצִינוּ שֶׁרִבָּה כְּלֵי בֵּית עוֹלָמִים מִכְּלֵי אֹהֶל מוֹעֵד, כָּךְ נְרַבֶּה נִסְכֵי בֵּית עוֹלָמִים מִנִּסְכֵי אֹהֶל מוֹעֵד, תַּלְמוּד לוֹמַר וַעֲשִׂיתֶם אִשֶּׁה לַה' עֹלָה אוֹ זֶבַח, מַגִּיד הַכָּתוּב שֶׁאַף עַל פִּי שֶׁרִבָּה כְּלֵי בֵּית עוֹלָמִים מִכְּלֵי אֹהֶל מוֹעֵד, לֹא רִבָּה הַכָּתוּב נִסְכֵי בֵּית עוֹלָמִים מִנִּסְכֵי אֹהֶל מוֹעֵד.

"דַּבֵּר אֶל בְּנֵי יִשְׂרָאֵל", מִשֶּׁל צִבּוּר הַנְּסָכִים בָּאִין, וְלֹא מִשֶּׁל יְחִידִים, וְלֹא מִשֶּׁל גֵּרִים, וְלֹא מִשֶּׁל נָשִׁים, וְלֹא מִשֶּׁל עֲבָדִים.  מִנַּיִן לְרַבּוֹת גֵּרִים נָשִׁים וַעֲבָדִים שֶׁיִּשְׁקְלוּ אוֹ יִשְׁתַּתְּפוּ,  אָמַרְתָּ וַיְדַבֵּר ה' אֶל מֹשֶׁה, לְרַבּוֹת יְחִידִים, דַּבֵּר אֶל בְּנֵי יִשְׂרָאֵל, לְרַבּוֹת גֵּרִים, וְאָמַרְתָּ אֲלֵהֶם לְרַבּוֹת נָשִׁים וַעֲבָדִים. וּבַצַּד הַשֵּׁנִי אַתָּה אוֹמֵר בְּנֵי יִשְׂרָאֵל לְהַזְהִיר גְּדוֹלִים עַל הַקְּטַנִּים לְהַנְהִיגָם בְּמִצְווֹת. דַּבֵּר אֶל בְּנֵי יִשְׂרָאֵל, שֶׁיִּהְיוּ שׁוֹקְלִין שְׁקָלִים וְלוֹקְחִין נְסָכִים לְעוֹלוֹת נָכְרִים, לְעוֹלוֹת תּוֹשָׁבִים, לְעוֹלוֹת הַנִּמְצָאוֹת, וְעַל יְדֵי מִי שֶׁהֵנִיחַ עוֹלָתוֹ וּבָרַח. דַּבֵּר אֶל בְּנֵי יִשְׂרָאֵל, שֶׁיְּהוּ שׁוֹקְלִין שְׁקָלִים וְלוֹקְחִין נְסָכִים לְשַׁלְמֵי נָכְרִים, וּלְשַׁלְמֵי תּוֹשָׁבִים, וְלִשְׁלָמִים הַנִּמְצָאִים,  וְעַל יְדֵי מִי שֶׁהֵנִיחַ שְׁלָמָיו וּבָרַח.

"דַּבֵּר אֶל בְּנֵי יִשְׂרָאֵל", שֶׁיְּהוּ שׁוֹקְלִים שְׁקָלִים וְלוֹקְחִים מֶלַח שֶׁיְּהוּ הַכֹּהֲנִים מוֹלְחִין בּוֹ חַטְּאוֹתֵיהֶם וּמִנְחוֹתֵיהֶם וּמוֹלְחִין בּוֹ אֶת הָעוֹרוֹת. דַּבֵּר אֶל בְּנֵי יִשְׂרָאֵל, שֶׁיְּהוּ שׁוֹקְלִין שְׁקָלִים וְלוֹקְחִים עֵצִים שֶׁיְּהוּ הַכֹּהֲנִים מְבַשְּׁלִין בּוֹ אֶת חַטְּאוֹתֵיהֶן וּמִנְחוֹתֵיהֶן, וְעוֹשִׂין בּוֹ מְדוּרַת בֵּית הַמּוֹקֵד לְהִתְחַמֵּם כְּנֶגְדּוֹ. דַּבֵּר אֶל בְּנֵי יִשְׂרָאֵל, שֶׁיְּהוּ שׁוֹקְלִין שְׁקָלִים וְלוֹקְחִים פָּרַת חַטָּאת, וְשָׂעִיר הַמִּשְׁתַּלֵּחַ, וְעַל יְדֵי כֹּהֵן הַמְּאַבֵּד, וְעַל יְדֵי מִי שֶׁשִּׁנָּה וְעָשָׂה חַטַּאת הָעוֹף לְמַעְלָה, וְחַטַּאת בְּהֵמָה לְמַטָּה,  חוֹבָה כִּנְדָבָה וּנְדָבָה כְּחוֹבָה, וּלְבוּשֵׁי כֹּהֵן גָּדוֹל בְּיּוֹם הַכִּיפּוּרִים, וַעֲשִׂירִית הָאֵיפָה שֶׁל כֹּהֵן גָּדוֹל שֶׁמֵּת וְלֹא מִנּוּ כֹּהֵן אַחֵר תַּחְתָּיו.

"כִּי תָבֹאוּ אֶל הָאָרֶץ", קַבֵּל עָלֶיךָ עַד שֶׁלֹּא תָּבוֹא לָאָרֶץ. יָכוֹל כֵּיוָן שֶׁבָּאוּ לָאָרֶץ יְהוּ חַיָּבִין לְהַקְרִיב נְסָכִים שֶׁבְּחוּצָה לָאָרֶץ,  אָמַרְתָּ, לֹא אָמַרְתִּי אֶלָּא אֲשֶׁר אֲנִי נֹתֵן לָכֶם, כַּאֲשֶׁר אֲנִי נוֹתֵן לָכֶם אַתֶּם חַיָּבִין לְהַקְרִיב נְסָכִים, וְלֹא בְּחוּצָה לָאָרֶץ. אוֹ אֲשֶׁר אֲנִי נֹתֵן לָכֶם אֵין לִי אֶלָּא בֵּית הַבְּחִירָה, מִנַּיִן לְרַבּוֹת בָּמָה,  תַּלְמוּד לוֹמַר "בְּכָל מוֹשְׁבֹתֵיכֶם" לְרַבּוֹת בָּמָה אֵלּוּ דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר, יָכוֹל יַעֲשׂוּ בָּמָה בְּחוּצָה לָאָרֶץ וְיַקְרִיבוּ עָלֶיהָ נְסָכִים, אָמַרְתָּ, לֹא אָמַרְתִּי אֶלָּא אֲשֶׁר אֲנִי נֹתֵן לָכֶם, כַּאֲשֶׁר אֲנִי נוֹתֵן לָכֶם אַתֶּם עוֹשִׂין בָּמָה, וְלֹא בְּחוּצָה לָאָרֶץ.

"עֹלָה אוֹ זֶבַח", אַחַר שֶׁיִּזָּבְחוּ הָאִשִּׁים יִקְרְבוּ הַנְּסָכִים, וְלֹא בִּזְמַן שֶׁקָּדְמוּ נְסָכִים לָאִשִּׁים. יָכוֹל אִם קָדְמוּ נְסָכִים לָאִשִּׁים יְהוּ כְּשֵׁרִים, תַּלְמוּד לוֹמַר "לַעֲשׂוֹת רֵיחַ נִיחֹחַ לַה'", אִם עָשִׂיתָ רֵיחַ נִיחוֹחַ הַנְּסָכִים בָּאִין, וְלֹא בִּזְמַן שֶׁיִּקְדְּמוּ לָאִשִּׁים.

"וַעֲשִׂיתֶם אִשֶּׁה לַה' עֹלָה", יָכוֹל כָּל הָעוֹלָה לָאִשִּׁים יְהֵא טָעוּן נְסָכִים, וַאֲפִלּוּ מִנְחָה, תַּלְמוּד לוֹמַר "עֹלָה". שְׁלָמִים מִנַּיִן, תַּלְמוּד לוֹמַר "זֶבַח". תּוֹדָה מִנַּיִן, תַּלְמוּד לוֹמַר "אוֹ זֶבַח", יָכוֹל שֶׁאֲנִי מַרְבֶּה אַף בְּכוֹר וּמַעֲשֵׂר וּפֶסַח חַטָּאת וְאָשָׁם, תַּלְמוּד לוֹמַר "לְפַלֵּא נֶדֶר אוֹ בִּנְדָבָה", בָּא בְּנֵדֶר וּבִנְדָבָה טָעוּן נְסָכִים, שֶׁאֵין בָּא בְּנֵדֶר וּבִנְדָבָה אֵין טָעוּן נְסָכִים. מַשְׁמָע לְהוֹצִיא אֶת אֵלּוּ, (וְלֹא) אוֹצִיא אֶת חוֹבוֹת הַבָּאוֹת מֵחֲמַת הָרֶגֶל בָּרֶגֶל, וּמַאי נִיהוּ עוֹלַת רְאִיָּה וְשַׁלְמֵי חֲגִיגָה, תַּלְמוּד לוֹמַר "אוֹ בְּמֹעֲדֵיכֶם", כָּל הַבָּא בְּמֹעֲדֵיכֶם טָעוּן נְסָכִים. מַשְׁמָע לְהָבִיא אֶת אֵלּוּ, אָבִיא שְׂעִירֵי חַטָּאת הוֹאִיל וּבָאִין חוֹבָה בָּרֶגֶל, תַּלְמוּד לוֹמַר  "וְכִי תַעֲשֶׂה בֶן בָּקָר עֹלָה אוֹ זָבַח",  בֶּן בָּקָר בִּכְלָל הָיָה וְלָמָּה יָצָא, לְהַקִּישׁ אֵלָיו, מַה בֶּן בָּקָר מְיֻחָד בָּא בְּנֵדֶר וּבִנְדָבָה, אַף כָּל בָּא בְּנֵדֶר וּבִנְדָבָה.

"לַעֲשׂוֹת רֵיחַ נִיחֹחַ לַה' מִן הַבָּקָר אוֹ מִן הַצֹּאן" מַה תַּלְמוּד לוֹמַר, לְפִי שֶׁנֶּאֱמַר "עֹלָה", שׁוֹמֵעַ אֲנִי אֲפִלּוּ עוֹלַת הָעוֹף בְּמַשְׁמָע, תַּלְמוּד לוֹמַר "מִן הַבָּקָר אוֹ מִן הַצֹּאן" דִּבְרֵי רַבִּי יֹאשִיָּה, רַבִּי יוֹנָתָן אוֹמֵר אֵינוֹ צָרִיךְ, הֲרֵי הוּא אוֹמֵר זֶבַח, וְעוֹף אֵינוֹ זֶבַח. אִם כֵּן מַה תַּלְמוּד לוֹמַר "מִן הַבָּקָר אוֹ מִן הַצֹּאן", לְפִי שֶׁנֶּאֱמַר (ויקרא א, ב) "אָדָם כִּי יַקְרִיב מִכֶּם קָרְבָּן לַה' מִן הַבְּהֵמָה מִן הַבָּקָר וּמִן הַצֹּאן", יָכוֹל הָאוֹמֵר הֲרֵי עָלַי עוֹלָה יָבִיא מִשְּׁנֵיהֶם, תַּלְמוּד לוֹמַר "מִן הַבָּקָר אוֹ מִן הַצֹּאן", רָצָה אֶחָד מֵבִיא רָצָה שְׁנַיִם מֵבִיא. וְרַבִּי יוֹנָתָן, לָמָּה לִי קְרָא, הָא אָמַר עַד שֶׁיִּפְרֹט לְךָ הַכָּתוּב יַחְדָּו. אִצְטְרִיךְ סַלְקָא דַּעְתָּךְ אֲמִינָא הוֹאִיל וּכְתִיב ["וּ]מִן הַצֹּאן", כְּמָאן דִּכְתִיב יַחְדָּו דָּמִי.  וּלְרַבִּי יֹאשִיָּה [דְּאָמַר אַף עַל גַּב דְּלֹא כְּתִיב יַחְדָּו כְּמַאן דִּכְתִיב יַחְדָּו דָּמִי], לִבָּעֵי קְרָא, הָא כְּתִיב (ויקרא א, ג) "וְאִם עֹלָה קָרְבָּנוֹ מִן הַבָּקָר" וְגוֹ'  "וְאִם מִן הַצֹּאן קָרְבָּנוֹ", וְאִידָךְ, אִצְטְרִיךְ, סַלְקָא דַּעְתָּךְ אֲמִינָא הַנֵּי מִלֵּי בִּמְפָרֵשׁ, אֲבָל בִּסְתָמָא לֹא, קָא מַשְׁמָע לָן.

תּוֹדָה מִנַּיִן, תַּלְמוּד לוֹמַר "אוֹ זֶבַח". אַטּוּ תּוֹדָה לָאו זֶבַח הוּא,  אִצְטְרִיךְ, סַלְקָא דַּעְתָּךְ אֲמִינָא הוֹאִיל וְאַיְיתִי לֶחֶם בַּהֲדֵיהּ  וְלֹא תִּבָּעֵי נְסָכִים, וּמַאי שְׁנָא מֵאֵיל נָזִיר [דְּאִיכָּא בַּהֲדֵיהּ לֶחֶם וּבָעֵי נְסָכִים], סָלְקָא דַּעְתָּךְ אֲמִינָא הוֹאִיל וְהָתָם שְׁנֵי מִינִין,  וְהָכָא אַרְבַּעַת מִינִין, קָא מַשְׁמָע לָן. וְלִיכְתּוֹב רַחֲמָנָא לְפַלֵּא נֶדֶר אוֹ בִנְדָבָה וְלֹא בָּעֵי עוֹלָה, אִי לֹא כְּתִיב עוֹלָה הֲוָה אֲמִינָא, וַעֲשִׂיתֶם אִשֶּׁה לַה' כְּלָל, לְפַלֵּא נֶדֶר אוֹ בִנְדָבָה פְּרָט, לַעֲשׂוֹת רֵיחַ נִיחֹחַ, חָזַר וְכָלַל, כְּלָל וּפְרָט וּכְלָל, אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ דָּבָר שֶׁאֵינוֹ בָּא עַל חֵטְא, אַף כָּל שֶׁאֵינוֹ בָּא עַל חֵטְא, אוֹצִיא חַטָּאת וְאָשָׁם שֶׁהֵן בָּאִין עַל חֵטְא, אָבִיא בְּכוֹר מַעֲשֵׂר וּפֶסַח שֶׁאֵין בָּאִין עַל חֵטְא,  תַּלְמוּד לוֹמַר "עֹלָה". הַשְׁתָּא דְּכָתַב רַחֲמָנָא עֹלָה כְּלָל וּפְרָט מַאי מְרַבִּית בֵּיהּ, מַה הַפְּרָט מְפֹרָשׁ שֶׁאֵינוֹ מְחֻיָּב וְעוֹמֵד, אַף כָּל שֶׁאֵינוֹ מְחֻיָּב וְעוֹמֵד, לְהָבִיא וְלָדוֹת קָדָשִׁים, וּתְּמוּרָתָן, וְעוֹלָה הַבָּאָה מִן הַתְּמוּרוֹת, וְאָשָׁם שֶׁנִּתָּק לְרַעְיָה, וְכָל הַזְּבָחִים שֶׁנִּזְבְּחוּ שֶׁלֹּא לִשְׁמָן כְּשֵׁרִין. וְהַשְׁתָּא דְּאָמַרְתָּ אוֹ לִדְרָשָׁא,  לְפַלֵּא נֶדֶר אוֹ בִנְדָבָה לָמָּה לִי, לְחַלֵּק אִצְטְרִיךְ, סַלְקָא דַּעְתָּךְ אֲמִינָא עַד דְּמַיְיתִי נֵדֶר וּנְדָבָה לֹא מַיְיתִי נְסָכִים, קָא מַשְׁמָע לָן  דְּאִי אַיְיתִי נֵדֶר לְחוּדֵיהּ בָּעֵי נְסָכִים, וְאִי אַיְיתִי נְדָבָה לְחוּדֵיהּ בָּעֵי נְסָכִים, הַנִיחָא לְרַבִּי יַאשְׁיָּה אֶלָּא לְרַבִּי יוֹנָתָן לָמָּה לִי,  סַלְקָא דַּעְתָּךְ אֲמִינָא אַיְיתִי נֵדֶר לְחוּדֵיהּ אַיְיתִי נְדָבָה לְחוּדֵיהּ לִבָּעֵי נְסָכִים, אַיְיתִי נֵדֶר וּנְדָבָה תְּסַגִּי לֵיהּ בִּנְסָכִים דְּחַד, קָא מַשְׁמָע לָן.

"אוֹ בְּמֹעֲדֵיכֶם" לָמָּה לִי, סַלְקָא דַּעְתָּךְ אֲמִינָא הַנֵּי מִלֵּי הֵיכָא דְּקָא מַיְיתִי עוֹלָה בְּנֵדֶר וּשְׁלָמִים בִּנְדָבָה, אִי נַמִּי אִפְּכָא, אֲבָל הֵיכָא דְּקָא מַיְיתִי עוֹלָה וּשְׁלָמִים בְּנֵדֶר, אִי נַמֵּי עוֹלָה וּשְׁלָמִים בִּנְדָבָה, שֵׁם נֵדֶר אֶחָד וְשֵׁם נְדָבָה אַחַת הִיא וּתְסַגִּי לֵיהּ בִּנְסָכִים דְּחַד, קָא מַשְׁמָע לָן.

(להלן פסוק ח) "וְכִי תַעֲשֶׂה בֶן בָּקָר עֹלָה אוֹ זֶבַח" לָמָּה לִי,  אִצְטְרִיךְ, סַלְקָא דַּעְתָּךְ אֲמִינָא הַנֵּי מִלֵּי הֵיכָא דְּקָא מַיְיתִי עוֹלָה וּשְׁלָמִים בְּנֵדֶר, אִי נַמִּי עוֹלָה וּשְׁלָמִים בִּנְדָבָה, אֲבָל הֵיכָא דְּקָא מַיְיתִי שְׁתֵּי עוֹלוֹת אַחַת בְּנֵדֶר וְאַחַת בִּנְדָבָה שֵׁם עוֹלָה אַחַת הִיא, וּתְסַגִּי לֵיהּ בִּנְסָכִים דְּחַד קָא מַשְׁמַע לָן. (להלן פסוק ח) "לְפַלֵּא נֶדֶר אוֹ שְׁלָמִים" לָמָּה לִי, סַלְקָא דַּעְתָּךְ אֲמִינָא הַנֵּי מִלֵּי הֵיכָא דְּקָא מַיְיתִי שְׁתֵּי עוֹלוֹת חָדָא בְּנֵדֶר וְחָדָא בִּנְדָבָה [אִי נַמִּי שְׁנֵי שְׁלָמִים חָדָא בְּנֵדֶר וְחָדָא בִּנְדָבָה], אֲבָל הֵיכָא דְּקָא מַיְיתִי שְׁתֵּי עוֹלוֹת בְּנֵדֶר וּשְׁתֵּי עוֹלוֹת בִּנְדָבָה, אִי נַמִּי שְׁנֵי שְׁלָמִים בְּנֵדֶר וּשְׁנֵי שְׁלָמִים בִּנְדָבָה, שֵׁם עוֹלָה וְשֵׁם נֵדֶר אַחַת הִיא, וּתְסַגִּי לֵיהּ בִּנְסָכִים דְּחַד, קָא מַשְׁמָע לָן. וְרַבִּי יַאשְיָּה הַאי מִן הַבָּקָר אוֹ מִן הַצֹּאן לָמָּה לִי, סַלְקָא דַּעְתָּךְ אֲמִינָא הַנֵּי מִלֵּי בִּתְרֵי מִינֵי אֲבָל בְּחָד יָבִיא שְׁנֵיהֶם כְּאֶחָד.

תַּלְמוּד לוֹמַר (ויקרא א, י) "וְאִם מִן הַצֹּאן קָרְבָּנוֹ מִן הַכְּשָׂבִים", וַהֲלֹא דְּבָרִים קַל וָחֹמֶר, וּמָה עוֹלָה חֲמוּרָה כְּשֵׁרָה לָבוֹא מִין אֶחָד, פֶּסַח הַקַּל, דִּין הוּא שֶׁכָּשֵׁר לָבוֹא מִין אֶחָד, הָא מַה תַּלְמוּד לוֹמַר "מִן הַכְּבָשִׂים וּמִן הָעִזִּים תִּקָּחוּ", מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ. אִסִּי בֶּן עֲקַבְיָא אוֹמֵר, לַעֲשׂוֹת רֵיחַ נִיחֹחַ לַה' מִן הַבָּקָר אוֹ מִן הַצֹּאן, מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ, אוֹ יָבִיא מִשְּׁנֵיהֶם כְּאֶחָד, אָמַרְתָּ קַל וָחֹמֶר, וּמַה כִּבְשֵׂי עֲצֶרֶת שֶׁהֵן נִזְקָקִין לָבוֹא שְׁנַיִם כָּשְׁרוּ לָבוֹא מִין אֶחָד,  עוֹלָה שֶׁאֵין זְקוּקָה לָבוֹא שְׁנַיִם, אֵינָה דִּין שֶׁתִּכְשַׁר לָבוֹא מִין אֶחָד, לֹא אִם אָמַרְתָּ בִּשְׁנֵי כִּבְשֵׂי עֲצֶרֶת שֶׁמִּעֵט הַכָּתוּב אֶת הֲבָאָתָן, לְפִיכָךְ כָּשְׁרוּ לָבוֹא מִין אֶחָד, תֹּאמַר בְּעוֹלָה שֶׁרִבָּה הַכָּתוּב אֶת הֲבָאָתָהּ, לְפִיכָךְ לֹא תִּכְשַׁר לָבוֹא אֶלָּא מִין שְׁנַיִם.  הֲרֵי שְׂעִירֵי יוֹם הַכִּפּוּרִים יוֹכִיחוּ, שֶׁרִבָּה הַכָּתוּב אֶת הֲבָאָתָן,  וְכָשְׁרוּ לָבוֹא מִין אֶחָד, וְהֵם יוֹכִיחוּ לְעוֹלָה שֶׁאַף עַל פִּי שֶׁרִבָּה הַכָּתוּב אֶת הֲבָאָתָהּ תִּכְשַׁר לָבוֹא מִין אֶחָד, לֹא אִם אָמַרְתָּ בִּשְׂעִירֵי יוֹם הַכִּפּוּרִים שֶׁמִּעֵט הַכָּתוּב אֶת הֲבָאָתָן וְאֵינָן בָּאִים בְּכָל יְמוֹת הַשָּׁנָה כֻּלָּהּ, לְפִיכָךְ כָּשְׁרוּ לָבוֹא מִין אֶחָד, תֹּאמַר בְּעוֹלָה שֶׁרִבָּה הַכָּתוּב אֶת הֲבָאָתָהּ וּבָאָה בְּכָל יְמוֹת הַשָּׁנָה כֻּלָּהּ, לְפִיכָךְ לֹא תִּכְשַׁר לָבוֹא אֶלָּא מִין שְׁנַיִם. הֲרֵי חַטָּאת תּוֹכִיחַ, שֶׁרִבָּה הַכָּתוּב אֶת הֲבָאָתָהּ וּבָאָה כָּל יְמוֹת הַשָּׁנָה וּכְשֵׁרָה לָבוֹא מִין אֶחָד, וְהִיא תּוֹכִיחַ לְעוֹלָה שֶׁאַף עַל פִּי שֶׁרִבָּה הַכָּתוּב אֶת הֲבָאָתָהּ וּבָאָה בְּכָל יְמוֹת הַשָּׁנָה שֶׁתִּכְשַׁר לָבוֹא מִין אֶחָד, לֹא אִם אָמַרְתָּ בְּחַטָּאת שֶׁמִּעֵט הַכָּתוּב אֶת הֲבָאָתָהּ שֶׁאֵינָהּ בָּאָה בְּנֵדֶר וּבִנְדָבָה, לְפִיכָךְ כְּשֵׁרָה לָבוֹא מִין אֶחָד, תֹּאמַר בְּעוֹלָה שֶׁרִבָּה הַכָּתוּב אֶת הֲבָאָתָהּ וּבָאָה בְּנֵדֶר וּבִנְדָבָה, לְפִיכָךְ לֹא תִּכְשַׁר לָבוֹא אֶלָּא מִין שְׁנַיִם, הָא מַה תַּלְמוּד לוֹמַר "מִן הַבָּקָר אוֹ מִן הַצֹּאן" מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ.

יָכוֹל כָּל הַקָּרְבָּנוֹת כֻּלָּן יִטְעֹן נְסָכִים, אָמַרְתָּ "זֶבַח" פְּרָט לְעוֹפוֹת  אוֹ "זֶבַח" פְּרָט לִמְנָחוֹת, "לְפַלֵּא" אֶת שֶׁהוּא לְפַלֵּא טָעוּן נְסָכִים, אֶת שֶׁאֵינוֹ בָּא לְפַלֵּא אֵינוֹ טָעוּן נְסָכִים, "נֶדֶר" פְּרָט לְפֶסַח, "נֶדֶר" פְּרָט לְמַעֲשֵׂר. וּמִנַּיִן אַתָּה אוֹמֵר  "שְׁלָמִים" פְּרָט לְחַטָּאת, "שְׁלָמִים" פְּרָט לְאָשָׁם. הוֹאִיל וְאֵין הַתְּמִידִים בָּאִים "לְפַלֵּא" יָכוֹל לֹא יִטְעֲנוּ נְסָכִים, תַּלְמוּד לוֹמַר "מֹעֲדֵיכֶם", רִבָּה כָּל תָּמִיד וְתָמִיד. "מִן הַבָּקָר", פְּרָט לְכִלְאַיִם. וּבַצַּד הַשֵּׁנִי  אַתָּה אוֹמֵר, "מִן הַבָּקָר", פְּרָט לְשׁוֹר שֶׁנָּגַח וְהֵמִית (וְיֵשׁ) [וְאֵין] לוֹ עֵדִים. "מִן הַצֹּאן", פְּרָט לְרוֹבֵעַ וְנִרְבָּע. וּבַצַּד הַשֵּׁנִי אַתָּה אוֹמֵר, "מִן הַצֹּאן" פְּרָט לְמֻקְצֶה, וּלְנֶעֱבָד, וְלַעֲבוֹדָה זָרָה. "מִן הָעִזִּים" לַחֲלֹק אֶת הַגָּנוּב וְאֶת הַגָּזֵל שֶׁיָּדְעוּ בּוֹ הָרַבִּים,  וְהַשָּׂעִיר שֶׁנָּתַן רֵיחַ וְהַחוֹלֶה, "מִן הָעִזִּים וּמִן הָעִזִּים" לְרַבּוֹת שְׁאָר הַפְּסוּלִין.

{pפסוק ד-הp} {rרמז תשמוr}  "וְהִקְרִיב הַמַּקְרִיב אָמַר רַבִּי אֶלְעָזָר בַּר רַבִּי יוֹסִי, שָׁמַעְתִּי שֶׁהַבְּעָלִים מְפַגְּלִין, אָמַר רָבָא מַאי טַעְמָא דְּרַבִּי אֶלְעָזָר בַּר רַבִּי יוֹסִי, דִּכְתִיב "וְהִקְרִיב הַמַּקְרִיב".

"וְהִקְרִיב", אֵין לִי אֶלָּא אִישׁ, אִשָּׁה מִנַּיִן, תַּלְמוּד לוֹמַר "וְהִקְרִיב הַמַּקְרִיב" מִכָּל מָקוֹם. וְהִקְרִיב הַמַּקְרִיב, רַבִּי נָתָן אוֹמֵר, זֶה בִּנְיַן אָב כָּל הַמִּתְנַדֵּב בִּמְנָחוֹת שֶׁלֹּא יִפְחֹת מֵעִשָּׂרוֹן, וְלוֹג שֶׁמֶן.

"וְהִקְרִיב הַמַּקְרִיב", הֲרֵי מִי שֶׁאָמַר הֲרֵי עָלַי מִנְחָה וְלֹא פֵּרֵשׁ,  מִנַּיִן שֶׁיְּבִיאֶנָּה בְּלוּלָה, אָמַרְתָּ (ויקרא ב, א) "וְנֶפֶשׁ כִּי תַקְרִיב" וְגוֹ'. רַבִּי פַּפְּיָיס אִישׁ אוֹנֵן הָיָה מְקַיְּמָהּ מִכָּאן,  וְהִקְרִיב הַמַּקְרִיב.

"וְיַיִן לַנֶּסֶךְ רְבִיעִית הַהִין", שֶׁמֶן לְבִילָה, וְיַיִן לַנֶּסֶךְ.

אָמַר שְׁמוּאֵל, הַמִּתְנַדֵּב יַיִן, מְזַלְּפוֹ עַל גַּבֵּי הָאִשִּׁים, שֶׁנֶּאֱמַר "וְיַיִן לַנֶּסֶךְ רְבִיעִית הַהִין אִשֵּׁה רֵיחַ נִיחֹחַ", וְהָא קָא מְכַבֶּה,  כִּבּוּי בְּמִקְּצָת לֹא שְׁמֵיהּ כִּבּוּי. וְהָא אָמַר רַב נַחְמָן אָמַר רָבָּה בַּר אַבוּהָ, הַמּוֹרִיד גַּחֶלֶת מֵעַל הַמִּזְבֵּחַ וּמְכַבֶּה חַיָּב, בְּשֶׁאֵין שָׁם אֶלָּא הִיא. וְאִי בָּעִית אֵימָא כִּבּוּי דְּמִצְוָה שָׁאנִי. וְהָא תָּנֵי דְּבֵי רַבִּי אֱלִיעֶזֶר בֶּן יַעֲקֹב, כֵּיוָן שֶׁנָּתְנָה תּוֹרָה רְשׁוּת לִתְרֹם  יָכוֹל יְכַבֶּה וְיִתְרֹם, אָמַרְתָּ  "לֹא תִכְבֶּה" שָׁאנִי הָתָם אֶפְשָׁר דְיָתִיב וְנָטַר. תָּא שְׁמַע יַיִן לְרַבִּי עֲקִיבָא לַסְּפָלִים,  שֶׁמֶן לְדִבְרֵי רַבִּי טַרְפוֹן לָאִשִּׁים. וְעוֹד תַּנְיָא, וְיַיִן לַנֶּסֶךְ לַסְּפָלִים, אוֹ אֵינוֹ אֶלָּא לָאִשִּׁים, אָמַרְתָּ "לֹא תִכְבֶּה", לֹא קַשְׁיָא, הָא רַבִּי יְהוּדָה, הָא רַבִּי שִׁמְעוֹן, לְמֵימַר דִּשְׁמוּאֵל כְּרַבִּי שִׁמְעוֹן סְבִירָא לֵיהּ, וְהָא אָמַר שְׁמוּאֵל מְכַבִּין גַּחֶלֶת שֶׁל מַתֶּכֶת, אֲבָל לֹא גַּחֶלֶת שֶׁל עֵץ בִּרְשׁוּת הָרַבִּים שֶׁלֹּא (הֻזְקְקוּ) [יִזוֹקוּ] בָּהּ רַבִּים, הָא גַּחֶלֶת שֶׁל עֵץ אָסוּר (וְאִי בָּעִית אֵימָא) [וְאִי סַלְקָא דַּעְתָּךְ] כְּרַבִּי שִׁמְעוֹן סְבִירָא לֵיהּ אֲפִלּוּ גַּחֶלֶת שֶׁל עֵץ נַמִּי, בְּדָבָר שֶׁאֵין מִתְכַּוֵּן סָבַר לָהּ כְּרַבִּי שִׁמְעוֹן, בִּמְלָאכָה שֶׁאֵינָהּ צְרִיכָה לְגוּפָהּ סָבַר לָהּ כְּרַבִּי יְהוּדָה.

"תַּעֲשֶׂה עַל הָעֹלָה אוֹ לַזָּבַח", לָמָּה נֶאֱמַר, לְפִי שֶׁהוּא אוֹמֵר (לעיל פסוק ג) "וַעֲשִׂיתֶם אִשֶּׁה לַה' עֹלָה אוֹ זֶבַח", שֶׁאִם אָמַר הֲרֵי עָלַי עוֹלָה הֲרֵי עָלַי שְׁלָמִים, שׁוֹמֵעַ אֲנִי יָבִיא נֶסֶךְ אֶחָד לִשְׁנֵיהֶם, תַּלְמוּד לוֹמַר "תַּעֲשֶׂה עַל הָעֹלָה אוֹ לַזָּבַח", מַגִּיד שֶׁמֵּבִיא לְזֶה בִּפְנֵי עַצְמוֹ וּלְזֶה בִּפְנֵי עַצְמוֹ. אַבָּא חָנָן אוֹמֵר מִשּׁוּם רַבִּי אֱלִיעֶזֶר לָמָּה נֶאֱמַר תַּעֲשֶׂה עַל הָעֹלָה אוֹ לַזָבַח, שֶׁהָיָה בַּדִּין וּמַה אִם בְּמָקוֹם שֶׁשָּׁוֶה מַעֲשֵׂה שׁוֹר עוֹלָה לְמַעֲשֵׂה כֶּבֶשׂ עוֹלָה, לֹא שָׁוֶה לוֹ בִּנְסָכִים, מָקוֹם שֶׁלֹּא שָׁוֶה מַעֲשֵׂה כֶּבֶשׂ עוֹלָה לְמַעֲשֵׂה כֶּבֶשׂ שְׁלָמִים, אֵינוֹ דִּין שֶׁלֹּא יִשְׁוֶה לוֹ בִּנְסָכִים, תַּלְמוּד לוֹמַר "תַּעֲשֶׂה עַל הָעֹלָה אוֹ לַזָּבַח", מַגִּיד הַכָּתוּב שֶׁאַף עַל פִּי שֶׁלֹּא שָׁוֶה מַעֲשֵׂה כֶּבֶשׂ עוֹלָה לְמַעֲשֵׂה כֶּבֶשׂ שְׁלָמִים, שֶׁיִּשְׁוֶה לוֹ בִּנְסָכִים.

כְּתִיב (ויקרא יד, י) "וּשְׁלֹשָׁה עֶשְׂרוֹנִים סֹלֶת מִנְחָה", בְּמִנְחָה הַבָּאָה עִם הַזֶּבַח הַכָּתוּב מְדַבֵּר, אוֹ אֵינוֹ אֶלָּא בְּמִנְחָה הַבָּאָה בִּפְנֵי עַצְמָהּ, כְּשֶׁהוּא אוֹמֵר  "וְהֶעֱלָה הַכֹּהֵן אֶת הָעֹלָה וְאֶת הַמִּנְחָה", הֱוֵי אוֹמֵר בְּמִנְחָה הַבָּאָה עִם הַזֶּבַח הַכָּתוּב מְדַבֵּר. וַעֲדַיִן אֵינִי יוֹדֵעַ אִם טְעוּנָה נְסָכִים אִם לָאו, תַּלְמוּד לוֹמַר "וְיַיִן לַנֶּסֶךְ רְבִיעִית הַהִין תַּעֲשֶׂה עַל הָעֹלָה אוֹ לַזָּבַח", עֹלָה, זוֹ עוֹלַת מְצֹרָע, זָבַח זֶה חַטַּאת מְצֹרָע. אוֹ לַזָּבַח זֶה אָשָׁם מְצֹרָע. וְתֵיפוּק לֵיהּ תַּרְוַיְיהוּ מִזֶּבַח, דְּאָמַר מַר חַטָּאת וְאָשָׁם  מִנַּיִן, תַּלְמוּד לוֹמַר (לעיל ו, יח) "זֶבַח", הַנֵּי מִלֵּי הֵיכָא דְתַּרְוַיְיהוּ כִּי הֲדָדֵי נִינְהוּ, אֲבָל הֵיכָא דְּאָשָׁם לְהַכְשִׁיר,  וְחַטָּאת לְכַפֵּר בָּעֵי תְּרֵי קְרָאֵי. זָבַח זֶה חַטַּאת מְצֹרָע, וְאֵימָא זֶה חַטָּאת וְאָשָׁם דְּנָזִיר, לֹא סַלְקָא דַּעְתָּךְ, דְּתַנְיָא, (לעיל ו, טו) "וּמִנְחָתָם וְנִסְכֵּיהֶם" בְּעוֹלָתוֹ וּשְׁלָמָיו הַכָּתוּב מְדַבֵּר, אוֹ אֵינוֹ אֶלָּא אֲפִלּוּ חַטָּאת, תַּלְמוּד לוֹמַר (שם, יז) "וְאֶת הָאַיִל יַעֲשֶׂה זֶבַח שְׁלָמִים", אַיִל בַּכְּלָל הָיָה, וְלָמָּה יָצָא לְהַקִּישׁ אֵלָיו, מָה אַיִל מְיֻחָד בָּא בְּנֵדֶר וּבִנְדָבָה, אַף כָּל בָּא בְּנֵדֶר וּבִנְדָבָה. עֹלָה זֶה עוֹלַת מְצֹרָע, וְאֵימָא זוֹ עוֹלַת יוֹלֶדֶת, אָמַר אַבַּיֵּי, עוֹלַת יוֹלֶדֶת מִסֵּיפָא דִּקְרָא נַפְקָא, דְּתַנְיָא רַבִּי נָתָן אוֹמֵר, לַכֶּבֶשׂ, זֶה עוֹלַת יוֹלֶדֶת. הָאֶחָד, זֶה אֶחָד עָשָׂר שֶׁל מַעֲשֵׂר,  שֶׁלֹּא מָצִינוּ בְּכָל הַתּוֹרָה כֻּלָּהּ שֶׁיִּהְיֶה טָפֵל חָמוּר מִן הָעִקָּר.  רָבָא אָמַר, אֵיזֶהוּ דָּבָר שֶׁצָּרִיךְ שְׁלֹשָׁה רִבּוּיִים, הֱוֵי אוֹמֵר זֶה מְצֹרָע.

{pפסוק ו-זp}  "לָאַיִל" לָמָּה לִי, אָמַר רַב שֵׁשֶׁת, לְרַבּוֹת אֵילוֹ שֶׁל אַהֲרֹן. אֵילוֹ שֶׁל אַהֲרֹן  מִ"בְּמֹעֲדֵיכֶם" נַפְקָא, סַלְקָא דַּעְתָּךְ אֲמִינָא הַנֵּי מִלֵּי דְּצִבּוּר, אֲבָל דְיָחִיד לֹא, וּמַאי שְׁנָא מֵעוֹלַת יוֹלֶדֶת, סַלְקָא דַּעְתָּךְ אֲמִינָא הַנֵּי מִלֵּי דָּבָר שֶׁאֵין קָבוּעַ לוֹ זְמַן,  אֲבָל דָּבָר שֶׁקָּבוּעַ לוֹ זְמַן אֵימָא לֹא, קָא מַשְׁמָע לָן. אוֹ לָאַיִל לְרַבּוֹת אֶת הַפִּלְגָס, הַנִיחָא לְרַבִּי יוֹחָנָן [דְּאָמַר בְּרִיָה הוּא],  דְּתַנְיָא (וְ)הִקְרִיבוּ מֵבִיא עָלָיו נִסְכֵי אַיִל, וְאֵין עוֹלֶה לוֹ מִזִּבְחוֹ,  וְאָמַר רַבִּי יוֹחָנָן אוֹ לָאַיִל לְרַבּוֹת אֶת הַפִּלְגָס, אֶלָּא לְבַר פָּדָא דְּאָמַר מַיְיתִי וּמַתְנִי, סְפֵקָא הוּא, אִצְטְרִיךְ קְרָא לְאָתוּיֵי סְפֵקָא לְבַר פָּדָא, קַשְׁיָא.

"אוֹ לָאַיִל תַּעֲשֶׂה מִנְחָה", בָּא הַכָּתוּב לְחַלֵּק בֵּין נִסְכֵי כֶּבֶשׂ לְנִסְכֵי אַיִל, שֶׁהָיָה בַּדִּין בֶּן בָּקָר טָעוּן נְסָכִים, בֶּן צֹאן טָעוּן נְסָכִים, אִם לָמַדְתָּ שֶׁלֹּא חִלְּקָה תּוֹרָה בֵּין נִסְכֵי עֵגֶל לְנִסְכֵי שׁוֹר, כָּךְ לֹא תְּחַלֵּק בֵּין נִסְכֵי כֶּבֶשׂ לְנִסְכֵי אַיִל, תַּלְמוּד לוֹמַר "אוֹ לָאַיִל תַּעֲשֶׂה מִנְחָה", בָּא הַכָּתוּב לְחַלֵּק בֵּין נִסְכֵי כֶּבֶשׂ לְנִסְכֵי אַיִל, אַבָּא חָנָן אוֹמֵר מִשּׁוּם רַבִּי אֱלִיעֶזֶר, לָמָּה נֶאֱמַר, שֶׁהָיָה בַּדִּין וּמָה אִם בְּמָקוֹם שֶׁרִבָּה בִּנְסָכִים לֹא רִבָּה בֵּין עֵגֶל לְשׁוֹר, מָקוֹם שֶׁמִּעֵט בִּנְסָכִים אֵינוֹ דִּין שֶׁלֹּא נְרַבֶּה בֵּין כֶּבֶשׂ לְאַיִל, תַּלְמוּד לוֹמַר "אוֹ לָאַיִל תַּעֲשֶׂה מִנְחָה", מַגִּיד הַכָּתוּב שֶׁאַף עַל פִּי שֶׁמִּעֵט בִּנְסָכִים רִבָּה בֵּין כֶּבֶשׂ לְאַיִל, תַּעֲשֶׂה מִנְחָה סֹלֶת שְׁנֵי עֶשְׂרֹנִים לָמָּה נֶאֱמַר, שֶׁהָיָה בַּדִּין הוֹאִיל וְכֶבֶשׂ הָעֹמֶר טָעוּן שְׁנֵי עֶשְׂרוֹנִים, וְאֵיל הָעוֹלָה טָעוּן שְׁנֵי עֶשְׂרוֹנִים, אִם לָמַדְתָּ לְכֶבֶשׂ הָעֹמֶר שֶׁאַף עַל פִּי שֶׁכָּפַל עֶשְׂרוֹנוֹת לֹא כָּפַל נְסָכָיו. אַף אֵיל הָעוֹלָה אַף עַל פִּי שֶׁכָּפַל עֶשְׂרוֹנוֹת לֹא יִכְפֹּל נְסָכָיו, תַּלְמוּד לוֹמַר "אוֹ לָאַיִל תַּעֲשֶׂה מִנְחָה" וְגוֹ' וְיַיִן לַנֶּסֶךְ שְׁלִשִׁית הַהִין, מַגִּיד הַכָּתוּב שֶׁכְּשֵׁם שֶׁכָּפַל עֶשְׂרוֹנוֹתָיו כָּךְ כָּפַל נְסָכָיו. [בְּלוּלָה בַשֶּׁמֶן וְגוֹ'] וְיַיִן לַנֶּסֶךְ שְׁלִשִׁית הַהִין, שֶׁמֶן לְבִילָה, וְיַיִן לְנִסּוּךְ. תַּקְרִיב רֵיחַ נִיחֹחַ לַה', נַחַת רוּחַ לְפָנַי שֶׁאָמַרְתִּי וְנַעֲשָׂה רְצוֹנִי.

"אוֹ לָאַיִל", לְרַבּוֹת אֶת שֶׁהוּא לֹא אַיִל וְלֹא כֶּבֶשׂ וְטָעוּן נִסְכֵי (כֶּבֶשׂ) [אַיִל], מִבֶּן שְׁנֵים עָשָׂר וְיוֹם אֶחָד עַד בֶּן שְׁלֹשָׁה עָשָׂר חֹדֶשׁ, רַבִּי טַרְפוֹן קוֹרֵהוֹ פִּלְגָס, בֶּן עַזַּאי קוֹרֵהוֹ נוֹקֵד, רַבִּי יִשְׁמָעֵאל קוֹרֵהוֹ פְּרוּגְדוּס. וְיַיִן לַנֶּסֶךְ שְׁלִשִׁית הַהִין תַּקְרִיב, כְּמִדַּת הַיַּיִן מִדַּת הַשֶּׁמֶן שְׁלֹשֶׁת לוֹגִין.

{pפסוק ח-יp}  "וְכִי תַעֲשֶׂה בֶּן בָּקָר", בֶּן בָּקָר הָיָה בַּכְּלָל וְיָצָא מִן הַכְּלָל לְלַמֵּד עַל הַכְּלָל, מַה בֶּן בָּקָר שֶׁהוּא בָּא בְּנֵדֶר וּבִנְדָבָה טָעוּן נְסָכִים,  אַף כָּל הַבָּא בְּנֵדֶר וּבִנְדָבָה טָעוּן נְסָכִים, יָצְאוּ חַטָּאת וְאָשָׁם שֶׁאֵינָן בָּאִין בְּנֵדֶר וּבִנְדָבָה שֶׁלֹּא יִטְעֲנוּ נְסָכִים.

"עֹלָה אוֹ זֶבַח" לָמָּה נֶאֱמַר, לְפִי שֶׁנֶּאֱמַר (לעיל פסוק ג) "וַעֲשִׂיתֶם אִשֶּׁה לַה'" שֶׁאִם אָמַר הֲרֵי עָלַי עוֹלָה הֲרֵי עָלַי שְׁלָמִים שׁוֹמֵעַ אֲנִי יָבִיא נֵסֶךְ אֶחָד לִשְׁנֵיהֶם, תַּלְמוּד לוֹמַר "עֹלָה אוֹ זֶבַח", מַגִּיד הַכָּתוּב שֶׁמֵּבִיא לְזֶה בִּפְנֵי עַצְמוֹ וּלְזֶה בִּפְנֵי עַצְמוֹ. אוֹ אֲפִלּוּ אָמַר הֲרֵי עָלַי חֲמִשָּׁה שְׁוָרִים לְעוֹלָה חֲמִשָּׁה שְׁוָרִים לִשְׁלָמִים, שׁוֹמֵעַ אֲנִי יָבִיא נֶסֶךְ אֶחָד לְכֻלָּן, תַּלְמוּד לוֹמַר "עֹלָה אוֹ זֶבַח" מַגִּיד שֶׁמֵּבִיא לְכָל אֶחָד וְאֶחָד בִּפְנֵי עַצְמוֹ. אַבָּא חָנָן אוֹמֵר מִשּׁוּם רַבִּי אֱלִיעֶזֶר לָמָּה נֶאֱמַר, שֶׁהָיָה בַּדִּין וּמָה אִם בְּמָקוֹם שֶׁשָּׁוֶה מַעֲשֵׂה כֶּבֶשׂ עוֹלָה לְמַעֲשֵׂה שׁוֹר עוֹלָה  לֹא שָׁוֶה לוֹ בִּנְסָכִים, מָקוֹם שֶׁלֹּא שָׁוֶה מַעֲשֵׂה שׁוֹר עוֹלָה לְמַעֲשֵׂה שׁוֹר שְׁלָמִים, אֵינוֹ דִּין שֶׁלֹּא יִשְׁוֶה לוֹ בִּנְסָכִים, תַּלְמוּד לוֹמַר "עֹלָה אוֹ זֶבַח", מַגִּיד הַכָּתוּב שֶׁאַף עַל פִי שֶׁלֹּא שָׁוֶה מַעֲשֵׂה שׁוֹר עוֹלָה לְמַעֲשֵׂה שׁוֹר שְׁלָמִים, שָׁוֶה לוֹ בִּנְסָכִים.

"וְיַיִן תַּקְרִיב לַנֶּסֶךְ", שֶׁמֶן לְבִילָה וְיַיִן לְנִסּוּךְ. אִשֵּׁה רֵיחַ עַל גַּבֵּי סְפָלִים, אַתָּה אוֹמֵר עַל גַּבֵּי סְפָלִים, אוֹ אֵינוֹ אֶלָּא עַל גַּבֵּי הָאִשִּׁים, תַּלְמוּד לוֹמַר "אִשֵּׁה רֵיחַ נִיחֹחַ" עַל גַּבֵּי סְפָלִים וְכוּ' (לְעֵיל). אִשֵּׁה רֵיחַ נִיחֹחַ, נַחַת רוּחַ לְפָנַי שֶׁאָמַרְתִּי וְנַעֲשָׂה רְצוֹנִי.

"וְהִקְרִיב עַל בֶּן הַבָּקָר", מִנַּיִן אַתָּה אוֹמֵר שֶׁאִם לֹא הֵבִיא הַיּוֹם יָבִיא לְמָחָר, תַּלְמוּד לוֹמַר "תַּקְרִיב". מִנַּיִן אַתָּה אוֹמֵר שֶׁאִם לֹא הֵבִיא בְּשַׁבָּת, יָבִיא בִּשְׁאָר כָּל יְמוֹת הַשַּׁבָּת, תַּלְמוּד לוֹמַר "תַּקְרִיב", וּמִנַּיִן אַתָּה אוֹמֵר שֶׁאִם לֹא הֵבִיא בְּרֹאשׁ חֹדֶשׁ, יָבִיא בִּשְׁאָר יְמֵי הַחֹדֶשׁ, תַּלְמוּד לוֹמַר "תַּעֲשֶׂה". וּמִנַּיִן אַתָּה אוֹמֵר שֶׁאִם לֹא הֵבִיא בְּרֹאשׁ הַשָּׁנָה, יָבִיא בִּשְׁאָר יְמוֹת הַשָּׁנָה, תַּלְמוּד לוֹמַר "תַּקְרִיב". וְכֵן עַד שֶׁלֹּא בָּשְׁלוּ עֲנָבִים בַּגֶּפֶן, יָבִיא מִּשֶּׁבָּשְׁלוּ עֲנָבִים בַּגֶּפֶן מִנַּיִן, תַּלְמוּד לוֹמַר "תַּעֲשֶׂה תַּקְרִיב" תַּקְרִיב.

לְפִי שֶׁנֶּאֱמַר "נֶסֶךְ אִשֵּׁה" יָכוֹל עַל גַּבֵּי הָאִשִּׁים יְהוּ כְּשֵׁרִים,  תַּלְמוּד לוֹמַר "נֶסֶךְ" יְהֵא לְעַצְמוֹ. נֶסֶךְ, אַל יְהֵא שׁוֹתֵת. נֶסֶךְ. אַל יְהֵא מֵטִיף. נֶסֶךְ, אַל יְהֵא מְעֹרָב קִמְעָא.

{pפסוק יאp}  "כָּכָה יֵּעָשֶׂה לַשּׁוֹר הָאֶחָד", מַה תַּלְמוּד לוֹמַר, לְפִי שֶׁמָּצִינוּ שֶׁחִלֵּק הַכָּתוּב בֵּין נִסְכֵי אַיִל לְנִסְכֵי כֶּבֶשׂ, יָכוֹל נְחַלֵּק בֵּין נִסְכֵי פַּר לְנִסְכֵי עֵגֶל, תַּלְמוּד לוֹמַר "לַשּׁוֹר הָאֶחָד". "אוֹ לָאַיִל",  מַה תַּלְמוּד לוֹמַר, לְפִי שֶׁמָּצִינוּ שֶׁחִלֵּק הַכָּתוּב בֵּין נִסְכֵי בֶּן שָׁנָה לְנִסְכֵי בֶּן שְׁתֵּי שָׁנִים, יָכוֹל נְחַלֵּק בֵּין נִסְכֵי בֶּן שְׁתַּיִם לְנִסְכֵי בֶּן שָׁלֹשׁ, תַּלְמוּד לוֹמַר "אוֹ לָאַיִל הָאֶחָד". אוֹ לַשֶּׂה בַכְּבָשִׂים, מַה תַּלְמוּד לוֹמַר, לְפִי שֶׁמָּצִינוּ שֶׁחִלֵּק הַכָּתוּב בֵּין נִסְכֵי כֶּבֶשׂ לְנִסְכֵי אַיִל יָכוֹל נְחַלֵּק בֵּין נִסְכֵי גְּדִי לְנִסְכֵי רְחֵלָה,  תַּלְמוּד לוֹמַר "אוֹ לַשֶּׂה בַכְּבָשִׂים". "אוֹ בָעִזִּים", מַה תַּלְמוּד לוֹמַר,  לְפִי שֶׁמָּצִינוּ שֶׁחִלֵּק הַכָּתוּב בֵּין נִסְכֵי כֶּבֶשׂ לְנִסְכֵי אַיִל, יָכוֹל נְחַלֵּק בֵּין נִסְכֵי גְּדִי לְנִסְכֵי שָׂעִיר, תַּלְמוּד לוֹמַר "אוֹ בָעִזִּים".

הַיַּיִן מִעוּטוֹ מְעַכֵּב אֶת רֻבּוֹ, דִּכְתִיב "כָּכָה".

"כָּכָה יֵּעָשֶׂה לַשּׁוֹר הָאֶחָד", מַגִּיד שֶׁלֹּא חִלְּקָה תּוֹרָה בֵּין נִסְכֵי עֵגֶל לְנִסְכֵי שׁוֹר, שֶׁהָיָה בַּדִּין, בֶּן צֹאן טָעוּן נְסָכִים וּבֶן הַבָּקָר טָעוּן נְסָכִים, אִם לָמַדְתָּ שֶׁחִלְּקָה תּוֹרָה בֵּין נִסְכֵי כֶּבֶשׂ לְנִסְכֵי אַיִל, כָּךְ תְּחַלֵּק בֵּין נִסְכֵי עֵגֶל לְנִסְכֵי שׁוֹר, תַּלְמוּד לוֹמַר "כָּכָה יֵּעָשֶׂה לַשּׁוֹר הָאֶחָד", מַגִּיד שֶׁלֹּא חִלְּקָה תּוֹרָה בֵּין נִסְכֵי עֵגֶל לְנִסְכֵי שׁוֹר. אַבָּא חָנָן אוֹמֵר מִשּׁוּם רַבִּי אֱלִיעֶזֶר, לָמָּה נֶאֱמַר,  שֶׁהָיָה בַּדִּין וּמָה אִם בְּמָקוֹם שֶׁמִּעֵט בִּנְסָכִים רִבָּה בֵּין כֶּבֶשׂ לְאַיִל, מָקוֹם שֶׁרִבָּה בִּנְסָכִים, אֵינוֹ דִּין שֶׁיְּרַבֶּה בֵּין עֵגֶל לְשׁוֹר, תַּלְמוּד לוֹמַר "כָּכָה יֵּעָשֶׂה לַשּׁוֹר הָאֶחָד", מַגִּיד הַכָּתוּב שֶׁאַף עַל פִּי שֶׁרִבָּה בִּנְסָכִים לֹא רִבָּה בֵּין עֵגֶל לְשׁוֹר.

{pפסוק יב-יגp}  "כַּמִּסְפָּר אֲשֶׁר תַּעֲשׂוּ", אֵין לִי אֶלָּא אֵלּוּ תְּמוּרוֹתֵיהֶן מִנַּיִן,  תַּלְמוּד לוֹמַר "כַּמִּסְפָּר אֲשֶׁר תַּעֲשׂוּ". שֶׁלֹּא יַמְעִיט, אוֹ אִם רָצָה לְרַבּוֹת יַרְבֶּה, תַּלְמוּד לוֹמַר "כָּכָה תַּעֲשׂוּ לָאֶחָד כְּמִסְפָּרָם", דִּבְרֵי רַבִּי יֹאשִיָּה, רַבִּי יוֹנָתָן אוֹמֵר, אֵין צָרִיךְ, שֶׁהֲרֵי כְּבָר נֶאֱמַר כָּל הָאֶזְרָח יַעֲשֶׂה כָּכָה, אֵין לִי אֶלָּא שֶׁלֹּא יְמַעֵט, אוֹ אִם רָצָה לְרַבּוֹת יְרַבֶּה, תַּלְמוּד לוֹמַר "כַּמִּסְפָּר אֲשֶׁר תַּעֲשׂוּ". אוֹ אִם רָצָה לִכְפֹּל יִכְפֹּל, תַּלְמוּד לוֹמַר "כָּכָה תַּעֲשׂוּ לָאֶחָד כְּמִסְפָּרָם". מִכָּאן אָמְרוּ מְעָרְבִין נִסְכֵי פָּרִים בְּנִסְכֵי פָּרִים,  נִסְכֵי אֵילִים בְּנִסְכֵי אֵילִים, נִסְכֵי כֶּבֶשׂ בְּנִסְכֵי כֶּבֶשׂ, שֶׁל יָחִיד בְּשֶׁל צִבּוּר, שֶׁל הַיּוֹם בְּשֶׁל אֶמֶשׁ, אֲבָל אֵין מְעָרְבִין נִסְכֵי כְּבָשִׂים בְּשֶׁל פַּר וְאַיִל.

מִכָּאן אָמְרוּ, [הָאוֹמֵר הֲרֵי עָלַי] לוֹג לֹא יָבִיא, שְׁנַיִם לֹא יָבִיא,  שְׁלֹשָׁה יָבִיא, אַרְבָּעָה יָבִיא, חֲמִשָּׁה לֹא יָבִיא, שִׁשָּׁה יָבִיא,  מִכָּאן וָאֵילָךְ כְּשֵׁם שֶׁהַצִּבּוּר מֵבִיא חוֹבָה, כָּךְ יָחִיד מִתְנַדֵּב נְדָבָה. דָּבָר אַחֵר "כָּכָה תַּעֲשׂוּ לָאֶחָד", לְהָבִיא אֶת אֶחָד עָשָׂר שֶׁבְּמַעֲשֵׂר.

"כָּל הָאֶזְרָח יַעֲשֶׂה כָּכָה אֶת אֵלֶּה" לָמָּה נֶאֱמַר, לְפִי שֶׁהוּא אוֹמֵר  "וּמָעוּךְ וְכָתוּת וְנָתוּק וְכָרוּת וְגוֹ' וּמִיַּד בֶּן נֵכָר לֹא תַּקְרִיבוּ" וְגוֹ', אֵלּוּ אִי אַתָּה מְקַבֵּל מֵהֶן, אֲבָל מְקַבֵּל אַתָּה מֵהֶן עוֹלָה. אַחַר שֶׁלָּמַדְנוּ שֶׁהַנָּכְרִי מֵבִיא עוֹלָה, זָכִיתִי לָדוּן כְּבַתְּחִלָּה, יִשְׂרָאֵל מֵבִיא עוֹלָה וְהַנָּכְרִי מֵבִיא עוֹלָה, אִי מַה יִּשְׂרָאֵל מֵבִיא נְסָכִים, אַף הַנָּכְרִי מֵבִיא נְסָכִים, תַּלְמוּד לוֹמַר "כָּל הָאֶזְרָח יַעֲשֶׂה כָּכָה אֶת אֵלֶּה", יִשְׂרָאֵל מֵבִיא נְסָכִים, וְאֵין הַנָּכְרִי מֵבִיא נְסָכִים, [יָכוֹל אַף עוֹלָתוֹ אֵינָהּ טְעוּנָה נְסָכִים, תַּלְמוּד לוֹמַר "כָּכָה"], מִכָּאן אָמְרוּ נָכְרִי שֶׁשָּׁלַח עוֹלָתוֹ מִמְּדִינַת הַיָּם [וְשָׁלַח עִמָּהּ נְסָכִים קְרֵבִים מִשֶּׁלּוֹ, וְאִם] לֹא שָׁלַח עִמָּהּ נְסָכִים יִקְרְבוּ נְסָכִים מִשֶּׁל צִבּוּר.

{rרמז תשמזr}  "כָּל הָאֶזְרָח יַעֲשֶׂה כָּכָה", אַף הוּא לֹא יָבִיא אֶלָּא עֶשְׂרוֹנִים שְׁלָמִים, אִי מַה אֵלֶּה שִׁשִּׁים עִשָּׂרוֹן, אַף הוּא לֹא יָבִיא אֶלָּא שִׁשִּׁים עִשָּׂרוֹן, תַּלְמוּד לוֹמַר "לְהַקְרִיב", אֶת שֶׁהוּא רוֹצֶה לְהַקְרִיב יַקְרִיב, יָכוֹל שֶׁהוּא מֵבִיא כְּצִבּוּר, תַּלְמוּד לוֹמַר "אֶת אֵלֶּה", אִי אֶפְשָׁר לוֹמַר אֶת אֵלֶּה שֶׁכְּבָר נֶאֱמַר לְהַקְרִיב, וְאִי אֶפָשָׁר לוֹמַר לְהַקְרִיב שֶׁכְּבָר נֶאֱמַר אֶת אֵלֶּה, הָא כֵּיצַד, רַבִּי אֱלִיעֶזֶר בֶּן יַעֲקֹב אוֹמֵר הַצִּבּוּר מֵבִיא שִׁשִּׁים [וְאֶחָד], וְהַיָּחִיד שִׁשִּׁים.

תָּנוּ רַבָּנָן, "אֶזְרָח" מֵבִיא נְסָכִים, וְאֵין הַנָּכְרִי מֵבִיא נְסָכִים, יָכוֹל לֹא תְּהֵא עוֹלָתוֹ טְעוּנָה נְסָכִים, תַּלְמוּד לוֹמַר "כָּכָה". אָמַר רַבִּי יוֹסִי, רוֹאֶה אֲנִי בְּכֻלָּן לְהַחֲמִיר, שֶׁנֶּאֱמַר בָּהֶן (ויקרא כב, יח) "לַה'", בַּמֶּה דְּבָרִים אֲמוּרִים בְּקָדְשֵׁי מִזְבֵּחַ, אֲבָל בְּקָדְשֵׁי בֶּדֶק הַבַּיִת מוֹדֶה רַבִּי שִׁמְעוֹן שֶׁמּוֹעֲלִין בָּהֶן, מַאי טַעְמָא, קְסָבַר כִּי גָּמַר מְעִילָה חֵטְא חֵטְא מִתְּרוּמָה, דּוּמְיָא דִּתְרוּמָה דְקָדְשָׁה קְדֻשַּׁת הַגּוּף, אֲבָל קְדֻשַּׁת דָּמִים לֹא. (כָּתוּב בְּרֶמֶז תע"ו).

אָמַר רַב הוּנָא, שַׁלְמֵי נָכְרִי עוֹלָה, אִבָּעִית אֵימָא סְבָרָא, נָכְרִי לִבּוֹ לַשָּׁמַיִם, וְאִבָּעִית אֵימָא קְרָא, (ויקרא כב, יח) "אֲשֶׁר יַקְרִיבוּ לַה' לְעֹלָה", כָּל דִּמְקָרְבֵי עוֹלָה תְּהֵא. מָתִיב רַב שֵׁיזְבִי, אֵלּוּ מְנָחוֹת נִקְמָצוֹת וּשְׁיָרֵיהֶן לַכֹּהֲנִים, מִנְחַת נָכְרִים, אָמַר (רָבָא) [רַבִּי יוֹחָנָן], לֹא קַשְׁיָא, הָא רַבִּי יוֹסִי הַגְּלִילִי, הָא רַבִּי עֲקִיבָא, דְּתַנְיָא,  "אִישׁ" מַה תַּלְמוּד לוֹמַר "אִישׁ אִישׁ", לְרַבּוֹת הַנָּכְרִים שֶׁנּוֹדְרִין נְדָרִים וּנְדָבוֹת כְּיִשְׂרָאֵל, (שם) "אֲשֶׁר יַקְרִיבוּ לַה' לְעֹלָה" אֵין לִי אֶלָּא עוֹלָה, שְׁלָמִים מִנַּיִן, תַּלְמוּד לוֹמַר "נִדְרֵיהֶם", תּוֹדָה מִנַּיִן, תַּלְמוּד לוֹמַר "נִדְבוֹתָם", מִנַּיִן לְרַבּוֹת הָעוֹפוֹת וְהַיַּיִן וְהַלְּבוֹנָה וְהָעֵצִים, תַּלְמוּד לוֹמַר "נִדְרֵיהֶם לְכָל נִדְרֵיהֶם נִדְבוֹתָם לְכָל נִדְבוֹתָם". אִם כֵּן מַה תַּלְמוּד לוֹמַר "עֹלָה", עֹלָה פְּרָט לִנְזִירוּת, דִּבְרֵי רַבִּי יוֹסִי הַגְּלִילִי, רַבִּי עֲקִיבָא אוֹמֵר "אֲשֶׁר יַקְרִיבוּ לַה' לְעֹלָה", אֵין לִי אֶלָּא עוֹלָה בִּלְבַד כוּ'. כְּמָאן אָזְלָא הָא דִּתְנַן אָמַר רַבִּי, שִׁבְעָה דְּבָרִים הִתְקִינוּ בֵּית דִּין וְזֶה אֶחָד מֵהֶן נָכְרִי שֶׁשָּׁלַח עוֹלָתוֹ מִמְּדִינַת הַיָּם וְשָׁלַח נְסָכִים עִמָּהּ קְרֵבִין מִשֶּׁלּוֹ, וְאִם לָאו קְרֵבִין מִשֶּׁל צִבּוּר, לֵימָא רַבִּי יוֹסִי הַגְּלִילִי וְלֹא רַבִּי עֲקִיבָא, אֲפִלּוּ תֵּימָא רַבִּי עֲקִיבָא, עוֹלָה וְכָל אֲבִיזְרָהָא. מָאן תָּנָא לְהָא דְּתָּנוּ רַבָּנָן, אֶזְרָח מֵבִיא נְסָכִים, וְאֵין הַנָּכְרִי מֵבִיא נְסָכִים, יָכוֹל לֹא תְּהֵא עוֹלָתוֹ טְעוּנָה נְסָכִים, תַּלְמוּד לוֹמַר "כָּכָה" וְכוּ', אִבָּעִית אֵימָא רַבִּי יוֹסִי הַגְּלִילִי סַמִי מֵהַהִיא יַיִן, וְאִבָּעִית אֵימָא, רַבִּי עֲקִיבָא, עוֹלָה וְכָל אֲבִיזְרָהָא.

"אֶזְרָח", מְלַמֵּד שֶׁמִּתְנַדְּבִין נְסָכִים, וְכַמָּה שְׁלֹשֶׁת לוֹגִין, וּמִנַּיִן שֶׁאִם רָצָה לְהוֹסִיף יוֹסִיף, תַּלְמוּד לוֹמַר "יִהְיֶה", יָכוֹל יִפְחוֹת, תַּלְמוּד לוֹמַר "כָּכָה" מַאי מוֹסִיף, אִלֵימֶא אַרְבָּעָה וְשִׁשָּׁה, מַאי שְׁנָא שְׁלֹשָׁה דְחָזוּ לְכֶבֶשׂ, אַרְבָּעָה וְשִׁשָּׁה נַמִּי דְחָזוּ לְאַיִל וּפַר,  אֶלָּא לָאו שְׁמַע מִינָהּ אֵין קֶבַע לִנְסָכִים.

{pפסוק ידp}  "וְכִי יָגוּר", אֵין לִי אֶלָּא הַמִּתְגַּיֵּר, שֶׁנִּתְגַּיֵּר מִנַּיִן, תַּלְמוּד לוֹמַר "אוֹ אֲשֶׁר בְּתוֹכְכֶם לְדֹרֹתֵיכֶם וְעָשָׂה אִשֵּׁה", מִין דָּמִים אוֹ אֵינוֹ אֶלָּא מִין מִנְחָה, תַּלְמוּד לוֹמַר "כָּכֶם", מָה אַתֶּם מִין דָּמִים, אַף גֵּרִים מִין דָּמִים, אִי מַה יִּשְׂרָאֵל מִין בְּהֵמָה, אַף הַגֵּרִים מִין בְּהֵמָה, תַּלְמוּד לוֹמַר "לָכֶם" לָכֶם הִקַּשְׁתִּים, וְלֹא הִקַּשְׁתִּים לְדַם בְּהֵמָה. רַבִּי אוֹמֵר, מַה יִּשְׂרָאֵל שֶׁלֹּא בָּאוּ לִבְרִית אֶלָּא בִּשְׁלֹשָׁה דְּבָרִים, בְּמִּילָה וּבִטְבִילָה, וּבְהַרְצָאַת קָרְבָּן, אַף הַגֵּרִים כַּיּוֹצֵא בָּהֶם. אִי מַה יִּשְׂרָאֵל בְּדַם עוֹלָה וּבְזִבְחֵי שְׁלָמִים, אַף הַגֵּרִים בְּדַם עוֹלָה וּבְזִבְחֵי שְׁלָמִים, תַּלְמוּד לוֹמַר "וְעָשָׂה אִשֵּׁה רֵיחַ נִיחֹחַ לַה'", אָמַרְתָּ צֵא וּרְאֵה אֵיזֶהוּ מִין דָּמִים שֶׁכֻּלּוֹ עוֹלֶה לָאִשִּׁים, וְאֵין לְךָ הֵימֶנּוּ הֶתֵּר, אִי אַתָּה מוֹצֵא אֶלָּא עוֹלַת הָעוֹף,  לְהָבִיא פְּרֵדָה אַחַת אֵינוֹ יָכוֹל, שֶׁלֹּא מָצִינוּ פְּרֵדָה אַחַת קְרֵבָה בְּכָל הַתּוֹרָה. מִכָּאן אָמְרוּ כָּל הַקִּנִּין שֶׁבַּתּוֹרָה חֶצְיָן עוֹלָה [חֶצְיָן חַטָּאת], חוּץ מִשֶּׁל גֵּר מִפְּנֵי שֶׁכֻּלָּן כָּלִיל לָאִשִּׁים.

"וְכִי יָגוּר אִתְּכֶם גֵּר", יָכוֹל שֶׁנִּתְגַּיֵּר אֵצֶל נָכְרִים בִּמְדִינַת הַיָּם,  אָמַרְתָּ לֹא אָמַרְתִּי אֶלָּא אִתְּכֶם, אֵין לִי אֶלָּא עִמָּהֶם מִמִּצְרַיִם,  מִנַּיִן אֲפִלּוּ עִמָּהֶן בְּאוֹתָהּ שָׁעָה, אָמַרְתָּ אוֹ אֲשֶׁר בְּתוֹכְכֶם לְדֹרֹתֵיכֶם, מְלַמֵּד שֶׁאֵינוֹ רַשַּׁאי לֶאֱכֹל בִּזְבָחִים עַד שֶׁיָּבִיא לָאִשִּׁים קָרְבָּן.

תָּנוּ רַבָּנָן, גֵּר מְעֻכָּב לֶאֱכֹל בַּקָּדָשִׁים עַד שֶׁיָּבִיא קָרְבָּן, הֵבִיא פְּרֵדָה אַחַת שַׁחֲרִית אוֹכֵל בַּקָּדָשִׁים לָעֶרֶב, כָּל הַקִּנִּין שֶׁבַּתּוֹרָה, אֶחָד חַטָּאת וְאֶחָד עוֹלָה, וְכָאן שְׁתֵּיהֶן עוֹלוֹת,  הֵבִיא חוֹבָתוֹ מִן הַבְּהֵמָה יָצָא, [עוֹלָה וּשְׁלָמִים יָצָא], מִנְחָה וּשְׁלָמִים לֹא יָצָא. לֹא אָמְרוּ קֵן אֶלָּא לְהָקֵל. מַאי שְׁנָא מִנְחָה וּשְׁלָמִים דְּלֹא יָצָא, דִּכְתִיב "כַּאֲשֶׁר תַּעֲשׂוּ כֵּן יַעֲשֶׂה", מָה אַתֶּם עוֹלָה וּשְׁלָמִים, אַף גֵּר עוֹלָה וּשְׁלָמִים, אִם כֵּן חוֹבָתוֹ אַחַת מִן הַבְּהֵמָה לֹא תְּסַגִּי לֵיהּ בְּגַוֵיה, דְּהָא כְּתִיב כַּאֲשֶׁר תַּעֲשׂוּ כֵּן יַעֲשֶׂה. אָמַר רַב פַּפָּא, יֵשׁ לוֹמַר לְעוֹלַת הָעוֹף מִתְרַבִּי, לְעוֹלַת בְּהֵמָה לֹא כָּל שֶׁכֵּן, אִי הָכִי אֲפִלּוּ מִנְחָה נַמִּי, מִעֵט רַחֲמָנָא כֵּן.  וְעוֹף הֵיכָא אִיתְרַבִּי, דְּתַנְיָא כַּאֲשֶׁר תַּעֲשׂוּ כֵּן יַעֲשֶׂה, מָה אַתֶּם עוֹלָה וּשְׁלָמִים, אַף הוּא עוֹלוֹת וּשְׁלָמִים, מִנַּיִן לְרַבּוֹת אֶת הָעוֹף, תַּלְמוּד לוֹמַר "יַעֲשֶׂה אִשֵּׁה רֵיחַ נִיחֹחַ לַה'", אֵיזֶהוּ דָּבָר שֶׁכֻּלּוֹ לַה' הֱוֵי אוֹמֵר זוֹ עוֹלַת הָעוֹף. יָכוֹל שֶׁאֲנִי מְרַבֶּה אֲפִלּוּ מִנְחַת נְסָכִים, תַּלְמוּד לוֹמַר "כֵּן". תַּנְיָא אִידָךְ יַעֲשֶׂה אִשֵּׁה רֵיחַ נִיחֹחַ לַה', שׁוֹמֵעַ אֲנִי כָּל שֶׁעוֹלֶה לָאִשִּׁים, אֲפִלּוּ מִנְחָה, תַּלְמוּד לוֹמַר "כַּאֲשֶׁר תַּעֲשׂוּ כֵּן יַעֲשֶׂה", מָה אַתֶּם מִינֵי דָּמִים, אַף הֵם מִינֵי דָּמִים, אִי מָה אַתֶּם עוֹלָה וּשְׁלָמִים, אַף הֵם עוֹלָה וּשְׁלָמִים, תַּלְמוּד לוֹמַר "כָּכֶם" לָכֶם הִקַּשְׁתִּים וְלֹא לְקָרְבְּנוֹתֵיכֶם.  רַבִּי אוֹמֵר כוּ' (כְּדִלְעֵיל) לְהָבִיא פְּרֵדָה אַחַת אִי אֶפְשָׁר וְכוּ', וְלֹא וְהָתַנְיָא (ויקרא א, יד-טו) "וְהִקְרִיבוֹ", מַה תַּלְמוּד לוֹמַר, לְפִי שֶׁנֶּאֱמַר (שם) "וְהִקְרִיב" שׁוֹמֵעַ אֲנִי הָאוֹמֵר הֲרֵי עָלַי עוֹלַת הָעוֹף לֹא יִפְחֹת מִשְּׁנֵי פְּרֵידִין, תַּלְמוּד לוֹמַר "וְהִקְרִיבוֹ",  אֲפִלּוּ פְּרֵדָה אַחַת. חוֹבָה מִיהָא לֹא אַשְׁכְּחָן, וְהָא אִיכָּא יוֹלֶדֶת דְּאַתְיָא בֶן יוֹנָה אוֹ תוֹר לְחַטָּאת, מִשּׁוּם דְּאִיכָּא כֶּבֶשׂ בַּהֲדָהּ.

אֲמַר מַר, מָה אֲבוֹתֵיכֶם לֹא נִכְנְסוּ וְכוּ' בִּשְׁלָמָא מִילָה, דִּכְתִיב  "כִּי מוּלִים הָיוּ כָּל הָעָם הַיּוֹצְאִים". אִי נַמִּי מֵהַכָא (יחזקאל טז, ו) "וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמָיִךְ". הַרְצָאַת דָּמִים" דִּכְתִיב  "וַיִּשְׁלַח אֶת נַעֲרֵי בְּנֵי יִשְׂרָאֵל וַיַּעֲלוּ עוֹלוֹת". אֶלָּא טְבִילוֹת מִנָלָן, דִּכְתִיב (שם כד, ח) "וַיִּקַּח מֹשֶׁה (חֲצִי) [אֶת] הַדָּם וַיִּזְרֹק עַל הָעָם", וְאֵין הַזָּאָה בְּלֹא טְבִילָה. אֶלָּא מֵעַתָּה הָאִידְנָא דְּלֵיכָּא קָרְבָּן לֹא נְקַבֵּל גֵּרִים, אָמַר רַב אָחָא בַּר יַעֲקֹב, וְכִי יָגוּר אִתְּכֶם גֵּר אוֹ אֲשֶׁר בְּתוֹכְכֶם לְדֹרֹתֵיכֶם כְּתִיב.

"כַּאֲשֶׁר תַּעֲשׂוּ כֵּן יַעֲשֶׂה", לָמָּה נֶאֱמַר, שֶׁהָיָה בַּדִּין הוֹאִיל וּמָצִינוּ שֶׁחִלְּקָה תּוֹרָה אֶת קָרְבָּנוֹ, כֵּן תְּחַלֵּק אֶת נִסְכֵיהֶן, תַּלְמוּד לוֹמַר "כַּאֲשֶׁר תַּעֲשׂוּ כֵּן יַעֲשֶׂה", מָה אַתֶּם שִׁשָּׁה לְפַר, וְאַרְבָּעָה לְאַיִל, וּשְׁלֹשָׁה לְכֶבֶשׂ, אַף הַגֵּרִים כַּיּוֹצֵא בָּהֶן.

{pפסוק טו-טזp}  "הַקָּהָל", אֵין לִי אֶלָּא אֲנָשִׁים, נָשִׁים מִנַּיִן, תַּלְמוּד לוֹמַר "הַקָּהָל חֻקָּה אַחַת לָכֶם. וְלַגֵּר הַגָּר", לְפִי שֶׁמַּעֲשֶׂה בְּיִשְׂרָאֵל צָרִיךְ לְהָבִיא אֶת הַגֵּרִים.

"חֻקַּת עוֹלָם לְדֹרֹתֵיכֶם". שֶׁיִּנְהֹג הַדָּבָר לְדוֹרוֹת. כָּכֶם כַּגֵּר יִהְיֶה לִפְנֵי ה', לָמָּה נֶאֱמַר, לְפִי שֶׁנֶּאֱמַר (שמות כח, לח) "וְהָיָה עַל מִצְחוֹ תָּמִיד לְרָצוֹן לָהֶם לִפְנֵי ה'" אֵין לִי הַצִּיץ מְרַצֶּה אֶלָּא לְיִשְׂרָאֵל, לַגֵּרִים מִנַּיִן, תַּלְמוּד לוֹמַר "כָּכֶם כַּגֵּר יִהְיֶה לִפְנֵי ה'".  תּוֹרָה אַחַת וּמִשְׁפָּט אֶחָד יִהְיֶה לָכֶם וְלַגֵּר, בָּא הַכָּתוּב וְהִשְׁוָה הַגֵּר לָאֶזְרָח בְּכָל הַמִּצְווֹת שֶׁבַּתּוֹרָה.

"הַקָּהָל חֻקָּה אַחַת לָכֶם", לְרַבּוֹת שְׁנֵי כִּבְשֵׂי עֲצֶרֶת. לַגֵּר הַגָּר מִכָּאן הָיָה רַבִּי אֱלִיעֶזֶר אוֹמֵר, גֵּר שֶׁנִּתְגַּיֵּר צָרִיךְ (רְבִיעִית הַקֵּן) [לְהַפְרִישׁ רֹבַע לְקִנּוֹ]. רַבִּי יְהוֹשֻׁעַ אוֹמֵר, אֵינוֹ צָרִיךְ, שֶׁהִיא תַּקָּלָה לוֹ. גֵּר אֵלּוּ הַגֵּרִים, הַגֵּר לְרַבּוֹת נְשֵׁי הַגֵּרִים.

{pפסוק יז-כאp}  "וַיְדַבֵּר ה' אֶל מֹשֶׁה לֵּאמֹר דַּבֵּר אֶל בְּנֵי יִשְׂרָאֵל", בְּנֵי יִשְׂרָאֵל חַיָּבִין בְּחַלָּה, [וְאֵין נָכְרִים חַיָּבִין בְּחַלָּה]. אוֹ בְּנֵי יִשְׂרָאֵל [לְמַעֵט הַגֵּרִים, אָמַרְתָּ דַּבֵּר אֶל בְּנֵי יִשְׂרָאֵל] לְרַבּוֹת אֶת הַגֵּרִים,  וְאָמַרְתָּ אֲלֵהֶם רִבָּה נָשִׁים וַעֲבָדִים. וּבַצַּד הַשֵּׁנִי אַתָּה אוֹמֵר בְּנֵי יִשְׂרָאֵל לְהַזְהִיר גְּדוֹלִים עַל הַקְּטַנִּים לְהַנְהִיגָם בְּמִצְווֹת.  בְּבֹאֲכֶם אֶל הָאָרֶץ קַבֵּל עָלֶיךָ עַד שֶׁלֹּא תָּבוֹא אֶל הָאָרֶץ שֶׁכְּשֶׁתָּבֹא אֶל הָאָרֶץ לְהַפְרִישׁ חַלָּה, שֶׁבִּזְכוּת שֶׁתְּקַבֵּל עָלֶיךָ אַתָּה בָּא אֶל הָאָרֶץ. יָכוֹל כֵּיוָן שֶׁבָּאוּ יְהוּ חַיָּבִין לְהַפְרִישׁ חַלָּה בְּחוּצָה לָאָרֶץ, אָמַרְתָּ לֹא אָמַרְתִּי אֶלָּא אֲשֶׁר אֲנִי מֵבִיא אֶתְכֶם שָׁמָּה, שָׁמָּה אַתֶּם חַיָּבִין לְהַפְרִישׁ חַלָּה, וְלֹא בְּחוּצָה לָאָרֶץ.

תַּנְיָא אִלּוּ נֶאֱמַר וְכִי תָּבֹאוּ הָיִיתִי אוֹמֵר מִשָּׁעָה שֶׁנִּכְנְסוּ לָהּ שְׁנַיִם אוֹ שְׁלֹשָׁה מְרַגְּלִים, תַּלְמוּד לוֹמַר "בְּבֹאֲכֶם", בְּבִיאַת כֻּלְּכֶם אָמַרְתִּי, וְלֹא בְּבִיאַת מִקְּצַתְכֶם. וְכִי אַסְקִינְהוּ עֶזְרָא לָאו כֻּלְּהוֹ סָלוּק. וַאֲפִלּוּ לְמָאן דְּאָמַר תְּרוּמָה בִּזְמַן הַזֶּה דְּאוֹרַיְיתָא, חַלָּה דְּרַבָּנָן.

רַבִּי יִשְׁמָעֵאל אוֹמֵר, שִׁנָּה הַכָּתוּב בִּיאָה זוֹ מִכָּל בִּיאוֹת שֶׁבַּתּוֹרָה שֶׁכָּל בִּיאוֹת שֶׁבַּתּוֹרָה הוּא אוֹמֵר "וְהָיָה כִּי תָבֹאוּ אֶל הָאָרֶץ" "וְהָיָה כִּי יְבִיאֲךָ" וְכָאן הוּא אוֹמֵר בְּבֹאֲכֶם אֶל הָאָרֶץ, לְלַמֶּדְךָ שֶׁכֵּיוָן שֶׁנִּכְנְסוּ יִשְׂרָאֵל לָאָרֶץ מִיָּד נִתְחַיְּבוּ יִשְׂרָאֵל בְּחַלָּה. אֲשֶׁר אֲנִי מֵבִיא אֶתְכֶם שָׁמָּה, מִכָּאן אָמְרוּ פֵּרוֹת חוּצָה לָאָרֶץ [שֶׁנִּכְנְסוּ לָאָרֶץ] חַיָּבִין בְּחַלָּה, יָצְאוּ מִכָּאן לְשָׁם, רַבִּי אֱלִיעֶזֶר מְחַיֵּב, וְרַבִּי עֲקִיבָא, פּוֹטֵר. רַבִּי יְהוּדָה אוֹמֵר, פֵּרוֹת חוּצָה לָאָרֶץ [שֶׁנִּכְנְסוּ לָאָרֶץ], רַבִּי אֱלִיעֶזֶר, פּוֹטֵר, שֶׁנֶּאֱמַר "וְהָיָה בַּאֲכָלְכֶם מִלֶּחֶם הָאָרֶץ", לְהוֹצִיא אֶת שֶׁל חוּצָה לָאָרֶץ, וְרַבִּי עֲקִיבָא, מְחַיֵּב, שֶׁנֶּאֱמַר "שָׁמָּה" שָׁם אַתָּה חַיָּב חוּץ לְשָׁם אַתָּה פָּטוּר.

"וְהָיָה בַּאֲכָלְכֶם מִלֶּחֶם הָאָרֶץ", לָמָּה נֶאֱמַר, לְפִי שֶׁהוּא אוֹמֵר רֵאשִׁית עֲרִסֹתֵכֶם חַלָּה תָּרִימוּ תְּרוּמָה, שׁוֹמֵעַ אֲנִי אַף שְׁאָר פֵּרוֹת בְּמַשְׁמָע, הֲרֵי אַתָּה דָּן נֶאֱמַר כָּאן "לֶחֶם", וְנֶאֱמַר לְהַלָּן  "לֶחֶם", מַה לֶּחֶם הָאָמוּר לְהַלָּן חֲמֵשֶׁת הַמִּינִין, אַף לֶחֶם הָאָמוּר כָּאן חֲמֵשֶׁת הַמִּינִין. וְאֵלּוּ הֵן, חִטִּין, וּשְׂעוֹרִין, וְכֻסְּמִין, וְשִׁבֹּלֶת שׁוּעָל, וְשִׁיפוֹן. (יָצְאוּ אֹרֶז וְדֹחַן וְהַפְּרָגִים וְהַשֻּׂמְשֻׂמִין שֶׁאֵינָן בָּאִין לְידֵי חִמּוּץ אֶלָּא סִרָחוֹן).

עִסָּה שֶׁל מַעֲשֵׂר שֵׁנִי לְדִבְרֵי רַבִּי מֵאִיר פְּטוּרָה מִן הַחַלָּה.  (כָּתוּב בְּרֶמֶז תרנ"א) ("וּלְקַחְתֶּם לָכֶם").

["בַּאֲכָלְכֶם] מִלֶּחֶם הָאָרֶץ", אֶת שֶׁהוּא לֶחֶם חַיָּב, שֶׁאֵינוֹ לֶחֶם אֵינוֹ חַיָּב. אֵיזֶהוּ לֶחֶם הַחִטָּה הַשְּׂעוֹרָה וְכוּ' קְמָחִין בְּצֵקוֹת וּתְבוּאָה אֲסוּרִין בְּחָדָשׁ מִלִּפְנֵי הַפֶּסַח, וְלִקְצֹר לִפְנֵי הָעֹמֶר,  וְהָאוֹכֵל מֵהֶן כְּזַּיִת מַצָּה בְּפֶסַח יָצָא יְדֵי חוֹבָתוֹ, כַּזַּיִת חָמֵץ בְּכָרֵת, וְכָל שֶׁנִּתְעָרֵב בּוֹ אֶחָד מֵחֲמֵשְׁתָּן הֲרֵי זֶה עוֹבֵר בְּפֶסַח,  וּבִלְבַד שֶׁיְּהֵא בְּמַרְאֵה פַּת וְטַעַם פַּת, תַּלְמוּד לוֹמַר "לֶחֶם מִלֶּחֶם הָאָרֶץ" וְלֹא כָּל לֶחֶם, פְּרָט לְעִסָּה קְטַנָּה, וְאֵיזוֹ הִיא גְּדוֹלָה, שִׁבְעַת רְבָעִים שֶׁל מִדְבָּרִיִּים, וְקַב וָחֵצִי יְרוּשָׁלְמִיִּים,  שֶׁהֵן חֲמֵשֶׁת רְבָעִים מִשֶּׁלָּנוּ. רַבִּי יוֹסִי אוֹמֵר, חֲמִשָׁה רְבָעִים מְתּוּקָן לִפְטוּר מִלֶּחֶם לֹא כָּל לֶחֶם פְּרָט לִמְבֻשָּׁל, וְהַסֻּפְגָּנִין,  וְהַדֻּבְשָׁנִין, וְהָאִיסְקְרִיטִין, וְחַלָּת הַמִּשְׁרִים, וְהַמְּדֻמָּע,  וְהַקְּנֹקָנוֹת חַיָּבִים. וּבַצַּד הַשֵּׁנִי אַתָּה אוֹמֵר, וְהָיָה לְרַבּוֹת שְׂאוֹר שֶׁנָּשְׁכָה בִּסְרֵדָה. מִכָּאן אָמְרוּ, שְׁתֵּי נָשִׁים שֶׁעָשׂוּ שְׁנֵי קַבִּין וְנָשְׁכוּ זֶה בְּזֶה פְּטוּרִין מִן הַחַלָּה. אֵין צָרִיךְ לוֹמַר הָאִשָּׁה שֶׁעָשְׂתָה שְׁנֵי קַבִּין חִטִּין וְקַב אֹרֶז אוֹ קַב תְּרוּמָה בְּאֶמְצַע אֵין מִצְטָרְפִין.  [דָּבָר שֶׁנִּטְּלָה חַלָּתוֹ בְּאֶמְצַע מִצְטָרְפִין], שֶׁכְּבָר נִתְחַיֵּב בְּחַלָּה.  קַב יָשָׁן וְקַב חָדָשׁ נָשְׁכוּ זֶה בַּזֶּה, רַבִּי יִשְׁמָעֵאל אוֹמֵר יִטֹּל מִן הָאֶמְצַע, וַחֲכָמִים אוֹסְרִין.

"רֵאשִׁית עֲרִסֹתֵכֶם", יָכוֹל אַף חִטִּין וְקֶמַח, תַּלְמוּד לוֹמַר "חַלָּה",  אִי חַלָּה יָכוֹל אַף (אֲסוּרָה) [אֲפוּיָה], תַּלְמוּד לוֹמַר "רֵאשִׁית" מִן הַמוּבְחָר יַעֲמִיד (עֲרֵימָה) [עֲרִיסָה] וְיַפְרִישׁ. רֵאשִׁית עֲרִסֹתֵכֶם שֶׁלָּכֶם חַיֶּבֶת, אֲבָל שֶׁל נָכְרִים אֵינָהּ חַיֶּבֶת. מִכָּאן אָמְרוּ נָכְרִי שֶׁנָּתַן לוֹ עִסָּה פְּטוּרָה מִן הַחַלָּה, נְתָנָהּ לוֹ בְּמַתָּנָה, עַד שֶׁלֹּא גִּלְגֵּל חַיָּב, מִשֶּׁגִּלְגֵּל פָּטוּר. הָעוֹשֶׂה עִסָּה עִם הַנָּכְרִים, אִם אֵין בְּשֶׁל יִשְׂרָאֵל כַּשִּׁעוּר פְּטוּרָה מִן הַחַלָּה.

{rרמז תשמחr}  "תָּרִימוּ תְרוּמָה לַה'", בִּתְרוּמָה גְּדוֹלָה הַכָּתוּב מְדַבֵּר,  אוֹ אֵינוֹ אֶלָּא בִּתְרוּמַת חַלָּה, כְּשֶׁהוּא אוֹמֵר (פסוק כ) חַלָּה תָּרִימוּ תְרוּמָה, הֲרֵי חַלָּה אֲמוּרָה, הָא מַה תַּלְמוּד לוֹמַר "תָּרִימוּ תְרוּמָה לַה'" בִּתְרוּמָה גְּדוֹלָה הַכָּתוּב מְדַבֵּר, דִּבְרֵי רַבִּי יֹאשִיָּה, רַבִּי יוֹנָתָן אוֹמֵר, לְפִי שֶׁהוּא אוֹמֵר (דברים יח, ד) "רֵאשִׁית דְּגָנְךָ תִּירוֹשְׁךָ וְיִצְהָרֶךָ" חוֹבָה, אַתָּה אוֹמֵר חוֹבָה אוֹ אֵינוֹ אֶלָּא רְשׁוּת, תַּלְמוּד לוֹמַר "תָּרִימוּ תְרוּמָה לַה'" חוֹבָה וְלֹא רְשׁוּת.

"רֵאשִׁית עֲרִסֹתֵכֶם", שַׁמַּאי אוֹמֵר, מִקַּב חַלָּה, וְהִלֵּל אוֹמֵר, מִקַּבַּיִם, וַחֲכָמִים אוֹמְרִים לֹא כְּדִבְרֵי זֶה וְלֹא כְּדִבְרֵי זֶה אֶלָּא קַב וּמֶחֱצָה חַיֶּבֶת בְּחַלָּה. מִשֶּׁהִגְדִּילוּ הַמִּדּוֹת אָמְרוּ חֲמֵשֶׁת רְבָעִים קֶמַח חַיָּבִין בְּחַלָּה, רַבִּי יוֹסִי אוֹמֵר, חֲמִשָּׁה פְּטוּרִין, חֲמִשָּׁה וְעוֹד חַיָּבִין.

תָּנוּ רַבָּנָן, "רֵאשִׁית עֲרִסֹתֵכֶם", כְּדֵי עִיסַתְכֶם [וְכַמָּה עִיסַתְכֶם] כְּדֵי עִסַּת מִדְבָּר, וְכַמָּה עִסַּת מִדְבָּר דִּכְתִיב (שמות טז, לו) "וְהָעֹמֶר עֲשִׂירִית הָאֵיפָה", מִכָּאן אָמְרוּ שִׁבְעָה רְבָעִים קֶמַח [וְעוֹד] חַיָּב בְּחַלָּה, שֶׁהֵן שֵׁשׁ שֶׁל יְרוּשָׁלַיִם, וְחֲמִשָׁה צִיפוֹרִי,  מִכָּאן אָמְרוּ כָּל הָאוֹכֵל בְּמִדָּה זוֹ, הֲרֵי זֶה בָּרִיא וּמְבֹרָךְ, יָתֵר עַל כֵּן רַעַבְתָן, פָּחוֹת מִכָּאן מְקֻלְקָל בְּמֵעָיו.

בָּעֵי רָבָא, גִּלְגּוּל נָכְרִי מַאי, מִיתְּנָא תְּנָן גֵּר שֶׁנִּתְגַּיֵּר וְהָיָה לוֹ עִסָּה נַעֲשֵׂית עַד שֶׁלֹּא נִתְגַּיֵּר, פָּטוּר, מִשֶׁנִתְגַּיֵר, חַיָּב, סָפֵק  חַיָּב. הָא מָאן קְתָּנִי לָהּ, דִּבְרֵי הַכֹּל הִיא, וַאֲפִלּוּ רַבִּי מֵאִיר וְרַבִּי יְהוּדָה דְּקָא מְחַיְיבֵי הָתָם פָּטְרֵי הָכָא, הָתָם הוּא דִּכְתִיב "דְּגָנְךָ" דְּגָנְךָ יְתֵירָא, הֲוֵי מִעוּט אַחַר מִעוּט וְאֵין מִעוּט אַחַר מִעוּט אֶלָּא לְרַבּוֹת [אֲפִלּוּ נָכְרִים], אֲבָל הָכָא, תְּרֵי זִימְנֵי עֲרִסֹתֵכֶם כְּתִיב, חָד עֲרִסֹתֵכֶם וְלֹא עִסַּת נָכְרִי, וְחָד עֲרִסֹתֵיכֶם וְלֹא עִסַּת הֶקְדֵּשׁ, אוֹ דִּלְמָא רַבִּי יוֹסִי וְרַבִּי שִׁמְעוֹן קְתָּנִי לָהּ  דְּקָא פָּטְרֵי, אֲבָל רַבִּי מֵאִיר וְרַבִּי יְהוּדָה יַלְפִינָן רֵאשִׁית "רֵאשִׁית" מֵהָתָם, אָמַר רָבָא, יְהֵא רַעֲוָא דְאֶחְזֵיה בְּחֶלְמָא,  הָדַר אָמַר רָבָא, מָאן דְּאָמַר מֵרוּחַ הַנָּכְרִי פּוֹטֵר, גִּלְגּוּל הַנָּכְרִי פּוֹטֵר, מָאן דְּאָמַר מֵרוּחַ הַנָּכְרִי אֵינוֹ פּוֹטֵר, גִּלְגּוּל הַנָּכְרִי אֵינוֹ פּוֹטֵר.

"חַלָּה", אַף עַל גַּב דִּכְתִיב "רֵאשִׁית", דְּאִיכָּא לְמֵילַף רֵאשִׁית מֵרֵאשִׁית הַגֵּז, מַה לְּהַלָּן דְּשֻׁתָּפִין לֹא, אַף כָּאן דְּשֻׁתָּפִין לֹא כָּתַב רַחֲמָנָא עֲרִסֹתֵכֶם, אֶלָּא טַעְמָא דְּכָתַב רַחֲמָנָא עֲרִסֹתֵכֶם, הָא לָאו הָכִי הֲוָה אֲמִינָא לֵילַף [רֵאשִׁית רֵאשִׁית] מֵרֵאשִׁית הַגֵּז, אַדְּרַבָּה לֵילַף מִתְּרוּמָה, אֵין הָכִי נַמִּי, אֶלָּא עֲרִסֹתֵכֶם [לָמָּה לִי], כְּדֵי עִיסַתְכֶם.

הַתְּרוּמָה, וּתְרוּמַת מַעֲשֵׂר, וּתְרוּמַת מַעֲשֵׂר שֶׁל דְּמַאי, וְחַלָּה, וּבִכּוּרִים, מִצְטָרְפִין זֶה עִם זֶה לֶאֱסֹר, וּלְחַיֵּב עֲלֵיהֶן אֶת הַחֹמֶשׁ, מַאי טַעְמָא, כֻּלְּהוּ אִיקְרֵי תְּרוּמָה, גַּבֵּי חַלָּה כְּתִיב רֵאשִׁית עֲרִסֹתֵיכֶם חַלָּה תָּרִימוּ, גַּבֵּי בִּכּוּרִים נַמִּי אִיקְרֵי תְּרוּמָה, דְּתַנְיָא  "וּתְרוּמַת יָדְךָ", אֵלּוּ הַבִּכּוּרִים, אֲבָל אֵינָךְ לֹא צְרִיכָא קְרָא.

"רֵאשִׁית עֲרִסֹתֵיכֶם" לָמָּה נֶאֱמַר, לְפִי שֶׁהוּא אוֹמֵר וְהָיָה בַּאֲכָלְכֶם מִלֶּחֶם הָאָרֶץ, שׁוֹמֵעַ אֲנִי אַף הַקְּמָחִין בְּמַשְׁמָע, תַּלְמוּד לוֹמַר (להלן פסוק כא) מֵרֵאשִׁית עֲרִסֹתֵיכֶם מִשֶּׁתְּעָרֵס. מִכָּאן אָמְרוּ אוֹכְלִין עֲרַאי מִן הָעִסָּה עַד שֶׁתִּתְגַּלְגֵּל בְּחִטִּין, וְתִטַּמְטֵם בִּשְׂעוֹרִין, גִּלְגְּלָה בְּחִטִּין וְטִמְטְמָה בִּשְׂעוֹרִין הָאוֹכֵל מִמֶּנָּה חַיָּב מִיתָה. כֵּיוָן שֶׁנּוֹתֶנֶת מַיִם מַגְבַּהַת חַלָּתָהּ, וּבִלְבַד שֶׁיְּהֵא שָׁם חֲמֵשֶׁת רְבָעִים קֶמַח וְעוֹד, כְּדֵי שֶׁיְּהֵא בָּהֶן כְּשִׁעוּר, שֶׁאֵין מַפְרִישִׁין חַלָּה מִן הַקֶּמַח. אֵיזֶה הוּא גְּמַר מְלַאכְתָּהּ, קְרִימָתָהּ בְּתַנּוּר, דִּבְרֵי רַבִּי עֲקִיבָא, רַבִּי יוֹחָנָן בֶּן נוּרִי אוֹמֵר, מִשֶּׁתִּתְגַּלְגֵּל בְּחִטִּין, וְתִטַּמְטֵם בִּשְׂעוֹרִין. הֲרֵי שֶׁלֹּא הִפְרִישׁ חַלָּה מִן הָעִסָּה שׁוֹמֵעַ אֲנִי שֶׁלֹּא יַפְרִישׁ מִן הַלֶּחֶם, תַּלְמוּד לוֹמַר "מִלֶּחֶם הָאָרֶץ תָּרִימוּ תְרוּמָה".

"כִּתְרוּמַת גֹּרֶן כֵּן תָּרִימוּ אֹתָהּ". מַה תְּרוּמַת גֹּרֶן אַחַת, אַף תְּרוּמַת חַלָּה אַחַת, מַה תְּרוּמַת גֹּרֶן (מדמעת) עוֹלָה בְּאַחַת וּמֵאָה, וְאִם נָפְלָה לְתוֹךְ מֵאָה מַדְמַעַת, וְחַיֶּבֶת בְּחֹמֶשׁ, אַף תְּרוּמַת חַלָּה כַּיּוֹצֵא בָּהּ, דִּבְרֵי רַבִּי יֹאשִיָּה, נָם לוֹ רַבִּי יוֹנָתָן, אַתָּה מַקִּישׁוֹ לִתְרוּמַת גֹּרֶן סְתוּמָה, אֲנִי אֲקִישׁ בּוֹ לִתְרוּמַת מַעֲשֵׂר מְפֹרֶשֶׁת, [אָמַר לוֹ] וְתִנָּטֵל אֶחָד מֵעֲשָׂרָה, אָמַר לוֹ תִּנָּטֵל, אָמַר לוֹ, הֲרֵי הוּא אוֹמֵר כִּתְרוּמַת גֹּרֶן כֵּן תָּרִימוּ אֹתָהּ לִתְרוּמַת גֹּרֶן הִקַּשְׁתִּיהָּ, וְלֹא הִקַּשְׁתִּיהָּ לִתְרוּמַת מַעֲשֵׂר.

"מֵרֵאשִׁית עֲרִסֹתֵיכֶם" לָמָּה נֶאֱמַר, לְפִי שֶׁהוּא אוֹמֵר רֵאשִׁית עֲרִסֹתֵכֶם, שׁוֹמֵעַ אֲנִי הָרִאשׁוֹנָה שֶׁבָּעִסּוֹת, תַּלְמוּד לוֹמַר "מֵרֵאשִׁית עֲרִסֹתֵיכֶם", מִקְּצָתָהּ וְלֹא כֻּלָּהּ. עֲרִסֹתֵכֶם, לְהָבִיא לֶקֶט שִׁכְחָה וּפֵאָה שֶׁחַיָּבִין בְּחַלָּה, שֶׁהָיָה בַּדִּין וּמַה שְּׁאָר פֵּרוֹת שֶׁחַיָּבִין בְּמַעֲשֵׂר פְּטוּרִין מִן הַחַלָּה, לֶקֶט שִׁכְחָה וּפֵאָה שֶׁפְּטוּרִין מִן הַמַּעֲשֵׂר, אֵינוֹ דִּין שֶׁיְּהוּ פְּטוּרִין מִן הַחַלָּה, תַּלְמוּד לוֹמַר "רֵאשִׁית עֲרִסֹתֵכֶם" לְהָבִיא לֶקֶט שִׁכְחָה וּפֵאָה שֶׁחַיָּבִין בְּחַלָּה. רֵאשִׁית עֲרִסֹתֵיכֶם, לְהוֹצִיא שְׁאָר הַפֵּרוֹת שֶׁפְּטוּרִין מִן הַחַלָּה, שֶׁהָיָה בַּדִּין וּמַה לֶקֶט שִׁכְחָה וּפֵאָה שֶׁפְּטוּרִין מִן הַמַּעֲשֵׂר חַיָּבִין בְּחַלָּה, שְׁאָר פֵּרוֹת שֶׁחַיָּבִין בְּמַעֲשֵׂר אֵינוֹ דִּין שֶׁיְּהוּ חַיָּבִין בְּחַלָּה, תַּלְמוּד לוֹמַר "לֶחֶם", נֶאֱמַר כָּאן "לֶחֶם" וְנֶאֱמַר לְהַלָּן (דברים טז, ג) "לֶחֶם" מַה לֶּחֶם הָאָמוּר לְהַלָּן מֵחֲמֵשֶׁת הַמִּינִין, אַף לֶחֶם הָאָמוּר כָּאן מֵחֲמֵשֶׁת הַמִּינִין.

"מֵרֵאשִׁית עֲרִסֹתֵיכֶם", שׁוֹמֵעַ אֲנִי אַף עִסַּת תְּרוּמָה וְעִסַּת מַעֲשֵׂר שֵׁנִי בְּמַשְׁמָע, תַּלְמוּד לוֹמַר "חַלָּה תָּרִימוּ תְּרוּמָה", אֶת שֶׁמּוּרָם קֹדֶשׁ וְהַשְׁאָר חֹל, וְלֹא שֶׁזֶּה וְזֶה קֹדֶשׁ. אֲבָל אָמְרוּ עִסַּת מַעֲשֵׂר שֵׁנִי בִּירוּשָׁלַיִם חַיֶּבֶת בְּחַלָּה. תִּתְּנוּ לַה' תְּרוּמָה, לָמָּה נֶאֱמַר, לְפִי שֶׁהוּא אוֹמֵר תָּרִימוּ תְּרוּמָה, אֲבָל לֹא שָׁמַעְנוּ שִׁעוּר חַלָּה, תַּלְמוּד לוֹמַר "תִּתְּנוּ לַה' תְּרוּמָה", עַד שֶׁיְּהֵא בָּהּ כְּדֵי (תְּרוּמָה) [מַתָּנָה] לַכֹּהֵן, מִכָּאן אָמְרוּ שִׁעוּר חַלָּה שֶׁל בַּעַל הַבַּיִת אֶחָד מֵעֶשְׂרִים וְאַרְבָּעָה, וְנַחְתּוֹם אֶחָד מֵאַרְבָּעִים וּשְׁמוֹנָה. אָמַר רַבִּי יְהוּדָה, מִפְּנֵי מָה אָמְרוּ חַלָּה שֶׁל בַּעַל הַבַּיִת אֶחָד מֵעֶשְׂרִים וְאַרְבָּעָה וְנַחְתּוֹם אֶחָד מֵאַרְבָּעִים וּשְׁמוֹנָה מִפְּנֵי שֶׁהָאִישׁ עֵינוֹ יָפָה (וְשֶׁל אִשָּׁה) [וְהָאִשָּׁה] עֵינָהּ רָעָה (וּבַיִת פָּחוֹת) [וּכְשֶׁתִּפְחֹת] לֹא תִּפְחֹת מֵאַרְבָּעִים וּשְׁמוֹנָה, לְכָךְ נֶאֱמַר "תִּתְּנוּ לַה' תְּרוּמָה" עַד שֶׁיְּהוּ בְּזֶה כְּדֵי מַתָּנָה לַכֹּהֵן וּבְזֶה כְּדֵי מַתָּנָה לַכֹּהֵן. מִכָּאן אָמְרוּ בַּעַל הַבַּיִת שֶׁעָשָׂה מִשְׁתֶּה לִבְנוֹ אֶחָד מֵעֶשְׂרִים וְאַרְבָּעָה, וְהָאִשָּׁה שֶׁעוֹשָׂה וּמוֹכֶרֶת בַּשּׁוּק אֶחָד מֵאַרְבָּעִים וּשְׁמוֹנָה. נִטְמֵאת עִסָּתָהּ שׁוֹגֶגֶת אוֹ אוֹנֶסֶת, אֶחָד מֵאַרְבָּעִים וּשְׁמוֹנָה. נִטְמֵאת מְזִידָה, נוֹטֶלֶת אֶחָד מֵעֶשְׂרִים וְאַרְבָּעָה כְּדֵי שֶׁלֹּא יְהֵא חוֹטֵא נִשְׂכָּר. רַבִּי שִׁמְעוֹן בֶּן יוֹחַאי אוֹמֵר, אֲפִלּוּ לֹא עָלָה בְּיָדוֹ אֶלָּא אֶחָד מִשִּׁשִּׁים יָצָא, וּבִלְבַד שֶׁלֹּא יִתְכַּוֵּן.

"לְדֹרֹתֵיכֶם", לְהָבִיא אֶת (פֵּרוֹת) [עִסַּת] שְׁבִיעִית שֶׁתְּהֵא חַיֶּבֶת בְּחַלָּה, שֶׁהָיָה בַּדִּין וּמַה שְּׁאָר פֵּרוֹת שֶׁחַיָּבִין בְּמַעֲשֵׂר פְּטוּרִין מִן הַחַלָּה, עִסַּת שְׁבִיעִית שֶׁפְּטוּרָה מִן הַמַּעֲשֵׂר אֵינוֹ דִּין שֶׁתְּהֵא פְּטוּרָה מִן הַחַלָּה, וַהֲרֵי לֶקֶט שִׁכְחָה וּפֵאָה יוֹכִיחוּ שֶׁפְּטוּרִין מִן הַמַּעֲשֵׂר וְחַיָּבִין בְּחַלָּה, וְהֵן יוֹכִיחוּ לְעִסַּת שְׁבִיעִית שֶׁאַף עַל פִּי שֶׁפְּטוּרָה מִן הַמַּעֲשֵׂר תְּהֵא חַיֶּבֶת בְּחַלָּה, לֹא אִם אָמַרְתָּ בְּלֶקֶט שִׁכְחָה פֵּאָה (שֶׁאֵינוֹ) [שֶׁמִּינָן] חַיָּבִין בְּמַעֲשֵׂר, לְפִיכָךְ חַיָּבִין בְּחַלָּה תֹּאמַר בְּעִסַּת שְׁבִיעִית (שֶׁאֵינָהּ) [שֶׁמִּינָהּ] פְּטוּרָה מִן הַמַּעֲשֵׂר, לְפִיכָךְ תְּהֵא פְּטוּרָה מִן הַחַלָּה, תַּלְמוּד לוֹמַר "לְדֹרֹתֵיכֶם", לְהָבִיא אֶת עִסַּת שְׁבִיעִית שֶׁתְּהֵא חַיֶּבֶת בְּחַלָּה. מִכָּאן אָמְרוּ, הָאוֹכֵל מֵעִסַּת שְׁבִיעִית עַד שֶׁלֹּא הוּרְמָה חַלָּתָהּ חַיָּב מִיתָה.

"מֵרֵאשִׁית עֲרִסֹתֵיכֶם", אִם לְלַמֵּד שֶׁלָּכֶם חַיֶּבֶת, וְשֶׁל נָכְרִים אֵינָהּ חַיֶּבֶת, כְּבָר לִמֵּד, הָא מָה אֲנִי מְקַיֵּם רֵאשִׁית עֲרִסֹתֵיכֶם, שֶׁלָּכֶם חַיֶּבֶת, שֶׁל חַיָּה אֵינָהּ חַיֶּבֶת. מִכָּאן אָמְרוּ עִסַּת כְּלָבִים שֶׁהָרוֹעִים אוֹכְלִין מִמֶּנָּה חַיֶּבֶת בְּחַלָּה, וּמְעָרְבִין בָּהּ,  וּמִשְׁתַּתְּפִין בָּהּ, וּמְבָרְכִין עָלֶיהָ, וּמְזַמְּנִין עָלֶיהָ, וְנֶאֱפֵית בְּיוֹם טוֹב, וְיוֹצֵא בָּהּ מִשּׁוּם מַצָּה, וְחַיָיב עָלֶיהָ מִשּׁוּם חָמֵץ, וְנִקָּחַת בְּכֶסֶף מַעֲשֵׂר, וּמִטַּמֵּא טֻמְאַת אוֹכְלִין. וְאִם אֵין הָרוֹעִים אוֹכְלִין מִמֶּנָּה, אֵינָהּ חַיֶּבֶת בְּחַלָּה וְכוּ'. תִּתְּנוּ יָכוֹל לְיוֹצְאֵי מִצְרַיִם, מִנַּיִן אַף לְדוֹרוֹת, אָמַרְתָּ תִּתְּנוּ לַה' תְּרוּמָה לְדֹרֹתֵיכֶם.

אָמַר רַבִּי יוֹחָנָן, לָמָּה נִסְמְכָה פָּרָשַׁת חַלָּה לְפָרָשַׁת עֲבוֹדַת אֱלִילִים, לוֹמַר לְךָ שֶׁכָּל הַמְּקַיֵּם מִצְוַת חַלָּה כְּאִלּוּ בִּטֵּל עֲבוֹדַת אֱלִילִים. אָמַר רַבִּי אֱלִיעֶזֶר, (משלי ו, כו) "כִּי בְעַד אִשָּׁה זוֹנָה עַד כִּכַּר לָחֶם", מִי גָּרַם שֶׁנִּכְשַׁל בְּאִשָּׁה זוֹנָה, עַל יְדֵי שֶׁאָכַל כִּכָּר שֶׁאֵינוֹ מְעֻשָּׂר.

{pפסוק כב-כגp}  "וְכִי תִשְׁגּוּ" וְגוֹ' (כָּתוּב בְּרֶמֶז קצ"ה).

"וְכִי תִשְׁגּוּ", עֲבוֹדַת אֱלִילִים הָיְתָה בִּכְלַל כָּל הַמִּצְווֹת שֶׁהַצִּבּוּר מְבִיאִים עָלֶיהָ פַּר, וַהֲרֵי הַכָּתוּב מוֹצִיאָה מִכְּלָלָהּ לְהַחֲמִיר עָלֶיהָ וְלִדּוֹן בִּקְבוּעָה, שֶׁיְּהֵא צִבּוּר מְבִיאִים עָלָיו פַּר וְשָׂעִיר, פַּר לְעוֹלָה וְשָׂעִיר לְחַטָּאת, לְכָךְ נֶאֶמְרָה פָּרָשָׁה זוֹ. רַבִּי אוֹמֵר, נֶאֱמַר כָּאן "כָּל" וְנֶאֱמַר לְהַלָּן  "כָּל", מַה כָּל הָאָמוּר לְהַלָּן בַּעֲבוֹדַת אֱלִילִים, אַף כָּל הָאָמוּר כָּאן בַּעֲבוֹדַת אֱלִילִים. אֲשֶׁר (צִוָּה ה' אֱלֹהֵיכֶם) [דִּבֶּר ה' אֶל מֹשֶׁה], מִנַּיִן אַתָּה אוֹמֵר שֶׁכָּל הַמּוֹדֶה בֶּאֱלִילִים כּוֹפֵר בַּעֲשֶׂרֶת הַדִּבְּרוֹת, תַּלְמוּד לוֹמַר "אֲשֶׁר דִּבֶּר ה' אֶל מֹשֶׁה", וּלְהַלָּן הוּא אוֹמֵר (שמות כ, א) "וַיְדַבֵּר אֱלֹהִים אֶת כָּל הַדְּבָרִים הָאֵלֶּה" (תהלים סב, יב) "אַחַת דִּבֵּר אֱלֹהִים" וְגוֹ', (ירמיה כג, כט) "הֲלוֹא כֹה דְבָרִי כָּאֵשׁ" וְגוֹ' מִנַּיִן אַף בַּמֶּה שֶׁנִּצְטַוָּה מֹשֶׁה, תַּלְמוּד לוֹמַר "אֶת כָּל אֲשֶׁר צִוָּה ה' אֲלֵיכֶם בְּיַד מֹשֶׁה", מִנַּיִן אַף בַּמֶּה שֶׁנִּצְטַוּוּ נְבִיאִים, תַּלְמוּד לוֹמַר "מִן הַיּוֹם אֲשֶׁר צִוָּה ה'", וּמִנַּיִן אַף בַּמֶּה שֶׁנִּצְטַוּוּ אָבוֹת, תַּלְמוּד לוֹמַר "וָהָלְאָה לְדֹרֹתֵיכֶם", וּמֵהֵיכָן הִתְחִיל הַקָּדוֹשׁ בָּרוּךְ הוּא לְצַוּוֹת, [מֵאָדָם], שֶׁנֶּאֱמַר  "וַיְצַו ה' אֱלֹהִים עַל הָאָדָם". מַגִּיד הַכָּתוּב שֶׁכָּל הַמּוֹדֶה בֶּאֱלִילִים, כּוֹפֵר בַּעֲשֶׂרֶת הַדִּבְּרוֹת, וּבַמֶּה שֶׁנִּצְטַוָּה מֹשֶׁה, וּבַמֶּה שֶׁנִּצְטַוּוּ נְבִיאִים, וּבַמֶּה שֶׁנִּצְטַוּוּ אָבוֹת, וְכָל הַכּוֹפֵר בֶּאֱלִילִים, מוֹדֶה בְּכָל הַתּוֹרָה כֻּלָּהּ.

תָּנָא דְּבֵי רַבִּי יִשְׁמָעֵאל, כָּל מָקוֹם שֶׁנֶּאֱמַר צַוָּאָה אֵינוֹ אֶלָּא זֵרוּז, מִיָּד, וּלְדוֹרוֹת. זֵרוּז, דִּכְתִיב (דברים ג, כח) "וְצָו אֶת יְהוֹשֻׁעַ וְחַזְּקֵהוּ". מִיָּד וּלְדוֹרוֹת, דִּכְתִיב "מִן הַיּוֹם אֲשֶׁר צִוָּה ה' וָהָלְאָה לְדֹרֹתֵיכֶם".

"תִשְׁגּוּ וְכִי תִשְׁגּוּ" לוֹמַר, אִם שְׁגַגְתֶּם בְּאַחַת מִכָּל הַמִּצְווֹת סוֹפְכֶם לְהָזִיד בָּהּ, אִם שְׁגַגְתֶּם בְּכָל הַמִּצְווֹת סוֹפְכֶם לְהָזִיד בָּהֶם, אִם הֲזַדְתֶּם בְּכָל הַמִּצְווֹת סוֹפְכֶם לִשְׁגּוֹת בֶּאֱלִילִים, וְכִי תִשְׁגּוּ בָּאֱלִילִים סוֹפְכֶם לְהָזִיד בָּהּ. תִשְׁגּוּ וְלֹא תַעֲשׂוּ יָכוֹל שֶׁהוּא מְדַבֵּר בְּכָל הַמִּצְווֹת, אָמַרְתָּ  אִם מֵעֵינֵי הָעֵדָה נֶעֶשְׂתָה לִשְׁגָגָה, בְּאַחַת מִכָּל הַמִּצְווֹת דִּבֵּר, וְלֹא דִּבֵּר בְּכָל הַמִּצְווֹת, אִי אֶפְשָׁר לוֹמַר בְּכָל הַמִּצְווֹת שֶׁכְּבָר נֶאֱמַר בְּאַחַת. וְאִי אֶפְשָׁר לוֹמַר בְּאַחַת שֶׁכְּבָר נֶאֱמַר "כָּל הַמִּצְוֹת", וְהָא מַה מִּצְוָה שֶׁכָּל הַמִּצְווֹת תְּלוּיִּין בָּהּ זוֹ עֲבוֹדַת אֱלִילִים, שֶׁנֶּאֱמַר (דברים ח, יא) "הִשָּׁמֶר לְךָ פֶּן תִּשְׁכַּח אֶת ה'" וְגוֹ'.

"צִוָּה ה' בְּיַד מֹשֶׁה", אֵיזוֹהִי מִצְוָה שֶׁנִּצְטַוּוּ עָלֶיהָ אָבוֹת הָרִאשׁוֹנִים וּבָא מֹשֶׁה וַאֲמָרוֹ, זוֹ מִילָה, אֲלֵיכֶם בְּיַד מֹשֶׁה, סוֹפְכֶם לִשְׁלֹחַ יָד בְּמֹשֶׁה. מִן הַיּוֹם אֲשֶׁר צִוָּה ה', סוֹפְכֶם לִשְׁלֹחַ יָד בִּנְבִיאִים. וָהָלְאָה לְדֹרֹתֵיכֶם, סוֹפְכֶם לִשְׁלֹחַ יָד בְּבֵית הַבְּחִירָה.

{pפסוק כדp}  "וְהָיָה אִם מֵעֵינֵי הָעֵדָה נֶעֶשְׂתָה לִשְׁגָגָה", יִחֵד הַכָּתוּב מִצְוָה זוֹ בִּפְנֵי עַצְמָהּ, וְאֵיזוֹ זוֹ עֲבוֹדַת אֱלִילִים. וְעָשׂוּ כָל הָעֵדָה פַּר בֶּן בָּקָר אֶחָד לְעֹלָה, לָמָּה נֶאֱמַר, שֶׁהָיָה בַּדִּין, וּמָה אִם בְּמָקוֹם שֶׁאֵין הַצִּבּוּר מֵבִיא פַּר לְעוֹלָה מֵבִיא פַּר לְחַטָּאת, כָּאן שֶׁצִּבּוּר מֵבִיא פַּר לְעוֹלָה אֵינוֹ דִּין שֶׁיָּבִיא פַּר לְחַטָּאת, תַּלְמוּד לוֹמַר "וְעָשׂוּ כָל הָעֵדָה פַּר".

"וּמִנְחָתוֹ וְנִסְכּוֹ" לָעוֹלָה, אוֹ אַף לַחֲטָּאת, תַּלְמוּד לוֹמַר "כַּמִּשְׁפָּט" כַּסֵּדֶר הָאָמוּר. וּשְׂעִיר עִזִּים אֶחָד לְחַטָּת לָמָּה נֶאֱמַר, שֶׁהָיָה בַּדִּין, וּמָה אִם בְּמָקוֹם שֶׁאֵין הַצִּבּוּר מֵבִיא פַּר לְעוֹלָה מֵבִיא שְׁנֵי שְׂעִירִים לְחַטָּאת, כָּאן שֶׁהַצִּבּוּר מֵבִיא פַּר לְעוֹלָה אֵינוֹ דִּין שֶׁיָּבִיא שְׁנֵי שְׂעִירִים לְחַטָּאת, תַּלְמוּד לוֹמַר "וּשְׂעִיר עִזִּים אֶחָד לְחַטָּת".

"וְהָיָה אִם מֵעֵינֵי הָעֵדָה", נֶאֱמַר כָּאן "מֵעֵינֵי הָעֵדָה", וְנֶאֱמַר לְהַלָּן (ויקרא ד, יג) "מֵעֵינֵי הַקָּהָל", מַה מֵּעֵינֵי הָאָמוּר כָּאן מְלַמֵּד שֶׁהֵן מְבִיאִין עַל הֶעֱלֵם דָּבָר עִם שִׁגְגַת מַעֲשֶׂה, אַף "מֵעֵינֵי הַקָּהָל" הָאָמוּר לְהַלָּן, מְלַמֵּד שֶׁהֵן מְבִיאִין עַל הֶעֱלֵם דָּבָר עִם שִׁגְגַת מַעֲשֶׂה. נֶעֶשְׂתָה פְּרָט לְשֶׁלֹּא נַעֲשֵׂית, לִשְׁגָגָה פְּרָט לְמֵזִיד. וְעָשׂוּ כָל הָעֵדָה פַּר, מִצְוָה לְהָבִיא פַּר, וְלֹא כִּשְׂבָּה וְלֹא שְׂעִירָה, בֶּן בָּקָר וְלֹא חִלּוּף, וַהֲלֹא דִּין הוּא, הוֹאִיל וְהַמָּשִׁיחַ מֵבִיא פַּר, וְהַצִּבּוּר מְבִיאִין פַּר, אִם אֵין מָשִׁיחַ מְבִיא חִלּוּף פָּרוֹ אַף הַצִּבּוּר לֹא יָבִיאוּ חִלּוּף פָּרוֹ, וְקַל וָחֹמֶר, וּמָה אִם מָשִׁיחַ שֶׁלֹּא שָׁוֶה קָרְבָּנוֹ לְאַחַת מִכָּל הַמִּצְווֹת אֵינוֹ מֵבִיא חִלּוּף פָּרוֹ, צִבּוּר וְכוּ', לֹא אִם אָמַרְתָּ בְּמָשִׁיחַ שֶׁאֵינוֹ מֵבִיא חִלּוּף פָּרוֹ, שֶׁלֹּא שָׁוֶה קָרְבָּנוֹ לְאַחַת מִכָּל הַמִּצְווֹת, וְקָרֵב בְּיוֹם הַכִּפּוּרִים, תֹּאמַר בְּצִבּוּר שֶׁיָּבִיא חִלּוּף פָּרוֹ מִפְּנֵי מַה שֶׁשָּׁוֶה קָרְבָּנוֹ לְאַחַת מִכָּל הַמִּצְווֹת לְקָרְבָּן בְּמִצְוַת יְחִידִית, תַּלְמוּד לוֹמַר "וְעָשׂוּ כָל הָעֵדָה פַּר", מִצְוָה לְהָבִיא פַּר וְלֹא כִּשְׂבָּה וְלֹא שְׂעִירָה, בֶּן בָּקָר וְלֹא חִלּוּף.

לְפִי שֶׁאָמַר  "לְפַלֵּא נֶדֶר" אֶת שֶׁהוּא בָּא לְפַלֵּא נֵדֶר טָעוּן נְסָכִים, וְאֶת שֶׁאֵינוֹ בָּא לְפַלֵּא נֶדֶר אֵינוֹ טָעוּן נְסָכִים, הוֹאִיל וְאֵין הַפַּר הַזֶּה לְפַלֵּא, יָכוֹל לֹא יְהֵא טָעוּן נְסָכִים, אָמַרְתָּ לְרֵיחַ נִיחֹחַ לַה' וּמִנְחָתוֹ וְנִסְכּוֹ כַּמִּשְׁפָּט. וּשְׂעִיר עִזִּים אֶחָד לְחַטָּאת, שֶׁיְּהֵא קָרְבָּנוֹ לְשֵׁם חַטָּאת.

תַּנְיָא, (ויקרא ה, ח) "וְהִקְרִיב אֶת אֲשֶׁר לַחַטָּאת רִאשׁוֹנָה", מַה תַּלְמוּד לוֹמַר אִם לְלַמֵּד שֶׁתְּהֵא חַטָּאת קוֹדֶמֶת, הֲרֵי כְּבָר נֶאֱמַר (שם, י) "וְאֶת הַשֵּׁנִי יַעֲשֶׂה עֹלָה כַּמִּשְׁפָּט", אֶלָּא זֶה בָּנָה אָב שֶׁיְּהוּ כָּל חַטָּאוֹת קוֹדְמוֹת לְעוֹלוֹת [הַבָּאוֹת עִמָּהֶן], וְקַיְימָא לָן דַּאֲפִלּוּ חַטַּאת הָעוֹף קוֹדֶמֶת לְעוֹלַת בְּהֵמָה. פַּר עֲבוֹדַת אֱלִילִים  קוֹדֵם לִשְׂעִיר עֲבוֹדַת אֱלִילִים, אַמַּאי הַאי עוֹלָה וְהַאי חַטָּאת,  אָמְרִי בְּמַעֲרָבָא מִשְּׁמֵיהּ (דְּרַבָּה) [דְּרָבָא] בַּר מָרִי, חַטַּאת עֲבוֹדַת אֱלִילִים חָסֵר אַלֶף לְחַטָּת כְּתִיב, רַבִינָא אָמַר כַּמִּשְׁפָּט כְּתִיב בֵּיהּ.

{pפסוק כהp}  "וְכִפֶּר הַכֹּהֵן עַל כָּל עֲדַת בְּנֵי יִשְׂרָאֵל", מִנַּיִן אַתָּה אוֹמֵר שֶׁאִם עִכֵּב אֶחָד מִן הַשְּׁבָטִים וְלֹא הֵבִיא, שֶׁהוּא מְעַכֵּב אֶת הַכַּפָּרָה,  תַּלְמוּד לוֹמַר "וְכִפֶּר הַכֹּהֵן עַל כָּל עֲדַת בְּנֵי יִשְׂרָאֵל". וְנִסְלַח לָהֶם, שׁוֹמֵעַ אֲנִי בֵּין שׁוֹגְגִין בֵּין מְזִידִין, תַּלְמוּד לוֹמַר "כִּי שְׁגָגָה הִיא". רַבִּי אֱלִיעֶזֶר אוֹמֵר, בָּא הַכָּתוּב לַעֲשׂוֹת זְדוֹן הַצִּבּוּר כִּשְׁגָגָה, שֶׁאֲפִלּוּ הֵן מְזִידִין יְהוּ לְפָנָיו כִּשְׁגָגָה, לְכָךְ נֶאֱמַר "כִּי שְׁגָגָה הִיא". רַבִּי אוֹמֵר, מִנַּיִן אַתָּה אוֹמֵר שֶׁאִם הָיוּ מִקְּצַת צִבּוּר מְזִידִין וּמִקְצָתָן שׁוֹגְגִין שֶׁיְּהוּ לְפָנָיו כִּשְׁגָגָה,  תַּלְמוּד לוֹמַר "כִּי שְׁגָגָה הִיא".

"וְהֵם הֵבִיאוּ אֶת קָרְבָּנָם אִשֶּׁה לַה'", רַבִּי יֹאשִיָּה אוֹמֵר, שֵׁבֶט שֶׁעָשָׂה עַל הוֹרָאַת בֵּית דִּינוֹ, וְעָשׂוּ שְׁאָר שְׁבָטִים, מִנַּיִן שֶׁיְּהוּ מְבִיאִין עַל יָדוֹ, תַּלְמוּד לוֹמַר "וְהֵם הֵבִיאוּ אֶת קָרְבָּנָם אִשֶּׁה לַה'".  רַבִּי יוֹנָתָן אוֹמֵר, אֵין לִי אֶלָּא שֵׁבֶט שֶׁעָשָׂה בְּהוֹרָאַת בֵּית דִּינוֹ שֶׁהוּא מֵבִיא, עַל הוֹרָאַת בֵּית דִּין הַגָּדוֹל מִנַּיִן שֶׁשְּׁאָר שְׁבָטִים מְבִיאִין עַל יָדוֹ, תַּלְמוּד לוֹמַר "וְהֵם הֵבִיאוּ אֶת קָרְבָּנָם אִשֶּׁה לַה'". רַבִּי יְהוּדָה אוֹמֵר, שֵׁבֶט שֶׁעָשָׂה עַל הוֹרָאַת בֵּית דִּינוֹ אוֹתוֹ שֵׁבֶט מֵבִיא, וּשְׁאָר שְׁבָטִים פְּטוּרִין. עָשָׂה עַל הוֹרָאַת בֵּית דִּין הַגָּדוֹל אוֹתוֹ שֵׁבֶט מֵבִיא פַּר, וּשְׁאָר שְׁבָטִים מְבִיאִין עַל יָדוֹ, מַה הֵן מְבִיאִין עַל יָדוֹ שְׁנֵים עָשָׂר פָּרִים. רַבִּי שִׁמְעוֹן בֶּן יוֹחַאי אוֹמֵר, שְׁלֹשָׁה עָשָׂר, שֶׁרַבִּי שִׁמְעוֹן בֶּן יוֹחַאי אוֹמֵר פַּר אֶחָד לְבֵית דִּין, הָדָא דְּאַתְּ אָמַר בִּשְׁאָר מִצְווֹת, אֲבָל בַּעֲבוֹדַת אֱלִילִים מִתְחַיֵּב פַּר וּמִתְחַיֵּב שָׂעִיר, פַּר לְעוֹלָה וְשָׂעִיר לְחַטָּאת, לְכָךְ נֶאֱמַר פָּרָשָׁה זוֹ. רֹב שֵׁבֶט כְּכָל הַשֵּׁבֶט. רֹב הַצִּבּוּר כְּכָל הַצִּבּוּר.

"וְהֵם הֵבִיאוּ אֶת קָרְבָּנָם אִשֶּׁה לַה'", זוֹ עוֹלָה, וְחַטָּאתָם, זֶה חַטָּאת [עֲבוֹדַת אֱלִילִים], עַל שִׁגְגָתָם, זוֹ [פַּר הֶעֱלֵם דָּבָר שֶׁל צִבּוּר, חַטָּאתָם עַל שִׁגְגָתָם], חַטָּאתָם כְּשִׁגְגָתָם, מַה שִּׁגְגָתָם בְּכָל הַמַּעֲשִׂים, אַף חַטָּאתָם בְּכָל הַמַּעֲשִׂים.

"וְכִפֶּר הַכֹּהֵן", הוֹאִיל וְהַמָּשִׁיחַ בִּכְלַל עַם, יָצָא מִכְּלַל עַם לִדּוֹן בְּפַר, וְהַנָּשִׂיא בִּכְלַל עַם, יָצָא לִדּוֹן בְּשָׂעִיר, יָכוֹל שֶׁיְּהוּ נִדּוֹנִין עַל עֲבוֹדַת אֶלִילִים בִּפְנֵי עַצְמָם, תַּלְמוּד לוֹמַר "וְכִפֶּר הַכֹּהֵן" עַל כָּל עֲדַת בְּנֵי יִשְׂרָאֵל. מִנַּיִן לְרַבּוֹת גֵּרִים נָשִׁים וַעֲבָדִים, תַּלְמוּד לוֹמַר "עַל כָּל עֲדַת בְּנֵי יִשְׂרָאֵל". וְנִסְלַח לָהֶם כִּי שְׁגָגָה הִוא, עַל שִׁגְגָתָם וְחֶטְאָם לַשֵּׁם. וְהֵם הֵבִיאוּ אֶת קָרְבָּנָם... [לִפְנֵי ה'] (לַה') מְבִיאִים הֵם חַטָּאתָם לִפְנֵי ה'. עַל שִׁגְגָתָם, הֲרֵי חַטָּאתָם כְּשִׁגְגָתָם, מַה שִּׁגְגָתָם טְעוּנָה וִדּוּי וּתְנוּפָה, וְכַפָּרָתָם מִבִּפְנִים, וּשְׂרֵפָתָהּ אַבֵּית הַדֶּשֶׁן, אַף חַטָּאתָם [כַּךְ]. (כָּתוּב בְּרֶמֶז תס"ט בְּפָסוּק (ויקרא ד, כ) "וְעָשָׂה לַפָּר כַּאֲשֶׁר עָשָׂה").

{pפסוק כוp}  "וְנִסְלַח", אֵין לִי אֶלָּא אֲנָשִׁים, נָשִׁים מִנַּיִן, תַּלְמוּד לוֹמַר "וְנִסְלַח לְכָל עֲדַת בְּנֵי יִשְׂרָאֵל". וְלַגֵּר הַגָּר בְּתוֹכָם, לְפִי שֶׁמַּעֲשֶׂה בְּיִשְׂרָאֵל צָרִיךְ לְהָבִיא אֶת הַגֵּרִים, וּבְכָל מָקוֹם (שֶׁמֵּבִיא אֶת יִשְׂרָאֵל) [שֶׁמַעֲשֶׂה בְּיִשְׂרָאֵל] צָרִיךְ לְהָבִיא אֶת הַגֵּרִים. וְלַגֵּר הַגָּר בְּתוֹכָם כִּי לְכָל הָעָם בִּשְׁגָגָה, לְהוֹצִיא אֶת הַמָּשִׁיחַ. שֶׁהָיָה בַּדִּין, צִבּוּר מְבִיאִין קָרְבָּן עַל כָּל הַמִּצְווֹת, וּמֵבִיא קָרְבָּן עַל עֲבוֹדַת אֱלִילִים, אִם לָמַדְתִּי לְצִבּוּר כְּשֵׁם שֶׁמְּבִיאִין קָרְבָּן עַל כָּל הַמִּצְווֹת, כָּךְ מְבִיאִים קָרְבַּן פַּר עַל עֲבוֹדַת אֱלִילִים, אַף מָשִׁיחַ כְּשֵׁם שֶׁמֵּבִיא קָרְבָּן עַל כָּל הַמִּצְווֹת, כָּךְ מֵבִיא קָרְבָּן עַל עֲבוֹדַת אֱלִילִים, וְעוֹד קַל וָחֹמֶר, וּמָה אִם בְּמָקוֹם שֶׁאֵין הַצִּבּוּר מֵבִיא פַּר, מָשִׁיחַ מֵבִיא פַּר, כָּאן שֶׁהַצִּבּוּר מֵבִיא פַּר וְשָׂעִיר אֵינוֹ דִּין שֶׁמָּשִׁיחַ מֵבִיא פַּר וְשָׂעִיר, תַּלְמוּד לוֹמַר "כִּי לְכָל הָעָם בִּשְׁגָגָה" לְהוֹצִיא אֶת הַמָּשִׁיחַ.

"וְנִסְלַח לְכָל עֲדַת בְּנֵי יִשְׂרָאֵל וְלַגֵּר הַגָּר", זֶה גֵּר שֶׁנִּתְגַּיֵּר עִם הַשֵּׁבֶט שֶׁיִּתְכַּפֵּר עִמּוֹ, שֶׁנֶּאֱמַר  "וְהָיָה בַּשֵּׁבֶט אֲשֶׁר גָּר הַגֵּר אִתּוֹ שָׁם תִּתְּנוּ נַחֲלָתוֹ", וְכִי יֵשׁ לַגֵּרִים נַחֲלָה בְּאֶרֶץ יִשְׂרָאֵל, וְאֵיזוֹ הִיא נַחֲלָתוֹ זוֹ כַּפָּרָתוֹ. גֵּר לְרַבּוֹת הַגֵּרִים,  הַגָּר לְרַבּוֹת נְשֵׁי גֵּרִים. כִּי לְכָל הָעָם רִבָּה נָשִׁים וַעֲבָדִים.  בִּשְׁגָגָה, פְּרָט לְמֵזִיד.

הוֹרוּ בֵּית דִּין שֶׁחֵלֶב מֻתָּר, וְנִתְחַלֵּף לוֹ חֵלֶב בְּשֻׁמָּן [וַאֲכָלוֹ],  רַב אָמַר (חַיָּב) [פָּטוּר], וְרַבִּי יוֹחָנָן אָמַר (פָּטוּר) [חַיָּב]. אָמַר רָבָא וּמוֹדֶה (רַבִּי יוֹחָנָן) [רַב] שֶׁאֵין מַשְׁלִים לְרֹב צִבּוּר, דְּאָמַר קְרָא כִּי לְכָל הָעָם בִּשְׁגָגָה, עַד שֶׁיְּהוּ כֻּלָּן בִּשְׁגָגָה אַחַת.

{pפסוק כז-כחp}  "וְאִם נֶפֶשׁ אַחַת תֶּחֱטָא בִשְׁגָגָה", עֲבוֹדַת אֱלִילִים הָיְתָה בִּכְלַל כָּל הַמִּצְווֹת שֶׁיָּחִיד מֵבִיא עָלֶיהָ כִּשְׂבָּה אוֹ שְׂעִירָה, נָשִׂיא מֵבִיא שָׂעִיר, מָשִׁיחַ וּבֵית דִּין מְבִיאִין פַּר, הֲרֵי הַכָּתוּב מוֹצִיאָם מִכְּלָלָם לְהַחֲמִיר עָלֶיהָ וְלִדּוֹן בִּקְבוּעָה, שֶׁיְּהוּ יָחִיד וְנָשִׂיא וּמָשִׁיחַ מְבִיאִין עָלֶיהָ עֵז בַּת שְׁנָתָהּ לְחַטָּאת, לְכָךְ נֶאֶמְרָה פָּרָשָׁה זוֹ.

"נֶפֶשׁ אַחַת תֶּחֱטָא", בַּעֲבוֹדַת אֱלִילִים הַכָּתוּב מְדַבֵּר, אוֹ אֵינוֹ אֶלָּא בְּאַחַת מִכָּל מִצְווֹת הָאֲמוּרוֹת בַּתּוֹרָה, אָמַרְתָּ בַּמֶּה הָעִנְיָן מְדַבֵּר בַּעֲבוֹדַת אֱלִילִים. רַבִּי יִצְחָק אוֹמֵר, בַּעֲבוֹדַת אֱלִילִים הַכָּתוּב מְדַבֵּר, אוֹ אֵינוֹ מְדַבֵּר אֶלָּא בְּאַחַת מִכָּל מִצְווֹת הָאֲמוּרוֹת בַּתּוֹרָה, הֲרֵי אַתָּה דָּן, צִבּוּר הָיָה בַּכְּלָל וְהוֹצִיאוֹ הַכָּתוּב מִכְּלָלוֹ וְשִׁנָּה אֶת קָרְבְּנוֹתָיו, וְיָחִיד הָיָה בַּכְּלָל וְהוֹצִיאוֹ הַכָּתוּב מִכְּלָל וְשִׁנָּה אֶת קָרְבְּנוֹתָיו, מַה לְּהַלָּן בַּעֲבוֹדַת אֱלִילִים הַכָּתוּב מְדַבֵּר, אַף כָּאן בַּעֲבוֹדַת אֱלִילִים הַכָּתוּב מְדַבֵּר. וְאִם נֶפֶשׁ אַחַת תֶּחֱטָא בִשְׁגָגָה לְהוֹצִיא אֶת הַמְּזִידָה. וְהִקְרִיבָה עֵז בַּת שְׁנָתָהּ לְחַטָּאת, זֶה בָּנָה אָב כָּל מָקוֹם שֶׁנֶּאֱמַר עֵז לְחַטָּאת, תְּהֵא בַּת שְׁנָתָהּ.

"וְכִפֶּר הַכֹּהֵן עַל הַנֶּפֶשׁ הַשֹּׁגֶגֶת", חַטָּאִים שֶׁבְּיָדוֹ הֵם גָּרְמוּ שֶׁיָּבוֹא (לְבֵית) [לִידֵי] חַטָּאת. בְּחֶטְאָה בִשְׁגָגָה, לְהוֹצִיא אֶת דִּקְדּוּקֵי עֲבוֹדַת אֱלִילִים, שֶׁהָיָה בַּדִּין, וּמָה אִם מִצְווֹת קַלּוֹת, הֲרֵי הוּא חַיָּב עַל דִּקְדּוּקֵיהֶן, עֲבוֹדַת אֱלִילִים חֲמוּרָה אֵינוֹ דִּין שֶׁיְּהֵא חַיָּב עַל דִּקְדּוּקֶיהָ, תַּלְמוּד לוֹמַר "בְּחֶטְאָה בִשְׁגָגָה", לְהוֹצִיא אֶת דִּקְדּוּקֵי עֲבוֹדַת אֱלִילִים (וְכִפֶּר) [לְכַפֵּר] עָלָיו, לְהוֹצִיא אֶת הַסָּפֵק, שֶׁהָיָה בַּדִּין, וּמַה מִּצְווֹת קַלּוֹת הֲרֵי הוּא חַיָּב עַל סְפֵקָן, עֲבוֹדַת אֱלִילִים חֲמוּרָה, אֵינוֹ דִּין שֶׁיְּהֵא חַיָּב עַל סְפֵקָהּ, תַּלְמוּד לוֹמַר ("וְכִפֶּר) [לְכַפֵּר] עָלָיו" לְהוֹצִיא אֶת הַסָּפֵק. וְנִסְלַח לוֹ סְלִיחָה גְּמוּרָה, כְּכָל הַסְּלִיחוֹת שֶׁבַּתּוֹרָה.

לְפִי שֶׁנֶּאֱמַר (לעיל פסוק כד) וְעָשׂוּ כָל הָעֵדָה פַּר, בִּזְמַן שֶׁהוֹרוּ בֵּית דִּין וְעָשׂוּ צִבּוּר, בֵּית דִּין מְבִיאִין פַּר עַל יְדֵיהֶן, יָכוֹל  יַחְזְרוּ יְחִידִים וְיַעֲשׂוּ שְׂעִירָה כָּל אֶחָד וְאֶחָד, תַּלְמוּד לוֹמַר "וְאִם נֶפֶשׁ אַחַת תֶּחֱטָא בִשְׁגָגָה", הַחוֹטֵא בִּפְנֵי עַצְמוֹ מֵבִיא, וְלֹא הַחוֹטֵא עִם הַצִּבּוּר. יָכוֹל שֶׁאֵין לִי אֶלָּא בִּזְמַן שֶׁהוֹרוּ בֵּית דִּין וְעָשׂוּ [צִבּוּר, בִּזְמַן שֶׁהוֹרוּ בֵּית דִּין וְעָשׂוּ] מְרֻבִּין בֵּית דִּין מְבִיאִין עַל יְדֵיהֶן, פַּר יָכוֹל יָבִיאוּ בֵּית דִּין עַל יְדֵיהֶן וְיַחְזְרוּ יְחִידִין (וְכוּ' עַד) עִם הַצִּבּוּר. הוֹרוּ בֵּית דִּין וְטָעוּ וְיָדְעוּ שֶׁטָּעוּ וְחָזְרוּ בָּהֶן, וְהָיָה אֶחָד נוֹהֵג כְּהוֹרָאָתָן [יָכוֹל] שֶׁהוּא [מֵבִיא] כְּצִבּוּר, תַּלְמוּד לוֹמַר "וְאִם נֶפֶשׁ אַחַת תֶּחֱטָא" בִּפְנֵי עַצְמָהּ הִיא מֵבִיאָה, וְלֹא עַל הוֹרָאַת בֵּית דִּין. מְמַעֵט אֲנִי אֶת אֵלוּ שֶׁהֵן תְּלוּיִן בְּהוֹרָאַת בֵּית דִּין וְלֹא אַמַעֵט אֶת אֶחָד שֶׁהוֹרָה מִפִּי עַצְמוֹ כְּהוֹרָאַת בֵּית דִּין שֶׁהוּא מֵבִיא כְּצִבּוּר, תַּלְמוּד לוֹמַר "וְאִם נֶפֶשׁ אַחַת תֶּחֱטָא" בִּפְנֵי עַצְמָהּ הִיא מֵבִיאָה, וְלֹא עַל הוֹרָאַת בֵּית דִּין.

"בִשְׁגָגָה", פְּרָט לְמֵזִיד. בִשְׁגָגָה, פְּרָט לְאָנוּס. בִשְׁגָגָה, שֶׁתְּהֵא שְׁגָגָה מִתְּחִלָּה וְעַד סוֹף, וְלֹא בִּזְמַן שֶׁתְּחִלָּתוֹ שׁוֹגֵג וְסוֹפוֹ מֵזִיד, תְּחִלָּתוֹ שׁוֹגֵג וְסוֹפוֹ אָנוּס, תְּחִלָּתוֹ מֵזִיד וְסוֹפוֹ שׁוֹגֵג, תְּחִלָּתוֹ מֵזִיד וְסוֹפוֹ אָנוּס, תְּחִלָּתוֹ אָנוּס וְסוֹפוֹ שׁוֹגֵג, תְּחִלָּתוֹ אָנוּס וְסוֹפוֹ מֵזִיד. בֵּית שַׁמַּאי אוֹמְרִים, נִדּוֹן עַל הַשְּׁגָגָה, וְאַחַר כָּךְ נִדּוֹן עַל הַזָּדוֹן וְעַל הָאֹנֶס. וּבֵית הִלֵּל אוֹמְרִים, אִם אֵין שְׁגָגָה מִתְּחִלָּה וְעַד סוֹף הֲרֵי זֶה פָּטוּר. בַּת שְׁנָתָהּ יָצְאָה חַטָאת עֲבוֹדַת אֱלִילִים מִכְּלַל הַחַטָּאוֹת וְנִקְבְּעָה בִּשְׂעִירָה. בַּת שְׁנָתָהּ, בַּת שְׁנָתָהּ (יָצְאָה) לְעַצְמָהּ, וְלֹא בַּת שְׁנָתָהּ לְשָׁנִים.  לְחַטָּאת שֶׁיְּהֵא מַקְרִיב הֶקְדֵּשָׁה לְשֵׁם חַטָּאת. וְכִפֶּר הַכֹּהֵן, לְרַבּוֹת יְחִידִים שֶׁהָיוּ בְּתוֹכָם שֶׁלֹּא חָטְאוּ עִמָּהֶן צְרִיכִין כַּפָּרָה,  יָכוֹל אִם [לֹא] הֵבִיאוּ לֹא תְּכֻפַּר לָהֶן, תַּלְמוּד לוֹמַר בְּחֶטְאָה בִשְׁגָגָה לִפְנֵי ה', עַל שֶׁשָּׁגַג וְחָטָא לַשֵּׁם.

אִתְּמָר, שָׁגַג בִּזְרִיקָה, רַב נַחְמָן אָמַר, קָרְבָּנוֹ רֵיחַ נִיחוֹחַ, רַב שֵׁשֶׁת אָמַר, אֵין קָרְבָּנוֹ רֵיחַ נִיחוֹחַ. אָמַר רַב שֵׁשֶׁת מִנָּא אֲמִינָא לָהּ, דִּכְתִיב  "וְהָיוּ לְבֵית יִשְׂרָאֵל לְמִכְשׁוֹל עָוֹן", מַאי לָאו, אוֹ מִכְשׁוֹל אוֹ עָוֹן, וּמִכְשׁוֹל שׁוֹגֵג, וְעָוֹן מֵזִיד,  וְרַב נַחְמָן אָמַר מִכְשׁוֹל דְּעָווֹן. אָמַר רַב נַחְמָן, מִנָּא אֲמִינָא לָהּ, דְּתַנְיָא וְכִפֶּר הַכֹּהֵן עַל הַנֶּפֶשׁ הַשֹּׁגֶגֶת בְּחֶטְאָה בִשְׁגָגָה, מְלַמֵּד שֶׁהַכֹּהֵן מִתְכַּפֵּר עַל יְדֵי עַצְמוֹ, בְּמַאי אִלֵימָא בִּשְׁחִיטָה,  מַאי אִירְיָא שׁוֹגֵג אֲפִלּוּ מֵזִיד נַמִּי, אֶלָּא לָאו בִּזְרִיקָה, וְרַב שֵׁשֶׁת אָמַר לְךָ לְעוֹלָם בִּשְׁחִיטָה, וּבְמֵזִיד נַעֲשֶׂה מְשָׁרֵת לָאֱלִילִים.

{pפסוק כט-לאp}  "הָאֶזְרָח בִּבְנֵי יִשְׂרָאֵל", לָמָּה נֶאֱמַר, לְפִי שֶׁהוּא אוֹמֵר (ויקרא כג, מב) "כָּל הָאֶזְרָח בְּיִשְׂרָאֵל יֵשְׁבוּ בַסֻּכּוֹת", שׁוֹמֵעַ אֲנִי אַף הַנָּשִׁים בְּמַשְׁמָע, תַּלְמוּד לוֹמַר "הָאֶזְרָח בִּבְנֵי יִשְׂרָאֵל", זֶה בָּנָה אָב כָּל מָקוֹם שֶׁנֶּאֱמַר "אֶזְרָח" בִּזְכָרִים הַכָּתוּב מְדַבֵּר. דָּבָר אַחֵר "הָאֶזְרָח בִּבְנֵי יִשְׂרָאֵל" לָמָּה נֶאֱמַר, שֶׁהָיָה בַּדִּין, יִשְׂרָאֵל נִצְטַוּוּ עַל עֲבוֹדַת אֱלִילִים, וְהַנָּכְרִים נִצְטַוּוּ עַל עֲבוֹדַת אֱלִילִים, אִם לָמַדְתִּי לְיִשְׂרָאֵל שֶׁמְּבִיאִין עַל שִׁגְגַת עֲבוֹדַת אֱלִילִים, אַף הַנָּכְרִים מְבִיאִין עַל שִׁגְגַת עֲבוֹדַת אֱלִילִים, תַּלְמוּד לוֹמַר "הָאֶזְרָח בִּבְנֵי יִשְׂרָאֵל", יִשְׂרָאֵל מֵבִיא עַל שִׁגְגַת עֲבוֹדַת אֱלִילִים, וְאֵין הַנָּכְרִים מְבִיאִין עַל שִׁגְגַת עֲבוֹדַת אֱלִילִים.

"הָאֶזְרָח" מֵבִיא חַטָּאת, וְאֵין הַנָּכְרִים מְבִיאִין חַטָּאת, אוֹ "הָאֶזְרָח" פְּרָט לְגֵרִים, אָמַרְתָּ "גֵּר" אֵלּוּ הַגֵּרִים, "הַגָּר" לְרַבּוֹת נְשֵׁי גֵּרִים.

"תּוֹרָה אַחַת יִהְיֶה לָכֶם", לְיָחִיד וּלְנָשִׂיא וּלְמָשִׁיחַ, שֶׁהָיָה בַּדִּין, [הוֹאִיל] וְצִבּוּר מְבִיאִין קָרְבָּן עַל כָּל הַמִּצְווֹת, וּמְבִיאִים קָרְבָּן עַל עֲבוֹדַת אֱלִילִים, אִם לָמַדְתִּי לְצִבּוּר שֶׁכְּשֵׁם שֶׁמֵּבִיא קָרְבָּן עַל כָּל הַמִּצְווֹת מֵבִיא קָרְבַּן עַל עֲבוֹדַת אֱלִילִים, אַף וְכוּ'. וְעוֹד קַל וָחֹמֶר, וּמָה אִם בְּמָקוֹם שֶׁאֵין הַצִּבּוּר מֵבִיא פַּר, מָשִׁיחַ מֵבִיא פַּר, כָּאן שֶׁהַצִּבּוּר מֵבִיא פַּר, אֵינוֹ דִּין שֶׁהַמָּשִׁיחַ מֵבִיא פַּר, תַּלְמוּד לוֹמַר "תּוֹרָה אַחַת יִהְיֶה לָכֶם", לְיָחִיד וּלְנָשִׂיא וּלְמָשִׁיחַ. לָעֹשֶׂה בִּשְׁגָגָה, רַבִּי יְהוּדָה בֶּן בְּתֵירָא אוֹמֵר, הֲרֵי כָּל הָעוֹשֶׂה בִּשְׁגָגָה כַּעֲבוֹדַת אֱלִילִים, מַה עֲבוֹדַת אֱלִילִים [מְיֻחֶדֶת] מַעֲשֶׂה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת,  אַף כָּל הָעוֹשֶׂה בִּשְׁגָגָה מַעֲשֶׂה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת.

{rרמז תשמטr}  "וְהַנֶּפֶשׁ אֲשֶׁר תַּעֲשֶׂה בְּיָד רָמָה", תִּינוֹק שֶׁנִּתְגַּדֵּל בֵּין הַנָּכְרִים, וְגֵר שֶׁנִּתְגַּיֵּר בֵּין הַנָּכְרִים, וְעָבַר עַל אָבוֹת הַרְבֵּה בְּשַׁבָּתוֹת הַרְבֵּה, אֵינוֹ חַיָּב אֶלָּא חַטָּאת אַחַת, וְחַיָּב עַל הַדָּם  אַחַת, וְעַל הַחֵלֶב אַחַת, וְעַל עֲבוֹדַת אֱלִילִים אַחַת, וּמוּנְבָּז פּוֹטֵר. וְכָךְ הָיָה מוּנְבָּז דָּן לִפְנֵי רַבִּי עֲקִיבָא, הוֹאִיל וּמֵזִיד קָרוּי חוֹטֵא, וְשׁוֹגֵג קָרוּי חוֹטֵא, מַה מֵזִיד שֶׁהָיְתָה לוֹ יְדִיעָה, אַף שׁוֹגֵג שֶׁהָיְתָה לוֹ יְדִיעָה, אָמַר לוֹ רַבִּי עֲקִיבָא, הֲרֵינִי מוֹסִיף עַל דְּבָרֶיךָ, אִי מַה מֵּזִיד שֶׁהָיְתָה לוֹ יְדִיעָה בִּשְׁעַת מַעֲשֶׂה אַף שׁוֹגֵג [שֶׁהָיְתָה לוֹ יְדִיעָה בִּשְׁעַת מַעֲשֶׂה], אָמַר לוֹ הֵן, וְכָל שְׁכֵּן שֶׁהוֹסַפְתָּ, אָמַר לוֹ לִדְבָרֶיךָ אֵין זֶה קָרוּי שׁוֹגֵג אֶלָּא מֵזִיד. מַאי טַעְמָא דְּמוּנְבָּז דִּכְתִיב "תּוֹרָה אַחַת יִהְיֶה לָכֶם לָעֹשֶׂה בִשְׁגָגָה", וּכְתִיב "וְהַנֶּפֶשׁ אֲשֶׁר תַּעֲשֶׂה בְּיָד רָמָה", מַקִּישׁ שׁוֹגֵג לְמֵזִיד מַה מֵּזִיד שֶׁהָיְתָה לוֹ יְדִיעָה, אַף שׁוֹגֵג שֶׁהָיְתָה לוֹ יְדִיעָה. וְרַבָּנָן [הַאי תּוֹרָה אַחַת מַאי עָבְדִי לֵיהּ], מִבָּעִי לֵיהּ לְכִדְמַקְרִי לֵיהּ רַבִּי יְהוֹשֻׁעַ בֶּן לֵוִי לִבְרֵיהּ, תּוֹרָה אַחַת יִהְיֶה לָכֶם וְגוֹ' וְהֻקְשָׁה כָּל הַתּוֹרָה כֻּלָּהּ לַעֲבוֹדַת אֱלִילִים, מָה עֲבוֹדַת אֱלִילִים דָּבָר שֶׁחַיָּבִין עַל זְדוֹנָהּ כָּרֵת וְחַיָּבִין עַל שִׁגְגָתָהּ חַטָּאת, אַף כָּל דָּבָר שֶׁחַיָּבִין עַל זְדוֹנוֹ כָּרֵת חַיָּבִין עַל שִׁגְגָתוֹ חַטָּאת.

אָמַר רַבִּי יוֹחָנָן, הַמְּחַמֵּר אַחַר בְּהֶמְתּוֹ בְּשַׁבָּת, פָּטוּר מִכְּלוּם. בְּשׁוֹגֵג לֹא מִיחַיֵּב חַטָּאת, דִּכְתִיב "תּוֹרָה אַחַת יִהְיֶה לָכֶם לָעֹשֶׂה בִשְׁגָגָה וְהַנֶּפֶשׁ אֲשֶׁר תַּעֲשֶׂה בְּיָד רָמָה", הֻקְּשָׁה כָּל הַתּוֹרָה כֻּלָּהּ לַעֲבוֹדַת אֱלִילִים, מָה עֲבוֹדַת אֱלִילִים עַד דְּעָבְדִי מַעֲשֶׂה בְּגוּפֵיהּ לֹא מִיחַיֵּב, הָכִי נַמִי בְּמֵזִיד נַמִּי לֹא מִיחַיֵּב, דִּתְנַן הַמְּחַלֵּל אֶת הַשַּׁבָּת בְּדָבָר שֶׁחַיָּבִין עַל שִׁגְגָתוֹ חַטָּאת חַיָּבִין עַל זְדוֹנוֹ סְקִילָה, הָא אֵין חַיָּבִין עַל שִׁגְגָתוֹ חַטָּאת אֵין חַיָּבִין עַל זְדוֹנוֹ סְקִילָה. בְּלָאו נַמִּי לֹא מִיחַיֵּב, דַּהֲוָה לֵיהּ לָאו שֶׁנִּתַּן לְאַזְהָרַת מִיתַת בֵּית דִּין, וְאֵין לוֹקִין עָלָיו. וַאֲפִלּוּ לְמָאן דְּאָמַר לוֹקִין, לִיכְתּוֹב רַחֲמָנָא (שמות כ, י) "לֹא תַּעֲשֶׂה כָל מְלָאכָה וּבְהֶמְתֶּךָ", "אַתָּה" לָמָּה לִי, הוּא נִיהוּ דִּמְחֻיָּב, בִּבְהֶמְתּוֹ לֹא מְחֻיָּיב.

רַבִּי אוֹמֵר, הָעוֹשֶׂה מִצְוָה אַחַת [לִשְׁמָהּ], אַל יִשְׂמַח לְאוֹתָהּ מִצְוָה, לְסוֹף שֶׁגּוֹרֶרֶת מִצְווֹת הַרְבֵּה. וְהָעוֹבֵר עֲבֵרָה אַחַת, אַל יִדְאַג לְאוֹתָהּ עֲבֵרָה,  לְסוֹף שֶׁגּוֹרֶרֶת עֲבֵרוֹת הַרְבֵּה, שֶׁמִּצְוָה גּוֹרֶרֶת מִצְוָה, וַעֲבֵרָה גּוֹרֶרֶת עֲבֵרָה.

"אֶת ה' הוּא מְגַדֵּף", תָּנוּ רַבָּנָן, מְגַדֵּף מֵבִיא קָרְבָּן, הוֹאִיל וְנֶאֱמַר בּוֹ כָּרֵת בִּמְקוֹם קָרְבָּן, דִּבְרֵי רַבִּי עֲקִיבָא, קָסָבַר מִגּוֹ דְּבָּעֵי לֵיהּ לְמִכְתַּב כָּרֵת בְּעַלְמָא, וּכְתִיב כָּרֵת בִּמְקוֹם קָרְבָּן, שְׁמַע מִינָהּ מַיְיתִי קָרְבָּן, וְקָאָמַר לְהוּ רַבִּי עֲקִיבָא לְרַבָּנָן אָמְרִיתוּ מְגַדֵּף לֵית בֵּיהּ מַעֲשֶׂה, מַהוּ מְגַדֵּף אָמְרוּ לֵיהּ מְבָרֵךְ אֶת הַשֵּׁם, אֶלָּא כָּרֵת דִּכְתִיב בִּמְגַדֵּף לָמָּה לִי, אָמְרִי לֵיהּ, לִתֵּן כָּרֵת בִּמְקַלֵּל, דִּכְתִיב בִּמְקַלֵּל  "וְנָשָׂא חֶטְאוֹ", וּכְתִיב בְּפֶסַח שֵׁנִי (לעיל ט, יג) "חֶטְאוֹ יִשָּׂא", מַה לְּהַלָּן כָּרֵת, אַף כָּאן כָּרֵת. תָּנוּ רַבָּנָן "אֶת ה' הוּא מְגַדֵּף", אִסִּי בֶּן יְהוּדָה אוֹמֵר כְּאָדָם שֶׁאוֹמֵר לַחֲבֵרוֹ גִּדַּפְתָּ אֶת הַקְּעָרָה וְחִסַּרְתָּ, קָסָבַר מְגַדֵּף הַיְינוּ מְבָרֵךְ אֶת הַשֵּׁם. רַבִּי אֶלְעָזָר בֶּן עֲזַרְיָה אוֹמֵר, כְּאָדָם שֶׁאוֹמֵר לַחֲבֵרוֹ גִּדַּפְתָּ אֶת הַקְּעָרָה וְלֹא חִסַּרְתָּ, קָסָבַר מְגַדֵּף הַיְינוּ עוֹבֵד עֲבוֹדַת אֱלִילִים. תַּנְיָא אִידָךְ אֶת ה' הוּא מְגַדֵּף, רַבִּי אֶלְעָזָר אוֹמֵר, בְּאָדָם הָעוֹבֵד עֲבוֹדַת אֱלִילִים הַכָּתוּב מְדַבֵּר, וַחֲכָמִים אוֹמְרִים, לֹא בָּא הַכָּתוּב אֶלָּא לִתֵּן כָּרֵת לִמְבָרֵךְ [הַשֵּׁם].

תַּנְיָא אָמַר רַבִּי אֶלְעָזָר בְּרַבִּי יוֹסִי, בַּדָּבָר הַזֶּה זִיַּפְתִּי סִפְרֵי כּוּתִים שֶׁהָיוּ אוֹמְרִים אֵין תְּחִיַּת הַמֵּתִים מִן הַתּוֹרָה, [אָמַרְתִּי לָהֶם] הֲרֵי הוּא אוֹמֵר הִכָּרֵת תִּכָּרֵת וְגוֹ' בָּעוֹלָם הַזֶּה, עֲוֹנָהּ בָהּ לָעוֹלָם הַבָּא. וְלֵימָא לְהוּ תַּרְוַויְהוּ מֵהִכָּרֵת תִּכָּרֵת דִּבְּרָה תּוֹרָה כִּלְשׁוֹן בְּנֵי אָדָם. כְּתַּנָאִי הִכָּרֵת בָּעוֹלָם הַזֶּה, תִּכָּרֵת לָעוֹלָם הַבָּא, דִּבְרֵי רַבִּי עֲקִיבָא. אָמַר לוֹ רַבִּי (אֶלְעָזָר בֶּן עֲזַרְיָה) [יִשְׁמָעֵאל], וַהֲלֹא כְּבָר נֶאֱמַר "אֶת ה' הוּא מְגַדֵּף וְנִכְרְתָה" וְכִי שְׁלֹשָׁה עוֹלָמוֹת יֵשׁ, אֶלָּא (הִכָּרֵת) [וְנִכְרְתָה] בָּעוֹלָם הַזֶּה, הִכָּרֵת לָעוֹלָם הַבָּא, הִכָּרֵת תִּכָּרֵת דִּבְּרָה תּוֹרָה כִּלְשׁוֹן בְּנֵי אָדָם. בֵּין לְרַבִּי (אֶלְעָזָר בֶּן עֲזַרְיָה) [יִשְׁמָעֵאל] בֵּין לְרַבִּי עֲקִיבָא עֲוֹנָהּ בָהּ מַאי עָבְדִי לֵיהּ, מִבָּעֵי לֵיהּ לְכִדְתַּנְיָא יָכוֹל אֲפִלּוּ עָשָׂה תְּשׁוּבָה, תַּלְמוּד לוֹמַר "עֲוֹנָהּ בָהּ" לֹא אָמַרְתִּי אֶלָּא בִּזְמַן שֶׁעֲווֹנָהּ בָּהּ.

"וְנִכְרְתָה", אֵין הַכְרָתָה אֶלָּא הַפְסָקָה. הַנֶּפֶשׁ הַהִיא, מְזִידָה...  דִּבְרֵי רַבִּי עֲקִיבָא. מֵעַמֶיהָ, וְעַמָּהּ בְּשָׁלוֹם.

וְנִכְרְתָה הַנֶּפֶשׁ וְלֹא הַצִּבּוּר. הַהִיא כְּשֶׁהִיא יְחִידָה. הַהִיא, וְלֹא אֲנוּסָה, וְלֹא מֻכְרַחַת. הִכָּרֵת תִּכָּרֵת עֲבוֹדַת אֱלִילִים קֹדֶם לְכָל הַכְּרִיתוֹת שֶׁבַּתּוֹרָה. עֲוֹנָהּ בָהּ, לְרַבּוֹת בַּעַל אוֹב אוֹ יִדְעוֹנִי.  עֲוֹנָהּ בָהּ. אַף לְאַחַר מִיתָה.

"כִּי דְבַר ה' בָּזָה", זֶה הָאוֹמֵר אֵין תּוֹרָה מִן הַשָּׁמַיִם. דָּבָר אַחֵר, זֶה אֶפִּיקוֹרוֹס. [דָּבָר אַחֵר, זֶה הַמְּגַלֶּה פָּנִים בַּתּוֹרָה]. וְאֶת מִצְוָתוֹ הֵפַר, זֶה הַמֵּפֵר בְּרִית בָּשָׂר. תַּנְיָא אִידָךְ כִּי דְבַר ה' בָּזָה, זֶה הָאוֹמֵר אֵין תּוֹרָה מִן הַשָּׁמַיִם, וַאֲפִלּוּ אָמַר כָּל הַתּוֹרָה כֻּלָּהּ מִן הַשָּׁמַיִם חוּץ מִפָּסוּק זֶה שֶׁלֹּא אֲמָרוֹ הַקָּדוֹשׁ בָּרוּךְ הוּא אֶלָּא מֹשֶׁה מִפִּי עַצְמוֹ אֲמָרוֹ, זֶהוּ דְבַר ה' בָּזָה. וַאֲפִלּוּ כָּל הַתּוֹרָה כֻּלָּהּ מִן הַשָּׁמַיִם חוּץ מִדִּקְדּוּק זֶה, מִקַּל וָחֹמֶר זֶה, מִגְּזֵרָה שָׁוָה זוֹ, זֶהוּ כִּי דְבַר ה' בָּזָה. תַּנְיָא הָיָה רַבִּי מֵאִיר אוֹמֵר, הַלּוֹמֵד תּוֹרָה וְאֵינוֹ מְלַמְּדָהּ זֶהוּ כִּי דְבַר ה' בָּזָה. רַבִּי נָתָן אוֹמֵר, כָּל מִי שֶׁאֵינוֹ מַשְׁגִּיחַ עַל הַמִּשְׁנָה. רַבִּי (נֶחֶמְיָה) [נְהוֹרַאי] אוֹמֵר, כָּל שֶׁאֶפְשָׁר לוֹ לַעֲסֹק בַּתּוֹרָה וְאֵינוֹ עוֹסֵק. רַבִּי יִשְׁמָעֵאל אוֹמֵר, זֶה הָעוֹבֵד עֲבוֹדַת אֱלִילִים, כִּי דְבַר ה' בָּזָה, זֶה הַמְּבַזֶּה דִּבּוּר שֶׁנֶּאֱמַר לוֹ לְמֹשֶׁה בְּסִינַי "אָנֹכִי" וְ"לֹא יִהְיֶה לְךָ".

דָּבָר אַחֵר "כִּי דְבַר ה' בָּזָה", זֶה הַמְּגַלֶּה פָּנִים בַּתּוֹרָה, וְאֶת מִצְוָתוֹ הֵפַר, זֶה הַמֵּפֵר בְּרִית בָּשָׂר. מִכָּאן אָמְרוּ רַבִּי אֶלְעָזָר הַמּוֹדָעִי, הַמְּחַלֵּל אֶת הַקָּדָשִׁים, וְהַמְבַזֶּה אֶת הַמּוֹעֲדוֹת,  וְהַמֵּפֵר בְּרִיתוֹ שֶׁל אַבְרָהָם אָבִינוּ, אַף עַל פִּי שֶׁיֵּשׁ בְּיָדוֹ מִצְווֹת הַרְבֵּה, כְּדַאי הֵם הָעֲבֵרוֹת לִדְחוֹתוֹ מִן הָעוֹלָם. עֲוֹנָהּ בָהּ, כָּל הַמֵּתִים בְּמִיתָה מִתְכַּפְּרִין לָהֶם, אֲבָל זוֹ עֲוֹנָהּ בָהּ, כָּעִנְיָן שֶׁנֶּאֱמַר (יחזקאל לב, כז) "וַתְּהִי עֲוֹנוֹתָם עַל עַצְמוֹתָם", אוֹ אֲפִלּוּ עָשָׂה תְּשׁוּבָה תַּלְמוּד לוֹמַר "עֲוֹנָהּ בָהּ". וְכֵן הוּא אוֹמֵר (דברים לב, ה) "שִׁחֵת לוֹ לֹא בָּנָיו מוּמָם", כְּשֶׁמּוּמָם בָּם אֵינָם בָּנָיו, וּכְשֶׁאֵין מוּמָם בָּם בָּנָיו הֵם. רַבִּי יִשְׁמָעֵאל אוֹמֵר, עֲוֹנָהּ בָהּ לָמָּה נֶאֱמַר, לְפִי שֶׁהוּא אוֹמֵר  "פֹּקֵד עֲוֹן אָבוֹת עַל בָּנִים", יָכוֹל אַף עֲבוֹדַת אֱלִילִים תְּהֵא נִפְקֶדֶת עַל בָּנִים וְעַל שִׁלֵּשִׁים וְעַל רִבֵּעִים, תַּלְמוּד לוֹמַר "עֲוֹנָהּ בָהּ", בָּה עָוֹן תָּלוּי, וְאֵינָהּ נִפְקֶדֶת לֹא עַל בָּנִים לֹא עַל שִׁלֵּשִׁים וְלֹא עַל רִבֵּעִים. רַבִּי נָתָן אוֹמֵר, סִמָּן טוֹב לָאָדָם שֶׁנִּפְרָעִין מִמֶּנּוּ לְאַחַר מִיתָתוֹ, [מֵת וְלֹא נִסְפַּד, וְלֹא נִקְבַּר, אֲכָלַתּוּ חַיָּה, אוֹ שֶׁיָּרְדוּ עָלָיו גְּשָׁמִים, הֲרֵי זֶה סִמָּן טוֹב שֶׁנִּפְרָעִים מִמֶּנּוּ לְאַחַר מִיתָתוֹ]. וְאַף עַל פִּי שֶׁאֵין רְאָיָה לַדָּבָר זֶכֶר לַדָּבָר, שֶׁנֶּאֱמַר (ירמיה ח, א) "בָּעֵת הַהִיא נְאֻם ה' יוֹצִיאוּ אֶת עַצְמוֹת וְגוֹ'".

{pפסוק לב-לגp}  "וַיִּהְיוּ בְנֵי יִשְׂרָאֵל בַּמִּדְבָּר", בִּגְנוּת יִשְׂרָאֵל הַכָּתוּב מְדַבֵּר, שֶׁלֹּא שָׁמְרוּ אֶלָּא שַׁבָּת רִאשׁוֹנָה, וּשְׁנִיָּה חִלְּלוּ, וַיִּמְצְאוּ אִישׁ מְקֹשֵׁשׁ עֵצִים, תּוֹלֵשׁ מִן הַקַּרְקַע, אוֹ אֵינוֹ אֶלָּא אִישׁ וּשְׁמוֹ מְקוֹשֵׁשׁ,  תַּלְמוּד לוֹמַר "וַיַּקְרִיבוּ אֹתוֹ הַמֹּצְאִים אֹתוֹ מְקֹשֵׁשׁ", וּמַה תַּלְמוּד לוֹמַר "וַיִּמְצְאוּ אִישׁ מְקֹשֵׁשׁ", תּוֹלֵשׁ מִן הַקַּרְקַע.

אָמַר רַב יְהוּדָה אָמַר שְׁמוּאֵל, מְקוֹשֵׁשׁ מַעֲבִיר אַרְבַּע אַמּוֹת בִּרְשׁוּת הָרַבִּים הֲוָה, בְּמַתְנִיתָא תָּנָא, תּוֹלֵשׁ הֲוָה, רַב אַחָא בַּר יַעֲקֹב אָמַר, מְעַמֵּר הֲוָה, לְמַאי נַפְקָא מִינָהּ, כִּדְרַב, דְּאָמַר רַב, מָצָאתִי מְגִלַּת סְתָרִים בֵּי רַבִּי חִיָּיא וְכָתוּב בָּהּ אִסִּי בֶּן יְהוּדָה אוֹמֵר אֲבוֹת מְלָאכוֹת שְׁלֹשִׁים וְתֵּשַׁע, וְאֵינוֹ חַיָּב (אֶלָּא) עַל אַחַת מֵהֶם, מַר סָבַר הָא (מהנך) [מִיהָת] לֹא מְסַפְּקָן [וּמַר סָבַר הָא מִיהָת לֹא מְסַפְּקָן].

תָּנוּ רַבָּנָן, מְקוֹשֵׁשׁ זֶה צְלָפְחָד, וְכֵן הוּא אוֹמֵר וַיִּהְיוּ בְנֵי יִשְׂרָאֵל בַּמִּדְבָּר וַיִּמְצְאוּ אִישׁ מְקֹשֵׁשׁ, וּלְהַלָּן (כז, ג) הוּא אוֹמֵר "אָבִינוּ מֵת בַּמִּדְבָּר", מַה לְּהַלָּן צְלָפְחָד, אַף כָּאן צְלָפְחָד, דִּבְרֵי רַבִּי עֲקִיבָא. אָמַר לוֹ רַבִּי יְהוּדָה בֶּן בְּתֵירָה, עֲקִיבָא בֵּין כָּךְ וּבֵין כָּךְ אַתָּה עָתִיד לִתֵּן אֶת הַדִּין, אִם כִּדְבָרֶיךָ הַתּוֹרָה כִּסָּתוֹ וְאַתָּה מְגַלֶּה אוֹתוֹ, וְאִם לָאו אַתָּה מוֹצִיא לַעַז עַל אוֹתוֹ צַדִּיק. וְרַבִּי יְהוּדָה בֶּן בְּתֵירָה, גְּזֵרָה שָׁוָה לֹא גְּמִיר, אֶלָּא מֵהֵיכָא הֲוָה,  מִן הַמַּעְפִּילִים הַוָה. כַּיּוֹצֵא בַּדָּבָר אַתָּה אוֹמֵר  "וַיִּחַר אַף ה' בָּם וַיֵּלַךְ", מְלַמֵּד שֶׁאַף אַהֲרֹן נִצְטָרַע דִּבְרֵי רַבִּי עֲקִיבָא, אָמַר לוֹ רַבִּי יְהוּדָה וְכוּ' (כְּדִלְעֵיל), אֶלָּא הָא כְּתִיב "בָּם" הַהוּא בִּנְזִיפָה בְּעָלְמָא.

יוֹדֵעַ הָיָה מֹשֶׁה רַבֵּנוּ שֶׁמְּקוֹשֵׁשׁ בְּמִיתָה, שֶׁנֶּאֱמַר (שמות לא, יד) "מְחַלֲלֶיהָ מוֹת יוּמָת", אֲבָל לֹא הָיָה יוֹדֵעַ בְּאֵיזֶה מִיתָה  וּרְאוּיָה הָיְתָה פָּרָשַׁת מְקוֹשֵׁשׁ שֶׁתִּכָּתֵב עַל יְדֵי מֹשֶׁה רַבֵּנוּ,  אֶלָּא שֶׁנִּתְחַיֵּב מְקוֹשֵׁשׁ וְנִכְתְּבָה עַל יָדוֹ, לְלַמֶּדְךָ שֶׁמְּגַלְגְּלִין זְכוּת עַל יְדֵי זַכַּאי וְחוֹבָה עַל יְדֵי חַיָּב. (כָּתוּב בְּרֶמֶז רע"א).

{rרמז תשנr}  "וַיִּמְצְאוּ אִישׁ מְקֹשֵׁשׁ", מַגִּיד שֶׁמִּנָּה מֹשֶׁה שׁוֹמְרִים,  וּמָצְאוּ אוֹתוֹ מְקוֹשֵׁשׁ. וַיַּקְרִיבוּ אֹתוֹ הַמֹּצְאִים אֹתוֹ מְקֹשֵׁשׁ עֵצִים, לָמָּה נֶאֱמַר, וַהֲלֹא כְּבָר נֶאֱמַר "וַיִּמְצְאוּ אִישׁ", וּמַה תַּלְמוּד לוֹמַר "וַיַּקְרִיבוּ אֹתוֹ הַמֹּצְאִים אֹתוֹ", מַגִּיד שֶׁהִתְרוּ בּוֹ מֵעֵין מְלַאכְתּוֹ, מִכָּאן לְכָל אֲבוֹת מְלָאכוֹת שֶׁבַּתּוֹרָה שֶׁמַּתְרִין בָּהֶן מֵעֵין מְלַאכְתָּן. רַבִּי יִצְחָק אוֹמֵר, אֵין צָרִיךְ, מָה עֲבוֹדַת אֱלִילִים חֲמוּרָה אֵינוֹ חַיָּב עַד שֶׁיַּתְרוּ בּוֹ, קַל וָחֹמֶר לְכָל הַמִּצְווֹת שֶׁבַּתּוֹרָה, וּמַה תַּלְמוּד לוֹמַר "וַיַּקְרִיבוּ אֹתוֹ" מַגִּיד שֶׁהִתְרוּ בּוֹ וְאַחַר כָּךְ הֵבִיאוּהוּ אֵצֶל מֹשֶׁה. אֶל מֹשֶׁה וְאֶל אַהֲרֹן וְאֶל כָּל הָעֵדָה, אִם מֹשֶׁה לֹא הָיָה יוֹדֵעַ אַהֲרֹן הָיָה יוֹדֵעַ,  אֶלָּא סָרֵס הַמִּקְרָא וְדָרְשֵׁהוּ, דִּבְרֵי רַבִּי יֹאשִׁיָּה. אַבָּא חָנָן אוֹמֵר מִשּׁוּם רַבִּי אֶלְעָזָר, בְּבֵית הַמִּדְרָשׁ הָיוּ יוֹשְׁבִין וּבָאוּ וְעָמְדוּ לִפְנֵיהֶם.

לְפִי שֶׁאָמַר (שמות טז, כט) "שְׁבוּ אִישׁ תַּחְתָּיו", יָכוֹל אַף צָפוֹן וְדָרוֹם אַל תְחַלְּלוּ מִזְרָח וּמַעֲרָב, מִזְרָח וּמַעֲרָב אַל תְחַלְּלוּ צָפוֹן וְדָרוֹם, תַּלְמוּד לוֹמַר  "אַל יֵצֵא" וְגוֹ', הָא לָמַדְתָּ שֶׁיֵּשׁ לוֹ מָקוֹם, וְכַמָּה, אָמְרוּ אַרְבַּע אַמּוֹת. וְכֵן מִי שֶׁיָּצָא שִׁכּוֹר, אוֹ שֶׁהוֹצִיאוֹ רוּחַ רָעָה, אוֹ נָכְרִים, אוֹ לִסְטִים, אֵין לוֹ אֶלָּא אַרְבַּע אַמּוֹת. יָכוֹל אַף מְהַלְּכֵי שַׁבָּתוֹת לֹא יְהֵא לָהֶם אֶלָּא אַרְבַּע אַמּוֹת, תַּלְמוּד לוֹמַר "וַיִּהְיוּ בְנֵי יִשְׂרָאֵל בַּמִּדְבָּר", (אֶלָּא) [מְלַמֵד] שֶׁאָמַר לָהֶם מֹשֶׁה צְאוּ וּרְאוּ אִם יֵשׁ אָדָם שֶׁחִלֵּל אֶת הַשַּׁבָּת, אֲבָל אֵין אַתָּה יוֹדֵעַ כַּמָּה נָתַן לָהֶם מֹשֶׁה, אָמַרְתָּ (להלן לה, ה) "וּמַדֹּתֶם מִחוּץ לָעִיר וְהָעִיר בַּתָּוֶךְ  כְּשֵׁם שֶׁאָמַר בְּזֶה אַף כָּל שַׁבָּתוֹת יֵשׁ לָהֶם אַלְפַּיִם אַמָּה לְכָל רוּחַ.

אָמַר רַבִּי שִׁמְעוֹן אִי אֶפְשָׁר לוֹמַר מְקוֹשֵׁשׁ הָיָה צְלָפְחָד, מִפְּנֵי שֶׁהָיָה מְקוֹשֵׁשׁ בְּשָׁנָה רִאשׁוֹנָה (בכ"א) [בְּעֶשְׂרִים וּשְׁנַיִם] לַחֹדֶשׁ הַשֵּׁנִי, וְכִי אֶפְשָׁר שֶׁיְּהוּ בְּנוֹת צְלָפְחָד בְּנוֹת מְלָכִים נָאוֹת וּכְשֵׁרוֹת הַקְטַנָּה יוֹשֶׁבֶת אַרְבָּעִים שָׁנָה עַד שֶׁלֹּא נִשֵׂאת,  בְּאֵיזוֹ שָׁנָה הָיָה צְלָפְחָד, בַּשָּׁנָה הַשְּׁנִיָּה, שֶׁנֶּאֱמַר (להלן כא, א) "וַיִּשְׁמַע הַכְּנַעֲנִי מֶלֶךְ עֲרָד" בְּאוֹתָהּ שָׁנָה מֵת צְלָפְחָד.  וַיִּמְצְאוּ אִישׁ, אִישׁ אֶחָד הָיָה. וַיַּקְרִיבוּ אֹתוֹ, אֵלּוּ שֶׁנִּצְטַוּוּ לָצֵאת, אֵלּוּ שֶׁהִתְרוּ בּוֹ. הַמֹּצְאִים אֹתוֹ, וְלֹא (אָדָם) [נָגַע] אַחֵר בּוֹ. רַבִּי יְהוּדָה אוֹמֵר, הֵבִיא חֲבִילָתוֹ עִמּוֹ. "מְקֹשֵׁשׁ עֵצִים בְּיוֹם הַשַּׁבָּת", וַהֲלֹא כְּבָר נֶאֱמַר לְהַלָּן "מְקֹשֵׁשׁ עֵצִים" אֶלָּא לְאַחַר שֶׁאָמְרוּ לוֹ שַׁבָּת בְּרֵאשִׁית הוּא חָזַר לִהְיוֹת מְקוֹשֵׁשׁ.

{pפסוק לד-להp}  "וַיַּנִּיחוּ אֹתוֹ בַּמִּשְׁמָר", מַגִּיד שֶׁכָּל חַיָּבֵי מִיתוֹת נֶחְבָּשִׁין. כִּי לֹא פֹרַשׁ, לֹא הָיָה יוֹדֵעַ בְּאֵיזֶה מִיתָה יוּמָת.

{pפסוק להp}  "וַיֹּאמֶר ה' אֶל מֹשֶׁה מוֹת יוּמַת הָאִישׁ", לְדוֹרוֹת. רָגוֹם אֹתוֹ בָאֲבָנִים לְשָׁעָה. כָּל הָעֵדָה, בְּמַעֲמַד כָּל הָעֵדָה, אוֹ כָּל הָעֵדָה כְּמַשְׁמָעוֹ, תַּלְמוּד לוֹמַר (דברים יז, ז) "יַד הָעֵדִים תִּהְיֶה בוֹ בָּרִאשׁוֹנָה לַהֲמִיתוֹ", הָא מַה תַּלְמוּד לוֹמַר "כָּל הָעֵדָה", בְּמַעֲמַד כָּל הָעֵדָה.

{pפסוק לוp}  "וַיֹּצִיאוּ אֹתוֹ כָּל הָעֵדָה", מַגִּיד שֶׁכָּל חַיָּבֵי מִיתוֹת נֶהֱרָגִין חוּץ לְבֵית דִּין. וַיִּרְגְּמוּ אֹתוֹ בָּאֲבָנִים, וְכָתוּב אֶחָד אוֹמֵר  "וַיִּרְגְּמוּ אֹתוֹ אָבֶן" כֵּיצַד יִתְקַיְּמוּ שְׁנֵי כְּתוּבִים הַלָּלוּ, בֵּית הַסְּקִילָה הָיָה גָּבוֹהַּ שְׁתֵּי קוֹמוֹת, אֶחָד מִן הָעֵדִים דּוֹחֲפוֹ עַל מָתְנָיו, נֶהֱפַךְ עַל לִבּוֹ, הוֹפְכוֹ עַל מָתְנָיו, וְאִם מֵת בָּהּ יָצָא, וְאִם לָאו, הָעֵד הַשֵּׁנִי נוֹטֵל אֶת הָאֶבֶן וְנוֹתְנָהּ עַל לִבּוֹ,  אִם מֵת בָּהּ יָצָא, וְאִם לָאו רְגִימָתוֹ בְּכָל יִשְׂרָאֵל, שֶׁנֶּאֱמַר (דברים יז, ז) "יַד הָעֵדִים תִּהְיֶה בוֹ בָּרִאשׁוֹנָה לַהֲמִיתוֹ" וְגוֹ', נִמְצֵאתָ מְקַיֵּם רָגוֹם אֹתוֹ בָּאֲבָנִים, וְנִמְצֵאתָ מְקַיֵּם "וַיִּרְגְּמוּ אֹתוֹ אָבֶן". כַּאֲשֶׁר צִוָּה ה' אֶת מֹשֶׁה, אָמַר לָהֶם סִקְלוּהוּ וְסָקְלוּ, תְּלוּ וְתָלוּ, אֲבָל לֹא שָׁמַעְנוּ שֶׁיִּתְלוּ עַד שֶׁנֶּאֱמַר  "כִּי יִהְיֶה בְּאִישׁ חֵטְא מִשְׁפַּט מָוֶת".

"וַיַּנִּיחוּ אֹתוֹ", לֹא הִנִּיחוּהוּ אֵצֶל מְקַלֵּל.

{pפסוק לז-לטp}  תָּנָא דְּבֵי אֵלִיָּהוּ, (לעיל פסוק לב) וַיִּמְצְאוּ אִישׁ מְקֹשֵׁשׁ עֵצִים, אָמַר לוֹ הַקָּדוֹשׁ בָּרוּךְ הוּא לְמֹשֶׁה, חִלֵּל זֶה אֶת הַשַּׁבָּת, אָמַר לְפָנָיו רִבּוֹנוֹ שֶׁל עוֹלָם, אַתָּה יוֹדֵעַ בְּכָל יוֹם תְּפִלִּין בְּרֹאֹשׁוֹ, תְּפִלִּין בִּזְרוֹעוֹ, וְרוֹאֶה אוֹתָן וְחוֹזֵר בּוֹ, עַכְשָׁו שֶׁאֵין עָלָיו תְּפִילִין חִלֵּל זֶה אֶת הַשַּׁבָּת, אָמַר לוֹ הַקָּדוֹשׁ בָּרוּךְ הוּא לְמֹשֶׁה, צֵא וּבְרֹר לָהֶם דָּבָר שֶׁיִּנְהֲגוּ בּוֹ בְּשַׁבָּת וּבְיָמִים טוֹבִים, שֶׁנֶּאֱמַר "וְעָשׂוּ לָהֶם צִיצִת לְדֹרֹתָם" אֵין לְדֹרֹתָם אֶלָּא לְדוֹר תָּם וְאֵין תָּם אֶלָּא יַעֲקֹב, שֶׁנֶּאֱמַר (בראשית כה, כז) "וְיַעֲקֹב אִישׁ תָּם", תָּם מִגֶּזֶל, תָּם מִגִּלּוּי עֲרָיוֹת, תָּם מִשְּׁפִיכוּת דָּמִים.

"דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם וְעָשׂוּ לָהֶם צִיצִת", זֶה שֶׁאָמַר הַכָּתוּב  "אוֹר זָרוּעַ לַצַּדִּיק וּלְיִשְׁרֵי לֵב שִׂמְחָה", וְאוֹמֵר (ישעיה מב, כא) "ה' חָפֵץ לְמַעַן צִדְקוֹ יַגְדִּיל תּוֹרָה וְיַאְדִּיר", זָרַע לָהֶם הַקָּדוֹשׁ בָּרוּךְ הוּא אֶת הַתּוֹרָה וְאֶת הַמִּצְווֹת לְיִשְׂרָאֵל לְהַנְחִילָם חַיֵּי הָעוֹלָם הַבָּא, וְלֹא הֵנִיחַ דָּבָר בָּעוֹלָם שֶׁלּא נָתַן בּוֹ מִצְוָה לְיִשְׂרָאֵל, יָצָא לַחֲרֹשׁ, (דברים כב, י) "לֹא תַחֲרֹשׁ בְּשׁוֹר וּבַחֲמוֹר", לִזְרֹעַ (שם, ט) "לֹא תִזְרַע כַּרְמְךָ כִּלְאָיִם", לִקְצֹר,  "כִּי תִקְצֹר קְצִירְךָ בְשָּׂדֶךָ"  [לָדוּשׁ, (שם כה, ד) "לֹא תַחְסֹם שׁוֹר בְּדִישׁוֹ"], לֶאֱפוֹת,  "רֵאשִׁית עֲרִסֹתֵכֶם חַלָּה תָּרִימוּ", שָׁחַט, (דברים יח, ג) "וְנָתַן לַכֹּהֵן הַזְּרֹעַ וְהַלְּחָיַיִם וְהַקֵּבָה", קֵן צִפּוֹר, שִׁלּוּחַ הַקֵּן, חַיָּה וָעוֹף, (ויקרא יז, יג) "וְשָׁפַךְ אֶת דָּמוֹ וְכִסָּהוּ בֶּעָפָר", נָטַע,  "וַעֲרַלְתֶּם עָרְלָתוֹ", קָבַר אֶת הַמֵּת, (דברים יד, א) "לֹא תִתְגֹּדְדוּ", מְגַלֵּחַ שֵׂעָר, (ויקרא יט, כז) "לֹא תַקִּיפוּ פְּאַת רֹאשְׁכֶם", בָּנָה בַּיִת, (דברים כד, ח) "וְעָשִׂיתָ מַעֲקֶה", בִּמְזוּזָה,  "וּכְתַבְתָּם עַל מְזֻזוֹת", נִתְכַּסָּה בְּטַלִּית, וְעָשׂוּ לָהֶם צִיצִת.

פָּרָשַׁת צִיצִית מִפְּנֵי מָה קְבָעוּהָ בִּקְרִיאַת שְׁמַע, מִפְּנֵי שֶׁיֵּשׁ בָּהּ חֲמִשָּׁה דְּבָרִים, מִצְוַת צִיצִית, וִיצִיאַת מִצְרַיִם, וְעוֹל מִצְווֹת, וְהִרְהוּר עֲבֵרָה, וְהִרְהוּר אֱלִילִים. בִּשְׁלָמָא הַנֵּי תְּלָתָא מְפָרְשֵׁי,  אֶלָּא עֲבֵרָה וֶאֱלִילִים מְנָלָן, דְּתַנְיָא (להלן פסוק לט) אַחֲרֵי לְבַבְכֶם, זֶה הִרְהוּר עֲבֵרָה. וְאַחֲרֵי עֵינֵיכֶם, זֶה הִרְהוּר אֱלִילִים.

"בְּנֵי יִשְׂרָאֵל" חַיָיבִים בְּצִיצִית, וְאֵין הַנָּכְרִים חַיָיבִים. אוֹ "בְּנֵי יִשְׂרָאֵל" פְּרָט לְגֵרִים, אָמַרְתָּ "וַיֹּאמֶר ה' אֶל מֹשֶׁה" לְרַבּוֹת יְחִידִים.  "דַּבֵּר אֶל בְּנֵי יִשְׂרָאֵל", לְרַבּוֹת אֶת הַגֵּרִים. "וְאָמַרְתָּ אֲלֵהֶם" רִבָּה עֲבָדִים מְשֻׁחְרָרִים. וּבַצַּד הַשֵּׁנִי אַתָּה אוֹמֵר בְּנֵי יִשְׂרָאֵל לְהַזְהִיר גְּדוֹלִים עַל הַקְּטַנִּים לְהַנְהִיגָן בְּמִצְוַת צִיצִית. מִכָּאן אָמְרוּ כָּל תִּינוֹק שֶׁיּוֹדֵעַ לְהִתְעַטֵּף, חַיָּב בְּצִיצִית, וְכָל שֶׁהוּא יוֹדֵעַ לְנַעֲנֵעַ, חַיָּב בְּלוּלָב, וְכָל שֶׁהוּא יוֹדֵעַ לִשְׁמֹר תְּפִלִּין חַיָּב בִּתְפִלִּין, וְכָל שֶׁהוּא יוֹדֵעַ לְדַבֵּר, אָבִיו (וְאִמּוֹ) חַיָּב לְלַמְּדוֹ שְׁמַע, וְתּוֹרָה, וּלְשׁוֹן הַקֹּדֶשׁ, וְאִם לָאו, רָאוּי לוֹ שֶׁלֹּא בָּא לָעוֹלָם. כָּל שֶׁהוּא יוֹדֵעַ לְהַכִּיר לְאָבִיו, שׁוֹחֲטִין עָלָיו אֶת הַפֶּסַח. וְכָל שֶׁהוּא אוֹכֵל כַּזַּיִת דָּגָן, פּוֹרְשִׁין מִצּוֹאָתוֹ וּמִמֵּימֵי רַגְלָיו אַרְבַּע אַמּוֹת. וְכָל שֶׁהוּא יוֹדֵעַ לִפְתֹּחַ חֵיקוֹ, הַכֹּהֲנִים חוֹלְקִים לוֹ בְּבָתֵּי הַגְּרָנוֹת.

"דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם", אַף הַנָּשִׁים בְּמַשְׁמָע, רַבִּי שִׁמְעוֹן פּוֹטֵר אֶת הַנָּשִׁים מִן הַצִּיצִית, מִפְּנֵי שֶׁמִּצְוַת עֲשֵׂה שֶׁהַזְּמַן גְּרָמָא נוֹהֶגֶת בַּאֲנָשִׁים וְאֵין נוֹהֶגֶת בְּנָשִׁים, בִּכְשֵׁרִין וְלֹא בִּפְסוּלִין. רַבִּי יְהוּדָה בֶּן בָּבָא אוֹמֵר, בְּיִחוּד פָּטְרוּ חֲכָמִים אֶת הָרְדִיד שֶׁל אִשָּׁה מִן הַצִּיצִית וְלֹא חִיְּבוּ בְּטַלִּית  אֶלָּא מִפְּנֵי [שֶׁפְּעָמִים] בַּעֲלָהּ מִתְכַּסֶּה בּוֹ.

אָמַר רַב, מִנַּיִן לְצִיצִית בְּנָכְרִים שֶׁיְּהֵא פְּסוּלָה, שֶׁנֶּאֱמַר "דַּבֵּר אֶל בְּנֵי יִשְׂרָאֵל וְעָשׂוּ לָהֶם צִיצִת", בְּנֵי יִשְׂרָאֵל יַעֲשׂוּ לָהֶם צִיצִית, וְאֵין הַגּוֹיִם יַעֲשׂוּ. אֲמַר לֵיהּ רַב מָרְדְּכַי לְרַב אַשִּׁי, אַתּוּן הָכִי מַתְנִיתוּ לָהּ וַאֲנָן הָכִי מַתְנִינָן לָהּ, אָמַר רַב יְהוּדָה [אָמַר רַב] מִנַּיִן לְצִיצִית בְּנָכְרִי שֶׁכְּשֵׁרָה, שֶׁנֶּאֱמַר "דַּבֵּר אֶל בְּנֵי יִשְׂרָאֵל וְעָשׂוּ לָהֶם צִיצִת" יַעֲשׂוּ לָהֶם אֲחֵרִים.

תְּנָן הָתָם, סֻכָּה יְשָׁנָה, בֵּית שַׁמַּאי פּוֹסְלִין, וּבֵית הִלֵּל מַכְשִׁירִין. וּבֵית הִלֵּל לֵית לְהוֹ הָא דְּאָמַר רַב יְהוּדָה אָמַר רַב, עֲשָׂאָהּ לְצִיצִית מִן הַקּוֹצִים וּמִן הַגַּרְדִים וּמִן הַצִּיצִין פְּסוּלָה, אַלְמָא טְוִיָּה לִשְׁמָהּ בָּעִינָן, הָכִי נַמִּי עֲשִׂיָּה לִשְׁמָהּ בָּעִינָן. שָׁאנִי הָתָם דְּאָמַר קְרָא  "גְּדִילִים תַּעֲשֶׂה לְךָ", לְךָ לְשֵׁם חוֹבָךְ, הָכִי נַמִּי (שם טז, יג) "חַג הַסֻּכֹּת תַּעֲשֶׂה לְךָ", לְךָ לְשֵׁם חוֹבָךְ, הַהוּא [מִבָּעִי לֵיהּ] לִמְעוּטֵי גְּזוּלָה, הָתָם נַמִּי מִבָּעִי לֵיהּ לְמִעוּטֵי גְּזוּלָה, הָתָם קְרָא אַחְרִינָא כְּתִיב, וְעָשׂוּ לָהֶם צִיצִת מִשֶּׁלָּהֶם.

אָמַר רַב שֵׁשֶׁת, כָּל שֶׁאֵינוֹ מֵנִיחַ תְּפִלִּין, עוֹבֵר בִּשְׁמוֹנָה עֲשֵׂה.  וְכָל שֶׁאֵין לוֹ צִיצִית, עוֹבֵר בַּחֲמִשָּׁה עֲשֵׂה. וְכָל כֹּהֵן שֶׁאֵינוֹ עוֹלֶה לַדּוּכָן, עוֹבֵר בִּשְׁלֹשָׁה עֲשֵׂה. וְכָל שֶׁאֵין לוֹ מְזוּזָה בְּפִתְחוֹ, עוֹבֵר בִּשְׁנֵי עֲשֵׂה, (דברים ו, ט) ["וּכְתַבְתָּם",  "וּכְתַבְתָּם"]. אָמַר רֵישׁ לָקִישׁ, כָּל הַמֵּנִיחַ תְּפִלִּין מַאֲרִיךְ יָמִים וְשָׁנִים, שֶׁנֶּאֱמַר (ישעיה לח, טז) "ה' עֲלֵיהֶם יִחְיוּ" וְגוֹ', וְתַחֲלִימֵנִי וְהַחֲיֵינִי.

"וְעָשׂוּ לָהֶם צִיצִת", אֵין צִיצִית אֶלָּא דָּבָר הַיּוֹצֵא (וְדָבָר) כָּל שֶׁהוּא. וּכְבָר נִכְנְסוּ זִקְנֵי בֵּית שַׁמַּאי וּבֵית הִלֵּל לַעֲלִיַּת יוֹנָתָן בֶּן בְּתֵירָה, וְאָמְרוּ צִיצִית אֵין לָהֶם שִׁעוּר. כַּיּוֹצֵא בָּהֶן אָמְרוּ, לוּלָב אֵין לוֹ שִׁעוּר. וְעָשׂוּ לָהֶם צִיצִית, שׁוֹמֵעַ אֲנִי יַעֲשֶׂה חוּט אֶחָד בִּפְנֵי עַצְמָהּ, תַּלְמוּד לוֹמַר (דברים כב, יב) "גְּדִלִים תַּעֲשֶׂה", כַּמָּה גְּדִילִים אַתָּה עוֹשֶׂה אֵין פָּחוֹת מִשְּׁלֹשָׁה, דִּבְרֵי בֵּית הִלֵּל. וּבֵית שַׁמַּאי אוֹמְרִים שְׁלֹשָׁה שֶׁל צֶמֶר (וְאַרְבָּעָה) [וּרְבִיעִית] שֶׁל תְּכֵלֶת. וַהֲלָכָה כְּדִבְרֵי בֵּית שַׁמַּאי. בַּמָה דְבָרִים אֲמוּרִים בִּתְחִלָּה, אֲבָל שְׁיָרֶיהָ וְגַרְדּוֹמֶיהָ כָּל שֶׁהוּא. וְעָשׂוּ לָהֶם צִיצִת, יָכוֹל יַעֲשֶׂהָ, כֻּלָּהּ צִיצִית, תַּלְמוּד לוֹמַר (שם) "גְּדִלִים", [אִי גְּדִילִים], שׁוֹמֵעַ אֲנִי יַעֲשֶׂה כֻּלָּהּ גְּדִילִים, תַּלְמוּד לוֹמַר "צִיצִת", הָא כֵּיצַד שֶׁתְּהֵא גְּדִילָה יוֹצֵא מִן הַכָּנָף וְצִיצִית מִן הַגְּדִילִים.

תָּנוּ רַבָּנָן, כַּמָּה חוּטִין הוּא נוֹתֵן, בֵּית שַׁמַּאי אוֹמְרִים, אַרְבָּעָה, וּבֵית הִלֵּל אוֹמְרִים, שְׁלֹשָׁה. וְכַמָּה תְּהֵא מְשֻׁלְשֶׁלֶת, בֵּית שַׁמַּאי אוֹמְרִים, אַרְבַּע, וּבֵית הִלֵּל אוֹמְרִים, שָׁלֹשׁ, וְשָׁלֹשׁ שֶׁבֵּית הִלֵּל אוֹמְרִים אֶחָד מֵאַרְבַּע בְּטֶפַח שֶׁל כָּל אָדָם. אָמַר רַב פָּפָּא טֶפַח דְּאוֹרַיְיתָא, אַרְבַּע בְּגוּדָל, שִׁית בִּקְטַנָּה, חָמֵשׁ וְתִּילְתָּא בְּאֶצְבַּע. אָמַר רַב הוּנָא, אַרְבַּע בְּתוֹךְ אַרְבַּע מְשֻׁלְשֶׁלֶת אַרְבַּע, וְרַב יְהוּדָה אָמַר, שָׁלֹשׁ בְּתוֹךְ שָׁלֹשׁ מְשֻׁלְשֶׁלֶת שָׁלֹשׁ,  אָמַר רַב פָּפָּא, [הִלְכְתָא], אַרְבַּע בְּתוֹךְ שָׁלֹשׁ מְשֻׁלְשֶׁלֶת אַרְבַּע.  לְמֵימְרָא דְּאִית לֵיהּ שִׁעוּרָא, וְרָמִינְהוּ צִיצִית אֵין צִיצִית אֶלָּא יוֹצֵא, וְכוּ' (כְּדִלְעֵיל), מַאי לָאו אֵין לוֹ שִׁעוּר כְּלָל, לֹא אֵין לוֹ שִׁעוּר לְמַעְלָה אֲבָל יֵשׁ לוֹ שִׁעוּר לְמַטָּה.

תָּנוּ רַבָּנָן, אֵין צִיצִית אֶלָּא עָנָף, וְכֵן הוּא אוֹמֵר  "וַיִּשְׁלַח תַּבְנִית יָד וַיִּקָּחֵנִי בְּצִיצִית רֹאשִׁי". אָמַר אַבַּיֵּי וְצָרִיךְ לְפֹרְדָהּ כִּי צִיצוּתָא דְאַרְמָאָה.

תָּנוּ רַבָּנָן, הִטִּיל עַל קֶרֶן אוֹ עַל הַגְּדִיל כְּשֵׁרָה, רַבִּי (אָבִין) [אֱלִיעֶזֶר] פּוֹסֵל בִּשְׁתֵּיהֶן, כְּמָאן אָזְלָא הָא דְּאָמַר רַב גִּידֵל אָמַר רַב, צִיצִית צְרִיכָא שֶׁתְּהֵא נוֹטֶפֶת עַל הַקֶּרֶן, שֶׁנֶּאֱמַר "עַל כַּנְפֵי בִגְדֵיהֶם" כְּמָאן כְּרַבִּי (אָבִין) [אֱלִיעֶזֶר]. אָמַר רַבִּי יַעֲקֹב אָמַר רַבִּי יוֹחָנָן, וְצָרִיךְ שֶׁיַּרְחִיק מְלֹא קֶשֶׁר גּוּדָל. וְאִצְטְרִיךְ דְּרַב פָּפָּא, וְאִצְטְרִיךְ דְּרַבִּי יַעֲקֹב, דְּאִי מִדְּרַב פָּפָּא הֲוָה אֲמִינָא תּוֹךְ (מַמָּשׁ) [שָׁלֹשׁ] דְּלָא לְרָחִיק טְפֵי, וְכַמָּה דִמְקָרֵב מַעֲלֵי,  אִצְטְרִיךְ דְּרַבִּי יַעֲקֹב וְאִי מִדְּרַבִּי יַעֲקֹב הֲוָה אֲמִינָא מְלֹא קֶשֶׁר גּוּדָל דְּלֹא לִקְרַב טְפֵי, וְכַמָּה דִמְרָחֵק מַעֲלֵי, צְרִיכָא, וּבִשְׁעַת עֲשִׂיָּה אִתְּמָר.

"צִיצִית" אַף עַל גַּב דִּכְתִיב (דברים כב, יב) "כְּסוּתְךָ" דִּידָךְ אִין דְּשֻׁתָּפוּת לֹא, כָּתַב רַחֲמָנָא עַל כַּנְפֵי בִגְדֵיהֶם, אֶלָּא "כְּסוּתְךָ" לָמָּה לִי, לְכִדְרַב יְהוּדָה, [דְּאָמַר רַב יְהוּדָה], טַלִּית שְׁאוּלָה כָּל שְׁלֹשִׁים יוֹם פְּטוּרָה מִן הַצִּיצִית.

רָבָא רָמֵי, כְּתִיב "הַכָּנָף" מִין כָּנָף, וּכְתִיב  "צֶמֶר וּפִשְׁתִּים וְגוֹ' גְּדִלִים תַּעֲשֶׂה לָךְ", הָא כֵּיצַד, צֶמֶר וּפִשְׁתִּים פּוֹטְרִין בֵּין בְּמִינָן בֵּין שֶׁלֹּא בְּמִינָן, שְׁאָר מִינִין בְּמִינָן פּוֹטְרִין שֶׁלֹּא בְּמִינָן אֵין פּוֹטְרִין.

אָמַר (רָבָא) [רְחָבָה] אָמַר רַבִּי יְהוּדָה, חוּטֵי צֶמֶר פּוֹטְרִין בְּשֶׁל פִּשְׁתָּן, וְשֶׁל פִּשְׁתָּן פּוֹטְרִין בְּשֶׁל צֶמֶר, חוּטֵי צֶמֶר (אוֹ) וּפִשְׁתָּן  פּוֹטְרִים בְּכָל מָקוֹם, וַאֲפִלּוּ בְּשִׁירָאִין, וּפְלִיגָא דְּרַב נַחְמָן, דְּאָמַר שִׁירָאִין פְּטוּרִין מִן הַצִּיצִית. אֵיתִיבֵיהּ רָבָא לְרַב נַחְמָן הַשִּׁירָאִים וְהַכָּלָךְ וְהַסָּרִיקִין, כֻּלָּן חַיָּבִין בְּצִיצִית מִדְּרַבָּנָן, אִי הָכִי אֵימָא סֵיפָא, וְכֻלָּן צֶמֶר וּפִשְׁתִּים פּוֹטְרִין בָּהֶן, [אִי אָמַרְתָּ בִּשְׁלָמָא דְּאוֹרַיְיתָא הַיְינוּ דְמִשְׁתְּרִי בְּהוּ כִּלְאַיִם, אֶלָּא אִי אָמַרְתָּ דְּרַבָּנָן הֵיכִי מִשְׁתְּרִי בְּהוּ כִּלְאַיִם], אֵימָא אוֹ צֶמֶר אוֹ פִּשְׁתָּן. הָכִי נַמִי מִסְתַּבְּרָא, דְּקָתָּנִי [סֵיפָא] הֵם עַצְמָן בְּמִינָן פּוֹטְרִין, שֶׁלֹּא בְּמִינָן אֵין פּוֹטְרִין, אִי אָמַרְתָּ בִּשְׁלָמָא מִדְּרַבָּנָן, הַיְינוּ דְּמִיפְטָר בְּמִינָן, אֶלָּא אִי אָמַרְתָּ דְּאוֹרַיְיתָא, צֶמֶר וּפִשְׁתִּים הוּא דְּפָּטַר, מִינֵי אַחְרִינָא לֹא פָּטַר, אִי מִשּׁוּם הָא לֹא אִירְיָא, כִּדְרָבָא דְרָבָא רָמֵי וְכוּ' (כְּדִלְעֵיל). וְרַב נַחְמָן, אָמַר כִּדְתָּנָא דְּבֵי רַבִּי יִשְׁמָעֵאל הוֹאִיל וְנֶאֶמְרוּ בְּגָדִים בַּתּוֹרָה סְתָם, וּפֵרֵט לְךָ הַכָּתוּב בְּאֶחָד מֵהֶם צֶמֶר וּפִשְׁתִּים, אַף כָּל צֶמֶר וּפִשְׁתִּים. אָמַר אַבַּיֵּי, וְהַאי תָּנָא דְּבֵי רַבִּי יִשְׁמָעֵאל מַפְקָא מֵאִידָךְ תָּנָא דְּבֵי רַבִּי יִשְׁמָעֵאל בֶּגֶד אֵין לִי אֶלָּא בֶּגֶד [צֶמֶר], מִנַּיִן לְרַבּוֹת צֶמֶר גְּמַלִּים וְצֶמֶר אַרְנָבִים וְנוֹצָה שֶׁל עִזִּים וְהַכָּלָךְ וְהַסִּירִיקִין וְהַשִּׁירָאִים, תַּלְמוּד לוֹמַר (ויקרא יג, מז) "אוֹ [בְּ]בֶגֶד".

"עַל כַּנְפֵי בִגְדֵיהֶם", יָכוֹל אַף בַּעֲלַת שָׁלֹשׁ, וּבַעֲלַת שֵׁשׁ, וּבַעֲלַת שֶׁבַע, וּבַעֲלַת שְׁמוֹנֶה, בְּמַשְׁמָע, תַּלְמוּד לוֹמַר (דברים כב, יב) "עַל אַרְבַּע כַּנְפוֹת", יָצְאוּ בַּעֲלַת שָׁלֹשׁ וּבַעֲלַת חָמֵשׁ וְכוּ'. מַשְׁמָע מוֹצִיא אֶת אֵלּוּ (וּמֵבִיא) [וּמִנַּיִן לְהוֹצִיא] כָּרִים וּכְסָתוֹת, תַּלְמוּד לוֹמַר  "אֲשֶׁר תְּכַסֶּה בָּהּ", פְּרָט לְכָרִים וּכְסָתוֹת, אוֹ "אֲשֶׁר תְּכַסֶּה בָּהּ" שׁוֹמֵעַ אֲנִי אַף כְּסוּת לַיְלָה בְּמַשְׁמָע, תַּלְמוּד לוֹמַר "וּרְאִיתֶם אֹתוֹ", בַּיּוֹם וְלֹא בַּלַּיְלָה, הָא אִם הָיְתָה מְיֻחֶדֶת בַּיּוֹם וּבַלַּיְלָה תְּהֵא חַיֶּבֶת בְּצִיצִית. מַשְׁמָע מוֹצִיא אֶת כְּסוּת לַיְלָה וּמוֹצִיא אֶת כְּסוּת סוּמָא, תַּלְמוּד לוֹמַר "וְהָיָה לָכֶם לְצִיצִת", מִכָּל מָקוֹם.

"וְנָתְנוּ עַל צִיצִת הַכָּנָף פְּתִיל תְּכֵלֶת", טָווּי וְשָׁזוּר, אֵין לִי אֶלָּא תְּכֵלֶת טָווּי וְשָׁזוּר, לָבָן מִנַּיִן, הֲרֵי אַתָּה דָּן, הוֹאִיל וְאָמְרָה תּוֹרָה תֵּן תְּכֵלֶת, וְתֵן לָבָן, מַה תְּכֵלֶת טָווּי וְשָׁזוּר, אַף לָבָן טָווּי וְשָׁזוּר. וְנָתְנוּ עַל מְקוֹם הָאֲרִיגָה וְלֹא עַל מְקוֹם הַפְּתִיל, וְאִם הִטִּיל כְּשֵׁרָה, וְרַבִּי נָתָן, פּוֹסֵל. עַל קֶרֶן, כְּשֵׁרָה, וְרַבִּי אָבִין פּוֹסֵל, שֶׁאָמְרָה תּוֹרָה עַל אַרְבַּע כַּנְפוֹת וְלֹא עַל שְׁמוֹנֶה. וְנָתְנוּ עַל צִיצִת הַכָּנָף לָמָּה נֶאֱמַר, לְפִי שֶׁהוּא אוֹמֵר וְעָשׂוּ לָהֶם צִיצִת, שׁוֹמֵעַ אֲנִי יֶאֶרְגֶנָּה עִמָּהּ, תַּלְמוּד לוֹמַר "וְנָתְנוּ", הָא כֵּיצַד תּוֹפְרָה עִמָּהּ. שֶׁאַרְבַּע צִיצִיּוֹת מְעַכְּבִים זוֹ אֶת זוֹ, שֶׁאַרְבַּעְתָּן מִצְוָה אַחַת הֵן. [רַבִּי יִשְׁמָעֵאל אוֹמֵר, אַרְבַּע מִצְווֹת הֵן]. רַבִּי אֶלְעָזָר בְּרַבִּי שִׁמְעוֹן אוֹמֵר, לָמָּה נִקְרָא שְׁמָהּ תְּכֵלֶת עַל שֵׁם שֶׁנִּתְכַּלּוּ הַמִּצְרִים בִּבְכוֹרֵיהֶם, שֶׁנֶּאֱמַר (שמות יב, כט) "וַיְהִי בַּחֲצִי הַלַּיְלָה" דָּבָר אַחֵר, עַל שֶׁכָּלוּ הַמִּצְרִים עַל הַיָּם. רַבִּי אוֹמֵר, לָמָּה נִקְרָא שְׁמָהּ צִיצִית עַל שֵׁם שֶׁהֵצִיץ הַמָּקוֹם עַל בָּתֵּי אֲבוֹתֵינוּ בְּמִצְרַיִם, שֶׁנֶּאֱמַר (שה"ש ב, ח-ט) "קוֹל דּוֹדִי הִנֵּה זֶה בָּא וְגוֹ' דּוֹמֶה דּוֹדִי לִצְבִי וְגוֹ' הִנֵּה זֶה עוֹמֵד וְגוֹ' מֵצִיץ מִן הַחֲרַכִּים". רַבִּי (חֲנַנְיָה) [חֲנִינָא] בֶּן אַנְטִיגְנוֹס אוֹמֵר, כָּל הַמְּקַיֵּם מִצְוַת צִיצִית יִזְכֶּה לִהְיוֹת (זכריה ח, כג) "בַּיָּמִים הָהֵמָּה אֲשֶׁר יַחֲזִיקוּ" וְגוֹ', וְכָל הַמְּבַטֵּל מִצְוַת צִיצִית, (מִצְוַת כָּנָף) עָלָיו מַהוּ אוֹמֵר,  "לֶאֱחֹז בְּכַנְפוֹת הָאָרֶץ וְיִנָּעֲרוּ רְשָׁעִים מִמֶּנָּה".

"וְהָיָה לָכֶם לְצִיצִת", אַרְבַּע צִיצִיּוֹת מְעַכְּבוֹת זוֹ אֶת זוֹ, דִּכְתִיב בְּהוּ הֲוָיָה.

תַּנְיָא (דברים כב, יב) "עַל אַרְבַּע כַּנְפוֹת כְּסוּתְךָ" אַרְבַּע וְלֹא שָׁלֹשׁ, אוֹ אֵינוֹ אֶלָּא אַרְבַּע וְלֹא חָמֵשׁ, כְּשֶׁהוּא אוֹמֵר  "אֲשֶׁר תְּכַסֶּה בָּהּ". הֲרֵי בַּעֲלַת חָמֵשׁ אָמוּר, הָא מַה אֲנִי מְקַיֵּם "אַרְבַּע", אַרְבַּע, וְלֹא שָׁלֹשׁ. וּמָה רָאִיתָ, מְרַבֶּה אֲנִי בַּעֲלַת חָמֵשׁ שֶׁיֵּשׁ בִּכְלַל חָמֵשׁ אַרְבַּע, וּמוֹצִיא אֲנִי בַּעֲלַת שָׁלֹשׁ שֶׁאֵין בִּכְלַל שָׁלֹשׁ אַרְבַּע. וְתַנְיָא אִידָךְ, אַרְבַּע וְלֹא שָׁלֹשׁ, אַרְבַּע וְלֹא חָמֵשׁ, [מַאי לָאו בְּהָא קָמִיפְלְגֵי דְמַר סָבַר יָתֵר כְּמָאן דְּאִיתֵיהּ דָּמִי, וּמַר סָבַר כְּמָאן דְּלֵיתֵיה דָּמִי, לֹא], דְּכֻלָּא עַלְמָא כְּמָאן דְּאִיתֵיהּ דָּמִי, וְשָׁאנִי הָכָא דְּרַבִּי רַחֲמָנָא "אֲשֶׁר תְּכַסֶּה", וְאִידָךְ הַאי אֲשֶׁר תְּכַסֶּה מַאי עָבִיד לֵיהּ, לְכִדְתַּנְיָא וּרְאִיתֶם אֹתוֹ פְּרָט לִכְסוּת לַיְלָה, אוֹ אֵינוֹ אֶלָּא פְּרָט לִכְסוּת סוּמָא, כְּשֶׁהוּא אוֹמֵר "אֲשֶׁר תְּכַסֶּה בָּהּ" הֲרֵי כְּסוּת סוּמָא אָמוּר, הָא מָה אֲנִי מְקַיֵּם וּרְאִיתֶם אֹתוֹ פְּרָט לִכְסוּת לַיְלָה. וּמָה רָאִיתָ, מְרַבֶּה אֲנִי כְּסוּת סוּמָא שֶׁיֶּשְׁנוֹ בִּרְאִיָּה אֵצֶל אֲחֵרִים, וּמוֹצִיא אֲנִי כְּסוּת לַיְלָה שֶׁאֵינָהּ בִּרְאִיָּה אֵצֶל אֲחֵרִים. וְאִידָךְ [נַפְקָא לֵיהּ] (שם) מֵ"אֲשֶׁר". וְאִידָךְ, "אֲשֶׁר" לֹא דָרִישׁ.

וְרַבָּנָן הַאי "וּרְאִיתֶם אוֹתוֹ" מַאי עַבְדֵי לֵיהּ, מִבָּעִי לֵיהּ לְכִדְתַּנְיָא, "וּרְאִיתֶם אֹתוֹ וּזְכַרְתֶּם", רְאֵה מִצְוָה זוֹ וּזְכֹר מִצְוָה אַחֶרֶת הַתְּלוּיָה בָּהּ, וְאֵיזוֹ זוֹ קְרִיאַת שְׁמַע, דִּתְנַן מֵאֵימָתַי קוֹרִין אֶת שְׁמַע בְּשַׁחֲרִית, מִשֶּׁיַּכִּיר בֵּין תְּכֵלֶת לְלָבָן. וְתַנְיָא אִידָךְ, "וּרְאִיתֶם אֹתוֹ וּזְכַרְתֶּם", רְאֵה מִצְוָה זוֹ וּזְכֹר מִצְוָה אַחֶרֶת הַסְּמוּכָה לָהּ, וְאֵיזוֹ זוֹ מִצְוַת כִּלְאַיִם, דִּכְתִיב (דברים כב, יא- יב) "לֹא תִּלְבַּשׁ שַׁעַטְנֵז וְגוֹ' גְּדִלִים תַּעֲשֶׂה לָּךְ". תַּנְיָא אִידָךְ, "וּרְאִיתֶם אֹתוֹ" וְגוֹ' כֵּיוָן שֶׁנִּתְחַיֵּב אָדָם בְּמִצְוָה זוֹ, נִתְחַיֵּב בַּמִּצְווֹת כֻּלָּן, וְרַבִּי שִׁמְעוֹן הִיא דְּאָמַר מִצְוַת [עֲשֵׂה] שֶׁהַזְּמַן גְּרָמָא הִיא. תַּנְיָא אִידָךְ, "וּרְאִיתֶם אֹתוֹ", שְׁקוּלָה מִצְוָה זוֹ כְּנֶגֶד כָּל הַמִּצְווֹת. תַּנְיָא אִידָךְ "וּרְאִיתֶם וּזְכַרְתֶּם וַעֲשִׂיתֶם", רְאִיָּה מֵבִיאָה לִידֵי זְכִירָה, וּזְכִירָה מֵבִיאָה לִידֵי מַעֲשֶׂה, וְרַבִּי שִׁמְעוֹן בֶּן יוֹחַאי אוֹמֵר, כָּל הַזָּהִיר בְּמִצְוַת צִיצִית זוֹכֶה לְהַקְבִּיל פְּנֵי שְׁכִינָה, כְּתִיב הָכָא וּרְאִיתֶם, וּכְתִיב הָתָם  "אֶת ה' אֱלֹהֶיךָ תִּירָא אֹתוֹ תַּעֲבֹד".

הַתְּכֵלֶת אֵינָהּ מְעַכֶּבֶת אֶת הַלָּבָן, וְהַלָּבָן אֵינוֹ מְעַכֵּב אֶת הַתְּכֵלֶת, לֵימָא מַתְנִיתִין דְּלֹא כְּרַבִּי, דְּתַנְיָא וּרְאִיתֶם אֹתוֹ, מְלַמֵּד שֶׁמְּעַכְּבִין זֶה אֶת זֶה, דִּבְרֵי רַבִּי, וַחֲכָמִים אוֹמְרִים, אֵין מְעַכְּבִין. מַאי טַעְמָא דְּרַבִּי, דִּכְתִיב "הַכָּנָף" מִין כָּנָף, וּכְתִיב "פְּתִיל תְּכֵלֶת", וַאֲמַר רַחֲמָנָא וּרְאִיתֶם אֹתוֹ, עַד דְּאִיכָּא תַּרְוַויְהוּ בְּחָד. וְרַבָּנָן, וּרְאִיתֶם אֹתוֹ, הַאי לְחוֹדֵיהּ וְהַאי לְחוֹדֵיהּ. לֵימָא דְּלֹא כְּרַבִּי, אָמַר רַב יְהוּדָה אָמַר רַב אֲפִלּוּ תֵּימָא רַבִּי, לֹא צְרִיכָא אֶלָּא לְהַקְדִּים. דְּתַנְיָא מִצְוָה לְהַקְדִּים לָבָן לִתְכֵלֶת, וְאִם הִקְדִּים תְּכֵלֶת לְלָבָן, יָצָא. הָתֵינַח לָבָן דְּאֵינוֹ מְעַכֵּב אֶת הַתְּכֵלֶת, תְּכֵלֶת דְּאֵינוֹ מְעַכֵּב אֶת הַלָּבָן מַאי הִיא, אָמַר רָבָא, לֹא נִצְרְכָא אֶלָּא לְגַרְדּוֹמִין, דְּאִי אִגַּרְדּוֹם תְּכֵלֶת וְקָם אַלָּבָן, וְאִי אִגַּרְדּוֹם לָבָן וְקָם אַתְּכֵלֶת, לֵית לָן בָּהּ. דְּאָמְרִי בְּנֵי רַבִּי חִיָּיא גַּרְדּוֹמֵי תְּכֵלֶת כְּשֵׁרִים, וְכַמָּה שִׁעוּר גַּרְדּוֹמִין כְּדֵי לְעָנְבָן,  אִבַּעְיָא לְהוּ, כְּדֵי לְעָנְבָן כֻּלָּן בַּהֲדֵי הֲדָדֵי, אוֹ דִּלְמָא כָּל חָד וְחָד לְחוֹדֵיהּ, תֵּיקוּ.

אַתָּה אוֹמֵר פְּרָט לִכְסוּת לַיְלָה, אוֹ אֵינוֹ אֶלָּא פְּרָט לִכְסוּת סוּמָא, הֲרֵי חוֹזֵר וְאוֹמֵר (להלן פסוק מ) לְמַעַן תִּזְכְּרוּ, הֲרֵי נָתַן רְאִיָּה לְמִי שֶׁהוּא רוֹאֶה. וּרְאִיתֶם אֹתוֹ אוֹתוֹ וְלֹא אוֹתָם, שֶׁאִם עֲשִׂיתֶם כֵּן כְּאִלּוּ אַתָּה רוֹאֶה כִּסֵּא הַכָּבוֹד שֶׁהוּא דּוֹמֶה לִתְכֵלֶת.

רַבִּי [מֵאִיר] אוֹמֵר, 'וּרְאִיתֶם אֹתָם' לֹא נֶאֱמַר, אֶלָּא "וּרְאִיתֶם אֹתוֹ", מַגִּיד הַכָּתוּב שֶׁכָּל הַמְּקַיֵּם מִצְוַת צִיצִית מַעֲלֶה עָלָיו הַכָּתוּב כְּאִלּוּ הִקְבִּיל פְּנֵי הַשְּׁכִינָה, שֶׁהַתְּכֵלֶת דּוֹמֶה לְיָם, וְיָם דּוֹמֶה לְרָקִיעַ, וְרָקִיעַ דּוֹמֶה לְכִסֵּא הַכָּבוֹד. כָּעִנְיָן שֶׁנֶּאֱמַר (יחזקאל א, כו) "וּמִמַּעַל לָרָקִיעַ אֲשֶׁר עַל רֹאשָׁם כְּמַרְאֵה אֶבֶן סַפִּיר". וּרְאִיתֶם אֹתוֹ וּזְכַרְתֶּם וְגוֹ', זוֹ פָּרָשַׁת שְׁמַע, אַתָּה אוֹמֵר זוֹ פָּרָשַׁת שְׁמַע, אוֹ אֵינוֹ אֶלָּא פָּרָשַׁת וְהָיָה אִם שָׁמֹעַ,  אָמַרְתָּ צֵא וּרְאֵה אֵיזוֹ הִיא פָּרָשָׁה שֶׁיֵּשׁ בָּהּ קִבּוּל עֹל מַלְכוּת שָׁמַיִם וּמִעֵט בָּהּ אֶת אֱלִילִים אֵין אַתָּה מוֹצֵא אֶלָּא פָּרָשַׁת שְׁמַע. וְתִקְדֹּם פָּרָשַׁת וְהָיָה אִם שָׁמֹעַ לְפָרָשַׁת שְׁמַע, אָמַרְתָּ תִּקְדֹּם פָּרָשָׁה שֶׁיֵּשׁ בָּהּ קִבּוּל עֹל מַלְכוּת שָׁמַיִם וּמִעֵט בָּהּ אֱלִילִים, לְפָרָשָׁה וְהָיָה [שֶׁאֵינָהּ אֶלָּא לְלַמֵּד]. וְתִקְדֹּם פָּרָשַׁת צִיצִית לִוְהָיָה, אָמַרְתָּ תִּקְדֹּם פָּרָשָׁה שֶׁהִיא נוֹהֶגֶת בַּיּוֹם וּבַלַּיְלָה, לְפָרָשַׁת צִיצִית שֶׁאֵינָהּ נוֹהֶגֶת אֶלָּא בַּיּוֹם. אוֹ יְהֵא קוֹרֵא שָׁלֹשׁ בָּעֶרֶב כְּדֶרֶךְ שֶׁקּוֹרֵא שָׁלֹשׁ בַּשַּׁחַר, תַּלְמוּד לוֹמַר "וּרְאִיתֶם אֹתוֹ" בַּיּוֹם וְלֹא בַּלַּיְלָה. רַבִּי שִׁמְעוֹן אוֹמֵר, תִּקְדֹּם פָּרָשַׁת שְׁמַע שֶׁהִיא לִלְמֹד וּלְלַמֵּד, לְפָרָשַׁת וְהָיָה אִם שָׁמֹעַ, שֶׁאֵינָהּ אֶלָּא לְלַמֵּד, וְתִקְדֹּם פָּרָשַׁת וְהָיָה אִם שָׁמֹעַ לְפָרָשַׁת צִיצִית שֶׁאֵינָהּ אֶלָּא לַעֲשׂוֹת, שֶׁעַל כָּךְ נִתְּנָה תּוֹרָה לִלְמֹד וּלְלַמֵּד לִשְׁמֹר לַעֲשׂוֹת.

"וּרְאִיתֶם וַעֲשִׂיתֶם", מַגִּיד הַכָּתוּב שֶׁכָּל הַמְּקַיֵּם מִצְוַת צִיצִית, מַעֲלֶה עָלָיו הַכָּתוּב כְּאִלּוּ קִיֵּם כָּל הַמִּצְווֹת כֻּלָּן. וַהֲלֹא דְּבָרִים קַל וָחֹמֶר וּמָה אִם הַמְּקַיֵּם מִצְוַת צִיצִית, מַעֲלֶה עָלָיו הַכָּתוּב כְּאִלּוּ קִיֵּם כָּל הַמִּצְווֹת, קַל וָחֹמֶר לְכָל הַמִּצְווֹת שֶׁבַּתּוֹרָה.

"וְלֹא תָתוּרוּ אַחֲרֵי לְבַבְכֶם", זוֹ אֶפִּיקוֹרְסוּת, כָּעִנְיָן שֶׁנֶּאֱמַר (תהלים יד, א) "אָמַר נָבָל בְּלִבּוֹ",  "וּמוֹצֵא אֲנִי מַר מִמָּוֶת" וְגוֹ', וְאוֹמֵר (תהלים סג, יב) "וְהַמֶּלֶךְ יִשְׂמַח בֵּאלֹהִים". וְאַחֲרַי עֵינֵיכֶם, זוֹ זְנוּת, כָּעִנְיָן שֶׁנֶּאֱמַר  "וַיֹּאמֶר שִׁמְשׁוֹן אוֹתָהּ קַח לִי כִּי הִיא יָשְׁרָה בְעֵינָי".  אֲשֶׁר אַתֶּם זֹנִים אַחֲרֵיהֶם, זוֹ עֲבוֹדַת אֱלִילִים, כָּעִנְיָן שֶׁנֶּאֱמַר (שם ח, לג) "וַיִּזְנוּ אַחֲרֵי הַבְּעָלִים". רַבִּי נָתָן אוֹמֵר, שֶׁלֹּא יְהֵא אָדָם שׁוֹתֶה בְּכוֹסוֹ וּמִשְׁתַּמֵּשׁ בְּכוֹס חֲבֵרוֹ.

"וְלֹא תָתוּרוּ אַחֲרֵי לְבַבְכֶם", מִכָּאן אָמַר רַבִּי נָתָן, אַל יִשְׁתֶּה אָדָם בְּכוֹס זֶה וְיִתֵּן עֵינוֹ בְּכוֹס אַחֵר. אָמַר רָבָא, לֹא נִצְרְכָה אֶלָּא אֲפִלּוּ שְׁתֵּי נָשָׁיו.

דָּבָר אַחֵר "וְלֹא תָתוּרוּ אַחֲרֵי לְבַבְכֶם וְאַחֲרֵי עֵינֵיכֶם", מַגִּיד שֶׁהָעֵינַיִם הוֹלְכִים אַחַר הַלֵּב, אוֹ הַלֵּב אַחַר הָעֵינַיִם, אָמַרְתָּ וְכִי [לֹא] יֵשׁ סוּמָא שֶׁעוֹשֶׂה כָּל תוֹעֵבוֹת שֶׁבָּעוֹלָם, הָא מַה תַּלְמוּד לוֹמַר "וְלֹא תָתוּרוּ אַחֲרֵי לְבַבְכֶם", מַגִּיד שֶׁהָעֵינַיִם הוֹלְכִים אַחַר הַלֵּב, רַבִּי יִשְׁמָעֵאל אוֹמֵר, וְלֹא תָתוּרוּ אַחֲרֵי לְבַבְכֶם וְאַחֲרֵי עֵינֵיכֶם, לָמָּה נֶאֱמַר, לְפִי שֶׁהוּא אוֹמֵר (קהלת יט, ט) "שְׂמַח בָּחוּר בְּיַלְדוּתֶךָ וְגוֹ' וְהַלֵּךְ בְּדַרְכֵי לִבֶּךָ", בְּדֶרֶךְ יְשָׁרָה, אוֹ בְּכָל דֶּרֶךְ שֶׁתִּרְצֶה, תַּלְמוּד לוֹמַר "וְלֹא תָתוּרוּ אַחֲרֵי לְבַבְכֶם".

אָמַר רַבִּי יִצְחָק, לִבָּא וְעֵינָא תְּרֵין סַרְסוּרִין דְּחֲטָאִין, וְלֹא תָתוּרוּ וְגוֹ',  "תְּנָה בְּנִי לִבְּךָ לִי וְעֵינֶיךָ דְּרָכַי תִּצֹּרְנָה", אָמַר הַקָּדוֹשׁ בָּרוּךְ הוּא הֵן יְהַבְתָּ לִי לִבָּךְ וְעֵיְנָךְ אֲנָא יְדַעְנָא דְּאַתְּ לִי.

"וְלֹא תָתוּרוּ" וְגוֹ', הַלֵּב וְהָעֵינַיִם הֵם סַרְסוּרִין לַגּוּף, שֶׁהֵם מַזְנִין לַגּוּף. מָשָׁל לְאֶחָד שֶׁהָיָה מֻשְׁלָךְ לְתוֹךְ הַמַּיִם, הוֹשִׁיט לוֹ הַקַּבַּרְנִיט אֶת הַחֶבֶל, אָמַר לוֹ תְּפֹס אֶת הַחֶבֶל הַזֶּה בְּיָדֶיךָ וְאַל תְּנִיחֵהוּ, אִם תְּנִיחֵהוּ אֵין לְךָ חַיִּים. אַף כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל כָּל זְמַן שֶׁאַתֶּם מְדֻבָּקִין בְּמִצְווֹת אַתֶּם חַיִּים, שֶׁנֶּאֱמַר (דברים ד, ד) "וְאַתֶּם הַדְּבֵקִים בַּה' אֱלֹהֵיכֶם חַיִּים". וְכֵן הוּא אוֹמֵר (משלי ד, יג) "הַחֲזֵק בַּמּוּסָר אַל תֶּרֶף נִצְּרֶהָ כִּי הִיא חַיֶּיךָ".

"וְלֹא תָתוּרוּ", אַל יְהִי לִבְּךָ אֱלִילְךָ, וְכֵן הוּא אוֹמֵר (לעיל יד, ו) "מִן הַתָּרִים אֶת הָאָרֶץ". לְהַגִּיד לְךָ כַּמָּה אַזְהָרוֹת הַנּוֹאֵף עוֹבֵר, מִשּׁוּם אַרְבָּעָה עָשָׂר לָאוִין, מִשּׁוּם XאY  "לֹא תִשָּׂא, XבY (שם, יד) לֹא תַחְמֹד, XגY  לֹא תִתְאַוֶּה,  XדY (שמות כ, יג) לֹא תִגְנֹב, XהY (ויקרא ט, יג) לֹא תִגְזֹל, XוY  לֹא תִקֹּם, XזY וְלֹא תִטֹּר", XחY (דברים כב, ט) "לֹא תִזְרַע כַּרְמְךָ כִּלְאָיִם, XטY (שם, י) "לֹא תַּחֲרֹשׁ", XיY (שם כה, ד) "לֹא תַּחְסֹם", XיאY לֹא תָתוּרוּ, XיבY  "לֹא תִקְרַב", XיגY (שם יח, ז-יז) "לֹא תְגַלֶּה", XידY  "לֹא תִנְאָף".

{pפסוק מp}  "לְמַעַן תִּזְכְּרוּ וַעֲשִׂיתֶם", לַעֲשׂוֹת זִכָּרוֹן כְּמַעֲשֶׂה. וִהְיִיתֶם קְדֹשִׁים לֵאלֹהֵיכֶם, זוֹ קְדֻשַּׁת כָּל הַמִּצְווֹת, אוֹ אֵינוֹ אֶלָּא קְדֻשַּׁת צִיצִית, [אָמַרְתָּ] בַּמֶּה הָעִנְיָן מְדַבֵּר בִּקְדֻשַּׁת כָּל הַמִּצְווֹת. רַבִּי אוֹמֵר זוּ קְדֻשַּׁת צִיצִית, אוֹ אֵינוֹ אֶלָּא בִּקְדֻשַּׁת כָּל הַמִּצְווֹת, כְּשֶׁהוּא אוֹמֵר (ויקרא יט, ב) "קְדֹשִׁים תִּהְיוּ", הֲרֵי קְדֻשַּׁת כָּל הַמִּצְווֹת אָמוּר, הָא מַה תַּלְמוּד לוֹמַר "וִהְיִיתֶם קְדֹשִׁים לֵאלֹהֵיכֶם", זוֹ קְדֻשַּׁת צִיצִית, מַגִּיד שֶׁהַצִּיצִית מוֹסֶפֶת קְדֻשָּׁה לְיִשְׂרָאֵל.

{pפסוק מאp}  "אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרַיִם", וְכִי מָה עִנְיָן יְצִיאַת מִצְרַיִם לְכָאן, אֶלָּא שֶׁלֹּא יֹאמַר הֲרֵינִי נוֹתֵן צִּבְעוֹנִין וְקָלָא אִילָן וְהֵן דּוֹמִין לִתְכֵלֶת, וּמִי מוֹדִיעַ עָלַי בְּגָלוּי, אֲנִי ה' אֱלֹהֵיכֶם דְּעוּ מֶה עָשִׂיתִי לָהֶם לְמִצְרַיִם, שֶׁהָיוּ מַעֲשֵׂיהֶן בַּסֵּתֶר וּפִרְסַמְתִּים בַּגָּלוּי, וַהֲלֹא דְּבָרִים קַל וָחֹמֶר, אִם מִדַּת פֻּרְעָנוּת מְמֻעֶטֶּת הָעוֹשֶׂה בַּסֵּתֶר הַמָּקוֹם מְפַרְסְמוֹ בַּגָּלוּי, קַל וָחֹמֶר מִדַּת טוֹבָה מְרֻבָּה. דָּבָר אַחֵר לָמָּה מַזְכִּירִים יְצִיאַת מִצְרַיִם עַל כָּל מִצְוָה וּמִצְוָה, מָשָׁל לְמָה הַדָּבָר דּוֹמֶה לְמֶלֶךְ שֶׁנִּשְׁבָּה בֶּן אוֹהֲבוֹ וּכְשֶׁפְּדָאוֹ לֹא פְּדָאוֹ לְשֵׁם בֶּן חוֹרִין אֶלָּא לְשֵׁם עֶבֶד, שֶׁכְּשֶׁיִּגְזֹר וְלֹא יְהֵא מְקַבֵּל עָלָיו יֹאמַר לוֹ עַבְדִּי אַתָּה, כֵּיוָן שֶׁנִּכְנַס לַמְּדִינָה אָמַר לוֹ נְעֹל לִי סַנְדָּלִי, וְטֹל לְפָנַי כֵּלִים וְהוֹלֵךְ לְבֵית הַמֶּרְחָץ, הִתְחִיל הַבֵּן הַהוּא מְנַתֵּק, הוֹצִיא עָלָיו שְׁטָר לוֹמַר עַבְדִּי אַתָּה, כָּךְ כְּשֶׁפָּדָה הַקָּדוֹשׁ בָּרוּךְ הוּא אֶת זֶרַע אַבְרָהָם לֹא פְּדָאָן לְשֵׁם בְּנֵי חוֹרִין אֶלָּא לְשֵׁם עֲבָדִים, כְּשֶׁיִּגְזֹר וְלֹא יְהוּ מְקַבְּלִין עֲלֵיהֶן אוֹמֵר לָהֶם עֲבָדַי אַתֶּם, כֵּיוָן שֶׁיָּצְאוּ לַמִּדְבָּר הִתְחִיל לוֹמַר עֲלֵיהֶם מִקְּצָת מִצְווֹת קַלּוֹת וּמִקְּצָת מִצְווֹת חֲמוּרוֹת, כְּגוֹן שַׁבָּת, וַעֲרָיוֹת, וְצִיצִית, וּתְּפִלִּין, הִתְחִילוּ יִשְׂרָאֵל לִהְיוֹת מְנַתְּקִין, אָמַר לָהֶם עֲבָדַי אַתֶּם, עַל מְנַת כֵּן פָּדִיתִי אֶתְכֶם שֶׁאֶהֱיֶה גּוֹזֵר וְאַתֶּם מְקַיְּמִים.

"אֲנִי ה' אֱלֹהֵיכֶם" עוֹד לָמָּה נֶאֱמַר, וַהֲלֹא כְּבָר נֶאֱמַר "אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרַיִם", וּמַה תַּלְמוּד לוֹמַר "אֲנִי ה' אֱלֹהֵיכֶם" עוֹד, שֶׁלֹּא יְהוּ יִשְׂרָאֵל אוֹמְרִים מִפְּנֵי מָה אָמַר הַקָּדוֹשׁ בָּרוּךְ הוּא לֹא שֶׁנַּעֲשֶׂה וְנִטֹּל שָׂכָר, לֹא עוֹשִׂין וְלֹא נִטֹּל שָׂכָר, כָּעִנְיָן שֶׁהָיוּ יִשְׂרָאֵל שׁוֹאֲלִין אֶת יְחֶזְקֵאל, שֶׁנֶּאֱמַר (יחזקאל יד, א) "וַיָּבֹאוּ אֵלַי אֲנָשִׁים מִזִּקְנֵי יִשְׂרָאֵל וַיֵּשְׁבוּ לְפָנַי", אָמְרוּ לוֹ, יְחֶזְקֵאל, עֶבֶד שֶׁמְּכָרוֹ רַבּוֹ לֹא יָצָא מֵרְשׁוּתוֹ, אָמַר לָהֶן הֵן, אָמְרוּ לוֹ הוֹאִיל שֶׁמְּכָרָנוּ הַמָּקוֹם לְאֻמּוֹת הָעוֹלָם יָצָאנוּ מֵרְשׁוּתוֹ, אָמַר לָהֶם הֲרֵי עֶבֶד שֶׁמְּכָרוֹ רַבּוֹ עַל מְנַת לַחֲזֹר שֶׁמָּא יָצָא מֵרְשׁוּתוֹ,  "וְהָעֹלָה עַל רוּחֲכֶם (אֲנִי יְדַעְתִּיהָ) [הָיוֹ לֹא תִהְיֶה וְגוֹ'] חַי אֲנִי נְאֻם ה' אֱלֹהִים אִם לֹא בְּיָד חֲזָקָה וְגוֹ'", "בְּיָד חֲזָקָה" זֶהוּ הַדֶּבֶר. שֶׁנֶּאֱמַר (שמות ט, ג) "הִנֵּה יַד ה' הוֹיָה", "וּבִזְרוֹעַ נְטוּיָה" זוֹ הַחֶרֶב, שֶׁנֶּאֱמַר (דבהי"א כא, טז) "וְחַרְבּוֹ שְׁלוּפָה בְּיָדוֹ", "וּבְחֵמָה שְׁפוּכָה", זֶה רָעָב. אַחַר שֶׁאֲנִי מֵבִיא עֲלֵיכֶם שָׁלֹשׁ פֻּרְעָנֻיּוֹת זוֹ אַחַר זוֹ, אַחַר כָּךְ אֶמְלֹךְ עֲלֵיכֶם עַל כָּרְחֲכֶם.

לָמָּה לִי דְּכָתַב רַחֲמָנָא יְצִיאַת מִצְרַיִם בְּצִיצִית וּבַמִּשְׁקָלוֹת וּבְרִבִּית וְכוּ' (כָּתוּב בְּרֶמֶז תרי"ז).

תָּנוּ רַבָּנָן, חֲבִיבִין יִשְׂרָאֵל שֶׁחִבְּבָן הַקָּדוֹשׁ בָּרוּךְ הוּא בְּמִצְוַת, תְּפִלִּין בְּרָאשֵׁיהֶן, וּתְפִלִּין בִּזְרוֹעוֹתֵיהֶן, וְצִיצִית בְּבִגְדֵיהֶן, וּמְזוּזָה בְּפִתְחֵיהֶן, וַעֲלֵיהֶן אָמַר דָּוִד (תהלים קיט, קסד) "שֶׁבַע בַּיּוֹם הִלַּלְתִּיךָ" וְגוֹ'. וּבְשָׁעָה שֶׁנִּכְנַס דָּוִד לְבֵית הַמֶּרְחָץ וְרָאָה שֶׁעָמַד עָרֹם, אָמַר אוֹי לִי שֶׁאֲנִי עָרֹם בְּלֹא מִצְווֹת, וְכֵיוָן שֶׁנִּזְכַּר בְּמִילָה שֶׁבִּבְשָׂרוֹ נִתְיַשְּׁבָה דַּעְתּוֹ, לְאַחַר שֶׁיָּצָא, אָמַר עָלֶיהָ שִׁירָה,  "לַמְנַצֵּחַ עַל הַשְּׁמִינִית מִזְמוֹר לְדָוִד", עַל מִילָה שֶׁנִּתְנָה בַּשְׁמִינִית. רַבִּי אֱלִיעֶזֶר בֶּן יַעֲקֹב אוֹמֵר, כָּל שֶׁיֵּשׁ לוֹ תְּפִלִּין בְּרֹאשׁוֹ, וּתְפִלִּין בִּזְרוֹעוֹ, וּמְזוּזָה בְּפִתְחוֹ, וְצִיצִית בְּבִגְדּוֹ, הַכֹּל בְּחִזּוּק שֶׁלֹּא יֶחֱטָא, שֶׁנֶּאֱמַר (קהלת ד, יב) "וְהַחוּט הַמְשֻׁלָּשׁ לֹא בִמְהֵרָה יִנָּתֵק". וְאוֹמֵר  "חֹנֶה מַלְאַךְ ה' סָבִיב לִירֵאָיו וַיְחַלְּצֵם". תַּנְיָא הָיָה רַבִּי מֵאִיר אוֹמֵר, מַה נִּשְׁתַּנָּה תְּכֵלֶת מִכָּל מִינֵי צִבְעוֹנִים, מִפְּנֵי שֶׁהַתְּכֵלֶת דּוֹמֶה לְיָם, וְיָם דּוֹמֶה לְרָקִיעַ, וְרָקִיעַ דּוֹמֶה לְכִסֵּא הַכָּבוֹד,  שֶׁנֶּאֱמַר (שמות כד, י) "וְתַחַת רַגְלָיו כְּמַעֲשֶׂה לִבְנַת הַסַּפִּיר וּכְעֶצֶם הַשָּׁמַיִם לָטֹהַר" וּכְתִיב הָתָם (יחזקאל א, כו) "כְּמַרְאֵה אֶבֶן סַפִּיר דְּמוּת כִּסֵּא", הָיָה רַבִּי מֵאִיר אוֹמֵר, גָּדוֹל עוֹנְשׁוֹ שֶׁל לָבָן מֵעָנְשׁוֹ שֶׁל תְּכֵלֶת, מָשָׁל לְמֶלֶךְ בָּשָׂר וָדָם שֶׁאָמַר לִשְׁנֵי עֲבָדָיו לְאֶחָד אָמַר הָבֵא לִי חוֹתָם שֶׁל טִיט, וּלְאֶחָד אָמַר הָבֵא לִי חוֹתָם שֶׁל זָהָב, וּפָשְׁעוּ שְׁנֵיהֶם וְלֹא הֵבִיאוּ אֵיזֶה עָנְשׁוֹ מְרֻבֶּה, זֶה שֶׁאָמַר לוֹ הָבֵא לִי חוֹתָם שֶׁל טִיט וְלֹא הֵבִיא.

תָּנוּ רַבָּנָן, חִלָּזוֹן זוֹ גּוּפוֹ דּוֹמֶה לְיָם, וּבְרִיָּתוֹ דּוֹמֶה לְדָג וְעוֹלֶה אַחַת לְשִׁבְעִים שָׁנָה, וּבְדָמוֹ צוֹבְעִין תְּכֵלֶת לְפִיכָךְ דָּמָיו יְקָרִים, תַּנְיָא אָמַר רַבִּי נָתָן, אֵין לְךָ כָּל מִצְוָה קַלָּה שֶׁבַּתּוֹרָה שֶׁאֵין מַתַּן שְׂכָרָהּ בָּעוֹלָם הַזֶּה, וְלָעוֹלָם הַבָּא אֵינִי יוֹדֵעַ כַּמָּה, צֵא וּלְמַד מִמִּצְוַת צִיצִית, מַעֲשֶׂה בְּאָדָם אֶחָד שֶׁהָיָה זָהִיר בְּמִצְוַת צִיצִית וְשָׁמַע שֶׁיֵּשׁ זוֹנָה אַחַת בִּכְרַכֵּי הַיָּם שֶׁנּוֹטֶלֶת אַרְבַּע מֵאוֹת זְהוּבִים בִּשְׂכָרָהּ, שִׁגֵּר לָהּ אַרְבַּע מֵאוֹת זְהוּבִים וְקָבְעָה לוֹ זְמַן, כְּשֶׁהִגִּיעַ זְמַנּוֹ בָּא וְיָשַׁב לוֹ בְּפֶתַח בֵּיתָהּ, נִכְנְסָה שִׁפְחָתָהּ וְאָמְרָה לָהּ אוֹתוֹ אָדָם שֶׁשִּׁגֵּר לָךְ אַרְבַּע מֵאוֹת זְהוּבִים בָּא וְיָשַׁב עַל הַפֶּתַח, אָמְרָה יִכָּנֵס, נִכְנַס, הִצִּיעָה לוֹ שֶׁבַע מִטּוֹת שֵׁשׁ שֶׁל כֶּסֶף וְאַחַת שֶׁל זָהָב, וּבֵין כָּל אַחַת וְאַחַת סֻלָּם שֶׁל כֶּסֶף (וְעָלָיו נֵר) [וְעֶלְיוֹנָה] שֶׁל זָהָב, וְעָלְתָה וְיָשְׁבָה עַל גַּבֵּי עֶלְיוֹנָה עֲרֻמָּה, וְאַף הוּא עָלָה וְיָשַׁב עָרֹם כְּנֶגְדָּהּ, בָּאוּ אַרְבַּע צִיצִיּוֹתָיו וְטָפְחוּ לוֹ עַל פָּנָיו, נִשְׁמַט וְיָשַׁב לוֹ עַל גַּבֵּי קַרְקַע. אָמְרָה לוֹ גַּפָּהּ שֶׁל רוֹמִי שֶׁאֵינִי מַנִּיחֲךָ עַד שֶׁתֹּאמַר לִי מַה מּוּם רָאִיתָ בִּי, אָמַר לָהּ הָעֲבוֹדָה שֶׁלֹּא רָאִיתִי אִשָּׁה יָפָה כְּמוֹתֵךְ, אֶלָּא מִצְוָה אַחַת צִוָּה לָנוּ ה' אֱלֹהֵינוּ וְצִיצִית שְׁמָהּ, וּכְתִיב בָּהּ "אֲנִי ה' אֱלֹהֵיכֶם" שְׁנֵי פְּעָמִים, אֲנִי הוּא שֶׁעָתִיד לִפָּרַע, וַאֲנִי הוּא שֶׁעָתִיד לְשַׁלֵּם שָׂכָר, וְעַכְשָׁיו נִדְמוּ עָלַי כְּאַרְבָּעָה עֵדִים. אָמְרָה לוֹ הָעֲבוֹדָה אֵינִי מְנִיחֲךָ עַד שֶׁתֹּאמַר לִי מַה שִּׁמְךָ וּמַה שֵּׁם עִירְךָ וּמַה שֵּׁם רַבְּךָ וּמַה שֵּׁם מִדְרָשְׁךָ שֶׁאַתָּה לוֹמֵד בּוֹ תּוֹרָה, כָּתַב וְנָתַן בְּיָדָהּ, עָמְדָה וְחִלְּקָה כָּל נְכָסֶיהָ שְׁלִישׁ לַמַּלְכוּת, וּשְׁלִישׁ לַעֲנִיִּים, וּשְׁלִישׁ נָטְלָה בְּיָדָהּ, חוּץ מֵאוֹתָן מַצָּעוֹת, וּבָאתָה לְבֵית מִדְרָשׁוֹ שֶׁל רַבִּי מֵאִיר, אָמְרָה לוֹ רַבִּי צַוֵּה עָלַי וְיַעֲשׂוּנִי גִּיֹּרֶת. אָמַר לָהּ בִּתִּי, שֶׁמָּא עֵינַיִךְ נָתַתְּ בְּאֶחָד מִן הַתַּלְמִידִים, הוֹצִיאָה כְּתָב מִיָּדָהּ וְנָתְנָה לוֹ, אָמַר לָהּ לֵךְ זְכִי בְּמִקָּחֵךְ, שֶׁאוֹתָן מַצָּעוֹת שֶׁהִצִּיעָה לוֹ בְּאִסּוּר הִצִּיעָה לוֹ בְּהֶתֵּר, זוֹ מַתַּן שְׂכָרָהּ בָּעוֹלָם הַזֶּה, וְלָעוֹלָם הַבָּא אֵינִי יוֹדֵעַ כַּמָּה.


@ פָּרָשַׁת קֹרַח

~ פרק טז

{pפסוק א-בp}  זֶהוּ שֶׁאָמַר הַכָּתוּב  "אָח נִפְשָׁע מִקִּרְיַת עֹז וּמִדְיָנִים כִּבְרִיחַ אַרְמוֹן", "אָח נִפְשָׁע" זֶה קֹרַח,  שֶׁעָמַד כְּנֶגֶד מֹשֶׁה וּמָרַד וְיָרַד מִכָּבוֹד שֶׁהָיָה בְּיָדוֹ, וְאֵין נִפְשָׁע אֶלָּא מְרִידָה, שֶׁנֶּאֱמַר (מלכים ב ג, ז) "מֶלֶךְ מוֹאָב פָּשַׁע בִּי" וְאוֹמֵר (שם ח, כב) "אָז תִּפְשַׁע לִבְנָה" שֶׁפָּשַׁע בַּתּוֹרָה שֶׁהוּא קִרְיַת עַמּוֹ שֶׁל הַקָּדוֹשׁ בָּרוּךְ הוּא שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן". "וּמִדְיָנִים כִּבְרִיחַ אַרְמוֹן" עָשָׂה דִּנָם עִם מֹשֶׁה וְהֶעֱלָה הָאָרֶץ בְּרִיחֶיהָ בַּעֲדוֹ.

"וַיִּקַח", אֵין וַיִּקַח אֶלָּא לְשוֹן מְשִׁיכַת דְּבָרִים רַכִּים, שֶׁמָּשַׁךְ כָּל גְּדוֹלֵי יִשְׂרָאֵל וְהַסַּנְהֶדְרָאוֹת אַחֲרָיו.  "וַיִּקַח מֹשֶׁה וְאַהֲרֹן אֵת הָאֲנָשִׁים הָאֵלֶּה", וְכֵן כְּתִיב (ויקרא ח, ב) "קַח אֶת אַהֲרֹן וְאֶת בָּנָיו", הֲוֵי וַיִּקַח קֹרַח שֶׁבִּדְבָרִים רַכִּים מָשַׁךְ לִבָּם.

דָּבָר אַחֵר, אֵין "וַיִּקַּח" אֶלָא לְשׁוֹן פְּלִיגָה, שֶׁלִּבּוֹ לְקָחוֹ, שֶׁנֶּאֱמַר  "מַה יִּקָּחֲךָ לִבֶּךָ וּמַה יִּרְזְמוּן עֵינֶיךָ".

וְעַל מָה נֶחֱלַק עַל יְדֵי אֱלִיצָפָן בֶּן אֲחִי אָבִיו שֶׁנַּעֲשָׂה עַל מִשְׁפַּחְתּוֹ נָשִׂיא, שֶׁנֶּאֱמַר (לעיל ג, ל) "וּנְשִׂיא בֵית אָב לְמִשְׁפְּחֹת הַקְּהָתִי אֱלִיצָפָן בֶּן עוּזִיאֵל", אָמַר קֹרַח, אַרְבָּעָה אָחִים הָיוּ אֲחֵי אַבָּא, שֶׁנֶּאֱמַר (שמות ו, יח) "וּבְנֵי קְהָת עַמְרָם וְיִצְהָר וְחֶבְרוֹן וְעוּזִיאֵל", עַמְרָם הַבְּכוֹר זָכָה אַהֲרֹן וּבָנָיו לִכְהֻנָּה גְּדוֹלָה, וּמֹשֶׁה אָחִיו לְמַלְכוּת, וּמִי רָאוּי לִטּוֹל הַשְּׁנִיָּה לֹא אֲנִי שֶׁאֲנִי שֵׁנִי לִבְנֵי קְהָת, שֶׁנֶּאֱמַר  "וּבְנֵי קְהָת עַמְרָם וְיִצְהָר", וַאֲנִי בְּנוֹ שֶׁל יִצְהָר, הָיִיתִי רָאוּי לִהְיוֹת נָשִׂיא עַל מִשְׁפַּחְתִּי, וְהוּא עָשָׂה בְּנוֹ שֶׁל עוּזִיאֵל קָטָן שֶׁל אֲחֵי אָבִי יְהֵא גָּדוֹל עָלַי, הֲרֵי אֲנִי חוֹלֵק עָלָיו וּמְבַטֵּל כָּל מַה שֶּׁעָשָׂה, לְפִיכָךְ הָיְתָה הַמַּחֲלֹקֶת.

מַה כְּתִיב לְמַעְלָה מִן הָעִנְיָן, (לעיל טו, לח) "וְעָשׂוּ לָהֶם צִיצִית", אָמַר לוֹ קֹרַח לְמֹשֶׁה רַבֵּינוּ, טַלִּית שֶׁכֻּלָּה תְּכֵלֶת מַהוּ שֶׁתְּהֵא פְּטוּרָה מִן הַצִּיצִית, אָמַר לוֹ מֹשֶׁה חַיָּיב בְּצִיצִית, אָמַר לוֹ קֹרַח טַּלִּית שֶׁכֻּלָּה תְּכֵלֶת אֵינָהּ פּוֹטֶרֶת עַצְמָהּ, וְאַרְבָּעָה חוּטִין פּוֹטְרִין אוֹתָהּ, בַּיִת שֶׁמָּלֵא סְפָרִים מַהוּ שֶׁיְּהֵא פָּטוּר מִן הַמְּזוּזָה, אָמַר לוֹ חַיָּיב בִּמְזוּזָה, אָמַר לוֹ כָּל הַתּוֹרָה כֻּלָּה מָאתַיִם שִׁבְעִים וְחָמֵשׁ פָּרְשִׁיּוֹת יֵשׁ בָּהּ אֵין פּוֹטְרוֹת אֶת הַבָּיִת, וּשְׁתֵּי פָּרְשִׁיּוֹת שֶׁבִּמְזוּזָה פּוֹטְרוֹת אֶת הַבָּיִת. אָמַר לוֹ [דְּבָרִים] אֵלּוּ לֹא נִצְטַוִּיתָ עֲלֵיהֶם אֶלָּא מִלִּבְּךָ אַתָּה בּוֹדְאָם.

אָמְרוּ חֲכָמִים, חָכָם גָּדוֹל הָיָה קֹרַח וּמִטּוֹעֲנֵי הָאָרוֹן הָיָה, שֶׁנֶּאֱמַר (לעיל ז, ט) "וְלִבְנֵי קְהָת לֹא נָתָן כִּי עֲבֹדַת הַקֹּדֶשׁ עֲלֵיהֶם בַּכָתֵף יִשָּׂאוּ", כְּשֶׁאָמַר מֹשֶׁה (לעיל טו, לח) "וְנָתְנוּ עַל צִיצִת הַכָּנָף פְּתִיל תְּכֵלֶת" מֶה עָשָׂה, מִיָּד צִוָּה (וְעָשָׂה) [וְכִנֵּס] מָאתַיִם וַחֲמִשִּׁים רָאשֵׁי סַנְהֶדְרָאוֹת וְעָשָׂה מִשְׁתֶּה לָהֶם וְנִתְעַטְּפוּ כֻּלָּם בְּטַלִּיתוֹת שֶׁל תְּכֵלֶת, בָּאוּ בְּנֵי אַהֲרֹן לִיטּוֹל מַתְּנוֹתֵיהֶם חָזֶה וְשׁוֹק, וְעָמְדוּ כְּנֶגְדָּן, וְאָמְרוּ לָהֶם, מִי צִוָּה אֶתְכֶם לִיטּוֹל כָּךְ, לֹא מֹשֶׁה, לֹא נִתֵּן לָכֶם כְּלוּם, שֶׁלֹּא צִוָּהוּ הַקָּדוֹשׁ בָּרוּךְ הוּא. בָּאוּ וְהוֹדִיעוּ לְמֹשֶׁה, הָלַךְ לְפַיְּסָן, מִיָּד עָמְדוּ כְּנֶגְדּוֹ.

"וַיִּקַח קֹרַח" לָקַח טַלִּיתוֹ וְהָלַךְ לִיטּוֹל עֵצָה מֵאִשְׁתּוֹ. בְּשָׁעָה שֶׁאָמַר הַקָּדוֹשׁ בָּרוּךְ הוּא לְמֹשֶׁה  "קַח אֶת הַלְוִיִּם מִתּוֹךְ בְּנֵי יִשְׂרָאֵל וְטִהַרְתָּ אֹתָם וְכֹה תַעֲשֶׂה לָהֶם לְטַהֲרָם וְהֶעֱבִירוּ תַעַר עַל כָּל בְּשָׂרָם", מִיָּד עָשָׂה כָּךְ לְקֹרַח הִתְחִיל לְחַזֵּר עַל כָּל יִשְׂרָאֵל וְלֹא הָיוּ מַכִּירִין אוֹתוֹ, אָמְרו לוֹ מִי עָשָׂה לְךָ כָּךְ, אָמַר לָהֶם מֹשֶׁה, וְלֹא עוֹד אֶלָּא נְטָלוּנִי בְּיָדַי וּבְרַגְלַי וְהָיוּ מְנִיפִין אוֹתִי וְאוֹמְרִים לִי הֲרֵי אַתָּה טָהוֹר, וְהֵבִיא אֶת אַהֲרֹן אָחִיו וְקִשְּׁטוֹ כְּכַלָּה וְהוֹשִׁיבוֹ בְּאֹהֶל מוֹעֵד, מִיָּד הִתְחִילוּ שׂוֹנְאֵי מֹשֶׁה לְהִתְגָּרוֹת בּוֹ אֶת יִשְׂרָאֵל, וְאָמְרוּ מֹשֶׁה מֶלֶךְ, וְאַהֲרֹן אָחִיו כֹּהֵן גָּדוֹל, וּבָנָיו סְגָנֵי כְּהֻנָּה, תְּרוּמָה לַכֹּהֵן, מַתְּנוֹת כְּהֻנָּה לַכֹּהֵן, תְּרוּמַת מַעֲשֵׂר לַכֹּהֵן, מִיָּד וַיִּקָּהֲלוּ.

זֶהוּ שֶׁאָמַר הַכָּתוּב, (תהלים א, א) "אַשְׁרֵי הָאִישׁ", אֵלּוּ בָּנָיו שֶׁל קֹרַח, "אֲשֶׁר לֹא הָלַךְ בַּעֲצַת רְשָׁעִים", שֶׁלֹּא הָלְכוּ בַּעֲצַת אֲבִיהֶם, שֶׁנֶּאֱמַר  "סוּרוּ נָא מֵעַל אָהֳלֵי הָאֲנָשִׁים",  "וּבְדֶרֶךְ חַטָּאִים לֹא עָמַד", שֶׁנֶּאֱמַר (להלן יז, ג) "אֵת מַחְתּוֹת הַחַטָּאִים הָאֵלֶּה בְּנַפְשֹׁתָם", "וּבְמוֹשַׁב לֵצִים לֹא יָשָׁב", זֶה קֹרַח שֶׁהָיָה מִתְלוֹצֵץ עַל מֹשֶׁה וְאַהֲרֹן. מֶה עָשָׂה כִּנֵּס עֲלֵיהֶם כָּל הַקָּהָל, שֶׁנֶּאֱמַר (להלן פסוק יט) "וַיַּקְהֵל עֲלֵיהֶם קֹרַח אֶת כָּל הָעֵדָה", הִתְחִיל לוֹמַר לִפְנֵיהֶם דִּבְרֵי לֵיצָנוּת, אָמַר לָהֶם אַלְמָנָה אַחַת [הָיְתָה] בִּשְׁכֵנוּתִי וְעִמָּה שְׁתֵּי נְעָרוֹת יְתוֹמוֹת וְהָיָה לָהּ שָׂדֶה אַחַת, בָּאת לַחֲרֹשׁ אָמַר לָהּ מֹשֶׁה  "לֹא תַחֲרֹש בְּשׁוֹר וּבַחֲמוֹר יַחְדָּו", בָּאת לִזְרֹעַ אָמַר לָהּ (ויקרא יט, יט) "שָׂדְךָ לֹא תִזְרַע כִּלְאָיִם", בָּאת לִקְצֹר וְלַעֲשׂוֹת עֲרֵימָה אָמַר הַנִּיחוּ לֶקֶט שִׁכְחָה וּפֵאָה, בָּאת לַעֲשׂוֹת גֹּרֶן אָמַר לָהּ תְּנִי תְּרוּמָה וּמַעֲשֵׂר רִאשׁוֹן וּמַעֲשֵׂר שֵׁנִי, הִצְדִּיקָה עָלֶיהָ אֶת הַדִּין וְנָתְנָה לוֹ, מֶה עָשְׂתָה עָמְדָה וּמָכְרָה אֶת הַשָׂדֶה וְלָקְחָה שְׁתֵּי כְּבָשׂוֹת כְּדֵי לִלְבֹּשׁ גִּזּוֹתֵיהֶן וְלֵהָנּוֹת מִפֵּרוֹתֵיהֶן, כֵּיוָן שֶׁיָּלְדוּ בָּא אַהֲרֹן וְאָמַר לָהּ תְּנִי לִי אֶת הַבְּכוֹרוֹת, שֶׁכָּךְ אָמַר לִי הַקָּדוֹשׁ בָּרוּךְ הוּא (דברים טו, יט) "כָּל הַבְּכוֹר אֲשֶׁר יִוָּלֵד" וְגוֹ', הִצְדִּיקָה עָלֶיהָ אֶת הַדִּין וְנָתְנָה לוֹ אֶת הַוְּלָדוֹת, הִגִּיעַ זְמַן גְּזִיזָה וְגָזְזָה אוֹתָן אָמַר לָהּ תְּנִי לִי רֵאשִׁית הַגֵּז, [שֶׁכֵּן אָמַר הַקָּדוֹשׁ בָּרוּךְ הוּא (שם יח, ד) "וְרֵאשִׁית גֵּז צֹאנְךָ תִּתֵּן לוֹ"], אָמְרָה אֵין בִּי כֹּח לַעֲמֹד בָּאִישׁ הַזֶּה הֲרֵינִי שׁוֹחַטְתָּן וְאוֹכַלְתָּן, כֵּיוָן שֶׁשָּׁחֲטָה אָמַר לָהּ תְּנִי לִי הַזְּרוֹעַ וְהַלְּחָיִים וְהַקֵּיבָה, אָמְרָה אֲפִלּוּ אַחֲרֵי שֶׁשָּׁחַטְתִּי אוֹתָן לֹא נִצַּלְתִּי מִיָּדוֹ, וְאָמְרָה הֲרֵי הֵן עָלַי חֶרֶם, אָמַר לָהּ כֻּלּוֹ שֶׁלִּי הוּא, שֶׁכָּךְ אָמַר הַקָּדוֹשׁ בָּרוּךְ הוּא  "כָּל חֵרֶם בְּיִשְׂרָאֵל לְךָ יִהְיֶה", נָטַל וְהָלַךְ לוֹ וְהִנִּיחָהּ בּוֹכָה הִיא עִם שְׁתֵּי בְּנוֹתֶיה, כַּדֵּין כֻּלְּהוֹן עָבְדִין לְהָא בִּיזָתָא עֲלוּבָתָא וְתוֹלִין בְּהַקָּדוֹשׁ בָּרוּךְ הוּא. (תהלים שם, ב-ו) "כִּי אִם בְּתוֹרַת ה' חֶפְצוֹ" אֵלּוּ בָּנָיו שֶׁאָמְרוּ שִׁירָה, וְאָמְרוּ אָנוּ חַיָּבִין בִּכְבוֹד אָבִינוּ אוֹ לֹא נַחֲלֹק עַל מֹשֶׁה רַבֵּינוּ,  וְהִכְרִיעוּ עַצְמָן בִּשְׁבִיל כְּבוֹדוֹ שֶׁל מֹשֶׁה.  "וּבְתוֹרָתוֹ יֶהְגֶּה", אֵלּוּ בָּנָיו שֶׁל קֹרַח. "וְהָיָה כְּעֵץ שָׁתוּל עַל פַּלְגֵי מָיִם", כֵּיוָן שֶׁנִּבְלְעוּ קֹרַח וַעֲדָתוֹ נִמְצְאוּ בָּנָיו עוֹמְדִין כַּתֹּרֶן הַזֶּה שֶׁל סְפִינָה, שֶׁנֶּאֱמַר (להלן כו, י) "וַיִּהְיוּ לְנֵס". (תהלים שם) "לֹא כֵן הָרְשָׁעִים" זֶה קֹרַח וַעֲדָתוֹ, "עַל כֵּן לֹא יָקֻמוּ רְשָׁעִים בַּמִּשְׁפָּט" זֶה קֹרַח וַעֲדָתוֹ, "כִּי יוֹדֵעַ ה' דֶּרֶךְ צַדִּיקִים" אֵלּוּ בָּנָיו שֶׁל קֹרַח, "וְדֶרֶךְ רְשָׁעִים תֹּאבֵד" זֶה קֹרַח וַעֲדָתוֹ.

"וַיִּקַח קֹרַח", אָמַר רֵישׁ לָקִישׁ שֶׁלָּקַח מֶקַח רָע לְעַצְמוֹ.

זֶה שֶׁאָמַר הַכָּתוּב  "חַכְמוֹת נָשִׁים בָּנְתָה בֵיתָהּ" זוֹ אִשְׁתּוֹ שֶׁל אוֹן, "וְאִוֶּלֶת בְּיָדֶיהָ תֶהֶרְסֶנּוּ" זוֹ אִשְׁתּוֹ שֶׁל קֹרַח. אִתְּתֵיהּ דְּקֹרַח אָמְרָה לֵיהּ, חָזֵי מַאי קָא עָבִיד לְכוּ, אִיהוּ הֲוָה לֵיהּ מַלְכָּא, לְאַחוּהָ שָׁוֵיהּ כַּהֲנָא רַבָּה, לִבְנֵי אַחוּהִי שָׁוִינְהוּ סְגָנֵי כְּהֻנָּה, אִי אַתְיָא תְּרוּמָה אֲמַר תִּיהֲוֵי לַכֹּהֵן, בִּכּוּרִים לַכֹּהֵן, מַעֲשֵׂר רִאשׁוֹן נַמִּי דְּשָׁקִילְתוּ אַתּוּן אָמַר הָבוּ חָד מִן עֲשָׂרָה לַכֹּהֵן, ועוֹד דְּגָיִיז לְכוּ לִמְזַיְכוּ וּמִיטְלַל בְּכוּ, עֵינָא יָהַב בְּמַזַיְכוּ,  לְפִיכָךְ אָמַר לָכֶם "וְהֶעֱבִירוּ תַעַר עַל כָּל בְּשָׂרָם", וְעוֹד אָמַר (שם, יג) "וְהֵנַפְתָּ אֹתָם תְּנוּפָה", בָּעֵי לְמֶעְבַד בְּכוּ כְּאִימְרֵי,  אֲמַר לָהּ וְהָא אִיהוּ נַמִּי קָא עָבִיד הָכִי, אָמְרָה לֵיהּ כֵּיוָן דְּכֻלָּהּ רְבוּתָא דֵּידֵיהּ לֹא חָיִישׁ (שופטים טז, ל) "תָּמֹת נַפְשִׁי עִם פְּלִשְׁתִּים". וְעוֹד דְּקָאָמַר לְהוּ עִיבְדַן תְּכֵלֶת, אִי סָלְקָא דַּעְתָּךְ תְּכֵלְתָּא חֲשִׁיבָא אַפִּיק גְּלִימֵי דִּתְכֵלְתָּא וְכָסִינְהוּ לְכֻלְּהוּ מְתִיבְתָּךְ.

"וַיִּקַח קֹרַח", שֶׁעָשָׂה קָרְחָה בְּיִשְׂרָאֵל. "בֶּן יִצְהָר", שֶׁהִרְתִּיחַ אֶת הָעוֹלָם כֻּלּוֹ כַּצָּהֳרַיִם, בֶּן קְהָת, שֶׁהִקְהָה שִׁנֵּי מוֹלִידוֹ, "בֶּן לֵוִי", שֶׁנָּעֲשָׂה לְוָיָה לְגֵיהִנָּם, וְלִחָשֵׁב נַמִּי בֶּן יַעֲקֹב, בֵּן שֶׁעִקֵּב עַצְמוֹ לְגֵיהִנָּם, יַעֲקֹב בִּקֵּשׁ רַחֲמִים עַל עַצְמוֹ שֶׁלֹּא יֵחָשֵׁב עִמָּהֶם, שֶׁנֶּאֱמַר (בראשית מט, ו) "בְּסֹדָם אַל תָּבֹא נַפְשִׁי" אֵלּוּ מְרַגְּלִים, "בִּקְהָלָם אַל תֵּחַד כְּבוֹדִי" אֵלּוּ עֲדַת קֹרַח, דָּתָן שֶׁעָבַר עַל דַּת אֵל, אֲבִרָם שֶׁהֶעֱבִיר לִבּוֹ מִלַּעֲשׂוֹת תְּשׁוּבָה, אוֹן שֶׁיָּשַׁב כָּל יָמָיו בַּאֲנִינוּת, "בֶּן פֶּלֶת" [שֶׁנַּעֲשׂוּ לוֹ פְּלָאוֹת, "בֶּן רְאוּבֵן" בֵּן שֶׁרָאָה וְהֵבִין. אָמַר רַב, אוֹן בֶּן פֶּלֶת] אִשְׁתּוֹ הִצִּילָתוֹ, אָמְרָה לֵיהּ מַאי נַפְקָא לְךָ מִינָהּ, אִי מַר רַבָּה אַנְתְּ תַּלְמִידָא, וְאִי מַר רַבָּה אַנְתְּ תַּלְמִידָא, אָמַר לָהּ מַאי אֲעַבִיד הַוָּאִי לִי בְּעֵצָה וְאִשְׁתַּבְּעִי לֵיהּ בְּהַדֵיהוֹן, אָמְרוּ לֵיהּ יָדְעָנָא דְּכֻלָּא כְּנִישְׁתָּא קָדִּישָׁא הִיא, דִּכְתִיב  "כִּי כָל הָעֵדָה כֻּלָּם קְדֹשִׁים", אָמְרָה לֵיהּ תּוּב אַתְּ בְּבֵיתָךְ דַּאֲנָא מַצִּילְנָא לָךְ,  אַשְׁקִיתֵיהּ חָמְרָא וַאֲגִינָתֵיהּ וְאוֹתְבָא אַבָּבָא, סָתְרָה לְמַזֵּיהּ, כָּל דְּאָתָא חָזֵיהּ וְהָדַר, אַדְהָכִי וְהָכִי אִיבְלְעוּ לְהוּ.

"וַיָּקֻמוּ לִפְנֵי מֹשֶׁה וַאֲנָשִׁים מִבְּנֵי יִשְׂרָאֵל חֲמִשִּׁים וּמָאתָיִם", נְשִׂיאֵי עֵדָה מְיֻחָדִין שֶׁבָּעֵדָה, קְרִאֵי מוֹעֵד שֶׁהָיוּ יוֹדְעִין לְעַבֵּר שָׁנִים וְלִקְבֹּעַ חֳדָשִׁים, אַנְשֵׁי שֵׁם שֶׁהָיָה לָהֶם שֵׁם בְּכָל מָקוֹם.

"וְדָתָן וַאֲבִירָם", מִכָּאן אָמְרוּ אוֹי לָרָשָׁע אוֹי לִשְׁכֵנוֹ, טוֹב לַצַּדִּיק טּוֹב לִשְׁכֵנוֹ, בְּנֵי רְאוּבֵן שֶׁהָיוּ שְׁכֵנִים לְקֹרַח שֶׁהָיָה שָׁרוּי בַּדָּרוֹם, דִּכְתִיב (לעיל ג, כט) "מִשְׁפְּחֹת בְּנֵי קְהָת יַחֲנוּ וְגוֹ' תֵּימָנָה", וְדִגְלוֹ שֶׁל רְאוּבֵן סָמוּךְ לָהֶם, שֶׁנֶּאֱמַר  "דֶּגֶל מַחֲנֵה רְאוּבֵן תֵּימָנָה", אֲבָל דִּגְלוֹ שֶל יְהוּדָה הָיָה בַּמִּזְרָח וְיִשָּׂשכָר וּזְבוּלֻן עִמּוֹ, שֶׁנֶּאֱמַר (שם, ג) "וְהַחֹנִים קֵדְמָה מִזְרָחָה דֶּגֶל מַחֲנֵה יְהוּדָה" וּכְתִיב (שם, ה) "עָלָיו מַטֵּה יִשָּׂשכָר", וּסְמוּכִין לָהֶם מֹשֶׁה וְאַהֲרֹן וּבָנָיו, שֶׁנֶּאֱמַר  "וְהַחֹנִים לִפְנֵי הַמִּשְׁכָּן קֵדְמָה לִפְנֵי אֹהֶל מוֹעֵד מִזְרָחָה מֹשֶׁה וְאַהֲרֹן וּבָנָיו", לְפִי שֶׁהָיוּ סְמוּכִין לְתוֹרָה לְכָךְ זָכוּ לִהְיוֹת בְּנֵי תּוֹרָה, דִּכְתִיב (תהלים ס, ט) "יְהוּדָה מְחֹקְקִי", וּכְתִיב (דברי הימים א יב, לג) "וּמִבְּנֵי יִשָּׂשכָר יוֹדְעֵי בִינָה לָעִתִּים" וְגוֹ', וּכְתִיב "וּמִזְּבוּלֻן מֹשְׁכִים בְּשֵׁבֶט סֹפֵר", וְדָתָן וַאֲבִירָם שֶׁהָיוּ שְׁכֵנִים לְקֹרַח בַּעַל מַחֲלֹקֶת לָקוּ עִמּוֹ וְאָבְדוּ מִן הָעוֹלָם.

"וַיָּקֻמוּ לִפְנֵי מֹשֶׁה וַאֲנָשִׁים מִבְּנֵי יִשְׂרָאֵל" וְגוֹ', מִי הָיוּ אֱלִיצוּר בֶּן שְׁדֵיאוּר וַחֲבֵרָיו, (לעיל א, יז) "הָאֲנָשִׁים הָאֵלֶּה אֲשֶׁר נִקְּבוּ בְּשֵׁמוֹת", אַף עַל פִּי שֶׁלֹּא פִּרְסְּמָן הַכָּתוּב נָתַן סִימָנֵיהֶן, וּמִתּוֹךְ הַמִּקְרָא אַתָּה מֵבִין אוֹתָם, מָשָׁל לְמָה הַדָּבָר דּוֹמֶה לְבֶן טוֹבִים שֶׁגָּנַב כֵּלִים מִן הַמֶּרְחָץ, וְלֹא הָיָה בַּעַל הַגְּנֵבָה רַשָּׁאִי לְפַרְסְמוֹ, הִתְחִיל נּוֹתֵן בּוֹ סִימָנִין, אָמְרוּ לוֹ מִי גָּנַב אֶת כֵּלֶיךָ, אָמַר אוֹתוֹ בֶּן טוֹבִים בַעַל קוֹמָה שִׁנָּיו נָאוֹת וּשְׂעָרוֹ נָאֶה, מִשֶּׁנָּתַן סִימָנָיו יָדְעוּ מִי הוּא, וְאַף כָּאן אַף עַל פִּי שֶׁסְּתָמָן הַכָּתוּב וְלֹא פֵּרֵשׁ אֶת שְׁמוֹתָן, וּבָא וְנָתַן סִימָנֵיהֶן אַתָּה יוֹדֵעַ מִי הֵן, נֶאֱמַר לְהַלָּן  "קְרִיאֵי הָעֵדָה נְשִׂאֵי מַטּוֹת אֲבוֹתָם וַיִּקַח מֹשֶׁה אֶת הָאֲנָשִׁים הָאֵלֶּה אֲשֶׁר נִקְבוּ בְּשֵׁמוֹת", וְכָאן כְּתִיב נְשִׂיאֵי עֵדָה קְרִאֵי מוֹעֵד אַנְשֵׁי שֵׁם.

אָמַר רַבִּי אֱלִיעֶזֶר לְמָּה תַּלְמִיד חָכָם דּוֹמֶה בִּפְנֵי עַם הָאָרֶץ, בִּתְחִלָּה דּוֹמֶה לְקִיתּוֹן שֶׁל זָהָב, סִפֵּר עִמּוֹ דּוֹמֶה לְקִיתּוֹן שֶׁל כֶּסֶף, נֶהֱנָה מִמֶּנּוּ דּוֹמֶה לְקִיתּוֹן שֶׁל חֶרֶס, כֵּיוָן שֶׁנִּשְׁבָּר שׁוּב אֵין לוֹ תַּקָּנָה.

רַב אָחָא בְּשֵׁם רַבִּי יְהוֹשֻׁעַ בֶּן לֵוִי, קָשָׁה הִיא הַמַּחֲלֹקֶת כְּדוֹר הַמַּבּוּל, כְּתִיב הָתָם (בראשית ו, ד) "הֵמָּה הַגִּבּוֹרִים אֲשֶׁר מֵעוֹלָם אַנְשֵׁי הַשֵּׁם", וּכְתִיב הָכָא "נְשִׂיאֵי עֵדָה קְרִאֵי מוֹעֵד אַנְשֵׁי שֵׁם".

{pפסוק ג-דp}  "וַיִּקָּהֲלוּ עַל מֹשֶׁה וְעַל אַהֲרֹן וַיֹּאמְרוּ אֲלֵהֶם רַב לָכֶם", הִרְבִּיתֶם עָלֵינוּ מַשְׂאוֹי יוֹתֵר מִשִּׁעְבּוּד מִצְרַיִם, טוֹב לָנוּ תַּחַת יַד מִצְרַיִם מִתַּחַת יְדֵיכֶם, שֶׁבְּכָל שָׁנָה מֵתִים חֲמִשָּׁה עָשָׂר אֶלֶף וְאַרְבָּעִים וַחֲמִשָּׁה, וּבִקְּשׁוּ לְסָקְלוֹ, לְפִיכָךְ וַיִּשְׁמַע מֹשֶׁה וַיִּפֹּל עַל פָּנָיו,  אָמַר לָהֶם מֹשֶׁה, לֹא מְלוּכָה אֲנִי מְבַקֵּשׁ וְלֹא אַהֲרֹן כְּהֻנָּה גְּדוֹלָה מְבַקֵּשׁ, שֶׁנֶּאֱמַר  "וְאַהֲרֹן מַה הוּא כִּי תַלִּינוּ עָלָיו", אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם לֹא כָּךְ צִוִּיתָנוּ (שמות כח, א) "וְאַתָּה הַקְרֵב אֵלֶיךָ אֶת אַהֲרֹן אָחִיךָ", וַהֲרֵי עָמְדוּ עָלֵינוּ לְהָרְגֵנוּ.

"וַיִּשְׁמַע מֹשֶׁה וַיִּפֹּל עַל פָּנָיו", מַה שְׁמוּעָה שָׁמַע, אָמַר רַבִּי שְׁמוּאֵל בַּר נַחְמָנִי אָמַר רַבִּי יוֹנָתָן שֶׁשָּׁמַע שֶׁחֲשָׁדוּהוּ מֵאֵשֶׁת אִישׁ, שֶׁנֶּאֱמַר (תהלים קו, טו) "וַיְקַנְאוּ לְמֹשֶׁה בַּמַּחֲנֶה" מְלַמֵּד שֶׁכָּל אֶחָד וְאֶחָד קִנֵּא לְאִשְׁתּוֹ מִמֹּשֶׁה, שֶׁנֶּאֱמַר  "וּמֹשֶׁה יִקַּח אֶת הָאֹהֶל".

אֵין אָדָם נֶחֱשָׁד בְּדָבָר, אֶלָּא אִם כֵּן עֲשָׂאוֹ כֻּלּוֹ, וְאִם לֹא עֲשָׂאוֹ כֻּלּוֹ עָשָׂה מִקְצָתוֹ, וְאִם לֹא עָשָׂה מִקְצָתוֹ הִרְהֵר בְּלִבּוֹ לַעֲשׂוֹתוֹ, וְאִם לֹא הִרְהֵר בְּלִבּוֹ לַעֲשׂוֹתוֹ רָאָה אַחֵרִים שֶׁעֲשָׂאוּהוּ וְשָׂמַח. מֵיתֵיבִי וַיִּשְׁמַע מֹשֶׁה וַיִּפֹּל עַל פָּנָיו, מַה שְּׁמוּעָה שָׁמַע וְכוּ' (כְּדִלְעֵיל), הָתָם מִשּׁוּם שִׂנְאָה הוּא דְּעָבִיד. תָּא שְׁמַע דְּאָמַר רַבִּי יוֹסִי יְהֵא חֶלְקִי עִם מִי שֶׁחוֹשְׁדִין אוֹתוֹ וְאֵין בּוֹ, [וְאָמַר רַב פָּפָּא לְדִידִי חָשְׁדָן וְלָא הֲוָה בִּי], לָא קַשְׁיָא הָא בְּקָלָא דְּפָסִיק הָא בְּקָלָא דְּלָא פָּסִיק, וְלָא אָמְרָן אֶלָּא דְּלֵית לֵיהּ אוֹיְבִים אֲבָל אִית לֵיהּ אוֹיְבִים אוֹיְבִים הוּא דַּאֲפְקוּהָ לְקָלָא.

מְנָלָן דְּשָׁדְרִינָן שָׁלִיחַ מִבֵּי דִּינָא וּמְזַמְּנִינָן לְדִינָא, שֶׁנֶּאֱמַר (להלן פסוק טז) "וַיֹּאמֶר מֹשֶׁה אֶל קֹרַח אַתָּה וְכָל עֲדָתְךָ הֱיוּ לִפְנֵי ה' אַתָּה וָהֵם וְאַהֲרֹן", וּלְקָמֵי גַּבְרָא רַבָּה, דִּכְתִיב "לִפְנֵי ה'", אַתּוּן וּפְלָנְיָא, דִּכְתִיב "אַתָּה וָהֵם וְאַהֲרֹן", וּדְקָבְעִינָן זִמְנָא, דִּכְתִיב "מָחָר", [זִמְנָא בָּתַר זִמְנָא, דִּכְתִיב (ירמיהו מו, יז) "קָרְאוּ שָׁם פַּרְעֹה מֶלֶךְ מִצְרַיִם שָׁאוֹן הֶעֱבִיר הַמּוֹעֵד"],  וּמְנָלָן דְּאִי מִתְפְּקַּר כְּלַפֵּי (גַּבְרָא רַבָּה) [שְׁלִיחָא דְּבֵי דִּינָא] אָתֵי שָׁלִיחַ וְאָמַר דְּלֹא מִיחְזֵי כְּלִישְׁנָא בִּישָׁא, דִּכְתִיב (להלן פסוק יד) "הַעֵינֵי הָאֲנָשִׁים הָהֵם תְּנַקֵּר".

"כִּי כָל הָעֵדָה כֻּלָּם קְדֹשִׁים", כֻּלָּם שָׁמְעוּ בְּסִינַי  "אָנֹכִי, וְלֹא יִהְיֶה לְךָ", וּמַדוּעַ תִּתְנַשְׂאוּ, מִיָּד נִזְדַּעְזַע מֹשֶׁה מִפְּנֵי שֶׁכְּבָר הָיָה בְּיָדוֹ סִרָחוֹן רְבִיעִי, מָשָׁל לְבֶן מֶלֶךְ שֶׁסָּרַח עַל אָבִיו וּפִיֵּס עָלָיו אוֹהֲבוֹ פַּעַם וּשְׁתַּיִם וְשָׁלֹשׁ, כְּשֶׁסָּרַח רְבִיעִית נִתְרַשְּׁלוּ יְדֵי אוֹהֲבוֹ שֶׁל מֶלֶךְ, אָמַר כַּמָּה פְּעָמִים אַטְרִיחַ עַל הַמֶּלֶךְ, לְכָךְ נִתְרַשְּׁלוּ יְדֵי מֹשֶׁה, חָטְאוּ בָּעֵגֶל (שם לב, יא) "וַיְחַל מֹשֶׁה", בַמִּתְאוֹנְנִים  "וַיִּתְפַּלֵּל מֹשֶׁה", בַּמְּרַגְּלִים (לעיל יד, יג) "וַיֹּאמֶר מֹשֶׁה אֶל ה' וְשָׁמְעוּ מִצְרַיִם", בְּמַחֲלֻקְתּוֹ שֶׁל קֹרַח נִתְרַשְּׁלוּ יָדָיו, אָמַר עַד כַּמָּה אוּכַל לְהַטְרִיחַ אֶת הַמָּקוֹם, לְפִיכָךְ וַיִּשְׁמַע מֹשֶׁה וַיִּפֹּל עַל פָּנָיו.

{pפסוק הp}  "וַיְדַבֵּר אֶל קֹרַח וְאֶל כָּל עֲדָתוֹ לֵאמֹר בֹּקֶר וְיֹדַע ה'", מָה רָאָה לֵאמֹר בֹּקֶר וְיֹדַע ה', אָמַר מֹשֶׁה, שֶׁמָּא מִתּוֹךְ מַאֲכָל וּמִשְׁתֶּה אָמְרוּ דָּבָר זֶה, לְפִיכָךְ אָמַר בֹּקֶר שֶׁמָּא בֵּין כָּךְ וּבֵין כָּךְ יַעֲשׂוּ תְּשׁוּבָה, אָמַר לָהֶם אֵין רְשׁוּת לִכָּנֵס עַכְשָׁיו, אַף עַל פִּי שֶׁאֵין לְפָנָיו לֹא אֲכִילָה וְלֹא שְׁתִיָּה, אֶלָּא בִּשְׁבִילֵנוּ עַל שֶׁאָכַלְנוּ וְשָׁתִינוּ. דָּבָר אַחֵר "בֹּקֶר", אָמַר לוֹ גְבוּלוֹת חָלַק לָהֶם הַקָּדוֹשׁ בָּרוּךְ הוּא בְּעוֹלָמוֹ, יְכוֹלִים אַתֶּם לְעָרֵב יוֹם בְּלַיְלָה, וְהָא כְּתִיב בִּתְחִלָּה (בראשית א, ד-ה) "וַיְהִי עֶרֶב וַיְהִי בֹקֶר" וְגוֹ' "וַיַּבְדֵּל אֱלֹהִים בֵּין הָאוֹר וּבֵין הַחֹשֶׁךְ", [וּכְשֵׁם שֶׁהִבְדִּיל בֵּין הָאוֹר וּבֵין הַחֹשֶׁךְ] כָּךְ הִבְדִּיל יִשְׂרָאֵל מִן הָאֻמּוֹת, שֶׁנֶּאֱמַר  "וָאַבְדִּל אֶתְכֶם מִן הָעַמִּים", וְכֵן הִבְדִּיל אַהֲרֹן, שֶׁנֶּאֱמַר (דברי הימים א כג, יג) "וַיִּבָּדֵל אַהֲרֹן לְהַקְדִּישׁוֹ קֹדֶשׁ קָדָשִׁים הוּא וּבָנָיו", אִם יְכוֹלִים אַתֶּם לְעָרֵב אוֹתָהּ הַבְדָּלָה שֶׁהִבְדִּיל הַקָּדוֹשׁ בָּרוּךְ הוּא בֵּין הַיּוֹם וּבֵין הַלַּיְלָה, כָּךְ אַתֶּם יְכוֹלִים לְבַטֵּל אֶת זוֹ, לְכָךְ אָמַר לָהֶם בֹּקֶר וְיוֹדַע ה' אֶת אֲשֶׁר לוֹ, כְּבָר הוּא מְתֻקָּן "וְאֵת אֲשֶׁר יִבְחַר בּוֹ".

{pפסוק ו-זp}  "זֹאת עֲשׂוּ קְחוּ לָכֶם מַחְתּוֹת וּתְנוּ בָהֵן אֵשׁ", מָה רָאָה לוֹמַר לָהֶם כָּךְ, אָמַר לָהֶם בְּדָתֵי הָעוֹבְדֵי אֱלִילִים סְדָרִים הַרְבֵּה, וְנִימוּסִים  הַרְבֵּה, וְכֹהֲנִים הַרְבֵּה יֵשׁ, [וְאֵין] כֻּלָּן מִתְקַבְּצִין בְּבַיִת אֶחָד, וְאָנוּ אֵין לָנוּ אֶלָּא ה' אֶחָד וְתוֹרָה אַחַת וּמִשְׁפָּט אֶחָד [וּמִזְבֵּחַ אֶחָד וְכֹהֵן גָּדוֹל אֶחָד [וּבֵית הַמִּקְדָּשׁ אֶחָד] וְאַתֶּם מָאתַיִם וַחֲמִשִּׁים מְבַקְּשִׁים כְּהֻנָּה גְּדוֹלָה, אַף אֲנִי רוֹצֶה בְּכָךְ, לְכָךְ נֶאֱמַר (להלן פסוק יא) "אַתָּה וְכָל עֲדָתְךָ" וְגוֹ'. זֹאת עֲשׂוּ קְחוּ לָכֶם מַחְתּוֹת, הֲרֵי לָכֶם תַּשְׁמִישׁ הֶחָבִיב מֵהַכֹּל הִיא הַקְּטֹרֶת חֲבִיבָה מִן הַקָּרְבָּנוֹת, וְסַם הַמָּוֶת נָתוּן בְּתוֹכוֹ, שֶׁבּוֹ נִשְׂרְפוּ נָדָב וַאֲבִיהוּא, לְפִיכָךְ הִתְרָה בָּהֶן. וְהָיָה הָאִישׁ אֲשֶׁר יִבְחַר ה' הוּא הַקָּדוֹשׁ כְּבָר הוּא בִּקְדֻשָּׁתוֹ, אָמַר לוֹ מֹשֶׁה הֲרֵינִי אוֹמֵר לָכֶם שֶׁלֹּא תְּחַיְּבוּ בְּנַפְשׁוֹתֵיכֶם חֲמִשִּׁים ומָאתַיִם שֶׁאַתֶּם מַקְרִבִין, מִי שֶׁיִּבָּחֵר מִכֶּם יֵצֵא חַי וְכֻלְּכֶם אֲבוּדִים].

"רַב לָכֶם בְּנֵי לֵוִי", הֲרֵי אָמַרְתִּי לָכֶם, לֹא טִפְּשִׁים הָיוּ, שֶׁכָּךְ הִתְרָה בָּהֶם וְקִבְּלוּ עֲלֵיהֶם לִקְרַב אֶלָּא הֵם חָטְאוּ עַל נַפְשׁוֹתָם, שֶׁנֶּאֱמַר (להלן יז, ג) "אֵת מַחְתּוֹת הַחַטָּאִים הָאֵלֶּה בְּנַפְשֹׁתָם". וְקֹרַח שֶׁפִּקֵּחַ הָיָה מָה רָאָה לִשְׁטוּת זוֹ, אֶלָּא עֵינוֹ הִטְעָתוֹ רָאָה שַׁלְשֶׁלֶת גְּדוֹלָה עוֹמֶדֶת מִמֶּנּוּ שְׁמוּאֵל שֶׁשָּׁקוּל כְּמֹשֶׁה וְאַהֲרֹן, [שֶׁנֶּאֱמַר  "מֹשֶׁה וְאַהֲרֹן בְּכֹהֲנָיו וּשְׁמוּאֵל בְּקֹרְאֵי שְׁמוֹ"], וְעֶשְׂרִים וְאַרְבַּע מִשְׁמָרוֹת עוֹמְדוֹת מִבָּנָיו שֶׁכֻּלָּם מִתְנַבְּאִים בְּרוּחַ הַקֹּדֶשׁ, דִּכְתִיב (דברי הימים א כה, ה) "כָּל אֵלֶּה בָנִים לְהֵימָן חֹזֵה הַמֶלֶךְ בְּדִבְרֵי הָאֱלֹהִים לְהָרִים קָרֶן", אָמַר אֶפְשָׁר הַגְּדֻלָּה הַזֹּאת עֲתִידָה לַעֲמֹד מִמֶּנִּי וַאֲנִי אוֹבֵד אוֹתָהּ, וְלֹא רָאָה יָפֶה לְפִי שֶׁבָּנָיו עוֹמְדִין בִּתְשׁוּבָה.

{pפסוק ח-יp}  "וַיֹּאמֶר מֹשֶׁה אֶל קֹרַח שִׁמְעו נָא בְּנֵי לֵוִי", יֵשׁ לְךָ אָדָם שֶׁמְּדַבֵּר עִם יוֹסֵף וְאוֹמֵר לְשִׁמְעוֹן שְׁמַע נָא, יֵשׁ אוֹמְרִים שֶׁהָיָה מְבַקֵּשׁ מִמֶּנּוּ שֶׁיַּחֲזֹר בּוֹ, וְאָמַר לְפָנָיו דְּבָרִים רַכִּים, כֵּיוָן שֶׁרָאָה שֶׁלֹּא שָׁמַע לוֹ, אָמַר עַד שֶׁלֹּא יִשְׁתַּתְּפוּ אַחֵרִים עִמּוֹ כָּל הַדְּבָרִים הָאֵלֶּה פִּיֵּס מֹשֶׁה לְקֹרַח, וְאֵין אַתְּ מוֹצֵא שֶׁהֱשִׁיבוֹ דָּבָר, לְפִי שֶׁהָיָה פִּקֵּחַ בְּרִשְׁעוֹ, אָמַר אִם אֲנִי מְשִׁיבוֹ יוֹדֵעַ אֲנִי שֶׁהוּא חָכָם גָּדוֹל, עַכְשָׁיו יְקַפְּחֵנִי בִּדְבָרָיו וַאֲנִי מִתְרַצֶּה לוֹ בְּעַל כָּרְחִי, מוּטָב שֶׁלֹּא אֶזָּקֵק לוֹ, כְּשָׁרָאָה מֹשֶׁה שֶׁאֵין בּוֹ תּוֹעֶלֶת פֵּרֵשׁ הֵימֶנּוּ.

{pפסוק יבp}  "וַיִּשְׁלַח מֹשֶׁה לִקְרֹא לְדָתָן וְלַאֲבִירָם", אַף הֵן עָמְדוּ בְּרִשְׁעָן וְלֹא נִזְקְקוּ לַהֲשִׁיבוֹ. וַיֹּאמְרוּ לֹא נַעֲלֶה, הִכְשִׁילָן פִּיהֶן לָרְשָׁעִים, וּבְרִית כְּרוּתָה לַשְׂפָתַיִם [שֶׁמֵּתוּ כְּבָר] וְיָרְדּוּ לִשְׁאוֹל, שֶׁנֶּאֱמַר  "וַיֵּרְדוּ הֵם וְכָל אֲשֶׁר לָהֶם חַיִּים שְׁאֹלָה".

{pפסוק יגp}  "הַמְעַט כִּי הֶעֱלִיתָנוּ מֵאֶרֶץ" וְגוֹ' [אָמְרוּ לוֹ] עַל מָה אַתָּה מִתְרַבְרֵב עָלֵינוּ מַה טּוֹבָה עָשִׂיתָ לָנוּ, הוֹצֵאתָנוּ מֵאֶרֶץ מִצְרַיִם שֶׁהִיא כְּגַן ה', וּלְאֶרֶץ כְּנַעַן לֹא הִכְנַסְתָּנוּ, אֶלָּא הֲרֵי אָנוּ מֵתִים בַּמִּדְבָּר וְהַנֶגֶף מִשְׁתַּלֵּחַ בָּנוּ בְּכָל יוֹם.

{pפסוק ידp}  "אַף" וְגוֹ', אַרְבָּעָה פָּתְחוּ בְּאַף וְאָבְדוּ בְּאַף (כָּתוּב בְּרֶמֶז כ"ו).

{pפסוק טו-טזp}  "וַיִּחַר לְמֹשֶׁה מְאֹד", נִצְטָעֵר [לְחָדָא], לְמָה הַדָּבָר דּוֹמֶה לְהָאָדָם הַדָּן עִם חֲבֵרוֹ וּמִתְוַכֵּח עִמּוֹ, אִם מְשִׁיבוֹ יֵשׁ שָׁם נַחַת רוּחַ, וְאִם אֵינוֹ מְשִׁיבוֹ הֲרֵי הוּא צַעַר גָּדוֹל.

(חָזְרוּ בָּהֶם) הִתְחִיל לְזָרֵז בָּהֶן שִׁמְעוּ נָא בְּנֵי לֵוִי, הַמְעַט מִכֶּם, הֲקָטָן הוּא הַכָּבוֹד שֶׁבְּיֶדְכֶם, [שֶׁנֶּאֱמַר "הַמְעַט מִכֶּם" וְגוֹ'], חָזַר עַל קֹרַח, וַיַּקְרֵב אֹתְךָ וְאֶת כָּל אַחֶיךָ בְנֵי לֵוִי שֶׁהָיָה גְּדוֹל הַשֵּׁבֶט שֶׁנַּעֲשׂוּ אֶחָיו טְפֵלִין לוֹ.

"וּבִקַּשְׁתֶם גַּם כְּהֻנָּה" (כָּתוּב בְּרֶמֶז תש"ח).

{pפסוק יאp}  "לָכֵן אַתָּה וְכָל עֲדָתְךָ הַנֹּעָדִים עַל ה'", הַמַּחֲלֹקֶת הַזּוֹ שֶׁאַתֶּם עוֹשִׂים אֵינָהּ כְּנֶגְדֵּנוּ אֶלָּא כְּנֶגֶד הַקָּדוֹשׁ בָּרוּךְ הוּא, מָשָׁל לְמֶלֶךְ שֶׁהָיוּ לוֹ עֲבָדִים הַרְבֵּה רָצָה לַעֲשׂוֹת אֶחָד מֵהֶן בֶּן חוֹרִין וְלִתֵּן לוֹ (זְמוֹרָה) [שְׂרָרָה], עָמַד חֲבֵרוֹ כְּנֶגְדּוֹ וְאָמַר הוּא עָשָׂה עַצְמוֹ בֶּן חוֹרִין וְנָטַל לְעַצְמוֹ אוֹתָהּ גְּדֻלָּה, אָמְרוּ אִלּוּ מֵעַצְמוֹ עָשָׂה, יָפֶה שֶׁעָמְדוּ כְּנֶגְדּוֹ, עַכְשָׁיו שֶׁרַבּוֹ עָשָׂה לוֹ, כָּל מִי שֶׁעוֹמֵד כְּנֶגְדוֹ לֹא כְּנֶגֶד רַבּוֹ עוֹמֵד, כָּךְ אָמַר מֹשֶׁה, אִלּוּ אַהֲרֹן אָחִי נָטַל לְעַצְמוֹ אֶת הַכְּהֻנָּה, יָפֶה עֲשִׂיתֶם שֶׁנִּתְרַעַמְתֶּם עָלָיו, עַכְשָׁיו הַקָּדוֹשׁ בָּרוּךְ הוּא נָתַן לוֹ, שֶׁהַמְּלוּכָה וְהַגְּדֻלָּה שֶׁלּוֹ, כָּל מִי שֶׁעוֹמֵד עַל אַהֲרֹן אָחִי לֹא עַל הַקָּדוֹשׁ בָּרוּךְ הוּא הוּא חוֹלֵק, לְפִיכָךְ כָּתַב וְאַהֲרֹן מַה הוּא וְגוֹ'. בּוֹא וּרְאֵה חֲסִידוּתוֹ שֶׁל אַהֲרֹן הַצַּדִּיק, בְּשָׁעָה שֶׁהִצִּיק מֹשֶׁה עַל אַהֲרֹן שֶׁמֶן הַמִּשְׁחָה נִזְדַּעְזַע אַהֲרֹן וְנִבְעַת, אָמַר לוֹ, מֹשֶׁה אָחִי שֶׁמָּא לֹא הָיִיתִי רָאוּי לְהִמָּשַׁח בְּשֶׁמֶן הַמִּשְׁחָה וּמָעַלְתִּי וְנִתְחַיַּבְתִּי כָּרֵת, שֶׁנֶּאֱמַר (שמות ל, לב) "עַל בְּשַׂר אָדָם לֹא יִיסָךְ", לְפִיכָךְ הֵעִיד עָלָיו הַקָּדוֹשׁ בָּרוּךְ הוּא (תהלים קלג, א-ג) "הִנֵּה מַה טּוֹב וּמַה נָּעִים שֶׁבֶת אַחִים גַּם יָחַד, כַּשֶּׁמֶן הַטּוֹב עַל הָרֹאשׁ יֹרֵד עַל הַזָּקָן זְקַן אַהֲרֹן שֶיֹּרֵד עַל פִּי מִדּוֹתָיו, כְּטַל חֶרְמוֹן שֶׁיֹּרֵד", שֶׁמֶן הַמִּשְׁחָה דּוֹמֶּה לְטַל חֶרְמוֹן, מַה טַּל חֶרְמוֹן אֵין בּוֹ מְעִילָה כָּךְ שֶׁמֶן הַמִּשְׁחָה שֶׁעַל רֹאשׁ אַהֲרֹן אֵין בּוֹ מְעִילָה, לְפִיכָךְ כְּתִיב הַנֹּעָדִים עַל ה'.

"וַיֹּאמֶר אֶל ה' אַל תֵּפֶן אֶל מִנְחָתָם" אַל תְּקַבְּלֵם בִּתְשׁוּבָה, הֲרֵי צָרִיךְ לַמִּקְרָא לוֹמַר "אַל תֵּפֶן אֶל עֲבוֹדָתָם", מַה הוּא אֶל מִנְחָתָם, כָּךְ אָמַר לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם יוֹדֵעַ אֲנִי שֶׁיֵּשׁ לְאֵלּוּ חֵלֶק בְּאוֹתָהּ מִנְחָה שֶׁהִקְרִיבוּ  "מִלְּבַד עֹלַת הַתָּמִיד וּמִנְחָתָהּ", וְהָיְתָה שֶׁל כָּל יִשְׂרָאֵל קְרֵבָה, הוֹאִיל וּפָרְשׁוּ אֵלּוּ מִבָּנֶיךָ אַל תִּסְתַּכֵּל בְּחֶלְקָם, תְּנִיחֵנוּ הָאֵשׁ וְלֹא תֹּאכְלֶנּוּ.

"לֹא חֲמוֹר אֶחָד מֵהֶם נָשָׂאתִי" (כָּתוּב בְּרֶמֶז ג').

["לֹא חֲמוֹר אֶחָד מֵהֶם נָשָׂאתִי"] מַה שֶּׁהָיָה דַּרְכִּי לִטֹּל לֹא נָטַלְתִּי מֵהֶם, בְּנֹהַג שֶׁבָּעוֹלָם אָדָם שֶׁהוּא עוֹשֶׂה בְּהֶקְדֵּשׁ נוֹטֵל שְׂכָרוֹ [מִן הַהֶקְדֵּשׁ, וַאֲנִי בְּשָׁעָה שֶׁהָיִיתִי יוֹרֵד מִמִּדְיָן לְמִצְרַיִם הָיָה דַּרְכִּי לִטֹּל מֵהֶן חֲמוֹר] שֶׁבִּשְׁבִיל צָרְכֵיהֶם אֲנִי יוֹרֵד, וְלֹא נָטַלְתִּי. וְכֵן שְׁמוּאֵל הַצַּדִּיק אָמַר (שמואל א יב, ג) "הִנְנִי עֲנוּ בִי נֶגֶד ה' וְנֶגֶד מְשִׁיחוֹ אֶת שׁוֹר מִי לָקַחְתִּי וַחֲמוֹר מִי לָקַחְתִּי", שׁוֹר שֶׁהָיִיתִי מַקְרִיב לְקָרְבָּן וּמְבַקֵּשׁ רַחֲמִים עֲלֵיהֶם, וְכֵן לִמְשֹׁחַ עֲלֵיהֶם מֶלֶךְ מִשֶּׁלִּי הָיָה, שֶׁנֶּאֱמַר (שם טז, ב) "עֶגְלַת בָּקָר תִּקַח בְּיָדֶךָ" וְגוֹ', וְלֹא נָטַלְתִּי מִשֶּׁלָּהֶם. וְלֹא הֲרֵעֹתִי אֶת אַחַד מֵהֶם, שֶׁלֹּא חִיַּבְתִּי אֶת הַזַּכַּאי וְלֹא זִכִּיתִי אֶת הַחַיָּב. כְּשֶׁרָאָה מֹשֶׁה שֶׁעָמְדוּ בְּגַאֲוָתָם וּבְמִרְדֵיהֶם, אָמַר לָהֶם אַתָּה וְכָל עֲדָתְךָ הֱיוּ לִפְנֵי ה'.

{pפסוק יט-כבp}  הָלַךְ קֹרַח כָּל אוֹתָהּ הַלַּיְלָה וְהָיָה מַטְעֶה אֶת יִשְׂרָאֵל, וְאוֹמֵר לָהֶם מָה אַתֶּם סְבוּרִים שֶׁאֲנִי עוֹסֵק לִטֹּל הַגְּדֻלָּה לְעַצְמִי, אֲנִי מְבַקֵּשׁ שֶׁתְּהֵא הַגְּדֻלָּה חוֹזֶרֶת עַל כֻּלָּנוּ, שֶׁמֹּשֶׁה נָטַל מַלְכוּת לְעַצְמוֹ, וְהַכְּהֻנָּה גְּדוֹלָה נָתַן לְאַהֲרֹן אָחִיו לְחָק עוֹלָם, וְהָיָה הוֹלֵךְ וּמְפָתֶּה כָּל שֵׁבֶט וָשֵׁבֶט כָּרָאוּי לוֹ, עַד שֶׁנִּשְׁתַּתְּפוּ כֻּלָּם עִמּוֹ. וַיַּקְהֵל עֲלֵיהֶם קֹרַח אֶת כָּל הָעֵדָה כֵּיוָן שֶׁנִּכְנְסוּ וּבָאוּ עִמּוֹ, מִיָּד וַיְדַבֵּר ה' אֶל מֹשֶׁה וְאֶל אַהֲרֹן לֵאמֹר הִבָּדְלוּ מִתּוֹךְ הָעֵדָה הַזֹּאת וְגוֹ' וַיִּפְּלוּ עַל פְּנֵיהֶם וַיֹּאמְרוּ אֵל אֱלֹהֵי הָרוּחֹת לְכָל בָּשָׂר וְגוֹ', אָמְרוּ לְפָנָיו רִבּוֹנוֹ שֶׁל עוֹלָם, מֶלֶךְ בָּשָׂר וָדָם שֶׁמָּרְדוּ עָלָיו בְּנֵי הַמְּדִינָה וְעָמְדוּ וְקִלְּלוּ אֶת הַמֶּלֶךְ אוֹ שְׁלוּחָיו עֲשָׂרָה אוֹ עֶשְׂרִים, מַהוּ עוֹשֶׂה, מְשַׁלֵּחַ לְשָׁם לִגְיוֹנוֹתָיו וְעוֹשֶׂה בָּהּ אַנְדַּרְלָמוּסְיָא וְהוֹרֵג הַטּוֹבִים עִם הָרָעִים, לְפִי שֶׁאֵינוֹ מַכִּיר מִי מָרַד וּמִי לֹא מָרַד, מִי כִּבֵּד הַמֶּלֶךְ וּמִי קִלְּלוֹ, אֲבָל אַתָּה יוֹדֵעַ מַחְשָׁבוֹת שֶׁל כָּל אָדָם, וּמַה שֶּׁהַלְּבָבוֹת וְהַכְּלָיוֹת יוֹעֲצוֹת, וְאַתָּה יוֹדֵעַ מִי חָטָא וּמִי לֹא חָטָא, וְאַתָּה יוֹדֵעַ רוּחַ שֶׁל כָּל אֶחָד וְאֶחָד, לְכָךְ נֶאֱמַר "אֱלֹהֵי הָרוּחֹת לְכָל בָּשָׂר", אָמַר לוֹ הַקָּדוֹשׁ בָּרוּךְ הוּא יָפֶה אֲמַרְתֶּם אֲנִי מוֹדִיעַ מִי חָטָא וּמִי לֹא חָטָא.

{pפסוק כד-כוp}  "דַּבֵּר אֶל הָעֵדָה לֵאמֹר הֵעָלוּ מִסָּבִיב", אַף עַל פִּי שֶׁשָּׁמַע מֹשֶה מִפִּי הַגְּבוּרָה, לֹא אָמַר לָהֶם הֵעָלוּ עַד שֶׁהָלַךְ וְהִתְרָה בָּם, שֶׁנֶּאֱמַר "וַיָּקָם מֹשֶׁה וַיֵּלֶךְ אֶל דָּתָן וַאֲבִירָם", לְהוֹדִיעַ רִשְׁעָתָן שֶׁאַף עַל פִּי שֶׁהָלַךְ מֹשֶׁה בְּרַגְלָיו אֵצֶל הָרְשָׁעִים קָשִׁים לִרְצוֹת. מֶה עָשׂוּ לֹא רָצוּ לָצֵאת מֵאֳהָלֵיהֶם כְּנֶגְדּוֹ, כֵּיוָן שֶׁרָאָה מֹשֶׁה כָּךְ, אָמַר עַד כָּאן הָיָה עָלַי לַעֲשׂוֹת.

{rרמז תשנאr}  שָׁנוּ רַבּוֹתֵינוּ אַרְבָּעָה נִקְרְאוּ רְשָׁעִים XאY הַפּוֹשֵׁט יָדוֹ עַל חֲבֵרוֹ לְהַכּוֹתוֹ אַף עַל פִּי שֶׁלֹּא הִכָּהוּ נִקְרָא רָשָׁע, שֶׁנֶאֱמַר (שמות ב, יג) "וַיֹּאמֶר לָרָשָׁע לָמָּה תַכֶּה רֵעֶךָ", הִכִּיתָ לֹא נֶאֱמַר אֶלָּא תַכֶּה XבY וְהַלּוֹוֶה וְאֵינוֹ מְשַׁלֵּם, שֶׁנֶּאֱמַר  "לֹוֶה רָשָׁע וְלֹא יְשַׁלֵּם" XגY וּמִי שֶׁיֵּשׁ בּוֹ עַזּוּת פָּנִים וְאֵינוֹ מִתְבַּיֵּשׁ מִמִּי שֶׁגָּדוֹל מִמֶּנּוּ, שֶׁנֶּאֱמַר (משלי כא, כט) "הֵעֵז אִישׁ רָשָׁע בְּפָנָיו" XדY וּמִי שֶׁהוּא בַּעַל מַחֲלֹקֶת, שֶׁנֶּאֱמַר "סוּרוּ נָא מֵעַל אָהֳלֵי הָאֲנָשִׁים הָרְשָׁעִים", וּשְׁנֵיהֶם הָיוּ בְּדָתָן וַאֲבִירָם, עַזּוּת פָּנִים וּמַחֲלֹקֶת.

מַחֲלֹקֶת בְּאוֹתִיּוֹתֶיהָ נִדְרֶשֶׁת, מ' מַכָּה, ח' חֵרֶם, ל' לוֹקִין, ק' קְלָלָה, ת' תּוֹעֵבָה, וְיֵשׁ אוֹמְרִים תַּכְלִית כְּלָיָה מֵבִיא לָעוֹלָם.

"וַיָּקָם מֹשֶׁה וַיֵּלֶךְ אֶל דָּתָן וַאֲבִירָם", מִכָּאן שֶׁאֵין מַחֲזִיקִין בְּמַחֲלֹקֶת, דְּאָמַר רַב כָּל הַמַּחֲזִיק בְּמַחֲלֹקֶת עוֹבֵר בְּלָאו, שֶׁנֶּאֱמַר  "וְלֹא יִהְיֶה כְקֹרַח וְכַעֲדָתוֹ". רַב (אַסִּי) [אַשִּׁי] אָמַר רָאוּי לְהִצְטָרֵעַ, כְּתִיב הָכָא (שם) "כַּאֲשֶׁר דִּבֶּר ה' בְּיַד מֹשֶׁה לוֹ", וּכְתִיב (שמות ד, ו) "וַיֹּאמֶר ה' לוֹ עוֹד" וְגוֹ'.  אָמַר רַב חִסְדָּא כָּל הַחוֹלֵק עַל רַבּוֹ כְּאִלוּ חוֹלֵק עַל הַשְּׁכִינָה, שֶׁנֶּאֱמַר  "בְּהַצֹּתָם עַל ה'".

{rרמז תשנבr}  אָמַר רַבִּי חָמָא בַּר חֲנִינָא, כָּל הָעוֹשֶׂה מְרִיבָה עִם רַבּוֹ כְּעוֹשֶׂה מְרִיבָה עִם שְׁכִינָה, שֶׁנֶּאֱמַר (להלן כ, יג) "הֵמָּה מֵי מְרִיבָה אֲשֶׁר רָבוּ בְנֵי יִשְׂרָאֵל אֶת ה'". אָמַר רַבִּי (חָמָא בַּר חֲנִינָא) [חֲנִינָא בַּר פָּפָּא] כָּל הַמִּתְרָעֵם עַל רַבּוֹ כְּאִלּוּ מִתְרַעֵם עַל הַשְּׁכִינָה, שֶׁנֶּאֱמַר (שמות טז, ח) "לֹא עָלֵינוּ תְלֻנֹתֵיכֶם כִּי עַל ה'". אָמַר רַבִּי אַבָּהוּ כָּל הַמְהַרְהֵר אַחַר רַבּוֹ כְּאִלּוּ מְהַרְהֵר אַחַר הַשְּׁכִינָה, שֶׁנֶּאֱמַר (להלן כה, א) "וַיְדַבֵּר הָעָם בֵּאלֹהִים וּבְמֹשֶׁה".

{pפסוק כז-כטp}  "וַיֵּעָלוּ מֵעַל מִשְׁכַּן קֹרַח", כֵּיוָן שֶׁרָאוּ כָּךְ שֶׁנִּסְתַּלְּקוּ יִשְׂרָאֵל מִסְּבִיבוֹתֵיהֶן יָצְאוּ מְחָרְפִין, שֶׁנֶּאֱמַר "יָצְאוּ נִצָּבִים", וּלְהַלָּן כְּתִיב  "וַיִּגַּשׁ הַפְּלִשְׁתִּי הַשְׁכֵם וְהַעֲרֵב וַיִּתְיַצֵּב אַרְבָּעִים יוֹם". פָּתַח מֹשֶׁה וְאָמַר בְּזֹאת תֵּדְעוּן כִּי ה' שְׁלָחַנִי וְגוֹ', מָשָׁל לְמָה הַדָּבָר דּוֹמֶה, לְשׁוֹשְׁבִין בִּתּוֹ שֶׁל מֶלֶךְ שֶׁהָיוּ עֵדוֹתֶיהָ בְּיָדוֹ, עָמַד אֶחָד מִן הַמְסֻבִּין כְּנֶגְדּוֹ וְקִלֵּל אֶת הַשּׁוֹשְׁבִין וְכוּ', עָמַד הַשּׁוֹשְׁבִין כְּנֶגֶד הַמֶּלֶךְ וְאָמַר לוֹ, אִם אֵין אַתָּה מוֹצִיא זֶה לְהָרְגוֹ בִּפְנֵי הַכֹּל אַף אֲנִי אוֹמֵר בְּוַדַּאי לֹא הָיוּ בְּתוּלִים לְבִתּוֹ שֶׁל מֶלֶךְ, אָמַר הַמֶּלֶךְ מוּטָב לִי לַהֲרֹג אֶת זֶה שֶׁלֹּא יוֹצִיא הַשּׁוֹשְׁבִין שֵׁם רַע עַל בִּתִּי, כָּךְ קֹרַח נֶחֱלַק עַל מֹשֶׁה וְאָמַר, מִלִּבּוֹ וּמֵעַצְמוֹ אָמַר מֹשֶׁה אֶת כָּל הַדְּבָרִים הָאֵלֶּה, פָּתַח וְאָמַר בְּזֹאת תֵּדְעוּן כִּי ה' שְׁלָחָנִי אִם כְּמוֹת כָּל הָאָדָם יְמֻתוּן אֵלֶּה אַף אֲנִי אוֹמֵר לֹא ה' שְׁלָחָנִי וּמִלִּבִּי אָמַרְתִּי.

כֵּיוָן שֶׁאָמַר קֹרַח לֹא מֹשֶׁה נָבִיא וְלֹא אַהֲרֹן כֹּהֵן גָּדוֹל וְלֹא תּוֹרָה נִתְּנָה מִן הַשָּׁמַיִם, כֵּיוָן שֶׁשָּׁמַע מֹשֶׁה כָּךְ, הָלַךְ אֵצֶל הָאֱלֹהִים אָמַר אִם אֲנִי מְוַתֵּר עַל בִּזְיוֹנִי וְעַל בִּזְיוֹנוֹ שֶׁל אַהֲרֹן, אֲבָל עַל בִּזְיוֹנָהּ שֶׁל תּוֹרָה אֵינִי מְוַתֵּר, שֶׁנֶּאֱמַר "בְּזֹאת תֵּדְעוּן", וְאֵין זֹאת אֶלָּא תּוֹרָה, שֶׁנֶּאֱמַר (דברים ד, מד) "וְזֹאת הַתּוֹרָה אֲשֶׁר שָׂם מֹשֶה". לֹא ה' שְׁלָחָנִי, זֶה אֶחָד מִשְׁלֹשָׁה בְּנֵי אָדָם נְבִיאִים שֶׁאָמְרוּ בְּלָשׁוֹן הַזֶּה, מִיכָה וְאֵלִיָּהוּ וּמֹשֶׁה, אֵלִיָּהוּ מָה אָמַר,  "וּבִדְבָרְךָ עָשִׂיתִי אֵת כָּל הַדְּבָרִים הָאֵלֶּה", וְאִם אֵין אַתָּה עוֹנֶה אוֹתִי אֲנִי אוֹמֵר לֹא ה' אֱלֹהִים שְׁלָחָנִי, וְכֵן מִיכָה אָמַר (מלכים א כב, כח) "אִם שׁוֹב תָּשׁוּב בְּשָׁלוֹם לֹא דִּבֵּר ה' בִּי", וּמֹשֶׁה אָמַר אִם כְּמוֹת כָּל הָאָדָם יְמֻתוּן אֵלֶּה, אַף אֲנִי אוֹמֵר לֹא ה' שְׁלָחָנִי.

אָמַר רֵיש לָקִישׁ רֶמֶז לְבִקּוּר חוֹלִים מִן הַתּוֹרָה מִנַּיִן, שֶׁנֶּאֱמַר "אִם כְּמוֹת כָּל הָאָדָם יְמֻתוּן אֵלֶּה", מַאי מַשְׁמַע, אָמַר רָבָא אִם כְּמוֹת כָּל הָאָדָם שֶׁהֵן חוֹלִין וּמֻטָּלִין עַל עֲרִיסוֹתֵיהֶם וּבְנֵי אָדָם מְבַקְּרִים אוֹתָם "לֹא ה' שְׁלָחָנִי".

{pפסוק לp}  "וְאִם בְּרִיאָה יִבְרָא ה'", אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם אִם בְּרִיאָה גֵּיהִנֹּם מוּטָב, וְאִם לָאו יִבְרָא ה'. לְמַאי אִילֵימָא לְמִבְרֵיהּ, וְהַכְּתִיב (קהלת א, ט) "אֵין כָּל חָדָשׁ תַּחַת הַשָּׁמֶשׁ" אֶלָּא לַקְרוּבֵי פִּתְחָא.

"וַיְהִי כְּכַלֹּתוֹ" (כָּתוּב לְמַעְלָה בְּרֶמֶז ל"ח).

{pפסוק לא-להp}  "וַתִּבָּקַע הָאֲדָמָה אֲשֶׁר תַּחְתֵּיהֶם", לְלַמֶּדְךָ שֶׁבְּכָל מָקוֹם שֶׁהוּא רוֹצֶה הוּא מַצְמִיחַ אֶת הַפֻּרְעָנוּת. "וַיֵּרְדוּ הֵם וְכָל אֲשֶׁר לָהֶם", יֵשׁ אוֹמְרִים חַיִּים נִדּוֹנִין עַד עַכְשָׁיו. "וַתְּכַס עֲלֵיהֶם הָאָרֶץ וַיֹּאבְדוּ", הֵם אָבְדוּ אֲבָל לֹא שְׂרָרוּתָם, אֲבָל נַעֲשׂוּ תַּחְתֵּיהֶם שָׂרִים אַחֵרִים.

אָמַר רַבָּה בַּר בַּר חַנָּה, זִמְנָא חָדָא הֲוָה אָזְלִינָא בְּאוֹרְחָא,  וְאָמַר לִי הַהוּא טַיָּעָא, תָּא אֲחַזֵי לָךְ בְּלוּעֵי דְּקֹרַח, אָזְלֵי וְחָזָאֵי תְּרֵי בִּיזְעֵי דְּקָא נָפִיק קוּטְרָא מִנַּיְהוּ, שָׁקְלֵי גְּבָבָא דְּעָמְרָא וְאַמְשִׁינָהּ בְּמַיָּא וְאוֹתְבֵיהּ בְּרֵישׁ רוּמְחָא [וְעַיְלִית הָתָם] וְאִיחְרִיךְ, וְאָמַר לִי אַצִית מַאי שְׁמַעְתָּ, וְשָׁמְעֵי דַּהֲווּ קָא אָמְרִין  מֹשֶׁה וְתוֹרָתוֹ אֱמֶת וְהֵן בַּדָּאִין, וּלְעָתִיד לָבוֹא עָתִיד לְהוֹצִיאָן, וַעֲלֵיהֶם אָמְרָה חַנָּה  "ה' מֵמִית וּמְחַיֶּה מוֹרִיד שְׁאוֹל וַיָּעַל".

"וְכָל יִשְׂרָאֵל אֲשֶׁר סְבִיבֹתֵיהֶם נָסוּ לְקֹלָם", שֶׁהָיוּ צוֹוְחִין לְמֹשֶׁה מֹשֶׁה רַבֵּינוּ הַצִּילֵנוּ. וְאֵשׁ יָצְאָה מֵאֵת ה' וַתֹּאכַל אֵת הַחֲמִשִּׁים וּמָאתַיִם אִישׁ מַקְרִיבֵי הַקְּטֹרֶת, אֵלּוּ הָיוּ נִבְלָעִים, וְאֵלּוּ הָיוּ נִשְׂרָפִים, וְקֹרַח לָקָה יוֹתֵר מִכֻּלָּם, שֶׁנִּשְׂרַף וְנִבְלַע, וְלָמָּה נַעֲשָׂה בּוֹ שְׁנֵי דִּינִין, שֶׁאִלּוּ נִשְׂרַף וְלֹא נִבְלָע הָיוּ הַבְּלוּעִים מִתְרַעֲמִים וְאוֹמְרִים שֶׁלֹּא הֵבִיא עָלֵינוּ אֶת כָּל הַפֻּרְעָנוּת הַזֶּה אֶלָּא קֹרַח [וַהֲרֵי הֵן נִבְלָעִים וְקֹרַח נִצּוֹל, וְאִלּוּ נִבְלַע וְלֹא נִשְׂרָף הָיוּ הַשְּׂרוּפִים מִתְרַעֲמִים וְאוֹמְרִים שֶׁלֹּא הֵבִיא עָלֵינוּ אֶת הַפֻּרְעָנוּת הַזֶּה אֶלָּא קֹרַח] וַהֲרֵי הֵן שְׂרוּפִין וְהוּא נִצּוֹל, לְפִיכָךְ נִדּוֹן בִּשְׁתֵּי מִיתוֹת, וְלִהַטוֹ הָאֵשׁ תְּחִלָּה לְעֵין כָּל הַשְׂרוּפִין שֶׁבְּיָדָן הָיָה הַמַּחְתָּה וּבָהּ הַקְּטֹרֶת וְקִפַלְתּוֹ הָאֵשׁ וְהָאֵשׁ הָיְתָה מִתְגַּלְגֶּלֶת בּוֹ עַד שֶׁהֱבִיאָתוֹ לְפִי הָאָרֶץ לְבֵין הַבְּלוּעִים, שֶׁנֶּאֱמַר (לעיל פסוק לב) וַתִּפְתַּח הָאָרֶץ אֶת פִּיהָ.

אָמַר רַבִּי יוֹחָנָן קֹרַח לֹא מִן הַבְּלוּעִים, וְלֹא מִן הַשְּׂרוּפִים, לֹא מִן הַבְּלוּעִים, שֶׁנֶּאֱמַר (שם) וְאֵת כָּל הָאָדָם אֲשֶׁר לְקֹרַח, וְלֹא קֹרַח. וְלֹא מִן הַשְּׂרוּפִים, דִּכְתִיב "וְאֵשׁ יָצְאָה מֵאֵת ה' וַתֹּאכַל אֵת הַחֲמִשִּׁים וּמָאתַיִם אִישׁ מַקְרִיבֵי הַקְּטֹרֶת", וְלֹא קֹרַח.  בְּמַתְנִיתָא תָּנָא, קֹרַח מִן הַבְּלוּעִים וּמִן הַשְּׂרוּפִים, מִן הַבְּלוּעִים, דִּכְתִיב (להלן כו, י) "וַתִּבְלַע אֹתָם וְאֶת קֹרַח", וּמִן הַשְּׂרוּפִים, דִּכְתִיב  "בְּאָכוֹל הָאֵשׁ אֵת חֲמִשִּׁים וּמָאתַיִם אִישׁ", וְקֹרַח בַּהֲדַיְהוּ.

עֲדַת קֹרַח אֵין לָהֶם חֵלֶק לָעוֹלָם הַבָּא, שֶׁנֶּאֱמַר "וַתְּכַס עֲלֵיהֶם הָאָרֶץ", בָּעוֹלָם הַזֶּה, "וַיֹּאבְדוּ מִתּוֹךְ הַקָּהָל", לָעוֹלָם הַבָּא, דִּבְרֵי רַבִּי עֲקִיבָא, רַבִּי אֱלִיעֶזֶר אוֹמֵר עֲלֵיהֶם הוּא אוֹמֵר (שמואל א' ב, ו) "ה' מֵמִית וּמְחַיֶּה מוֹרִיד שְׁאוֹל וַיָּעַל". רַבִּי יְהוּדָה בֶּן בְּתֵירָא אוֹמֵר הֲרֵי הֵן כַּאֲבֵדָה הַמִּתְבַּקֶּשֶׁת, שֶׁנֶּאֱמַר  "תָּעִיתִי כְּשֶׂה אֹבֵד בַּקֵּשׁ עַבְדֶךָ".

"וְאֵשׁ יָצְאָה" (כָּתוּב בְּרֶמֶז תקכ"ד).

~ פרק יז

{pפסוק א-גp}  "אֵת מַחְתּוֹת הַחַטָּאִים" (כָּתוּב בְּרֶמֶז תרכ"ג).

מַעֲלִין בַּקֹּדֶשׁ וְאֵין מוֹרִידִין, מְנָלָן דְּמַעֲלִין, אָמַר רַב אָחָא בַּר יַעֲקֹב דְּאָמַר קְרָא אֵת מַחְתּוֹת הַחַטָּאִים וְגוֹ', בִּתְחִלָּה תַּשְׁמִישֵׁי מִזְבֵּחַ, וּלְבַסּוֹף גּוּפוֹ שֶׁל מִזְבֵּחַ, וּמְנָלָן דְּאֵין מוֹרִידִין, אָמַר רַבִּי אַמִּי דְּאָמַר קְרָא (שמות מ, יח) "וַיָּקֶם מֹשֶׁה אֶת הַמִּשְׁכָּן וַיִּתֵּן אֶת אֲדָנָיו וְגוֹ'.

(לעיל טז, לב) וַתִּפְתַּח הָאָרֶץ אֶת פִּיהָ, רַבִּי יְהוּדָה אוֹמֵר בְּאוֹתָהּ שָׁעָה נִפְתְּחוּ לָאָרֶץ הַרְבֵּה פִּיּוֹת, שֶׁנֶּאֱמַר  "בְּקֶרֶב כָּל (הָאָרֶץ) [יִשְׂרָאֵל], אָמַר לוֹ רַבִּי נֶחֶמְיָה וַהֲלֹא כְּתִיב וַתִּפְתַּח הָאָרֶץ אֶת פִּיהָ, וְהֵיאַךְ אַתָּה מְקַיֵּם "בְּקֶרֶב כָּל (הָאָרֶץ) [יִשְׂרָאֵל"], אֶלָּא שֶׁנַּעֲשֵׂית הָאָרֶץ כְּמַשְׁפֵּךְ וְכָל מָקוֹם שֶׁהָיָה אֶחָד מֵהֶם אוֹ מָמוֹנוֹ הָיָה מִתְגַּלְגֵּל וּבָא וְיוֹרֵד עִמּוֹ, נִּמְצֵאתָ מְקַיֵּם "בְּקֶרֶב כָּל (הָאָרֶץ) [יִשְׂרָאֵל"] וְנִמְצֵאתָ מְקַיֵּם וַתִּפְתַּח הָאָרֶץ אֶת פִּיהָ. (דברים שם) "וְאֵת כָּל הַיְקוּם אֲשֶׁר בְּרַגְלֵיהֶם", זֶה מָמוֹן שֶׁהוּא מַעֲמִיד אֶת רַגְלַיִם. רַבּוֹתֵינוּ אָמְרוּ, אֲפִלּוּ הָיוּ כֵּלִים בְּיַד אַחֵר הָיוּ מִתְגַלְגְּלִין וּבָאִין וְנִבְלָעִין עִמּוֹ, אָמַר רַבִּי שְׁמוּאֵל בַּר נַחְמָן אֲפִלּוּ מַחַט שֶׁהָיָה שְׁאוּלָה בְּיַד יִשְׂרָאֵל מִיָּדָם הָיְתָה בָּאָה וְנִבְלַעַת עִמָּהֶם, שֶׁנֶּאֱמַר (לעיל טז, לג) "וַיֵּרְדוּ הֵם וְכָל אֲשֶׁר לָהֶם חַיִּים שְׁאֹלָה".

(לעיל טז, ג) וַיִּקָהֲלוּ עַל מֹשֶׁה וְעַל אַהֲרֹן, שֶׁהִקְהִילוּ עֲלֵיהֶם קְהִלּוֹת וְאָמְרוּ בּוֹאוּ וְנוֹדִיעַ לָכֶם מַעֲשָׂיו שֶׁל בֶּן עַמְרָם, כִּי כָל הָעֵדָה כֻּלָּם קְדֹשִׁים, וְכִי אַתֶּם לְבַדְכֶם קְדוֹשִׁים, וַהֲלֹא כֻּלָּנוּ נִתְקַדַּשְׁנוּ בְּסִּינַי, שֶׁנֶּאֱמַר  "לֵךְ אֶל הָעָם וְקִדַּשְׁתָּם", וּכְשֶׁנִּתְּנוּ לָנוּ עֲשֶׂרֶת הַדִּבְּרוֹת כָּל אֶחָד וְאֶחָד מִמֶּנּוּ הָיָה יוֹנֵק מֵהַר סִינַי, וְלֹא נִתַּן לָנוּ אֶלָּא עֲשֶׂרֶת הַדִּבְּרוֹת, וְלֹא שֵׁם חַלָּה, וְלֹא שֵׁם תְּרוּמָה וּמַעֲשְׂרוֹת, וְלֹא שֵׁם צִיצִית שָׁמַעְנוּ, אֶלָּא מֵעַצְמְךָ אַתָּה אוֹמֵר, כְּדֵי לַעֲשׂוֹת שְׂרָרָה לְעַצְמְךָ וְלַעֲשׂוֹת כָּבוֹד לְאַהֲרֹן אָחִיךָ.

מַה תַּלְמוּד לוֹמַר (לעיל טז, ה) "בֹּקֶר", אֶלָּא אָמַר, דְּבָרִים שֶׁאֲנִי אוֹמֵר לָכֶם מְלֻבָּנִים הֵן כַּבֹּקֶר, שֶׁלֹּא לִכְבוֹד עַצְמִי וְלֹא לִכְבוֹד אָחִי אֲנִי אוֹמְרָן.  הוּא הַקָדוֹשׁ, הוּא יִקָּדֵשׁ מִבָּעֵי לֵיהּ, אֶלָּא אָמַר לוֹ, יוֹדֵעַ אֲנִי שֶׁקְּטוֹרְתּוֹ שֶׁל אַהֲרֹן מִתְקַבֶּלֶת, כְּבָר נִתְקָדֵשׁ קֹדֶם לָכֵן. רַב לָכֶם בְּנֵי לֵוִי, כְּנֶגֶד כְּהֻנָּתוֹ שֶׁל אַהֲרֹן אָמַר, הוּא נוֹטֵל תְּרוּמָה אֶחָד (מִשִּׁשִּׁים) [מֵחֲמִשִּׁים], וְאַתֶּם אֶחָד מֵעֲשָׂרָה. (לעיל טז, ט) הַמְעַט מִכֶּם, קַלָה הִיא בְּעֵינֵיכֶם שֶׁבָּחַר בָּכֶם הַקָּדוֹשׁ בָּרוּךְ הוּא מִכָּל שִׁבְטֵי יִשְׂרָאֵל לִהְיוֹת מְשַׁמְּשִׁין לְפָנָיו, (לעיל טז, יא) וְאַהֲרֹן מַה הוּא מַה הֲנָאָה יֵשׁ לוֹ לְאַהֲרֹן מִכְּהֻנָּתוֹ, וַהֲלֹא מִתְּחִלָּה קָבַר שְׁנֵי בָּנָיו נָדָב וַאֲבִיהוּא.  לֹא נַעֲלֶה, לֹא נָבוֹא אֵין כְּתִיב כָּאן,  אָמְרוּ לוֹ, הֲרֵי אָנוּ מַעֲמִידִין דְּבָרֵינוּ וְאֵין אָנוּ עוֹלִים מִדִּינָהּ שֶׁל גֵּיהִנָּם, וּלְפִי שֶׁהָלַךְ מֹשֶׁה לְפִתְחוֹ שֶׁל דָּתָן וַאֲבִירָם, זָכָה לְהַצִּיל אַרְבָּעָה צַדִּיקִים מִדִּינָהּ שֶׁל גֵּיהִנָּם, שְׁלֹשָׁה בְּנֵי קֹרַח וְאוֹן בֶּן פֶּלֶת, וּמַה זְּכוּת הָיָה בְּיָדָן שֶׁל בְּנֵי קֹרַח שֶׁיִּנָּצְלוּ, שֶׁבְּשָׁעָה שֶׁהָיוּ יוֹשְׁבִין אֵצֶל קֹרַח אֲבִיהֶן רוֹאִין אֶת מֹשֶׁה וְכוֹבְשִׁין אֶת פְּנֵיהֶן בַּקַּרְקַע, אָמְרוּ אִם נַעֲמֹד מִפְּנֵי מֹשֶׁה רַבֵּינוּ נוֹהֲגִין בִּזָּיוֹן בְּאָבִינוּ, וּכְבָר נִצְטַוִּינוּ עַל כִּבּוּד אָב וָאֵם, וְאִם לֹא נַעֲמֹד כְּבָר כְּתִיב (ויקרא יט, לב) "מִפְּנֵי שֵׂיבָה תָּקוּם", מוּטָב שֶׁנַּעֲמֹד מִפְּנֵי מֹשֶׁה רַבֵּינוּ אַף עַל פִּי שֶׁאָנוּ נוֹהֲגִין בִּזָּיוֹן בְּאָבִינוּ, בְּאוֹתָהּ שָׁעָה הִרְחִישׁוּ אֶת לִבָּם בִּתְשׁוּבָה, עֲלֵיהֶם אָמַר דָּוִד (תהלים מה, ב) "רָחַשׁ לִבִּי דָּבָר טוֹב". אָמַר רַבִּי יוֹחָנָן מִדֻּגְמָא שֶׁעָתִיד הַקָּדוֹשׁ בָּרוּךְ הוּא לַעֲשׂוֹת לַצַּדִּיקִים לֶעָתִיד לָבוֹא, שֶׁהוּא עָתִיד לֶאֱחֹז בְּכַנְפוֹת הָאָרֶץ וְהַצַּדִּיקִים תְּלוּיִּין בְּרוּמוֹ שֶׁל עוֹלָם, כָּךְ עָשָׂה לָהֶם הַקָּדוֹשׁ בָּרוּךְ הוּא לִבְנֵי קֹרַח מֵאוֹתָהּ דֻּגְמָא בַּעוֹלָם הַזֶה. רַבִּי יְהוּדָה אוֹמֵר כְּמִין עַמּוּד נִתְבַּצֵּר לָהֶם בְּגֵיהִנָּם וְעָמְדוּ עָלָיו וְהָיוּ כָּל יִשְׂרָאֵל רוֹאִין אוֹתָן, בְּאוֹתָהּ שָׁעָה פָּתְחוּ פִּיהֶם וְאָמְרוּ שִׁירָה. (תהלים מח, ט) "כַּאֲשֶׁר שָׁמַעְנוּ כֵּן רָאִינוּ בְּעִיר ה' צְבָאוֹת", שֶׁעָתִיד הַקָּדוֹשׁ בָּרוּךְ הוּא לִבְנוֹת יְרוּשָׁלַיִם בִּנְיָן קָבוּעַ שֶׁאֵין לוֹ הֶפְסֵק, שֶׁנֶּאֱמַר  "אֱלֹהִים יְכוֹנְנֶהָ עַד עוֹלָם סֶלָה".

{pפסוק יבp}  אָמַר רַבִּי יְהוֹשֻׁעַ בֶּן לֵוִי בְּשָׁעָה שֶׁעָלָה מֹשֶׁה לַמָּרוֹם אָמְרוּ מַלְאֲכֵי הַשָּׁרֵת לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם מַה לִילוּד אִשָּׁה בֵּינֵינוּ, אָמַר לָהֶם לְקַבֵּל תּוֹרָה בָּא, אָמְרוּ לוֹ חֶמְדָּה גְּנוּזָה לְךָ תתקע"ד דּוֹרוֹת קֹדֶם שֶׁנִּבְרָא הָעוֹלָם אַתָּה מְבַקֵּשׁ לִתְּנָהּ לְבָשָׂר וָדָם, (תהלים ח, ה) "מָה אֱנוֹשׁ כִּי תִזְכְּרֶנּוּ וּבֶן אָדָם כִּי תִפְקְדֶנּוּ" וְגוֹ'  "תְּנָה הוֹדְךָ עַל הַשָּׁמַיִם", אָמַר לוֹ הַקָּדוֹשׁ בָּרוּךְ הוּא לְמֹשֶׁה הַחֲזֵר לָהֶם תְּשׁוּבָה, אָמַר לוֹ רִבּוֹנוֹ שֶׁל עוֹלָם מִתְיָרֵא אֲנִי שֶׁמָּא יִשְׂרְפוּנִי בְּהֶבֶל שֶׁבְּפִיהֶם, אָמַר לוֹ אֱחֹז בְּכִסֵּא כְּבוֹדִי, שֶׁנֶּאֱמַר (איוב כו, ט) "מְאַחֵז פְּנֵי כִסֵּה פַּרְשֵׁז עָלָיו עֲנָנוֹ". אָמַר רַבִּי תַּנְחוּם מְלַמֵּד שֶׁפֵּרֵשׁ שַׁדַּי מִזִּיו שְׁכִינָתוֹ וַעֲנָנוֹ עָלָיו, אָמַר לְפָנָיו רִבּוֹנו שֶׁל עוֹלָם תּוֹרָה שֶׁאַתָּה נּוֹתֵן לִי מַה כְּתִיב בָּהּ (שמות כ, ב) ["אָנֹכִי ה' אֱלֹהֶיךָ אֲשֶׁר הוֹצֵאתִיךָ מֵאֶרֶץ מִצְרַיִם", אָמַר לָהֶם כְּלוּם לְמִצְרַיִם יְרַדְתֶּם, לְפַרְעֹה הִשְׁתַּעְבַּדְתֶּם, תּוֹרָה לָמָּה תְּהֵא לָכֶם, שׁוּב מַה כְּתִיב בָּהּ]  "לֹא יִהְיֶה לְךָ" וְגוֹ', בֵּין כּוּתִיִם אַתֶּם שֶׁעוֹבְדִין אֱלִילִים, שׁוּב מַה כְּתִיב בָּהּ, (שם, ח) ["זָכוֹר אֶת יוֹם הַשַּׁבָּת לְקַדְּשׁוֹ" כְּלוּם אַתֶּם עוֹשִׂים מְלָאכָה שֶׁאַתֶּם צְרִכִין שְׁבוּת, שׁוּב מַה כְּתִיב בָּה] (שם, ז) "לֹא תִשָׂא" כְּלוּם מַשָׂא מַתָּן יֵשׁ בֵּינֵיכֶם, שׁוּב מַה כְּתִיב בָּהּ (שם, יב) "כַּבֵּד אֶת אָבִיךָ וְאֶת אִמֶּךָ" כְּלוּם אָב וָאֵם יֵשׁ לָכֶם, שׁוּב מַה כְּתִיב בָּהּ  "לֹא תִרְצַח לֹא תִנְאַף לֹא תִגְנֹב" כְּלוּם יֵצֶר הָרַע יֵשׁ בֵּינֵיכֶם, חָזְרוּ וְהוֹדוּ לוֹ לְהַקָּדוֹשׁ בָּרוּךְ הוּא, שֶׁנֶּאֱמַר (תהלים ח, ב) "ה' אֲדֹנֵינוּ מָה אַדִּיר שִׁמְךָ בְּכָל הָאָרֶץ", וְאִלּוּ "תְּנָה הוֹדְךָ עַל הַשָּׁמַיִם" לֹא כְּתִיב, מִיָּד כָּל אֶחָד וְאֶחָד מָסַר לוֹ  דָּבָר, שֶׁנֶּאֱמַר  "עָלִיתָ לַמָּרוֹם שָׁבִיתָ שֶּׁבִי לָקַחְתָּ מַתָּנוֹת בָּאָדָם", בִּשְׂכַר שֶׁקְּרָאוּךָ אָדָם "לָקַחְתָּ מַתָּנוֹת", וְאַף מַלְאַךְ הַמָּוֶת מָסַר לוֹ דָּבָר, שֶׁנֶּאֱמַר "וַיִּתֵּן אֶת הַקְּטֹרֶת וַיְכַפֵּר עַל הָעָם", אִי לָאו דְּאָמַר לֵיהּ מְנָא הֲוָה יָדַע. (כָּתוּב בְּרֶמֶז שפ"א וּבְרֶמֶז רס"ב).

~ פרק יח

{pפסוק א-הp}  "וַיֹּאמֶר ה' אֶל אַהֲרֹן", הָא לָמַדְתָּ מִכָּל הַדִּבְּרוֹת שֶׁנֶּאֱמְרוּ לְאַהֲרֹן עַל יְדֵי מֹשֶׁה נֶאֱמְרוּ לוֹ, וּמַה תַּלְמוּד לוֹמַר "אֶל אַהֲרֹן", אֶלָּא כְּדַאי הָיָה הַדִּבּוּר לְאַהֲרֹן, אֶלָּא שֶׁגְּדֻלַּת מֹשֶׁה גְּדוֹלָה. "אַתָּה וּבָנֶיךָ" אֵלּוּ הַכֹּהֲנִים, וּבֵית אָבִיךָ אֵלּוּ הַלְּוִיִּים, מְלַמֵּד שֶׁהַלְּוִיִּים מֻזְהָרִים עַל יְדֵי כֹּהֲנִים. וּמִנַּיִן אַף הַכֹּהֲנִים עַל יְדֵי הַלְּוִיִּים,  שֶׁנֶּאֱמַר "אַתָּה וּבָנֶיךָ אִתָּךְ תִּשְׂאוּ אֶת עֲוֹן כְּהֻנַּתְכֶם". "מַטֵּה לֵוִי", אֵין מַטֶּה אֶלָּא שְׁבֻעָה, שֶׁנֶּאֱמַר (חבקוק ג, ט) "שְׁבֻעוֹת מַטּוֹת אֹמֶר סֶלָה". לֵוִי כְּדַאי הוּא לֵוִי בִּפְנֵי עַצְמוֹ. "שֵׁבֶט" כְּדַאי שֵׁבֶט בִּפְנֵי עַצְמוֹ, "אָבִיךָ" כְּדַאי עַמְרָם בִּפְנֵי עַצְמוֹ, אַחֶיךָ כְּדַאי אַחֶיךָ בִּפְנֵי עַצְמוֹ, וְגַם אֶת אַחֶיךָ כְּדַאי בְּנֵי אַחֶיךָ בִּפְנֵי עַצְמָן לִכְרוֹת לָהֶם בְּרִית בְּשִׂמְחָה.

"וַיֹּאמֶר ה' אֶל אַהֲרֹן", לְמִי הַדָּבָר מָסוּר לְאַהֲרֹן, לְאוֹתוֹ מַזְהִיר,  רַבִּי יֹאשִׁיָּה אוֹמֵר מִנַּיִן אַתָּה אוֹמֵר שֶׁאִם זָרַק אֶת הַדָּם כָּרָאוּי  וְאֵינוֹ יוֹדֵעַ לְשֵׁם מִי זְרָקוֹ, וְהִקְטִיר אֶת הַחֵלֶב כָּרָאוּי, וְאֵינוֹ יוֹדֵעַ לְשֵׁם מִי הִקְטִיר, שֶׁהַכֹּהֲנִים נוֹשְׂאִים עָווֹן עַל כָּךְ, תַּלְמוּד לוֹמַר "אַתָּה וּבָנֶיךָ וּבֵית אָבִיךָ אִתָּךְ תִּשְׂאוּ אֶת עֲוֹן הַמִּקְדָּשׁ".  רַבִּי יוֹנָתָן אוֹמֵר מִנַּיִן אַתָּה אוֹמֵר שֶׁאִם זָכָה בְּבָשָׂר קֹדֶם זְרִיקַת דָּמִים וּבְחָזֶה וְשׁוֹק קֹדֶם הֶקְטֵר חֲלָבִים, שֶׁהַכֹּהֲנִים נוֹשְׂאִין עָווֹן עַל כָּךְ, תַּלְמוּד לוֹמַר "אַתָּה וּבָנֶיךָ אִתָּךְ תִּשְׂאוּ אֶת עֲוֹן כְּהֻנַּתְכֶם". וְכֵן מָצִינוּ שֶׁלֹּא נֶחְתַּם גְּזַר דִּין עַל בְּנֵי עֵלִי אֶלָּא עַל שֶׁנָּהֲגוּ בִּזָּיוֹן בַּקָּדָשִׁים, וְכֵן הוּא אוֹמֵר (שמואל א' ב, טו יז) "גַּם בְּטֶרֶם יַקְטִרוּן וְגוֹ' וַיֹּאמֶר אֵלָיו הָאִישׁ קַטֵּר יַקְטִירוּן וְגוֹ' וַתְּהִי חַטַּאת הַנְּעָרִים גְּדוֹלָה מְאֹד". וְכֵן מָצִינוּ שֶׁלֹּא נֶחְתַּם גְּזַר הַדִּין עַל אַנְשֵׁי יְרוּשָׁלַיִם אֶלָּא עַל שֶׁנָּהֲגוּ בִּזָּיוֹן בַּקָּדָשִׁים, שֶׁנֶּאֱמַר  "קָדָשַׁי בָּזִית".

"וְאַתָּה וּבָנֶיךָ אִתָּךְ" וְגוֹ', זֶה עֲווֹן דָּבָר הַמָּסוּר לַכְּהֻנָּה, אוֹ עֲוֹן דָבָר הַמָּסוּר לְבֵית דִין, כְּשֶׁהוּא אוֹמֵר (להלן פסוק ז) "וְאַתָּה וּבָנֶיךָ אִתְּךָ תִּשְׁמְרוּ אֶת כְּהֻנַתְכֶם לְכָל דְבַר הַמִּזְבֵּחַ", הֲרֵי עֲוֹן הַמָסוּר לְבֵית דִין אָמוּר, הָא מָה תַּלְמוּד לוֹמַר "תִשְׂאוּ אֶת עֲוֹן כְּהֻנַּתְכֶם", זֶה עֲוֹן הַמָּסוּר לַכְּהוּנָה, אָמַרְתָּ יִשְׂרָאֵל לֹא יִשְׂאוּ עֲווֹן כְּהֻנָּה, אֲבָל לְוִיִּים יִשְׂאוּ עֲווֹן כְּהֻנָּה, תַּלְמוּד לוֹמַר (להלן פסוק כג) "וְהֵם יִשְׂאוּ עֲוֹנָם".

"וְגַם אֶת אַחֶיךָ" שׁוֹמֵעַ אֲנִי אַף יִשְׂרָאֵל בְּמַשְׁמָע, תַּלְמוּד לוֹמַר "מַטֵּה לֵוִי", שׁוֹמֵעַ אֲנִי אַף הַנָּשִׁים בְּמַשְׁמָע, תַּלְמוּד לוֹמַר "שֵׁבֶט אָבִיךָ", זָכָה עַמְרָם שֶׁיִּקָּרֵא שֵׁבֶט עַל שְׁמוֹ. רַבִּי אוֹמֵר מַטֵּה לֵוִי שׁוֹמֵעַ אֲנִי אַף הַנָּשִׁים בְּמַשְׁמָע, תַּלְמוּד לוֹמַר "אַחֶיךָ" לְהוֹצִיא אֶת הַנָּשִׁים. "הַקְרֵב אִתָּךְ" רַבִּי עֲקִיבָא אוֹמֵר נֶאֱמַר כָּאן "אִתָּךְ" וְנֶאֱמַר לְהַלָּן "אִתָּךְ", מָה אִתָּךְ הָאָמוּר (לְהַלָּן) [כָּאן] בַּלְּוִיִּם הַכָּתוּב מְדַבֵּר,  אַף אִתָּךְ הָאָמוּר (כָּאן) [לְהַלָּן] בַּלְּוִיִּם הַכָּתוּב מְדַבֵּר, לְהַזְהִיר אֶת הַלְּוִיִּם בְּשִׁיר עַל דּוּכָנָן.

"וְיִלָּווּ עָלֶיךָ", תְּנַן הָתָם בַּצָּפוֹן שַׁעַר הַנִּצּוֹץ כְּמִין אַכְסַדְרָה הָיָה  וַעֲלִיָּה בְּנוּיָה עַל גַּבֵּיהֶן שֶׁהַכֹּהֲנִים שׁוֹמְרִים מִלְמַעְלָה וְהַלְּוִיִּים מִלְּמַטָּה, מִנְהַנֵּי מִלֵּי, דְּתָנוּ רַבָּנָן "וְיִלָּווּ עָלֶיךָ וִישָׁרְתוּךָ"  בַּעֲבוֹדָתְךָ הַכָּתוּב מְדַבֵּר, הָא כֵּיצַד כֹּהֲנִים שׁוֹמְרִים מִלְמַעְלָה וְהַלְּוִיִּים מִלְּמַטָּה.

"וְיִלָּווּ עָלֶיךָ וִישָׁרְתוּךָ" בַּעֲבוֹדָתָם, מַנֵּה מֵהֶם גִּזְבָּרִים וַאֲמַרְכָּלִין,  אוֹ וִישָׁרְתוּךָ בַּעֲבוֹדָתְךָ, תַּלְמוּד לוֹמַר "וְשָׁמְרוּ מִשְׁמַרְתְּךָ וּמִשְׁמֶרֶת כָּל הָאֹהֶל". וַעֲדַיִן אֲנִי אוֹמֵר יְשָׁרְתוּךָ בַּעֲבוֹדָתְךָ, יְשָׁרְתוּךָ בַּעֲבוֹדָתָם, תַּלְמוּד לוֹמַר (להלן פסוק ו) "וַאֲנִי הִנֵּה לָקַחְתִּי אֶת אֲחֵיכֶם הַלְוִיִּם וְגוֹ' מַתָּנָה נְתֻנִים לַה' לַשֵּׁם הֵן מְסוּרִין וְהַשֵּׁם מְסָרָן לַכֹּהֲנִים, הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן וִישָׁרְתוּךָ בַּעֲבוֹדָתָם, וּמַנֵּה מֵהֶן גִּזְבָּרִין וַאֲמַרְכָּלִין.

"וְאַתָּה וּבָנֶיךָ אִתָּךְ לִפְנֵי אֹהֶל הָעֵדֻת", הַכֹּהֲנִים מִבִּפְנִים, וְהַלְּוִיִּם מִבַּחוּץ, אוֹ אֵלּוּ וָאֵלּוּ מִבִּפְנִים, תַּלְמוּד לוֹמַר "וְנִלְווּ עָלֶיךָ וְשָׁמְרוּ אֶת מִשְׁמֶרֶת אֹהֶל מוֹעֵד", הָא מַה תַּלְמוּד לוֹמַר "וְאַתָּה וּבָנֶיךָ אִתָּךְ לִפְנֵי אֹהֶל הָעֵדֻת", הַכֹּהֲנִים מִבִּפְנִים וְהַלְּוִיִּם מִבַּחוּץ. וְשָׁמְרוּ מִשְׁמַרְתְּךָ וּמִשְׁמֶרֶת כָּל הָאֹהֶל זֶהוּ שֶׁאָמַרְנוּ "יְשָׁרְתוּךָ" בַּעֲבוֹדָתָם וּמַנֵּה מֵהֶן גִּזְבָּרִין וַאֲמַרְכָּלִין. אַךְ אֶל כְּלֵי הַקֹּדֶשׁ וְאֶל הַמִּזְבֵּחַ לֹא יִקְרָבוּ, זֶה אָרוֹן וְכֵן הוּא אוֹמֵר  "וְלֹא יָבֹאוּ לִרְאוֹת כְּבַלַּע אֶת הַקֹּדֶשׁ" וְגוֹ', רַבִּי נָתָן אוֹמֵר מִכָּאן רֶמֶז לְשִׁיר מִן הַתּוֹרָה, אֶלָּא שֶׁנִּתְפָּרֵשׁ עַל יְדֵי עֶזְרָא (שֶׁנֶּאֱמַר (עזרא ג, א) "וְאֶחָיו הַכֹּהֲנִים" וְגוֹ'), רַבִּי חֲנַנְיָא בֶּן אַחִי רַבִּי יְהוֹשֻׁעַ אוֹמֵר אֵינוֹ צָרִיךְ, שֶׁהֲרֵי כְּבָר נֶאֱמַר  "מֹשֶׁה יְדַבֵּר וְהָאֱלֹהִים יַעֲנֶנוּ בְקוֹל", מִכָּאן רֶמֶז לְשִׁיר מִן הַתּוֹרָה. אַךְ אֶל כְּלֵי הַקֹּדֶשׁ וְאֶל הַמִּזְבֵּחַ לֹא יִקְרָבוּ, אַזְהָרָה, וְלֹא יָמֻתוּ, עֹנֶשׁ, אֵין לִי אֶלָּא לְוִיִּם שֶׁעֲנוּשִׁין וּמֻזְהָרִין עַל עֲבוֹדַת כֹּהֲנִים, כֹּהֲנִים עַל עֲבוֹדַת לְוִיִּם מִנַּיִן, תַּלְמוּד לוֹמַר "גַם הֵם גַּם אַתֶּם". וּכְבָר בִּקֵּשׁ רַבִּי יְהוֹשֻׁעַ בֶּן חֲנַנְיָא לְסַיֵּעַ אֶת רַבִּי יוֹחָנָן בֶּן גּוּדְגָּדָא בַּהֲגָפַת דְּלָתוֹת, אָמַר לוֹ חֲזֹר לַאֲחוֹרֶיךָ שֶׁכְּבָר אַתָּה מִתְחַיֵּב בְּנַפְשְׁךָ, שֶׁאֲנִי מִן הַשּׁוֹעֲרִים וְאַתָּה מִן הַמְּשׁוֹרְרִים. רַבִּי אוֹמֵר אֵין צָרִיךְ, שֶׁהֲרֵי כְּבָר נֶאֱמַר (לעיל ד, יח-יט) "אַל תַּכְרִיתוּ" וְגוֹ', "וְזֹאת עֲשׂוּ לָהֶם", אֵין לִי אֶלָּא בְּנֵי קְהָת, בְּנֵי גֵּרְשׁוֹן וּבְנֵי מְרָרִי מִנַּיִן, תַּלְמוּד לוֹמַר (שם) "אַהֲרֹן וּבָנָיו יָבֹאוּ" וְגוֹ', אֵין לִי אֶלָּא לְוִיִּם שֶׁעֲנוּשִׁין וּמֻזְהָרִין עַל עֲבוֹדַת כֹּהֲנִים, כֹּהֲנִים עַל עֲבוֹדַת לְוִיִּם מִנַּיִן, תַלְמוּד לוֹמַר  "וּבִנְסֹעַ הַמִּשְׁכָּן יוֹרִידוּ אֹתוֹ הַלְּוִים". מֵעֲבוֹדָה לַחֲבֵרְתָּהּ מִנַּיִן, תַּלְמוּד לוֹמַר (עִמָּהֶן) (לעיל ג, לח) "וְהַחֹנִים לִפְנֵי הַמִּשְׁכָּן קֵדְמָה לִפְנֵי" וְגוֹ', וּמַה תַּלְמוּד לוֹמַר "גַם הֵם גַּם אַתֶּם", לְפִי שֶׁבָּא קֹרַח וְעִרְעֵר כְּנֶגֶד אַהֲרֹן הִזְהִיר עָלָיו הַכָּתוּב אֶת כָּל הָעִנְיָן. "וְנִלְווּ עָלֶיךָ", זֶה שֶׁאָמַרְנוּ הַכֹּהֲנִים מִבִּפְנִים וְהַלְּוִיִּם מִבַּחוּץ.

"וְשָׁמְרוּ מִשְׁמַרְתְּךָ", מְלַמֵּד שֶׁהַכֹּהֲנִים אוֹכְלִים בִּמְקוֹם הַלְּוִיִּם.  וּבְעֶשְׂרִים וְאַרְבָּעָה מְקוֹמוֹת שׁוֹמְרִים בְּבֵית הַמִּקְדָּשׁ, הַכֹּהֲנִים בִּשְׁלֹשָׁה, וְהַלְּוִיִּם בְּעֶשְׂרִים וְאֶחָד. "אַךְ אֶל כְּלֵי הַקֹּדֶשׁ", יָכוֹל אִם נָגְעוּ יְהוּ חַיָּבִין, אָמַרְתָּ אַךְ, מִשּׁוּם עֲבוֹדַת זָר הֵן חַיָּבִין, וְאֵין חַיָּבִין מִשּׁוּם מַגָּע. "וְלֹא יָמֻתוּ גַם הֵם", יָכוֹל שֶׁאֵין לִי אֶלָּא הַלְּוִיִּם עַל יְדֵי הַכֹּהֲנִים בְּמִיתָה,  הַכֹּהֲנִים עַל יְדֵי הַלְּוִיִּם מִנַּיִן, תַּלְמוּד לוֹמַר "וְלֹא יָמֻתוּ גַם הֵם גַּם אַתֶּם". וּמִנַּיִן כְּדֵרֶךְ שֶׁהַכֹּהֲנִים מֻזְהָרִין זֶה עַל זֶה, אָמַרְתָּ הֵם, גַם הֵם, אַתֶּם, גַּם אַתֶּם. יָכוֹל שֶׁהֵן מֻזְהָרִין עַל זֶה בְּמִיתָה,  אָמַרְתָּ הֵם, הֵם עֲלֵיהֶם בְּמִיתָה, וְאֵין אַתֶּם עֲלֵיהֶם בְּמִיתָה,  אַתֶּם עֲלֵיכֶם בְּמִיתָה, וְאֵין אַתֶּם עֲלֵיהֶם בְּמִיתָה. רַבִּי שִׁמְעוֹן אוֹמֵר גֵּרְשׁוֹן וּמְרָרִי בַּעֲבוֹדַת קְהָת בְּמִיתָה, בַּמֶּה דְבָרִים אֲמוּרִים בַּעֲבוֹדַת הַמִּשְׁכָּן, אֲבָל בַּעֲבוֹדַת בֵּית הָאֱלֹהִים,  הַלְּוִיִּם עַל הַכֹּהֲנִים בְּמִיתָה, וְאֵין הַכֹּהֲנִים עַל הַלְּוִיִּם אַף לֹא בְּלֹא תַּעֲשֶׂה. "וְנִלְווּ עָלֶיךָ", וְטָפְלוּ עָלֶיךָ. "מִשְמֶרֶת אֹהֶל מוֹעֵד", זוֹ מִשְׁנָה, "לְכָל עֲבֹדַת הָאֹהֶל", זֶה תַּלְמוּד.

"וְזָר לֹא יִקְרַב אֲלֵיכֶם", לָמָּה נֶאֱמַר, לְפִי שֶׁהוּא אוֹמֵר (לעיל ג, י) "וְהַזָּר הַקָּרֵב יוּמָת", עֹנֶשׁ שָׁמַעְנוּ, אַזְהָרָה לֹא שָׁמַעְנוּ, תַלְמוּד לוֹמַר "וְזָר לֹא יִקְרַב אֲלֵיכֶם".

"וְזָר לֹא יִקְרַב", אֵין לִי אֶלָּא בְּלֹא תַּעֲשֶׂה, בַּעֲשֵׂה מִנַּיִן, אָמַרְתָּ וּשְׁמַרְתֶּם אֵת מִשְׁמֶרֶת הַקֹּדֶשׁ, גְּדֻלָּה לַמִּקְדָּשׁ שֶׁיֵּשׁ עָלָיו שׁוֹמְרִין, לֹא דּוֹמֶה פַּלְטְרִין שֶׁאֵין עָלָיו שׁוֹמְרִין, לְפַלְטְרִין שֶׁיֵּשׁ עָלָיו שׁוֹמְרִין. "וְהַחֹנִים לִפְנֵי הַמִּשְׁכָּן" וְגוֹ', מַה תַּלְמוּד לוֹמַר (שם) "לְמִשְׁמֶרֶת בְּנֵי יִשְׂרָאֵל", אֶלָּא בִּזְמַן שֶׁהַקָּטָן שׁוֹמֵר (אֶת)  הַגָּדוֹל פּוֹסֵעַ עָלָיו וְנִכְנָס, וּבִזְמַן שֶׁהַגָּדוֹל שׁוֹמֵר (אֶת) הַקָּטָן אֵין פּוֹסֵעַ עָלָיו וְנִכְנָס.

"וּשְׁמַרְתֶּם אֵת מִשְׁמֶרֶת הַקֹּדֶשׁ וְאֵת מִשְׁמֶרֶת הַמִּזְבֵּחַ", הֲרֵי זוֹ אַזְהָרָה לְבֵית דִּין (שְׁלִישִׁית) [שֶׁל יִשְׂרָאֵל] לְהַזְהִיר אֶת הַכֹּהֲנִים שֶׁתְּהֵא הָעֲבוֹדָה נַעֲשֵׂית כְּתִקְנָהּ, שֶׁכְּשֶׁהָעֲבוֹדָה נַעֲשֵׂית כְּתִקְנָהּ הֵן כָּלִין אֶת הַפֻּרְעָנוּת מִלָּבוֹא לָעוֹלָם, שֶׁנֶּאֱמַר "וְלֹא יִהְיֶה עוֹד קֶצֶף עַל בְּנֵי יִשְׂרָאֵל", שֶׁאֵין תַּלְמוּד לוֹמַר עוֹד אֶלָּא שֶׁכְּבָר קָצַף.  כַּיּוֹצֵא בּוֹ אַתָּה אוֹמֵר  "וְלֹא יִהְיֶה עוֹד הַמַּיִם לְמַבּוּל", אֵין תַּלְמוּד לוֹמַר "עוֹד", אֶלָּא שֶׁכְּבָר הָיָה. כַּיּוֹצֵא בּוֹ אַתָּה אוֹמֵר (ויקרא יז, ז) "וְלֹא יִזְבְּחוּ עוֹד אֶת זִבְחֵיהֶם"  וְגוֹ', אֵין תַּלְמוּד לוֹמַר "עוֹד", אֶלָּא שֶׁכְּבָר זָבְחוּ. כַּיּוֹצֵא בּוֹ  "וְלֹא יִקְרְבוּ עוֹד בְּנֵי יִשְׂרָאֵל" וְגוֹ', [שֶׁאֵין תַּלְמוּד לוֹמַר "עוֹד", אֶלָּא שֶׁכְּבָר קָרְבוּ, אַף כָּאן אַתָּה אוֹמֵר וְלֹא יִהְיֶה עוֹד קֶצֶף], שֶׁאֵין תַּלְמוּד לוֹמַר "עוֹד", אֶלָּא שֶׁכְּבָר קָצַף, שֶׁנֶּאֱמַר (לעיל יז, יא) "כִּי יָצָא הַקֶּצֶף".

{pפסוק וp} {rרמז תשנדr}  "וַאֲנִי הִנֵּה לָקַחְתִּי אֶת אֲחֵיכֶם הַלְוִיִּם וְגוֹ' (נְתֻנִים נְתֻנִים הֵמָּה לִי) [מַתָּנָה נְתֻנִים לַה'"], לַה' הֵן מְסוּרִין וְאֵין מְסוּרִין לַכֹּהֲנִים.

"וַאֲנִי, מוֹסִיף עַל מַעֲשֶׂיךָ". "הִנֵּה", בְּשִׂמְחָה. כָּל מָקוֹם שֶׁהוּא אוֹמֵר הִנֵּה הֲרֵי עִנְיַן שִׂמְחָה. וַאֲנִי הִנֵּה לָקַחְתִּי וְגוֹ' כְּמַעֲשֵׂר מִן הָעֲרֵמָה, וְאַתֶּם כִּתְרוּמַת מַעֲשֵׂר, יָכוֹל הֵם לָכֶם וַדַּאי, תַּלְמוּד לוֹמַר (לִי) [לַה'], אֱמֹר מֵעַתָּה שֶׁלִּי הֵן שֶׁיְּהוּ שַׁמָּשִׁין לִפְנֵיכֶם, וְכֵן הוּא אוֹמֵר (דברי הימים א' כג, יג) "וַיִּבָּדֵל אַהֲרֹן לְהַקְדִּישׁוֹ קֹדֶשׁ"  וְגוֹ'.

{pפסוק זp}  "וְאַתָּה וּבָנֶיךָ אִתְּךָ תִּשְׁמְרוּ אֶת כְּהֻנַּתְכֶם לְכָל דְּבַר הַמִּזְבֵּחַ", מִכָּאן הָיָה רַבִּי אֶלְעָזָר הַקַּפָּר אוֹמֵר כָּל דָּבָר שֶׁל מִזְבֵּחַ לֹא יְהֵא אֶלָּא בְּךָ וּבְבָנֶיךָ. "וּלְמִבֵּית לַפָּרֹכֶת", מִכָּאן אָמְרוּ מָקוֹם הָיָה אֲחוֹרֵי בֵּית הַכַּפֹּרֶת שֶׁשָּׁם בּוֹדְקִין יִחוּסֵי כְּהֻנָּה. "וַעֲבַדְתֶּם", שׁוֹמֵעַ אֲנִי מְעֻרְבָּבִין, תַּלְמוּד לוֹמַר "עֲבוֹדַת מַתָּנָה", מַה מַתָּנָה בְּפַיִס, אַף עֲבוֹדָה בְּפַיִס. עֲבֹדַת מַתָּנָה אֶתֵּן אֶת כְּהֻנַּתְכֶם, לַעֲשׂוֹת אֲכִילַת קָדָשִׁים בִּגְבוּלִין כַּעֲבוֹדַת מִקְדָּשׁ [בַּמִּקְדָּשׁ], מָה עֲבוֹדַת מִקְדָּשׁ בַּמִּקְדָּשׁ מְקַדֵּשׁ יָדָיו וְאַחַר כָּךְ עוֹבֵד, אַף אֲכִילַת קָדָשִׁים בִּגְבוּלִין מְקַדֵּשׁ יָדָיו וְאַחַר כָּךְ אוֹכֵל.

"תִּשְׁמְרוּ אֶת כְּהֻנַּתְכֶם", מַגִּיד שֶׁעֲווֹן קָדָשִׁים אֵינוֹ מָסוּר אֶלָּא בְּיַד הַכֹּהֲנִים, אֵין לִי אֶלָּא עֲווֹן קָדָשִׁים הַנֶּאֱכָלִים, קָדָשִׁים שֶׁאֵין נֶאֱכָלִין מִנַּיִן, תַּלְמוּד לוֹמַר "לְכָל דְּבַר הַמִּזְבֵּחַ". יָכוֹל אַף תְּרוּמָה וּתְרוּמַת מַעֲשֵׂר וְחַלָּה, תַּלְמוּד לוֹמַר "וּלְמִבֵּית לַפָּרֹכֶת", מַה בֵּית לַפָּרֹכֶת מְיֻחָד דָּבָר שֶׁאִי אֶפְשָׁר לָדַעַת צִבּוּר, יָצָא דָּבָר שֶׁאֶפְשָׁר לָדַעַת צִבּוּר. "עֲבֹדַת מַתָּנָה" מַקִּישׁ עֲבֹדַת מַתָּנָה "לִכְהֻנַּתְכֶם", מַה זוֹ בִּנְטִילַת יָדַיִם, אַף זוֹ בִּנְטִילַת יָדַיִם. אִי מַה זוֹ אֵינָהּ אֶלָּא בְּקִדּוּשׁ יָדַיִם וְרַגְלַיִם, אַף זוֹ לֹא תְּהֵא אֶלָּא בְּקִדּוּשׁ יָדַיִם וְרַגְלַיִם, אָמַרְתָּ לֹא, זוֹ לְפִי צֹרֶךְ עֲבוֹדָה וְזוֹ לְפִי צֹרֶךְ הָעֲבוֹדָה. אָמְרוּ, כָּל מִי שֶׁהוּא נוֹתֵן תְּרוּמָה לְמִי שֶׁהוּא אוֹכְלָהּ כְּמִצְוָתָהּ, מַעֲלִין עָלָיו כְּאִלּוּ עוֹבֵד עֲבוֹדָה. אָמְרוּ עָלָיו עַל רַבִּי טַרְפוֹן, שֶׁהָיָה אוֹכֵל תְּרוּמָה בַּשַּׁחַר וְאוֹמֵר הִקְרַבְתִּי תָּמִיד שֶׁל שַׁחַר, וְאוֹכֵל תְּרוּמָה בֵּין הָעַרְבָּיִם וְאוֹמֵר הִקְרַבְתִּי תָּמִיד שֶל בֵּין הָעַרְבָּיִם. וּמִנַּיִן מִסְרוּ עַצְמְכֶם לִכְהֻנַּתְכֶם, אָמַרְתָּ עֲבֹדַת מַתָּנָה אֶתֵּן אֶת כְּהֻנַּתְכֶם,  הָא כְּדֶרֶךְ שֶׁעָשָׂה עֲזַרְיָהוּ הַכֹּהֵן, שֶׁנֶּאֱמַר  "וַיָּבֹא אַחֲרָיו עֲזַרְיָהוּ וְגוֹ' וַיַּעַמְדוּ עַל עֻזִּיָּהוּ הַמֶּלֶךְ  וְגוֹ' וַיִּזְעַף עֻזִּיָּהוּ וְגוֹ' וַיִּפֶן אֵלָיו עֲזַרְיָהוּ כֹהֵן הָרֹאשׁ " וְגוֹ', עָלָיו הוּא אוֹמֵר (דברי הימים א' ה, לו) "וְיוֹחָנָן הוֹלִיד אֶת עֲזַרְיָה הוּא אֲשֶׁר כִּהֵן בַּבַּיִת", וְכִי הוּא כִּהֶן בִּלְבַד, וַהֲלֹא קְדָמוּהוּ הַרְבֵּה וְשִׁמְּשׁוּ אַחֲרָיו, אֶלָּא בּוֹ נִתְקַיְּמָה מִצְוַת כְּהֻנָּה גְּדוֹלָה, שֶׁנֶּאֱמַר "עֲבֹדַת מַתָּנָה אֶתֵּן" וְגוֹ'.

הָיָה עוֹמֵד וּמַקְרִיב עַל גַּבֵּי הַמִּזְבֵּחַ וְנוֹדַע שֶׁהוּא בֶּן גְּרוּשָׁה אוֹ בֶּן חֲלוּצָה, רַבִּי אֱלִיעֶזֶר אוֹמֵר כָּל הַקָּרְבָּנוֹת שֶׁהִקְרִיב עַל הַמִּזְבֵּחַ פְּסוּלִין, וְרַבִּי יְהוֹשֻׁעַ מַכְשִׁיר, מַאי טַעֲמָא דְּרַבִּי יְהוֹשֻׁעַ דִּכְתִיב (דברים לג, י-יא) "בָּרֵךְ ה' חֵילוֹ" אֲפִלּוּ חֻלִּין שֶׁבּוֹ "וּפֹעַל יָדָיו תִּרְצֶה". וְכֵן הָיָה אוֹכֵל בִּתְרוּמָה וְנוֹדַע שֶׁהוּא בֶּן גְּרוּשָׁה וַחֲלוּצָה, רַבִּי אֱלִיעֶזֶר מְחַיֵּב קֶרֶן וְחֹמֶשׁ, וְרַבִּי יְהוֹשֻׁעַ פּוֹטֵר, דִּתְרוּמָה נַמִּי אִיקְרִי עֲבוֹדָה, דְּתַנְיָא מַעֲשֶׂה בְּרַבִּי טַרְפוֹן שֶׁלֹּא בָּא לְבֵית הַמִּדְרָשׁ, לְמָחָר מְצָאוֹ רַבָּן גַּמְלִיאֵל, אָמַר לוֹ מִפְּנֵי מָה לֹא בָּאתָ אֶמֶשׁ לְבֵית הַמִּדְרָשׁ, אָמַר לוֹ עֲבוֹדָה עָבַדְתִּי, אָמַר לוֹ כָּל דְּבָרֶיךָ אֵינָן אֶלָּא דִּבְרֵי תֵּימַה, וְכִי עֲבוֹדָה בִּזְמַן הַזֶּה מִנַּיִן, אָמַר לוֹ הֲרֵי הוּא אוֹמֵר עֲבֹדַת מַתָּנָה אֶתֵּן אֶת כְּהֻנַּתְכֶם, עָשׂוּ אֲכִילַת תְּרוּמָה בִּגְבוּלִין כַּעֲבוֹדַת בֵּית הַמִּקְדָּשׁ.

אָמַר רַב, אַרְבַּע עֲבוֹדוֹת זָר חַיָּב עֲלֵיהֶן מִיתָה, זְרִיקָה, וְהַקְטָרָה, וְנִסּוּךְ הַיַּיִן, וְנִסּוּךְ הַמַּיִם, וְלֵוִי אָמַר אַף תְּרוּמַת הַדֶּשֶׁן, מַאי טַעֲמָא דְּרַב, דִּכְתִיב "וְאַתָּה וּבָנֶיךָ אִתְּךָ תִּשְׁמְרוּ אֶת כְּהֻנַּתְכֶם" וְגוֹ', עֲבֹדַת מַתָּנָה וְלֹא עֲבוֹדַת סִלּוּק, "וַעֲבַדְתֶּם" עֲבוֹדָה תַּמָּה וְלֹא עֲבוֹדָה שֶׁיֵּשׁ אַחֲרֶיהָ עֲבוֹדָה, וְלֵוִי, אֲמַר רַחֲמָנָא לְכָל דְּבַר הַמִּזְבֵּחַ, וְרַב, הַהוּא לְאָתוּיֵי שֶׁבַע הַזָּאוֹת שֶׁבִּפְנִים וְשֶׁבִּמְצֹרָע, וְלֵוִי, נָפְקָא לֵיהּ מִדְּבַר לְכָל דְּבַר. וְרַב מִדְּבַר לְכָל דְּבַר לָא דָּרִישׁ. וְאֵימָא לְכָל דְּבַר הַמִּזְבֵּחַ כְּלָל, עֲבֹדַת מַתָּנָה פְּרָט, כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט, עֲבֹדַת מַתָּנָה אִין עֲבוֹדַת סִלּוּק לָא, אֲמַר קְרָא וּלְמִבֵּית לַפָּרֹכֶת הוּא דַּעֲבוֹדַת מַתָּנָה וְלֹא עֲבוֹדַת סִלּוּק, הָא בַּחוּץ אֲפִלּוּ עֲבוֹדַת סִלּוּק. אִי הָכִי וַעֲבַדְתֶּם  נַמִּי "וּלְמִבֵּית לַפָּרֹכֶת" הוּא דַּעֲבוֹדָה תַּמָּה וְלֹא עֲבוֹדָה שֶׁיֵּשׁ אַחֲרֶיהָ עֲבוֹדָה, הָא מִבַּחוּץ אֲפִלּוּ עֲבוֹדָה שֶׁיֵּשׁ אַחֲרֶיהָ עֲבוֹדָה, "וַעֲבַדְתֶּם" הָדַר עַרְבֵיהּ קְרָא.

רַבִּי אוֹמֵר, לַעֲשׂוֹת אֲכִילַת קָדָשִׁים בִּגְבוּלִין כַּעֲבוֹדַת הַמִּקְדָּשׁ בַּמִּקְדָּשׁ, מָה עֲבוֹדַת מִקְדָּשׁ בַּמִּקְדָּשׁ מְקַדֵּשׁ יָדָיו וְרַגְלָיו וְאַחַר כָּךְ עוֹבֵד, אַף אֲכִילַת קָדָשִׁים בִּגְבוּלִין מְקַדֵּשׁ יָדָיו וְאַחַר כָּךְ אוֹכֵל וְכוּ', נִמְצִינוּ לְמֵדִין נְטִילַת יָדַיִם מִן הַתּוֹרָה.

"וְהַזָּר הַקָּרֵב יוּמָת", לַעֲבוֹדָה". אוֹ לַעֲבוֹדָה וְשֶׁלֹּא לַעֲבוֹדָה, אָמַרְתָּ וּמַה בַּעַל מוּם שֶׁלֹּא עָנַשׁ בּוֹ מִיתָה לֹא עָנַשׁ בּוֹ אֶלָּא לַעֲבוֹדָה, זָר שֶׁעָנַשׁ בּוֹ מִיתָה אֵינוֹ דִין שֶׁלֹא יֵעָנֵשׁ בּוֹ אֶלָּא לַעֲבוֹדָה, הָא מַה תַּלְמוּד לוֹמַר "וְהַזָּר הַקָּרֵב יוּמָת" לַעֲבוֹדָה. וְהַזָּר הַקָּרֵב יוּמָת, אֲפִלּוּ עָבַד בְּטָהֳרָה, אוֹ אֵינוֹ אֶלָּא אֲפִלּוּ  עָבַד בְּטֻמְאָה, אָמַרְתָּ אִם הַנִּכְנָס בְּטֻמְאָה שֶׁלֹּא לַעֲבֹד חַיָּב, קַל וָחֹמֶר לְעוֹבֵד, וּמַה תַּלְמוּד לוֹמַר "וְהַזָּר הַקָּרֵב יוּמָת" אֲפִלּוּ עָבַד בְּטָהֳרָה.

"יוּמָת", רַבִּי שִׁמְעוֹן אוֹמֵר, נֶאֱמַר כָּאן "יוּמָת", וְנֶאֱמַר לְהַלָּן "מוֹת יוֹמָת", מַה יּוּמָת הָאָמוּר לְהַלָּן סְקִילָה, אַף יוּמָת הָאָמוּר כָּאן סְקִילָה. רַבִּי יוֹחָנן בֶּן נוּרִי אוֹמֵר נֶאֱמַר כָּאן "יוּמָת" וְנֶאֱמַר לְהַלָּן  (דברים יג, ו) "יוּמָת", מַה יוּמָת הָאָמוּר לְהַלָּן בְּחֶנֶק, אַף יוּמָת הָאָמוּר כָּאן בְּחֶנֶק. וְהַזָּר הַקָּרֵב יוּמָת, עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר  "וְזָר לֹא יִקְרַב" וְגוֹ'.

"וְהַזָּר הַקָּרֵב יוּמָת", מִיתָה בִּידֵי שָׁמַיִם. רַבִּי עֲקִיבָא אוֹמֵר אַף מִיתַת בֵּית דִּין, שֶׁנֶּאֱמַר (ויקרא כד, טז) "וְנֹקֵב שֵׁם ה' מוֹת יוֹמָת", אָמְרוּ לֹא מִן הַשֵּׁם הוּא זֶה, אֶלָּא מִשּׁוּם שֶׁנֶּאֱמַר  "כֹּל הַקָּרֵב הַקָּרֵב אֶל מִשְׁכַּן ה' יָמוּת".

זָר שֶׁשִּׁמֵּשׁ בַּמִּקְדָּשׁ, רַבִּי עֲקִיבָא אוֹמֵר בְּחֶנֶק, וַחֲכָמִים אוֹמְרִים בְּמִיתָה בִּידֵי שָׁמַיִם. תַּנְיָא רַבִּי יִשְׁמָעֵאל אוֹמֵר, נֶאֱמַר כָּאן "וְהַזָּר הַקָּרֵב יוּמָת", וְנֶאֱמַר לְהַלָּן (שם) "כֹּל הַקָּרֵב הַקָּרֵב אֶל מִשְׁכַּן ה' יָמוּת", מַה לְהַלָּן בִּידֵי שָׁמַיִם אַף כָּאן בִּידֵי שָׁמַיִם. רַבִּי עֲקִיבָא אוֹמֵר נֶאֱמַר כָּאן "וְהַזָּר הַקָּרֵב יוּמָת", וְנֶאֱמַר לְהַלָּן (דברים יג, ו) "וְהַנָּבִיא הַהוּא אוֹ חֹלֵם הַחֲלוֹם הַהוּא יוּמָת" מַה לְהַלָּן בִּסְקִילָה, אַף כָּאן בִּסְקִילָה. רַבִּי יוֹחָנָן בֶּן נוּרִי אוֹמֵר מַה לְהַלָּן בְּחֶנֶק אַף כָּאן בְּחֶנֶק. בְּמַאי קָמִיפְלָגֵי, רַבִּי עֲקִיבָא סָבַר דָּנִין יוּמָת מִ"יוּמָת", וְאֵין דָּנִין יוּמָת מִ"יָמוּת". וְרַבִּי יִשְׁמָעֵאל סָבַר דָּנִין הֶדְיוֹט מֵהֶדְיוֹט, וְאֵין דָּנִין הֶדְיוֹט מִנָּבִיא. וְרַבִּי עֲקִיבָא, כֵּיוָן שֶׁהִדִּיחַ אֵין לְךָ הֶדְיוֹט גָּדוֹל מִזֶּה. בְּמַאי פְּלִיגֵי רַבִּי עֲקִיבָא וְרַבִּי יוֹחָנָן בֶּן נוּרִי, בִּפְלוּגְתָא דְּרַבִּי שִׁמְעוֹן וְרַבָּנָן, דְּתַנְיָא נָבִיא שֶׁהִדִּיחַ בִּסְקִילָה, רַבִּי שִׁמְעוֹן אוֹמֵר בְּחֶנֶק.  [הָא אֲנָן תְּנַן רַבִּי עֲקִיבָא אוֹמֵר בְּחֶנֶק], תְּרֵי תַּנָאֵי וַאֲלִיבָּא דְּרַבִּי עֲקִיבָא.

{pפסוק ח-טp} {rרמז תשנהr}  "וַיְדַבֵּר ה' אֶל אַהֲרֹן", שׁוֹמֵעַ אֲנִי שֶׁהַדִּבּוּר לְאַהֲרֹן, תַּלְמוּד לוֹמַר  "זִכָּרוֹן לִבְנֵי יִשְׂרָאֵל לְמַעַן אֲשֶׁר לֹא יִקְרַב אִישׁ זָר" וְגוֹ', הָא לָמַדְנוּ שֶׁהַדִּבּוּר לְמֹשֶׁה שֶׁיֹּאמַר לְאַהֲרֹן. וַאֲנִי בְּרָצוֹן, הִנֵּה בִּשִׂמְחָה דִּבְרֵי רַבִּי יִשְׁמָעֵאל, אָמְרוּ לוֹ תַּלְמִידָיו, רַבֵּינוּ, לְפִי שֶׁהוּא אוֹמֵר (בראשית ו, יז) "וַאֲנִי הִנְנִי מֵבִיא אֶת הַמַּבּוּל מַיִם עַל הָאָרֶץ", שׁוֹמֵעַ אֲנִי שֶׁיֵּשׁ שִׂמְחָה לִפְנֵי הַמָּקוֹם, [אָמַר לוֹ יֵשׁ שִׂמְחָה לִפְנֵי הַמָּקוֹם] כְּשֶׁיֹּאבְדוּ מַכְעִיסָיו מִן הָעוֹלָם, וְכֵן הוּא אוֹמֵר (משלי יא, י) "בְּטוּב צַדִּיקִים תַּעֲלֹז קִרְיָה וּבַאֲבֹד רְשָׁעִים רִנָּה", וְאוֹמֵר (תהלים ג, ח-ט) "שִׁנֵּי רְשָׁעִים שִׁבַּרְתָּ" וְגוֹ', וְאוֹמֵר "לַה' הַיְשׁוּעָה" וְגוֹ', וְאוֹמֵר  "ה' מֶלֶךְ עוֹלָם וָעֶד" וְגוֹ', וְאוֹמֵר (שם קד, לה) "יִתַּמּוּ חַטָּאִים מִן הָאָרֶץ". רַבִּי נָתָן אוֹמֵר וַאֲנִי מוֹסִיף עַל עֲבוֹדָתָם. הִנֵּה בְּשִׂמְחָה, וְכֵן הוּא אוֹמֵר  "וְגַם הִנֵּה הוּא יוֹצֵא לִקְרָאתֶךָ וְרַאֲךָ וְשָׂמַח בְּלִבּוֹ".

"וַאֲנִי הִנֵּה נָתַתִּי לְךָ אֶת מִשְׁמֶרֶת תְּרוּמֹתָי", אֵין מַדְלִיקִין בְּטֶבֶל טָמֵא דְּאָמַר קְרָא וַאֲנִי הִנֵּה נָתַתִּי לְךָ אֶת מִשְׁמֶרֶת תְּרוּמֹתָי,  בִּשְׁתֵּי תְּרוּמוֹת הַכָּתוּב מְדַבֵּר, אַחַת תְּרוּמָה טְהוֹרָה וְאַחַת תְּרוּמָה טְמֵאָה, מַה תְּרוּמָה טְהוֹרָה אֵין לְךָ בָּהּ אֶלָּא מִשְׁעַת הֲרָמָה וָאֵילָךְ אַף תְּרוּמָה טְמֵאָה אֵין לְךָ בָּהּ אֶלָּא מִשְּׁעַת הֲרָמָה וָאֵילָךְ.

מִשְׁמֶרֶת תְּרוּמֹתָי שְׁמוּרָה הִיא. "תְּרוּמֹתָי" זוֹ תְּרוּמַת אֵיל נָזִיר וְתוֹדָה, מַגִּיד שֶׁנִּכְרַת בְּרִית עַל עֲבוֹדָתָם. "לְכָל קָדְשֵׁי" לְרַבּוֹת הָעוֹלָה. "קֹדֶשׁ" לְרַבּוֹת חַטָּאת וְאָשָׁם וְזִבְחֵי שַׁלְמֵי צִבּוּר. קֹדֶשׁ לְרַבּוֹת אֶת הַבְּכוֹר. לְךָ נְתַתִּים לְמָשְׁחָה לִגְדֻלָּה. כָּל שֶׁנִּתַּן לְךָ לִגְדֻלָּה, נִכְרַת לְךָ בְּרִית עָלֶיהָ, זוֹ שְׂרֵפַת פָּרָה, וְעֶגְלָה עֲרוּפָה,  וּתְקִיעַת חֲצוֹצְרוֹת וְהֶקְדְּשׁוֹת וַעֲרָכִין. רַבִּי יוֹסִי בְּרַבִּי יְהוּדָה אוֹמֵר אַף נְעִילַת דְּלָתוֹת.

"לְכָל קָדְשֵׁי בְּנֵי יִשְׂרָאֵל" כָּרַת הַכָּתוּב בְּרִית עִם אַהֲרֹן עַל קָדְשֵׁי הַקֳּדָשִׁים (לְגָזְרָן) [לִגְזֹר דִּין], וְלִכְרֹת לָהֶם בְּרִית, לְפִי שֶׁבָּא קֹרַח כְּנֶגֶד אַהֲרֹן וְעִרְעֵר עַל הַכְּהֻנָּה, מָשָׁל לְמָה הַדָּבָר דּוֹמֶה, לְמֶלֶךְ שֶׁהָיָה לוֹ בֶּן בַּיִת וְנָתַן לוֹ שָׂדֶה (אַחַת) [אֲחֻזָּה] בְּמַתָּנָה וְלֹא כָּתַב וְלֹא חָתַם וְלֹא הֶעֱלָה לוֹ בְּעֶרְכָּאִים, בָּא אֶחָד וְעִרְעֵר כְּנֶגְדּוֹ עַל הַשָׂדֶה, אָמַר לוֹ הַמֶּלֶךְ, כָּל מִי שֶׁיִּרְצֶה יָבוֹא וִיעַרְעֵר כְּנֶגְדְּךָ עַל הַשָׂדֶה, (כָּאן) [בּוֹא] וַאֲנִי כּוֹתֵב וַאֲנִי חוֹתֵם וַאֲנִי מַעֲלֶה בְּעֶרְכָּאִים, כָּךְ בָּא קֹרַח וְעִרְעֵר כְּנֶגְדּוֹ עַל הַכְּהֻנָּה, אָמַר לוֹ הַמָּקוֹם כָּל מִי שֶׁיִּרְצֶה יָבוֹא וִיעַרְעֵר כְּנֶגְדְּךָ עַל הַכְּהֻנָּה, (כָּאן) [בּוֹא] וַאֲנִי כּוֹתֵב וַאֲנִי חוֹתֵם וַאֲנִי מַעֲלֶה לְךָ בְּעֶרְכָּאִים, לְכָךְ נֶאֶמְרָה פָּרָשָׁה זוֹ סְמוּכָה לְקֹרַח. (לעיל יז, ה) ("זִכָּרוֹן לִבְנֵי יִשְרָאֵל" הָא לָמַדְנוּ שֶׁהָיָה קֹרַח מִן הַבְּלוּעִין וּמִן הַשְׂרוּפִין). "לְךָ נְתַתִּים", בִּזְכוּתְךָ. "לְמָשְׁחָה", אֵין לְמָשְׁחָה אֶלָּא לִגְדֻלָּה, שֶׁנֶּאֱמַר (ויקרא ז, לה) "זֹאת מִשְׁחַת אַהֲרֹן" וְגוֹ'.  רַבִּי יִצְחָק אוֹמֵר אֵין לְמָשְׁחָה אֶלָּא שֶׁמֶן הַמִּשְׁחָה, שֶׁנֶּאֱמַר  "כַּשֶּׁמֶן הַטּוֹב עַל הָרֹאשׁ יוֹרֵד עַל הַזָּקָן זְקַן אַהֲרֹן". "וּלְבָנֶיךָ" בִּזְכוּת בָּנֶיךָ. "לְחָק עוֹלָם", שֶׁיִּנְהֹג הַדָּבָר לְדוֹרוֹת.

אָמַר רַב חִסְדָּא מַתְּנוֹת כְּהֻנָּה אֵין נֶאֱכָלוֹת אֶלָּא צָלִי, וְאֵין נֶאֱכָלוֹת אֶלָּא בְּחַרְדָּל, מַאי טַעֲמָא אֲמַר קְרָא לְמָשְׁחָה לִגְדֻלָּה,  כְּדֶרֶךְ שֶׁהַמְּלָכִים אוֹכְלִים.

אִיתְמַר, הַקֹּמֶץ מֵאֵימָתַי מַתִּיר שְׁיָרִים בַּאֲכִילָה, רַבִּי חֲנִינָא אוֹמֵר מִשֶׁתִּשְׁלֹט בּוֹ הָאוּר, רַבִּי יוֹחָנָן אָמַר מִשֶׁיֻּצַּת הָאוּר בְּרֻבּוֹ. וְרַשָּׁאִין [הַכֹּהֲנִים] לִתֵּן לְתוֹכָהּ יַיִן וְשֶׁמֶן וּדְבַשׁ, דְּאָמַר קְרָא לְמָשְׁחָה לִגְדֻלָּה, כְּדֶרֶךְ שֶׁהַמְּלָכִים אוֹכְלִין, וְאֵין אֲסוּרִין אֶלָּא מִלְחַמֵּץ, דִּכְתִיב (ויקרא ו, י) "לֹא תֵאָפֶה חָמֵץ חֶלְקָם" וְגוֹ', וְאָמַר רֵישׁ לָקִישׁ אֲפִילוּ חֶלְקָם לֹא תֹאפֶה חָמֵץ.

תַּנְיָא, עֶשְׂרִים וְאַרְבַּע מַתְּנוֹת כְּהֻנָּה הֵן, וְכֻלָּן נִתְנוּ לְאַהֲרֹן וּלְבָנָיו בִּכְלָל וּפְרָט וּבְרִית מֶלַח, כָּל הַמְּקַיְמָן כְּאִלּוּ קִיֵּם  בִּכְלָל וּפְרָט וּבְרִית מֶלַח, וְכָל הָעוֹבֵר עֲלֵיהֶן כְּאִלּוּ עוֹבֵר בִּכְלָל וּפְרָט, וּבְרִית מֶלַח. וְאֵלּוּ הֵן עֶשֶׂר בַּמִּקְדָּשׁ XאY חַטָּאת, XבY וְחַטַּאת הָעוֹף, XגY אָשָׁם וַדַּאי, XדY וְאָשָׁם תָּלוּי, XהY וְזִבְחֵי שַׁלְמֵי צִבּוּר, XוY וְלוֹג שֶׁמֶן שֶׁל מְצֹרָע, XזY וּשְׁתֵּי הַלֶּחֶם, XחY וְלֶחֶם הַפָּנִים, XטY וּשְׁיָרֵי מְנָחוֹת, XיY וּמִנְחַת הָעֹמֶר. וְאַרְבַּע בִּירוּשָׁלַיִם, XאY הַבְּכוֹר, XבY וְהַבִּכּוּרִים, XגY וּמוּרָם מִן הַתּוֹדָה,  וּמֵאֵיל נָזִיר, XדY וְעוֹרוֹת קָדָשִׁים. עֶשֶר בִּגְבוּלִים XאY תְּרוּמָה, XבY וּתְרוּמַת מַעֲשֵׂר, XגY וְחַלָּה, XדY וְרֵאשִׁית הַגֵּז, XהY וּמַתָּנוֹת,  XוY וּפִדְיוֹן הַבֵּן, XזY וּפִדְיוֹן פֶּטֶר חֲמוֹר, XחY וּשְׂדֵה אֲחֻזָּה, XטY וּשְׂדֵה חֲרָמִים, XיY וְגֶזֶל הַגֵּר.

{pפסוק טp}  "זֶה יִהְיֶה לְךָ מִקֹּדֶשׁ הַקֳּדָשִׁים", תָּנוּ רַבָּנָן לְאַחַר פְּטִירָתוֹ שֶׁל רַבִּי מֵאִיר אָמַר לָהֶם רַבִּי יְהוּדָה לְתַלְמִידָיו, בָּנַי אַל יִכָּנְסוּ תַּלְמִידֵי רַבִּי מֵאִיר לְכָאן, מִפְּנֵי שֶׁקַּנְתְּרָנִין הֵן, וְלֹא לִלְמֹד הֵן בָּאִין אֶלָּא לְקַפְּחֵנִי בַּהֲלָכוֹת הֵם בָּאִים. דָּחַק סוּמְכוֹס וְנִכְנַס, אָמַר לָהֶם כָּךְ שָׁנָה לָנוּ רַבִּי מֵאִיר הַמְּקַדֵּשׁ בְּחֶלְקוֹ בֵּין בְּקָדְשֵׁי קָדָשִׁים בֵּין בְּקָדָשִׁים קַלִּים לֹא קִדֵּשׁ, כָּעַס רַבִּי יְהוּדָה עֲלֵיהֶם וְאָמַר לָהֶם לֹא כָּךְ אָמַרְתִּי לָכֶם אַל יִכָּנְסוּ תַּלְמִידֵי רַבִּי מֵאִיר לְכָאן מִפְּנֵי שֶׁקַּנְתְּרָנִין הֵן, וְכִי אִשָּׁה בַּעֲזָרָה מִנַּיִן, אָמַר רַבִּי יוֹסִי, יֹאמְרוּ מֵאִיר שָׁכַב, יְהוּדָה כָּעַס, יוֹסִי שָׁתַק, (דִּבְרֵי) תּוֹרָה מַה תְּהֵא עָלֶיהָ, וְכִי אֵין אָדָם עָשׂוּי לְקַבֵּל לָהּ קִדּוּשִׁין לְבִתּוֹ בַּעֲזָרָה, וְכִי אֵין אִשָׁה עֲשׂוּיָה לַעֲשׂוֹת שָׁלִיחַ לְקַבֵּל לָהּ קִדּוּשֶׁיהָ בַּעֲזָרָה, וְעוֹד דָּחֲקָה וְנִכְנְסָה, מַאי, תַּנְיָא רַבִּי יְהוּדָה אוֹמֵר מְקֻדֶּשֶׁת, רַבִּי יוֹסִי אוֹמֵר אֵינָהּ מְקֻדֶּשֶׁת, אָמַר רַבִּי יוֹחָנָן וּשְׁנֵיהֶם מִקְרָא אֶחָד דָּרְשׁוּ וְזֶה יִהְיֶה לְךָ מִקֹּדֶשׁ הַקֳּדָשִׁים וְגוֹ', רַבִּי יְהוּדָה סָבַר לְךָ לְכָל צָרְכְּךָ, וְרַבִּי יוֹסִי סָבַר כְּאֵשׁ, מָה אֵשׁ לַאֲכִילָה, אַף הַאי נַמִּי לַאֲכִילָה.

תַּנְיָא לֵוִי אוֹמֵר "כָּל קָרְבָּנָם" לְרַבּוֹת לוֹג שֶׁמֶן שֶׁל מְצֹרָע, סָלְקָא דַּעְתָּךְ אֲמִינָא "מִן הָאֵשׁ" אֲמַר רַחֲמָנָא, וְהַאי לָאו מוֹתָר מִן הָאֵשׁ, קָא מַשְׁמָע לָן. "לְכָל מִנְחָתָם" לְרַבּוֹת מִנְחַת הָעֹמֶר וּמִנְחַת קְנָאוֹת, סָלְקָא דַּעְתָּךְ אֲמִינָא (שמות כט, לג) "וְאָכְלוּ אֹתָם אֲשֶׁר כֻּפַּר בָּהֶם", וּמִנְחַת הָעֹמֶר לְהַתִּיר קָא אַתְיָא, וּמִנְחַת קְנָאוֹת לְבָרֵר עָווֹן הוּא דְּקָא אַתְיָא, קָא מַשְׁמָע לָן. וּלְכָל חַטָּאתָם לְרַבּוֹת חַטָּאת הָעוֹף, סָלְקָא דַּעְתָּךְ אֲמִינָא נְבֵלָה הִיא,  קָא מַשְׁמָע לָן. וּלְכָל אֲשָׁמָם לְרַבּוֹת אֲשָׁם נָזִיר וַאֲשָׁם מְצֹרָע,  אֲשָׁם מְצֹרָע בְּהֶדְיָא כְּתִיב בֵּיהּ, אֶלָּא אֲשָׁם נָזִיר כַּאֲשָׁם מְצֹרָע,  סָלְקָא דַּעְתָּךְ אֲמִינָא לְהַכְשִׁיר קָא אָתִי, קָא מַשְׁמָע לָן. יָשִׁיבוּ לִי זֶה גֶּזֶל הַגֵּר. "לְךָ הוּא וּלְבָנֶיךָ", שֶׁלְּךָ וְשֶׁל בָּנֶיךָ יְהֵא, וַאֲפִילּוּ לְקַדֵּשׁ בּוֹ אֶת הָאִשָּׁה.

"זֶה יִהְיֶה לְךָ מִקֹּדֶשׁ הַקֳּדָשִׁים מִן הָאֵשׁ", אָמַרְתָּ צֵא וּרְאֵה אֵיזֶהוּ (מוּרָם) [מִקֹּדֶשׁ הַקֳּדָשִׁים] שֶׁכֻּלּוֹ לָאִשִּׁים וְיֵשׁ לְךָ הֵימֶנּוּ הֶתֵּר, אֵין אַתָּה מוֹצֵא אֶלָּא עוֹלַת בְּהֵמָה. "כָּל קָרְבָּנָם", אֵלּוּ שְׁתֵּי הַלֶּחֶם וְלֶחֶם הַפָּנִים. "לְכָל מִנְחָתָם", זוֹ מִנְחַת חוֹטֵא וּמִנְחַת נְדָבָה. "וּלְכָל חַטָּאתָם" זוֹ חַטָּאת יָחִיד, וְחַטָּאת צִבּור, וְחַטָּאת הָעוֹף, וְחַטָּאת בְּהֵמָה. "וּלְכָל אֲשָׁמָם", זֶה אָשָׁם וַדַּאי, וְאָשָׁם מְצֹרָע, וְאָשָׁם תָּלוּי. "אֲשֶׁר יָשִׁיבוּ לִי" זֶה גֶּזֶל הַגֵּר. "קֹדֶשׁ קָדָשִׁים", זֶה לוֹג שֶׁמֶן שֶׁל מְצֹרָע. "לְךָ הוּא וּלְבָנֶיךָ", בִּזְכוּתְךָ, וּבִזְכוּת בָּנֶיךָ.

"זֶה יִהְיֶה לְךָ", יֵשׁ לְךָ מַתָּנָה אַחֶרֶת חוּץ מִמַּה שֶּׁנִּכְרַת לְךָ בְּרִית עָלֶיהָ, אֵלּוּ הָעוֹרוֹת. יָכוֹל אַף עוֹרוֹת הַפְּסוּלִים, תַּלְמוּד לוֹמַר "זֶה יִהְיֶה לְךָ מִקֹּדֶשׁ", לְרַבּוֹת עוֹר הָעוֹלָה. קֹדֶשׁ לְרַבּוֹת עוֹר חַטָּאת וְאָשָׁם וְשַׁלְמֵי צִבּוּר. (הַבָּשָׂר) [הַקֳּדָשִׁים] לְרַבּוֹת עוֹר הַבְּכוֹר, "מִן הָאֵשׁ" (עוֹר) אַחַר מַתָּנוֹת (מִן) הָאִשִּׁים. "כָּל קָרְבָּנָם" לְרַבּוֹת שְׁתֵּי הַלֶּחֶם וְלֶחֶם הַפָּנִים. "קָרְבָּנָם מִנְחָתָם" יָכוֹל מִנְחָה שֶׁהִיא כְּחַטָּאת, מַה חַטָּאת בָּאָה עַל חֵטְא אַף מִנְחָה בָּאָה עַל חֵטְא, וּמִנַּיִן אַתָּה מְרַבֶּה מִנְחַת נְדָבָה, תַּלְמוּד לוֹמַר "לְכָל מִנְחָתָם". "חַטָּאתָם, מִנְחָתָם", יָכוֹל חַטָּאת שֶׁהִיא כְּמִנְחָה, מַה מִנְחָה שֶׁהִיא קָרְבַּן יָחִיד אַף חַטָּאת קָרְבַּן יָחִיד, וּמִנַּיִן אַתָּה מְרַבֶּה חַטָּאת צִבּוּר, תַּלְמוּד לוֹמַר "וּלְכָל חַטָּאתָם". אֵין לִי אֶלָּא חַטָאוֹת נֶאֱכָלוֹת, חַטָּאוֹת נִשְׂרָפוֹת מִנַּיִן, תַּלְמוּד לוֹמַר "לְכָל חַטָּאתָם". אֲשָׁמָם חַטָּאתָם יָכוֹל אָשָׁם שֶׁהוּא כְּחַטָּאת, מַה חַטָּאת בָּאָה עַל חֵטְא אַף אָשָׁם בָּא עַל חֵטְא, וּמִנַּיִן אַתָּה מְרַבֶּה אֲשַׁם נָזִיר וַאֲשַׁם מְצֹרָע, תַּלְמוּד לוֹמַר "וּלְכָל אֲשָׁמָם".  יָכוֹל אָשָׁם שֶׁהוֹדַע שֶׁלּוֹ טָעוּן חַטָּאת, וּמִנַּיִן שֶׁאַף אָשָׁם שֶׁאֵין הוֹדַע לוֹ טָעוּן חַטָּאת, תַּלְמוּד לוֹמַר "וּלְכָל אֲשָׁמָם". "אֲשֶׁר יָשִׁיבוּ" לְרַבּוֹת כֶּסֶף מוּשָׁב. "קֹדֶשׁ קָדָשִׁים לְךָ הוּא וּלְבָנֶיךָ", לְרַבּוֹת זִבְחֵי שַׁלְמֵי צִבּוּר, וַאֲשַׁם מְצֹרָע.

{pפסוק יp}  "בְּקֹדֶשׁ הַקֳּדָשִׁים תֹּאכְלֶנּוּ", כָּרַת הַקָּדוֹשׁ בָּרוּךְ הוּא בְּרִית עִם אַהֲרֹן עַל קָדְשֵׁי קָדָשִׁים שֶׁלֹּא יְהוּ נֶאֱכָלִין אֶלָּא בְּמָקוֹם קָדוֹשׁ,  רַבִּי יְהוּדָה בֶּן בְּתֵירָא אוֹמֵר הֲרֵי נָכְרִים שֶׁהִקִּיפוּ אֶת הַעֲזָרָה  מִנַּיִן לְקָדְשֵׁי קָדָשִׁים שֶׁיְּהוּ נֶאֱכָלִין אֲפִלּוּ בַּהֵיכָל, תַּלְמוּד לוֹמַר "בְּקֹדֶשׁ הַקֳּדָשִׁים תֹּאכְלֶנּוּ".

עַל מְנַת כֵּן נִכְרְתָה לְךָ בְּרִית עַל מְנַת שֶׁיֵּאָכְלוּ קָדָשִׁים בְּקֹדֶשׁ הַקֳּדָשִׁים. "תֹּאכְלֶנּוּ" פְּרָט לְטָמֵא. "יֹאכַל אֹתוֹ", פְּרָט לְיוֹצֵא דֹּפֶן, "תֹּאכְלֶנּוּ" פְּרָט לְיוֹצֵא וּלְטָמֵא, רַבִּי יְהוּדָה אוֹמֵר לְמַעֵט כָּל הַפְּסוּלִין.

"כָּל זָכָר יֹאכַל אֹתוֹ", כָּרַת הַקָּדוֹשׁ בָּרוּךְ הוּא בְּרִית עַל קֹדֶשׁ קָדָשִׁים שֶׁלֹּא יְהוּ נֶאֱכָלִין אֶלָּא לְזִכְרֵי כְּהֻנָּה. קֹדֶשׁ יִהְיֶה לָּךְ מַה תַּלְמוּד לוֹמַר, שֶׁיָּכוֹל אֵין לִי אֶלָּא דָּבָר שֶׁרָאוּי לַאֲכִילָה שֶׁיִּנְהֹג בְּקֹדֶשׁ, שֶׁאֵין רָאוּי לַאֲכִילָה מִנַּיִן תַּלְמוּד לוֹמַר "קֹדֶשׁ יִהְיֶה לָּךְ" מִכָּל מָקוֹם.

{pפסוק יאp}  "וְזֶה לְּךָ תְרוּמַת מַתָּנָם", מַגִּיד הַכָּתוּב שֶׁכְּשֵׁם שֶׁכָּלַל הַכָּתוּב אֶת קָדְשֵׁי קָדָשִׁים (לְגָזְרָן) [לִגְזֹר דִּין] וְלִכְרֹת לָהֶם בְּרִית, כָּךְ כָּלַל אֶת קָדָשִׁים קַלִּים (לְגָזְרָן) [לִגְזֹר דִּין] וְלִכְרֹת לָהֶם בְּרִית. לְכָל תְּנוּפֹת בְּנֵי יִשְׂרָאֵל, לְהָבִיא אֶת הַדָּבָר שֶׁטָּעוּן תְּנוּפָה. "לְךָ נְתַתִּים וּלְבָנֶיךָ וְלִבְנֹתֶיךָ אִתְּךָ לְחָק עוֹלָם", שֶׁיִּנְהֹג הַדָּבָר לְדוֹרוֹת. כָּל טָהוֹר בְּבֵיתְךָ יֹאכַל אֹתוֹ, כָּרַת הַקָּדוֹשׁ בָּרוּךְ הוּא בְרִית עִם אַהֲרֹן עַל קָדָשִׁים קַלִּים שֶׁלֹּא יִהְיוּ נֶאֱכָלִין אֶלָּא לִטְהוֹרִין.

"לְכָל תְנוּפֹת בְּנֵי יִשְׂרָאֵל [לְךָ נְתַתִּים וּלְבָנֶיךָ וְלִבְנֹתֶיךָ"], בָּנֶיךָ פְּרָט לִבְנֵי חֲלָלָה, ["בְּנֹתֶיךָ" פְּרָט לִבְנוֹת חֲלָלָה], וַהֲלֹא דִּין הוּא, הוֹאִיל וּמַכְשִׁיר וּפוֹסֵל בְּבָנִים, וּמַכְשִׁיר וּפוֹסֵל בְּבָנוֹת, אִם פָּסַל בִּבְנֵי חֲלָלָה בְּבָנִים, דִּין הוּא שֶׁנִּפְסֹל בְּנֵי חֲלָלָה בְּבָנוֹת. אוֹ קַל וָחֹמֶר מַחֲמִיר הוּא בְּבָנִים מַה שֶׁאֵינוֹ מַחֲמִיר בְבָנוֹת, שֶׁהַבָּנִים גּוֹרְרִין אַחֲרֵיהֶם לֶאֱכֹל בִּתְרוּמָה, וְאֵין הַבָּנוֹת גּוֹרְרוֹת אַחֲרֵיהֶן לֶאֱכֹל בִּתְרוּמָה, אִם פָּסַל בְּנֵי חֲלָלָה בְּבָנִים, אֵינוֹ דִּין שֶׁנִּפְסֹל בְּנֵי חֲלָלָה בְּבָנוֹת. אוֹ מַחֲמִיר הוּא בְּבָנוֹת מַה שֶׁאֵינוֹ מַחֲמִיר בְּבָנִים, שֶׁהַבָּנוֹת נִגְרָרוֹת לֶאֱכֹל בִּתְרוּמָה, אִם פָּסַל בְּנֵי חֲלָלָה בְּבָנִים אֵינוֹ דִּין שֶׁנִּפְסֹל בְּנֵי חֲלָלָה בְּבָנוֹת, תַּלְמוּד לוֹמַר "בָּנֶיךָ" פְּרָט לִבְנֵי חֲלָלָה, הוֹאִיל וְיֵשׁ בְּבָנִים מַה שֶׁאֵין בְּבָנוֹת, וְיֵשׁ בְּבָנוֹת מַה שֶׁאֵין בְּבָנִים, אַל יָדוּנוּ זֶה מִזֶּה. כָּל טָהוֹר בְּבֵיתְךָ, פְּרָט לְבַת יִשְׂרָאֵל עַד שֶׁלֹּא זָכָה בְּמַעֲשֵׂה יָדֶיהָ, וּמִנַּיִן אַתָּה מְרַבֶּה מִשֶּׁזָּכָה בְּמַעֲשֵׂה יָדֶיהָ, אָמַרְתָּ כָּל טָהוֹר בְּבֵיתְךָ יֹאכַל אֹתוֹ.

{pפסוק יבp}  "כָּל חֵלֶב יִצְהָר וְכָל חֵלֶב תִּירוֹשׁ וְדָגָן", מַגִּיד הַכָּתוּב שֶׁכְּשֵׁם שֶׁכָּלַל הַכָּתוּב אֶת קָדְשֵׁי מִקְדָּשׁ, (לְגָזְרָן) [לִגְזֹר דִּין], וְלִכְרֹת לָהֶן בְּרִית, כַּךְ כָּלַל הַכָּתוּב אֶת קָדְשֵׁי הַגְּבוּל, (לְגָזְרָן) [לִגְזֹר דִּין], וְלִכְרֹת לָהֶן בְּרִית. כָּל חֵלֶב יִצְהָר וְכָל חֵלֶב תִּירוֹשׁ וְדָגָן, זוֹ תְּרוּמָה, וּתְרוּמַת מַעֲשֵׂר. "רֵאשִׁיתָם", זוּ רֵאשִׁית הַגֵּז, "אֲשֶׁר יִתְּנוּ", זֶה הַזְּרוֹעַ וְהַלְּחָיַיִם וְהַקֵּבָה, "לַה'", זוֹ חַלָּה.

"רֵאשִׁיתָם אֲשֶׁר יִתְּנוּ לְךָ", מִמַּה שֶּׁיַּפְרִישׁוּ וְיִתְּנוּ לְךָ, וְלֹא מִמַּה שֶּׁתִּטֹל לְךָ.

תְּנַן הָתָם, אֵין תּוֹרְמִין מִמִּין עַל שֶׁאֵינוֹ מִינוֹ, וְאִם תָּרַם אֵין תְּרוּמָתוֹ תְּרוּמָה. מִנָא הֲנֵּי מִלֵּי, אָמַר רַב (אֲחִי) [אַמִּי] אָמַר רַבִּי יַנַּאי וְאָמְרִי לָהּ אָמַר רֵישׁ לָקִישׁ, אֲמַר קְרָא כָּל חֵלֶב יִצְהָר וְכָל חֵלֶב תִּירוֹשׁ וְדָגָן, תֵּן חֵלֶב לְזֶה וְחֵלֶב לְזֶה. אַשְׁכְּחָן תִּירוֹשׁ וְיִצְהָר, [תִּירוֹשׁ] וְדָגָן, דָּגָן וְדָגָן מִנַּיִן, קַל וָחֹמֶר, וּמַה תִּירוֹשׁ וְיִצְהָר שֶׁאֵינָן כִּלְאַיִם זֶה בְּזֶה, אֵין מִתְעַשְׂרִין מִזֶּה עַל זֶה, [תִּירוֹשׁ וְדָגָן] דָּגָן וְדָגָן, שֶׁהֵם כִּלְאַיִם זֶה בְּזֶה, אֵינוֹ דִּין שֶׁלֹּא יִתְעַשְׂרוּ מִזֶּה עַל זֶה. וּלְרַבִּי יֹאשִׁיָּה דְּאָמַר אֵינוֹ חַיָּב עַד שֶׁיִּזְרַע חִטָּה וּשְׂעוֹרָה וְחַרְצָן בְּמַפֹּלֶת יָד, הֵיכִי מַיְתִי לָהּ,  [מַיְתִי לָהּ הָכִי], וּמַה תִּירוֹשׁ וְיִצְהָר שֶׁאֵינָן כִּלְאַיִם זֶה בְּזֶה אֲפִלּוּ עַל יְדֵי דָּבָר אַחֵר, אֵין מִתְעַשְׂרִין מִזֶּה עַל זֶה. תִּירוֹשׁ וְדָגָן, דָּגָן וְדָגָן, שֶׁהֵן כִּלְאַיִם זֶה בְּזֶה עַל יְדֵי דָּבָר אַחֵר אֵינוֹ דִּין שֶׁלֹּא יִתְעַשְׂרוּ מִזֶּה עַל זֶה. וּשְׁנֵי מִינִין דְּעָלְמָא מְנָלַן, הֲנֵּי  דְּרַבָּנָן נִינְהוּ, וְכָל דְּתָקוּן רַבָּנָן כְּעֵין דְּאוֹרָיְתָא תָּקוּן, מַה דְּאוֹרָיְתָא שְׁנֵי מִינִין אֵין מִתְעַשְׂרִין מִזֶּה עַל זֶה, אַף דְּרַבָּנָן שְׁנֵי מִינִים אֵין מִתְעַשְׂרִין מִזֶּה עַל זֶה. אָמַר לֵיהּ (רַבִּי אַבָּא) [רָבָא] בַּר חָנָן (לְרַבִּי אַמִּי) [לְאַבַּיֵי] גַּבֵּי מַעֲשֵׂר בְּהֵמָה דְּלָא כְּתִיב (ויקרא כז, לב) "וְכָל מַעֲשֵׂר בָּקָר צֹאן וְכוֹ' (כָּתוּב בְּרֶמֶז תר"פ).

אָמַר אַבַּיֵי, כָּל מִלְּתָא דְּאָמַר רַחֲמָנָא לָא תַּעֲבִיד אִי עָבִיד מַהֲנֵי,  דְּאִי סָלְקָא דַּעְתָּךְ לָא מַהֲנֵי אַמַּאי לָקִי, וְרָבָא אָמַר לָא מַהֲנֵי מִידִי וְהַאי דְּלָקִי מִשוּם דְּעָבַר אַמֵּימְרָא דְּרַחֲמָנָא, וַהֲרֵי תּוֹרֵם מִמִּין עַל שֶׁאֵינוֹ מִינוֹ דְּרַחֲמָנָא אָמַר כָּל חֵלֶב יִצְהָר תֵּן חֵלֶב לְזֶה וְחֵלֶב לְזֶה, וּתְנָן אִם תָּרַם אֵין תְּרוּמָתוֹ תְּרוּמָה, אָמַר לְךָ אַבַּיֵי שָׁאנִי הָתָם דִּכְתִיב ["רֵאשִׁיתָם"], רֵאשִׁית לְזֶה, וְרֵאשִׁית לְזֶה. וּלְרָבָא אִי לָאו דְּכָתַב רֵאשִׁיתָם הֲוָה אֲמִינָא תִּירוֹשׁ וְיִצְהָר דִּכְתִיב בָּהֶן חֵלֶב [הוּא דְּאֵין] תּוֹרְמִין,  הָא תִּירוֹשׁ וְדָגָן [דָּגָן וְדָגָן], דְּחָד חֵלֶב כָּתוּב בָּהֶן כִּי תָּרַם מֵהַאי אַהַאי לָא לָקִי, כָּתַב רַחֲמָנָא רֵאשִׁית, תֵּן רֵאשִׁית לְזֶה, וְרֵאשִׁית לְזֶה.

{pפסוק יגp}  "בִּכּוּרֵי כָּל אֲשֶׁר בְּאַרְצָם" (כָּתוּב בְּרֶמֶז תנ"ג).

בִּכּוּרִים אַף עַל גַּב דִּכְתִיב  "אַרְצְךָ" דִּידָךְ אִין דְּשֻׁתָּפוּת לָא, כָּתַב רַחֲמָנָא בִּכּוּרֵי כָּל אֲשֶׁר בְּאַרְצָם, אֶלָּא "אַרְצְךָ" לָמָּה לִי, (לְכִדְרַב יְהוּדָה) לְמִעוּטֵי חוּץ לָאָרֶץ.

["בִּכּוּרֵי כָּל אֲשֶׁר בְּאַרְצָם"], בָּא הַכָּתוּב וְלִמֵּד עַל הַבִּכּוּרִים שֶׁתְּהֵא קְדֻשָּׁה חָלָה עֲלֵיהֶם בִּמְחֻבָּר לַקַּרְקַע, שֶׁהָיָה בְּדִין, הוֹאִיל וּקְדֻשָּׁה חָלָה עַל הַתְּרוּמָה, וּקְדֻשָּׁה חָלָה עַל הַבִּכּוּרִים, אִם לָמַדְתָּ עַל הַתְּרוּמָה שֶׁאֵין קְדֻשָּׁה חָלָה עָלֶיהָ בִּמְחֻבָּר לַקַּרְקַּע, אַף הַבִּכּוּרִים לֹא תְּהֵא קְדֻשָּׁה חָלָה עֲלֵיהֶן בִּמְחֻבָּר לַקַּרְקַע, תַּלְמוּד לוֹמַר "בִּכּוּרֵי כָּל אֲשֶׁר בְּאַרְצָם". "אֲשֶׁר יָבִיאוּ לַה' לְךָ יִהְיֶה", בָּא הַכָּתוּב וְלִמֵּד עַל הַבִּכּוּרִים שֶׁיְּהוּ נִתָּנִין לַכְּהֻנָּה.

"בִּכּוּרֵי כָּל אֲשֶׁר בְּאַרְצָם", עַל בִּכּוּרֵי בְּנֵי יִשְׂרָאֵל נִכְרַת בְּרִית, וְלֹא נִכְרַת עַל הַנָּכְרִים וְעַל הַתּוֹשָׁבִים. וּמִנַּיִן אַתָּה מְרַבֶּה בִּכּוּרֵי גֵּרִים, תַּלְמוּד לוֹמַר "בִּכּוּרֵי כָּל".

"כָּל טָהוֹר בְּבֵיתְךָ יֹאכְלֶנּוּ", לָמָּה נֶאֱמַר, וַהֲלֹא כְּבָר נֶאֱמַר (לעיל פסוק יא) "כָּל טָהוֹר בְּבֵיתְךָ יֹאכַל אֹתוֹ", וּמַה תַּלְמוּד לוֹמַר "כָּל טָהוֹר בְּבֵיתְךָ יֹאכְלֶנּוּ", לְהָבִיא אֶת בַּת יִשְׂרָאֵל הַמְאֹרֶסֶת לְכֹהֵן שֶׁתְּהֵא אוֹכֶלֶת בִּתְרוּמָה, אוֹ אֵינוֹ מְדַבֵּר אֶלָּא בִּנְשׂוּאָה, כְּשֶׁהוּא אוֹמֵר "כָּל טָהוֹר בְּבֵיתְךָ יֹאכַל אֹתוֹ" הֲרֵי נְשׂוּאָה אֲמוּרָה, וּמַה תַּלְמוּד לוֹמַר "כָל טָהוֹר בְּבֵיתְךָ יֹאכְלֶנּוּ", לְהָבִיא אֶת בַּת יִשְׂרָאֵל הַמְּאֹרֶסֶת לְכֹהֵן שֶׁתְּהֵא אוֹכֶלֶת בִּתְרוּמָה. מַשְׁמָע מֵבִיא אֶת אֲרוּסָה וּמֵבִיא אֶת הַתּוֹשָׁב וְשָׂכִיר, וּמָה אֲנִי מְקַיֵּם  "תּוֹשָׁב וְשָׂכִיר לֹא יֹאכַל (קֹדֶשׁ) [בּוֹ]  תּוֹשָׁב וְשָׂכִיר שֶׁאֵינוֹ בִּרְשׁוּתְךָ, אֲבָל תּוֹשָׁב וְשָׂכִיר שֶׁהוּא בִּרְשׁוּתְךָ, אוֹכֵל בּוֹ. אוֹ מַשְׁמָע מוֹצִיא אֶת הַתּוֹשָׁב וְשָׂכִיר וּמֵבִיא אֶת אֲרוּסָה, וּמָה אֲנִי מְקַיֵּם "כָּל טָהוֹר בְּבֵיתְךָ יֹאכַל אֹתוֹ" חוּץ מִתּוֹשָׁב וְשָׂכִיר, אוֹ אַף תּוֹשָׁב וְשָׂכִיר, תַּלְמוּד לוֹמַר בְּמָקוֹם אַחֵר (ויקרא כב, י) "תּוֹשָׁב כֹּהֵן וְשָׂכִיר לֹא יֹאכַל קֹדֶשׁ", בֵּין בִּרְשׁוּתְךָ בֵּין שֶׁלֹּא בִּרְשׁוּתְךָ. וּכְבָר שָׁלַח רַבִּי יוֹחָנָן בֶּן בַּג בַּג אֵצֶל רַבִּי יְהוּדָה בִּנְצִיבִין, אָמַר לוֹ שָׁמַעְתִּי עָלֶיךָ שֶׁהָיִיתָ אוֹמֵר עַל בַּת יִשְׂרָאֵל הַמְּאֹרֶסֶת לְכֹהֵן שֶׁהִיא אוֹכֶלֶת בִּתְרוּמָה, שָׁלַח לוֹ מֻחְזָק אֲנִי בְּךָ שֶׁאַתָּה בָּקִי בְּחַדְרֵי תּוֹרָה וְלָדוּן קַל וָחֹמֶר אִי אַתָּה יוֹדֵעַ, ומַה שִׁפְחָה כְּנַעֲנִית שֶׁאֵין בִּיאָתָהּ קוֹנָה אוֹתָהּ [לֶאֱכֹל בִּתְרוּמָה], כֶּסֶף קוֹנֶה אוֹתָהּ לֶאֱכֹל בִּתְרוּמָה, בַּת יִשְׂרָאֵל שֶׁבִּיאָתָהּ קוֹנָה אוֹתָהּ [לֶאֱכֹל בִּתְרוּמָה], אֵינוֹ דִּין שֶׁיְּהֵא כֶּסֶף קוֹנָה אוֹתָהּ לֶאֱכל בִּתְרוּמָה, אֲבָל מָה אֶעֱשֶׂה שֶׁהֲרֵי אָמְרוּ חֲכָמִים אֵין בַּת יִשְׂרָאֵל אוֹכֶלֶת בִּתְרוּמָה עַד שֶׁתִּכָּנֵס לְחֻפָּה, נִכְנְסָה לְחֻפָּה אַף עַל פִּי שֶׁלֹּא נִבְעֲלָה אוֹכֶלֶת בִּתְרוּמָה, וְאִם מֵתָה בַּעֲלָהּ יוֹרְשָׁה.

{pפסוק ידp}  "כָּל חֵרֶם בְּיִשְׂרָאֵל לְךָ יִהְיֶה", אֵין לִי אֶלָּא חֶרְמֵי יִשְׂרָאֵל, חֶרְמֵי נָכְרִים וְנָשִׁים וַעֲבָדִים מִנַּיִן, תַּלְמוּד לוֹמַר "כָּל חֵרֶם בְּיִשְׂרָאֵל לְךָ יִהְיֶה". רַבִּי יוֹסִי אוֹמֵר סְתָם חֲרָמִים לַכֹּהֲנִים, שֶׁנֶּאֱמַר (ויקרא כז, כא) "כִּשְׂדֵה הַחֵרֶם לַכֹּהֵן תִּהְיֶה אֲחֻזָּתוֹ". אוֹ אֲפִלּוּ פֵּרֵשׁ לַשֵּׁם, תַּלְמוּד לוֹמַר  "אַךְ כָּל חֵרֶם" "אַךְ" חִלֵּק.  רַבִּי יְהוּדָה בֶּן בְּתֵירָא אוֹמֵר סְתָם חֲרָמִים לְבֶדֶק הַבַּיִת, שֶׁנֶּאֱמַר (שם) "כָּל חֵרֶם קֹדֶשׁ קָדָשִׁים הוּא לַה'", אוֹ אֲפִלּוּ פֵּרֵשׁ לַכֹּהֵן, תַּלְמוּד לוֹמַר "כִּשְׂדֵה הַחֵרֶם לָכֹּהֵן תִּהְיֶה אֲחֻזָּתוֹ". רַבִּי יְהוּדָה בֶּן בָּבָא אוֹמֵר, סְתָם חֲרָמִים לַכֹּהֲנִים, שֶׁנֶּאֱמַר "כִּשְׂדֵה הַחֵרֶם לַכֹּהֵן" וְגוֹ'. אוֹ אֲפִלּוּ פֵּרֵשׁ לַשֵּׁם, תַּלְמוּד לוֹמַר "כָּל חֵרֶם קֹדֶשׁ קָדָשִׁים הוּא לַה'". רַבִּי שִׁמְעוֹן אוֹמֵר סְתָם חֲרָמִים לַשָּׁמַיִם, שֶׁנֶּאֱמַר "כָּל חֵרֶם קֹדֶשׁ קָדָשִׁים הוּא לַה'". אוֹ אֲפִלּוּ פֵּרֵשׁ לַכֹּהֵן, תַּלְמוּד לוֹמַר "כָּל חֵרֶם בְּיִשְׂרָאֵל לְךָ יִהְיֶה".

{pפסוק טו-טזp}  "כָּל פֶּטֶר רֶחֶם לְכָל בָּשָׂר", שׁוֹמֵעַ אֲנִי אַף חַיָּה בְּמַשְׁמָע, תַּלְמוּד לוֹמַר "אֲשֶׁר יַקְרִיבוּ לַה'", לְהוֹצִיא אֶת הַחַיָּה, מַשְׁמָע מוֹצִיא אֶת הַחַיָּה וּמוֹצִיא אֶת בַּעַל מוּם, תַּלְמוּד לוֹמַר "בָּאָדָם וּבַבְּהֵמָה", [לְהָבִיא אֶת בַּעַל מוּם. "בָּאָדָם וּבַבְּהֵמָה"], אֶת שֶׁיֵּשׁ לוֹ בָּהֶן בָּאָדָם יֵשׁ לוֹ בַּבְּהֵמָה יָצְאוּ לְוִיִּם שֶׁאֵין בָּהֶן בָּאָדָם,  לֹא יִהְיֶה לְךָ בָּהֶן בַּבְּהֵמָה. "בָּאָדָם וּבַבְּהֵמָה", מַקִּישׁ בְּכוֹר אָדָם לִבְכוֹר בְּהֵמָה, מַה בְּכוֹר בְּהֵמָה נְפָלִים (פְּטוּרִין) [פּוֹטְרִין] מִן הַבְּכוֹרָה, אַף בְּכוֹר אָדָם נְפָלִים (פְּטוּרִין) [פּוֹטְרִין] מִן הַבְּכוֹרָה. וּמַה בְּכוֹר אָדָם רַשַּׁאי לִיתְנוֹ לַכֹּהֵן בְּכָל מָקוֹם שֶׁיִּרְצֶה, אַף בְּכוֹר בְּהֵמָה רַשַּׁאי לִיתְנוֹ לַכֹּהֵן בְּכָל מָקוֹם שֶׁיִּרְצֶה. לְפִי שֶׁהוּא אוֹמֵר (דברים יב, ו) "וַהֲבֵאתֶם שָׁמָּה עֹלֹתֵיכֶם וְזִבְחֵיכֶם וּבְכֹרוֹת בְּקַרְכֶם", שׁוֹמֵעַ אֲנִי אַף בְּרִחוּק מָקוֹם יְהֵא חַיָּב עָלָיו לִטָּפֵּל בּוֹ וְלַהֲבִיאוֹ לְבֵית הַבְּחִירָה, תַּלְמוּד לוֹמַר "בָּאָדָם וּבַבְּהֵמָה", מַה בְּכוֹר אָדָם רַשַּׁאי לִיתְּנוֹ לַכֹּהֵן בְּכָל מָקוֹם שֶׁיִּרְצֶה, אַף בְּכוֹר בְּהֵמָה רַשַּׁאי לִיתְּנוֹ לַכֹּהֵן בְּכָל מָקוֹם שֶׁיִּרְצֶה. וּמַה בְּכוֹר אָדָם מְטַפֵּל בּוֹ שְׁלֹשִׁים יוֹם,  אַף בְּכוֹר בְּהֵמָה מְטַפֵּל בּוֹ שְׁלֹשִׁים יוֹם.

"פֶּטֶר רֶחֶם לְכָל בָּשָׂר", עַל פֶּטֶר רֶחֶם נִכְרְתָה בְּרִית וְלֹא עַל יוֹצֵא דֹּפֶן, יָכוֹל אֵין לִי שֶׁנִּכְרְתָה בְּרִית עַל בְּכוֹר (בְּנוֹ) [בְּהֶמְתּוֹ] אֶלָּא מִשֶּׁנִּכְרְתָה בְּרִית עַל בְּכוֹר (בְּהֶמְתּוֹ) [בְּנוֹ], אֲבָל הַלְּוִיִּם וְהַגֵּרִים הוֹאִיל וְלֹא נִכְרְתָה בְּרִית עַל בְּכוֹר בְּנֵיהֶם, יָכוֹל לֹא נִכְרְתָה בְּרִית עַל בְּכוֹר בְּהֶמְתָּם, אָמַרְתָּ "פֶּטֶר רֶחֶם" לְרַבּוֹת לְוִיִּם, לְכָל בָּשָׂר לְרַבּוֹת הַגֵּרִים. "בָּאָדָם וּבַבְּהֵמָה", כָּל מָקוֹם שֶׁיֵּשׁ לְךָ בָּאָדָם יֵשׁ לְךָ בַּבְּהֵמָה, אֵין לְךָ בָּאָדָם אֵין לְךָ בַּבְּהֵמָה, הוֹאִיל וְיָצְאוּ הַלְּוִיִּם מִבְּכוֹר בְּנֵיהֶם, יָצְאוּ אַף מִבְּכוֹר בְּהֵמָה טְמֵאָה. וּמִנַּיִן שֶׁיָּצְאוּ לְוִיִּם מִבְּכוֹר בְּנֵיהֶם וּמִבְּכוֹר בְּהֵמָה טְמֵאָה, תַּלְמוּד לוֹמַר "בָּאָדָם [וּבַבְּהֵמָה] יִהְיֶה לָךְ", כָּל מָקוֹם שֶׁיֵּשׁ לְךָ בָּאָדָם יֵשׁ לְךָ בַּבְּהֵמָה, וְכָל מָקוֹם שֶׁאֵין לְךָ בָּאָדָם אֵין לְךָ בַּבְּהֵמָה, אוֹצִיאֵם מִבְּכוֹר בְּנֵיהֶם וּמִבְּכוֹר בְּהֵמָה טְמֵאָה, יָכוֹל יָצְאוּ מִבְּכוֹר בְּהֵמָה טְהוֹרָה, תַּלְמוּד לוֹמַר "אֲשֶׁר יַקְרִיבוּ לַה'", קְרֵבָה לַה' חִלַּקְתִּי, וְלֹא [כְּשֶׁאֵינָהּ] קְרֵבָה לַה'.

"אַךְ פָּדֹה תִפְדֶּה", כָּתוּב בְּרֶמֶז רכ"ג.

אָמַר עוּלָא אָמַר רַבִּי אֶלְעָזָר בְּכוֹר שֶׁנִּטְרַף בְּתוֹךְ שְׁלֹשִׁים יוֹם אֵין פּוֹדִין אוֹתוֹ, וְכֵן תָּנִי רָמִי בַּר חָמָא מִתּוֹךְ שֶׁנֶּאֱמַר "פָּדֹה תִפְדֶּה" יָכוֹל אֲפִלּוּ נִטְרַף בְּתוֹךְ שְׁלֹשִׁים יוֹם, תַּלְמוּד לוֹמַר "אַךְ" חִלֵּק.

הַמַּפְרִישׁ פִּדְיוֹן פֶּטֶר חֲמוֹר וּמֵת, רַבִּי אֱלִיעֶזֶר אוֹמֵר חַיָּבִין בְּאַחֲרָיוּתוֹ, כְּחָמֵשׁ סְלָעִים שֶׁל בֵּן, וַחֲכָמִים אוֹמְרִים אֵין חַיָּב בְּאַחֲרָיוּתוֹ, כְּפִדְיוֹן מַעֲשֵׂר שֵׁנִי, אָמַר רַב יוֹסֵף מַאי טַעֲמָא דְּרַבִּי אֱלִיעֶזֶר, דִּכְתִיב "אַךְ פָּדֹה תִפְדֶּה" וְגוֹ', מַה בְּכוֹר אָדָם חַיָּב בְּאַחֲרָיוּתוֹ, אַף בְּכוֹר בְּהֵמָה טְמֵאָה חַיָּב בְּאַחֲרָיוּתוֹ, אֲמַר לֵיהּ אַבָּיֵי אִי מַה בְּכוֹר אָדָם מֻתָּר בַּהֲנָאָה, אַף בְּכוֹר בְּהֵמָה טְמֵאָה מֻתָּר בַּהֲנָאָה וְכוּ', אָמַר רָבָא אֲמַר קְרָא אַךְ פָּדֹה תִפְדֶּה, לִפְדִיָּה הִקַּשְׁתִּיו  וְלֹא לְדָבָר אַחֵר. "תִפְדֶּה, תִּפְדֶּה", מִיָּד, אוֹ אֵינוֹ אֶלָּא לְאַחַר זְמַן, [תַּלְמוּד לוֹמַר "וּפְדוּיָו מִבֶּן חֹדֶשׁ תִּפְדֶּה", בְּכוֹר אָדָם נִפְדֶּה בַּחֲמֶשֶת סְלָעִים וְנִפְדֶּה לְאַחַר זְמַן, אֲבָל פֶּטֶר חֲמוֹר נִפְדֶּה מִיָּד, וּבְכֹל שֶׁהוּא], הָא מַה תַּלְמוּד לוֹמַר "תִפְדֶּה", תִּפְדֶּה, מִיָּד.

"יִהְיֶה לָּךְ פָּדֹה תִפְדֶּה" אֶת שֶׁהוּא לְךָ פָּדוּי וְאֶת שֶׁאֵינוֹ לְךָ אֵינוֹ פָּדוּי, מִכָּאן אָמְרוּ הֲרֵי מִי שֶׁהִפְרִישׁ פִּדְיוֹן בְּכוֹרַת בְּנוֹ וְהִנִּיחָהּ בְּחַלּוֹן וְאָבְדָהּ יָכוֹל שֶׁהוּא פָּדוּי, תַּלְמוּד לוֹמַר "יִהְיֶה לָּךְ פָּדֹה תִפְדֶּה", אֶת שֶׁהוּא לְךָ פָּדוּי, אֶת שֶׁאֵינוֹ לְךָ אֵינוֹ פָּדוּי.

"וּפְדוּיָו מִבֶּן חֹדֶשׁ תִּפְדֶּה", (כָּתוּב בְּרֶמֶז רכ"ה).

תַּנְיָא רַבִּי שִׁמְעוֹן בֶּן גַּמְלִיאֵל אוֹמֵר כָּל שֶׁשָּׁהָה שְׁלֹשִׁים יוֹם בָּאָדָם אֵינוֹ נֵפֶל, שֶׁנֶּאֱמַר "וּפְדוּיָו מִבֶּן חֹדֶשׁ תִּפְדֶּה". שְׁמוֹנַת יָמִים בַּבְּהֵמָה אֵינוֹ נֵפֶל, שֶׁנֶּאֱמַר (ויקרא כב, כז) "וּמִיּוֹם הַשְּׁמִינִי וָהָלְאָה יֵרָצֶה" וְגוֹ', וַהֲלָכָה כְּרַבָּן שִׁמְעוֹן בֶּן גַּמְלִיאֵל.

תָּנֵי רַבִּי אוֹמֵר, בַּכֹּל פּוֹדִין בְּכוֹר אָדָם חוּץ מִן הַשְּׁטָרוֹת,  [וְרַבָּנָן אָמְרֵי, בַּכֹּל פּוֹדִין בְּכוֹר אָדָם חוּץ מֵעֲבָדִים וּשְׁטָרוֹת וְקַרְקָּעוֹת]. מַאי טַעֲמָא דְּרַבִּי, דָּרִישׁ רִבּוּיֵי וּמִעוּטֵי, ופְדוּיָו מִבֶּן חֹדֶשׁ, רִבָּה. "בְּעֶרְכְּךָ כֶּסֶף חֲמֵשֶׁת שְׁקָלִים", מִעֵט, "תִּפְדֶּה" חָזַר וְרִבָּה, רִבָּה וּמִעֵט וְרִבָּה, רִבָּה הַכֹּל. מַאי רָבֵּי, רָבֵּי כָּל מִלֵּי, וּמַאי מִעֵט, מִעֵט שְׁטָרוֹת. וְרַבָּנָן דַּרְשֵׁי כְּלָלֵי וּפְרָטֵי, וּפְדוּיָו מִבֶּן חֹדֶשׁ כְּלָל, בְּעֶרְכְּךָ כֶּסֶף חֲמֵשֶׁת שְׁקָלִים פְּרָט, תִּפְדֶּה חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ דָּבָר הַמִּטַּלְטֵל וְגוּפוֹ מָמוֹן, אַף כָּל דָּבָר הַמִּטַּלְטֵל וְגוּפוֹ מָמוֹן, יָצְאוּ קַרְקָעוֹת שֶׁאֵינָן מִטַּלְטֵלִין, יָצְאוּ עֲבָדִים שֶׁהֻקְּשׁוּ לְקַרְקָּעוֹת, יָצְאוּ שְׁטָרוֹת שֶׁאַף עַל פִּי שֶׁהֶן מִטַּלְטְלִין אֵין גּוּפָן מָמוֹן. אֲמַר לֵיהּ רָבִינָא לַאֲמֵימַר, וְהָא רַבִּי כְּלָלֵי וּפְרָטֵי דָּרִישׁ דְּתַנְיָא  "מַרְצֵעַ" וְכוּ' (כָּתוּב לְמַעְלָה בְּרֶמֶז שי"ז), אִין, בְּעָלְמָא כְּלָלֵי וּפְרָטֵי דָּרִישׁ, וְהָכָא הַיְנוּ טַעֲמָא כִּדְתָנָא דְּבֵי רַבִּי יִשְׁמָעֵאל (ויקרא יא, ט) "בַּמַּיִם בַּמַּיִם" שְׁנֵי פְּעָמִים אֵין זֶה כְּלָל וּפְרָט וּכְלָל, אֶלָּא רִבָּה וּמִעֵט וְרִבָּה. וְרַבָּנָן, כִּדְאָמְרֵי בְּמַעֲרָבָא כָּל מָקוֹם שֶׁאַתָּה מוֹצֵא שְׁנֵי כְּלָלוֹת הַסְּמוּכוֹת זוֹ לְזוֹ הַטֵּל פְּרָט בֵּינֵיהֶם וְדוּנָן בִּכְלָל וּפְרָט.

הַמַּפְרִישׁ פִּדְיוֹן בְּנוֹ וְאָבַד, חַיָּב בְּאַחֲרָיוּתוֹ שֶׁנֶּאֱמַר "יִהְיֶה לָּךְ אַךְ פָּדֹה תִפְדֶּה".

מֵת הַבֵּן בְּתוֹךְ שְׁלֹשִׁים יוֹם, אַף עַל פִּי שֶׁנָּתַן לַכֹּהֵן, יַחֲזִיר לוֹ חֲמִשָּׁה סְלָעִים. לְאַחַר שְׁלֹשִׁים, אַף עַל פִּי שֶׁלֹּא נָתַן יִתֵּן, מְנָלָן, אָמַר רֵישׁ לָקִישׁ אַתְיָא עֵרֶךְ עֵרֶךְ מֵעֲרָכִין. רַב דִּימֵי אָמַר רַבִּי יוֹנָתָן  "כָּל בְּכוֹר בָּנֶיךָ תִּפְדֶּה וְלֹא יֵרָאוּ פָּנַי רֵיקָם", יָלִיף רֵיקָם רֵיקָם מֵעוֹלַת רְאִיָּה, מָה עוֹלַת רְאִיָּה יוֹרְשִׁין חַיָּבִין, אַף פִּדְיוֹן הַבֵּן יוֹרְשִׁין חַיָּבִין.

מֵת בְּיוֹם שְׁלֹשִׁים כְּיוֹם שֶׁלְּפָנָיו, רַבִּי עֲקִיבָא אוֹמֵר אִם לֹא נָתַן לֹא יִתֵּן וְאִם נָתַן לֹא יִטֹּל. מַאי טַּעֲמַיְהוּ דְּרַבָּנָן, גָּמְרֵי חֹדֶשׁ (לעיל ג, מ) "חֹדֶשׁ" מִמִּדְבָּר, מַה לְהַלָּן וָמַעְלָה, אַף הָכָא מַעְלָה, וְרַבִּי עֲקִיבָא מִסָפְקָא לֵיהּ, מִדְּאִיצְטְרִיךְ לְמִכְתַּב (ויקרא כז, ז) "וָמַעְלָה" גַּבֵּי עֲרָכִין, וְלָא גָּמְרֵי מִמִּדְבָּר, הֲוָה לֵיהּ שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין, אוֹ דִּלְמָא כִּי אֵין מְלַמְּדִין לְעָלְמָא, אֲבָל לְגוּפֵיהּ מְלַמְּדִין, מִשּׁוּם הָכִי מִסָּפְקָא לֵיהּ. אָמַר רַב אַשִּׁי הַכֹּל מוֹדִים לְעִנְיַן אֲבֵלוּת, דְּיוֹם שְׁלֹשִׁים כְּיוֹם שֶׁלְּפָנָיו, דְּאָמַר שְׁמוּאֵל הֲלָכָה כְּדִבְרֵי הַמֵּקֵל בַּאֲבֵלוּת.

"בְּעֶרְכְּךָ כֶּסֶף חֲמֵשֶׁת שְׁקָלִים", אָמַר רַב יְהוּדָה אָמַר רַב אַסִּי כָּל כֶּסֶף קָצוּב הָאָמוּר בַּתּוֹרָה כֶּסֶף צוֹרִי, וְשֶׁל דִּבְרֵיהֶם כֶּסֶף מְדִינָה, מַאי קָא מַשְׁמַע לָן, תָּנֵינָא חָמֵשׁ סְלָעִים שֶׁל בֵּן בְּכוֹר בְּמָנֶה צוֹרִי, וְשֶׁל דִּבְרֵיהֶם כֶּסֶף מְדִינָה אִיצְטְרִיךְ לֵיהּ דְּלָא תְּנָן,  דִּתְנָן הַתּוֹקֵעַ לַחֲבֵרוֹ, נוֹתֵן לוֹ סֶלַע וְלָא תֵּימָא סֶלַע אַרְבַּע זוּזֵי, אֶלָּא סֶלַע פְּלָגָא דְּזוּזָא, דִּקְרִי אִינְשֵׁי פְּלָגָא דְּזוּזָא (אִיסְתִּירָא) [סֶלַע]. חָנָן בִּישָׁא תָּקַע לֵיהּ לְהַהוּא גַּבְרָא, אָתָא לְקָמֵיהּ דְּרַב הוּנָא אֲמַר לֵיה זִיל הַב לֵיהּ פְּלָגָא דְּזוּזָא, הֲוָה בְּהַדֵיהּ זוּזָא מֵאַכָה דְּלָא קָא נָפִיק, תָּקַע לֵיהּ אַחֲרִינָא יְהָבַהּ נִיהָלֵיהּ.

"עֶשְׂרִים גֵּרָה הוּא", לָמָּה נֶאֱמַר, לְפִי שֶׁהוּא אוֹמֵר "וּפְדוּיָו מִבֶּן חֹדֶשׁ תִּפְדֶּה בְּעֶרְכְּךָ כֶּסֶף", אֵין לִי אֶלָּא כֶּסֶף, שְׁוֵה כֶּסֶף מִנַּיִן, תַּלְמוּד לּוֹמַר "עֶשְׂרִים גֵּרָה הוּא".

{pפסוק יזp}  "אַךְ בְּכוֹר שׁוֹר", תְּנַן הָתָם, רָחֵל שֶׁיָּלְדָה מִין עֵז, וְעֵז שֶׁיָּלְדָה מִין רָחֵל, פָּטוּר מִן הַבְּכוֹרָה. מִנָא הֲנֵּי מִלֵּי, אָמַר רַב יְהוּדָה אֲמַר קְרָא אַךְ בְּכוֹר שׁוֹר, עַד שֶׁיְּהֵא הוּא שׁוֹר וּבְכוֹרוֹ שׁוֹר. בְּכוֹר כֶּשֶׂב עַד שֶׁיְּהֵא הוּא כֶּשֶׂב וּבְכוֹרוֹ כֶּשֶׂב. בְּכוֹר עֵז עַד שֶׁיְּהֵא הוּא עֵז וּבְכוֹרוֹ עֵז. יָכוֹל אֲפִלּוּ יֵשׁ בּוֹ מִקְצָת סִימָנִין, תַּלְמוּד לוֹמַר "אַךְ" חִלֵּק. וְהָא [תָּנָא פֶּטֶר] פֶּטֶר קָא נָסִיב לָהּ (לִפְטוֹרָא) [לְפָרָה], הוּא דְּאָמַר כְּרַבִּי יוֹסִי הַגְּלִילִי וְכוּ' (כְּדִלְעֵיל). בְּמַאי קָמִיפְלָגֵי, תָּנָא דִּידָן סָבַר, גָּלֵי רַחֲמָנָא בִּקְדֻשַּׁת דָּמִים וְהוּא הַדִּין לִקְדֻשַּׁת הַגּוּף, וְרַבִּי יוֹסִי הַגְּלִילִי אוֹמֵר גָּלֵּי רַחֲמָנָא בִּקְדֻשַּׁת הַגּוּף, וְגָמַר קְדֻשַׁת דָּמִים מִקְּדֻשַּׁת הַגּוּף. וְתָּנָא דִּידָן הַאי בְּכוֹר בְּכוֹר מַאי עָבִיד לֵיהּ, מִבָּעֵי לֵיהּ לְכִדְרַבִּי [יוֹסִי בַּר] חֲנִינָא, דְּאָמַר רַבִּי יוֹסִי בַּר חֲנִינָא לָמָּה נֶאֶמְרוּ אֵמוּרִין בִּבְכוֹר שׁוֹר, אֵמוּרִין בִּבְכוֹר כֶּשֶׂב, אֵמוּרִין בִּבְכוֹר עֵז, צְרִיכִי דְּאִי כָּתַב רַחֲמָנָא בְּכוֹר שׁוֹר הַנָךְ לֹא אָתוּ מִנֵּיהּ, שֶׁכֵּן נִתְרַבָּה בִּנְכָסִים.  בְּכֶבֶשׂ, שֶׁכֵּן נִתְרַבָּה בְּאַלְיָה, בְּעֵז, שֶׁכֵּן נִתְרַבָּה אֵצֶל עֲבוֹדַת אֱלִילִים בְּיָחִיד, [חָדָא] מֵחָדָא לָא אַתְיָא, תֵּיתִי חָדָא מִתַּרְתֵּי, הֵי תֵּיתִי, לָא לִכְתֹּב רַחֲמָנָא שׁוֹר וְתֵיתִי מֵהַנָּךְ, מַה לְהַנָּךְ שֶׁכֵּן פֶּסַח בָּא מֵהֶן, לֹא לִכְתֹב רַחֲמָנָא בְּכֶשֶׂב וְתֵיתִי מֵהַנָּךְ, מַה לְהַנָךְ שֶׁכֵּן נִתְרַבּוּ אֵצֶל עֲבוֹדַת אֱלִילִים בְּצִבּוּר, לֹא לִכְתֹּב רַחֲמָנָא בְּעֵז וְתֵיתִי מֵהַנָּךְ, מַה לְהַנָּךְ שֶׁכֵּן יֵשׁ בָּהֵן צַד רִבּוּי אֵצֶל מִזְבֵּחַ, הִילְכָּךְ צְרִיכִי. וְרַבִּי יוֹסִי הַגְּלִילִי, אִם כֵּן, לִכְתֹּב קְרָא אַךְ בְּכוֹר שׁוֹר כֶּשֶׂב וְעֵז, "בְּכוֹר בְּכוֹר" לָמָּה לִי, אֶלָּא לָאו שְׁמַע מִינָהּ עַד שֶׁיְּהֵא הוּא שׁוֹר וּבְכוֹרוֹ שׁוֹר, וְרַבִּי יוֹסִי הַגְּלִילִי הַאי פֶּטֶר פֶּטֶר מַאי עָבִיד לֵיהּ, מִבָּעֵי לֵיהּ לְכִדְתַּנְיָא, רַבִּי יוֹסִי הַגְּלִילִי אוֹמֵר מִתּוֹךְ שֶׁנֶּאֱמַר  "אַךְ פָּדֹה" וְכוּ'  (כָּתוּב בְּרֶמֶז ת"א).

[אָמַר אַבָּיֵי, כָּל מִלְּתָא דְּאָמַר רַחֲמָנָא לָא תַעֲבִיד כוּ', רָבָא אָמַר לָא מְהַנֵּי], וַהֲרֵי בְּכוֹר דְּרַחֲמָנָא אָמַר אַךְ בְּכוֹר שׁוֹר, וּתְנַן מַה בֵּין (תְּמוּרַת) בְּכוֹר וּמַעֲשֵׂר לְכָל הַקֳּדָשִׁים, שֶׁכָּל הַקֳּדָשִׁים נִמְכָּרִין בְּאִטְלִיז,  וְנִשְׁחָטִין בְּאִטְלִיז, וְנִשְׁקָלִין בְּלִטְרָא, וְיֵשׁ לָהֶן פִּדְיוֹן,  וְלִתְמוּרוֹתֵיהֶן פִּדְיוֹן, חוּץ מִן הַבְּכוֹר וּמִן הַמַּעֲשֵׂר, אַלְמָא לֹא מְהַנֵּי, אָמַר לְךָ אַבָּיֵי, שָׁאנִי הָתָם דְּאָמַר רַחֲמָנָא "הֵם", בַּהֲוָיָתָן יְהוּ. וּלְרָבָא הַאי הֵם לָמָּה לִי, הֵן קְרֵבִין וְאֵין תְּמוּרָתָן קְרֵבִין, וּלְאַבָּיֵי הַאי סְבָרָא מְנָא לֵיהּ, (ויקרא כז, כו) "אִם שׁוֹר אִם שֶׂה לַה' הוּא", הוּא קָרֵב, וְאֵין תְּמוּרָתוֹ קְרֵבָה. וְרָבָא אֵין הָכִי נַמִי דְּמֵהַהוּא קְרָא, אֶלָּא הֵם לָמָּה לִי, לִמֵּד עַל בְּכוֹר וּמַעֲשֵׂר שֶׁאִם נִתְעָרֵב דָּמָן בְּכָל הָעוֹלִין שֶׁקְּרֵבִין לְגַבֵּי מִזְבֵּחַ,  וְאַבָּיֵי נַפְקָא לֵיהּ (שם טז, יח) מִ"וְלָקַח מִדַּם הַפָּר וּמִדַּם הַשָׂעִיר", וַהֲלֹא דַּם הַפָּר מְרֻבֶּה מִדַּם הַשָׂעִיר, מִכָּאן לָעוֹלִין שֶׁאֵין מְבַטְּלִין זֶה אֶת זֶה. וְרָבָא, הָתָם סָבַר לָהּ כְּרַבִּי (יוֹחָנָן) [יוֹנָתָן] דְּאָמַר מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ.

"לֹא תִפְדֶּה", בִּבְכוֹר נֶאֱמַר "לֹא תִפְדֶּה" וְנִמְכָּר חַי, בְּמַעֲשֵׂר נֶאֱמַר (שם כז, לג) "לֹא יִגָּאֵל" וְאֵינוֹ נִמְכָּר לֹא חַי וְלֹא שָׁחוּט, לֹא תָּם וְלֹא בַּעַל מוּם, (כָּתוּב בְּרֶמֶז תרפ"ב).

"לֹא תִפְדֶּה", יָכוֹל אִם פְּדָאוֹ יְהֵא פָּדוּי, תַּלְמוּד לוֹמַר "קֹדֶשׁ הֵם".  רַבִּי יֹאשִׁיָּה אוֹמֵר קֹדֶשׁ הֵם לָמָּה נֶאֱמַר, לְהָבִיא אֶת הַמַּעֲשֵׂר וְהַפֶּסַח שֶׁיִּטְעֲנוּ שְׁפִיכָה אַחַת, שֶׁלֹּא שָׁמַעְנוּ לָהֶם בְּכָל הַתּוֹרָה כֻּלָּהּ. רַבִּי יִצְחָק אוֹמֵר אֵין צָרִיךְ, שֶׁהֲרֵי כְּבָר נֶאֱמַר  "וְדַם זְבָחֶיךָ יִשָּׁפֵךְ עַל מִזְבַּח ה' אֱלֹהֶיךָ", לְהָבִיא אֶת הַפֶּסַח וְהַמַּעֲשֵׂר שֶׁיִּטְעֲנוּ שְׁפִיכָה אַחַת, וּמַה תַּלְמוּד לוֹמַר "קֹדֶשׁ הֵם", לְהָבִיא אֶת הַמַּעֲשֵׂר וְהַפֶּסַח שֶׁיִּטְעֲנוּ הֶקְטֵר חֲלָבִים, שֶׁלֹּא שָׁמַעְנוּ בְּכָל הַתּוֹרָה כֻּלָּהּ. אַבָּא חָנָן אוֹמֵר מִשּׁוּם רַבִּי אֱלִיעֶזֶר, לָמָּה נֶאֱמַר, שֶׁהָיָה בְּדִין, מַה שְּׁאָר הַקֳּדָשִׁים שֶׁלֹא שָׁוֶה מַתַּן דָּמָן, שָׁוֶה הֶקְטֵר חֶלְבָּן, פֶּסַח וּמַעֲשֵׂר שֶׁשָּׁוֶה מַתַן דָּמָן אֵינוֹ דִּין שֶׁיִּשְׁוֶה הֶקְטֵר חֶלְבָּן, הָא מַה תַּלְמוּד לוֹמַר "קֹדֶשׁ הֵם", לְעִנְיָן שֶׁאָמַרְנוּ.

כְּלָל אָמְרָה תּוֹרָה "בְּכוֹר תִּפְדֶּה", בְּכוֹר לֹא תִפְדֶּה, יָכוֹל אִם הָיָה תָּמִים לֹא תִּפְדֵהוּ, וְאִם הָיָה בַּעַל מוּם פְּדֵהוּ, תַּלְמוּד לוֹמַר "בְּכוֹר שׁוֹר לֹא תִפְדֶּה", יָכוֹל אִם הָיָה בַּעַל מוּם וּבַעַל יַבֶּלֶת אַל תִּפְדֵּהוּ, וְאִם הָיָה פִּסֵּחַ אוֹ עִוֵּר פְּדֵהוּ, תַּלְמוּד לוֹמַר "בְכוֹר כֶּשֶׂב לֹא תִפְדֶּה". יָכוֹל אִם הָיָה בַּעַל מוּם אַחֵר, תַּלְמוּד לוֹמַר "בְכוֹר עֵז לֹא תִפְדֶּה". "אַךְ בְּכוֹר שׁוֹר אוֹ בְכוֹר כֶּשֶׂב אוֹ בְכוֹר עֵז לֹא תִפְדֶּה", לְרַבּוֹת הַיּוֹצְאוֹת עִם הַמֻּקְדָּשִׁין, אוֹ יָכוֹל שֶׁאֲנִי מְרַבֶּה הַיּוֹצְאוֹת עִם הַבְּכוֹר, תַּלְמוּד לוֹמַר "הֵם".

"אֶת דָּמָם תִּזְרֹק עַל הַמִּזְבֵּחַ" (כָּתוּב בְּרֶמֶז קצ"ו).

תְּנַן הָתָם, בְּכוֹר מוֹכְרִין אוֹתוֹ תָּמִים חַי, וּבַעַל מוּם חַי וְשָׁחוּט, וּמְקַדְּשִׁין בּוֹ אֶת הָאִשָּׁה. אָמַר רַב נַחְמָן אָמַר רַבָּה בַּר אֲבוּהָ, לֹא שָׁנוּ אֶלָּא בְּכוֹר בַּזְּמַן הַזֶּה, הוֹאִיל וְאִית לֵיהּ לְכֹהֵן זְכִיָּה בְּגַוֵיהּ, אֲבָל בִּזְמַן שֶׁבֵּית הַמִּקְדָּשׁ קַיָּם כֵּיוָן דְּתָם לְהַקְרָבָה הוּא אֵין מוֹכְרִין אוֹתוֹ תָּמִים חַי. אֵיתִיבֵיהּ רָבָא לְרַב נַחְמָן בִּבְכוֹר נֶאֱמַר "לֹא תִפְדֶּה" וְנִמְכַּר הוּא, בְּמַאי עָסְקִינָן אִילֵימָא בַּזְּמַן הַזֶּה, אֵימָא סֵיפָא "אֶת דָּמָם תִּזְרֹק עַל הַמִּזְבֵּחַ", בַּזְּמַן הַזֶּה מִי אִיכָּא מִזְבֵּחַ, אֶלָּא בִּזְמַן שֶׁבֵּית הַמִּקְדָּשׁ קַיָּם, וּבְמַאי אִילֵימָא בְּבַעַל מוּם אֵימָא סֵיפָא אֶת דָּמָם תִּזְרֹק אִי בְּבַעַל מוּם מִי חָזִי לְהַקְרָבָה, אֶלָּא לָאו בְּתָם, וּקְתָנֵי נִמְכָּר הוּא, אַלְמָא אִית לֵיהּ לְכֹהֵן זְכִיָּה בְּגַוֵיהּ, מִידִי אִירְיָּא רֵישָׁא בְּבַעַל מוּם, וְסֵיפָא  בְּתָם.

תָּנָא אָמַר רַבִּי יוֹסִי הַגְּלִילִי, "דָּמוֹ" לֹא נֶאֱמַר אֶלָּא "דָּמָם" (וְכוּ'), וְעוֹלָה גּוּפָהּ מְנָלָן, דִּכְתִיב (ויקרא ד, ז) "אֶל יְסוֹד מִזְבֵּחַ הָעֹלָה" [לִמֵּד עַל עוֹלַת חוֹבָה שֶׁטְּעוּנָה יְסוֹד, אִי] מַה לְהַלָּן שְׁתֵּי מַתָּנוֹת שֶׁהֵן אַרְבַּע, אַף כָּאן וְכוּ', אָמַר אַבָּיֵי, לָמָּה לִי לְמִכְתַּב רַחֲמָנָא  "סָבִיב" בְּעוֹלָה, (שם ח, טו) "סָבִיב" בְּחַטָּאת, לִמְהֲוֵי שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין, וּלְמָאן דְּאָמַר מְלַמְּדִין, הֲוֵי אָשָׁם שְׁלֹשָׁה וּשְׁלֹשָׁה  אֵין מְלַמְּדִין. (כָּתוּב בְּרֶמֶז תקפ"ד).

אָמַר רֵישׁ לָקִישׁ, לֹא שָׁנוּ, אֶלָּא תְּחִלָּה חַטָּאת וְעוֹלָה, אֲבָל סוֹף חַטָּאת וְעוֹלָה דִּבְרֵי הַכֹּל מְקוֹם שְׁיָרִים מְקוֹם עוֹלָה.  רַבִּי יוֹחָנָן וְאִיתֵימָא רַבִּי אֶלְעָזָר אָמַר, עֲדַיִן הוּא מַחֲלֹקֶת.  מֵיתֵיבֵי רַב הוּנָא בַּר יְהוּדָה, קֹדֶשׁ הֵם, שֶׁאִם נִתְעָרֵב בְּדַם קָדָשִׁים אַחֵרִים יִקְרְבוּ, מַאי לָאו סוֹף עוֹלָה וּבְכוֹר, וּשְׁמַע מִינָהּ מְקוֹם שְׁיָרִים מְקוֹם עוֹלָה, לֹא, תְּחִלַּת עוֹלָה וּבְכוֹר,  וּמַאי קָא מַשְׁמַע לָן, דְּאֵין עוֹלִין מְבַטְּלִין זֶה אֶת זֶה, הַאי (ויקרא טז, יח) מִ"וְלָקַח מִדַּם הַפָּר וּמִדַּם הַשָׂעִיר" נַפְקָא.  תַּנָאֵי הִיא, אִיכָּא דְּנַפְקָא לָהּ מֵהָכָא, וְאִיכָּא דְּנַפְקָא לָהּ מֵהָתָם.  מֵתִיב רָבָא  "וְהִקְרִיבוּ בְּנֵי אַהֲרֹן אֶת הַדָּם וְזָרְקוּ"  וְגוֹ', מַה תַּלְמוּד לוֹמַר "דָּם דָּם", מִנַּיִן אַתָּה אוֹמֵר אִם נִתְעָרֵב דַּם עוֹלָה בְּדַם עוֹלָה, דַּם עוֹלָה בְּדַם תְּמוּרָה, דַּם עוֹלָה בְּדַם חֻלִּין, יִקְרְבוּ, תַּלְמוּד לוֹמַר "דָּם דָּם". יָכוֹל אִם נִתְעָרְבוּ [אֵלּוּ וָאֵלּוּ] יִקְרְבוּ שֶׁכֵּן אִם נִתְעָרְבוּ חַיִּים יִקְרְבוּ, מִנַּיִן אֲפִלּוּ אִם נִתְעָרֵב בְּאָשָׁם, תַּלְמוּד לוֹמַר "דָּם דָּם", אָבִיא אֶת שֶׁנִּתְעָרֵב בְּאָשָׁם שֶׁאֵלּוּ וָאֵלּוּ קָדְשֵׁי קָדָשִׁים, מִנַּיִן אֲפִלּוּ נִתְעָרְבוּ בִּשְׁלָמִים וְתוֹדָה, אָבִיא אֶת שֶׁנִּתְעָרֵב בִּשְׁלָמִים וְתוֹדָה, שֶׁאֵלּוּ וָאֵלּוּ מַתַּן אַרְבַּע,  וּמִנַּיִן אֲפִלּוּ נִתְעָרֵב בִּבְכוֹר וּמַעֲשֵׂר [וּבְפֶסַח] שֶׁאֵין נִתָּנִין אֶלָּא מַתָּנָה אַחַת, תַּלְמוּד לוֹמַר "דָּם דָּם", מַאי לָאו סוֹף עוֹלָה וּבְכוֹר, וּשְׁמַע מִינָהּ מְקוֹם עוֹלָה מְקוֹם שְׁיָרִים, לֹא, תְּחִלַּת עוֹלָה וּבְכוֹר, וּמַאי קָא מַשְׁמַע לָן, דְּאֵין עוֹלִין מְבַטְּלִין זֶה אֶת זֶה וְכוּ', וְהַנֵּי תַּנָאֵי מִ"וְלָקַח מִדַּם הַפָּר" לָא יָלְפֵי, קָסַבְרֵי אֵין מְעָרְבִין לִקְרָנוֹת, מִ"דָּם דָּם" לָא יָלְפֵי, דְּלֹא מַשְׁמַע לְהוּ,  אֶלָּא מִקֹדֶשׁ הֵם, מַאי טַעֲמָא לָא יָלְפֵי קְסָבְרִי קֹדֶשׁ הֵם, הֵם קְרֵבִים וְאֵין תְּמוּרָתָן קְרֵבָה. וְאִידָךְ, נַפְקָא לֵיהּ (שם כז, כו) מֵ"אִם שׁוֹר אִם שֶׂה לַה' הוּא", "הוּא" קָרֵב, וְאֵין תְּמוּרָתוֹ קְרֵבָה.

"אֶת דָּמָם תִּזְרֹק עַל הַמִּזְבֵּחַ", מַתָּנָה אַחַת, אוֹ אֵינוֹ אֶלָּא שְׁתֵּי מַתָּנוֹת שֶׁהֵן אַרְבַּע, אָמַרְתָּ קַל וָחֹמֶר, וּמָה אִם בְּמָקוֹם שֶׁרִבָּה בַּחֲלָבִים מִעֵט בְּדָמִים, כָּאן שֶׁמִּעֵט בַּחֲלָבִים אֵינוֹ דִּין שֶׁיְּמַעֵט בְּדָמִים, אוֹ חִלּוּף, וּמַה אִם בְּמָקוֹם שֶׁמִּעֵט בַּחֲלָבִים רִבָּה בְּדָמִים, כָּאן שֶׁרִבָּה בַּחֲלָבִים אֵינוֹ דִּין שֶׁנְּרַבֶּה בְּדָמִים,  תַּלְמוּד לוֹמַר (ויקרא א, יא) "וְזָרְקוּ בְּנֵי אַהֲרֹן" שְׁתֵּי מַתָּנוֹת שֶׁהֵן אַרְבַּע. דַּנְתִּי וְחָלַפְתִּי בָּטֵל הַחִלוּף וְזָכִיתִי לָדּוּן בַּתְּחִלָה, וּמַה בְּמָקוֹם שֶׁרִיבָּה בַּחֲלָבִים מִיעֵט בְּדָמִים, כָּאן שֶׁמִּיעֵט בַּחֲלָבִים אֵינוֹ דִין שֶׁנְמַעֵט בְּדָמִים, תַּלְמוּד לוֹמַר "אֶת דָּמָם תִּזְרֹק עַל הַמִּזְבֵּחַ", מַתָּנָה אַחַת.

"וְאֶת חֶלְבָּם תַּקְטִיר", בְּחֶלֶב תּוֹתָב קְרוּם וְנִקְלָף הַכָּתוּב מְדַבֵּר,  אוֹ אֵינוֹ מְדַבֵּר אֶלָּא בְּשֻׁמָּן שֶׁבּוֹ, אָמַרְתָּ קַל וָחֹמֶר וּמָה אִם בְּמָקוֹם שֶׁרִבָּה בְּדָמִים מִעֵט בַּחֲלָבִים כָּאן שֶׁמִּעֵט בְּדָמִים  אֵינוֹ דִּין שֶׁנְּמַעֵט בַּחֲלָבִים, [הָא מַה] תַּלְמוּד לוֹמַר "וְאֶת חֶלְבָּם תַּקְטִיר", בְּחֵלֶב תּוֹתָב קְרוּם וְנִקְלָף הַכָּתוּב מְדַבֵּר. אִשֶּׁה אַף עַל פִּי שֶׁאַתָּה נוֹתֵן לָאִשִּׁים אֵינוֹ נִרְצֶה עַד שֶׁיִּשָׂרֵף בָּאֵשׁ. "רֵיח נִיחֹחַ לַה'", נַחַת רוּחַ לְפָנַי שֶׁאָמַרְתִּי וְנַעֲשָׂה רְצוֹנִי.

{pפסוק יחp}  "וּבְשָׂרָם יִהְיֶה לָּךְ", זוֹ שְׁאֵלָה נִשְׁאֲלָה לַחֲכָמִים בְּכֶרֶם בְּיַבְנֶה,  בְּכוֹר לְכַמָּה נֶאֱכָל, עָנָה רַבִּי טַרְפוֹן וְאָמַר לִשְׁנֵי יָמִים וְלַיְלָה אֶחָד, וְהָיָה שָׁם תַּלְמִיד אֶחָד שֶׁבָּא לְשַׁמֵּשׁ בְּבֵית הַמִּדְרָשׁ תְּחִלָּה, וְרַבִּי יוֹסִי הַגְּלִילִי שְׁמוֹ, אָמַר לוֹ רַבִּי מִנַּיִן לְךָ, אָמַר לוֹ בְּכוֹר קֳדָשִׁים קַלִּים וּשְׁלָמִים קֳדָשִׁים קַלִּים, מַה לְהַלָּן לִשְׁנֵי יָמִים וְלַיְלָה אֶחָד, אַף כָּאן לִשְׁנֵי יָמִים וְלַיְלָה אֶחָד, אָמַר לוֹ רַבִּי, בְּכוֹר מַתָּנָה לַכֹּהֵן, וְחַטָּאת וְאָשָׁם מַתָּנָה לַכֹּהֵן, מַה לְהַלָּן לְיוֹם וְלַיְלָה, אַף כָּאן לְיוֹם וְלַיְלָה, אָמַר לוֹ בְּנִי נָדּוּן דָּבָר מִדָּבָר וְנִלְמֹד דָּבָר מִדָּבָר, בְּכוֹר קֳדָשִׁים קַלִּים וְאֵינוֹ בָּא עַל חֵטְא, שְׁלָמִים קֳדָשִׁים קַלִּים וְאֵינָן בָּאִין עַל חֵטְא, מַה לְהַלָּן לִשְׁנֵי יָמִים וְלַיְלָה אֶחָד אַף כָּאן לִשְׁנֵי יָמִים וְלַיְלָה אֶחָד, אָמַר לוֹ רַבִּי נָדּוּן דָּבָר מִדָּבָר וְנִלְמֹד דָּבָר מִדָּבָר, בְּכוֹר מַתָּנָה לַכֹּהֵן וְאֵינוֹ בָּא בְּנֶדֶר וּבִנְדָבָה, חַטָּאת וְאָשָׁם מַתָּנָה לַכֹּהֵן וְאֵינָן בָּאִין בְּנֶדֶר וּבִנְדָבָה, מַה לְהַלָּן לְיוֹם וְלַיְלָה אַף כָּאן לְיוֹם וְלַיְלָה, קָפַץ רַבִּי עֲקִיבָא וְנִסְתַּלֵּק רַבִּי טַרְפוֹן, אָמַר לוֹ הֲרֵי הוּא אוֹמֵר וּבְשָׂרָם יִהְיֶה לָּךְ כַּחֲזֵה הַתְּנוּפָה הִקִּישָׁן הַכָּתוּב לְחָזֶה וְשׁוֹק שֶׁל שְׁלָמִים, מַה לְהַלָּן לִשְׁנֵי יָמִים וְלַיְלָה אֶחָד אַף כָּאן לִשְׁנֵי יָמִים וְלַיְלָה אֶחָד. אָמַר לוֹ אַתָּה הִקַּשְׁתָּ לְחָזֶה וְשׁוֹק שֶׁל שְׁלָמִים, וַאֲנִי אַקִּישֶׁנּוּ לְחָזֶה וְשׁוֹק שֶׁל תּוֹדָה, מַה לְהַלָּן לְיוֹם וְלַיְלָה, אַף כָּאן לְיוֹם וְלַיְלָה, אָמַר לוֹ הֲרֵי הוּא אוֹמֵר וּבְשָׂרָם יִהְיֶה לָּךְ וְגוֹ', שֶׁאֵין תַּלְמוּד לוֹמַר "לָךְ יִהְיֶה" הוֹסִיף לְךָ הֲוָיָה (אַחַת) [אַחֶרֶת בִּבְכוֹר]. וּכְשֶׁנֶּאֶמְרוּ דְּבָרִים לִפְנֵי רַבִּי יִשְׁמָעֵאל, אָמַר לָהֶם צְאוּ וְאִמְרוּ לַעֲקִיבָא טָעִיתָ, תּוֹדָה מֵהֵיכָן לָמְדָה מִשְּׁלָמִים, דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ, אֵין עָלֶיךָ לָדוּן כְּלָשׁוֹן אַחֲרוֹן, אֶלָּא כְּלָשׁוֹן רִאשׁוֹן. וְרַבִּי יִשְׁמָעֵאל הַאי לְךָ יִהְיֶה מַאי עָבִיד לֵיהּ, לִמֵּד עַל בְּכוֹר בַּעַל מוּם שֶׁמַּתָּנָה לַכֹּהֵן, שֶׁלֹּא מָצִינוּ לוֹ בְּכָל הַתּוֹרָה כֻּלָּהּ. וְאִידָךְ, "וּבְשָׂרָם" יִהְיֶה לָּךְ, אֶחָד תָּם וְאֶחָד בַּעַל מוּם. וְאִידָךְ, וּבְשָׂרָם דְּהַנֵּי בְּכוֹרוֹת. בְּמַאי קָמִיפְלָגֵי בְּהֵימֶנּוּ וְדָבָר אַחֵר, מַר סָבַר הָוֵי הֶקֵּשׁ וּמַר סָבַר לָא הָוֵי הֶקֵּשׁ.

תַּנְיָא, בְּכוֹר אֵין נִמְנִין עָלָיו אֶלָּא חֲבוּרָה שֶׁכֻּלָּהּ כֹּהֲנִים דִּבְרֵי בֵּית שַׁמַּאי, וּבֵית הִלֵּל אוֹמְרִים אֲפִלּוּ זָרִים, וְרַבִּי עֲקִיבָא אוֹמֵר אֲפִלּוּ נָכְרִי, מַאי טַעֲמָא דְּבֵית שַׁמַּאי, דִּכְתִיב "וּבְשָׂרָם יִהְיֶה לָּךְ" וְגוֹ', מַה הָתָם כֹּהֲנִים אֵין, יִשְׂרָאֵל לֹא, אַף הָכָא נַמִּי כֹּהֲנִים אֵין, יִשְׂרָאֵל לֹא. וּבֵית הִלֵּל  הַנֵּי מִלֵּי תָּם, אֲבָל בַּעַל מוּם כְּתִיב (דברים טו, כב) "הַטָּמֵא וְהַטָּהוֹר יַחְדָו" (יאכלנו), וּמַה טָמֵא שֶׁאֵינוֹ אוֹכֵל בְּקָדָשִׁים קַלִּים אוֹכֵל בִּבְכוֹר, זָר שֶׁאוֹכֵל בְּקָדָשִׁים קַלִּים אֵינוֹ דִּין שֶׁאוֹכֵל בִּבְכוֹר. אִיכָּא לְמִיפְרַךְ מַה לְטָמֵא שֶׁהֻתַּר מִכְלָלוֹ בַּעֲבוֹדַת צִבּוּר, וּבֵית הִלֵּל, אָטוּ בַּעֲבוֹדָה קָאַמְרִינָן, בַּאֲכִילָה  קְאָמַר, וַאֲכִילַת זָר עָדִיף. מַאי טַעֲמָא דְּרַבִּי עֲקִיבָא,  "כַּצְּבִי וְכָאַיָּל" מַה צְבִי וְאַיָּל אֲפִלּוּ נָכְרִי, אַף בְּכוֹר נַמִּי אֲפִלּוּ נָכְרִי. וְאִידָךְ, תְּלָתָא צְבִי וְאַיָּל כְּתִיבֵי, חָד לִכְדְרַבִּי יִצְחָק וּכְדְרַבִּי (יְהוֹשֻׁעַ) [אוֹשַׁעְיָא], וְחָד לְכִדְרַבִּי אֶלְעָזָר הַקַּפָּר.  וְאִידָךְ, מַה צְבִי וְאַיָּל פְּטוּרִים מִן הַבְּכוֹרָה, אַף פְּסוּלֵי הַמֻּקְדָּשִׁין פְּטוּרִין מִן הַבְּכוֹרָה.

תָּנוּ רַבָּנָן, בְּכוֹר אֵין מַאֲכִילִין אוֹתוֹ לְנִדּוֹת דִּבְרֵי בֵּית שַׁמַּאי, וּבֵית הִלֵּל אוֹמְרִים מַאֲכִילִין אוֹתוֹ לְנִדּוֹת, מַאי טַעֲמָא דְּבֵית שַׁמַּאי, דִּכְתִיב "וּבְשָׂרָם יִהְיֶה לָּךְ"  וְגוֹ', מַה הָתָם נִדּוֹת לֹא, אַף הָכָא נִדּוֹת לֹא. וּבֵית הִלֵּל הַנֵּי מִלֵּי תָּם, אֲבָל בַּעַל מוּם (דברים טו, כב) "הַטָּמֵא וְהַטָּהוֹר" (יאכלנו). וּבֵית שַׁמַּאי הַנֵּי מִלֵּי הֵיכָא דְּאֵין טֻמְאָה יוֹצְאָה עָלָיו מִגּוּפוֹ, אֲבָל הֵיכָא דְּטוּמְאָה יוֹצְאָה עָלָיו מִגּוּפוֹ לֹא, דְּאַשְׁכְּחָן דְּפָלִיג רַחֲמָנָא בְּהוּ, דִּתְנַן, הַפֶּסַח שֶׁבָּא בְּטֻמְאָה לֹא יֹאכְלוּ מִמֶּנּוּ זָבִים [וּמְצֹרָעִין] וְזָבוֹת וְנִדּוֹת וְיוֹלְדוֹת, וְאִם אָכְלוּ פְּטוּרִין, וּבֵית הִלֵּל, הָתָם הוּא דְּגַלֵּי רַחֲמָנָא  "טָמֵא לָנֶפֶשׁ", אֲבָל הֵיכָא דְּטָמֵא סְתָם כְּתִיב, לָא שְׁנָא.

עַד כַּמָּה הוּא נֶאֱכָל, רַבִּי אֱלִיעֶזֶר אוֹמֵר לִשְׁנֵי יָמִים וְלַיְלָה אֶחָד, אוֹ אֵינוֹ אֶלָּא לְיוֹם וְלַיְלָה, תַּלְמוּד לוֹמַר (דברים טו, כ) "לִפְנֵי ה' אֱלֹהֶיךָ תֹאכְלֶנּוּ שָׁנָה בְשָׁנָה", מְלַמֵּד שֶׁנֶּאֱכָל לִשְׁנֵי יָמִים וְלַיְלָה אֶחָד.

{pפסוק יטp}  "כֹּל תְּרוּמֹת הַקֳּדָשִׁים", יֵשׁ פָּרָשִׁיּוֹת שֶׁכּוֹלֵל בִּתְחִלָּה וּפוֹרֵט בַּסּוֹף, פּוֹרֵט בִּתְחִלָּה וְכוֹלֵל בַּסּוֹף, [וְזוֹ כּוֹלְלָהּ בִּתְחִלָּה,  וְכוֹלְלָהּ בַּסּוֹף, וּפוֹרֵט בְּאֶמְצָעוֹ]. "נָתַתִּי לְךָ וּלְבָנֶיךָ וְלִבְנֹתֶיךָ אִתְּךָ לְחָק עוֹלָם", שֶׁיִּנְהֹג הַדָּבָר לְדוֹרוֹת. בְּרִית מֶלַח, כָּרַת הַקָּדוֹשׁ בָּרוּךְ הוּא בְּרִית עִם אַהֲרֹן בְּדָבָר הַבָּרִיא, וְעוֹד שֶׁמַּבְרִיא אֶת אַחֵרִים.

"בָּנֶיךָ", פְּרָט לִבְנֵי חֲלָלָה. "בְּנֹתֶיךָ", פְּרָט לִבְנוֹת חֲלָלָה. וַהֲלֹא דִּין הוּא, הִזְהִיר וְעָנַשׁ לְעִנְיַן קָדְשֵׁי הַגְּבוּל, וְהִזְהִיר וְעָנַשׁ לְעִנְיַן קָדְשֵׁי מִקְדָּשׁ, אִם פָּסַל לִבְנֵי חֲלָלָה לְעִנְיַן קָדְשֵׁי מִקְדָּשׁ,  דִּין הוּא שֶׁנִּפְסֹל לִבְנֵי חֲלָלָה לְעִנְיַן קָדְשֵׁי הַגְּבוּל. וְקַל וָחֹמֶר הוּא, וּמָה אִם קָדְשֵׁי הַמִּקְדָּשׁ שֶׁהֵן נִפְדִּין וְיוֹצְאִין לְחֻלִּין,  פְּסוּלִין בְּנֵי חֲלָלָה בָּהֶן, קָדְשֵׁי הַגְּבוּל שֶׁאֵין נִפְדִּין וְיוֹצְאִין לְחֻלִּין, אֵינוֹ דִּין שֶׁנִּפְסֹל בְּנֵי חֲלָלָה בָּהֶן. לֹא אִם אָמַרְתָּ בְּקָדְשֵׁי מִקְדָּשׁ שֶׁחַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא, תֹּאמַר בְּקָדְשֵׁי הַגְּבוּל שֶׁאֵין חַיָּבִין עֲלֵיהֶם מִשּׁוּם פִּגוּל נוֹתָר וְטָמֵא.  וְלָמַדְנוּ קָדְשֵׁי מִקְדָּשׁ מִקָּדְשֵׁי הַגְּבוּל, וּמָה אִם קָדְשֵׁי הַגְּבוּל שֶׁאֵין חַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא, פְּסוּלִין בְּנֵי חֲלָלָה, קָדְשֵׁי מִקְדָּשׁ שֶׁחַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא אֵינוֹ דִּין שֶׁנִּפְסֹל בְּנֵי חֲלָלָה בָּהֶן. לֹא אִם אָמַרְתָּ בְּקָדְשֵׁי הַגְּבוּל שֶׁאֵין נִפְדִּין וְיוֹצְאִין לְחֻלִּין, תֹּאמַר בְּקָדְשֵׁי מִקְדָּשׁ שֶׁהֵן נִפְדִּין וְיוֹצְאִין לְחֻלִּין, תַּלְמוּד לוֹמַר "בָּנֶיךָ", פְּרָט לִבְנֵי חֲלָלָה, בְּנֹתֶיךָ, פְּרָט לִבְנוֹת חֲלָלָה. הוֹאִיל וְיֵשׁ בְּקָדְשֵׁי מִקְדָּשׁ מַה שֶׁאֵין בְּקָדְשֵׁי הַגְּבוּל, וּבְקָדְשֵׁי הַגְּבוּל מַה שֶׁאֵין בְּקָדְשֵׁי מִקְדָּשׁ, אַל יָדוּנוּ זֶה מִזֶּה. בְּרִית הִוא, בְּוַדַּאי וְלֹא בְּסָפֵק. "לְךָ וּלְזַרְעֲךָ" לְרַבּוֹת טוּמְטוּם שֶׁהוּא מִזַּרְעוֹ.

מִנַּיִן לְבַעַל הַבַּיִת שֶׁאוֹכֵל פֵּרוֹתָיו טְבָלִים, וּבֶן לֵוִי שֶׁאוֹכֵל מַעֲשְׂרוֹתָיו טְבָלִים, מִנַּיִן שֶׁאַף עַל פִּי שֶׁבְּמִיתָה פָּטוּר מִן הַתַּשְׁלוּמִים, תַּלְמוּד לוֹמַר (ויקרא כב, טו) "וְלֹא יְחַלְּלוּ אֶת קָדְשֵׁי בְנֵי יִשְׂרָאֵל אֵת אֲשֶׁר יָרִימוּ, אֵין לְךָ בָּהֶן אֶלָּא מִשְׁעַת הֲרָמָה וָאֵילָךְ.

תַּנְיָא, בְּרִית מֶלַח עוֹלָם הִוא שֶׁתְּהֵא בְּרִית אֲמוּרָה בַּמֶּלַח  דִבְרֵי רַבִּי יְהוּדָה, רַבִּי שִׁמְעוֹן אוֹמֵר נֶאֱמַר כָּאן "בְּרִית מֶלַח עוֹלָם" וְנֶאֱמַר לְהַלָּן  "בְּרִית כְּהֻנַּת עוֹלָם" כְּשֵׁם שֶׁאִי אֶפְשָׁר לְקָרְבָּנוֹת בְּלֹא כְּהוּנָּה, כָּךְ אִי אֶפְשָׁר לְקָרְבָּנוֹת בְּלֹא מֶלַח.

{pפסוק כp} {rרמז תשנוr}  "וַיֹּאמֶר ה' אֶל אַהֲרֹן בְּאַרְצָם לֹא תִנְחָל וְגוֹ'", לָמָּה נֶאֱמַר, לְפִי שֶׁהוּא אוֹמֵר (להלן כו, נג) "לָאֵלֶּה תֵּחָלֵק הָאָרֶץ" הַכֹּל בְּמַשְׁמָע, לְוִיִּם כֹּהֲנִים וְיִשְׂרָאֵלִים גֵּרִים נָשִׁים וַעֲבָדִים טוּמְטוּם וְאַנְדְּרוֹגִינוֹס בְּמַשְׁמָע, "וַיֹּאמֶר ה' אֶל אַהֲרֹן בְּאַרְצָם לֹא תִנְחָל", יָצְאוּ כֹּהֲנִים. (להלן פסוק כג) "וּבְתוֹךְ בְּנֵי יִשְׂרָאֵל לֹא יִנְחֲלוּ נַחֲלָה", יָצְאוּ לְוִיִּם. (להלן כו, נה) "לִשְׁמוֹת מַטּוֹת אֲבתָם יִנְחָלוּ", יָצְאוּ גֵּרִים וַעֲבָדִים.  "אִישׁ לְפִי פְקֻדָיו", יָצְאוּ [נָשִׁים] טוּמְטוּם וְאַנְדְּרוֹגִינוֹס. "וַיֹּאמֶר ה' אֶל אַהֲרֹן בְּאַרְצָם לֹא תִנְחָל", בִּשְׁעַת חִלּוּק הָאָרֶץ. וְחֵלֶק לֹא יִהְיֶה לְךָ בְּתוֹכָם, בַּבִּזָּה. אֲנִי חֶלְקְךָ וְנַחֲלָתְךָ, עַל שֻׁלְחָנִי אַתָּה אוֹכֵל, וְעַל שֻׁלְחָנִי אַתָּה שׁוֹתֶה, מָשָׁל לְמָה הַדָּבָר דּוֹמֶה, לְמֶלֶךְ שֶׁנָּתַן לְבָנָיו מַתָּנוֹת, וְלִבְנוֹ אֶחָד לֹא נָתַן מַתָּנָה, אָמַר לוֹ בְּנִי אַף עַל פִּי שֶׁלֹּא נָתַתִּי לְךָ מַתָּנָה עַל שֻׁלְחָנִי אַתָּה אוֹכֵל וְעַל שֻׁלְחָנִי אַתָּה שׁוֹתֶה, וְכֵן הוּא אוֹמֵר (ויקרא ו, י) "חֶלְקָם נָתַתִּי אֹתָהּ מֵאִשָּׁי"  "אִשֵּׁי ה' וְנַחֲלָתוֹ יֹאכֵלוּן", אֲנִי חֶלְקְךָ וְנַחֲלָתְךָ.

["אֲנִי חֶלְקְךָ וְנַחֲלָתְךְ"] עֶשְׂרִים וְאַרְבַּע מַתְּנוֹת כְּהֻנָּה נָתַתִּי לָהֶם לַכֹּהֲנִים, שְׁתֵּים עֶשְׂרֵה בַּמִּקְדָּשׁ, וּשְׁתֵּים עֶשְׂרֵה בִּגְבוּלִים, מָה אֵלּוּ שְׁתֵּים עֶשְׂרֵה בַּמִּקְדָּשׁ, XאY חַטָּאת XבY וְאָשָׁם XגY וְזִבְחֵי שַׁלְמֵי צִבּוּר XדY וְעוֹר הָעוֹלָה XהY וּמוֹתַר הָעֹמֶר XוY וּשְׁתֵּי הַלֶּחֶם  XזY וְלֶחֶם הַפָּנִים XחY וּשְׁיָרֵי מְנָחוֹת XטY וּתְרוּמַת לַחְמֵי תּוֹדָה  XיY וּתְרוּמַת חָזֶה וְשׁוֹק XיאY וּזְרוֹע אֵיל נָזִיר XיבY וְלוֹג שֶׁמֶן שֶׁל מְצֹרָע. וּמָה אֵלּוּ שְׁתֵּים עֶשְׂרֵה שֶׁבִּגְבוּלִין, XאY תְּרוּמָה גְּדוֹלָה XבY וּתְרוּמַת מַעֲשֵׂר XגY וְחַלָּה XדY וּבִכּוּרִים XהY וְרֵאשִׁית הַגֵּז XוY וּמַתְּנוֹת XזY בְּכוֹר אָדָם XחY וּבְכוֹר בְּהֵמָה טְהוֹרָה XטY וּפֶטֶר חֲמוֹר XיY וְהַחֲרָמִים XיאY וּשְׂדֵה אֲחֻזָּה XיבY וְגֵזֶל הַגֵר,  כָּל אֵלּוּ עֶשְׂרִים וְאַרְבַּע מַתָּנוֹת נִתְּנוּ לַכֹּהֲנִים חוּץ מִדָּבָר שֶׁיֵּשׁ עָלָיו זִקַּת תְּרוּמָה. שִׂמְחָה גְּדוֹלָה הָיְתָה לְאַהֲרֹן בְּיוֹם שֶׁנִּכְרְתָה לוֹ בְּרִית בְּמַתָּנוֹת. רַבִּי יִשְׁמָעֵאל אוֹמֵר מְשַׁל הֶדְיוֹט לְטוֹבָתִי נִשְׁבְּרָה רֶגֶל פָּרָתִי, לְטוֹבָתוֹ שֶׁל אַהֲרֹן בָּא קֹרַח כְּנֶגְדּוֹ וְעִרְעֵר עַל הַכְּהֻנָּה, מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָּם שֶׁהָיָה לוֹ בֶּן בַּיִת, נָתַן לוֹ שָּׂדֶה אַחַת בְּמַתָּנָה וְלֹא כָּתַב וְלֹא חָתַם וְלֹא הֶעֱלָה בְּעֶרְכָּאִים וְכוּ' (כְּדִלְעֵיל) לְכָךְ נֶאֱמַר פָּרָשָׁה זוֹ סָמוּךְ לְקֹרַח. (זִכָּרוֹן לִבְנֵי יִשְׂרָאֵל וְגוֹ'). רַבִּי אֶלְעָזָר הַקַּפָּר אוֹמֵר מִנַּיִן אַתָּה אוֹמֵר שֶׁהֶרְאָהוּ הַקָּדוֹשׁ בָּרוּךְ הוּא לְיַעֲקֹב אָבִינוּ בֵּית הַמִּקְדָּשׁ בָּנוּי, וְקָרְבָּנוֹת מַקְרִיבִין, וְכֹהֲנִים מְשָׁרְתִים וְכוֹ' (כָּתוּב בַּפָּסוּק (בראשית כח, יב) וַיַּחֲלֹם וְהִנֵּה סֻלָּם).

חֲבִיבִין יִשְׂרָאֵל, כְּשֶׁהוּא מְכַנָּן אֵין מְכַנָּן אֶלָּא בְּכֹהֲנִים, שֶׁנֶּאֱמַר (ישעיהו סא, ו) "וְאַתֶּם כֹּהֲנֵי ה' תִּקָּרֵאוּ". חֲבִיבִין הַכֹּהֲנִים, שֶׁהוּא מְכַנָּן אֵין מְכַנָּן אֶלָּא בְּמַלְאֲכֵי הַשָּׁרֵת, שֶׁנֶּאֱמַר  "כִּי שִׂפְתֵי כֹהֵן יִשְׁמְרוּ דַעַת וְתוֹרָה יְבַקְשׁוּ מִפִּיהוּ כִּי מַלְאַךְ ה' צְבָאוֹת הוּא", בִּזְמַן שֶׁהַתּוֹרָה יוֹצֵא מִפִּיו הֲרֵי הוּא כְּמַלְאֲכֵי הַשָּׁרֵת, וְאִם לָאו הֲרֵי הוּא כְּחַיָּה וְכִבְהֵמָה שֶׁאֵינָהּ מַכֶּרֶת אֶת קוֹנָהּ. חֲבִיבָה תּוֹרָה, שֶׁכְּשֶׁשָּׁאַל דָּוִד מֶלֶךְ יִשְׂרָאֵל לֹא שָׁאַל אֶלָּא תּוֹרָה, שֶׁנֶּאֱמַר (תהלים קיט, סח) "טוֹב אַתָּה וּמֵטִיב לַמְּדֵנִי חֻקֶּיךָ", וְאוֹמֵר (שם, קיז) "סְעָדֵנִי וְאִוָּשֵׁעָה" וְגוֹ', שֶׁלֹּא אֶהֱיֶה לוֹמֵד תּוֹרָה וְשׁוֹכֵחַ, שֶׁלֹּא אֶהֱיֶה לוֹמֵד וְאֵין יֵצֶר הָרַע מַנִיחַ לִי לִשְׁנוֹת, אוֹ שֶׁמָּא אֲטַמֵּא אֶת הַטָּהוֹר, וַאֲטַהֵר אֶת הַטָּמֵא, וְנִמְצֵאתִי בּוֹשׁ לָעוֹלָם הַבָּא, אוֹ שֶׁמָּא יִשְׁאֲלוּנִי מִגּוֹיֵי הָאָרֶץ וּמִמִּשְׁפְּחוֹת הָאֲדָמָה וְאֵינִי יוֹדֵעַ לַהֲשִׁיבָן, וְנִמְצֵאתִי בּוֹשׁ לְעֵינֵיהֶם, וְכֵן הוּא אוֹמֵר (שם, מו) "וַאֲדַבְּרָה בְעֵדֹתֶיךָ נֶגֶד מְלָכִים וְלֹא אֵבוֹשׁ" וְאוֹמֵר  "זְמִרוֹת הָיוּ לִי חֻקֶּיךָ", שׁוֹמֵעַ אֲנִי בְּשַׁלְוָה, תַּלְמוּד לוֹמַר (שם) "בְּבֵית מְגוּרָי", בִּמְעָרוֹת וּבִמְצוּדוֹת, שֶׁנֶּאֱמַר  "בְּבָרְחוֹ מִפְּנֵי שָׁאוּל בַּמְּעָרָה", וְכֵן הוּא אוֹמֵר (שם קיט, קט) "נַפְשִׁי בְכַפִּי תָמִיד וְתוֹרָתְךָ לֹא שָׁכָחְתִּי". אֲבָל מִשֶּׁלָּמַד תּוֹרָה וְנִתְרַגֵּל  מַה הוּא אוֹמֵר (שם, עב) "טוֹב לִי תוֹרַת פִּיךָ מֵאַלְפֵי זָהָב וָכָסֶף", שֶׁזָּהָב וָכֶסֶף מוֹצִיאִין אֶת הָאָדָם מִן הָעוֹלָם הַזֶּה וּמִן הָעוֹלָם הַבָּא, אֲבָל תּוֹרָה מְבִיאָה אֶת הָאָדָם לְחַיֵּי הָעוֹלָם הַבָּא, וְכֵן הוּא אוֹמֵר  "וְלִי מַה יָקְרוּ" וְגוֹ', וְאוֹמֵר (שמואל ב ז, יט) "וְזֹאת תּוֹרַת הָאָדָם אֲדֹנָי ה'", נִמְצֵאתָ אוֹמֵר שְׁלֹשָׁה כְּתָרִים הֵן, כֶּתֶר תּוֹרָה וְכֶתֶר כְּהֻנָּה וְכֶתֶר מַלְכוּת, כֶּתֶר כְּהֻנָּה זָכָה בּוֹ אַהֲרֹן וּנְטָלוֹ, כֶּתֶר מַלְכוּת זָכָה בּוֹ דָּוִד וּנְטָלוֹ, הֲרֵי כֶּתֶר תּוֹרָה מֻנָּח כְּדֵי שֶׁלֹּא יִתֵּן פִּתְחוֹן פֶּה לְבָאֵי הָעוֹלָם לוֹמַר אִלּוּ הָיָה כֶּתֶר כְּהֻנָּה וְכֶתֶר מַלְכוּת מֻנָּחִין הָיִיתִי זוֹכֶה בָּהֶן וְנוֹטְלָן, הֲרֵי כֶּתֶר תּוֹרָה מֻנָּח לְכָל בָּאֵי עוֹלָם, שֶׁכָּל מִי שֶׁיִּזְכֶּה בּוֹ מַעֲלֶה אֲנִי עָלָיו כְּאִלּוּ שְׁלָשְׁתָּן מֻנָּחִין וְזוֹכֶה בְּכֻלָּן. וְכָל מִי שֶׁאֵינוֹ זוֹכֶה בּוֹ מַעֲלֶה אֲנִי עָלָיו כְּאִלּוּ שְׁלָשְׁתָּן מֻנָּחִין וְלֹא זָכָה בְּאַחַת מֵהֶן. וְאִם תֹּאמַר מִי גָּדוֹל מִשְּׁנֵיהֶן, הָיָה רַבִּי שִׁמְעוֹן בֶּן אֶלְעָזָר אוֹמֵר, מִי גָּדוֹל הַמַּמְלִיךְ אוֹ הַמּוֹלֵךְ, הָעוֹשֶׂה שָׂרִים אוֹ הָעוֹשֶׂה שְׂרָרָה, כָּל עַצְמָן שֶׁל שְׁנֵי כְּתָרִים הַלָּלוּ אֵין בָּאִין אֶלָּא מִכֹּחָהּ שֶׁל תּוֹרָה, וְכֵן הוּא אוֹמֵר (משלי ח, טו-טז) "בִּי מְלָכִים יִמְלֹכוּ בִּי שָׂרִים יָשֹׂרוּ". גְּדוֹלָה בְּרִית שֶׁנִּכְרְתָה לוֹ לְאַהֲרֹן, מִבְּרִית שֶׁנִּכְרְתָה לוֹ לְדָוִד, אַהֲרֹן זִכָּה לְבָנִים צַדִיקִים וְלִרְשָׁעִים, וְדָוִד זִכָּה לְצַדִּיקִים וְלֹא לִרְשָׁעִים, וְכֵן הוּא אוֹמֵר (תהלים קלב, יב) "אִם יִשְׁמְרוּ בָנֶיךָ בְּרִיתִי", וְאוֹמֵר  "סוֹף דָּבָר הַכֹּל נִשְׁמָע" וְגוֹ'.

{pפסוק כא-כגp}  "בְּרִית מֶלַח עוֹלָם" וְגוֹ' "וְלִבְנֵי לֵוִי", מַגִּיד הַכָּתוּב שֶׁכְּשֵׁם שֶׁהַבְּרִית כְּרוּתָה לַכְּהֻנָּה, כָּךְ בְּרִית כְּרוּתָה לַלְּוִיִּם.

כָּל מִצְוַת כְּהֻנָּה נֶאֱמְרָה בְּשִׂמְחָה מֵהַר סִינַי וְזוֹ בִּתְחִלָּה נֶאֱמְרָה דִּבְרֵי רַבִּי יֹאשִׁיָּה, רַבִּי יוֹנָתָן אוֹמֵר אַף זוֹ בְּשִׂמְחָה נֶאֱמְרָה, שֶׁנֶּאֱמַר "וְלִבְנֵי לֵוִי הִנֵּה נָתַתִּי", וְאֵין הִנֵּה אֶלָּא שִׂמְחָה, שֶׁנֶּאֱמַר (שמות ד, יד) "וְגַם הִנֵּה הוּא יוֹצֵא לִקְרָאתֶךָ". כָּל מִצְוַת כְּהֻנָּה קְנָאָהּ ה' וּנְתָנוֹ לַכֹּהֲנִים, וְזוֹ "חֵלֶף עֲבֹדָתָם" דִּבְרֵי רַבִּי יֹאשִׁיָּה, רַבִּי יוֹנָתָן אוֹמֵר אַף זוֹ קְנָאָהּ ה' וּנְתָנָהּ לַלְּוִיִּם,  שֶׁנֶּאֱמַר  "וְכָל מַעְשַׂר הָאָרֶץ וְגוֹ' לַה' הוּא",  וְאוֹמֵר "וְלִבְנֵי לֵוִי הִנֵּה נָתַתִּי כָּל מַעֲשֵׂר בְּיִשְׂרָאֵל לְנַחֲלָה", מַה נַחֲלָה אֵין מִשְׁתַּנָּה מִמְּקוֹמָהּ אַף מַעֲשֵׂר רִאשׁוֹן אֵין מִשְׁתַּנֶּה מִמְּקוֹמוֹ. "חֵלֶף עֲבֹדָתָם אֲשֶׁר הֵם עֹבְדִים", אִם עָבַד יִטֹּל, וְאִם לֹא עָבַד לֹא יִטֹּל.

"וְלֹא יִקְרְבוּ עוֹד בְּנֵי יִשְׂרָאֵל", אַזְהָרָה, לָשֵׂאת חֵטְא לָמוּת, עֹנֶשׁ.

לְפִי שֶׁנֶּאֱמַר (דברים יד, כח-כט) "מִקְצֵה שָׁלֹשׁ שָׁנִים" וְגוֹ',  אֲבָל אֵין אַתָּה יוֹדֵּעַ חִלוּפִים לְמָה לְשֵׁנִי אוֹ לְרִאשׁוֹן, תַּלְמוּד לוֹמַר "לְנַחֲלָה", מַה נַחֲלָה אֵינָהּ מִתְחֲלֶּפֶת, [אַף מַעֲשֵׂר רִאשׁוֹן אֵינוֹ מִתְחַלֵּף], חִלּוּפִין לְשֵׁנִי, וְאֵין חִלּוּפִין לְרִאשׁוֹן. חֵלֶף עֲבֹדָתָם כִּבְנֵי אָדָם שֶׁנּוֹטְלִין שְׂכָרָן שְׂכַר מַה שֶּׁעָשׂוּ בַּמִדְבָּר, יָכוֹל לְפִי שֶׁבָּטְלָה הָעֲבוֹדָה יִבָּטֵל הַמַּעֲשֵׂר, תַּלְמוּד לוֹמַר "לְנַחֲלָה", מַה נַחֲלָה אֵינָהּ פּוֹסֶקֶת אַף מַעֲשֵׂר אֵינוֹ (מִתְחַלֵּף) [פּוֹסֵק], אֶלָּא (לְפִי) שֶׁבָּטְלָה הָעֲבוֹדָה, הֲרֵי הֵן אוֹכְלִין שְׂכַר מַה שֶׁעָשׂוּ בַּמִּדְבָּר. .

יָכוֹל אִם יִרְצוּ יִשְׂרָאֵל לוֹמַר יְהֵא מַעֲשֵׂר שֶׁלָּנוּ וְאָנוּ עוֹבְדִים עֲבוֹדָה שׁוֹמְעִין לָהֶם, אָמַרְתָּ וְלֹא יִקְרְבוּ עוֹד בְּנֵי יִשְׂרָאֵל וגוֹ'. יָכוֹל מִפְּנֵי שֶׁהֵן מְבַקְּשִׁין לִטֹּל אֶת הַמַּעֲשֵׂר, לְפִיכָךְ (הֵם) [אִם] אוֹמְרִים יְהֵא הַמַּעֲשֵׂר שֶׁלָּהֶן וְאָנוּ עוֹבְדִין עֲבוֹדָה אָמַרְתָּ וְלֹא יִקְרְבוּ. יָכוֹל מִפְּנֵי שֶׁהָיוּ מְבַקְּשִׁין לִדְחוֹת בְּנֵי לֵוִי עַל כָּרְחָם, לְפִיכָךְ הֵם אוֹמְרִים יְהִי הַמַּעֲשֵׂר שֶׁלָּהֶן וְאָנוּ עוֹבְדִין עֲבוֹדָה, אֲבָל בֶּן לֵוִי שֶׁאָמַר לוֹ לִטֹּל מַעֲשֵׂר וְלֹא לַעֲבֹד עֲבוֹדָה יָכוֹל שׁוֹמְעִין לוֹ, תַּלְמוּד לוֹמַר "וְעָבַד הַלֵּוִי", מַגִּיד שֶׁמַעֲבִידִין אוֹתוֹ בְּעַל כָּרְחוֹ.

{rרמז תשנזr}  "וְעָבַד הַלֵּוִי הוּא", לָמָּה נֶאֱמַר, ["הוּא"] לְפִי שֶׁהוּא אוֹמֵר חֵלֶף עֲבֹדָתָם, שׁוֹמֵעַ אֲנִי רָצָה יַעֲבֹד רָצָה לֹא יַעֲבֹד, תַּלְמוּד לוֹמַר "וְעָבַד הַלֵּוִי הוּא" עַל כָּרְחוֹ. וְעוֹד לָמָּה נֶאֱמַר, לְפִי שֶׁהוּא אוֹמֵר וְלִבְנֵי לֵוִי הִנֵּה נָתַתִּי וְגוֹ', אֵין לִי אֶלָּא שָׁנִים שֶׁמַּעֲשְׂרוֹת נוֹהֲגוֹת בָּהֶן, שְׁמִיטִין וְיוֹבְלוֹת מִנַּיִן, תַּלְמוּד לוֹמַר "וְעָבַד" וְגוֹ', רַבִּי נָתָן אוֹמֵר הֲרֵי שֶׁלֹּא הָיָה שָׁם לֵוִי שׁוֹמֵעַ אֲנִי יַעֲבֹד כֹּהֵן, וְהַדִּין נוֹתֵן וּמַה בְּמָקוֹם שֶׁלֹּא כָּשְׁרוּ לְוִיִּם כָּשְׁרוּ כֹּהֲנִים, כָּאן שֶׁכָּשְׁרוּ לְוִיִּם אֵינוֹ דִּין שֶׁיִּכְשְׁרוּ כֹּהֲנִים, תַּלְמוּד לוֹמַר "וְעָבַד הַלֵּוִי הוּא" וְגוֹ'. "וְהֵם יִשְׂאוּ עֲוֹנָם", אָמַרְתָּ יִשְׂרָאֵל לֹא יִשְׂאוּ עָוֹן לְוִיִּם, אֲבָל כֹּהֲנִים יִשְׂאוּ עָוֹן לְוִיִּם, תַּלְמוּד לוֹמַר "וְהֵם יִשְׂאוּ עֲוֹנָם". "חֻקַּת עוֹלָם לְדֹרֹתֵיכֶם", שֶׁיִּנְהֹג הַדָּבָר לְדוֹרוֹת.  "וּבְתוֹךְ בְּנֵי יִשְׂרָאֵל לֹא יִנְחֲלוּ נַחֲלָה", לָמָּה נֶאֱמַר, לְפִי שֶׁהוּא אוֹמֵר (להלן כו, נג) "לָאֵלֶּה תֵּחָלֵק הָאָרֶץ" שׁוֹמֵעַ אֲנִי אַף הַלְּוִיִּם בְּמַשְׁמָע, תַּלְמוּד לוֹמַר "וּבְתוֹךְ בְּנֵי יִשְׂרָאֵל לֹא יִנְחֲלוּ נַחֲלָה".

{pפסוק כדp}  "כִּי אֶת מַעְשַׂר בְּנֵי יִשְׂרָאֵל", תָּנוּ רַבָּנָן תְּרוּמָה לַכֹּהֵן, מַעֲשֵׂר רִאשׁוֹן לַלֵּוִי דִּבְרֵי רַבִּי מֵאִיר, רַבִּי אֶלְעָזָר בֶּן עֲזַרְיָה אוֹמֵר נוֹתְנוֹ לַכֹּהֲנִים, מַאי טַעֲמָא דְּרַבִּי מֵאִיר, דִּכְתִיב "כִּי אֶת מַעְשַׂר בְּנֵי יִשְׂרָאֵל אֲשֶׁר יָרִימוּ לַה' תְּרוּמָה", מַה תְּרוּמָה [אֲסוּרָה] לְזָרִים, אַף מַעֲשֵׂר רִאשׁוֹן [אָסוּר] לְזָרִים, אִי מַה תְּרוּמָה חַיָּבִין עָלֶיהָ מִיתָה וְחֹמֶשׁ, אַף מַעֲשֵׂר רִאשׁוֹן, אֲמַר קְרָא  "וּמֵתוּ בוֹ כִּי יְחַלְּלֻהוּ", (שם, יד) "וְיָסַף חֲמִשִּׁיתוֹ עָלָיו", "בוֹ" וְלֹא מַעֲשֵׂר, "עָלָיו" וְלֹא בְּמַעֲשֵׂר. וְרַבָּנָן, כִּתְרוּמָה, מַה תְּרוּמָה טוֹבֶלֶת אַף מַעֲשֵׂר רִאשׁוֹן נַמִּי טָבִיל, וְכִדְתַנְּיָא רַבִּי יוֹסִי אוֹמֵר יָכוֹל לֹא יְהֵא חַיָּב אֶלָּא טֶבֶל שֶׁלֹּא הוּרַם מִמֶּנּוּ כָּל עִקָּר, הוּרַם מִמֶּנּוּ תְּרוּמָה גְּדוֹלָה וְלֹא מַעֲשֵׂר רִאשׁוֹן, מַעֲשֵׂר רִאשׁוֹן וְלֹא מַעֲשֵׂר שֵׁנִי וַאֲפִלּוּ מַעֲשֵׂר עָנִי, [מִנַּיִן], תַּלְמוּד לוֹמַר (דברים יב, יז) "לֹא תוּכַל לֶאֱכֹל בִּשְׁעָרֶיךָ" וּלְהַלָּן הוּא אוֹמֵר (שם כו, יב) "וְאָכְלוּ בִשְׁעָרֶיךָ",  מַה שְׁעָרֶיךָ הָאָמוּר לְהַלָּן מַעֲשֵׂר עָנִי, אַף כָּאן מַעֲשֵׂר עָנִי, וְקָאָמַר רַחֲמָנָא "לֹא תוּכַל", [וְאִי מֵהָתָם הֲוָה אֲמִינָא לְלָאו, אֲבָל מִיתָה לֹא, קָא מַשְׁמָע לָן]. (לִישְׁנָא אַחֲרִינָא מַעֲשֵׂר דְּטָבִיל מִדְּרַבִּי יוֹסִּי נַפְקָא, וְאִי מֵהַהִיא הֲוָה אֲמִינָא הֲנֵי מִילִי לְלָאו, אֲבָל מִיתָה לֹא, קָא מַשְׁמָע לָן).

{rרמז תשנחr}  "כִּי אֶת מַעְשַׂר בְּנֵי יִשְׂרָאֵל אֲשֶׁר יָרִימוּ לַה' תְּרוּמָה", קְרָאוֹ הַכָּתוּב תְּרוּמָה, עַד שֶׁיּוֹצִיא מִמֶּנּוּ תְּרוּמַת מַעֲשֵׂר. (דָבָר אַחֵר) בָּא הַכָּתוּב לְלַמֶּדְךָ שֶׁאִם רָצָה לַעֲשׂוֹתוֹ תְּרוּמָה עַל מָקוֹם אַחֵר רַשַּׁאי, (מִכָּאן אַתָּה דָּן לִתְרוּמָה מַה מַעֲשֵר הַקַּל הֲרֵי הוּא נוֹהֵג בַּכֹּל, תְּרוּמָה חֲמוּרָה אֵינוֹ דִּין שֶׁתְּהֵא נוֹהֶגֶת בַּכֹּל. דָּבָר אַחֵר, אִם מַעֲשֵׂר שֶׁאֵינוֹ נוֹהֵג בְּרֵאשִׁית הַגֵּז הֲרֵי הוּא נוֹהֵג בַּכֹּל, תְּרוּמָה חֲמוּרָה אֵינוֹ דִּין שֶׁתְּהֵא נוֹהֶגֶת בַּכֹּל. אִסִּי בֶּן מְנַחֵם אוֹמֵר אִם מַעֲשֵׂר שֶׁאֵינוֹ בָּא אֶלָּא מִכֹּחַ תַּלְמוּד וּמִכֹּחַ יִרְאָה הֲרֵי הוּא נוֹהֵג בַּכֹּל, תְּרוּמָה חֲמוּרָה דִּין הוּא שֶׁתְּהֵא נוֹהֶגֶת בַּכֹּל).

"נָתַתִּי לַלְוִיִּם לְנַחֲלָה", לָמָּה נֶאֱמַר, לְפִי שֶׁהוּא אוֹמֵר  "וְלִבְנֵי לֵוִי הִנֵּה נָתַתִּי" וְגוֹ', אֵין לִי אֶלָּא בִּפְנֵי הַבַּיִת, שֶׁלֹּא בִּפְנֵי הַבַּיִת מִנַּיִן, תַּלְמוּד לוֹמַר "לְנַחֲלָה", מַה נַּחֲלָה נוֹהֶגֶת בִּפְנֵי הַבַּיִת וְשֶׁלֹּא בִּפְנֵי הַבַּיִת, אַף מַעֲשֵׂר רִאשׁוֹן נוֹהֵג בִּפְנֵי הַבַּיִת וְשֶׁלֹּא בִּפְנֵי הַבַּיִת. עַל כֵּן אָמַרְתִּי לָהֶם, לָמָּה נֶאֱמַר, וַהֲלֹא כְּבָר נֶאֱמַר "בְּתוֹךְ בְּנֵי יִשְׂרָאֵל לֹא יִנְחֲלוּ נַחֲלָה", וּמַה תַּלְמוּד לוֹמַר "עַל כֵּן אָמַרְתִּי לָהֶם", שֶׁיָּכוֹל אֵין לִי אֶלָּא בִּשְׁעַת (כִּבּוּשׁ) [חִלּוּק] הָאָרֶץ, אֲבָל מִשֶּׁיְּחַלְּקוּ שׁוֹמֵעַ אֲנִי יַקְצֶה לוֹ כָּל שֵׁבֶט וָשֵׁבֶט בִּפְנֵי עַצְמוֹ, תַּלְמוּד לוֹמַר "עַל כֵּן אָמַרְתִּי" וְגוֹ'. דָּבָר אַחֵר, "עַל כֵּן" לָמָּה נֶאֱמַר, לְפִי שֶׁנֶּאֱמַר (דברים ז, א) "וְנָשַׁל גּוֹיִם רַבִּים מִפָּנֶיךָ"  וְגוֹ', אֲבָל בְּקֵינִי קְנִיזִי וְקַדְמוֹנִי לֹא שָׁמַעְנוּ, תַּלְמוּד לוֹמַר "עַל כֵּן "וְגוֹ'. [דָּבָר אַחֵר], לְהַזְהִיר בֵּית דִּין עַל כָּךְ.

"אֲשֶׁר יָרִימוּ", נִקְרָא הַמַּעֲשֵׂר הַזֶּה לְשֵׁם תְּרוּמָה, מַה תְּרוּמָה לְשֵׁם ה', אַף זוֹ לְשֵׁם ה', מַה תְּרוּמָה חַיָּבִין עַל זְדוֹנָהּ מִיתָה, אַף זוֹ חַיָּבִין עַל זְדוֹנָהּ מִיתָה. "נָתַתִּי לַלְוִיִם לְנַחֲלָה", לְפִי שֶׁנָתַתִּי לָהֶם אֶת הַמַּעֲשֵׂר אָמַרְתִּי לָהֶם אֵין לָהֶם חֵלֶק בָּאָרֶץ, אֵין לִי אֶלָּא בְּאֶרֶץ כְּנַעַן, מִנַּיִן אַף בְּעֵבֶר הַיַּרְדֵּן, וּבְאֶרֶץ שְׁלֹשָׁה עֲמָמִים, אָמַרְתָּ לֹא יִנְחֲלוּ נַחֲלָה, אֲפִלּוּ בַּבִּזָּה שֶׁבַּמִּלְחָמָה, אוֹ אַף עַכְשָׁיו לֹא יְהֵא לָהֶם נַחֲלָה בָּאָרֶץ, תַּלְמוּד לוֹמַר "בְּתוֹךְ בְּנֵי יִשְׂרָאֵל", בְּשָׁעָה שֶׁבְּנֵי יִשְׂרָאֵל בָּאָרֶץ, וְלֹא בְּשָׁעָה שֶׁהֵן בְּחוּצָה לָאָרֶץ.

{pפסוק כה-כזp}  "וַיְדַבֵּר ה' [אֶל מֹשֶׁה לֵּאמֹר וְאֶל הַלְוִיִּם תְּדַבֵּר" וְגוֹ' "אֶת הַמַּעֲשֵׂר" וְגוֹ', לָמָּה נֶאֱמַר, לְפִי שֶׁהוּא אוֹמֵר  "וְלִבְנֵי לֵוִי הִנֵּה נָתַתִּי כָּל מַעֲשֵׂר], בְּפֵרוֹת הַכָּתוּב מְדַבֵּר, אוֹ אֵינוֹ אֶלָּא בְּאֶחָד מֵעֲשָׂרָה בָּאָרֶץ, תַּלְמוּד לוֹמַר "וְאֶל הַלְוִיִם תְּדַבֵּר" מַגִּיד שֶׁבְּפֵרוֹת הַכָּתוּב מְדַבֵּר, לְפִי שֶׁלֹּא נִתַּן לָהֶם חֵלֶק בָּאָרֶץ, נִתַּן לָהֶם אֶחָד מֵעֲשָׂרָה בְּפֵרוֹת.

תָּנוּ רַבָּנָן תְּרוּמָה לַכֹּהֵן, וּמַעֲשֵׂר רִאשׁוֹן לַלֵּוִי דִּבְרֵי רַבִּי עֲקִיבָא, רַבִּי אֶלְעָזָר בֶּן עֲזַרְיָה אוֹמֵר אַף לַכֹּהֵן, מַאי טַעֲמָא דְּרַבִּי עֲקִיבָא אֲמַר קְרָא וְאֶל הַלְוִיִּם תְּדַבֵּר וְאָמַרְתָּ אֲלֵהֶם כִּי תִקְחוּ מֵאֵת בְּנֵי יִשְׂרָאֵל אֶת הַמַּעֲשֵׂר, כִּי קָא מִשְׁתָּעֵי קְרָא בַּלְּוִיִם מִשְׁתָּעֵי, וְאִידָךְ כִּדְרַבִּי יְהוֹשֻׁעַ בֶּן לֵוִי, דְּאָמַר רַבִּי יְהוֹשֻׁעַ בֶּן לֵוִי בְּעֶשְׂרִים וְאַרְבָּעָה מְקוֹמוֹת נִקְרְאוּ כֹּהֲנִים לְוִיִּם, וְזֶה אֶחָד מֵהֶם (יחזקאל מד, טו) "וְהַכֹּהֲנִים הַלְוִיִּם בְּנֵי צָדוֹק",  וְרַבִּי עֲקִיבָא, הָכָא לֹא מָצִיתָ אָמַרְתָּ דִּכְתִיב (להלן פסוק לא) "וַאֲכַלְתֶּם אֹתוֹ בְּכָל מָקוֹם" [מִי שֶׁיָּכוֹל לְאָכְלוֹ בְּכָל מָקוֹם], יָצָא כֹּהֵן שֶׁאֵינוֹ יָכוֹל לְאָכְלוֹ בְּבֵית הַקְּבָרוֹת, וְאִידָךְ, "בְּכָל מָקוֹם" דְּלָא בָּעֵי חוֹמָה, וְאִי אָכִיל לֵיהּ נַמִּי בְּטֻמְאַת הַגּוּף לָא לָקֵי. וְאִבָּעִית אֵימָא מַעֲשֵׂר רִאשׁוֹן לַכֹּהֲנִים בָּתַר דִּקְנָסַיְהוּ עֶזְרָא.

אָמַר רַבִּי יְהוֹשֻׁעַ בֶּן לֵוִי מִנַּיִן לְלוֹקֵחַ טְבָלִים מְמֹרָחִים מִן הַנָּכְרִי שֶהוּא פָּטוּר מִתְּרוּמַת מַעֲשֵׂר, שֶׁנֶּאֱמַר "וְאֶל הַלְוִיִּם תְּדַבֵּר" וְגוֹ' טְבָלִים שֶׁאַתָּה לוֹקֵחַ מִיִּשְׂרָאֵל אַתָּה מַפְרִישׁ מֵהֶן תְּרוּמַת מַעֲשֵׂר וְנוֹתְנָהּ לַכֹּהֵן, טְבָלִים שֶׁאַתָּה לוֹקֵחַ מִן הַנָכְרִי אִי אַתָּה מַפְרִישׁ מֵהֶן תְּרוּמַת מַעֲשֵׂר וְנוֹתְנָהּ לַכֹּהֵן.

אָמַר רַבִּי אַבָּהוּ אָמַר רַבִּי שִׁמְעוֹן בֶּן לָקִישׁ מַעֲשֵׂר רִאשׁוֹן שֶׁהִקְדִּימוּ בְּשִׁבֳּלִין פָּטוּר מִתְּרוּמָה גְּדוֹלָה, שֶׁנֶאֱמַר "וַהֲרֵמֹתֶם מִמֶּנּוּ תְּרוּמַת ה' מַעֲשֵׂר מִן הַמַּעֲשֵׂר", מַעֲשֵׂר מִן הַמַּעֲשֵׂר אָמַרְתִּי לְךָ, וְלֹא תְּרוּמָה גְּדוֹלָה וּתְרוּמַת מַעֲשֵׂר מִן הַמַּעֲשֵׂר, אֲמַר לֵיהּ רַב פָּפָּא לְאַבָּיֵי אִי הָכִי אֲפִלּוּ הִקְדִּימוּ בִּכְרִי נַמִּי, אֲמַר לֵיהּ עָלֶיךָ אֲמַר קְרָא  מִכֹּל מַתְּנֹתֵיכֶם תָּרִימוּ",  וּמָה רָאִיתָ, הַאי אִידְגַּן וְהַאי לָא אִידְגַּן.

"וַהֲרֵמֹתֶם מִמֶּנּוּ", שֶׁלֹּא יִתְרֹם מִפֵּרוֹת הָאָרֶץ עַל פֵּרוֹת חוּצָה לָאָרֶץ, וְלֹא מִפֵּרוֹת חוּצָה לָאָרֶץ עַל פֵּרוֹת הָאָרֶץ, וּמִנַּיִן שֶׁלֹּא יִתְרֹם מִפֵּרוֹת חוּצָה לָאָרֶץ עַל פֵּרוֹת הָאָרֶץ וְלֹא מִפֵּרוֹת הָאָרֶץ עַל פֵּרוֹת חוּצָה לָאָרֶץ, תַּלְמוּד לוֹמַר (ויקרא כז, ל) "וְכָל מַעְשַׂר הָאָרֶץ מִזֶּרַע הָאָרֶץ", שֶׁלֹּא יִתְרֹם מִפֵּרוֹת הָאָרֶץ עַל פֵּרוֹת חוּצָה לָאָרֶץ, וְלֹא מִפֵּרוֹת חוּצָה לָאָרֶץ עַל פֵּרוֹת הָאָרֶץ. וַהֲרֵמֹתֶם מִמֶּנּוּ תְּרוּמַת ה', וְכִי מָה לָמַדְנוּ לִתְרוּמַת מַעֲשֵׂר מֵעַתָּה, הֲרֵי זֶה בָּא לְלַמֵּד וְנִמְצָא לָמֵד, מַה תְּרוּמַת מַעֲשֵׂר חוֹבָה אַף מַעֲשֵׂר רִאשׁוֹן חוֹבָה.

"וְנֶחְשַׁב לָכֶם תְּרוּמַתְכֶם", אַבָּא אֶלְעָזָר בֶּן גוֹמֵל אוֹמֵר בִּשְׁתֵּי תְּרוּמוֹת הַכָּתוּב מְדַבֵּר, אַחַת תְּרוּמָה גְּדוֹלָה וְאַחַת תְּרוּמַת מַעֲשֵׂר, כְּשֵׁם שֶׁתְּרוּמָה גְּדוֹלָה נִטֶּלֶת בְּאֹמֶד וּבְמַחֲשָׁבָה, כָּךְ תְּרוּמַת מַעֲשֵׂר נִטֶּלֶת בְּאֹמֶד וּבְמַחֲשָׁבָה.

"וְנֶחְשַׁב לָכֶם תְּרוּמַתְכֶם", רַבִּי יִשְׁמָעֵאל אוֹמֵר אֵימָתַי נֶחְשָׁב לָכֶם תְּרוּמַתְכֶם כְּשֶׁהִפְרַשְׁתֶּם אוֹתָם כָּרָאוּי, לֹא הִפְרַשְׁתֶּם אוֹתָם כָּרָאוּי לֹא נֶחְשָׁב לָכֶם תְּרוּמָה. כַּדָּגָן מִן הַגֹּרֶן וְכַמְלֵאָה מִן הַיָּקֶב, לָמָּה נֶאֱמַר, לְפִי שֶׁהוּא אוֹמֵר וַהֲרֵמֹתֶם מִמֶּנּוּ שׁוֹמֵעַ אֲנִי יִתְרֹם שִׁבֳּלִין עַל חִטִּין, וַעֲנָבִים עַל הַיַּיִן, וְזֵיתִים עַל שֶׁמֶן, תַּלְמוּד לוֹמַר "כַּדָּגָן מִן הַגֹּרֶן", מִן הַגָּמוּר. מִכָּאן אָמְרוּ הַתְּבוּאָה מִשֶּׁתִּמָּרַח, וְהַיַּיִן מִשֶּׁיִּקְפֶּה,  וְהַשֶּׁמֶן מִשֶּׁיֵּרֵד לַבּוֹר.

"תְּרוּמַת ה' מַעֲשֵׂר" [מַה מְלַמְּדֵנוּ], אִם לוֹמַר שֶׁהִיא קְרוּאָה תְּרוּמָה, וַהֲלֹא כְּבָר נֶאֱמַר "וְנֶחְשַׁב לָכֶם תְּרוּמַתְכֶם", אֶלָּא "כַּדָּגָן" וְגוֹ' מַה דָּגָן מִן הַגֹּרֶן וּמְלֵאָה מִן הַיֶּקֶב הַכָּתוּב לְהַלָּן חֻלִּין לְיִשְׂרָאֵל לְכָל דָּבָר, אַף כָּאן חֻלִּין לְיִשְׂרָאֵל לְכָל דָּבָר. יָכוֹל יְהֵא מֵרִים מִן הַתָּלוּשׁ עַל הַמְחֻבָּר וּמִן הַמְחֻבָּר עַל הַתָּלוּשׁ, אָמַרְתָּ כַּדָּגָן מִן הַגֹּרֶן מַה דָּגָן מִן הַגֹּרֶן וּמְלֵאָה מִן הַיֶּקֶב הָאָמוּר לְהַלָּן הַתָּלוּשׁ מִן הַקַּרְקַע  אַף כָּאן. יָכוֹל שֶׁאֵין לְחַיֵּב תְּרוּמָה אֶלָּא מַעֲשֵׂר יִשְׂרָאֵל וַדַּאי, מִנַּיִן אַתָּה מְרַבֶּה מַעֲשֵׂר נָכְרִים וְגֵרִים, וּמִנַּיִן אַתָּה מְרַבֶּה מַעֲשֵׂר לְוִיִּם, תַּלְמוּד לוֹמַר "מַעֲשֵׂר מִן הַמַּעֲשֵׂר". אֵין לִי אֶלָּא מַעֲשֵׂר לְוִיִּם שֶׁנּוֹטְלִין מֵאַחֵרִים מִיִּשְׂרָאֵל, מִנַּיִן אַתָּה מְרַבֶּה מַעֲשֵׂר לְוִיִּם שֶׁלָּהֶן, תַּלְמוּד לוֹמַר "מַעֲשֵׂר מִן הַמַּעֲשֵׂר".

{pפסוק כחp}  "כֵּן תָּרִימוּ גַם אַתֶּם תְּרוּמַת ה'", לָמָּה נֶאֱמַר, לְפִי שֶׁהוּא אוֹמֵר (לעיל פסוק כו) "וְאֶל הַלְוִיִּם תְּדַבֵּר וְגוֹ' כִּי תִקְחוּ מֵאֵת בְּנֵי יִשְׂרָאֵל", יִשְׂרָאֵל נוֹתְנִין מַעֲשֵׂר לַלְּוִיִּם, [אֲבָל כֹּהֲנִים אֵין נוֹתְנִין מַעֲשֵׂר לַלְּוִיּם], הוֹאִיל וְאֵין נּוֹתְנִין מַעֲשֵׂר לַלְּוִיִּם שׁוֹמֵעַ אֲנִי יְהוּ אוֹכְלִין אוֹתוֹ בְּטִבּוּלוֹ, תַּלְמוּד לוֹמַר "כֵּן תָּרִימוּ גַם אַתֶּם תְּרוּמַת ה'". רַבִּי (שִׁמְעוֹן) [יִשְׁמָעֵאל] אוֹמֵר אֵין צָרִיךְ, וּמַה חַלָּה שֶׁאֵינָהּ נוֹהֶגֶת בְּכָל הַפֵּרוֹת נוֹהֶגֶת בְּפֵרוֹת כֹּהֲנִים,   מַעֲשֵׂר רִאשׁוֹן שֶׁנּוֹהֵג בְּכָל הַפֵּרוֹת אֵינוֹ דִּין שֶׁיִּנְהֹג בְּפֵרוֹת כֹּהֲנִים, וּמַה תַּלְמוּד לוֹמַר "כֵּן תָּרִימוּ גַם אַתֶּם", אֵין לִי אֶלָּא מַעֲשֵׂר שֶׁל יִשְׂרָאֵל, מַעֲשֵׂר שֶׁל עַצְמָן מִנַּיִן, תַּלְמוּד לוֹמַר "כֵּן תָּרִימוּ גַם אַתֶּם".

הַנָּכְרִי וְהַכּוּתִי שֶׁהֵרִימוּ אֶת שֶׁל יִשְׂרָאֵל אֲפִלּוּ בִּרְשׁוּת אֵין תְּרוּמָתָן תְּרוּמָה, דִּכְתִיב "כֵּן תָּרִימוּ גַם אַתֶּם", מָה אַתֶּם בְּנֵי בְּרִית אַף שְׁלוּחֲכֶם בְּנֵי בְּרִית.

יְתוֹמִים שֶׁסָּמְכוּ אֵצֶל בַּעַל הַבַּיִת אוֹ שֶׁמִּנּוּ לָהֶם אֶפּוֹטְרוֹפּוֹס חַיָּב לְעַשֵׂר פֵּרוֹתֵיהֶן, וְרָמִינְהוּ אַתֶּם וְלֹא שֻׁתָּפִין, "אַתֶּם" וְלֹא אֲרִיסִין, "אַתֶּם" וְלֹא אֲפּוֹטְרוֹפִּין, אַתֶּם וְלֹא הַתּוֹרֵם אֶת שֶׁאֵינוֹ שֶׁלּוֹ, אָמַר רַב חִסְדָּא לָא קָשְׁיָא כָּאן לְהַאֲכִיל כָּאן לְהָנִּיחַ.

בָּעָא מִנֵּיהּ רַב דִּימִי בַּר יוֹסֵף מֵרַב נַחְמָן הָאוֹמֵר לִשְׁלוּחוֹ צֵא וּשְׁחֹט לִי וְהָלַךְ וּמָצָא שָׁחוּט מַהוּ, אָמַר לוֹ חֶזְקָתוֹ שָׁחוּט.  הָאוֹמֵר לַחֲבֵרוֹ צֵא וּתְרֹם וְהָלַךְ וּמָצָא תָּרוּם מַאי, אָמַר לוֹ אֵין חֶזְקָתוּ תָּרוּם, מַה נַפְשָׁךְ, אִי חֲזָקָה שָׁלִיחַ עוֹשֶׂה שְׁלִיחוּתוֹ אֲפִלּוּ תְּרוּמָה נַמִּי, [וְאִי אֵין חֲזָקָה שָׁלִיחַ עוֹשֶׂה שְׁלִיחוּתוֹ אֲפִלּוּ שְׁחִיטָה נַמִּי לָא], אָמַר לוֹ לְכִי תֵּיכוֹל עָלָהּ כָּרָא דְּמִלְחָא אֵימָא לָךְ, לְעוֹלָם אֵין חֲזָקָה שָׁלִיחַ עוֹשֶׂה שְׁלִיחוּתוֹ וּשְׁחִיטָה,  דִּילְמָא אִינִישׁ אַחֲרִינָא שָׁמַע וְאָזַל וְשָׁחַט וְרֹב מְצוּיִּן אֵצֶל שְׁחִיטָה מֻמְחִין הֵן, וּתְרוּמָה, דִּילְמָא אִינִישׁ אַחֲרִינָא שָׁמַע וְאָזַל וְתָרַם וַהֲוָה לֵיהּ תּוֹרֵם שֶׁלֹּא מִדַּעַת וְאֵין תְּרוּמָתוֹ תְּרוּמָה, דְּאָמַר מַר "אַתֶּם, גַם אַתֶּם" לְרַבּוֹת שְׁלוּחֲכֶם, מָה אַתֶּם לְדַעְתְּכֶם, אַף שְׁלוּחֲכֶם לְדַעְתְּכֶם.

{rרמז תשנטr}  תַּנְיָא (דברים כד, א) "וְשִׁלַּח" מְלַמֵּד שֶׁהוּא עוֹשֶׂה שָׁלִיחַ, "וְשִׁלְּחָה" מְלַמֵּד שֶׁהִיא עוֹשָׂה שָׁלִיחַ, "וְשִׁלַּח וְשִׁלְּחָה", מְלַמֵּד שֶׁהַשָּׁלִיחַ עוֹשֶׂה שָׁלִיחַ, אַשְׁכְּחָן בְּגֵרוּשִׁין, בְּקִדּוּשִׁין מְנָלַן, וְכִי תֵּימָא דְיָלִיף מִגֵּרוּשִׁין, מַה לְגֵרוּשִׁין שֶׁכֵּן יֶשְׁנוֹ בְּעַל כָּרְחָהּ, אֲמַר קְרָא  "וְיָצְאָה וְהָיְתָה", מַקִּישׁ הֲוָיָה לִיצִיאָה, מַה יְצִיאָה מַשְׁוִי שָׁלִיחַ, אַף הֲוָיָה מַשְׁוִי שָׁלִיחַ. וְאֶלָּא הָא דִּתְנַן הָאוֹמֵר לִשְׁלוּחוֹ צֵא וּתְרֹם תּוֹרֵם כְּדַעַת בַּעַל הַבַּיִת וְכוּ' מְנָא לָן, וְכִי תֵּימָא דְּיָלִיף מִגֵּרוּשִׁין, מַה לְגֵרוּשִׁין שֶׁכֵּן יֶשְׁנוֹ חֹל, אֲמַר קְרָא אַתֶּם גַם אַתֶּם לְרַבּוֹת שְׁלוּחֲכֶם. וְנִכְתֹּב רַחֲמָנָא בִּתְרוּמָה, וְנֵיתִי הַנָךְ וְנִגְמְרוּ מִנֵּיהּ, מִשּׁוּם דְּאִיכָּא לְמִיפְרָךְ מַה לִתְרוּמָה שֶׁכֵּן יֶשְׁנוֹ בְּמַחֲשָׁבָה.

וְהָא דִּתְנָן, חֲבוּרָה שֶׁאָבַד פִּסְחָהּ וְאָמְרוּ לְאֶחָד צֵא וּבָקֵּשׁ  וּשְׁחֹט עָלֵינוּ, וְהָלַךְ וּמָצָא וְשָׁחַט, [וְהֵן לָקְחוּ וְשָׁחֲטוּ, אִם שֶׁלּוֹ נִשְׁחָט רִאשׁוֹן] הוּא אוֹכֵל מִשֶּׁלּוֹ וְהֵם אוֹכְלִין עִמּוֹ, מְנָלָן, וְכִי תֵּימָא דְּיָלִיף מֵהַנָךְ, מַה לְהַנָךְ שֶׁכֵּן חֻלִּין הֵן אֵצֶל קָדָשִׁים,  נָפְקָא לֵיהּ מֵרַבִּי יְהוֹשֻׁעַ בֶּן קָרְחָה, מִנַּיִן שֶׁשְּׁלוּחוֹ שֶׁל אָדָם כְּמוֹתוֹ, שֶׁנֶאֱמַר (שמות יב, ו) "וְשָׁחֲטוּ אֹתוֹ כָּל קְהַל עֲדַת יִשְׂרָאֵל" וְגוֹ', וְכִי כָּל הַקָּהָל שׁוֹחֲטִין וַהֲלֹא אֵינוֹ שׁוֹחֵט אֶלָּא אֶחָד, אֶלָּא מִכָּאן שֶׁשְּׁלוּחוֹ שֶׁל אָדָם כְּמוֹתוֹ, [וְנִכְתֹּב רַחֲמָנָא בְּקָדָשִׁים] וְנֵיתִי הַנָךְ וְנִגְמְרוּ מִנֵּיהּ, מִשּׁוּם דְּאִיכָּא לְמִיפְרָךְ מַה לְקָדָשִׁים שֶׁכֵּן רֹב מַעֲשֵׂיהֶם עַל יְדֵי שָׁלִיחַ וְכוּ', לֹא לִכְתֹּב רַחֲמָנָא בִּתְרוּמָה וְתֵתִי מֵהַנָךְ, הָכִי נַמִּי, וְאֶלָּא אַתֶּם גַם אַתֶּם [לָמָּה לִי], מִבָּעְיָא לֵיהּ מָה אַתֶּם בְּנֵי בְּרִית אַף שְׁלוּחֲכֶם בְּנֵי בְּרִית וְכוּ', וְאִצְטְרִיךְ, סָלְקָא דַּעְתָּךְ אֲמִינָא נָכְרִי הוֹאִיל וְאִתֵּיהּ בִּתְרוּמָה דְּנַפְשֵׁיהּ, דִּתְנַן הַנָּכְרִי וְהַכּוּתִי שֶׁתָּרְמוּ תְּרוּמָתָן תְּרוּמָה  אֵימָא שְׁלִיחוּת נַמִּי עָבְדֵי, קָא מַשְׁמָע לָן. וּלְרַבִּי שִׁמְעוֹן דְּפָּטַר, דִּתְנַן תְּרוּמַת נָכְרִי מַדְמַעַת, וְחַיָּבִין עָלֶיהָ חֹמֶשׁ, וְרַבִּי שִׁמְעוֹן פּוֹטֵר, "אַתֶּם גַם אַתֶּם" לָמָּה לִי, אִצְטְרִיךְ, סָלְקָא דַּעְתָּךְ אֲמִינָא הוֹאִיל וְאָמַר מַר אַתֶּם וְלֹא אֲרִיסִין וְכוּ', אֵימָא אַתֶּם וְלֹא שְׁלוּחֲכֶם נַמִּי, קָא מַשְׁמָע לָן.

הָנִיחָא לְרַבִּי יְהוֹשֻׁעַ בֶּן קָרְחָה, אֶלָּא לְרַבִּי יוֹנָתָן דְּאָמַר מִנַּיִן שֶׁכָּל יִשְׂרָאֵל יוֹצְאִין בְּפֶסַח אֶחָד, שֶׁנֶּאֱמַר  "וְשָׁחֲטוּ אֹתוֹ כָּל קְהַל עֲדַת יִשְׂרָאֵל" וְכוּ'. שְׁלִיחוּת מְנָא לֵיהּ בְּקָדָשִׁים, וְכֵי תֵּימָא מִנֵּיהּ, דִּלְמָא שָׁאנִי הָתָם דְּאִית לֵיהּ שֻׁתָּפוּת בְּגַוֵיהּ,  אֶלָּא מֵהָכָא (שם, ג) "וְיִקְחוּ לָהֶם אִישׁ שֶׂה לְבֵית אָבֹת",  [וְדִלְמָא] הָתָם נַמִּי דְּאִית לֵיהּ שֻׁתָּפוּת בְּגַוֵיהּ, אִם כֵּן תְּרֵי קְרָאֵי לָמָּה לִי, אִם אֵינוֹ עִנְיָן לְהֵיכָא דְּשַׁיָּךְ, תְּנֵהוּ עִנְיָן לְהֵיכָא דְּלָא שַׁיָּךְ, הַאי מִבָּעֵי לֵיהּ לְכִדְרַבִּי יִצְחָק, [דְּאָמַר רַבִּי יִצְחָק] אִישׁ (זוֹבֵחַ) [זוֹכֶה] וְאֵין הַקָּטָן (זוֹבֵחַ) [זוֹכֶה], הַאי (שם, ד) מֵ"אִישׁ לְפִי אָכְלוֹ" נָפְקָא, וְאַכַּתִּי מִבָּעֵי לֵיהּ לְשׁוֹחֵט אֶת הַפֶּסַח עַל הַיָּחִיד, סָבַר לָהּ כְּמָאן דְּאָמַר אֵין שׁוֹחֲטִין אֶת הַפֶּסַח עַל הַיָּחִיד.

אָמַר רַבִּי יוֹחָנָן מִנַּיִן לִתְחִיַּת הַמֵּתִים מִן הַתּוֹרָה, שֶׁנֶּאֱמַר "וּנְתַתֶּם מִמֶּנּוּ אֶת תְּרוּמַת ה' לְאַהֲרֹן הַכֹּהֵן", וְכִי אַהֲרֹן לְעוֹלָם קַיָּם שֶׁנּוֹתְנִין לוֹ תְּרוּמָה, אֶלָּא מְלַמֵּד שֶׁעָתִיד לִחְיוֹת וְיִשְׂרָאֵל נוֹתְנִין לוֹ תְּרוּמָה. דְּבֵי רַבִּי יִשְׁמָעֵאל תָּנָא כְּאַהֲרֹן, מָה אַהֲרֹן חָבֵר, אַף בָּנָיו חֲבֵרִין, מִכָּאן שֶׁאֵין נוֹתְנִין תְּרוּמָה לְכֹהֵן עַם הָאָרֶץ. אָמַר רַבִּי שְׁמוּאֵל בַּר נַחְמָנִי אָמַר רַבִּי (יוֹחָנָן) [יוֹנָתָן], מִנַיִן שֶׁאֵין נוֹתְנִין תְּרוּמָה לְכֹהֵן עַם הָאָרֶץ, שֶׁנֶּאֱמַר  "וַיֹּאמֶר לָעָם לְישְׁבֵי יְרוּשָׁלִַם לָתֵת מְנָת הַכֹּהֲנִים וְהַלְוִיִּם לְמַעַן יֶחֶזְקוּ בְּתוֹרַת ה'" כָּל הַמַּחֲזִיק בְּתוֹרַת ה' יֵשׁ לוֹ מְנָת, וְכָל שֶׁאֵינוֹ מַחֲזִיק בְּתוֹרַת ה' אֵין לוֹ מְנָת. כָּל הַנּוֹתֵן תְּרוּמָה לְכֹהֵן עַם הָאָרֶץ כְּאִלּוּ נוֹתְנָהּ לִפְנֵי אֲרִי, מָה אֲרִי סָפֵק דּוֹרֵס וְאוֹכֵל סָפֵק אֵין דּוֹרֵס וְאוֹכֵל, אַף כֹּהֵן עַם הָאָרֶץ סָפֵק אוֹכְלָהּ בְּטָהֳרָה סָפֵק אוֹכְלָהּ בְּטֻמְאָה, רַבִּי יוֹחָנָן אוֹמֵר אַף גּוֹרֵם לוֹ מִיתָה, שֶׁנֶּאֱמַר (ויקרא כב, ט) "וּמֵתוּ בוֹ כִּי יְחַלְּלֻהוּ", דְּבֵי רַבִּי (אֵלִיָּהוּ) [אֱלִיעֶזֶר בֶּן יַעֲקֹב] תָּנָא, אַף מַשִּׂיאוֹ עֲווֹן אַשְׁמָה, שֶׁנֶּאֱמַר (שם, טז) "וְהִשִּׂיאוּ אוֹתָם עֲוֹן אַשְׁמָה".

"מִכֹּל מַעְשְׂרֹתֵיכֶם", בָּא הַכָּתוּב וְלִמֵּד עַל מַעֲשֵׂר שֶׁהוּא נוֹהֵג בַּכֹּל. (אִסִּי בֶּן עֲקַבְיָא אוֹמֵר) מִכָּאן אַתָּה דָּן לִתְרוּמָה, אִם מַעֲשֵׂר הַקַּל הֲרֵי הוּא נוֹהֵג בַּכֹּל, תְּרוּמָה חֲמוּרָה דִּין הוּא שֶׁתְּהֵא נוֹהֶגֶת בַּכֹּל. דָּבָר אַחֵר, אִם מַעֲשֵׂר שֶׁאֵינוֹ נוֹהֵג בְּרֵאשִׁית הַגֵּז הֲרֵי הוּא נוֹהֵג בַּכֹּל, תְּרוּמָה [חֲמוּרָה] דִּין הוּא שֶׁתְּהֵא נוֹהֶגֶת בַּכֹּל. אִיסִי בֶּן מְנַחֵם אוֹמֵר אִם מַעֲשֵׂר שֶאֵינוֹ בָּא אֶלָא מִכֹּחַ יִרְאָה וּמִכֹּחַ תַּלְמוּד הֲרֵי הוּא נוֹהֵג בַּכֹּל, תְּרוּמָה חֲמוּרָה אֵינוֹ דִין שֶׁתֵּהֶא נוֹהֶגֶת בַּכֹּל.

{pפסוק כט-לבp}  "מִכָּל מַתְּנֹתֵיכֶם תָּרִימוּ אֵת כָּל תְּרוּמַת ה'", בִּתְרוּמָה גְּדוֹלָה הַכָּתוּב מְדַבֵּר, אוֹ אֵינוֹ מְדַבֵּר אֶלָּא בִּתְרוּמַת מַעֲשֵׂר, כְּשֶׁהוּא אוֹמֵר מִכֹּל מַעְשְׂרֹתֵיכֶם הֲרֵי תְּרוּמַת מַעֲשֵׂר אָמוּר, הָא מַה תַּלְמוּד לוֹמַר "תָּרִימוּ אֵת כָּל תְּרוּמַת ה'" בִּתְרוּמָה גְּדוֹלָה הַכָּתוּב מְדַבֵּר דִּבְרֵי רַבִּי יֹאשִׁיָּה, רַבִּי יוֹנָתָן אוֹמֵר לְפִי שֶׁהוּא אוֹמֵר (דברים יח, ד) "רֵאשִׁית דְּגָנְךָ תִּירשְׁךְ וְיִצְהָרֶךָ", חוֹבָה, אַתָּה אוֹמֵר חוֹבָה אוֹ אֵינוֹ אֶלָּא רְשׁוּת, תַּלְמוּד לוֹמַר "תָּרִימוּ אֵת כָּל תְּרוּמַת ה'" חוֹבָה וְלֹא רְשׁוּת.

"מִכָּל חֶלְבּוֹ אֶת מִקְדְשׁוֹ מִמֶּנּוּ", שֶׁאִם נָפַל לְתוֹכוֹ מְקַדְשׁוֹ, מִכָּאן אָמְרוּ תְּרוּמָה עוֹלָה בְּאֶחָד וּמֵאָה, אֵין לִי אֶלָּא תְּרוּמָה טְהוֹרָה, תְּרוּמָה טְמֵאָה מִנַּיִן, אָמַרְתָּ קַל וָחֹמֶר אִם יַעֲלֶה הֶתֵּר אֶת הָאִסּוּר לְהֶתֵּר, קַל וָחֹמֶר לְאִסּוּר מִן הַמֻּתָּר לְהֶתֵּר. אָמַר רַבִּי, אֵינוֹ צָרִיךְ, קַל וָחֹמֶר הוּא, אִם יַעֲלֶה אִסּוּר מִן הָאִסּוּר לְהֶתֵּר,  קַל וָחֹמֶר לְאִסּוּר מִן הַמֻּתָּר לְהֶתֵּר, אֵין לִי אֶלָּא תְּרוּמָה שֶׁהִיא עוֹלָה, עָרְלָה וְכִלְאֵי הַכֶּרֶם מִנַּיִן, נֶאֱמַר כָּאן "מְלֵאָה" וְנֶאֱמַר לְהַלָּן "מְלֵאָה", מַה מְלֵאָה הָאָמוּר לְהַלָּן עוֹלָה, אַף מְלֵאָה הָאָמוּר כָּאן עוֹלָה. אִי מַה לְהַלָּן בְּמֵאָה וְאֶחָד, אַף כָּאן בְּמֵאָה וְאֶחָד, אָמַרְתָּ מָקוֹם שֶׁכָּפַל אֶת הַאִסּוּר כָּפַל אֶת הָעֲלִיָּה,  [מָקוֹם שֶׁלֹּא כָּפַל אֶת הָאִסּוּר לֹא כָּפַל אֶת הָעֲלִיָּה], מִכָּאן אָמְרוּ תְּרוּמָה עוֹלָה בְּאֶחָד וּמֵאָה, עָרְלָה וְכִלְאֵי הַכֶּרֶם בְּאֶחָד וּמָאתַיִם.

"וְאָמַרְתָּ אֲלֵהֶם בַּהֲרִימְכֶם", הֲרֵי זֶה אַזְהָרָה לְבֵית דִּין שֶׁל לְוִיִּם, שֶׁלֹּא יְהוּ תּוֹרְמִין אוֹתוֹ אֶלָּא מִן הַמֻּבְחָר.  "וְנֶחְשַׁב לַלְוִיִּם" לָמָּה נֶאֱמַר, לְפִי שֶׁהוּא אוֹמֵר  "וַהֲרֵמֹתֶם מִמֶּנּוּ תְּרוּמַת ה'"  שׁוֹמֵעַ אֲנִי הוֹאִיל וּקְרָאוֹ הַכָּתוּב תְּרוּמָה, תְּהֵא בִּקְדֻשָּׁתָהּ עוֹלָמִית, תַּלְמוּד לוֹמַר "וְנֶחְשַׁב לַלְוִיִּם" וְגוֹ', מַה תְּרוּמַת גֹּרֶן מַפְרִישׁ תְּרוּמָה וּשְׁאָר חֻלִּין, אַף מַעֲשֵׂר רִאשׁוֹן מַפְרִישׁ תְּרוּמָה וּשְׁאָר חֻלִּין.

"וַאֲכַלְתֶּם אֹתוֹ בְכָל מָקוֹם אַתֶּם וּבֵיתְכֶם", לִמֵּד עַל נְשׂוּאָה בַּת יִשְׂרָאֵל שֶׁנִּשֵׂאת לְלֵוִי שֶׁנּוֹתֶנֶת רְשׁוּת לִתְרֹם, אוֹ אֵינוֹ אֶלָּא לֶאֱכוֹל, אָמַרְתָּ קַל וָחֹמֶר וּמָה תְּרוּמָה חֲמוּרָה אָכְלָה, מַעֲשֵׂר הַקַּל לֹא כָּל שֶׁכֵּן, אֶלָּא לִמֵד עַל נְשׂוּאָה בַּת יִשְׂרָאֵל שֶׁנוֹתֶנֶת רְשׁוּת לִתְרוֹם.

"וַאֲכַלְתֶּם אֹתוֹ בְכָל מָקוֹם "אֲפִלּוּ בְּקֶבֶר, שֶׁהָיָה בְּדִין הוֹאִיל וּתְרוּמָה קְרוּיָה תְּרוּמָה, וּמַעֲשֵׂר רִאשׁוֹן קָרוּי תְּרוּמָה, אִם לָמַדְתִּי לִתְרוּמָה שֶׁאֵינָהּ נֶאֱכֶלֶת אֶלָּא בְּמָקוֹם טָהוֹר, אַף מַעֲשֵׂר רִאשׁוֹן לֹא יְהֵא נֶאֱכָל אֶלָּא בְּמָקוֹם טָהוֹר, תַּלְמוּד לוֹמַר "וַאֲכַלְתֶּם אֹתו בְּכָל מָקוֹם" אֲפִלּוּ בְּקֶבֶר. כִּי שָׂכָר הוּא לָכֶם חֵלֶף עֲבֹדַתְכֶם, אִם עָבַד יִטֹּל, [וְאִם לֹא עָבַד לֹא יִטֹּל], מִכָּאן אָמְרוּ בֶּן לֵוִי שֶׁקִּבֵּל עָלָיו עֲבוֹדַת לְוִיִּם חוּץ מִדָּבָר אֶחָד אֵין לוֹ חֵלֶק בַּלְּוִיָּה.

"וְלֹא תִשְׂאוּ עָלָיו חֵטְא", מִנַּיִן אַתָּה אוֹמֵר שֶׁאִם הִפְרַשְׁתֶּם אוֹתוֹ שֶׁלֹּא מִן הַמֻּבְחָר שֶׁאַתֶּם בִּנְשִׂיאַת עֲווֹן, תַּלְמוּד לוֹמַר "וְלֹא תִשְׂאוּ עָלָיו חֵטְא" וְגוֹ', אֵין לִי אֶלָּא בֶּן לֵוִי, יִשְׂרָאֵל שֶׁנָּטַל רְשׁוּת מִלֵּוִי  מִנַּיִן, תַּלְמוּד לוֹמַר "וְלֹא תִשְׂאוּ" וְגוֹ'. בַּהֲרִימְכֶם אֶת חֶלְבּוֹ לָמָּה נֶאֱמַר, לְפִי שֶׁהוּא אוֹמֵר (לעיל פסוק כו-כט) "וַהֲרֵמֹתֶם מִמֶּנּוּ תְּרוּמַת ה' מַעֲשֵׂר מִן הַמַּעֲשֵׂר", אֵין לִי אֶלָּא תְּרוּמָה טְהוֹרָה, תְּרוּמָה טְמֵאָה מִנַּיִן,  תַּלְמוּד לוֹמַר "בַּהֲרִימְכֶם אֶת חֶלְבּוֹ מִמֶּנּוּ", הֲרֵי זוֹ אַזְהָרָה לַכֹּהֲנִים וְלַלְוִיִּם דִּבְרֵי רַבִּי יֹאשִׁיָּה, רַבִּי יוֹנָתָן אוֹמֵר וְאֶת קָדְשֵׁי בְנֵי יִשְׂרָאֵל לֹא תְחַלְּלוּ וְלֹא תָמוּתוּ.

"מִמֶּנּוּ" שֶׁלֹּא יַפְרִישׁ תְּרוּמָה מִמִּין עַל שֶׁאֵינוֹ מִינוֹ, שֶׁלֹּא יִטֹּל מִן הָרָעָה עַל הַיָּפָה, וְנֶחְשַׁב לַלְוִיִּם, מַה תְּבוּאַת גֹּרֶן וְיֶקֶב הַנֶּאֱמַר לְהַלָּן חֻלִּין לְיִשְׂרָאֵל לְכָל דָּבָר, אַף כָּאן חֻלִּין לְיִשְׂרָאֵל.

וְאֵימָא מַה מָצִינוּ בְּמַעֲשֵׂר שֵׁנִי טָעוּן הֲבָאַת מָקוֹם, אַף כָּאן טָעוּן הֲבָאַת מָקוֹם, תַּלְמוּד לוֹמַר "וַאֲכַלְתֶּם אֹתוֹ בְכָל מָקוֹם". חֵלֶף עֲבֹדַתְכֶם, שְׂכַר שֶׁעָשׂוּ עִמִּי בַּמִּדְבָּר.  בַּהֲרִימְכֶם וְגוֹ' מַגִּיד שֶׁהַכֹּהֲנִים וְהַלְּוִיִּם חַיָּבִין עַל חִלּוּל הַקֳּדָשִׁים, וְאֵיזוֹ הֵם, אֵלּוּ כֹּהֲנִים וּלְוִיִּם הַמְּסַיְּעִין בִּגְרָנוֹת, וּמִנַּיִן אַתָּה אוֹמֵר שֶׁכָּל כֹּהֵן אוֹ לֵוִי שֶׁאָמַר לְיִשְׂרָאֵל תֵּן לִי סֵאָה אַחַת וַאֲנִי מְחַלֵּל עַל גָּרְנְךָ,  שֶׁהוּא חַיָּב מִיתָה, תַּלְמוּד לוֹמַר "וְלֹא תְחַלְּלוּ וְלֹא תָמוּתוּ". אֵין לִי אֶלָּא כֹּהֲנִים וּלְוִיִּם הַמְּסַיְּעִין בִּגְרָנוֹת, מִנַּיִן אַף יִשְׂרָאֵל שֶׁאָמַר לְכֹהֵן הֵילָךְ סֵאָה אַחַת וְחַלֵּל עַל גָּרְנִי, תַּלְמוּד לוֹמַר "קָדְשֵׁי בְנֵי יִשְׂרָאֵל", אַף יִשְׂרָאֵל חַיָּב עַל חִלּוּל קָדָשִׁים.

[אָמַר אַבָּיֵי, כָּל מִלְּתָא דְּאָמַר רַחֲמָנָא לָא תַּעֲבִיד אִי עָבִיד מְהַנֵּי  וְכוּ', רָבָא אָמַר, לָא מְהַנֵּי וכוּ'], וַהֲרֵי הַתּוֹרֵם מִן הָרָעָה עַל הַיָּפָה דְרַחֲמָנָא אָמַר חֶלְבּוֹ, חֶלְבּוֹ אִין גָרוּעַ לֹא, וּתְנָן אֵין תּוֹרְמִין מִן הָרָעָה עַל הַיָּפָה וְאִם תָּרַם תְּרוּמָתוֹ תְּרוּמָה, אַלְמָא מְהַנֵּי, אָמַר לוֹ רָבָא, שָׁאנִי הָתָם כְּרַבִּי אִלְעָאִי, דְּאָמַר רַבִּי אִלְעָאִי מִנַּיִן לְתוֹרֵם מִן הָרָעָה עַל הַיָּפָה שֶׁתְּרוּמָתוֹ תְּרוּמָה, דִּכְתִיב "וְלֹא תִשְׂאוּ עָלָיו חֵטְא", אִם אֵינוֹ קָדוֹשׁ נְשִׂיאַת חֵטְא לָמָּה, מִכָּאן לְתוֹרֵם מִן הָרָעָה עַל הַיָּפָה שֶׁתְּרוּמָתוֹ תְּרוּמָה. וּלְאַבָּיֵי אִי לָאו דְּאָמַר רַחֲמָנָא וְלֹא תִשְׂאוּ עָלָיו חֵטְא הֲוָה אֲמִינָא הָכִי אֲמַר רַחֲמָנָא עָבִיד מִצְוָה מִן הַמֻּבְחָר, וְאִי לָא עָבִיד חוֹטֵא לָא מִקְרֵי, קָא מַשְמָע לָן.

הַתּוֹרֵם קִשׁוֹת וְנִמְצֵאת מָרָה, אֲבַטִּיחַ וְנִמְצֵאת סָרוּחַ, תְּרוּמָה, וְיַחֲזֹר וְיִתְרֹם, שֶׁנֶּאֱמַר "וְלֹא תִשְׂאוּ עָלָיו חֵטְא", אִם אֵינוֹ קָדוֹשׁ נְשִׂיאַת חֵטְא לָמָּה, אֶלָּא מִכָּאן לְתוֹרֵם מִן הָרָעָה עַל הַיָּפָה שֶׁתְּרוּמָתוֹ תְּרוּמָה.

תָּנוּ רַבָּנָן הַכֹּהֲנִים וְהַלְּוִיִּם (וְהָעֲבָדִים) [וְהָעֲנִיִּם] הַמְּסַיְּעִין בְּבֵית הַגְּרָנוֹת וּבְבֵית הַרוֹעִים וּבְבֵית הַמִּטְבָּחַיִם, אֵין נוֹתְנִין לָהֶם תְּרוּמָה וּמַעֲשֵׂר בִּשְׂכָרָן, וְאִם עָשׂוּ כֵּן חִלְּלוּ, וַעֲלֵיהֶן הַכָּתוּב אוֹמֵר (מלאכי ב, ח) "שִׁחַתֶּם בְּרִית הַלֵוִי", וְאוֹמֵר וְאֶת קָדְשֵׁי בְנֵי יִשְׂרָאֵל לֹא תְחַלְּלוּ וְלֹא תָמוּתוּ, מַאי וְאוֹמֵר, וְכִי תֵּימָא מִיתָה לֹא, תָּא שְׁמַע וְאֶת קָדְשֵׁי בְנֵי יִשְׂרָאֵל לֹא תְחַלְלוּ ולֹא תָמוּתוּ. וּבִקְשּׁוּ חֲכָמִים לְקוֹנְסָן וְלִהְיוֹת מַפְרִישִׁין עֲלֵיהֶן [תְּרוּמָה] מִשָׁלֵם, וּמִפְּנֵי מָה לֹא קָנְסוּם דִלְמָא אָתֵי לַאֲפְרוּשֵׁי מִן הַפְּטוּר עַל הַחִיוּב. וּבְכוּלָן יֵש לָהֶן טוֹבַת הַנָאָה לַבְּעָלִים,  כֵּיצַד יִשְׂרָאֵל שֶׁהִפְרִישׁ תְּרוּמָה מִכִּרְיוֹ, וּמְצָאוֹ יִשְׂרָאֵל אֶחָד וְאָמַר לוֹ הֵילָךְ סֶלַע זֶה וּתְנֵהוּ לְבֵן בִּתִּי כֹּהֵן מֻתָּר, וְאִם הָיָה כֹּהֵן לְכֹהֵן אָסוּר. וְתָּנָא (קַמָא) מַאי טַעְמָא לֹא אָמַר מַתָּנוֹת כְּהוּנָה, אָמַר לְךָ, תְּרוּמָה הוּא דִקְדוּשַׁת הַגּוּף הִיא, דְכֵּיוָן דְלֹא מִתְחֲלְלָא לֹא אָתֵי לְמִטְעֵי בָּהּ, הֲנֵי דְכֵּיוָן דִקְדוּשַׁת דָמִים נִינְהוּ, אָתֵי לְמִטְעֵי בָּהֶן סָבַר תִּתְחַל קְדוּשָׁתַיְיהוּ אַאֲרְבָּעָה זוּזֵי וְאָתֵי לְמִנְהָג בָּהֶן מִנְהָג חוּלִין.


@ פָּרָשַׁת חוּקַת

~ פרק יט

{pפסוק א-בp}  רַבִּי תַּנְחוּם בַּר חֲנִילַאי פָּתַח, (תהלים יב, ז) "אִמֲרוֹת ה'" וְגוֹ',  אִמְרוֹת ה' אֲמָרוֹת, אִמְרוֹת בָּשָׂר וָדָם אֵינָן אֲמָרוֹת, בְּנֹהָג שֶׁבָּעוֹלָם מֶלֶךְ בָּשָׂר וָדָם נִכְנָס לַמְּדִינָה וּבְנֵי הַמְּדִינָה מְקַלְּסִין אוֹתוֹ וְעָרֵב לוֹ קִלּוּסָן, אָמַר, לְמָחָר אֲנִי בּוֹנֶה לָכֶם דִּימוּסָאוֹת  וּמֶרְחָצָאוֹת, לְמָחָר אֲנִי מַכְנִיס לָכֶם אַמַּת הַמַּיִם, יָשַׁן הוּא וְלֹא עָמַד, הֵיכָן הוּא, הֵיכָן אִמְרוֹתָיו, אֲבָל הַקָּדושׁ בָּרוּךְ הוּא אֵינוֹ כֵּן, אֶלָּא  "וַה' אֱלֹהִים אֱמֶת", מַהוּ "אֱמֶת" שֶׁהוּא אֱלֹהִים חַיִּים וּמֶלֶךְ עוֹלָם. "טְהוֹרוֹת", רַבִּי יוּדָן בְּשֵׁם רַבִּי יוֹחָנָן, וְרַבִּי בְּרֶכְיָה בְּשֵׁם רַבִּי (אַבָּא) [אִלְעָאי], וְרַבִּי (עֲקִיבָא) [יַעֲקֹב] בְּשֵׁם רַבִּי יְהוֹשֻׁעַ בֶּן לֵוִי, מָצִינוּ שֶׁעִקֵּם הַכָּתוּב שְׁתַּיִם וְשָׁלֹשׁ תֵּבוֹת בַּתּוֹרָה כְּדֵי שֶׁלֹּא לְהוֹצִיא דְּבַר טֻמְאָה מִפִּיו, הֲדָא הוּא דִכְתִיב (בראשית ז, ב) "מִכָּל הַבְּהֵמָה הַטְּהֹרָה" וְגוֹ',  (שם, ח) "וּמִן הַבְּהֵמָה אֲשֶׁר טְמֵאָה הִיא" אֵין כְּתִיב כָּאן, אֶלָּא "אֲשֶׁר אֵינֶנָּה טְהֹרָה". אָמַר רַבִּי יוּדָן בַּר מְנַשֶּׁה אַף כְּשֶׁבָּא לִפְתֹּחַ בְּסִימָנֵי בְּהֵמָה טְמֵאָה, פָּתַח לְהַלָּן בְּסִימָנֵי טָהֳרָה, (ויקרא יא, ד) "אֶת הַגָּמָל כִּי לֹא מַפְרִיס פַּרְסָה" אֵין כְּתִיב כָּאן, אֶלָּא "כִּי מַעֲלֶה גֵּרָה הוּא", וְכֵן בַּאַרְנֶבֶת וְשָׁפָן וַחֲזִיר.

"כֶּסֶף צָרוּף בַּעֲלִיל לָאָרֶץ מְזֻקָּק שִׁבְעָתָיִם" רַבִּי חָנָן בַּר פַּזִּי פָּתַר קְרָא בְּפָרָשַׁת פָּרָה, שֶׁיֵּשׁ בָּהּ מִשִּׁבְעָה שִׁבְעָה,  שֶׁבַע פָּרוֹת, שֶׁבַע הַזָּאוֹת, שֶׁבַע שְׂרֵפוֹת, שִׁבְעָה כִּבּוּסִים,  שִׁבְעָה טְמֵאִים, שִׁבְעָה טְהוֹרִים, שִׁבְעָה כֹּהֲנִים, אִם יֹאמַר לְךָ אָדָם חֲסֵרִים הֵן, אֱמֹר לוֹ אַף מֹשֶׁה וְאַהֲרֹן הָיוּ בַּכְּלָל.

(איוב יד, ד) "מִי יִתֵּן טָהוֹר מִטָּמֵא לֹא אֶחָד", כְּגוֹן אַבְרָהָם מִתֶּרַח, חִזְקִיָּה מֵאָחָז, מָרְדְּכַי מִשִּׁמְעִי, יִשְׂרָאֵל מֵאֻמּוֹת, הָעוֹלָם הַבָּא מֵהָעוֹלָם הַזֶּה, מִי עָשָׂה כֵן מִי גָּזַר כֵּן מִי צִוָּה כֵן, לֹא יְחִידוֹ שֶׁל עוֹלָם. תַּמָן תַּנִינָן, בַּהֶרֶת כִּגְרִיס טָמֵא, פָּרַח בְּכֻלּוֹ הֲרֵי הוּא טָהוֹר, מִי עָשָׂה כֵן וְכוּ', תַּמָן תַּנִינָן, הָאִשָּׁה שֶׁמֵת וְלָדָהּ בְּתוֹךְ מֵעֶיהָ, וְהוֹשִׁיטָה הַחַיָּה אֶת יָדָהּ וְנָגְעָה בּוֹ, הַחַיָּה טְמֵאָה טֻמְאַת שִׁבְעָה, וְהָאִשָּׁה טְהוֹרָה עַד שֶׁיֵּצֵא הַוָּלָד. הַמֵּת בַּבַּיִת הַבַּיִת טָהוֹר, יָצָא מִתּוֹכוֹ הֲרֵי הוּא טָמֵא, מִי עָשָׂה כֵן וְכוּ'. תַּמָן תַּנִינָן, כָּל הָעוֹסְקִין בַּפָּרָה מִתְּחִלָּה וְעַד סוֹף מְטַמְּאִין בְּגָדִים, [וְהָיוּ פּוֹסְלִים אוֹתָהּ בִּמְלָאכָה], וְהִיא עַצְמָהּ מְטַהֶרֶת טְמֵאִים, אֶלָּא אָמַר הַקָּדוֹשׁ בָּרוּךְ הוּא חֻקָּה חָקַקְתִּי גְּזֵרָה גָּזַרְתִּי אִי אַתָּה רַשָּׁאי לַעֲבֹר עַל גְּזֵרָתִי, זֹאת חֻקַּת הַתּוֹרָה.

רַבִּי יִצְחָק פָּתַח,  "כָּל זֹה נִסִּיתִי בַחָכְמָה אָמַרְתִּי אֶחְכָּמָה וְהִיא רְחוֹקָה מִמֶּנִּי", אָמַר שְׁלֹמֹה עַל כָּל הַתּוֹרָה כֻּלָּהּ עָמַדְתִּי, וְעָל פָּרָשָׁה זוֹ שֶׁל פָּרָה כֵּיוָן שֶׁהָיִיתִי מַגִּיעַ בָּהּ הָיִיתִי דּוֹרֵשׁ בָּהּ, חוֹקֵר בָּהּ, וְשׁוֹאֵל בָּה, "אָמַרְתִּי אֶחְכָּמָה וְהִיא רְחוֹקָה מִמֶּנִּי".

(שם ח, א) "מִי כְּהֶחָכָם" זֶּה מֹשֶׁה, דִּכְתִיב בֵּיהּ (משלי כא, כב) "עִיר גִּבּוֹרִים עָלָה חָכָם" וְגוֹ'.  "יוֹדֵעַ פֵּשֶׁר דָּבָר" שֶׁפֵּרֵשׁ הַתּוֹרָה לְיִשְׂרָאֵל. (שם) "חָכְמַת אָדָם תָּאִיר פָּנָיו" רַבִּי מָנִי דִּשְׁאָב וְרַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי אָמַר, עַל כָּל דָּבָר וְדָבָר שֶׁיָּצָא מִפִּי הַקָּדוֹשׁ בָּרוּךְ הוּא כְּשֶׁהָיָה אוֹמֵר לְמֹשֶׁה הָיָה אוֹמֵר לוֹ טֻמְאָתוֹ וְטָהֳרָתוֹ, כֵּיוָן שֶׁהִגִּיעַ לְפָרָשַׁת (ויקרא כא, א) "אֱמֹר אֶל הַכֹּהֲנִים", אָמַר לְפָנָיו רִבּוֹנוֹ שֶׁל עוֹלָם, וְאִם נִטְמָא בַּמֶּה הִיא טָהֳרָתוֹ, וְלֹא הֱשִׁיבוֹ, בְּאוֹתָהּ שָׁעָה נִתְכַּרְכְּמוּ פָּנָיו שֶׁל מֹשֶׁה, שֶׁנֶּאֱמַר (קהלת שם) "וְעֹז פָּנָיו יְשֻׁנֶּא", כֵּיוָן שֶׁהִגִּיעַ לְפָרָשָׁה זוֹ שֶׁל פָּרָה, אָמַר לוֹ הַקָּדוֹשׁ בָּרוּךְ הוּא, מֹשֶׁה אוֹתָהּ הָאֲמִירָה שֶׁאָמַרְתִּי לְךָ "אֱמֹר אֶל הַכֹּהֲנִים", וְאָמַרְתָּ לִי אִם נִטְמָא בַּמֶּה הִיא טָהֳרָתוֹ, וְלֹא הֱשַׁבְתִּיךָ, זוֹ הִיא טָהֳרָתוֹ,  "וְלָקְחוּ לַטָּמֵא מֵעֲפַר שְׂרֵפַת הַחַטָּאת".

(תהלים צט, ו-ז) "מֹשֶׁה וְאַהֲרֹן בְּכֹהֲנָיו וּשְׁמוּאֵל בְּקֹרְאֵי שְׁמוֹ", (שְׁלֹשָׁה) "שָׁמְרוּ עֵדֹתָיו וְחֹק נָתַן לָמוֹ", שָׁמַעְנוּ בְּמֹשֶׁה שֶׁנִּכְתְּבָה תּוֹרָה לִשְׁמוֹ, שֶׁנֶּאֱמַר  "זִכְרוּ תּוֹרַת מֹשֶׁה עַבְדִּי". בִּשְׁמוּאֵל נִכְתָּב לוֹ, שֶׁנֶּאֱמַר (שמואל א י, כה) "וַיִּכְתֹּב בַּסֵּפֶר וַיַּנַּח לִפְנֵי ה'", אֲבָל בְּאַהֲרֹן לֹא שָׁמַעְנוּ, אֶלָּא מְלַמֵּד שֶׁנִּתְּנָה לוֹ פָּרָשָׁה זֹאת, שֶׁלֹּא תָּזוּז מִמֶּנוּ וְלֹא מִבָּנָיו וְלֹא מִבְּנֵי בָּנָיו עַד סוֹף כָּל הַדּוֹרוֹת, וְאֵיזוֹ זוֹ זֹאת חֻקַּת הַתּוֹרָה.

רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי אַרְבָּעָה דְּבָרִים יֵצֶר הָרַע מֵשִׁיב עֲלֵיהֶם, וּבְכֻלָּם כְּתִיב בָּהֶם חֻקָּה, וְאֵלוּ הֵן, אֵשֶׁת אָח וְכִלְאַיִם וְשָׂעִיר הַמִּשְׁתַּלֵּחַ וּפָרָה אֲדֻמָּה (כָּתוּב בְּרֶמֶז תקע"ז).

"זֹאת חֻקַּת הַתּוֹרָה", כּוּתִי אֶחָד שָׁאַל אֶת רַבָּן יוֹחָנָן בֶּן זַכַּאי, אֲמַר לֵיהּ אִלֵּין מִלִּין דְּאַתּוּן עָבְדִין נִרְאִין כְּמִין כְשָׁפִים,  מְבִיאִין פָּרָה, וְשׂוֹרְפִין אוֹתָהּ, וְכוֹתְשִׁין אוֹתָהּ, וְנוֹטְלִין אוֹתָה אֵפֶר, וְאֶחָד מִכֶּם מִטַּמֵּא לְמֵת וּמַזִּין עָלָיו שְׁתַּיִם וְשָׁלֹשׁ טִפִּין, וְאוֹמֵר לוֹ טָהַרְתָּ, אֲמַר לֵיהּ נִכְנַס רוּחַ תְּזָזִית בְּאוֹתוֹ הָאִישׁ מִיָּמָיו, אֲמַר לֵיהּ לֹא, אֲמַר לֵיהּ וְלֹא רָאִיתָ אָדָם אֶחָד שֶׁנִּכְנַס בּוֹ רוּחַ תְּזָזִית, אֲמַר לֵיהּ הֵן, אֲמַר לֵיהּ וּמָה עוֹשִׂין לוֹ, [אֲמַר לֵיהּ] מְבִיאִין עִקָּרִין, וּמְעַשְּׁנִין תַחְתָּיו, וּמַרְבִּיצִין עָלָיו מַיִם, וְהִיא בּוֹרַחַת, אֲמַר לֵיהּ יִשְׁמְעוּ אָזְנֶיךָ מַה שֶּׁפִּיךָ מְדַבֵּר, כָּךְ הָרוּחַ הַזּוֹ רוּחַ טֻמְאָה הִיא, דִּכְתִיב (זכריה יג, ב) "וְגַם אֶת הַנְּבִיאִים וְאֶת רוּחַ הַטֻּמְאָה אַעֲבִיר מִן הָאָרֶץ". וְכֵיוָן שֶׁיָּצָא, אָמְרוּ לוֹ תַּלְמִידָיו, [רַבִּי] לַזֶּה דָּחִיתָ בְּקָנֶה, לָנוּ מָה אַתָּה מֵשִׁיב, אָמַר לָהֶם חַיֵּיכֶם לֹא הַמֵּת מְטַמֵא וְלֹא הַמַּיִם מְטַהֲרִין, אֶלָּא אָמַר הַקָּדוֹשׁ בָּרוּךְ הוּא חֻקָּה חָקַקְתִּי גְּזֵרָה גָּזַרְתִּי, אִי אַתָּה רַשָּׁאי לַעֲבֹר עַל גְּזֵרָתִי.

תַּמָן תַּנִינָן, אַבָּא שָׁאוּל אוֹמֵר, כִּבְשֵׁי פָּרָה כֹּהֲנִים גְּדוֹלִים עוֹשִׂין אוֹתָם מִשֶּׁל עַצְמָן, וְלֹא הָיָה אֶחָד מֵהֶם מוֹצִיא פָּרָתוֹ בְכִבְשׁוֹ שֶׁל חֲבֵרוֹ, אֶלָּא סוֹתְרוֹ וְחוֹזְרוֹ וּבוֹנֶה אוֹתוֹ מִשֶּׂלוֹ. רַב אַחָא בַּר חֲנִינָא אָמַר יוֹתֵר מִשִּׁשִּׁים כִּכָּרֵי זָהָב הָיָה יוֹצֵא עָלָיו,  וְכֻלָּם שֶׁחָצִים הָיוּ, וְהָא תַּנִינָן שִׁמְעוֹן הַצַּדִּיק עָשָׂה שְׁתֵּי פָּרוֹת, וְלֹא בְּכֶבֶשׁ שֶׁהוֹצִיא אֶת הָרִאשׁוֹנָה הוֹצִיא אֶת הַשְּׁנִיָּה, אִית לָךְ לְמֵימַר עַל אוֹתוֹ [צַדִּיק] שֶׁהָיָה שַׁחָץ, רַבִּי אָבִין בְּשֵׁם רַבִּי אֶלְעָזָר אוֹמֵר מִשּׁוּם סִלְסוּל פָּרָה.

"וְיִקְחוּ אֵלֶיךָ", אָמַר לוֹ הַקָּדוֹשׁ בָּרוּךְ הוּא לְמֹשֶׁה לְךָ אֲנִי מְגַלֶּה טְעָמֶיהָ, אֲבָל לַאֲחֵרִים חֻקָּה. כְּתִיב  "וְהָיָה בַּיּוֹם הַהוּא לֹא יִהְיֶה אוֹר יְקָרוֹת וְקִפָּאוֹן", הַדְּבָרִים שֶׁמְּכֻסִּים מִכֶּם בָּעוֹלָם הַזֶּה, עֲתִדִין הֵן לִהְיוֹת צָפִים לָכֶם כְהַדֵּין בּוּלוּס, הֲדָא הוּא דִכְתִיב (ישעיהו מב, טז) "וְהוֹלַכְתִּי עִוְרִים בְּדֶרֶךְ לֹא יָדָעוּ בִּנְתִיבוֹת לֹא יָדְעוּ אַדְרִיכֵם אָשִׂים מַחְשָׁךְ לִפְנֵיהֶם לָאוֹר וּמַעֲקַשִּׁים לְמִישׁוֹר אֵלֶּה הַדְּבָרִים עֲשִׂיתִם וְלֹא עֲזַבְתִּים", אֵלֶּה הַדְּבָרִים אֶעֱשֶׂה אֵין כְּתִיב כָּאן, אֶלָּא "עֲשִׂיתִם" כְּבָר עֲשִׂיתִם, גִּלִּיתִים לְרַבִּי עֲקִיבָא וַחֲבֵרָיו. אָמַר רַבִּי אַחָא, דְּבָרִים שֶׁלֹּא נִגְלוּ לוֹ לְמֹשֶׁה נִגְלוּ לְרַבִּי עֲקִיבָא, שֶׁנֶּאֱמַר (איוב כח, י) "וְכָל יָקָר רָאֲתָה עֵינִי" זֶה רַבִּי עֲקִיבָא. וְיִקְחוּ אֵלֶיךָ רַבִּי יוֹסִי בַּר חֲנִינָא אוֹמֵר רֶמֶז שֶׁכָּל הַפָּרוֹת כַּלּוֹת וְשֶׁלּוֹ קַיֶּמֶת.

רַבִּי אַחָא בְּשֵׁם רַבִּי יוֹסִי בַּר חֲנִינָא אוֹמֵר, בְּשָׁעָה שֶׁעָלָה מֹשֶׁה לַמָּרוֹם שָׁמַע קוֹלוֹ שֶׂל הַקָּדוֹשׁ בָּרוּךְ הוּא שֶׁיּוֹשֵׁב וְעוֹסֵק בְּפָרָשַׁת פָּרָה וְאוֹמֵר הֲלָכָה בְּשֵׁם אוֹמְרוֹ, אֱלִיעֶזֶר בְּנִי אוֹמֵר פָּרָה בַּת שְׁתַּיִם, עֶגְלָה בַּת שְׁנָתָה, אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹן הָעוֹלָמִים הָעֶלְיוֹנִים וְהַתַּחְתּוֹנִים בִּרְשׁוּתְךָ, וְאַתָּה יוֹשֵׁב וְאוֹמֵר הֲלָכָה מִשְּׁמוֹ שֶׁל בָּשָׂר וָדָם, אָמַר לוֹ,  מֹשֶׁה צַדִּיק אֶחָד עָתִיד לַעֲמֹד בְּעוֹלָמִי וְעָתִיד לִפְתֹּחַ בְּפָרָשַׁת פָּרָה תְּחִלָּה, רַבִּי אֱלִיעֶזֶר אוֹמֵר פָּרָה בַת שְׁתַּיִם עֶגְלָה בַּת שְׁנָתָהּ, אָמַר לְפָנָיו, רִבּוֹנוֹ שֶׁל עוֹלָם יְהִי רָצוֹן שֶׁיֵּצֵא מֵחֲלָצַי, אָמַר לוֹ הַקָּדוֹשׁ בָּרוּךְ הוּא, חַיֶּיךָ שֶׁיֵּצֵא מֵחֲלָצֶיךָ, הֲדָא הוּא דִכְתִיב (שמות יח, ד) "וְשֵׁם הָאֶחָד אֱלִיעֶזֶר", וְשֵׁם אוֹתוֹ הַמְיֻחָד אֱלִיעֶזֶר.

"פָרָה אֲדֻמָּה", מִפְּנֵי מָה כָּל הַקָּרְבָּנוֹת בָּאִים זְכָרִים וְהִיא נְקֵבָה, אָמַר רַבִּי אַיְּבּוֹ מָשָׁל לְבֶן שִׁפְחָה שֶׁטִּנֵף פְּלָטִין שֶׁל מֶלֶךְ, אָמַר הַמֶּלֶךְ תָּבוֹא אִמּוֹ וּתְקַנַּח הַצּואָה, כָּךְ אָמַר הַקָּדוֹשׁ בָּרוּךְ הוּא תָּבוֹא פָּרָה וּתְכַפֵּר עַל מַעֲשֵׂה הָעֶגֶל.

"פָרָה", זוֹ מִצְרַיִם, שֶׁנֶּאֱמַר  "עֶגְלָה יְפֵה פִיָּה מִצְרָיִם". אֲדֻמָּה, זוֹ בָּבֶל, שֶׁנֶּאֱמַר (דניאל ב, לח) "אַנְתְּ הוּא רֵישָׁא דִּדְהָבָא". תְּמִימָה, זוֹ מָדַּי, אָמַר רַבִּי חִיָּא בַּר אַבָּא מַלְכֵי מָדַּי תְּמִימִים הָיוּ, אֵין לְהַקָּדוֹשׁ בָּרוּךְ הוּא עֲלֵיהֶם אֶלָּא עֲבוֹדַת אֱלִילִים שֶׁקִּבְּלוּ מֵאֲבוֹתֵיהֶם בִּלְבָד. אֲשֶׁר אֵין בָּהּ מוּם זֶה יָוָן. אֲלֶכְּסַנְדְּרוּס מוֹקְדּוֹן כַּד חָמָא לְשִׁמְעוֹן הַצַּדִּיק הַוָה קָאִים לֵיהּ עַל רַגְלוֹהִי, וַאֳמַר בְּרִיךְ אֱלֹהָא דְּשִׁמְעוֹן הַצַּדִּיק, אָמְרוּ לוֹ בְּנֵי פְּלָטִין דִּידֵיהּ, מִן קָמֵי יְהוּדָאִי אַתְּ קָאִים, אֲמַר לְהוֹן, כַּד אֲנָא נָחִית לִקְרָב כִּדְמוּתֵיהּ אֲנָא חָמֵי וְנָצָח. אֲשֶׁר לֹא עָלָה עָלֶיהָ עֹל, זוֹ מַלְכוּת רְבִיעִית, שֶׁלֹּא קִבְּלוּ עֲלֵיהֶן עֹל שֶׁל הַקָּדוֹשׁ בָּרוּךְ הוּא, וְלֹא דַּיָּה שֶׁלֹּא קִבְּלָה אֶלָּא מְחַרֶפֶת וּמְגַדֶּפֶת, וְאוֹמֵר  "מִי לִי בַשָּׁמַיִם". (להלן פסוק ג) וּנְתַתֶּם אֹתָהּ אֶל אֶלְעָזָר הַכֹּהֵן אֶל אֵל עוֹזֵר. וְהוֹצִיא אֹתָהּ אֶל מִחוּץ לַמַּחֲנֶה, מְלַמֵּד שֶׂהוּא עָתִיד לִדְחֹף אֶת שָׂרָהּ שֶׁל כְּרַךְ גָּדוֹל מִמְּחִיצָתוֹ. וְשָׁחַט אֹתָהּ לְפָנָיו, שֶׁנֶּאֱמַר (ישעיהו לד, ו) "כִּי זֶבַח לַה' בְּבָצְרָה" וְגוֹ', אָמַר רַבִּי בְּרֶכְיָה טֶבַח גָּדוֹל בָּאָרֶץ יִהְיֶה.  וְשָׂרַף אֶת הַפָּרָה לְעֵינָיו, (דניאל ז, יא) "וִיהִיבַת לִיקֹדָת אֵשָּׁא". אֶת עֹרָהּ וְאֶת בְּשָׂרָהּ וְגוֹ', הִיא וְדֻכָּסֶיהָ וְאִפַּרְכְיָה וְאִסְתַּרְטְלִיטִיָּה, כְּמָה דְּאָתְ אָמַר (יחזקאל כז, כז) "הוֹנֵךְ וְעִזְבוֹנַיִךְ מַעֲרָבֵךְ מַלָּחַיִךְ וְחוֹבְלָיִךְ מַחַזִיקֵי בִדְקֵךְ וְעֹרְבֵי מַעֲרָבֵךְ". אָמַר שְׁמוּאֵל בַּר רַב יִצְחָק, אֲפִלּוּ אוֹתָם שֶׁהֵם מִקְּהָלִי וּבָאוּ וְנִדְבְּקוּ בִּקְהָלֵךְ, אַף הֵם (שם) "יִפְּלוּ בְּלֵב יַמִּים בְיוֹם מַפַּלְתֵּךְ".

דָּבָר אַחֵר, "פָרָה" אֵלּוּ יִשְׂרָאֵל, שֶׁנֶּאֱמַר  "כִּי כְפָרָה סֹרֵרָה סָרַר יִשְׂרָאֵל". אֲדֻמָּה אֵלּוּ יִשְׂרָאֵל, שֶׁנֶּאֱמַר (איכה ד, ז) "אָדְמוּ עֶצֶם מִפְּנִינִים". תְּמִימָה אֵלּוּ יִשְׂרָאֵל, שֶׁנֶּאֱמַר  "יוֹנָתִי תַּמָּתִי". אֲשֶׁר אֵין בָּה מוּם אֵלּו יִשְׂרָאֵל, שֶׁנֶּאֱמַר (שם ד, ז) "כֻּלָּךְ יָפָה רַעְיָתִי וּמוּם אֵין בָּךְ". אֲשֶׁר לֹא עָלָה עָלֶיהָ עֹל זֶה דּוֹרוֹ שֶׁל יִרְמִיָּה, שֶׁלֹּא קִבְּלוּ עֲלֵיהֶם עֻלּוֹ שֶׁל הַקָּדוֹשׁ בָּרוּךְ הוּא.

(להלן פסוק ג) וּנְתַתֶּם אֹתָהּ אֶל אֶלְעָזָר הַכֹּהֵן זֶה יִרְמִיָּה, שֶׁנֶּאֱמַר  "מִן הַכֹּהֲנִים אֲשֶׁר בַּעֲנָתוֹת". וְהוֹצִיא אֹתָהּ אֶל מִחוּץ לַמַּחֲנֶה, (עזרא ה,יב) "וְעַמָּה הַגְלִי לְבָבֶל". וְשָׁחַט אֹתָהּ לְפָנָיו, (מלכים ב כה, ז) "וְאֶת בְּנֵי צִדְקִיָּהוּ שָׁחֲטוּ לְעֵינָיו וְאֶת עֵינֵי צִדְקִיָּהוּ עִוֵּר". (להלן פסוק ה) וְשָׂרָף אֶת הַפָּרָה לְעֵינָיו,  "וַיִּשְׂרֹף אֶת בֵּית ה' וְאֶת בֵּית הַמֶּלֶךְ". אֶת עֹרָהּ וְאֶת בְּשָׂרָה וְאֶת דָּמָהּ עַל פִּרְשָׁהּ יִשְׂרֹף, (שם) "וְאֶת כָּל בָּתֵּי יְרוּשָׁלִַם וְאֶת כָּל בֵּית גָּדוֹל שָׂרַף בָּאֵשׁ", וְלָמָּה הוּא קוֹרֵא אוֹתוֹ "בֵּית גָּדוֹל", אֶלָּא זֶה בֵּית מִדְרָשׁוֹ שֶׁל רַבָּן יוֹחָנָן בֶּן זַכַּאי, שֶׁשָּׁם הָיוּ מְתַנִּין גְּדֻלָּתוֹ שֶׁל הַקָּדוֹשׁ בָּרוּךְ הוּא.  וְלָקַח, זֶה נְבוּכַדְנֶצַּר. עֵץ אֶרֶז וְאֵזוֹב וּשְׁנִי תוֹלָעַת, זֶה חָנַנְיָה מִישָׁאֵל וְעָזַרְיָה. וְהִשְׁלִיךְ אֶל תּוֹךְ שְׂרֵפַת הַפָּרָה, (דניאל ג, כב) "קָטִּל הִמּוֹן שְׁבִיבָא דִּי נּוּרָא".  וְאָסַף, זֶה הַקָּדוֹשׁ בָּרוּךְ הוּא, דִּכְתִיב בֵּיהּ (ישעיהו יא, יב) "וְנָשָׂא נֵס לַגּוֹיִם וְאָסַף נִדְחֵי יִשְׂרָאֵל". אִישׁ, זֶה הַקָּדוֹשׁ בָּרוּךְ הוּא, דִּכְתִיב בֵּיה  "ה' אִישׁ מִלְחָמָה". טָהוֹר, זֶה הַקָּדוֹשׁ בָּרוּךְ הוּא, דִּכְתִיב (חבקוק א, יג) "טְהוֹר עֵינַיִם מֵרְאוֹת בְּרָע". אֵת אֵפֶר הַפָּרָה, אֵלּוּ גָּלֻיּוֹתֵיהֶם שֶׁל יִשְׂרָאֵל. וְהִנִּיחַ אֶל מִחוּץ לַמַּחֲנֶה בְּמָקוֹם טָהוֹר, זֶה יְרוּשָׁלַיִם שֶׁהִיא טְהוֹרָה. וְהָיְתָה לַעֲדַת בְּנֵי יִשְׂרָאֵל לְמִשְׁמֶרֶת, לְפִי שֶׁבָּעוֹלָם הַזֶּה יִשְׂרָאֵל מִטַּמְּאִים וּמִטַּהֲרִין עַל יְדֵי כֹּהֵן, אֲבָל לֶעָתִיד לָבוֹא הַקָּדוֹשׁ בָּרוּךְ הוּא עָתִיד לְטַהֲרָן, וּמַה טַּעַם, (יחזקאל לו, כה) "וְזָרַקְתִּי עֲלֵיכֶם מַיִם טְהוֹרִים וּטְהַרְתֶם" וְגוֹ'.

וַיְדַבֵּר ה' אֶל מֹשֶׁה וְאֶל אַהֲרֹן לֵאמֹר זֹאת חֻקַּת הַתּוֹרָה אֲשֶׁר צִוָּה ה' לֵאמֹר, יֵשׁ פָּרָשִׁיּוֹת שֶׁכּוֹלֵל בִּתְחִלָּה וּפוֹרֵט בַּסּוֹף, פּוֹרֵט בִּתְחִלָּה וְכוֹלֵל בַּסּוֹף, וְזוֹ כְּלָלָהּ בִּתְחִלָּה וּכְלָלָהּ בַּסּוֹף, (שמות יט, ו) "וְאַתֶּם תִּהְיוּ לִי מַמְלֶכֶת כֹּהֲנִים וְגוֹי קָדוֹשׁ" פְּרָט,  "אֵלֶּה הַדְּבָרִים אֲשֶׁר תְּדַבֵּר אֶל בְּנֵי יִּשְׂרָאֵל" כְּלָל, זֹאת חֻקַּת הַתּוֹרָה, כְּלָל, וְיִקְחוּ אֵלֶיךָ פָרָה אֲדֻמָּה תְּמִימָה, פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט.

"זֹאת חֻקַּת", רַבִּי אֶלִיעֶזֶר אוֹמֵר, נֶאֱמַר כָּאן חֻקָּה וְנֶאֱמַר לְהַלָּן חֻקָּה, מַה חֻקָּה הָאֲמוּרָה לְהַלָּן בְּבִגְדֵי לָבָן, אַף חֻקָּה הָאֲמוּרָה כָּאן בְּבִגְדֵי לָבָן הַכָּתוּב מְדַבֵּר. שָׁאֲלוּ [תַּלְמִידָיו אֶת] רַבָּן יוֹחָנָן בֶּן זַכַּאי, בְּאֵיזוֹ כֵּלִים פָּרָה נַעֲשֵׂית, אָמַר לָהֶם בְּבִגְדֵי זָהָב, אָמְרוּ לוֹ וַהֲלֹא לִמַּדְתָּנוּ רַבֵּנוּ בְּבִגְדֵי לָבָן, אָמַר לָהֶן מַה שֶּׁרָאוּ עֵינַי וְשֵׁרְתוּ יָדַי שָׁכַחְתִּי, קַל וָחֹמֶר לְמָה שֶּׁלָּמַדְתִּי, וְכָל כָּךְ לָמָּה, (לְחַזֵּק) [לְחַדֵּד] אֵת הַתָּלְמִידִים, וְיֵשׁ אוֹמְרִים הִלֵּל הַזָּקֵן הָיָה, אֶלָּא שֶׁלֹּא הָיָה יָכוֹל לוֹמַר מָה שֶּׁשֵּׁרְתוּ יָדַי.

"דַּבֵּר אֶל בְּנֵי יִשְׂרָאֵל", מִשֶּׁל צִבּוּר הָיְתָה פָּרָה בָּאָה, וְאֵינָהּ בָּאָה מִשֶּׁל יְחִידִים, וְלֹא מִשֶּׁל גֵּרִים, וְלֹא מִשֶּׁל נָשִׁים, וְלֹא מִשֶּׁל עֲבָדִים. וּמִנַּיִן לְרַבּוֹת אֶת כּולָם שֶׁיִשְׁקְלוּ אוֹ שֶׁיִּשְׁתַּתְּפוּ,  אָמַרְתָּ וַיְדַבֵּר ה' אֶל מֹשֶׁה לְרַבּוֹת אֶת הַיְחִידִים, דַּבֵּר אֶל בְּנֵי יִשְׂרָאֵל לְרַבּוֹת אֶת הַגֵּרִים, וְאָמַרְתָּ אֲלֵיהֶם רִבָּה נָשִׁים וַעֲבָדִים, וּבַצַּד הַשֵּׁנִי, אַתָּה אוֹמֵר בְּנֵי יִשְׂרָאֵל לְהַזְהִיר גְּדוֹלִים עַל הַקְּטַנִּים לְהַנְהִיגָם בְּמִצְווֹת.

אֵין לִי אֶלָּא הַזָּאַת מֵימֶיהָ שֶׁאֵין כְּשֵׁרָה בְּאִשָּׁה כִּבְאִישׁ, וְאֵין כְּשֵׁרָה אֶלָּא בַּיּוֹם, מִנַּיִן לְרַבּוֹת שְׁחִיטָתָהּ [וְקַבָּלַת דָּמָהּ] וְהַזָאַת דָּמָהּ וּשְׂרֵפָתָהּ וְהַשְׁלָכַת עֵץ אֶרֶז וְאֵזוֹב וּשְׁנִי תּוֹלָעַת,  תַּלְמוּד לוֹמַר "תּוֹרַת", יָכוֹל שֶׁאֲנִי מַרְבֶּה אַף אֲסִיפַת אֶפְרָהּ, וּמִלּוּי מַיִם, וְקִדּוּש, תַּלְמוּד לוֹמַר "זֹאת", וּמָה רָאִיתָ, אַחַר שֶׁרִבָּה הַכָּתוּב וּמִעֵט, [אָמַרְתָּ] אָנוּ לְמֵדִין כֻּלָּם מֵהַזָּאַת (דָּמָהּ) [מֵימֶיהָ], מַה הַזָּאָתָהּ מְיֻחֶדֶת שֶׁאֵין כְּשֵׁרָה בְּאִשָּׁה כִּבְאִישׁ, וְאֵין כָּשֵׁר אֶלָּא בַּיּוֹם, אַף אֲנִי אָבִיא שְׁחִיטָתָה וְהַזָּאָתָהּ וּשְׂרֵפָתָה וְכוּ' (כְּדִלְעֵיל), וּמוֹצִיא אֲנִי אֲסִיפַת אֶפְרָהּ, וְקִדּוּשׁ, וּמִלּוּי מַיִם, הוֹאִיל וּכְשֵׁרָה בְּאִשָּׁה כִּבְאִישׁ, כְּשֵׁרָה בֵּין בַּיּום וּבֵין בַּלַּיְלָה.

שְׁלֹשָׁה מִינִין שֶׁבַּפָּרָה מְעַכְּבִים, דִּכְתִיב "חֻקָּה".

"וְיִקְחוּ אֵלֶיךָ", מִתְּרוּמַת הַלִּשְּׁכָּה". אֵלֶיךָ, שֶׁתְּהֵא גִּזְבָּר לַדָּבָר,  כְּשֵׁם שֶׁהָיָה מֹשֶׁה גִּזְבָּר לַדָּבָר, כָּךָ הָיָה אַהֲרֹן גִּזְבָּר לַדָּבָר. כַּיּוֹצֵא בּוֹ אַתָּה אוֹמֵר בְּשֶׁמֶן הַמִּשְׁחָה.

תָּנִי רַבִּי שֵׁילָא, מַאי טַעֲמָא דְּרַבִּי אֱלִיעֶזֶר דְּאָמַר פָּרָה אֲדֻמָּה אֵינָהּ נִקָּחַת מִן הַנָּכְרִים, דִּכְתִיב "דַּבֵּר אֶל בְּנֵי יִשְׂרָאֵל וְיִקְחוּ אֵלֶיךָ", בְּנֵי יִשְׂרָאֵל יַקִּחוּ, וְאֵין הַנָּכְרִים יַקִּחוּ וְכוּ' (כָּתוּב בְּרֶמֶז שס"ד).

"פָרָה אֲדֻמָּה", רַבִּי אֱלִיעֶזֶר אוֹמֵר עֶגְלָה בַּת שְׁנָתָהּ, וּפָרָה בַּת שְׁתַּיִם, וַחֲכָמִים אוֹמְרִים עֶגְלָה בַּת שְׁתַּיִם, וּפָרָה בַּת שָׁלֹשׁ,  וּבַת אַרְבַּע, רַבִּי מֵאִיר אוֹמֵר אַף בַּת חָמֵשׁ כְּשֵׂרָה, וּזְקֵנָה כְּשֵׁרָה, אֶלָּא שֶׁאֵין מַמְתִּינִין לָהּ שֶׁמָּא תַּשְׁחִיר שֶׁלֹּא תִּפְסֹל.  פָרָה, שׁוֹמֵעַ אֲנִי שְׁחוֹרָה וּלְבָנָה, תַּלְמוּד לוֹמַר תְּמִימָה, תְּמִימָה לְאַדְמִימוּת, אוֹ תְּמִימָה לְמוּמִין, כְּשֶׁהוּא אוֹמֵר אֲשֶׁר אֵין בָּה מוּם וְגוֹ' הֲרֵי מוּמִין אֲמוּרִין, הָא מַה תַּלְמוּד לוֹמַר "תְּמִימָה", תְּמִימָה לְאַדְמוּמִית.

"וְיִקְחוּ אֵלֶיךָ פָרָה" שֶׁלֹּא יִקְחוּ עֶגְלָה וִיגַדְּלוּ אוֹתָהּ, מַעֲשֶׂה שֶׁלָקְחוּ פָּרָה עוּבָּרָה אֲדֻמָּה מִן הַנָּכְרִים, וְהָיוּ מְשַׁמְּרִין אוֹתָהּ עַד שֶׁהָיְתָה יוֹלֶדֶת, אִם הָיָה וְלָדָה [נְקֵבָה] כְּשֵׁרָה לְפָרָה, וְהָיוּ מְשַׁמְּרִין אוֹתָהּ עַד שֶׁהָיְתָה בַּת שָׁלֹשׁ שָׁנִים, וְחוֹזְרִין וְלוֹקְחִין אוֹתָהּ מִתְּרוּמַת הַלִּשְׁכָּה, לְקַיֵּם מַה שֶּׁנֶּאֱמַר "וְיִקְחוּ אֵלֶיךָ פָרָה", שֶׁלֹּא יִקְחוּ עֶגְלָה וִיגַדְלוּהָ. רַבִּי אֱלִיעֶזֶר אוֹמֵר אֵין לוֹקְחִין אוֹתָהּ מִן הַנָּכְרִים, וּמַעֲשֶׂה שֶׁלָּקְחוּ פָּרָה מִן הָעַרְבִיִּים וְהָיוּ קוֹרִין אוֹתָהּ דֶּמֶת דֶּמֶת, וְהִיא רָצָה וּבָאת.

רַבִּי יְהוֹשֻׁעַ בֶּן בְּתֵירָא אוֹמֵר, אֲפִלּוּ אַחַת בְּרֹאשָׁהּ וְאַחַת בִּזְנָבָהּ פְּסוּלָה. רַבִּי עֲקִיבָא אוֹמֵר אֲפִלּוּ יֵשׁ בָּהּ הַרְבֵּה כְּשֵׁרָה, וּבִלְבַד שֶׁיַּעֲבִירֵם, אֲבָל אִם הָיוּ שְׁנַיִם לְתוֹךְ גּוּמָא אַחַת פְּסוּלָה, מִפְּנֵי שֶׁהִיא כְּמִין קֵּרַחַת. הַּשִּׂנַּיִם וְהַלָּשׁוֹן אֵין פּוֹסְלִין בַּפָּרָה, הַקַּרְנַיִם וְהַטְּלָפַיִם הֲרֵי זֶה יִגָּרֵר, וְאִם גָּרַר בְּזָכָר הֲרֵי פְּסוּלָה. פָּרָה שֶׁגַּלְגַּל עֵינֶיהָ מַשְׁחִיר הָיוּ מְבִיאִין פָּרוֹת אֲחֵרוֹת וּמַעֲמִידִין אוֹתָהּ בְּתוֹכָן, אִם דּוֹמֶה גַּלְגַּל עֵינֶיהָ לְאַחַת מֵהֶן הֲרֵי זוֹ כְּשֵׁרָה וְאִם לָאו פְּסוּלָה.

{rרמז תשסr}  "אֲשֶׁר אֵין בָּהּ מוּם", וִיהֵא [מוּם] פּוֹסֵל בָּעֶגְלָה מִקַּל וָחוֹמֶר, וּמָה פָּרָה שֶׂאֵין הַשָׁנִים פּוֹסְלִים בָּה מוּם פּוֹסֵל בָּה, עֶגְלָה שֶׁהַשָּׁנִים פּוֹסְלוֹת בָּהּ אֵינוֹ דִּין שֶׁיְּהֵא מוּם פּוֹסֵל בָּהּ, תַּלְמוּד לוֹמַר "אֲשֶׁר אֵין בָּהּ מוּם", בָּהּ מוּם פּוֹסֵל, וְאֵין מוּם פּוֹסֵל בְּעֶגְלָה. וְלֹא יְהוּ שְׁאָר עֲבוֹדוֹת פּוֹסְלוֹת בָּהּ, אֲלָמָּה אָמַר רַב יְהוּדָה אָמַר רַב, הִנִּיחַ עָלֶיהָ עוֹרָה שֶׁל שַׂקִּין פְּסוּלָה,  וּבְעֶגְלָה עַד שֶׁתִּמְשֹׁךְ, שַׁאנִי פָּרָה דְּיָלְפִי עֹל "עֹל" מֵעֶגְלָה,  עֶגְלָה נַמִּי תֵּיתִי "עֹל" עֹל מִפָּרָה, הָא מִעֵט רַחֲמָנָא בָּה, בְּעֶגְלָה נַמִּי כְּתִיב "בָּהּ", הַהוּא לְמִעוּטֵי קָדָשִׁים דְּלֹא פָּסְלָה בְהוּ עֲבוֹדָה. אָמַר רַב יְהוּדָה, הִנִּיחַ עָלֶיהָ עוֹרָה שֶׁל שַׂקִּין פְּסוּלָה וְכוּ', מֵיתִיבֵי עֹל, אֵין לִי אֶלָּא עֹל, שְׁאָר עֲבוֹדוֹת מִנַּיִן, אָמַרְתָּ קַל וָחֹמֶר, וּמָה עֶגְלָה שֶׁאֵין מוּם פּוֹסֵל בָּהּ עֲבוֹדָה פּוֹסֶלֶת בָּה, פָּרָה שֶׁמּוּם פּוֹסֵל בָּהּ אֵינוֹ דִּין שֶׁשְּׁאָר עֲבוֹדוֹת פּוֹסְלוֹת בָּהּ, וְאִם נַפְשְׁךָ לוֹמַר, נֶאֱמַר כָּאן "עֹל" וְנֶאֱמַר לְהַלָּן (דברים כא, ג) "עֹל", מָה לְהַלָּן שְׁאָר עֲבוֹדוֹת פּוֹסְלוֹת בָּהּ אַף כָּאן, מַאי אִם נַפְשְׁךָ לוֹמַר, וְכִי תֵּימָא אִיכָּא לְמִפְרָךְ, מָה לְּעֶגְלָה שֶׁכֵּן שָׁנִים פּוֹסְלוֹת בָּהּ, אִי נַמִּי קָדָשִׁים יוֹכִיחוּ שֶׁמּוּם פּוֹסֵל בָּהֶן וְאֵין עֲבוֹדָה פּוֹסֶלֶת בָּהֶן, נֶאֱמַר כָּאן "עֹל" וְנֶאֱמַר לְהַלָּן "עֹל" וְכוּ', וּמִמָּקוֹם שֶׁבָּאתָ, מַה לְּהַלָּן עַד שֶׁתִּמְשֹׁךְ אַף כָּאן עַד שֶׁתִּמְשֹׁךְ. תַּנָאֵי הִיא, [דְּאִיכָּא דְּמַיְּתִּי לָהּ מֵעֶגָלָה],  וְאִיכָּא דְּמַיְּתִּי לָהּ מִגּוּפָהּ דְּפָרָה, דְּתַנְיָא עֹל אֵין לִי אֶלָּא עֹל, שְׁאָר עֲבוֹדוֹת מִנַּיִן, תַּלְמוּד לוֹמַר "אֲשֶׁר לֹא עָלָה עָלֶיהָ עֹל" מִכָּל מָקוֹם, אִם כֵּן מַה תַּלְמוּד לוֹמַר "עֹל", עֹל פּוֹסֵל בֵּין בִּשְׁעַת עֲבוֹדָה בֵּין שֶׁלֹּא בִּשְׁעַת עֲבוֹדָה, שְׁאָר עֲבוֹדוֹת אֵינָן פּוֹסְלוֹת אֶלָּא בִּשְׁעַת עֲבוֹדָה, וְאֵימָא אֲשֶׁר לֹא עָלָה עָלֶיהָ כְּלָל, עֹל פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, עֹל אִין, מִידִי אַחְרִינָא לָא, אֲשֶׁר רִבּוּיָא הוּא.

"אֲשֶׁר אֵין בָּהּ מוּם", לָמָּה נֶאֱמַר, הָא עַד שֶׁלֹּא נֶאֱמַר יֵשׁ לִי בַּדִּין, וּמָה מֻּקְדָּשִׁין שֶׁאֵין מְלָאכָה פּוֹסֶלֶת בָּהֶן מוּמִין פּוֹסְלִין בָּהֶן, פָּרָה שֶׁמְּלָאכָה פּוֹסֶלֶת בָּהּ אֵינוֹ דִּין שֶׁיְּהֵא מוּם פּוֹסֵל בָּהּ, לֹא אִם אָמַרְתָּ בְּמֻקְדָּשִׂין שֶׁעֲשִׂיָתָן בְּטָהֳרָה, לְפִיכָךְ מוּם פּוֹסֵל בָּהֶן, תֹּאמַר בְּפָרָה שֶׁעֲשִׂיָתָהּ בְּטֻמְאָה לְפִיכָךְ לֹא יְהֵא מוּם פּוֹסֵל בָּהּ. הֲרֵי פֶּסַח יוֹכִיחַ שֶׁעֲשִׂיָתוֹ בְּטֻמְאָה וּמוּם פּוֹסֵל בּוֹ, וְהוּא יוֹכִיחַ לְפָרָה שֶׁאַף עַל פִּי שֶׁעֲשִׂיָתָהּ בְּטֻמְאָה יְהֵא מוּם פּוֹסֵל בָּהּ, לֹא אִם אָמַרְתָּ בְּפֶסַח שֶׁיֵּשׁ לוֹ זְמַן קָבוּעַ לְפִיכָךְ מוּם פּוֹסֵל בּוֹ, תֹּאמַר בְּפָרָה שֶׁאֵין לָהּ זְמַן קָּבוּעַ לְפִיכָךְ לֹא יְהֵא מוּם פּוֹסֵל בָּהּ, תַּלְמוּד לוֹמַר "אֲשֶׁר אֵין בָּהּ מוּם". אִסִּי בֶּן (יַעֲקֹב) [עֲקַבְיָא] אוֹמֵר, אֲשֶׁר אֵין בָּהּ מוּם לָמָּה נֶאֱמַר, הָא עַד שֶׁלֹּא נֶאֱמַר יֵשׁ לִי בַּדִּין, וּמָה מֻּקְדָּשִׁין שֶׁאֵין נִפְסָלִין בְּשָׁחוֹר וְלָבָן, מוּם פּוֹסֵל בָּהֶן, פָּרָה שֶׁנִּפְסְלָה בְּשָׁחוֹר וּבְלָבָן, אֵינוֹ דִּין שֶׁיְּהֵא מוּם פּוֹסֵל בָּהּ, אִם זָכִיתִי מִן הַדִּין מַה תַּלְמוּד לוֹמַר "אֲשֶׁר אֵין בָּהּ מוּם", שֶׁהָיָה בַּדִּין לְעֶגְלָה שֶׁתִּפָּסֵל בְּמוּמִין, וּמָה מֻקְדָּשִׁין שֶׁאֵין מְלָאכָה פּוֹסֶלֶת בָּהֶן מוּם פּוֹסֵל בָּהֶן, עֶגְלָה (עֲרוּפָה) שֶׁמְּלָאכָה פּוֹסֶלֶת בָּה אֵינוֹ דִּין שֶׁיְּהֵא מוּם פּוֹסֵל בָּהּ, תַּלְמוּד לוֹמַר "אֲשֶׁר אֵין בָּהּ מוּם", בָּהּ אֵין מוּם הָא אִם יֵשׁ מוּם בְּעֶגְלָה הֲרֵי זוֹ כְּשֵׁרָה. וְרַבִּי יְהוּדָה בֶּן בְּתֵירָא אוֹמֵר וּמָה חַטָּאת הָעוֹף שֶׁמַּקְרִבֶיהָ טְהוֹרִין אֵין מוּם פּוֹסֵל בָהּ, פָּרָה שֶׁמַּקְרִיבֶיהָ טְּמֵאִין אֵינוֹ דִּין שֶׁלֹּא יְהֵא מוּם פּוֹסֵל בָּה, תַּלְמוּד לוֹמַר "אֲשֶׁר אֵין בָּהּ מוּם", בָּהּ אֵין מוּם, הָא אִם יֵשׁ בְּעוּבָּרָה  הֲרֵי זוֹ כְּשֵׁרָה. אָמַר רַבִּי יֹאשִׁיָּה, נָאַמְתִּי לִפְנֵי רַבִּי יְהוּדָה בֶּן בְּתֵירָא כֵּיצַד הַמּוּם בְּעוּבָּרָה, הֶרְאַנִי בֵּין שְׁתֵּי אֶצְבְּעוֹתָיו יוֹצֵא וְלוֹ שְׁתֵּי זְנָבוֹת.

"אֲשֶׁר לֹא עָלָה עָלֶיהָ עֹל", בְּעֹל שֶׁלֹּא לַעֲבוֹדָה הַכָּתוּב מְדַבֵּר,  וְאִם תֹּאמַר בְּעֹל שֶׁל עֲבוֹדָה, אָמַרְתָּ קַל וָחֹמֶר, וּמָה עֶגְלָה שֶׁאֵין הַמּוּם פּוֹסֵל בָּהּ עֹל פּוֹסֵל בָּהּ, פָּרָה שֶׁהַמּוּם פּוֹסֵל בָהּ אֵינוֹ דִּין שֶׁיְּהֵא עֹל פּוֹסֵל בָּהּ, הֲרֵי מֻקְדָּשִׁין יוֹכִיחוּ, שֶׁהַמּוּם פּוֹסֵל בָּהֶן וְאֵין הָעֹל פּוֹסֵל בָּהֶן, וְהֵן יוֹכִיחוּ לְפָרָה, שֶׁאַף עַל פִּי שֶׁהַמּוּם פּוֹסֵל בָּה לֹא יְהֵא עֹל פּוֹסֵל בָּהּ, לֹא אִם אָמַרְתָּ בְּמֻקְדָּשִׁין שֶׁאֵין נִפְסָלִין בְּשָׁחוֹר וּבְלָבָן, לְפִיכָךְ אֵין הָעֹל פּוֹסֵל בָּהֶן, תֹּאמַר בְּפָרָה שֶׁנִּפְסֶלֶת בְּשָׁחוֹר וְלָבָן, לְפִיכָךְ יְהֵא עֹל פּוֹסֵל בָּה, תַּלְמוּד לוֹמַר "אֲשֶׁר לֹא עָלָה עָלֶיהָ עֹל", בְּעֹל שֶׁאֵינוֹ שֶׁל עֲבוֹדָה הַכָּתוּב מְדַבֵּר. וּמִנַּיִן לַעֲשוֹת שְׁאָר מְלָאכָה כְּעֹל, אָמַרְתָּ קַל וָחֹמֶר, וּמָה עֶגְלָה שֶׁאֵין הַמּוּם פּוֹסֵל בָּהּ עָשָׂה בָּהּ שְׁאָר מְלָאכָה כְּעֹל, פָּרָה שֶׁהַמּוּם פּוֹסֵל בָּהּ אֵינוֹ דִּין שֶׁנַּעֲשֶׂה בָּהּ שְׁאָר מְלָאכָה כְּעֹל, תַּלְמוּד לוֹמַר  "אֲשֶׁר לֹא עֻבַּד בָּהּ". דַּנְתִּי וְחִלַּפְתִּי בָּטֵל הַחִלּוּף זָכִיתִי לָדוּן בִּתְחִלָּה, וּמָה עֶגְלָה שֶׁאֵין הַמּוּם פּוֹסֵל בָּהּ עָשָׂה בָּהּ שְׁאָר מְלָאכָה כְּעֹל, פָּרָה שֶׁהַמּוּם פּוֹסֵל בָּהּ אֵינוֹ דִּין שֶׁנַּעֲשֶׂה בָּהּ שְׁאָר מְלָאכָה כְּעֹל.

"אֲשֶׁר לֹא עָלָה עָלֶיהָ עֹל" עֹל פּוֹסֵל. נָתַן עָלֶיהָ יָדוֹ וְעָבְרָה מִכָּאן וּלְהַלָּן הֲרֵי זוֹ פְּסוּלָה. הָיְתָה עוֹבֶרֶת בְּנָהָר אוֹ עָלְתָה בְּמַעֲלֶה אוֹ יוֹרֶדֶת בִּירִידָה נִתְלָה בִּזְנָבָהּ לִסְעֹדָהּ כְּשֵׁרָה, שֶׁתִּסְעַדְנוּ  פְּסוּלָה, קְשָׁרָהּ בְּמוֹסֵרָה כְּשֵׁרָה. כְּפָפָהּ וּנְתָנָהּ בֵּין קַרְנֶיהָ,  הֲרֵי זוֹ פְּסוּלָה. פָּרַשׂ עָלֶיהָ מִפְּנֵי הַחַמָּה וּמִפְּנֵי הַדְּבוֹרִים, הֲרֵי זוֹ כְּשֵׁרָה, עָשָׂה לָהּ סַנְדָּלִין בִּשְׁבִיל שֶׁלֹּא תַּחְלִק הֲרֵי זוֹ כְּשֵׁרָה,  שִׁכֵּן עָלֶיהָ עוֹף כְּשֵׁרָה, עָלָה עָלֶיהָ זָכָר לְדַעַת הַבְּעָלִים פְּסוּלָה, שֶׁלֹּא לְדַעַת הַבְּעָלִים כְּשֵׁרָה.

{pפסוק גp}  "וּנְתַתֶּם אֹתָהּ אֶל אֶלְעָזָר הַכֹּהֵן", אֹתָהּ אֶל אֶלְעָזָר וְלֹא לְדוֹרוֹת לְאֶלְעָזָר, אִיכָּא דְּאָמְרֵי לְדוֹרוֹת בְּכֹהֵן הֶדְיוֹט, וְאִיכָּא דְּאָמְרֵי  בְּכֹהֵן גָּדוֹל. בִּשְׁלָמָא לְמָאן דְּאָמַר בְּכֹהֵן הֶדְיוֹט שַׁפִּיר, אֶלָּא לְמָאן דְּאָמַר בְּכֹהֵן גָּדוֹל מְנָא לֵיהּ, גָּמַר "חֻקָּה חֻקָּה" מִיּוֹם הַכִּפּוּרִים. וְהוֹצִיא אֹתָהּ, שֶׁלֹּא יוֹצִיא אַחֶרֶת עִמָּה, כִּדְתְנָן לֹא הָיְתָה פָּרָה רוֹצָה לָצֵאת אֵין מוֹצִיאִין עִמָּהּ שְׁחוֹרָה, שֶׁלֹּא יֹאמְרוּ שְׁחוֹרָה שָׁחֲטוּ, וְלֹא אֲדֻמָּה, שֶׁלֹּא יֹאמְרוּ שְׁתַּיִם שָׁחֲטוּ.  רַבִּי אוֹמֵר לֹא מִן הַשֵּׁם הוּא זֶה, אֶלָּא מִשּׁוּם שֶׁנֶּאֱמַר אֹתָהּ אוֹתָהּ לְבַדָּהּ. וְתָנָא קַמָא נַמִּי הָא כְּתִיב אֹתָהּ, מָאן תָּנָא קַמָא רַבִּי שִׁמְעוֹן הִיא דְּדָרִישׁ טַעֲמָא דִּקְרָא, מַאי בֵּינַיְהוּ, אִיכָּא בֵּינַיְהוּ דְּאָפִיק חֲמוֹר בַּהֲדָהּ. וְשָׁחַט אֹתָהּ, שֶׁלֹּא יִשְׁחֹט אַחֶרֶת עִמָּהּ. לְפָנָיו, לְרַב שֶׁלֹּא יַסִּיחַ דַּעְתּוֹ מִמֶּנָּה, לִשְׁמוּאֵל שֶׁיְּהֵא זָר שׁוֹחֵט וְאֶלְעָזָר רוֹאֶה. (לעיל פסוק ד) וְלָקַח אֶלְעָזָר הַכֹּהֵן, לִשְׁמוּאֵל לְאַהֲדוּרִי לְאֶלְעָזָר, לְרַב הֲוֵי מִעוּט אַחַר מִעוּט  לְרַבּוֹת דַּאֲפִלּוּ בְּכֹהֵן הֶדְיוֹט. (להלן פסוק ו) וְלָקַח הַכֹּהֵן עֵץ אֶרֶז וְגוֹ', לִשְׁמוּאֵל דַּאֲפִלוּ בְּכֹהֵן הֶדְיוֹט, לְרַב, אִצְטְרִיךְ, סָלְקָא דַּעְתָּךְ אֲמִינָא הוֹאִיל וְלָאו גּוּפָהּ דְּפָרָה נִינְהוּ לֹא נִבָּעֵי כֹּהֵן כְּלָל, קָא מַשְׁמָע לָן.  וְכִבֶּס בְּגָדָיו הַכֹּהֵן, בְּכִהוּנוֹ. וְטָמֵא הַכהֵן עַד הָעָרֶב, בְּכִהוּנוֹ לְדוֹרוֹת. הֲנִיחָא לְמָאן דְּאָמַר לְדוֹרוֹת בְּכֹהֵן הֶדְיוֹט, אֶלָּא לְמָאן דְּאָמַר לְדוֹרוֹת בְּכֹהֵן גָּדוֹל, הַשְׁתָּא כֹּהֵן גָּדוֹל בְּעִינָן בְּכִהוּנוֹ, הֶדְיוֹט בְּכִהוּנוֹ מִבָּעְיָא, מִלְּתָא דְּאָתְיָא בְּקַל וָחֹמֶר טָרַח וְכָתַב לָהּ קְרָא. (להלן פסוק ט) וְאָסַף אִישׁ טָהוֹר, אִישׁ לְהַכְשִׁיר אֶת הַזָּר. טָהוֹר לְהַכְשִׁיר אֶת הָאִשָּׁה. וְהִנִּיחַ מִי שֶׁיֵּשׁ לוֹ דַּעַת לְהָנִּיחַ, יָצָא חֵרֵשׁ שׁוֹטֶה וְקָטָן שֶׂאֵין בָּהֵן דַּעַת לְהָנִּיחַ.

{rרמז תשסאr}  "וּנְתַתֶּם אֹתָהּ אֶל אֶלְעָזָר הַכֹּהֵן", זוֹ נַעֲשֵׂית בְּאֶלְעָזָר, וּשְׁאָר כָּל הַפָּרוֹת בְּכֹהֵן גָּדוֹל דִּבְרֵי רַבִּי מֵאִיר, רַבִּי יוֹסִי וְרַבִּי שִׁמְעוֹן וְרַבִּי (אָבִין) [אֱלִיעֶזֶר בֶּן יַעֲקֹב] אוֹמְרִים, זוֹ נַעֲשֵׂית בְּאֶלְעָזָר, וּשְׁאָר כָּל הַפָּרוֹת בֵּין בְּכֹהֵן גָּדוֹל בֵּין בְּכֹהֵן הֶדְיוֹט.

"וּנְתַתֶּם אֹתָהּ אֶל אֶלְעָזָר", יָכוֹל אַף שֶׁל דּוֹרוֹת לְאֶלְעָזָר, תַּלְמוּד לוֹמַר "אֹתָהּ לְאֶלְעָזָר" וְלֹא שֶׁל דוֹרוֹת לְאֶלְעָזָר, וּמָה תַּלְמוּד לוֹמַר "הַכֹּהֵן", הַמְכַהֵן בִּבְגָדִים דִּבְרֵי רַבִּי חֲנִינָא, אָמַר לוֹ רַבִּי יוֹנָתָן בֶּן הַמְשֻׁלָּם, וּמַה תַּלְמוּד לוֹמַר "לְאֶלְעָזָר", אָמַר לוֹ רַבִּי חֲנִינָא, תְּמֵהַנִי עָלֶיךָ יוֹנָתָן שֶׁאָמַרְתָּ דָּבָר זֶה, אִלּוּ שְׁנֵי אֶלְעָזָר בַּתּוֹרָה הָיִיתִי אוֹמֵר אֶלְעָזָר כֹּהֵן וְאֶלְעָזָר יִשְׂרָאֵל, וּמַה תַּלְמוּד לוֹמַר "הַכֹּהֵן", הַכֹּהֵן הַמְכַהֵן בִּבְגָדִים.

אָמְרוּ, פַּעַם אַחַת שָׁאֲלוּ אֶת הִלֵּל, בְּאֵיזֶה לְבוּשׁ הַפָּרָה נִשְׂרֶפֶת, אָמַר לָהֶם, בְּגָדוֹל, אָמְרוּ לוֹ, אֵינָהּ נִשְׂרֶפֶת אֶלָּא בְּלָבָן, אָמַר לָהֶם אֲנִי רָאִיתִי אֶת יְהוֹשֻׁעַ בֶּן פְּרַחְיָה שֶׁשְׂרָפָהּ בְּגָדוֹל, אָמְרוּ לוֹ אָנוּ רָאִינוּ שֶׁשְׂרָפָה בְּלָבָן, אָמַר לָהֶם אַתֶּם אוֹמְרִים מִשְּׁמוֹ וַאֲנִי אוֹמֵר מִשְּׁמוֹ, מִי יוֹכִיחַ, אָמְרוּ לוֹ, לֵךְ לַתּוֹרָה, מִי שָׂרַף פָּרָה רִאשׁוֹנָה, אָמַר לָהֶם אֶלְעָזָר, אָמְרוּ לוֹ וְכִי לוֹבֵשׁ אֶלְעָזָר בִּגְדֵי גָּדוֹל בִּימֵי אָבִיו, אָמַר לָהֶם אַל תָּבוּזוּ שִׁכְחָה לְאָדָם, שֶׁאִם מַה שֶּׁרָאוּ עֵינַי שָׁכַחְתִּי, מַה שֶּׁשָּׁמְעוּ אָזְנַי לֹא אֶשְׁכַּח, מַה תַּלְמוּד לוֹמַר "הַכֹּהֵן" שֶׁהוּא מְכַהֵן בִּבְגָדִים.

"וְשָׁחַט אֹתָהּ", תָּנוּ רַבָּנָן, פָּרָה בִּשְׁחִיטָה כְּשֵׁרָה, בַּעֲרִיפָה פְּסוּלָה, עֶגְלָה בַּעֲרִיפָה כְּשֵׁרָה בִּשְׁחִיטָה פְּסוּלָה, נִמְצָא כָּשֵׁר בְּפָרָה פָּסוּל בְּעֶגְלָה, כָּשֵׁר בְּעֶגְלָה פָּסוּל בְּפָרָה. וּתְהֵא פָּרָה כְּשֵׁרָה בַּעֲרִיפָה מִקַּל וָחֹמֶר, וּמָה עֶגְלָה שֶׁלֹּא הֻכְשְׁרָה בִּשְׁחִיטָה הֻכְשְׁרָה בַּעֲרִיפָה, פָּרָה שֶׁהֻכְשְׁרָה בִּשְׁחִיטָה אֵינוֹ דִּין שֶׁהֻכְשְׁרָה בַּעֲרִיפָה, אֲמַר קְרָא וְשָׁחַט, וְחֻקָּה בִּשְׁחִיטָה אִין בַּעֲרִיפָה לָא. וְכָל הֵיכָא דִּכְתִיב "חֻקָּה" לָא דְּרִישׁ קַל וָחֹמֶר, וְהָא גַּבֵּי יוֹם הַכִּפּוּרִים דִּכְתִיב "חֻקָּה", וְתָנְיָא (ויקרא טז, ט) "וְעָשָׂהוּ חַטָּאת", הַגּוֹרָל עוֹשֶׂה חַטָּאת וְאֵין הַשֵּׁם עוֹשֶׂה חַטָּאת, שֶׁיָּכוֹל וּמַה בְּמָקוֹם שֶׁלֹּא קִדֵּשׁ הַגּוֹרָל קִדֵּשׁ הַשֵּׁם, מָקוֹם שֶׁקִּדֵּשׁ הַגּוֹרָל אֵינוֹ דִּין שֶׁיְּקַדֵּשׁ הַשֵּׁם, תַּלְמוּד לוֹמַר "וְעָשָׂהוּ חַטָּאת", הַגּוֹרָל עוֹשֵׂהוּ חַטָּאת וְאֵין הַשֵּׁם עוֹשֵׂהוּ חַטָּאת, טַעֲמָא דִּכְתִיב "וְעָשָׂהוּ", הָא לָאו הָכִי דַּרְשִׁינָן קַל וָחֹמֶר, מִעֵט רַחֲמָנָא גַּבֵּי עֶגְלָה עֲרוּפָה (דברים כא, ו) "הָעֲרוּפָה" זֹאת בַּעֲרִיפָה וְאֵין אַחֶרֶת בַּעֲרִיפָה. וּתְהֵא עֶגְלָה כְּשֵׁרָה בִּשְׁחִיטָה מִקַּל וָחֹמֶר, וּמָה פָּרָה שֶׁלֹּא הֻכְשְׁרָה בַּעֲרִיפָה הֻכְשְׁרָה בִּשְׁחִיטָה, עֶגְלָה שֶׁהֻכְשְׁרָה בַּעֲרִיפָה אֵינוֹ דִּין שֶׁהֻכְשְׁרָה בִּשְׁחִיטָה, אֲמַר קְרָא (הָעֲרוּפָה)  ["וְעָרְפוּ שָׁם אֶת הָעֶגְלָה" ], בַּעֲרִיפָה אִין בִּשְׁחִיטָה לָא.

"וְהוֹצִיא אֹתָהּ אֶל מִחוּץ לַמַּחֲנֶה", לְהַר הַמִּשְׁחָה. וְשָׁחַט אֹתָהּ, בָּא הַכָּתוּב וְלִמֵּד עַל הַפָּרָה שֶׁתְּהֵא מְלָאכָה פּוֹסֶלֶת בִּשְׁחִיטָתָהּ.  וְשָׁחַט אֹתָהּ, מַגִּיד שֶׁאִם נִתְנַבְּלָה בִּשְׂחִיטָתָה פְּסוּלָה. וְשָׁחַט אֹתָהּ, מִכָּאן אָמְרוּ אֵין עוֹשִׂים שְׁתֵּי פָּרוֹת כְּאַחַת. וְשָׁחַט אֹתָהּ לְפָנָיו, שֶׁיְּהֵא אַחֵר שׁוֹחֵט וְאֶלְעָזָר רוֹאֶה.

כַּיּוֹצֵא בַּדָּבָר אַתָּה אוֹמֵר (דברים כה, ב)"וְהִפִּילוֹ הַשֹּׁפֵט וְהִכָּהוּ לְפָנָיו", יָכוֹל הַשּׁוֹפֵט עַצְמוֹ הָיָה מַכֶּה אוֹתוֹ, תַּלְמוּד לוֹמַר "וְהִכָּהוּ לְפָנָיו", אַחֵר הָיָה מַכֶּה וְלֹא הַשּׁוֹפֵט.

{pפסוק דp}  "וְלָקַח אֶלְעָזָר הַכֹּהֵן מִדָּמָהּ", עוֹד לָמָּה נֶאֱמַר, וַהֲלֹא כְּבָר נֶאֱמַר  "וּנְתַתֶּם אֹתָהּ אֶל אֶלְעָזָר הַכֹּהֵן", וּמַה תַּלְמוּד לוֹמַר "הַכֹּהֵן", בְּכִהוּנוֹ. "מִדָּמָהּ בְּאֶצְבָּעוֹ", מִצְוָתָהּ מִצְוַת יָד, וְלֹא מִצְוַת כְּלִי. שֶׁהָיָה בַּדִּין, הוֹאִיל וְלוֹג שֶׁמֶן מַכְשִׁיר, וְדַם פָּרָה מַכְשִׁיר, אִם לָמַדְתִּי לְלוֹג שֶׁמֶן שֶׁאֵין כָּשֵׁר אֶלָּא בְּיָד, אַף דַּם פָּרָה לֹא יְהֵא כָּשֵׁר אֶלָּא בְּיָד, אַתָּה דָּן מִלּוֹג שֶׁמֶן, וַאֲנִי אָדוּן מִדַּם הָאָשָׁם, אָמַרְתָּ הֶפְרֵשׁ, לוֹג שֶׁמֶן כָּשֵׁר וּמֻכְשָׁר לְהַכְשִׁיר,  אִם לָמַדְתִּי לְלוֹג שֶׁמֶן שֶׁאֵין כָּשֵׁר אֶלָּא בְּיָד, אַף דַּם פָּרָה לֹא יְהֵא כָּשֵׁר אֶלָא בְּיָד. וּמִמָּקוֹם שֶׁבָּאתָ, אִי מַה לְּהַלָּן מִכְּלִי לְיָד  אַף כָּאן מִכְּלִי לְיָד, תַּלְמוּד לוֹמַר "מִדָּמָהּ בְּאֶצְבָּעוֹ", מִצְוָתָהּ מִצְןַת יָד וְלֹא מִצְוַת כְּלִי.

פַּעַם אַחַת הָיָה רַבִּי יוֹסִי הַגְּלִילִי יוֹשֵׁב וְדוֹרֵשׁ בְּפָרָה בִּטְבֶרְיָא, וְרַבִּי שִׁמְעוֹן בֶּן חֲנִינָא יוֹשֵׁב עִמּוֹ, אָמַר רַבִּי יוֹסִי הַגְּלִילִי מִדָּמָהּ בִּכְלִי וְלֹא בְּיָד. אָמַר לוֹ רַבִּי שִׁמְעוֹן בֶּן חֲנִינָא, הוֹאִיל וְשֶׁמֶן אָשָׁם מַכְשִׁיר, וְדַם פָּרָה מַכְשִׁיר, מַה הֶכְשֵׁר שֶׁמֶן אָשָׁם בְּיָד, אֲבָל לֹא בִּכְלִי, אַף הֶכְשֵׁר דַם פָּרָה בְּיָד אֲבָל לֹא בִּכְלִי. אָמַר לוֹ רַבִּי יוֹסִי הַגְּלִילִי, הוֹאִיל וּפָרָה מַכְשִׁיר, וְדַם צִפּוֹר מַכְשִׁיר, מַה הֶכְשֵׁר דַּם צִפּוֹר מִן הַכְּלִי, אֲבָל לֹא מִן הַיָּד, אַף הֶכְשֵׁר דַּם פָּרָה מִן הַכְּלִי אֲבָל לֹא מִיָּד. אָמַר לוֹ רַבִּי שִׁמְעוֹן בֶּן חֲנִינָא, הוֹאִיל וְשֶׁמֶן אָשָׁם מַכְשִׁיר וְדַם פָּרָה מַכְשִׁיר, מַהּ שֶּׁמֶן אָשָׁם מִן הַיָּד אֲבָל לֹא מִן הַכְּלִי, אַף הֶכְשֵׁר פָּרָה מִן הַיָּד וְלֹא מִן הַכְּלִי. מוּטָב לָדוּן הֶכְשֵׁר שֶׁבְּאֶצְבַּע מֵהֶכְשֵׁר שֶׁבְּאֶצְבַּע, וְאַל יוֹכִיחַ דַּם צִפּוֹר מְצֹרָע שֶׁהֶכְשֵׁרוֹ בֲּאֲגֻדָּה. אָמַר לוֹ רַבִּי יוֹסִי הַגְּלִילִי הוֹאִיל וְדַם פָּרָה מַכְשִׁיר וְדַם צִפּוֹר מַכְשִׁיר, מַה הֶכְשֵׁר דַּם צִפּוֹר מִן הַכְּלִי אֲבָל לֹא מִן הַיָּד, אַף הֶכְשֵׁר דַּם פָּרָה מִן הַכְּלִי אֲבָל לֹא מִן הַיָּד. מוּטָב לָדוּן הֶכְשֵׁר דָּם מֵהֶכְשֵׁר דָּם, וְאַל יוֹכִיחַ שֶׁמֶן שֶׁאֵין הֶכְשֵׁרוֹ הֶכְשֵׁר דָם. אָמַר לוֹ רַבִּי שִׁמְעוֹן בֶּן חֲנִינָא, וַהֲרֵי דַּם אֲשַׁם מְצֹרָע יוֹכִיחַ שֶׁאַף עַל פִּי שֶׁהֶכְשֵׁרוֹ בְּהֶכְשֵׁר דָּם הֲרֵי הוּא מִן הַיָּד וְלֹא מִן הַכְּלִי, אַף אַתָּה אַל תִּתְמַהּ עַל הַפָּרָה שֶׁאַף עַל פִּי שֶׁהֶכְשֵׁרָהּ הֶכְשֵׁר דָּם תֶּהֱוֵי מִן הַיָּד וְלֹא מִן הַּכְּלִי. מוּטָב לָדוּן הֶכְשֵׁר דָּם מֵהֶכְשֵׁר דָּם, הֶכְשֵׁר קֹדֶשׁ מֵהֶכְשֵׁר קֹדֶשׁ, וְאַל יוֹכִיחַ דַּם צִפּוֹר מְצֹרָע שֶׁאֵין הֶכְשֵׁרוֹ הֶכְשֵׁר קֹדֶשׁ. אָמַר לוֹ רַבִּי יוֹסִי הַגְּלִילִי הוֹאִיל וְדַם פָרָה מַכְשִׁיר וְדַם צִפּוֹר מַכְשִׁיר, מַה דַּם צִפּוֹר מִן הַכְּלִי וְלֹא מִן הַיָּד, אַף הֶכְשֵׁר דַּם פָּרָה מִן הַכְּלִי וְלֹא מִן הַיָּד. מוּטָב לָדוּן הֶכְשֵׁר שֶׁבַּחוּץ מֵהֶכְשֵׁר שֶׁבַּחוּץ, וְאַל יוֹכִיחַ אֲשַׁם מְצֹרָע שֶׂהֶכְשֵׁרוֹ בִּפְנִים, הָא נִצְרַכְתָּ לוֹמַר וְלָקַח אֶלְעָזָר הַכֹּהֵן בִּכְלִי, וְלֹא בְּיָד. וְלָקַח אֶלְעָזָר הַכֹּהֵן נֶאֱמַר כָּאן כֹּהֵן וְאֶצְבַּע, וְנֶאֱמַר בִּמְצֹרָע כֹּהֵן וְאֶצְבַּע, מַה לְּהַלָּן הַמְיֻמֶּנֶת שֶׁבְּיָמִין, אַף כָּאן הַמְיֻמֶּנֶת שֶׁבְּיָמִין.

הוֹאִיל וְנֶאֶמְרוּ אֶצְבָּעוֹת בַּתּוֹרָה סְתָם, וּפֵרֵט לְךְ הַכָּתוּב בְּאַחַת מֵהֶם שֶׁאֵינָהּ אֶלָּא בְּיָד יְמָנִית, אַף פּוֹרְטָנִי בְּכָל אֶצְבָּעוֹת שֶׁבַּתּוֹרָה שֶׁלֹּא יְהוּ אֶלָּא בְּיָד יְמָנִית. "הַיְּמָנִית" הַמְּיֻמֶּנֶת שֶׁבְּיָמִין, הָרְגִילָה שֶׁבָּאֶצְבָּעוֹת.

"וְהִזָּה אֶל נֹכַח פְּנֵי אֹהֶל מוֹעֵד", שֶׁיְּהֵא מִתְכַּוֵּן וְרוֹאֶה פִּתְחוֹ שֶׁל הֵיכָל בִּשְׁעַת הַזָּאַת דָּם. וְהִזָּה אֶל נֹכַח פְּנֵי אֹהֶל מוֹעֵד, שֶׁאִם לֹא הֻקָּם הַמִּשְׁכָּן, אוֹ אִם קִפְּלָה הָרוּחַ אֶת הַיְרִיעָה לֹא הָיְתָה פָּרָת חַטָּאת נַעֲשֵׂית. וְהִזָּה אֶל נֹכַח פְּנֵי אֹהֶל מוֹעֵד מִדָּמָהּ, עוֹד לָמָּה נֶאֱמַר, הֲלֹא כְּבָר נֶאֱמַר "מִדָּמָהּ בְּאֶצְבָּעוֹ", ומַה תַּלְמוּד לוֹמַר "מִדָּמָה", לְפִי שֶׁהוּא אוֹמֵר שֶׁבַע פְּעָמִים שׁוֹמֵעַ אֲנִי שֶׁבַע הַזָּאוֹת וּטְבִילָה אַחַת, תַּלְמוּד לוֹמַר "מִדָּמָהּ שֶׁבַע פְּעָמִים", מַגִּיד שֶׁחוֹזֵר לְדַם שֶׁבַע פְּעָמִים. שֶׁבַע פְּעָמִים, שֶׂיְּהוּ מְעַכְּבוֹת זוֹ אֶת זוֹ. שֶׁהָיָה בַּדִּין, הוֹאִיל וְנֶאֶמְרוּ הַזָּיוֹת בִּפְנִים וְנֶאֶמְרוּ הַזָּיוֹת בַּחוּץ, אִם לָמַדְתִּי לַפְּנִימִיּוֹת שֶׁהֵם מְעַכְּבוֹת זוֹ אֶת זוֹ,  אַף הַחִיצוֹנִיּוֹת יְעַכְּבוּ זוֹ אֶת זוֹ. לֹא אִם אָמַרְתָּ בַּפְּנִימִיוֹת שֶׁהֵן מְכַפְּרוֹת, לְפִיכָךְ מְעַכְּבוֹת זוֹ אֶת זוֹ, תֹּאמַר בַּחִיצוֹנִיוֹת שֶׁאֵין מְכַפְּרוֹת, לְפִיכָךְ לֹא יְעַכְּבוּ זוֹ אֶת זוֹ, תַּלְמוּד לוֹמַר "שֶׁבַע פְּעָמִים", שֶׁיְּהוּ מְעַכְּבוֹת זוֹ אֶת זוֹ.

גָּמַר מִלְּהַזּוֹת, מְקַנֵּחַ יָדָיו בְּגוּפָהּ שֶׁל פָּרָה, גָּמַר מְקַנֵּחַ יָדוֹ, לֹא גָּמַר מְקַנֵּחַ אֶצְבָּעוֹ. בִּשְׁלָמָא יָדוֹ מְקַנֵּחַ בְּגוּפָהּ שֶׁל פָּרָה  דִּכְתִיב (פסוק ה) וְשָׂרַף אֶת הַפָּרָה לְעֵינָיו, אֶלָא אֶצְבָּעוֹ בְּמַאי מְקַנֵּחַ לָהּ, אֲמַר אַבָּיֵי בִּשְׂפַת מַזְרֵק.

{pפסוק הp}  "וְשָׂרַף אֶת הַפָּרָה לְעֵינָיו", שְׂרָפָהּ שֶׁלֹּא כְּנֶגֶד הַפֶּתַח, רַבִּי יוֹחָנָן אָמַר פְּסוּלָה, דַּאֲמַר קְרָא וְשָׂרַף (פסוק ד) "וְהִזָה", רַבִּי הוֹשַׁעְיָא אָמַר כְּשֵׁרָה, דְּאָמַר קְרָא עַל פִּרְשָׁהּ יִשְׂרֹף, מָקוֹם שֶׂפּוֹרְשָׁה לְמִיתָה שָׁם תְּהֵא שְׂרֵפָתָהּ.

"וְשָׁחַט וְשָׂרַף", מַה שְּׁחִיטָה כְּשֶׁהִיא שְׁלֵמָה, אַף שְׂרֵפָתָהּ כְּשֶׂהִיא שְׁלֵמָה. וְלִיחוּשׁ דִּילְמָא טְרֵפָה הִיא, אֶלָּא מִשּׁוּם (דַּאֲמַר רַחֲמָנָא) [דְּאָמְרִינָן] זִיל בָּתַר רֻבָּא, וְכִי תֵּימָא מַאי נַפְקָא לָן מִינָהּ, חַטָּאת קְרֵיהּ רַחֲמָנָא.

"וְשָׂרַף אֶת הַפָּרָה לְעֵינָיו", בָּא הַכָּתוּב וְלִמֵּד עַל הַפָּרָה שֶׁתְּהֵא מְלָאכָה פּוֹסֶלֶת בִּשְׂרֵפָתָהּ. הָא עַד שֶׁלֹּא יֹאמַר, יֵשׁ לִי בַּדִּין, אִם פּוֹסֶלֶת בִּשְׁחִיטָתָה, לֹא תִּפְסֹל בִּשְׂרֵפָתָהּ, אִם זָכִיתִי מִן הַדִּין, מַה תַּלְמוּד לוֹמַר "וְשָׂרַף אֶת הַפָּרָה לְעֵינָיו", אֶלָּא בָּא הַכָּתוּב וְלִמֵּד עַל הַפָּרָה שֶׁתְּהֵא מְלָאכָה פּוֹסֶלֶת בִּשְׁעַת  שְׁחִיטָה עַד שֶׁתֵּעָשֶׂה אֵפֶר. וְשָׂרַף אֶת הַפָּרָה, וְלֹא פָּרִים הַנִּשְׂרָפִים, שֶׁהָיָה בַּדִּין, וּמָה פָּרָה שֶׁאֵין נַעֲשֵׂית בִּפְנִים מְלָאכָה פּוֹסֶלֶת בִּשְׂרֵפָתָהּ, פָּרִים הַנִּשְׂרָפִים שֶׁנַּעֲשִׂם בִּפְנִים אֵינוֹ דִּין שֶׁתְּהֵא מְלָאכָה פּוֹסֶלֶת בִּשְׂרֵפָתָם, לֹא אִם אָמַרְתָּ בְּפָרָה שֶׁמְּלָאכָה פּוֹסֶלֶת בִּשְׁחִיטָתָה, לְפִיכָךְ פּוֹסֶלֶת בִּשְׂרֵפָתָהּ, תֹּאמַר בְּפָרִים הַנִּשְׂרָפִים שֶׁאֵין מְלָאכָה פּוֹסֶלֶת בִּשְׁחִיטָתָן לְפִיכָךְ לֹא תִּפְסֹל בִּשְׂרֵפָתָן. וְתִפְסֹל בִּשְׁחִיטָה, וְהַדִּין נוֹתֵן, וּמָה פָּרָה שֶׁאֵינָהּ נַעֲשֵׂית בִּפְנִים מְלָאכָה פּוֹסֶלֶת בִּשְׁחִיטָתָהּ, פָּרִים הַנִּשְׂרָפִים שֶׁנַּעֲשִׂין בִּפְנִים אֵינוֹ דִּין שֶׁתְּהֵא מְלָאכָה פּוֹסֶלֶת בִּשְׁחִיטָתָן, תַּלְמוּד לוֹמַר "וְשָׂרַף אֶת הַפָּרָה" לְעֵינָיו שֶׁיְּהֵא אַחֵר שׂוֹרֵף וְאֶלְעָזָר רוֹאֶה.

"אֶת עֹרָהּ" וְגוֹ, מַהּ פִּרְשָׁהּ בִּמְקוֹמוֹ, אַף כֻּלָּן בִּמְקוֹמָן, מִכָּאן אָמְרוּ הַדָּם כָּל שֶׁהוּא יַחְזִיר, וְאִם לֹא הֶחֱזִיר פָּסַל. וְרַבִּי נָתָן אוֹמֵר מְקַנֵּחַ יָדָיו בְּגוּפָהּ שֶׁל פָּרָה. וְשָׂרַף לְהָבִיא אֶת (הַפּוֹקְעִין) [הַפְּקִיעִים], מִכָּאן אָמְרוּ הַבָּשָׁר כָּל שֶׁהוּא יַחֲזִיר וְאִם לֹא הֶחֱזִיר פָּסַל, בְּכַזִּית יַחֲזִיר, וְאִם לֹא הֶחֱזִיר פָּסַל.  וְשָׂרַף, הֲוֵי רִבּוּי אַחַר רִבּוּי, וְאֵין רִבּוּי אַחַר רִבּוּי אֶלָּא לְמַעֵט  דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר מִשֶּׁיָּצִית הָאוּר בְּרֻבָּהּ.  וְרַבִּי יְהוּדָה אוֹמֵר, יִשְׂרֹף שֶׁלֹּא יְמַעֵט לָהּ עֵצִים, מַרְבֶּה הוּא לָהּ חֲבִילֵי אֵזוֹב [וַחֲבִילֵי אֵזוֹב] יָוָן, בִּשְׁבִיל לְרַבּות אֶת הָעָפָר.

"אֶת עֹרָהּ וְאֶת בְּשָׂרָהּ", עֹרָהּ מְחֻבָּר לִבְשָׂרָהּ, בְּשָׂרָהּ וְלֹא בְּשַׂר עֻבָּרָהּ. אוֹ בְּשָׂרָהּ יָכוֹל פְּרָט לְדָמָהּ, תַּלְמוּד לוֹמַר "וְאֶת דָּמָהּ", אוֹ דָמָהּ פְּרָט לְפִרְשָׁהּ, תַּלְמוּד לוֹמַר "עַל פִּרְשָׁהּ יִשְׂרֹף". הַפְּקִיעִין שֶׁיָּצְאוּ חוּץ לַמַּעֲרָכָה, אִם יֵשׁ בָּהֶם כַּזַּיִת יַחֲזִירֵם לִמְקוֹמָן, אוֹ יִתֵּן עֲלֵיהֶם עֵצִים וְיִשְׂרְפֵם בִּמְקוֹמָם.

{pפסוק וp}  "וְלָקַח" נֶאֱמַר כָּאן לְקִיחָה, וְנֶאֱמַר לְהַלָּן לְקִיחָה, מַה לְקִיחָה הָאֲמוּרָה כָּאן שְׁלֹשָׁה, אַף לְקִיחָה הָאֲמוּרָה לְהַלָּן שְׁלֹשָׁה. עֵץ שׁוֹמֵעַ אֲנִי כָּל עֵץ בְּמַשְׁמָע, תַּלְמוּד לוֹמַר "אֶרֶז", אִי אֶרֶז שׁוֹמֵעַ אֲנִי אֲפִילּוּ עָנָף, תַּלְמוּד לוֹמַר "עֵץ", הָא כֵּיצַד זוֹ בְּקָעָה שֶׁל אֶרֶז. "אֵזוֹב" וְלֹא אֵזוֹב יָוָן, וְלֹא אֵזוֹב כַּחֲלִית, וְלֹא אֵזוֹב מִדְבָּרִית, וְלֹא אֵזוֹב רוֹמִית, וְלֹא אֵזוֹב שֶׁיֵּשׁ לוֹ שֵׁם לְוַוי. וּשְׁנִי תוֹלָעַת, שֶׁשַּׁנִתוֹ תּוֹלָעַת וְלֹא שֶׁשַּׁנִתוֹ דָּבָר אַחֵר.

"וְהִשְׁלִיךְ אֶל תּוֹךְ שְׂרֵפַת הַפָּרָה", שׁוֹמֵעַ אֲנִי מִשֶּׁתֵּעָשֶׂה אֵפֶר,  תַּלְמוּד לוֹמַר "הַפָּרָה", אִי הַפָּרָה שׁוֹמֵעַ אֲנִי אַף עַל פִּי שֶׁלֹּא נִשְׂרְפָה, תַּלְמוּד לוֹמַר "וְהִשְׁלִיךְ אֶל תּוֹךְ שְׂרֵפַת הַפָּרָה", הָא כֵּיצַד מִשֶּׁיָּצִית הָאוּר בְּרֻבָּהּ, דִּבְרֵי רַבִּי יְהוֹשֻׁעַ, רַבִּי עֲקִיבָא אוֹמֵר "וְהִשְׁלִיךְ אֶל תּוֹךְ שְׂרֵפַת הַפָּרָה", שׁוֹמֵעַ אֲנִי מִשֶּׁתֵּעָשֵׂה אֵפֶר, תַּלְמוּד לוֹמַר "הַפָּרָה", אִי הַפָּרָה יָכוֹל יִקְרְעֶנָּה וְיִתְּנֶנָּה בְּתוֹכָהּ, תַּלְמוּד לוֹמַר "וְהִשְׁלִיךְ אֶל תּוֹךְ שְׂרֵפַת הַפָּרָה", הָא כֵּיצַד מִשֶּׁתִּבָּקַע.

"עֵץ אֶרֶז", בְּקַעַת מִתּוֹךְ לִבּוֹ שֶׁל אֶרֶז, וּכְמוֹ מַחַק הָיָה.

"אֵזוֹב", וְלֹא אֵזוֹב יָוָן, וְלֹא תָּלּוּי בִּשְׁמוֹ וְלֹא תָּלּוּי בְּשֵׁם אַחֵר.  מִכָּאן הָיָה רַבִּי שִׁמְעוֹן אוֹמֵר, צִפּוֹר תָּלּוּיּ בִּשְׁמָהּ, שֶׁמֶן תָּלּוּי בִּשְׂמוֹ, יַיִן תָּלּוּי בִּשְׁמוֹ כָּשֵׁר לִנְסָכִים. וּשְׁנִי תוֹלָעַת, הַשָּׁנִי שֶׁבַּתּוֹלָעַת, רַבִּי שִׁמְעוֹן אוֹמֵר מְשֻׁנֶּה שֶׁבַּתּוֹלָעַת.

רַבִּי מֵאִיר אוֹמֵר, אֵין מַזִּין מִמֶּנָּה עַד שֶׁתֵּעָשֶׂה אֵפֶר, וְתֵעָשֶׂה בְּבִגְדֵי כְהֻנָּה, וּבְכֹהֲנִים. הַמְּלָאכָה פּוֹסֶלֶת בָּהּ עַד שֶׁתֵּעָשֶׂה אֵפֶר.

{pפסוק זp}  "וְכִבֶּס בְּגָדָיו הַכֹּהֵן", שֶׁהוּא טָמֵא וּמְטַמֵּא בְּגָדִים.

כֵּיצַד, הָיָה נָתוּן תַּחְתָּיו טָמֵא, עַל גַּבָּיו טָהוֹר. הָיָה עוֹמֵד עַל גַּבֵּי תַּנּוּר, עַל גַּבֵּי כִּירָה, עַל גַּבֵּי מַעֲטָן שֶׁל לָגִין שֶׁל חַטָּאת בְּיָדוֹ, פְּסוּלָה. הָיָה נֶסֶר מֻנָּח עַל גַּבֵּי תַּנּוּר וְעַל גַּבֵּי כִּירַיִם וְעַל גַּבֵּי מַעֲטָן שֶׁל זֵיתִים, בֵּית שַׁמַּאי פּוֹסְלִין, וּבֵית הִלֵּל מַכְשִׁירִין.

"וְאַחַר יָבֹא אֶל הַמַּחֲנֶה", רַבִּי שִׁמְעוֹן אוֹמֵר, נֶאֱמַר כָּאן וְאַחַר וּבִיאָה, וְנֶאֱמַר לְהַלָּן וְאַחַר וּבִיאָה, מָה אַחַר וּבִיאָה שֶׁנֶּאֱמַר כָּאן אַחַר בִּיאַת הַשֶּׁמֶשׁ וְקֹדֶם בִּיאַת הַשֶּׁמֶשׁ, מִפְּנֵי טֻמְאָה,  וּמִפְּנֵי מִצְוָה, אַף אַחַר וּבִיאָה שֶׁנֶּאֱמַר לְהַלָּן, אַחַר בִּיאַת שֶׁמֶשׁ וְקֹדֶם בִּיאַת שֶׁמֶשׁ, מִפְּנֵי טֻמְאָה וּמִפְּנֵי מִצְוָה.

"וְכִבֶּס בְּגָדָיו הַכֹּהֵן וְרָחַץ בְּשָׂרוֹ בַּמָּיִם", בָּא הַכָּתוּב וְלִמֵּד עַל הַמַּשְׁלִיךְ אֶת הָאֵזוֹב שֶׁמְּטַמֵּא בְּגָדִים. וְאַחַר יָבֹא אֶל הַמַּחֲנֶה, מָה כָּאן אָסוּר לָבֹא אֶל הַמַּחֲנֶה, אַף לְהַלָּן אָסוּר לָבֹא אֶל הַמַּחֲנֶה. וְטָמֵא הַכֹּהֵן עַד הָעָרֶב, מַה לְּהַלָּן עַד הָעֶרֶב, אַף כָּאן עַד הָעֶרֶב.

{pפסוק חp}  "וְהַשֹּׂרֵף אֹתָהּ יְכַבֵּס בְּגָדָיו", בָּא הַכָּתוּב וְלִמֵּד עַל הַשּׂ ֹרֵף אֶת הַפָּרָה שֶׁמְּטַמֵּא בְּגָדִים, הָא עַד שֶׁלֹּא יֹאמַר יֵשׁ לִי בַּדִּין, אִם הַמַּשְׁלִיךְ אֶת הָאֵזוֹב מְטַמֵּא בְּגָדִים, הַשּׂוֹרֵף אֶת הַפָּרָה לֹא יְטַמֵּא בְּגָדִים, אִם זָכִיתִי מִן הַדִּין מַה תַּלְמוּד לוֹמַר "וְהַשֹּׂרֵף אֹתָה יְכַבֵּס בְּגָדָיו", בָּא הַכָּתוּב וְלִמֵּד עַל הָעוֹסְקִין בְּפָרָה מִתְּחִלָּה וְעַד סוֹף שֶׁיְּהוּ טְעוּנִין תִּכְבֹּסֶת בְּגָדִים וּרְחִיצַת הַגּוּף וְהַעֲרֵב שֶׁמֶשׁ. וְהַשּׂ ֹרֵף אֹתָהּ יְכַבֵּס בְּגָדָיו, וְלֹא הַשּׂוֹרֵף בְּגָדִים הַמְּנֻגָעִים, שֶׁהָיָה בַּדִּין וּמַה פָּרָה שֶׁאֵינָהּ מְטַמְּאָה בְּמַגָּע, הַשּׂוֹרֵף אוֹתָהּ מְטַמֵּא בְּגָדִים, בְּגָדִים הַמְּנֻגָּעִים שֶׁמְּטַמְּאִים בְּמַגָּע אֵינוֹ דִּין שֶׁהַשּׂוֹרְפָן מְטַמֵּא בְּגָדִים, תַּלְמוּד לוֹמַר "וְהַשֹּׂרֵף אֹתָהּ יְכַבֵּס בְּגָדָיו" וְלֹא הַשּׂוֹרֵף בְּגָדִים הַמְּנֻגָּעִים.

"יְכַבֵּס בְּגָדָיו בַּמַּיִם וְרָחַץ בְּשָׂרוֹ בַּמָּיִם", בַּמַּיִם שְׁנֵי פְּעָמִים, מַה תַּלְמוּד לוֹמַר, שֶׁהָיָה בַּדִּין הוֹאִיל וְאָדָם טָעוּן טְבִילָה, וְכֵלִים טְעוּנִין טְבִילָה, מָה אָדָם טוֹבֵל בְּרָאוּי לוֹ, אַף כֵּלִים טוֹבְלִין בְּרָאוּי לָהֶם, תַּלְמוּד לוֹמַר "בַּמַּיִם בַּמָּיִם", מָקוֹם שֶׁאָדָם טוֹבֵל שָׁם בְּגָדִים וְכֵלִים טוֹבְלִין.

{pפסוק טp}  "וְאָסַף אִישׁ טָהוֹר אֵת אֵפֶר הַפָּרָה", לְפִי שֶׁמָּצִינוּ שֶׁכָּל מַעֲשֵׂה פָּרָה בְּכֹהֵן, שׁוֹמֵעַ אֲנִי אַף אֲסִיפַת אֵפֶר תְּהֵא בְּכֹהֵן, תַּלְמוּד לוֹמַר "וְאָסַף אִישׁ טָהוֹר", מַגִּיד שֶׁאֲסִיפַת הָאֵפֶר בְּכָל אָדָם.  "וְאָסַף אִישׁ", לְהוֹצִיא אֶת הַקָּטָן, מַשְׁמָע מוֹצִיא אֶת הַקָטָן וּמוֹצִיא אֶת הָאִשָּׁה, תַּלְמוּד לוֹמַר "טָהוֹר", לְהָבִיא אֶת הָאִשָּׁה דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר "וְאָסַף אִישׁ" לְהוֹצִיא אֶת הָאִשָּׁה, מַשְׁמָע מוֹצִיא אֶת הָאִשָּׁה וּמֵבִיא אֶת הַקָּטָן, תַּלְמוּד לוֹמַר "וְהִנִּיחַ", לֹא אָמַרְתִּי אֶלָּא בְּמִי שֶׁיֵּשׁ בּוֹ דַּעַת לְהָנִּיחַ.

"טָהוֹר", רַבִּי יִשְׁמָעֵאל אוֹמֵר טָהוֹר לָמָּה נֶאֱמַר, הָא עַד שֶׁלֹּא יֹאמַר יֵשׁ לִי בַּדִּין אִם הַמַּזֶּה טָהוֹר הָאוֹסֵף לֹא יְהֵא טָהוֹר,  הָא מַה תַּלְמוּד לוֹמַר "טָהוֹר", טָהוֹר מִכָּל טֻמְאָה וְאֵיזֶה זֶה טְבוּל יוֹם. רַבִּי נָתָן אוֹמֵר נֶאֱמַר כָּאן "טָהוֹר", וְנֶאֱמַר לְהַלָּן "טָהוֹר",  מַה טָהוֹר הָאָמוּר לְהַלָּן טָמֵא לִתְרוּמָה וְטָהוֹר לְחַטָּאת, אַף טָהוֹר הָאָמוּר כָּאן טָמֵא לִתְרוּמָה וְטָהוֹר לְחַטָּאת. אֶת אֵפֶר הַפָּרָה, וְלֹא אֶת הָאוּדִים.

"וְהִנִּיחַ", מִכָּאן אָמְרוּ, חוֹלְקִין אוֹתָהּ לִשְׁלוֹשָׁה חֲלָקִים, אֶחָד נוֹתֵן בַּחֵיל, וְאֶחָד נוֹתֵן בְּהַר הַמִּשְׁחָה וְאֶחָד מִתְחַלֵּק לְכָל הַמִּשְׁמָרוֹת. מִחוּץ לַמַּחֲנֶה, בְּהַר הַמִּשְׁחָה. בְּמָקוֹם טָהוֹר, שֶׁיְּהֵא מְקוֹמוֹ טָהוֹר, מִכָּאן הָיָה רַבִּי אֶלְעָזָר הַקַּפָּר אוֹמֵר, קָלָל  שֶׁל חַטָּאת שֶׁמֻּקָּף צָמִיד פָּתִיל וְנָתוֹן בְּאֹהֶל הַמֵּת טָמֵא,  שֶׁנֶּאֱמַר "בְּמָקוֹם טָהוֹר", וְאֵין זֶה מָקוֹם טָהוֹר.

"וְאָסַף אִישׁ", רִבָּה נָתִין, גֵּר, וּמַמְזֵר, עֶבֶד מְשֻׁחְרָר, אוֹ אִישׁ פְּרָט לְקָטָן, אָמַרְתָּ טָהוֹר לְרַבּוֹת אֶת הַקָּטָן. לְמִשְׁמֶרֶת, כֵּיצַד הָיוּ עוֹשִׂין, הָיוּ כּוֹתְשִׁין אוֹתָהּ בְּמַכְתֶּשֶׁת, וְכוֹבְרִין אוֹתָהּ בִּכְבָרוֹת, רַבִּי שִׁמְעוֹן אוֹמֵר בְּשֶׁל אֶבֶן, רַבִּי עֲקִיבָא אוֹמֵר בְּשֶׁל עֵץ. וּבוֹר הָיָה נָתוּן תַּחַת הָאֶבֶן שֶׁהָיְתָה נִשְׂרֶפֶת בְּתוֹכוֹ, עָשׂוּי חֲלוּלוֹת חֲלוּלוֹת, חָטְמָהּ שֶׁל זוֹ מֻפְנֶה כְּנֶגֶד חָטְמָהּ שֶׁל זוֹ  מִפְּנֵי קֶבֶר הַתְּהוֹם.

כֵּיצַד הָיוּ עוֹשִׂין, חוֹלְקִים אוֹתָהּ לִשְׁלֹשָׁה חֲלָקִים, מַנִּיחִים שְׁלִישׁ בַּחַלּוֹנוֹת וְסוֹתְמִין אוֹתָהּ. וּמְחַלְּקִין שְׁלִישׁ לְכָל הַמִּשְׁמָרוֹת.  וּמַנִּיחִין שְׁלִישׁ בְּהַר הַבַּיִת, לְקַיֵּם מַה שֶּׁנֶּאֱמַר "וְאָסַף אִישׁ טָהוֹר וְהִנִּיחַ", אוֹסֵף לִפְנֵי מַחֲנֵה יִשְׂרָאֵל וְהִנִיחַ בְּמַחֲנֶה יִשְׂרָאֵל.

"וְהָיְתָה לַעֲדַת" וְגוֹ', אָמְרוּ, פַּעַם אַחַת שָׁאֲלוּ לוֹמַר, הֲרֵי שֶׁשָּׁתַת מֵי חַטָּאת וְנִשְׁחֲטָה וְהָיוּ מְבַקְּשִׁין לְטָמֵא אוֹתָהּ. אָמַר רַבִּי אֶלְעָזָר, לְכָךְ אָמַר, לְמִשְׁמֶרֶת לְמֵי נִדָּה, כְּשֶׁהֵם שְׁמוּרִים הֵם מֵי נִדָּה, וּכְשֶׁאֵינָם שְׁמוּרִים אֵינָם מֵי נִדָּה. לַעֲדַת בְּנֵי יִשְׂרָאֵל לְמִשְׁמֶרֶת, שֶׁיְּהוּ מְשַׁמְּרִין אוֹתָהּ, מוֹסְרִים אוֹתָהּ לְאָדָם נֶאֱמָן וְהוּא מְשַׁמְּרָהּ, אֶלָּא שֶׁחָזְרו לוֹמַר הַכֹּל נֶאֱמָנִין עַל טָהֳרַת הַקֹּדֶשׁ וְעַל הַחַטָּאת. בֶּן בַּג בַּג אוֹמֵר וְהָיְתָה לְמִשְׁמֶרֶת, [אֵינָהּ רוֹעָה] בָּעֵדֶר.

לְפִי שֶׁנֶּאֱמַר, (להלן פסוק יז) "וְנָתַן עָלָיו מַיִם חַיִּים", יָכוֹל אֵפֶר עַל הַמָיִם אוֹ מַיִם עַל הָאֵפֶר, אָמַרְתָּ לְמֵי נִדָּה, עַל הַמָּיִם תֵּן נִדָּה.

"חַטָּאת הִיא", מוֹעֲלִין בִּבְשָׂרָהּ". וּמִנַּיִן אַף בְּאֶפְרָהּ, תַּלְמוּד לוֹמַר [הִיא] חַטָּאת הִיא, שֶׁיְּהּוּ כָּל מַעֲשֵׂיהָ לְשֵׁם חַטָּאת, יָכוֹל אִם לֹא הָיוּ מַעֲשֵׂיהָ לְשֵׁם חַטָּאת (לֹא) תְּהֵא כְּשֵׁרָה, תַּלְמוּד לוֹמַר "הִיא".

"וְהָיְתָה לַעֲדַת בְּנֵי יִשְׂרָאֵל לְמִשְׁמֶרֶת לְמִי נִדָּה", לָמָּה נֶאֱמַר, שֶׁיָּכוֹל אֵין מְלָאכָה פּוֹסֶלֶת אֶלָּא בַּפָּרָה, בַּמַּיִם מִנַּיִן, תַּלְמוּד לוֹמַר וְהָיְתָה לַעֲדַת בְּנֵי יִשְׂרָאֵל לְמִשְׁמֶרֶת לְמֵי נִדָּה, אוֹ אֲפִלוּ קָדְשׁוּ, תַּלְמוּד לוֹמַר "לְמֵי נִדָּה", כְּבָר הֵם לְמֵי נִדָּה.

"וְהָיְתָה לַעֲדַת בְּנֵי יִשְׂרָאֵל" מִכָאן אָמְרוּ פָּרָה שֶׁשָּׁתְתָה מֵי חַטָּאת בְּשָׂרָהּ טָמֵא מֵעֵת לְעֵת, וְרַבִּי יְהוּדָה אוֹמֵר בָּטְלוּ בְּמֵעֶיהָ. וּכְבָר הֲלָכָה זוֹ נִשְׁאֲלָה לִפְנֵי שְׁלֹשִׁים וּשְׁנַיִם זְקֵנִים  בְּכֶרֶם בְּיַבְנֶה, וְטִהֲרוּ אֶת בְּשָׂרָהּ. זֶה אֶחָד מִן הַדְּבָרִים שֶׁהָיָה רַבִּי יוֹסִי הַגְּלִילִי דָּן לִפְנֵי רַבִּי עֲקִיבָא, וְסִלְּקוֹ רַבִּי עֲקִיבָא,  וְאַחַר כָּךְ מָצָא לוֹ תְּשׁוּבָה, אָמַר לוֹ מָה אֲנִי לַחֲזֹר, אָמַר לוֹ לֹא לְכָל אָדָם אֶלָּא לְךָ שָׁאַתָּה יוֹסִי הַגְּלִילִי, אָמַר לוֹ הֲרֵי הוּא אוֹמֵר וְהָיְתָה לַעֲדַת בְּנֵי יִשְׂרָאֵל לְמִשְׁמֶרֶת, כְּשֶׁהֵם שְׁמוּרִים הֲרֵי הֵם מֵי נִדָּה. אָמַר רַבִּי טַרְפוֹן, (דניאל ח, ד-ז) "רָאִיתִי אֶת הָאַיִל מְנַגֵּחַ יָמָּה וְצָפוֹנָה וָנֶגְבָּה וְכָל חַיּוֹת לֹא יַעַמְדוּ לְפָנָיו", זֶה רַבִּי עֲקִיבָא, "וַאֲנִי הָיִיתִי מֵבִין וְהִנֵּה צְפִיר הָעִזִּים בָּא מִן הַמַּעֲרָב וְגוֹ' וַיַּךְ אֶת הָאַיִל וְגוֹ' וַיִּרְמְסֵהוּ וְלֹא הָיָה מַצִּיל לָאַיִל מִיָּדוֹ", זֶה רַבִּי יוֹסִי הַגְּלִילִי.

"חַטָּאת הִיא", מַגִּיד שֶׁמּוֹעֲלִים בָּהּ. הִיא, בָּהּ מוֹעֲלִין, בְּאֶפְרָהּ אֵין מוֹעֲלִין. חַטָּאת הִיא, מַגִּיד שֶׁאִם שִׁנָּה בְּאֶחָד מִכָּל מַעֲשֶׂיהָ פְּסוּלָה. חַטָּאת הִיא, מַגִּיד שֶׁאִם נִשְׁחֲטָה שֶׁלֹּא לִשְׁמָהּ פְּסוּלָה.  חַטָּאת הִיא, מַגִּיד שֶׁאֵין נִשְׂרֶפֶת בַּלַּיְלָה, אִי חַטָּאת הִיא, יָכוֹל תְּהֵא נִפְסֶלֶת בְּלִינָה, תַּלְמוּד לוֹמַר "וְהָיְתָה לַעֲדַת בְּנֵי יִשְׂרָאֵל" וְגוֹ', מַגִּיד שֶׁמִּשְׁתַּמֶרֶת יָמִים עַל יָמִים וְשָׁנָה עַל שָׁנָה.

{pפסוק יp}  "וְכִבֵּס הָאֹסֵף אֵת אֵפֶר הַפָּרָה", בָּא הַכָּתוּב וְלִמֵּד עַל הָאוֹסֵף אֶת אֵפֶר הַפָּרָה שֶׁמְּטַמֵּא בְּגָדִים, הָא עַד שֶׁלֹּא יֹאמַר יֵשׁ לִי בַּדִּין, אִם הַמַּשְׁלִיךְ אֶת הָאֵזוֹב מְטַמֵּא בְּגָדִים, הָאוֹסֵף אֶת אֶפְרָהּ לֹא יְטַמֵּא בְּגָדִים, אֶלָּא אִם אָמַרְתָּ כֵן עָנַשְׁתָּ מִן הַדִּין, לְכָךְ נֶאֱמַר "וְכִבֵּס הָאֹסֵף", לְלַמֶּדְךָ שֶׁאֵין עוֹנְשִׁין מִן הַדִּין. דָּבָר אַחֵר, בָּא הַכָּתוּב וְלִמֵּד עַל הָאוֹסֵף אֶת הָאֵפֶר שֶׁמְּטַמֵּא בְּהֶסֵּט. וְהָיְתָה לִבְנֵי יִשְׂרָאֵל וְלַגֵּר הַגָּר, לְפִי שֶׁמַּעֲשֶׂיהָ בְּיִשְׂרָאֵל צָרִיךְ לְהָבִיא אֶת הַגֵּרִים. לְחָק עוֹלָם שֶׁיִּנְהַג הַדָּבָר לְדוֹרוֹת.

"וְהָיְתָה לִבְנֵי יִשְׂרָאֵל", אָמַר רַבִּי אֶלְעָזָר בְּנֵי יִשְׂרָאֵל מְקַבְּלִין הַזָּאָה וְאֵין הַנָּכְרִים מְקַבְּלִים הַזָּאָה, אָמַר לוֹ רַבִּי מֵאִיר וַהֲלֹא כְּבָר נֶאֱמַר (להלן לא, יט) "תִּתְחַטְּאוּ אַתֶּם וּשְׁבִיכֶם", אָמַר לוֹ בְּוַדַּאי אָמַרְתָּ, אֶלָּא שֶׁהִנַּחְתָּ דָּבָר אֶחָד וְאָנוּ צְרִיכִין לוֹ,  "אַתֶּם וּשְׁבִיכֶם", מָה אַתֶּם בְּנֵי בְּרִית אַף הַשְּׁבִיָּה כְּשֶׁתָּבוֹא לִבְרִית וְתִטָּמֵא מְקַבֶּלֶת הַזָּאָה. וְלַגֵּר הַגָּר בְּתוֹכָם, נְשֵׁי הַגֵּרִים. חֻקַּת עוֹלָם, מַזִּין מִזּוֹ מִפְּנֵי זוֹ. לְחֻקַּת עוֹלָם, מַזִּין מִזּוֹ לְקַדֵּשׁ אַחֶרֶת.

{pפסוק יאp}  "הַנֹּגֵעַ בְּמֵת לְכָל נֶפֶשׁ אָדָם וְטָמֵא שִׁבְעַת יָמִים" וּכְתִיב  "וְכָל אֲשֶׁר יִגַּע בּוֹ הַטָּמֵא יִטְמָא וְהַנֶּפֶשׁ הַנֹּגַעַת תִּטְמָא עַד הָעָרֶב", הָא כֵּיצַד, כָּאן בְּחִבּוּרִין, כָּאן שֶׁלֹּא בְּחִבּוּרִין.

"הַנֹּגֵעַ בְּמֵת", בָּא הַכָּתוּב וְלִמֵּד עַל הַמֵּת שֶׁמְּטַמֵּא בְּמַגָּע, הָא עַד שֶׁלֹּא יֹאמַר יֵשׁ לִי בַּדִּין, אִם מְטַמֵּא בְּאֹהֶל לֹא יְטַמֵּא בְּמַגָּע, אֶלָּא אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר "הַנֹּגֵעַ בְּמֵת" לְלַמֶּדְךָ שֶׁאֵין עוֹנְשִׁין מִן הַדִּין. לְכָל נֶפֶשׁ אָדָם, לְהָבִיא אֶת בֶּן שְׁמוֹנָה, מַשְׁמָע מֵבִיא אֶת בֶּן שְׁמוֹנָה, אוֹ מֵבִיא אֶת דָּמוֹ, תַּלְמוּד לוֹמַר "נֶפֶשׁ אָדָם", לְהוֹצִיא אֶת דָּמוֹ, דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר, לְכָל נֶפֶשׁ אָדָם, לְהָבִיא אֶת דָּמוֹ. וְטָמֵא שִׁבְעַת יָמִים, בָּא הַכָּתוּב וְלִמֵּד עַל הַמֵּת שֶׁמְּטַמֵּא טֻמְאַת שִׁבְעָה.

"הַנֹּגֵעַ בְּמֵת", נוֹגֵעַ בְּמֵת טָמֵא, וְאֵין מֵת עַצְמוֹ טָמֵא. נוֹגֵעַ בְּמֵת טָמֵא, וְאֵין בְּנָהּ שֶׁל שׁוּנָמִית טָמֵא. אָמְרוּ בְּנָהּ שֶׁל שׁוּנָמִית כְּשֶׁמֵּת כָּל שֶׁהָיָה עִמּוֹ בַּבַּיִת טָמֵא טֻמְאַת שִׁבְעָה, וּכְשֶׁחַיָּה הָיָה טָהוֹר לְקֹדֶשׁ, חָזְרוּ וְנָגְעוּ בּוֹ וְטִמְּאוּהוּ הֵם, הֲרֵי זֶה אוֹמֵר  מְטַמְּאֶיךָ לֹא טִמְּאוּנִי וְאַתָּה טֻּמְאָתָנִי. הַשּׂוֹרֵף פָּרָה, וּפָרִים הַנִּשְׂרָפִים וּשְׂעִירִים הַנִּשְׂרָפִים, מְטַמְּאִין בְּגָדִים, וְהֵן עַצְמָן  אֵין מְטַמְּאִין בְּגָדִים, הֲרֵי זֶה אוֹמֵר וְכוּ'. הָאוֹכֵל מִנִבְלַת עוֹף טָהוֹר מְטַמֵּא בְּגָדִים אַבֵּית הַבְּלִיעָה, וְהוּא עַצְמוֹ אֵין מְטַמֵּא בְּגָדִים, הֲרֵי זֶה אוֹמֵר וְכוּ'. טְהוֹרֵי כְּלֵי חֶרֶס שֶׁהָיוּ (מְטֻלְטָלִין) [מְשֻלְשָׁלִין] לַאֲוִיר הַתָּנוּר בְּמָקוֹם הַנָּגוּב טְהוֹרִין, צָפוּ מַשְׁקִין עַל גַּבֵּי הַתָּנּוּר, נִטְמְאוּ בַּאֲחוֹרֵי הַתָּנוּר, נָגְעוּ בִּכְלֵי חֶרֶס טָמֵא,  הֲרֵי זֶה אוֹמֵר וְכוּ'. מַזֶּה שֶׁעוֹמֵד בְּתוֹךְ מַשְׁקִין וּמִטְפַּחַת בְּמָתְנָיו, נִתְּזוּ מִתַּחַת רַגְלָיו וְטִמְּאוּ אֶת הַמִּטְפַּחַת, חָזְרָה הַמִּטְפַּחַת וְטִמְּאָתוֹ, הֲרֵי זֶה אוֹמֵר וְכוּ'.

מִקְרָצוֹת נוֹשְׁכוֹת זוֹ בְּזוֹ וְכִכָּרִים נוֹגְעִים זֶה בַזֶּה, וּבָהֶם גּוּמִים מְלֵאִים מַשְׁקִים, נָגַע שֶׁרֶץ בְּאֶחָד מֵהֶם נִטְמְאוּ וִטִמְּאוּ אֶת כֻּלָּם, הֲרֵי זֶה אוֹמֵר וְכוֹ'. הָאוֹכְלִים וְהַמַּשְׁקִים הַמֶּרְכָּב וְהַמּוֹשָׁב שֶׁהָיוּ מֻנָּחִין תַּחַת אֶבֶן מְסַמָא, וּמִשְׁכָּב תַּחְתֵּיהֶן  טָהוֹר, הָלַךְ טָהוֹר וְעָמַד שָׁם וְנִטְמָא, נָגַע בָּהֶם טִמֵּא אֶת כֻּלָּם,  הֲרֵי זֶה אוֹמֵר וְכוּ. קְעָרָה שֶׁהִיא מְלֵאָה מַשְׁקִין טְהוֹרִים וַאֲחוֹרֵיו טְמֵאִים, וּמֻנָּחִים עַל גַּבֵּי טַבְלָא, וְכִכָּר שֶׁל תְּרוּמָה נָתוּן עָלֶיהָ, וְצָפוּ מַשְׁקִים עַל גַּבֵּי הַקְּעָרָה נִטְמְאוּ בַּאֲחוֹרֵי קָעָרָה נָפְלוּ עַל הַטַּבְלָא וְטִמְּאוּהוּ, חָזְרָה הַטַּבְלָא וְטִמְּאָה אֶת הַכִּכָּר הֲרֵי הַכִּכָּר אוֹמֵר לַטַּבְלָא מְטַמְּאֵיךָ וְכוּ'.

(להלן פסוק טז) "וְכֹל אֲשֶׁר יִגַּע בַּחֲלַל חֶרֶב", פְּרָט לְאִשָּׁה שֶׁהַמֵּת בְּתוֹךְ מֵעֶיהָ, וּמִנַּיִן חֲכָמָה שֶׁשָּׁלְחָה יָדָהּ בְּתוֹךְ מֵעֶיהָ שֶׁהִיא טְמֵאָה תַּלְמוּד לוֹמַר "הַנֹּגֵעַ", יָכוֹל כָּל הַיָּמִים שֶׁהַחֲכָמָה טְמֵאָה אַף הָאִשָּׁה טְמֵאָה, אָמַרְתָּ  הוּא יִתְחַטָּא, פְּרָט לְזֶה.

"הַנֹּגֵעַ בְּמֵת", פְּרָט לְנוֹגֵעַ בְּשִׁנָּיו בִּשְׂעָרוֹ וּבְצִפָּרְנָיו בִּזְמַן שֶׁפֵּרְשׁוּ,  יָכוֹל שֶׁאֲנִי מְרַבֶּה בְּשָׁעָה שֶׁהֵם מְחֻבָּרִין תַּלְמוּד לוֹמַר "וְטָמֵא". "הַנֹּגֵעַ בְּמֵת" יָכוֹל כָּל שֶׁהוּא, אָמַרְתָּ שׁוּב (להלן פסוק יג) "בְּמֵת", יָכוֹל לֹא יִטָּמֵא בְּכָל שֶׁהוּא, אֲבָל יִטָּמֵא בְּכַעֲדָשָׁה, שֶׁכֵּן מָצִינוּ כַּעֲדָשָׁה מִן הַשֶּׁרֶץ טָמֵא, אָמַר שׁוּב (להלן פסוק טז) "בְּמֵת ", הָא מַה הַדָּבָר, אַחַר שֶׁרִבָּה הַכָּתוּב מִעֵט, אָמְרוּ כַּזַּיִת מִן הַמֵּת טָמֵא שֶׁכֵּן הוּא תְּחִלַּת יְצִירָתוֹ.

אֵין לִי אֶלָּא הַנוֹגֵעַ בְּכַזַּיִת מִן הַמֵּת, וּמִנַיִן אַף הַנּוֹגֵעַ בְּעֶצֶם, תַּלְמוּד לוֹמַר  "אוֹ בְעֶצֶם" [יָכוֹל כֹל שֶׁהוּא, אָמַר שוּב "אוֹ בְעֶצֶם "], יָכוֹל לֹא יִטָּמֵא כָּל שֶׁהוּא, אֲבָל יִטָּמֵא בְּכַעֲדָשָׁה, שֶׁכֵּן עֶצֶם כִּשְׂעוֹרָה, אָמַרְתָּ שׁוּב (להלן פסוק יח) "בַּעֶצֶם", הָא מַה הַדָּבָר, אַחַר שֶׁרִבָּה הַכָּתוּב מִעֵט, אָמְרוּ עֶצֶם כִּשְׂעוֹרָה מְטַמֵּא בְּמַגָּע וּבְמַשָׂא. אֵין לִי אֶלָּא הַנּוֹגֵעַ בְּעֶצֶם מִן הַמֵּת, וּמִנַּיִן אַף הַנּוֹגֵעַ בְּדָם, תַּלְמוּד לוֹמַר "אוֹ" (בְּדַם), יָכוֹל כָּל שֶׁהוּא, אָמַר שׁוּב [אָדָם], כַּמָּה הוּא דָּמוֹ שֶׁל אָדָם שִׁעוּרוֹ בְּבֵינוֹנִי רְבִיעִית.

וּמִנַּיִן לְרַבּוֹת דַּם תְּבוּסָה, תַּלְמוּד לוֹמַר "נֶפֶשׁ". יָכוֹל דַּם תְּבוּסָה מִמֵּת אֶחָד, מִנַּיִן דַּם תְּבוּסָה מִשְּׁנֵי מֵתִים, תַּלְמוּד לוֹמַר (ויקרא כא, יא) "נְפָשׁוֹת". וּמִנַּיִן אַתָּה מְרַבֶּה דַּם קָטָן כֻּלוֹ, תַּלְמוּד לוֹמַר "נְפָשׁוֹת". יָכוֹל שֶׁאֲנִי מְרַבֶּה שֶׁחָלָה וְהָלַךְ לוֹ, אֲנִי לֹא אָמַרְתִּי אֶלָּא כִּי יָמוּת. רַבִּי שִׁמְעוֹן אוֹמֵר, רְבִיעִית מִן הַמֵּת (וּשְׁמִינִית) [וּרְבִיעִית] מִן הַחַי שֶׁבָּלְלוּ זֶה בְּזֶה, נוֹטֵל מִזֶּה וּמִזֶּה דַּם רְבִיעִית, זֶהוּ דַּם תְּבוּסָה. רַבִּי אֱלִיעֶזֶר בֶּן יְהוּדָה אִישׁ בַּרְתּוֹתָא אוֹמֵר הֲרֵי הוּא כְּדַם בְּהֵמָה וּכְדַם הַחַי, אֵיזֶהוּ דַּם תְּבוּסָה צָלוּב שֶׁדָּמוֹ שׁוֹתֵת וְנִמְצָא תַּחְתָּיו רְבִיעִית דָּם  מִצְטָרֵף. וְהַמֵּת שֶׁדָּמוֹ נוֹטֵף וְנִמְצָא תַּחְתָּיו רְבִיעִית דָּם אֵינוֹ מִצְטָרֵף. רַבִּי יְהוּדָה אוֹמֵר, חִלוּף הַדְּבָרִים, הַשּׁוֹתֵת אֵינוֹ מִצְטָרֵף, וְהַמְּנַטֵּף מִצְטָרֵף.

אֵין בְּמַשְׁמָע שֶׁיְּטָּמֵא הַמֵּת אֶלָּא בְּאֹהֶל, וּמִנַּיִן אַף בְּמַשָׂא,  תַּלְמוּד לוֹמַר "וְטָמֵא שִׁבְעַת יָמִים" לְרַבּוֹת שֶׁיִּטָּמֵא בְּמַשָׂא דִּבְרֵי רַבִּי אֶלְעָזָר בֶּן מַתְיָא, אָמַר לוֹ רַבִּי שִׁמְעוֹן בֶּן פִּנְחָס, אֵינוֹ צָרִיךְ, וּמָה אִם נְבֵלָה שֶׁאֵינָהּ מְטַמְּאָה בְּאֹהֶל הֲרֵי הִיא מְטַמְּאָה בְּמַשָׂא כוּ', אָמַר לוֹ רַבִּי אֶלְעָזָר בֶּן מַתְיָא, מַה מַּשָׂא נְבֵלָה עַד הָעֶרֶב, אַף מַשָׂא מֵת עַד הָעֶרֶב, אָמַר לוֹ רַבִּי שִׁמְעוֹן בֶּן פִּנְחָס, אַחַר שֶׁהוֹדֵיתָ שֶׁהַמֵּת מְטַמֵּא בְּמַשָׂא, הַמֵּת מְטַמֵּא בְּמַגָּע וּבְמַשָׂא, וּנְבֵלָה מְטַמְאָה בְּמַגָּע וּבְמַשָׂא, אִם [לֹא] חִלְּקָה תּוֹרָה מַשָׂא נְבֵלָה מִמַּגָּעָהּ, דִּין הוּא שֶׁנְּחַלֵּק מַשָׂא הַמֵּת מִמַּגָּעוֹ, אָמַר לוֹ רַבִּי אֶלְעָזָר בֶּן מַתְיָא, וּבִלְבַד מִבַּלְעֲדֵי נְבֵלָה אִי אֶפְשָׁר לִהְיוֹת, בֹּא וּרְאֵה הַרְבֵּה מְטַּמְאִין יֵשׁ בְּאֹהֶל וְאֵין מְטַמֵּא בְּמַשָׂא, אַף אַתָּה אַל תִּתְמַהּ עַל (הַנְּבֵלָה) [הַמֵּת] שֶׁאַף עַל פִּי שֶׁמְטַמֵּא בְאֹהֶל לֹא יְטַמֵּא בְּמַשָׂא, תַּלְמוּד לוֹמַר "וְטָמֵא שִׁבְעַת יָמִים", לְרַבּוֹת שֶׁמְטַמֵּא בְּמַשָׂא.

{pפסוק יבp}  "הוּא יִתְחַטָּא בוֹ", אֵין תַּלְמוּד לוֹמַר "בוֹ", אֶלָּא בוֹ בְּאֵפֶר שֶׁנַּעֲשָׂה כְּתִקּוּנוֹ. בַּיּוֹם הַשְּׁלִישִׁי וּבַיּוֹם הַשְּׁבִיעִי, בָּא הַכָּתוּב וְלִמֵּד עַל הַמִּטָּמֵא בְּמֵת שֶׁטָּעוּן הַזָּאַת שְׁלִישִׁי וּשְׁבִּיעִי, אַתָּה אוֹמֵר לְכָךְ בָּא, אוֹ אֵינוֹ אֶלָּא הִזָּה בְּיוֹם שְׁלִישִׁי יִטְהָר בִּשְׁבִיעִי, וְאִם לֹא הִזָּה בִּשְׁלִישִׁי לֹא יִטְהָר בִּשְׁבִיעִי, תַּלְמוּד לוֹמַר "וְאִם לֹא יִתְחַטָּא"., וַעֲדַיִן אֲנִי אוֹמֵר מִפְּנֵי מָה לֹא טָהוֹר בִּשְׁבִיעִי מִפְּנֵי שֶׁלֹא הֻזָּה בִּשְׁלִישִׁי, אֲבָל אִם הֻזָּה בִּשְׁלִישִׁי יִטְהַר בִּשְׁבִיעִי, תַּלְמוּד לוֹמַר (להלן פסוק יט) "וְחִטְּאוֹ בַּיּוֹם הַשְּׁבִיעִי" שָׁנָה עָלָיו הַכָּתוּב לִפְסֹל.

"וְאִם לֹא יִתְחַטָּא "לָמָּה נֶאֱמַר, לְפִי שֶׁהוּא אוֹמֵר  "וְאִישׁ אֲשֶׁר יִטְמָא וְלֹא יִתְחַטָּא וְנִכְרְתָה", עַל טֻמְאַת מִקְדָּשׁ וְקָדָשָׁיו עָנַשׁ כָּרֵת, אַתָּה אוֹמֵר עַל טֻמְאַת מִקְדָּשׁ, אוֹ לֹא עָנַשׁ אֶלָּא עַל הַהַזָּאָה, תַּלְמוּד לוֹמַר "וְאִם לֹא יִתְחַטָּא" וְגוֹ' עָנְשׁוֹ לֹא יִטְהר, וְאֵין עָנְשׁוֹ כָּרֵת.

"הוּא יִתְחַטָּא בוֹ" יָכוֹל דָּבֵק לַמֵּת, תַּלְמוּד לוֹמַר "בַּיוֹם הַשְּׁלִישִׁי". אִי הַשְּׁלִישִׁי יָכוֹל חִטּוּי אֶחָד, אָמַרְתָּ הַשְּׁבִיעִי. אִי הַשְּׁבִיעִי יָכוֹל חִטּוּי שְׁנַיִם, לֹא אָמַרְתָּ אֶלָּא הַשְּׁלִישִׁי, יָכוֹל תְּהֵא הַזָּאָתוֹ קְבוּעָה בַּיּוֹם, אֲבָל הַזָּאַת שְׁבִיעִי תְּהֵא קְבוּעָה בַּלַּיְלָה, וַהֲלֹא דִּין הוּא, נֶאֱמַר הַזָּאָה בַּשְּׁלִישִׁי וְנֶאֱמַר הַזָּאָה בַּשְּׁבִיעִי, מַה מָּצִינוּ בְּהַזָּאַת שְׁלִישִׁי קְבוּעָה בַּיוֹם, אַף הַזָּאַת שְׁבִיעִי תְּהֵא קְבוּעָה בַּיּוֹם, וְקַל וָחֹמֶר, וּמָה אִם שְׁלִישִׁי שֶׁאֵין הַזָּאָתוֹ כְּשֵׁרָה עַד שֶׁתַּכְשִׁירֶנָּה אַחֶרֶת, הֲרֵי הַזָּאָתוֹ קְבוּעָה בַּיּוֹם, שְׁבִיעִי שֶׁהַזָּאָתוֹ כְּשֵׁרָה עַד שֶׁלֹּא תַּכְשִׁירֶנָה אַחֶרֶת, אֵינוֹ דִּין שֶׁתְּהֵא הַזָּאָתוֹ קְבוּעָה בַּיוֹם, לֹא אִם אָמַרְתָּ בַּשְּׁלִישִׁי שֶׁהוּא סָמוּךְ לְטֻמְאָה, תֹּאמַר בַּשְּׁבִיעִי שֶׁאֵינוֹ סָמוּךְ לְטֻמְאָה אֶלָּא סָמוּךְ לְטָהֳרָה, אָמַרְתָּ לֹא אָמַרְתִּי אֶלָּא בַּיּוֹם הַשְּׁבִיעִי. וְיִלְמַד שְׁלִישִׁי מִשְּׁבִיעִי, הוֹאִיל וְנֶאֱמַר הַזָּאָה בַּשְּׁלִישִׁי וּבַשְּׁבִיעִי מַה מָּצִינוּ שֶׁהַזָּאַת שְׁבִיעִי קְבוּעָה בַּיּוֹם, אַף הַזָּאַת שְׁלִישִׁי קְבוּעָה בַּיּוֹם. וְקַל וָחֹמֶר, וּמָה אִם הַזָּאַת שְׁבִיעִי שֶׁהוּא סָמוּךְ (לְטֻמְאָה) [לְטָהֳרָה] הַזָּאָתוֹ קְבוּעָה בַּיּוֹם, שְׁלִישִׁי שֶׁאֵין הַזָּאָתוֹ סְמוּכָה (לְטֻמְאָה) [לְטָהֳרָה] אֵינוֹ דִּין שֶׁיְּהֵא הַזָּאָתוֹ קְבוּעָה בַּיּוֹם, לֹא אִם אָמַרְתָּ בַּשְּׁבִיעִי שֶׁהַזָּאָתוֹ כְּשֵׁרָה עַד שֶׁלֹּא תַּכְשִׁירֶנָה תֹּאמַר בַּשְּׁלִישִׁי שֶׁאֵין הַזָּאָתוֹ כְּשֵׁרָה עַד שָׁתַּכְשִׁירֶנָּה אַחֶרֶת, תֹּאמַר בַּשְּׁלִישִּׁי שֶׁאֵין הַזָּאָתוֹ כְּשֵׁרָה עַד שֶׁתַּכְשִׁירֶנָה אַחֶרֶת, אָמַרְתָּ לֹא אָמַרְתִּי אֶלָּא בַּיּוֹם הַשְּׁלִישִׁי. הוּא יִתְחַטָּא בוֹ בַּיּוֹם הַשְּׁלִישִׁי, יָכוֹל סָמוּךְ לְמִיתָה, אָמַרְתָּ שׁוּב בַּיּוֹם הַשְּׁלִישִׁי אִם לִמֵּד שְׁלִישִׁי שֶׁהוּא סָמוּךְ לְמִיתָה כְּבָר לִמֵּד, הָא מָה אֲנִי מְקַיֵּם שְׁלִישִׁי אֲפִלּוּ רָחוֹק מִן הַמִּיתָה. יָכוֹל הַזָּאַת שְׁלִישִׁי תְּהֵא רְחוֹקָה מִן הַמִּיתָה אֲבָל הַזָּאַת שְׁבִיעִי תְּהֵא סְמוּכָה לִשְׁלִישִׁי, אָמַרְתָּ שׁוּב בַּשְּׁבִיעִי, אִם לִמֵּד שְׁבִיעִי שֶׁהוּא סָמוּךְ לַשְּׁלִישִׁי כְּבָר לִמֵּד, הָא מָה אֲנִי מְקַיֵּם שְׁבִיעִי אֲפִלּוּ רָחוֹק מִן הַשְּׁלִישִׁי.

יָכוֹל לֹא הֻזָּה טָהוֹר, אָמַרְתָּ אִם לֹא יִתְחַטָּא לֹא יִטְהָר. יָכוֹל שֶׁבָּא לְטָעֳנוֹ זְרִיקָה וְחִטּוּי, אָמַרְתָּ (להלן פסוק יג) "מֵי נִדָּה לֹא זֹרַק עָלָיו", זְרִיקָה אָמַרְתִּי לְךָ וְלֹא חִטּוּי. יָכוֹל שֶׁבָּא לְהַכְשִׁיר חִטּוּי בִּזְרִיקָה, אָמַרְתָּ  "וְהִזָּה הַטָּהוֹר וְחִטְּאוֹ בַּיּוֹם הַשְּׁבִיעִי" בְּהַזָּאַת שְׁבִיעִי הוּא טָהוֹר, וְאֵינוֹ טָהוֹר (בְּאֶמְצַע) [בְּאֶצְבַּע].

בִּשְׁלָמָא לְרַבִּי מֵאִיר, הַיְינוּ דִּכְתִיב "הוּא יִתְחַטָּא בוֹ בַּיוֹם הַשְּׁלִישִׁי", אֶלָּא לְרַבִּי חֲנִינָא בֶּן גַּמְלִיאֵל לָמָּה לִי, אִצְטְרִיךְ, סַלְקָא דַּעְתָּךְ אֲמִינָא מִצְוַת הַזָּאָה בִּשְׁלִישִׁי וּבִשְׁבִיעִי וְהֵיכָא דְּעָבִיד בְּחָד מִנַּיְהוּ עָבִיד, קָא מַשְׁמַע לָן. (להלן פסוק יט) "וְהִזָּה הַטָּהוֹר עַל הַטָּמֵא" וְגוֹ', לָמָּה לִי, אִצְטְרִיךְ, סַלְקָא דַּעְתָּךְ אֲמִינָא שְׁלִישִׁי לְמִעוּטֵי שֵׁנִי הוּא דְּאָתָא, שְׁבִיעִי לְמִעוּטֵי שִׁשִּׁי דְּקָא מְמַעֵט בִּימֵי (טֻמְאָה) [טָהֳרָה], אֲבָל הֵיכָא דְּעָבִיד (בִּרְבִיעִי) [בִּשְׁלִישִׁי] וּבִשְׁמִינִי דְּקָא מַפִישׁ יוֹמֵי (טֻמְאָה) [טָהֳרָה], שַׁפִּיר דָּמִי, קָא מַשְׁמַע לָן. (שם) "וְחִטְּאוֹ בַיּוֹם הַשְּׁבִיעִי" לָמָּה לִי, [אִצְטְרִיךְ], סַלְקָא דַּעְתָּךְ אֲמִינָא הַנֵּי מִלֵּי  לְקָדָשִׁים, אֲבָל לִתְרוּמָה בְּחָד מִנַּיְהוּ סָגִי, קָא מַשְׁמַע לָן.

{pפסוק יגp}  "כָּל הַנֹּגֵעַ בְּמֵת בְּנֶפֶשׁ", תַּנְיָא  "וְכָל אֲשֶׁר יִגַּע עַל פְּנֵי הַשָׂדֶה", לְהוֹצִיא עֻבָּר שֶׁבִּמְעֵי אִמּוֹ דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר לְרַבּוֹת גּוֹלֵל וְדוֹפֵק, וְרַבִּי יִשְׁמָעֵאל גּוֹלֵל וְדוֹפֵק הִלְכְתָא גְּמִירִי לָהּ, וְרַבִּי עֲקִיבָא עֻבָּר שֶׁבִּמְעֵי אִמּוֹ דְּטָמֵא מִדְּאוֹרָיְתָא מְנָא לֵיהּ, אָמַר רַבִּי הוֹשַׁעְיָא דְּאָמַר קְרָא כָּל הַנֹּגֵעַ בְּמֵת בְּנֶפֶשׁ הָאָדָם, אֵיזֶהוּ מֵת שֶׁבְּנַפְשׁוֹ שֶׁל אָדָם, הֱוֵי אוֹמֵר זֶה עֻבָּר שֶׁבִּמְעֵי אִשָּׁה, וְרַבִּי יִשְׁמָעֵאל הַאי מִבָּעֵי לֵיהּ לִרְבִיעִית דָּם הַבָּא מִן הַמֵּת [שֶׁמְּטַמֵּא], שֶׁנֶּאֱמַר "כָּל הַנֹּגֵעַ" וְגוֹ', אֵיזֶהוּ נַפְשׁוֹ שֶׁל אָדָם שֶׁהוּא מְטַמֵּא, הֱוֵי אוֹמֵר זֶה רְבִיעִית דָּם, וְרַבִּי עֲקִיבָא לְטַעֲמֵיהּ דְּאָמַר [אַף] רְבִיעִית דָּם הַבָּאָה מִשְּׁנֵי מֵתִים מְטַמֵּא, דְּתָנְּיָא רַבִּי עֲקִיבָא אוֹמֵר מִנַּיִן לִרְבִיעִית דָּם הַבָּאָה מִשְּׁנֵי מֵתִים שֶׁהוּא מְטַמֵּא בְּאֹהֶל, שֶׁנֶּאֱמַר (ויקרא כא, יא) "וְעַל כָּל נַפְשׁוֹת מֵת  לֹא יָבֹא", שְׁתֵּי נְפָשׁוֹת וְשִׁעוּר אֶחָד.

"הָאָדָם אֲשֶׁר יָמוּת", אֵינוּ מְטַמֵּא עַד שֶׁתֵּצֵא נַפְשׁוֹ (כָּתוּב בְרֶמֶז תרכ"ח).

טֻמְאָה בַּעֲזָרָה מְנָא לָן, אָמַר רַבִּי אֶלְעָזָר כָּתוּב אֶחָד אוֹמֵר אֶת מִשְׁכַּן ה' טִמֵּא, וְכָתוּב אֶחָד אוֹמֵר (להלן פסוק כ) "אֶת מִקְדַּשׁ ה' טִמֵּא", אִם אֵינוֹ עִנְיָן לְטֻמְאָה שֶׁבַּחוּץ תְּנֵהוּ עִנְיָן לְטֻמְאָה שֶׁבִּפְנִים. וּקְרָאֵי מִי מְיַתְרִי הָא מִצְרַךְ צְרִיכֵי, דְּתָנְיָא רַבִּי אֶלְעָזָר אוֹמֵר אִם נֶאֱמַר "מִשְׁכָּן" וְלֹא נֶאֱמַר "מִקְדָּשׁ", הֲוָה אֲמִינָא עַל מִשְׁכָּן יְהֵא חַיָּב שֶׁהֲרֵי מָשׁוּחַ בְּשֶׁמֶן הַמִּשְׁחָה, וְעַל מִקְדָּשׁ לֹא יְהֵא חַיָּב, וְאִם נֶאֱמַר "מִקְדָּשׁ" וְלֹא נֶאֱמַר "מִשְׁכָּן", הָיִיתִי אוֹמֵר עַל מִקְדָּשׁ יְהֵא חַיָּב שֶׁהֲרֵי קְדֻשָּׁתוֹ קְדֻּשַּׁת עוֹלָם,  וְעַל מִשְׁכָּן לֹא יְהֵא חַיָּב, לְכָךְ נֶאֱמַר "מִקְדָּשׁ" לְכָךְ נֶאֱמַר "מִשְׁכָּן". רַבִּי אֶלְעָזָר הָכִי קָשְׁיָא לֵיהּ, מִכְּדֵי מִשְׁכָּן אִיקְרִי מִקְדָּשׁ, וּמִקְדָּשׁ אִיקְרִי מִשְׁכָּן, תְּרֵי קְרָאֵי לָמָּה לִי, אִם אֵינוֹ עִנְיָן לְטֻמְאָה שֶׁבַּחוּץ תְּנֵהוּ עִנְיָן לְטֻמְאָה שֶׁבִּפְנִים. בִּשְׁלָמָא מִקְדָּשׁ דְּאִיקְרִי מִשְׁכָּן דִּכְתִיב (ויקרא כו, יא) "וְנָתַתִּי מִשְׁכָּנִי בְּתוֹכֲכֶם"  אֶלָּא מִשְׁכָּן דְּאִיקְרִי מִקְדָּשׁ מְנָלָן, דִּכְתִיב  "וְעָשׂוּ לִי מִקְדָּשׁ וְשָׁכַנְתִּי בְּתוֹכָם", וּכְתִיב (שם, ט) "כְּכָל אֲשֶׁר אֲנִי מַרְאֶה אוֹתְךָ אֵת תַּבְנִית הַמִּשְׁכָּן".

"טָמֵא יִהְיֶה" לְרַבּוֹת טְבוּל יוֹם, "עוֹד טֻמְאָתוֹ" טֻמְאָתוּ בוֹ לְרַבּוֹת מְחֻסַר כַּפָּרָה.

"כָּל הַנֹּגֵעַ בְּמֵת בְּנֶפֶשׁ", זֶה הוּא שֶׁאָמַרְנוּ לְהָבִיא אֶת בֶּן שְׁמוֹנָה.  אֲשֶׁר יָמוּת, מַגִּיד הַכָּתוּב שֶׁאֵין מְטַמֵּא עַד שָׁעָה שֶׁיָּמוּת, מִכָּאן אַתָּה דָּן לְשֶׁרֶץ, מַה מֵּת הֶחָמוּר אֵין מְטַמֵּא עַד שָׁעָה שֶׁיָּמוּת, שֶׁרֶץ הַקַּל אֵינוֹ דִּין שֶׁלֹּא יְטַמֵּא עַד שָׁעָה שֶׁיָּמוּת, אוֹ חִלּוּף, מַה שֶׁרֶץ הַקַּל הֲרֵי הוּא מְטַמֵּא וַאֲפִלּוּ מְפַרְפֵּר, מֵת הֶחָמוּר אֵינוֹ דִּין שֶׁיְטַמֵּא אֲפִלּוּ מְפַרְפֵּר, תַּלְמוּד לוֹמַר "כָּל הַנֹּגֵעַ בּמֵת בְּנֶּפֶשׁ הָאָדָם", שֶׁאֵין תַּלְמוּד לוֹמַר "אֲשֶׁר יָמוּת", וּמַה תַּלְמוּד לוֹמַר "אֲשֶׁר יָמוּת", מַגִּיד שֶׁאֵין מְטַמֵּא עַד שֶׁיָּמוּת. דָּנְתִּי וְחִלַּפְתִּי בָּטַל הַחִלוּף זָכִיתִי לָדוּן בִּתְחִלָּה וּמַה מֵּת חָמוּר אֵין מְטַמֵּא עַד שָׁעָה שֶׁיָּמוּת, שֶׁרֶץ הַקַּל אֵינוֹ דִּין שֶׁלֹּא יְטַמֵּא עַד שָׁעָה שֶׁיָּמוּת.

"וְלֹא יִתְחַטָּא" רַבִּי אוֹמֵר לֹא יִתְחַטָּא בְּדָמִים, אַתָּה אוֹמֵר לֹא יִתְחַטָּא בְּדָמִים, אוֹ לֹא יִתְחַטָּא בְּמַיִם, כְּשֶׁהוּא אוֹמֵר "מֵי נִדָּה לֹא זֹרַק עָלָיו" הֲרֵי מַיִם אֲמוּרִים, הָא מַה תַּלְמוּד לוֹמַר "וְלֹא יִתְחַטָּא" בְּדָמִים, לְהָבִיא אֶת מְחֻסָר כַּפָּרָה. "אֶת מִשְׁכַּן ה' טִמֵא", לָמָּה נֶאֱמַר, לְפִי שֶׁהוּא אוֹמֵר  "אֶת (מִשְׁכַּן) [מִקְדַּשׁ] ה' טִמֵּא", אֵין לִי אֶלָא מִקְדַשׁ מִשְׁכַּן מִנַּיִן, תַּלְמוּד לוֹמַר "אֶת מִשְׁכַּן ה' טִמֵּא [ְוְנִכְרְתָה"], מִפְּנֵי מָה עָנַשׁ לְהַלָּן מִיתָה וְכָאן כָּרֵת, לְלַמֶּדְךָ שֶׁכָּרֵת הוּא מִיתָה וּמִיתָה הוּא כָּרֵת.  טָמֵא יִהְיֶה, אֵין לִי אֶלָּא טְמֵא מֵת, שְׁאָר טְמֵאִים מִנַּיִן,  תַּלְמוּד לוֹמַר "טָמֵא יִהְיֶה" לְרַבּוֹת שְׁאָר הַטְּמֵאִים דִּבְרֵי רַבִּי יְהוּדָה, רַבִּי שִׁמְעוֹן אוֹמֵר אֵין צָרִיךְ, שֶׁהֲרֵי כְּבָר נֶאֱמַר (ויקרא טו, לא) "וְהִזַּרְתֶּם אֶת בְּנֵי יִשְׂרָאֵל מִטֻּמְאָתָם", טְמֵא מֵת הָיָה בַּכְּלָל, וְיָצָא מִכְּלָלוֹ וְעָנַשׁ עָלָיו [מִיתָה] וְחִיֵּב עָלָיו קָרְבָּן,  אֵין לִי אֶלָּא טְמֵא מֵת, שְׁאָר הַטְּמֵאִים מִנַּיִן, [אָמַרְתָּ] אִם טְמֵא מֵת הָיָה בַּכְּלָל וְהוֹצִיאוֹ הַכָּתוּב מִכְּלָלוֹ וְעָנַשׁ עָלָיו מִיתָה וְחִיֵּב עָלָיו קָרְבָּן, אַף שְׁאָר הַטְּמֵאִים דִּין הוּא שָׁיֵּעָנֵשׁ עֲלֵיהֶם מִיתָה וִיחַיֵּב עֲלֵיהֶם קָרְבָּן, מַה תַּלְמוּד לוֹמַר "טָמֵא", לְפִי שֶׁהוּא אוֹמֵר "כִּי מֵי נִדָּה לֹא זֹרַק עָלָיו", אֵין לִי אֶלָּא לֹא הִזָּה כָּל עִקָּר, הִזָּה וְלֹא שָׁנָה מִנַּיִן, תַּלְמוּד לוֹמַר "טָמֵא יִהְיֶה". הִזָּה וְשָׁנָה וְלֹא טָבַל מִנַּיִן, תַּלְמוּד לוֹמַר "עוֹד טֻמְאָתוֹ בוֹ".

{pפסוק ידp} {rרמז תשסבr}  "זֹאת הַתּוֹרָה", אָמַר רַבִּי יוֹנָתָן [לְעוֹלָם] אַל יִמְנַע אָדָם עַצְמוֹ מִדִּבְרֵי תּוֹרָה וַאֲפִלּוּ בִּשְׁעַת מִיתָה, שֶׁנֶּאֱמַר "זֹאת הַתּוֹרָה אָדָם כִּי יָמוּת בְּאֹהֶל", אֲפִלּוּ בִּשְׁעַת מִיתָה [תְּהֵא עוֹסֵק בַּתּוֹרָה]. אָמַר רַבִּי שִׁמְעוֹן בֶּן לָקִישׁ אֵין דִּבְרֵי תּוֹרָה מִתְקַיְּמִין אֶלָּא בְּמִי שֶׁמֵּמִית עַצְמוֹ עֲלֵיהֶן, שֶׁנֶּאֱמַר "זֹאת הַתּוֹרָה אָדָם כִּי יָמוּת".

תְּנָן הָתָם, אֶחָד חוֹר שֶׁחֲרָרוּהוּ מַיִם, אוֹ שְׁרָצִים, אוֹ שֶׁאֲכָלְתּוֹ מַלַּחַת, וְכֵן מִדְבָּךְ שֶׁל אֲבָנִים, וְכֵן סְוָאר שֶׁל קוֹרוֹת, חָשׁוּב אֹהֶל, רַבִּי יְהוּדָה אוֹמֵר אֹהֶל שֶׁאֵינוֹ עָשׂוּי בִּידֵי אָדָם לֹא שְׁמֵיהּ אֹהֶל, מַאי טַעֲמָא דְּרַבִּי יְהוּדָה, יָלִיף אֹהֶל אֹהֶל מִמִּשְׁכָּן, כְּתִיב הָכָא אָדָם כִּי יָמוּת בְּאֹהֶל וּכְתִיב הָתָם (שמות מ, יט) "וַיִּפְרֹשׂ אֶת הָאֹהֶל עַל הַמִּשְׁכָּן", מַה לְהַלָּן בִּידֵי אָדָם, אַף כָּאן בִּידֵי אָדָם. וְרַבָּנָן, אֹהֶל אֹהֶל רִיבָּה, וּמוֹדֶה אַף רַבִּי יְהוּדָה כִּמְלֹא אֶגְרוֹף, תָּנְיָא נַמִּי הָכִי, וּמוֹדֶה רַבִּי יְהוּדָה בִּשְׁקִיפִין וּבִנְקִיקִין וּבִסְלָעִים שֶׁאַף עַל פִּי שֶׁאֵינָן עֲשׂוּיִּן בִּידֵי אָדָם חֲשׁוּבִין אֹהֶל.

רַבִּי שִׁמְעוֹן בֶּן יוֹחַאי אוֹמֵר קִבְרֵי עוֹבְדֵי אֱלִילִים אֵין מְטַמְּאִין, שֶׁנֶּאֱמַר  "וְאַתֵּן צֹאנִי צֹאן מַרְעִיתִי אָדָם אַתֶּם" כוּ'. מֵיתִיבֵי (להלן לא, מו) "וְנֶפֶשׁ אָדָם שִׁשָּׁה עָשָׂר אֶלֶף", מִשּׁוּם בְּהֵמָה. תָּא שְׁמַע, (יונה ד, יא) "אֲשֶׁר יֵשׁ בָּהּ הַרְבֵּה מִשְּׁתֵים עֶשְׂרֵה רִבּוֹ אָדָם", הָתָם נַמִּי מִשּׁוּם בְּהֵמָה.  תָּא שְׁמַע, (להלן לא, יט) "כָּל הוֹרֵג נָפֶשׁ וְכָל נֹגֵעַ בְּחָלָל",  דִּילְמָא אִקְטַל חָד מִיִּשְׂרָאֵל, וְרַבָּנָן  "לֹא נִפְקַד מִמֶּנּוּ אִישׁ", וְרַבִּי שִׁמְעוֹן, "לֹא נִפְקַד מִמֶּנּוּ אִישׁ" לַעֲבֵירָה. רַבִינָא אָמַר, נְהִי דִּמְעַטִינְהוּ קְרָא מִטִּמּוּיֵי בְּאֹהֶל דִּכְתִיב "אָדָם כִּי יָמוּת בְּאֹהֶל "מִמַּגַּע וּמַשָׂא מִי מִעַטִנְהוּ קְרָא.

"זֹאת הַתּוֹרָה אָדָם כִּי יָמוּת בְּאֹהֶל", בָּא הַכָּתוּב וְלִמֵּד עַל הַמֵּת טֻמְאָה חֲדָשָׁה שֶׁיְּטַמֵּא בְּאֹהֶל, אֵין לִי אֶלָּא בְּאֹהֶל, חוּץ לָאֹהֶל מִנַּיִן, תַּלְמוּד לוֹמַר "זֹאת הַתּוֹרָה" אָדָם כִּי יָמוּת (בְּאֹהֶל) דִּבְרֵי אִסִּי בֶּן עֲקִיבָא, רַבִּי יִשְׁמָעֵאל אוֹמֵר אֵינוֹ צָרִיךְ, אִם עַד שֶׁלֹּא נִזְקַק לְטֻמְאָה הֲרֵי הוּא מְטַמֵּא, מִשֶּׁנִּזְקַק לְטֻמְאָה אֵינוֹ דִּין שֶׁיְּטַמֵּא, מִנַּיִן לַעֲשׂוֹת כָּל הַמַּאֲהִילִין כְּאֹהֶל, הָיָה רַבִּי יִצְחָק אוֹמֵר מַה מְצֹרָע הַקַּל עָשָׂה בּוֹ כָּל הַמַּאֲהִילִין כְּאֹהֶל, מֵת הֶחָמוּר דִּין הוּא שֶׁנַּעֲשֶׂה בּוֹ כָּל הַמַּאֲהִילִין כְּאֹהֶל.

"כָּל הַבָּא אֶל הָאֹהֶל", זֶה שֶׁבָּא מִקְצָתוֹ, וְכָל אֲשֶׁר בָּאֹהֶל, זֶה שֶׁבָּא כֻּלּוֹ. [הָא עַד שֶׁלֹּא יֹאמַר, יֵשׁ לִי בַּדִּין, אִם הַבָּא מִקְצָתוֹ טָמֵא הַבָּא כֻּלּוֹ] לֹא יְהֵא טָמֵא, אֶלָּא אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר "כָּל הַבָּא אֶל הָאֹהֶל וְכָל אֲשֶׁר בָּאֹהֶל", לְלַמֶּדְךָ שֶׁאֵין עוֹנְשִׁין מִן הַדִּין. רַבִּי אַחָא בַּר יֹאשִׁיָּה אוֹמֵר, מָה תַּלְמוּד לוֹמַר "כָּל הַבָּא אֶל הָאֹהֶל", לַעֲשׂוֹת קַרְקַע שֶׁל בַּיִת עַד הַתְּהוֹם כְּמוֹתוֹ. כָּל הַבָּא אֶל הָאֹהֶל, דֶּרֶךְ פִּתְחוֹ הוּא מְטַמֵּא וְאֵינוֹ מְטַמֵּא מִכָּל צְדָדִין כְּשֶׁהוּא פָּתוּחַ, מִכָּאן אַתָּה דָּן לְקֶבֶר, מָה אֹהֶל שֶׁהוּא מְקַבֵּל טֻמְאָה אֵינוֹ מְטַמֵּא מִכָּל צְדָדִין כְּשֶׁהוּא פָּתוּחַ, קֶבֶר שֶׁאֵינוֹ מְקַבֵּל טֻמְאָה אֵינוֹ דִין שֶׁלֹא יְטַמֵא מִכָּל צְדַדִין כְּשֶׁהוּא פָּתוּח, אוֹ חִלּוּף, מָה קֶּבֶר שֶׁאֵינוֹ מְקַבֵּל טֻמְאָה הֲרֵי הוּא מְטַמֵּא מִכָּל צְדָדָיו כְּשֶׁהוּא פָּתוּחַ וְכוּ', תַּלְמוּד לוֹמַר (להלן פסוק טו) "וְכָל כְּלִי פָתוּחַ" וְגוֹ' דֶּרֶךְ פִּתְחוֹ הוּא מְטַמֵּא וְאֵינוֹ מְטַמֵּא מִכָּל צְדָדָּיו [כְּשֶׁהוּא פָּתוּחַ]. דָּנְתִּי וְחִלַּפְתִּי בָּטַל הַחִלּוּף זָכִיתִי לָדוּן כְּבַתְחִלָּה, וּמָה אֹהֶל [שֶׁהוּא] מְקַבֵּל טֻמְאָה אֵינוֹ מְטַמֵּא מִכָל צְדָדִין כְשֶׁהוּא פָּתוּחַ, קֶבֶר שֶׁאֵינוֹ מְקַבֵּל טֻמְאָה אֵינוֹ דִּין שֶׁלֹּא יְטַמֵּא מִכָּל צְדָדָיו כְּשֶׁהוּא פָּתוּחַ, אוֹ לֹא יְטַמֵּא טֻמְאַת עֶרֶב, אָמַרְתָּ קַל וָחֹמֶר, אִם שְׁלִישִׁי בְּמֵת טָמֵא,  הַשֵּׁנִי אֵינוֹ דִּין שֶׁיְּהֵא טָמֵא.

"וְכָל אֲשֶׁר בָּאֹהֶל", שׁוֹמֵעַ אֲנִי אַף הַקַּשׁ וְהַחִרִיוֹת וְהָעֵצִים וְהָאֲבָנִים בְּמַשְׁמָע, תַּלְמוּד לוֹמַר  "וְלָקַח אֵזוֹב וְטָבַל בַּמַּיִם" וְגוֹ', וַעֲדַיִן כְּלֵי גְּלָלִים וּכְלֵי אֲבָנִים וּכְלֵי אֲדָמָה וְנַפְשׁוֹת בְּהֵמָה בְּמַשְׁמָע, תַּלְמוּד לוֹמַר (להלן לא, כ) "וְכָל בֶּגֶד וְכָל כְּלִי עוֹר וְכָל מַעֲשֵׂה עִזִּים וְכָל כְּלִי עֵץ", הָא לָמַדְנוּ לְאַרְבָּעָה כֵּלִים, לִכְלֵי מַתָּכוֹת מִנַּיִן, תַּלְמוּד לוֹמַר (שם, כב) "אַךְ אֶת הַזָּהָב וְאֶת הַכָּסֶף", הָא לָמַדְנוּ לְאַרְבָּעָה כֵּלִים וְלִכְלֵי מַתָּכוֹת, לִכְלֵי חֶרֶס מִנַּיִן, תַּלְמוּד לוֹמַר  "וְכֹל כְּלִי פָתוּחַ" וְגוֹ', הָא לָמַדְנוּ לְאַרְבָּעָה כֵּלִים וְלִכְלֵי מַתָּכוֹת וְלִכְלֵי חֶרֶס, לְאָדָם מִנַּיִן, תַּלְמוּד לוֹמַר (להלן לא, יט) וְאַתֶּם חֲנוּ מִחוּץ לַמַּחֲנֶה שִׁבְעַת יָמִים וְגוֹ', אוֹ אֵלּוּ לִכְלַל חִטּוּי וְאֵלּוּ לִכְלַל טֻמְאָה, תַּלְמוּד לוֹמַר (לעיל פסוק יב) "הוּא יִתְחַטָּא בוֹ", אֶת שֶׁבָּא לִכְלַל חִטּוּי בָּא לִכְלַל טֻמְאָה, אֶת שֶׁלֹּא בָּא לִכְלַל חִטּוּי לֹא בָּא לִכְלַל טֻמְאָה.

"זֹאת הַתּוֹרָה אָדָם כִּי יָמוּת בְּאֹהֶל", אִם לוֹמַר אָדָם, כְּבָר לִמֵּד,  וּמָה אֲנִי מְקַיֵּם אָדָם, לְרַבּוֹת דָּבָר אַחֵר שֶׁיְּטַמֵּא כְּמֵת שָׁלֵם,  אֶת מָה אֲנִי מְרַבֶּה, הַשִּׁדְרָה, וְהַגֻּלְגֹּלֶת, וַחֲצִי (לוֹג) [קַב] דָּם, וַחֲצִי לוֹג עֲצָמוֹת, וְאֵבֶר מִן הַמֵּת וְאֵבֶר מִן הַחַי שֶׁיֵּשׁ עָלָיו בָּשָׂר כָּרָאוּי, וְרֹבַע עֲצָמוֹת וְרָב בִּנְיָן וְרָב מִנְיָן מְרוֹב הַגְּוִיָּה  הֲרֵי אֵלּוּ מְטַמְּאִין בְּמַגָּע וּבְמַשָׂא וּבְאֹהֶל.

וְאֵלּוּ מְטַמְּאִים בְּמַגָּע וּבְמַשָׂא וְאֵין מְטַמְּאִין בְּאֹהֶל, עֶצֶם כִּשְׂעוֹרָה, וְאֶרֶץ הָעַמִּים, וּבֵית הַפְּרָס, וְאֵבֶר מִן הַמֵּת וְאֵבֶר מִן הַחַי שֶׁאֵין עֲלֵיהֶן בָּשָׂר כָּרָאוּי, הַשִּׁדְרָה וְהַגֻּלְגֹּלֶת שֶׁחָסְרוּ, כַּמָּה חִסָּרוֹן בַּשִּׁדְרָה, בֵּית שַׁמַּאי אוֹמְרִים שְׁתֵּי חוּלְיוֹת, וּבֵית הִלֵּל אוֹמְרִים חוּלְיָא אַחַת, וּבְגֻלְגֹּלֶת, בֵּית שַׁמַּאי אוֹמְרִים מְלֹא מַקְדֵּחַ, וּבֵית הִלֵּל אוֹמְרִים מְלֹא מַקְדֵּחַ שֶׁל לִשְׁכָּה שֶׁהוּא כְּפוּנְדְיוֹן הָאִיטָלְקִי וּכְסֶלַע נִירוֹנִית, וּמְלֹא נִקְבָּה שֶׁל עוֹל הַשָּׁרוֹנִי, הַגּוֹלֵל וְהַדּוֹפֵק מְטַמֵּא בְּמַגָּע וּבְאֹהֶל, וְאֵינוֹ מְטַמֵּא בְּמַשָׂא.

"כָּל הַבָּא אֶל הָאֹהֶל", הוּא שֶׁבָּאִין לוֹ וּמְבִיאִין אֵלָיו, (זֶה) [אֵיזֶה הוּא] הָאֹהֶל שֶׁבָּאִין לוֹ וּמְבִיאִין אֵלָיו, אָמְרוּ מַכְנֶסֶת הִיא הָאִשָּׁה אֶת הַנֶּפֶל בְפוֹתֵחַ טֶפַח. הַבָּא אֶל הָאֹהֶל וְכָל אֲשֶׁר בָּאֹהֶל, אֹהֶל שֶׁיֵּשׁ לוֹ בֵּית בִּיאָה, בֵּית בִּיאָתוֹ מְטַמֵּא [וְאֵינוֹ מְטַמֵּא] מֵאֲחוֹרָיו, אֹהֶל שֶׁאֵין לוֹ בֵּית בִּיאָה אֵין בֵּית בִּיאָתוֹ מְטַמֵּא וְאֵינוֹ מְטַמֵא מֵאֲחוֹרָיו.

אִם קוֹרֵא אֲנִי "הַבָּא אֶל הָאֹהֶל", יָכוֹל מֵרָחוֹק, תַּלְמוּד לוֹמַר "וְכָל אֲשֶׁר בָּאֹהֶל", אֵין לִי אֶלָּא וְכָל אֲשֶׁר בָּאֹהֶל בְּכֻלּוֹ, מִנַּיִן אֲפִלּוּ בְּמִקְצָתוֹ, תַּלְמוּד לוֹמַר "אֲשֶׁר בָּאֹהֶל".

מֶה הָאֹהֶל בִּזְמַן שֶׁהַמֵּת בְּתוֹכוֹ טָמֵא, וְלֹא בִּזְמַן שֶׁנִּפְנָה מִשָּׁם,  מָה אֹהֶל סָתוּם הַנּוֹגֵעַ בּוֹ מִכָּל צְדָדִין טָמֵא, אַף קֶבֶר סָתוּם הַנּוֹגֵעַ בּוֹ מִכָּל צְדָדִין טָמֵא, וְרַבִּי יוֹסֵי אוֹמֵר, לְפִי שֶׁנֶּאֱמַר (להלן פסוק יח) "הַנֹּגֵעַ בַקָּבֶר" יָכוֹל אַף בְּקֶבֶר חָדָשׁ, אָמַר שוּב  "בְקָבֶר". אָמַר לוֹ רַבִּי עֲקִיבָא אִי אֶפְשָׁר לוֹמַר בְּקֶבֶר חָדָשׁ, אֶלָּא בְּקֶבֶר שֶׁהַמֵּת בּוֹ שֶׁנֶּאֱמַר (להלן פסוק יח) "וְהִזָּה עַל הָאֹהֶל", מָה אֹהֶל בִּזְמַן שֶׁהַמֵּת בְּתוֹכוֹ וְלֹא בִּזְמַן שֶׁנִּפְנָה [אַף קֶבֶר כֵּן].

"זֹאת הַתּוֹרָה" וְגוֹ', תּוֹרַת הָאֹהֶל תּוֹרַת כָּל הַמַאֲהִילִין, אֶת מָה אֲנִי מְרַבֶּה, הַבָּתִּים, הַבּוֹרוֹת, וְהַמְּעָרוֹת, הַמִּנְהָרוֹת, וְהַשְּׁכָכִין,  הַשְּׁקִיפִין, וְהַסְּלָעִים, וְכֹתֶל שֶׁהֻטָּה, יָכוֹל שֶׁאֲנִי מְרַבֶּה שֶׁהֻטָּה מֵאֵלֶיהָ, תַּלְמוּד לוֹמַר "זֹאת".

(אָמַרְתָּ) הַתּוֹרָה, רִבָּה זְרָעִים וִירָקוֹת שֶׁתְּלוּשִׁין מִן הַקַּרְקַע  שֶׁהֵן חוֹצְצִין בִּפְנֵי הַטֻּמְאָה. יָכוֹל שֶׁאֲנִי מְרַבֶּה בִּזְמַן שֶׁהֵן מְחֻבָּרִין, תַּלְמוּד לוֹמַר "זֹאת".

(אָמַרְתָּ) הַתּוֹרָה, רִבָּה נָפָּה וּכְבָרָה, וְנֶפֶשׁ, (וְהַפֻּלְחָן) [וְהַפֻּחְלָץ], וְהַפְּלָצוּר, וּמִתּוּחֵי מִטָּה, וְהַמִּשְׁפָּלוֹת, שֶׁהֵן חוֹצְצִין בִּפְנֵי הַטֻּמְאָה. יָכוֹל שֶׁאֲנִי מְרַבֶּה בִּזְמַן שֶׁהֵן מְבִיאִין,  תַּלְמוּד לוֹמַר "זֹאת".

(אָמְרָה) הַתּוֹרָה, רִבָּה עֵדֶר רְחֵלִים, עֵדֶר גְּמַלִּים, וּמוּכָנוֹת חַיָּה,  וְעוֹף (שֶׁמּוּכָן) [שֶׁשָּׁכֵן], אֶת מָה אֲנִי מְרַבֶּה חַיָּה דּוֹלֶגֶת,  וְעוֹף הַפּוֹרֵחַ, וְטָלִית הַמְּנַפֶּפֶת, וּסְפִינָה שֶׁהִיא שָׁטָה עַל פְּנֵי הַמַּיִם, תַּלְמוּד לוֹמַר "זֹאת" (תִּהְיֶה), [אֶת מָה אֲנִי] מְרַבֶּה בִּיצַּת הַמַּיִם, וְכִפַּת הַשֶּׁלֶג וְהַבָּרָד וְהַגְּלִיד וְהַכְּפוֹר, תַּלְמוּד לוֹמַר "זֹאת".

{pפסוק טוp}  "וְכֹל כְּלִי פָתוּחַ" וְגוֹ', בִּכְלִי חֶרֶס הַכָּתוּב מְדַבֵּר, אוֹ אֵינוֹ מְדַבֵּר אֶלָּא בְּכָל הַכֵּלִים, הֲרֵי אַתָּה דָּן, נֶאֶמְרוּ אַרְבָּעָה כֵּלִים בְּשֶׁרֶץ,  וְהוֹצִיא כְּלִי אֶחָד לְהָקֵל וּלְהַחֲמִיר עָלָיו, וְנֶאֶמְרו אַרְבָּעָה כֵּלִים בְּמֵת, וְהוֹצִיא כְּלִי אֶחָד לְהָקֵל וּלְהַחֲמִיר עָלָיו, מָה לְּהַלָּן בִּכְלִי חֶרֶס הַכָּתוּב מְדַבֵּר, אַף כָּאן בִּכְלִי חֶרֶס הַכָּתוּב מְדַבֵּר, דִּבְרֵי רַבִּי יֹאשִׁיָּה, רַבִּי יוֹנָתָן אוֹמֵר, בִּכְלִי חֶרֶס הַכָּתוּב מְדַבֵּר אוֹ אֵינוֹ מְדַבֵּר אֶלָּא בְּכָל הַכֵּלִים, תַּלְמוּד לוֹמַר "וְכֹל כְּלִי פָתוּחַ" וְגוֹ', כְּלִי שֶׁאִם נִטְמָא אֵין לוֹ טָהֳרָה מִטֻּמְאָתוֹ, וְאֵיזֶה זֶה כְּלִי חֶרֶס, מַה תַּלְמוּד לוֹמַר "פָתוּחַ", וַאֲפִלוּ כָּל שֶׁהוּא,  רַבִּי אֱלִיעֶזֶר אוֹמֵר בִּכְלִי חֶרֶס הַכָּתוּב מְדַבֵּר, אוֹ אֵינוֹ מְדַבֵּר אֶלָּא בְּכָל הַכֵּלִים, תַּלְמוּד לוֹמַר "וְכֹל כְּלִי פָתוּחַ", כְּלִי שֶׁמְּקַבֵּל טֻמְאָה דֶּרֶךְ פִּתְחוֹ וְאֵיזֶה זֶה כְּלִי חֶרֶס, וּמַה תַּלְמוּד לוֹמַר "טָמֵא", טָמֵא לְעוֹלָם. אַבָּא חָנָן אוֹמֵר מִשּׁוּם רַבִּי אֱלִיעֶזֶר, וְכֹל כְּלִי פָתוּחַ וְגוֹ', שׁוֹמֵעַ אֲנִי אֲפִלּוּ כֻּלָּן, תַּלְמוּד לוֹמַר "פָתוּחַ", עַל פִּתְחוֹ אָמַרְתִּי וְלֹא עַל כֻּלּוֹ.

"וְכֹל כְלִי פָתוּחַ" וְגוֹ', (פָתוּחַ) [פָּתִיל] זֶה הָעוֹדֵף, צָמִיד זֶה הַדּוֹפֵק, וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, שֶׁנֶּאֱמַר  "וַיִּצָּמֵד יִשְׂרָאֵל" וְגוֹ'.

"וְכֹל כְּלִי פָתוּחַ" וְגוֹ' טָמֵא הוּא, מִכָּאן אָמְרוּ כֵּלִים הַמַּצִּילִין צָמִיד פָּתִיל בְּאֹהֶל הַמֵּת, מַצִּילִין בְּכִסּוּי בְּבַית הַמְּנֻגָּע.

"וְכֹל כְּלִי פָתוּחַ צָמִיד פָּתִיל עָלָיו", וְלֹא מִצְּדָדִין, מִכָּאן אָמְרוּ חָבִית שֶׁכְּפָאָהּ עַל פִּיהָ וּמְרָחָהּ בְּטִיט מִן הַצְּדָדִין טָמֵא,  שֶׁנֶּאֱמַר "צָמִיד פָּתִיל עָלָיו", וְלֹא צָמִיד פָּתִיל עַל גַּבָּיו. וְכֹל כְּלִי פָתוּחַ, אֵין לִי אֶלָּא כְּלֵי חֶרֶס, כְּלֵי גְּלָלִים כְּלֵי אֲבָנִים וּכְלֵי אֲדָמָה מִנַּיִן, וְדִין הוּא וּמָה כְּלֵי חֶרֶס שֶׁהֵן עֲלוּלִין לְקַבֵּל טֻמְאָה הֲרֵי הֵן מַצִּילִין צָמִיד פָּתִיל בְּאֹהֶל הַמֵּת, כְּלֵי גְּלָלִים וּכְלֵי אֲבָנִים וּכְלֵי אֲדָמָה שֶׁאֵין עֲלוּלִין לְקַבֵּל טֻמְאָה אֵינוֹ דִּין שֶׁיַּצִּילוּ צָמִיד פָּתִיל בְּאֹהֶל הַמֵּת, תַּלְמוּד לוֹמַר "וְכֹל כְּלִי פָתוּחַ", טָמֵא הוּא אֵין תַּלְמוּד לוֹמַר "טָמֵא הוּא", אֶלָּא הוּא שֶׁיַּצִּיל עַל עַצְמוֹ צָמִיד פָּתִיל בְּאֹהֶל הַמֵּת.

"וְכֹל כְּלִי פָתוּחַ", הַכֵּלִים נִצּוֹלִים בְּצָמִיד פָּתִיל, וְאֵין הַקַּרְקַע נִצּוֹל בְּצָמִיד פָּתִיל, אֵלוּ כֵּלִים נִּצּוֹלִין בְּצָמִיד פָּתִיל, כְּלֵי חֶרֶס, וּכְלֵי נֶתֶר, כְּלֵי גְּלָלִים, וּכְלֵי אֲבָנִים, וּכְלֵי אֲדָמָה, וּכְלֵי חַרְסִית וְכוּ', תַּלְמוּד לוֹמַר "כְּלִי וְכֹל כְּלִי" לְרַבּוֹת דִּבְרֵי בֵּית הִלֵּל, אָמְרוּ לָהֶם בֵּית שַׁמַּאי, וּמָה כְּלֵי חֶרֶס וּכְלֵי נֶתֶר שֶׁהֵן מְקַבְּלִין טֻמְאָה הֲרֵי הֵן מַצִּילִין בְּצָמִיד פָּתִיל, אֵלּוּ שֶׁאֵין מְקַבְּלִין טֻמְאָה אֵינוֹ דִּין שֶׁיְּהוּ מַצִילִין בְּצָמִיד פָּתִיל, אָמְרוּ חֲכָמִים לְבֵית שַׁמַּאי צְאוּ וּרְאוּ, כָּל מִי שֶׁיֵּשׁ לוֹ טֻמְאָה יָפֶה כֹּחוֹ לְהַצִּיל, וְכָל מִי שֶׁאֵין לוֹ טֻמְאָה אֵין יָפֶה כֹּחוֹ לְהַצִּיל, הֲרֵי חֲמוֹר שֶׁנִּכְנַס לְבַּיִת הַמְנֻגָּע שֶׁמָּא אֵין כֵּלָיו מְטַמֵּא אָדָם, הֲרֵי אָדָם שֶׁנִּכְנַס לְבַיִת הַמְנֻגָּע שֶׁמָּא אֵינוֹ טָמֵא עַד שֶׁיִּשְׁהֶה בִּכְדֵי אֲכִילַת פְּרָס. (אָמְרוּ לוֹ צְאוּ וּרְאוּ, כָּל מִי שֶׁיֵּשׁ לוֹ טֻמְאָה יָפֶה כֹּחוֹ לְהַצִּיל וְכָל מִי שָׁאֵין לוֹ טֻמְאָה לֹא יָפֶה כֹּחוֹ לְהַצִּיל). אֵין בְּמַשְׁמָע אֶלָּא בִּזְמַן שֶׁהוּא בְּתוֹךְ (הַבַּיִת) [הֶחָבִית], מִנַּיִן אֲפִלּוּ בְּתוֹךְ מְגוּפָה, תַּלְמוּד לוֹמַר "כְּלִי", יָכוֹל בִּזְמַן שֶׁהוּא בְּתוֹךְ מְגוּפָה בְּתוֹךְ אֲוִירָהּ שֶׁל הַבַּיִת מִנַּיִן, תַּלְמוּד לוֹמַר "כְּלִי". וּמִנַּיִן אַתָּה מְרַבֶּה מִכְּנֶגֶד הַשָׂפָה (בְּשָׂפָה) וּבְשָׂרָף, בְּשַׁעֲוָה, וּבְזֶפֶת, וְגַסְטָרוֹן.

(תַּלְמוּד לוֹמַר) "פָתוּחַ", כָּל הַפָּתוּחַ לְצֹרֶךְ טָמֵא. מִכָּאן אָמְרוּ כָּל הָעוֹשֶׂה מָאוֹר בִּתְחִלָּה שִׁעוּרוֹ כִּמְלֹא מַקְדֵּחַ גָּדוֹל שֶׁל לִשְׁכָּה, אֵלּוּ הֵן שְׁיָרֵי הַמָּאוֹר, הָעוֹשֶׂה פֶּתַח בֵּינוֹ לְבֵין בִּתּוֹ, בֵּינָהּ לְבֵין חֲבֵרְתָהּ, לְהַשְׁמִיעַ אֶת הַקּוֹל, וּלְהַדְלִיק אֶת הַנֵּר,  שִׁעוּרָהּ בְּפוֹתֵחַ טֶפַח. הַדֶּלֶת שֶׁשִּׁיֵּר בָּה הֶחָרָשׁ בֵּין מִלְמַעְלָן  בֵּין מִלְּמַטָּן בֵּין מִן הַצְּדָדִין, אוֹ שֶׁפְּתַחְתּוֹ הָרוּחַ, אוֹ שֶׁהִגִּיפָתוֹ וְלֹא מֵרְקוֹ, שִׁעוּרוּ כָּל שֶׁהוּ דִּבְרֵי בֵּית שַׁמַּאי, וּבֵית הִלֵּל אוֹמְרִים בְּפוֹתֵחַ טֶפַח. הַחוֹר שֶׁבַּדֶּלֶת שִׁעוּרוֹ מְלֹא אֶגְרוֹף דִּבְרֵי רַבִּי טַרְפוֹן, רַבִּי עֲקִיבָא אוֹמֵר בְּפוֹתֵחַ טֶפַח. גַּרְדִּי שֶׁחָפָר מְלֹא קָנֶה, וְכֵן לְנֵר אוֹ לְאִיתְפַּתִּי(ר) שִׁעוּרוֹ כָּל שֶׁהוּ  דִּבְרֵי בֵּית שַׁמַּאי, וּבֵית הִלֵּל אוֹמְרִים בְּפוֹתֵחַ טֶפַח, אָמְרוּ לָהֶן בֵּית הִלֵּל לְבֵית שַׁמַּאי חוֹר הַדֶּלֶת מָהוּ, אָמְרוּ לָהֶן בֵּית שַׁמַּאי בְּפוֹתֵחַ טֶפַח. אָמְרוּ (מַה טֶּפַח) [מַאי שְׁנָא], שֶׁזֶּה עָשׂוּי לְצֹרֶךְ וְזֶה [אֵינוֹ] עָשׂוּי לְצֹרֶךְ. בְּלוֹיֵי הַכְּתָלִים, שֶׁחָרְרוּם שְׁרָצִים, אוֹ שֶׁאָכַלְתּוֹ מְלַחַת, שִׁעוּרוֹ כָּל שֶׁהוּ דִּבְרֵי בֵּית שַׁמַּאי, וּבֵית הִלֵּל אוֹמְרִים בְּפוֹתֵחַ טֶפַח.

מִי שֶׁהָיָה טָח בְּתַנּוּר וְשִׁיֵּר בּוֹ, הֲרֵי זֶה כָּל שֶׁהוּ, וּבִזְמַן שֶׁפָּרַע מֵעַצְמוֹ שִׁעוּרוֹ בְּפוֹתֵחַ טֶפַח. תַּנּוּר שֶׁנִּקָּב מֵעֵינוֹ שִׁעוּרוֹ מְלֹא חוּט תְּמָרָה כָּפוּל דִּבְרֵי בֵּית שַׁמַּאי, וּבֵית הִלֵּל אוֹמְרִים מְלֹא כּוֹשׁ [נִכְנָס וְיוֹצֵא] דּוֹלֵק. נִקָּב מִצִּדּוֹ, שִׁעוּרוֹ מְלֹא (צִדּוֹ) [כּוֹשׁ] דּוֹלֵק [רַבִּי שִׁמְעוֹן אוֹמֵר] מִן הַצַּד נִכְנָס, מִן הָאֶמְצַע אֵינוֹ נִכְנָס, רַבִּי יִשְׁמָעֵאל אוֹמֵר בְּאֶמְצַע נִכְנָס, מִן הַצַּד אֵינוֹ נִכְנָס. מְגוּפַת חָבִית שֶׁנִּקְבָהּ, שִׁעוּרָהּ מְלֹא מִיצָה שֶׁל שִׁפוֹן,  מִן הַצַּד נִכְנָס, מִן הָאֶמְצַע אֵינוֹ נִכְנָס, רַבִּי שִׁמְעוֹן אוֹמֵר מִן הָאֶמְצַע נִכְנָס, מִן הַצְּדָדִין אֵינוֹ נִכְנָס. כַּדֵּי יַיִן וְכַדֵּי שֶׁמֶן וְכִסּוּיֵי טְפִיחִין הֲרֵי אֵלּוּ בְּכָל שֶׁהוּ, רַבָּן שִׁמְעוֹן בֶּן גַּמְלִיאֵל אוֹמֵר הוֹאִיל וְנֶאֱמַר צָמִיד פָּתִיל מָה אֲנִי מְקַיֵּם פָתוּחַ, לְרַבּוֹת אֶת הַסָּדוּק.

{pפסוק טזp} {rרמז תשסגr}  "וְכֹל אֲשֶׁר יִגַּע עַל פְּנֵי הַשָׂדֶה", זֶה הַמַּאֲהִיל עַל פְּנֵי הַמֵּת. בַּחֲלָל, זֶה אֵבֶר הַנִּדַּלְדֵּל מִן הַחַי וְיֵשׁ לוֹ לְהַעֲלוֹת אֲרוּכָה. חֶרֶב הֲרֵי הוּא כְּחָלָל אוֹ בְמֵת, זֶה אֵבֶר הַנִּדַּלְדֵּל מִן הַמֵּת. אוֹ בְעֶצֶם אָדָם, זֶה רֹבַע עֲצָמוֹת. אוֹ בְקָבֶר, זֶה קֶבֶר סָתוּם דְּאָמַר מַר טֻמְאָה בּוֹקַעַת וְעוֹלָה טֻמְאָה בּוֹקַעַת וְיוֹרֶדֶת.  וְאִלּוּ גַּבֵּי נְגִיעָה תַנְיָא (להלן פסוק יח) (וְכֹל) ["וְעַל] הַנֹּגֵעַ בְּעֶצֶם" זֶה עֶצֶם כִּשְׂעוֹרָה. "אוֹ בְחָלָל" זֶה אֵבֶר הַנִּדַּלְדֵּל מִן הַחַי וְאֵין בּוֹ לְהַעֲלוֹת אֲרוּכָה. "אוֹ בַמֵּת" זֶה אֵבֶר הַנִּדַּלְדֵּל מִן הַמֵּת. "אוֹ בַקָּבֶר" זֶה קֶבֶר שֶׁלִּפְנֵי הַדִּבּוּר. הַאי אֵבֶר מִן הַמֵּת הֵיכִי דָּמִי, אִי דְּאִית בֵּיהּ עֶצֶם כִשְׂעוֹרָה, הַיְינוּ הַנּוֹגֵעַ בָּעֶצֶם, אֶלָּא לָאו דְּלֵית בֵּיהּ עֶצֶם כִּשְׂעוֹרָה, וַאֲפִלּוּ הָכִי [רַחֲמָנָא] רַבְּיֵיהּ, וְרַבִּי יוֹחָנָן אִם אֵינוֹ עִנְיָן לְמַגָּעוֹ תְּנֵהוּ עִנְיָן לְמַשָׂאוֹ.

תַּנְיָא, "וְכֹל אֲשֶׁר יִגַּע עַל פְּנֵי הַשָׂדֶה", לְהוֹצִיא עֻבָּר שֶׁבִּמְעֵי אִמּוֹ דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר לְרַבּוֹת גּוֹלֵל  וְדוֹפֵק, וְרַבִּי יִשְׁמָעֵאל גּוֹלֵל וְדוֹפֶק הִלְכְתָא גְּמִירֵי לָהּ, וְרַבִּי עֲקִיבָא עֻבָּר בִּמְעֵי אִמּוֹ וְכוּ' (כָּתוּב לְעֵיל).

"בַּחֲלַל חֶרֶב", בָּא הַכָּתוּב וְלִמֵּד עַל הַחֶרֶב שֶׁמְּטַמְּאָה טֻמְאַת שִׁבְעָה, וְהַנּוֹגֵעַ בָּהּ טָמֵא טֻמְאַת שִׁבְעָה, הָא לָמַדְנוּ לְכֵלִים וּלְאָדָם, כֵּלִים וְאָדָם וְכֵלִים מִנַּיִן, תַּלְמוּד לוֹמַר (להלן לא, כד) "וְכִבַּסְתֶּם בִּגְדֵיכֶם בַּיּוֹם הַשְּׁבִיעִי וּטְהַרְתֶּם", הָא לָמַדְנוּ לְכֵלִים וְאָדָם וְכֵלִים.

"בַּחֲלַל חֶרֶב אוֹ בְמֵת", אַף הַמֵּת בִּכְלַל חָלָל, וַהֲרֵי הַכָּתוּב מוֹצִיאוֹ מִכְּלָלוֹ, לַעֲשׂוֹת אֶת הַפּוֹרֵשׁ מִמֶּנּוּ כְּמוֹתוֹ דִּבְרֵי רַבִּי יֹאשִׁיָה, רַבִּי יוֹנָתָן אוֹמֵר אֵין הַמֵּת בִּכְלַל חָלָל, לְפִי שֶׁמָּצִינוּ שֶׁלִּמֵּד עַל הַמֵּת בִּפְנֵי עַצְמוֹ וְעַל הֶחָלָל בִּפְנֵי עַצְמוֹ, מִנַּיִן לַעֲשׂוֹת אֶת הַפּוֹרֵשׁ כָּמוֹהוּ, אָמַרְתָּ קַל וָחֹמֶר וּמָה נְּבֵלָה קַלָּה  עָשָׂה אֶת הַפּוֹרֵשׁ מִמֶּנָּה כָּמוֹהוּ, מֵת הֶחָמוּר דִּין הּוּא שֶׁנַּעֲשֶׂה אֶת הַפּוֹרֵשׁ מִמֶּנּוּ כָּמוֹהוֹ. לֹא אִם אָמַרְתָּ בִּנְבֵלָה שֶׁמְּטַמְּאָה טֻמְאַת עֶרֶב מְרֻבָּה, תֹּאמַר בְּמֵת שֶׁמְּטַמֵּא טֻמְאַת שִׁבְעָה מֻעָטָּה, אָמַרְתָּ וְכִי הֵיכָן רִבָּה וַהֲלֹא בְּמֵת רִבָּה, שֶׁהַמֵּת מְטַמֵּא טֻמְאַת שִׁבְעָה, וּנְבֵלָה מְטַמְּאָה טֻמְאַת עֶרֶב.

מִנַּיִן שֶׁמְּטַמֵּא בְּהֶסֵּט, אָמַרְתָּ קַל וָחֹמֶר, וּמָה נְבֵלָה קַלָּה הֲרֵי הִיא מְטַמְּאָה בְּהֶסֵּט, מֵת הֶחָמוּר דִּין הוּא שֶׁיְּטַמֵּא בְּהֶסֵּט. אִי מַה לְּהַלָּן טֻמְאַת עֶרֶב אַף כָּאן טֻמְאַת עֶרֶב, אָמַרְתָּ מָקוֹם שֶׁמַּגָּעוֹ טֻמְאַת שִׁבְעָה הֶסֵּטוֹ טֻמְאַת שִׁבְעָה, מָקוֹם שֶׁמַּגָּעוֹ טֻמְאַת עֶרֶב הֶסֵּטוֹ טֻמְאַת עֶרֶב. רַבִּי מֵאִיר אוֹמֵר בְּהֲרָגוֹ בְּדָבָר שֶׁמְּקַבֵּל טֻמְאָה הַכָּתוּב מְדַבֵּר, שֶׁמְּטַמֵּא בְּהֶסֵּט, אוֹ אֲפִלּוּ זָּרַק בּוֹ אֶת הַחֵץ וַהֲרָגוֹ, תַּלְמוּד לוֹמַר  "כֹּל הֹרֵג נֶפֶשׁ וְכֹל נֹגֵעַ בְּחָלָל תִּתְחַטָּאוּ", מַקִּישׁ הוֹרֵג לְנוֹגֵעַ, מַה נּוֹגֵעַ עַל יְדֵי חִבּוּרוֹ אַף הוֹרֵג עַל יְדֵי חִבּוּרוֹ.

"אוֹ בְעֶצֶם אָדָם", זֶה אֵבֶר מִן הַחַי, אוֹ אֵינוֹ אֶלָּא עֶצֶם כִּשְׂעוֹרָה, כְּשֶׁהוּא אוֹמֵר (להלן פסוק יח) (וְכָל) ["וְעַל] הַנֹּגֵעַ בַּעֶצֶם" הֲרֵי עֶצֶם כִשְׂעוֹרָה אָמוּר, הָא מַה תַּלְמוּד לוֹמַר "אוֹ בְעֶצֶם אָדָם" זֶה אֵבֶר מִן הַחַי. דָּבָר אַחֵר מַה הַמֵּת בָּשָׂר גִּדִּים וַעֲצָמוֹת, אַף אֵבֶר מִן הַחַי בָּשָׂר גִּדִּים וַעֲצָמוֹת כִּבְרִיָּתוֹ. אוֹ בְקָבֶר, זֶה קֶבֶר סָתוּם, אוֹ אֵינוֹ אֶלָּא קֶבֶר פָּתוּחַ, אָמַרְתָּ קַל וָחֹמֶר וּמָה אֹהֶל שֶׁהוּא מְקַבֵּל טֻמְאָה אֵינוֹ מְטַמֵּא מִכָּל צְדָדָיו כְּשֶׁהוּא פָּתוּחַ,  קֶבֶר שֶׁאֵינוֹ מְקַבֵּל טֻמְאָה אֵינוֹ דִּין שֶׁלֹּא יְטַמֵּא מִכָּל צְדָדָיו כְּשֶׁהוּא פָּתוּחַ. אִי מַה לְהַלָּן טָמֵא טֻמְאַת עֶרֶב, אַף כָּאן טָמֵא טֻמְאַת עֶרֶב, אָמַרְתָּ וְכִי אֹהֶל מֵאַיִן לָמֵד לֹא מִן הַּדִּין, וְדָבַר הַלָּמֵד מִמָּקוֹם אַחֵר אַתָּה בָּא לִלְמֹד מִמֶּנּוּ הַלָּמֵד מִן הַלָּמֵד.

אֵין בְּמַשְׁמָע אֶלָּא אָדָם מַאֲהִיל עַל מֵת טָמֵא, וּמִנַּיִן (אִם מַאֲהִיל) שֶׁהֶאֱהִיל עָלָיו הַמֵּת, תַּלְמוּד לוֹמַר (לעיל פסוק יד)  "יִטְמָא שִׁבְעַת יָמִים". פְּנֵי הַשָׂדֶה, זֶה פֶּתַח שֶׁל קֶּבֶר. אֲשֶׁר יִגַּע, לְרַבּוֹת דּוֹפֵק אַחַר דּוֹפֵק. בַּחֲלַל חֶרֶב, בְּחָלָל שֶׁדַּרְכּוֹ לֵהָרֵג בְּחֶרֶב, פְּרָט לְאִשָׁה שֶׁהַמֵּת בְּתוֹךְ מֵעֶיהָ. וּמִנַּיִן (אַף) חֲכָמָה שֶׁהוֹשִׁיטָה יָדָהּ לְתוֹךְ מֵעֶיהָ שֶׁל אִשָּׁה תְּהֵא טְמֵאָה,  אָמַר קְרָא אֲשֶׁר יִגַע פְּרָט לָזֶה.

["אֲשֶׁר יִגַּע"], מִשּׁוּם מַגָּע הַגּוֹלֵל מְטַמֵּא וְאֵינוֹ מְטַמֵּא מִשּׁוּם מַשָׂא דִּבְרֵי רַבִּי יְהוֹשֻׁעַ, רַבִּי אֱלִיעֶזֶר אוֹמֵר הַגּוֹלֵל מְטַמֵּא מִשּׁוּם מַשָׂא מִקַּל וָחֹמֶר מִנְּבֵלָה, אָמַר לוֹ לֹא אִם אָמַרְתָּ בִּנְבֵלָה שֶׁהִיא מְטַמְּאָה בְּמַשָׂא לְאַחַר פְּרִישָׁה, תֹּאמַר בְּגוֹלֵל שֶׁאֵינוֹ מְטַמֵּא בְּמַשָׂא לְאַחַר פְּרִישָׁה, אָמַר לוֹ רַבִּי יְהוֹשֻׁעַ וַהֲלֹא אִם סֻכָּה הָיְתָה עַל פִּתְחוֹ שֶׁל קֶבֶר מַהוּ, אָמַר לוֹ הַגֵּד לִי סֻכָּתְךָ מַה הִיא, אִם יֵשׁ לָהּ פֶּתַח הֲרֵי זוֹ טְהוֹרָה, וְאִם לָאו הֲרֵי זוֹ טְמֵאָה. נִסְתַּלֵּק רַבִּי יְהוֹשֻׁעַ וְקָפַץ רַבִּי עֲקִיבָא, אָמַר לוֹ אַתָּה אוֹמֵר אֶת מִי רִבְּתָה תּוֹרָה טֻמְאַת מַגָּע [אוֹ] טֻמְאַת מַשָׂא, [בּוֹא וּרְאֵה] שֶׁיֵּשׁ הַרְבֵּה מְטַמֵּא בְּמַגָּע וְאֵין מְטַמֵּא בְּמַשָׂא,  וְאִם מְטַמֵּא הַגּוֹלֵל בְּמַגָּע מְרֻבֶּה יְטַמֵּא בְּמַשָׂא מְמֻעָט, אָמַר לוֹ אֶת מִי רִבְּתָה תּוֹרָה טֻמְאַת מַשָׂא אוֹ אֹהֶל, אוֹמֵר אֲנִי שֶׁרִבְּתָה תּוֹרָה טֻמְאַת מַשָׂא מִטֻּמְאַת אֹהֶל, שֶׁהַרְבֵּה מְטַמֵּא בְּמַשָׂא וְאֵין מְטַמֵּא בְּאֹהֶל, אִם מְטַמֵּא הַגּוֹלֵל בְּאֹהֶל הַמֻּעָט, לֹא יְטַמֵּא בְּמַשָׂא מְרֻבֶּה, [אָמַר לוֹ] (לֹא) הֵשַׁבְתָּ עַל יָדְךָ הַשֵׁב עַל יָדִי, (אִם) [אָמַר לוֹ] אֲנִי מֵשִׁיב עַל יָדְךָ וּבִלְבַד שֶׁלֹּא תִּכְפֹּר בִּי, הַבַּיִת שֶׁהַמֵּת בְּתוֹכוֹ מַהוּ, אָמַר לוֹ טָמֵא, הַמּוֹסִיף יָדוֹ עַל הַמַּשְׁקוֹף מַהוּ, אָמַר לוֹ טָמֵא, (עַל) [שָׁלַח] הַקָּנֶה וְהִסִּיט,  וְכָפְרוּ זֶה בְּזֶה, אָמַר לוֹ אַתָּה כּוֹפֵר שֶׁלֹּא יְטַמֵּא בְּמַשָׂא וַאֲנִי כּוֹפֵר שֶׁלֹּא יְטַמֵּא בְּמַגָּע כָּל עִקָּר, וּמָה אִם הַזָּב יָצָא מִתַּחְתָּיו מִשְׁכָּב לְטַמֵּא אָדָם לְטַמֵּא בְּגָדִים, לֹא יֵצֵא מִמֶנוּ מַגָּע כֵּלִים לְטַמֵּא אוֹכְלִין וּמַשְׁקִין, [הַמֵּת] שֶׁלֹא יֵצֵא מִתַּחְתָּיו מִשְׁכָב לְטַמֵּא אָדָם וּלְטַמֵּא בְּגָדִים (וְכֵלִים וְלֹא) [אֵינוֹ דִּין שֶׁלֹּא יֵצֵא]  מִמֶּנּוּ מַגָּע לְטַמֵּא כֵּלִים לְטַמֵּא אֹכְלִים וּמַשְׁקִין (טֻמְאַת מֵת וְכוּ' לֹא כָּל שֶׁכֵּן), אָמַר רַבִּי שִׁמְעוֹן לֹא הָיָה לָנוּ לְהִזְדַּקֵּק לְכָךְ, אֶלָּא הוֹאִיל וְאִישׁ הַנּוֹגֵעַ בְּמֵת טָמֵא, הַמַּאֲהִיל טָמֵא, וְהַמֵּסִיט טָמֵא, וְהַכֵּלִים הַנּוֹגְעִין בַּמֵּת טְמֵאִים, וּמַאֲהִילִין טְמֵאִין, וּמְסִיטִין (טְמֵאִין) [טְהוֹרִין], מוּטָב לְהַקִּישׁ מַגָּע לְאֹהֶל שֶׁכֵּן הוּא שָׁוֶה כֵּלִים כְּאָדָם, וְלֹא לְהַקִּישׁוֹ בְּמַשָׂא שֶׁאֵינוֹ שָׁוֶה כֵּלִים כְּאָדָם. רַבִּי אֱלִיעֶזֶר אוֹמֵר הַגּוֹלֵל מְטַמֵּא מִשּׁוּם מַשָׂא. רַבִּי יְהוֹשֻׁעַ אוֹמֵר אֵינוֹ מְטַמֵּא. אָמַר רַבִּי שִׁמְעוֹן אַחִי עֲזַרְיָה לָמָּה אַתֶּם דָּנִין, וַאֲנִי שָׁמַעְתִּי שֶׁעוֹשֶׂה טֻמְאָה, אָמַר לוֹ רַבִּי יְהוֹשֻׁעַ, שִׁמְעוֹן אַחִי, אֵינִי יָכוֹל לְהַכְּחִישְׁךָ מִפְּנֵי שֶׁשָּׁמַעְתָּ סְתָם, וַאֲנִי שָׁמַעְתִּי בְפֵרוּשׁ. (וְכוּ'), בִּזְמַן שֶׁחָרַשׁ כָּל הַמַּעֲנֶה כְּאַחַת הֲרֵי זֶה עוֹשֶׂה,  חָרַשׁ חֲצִי מַעֲנֶה וְחָזַר וְחָרַשׁ מִמֶּנָּה וְלָחוּץ אֵינוֹ עוֹשֶׂה. כֵּיצַד בֵּית הַפְּרָס שֶׁאָבַד קֶבֶר בְּתוֹכָהּ, חֲרָשָׁהּ צָפוֹן וְדָרוֹם וְחָזַר וַחֲרָשָׁהּ מִזְרָח וּמַעֲרָב זֶהוּ בֵּית הַפְּרָס שֶׁעוֹשֶׂה בֵּית הַפְּרָס.  כֵּיצַד בֵּית הַפְּרָס שֶׁאֵינוֹ עוֹשֶׂה בֵּית הַפְּרָס, שָׂדֶה שֶׁאָבַד בָּהּ קֶבֶר, חֲרָשָׁהּ בַּשַּׁחַר וְחָזַר וַחֲרָשָׁהּ בֵּין הָעַרְבַּיִם אֵינוֹ עוֹשֶׂה בֵּית הַפְּרָס, עוֹשֶׂה בֵּית הַפְּרָס אֲפִלּוּ בְּבִקְעָה גְּדוֹלָה דִּבְרֵי בֵּית שַׁמַּאי, וּבֵית הִלֵּל אוֹמְרִים (אֲפִלּוּ) [עַד] מֵאָה אַמָּה. רַבִּי אֱלִיעֶזֶר אוֹמֵר הַגּוֹלֵל מְטַמֵּא, אֵין לִי אֶלָּא הַגּוֹלֵל, מִנַּיִן לְרַבּוֹת דוֹפֵק אַחַר דּוֹפֵק שֶׁאִם יִמָּשֵׁךְ הָאֲחָרוֹן (שֶׁבָּנוּ) שֶׁבָּם הַשֵּׁנִי נוֹפֵל, אֶלָּא שֶׁהָיָה רַבָּן שִׁמְעוֹן בֶּן גַּמְלִיאֵל אוֹמֵר הַגּוֹלֵל וְהַדּוֹפֵק טָמֵא, אֲבָל דּוֹפְקֵי דּוֹפְקִין טְהוֹרָה.

{pפסוק יז-יחp}  "וְלָקְחוּ לַטָּמֵא מֵעֲפַר שְׂרֵפַת הַחַטָּאת", מָצִינוּ אֵפֶר שֶׁנִּקְרָא עָפָר  (כָּתוּב בַּפָּסוּק "וְכִסָּהוּ בְּעָפָר").

הִקְדִּים עָפָר לְמַיִם פָּסוּל, רַבִּי שִׁמְעוֹן מַכְשִׁיר, מַאי טַעֲמָא דְּרַבִּי שִׁמְעוֹן דִּכְתִּיב "וְלָקְחוּ לַטָּמֵא מֵעֲפַר שְׂרֵפַת הַחַטָּאת וְנָתַן עָלָיו מַיִם חַיִּים", וּכְתִיב "מַיִם חַיִּים אֶל כֶּלִי" שֶׁתְּהֵא חַיּוּתָן בִּכְלִי, הָא כֵּיצַד רָצָה עָפָר לְמַטָּה רָצָה עָפָר לְמַעְלָה. וְתָנָא קָמָא מַאי טַעֲמָא, אָמַר לְךָ סֵיפָא דִּקְרָא דַּוְקָא, וְנָתַן עָלָיו לְעֲרְבָן הוּא דְאָתָא, מַאי חָזִית דְאָמַרְתָּ סֵיפָא דִקְרָא דַּוְקָא, אֵימָא רֵישָׁא דִקְרָא דַּוְקָא, לֹא מָצִית אָמַרְתָּ, דְּתַנְיָא אָמַר רַבִּי שִׁמְעוֹן וְכִי עָפָר הוּא וַהֲלֹא אֵפֶר הוּא, אֶלָּא שִׁנָּה הַכָּתוּב בְּמַשְׁמָעוֹ לָדוּן מִמֶּנּוּ גְּזֵרָה שָׁוָה, נֶאֱמַר כָּאן "עָפָר" וְנֶאֱמַר לְהַלָּן (לעיל ה, יז) "עָפָר", מָה לְהַלָּן עָפָר לְמַעְלָה, אַף כָּאן עָפָר לְמַעְלָה, וּמָה כָּאן הִקְדִּים עָפָר לְמַיִם כָּשֵׁר, אַף לְהַלָּן הִקְדִּים עָפָר לְמַיִם כָּשֵׁר. מַאי טַעֲמָא דְּרַבִּי שִׁמְעוֹן דִּכְתִּיב וְכוּ' (כְּדִלְעֵיל). מִמַּאי כִּדְקָאַמְרֵי רַבָּנָן, דִּילְמָא כִּדְקָאָמַר רַבִּי שִׁמְעוֹן מַה מָּצִינוּ בְּכָל מָקוֹם מַכְשִׁיר לְמַעְלָה, אַף כָּאן מַכְשִׁיר לְמַעְלָה.

תְּנָן הָתָם הַכֹּל כְּשֵׁרִין לְקַדֵּשׁ, חוּץ מֵחֵרֵשׁ שׁוֹטֶה וְקָטָן, רַבִּי יְהוּדָה מַכְשִׁיר בְּקָטָן וּפוֹסֵל בְּאִשָּׁה וּבְאַנְדְּרוֹגִינוּס, מַאי טַעֲמָא דְּרַבָּנָן, דִּכְתִיב "וְלָקְחוּ לַטָּמֵא מֵעֲפַר שְׂרֵפַת הַחַטָּאת", הַנָךְ דִּפְסִילֵי בַּאֲסִיפָה פְּסִילֵי בְּקִדּוּשׁ, הַנָךְ דְּאִכְשְׁרִי לָךְ בַּאֲסִיפָה אִכְשְׁרִי לָךְ בְּקִדּוּשׁ, וְרַבִּי יְהוּדָה אִם כֵּן לֵימָא קְרָא וְלָקַח, מַאי וְלָקְחוּ, אֲפִלּוּ קָטָן דְּפָסִיל הָתָם כָּשֵׁר הָכָא. אִשָּׁה מְנָא לֵיהּ, וְנָתַן וְלֹא וְנָתְנָה, וְרַבָּנָן, אִי כָּתַב וְלָקַח הֲוָה אֲמִינָא עַד דְּשָׁקִיל חָד וְיָהִיב חָד, כָּתַב רַחֲמָנָא וְלָקְחוּ, וְאִי כָּתַב רַחֲמָנָא וְלָקְחוּ וְנָתְנוּ הֲוָה אֲמִינָא עַד דְּשָׁקְלֵי תְּרֵי וְיָהֲבֵי תְּרֵי, כָּתַב רַחֲמָנָא וְלָקְחוּ וְנָתַן דַּאֲפִלּוּ שָׁקְלֵי תְּרֵי וְיָהִיב חָד. וְלָקַח אֵזוֹב וְטָבַל בַּמַּיִם אִישׁ טָהוֹר, לְרַבָּנָן אִישׁ וְלֹא אִשָּׁה, טָהוֹר לְהַכְשִׁיר אֶת הַקָּטָן, לְרַבִּי יְהוּדָה אִישׁ וְלֹא קָטָן, טָהוֹר לְהַכְשִׁיר אֶת הָאִשָּׁה.  וְהִזָּה הַטָּהוֹר עַל הַטָּמֵא, טָהוֹר מִכְּלָל שֶׁהוּא טָמֵא, לִמֵּד עַל טְבוּל יוֹם שֶׁכָּשֵׁר בְּפָרָה.

נָפַל מִשְּׁפֹפֶרֶת לַשֹּׁקֶת פָּסוּל, הָא הִפִּילּוֹ כָּשֵׁר, אַמַּאי וְלָקְחוּ וְנָתַן אָמַר רַחֲמָנָא, אֶלָּא שְׁמַע מִינָהּ (נְתִינָה) [לְקִיחָה] עַל יְדֵי דָּבָר אַחֵר שְׁמָהּ (נְתִינָה) [לְקִיחָה].

"וְלָקְחוּ לַטָּמֵא מֵעֲפַר", וְכִי עָפָר הוּא [וַהֲלֹא אֵפֶר הוּא], אֶלָּא מְלַמֵּד שֶׁאִם נִשְׁתַּנּוּ מַרְאָיו כָּשֵׁר.

"וְנָתַן עָלָיו מַיִם חַיִּים", בְּמֵי מַעְיָן הַכָּתוּב מְדַבֵּר, אוֹ אֵינוֹ מְדַבֵּר אֶלָּא בְּמַיִם שֶׁהֵן חַיִּים לָעוֹלָם, וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר (בראשית כו, יט) "וַיַּחְפְּרוּ עַבְדֵּי יִצְחָק בַּנָּחַל" וְגוֹ', הָא מַה תַּלְמוּד לוֹמַר "וְנָתָן עָלָיו מַיִם חַיִּים" בְּמֵי מַעְיָן הַכָּתוּב מְדַבֵּר. אֶל כֶּלִי, מַגִּיד שֶׁעָשָׂה בָּהּ כָּל הַכֵּלִים כִּכְלֵי חֶרֶס, שֶׂהָיָה בַּדִּין הוֹאִיל וּמַיִם וְעָפָר מְקַדְשִׁין בְּסוֹטָה וּמַיִם וְעָפָר מְקַדְשִׁין בְּפָרָה, אִם לָמַדְתָּ בְּסוֹטָה שֶׁלֹּא עָשָׂה בָּה כָּל הַכֵּלִים כִּכְלֵי חֶרֶס, אַף פָּרָה לֹא נַעֲשֶׂה בָּהּ כָּל הַכֵּלִים כִּכְלֵי חֶרֶס, תַּלְמוּד לוֹמַר "אֶל כֶּלִי" מַגִּיד שֶׁעָשָׂה כָּל הַכֵּלִים כִּכְלֵי חֶרֶס.

"וְלָקַח וְלָקְחוּ", אֶחָד הָאִישׁ וְאֶחָד הָאִשָׁה לְקַדֵּשׁ, עֲפַר, פְּרָט לְסִיד, מֵעֲפַר, פְּרָט לְחֶרֶס, שְׂרֵפַת, וְלֹא בִּזְמַן שֶׁנִּשְׁבַּר הַקָּלָל,  וְלֹא בִּזְמַן שֶׁפְּרַחְתּוֹ הָרוּחַ, וְלֹא בִּזְמַן שֶׁהֱנִיפוֹ וְלֹא מֵרְחוֹ,  וּמִנַּיִן אַתָּה מְרַבֵּה פֶּחָם שֶׁיֵּשׁ עָלָיו מִקְצַת עָפָר שֶׁיִּכְתְּשֶׁנּוּ וְיַזֶּה מִמֶּנּוּ, תַּלְמוּד לוֹמַר "מֵעֲפַר "שְׂרֵפַת הַחַטָּאת".

"מַיִם חַיִּים", פְּרָט לְמֵימֵי תַּעֲרוֹבוֹת, וּלְמֵימֵי מַשֻׂאוֹת, וּלְמַבּוּעַ הַפּוֹסֵק. מַיִם חַיִּים, פְּרָט לְכָנוּף, וּלְמַבּוּע הַחוֹלֵט. אֶל כֶּלִי, בִּכְלִי מְקַדְּשִׁין, וְאֵין מְקַדְּשִׁין בַּקַּרְקַע, מִכָּאן אָמְרוּ מַכְתֶּשֶׁת  שֶׁמְּחֻבֶּרֶת לַקַּרְקַע אֵין מְמַלְּאִין בָּהּ, וְאֵין מְקַדְּשִׁין בָּהּ, וְאֵין מַזִּין מִמֶּנָה, וְאֵינָה צְרִיכָה צָמִיד פָּתִיל, וְאֵינָהּ פּוֹסֶלֶת אֶת הַמִּקְוֵה, וְאֵינָהּ מַכְשֶׁרֶת אֶת הַזְּרָעִים, וּבִזְמַן שֶׁהִיא תְּלוּשָׁה מִן הַקַּרְקַע מְמַלְּאִין מִמֶּנָּה, (וְכוּ' עַד) מַכְשֶׁרֶת אֶת הַזְּרָעִים.

"וְלָקַח אֵזוֹב", נֶאֱמַר כָּאן לְקִיחָה, וְנֶאֱמַר לְהַלָּן לְקִיחָה, מַה לְּקִיחָה הָאָמוּר לְהַלָּן שְׁלֹשָׁה, אַף לְקִיחָה הָאָמוּר כָּאן שְׁלֹשָׁה.  אֵזוֹב וְלֹא אֵזוֹב יָוָן, וְלֹא אֵזוֹב כָּחֳלִית, וְלֹא אֵזוֹב רוֹמִית, וְלֹא אֵזוֹב מִדְבָּרִית, וְלֹא אֵזוֹב שֶׁיֵּשׁ לוֹ שֵׁם לְוַיי.

"וְטָבַל בַּמַּיִם", שֶׁיְּהוּ בַּמַּיִם כְּדֵי טְבִילָה. אִישׁ, לְהוֹצִיא אֶת הַקָּטָן, מַשְׁמָע מוֹצִיא אֶת הַקָּטָן וּמוֹצִיא אֶת הָאִשָּׁה, תַּלְמוּד לוֹמַר "טָהוֹר" לְהָבִיא אֶת הָאִשָּׁה דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר טָהוֹר לָמָּה נֶאֱמַר, עַד שֶׁלֹּא יֹאמַר יֵשׁ לִי בַּדִּין, אִם הָאוֹסֵף טָהוֹר, הַמַּזֶּה לֹא יְהֵא טָהוֹר, הָא מַה תַּלְמוּד לוֹמַר "טָהוֹר", טָהוֹר מִכָּל טֻמְאָה וְאֵיזֶה זֶה טְבוּל יוֹם, רַבִּי אוֹמֵר  נֶאֱמַר כָּאן "טָהוֹר", וְנֶאֱמַר לְהַלָּן "טָהוֹר", מַה טָהוֹר הָאָמוּר (לְהַלָּן) [כָּאן] טָמֵא לִתְרוּמָה וְטָהוֹר (לְמַעֲשֵׂר) [לְחַטָּאת], אַף טָהוֹר הָאָמוּר לְהַלָּן טָמֵא לִתְרוּמָה וְטָהוֹר לְחַטָאת.

"וְלָקַח אֵזוֹב", בְּאֵזוֹב ולֹא בְּקֵיסָם הַקָּשׁוּר בּוֹ. וְטָבַל, וְלֹא הַמְסַפֵּג. בַּמַּיִם, וְלֹא הַמְעָרֶה, אָמְרוּ מְסַפְּגִין לִטְבִילָה וְאֵין מְסַפְּגִין לְהַזָּאָה, וְיֵש אוֹמְרִים אֵין מְסַפְּגִין לֹא לִטְבִילָה וְלֹא לְהַזָּאָה.

"אִישׁ טָהוֹר", אִישׁ פְּרָט לְאִשָּׁה, אוֹ אִישׁ פְּרָט לְקָטָן, אָמַרְתָּ טָהוֹר לְרַבּוֹת אֶת הַקָּטָן, אָמְרוּ מְסַעֶדֶת הָאִשָּׁה אֶת הַקָּטָן וְהוּא מַזֶּה, אֲבָל לֹא תִּטְבֹּל אֶת הָאֵזוֹב וְתִתֵּן לוֹ, אִם טָבְלָה וְנָתְנָה לוֹ הַזָּאָתוֹ פְּסוּלָה.

"וְהִזָּה עַל הָאֹהֶל", בָּא הַכָּתוּב וְלִמֵּד עַל הָאֹהֶל שֶׁהוּא מְקַבֵּל טֻמְאָה. וְהִזָּה עַל הָאֹהֶל וְעַל כָּל הַכֵּלִים, בִּשְׁעַת קִבּוּל טֻמְאָה.  וְעַל הַנֹּגֵעַ בַּעֶצֶם, זֶה עֶצֶם כִשְׂעוֹרָה, אוֹ אֵינוֹ אֶלָּא אֵבֶר מִן הַחַי, כְּשֶׁהוּא אוֹמֵר  "אוֹ בְעֶצֶם אָדָם" הֲרֵי אֵבֶר מִן הַחַי אָמוּר, הָא מַה תַּלְמוּד לוֹמַר "וְעַל הַנֹּגֵעַ בַעֶצֶם" זֶה עֶצֶם כִּשְׂעוֹרָה, מַגִּיד הַכָּתוּב שֶׁכְּשֵׁם שֶׁהֵבִיא כֻּלָּם לְעִנְיַן טֻמְאָה, כָּךְ הֵבִיא כֻּלָּם לְעִנְיַן הַזָּאָה.

"וְעַל כָּל הַכֵּלִים", רִבָּה אָדָם נוֹגֵעַ בְּכֵלִים נּוֹגְעִים בְּמֵת שֶׁיִּגְּעוּ בְּכֵלִים אַחֵרִים. הָיָה רַבִּי עֲקִיבָא אוֹמֵר חַמִשָּׁה מְטַמְּאִין בְּמֵת, אַרְבָּעָה טְמֵאִין טֻמְאַת שִׁבְעָה וְאֶחָד טָמֵא טֻמְאַת עֶרֶב, כֵּיצַד שְׁנַיִם, אָדָם הַנּוֹגֵעַ בְּמֵת טָמֵא טֻמְאַת שִׁבְעָה, אָדָם נוֹגֵעַ בּוֹ טָמֵא טֻמְאַת עֶרֶב, אָדָם בֵּין הַכֵּלִים גּוֹרְרִים אַרְבָּעָה לְטֻמְאָה, וְכֵלִים בְּאָדָם גּוֹרְרִים שְׁלֹשָׁה לְטֻמְאָה, וְאָדָם בְּאָדָם גּוֹרְרִים שְׁנַיִם לְטֻמְאָה, חֹמֶר בְּאָדָם מִבְּכֵלִים, וְכֵלִים מִבְּאָדָם, שֶׁהַּכֵּלִים שְׁלֹשָׁה, וְאָדָם שְׁנַיִם,  חֹמֶר בְּאָדָם שֶׁכָּל זְמַן שֶׁהוּא בְּאֶמְצַע הֵם אַרְבַּע, אֵינוֹ בְּאֶמְצַע הֵם שְׁלֹשָׁה, רַבִּי יוֹסִי אוֹמֵר כָּל הַמְטַמֵּא בְּזָב טֻמְאַת עֶרֶב,  טָהוֹר בְּזָב (חוּץ מִכֵּלִים) [מִכְּלוּם ].

{pפסוק יטp}  "וְהִזָּה הַטָּהוֹר עַל הַטָּמֵא", עַל הַטָּמֵא טָהוֹר, וְעַל הַטָּהוֹר טָמֵא  דִּבְרֵי רַבִּי עֲקִיבָא, וַחֲכָמִים אוֹמְרִים אֵין דְּבָרִים הָאֵלּוּ אֲמוּרִים אֶלָּא בִּדְבָרִים הַמְקַבְּלִין טֻמְאָה, כְּדִתְּנָן נִתְכַּוֵּן לְהַזּוֹת עַל הַבְּהֵמָה וְהִזָּה עַל הָאָדָם אִם יֵשׁ בָּאֵזוֹב יִשְׁנֶה, נִתְכַּוֵּן עַל הָאָדָם וְהִזָּה עַל הַבְּהֵמָה אִם יֵשׁ בָּאֵזוֹב לֹא יִשְׁנֶה, מַאי טַעֲמָא דְּרַבִּי עֲקִיבָא, נִכְתּוֹב רַחֲמָנָא וְהִזָּה הַטָּהוֹר [עָלָיו], מַאי עַל הַטָּמֵא, שְׁמַע מִינָהּ עַל הַטָּמֵא טָהוֹר וְעַל הַטָּהוֹר טָמֵא. וְרַבָּנָן, הַהוּא לִדְבָרִים הַמְקַבְּלִין טֻמְאָה הוּא דְּאָתָא, אֲבָל הָכָא, קַל וָחֹמֶר הוּא, עַל הַטָּמֵא טָהוֹר, עַל הַטָּהוֹר לֹא כָּל שֶׁכֵּן. וְרַבִּי עֲקִיבָא, הַיְנוּ דְּקָאָמַר שְׁלֹמֹה בְּחָכְמָתוֹ (קהלת ז, כג) "אָמַרְתִּי אֶחָכָּמָה וְהִיא רְחוֹקָה מִמֶּנִּי". וְרַבָּנָן, הַהוּא לְמַזֶּה וְלַמַּזִּין עָלָיו טָהוֹר, נוֹגֵעַ בָּהֶן טָמֵא. וּמַזֶּה טָהוֹר, וְהַכְּתִיב (להלן פסוק כא) "וּמַזֵּה מֵי הַנִּדָּה יְכַבֵּס בְּגָדָיו", מַאי מַזֶּה, נוֹגֵעַ.. וְהָכְּתִיב מַזֶּה וְהָכְּתִיב נֹגֵעַ, וְעוֹד מַזֶּה בָּעֵי כִּבּוּס בְּגָדִים, נוֹגֵעַ לֹא בָּעֵי כִּבּוּס בְּגָדִים, אֶלָּא מַאי מַזֶּה, נוֹשֵׂא. וְנִכְתּוֹב רַחֲמָנָא נוֹשֵׂא, וּמַאי טַעֲמָא כְּתִיב מַזֶּה, הָא קָא מָשְׁמַע לָן דְּבָּעִינָן שִׁעוּר הַזָּאָה.  הָנִיחָא לְמָאן דְּאָמַר הַזָּאָה צְרִיכָה שִׁעוּר, אֶלָּא לְמָאן דְּאָמַר אֵינָהּ צְרִיכָה שִׁעוּר מַאי אִיכָּא לְמֵימַר, אֲפִלּוּ לְמָאן דְּאָמַר הַזָּאָה אֵינָהּ צְרִיכָה שִׁעוּר, הֲנֵי מִילִי אַגַּבָּא דְּגָבְרָא, אֲבָל בְּמָנָא  צְרִיכָה שִׁעוּר, דִּתְנָן כַּמָּה יְהֵא וִיהֵא בָּהֶן כְּדֵי הַזָּאָה כְּדֵי שֶׁיִּטְבֹּל רָאשֵׁי הַגִּבְעוֹלִין וְיַזֶּה.

תַּנְיָא שָׂרְפָהּ אוֹנֵן, מְחֻסַּר כִּפּוּרִים, כְּשֵׁרָה, יוֹסֵף הַבַּבְלִי אוֹמֵר, אוֹנֵן כְּשֵׁרָה, מְחֻסַּר כִּפּוּרִים פְּסוּלָה, וּבְהַאי קְרָא קָמִיפְלָגֵי, וְהִזָּה הַטָּהוֹר עַל הַטָּמֵא, טָהוֹר מִכְּלַל שֶׁהוּא טָמֵא, מַר סָבַר מִכְּלַל שֶׁהוּא טָמֵא טֻמְאָה דְּכָל הַתּוֹרָה כֻּלָּהּ, וּמַר סָבַר טֻמְאָה דְּהָא פָּרָשָׁתָא.

"וְהִזָּה הַטָּהוֹר עַל הַטָּמֵא", נִתְכַּוֵּן לְהַזּוֹת לְפָנָיו וְהִזָּה לְאַחֲרָיו,  לְאַחֲרָיו וְהִזָּה לְפָנָיו, הַזָּאָתוֹ פְּסוּלָה, לְפָנָיו וְהִזָּה עַל הַצְּדָדִין,  הַזָּאָתוֹ כְּשֵׁרָה.

אָמַר עוּלָא, הַכֹּל מוֹדִים בְּלָשׁוֹן לְעִנְיַן טֻמְאָה דְּגָלוּי הוּא אֵצֶל הַשֶּׁרֶץ מַאי טַעֲמָא  "אֲשֶׁר יִגַּע בּוֹ" אָמַר רַחֲמָנָא וְהַאי נַמִּי כִּנְגִיעָה הוּא. לְעִנְיַן טְבִילָה, כְּטָמוּן דָּמִי, מַאי טַעֲמָא (שם, יג) "וְרָחַץ אֶת בְּשָׂרוֹ בַּמַּיִם" אָמַר רַחֲמָנָא, מַה בְּשָׂרוֹ מֵאַבְרָאֵי אַף כָּל מֵאַבְרָאֵי, לֹא נֶחְלְקוּ אֶלָּא לְעִנְיַן הַזָּאָה, הֲרֵי שֶׁהָיָה מַזֶּה וְנִתְּזָה הַזָּאָה עַל לְשׁוֹנוֹ, רַבִּי מְדָמִי לָהּ לְטֻמְאָה, וְרַבָּנָן מְדָמוּ לָהּ לִטְבִילָה, וְתַרְוַיְהוּ בְּהַאי קְרָא קָמִיפְלָגֵי, וְהִזָּה הַטָּהוֹר עַל הַטָּמֵא, רַבִּי סָבַר וְהִזָּה הַטָּהוֹר עַל הַטָּמֵא בַּיּום הַשְּׁלִישִׁי וּבַיּוֹם הַשְּׁבִיעִי וְחִטְּאוֹ", וְרַבָּנָן סַבְרֵי וְחִטְּאוֹ בַּיוֹם הַשְּׁבִיעִי וְכִבֶס בְּגָדָיו וְרָחַץ בַּמַּיִם וְטָהֵר. וְרַבָּנָן נַמִּי נְדַּמֵיהּ לְטֻמְאָה, טָהֳרָה מִטָּהֳרָה הֲוָה לֵיהּ לְמֵילַף. (וְרַבָּנָן) [וְרַבִּי] נְדַמֵּיהּ לִטְבִילָה, וְכִבֶּס בְּגָדָיו הִפְסִיק הָעִנְיָן. וְסָבַר רַבִּי לְעִנְיַן טְבִילָה כְּטָמוּן דָּמִי, וְהָא מַעֲשֶׂה בְּשִׁפְחָה שֶׁל בֵּית רַבִּי שֶׁטָּבְלָה וְעָלְתָה וְנִמְצָא עֶצֶם בֵּין שִׁנֶּיהָ וְהִצְרִיכָה רַבִּי טְבִילָה אַחֶרֶת, נְהִי דְּבִּיאַת מַיִם לֹא בְּעִינָן, מָקוֹם הָרָאוּי לְבִיאַת מַיִם בְּעִינָן, כִּדְרַבִּי זֵירָא דְּאָמַר רַבִּי זֵירָא כָּל הָרָאוּי לְבִילָה וְכוּ'.

אֵין מַזִּין וְאֵין טוֹבְלִין אֶלָּא בַּיּוֹם, שֶׁנֶּאֱמַר "וְהִזָּה הַטָּהוֹר עַל הַטָּמֵא בַּיּוֹם" וְגוֹ', וְאִיתְקַשׁ טְבִילָה לְהַזָּאָה.

"בַּיּוֹם הַשְּׁלִישִׁי וּבַיּוֹם הַשְּׁבִיעִי", בָּא הַכָּתוּב וְלִמֵּד עַל טְמֵא מֵת שֶׁטָּעוּן הַזָּאַת שְׁלִישִׁי וּשְׁבִיעִי, אַתָּה אוֹמֵר לְכָךְ בָּא, אוֹ אֵינוֹ אֶלָּא אִם הִזָּה בַּשְּׁלִישִׁי יִטְהַר בַּשְּׁבִיעִי, לֹא הִזָּה בַּשְּׁלִישִׁי לֹא יִטְהַר בַּשְּׁבִיעִי, תַּלְמוּד לוֹמַר "וְחִטְּאוֹ בַּיּוֹם הַשְּׁבִיעִי", שָׁנָה עָלָיו הַכָּתוּב לִפְסֹל. אֵין לִי אֶלָּא שְׁבִיעִי, שְׁמִינִי תְּשִׁיעִי וַעֲשִׂירִי מִנַּיִן,  תַּלְמוּד לוֹמַר "וְחִטְּאוֹ" מִכָּל מָקוֹם.

"וְהִזָּה הַטָּהוֹר עַל הַטָּמֵא", כָּל הַמְטַּמְּאִין מְקַבְּלִין הַזָּאָה, זָבִין וְזָבוֹת נִדּוֹת וְיוֹלְדוֹת. וְהִזָּה הַטָּהוֹר עַל הַטָּמֵא, וְלֹא בִּזְמַן שֶׁלֹּא נִתְכַּוֵּן לְהַזּוֹת עַל הַטָּמֵא. וְרָחַץ בַּמַּיִם וְטָהֵר בָּעָרֶב, מָה עֶרֶב שֶׁהוּא בָּא כֻּלּוֹ, אַף מַיִם כְּשֶׁיָּבוֹא כֻּלּוֹ בְּמַיִם וְטָהֵר.

"וְכִבֶּס בְּגָדָיו וְרָחַץ בַּמַּיִם וְטָהֵר בָּעָרֶב", מַה תַּלְמוּד לוֹמַר מִפְּנֵי שֶׁהָיִיתִי אוֹמֵר אִם קָדְמָה טְבִילָה לְהַזָּאָה יָצָא, תַּלְמוּד לוֹמַר "וְחִטְּאוֹ בַּיּוֹם הַשְּׁבִיעִי" וְאַחַר כָּךְ "וְכִבֶּס בְּגָדָיו וְרָחַץ בַּמַּיִם וְטָהֵר בָּעָרֶב".

{pפסוק כp}  "וְאִישׁ אֲשֶׂר יִטְמָא וְלֹא יִתְחַטָּא וְנִכְרְתָה הַנֶּפֶשׁ הַהִיא מִתּוֹךְ הַקָּהָל", מִי שֶׁיֵּשׁ לוֹ קָהָל, יָצָא נָכְרִי שֶׁאֵין לוֹ קָהָל, וְלֵית לֵיהּ טֻמְאָה, וְאִימָא כָּרֵת הוּא דְּלֹּא מִיחַיֵּב, אֲבָל אִטְמוּיֵי אִיטְמֵי,  אֲמַר קְרָא (לעיל פסוק יט) וְהִזָּה הַטָּהוֹר עַל הַטָּמֵא, כָּל שֶׁיֵּשׁ לוֹ טָהֳרָה יֵשׁ לוֹ טֻמְאָה, וְכָל שֶׁאֵין לוֹ טָהֳרָה אֵין לוֹ טֻמְאָה,  וְדִילְמָא טָהֳרָה הוּא דְּלֹא הָוְיָא לֵיהּ הָא טֻמְאָה הַוְיָא לֵיהּ,  אֲמַר קְרָא וְאִישׁ אֲשֶׂר יִטְמָא, אִיתְקַשׁ טֻמְאָה לְטָהֳרָה, כָּל שֶׁיֵּשׁ לוֹ טָהֳרָה יֵשׁ לוֹ טֻמְאָה, וְכָל שֶׁאֵין לוֹ טָהֳרָה אֵין לוֹ טֻמְאָה.

הַכֹּל מִטַּמְּאִין טֻמְאַת מֵת, הַכֹּל לְאָתוּיֵי מַאי, לְאָתוּיֵי קָטָן,  סָלְקָא דַּעְתָּךְ אֲמִינָא אִישׁ אֲשֶׁר יִטְמָא וְלֹא יִתְחַטָּא כְּתִיב, אִישׁ אִין, קָטָן לֹא, קָא מָשְׁמַע לָן. (לעיל פסוק יח) "וְעַל הַנְּפָשׁוֹת אֲשֶׁר הָיוּ שָׁם", אֶלָּא אִישׁ לָמָּה לִי, לִמְעוּטֵי קָטָן מִכָּרֵת.

"וְאִישׁ אֲשֶׁר יִטְמָא וְלֹא יִתְחַטָּא", אִי בָּעֵי מִטַּמֵּא וְאִי בָּעֵי לֹא מִטַּמֵּא, מֵת מִצְוָה דְּלָא סַגִּי דְּלָא מִטַּמֵּא הָכִי נַמִּי דְּפָּטוּר,  שָׁאנִי הָתָם דִּכְתִיב  "טָמֵא יִהְיֶה" מִכָּל מָקוֹם.  הַהוּא מִבָּעֵי לֵיהּ לְכִדְתַּנְיָא "טָמֵא יִהְיֶה" לְרַבּוֹת טְבוּל יוֹם,  "טֻמְאָתוֹ בוֹ" לְרַבּוֹת מְחֻסָּר כִּפּוּרִים, אֲמַר לֵיהּ אֲנָא מֵ"עוֹד" קָאֲמִינָא.

הַנִּכְנָס לַמִּקְדָּשׁ בְּטֻמְאָה לוֹקֶה, כְּתִיב עֹנֶשׁ, וּכְתִיב אַזְהָרָה, עֹנֶשׁ דִּכְתִיב "אֶת מִקְדַּשׁ ה' טִמֵּא", אַזְהָרָה דִּכְתִיב (לעיל ה, ב-ג) "וִישַׁלְּחוּ מִן הַמַּחֲנֶה וְלֹא יְטַמְּאוּ אֶת מַחֲנֵיהֶם".

"וְאִישׁ אֲשֶׁר יִטְמָא וְלֹא יִתְחַטָּא וְנִכְרְתָה", עַל טֻמְאַת מִקְדָּשׁ עָנַשׁ הַכָּתוּב כָּרֵת, אוֹ לֹא עָנַשׁ אֶלָּא עַל הַהַזָּאָה, תַּלְמוּד לוֹמַר  "וְאִם לֹא יִתְחַטָּא" וְגוֹ' עָנְשׁוֹ "לֹא יִטְהָר",  וְאֵין עָנְשׁוֹ כָּרֵת.

{pפסוק כא-כבp}  "וְהָיְתָה לָהֶם לְחֻקַּת עוֹלָם", שֶׁיִּנְהֹג הַדָּבָר לְדוֹרוֹת. וּמַזֵּה מֵי הַנִּדָּה יְכַבֵּס בְּגָדָיו וְהַנֹּגֵעַ בְּמֵי הַנִּדָּה יִטְמָא, הַכָּתוּב חִלֵּק בֵּין מַיִם שֶׁיֵּשׁ בָּהֶן כְּדֵי הַזָּאָה וּבֵין מַיִם שֶׁאֵין בָּהֶן כְּדֵי הַזָּאָה, שֶׁהַמַּיִם שֶׁיֵּשׁ בָּהֶן כְּדֵי הַזָּאָה מְטַמֵּא אָדָם לְטַמֵּא בְּגָדִים, וּמַיִם שֶׁאֵין בָּהֶן כְּדֵי הַזָּאָה מְטַמֵּא אָדָם לְטַמֵּא אֹכְלִין וּמַשְׁקִין, אַתָּה אוֹמֵר לְכָךְ בָּא, אוֹ לֹא בָּא אֶלָּא לְחַלֵּק בֵּין נוֹגֵעַ לְמַזֶּה,  שֶׁהַמַּזֶה שֶׁאֵין נוֹגֵעַ מְטַמֵּא בְּגָדִים, וּמַזֶּה נוֹגֵעַ אֵין מְטַמֵּא בְּגָדִים. אָמַרְתָּ קַל וָחֹמֶר, אִם הַמַּזֶּה שֶׁאֵין נוֹגֵעַ מְטַמֵּא, מַזֶּה שֶׁנּוֹגֵעַ בּוֹ דִּין הוּא שֶׁיְּטַמֵּא בְּגָדִים, אֵין לִי אֶלָּא טְהוֹרִין טְמֵאִין מִנַּיִן, אָמַרְתָּ קַל וָחֹמֶר, אִם טְהוֹרִין מְטַמְּאִין, קַל וָחֹמֶר לִטְמֵאִין. אֵין לִי אֶלָּא כְּשֵׁרִין פְּסוּלִין מִנַּיִן, אָמַרְתָּ קַל וָחֹמֶר, אִם כְּשֵׁרִין מְטַמְּאִין קַל וָחֹמֶר לִפְסוּלִין.

"וְכֹל אֲשֶׁר יִגַּע בּוֹ הַטָּמֵא יִטְמָא", לָמָּה נֶאֱמַר, לְפִי שֶׁהוּא אוֹמֵר (לעיל פסוק טז) "בַּחֲלָל חֶרֶב" בָּא הַכָּתוּב וְלִמֵּד עַל הָחֶרֶב שֶׁהִיא טְמֵאָה טֻמְאַת שִׁבְעָה וְהַנּוֹגֵעַ בָּהּ טָמֵא טֻמְאַת שִׁבְעָה, הָא לָמַדְנוּ לְכֵלִים וְאָדָם, כֵּלִים וְאָדָם וְכֵלִים מִנַּיִן, תַּלְמוּד לוֹמַר (להלן לא, כד) "וְכִבַּסְתֶּם בִּגְדֵיכֶם", הָא לָמַדְנוּ לְכֵלִים וְאָדָם וְכֵלִים, כֵּלִים וְכֵלִים מִנַּיִן, אָמַרְתָּ קַל וָחֹמֶר, וּמָה כֵּלִים הַנּוֹגְעִים בְּאָדָם הַנּוֹגֵעַ בְּכֵלִים הַנּוֹגְעִין בְּמֵת הֲרֵי הֵן טְמֵאִין, כֵּלִים הַנּוֹגְעִין בְכֵלִים הַנּוֹגְעִין בְמֵת אֵינוֹ דִּין הוּא שֶׁיְּהוּ טְמֵאִין. כֵּלִים בְּאָדָם מִנַּיִן, אָמַרְתָּ קַל וְחֹמֶר, וּמָה כֵּלִים הַנּוֹגְעִין בְּאָדָם הַנּוֹגֵעַ בְּכֵלִים הַנּוֹגְעִין בְּמֵת הֲרֵי הֵן טְמֵאִין, כֵּלִים הַנּוֹגְעִין בְּאָדָם הַנּוגֵעַ בְּמֵת אֵינוֹ דִּין שֶׁיְּהוּ טְמֵאִין, אוֹ יְהֵא אָדָם מְקַבֵּל טֻמְאָה מִן הַמֵּת לְטַמֵּא אֶת חֲבֵרוֹ טֻמְאַת שִׁבְעָה, [אָמַרְתָּ] קַל וָחֹמֶר, וּמָה כֵּלִים שֶׁאֵין מְטַמְּאִין עַל גַּבֵּי מִשְׁכָּב וּמוֹשָׁב, הֲרֵי הֵן מְקַבְּלִין טֻמְאָה מִן הַמֵּת לְטַמֵּא אָדָם טֻמְאַת שִׁבְעָה, אָדָם שֶׁמְּטַמֵּא עַל גַּבֵּי מִשְׁכָּב וּמוֹשָׁב אֵינוֹ דִּין שֶׁיְּקַבֵּל טֻמְאָה מִן הַמֵּת לְטַמֵּא אֶת חֲבֵרוֹ טֻמְאַת שִׁבְעָה, תַּלְמוּד לוֹמַר "וְהַנֶּפֶשׁ הַנֹּגַעַת תִּטְמָא עַד הָעָרֶב", טֻמְאַת עֶרֶב מְטַמֵּא, וְאֵין מְקַבֵּל טֻמְאָה מִן הַמֵּת לְטַמֵּא אֶת חֲבֵרוֹ טֻמְאַת שִׁבְעָה, אוֹ שֶׁיְּטַמֵּא בְּהֶסֵּט, אָמַרְתָּ קַל וָחֹמֶר, וּמָה נְּבֵלָה קַלָּה  הֲרֵי הִיא מְטַמְּאָה בְּהֶסֵּט, מֵת חָמוּר אֵינוֹ דִּין שֶׂיְּטַמֵּא בְּהֶסֵּט, תַּלְמוּד לוֹמַר "וְכֹל אֲשֶׁר יִגַּע בּוֹ הַטָּמֵא יִטְמָא", בְּמַגָּע הוּא מְטַמֵּא וְאֵין מְטַמֵּא בְּהֶסֵּט.

"וְמַזֵּה מֵי הַנִּדָּה", מַיִם שֶׁהֵן רְאוּיִּין לְנִדָּה לְטַמֵּא אָדָם לְטַמֵּא בְּגָדִים, וְלֹא מַיִם שֶׁאֵין בָּהֶן כְּדֵי הַזָּאָה, וּמָה אֲנִי מְקַיֵּם הַנֹּגֵעַ בְּמֵי הַנִּדָּה, רִבָּה מֵי חַטָּאת שֶׁיֵּשׁ בָּהֶן כְּדֵי הַזָּאָה (שֶׁאֵין) [שֶׁהֵן] מְטַמְּאִין בְּמַגָּע וּבְמַשָׂא, הַנֹּגֵעַ וְהַנֹּגֵעַ, רִבָּה מֵי חַטָּאת שֶׁאֵין בָּהֶן כְּדֵי הַזָּאָה (שֶׁאֵין) [שֶׁהֵן] מְטַמְּאִין בְּמַגָּע אֲבָל לֹא בְּמַשָׂא, הֵעִיד רַבִּי חֲנִינָא מִשּׁוּם חֲמִשָׁה זְקֵנִים שֶׁבָּאוּ מִיהוּדָה וְאָמְרוּ, מֵי חַטָּאת שֶׁעָשׂוּ מִצְוָתָן, וְנִטְמְאוּ בְּאָב הַטֻּמְאָה מְטַמְּאִין אֶת הַכֹּהֵן וְאֶת תְּרוּמָתוֹ, וְאֵין חַיָּבִין עֲלֵיהֶן עַל בִּיאַת מִקְדָּשׁ. מֵי חַטָּאת שֶׁלֹּא עָשׂוּ מִצְוָתָן וְנִטְמְאוּ בְּאָב הַטֻּמְאָה, מְטַמֵּא אֶת (הַכֹּהֵן) [הַמַּזֶּה] בְּיָדוֹ וְלֹא בְּרַגְלוֹ, וְאֵינוֹ מְטַמֵּא אֶת הַכֹּהֵן לֹא בְּיָדוֹ וְלֹא בְּרַגְלוֹ, בִּזְמָן שֶׁנִּפְסָלִים מִמֵּימֵי הַטְּלָלִים, מִמֵּימֵי הַשְּׁלָגִים, מְטַמֵּא הַכֹּהֵן בְּרַגְלוֹ אֲבָל לֹא בְּיָדוֹ, וְאֵינוֹ מְטַמֵּא אֶת הַמַּזֶּה [לֹא] בְּיָדוֹ וְלֹא בְּרַגְלוֹ (ק"ו), אָמַר רַבִּי שִׁמְעוֹן לִפְנֵי רַבִּי עֲקִיבָא קַל וָחֹמֶר וּמָה בְּמָקוֹם שֶׁאֵין הַכֹּהֵן מְטַמֵּא בְּיָדּוֹ הֲרֵי הַמַּזֶּה מְטַמֵּא בְּיָדּוֹ (וּבְרַגְלוֹ), מָקוֹם שֶׁהַכֹּהֵן מְטַמֵּא בְּיָדוֹ וּבְרַגְלוֹ אֵינוֹ דִּין שֶׁיְּהֵא הַמַּזֶּה מְטַמֵּא בְּיָדוֹ וּבְרַגְלוֹ. מַה לְּכֹהֵן מִטַּמֵּא לִטְמֵאִים וּמִטַּמֵּא לִטְהוֹרִים, מַה לְּמַזֶּה שֶׁאֵינוֹ מִטַּמֵּא לִטְמֵאִים וְאֵינוֹ מִטַּמֵּא לִטְהוֹרִים. אֵפֶר כָּשֵׁר שֶׁנִּתְעָרֵב בְּמַיִם פְּסוּלִין מְטַמֵּא אֶת הַכֹּהֵן וְאֶת הַתְּרוּמָה, רַבִּי יַעֲקֹב אוֹמֵר מְטַמְּאִים הֵם מִשּׁוּם מַשְׁקֶה. אֵפֶר פָּסוּל שֶׁנִּתְעָרֵב בְּמַיִם כְּשֵׁרִים, רַבִּי שִׁמְעוֹן אוֹמֵר מְטַמְּאִים הֵם מִשּׁוּם מַשְׁקֶה, רַבִּי אֱלִיעֶזֶר בֶּן יַעֲקֹב אוֹמֵר כְּשֵׁרִין הֵן לָלוּשׁ בָּהֶן אֶת הָעִסָּה.

"וְכֹל אֲשֶׁר יִגַּע בּוֹ הַטָּמֵא יִטְמָא", מַגִּיד שֶׁמְּטַמֵּא בְּגָדִים, יָכוֹל בְּגָדִים שֶׁנִּטְמְאוּ מִתַּחַת הַמֵּת, וּמִנַּיִן אַף בְּגָדִים שֶׁנִּטְמְאוּ מִתַּחַת הַזָּב, תַּלְמוּד לוֹמַר "וְכֹל אֲשֶׁר יִגַּע בּוֹ הַטָּמֵא יִטְמָא", וּמִנַּיִן כֵּלִים בְּאָדָם, תַּלְמוּד לוֹמַר "וְכֹל אֲשֶׁר יִגַּע בּוֹ הַטָּמֵא יִטְמָא", מִנַּיִן אָדָם בְּכֵלִים, אָמַרְתָּ וְכֹל אֲשֶׁר יִגַּע בּוֹ הַטָּמֵא יִטְמָא, "וְהַנֶּפֶשׁ הַנֹּגַעַת תִּטְמָא עַד הָעָרֶב", רַבִּי יוֹסִי אוֹמֵר הָיָה מְטַמֵּא בְּכֻלָּן טֻמְאַת שִׁבְעָה.

~ פרק כ

{pפסוק א-חp}  "וַיָּבֹאוּ בְנֵי יִשְׂרָאֵל", מַה כְּתִיב לְמַעְלָה מִן הָעִנְיָן פָּרָשַׁת פָּרָה אֲדֻמָּה (כָּתוּב בְּרֶמֶז תקכ"ה).

"וַתָּמָת שָׁם מִרְיָם", שָׁנוּ רַבּוֹתֵינוּ אֵין מַנִּיחִים אֶת הַמִּטָּה בָּרְחוֹב,  מִפְּנֵי שֶׁמַּרְגִּיל אֶת הַהֶסְפֵּד, וְלֹא שֶׁל נָשִׁים לְעוֹלָם מִפְּנֵי הַכָּבוֹד. אָמְרֵי בְּנָהַרְדָּעֵי, לֹא שָׁנוּ אֶלָּא חַיָּה, אֲבָל שְׁאָר נָשִׁים מַנִּיחִין, רַבִּי אֶלְעָזָר אוֹמֵר אֲפִלּוּ שְׁאָר כָּל הַנָּשִׁים, שֶׁנֶּאֱמַר "וַתָּמָת שָׁם מִרְיָם וַתִּקָּבֵר שָׁם", סָמוּךְ לְמִיתָה קְבוּרָה. אָמַר רַבִּי אֶלְעָזָר אַף מִרְיָם בִּנְשִׁיקָה מֵתָה, אָתְיָא שָׁם שָׁם, מִפְּנֵי מָה לֹא נֶאֱמַר בָּהּ "עַל פִּי ה'" מִפְּנֵי שֶׁגְּנַאי הַדָּבָר לוֹמַר. אָמַר רַבִּי יַנַּאי לָמָּה נִסְמְכָה מִיתַת מִרְיָם לְפָרָה אֲדֻמָּה, מַה פָּרָה אֲדֻמָּה מְכַפֶּרֶת, אַף מִיתָתָן שֶׁל צַדִּיקִים מְכַפֶּרֶת.

"וְלֹא הָיָה מַיִם לָעֵדָה", שְׁלֹשָׁה פַּרְנָסִים טוֹבִים הָיוּ לָהֶם לְיִשְׂרָאֵל מֹשֶׁה וְאַהֲרֹן וּמִרְיָם וְכוּ'.

"וַיָּרֶב הָעָם עִם מֹשֶׁה", מִדַּת הַדִּין כְּשֶׁאָדָם כּוֹעֵס עַל שְׁנַיִם נוֹתֵן פָּנָיו בַּקָּטָן, וְאֵלּוּ נָתְנוּ פְּנֵיהֶם בַּגָּדוֹל, וְעוֹד שֶׁהָיָה אַהֲרֹן חָבִיב עֲלֵיהֶן, שֶׁהָיָה אוֹהֵב שָׁלוֹם וְרוֹדֵף שָׁלוֹם, זֶה שֶׁאָמַר הַכָּתוּב  "שִׂפְתֵי כְסִיל יָבֹאוּ בְרִיב", הָיוּ תּוֹבְעִין מִיתָה,  (שמות טז, ג) "מִי יִתֵּן מוּתֵנוּ בְיַד ה'", וְלוּ גָּוַעְנוּ בִּגְוַע אַחֵינוּ, מַהוּ לִפְנֵי ה', מָשָׁל לְבֶן מְלָכִים שֶׁיָּצָא לְתַרְבּוּת רָעָה וְהָיָה עוֹלֶה לִכְתָלִים וּלְאִילָנוֹת כְּנֶגֶד אָבִיו, הוֹלֵךְ לִמְקוֹם הַחַיּוֹת כְּדֵי שֶׁיְּהֵא אָבִיו מִצְטָעֵר, כָּךְ הָיוּ אֵלּוּ אוֹמְרִים אָנוּ מֵתִים וִיהֵא מִצְטָעֵר עָלֵינוּ, וְלֹא עוֹד שֶׁנִּשְׁבַּע לַאֲבוֹתֵינוּ לָתֵת לָנוּ אֶת הָאָרֶץ.

"קַח אֶת הַמַּטֶּה", זֶה שֶׁאָמַר הַכָּתוּב (תהלים קי, ב) "מַטֵּה עֻזְּךָ יִשְׁלַח ה' מִצִּיוֹן", זֶה הַמַּטֶּה שֶׁהָיָה בְּיַד יַעֲקֹב אָבִינוּ, שֶׁנֶּאֱמַר (בראשית לב, יא) "כִּי בְמַקְלִי עָבַרְתִּי". וְהוּא הַמַּטֶּה שֶׁהָיָה בְּיַד יְהוּדָה, שֶׁנֶּאֱמַר  "חֹתָמְךָ וּפְתִילֶךָ וְמַטְּךָ אֲשֶׁר בְּיָדֶךָ". וְהוּא הָיָה בְּיַד מֹשֶׁה, שֶׁנֶּאֱמַר (שמות ד, יז) "וְאֶת הַמַּטֶּה הַזֶּה תִּקַּח בְּיָדֶךָ". וְהוּא הָיָה בְּיַד אַהֲרֹן, שֶׁנֶּאֱמַר  "וַיַּשְׁלֵךְ אַהֲרֹן אֶת מַטֵּהוּ". וְהוּא הָיָה בְּיַד דָּוִד, שֶׁנֶּאֱמַר (שמואל א יז, מ) "וַיִּקַּח מַקְלוֹ בְּיָדוֹ". וְהוּא הָיָה בְּיַד כָּל מֶלֶךְ וּמֶלֶךְ עַד שֶׁחָרַב בֵּית הַמִּקְדָּשׁ, וְכֵן עָתִיד אוֹתוֹ הַמַּטֵּה לִמָּסֵר לְמֶלֶךְ הַמָּשִׁיחַ, וְכֵן עָתִיד לִרְדּוֹת בּוֹ אֶת אֻמּוֹת הָעוֹלָם, לְכָךְ נֶאֱמַר "מַטֵּה עֻזְּךָ יִשְׁלַח ה' מִצִּיּוֹן".

דָּבָר אַחֵר, "קַח אֶת הַמַּטֵּה", זֶה שֶׁאָמַר הַכָּתוּב (משלי כב, טו) "אִוֶּלֶת קְשׁוּרָה בְלֶב נָעַר", אֵלּוּ יִשְׂרָאֵל, שֶׁנֶּאֱמַר  "כִּי נַעַר יִשְׂרָאֵל וָאֹהֲבֵהוּ", שֶׁהָיוּ מַכְעִיסִין בְּכָל שָׁעָה לִפְנֵי הַקָּדוֹשׁ בָּרוּךְ הוּא, וּמִי מַרְחִיק אוֹתָהּ מֵהֶם, (משלי שם) "שֵׁבֶט מוּסָר יַרְחִיקֶנָּה מִמֶּנּוּ", לְפִיכָךְ אָמַר הַקָּדוֹשׁ בָּרוּךְ הוּא לְמֹשֶׁה מַרְדּוּת הֵן צְרִיכִין, כְּשֵׁם שֶׁהַנַּעַר הַזֶּה סוֹרֵחַ וְהַסּוֹפֵר הַזֶּה מַכֶּה אוֹתוֹ וּמְבִיאוֹ לִידֵי חַיִּים, לְכָךְ נֶאֱמַר "קַח אֶת הַמַּטֵּה".

הַבְּאֵר הָיָה עוֹלֶה בִּזְכוּת מִרְיָם, שֶׁנֶּאֱמַר (לעיל פסוק א-ב) וַתָּמָת שָׁם מִרְיָם וּמִיָּד וְלֹא הָיָה מַיִם לָעֵדָה, וְכֵיוָן שֶׁנִּסְתַּלֵּק הַבְּאֵר הִתְחִילוּ מִתְכַּנְסִין עַל מֹשֶׁה וְעַל אַהֲרֹן, שֶׁנֶּאֱמַר "וַיִּקָּהֲלוּ עַל מֹשֶׁה וְעַל אַהֲרֹן", וְהָיוּ מֹשֶׁה וְאַהֲרֹן יוֹשְׁבִין וּמִתְאַבְּלִין עַל מִרְיָם, אָמַר לָהֶם הַקָּדוֹשׁ בָּרוּךְ הוּא בִּשְׁבִיל שֶׁאַתֶּם אֲבֵלִים יָמוּתוּ בַּצָּמָא, עֲמֹד וְקַח מַטְּךָ וְהִשְׁקִיתָ אֶת הָעֵדָה וְאֶת בְּעִירָם. דָּבָר אַחֵר, לָמָּה נִסְתַּלֵּק הַבְּאֵר בְּמִיתַת מִרְיָם, כְּדֵי שֶׁיֵּדְעוּ הַכֹּל כַּמָּה הָיְתָה צַדֶּקֶת וְיִצְטָעֲרוּ עָלֶיהָ רַבִּים וְיִגְמְלוּ אִתָּהּ חֶסֶד,  כָּךְ כֵּיוָן שֶׁמֵּתָה מִרְיָם, וּמֹשֶׁה וְאַהֲרֹן עֲסוּקִין בָּהּ, וְיִשְׂרָאֵל מְבַקְּשִׁים מַיִם וְאֵין מוֹצְאִין, מִיָּד נִתְכַּנְּסוּ עֲלֵיהֶם, כֵּיוָן שֶׁרָאוּ אוֹתָם בָּאִין אָמַר מֹשֶׁה לְאַהֲרֹן תֹּאמַר מַהוּ כִּנּוּס זֶה, אָמַר לוֹ אַהֲרֹן לֹא בְּנֵי אַבְרָהָם יִצְחָק וְיַעֲקֹב הֵן, גּוֹמְלֵי חֲסָדִים בְּנֵי גּוֹמְלֵי חֲסָדִים, אָמַר לוֹ מֹשֶׁה אִי אַתָּה יוֹדֵעַ לְהַפְרִישׁ בֵּין כִּנּוּס לְכִנּוּס, אֵין זֶה כִּנּוּס שֶׁל תַּקָּנָה אֶלָּא שֶׁל קַלְקָלָה, שֶׁאִלּוּ הָיָה כִּנּוּס שֶׁל תַּקָּנָה הָיוּ צְרִיכִים לִהְיוֹת בְּרֹאשָׁם שָׂרֵי אֲלָפִים וְשָׂרֵי מֵאוֹת וְגוֹ', וְאַתָה אוֹמֵר לִגְמֹל חֶסֶד הֵן בָּאִין, מִיָּד הִטִּיחוּ דְּבָרִים כְּנֶגְדּוֹ, שֶׁנֶּאֱמַר (לעיל פסוק ג) וַיָּרֶב הָעָם עִם מֹשֶׁה, כֵּיוָן שֶׁרָאָה מֹשֶׁה וְאַהֲרֹן פְּנֵיהֶם זְעוּמוּת, בָּרְחוּ לָהֶם לְאֹהֶל מוֹעֵד, מָשָׁל לְמָה הַדָּבָר דּוֹמֶה לִגְדוֹל הַמְּדִינָה שֶׁנִּזְדַּעְזְעוּ בְּנֵי הַמְּדִינָה וּבָרַח לִפְלָטִין שֶׁל מֶלֶךְ. וַיֵּרָא כְבוֹד ה', אָמַר לָהֶן הַקָּדוֹשׁ בָּרוּךְ הוּא לִמְשָׁרְתֵי צִבּוּר, צְאוּ מִכָּאן בִּמְהֵרָה, בָּנַי מֵתִים בַּצָּמָא וְאַתֶּם יוֹשְׁבִין וּמִתְאַבְּלִין עַל הַזְּקֵנָה.

דָּבָר אַחֵר, "וַיָּבֹאוּ בְנֵי יִשְׂרָאֵל כָּל הָעֵדָה", אַתְּ מוֹצֵא בְּשָׁעָה שֶׁהַצַּדִּיקִים מֵתִים הֵן עוֹשִׂין רֹשֶׁם. כְּשֶׁמֵּת רַבִּי אֱלִיעֶזֶר נִתְעַקְּרוּ כָּל הָאִילָנוֹת שֶׁהָיוּ בְּאוֹתוֹ מָקוֹם. כְשֶׁמֵּת רַבִּי יְהוֹשֻׁעַ נָפְלָה אִסְטְוָא שֶׁל טְבֶרְיָה. וְכֵן אַתָּה מוֹצֵא כְּשֶׁמֵּתָה מִרְיָם נִסְתַּלֵּק הַבְּאֵר. וַיָּבֹאוּ, בָּאוּ מִקָדְקָדוֹ שֶׁל מִדְבָּר. כָּל הָעֵדָה צַדִּיקִים וּכְשֵׁרִים. מִדְבַּר צִן מִדְבַר צִנִּים שֶׁהוֹצִיאוּ מִפִּיהֶם  "וְנַפְשֵׁנוּ קָצָה בַּלֶּחֶם הַקְלֹקֵל". וַיֵּשֶׁב הָעָם, כָּל מָקוֹם שֶׁנֶּאֱמַר "וַיֵּשֶׁב" מִשָּׁם שָׁב מְקַטְרֵג. (בראשית כב, יט) "וַיֵּשֶׁב אַבְרָהָם בִּבְאֵר שָׁבַע"  "וַתָּמָת שָׂרָה" (שם לז, א) "וַיֵּשֶׁב יַעֲקֹב", נִגְנַב יוֹסֵף. (להלן כה, א) "וַיֵּשֶׁב יִשְׂרָאֵל בַשִּׁטִּים וַיָּחֵל הָעָם לִזְנוֹת".  וַיָּרֶב הָעָם, אָמְרוּ לָהֶם, בִּתְחִלָּה אָמַרְתָּ לָנוּ מִפְּנֵי פּוֹשְׁעִים וְחַטָּאִים שֶׁיֵּשׁ בָּכֶם אֵין הַמָּקוֹם מָצוּי לָכֶם, עַכְשָׁו שֶׁנַּעֲשִׂינוּ כֻּלָּנוּ קְהַל ה' מִפְּנֵי מָה מֵתִים בַּצָּמָא. (לעיל פסוק ד) וְלָמָה הֲבֵאתֶם אֶת קְהַל ה' וְגוֹ' אֲנַחְנוּ וּבְעִירֵנוּ, אַשְׁרֵיהֶן הַצַּדִּיקִים שֶׁחֲבִיבָה עֲלֵיהֶן בְּהֶמְתָּן כְּגוּפָן, וְכֵן מָצִינוּ בְּיַעֲקֹב שֶׁאָמַר (בראשית לז, יד) "לֶךְ נָא רְאֵה אֶת שְׁלוֹם אַחֶיךָ וְאֶת שְׁלוֹם הַצֹּאן" לְקַיֵּם מַה שֶּׁנֶּאֱמַר (משלי יב, י) "יוֹדֵעַ צַדִּיק נֶפֶשׁ בְּהֶמְתּוֹ".

"קַח אֶת הַמַּטֶּה וְהַקְהֵל אֶת הָעֵדָה", מִכָּאן שֶׁהַקָּדוֹשׁ בָּרוּךְ הוּא חָס עַל מָמוֹנָם שֶׁל יִשְׂרָאֵל.

{pפסוק יp}  "וַיַּקְהִלוּ מֹשֶׁה וְאַהֲרֹן", מְלַמֵּד שֶׁכָּל אֶחָד וְאֶחָד רוֹאֶה אֶת עַצְמוֹ יוֹשֵׁב עַל פְּנֵי הַסֶּלַע, וְכֵן הוּא אוֹמֵר  "וְאֵת כָּל הָעֵדָה הַקְהֵל", וְכֵן כְּשֶׁעָבְרוּ יִשְׂרָאֵל אֶת הַיַּרְדֵּן נִכְנְסוּ כָּל יִשְׂרָאֵל בֵּין בַּדֵּי הָאָרוֹן שֶׁנֶּאֱמַר (יהושע ג, ט) "וַיֹּאמֶר יְהוֹשֻׁעַ אֶל בְּנֵי יִשְׂרָאֵל גֹּשׁוּ הֵנָּה וְשִׁמְעוּ אֶת דִּבְרֵי ה' אֱלֹהֵיכֶם", (וְכֵן) [אַף כָּאן] כָּל יִשְׂרָאֵל עוֹמְדִין וְרוֹאִים נִסִּים שֶׁבַּסֶּלַע.

הִתְחִילוּ לוֹמַר יוֹדֵעַ מֹשֶׁה חָק הַסֶּלַע, אִם הוּא מְבַקֵּשׁ יוֹצִיא לָנוּ מַיִם מִזּוֹ, וְנִמְצָא מֹשֶׁה עוֹמֵד בְּסָפֵק, אִם שׁומֵעַ לָהֶם מְבַטֵּל דִּבְרֵי הַמָּקוֹם, וְהַקָּדוֹשׁ בָּרוּךְ הוּא  "לֹכֵד חֲכָמִים בְּעָרְמָם", לְפִי שֶׁהָיָה מֹשֶׁה מְשַׁמֵּר עַצְמוֹ כָּל אוֹתָן אַרְבָּעִים שָׁנָה שֶׁלֹּא לְהַקְפִּיד כְּנֶגְדָּן, שֶׁהָיָה מִתְיָרֵא מִן הַשְּׁבוּעָה שֶׁנִּשְׁבַּע הַקָּדוֹשׁ בָּרוּךְ הוּא, (דברים א, לה) "אִם יִרְאֶה אִישׁ בָּאֲנָשִׁים הָאֵלֶּה הַדּוֹר הָרָע הַזֶּה", אָמְרוּ לוֹ וַהֲרֵי סֶלַע כְּשֶׁם שֶׁאַתָּה רוֹצֶה לְהוֹצִיא מִסֶּלַע אַחֵר תּוֹצִיא מִזּוֹ, צָוַח עֲלֵיהֶם שִׁמְעוּ נָא הַמֹּרִים, [הַמֹּרִים] סַרְבָנִים, וְיֵשׁ אוֹמְרִים שׁוֹטִים, שֶׁכֵּן בִּכְרַכֵּי הַיָּם קוֹרִין לְשׁוֹטֶה מוֹרֶה, [וְיֵשׁ אוֹמְרִים הַמֹּרִים] מְלַמְּדִים אֶת מְלַמְּדֵיהֶם, הַמֹּרִים חִצִּים שֶׁנֶּאֱמַר (שמואל א לא, ג) "וַיִּמְצָאֻהוּ הַמּוֹרִים אֲנָשִׁים בַּקָּשֶׁת".

{pפסוק יאp}  "וַיָּרֶם מֹשֶׁה אֶת יָדוֹ וַיַּךְ אֶת הַסֶּלַע", הִכָּה פַּעַם אַחַת, הִתְחִיל הַסֶּלַע נוֹטֵף מַיִם מוּעָטִים, שֶׁנֶּאֱמַר  "הֵן הִכָּה צוּר וַיָּזוּבוּ מַיִם", כְּזָב שֶׁהוּא נוֹטֵף טִפִּין, אָמְרוּ לוֹ בֶּן עַמְרָם הַמַּיִם הַלָּלוּ לְיוֹנְקֵי שָׁדַיִם אוֹ לִגְמוּלֵי חָלָב, מִיָּד הִקְפִּיד כְּנֶגְדָּן וְהִכָּהוּ פַּעֲמַיִם, שֶׁנֶּאֱמַר "וַיַּךְ אֶת הַסֶּלַע בְּמַטֵּהוּ פַּעֲמָיִם", וְשָׁטְפוּ כָּל מַה שֶׂהָיָה (מְרַנְּנִין) [נָתוּן] כְּנֶגְדָּן, שֶׁנֶּאֱמַר (שם) "וּנְחָלִים יִשְׁטֹפוּ", וְאַף עַל פִּי כֵן, לֹא עָשָׂה מֹשֶׁה אֶלָּא מִסֶּלַע שֶׁאָמַר לוֹ הַקָּדוֹשׁ בָּרוּךְ הוּא, וּמִנַּיִן (שֶׁאָמַר) [שֶׁאַף] אוֹתוֹ סֶלַע שֶׁאָמְרוּ יִשְׂרָאֵל עָלָיו וְכָל סֶלַע וּצְרוֹר שֶׁהָיָה בְּאוֹתוֹ מָקוֹם הָיוּ מוֹצִיאִים מַיִם, שֶׁנֶּאֱמַר (שם, טו) "יְבַקַּע צֻרִים בַּמִּדְבָּר". וּכְבָר הָיָה בְּיָדָם שָׁלֹשׁ שֶׁשָּׁתְקוּ וְלֹא אָמְרוּ שִׁירָה.

{pפסוק יבp}  לָּמָּה נִתְפַּשׂ אַהֲרֹן, שֶׁנֶּאֱמַר "וַיֹּאמֶר ה' אֶל מֹשֶׁה וְאֶל אַהֲרֹן יַעַן לֹא הֶאֱמַנְתֶּם בִּי", מָשָׁל לְבַעַל חוֹב שֶׁבָּא לִטֹּל גָּרְנוֹ שֶׁל לוֹוֶה, וְנָטַל שֶׁלּוֹ וְשֶׁל שְׁכֵנוֹ, אָמַר לוֹ הַלּוֹוֶה אֲנִי חַיָּב שְׁכֵנִי עָנִי מֶה חָטָא, אַף כָּאן אָמַר משֶׁה רִבּוֹנוֹ שֶׁל עוֹלָם, אֲנִי הִקְפַּדְתִּי אַהֲרֹן מֶה חָטָא, לְפִיכָךְ הַכָּתוּב מְקַלְּסוֹ, שֶׁנֶּאֱמַר (דברים לג, ח) "וּלְלֵוִי אָמַר תֻּמֶּיךָ וְאוּרֶיךָ" וְגוֹ'.

"יַעַן לֹא הֶאֱמַנְתֶּם בִּי", וְכִי לֹא אָמַר מֹשֶׁה דָּבָר קָשֶׁה מִזֶּה, שֶׁאָמַר  "הֲצֹאן וּבָקָר יִשָּׁחֵט" וְגוֹ', וְהִיא גְּדוֹלָה מִזּוֹ, מִפְּנֵי מָה לֹא גָּזַר עָלָיו שָׁם מִיתָה, מָשָׁל לְמֶלֶךְ שֶׁהָיָה לוֹ אוֹהֵב וְהָיָה מֵגִיס בֵּינוֹ לְבֵין הַמֶּלֶךְ בִּדְבָרִים קָשִׁים וְלֹא הִקְפִּיד עָלָיו, לְיָמִים עָמַד הָאוֹהֵב וְהֵגִיס לִפְנֵי הַלִּגְיוֹנוֹת, גָּזַר עָלָיו מִיתָה, אַף כָּאן אָמַר הַקָּדוֹשׁ בָּרוּךְ הוּא לְמֹשֶׁה מַה שֶׁעָשִׂיתָ בֵּינִי לְבֵינְךָ מָחוּל לְךָ, עַכְשָׁיו כְּנֶגֶד הָרַבִּים אִי אֶפְשָׁר, שֶׁנֶּאֱמַר "לְהַקְדִּשֵׁנִי לְעֵינֵי בְּנֵי יִשְׂרָאֵל".

אָמְרוּ לוֹ לְמֹשֶׁה, לֹא אָמַרְתָּ שֶׁיֵּשׁ לָנוּ אֱלוֹהַ בְּכָל מָקוֹם, שֶׁנֶּאֱמַר (דברים י, יד) "הֵן לַה' אֱלֹהֶיךָ הַשָּׁמַיִם וּשְׁמֵי הַשָּׁמַיִם", אָמְרוּ יוֹדְעִין אָנוּ שֶׁהָיִיתָ רוֹעֶה בַּמִּדְבָּר אַרְבָּעִים שָׁנָה, וְאַתָּה מַכִּיר מְקוֹם הַמַּיִם וְנִדְחַקְתָּ לְהַכּוֹת אֶת הַסֶּלַע,  אָמַר לוֹ הַקָּדוֹשׁ בָּרוּךְ הוּא הִקְפַּדְתָּ כְּנֶגְדָּן וְאָמַרְתָּ  שִׁמְעוּ נָא הַמֹּרִים, וְיָצְאוּ מַיִם בְּזַעַף, שֶׁנֶּאֱמַר "וַיֵּצְאוּ מַיִם רַבִּים", מִיָּד נִשְׁטְפוּ קָהָל רַב שֶׁהָיוּ מְרַנְּנִים לִפְנֵי הַקָּדוֹשׁ בָּרוּךְ הוּא, שֶׁנֶּאֱמַר (תהלים עח, טו) "יְבַקַּע צֻרִים בַּמִּדְבָּר" וּכְתִיב (בראשית ז, יא) "בַּיּוֹם הַזֶּה נִבְקְעוּ" וְגוֹ' מַה (זכר) [רַבָּה] הָאָמוּר בְּדוֹר הַמַּבּוּל נִשְׁטְפוּ, אַף כָּאן, אִי אַתָּה (וְכוּ') זָכוּר מֶה עָשָׂה הַסֶּלַע לְבָנַי, שֶׁנֶּאֱמַר  "וַיֵּנִקֵהוּ דְבַשׁ מִסֶּלַע", וְאַחַר טוֹבָתוֹ הִכִּיתָ אוֹתוֹ אֵין אַתְּ כָּשֵׁר לַעֲמֹד עַל בָּנַי, כְּבָר מִנִּיתִי אַחֵר תַּחְתֶּיךָ (להלן כז, יח) "קַח לְךָ אֶת יְהוֹשֻׁעַ בִּן נוּן".

אָמַר רַבִּי סִימוֹן (לעיל פסוק ח) וְנָתַן מֵימָיו, מִפְּנֵי שֶׁדַּרְכּוֹ שֶׁל סֶלַע לְהוֹצִיא אֵשׁ, שֶׁנֶּאֱמַר (שופטים ו, כא) "וַתַּעַל הָאֵשׁ מִן הַצּוּר", וְדַרְכּוֹ לְהוֹצִיא דְּבַשׁ, שֶׁנֶּאֱמַר  "וַיֵּנִקֵהוּ דְבַשׁ מִסֶּלַע", וְדַרְכּוֹ לְהוֹצִיא שֶׁמֶן, שֶׁנֶּאֱמַר (שם) "וְשֶׁמֶן מֵחַלְמִישׁ צוּר", וְאֵין דַּרְכּוֹ לְהוֹצִיא מַיִם, אֶלָּא תֵּן דַּעְתְּךָ עַכְשָׁו שֶׂלֹּא תּוֹצִיא אֶלָּא מַיִם, שֶׁנֶּאֱמַר "וְנָתַן מֵימָיו". אִם יִהְיֶה בְּיַד אָדָם אֵינוֹ יָכוֹל שֶׁלֹּא לְעָרֵב מַשְׁקִים אֵלּוּ בְּאֵלּוּ, לָמָּה, שֶׁהֵן מַבְאִישִׁין, וַאֲפִלּוּ יָכוֹל לְעָרֵב, שֶׁמָּא מְעָרֵב מַיִם בְּאֵשׁ בִּכְלִי אֶחָד, לֹא הַמַּיִם מְכַבִּין הָאֵשׁ, רְאֵה נִסִּים שֶׁעָשָׂה הַקָּדוֹשׁ בָּרוּךְ הוּא כִּנֵּס לְתוֹךְ הַסֶּלַע שֶׁמֶן וּדְבַשׁ וּמַיִם וְאֵשׁ,  וְאִם תָּמֵהַּ אַתָּה עַל הַדָּבָר, הֲרֵי הוּא אוֹמֵר  "וַיְהִי בָרָד וְאֵשׁ מִתְלַקַּחַת", וּמִדָּה טוֹבָה מְרֻבָּה מִמִּדַּת פֻּרְעָנוּת.

(לעיל פסוק ח) וְדִבַּרְתֶּם אֶל הַסֶּלַע, וְהִכִּיתֶם לֹא נֶאֱמַר, אָמַר לוֹ כְּשֶׁהַנַּעַר קָטָן רַבּוֹ מַכֶּהוּ וּמְלַמְּדוֹ, כֵּיוָן שֶׁהִגְדִּיל בְּדִבּוּר הוּא מְיַסְּרו, כָּךְ אָמַר הַקָּדוֹשׁ בָּרוּךְ הוּא לְמֹשֶׁה כְּשֶׁהָיָה סֶלַע זֶה קָטָן הִכִּיתָ אוֹתוֹ, שֶׁנֶּאֱמַר (שמות יז, ו) "וְהִכִּיתָ בַצּוּר", אֲבָל עַכְשָׁיו וְדִבַּרְתֶּם אֶל הַסֶּלַע, שְׁנֵה עָלָיו פֶּרֶק אֶחָד וְהוּא מוֹצִיא מַיִם מִן הַסֶּלַע. וְהוֹצֵאתָ לָהֶם מַיִם מִן הַסֶּלַע, יֵשׁ כֹּחַ וּזְכוּת לְאוֹתָן שֶׁיְּשֵׁנִים בִּמְעָרַת הַמַּכְפֵּלָה שֶׁתּוֹצִיא לָהֶם מַיִם, וְאֵין סֶלַע אֶלָּא זְכוּת אָבוֹת, שֶׁנֶּאֱמַר  "יָרֹנּוּ יֹשְׁבֵי סֶלַע".

(לעיל פסוק י) וַיַּקְהִלוּ מֹשֶׁה וְאַהֲרֹן אֶת הַקָּהָל, לְמַעְלָה כְּתִיב (לעיל פסוק ב) וַיִּקָהֲלוּ עַל מֹשֶׁה וְעַל אַהֲרֹן, וְלָמָּה כִּנְּסוּם, אֶלָּא מֹשֶׁה וְאַהֲרֹן מְהַלְּכִין וְכָל יִשְׂרָאֵל אַחֲרֵיהֶן, וְהָיוּ יִשְׂרָאֵל רוֹאִין אֶבֶן וְהָיוּ עוֹמְדִין וּמַקִיפִין אוֹתָהּ, וְאֵין דּוֹר שֶׁאֵין בּוֹ לֵיצָנִין, וְהָיוּ הַנִּקְרָבִין אוֹמְרִים אֵין אַתֶּם יוֹדְעִין שֶׁבֶּן עַמְרָם רוֹעֶה שֶׁל יִתְרוֹ הָיָה, וְרוֹעִים פִּקְחִים בְּמַיִם, וְהוּא מְבַקֵּשׁ לְמָשְׁכֵנוּ לְהֵיכָן שֶׁיֵּשׁ בּוֹ מַיִם וְלוֹמַר לָנוּ הֲרֵי הוֹצֵאתִי לָכֶם מַיִם וְלַטְעוֹת אוֹתָנוּ, אִלּוּ כֵּן יוֹצִיא לָנוּ מִן הָאֶבֶן הַזּוֹ, (אוֹ מִזּוֹ) [מַה בֵּין זוֹ] לְזוֹ, וְהַקָּדוֹשׁ בָּרוּךְ הוּא כָּךְ צִוָּהוּ מִכָּל סֶלַע שֶׁרוֹצִים הוֹצֵא לָהֶם מַיִם, וּמֹשֶׁה הָפַךְ פָּנָיו סָבוּר שֶׁיִּשְׂרָאֵל אַחֲרָיו, וְהָיוּ אוֹתָם עֲשׂוּיִּין כִּתּוֹת עַל הָאֲבָנִים, אָמַר לָהֶם בּוֹאוּ עִמִּי שֶׁאוֹצִיא לָכֶם מַיִם, אָמְרוּ לוֹ מִזֶּה אָנוּ מְבַקְּשִׁין, אִם מִן הַסֶּלַע הַזֶּה אִי אַתָּה מוֹצִיא אַף מִן הָאַחֶרֶת אֵין אָנוּ מְבַקְּשִׁים, וְנִתְכַּרְכְּמוּ פָּנָיו כְּנֶגְדָּן וְנִשְׁבַּע שֶׁאֵינוֹ מוֹצִיא לָהֶם מַיִם אֶלָּא מֵאוֹתָהּ שֶׁהוּא מְבַקֵּשׁ, אָמַר רַבִּי יְהוּדָה בְּרַבִּי סִימוֹן בְּשֵׁם רַבִּי יְהוֹשֻׁעַ בֶּן לֵוִי, מֹשֶׁה הִכָּה אֶת הַסֶּלַע וְכָל הַצּוּרִים שֶׁבַּמִּדְבָּר נִבְקְעו וְהָיוּ מוֹצִיאִין מַיִם, שֶׁנֶּאֱמַר (תהלים עח, טו) "יְבַקַּע צוּרִים בַּמִּדְבָּר", לַאֲגַרְדָּמִים שֶׁיָּצָא לְשַׁעֵר אֶת הַמִּדּוֹת, מָצָא אֶת הַחִיצוֹנִים נוֹעֲלִים, נָטַל אֶת הַרִאשׁוֹן וְהִכָּהוּ, וְשָׁמְעוּ כֻּלָּן וּפָתְחוּ מֵאֲלֵיהֶן.

אֶל פְּנֵי הַסֶּלַע, מִכָּאן שֶׁמֻּעָט מַחֲזִיק אֶת הַמְרֻבֶּה.

"יַעַן לֹא הֶאֱמַנְתֶּם בִּי", רַבִּי שִׁמְעוֹן בֶּן אֶלְעָזָר אוֹמֵר אַף מֹשֶׁה וְאַהֲרֹן (בְּהִכָּרֵת) [בְּחָטְאָם] מֵתוּ, שֶׁנֶּאֱמַר "יַעַן לֹא הֶאֱמַנְתֶּם בִּי", שֶׁאִלּוּלֵא כֵּן לֹא הִגִּיעַ זְמַנְכֶם לִפָּטֵר.

מֹשֶׁה אָמַר (שמות ד, א) "וְהֵן לֹא יַאֲמִינוּ לִי" (כָּתוּב בְּרֶמֶז קע"ב).

אַשְׁרֵיהֶם מֹשֶׁה וְאַהֲרֹן שֶׁלֹּא נָשְׂאוּ לָהֶם פָּנִים בָּעוֹלָם הַזֶּה, שֶׂנֶּאֱמַר "יַעַן לֹא הֶאֱמַנְתֶּם בִּי", אִלּוּ הֶאֱמַנְתֶּם בִּי עֲדַיִן לֹא הִגִּיעַ זְמַנְכֶם לִפָּטֵר, אַשְׁרֵיהֶם לַצַּדִּיקִים, לֹא דַּיָּן שֶׁזּוֹכִין לְעַצְמָן, אֶלָּא שֶׁמְּזַכִּין לִבְנֵיהֶם וְלִבְנֵי בְּנֵיהֶם עַד סוֹף כָּל הַדּוֹרוֹת. הַרְבֵּה בָּנִים הָיוּ לוֹ לְאַהֲרֹן שֶׁרְאוּיִּין לִשָׂרֵף כְּנָדָב וַאֲבִיהוּא, שֶׁנֶּאֱמַר  "הַנּוֹתָרִים", אֶלָּא שֶׁזְּכוּת אֲבִיהֶן גָּרְמָה לָהֶם. אוֹי לָהֶם לָרְשָׁעִים [לֹא דַּיָּן] שֶׁמְּחַיְּבִים לְעַצְמָן [אֶלָּא שֶׁמְחַיְּבִים לִבְנֵיהֶם] וְלִבְנֵי בְּנֵיהֶן עַד סוֹף כָּל הַדּוֹרוֹת, הַרְבֵּה בָּנִים הָיוּ לוֹ לִכְנַעַן שֶׁרְאוּיִּין לִסָּמֵךְ כְּטָבִי עַבְדּוֹ שֶׁל רַבָּן גַּמְלִיאֵל, אֶלָּא שֶׁחוֹבַת אֲבִיהֶן גָּרְמָה לָהֶם.

{rרמז תשסדr}  "יַעַן לֹא הֶאֱמַנְתֶּם בִּי", אָמַר לוֹ הַקָּדוֹשׁ בָּרוּךְ הוּא הָיָה לְךָ לִלְמֹד מֵהָגָר, דִּכְתִיב (בראשית כא, יט) "וַתֵּרֵא בְּאֵר מָיִם", וּמָה אִם יְחִידִי שֶׁהָיָה לוֹ זְכוּת אַבְרָהָם אָבִיו הֶעֱלִיתִי לוֹ הַבְּאֵר, יִשְׂרָאֵל שֶׁיֵּשׁ לָהֶן זְכוּת אָבוֹת, וזְכוּת הַתּוֹרָה שֶׁקִּבְּלוּ, וּזְכוּת מִצְווֹת עַל אַחַת כַּמָּה וְכַמָּה. דָּבָר אַחֵר, לֹא הָיָה לְךָ לִלְמֹד מִמָּה שֶּׁאֵרַע לְךָ בִּרְפִידִים, שֶׁאָמַרְתָּ (שמות יז, ד) "עוֹד מְעַט וּסְקָלֻנִי", אָמַרְתִּי לְךָ לָמָּה אַתָּה מְקַטְרֵג אֶת בָנַי  "עֲבֹר לִפְנֵי הָעָם", יַעֲבֹר מַטֶּה זֶה שֶׁבְּיָדְךָ. דָּבָר אַחֵר,  עֲבֹר לִפְנֵיהֶם וּרְאֵה שֶׁאֵין עוֹשִׂין לְךָ כְּלוּם. דָּבָר אַחֵר, כְּאָדָם שֶׁעוֹבֵר לִפְנֵי הַתֵּיבָה וּמִתְפַּלֵּל עַל הָרַבִּים. דָּרַשׁ רַבִּי נְהוֹרַאי, כְּשֶׁעָבְרוּ יִשְׂרָאֵל בַּיָּם הָיוּ תִּינוֹקוֹת צְמֵאִים, וְהָיְתָה אִשָּׁה פּוֹשֶׁטֶת יָדָהּ וּמְמַלְּאָה חֶמְתָּהּ מִן הַמַּיִם מְלוּחִים וְנַעֲשִׂין מְתוּקִים. וְעוֹד נֵס אַחֵר, הָיְתָה פּוֹשֶׁטֶת יָדָהּ בֵּין גַּלֵּי הַיָּם וּמְלַקֶּטֶת לִבְנָהּ תְּאֵנִים וְרִמּוֹנִים וַאֲפָרְסֵקִין וְנוֹתֶנֶת אוֹתָן לִבְנָהּ. שָׁלַח לוֹ רַבָּן גַּמְלִיאֵל אַף אַתָּה מִן הַמַּתְמִיהִים, אָמַר לוֹ מִקְרָא אֲנִי דּוֹרֵשׁ (דברים ב, ז) "זֶה אַרְבָּעִים שָׁנָה ה' אֱלֹהֶיךָ עִמָּךְ לֹא חָסַרְתָּ דָּבָר", אִי אַתָּה מוֹדֶה שֶׁאוֹתוֹ הַיּוֹם שֶׁעָבְרוּ יִשְׂרָאֵל בַּיָּם מִן אַרְבָּעִים שָׁנָה הָיָה, דִּכְתִיב (תהלים קו, ט) "וַיּוֹלִיכֵם בַּתְּהֹמוֹת כַּמִּדְבָּר", מַה בַּמִּדְבָּר לֹא חָסְרוּ דָּבָר, אַף בַּיָּם לֹא חָסְרוּ דָּבָר. אָמַר הַקָּדוֹשׁ בָּרוךְ הוּא לְמֹשֶׁה, וּמָה אִם בְּאוֹתָהּ שָׁעָה עַד שֶׁלֹּא קִבְּלּוּ תּוֹרָתִי וְעַד שֶׁלֹא הֶאֱמִינוּ בִּי כָּךְ עָשִׂיתִי לָהֶם, עַכְשָׁיו לֹא כָּל שֶׁכֵּן.

"יַעַן לֹא הֶאֱמַנְתֶּם בִּי", אַרְבַּע חַטָאוֹת כְּתוּבִין כָּאן XאY לֹא הֶאֱמַנְתֶּם XבY לֹא קִדַּשְׁתֶּם XגY מְעַלְתֶּם XדY (להלן פסוק כד) "מְרִיתֶם". לֹא הֶאֱמַנְתֶּם שֶׁלֹּא אָמַרְתִּי לָכֶם לְהַכּוֹת וְהִכִּיתָ אוֹתוֹ, וְלֹא קִדַּשְׁתֶּם לְעֵינֵי כָּל יִשְׂרָאֵל לְהוֹצִיא לָהֶם מַיִם מִכָּל סֶלַע שֶׁרוֹצִים, "מְעַלְתֶּם", אָמַרְתָּ  הֲמִן הַסֶּלַע הַזֶּה, "מְרִיתֶם" (לעיל פסוק ח) וְדִבַּרְתֶּם אֶל הַסֶּלַע שְׁנֵה עָלָיו פֶּרֶק אֶחָד, וְעָבַרְתָּ עַל דְּבָרַי.

"יַעַן לֹא הֶאֱמַנְתֶּם" הָיָה לוֹ לוֹמַר, וְאָמַר לֹא הֶאֱמַנְתֶּם בִּי, אַהֲרֹן מֶה חָטָא, מִכָּאן שֶׁהַמִּטַּפֵּל לְעוֹבֵר עֲבֵירָה כְּעוֹבֵר עֲבֵירָה, וְהָיָה אַהֲרֹן יָכוֹל לוֹמַר אֲנִי לֹא חָטָאתִי אֶלָּא שָׁתַק וְכָבַשׁ כֹּחוֹ וְלֹא לִמֵּד עַל עַצְמוֹ סָנֵיגוֹרְיָא, וּמֹשֶׁה מְקַלְּסוֹ, שֶׁנֶּאֱמַר  "הָאֹמֵר לְאָבִיו וּלְאִמּוֹ לֹא רְאִיתִיו", לֹא עָמַד לוֹמַר עֲשֵׂה בִּשְׁבִיל אַבָּא בִּשְׁבִיל אִמָּא שֶׁלֹּא תִּכָּנֵס שְׁכוּלָה בִּשְׁלֹשֶׁת בָּנֶיהָ. (שם) "וְאֶת אָחִיו לֹא הִכִּיר" שֶׁלֹּא הָיָה לוֹ עֵסֶק עִם אָחִיו (לעיל פסוק י) בְּשִׁמְעוּ נָא הַמֹּרִים.  "וְאֶת בָּנָיו לֹא יָדַע", כְּשֶׁנִּשְׂרְפוּ בָּנָיו וְשָׁתַק. "כִּי שָׁמְרוּ אִמְרָתֶךָ" שֶׁנֶּאֱמַר (להלן פסוק כג) "וַיֹּאמֶר ה' אֶל מֹשֶׁה וְאֶל אַהֲרֹן", (דברים שם) "בָּרֵךְ ה' חֵילוֹ" וְגוֹ', אָמַר רַבִּי חָמָא בַּר חֲנִינָא לָכֵן לֹא תָבִיאוּ אֶת הַקָּהָל הַזֶּה, הַקָּהָל הַזֶּה אֵין אַתֶּם מַכְנִיסִין, אֲבָל לְכָל יִשְׂרָאֵל אַתֶּם מַכְנִיסִין לֶעָתִיד לָבֹא, שֶׁנֶּאֱמַר (הושע ב, יז) "וְעָנְתָה שָׁמָּה כִּימֵי נְעוּרֶיהָ", זֶה מֹשֶׁה וְאַהֲרֹן.

אָמַר מֹשֶׁה, אַהֲרֹן מֶה חָטָא, מָשָׁל לְבַעַל חוֹב שֶׁבָּא לִטּוֹל גָּרְנוֹ שֶׁל לֹוֶה וְנָטַל שֶׁלּוֹ וְשֶׁל שְׁכֵנוֹ, אָמַר לוֹ הַלֹּוֶה, אִם אֲנִי חַיָּב שְׁכֵנִי מֶה חָטָא לְךָ, [אַף כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם אֲנִי הִקְפַּדְתִּי אַהֲרֹן מֶה חָטָא], לְפִיכָךְ הַכָּתוּב מְקַלְּסוֹ, "וּלְלֵוִי אָמַר" וְגוֹ'.

אָמַר מֹשֶּׁה לִפְנֵי הַקָּדוֹשׁ בָּרוּךְ הוּא, הֲרֵי גָזַרְתָּ עָלַי לָמוּת בַּמִּדְבָּר עִם הַדּוֹר הָרַע הַזֶּה, שֶׁנֶּאֱמַר  "כַּמָּה יַמְרוּהוּ בַמִּדְבָּר יַעֲצִיבוּהוּ בִּישִׁימוֹן", עַכְשָׁיו יֹאמְרוּ הַדּוֹרוֹת אַף אֲנִי שָׁוֶה לָהֶם, יִכָּתֵב עָלַי עַל מָה נֶעֱנַשְׁתִּי, לְפִיכָךְ כְּתִיב יַעַן לֹא הֶאֱמַנְתֶּם בִּי. אָמַר לוֹ הַקָּדוֹשׁ בָּרוּךְ הוּא לְמֹשֶׁה, בְּאֵיזֶה פָּנִים אַתָּה מְבַקֵּשׁ לִכָּנֵס לָאָרֶץ, מָשָׁל לְרוֹעֶה שֶׁיָּצָא לִרְעוֹת צֹאנוֹ שֶׁל מֶלֶךְ וְנִשְׁבֵּית הַצֹּאן, בִּקֵּשׁ הָרוֹעֶה לִכָּנֵס לְפַלְטְרִין שֶׁל מֶלֶךְ, אָמַר לוֹ הַמֶּלֶךְ, לָמָּה, אִם אַתָּה נִכְנָס יֹאמְרוּ הַבְּרִיּוֹת [שֶׁאַתָּה הִשְׁבִּיתָ הַצֹּאן], אַף כָּךְ אָמַר הַקָּדוֹשׁ בָּרוּךְ הוּא לְמֹשֶׁה שִׁבְחֲךָ הוּא שֶׁהוֹצֵאתָ שִׁשִּׁים רִבּוֹא מִמִּצְרַיִם וּקְבַרְתָּם בַּמִּדְבָּר, וְאַתָּה מַכְנִיס דּוֹר אַחֵר, עַכְשָׁיו יֹאמְרוּ אֵין לְדוֹר הַמִּדְבָּר חֵלֶק לָעוֹלָם הַבָּא, אֶלָּא שְׁכַב בְּצִדָּן וְתָבֹא עִמָּהֶן,  שֶׁנֶּאֱמַר (דברים לג, כא) "וַיֵּתֵא רָאשֵׁי עָם", לְכָךְ כְּתִיב לֹא תָבִיאוּ אֶת הַקָּהָל הַזֶה שֶׁיָּצְאוּ עִמְךָ.

{pפסוק יגp}  "הֵמָּה מֵי מְרִיבָה", הֵמָּה, שֶׁרָאוּ אִיצְטַגְּנִינֵי פַּרְעֹה (כָּתוּב בַּפָּסוּק  "מִיַּלְדֵי הָעִבְרִים זֶה").

אָמַר רַבִּי חָמָא בַּר חֲנִינָא כָּל הָעוֹשֶׂה מְרִיבָה עִם רַבּוֹ כְּעוֹשֶׂה מְרִיבָה עִם הַשְּׁכִינָה, שֶׁנֶּאֱמַר "הֵמָּה מֵי מְרִיבָה אֲשֶׁר רָבוּ בְּנֵי יִשְׂרָאֵל אֶת ה'".

זֶה שֶׁאָמַר הַכָּתוּב (שיר השירים ו, יא) "אֶל גִּנַּת אֱגוֹז יָרַדְתִּי",  לְמָה הָיָה מֹשֶׁה דּוֹמֶה, לְמֶלֶךְ שֶׁמָּסַר אֶת בְּנוֹ לְפֶדָגוֹג, אָמַר לוֹ אַל תְּהִי קוֹרֵא לִבְנִי מוֹרֶה, מַהוּ דֵּין לִישְׁנָא מוֹרֶה, אָמַר רַבִּי רְאוּבֵן כַּהֲדֵין לִישְׁנָא יְוָנִי צוֹוְחִין לְשָׁטְיָא מוֹרֶה. פַּעַם אַחַת הִקְנִיטוֹ וְקָרָא אוֹתוֹ מוֹרֶה, אָמַר לוֹ הַמֶּלֶךְ, כָּל עַצְמִי הָיִיתִי מְצַוֶּה אוֹתְךָ וְאָמַרְתִּי לְךָ אַל תְּהֵא קוֹרֵא אוֹתוֹ מוֹרֶה, וְאַתָּה קוֹרֵא לוֹ מוֹרֶה, כָּךְ כְּתִיב (שמות ו, יג) "וַיֹּאמֶר ה' אֶל מֹשֶׁה וְאֶל אַהֲרֹן וַיְצַוֵּם אֶל בְּנֵי יִשְׂרָאֵל", מַה צִּוָּם, אָמַר לוֹ אַל תִּהְיוּ קוֹרִין לְבָנַי מוֹרִים, וְכֵיוָן שֶׁהִקְנִיטוּ עַל מֵי מְרִיבָה, אָמַר לָהֶם מֹשֶׁה שִׁמְעוּ נָא הַמֹּרִים, אָמַר לוֹ הַקָּדוֹשׁ בָּרוּךְ הוּא [כָּל עַצְמִי  וְכוּ' (כְּדִילְעֵיל), לָכֵן לֹא תָבִיאוּ, לֹא תָבִיא אֵין כְּתִיב כָּאן, אֶלָּא לֹא תָבִיאוּ, לֹא אַתְּ וְלֹא אָחִיךָ וְלֹא אֲחוֹתְךָ עָלִין לְאַרְעָא דְּיִשְׂרָאֵל].

נִמְשְׁלוּ יִשְׂרָאֵל לֶאֱגוֹז, שֶׁנֶּאֱמַר  "אֶל גִּנַּת אֱגוֹז יָרַדְתִּי", הָאֱגוֹז הַזֶּה חָלָק, מִי שֶׁאֵינוֹ אָמָּן לַעֲלוֹת בּוֹ מִיָּד הוּא נוֹפֵל, שֶׁצָּרִיךְ לִשְׁמֹר שֶׁלֹּא יִפֹּל מִמֶּנּוּ, כָּךְ כָּל מִי שֶׁמְּשָׁרֵת יִשְׂרָאֵל צָרִיךְ לִשְׁמֹר עַצְמוֹ שֶׁלֹּא יִטֹּל אֶת שֶׁלּוֹ מִתַּחַת יְדֵיהֶם.  מֹשֶׁה אָמַר (לעיל פסוק י) שִׁמְעוּ נָא הַמֹּרִים, וְנֶאֱמַר "לָכֵן לֹא תָבִיאוּ אֶת הַקָּהָל הַזֶּה". יְשַׁעְיָה אָמַר (ישעיהו ו, ה) "וּבְתוֹךְ עַם טְמֵא שְׂפָתַיִם", מִיָּד (שם, ו) "וּבְיָדוֹ רִצְפָּה", מַהוּ "רִצְפָּה", אָמַר רַבִּי שְׁמוּאֵל בַּר נַחְמָן רֹץ פֶּה שֶׁאָמְרָה דֵּילָטוֹרְיָא עַל בָּנַי. אֵלִיָּהוּ אָמַר  "כִּי עָזְבוּ בְרִיתְךָ בְנֵי יִשְׂרָאֵל", וְנֶאֱמַר לוֹ (שם, טז) "וְאֶת אֱלִישָׁע בֶּן שָׁפָט תִּמְשַׁח לְנָבִיא תַּחְתֶּיךָ".

רַבִּי יוֹחָנָן שָׁמַע לֵיהּ מְהַדֵּין קָרְיָא  "מַשָּׂא דַּמָּשֶׂק וְגוֹ' עֲזֻבוֹת עָרֵי עֲרֹעֵר", עוֹמֵד בְּדַמֶּשֶׂק וּמַכְרִיז עָרֵי עֲרֹעֵר, וַהֲלֹא אֵין עֲרוֹעֵר אֶלָּא בִּתְחוּם מוֹאָב, אֶלָּא שְׁלֹשׁ מְאוֹת שִׁשִׂים וַחֲמִישָׁה בָּתֵּי אֱלִילִים הָיו בְּדַמֶּשֶׂק וְהָיוּ עוֹבְדִין כָּל אֶחָד וְאֶחָד יוֹמוֹ, וְהָיָה לָהֶם יוֹם אֶחָד וְהָיוּ עוֹבְדִין כֻּלָּן בְּאוֹתוֹ הַיּוֹם, אָמַר לוֹ הַקָּדוֹשׁ בָּרוּךְ הוּא, אֵלִּיָּהוּ, עַד שֶׁאַתָּה מְקַטְרֵג עַל בָּנַי לֵךְ לְדַרְכְּךָ לְדַמֶּשֶׂק וְקַטְרֵג עֲלֵיהֶם. רַבִּי אַבָּהוּ וְרַבִּי שִׁמְעוֹן בֶּן לָקִישׁ הָווּ עָלִין לַהֲדָא קֵיסָרִין, אֲמַר לֵיהּ רַבִּי אַבָּהוּ לְרַבִּי שִׁמְעוֹן בֶּן לָקִישׁ מָה אֲנָן עָלִין לִמְדִינָתְהוֹן דִּמְחָרְפָיָא וּמְגַדְּפָיָא, נָחַת רֵישׁ לָקִישׁ מִן חֲמַרֵיהּ וְסָפָא לֵיהּ חֲלָא וִיהֲבֵי בְּפוּמֵיהּ, אֲמַר לֵיהּ מַהוּ כֵּן, אֲמַר לֵיהּ אֵין הַקָּדוֹשׁ בָּרוּךְ הוּא רוֹצֶה בְּמִי שֶׁהוּא אוֹמֵר דֵּילָטוֹרְיָא עַל כָּל יִשְׂרָאֵל, דִּכְתִיב (שיר השירים א, ו) "אַל תִּרְאֻנִי שֶׁאֲנִי שְׁחַרְחֹרֶת", לְפִי שֶׁאֻמּוֹת הָעוֹלָם אוֹמְרִים, (תהלים קו, כ) "וַיָּמִירוּ אֶת כְּבוֹדָם" וְגו',  "אֵין יְשׁוּעָתָה לּוֹ בֵאלֹהִים", וְיִשְׂרָאֵל אוֹמְרִין לָהֶן, לְמָה אָנוּ דּוֹמִין לְבֶן מֶלֶךְ שֶׁיָּצָא לוֹ לַמִדְבָּר נִפְחַם בַּשֶּׁמֶשׁ,  נִכְנַס לַמְּדִינָה נָהַג שְׁמָנִים וּמֶרְחָצָאוֹת עַד שֶׁנִּתְלַבֵּן כָּל גּוּפוֹ,  אֲבָל אַתֶּם עַד שֶׁאַתֶּם בִּמְעֵי אִמְּכֶם אַתֶּם עוֹבְדִים אֱלִילִים, וְכֵן הוּא אוֹמֵר (משלי ל, י) "אַל תַּלְשֵׁן עֶבֶד אֶל אֲדֹנָו".

{pפסוק יד-טוp}  וַיִּשְׁלַח מֹשֶׁה מַלְאָכִים מִקָּדֵשׁ אֶל מֶלֶךְ אֱדוֹם כֹּה אָמַר אָחִיךָ יִשְׂרָאֵל, זֶה שֶׁאָמַר הַכָּתוּב (תהלים טו, ג) "וְחֶרְפָּה לֹא נָשָׂא עַל קְרֹבוֹ", בְּנֹהֲג שֶׁבָּעוֹלָם אָדָם עוֹסֵק בִּפְרָקְמַטְיָא עִם חֲבֵרוֹ וְהִפְסִיד, פּוֹרֵשׁ מִמֶּנּוּ וְאֵינוֹ רוֹצֶה לִרְאוֹתוֹ, וּמֹשֶׁה אַף עַל פִּי שֶׁנֶּעֱנַשׁ עַל יְדֵי יִשְׂרָאֵל, שֶׁנֶּאֱמַר (שם קו, לב) "וַיֵּרַע לְמֹשֶׁה בַּעֲבוּרָם" לֹא פָּרַק מַשָׂאוֹ מֵעָלָיו, שֶׁנֶּאֱמַר "וַיִּשְׁלַח מֹשֶׁה מַלְאָכִים" וְגוֹ'. אַתָּה יָדַעְתָּ אֵת כָּל הַתְּלָאָה אֲשֶׁר מְצָאָתְנוּ, אָמַר לוֹ אַתָּה יָדַעְתָּ כְּשֶׁאָמַר הַקָּדוֹשׁ בָּרוּךְ הוּא לְאַבְרָהָם  "יָדֹעַ תֵּדַע כִּי גֵר יִהְיֶה זַרְעֲךָ", אָנוּ נִשְׁתַּעְבַּדְּנוּ, וְאַתָּה בֶּן חוֹרִין. וַיֵּרְדוּ אֲבֹתֵינוּ מִצְרַיְמָה, וְכָל אוֹתוֹ הָעִנְיָן, מָשָׁל לִשְׁנֵי אַחִים שֶׁיָּצָא שְׁטַר חוֹב עַל זְקֵנָם, עָמַד אֶחָד מֵהֶם וּפָרַע אוֹתוֹ, לְיָמִים הִתְחִיל לִשְׁאֹל חֵפֶץ מֵאָחִיו,  אָמַר לוֹ אַתָּה יוֹדֵעַ שֶׁאוֹתוֹ הָחוֹב עַל שְׁנֵינוּ הָיָה וַאֲנִי פְּרַעְתִּיו,  אַל תַּחֲזִירֵנִי מִן חֶפְצִי שֶׁאֲנִי שׁוֹאֵל.

{pפסוק טז-כאp}  "נַעְבְּרָה נָּא בְאַרְצֶךָ", וְלֹא נִשְׁתֶּה מֵי בְּאֵר, מֵי בּוֹרוֹת הָיָה צָרִיךְ לוֹמַר, לִמְּדָתְךָ תּוֹרָה דֶּרֶךְ אֶרֶץ שֶׁהָהוֹלֵךְ לְאֶרֶץ שֶׁאֵינָהּ שֶׁלּוֹ לֹא יֹאכַל מִמַּה שֶּׁבְּיָדוֹ, אֶלָּא שֶׁלּוֹ יְהֵא מֻנָּח, וְיִקְנֶה מִן הַחֶנְוָנִי בִּשְׁבִיל לְהַנְאוֹתוֹ, וְכָךְ אָמַר לוֹ מֹשֶׁה, הַבְּאֵר עִמָּנוּ וּמִן שֶׁלָּנוּ אָנוּ אוֹכְלִים, לֹא תֹּאמַר שֶׁאָנוּ מַטְרִיחִין עָלֶיךָ, שָׂכָר אַתָּה עוֹשֶׂה לְעַצְמְךָ, (דברים ב, כח) "אֹכֶל בְּכֶסֶף תַּשְׁבִּירֵנִי". דֶּרֶךְ הַמֶּלֶךְ נֵלֵךְ, שֶׁאָנוּ חוֹסְמִין אֶת בְּהֵמְתֵנוּ. לֹא נִטֶּה יָמִין וּשְׂמֹאול, [זֶה קָשֶׁה מִכּוּלָן, שֶׁאָמְרוּ לוֹ בְּכָל סְבִיבֶךָ יֵשׁ לָנוּ רְשׁוּת לַהֲרוֹג וְלָבוּז, וּבִגְבוּלְךָ לֹא נִטֶּה יָמִין וּשְׂמֹאול"].

"וַיֹּאמֶר אֵלָיו אֱדוֹם לֹא תַעֲבר בִּי", זֶה שֶׁאָמַר הַכָּתוּב  "אֲנִי שָׁלוֹם וְכִי אֲדַבֵּר הֵמָּה לַמִּלְחָמָה".

"וַיִּשְׁלַח מַלְאָךְ וַיֹּצִאֵנוּ מִמִּצְרָיִם", זֶה מֹשֶׁה, וְכֵן מָצִינוּ שֶׁהַנְּבִיאִים נִקְרְאוּ מַלְאָכִים, שֶׁנֶּאֱמַר (שם קג, כ) "בָּרְכוּ ה' מַלְאָכָיו", וְכֵן הוּא אוֹמֵר (דברי הימים ב לו, טז) "וַיִהְיוּ מַלְעִבִים בְּמַלְאֲכֵי הָאֱלֹהִים", וְדִכְוָותֵיהּ  "וַיַּעַל מַלְאַךְ ה' מִן הַגִּלְגָּל אֶל הַבֹּכִים" (כָּתוּב בִּתְחִלַּת וַיִּקְרָא).

"לֹא תַעֲבֹר בִּי", (כָּתוּב בְּרֶמֶז (תרל"א)).

{pפסוק כב-כדp}  "וַיִּסְעוּ מִקָּדֵשׁ וַיָּבֹאוּ בְנֵי יִשְׂרָאֵל", זֶה שֶׁאָמַר הַכָּתוּב (דברי הימים ב כ, לז) "כְּהִתְחַבֶּרְךָ עִם אֲחַזְיָהוּ פָּרַץ ה' אֶת מַעֲשֶׂיךָ",  עַל שֶׁנִּתְחַבְּרוּ לָרָשָׁע הַזֶּה לַעֲבֹר בְּאַרְצוֹ חָסְרוּ לְאוֹתוֹ צַדִּיק, לְכָךְ נִסְמְכָה אֲסִיפַת אַהֲרֹן אַחַר פָּרָשַׁת מֶלֶךְ אֱדוֹם. וַיֵּט יִשְׂרָאֵל מֵעָלָיו וַיִּסְעוּ מִקָּדֵשׁ וְגוֹ', מַהוּ כָּל הָעֵדָה עֵדָה שְׁלֵמָה עֵדָה הַנִּכְנֶסֶת לָאָרֶץ, לְפִי שֶׁמֵּתוּ יוֹצְאֵי מִצְרַיִם, וְאֵלּוּ הֵן אוֹתָן שֶׁכָּתוּב בָּהֶן (דברים ד, ד) "חַיִּים כֻּלְּכֶם הַיּוֹם". מַהוּ הֹר הָהָר, הַר עַל גַּבֵּי הַר, כְּתַפּוּחַ קָטָן עַל גַּבֵּי תַּפּוּחַ גָּדוֹל. וְאַף עַל פִּי שֶׂהֶעָנָן מְהַלֵּךְ לִפְנֵיהֶם מַשְׁפִּיל אֶת הַגָּבוֹהֲ וּמַגְבִּיהַ אֶת הַשָּׁפָל, הֵנִיחַ הַקָּדוֹשׁ בָּרוּךְ הוּא אֶת הָהָר הַזֶּה דֻּגְמָא שֶׁיֵּדְעוּ נִסִּים שֶׁעָשָׂה לָהֶם הַקָּדוֹשׁ בָּרוּךְ הוּא שֶׁלֹּא הֵנִיחַ הַר בַּמִּדְבָּר, שֶׁלֹּא יְהוּ מִתְיַגְּעִין וְעוֹלִין עֲלֵיהֶן וְיוֹרְדִין, וְעוֹד אַף עַל פִּי שֶׁהָיָה הֶעָנָן עוֹשֶׂה כָּל הַמִּדְבָּר מִישׁוֹר הָיָה מֵנִיחַ מָקוֹם גָּבוֹהַ לַמִּשְׁכָּן שֶׁיְּהֵא חוֹנֶה שָׁם, וְהִנִּיחַ שְׁלֹשָׁה הָרִים, הַר סִינַי לַשְּׁכִינָה, וְהַר נְבוֹ לִקְבוּרַת מֹשֶׁה, וְהֹר הָהָר לִקְבוּרַת אַהֲרֹן.

"וַיֹּאמֶר ה' אֶל מֹשֶׁה וְאֶל אַהֲרֹן יֵאָסֵף אַהֲרֹן", מְלַמֵּד שֶׁמּוֹדִיעִין לַצַּדִּיקִים יוֹם מִיתָתָן כְּדֵי שֶׁיּוֹרִישׁוּ כִּתְרָם לִבְנֵיהֶן. וּמִפְּנֵי מָה לֹא מֵת אַהֲרֹן כְּמוֹ שֶׁמֵּתָה מִרְיָם שֶׁלֹּא יָדַע בָּהּ בְּרִיָּה, אֶלָּא נֶאֱמַר לְמֹשֶׁה "יֵאָסֵף אַהֲרֹן", מָשָׁל לְמֶלֶךְ שֶׁהָיוּ לוֹ שְׁתֵּי (סְנַקְלִיטִין) [קְטִילִיקִין] וְלֹא הָיוּ עוֹשִׂין דָּבָר בְּלֹא דַּעַת הַמֶּלֶךְ, וְהָיָה לְאֶחָד מֵהֶן חֵלֶק יָפֶה אֵצֶל הַמֶּלֶךְ וְהָיָה הַמֶּלֶךְ צָרִיךְ לוֹ,  אָמַר הַמֶּלֶךְ אַף עַל פִּי שֶׁהוּא בִּרְשׁוּתִי אֵינִי מְסַלְּקוֹ עַד שֶׁאֲנִי מוֹדִיעוֹ, אַף כָּךְ אָמַר הַקָּדוֹשׁ בָּרוּךְ הוּא שְׁנֵי צַדִּיקִים הַלָּלוּ לֹא עָשׂוּ דָּבָר חוּץ מִדַּעְתִּי, וְעַכְשָׁיו כְּשֶׁאֲנִי מְסַלְּקָן אֵינִי מְסַלְּקָן עַד שֶׁאוֹדִיעֵם, לְכָךְ נֶאֱמַר "יֵאָסֵף אַהֲרֹן".

"עַל אֲשֶׁר מְרִיתֶם אֶת פִּי", זֶה שֶׁאָמַר הַכָּתוּב (משלי י, ג) "לֹא יַרְעִיב ה' נֶפֶשׁ צַדִּיק", זֶה אָדָם הָרִאשׁוֹן, שֶׁכָּל הַצַּדִּיקִים שֶׁעָמְדוּ מִמֶּנּוּ נִגְזְרָה עֲלֵיהֶן מִיתָה, וְאֵינָן נִפְטָרִין עַד שֶׁרוֹאִין פְּנֵי שְׁכִינָה וּמוֹכִיחִים אָדָם הָרִאשׁוֹן וְאוֹמְרִים לוֹ אַתָּה גָרַמְתָּ לָנוּ מִיתָה, וְהוּא מְשִׁיבָן אֲנִי בְּיָדִי חֵטְא אֶחָד, וְאַתֶּם אֵין כֹל אֶחָד וְאֶחָד מִכֶּם שֶׁאֵין בְּיָדוֹ הַרְבֵּה עֲוֹנוֹת, וּמִנַיִן שֶׁרוֹאִין פְּנֵי שְׁכִינָה [וּמוֹכִיחִים אָדָם הָרִאשׁוֹן], שֶׁנֶּאֱמַר  "אָמַרְתִּי לֹא אֶרְאֶה יָהּ יָהּ בְּאֶרֶץ הַחַיִּים" וְגוֹ', וְהַצַּדִּיקִים נֶעֱנָשִׁין מִיתָה עַל יְדֵי עֲבֵירוֹת קַלּוֹת, שֶׁלֹּא יְהֵא אָדָם הָרִאשׁוֹן נִתְפָּס עַל יְדֵיהֶן, לְכָךְ נֶאֱמַר "עַל אֲשֶׁר מְרִיתֶם אֶת פִּי".

{pפסוק כה-כטp}  "קַח אֶת אַהֲרֹן וְגוֹ' וְהַפְשֵׁט אֶת אַהֲרֹן" וְגוֹ', אָמַר לוֹ הַקָּדוֹשׁ בָּרוּךְ הוּא, הֲרֵי אַתָּה מְנַחֲמוֹ (שֶׁאַתָּה) נִפְרַע מֵהֶם בִּנְחָשִׁים, הַנָּחָשׁ אֲפִלוּ אוֹכֵל כָּל מַעֲדַנֵּי עוֹלָם נֶהֱפָכִין בְּמֵעָיו לֶעָפָר, שֶׁנֶּאֱמַר (ישעיהו סה, כה) "וְנָחָשׁ עָפָר לַחְמוֹ", וְאֵלּוּ אוֹכְלִין הַמָּן שֶׁנֶּהֱפָךְ לְמַטְעַמִּים הַרְבֵּה, שֶׁנֶּאֱמַר  "וַיִּתֵן לָהֶם שֶׁאֱלָתָם", וְאוֹמֵר (דברים ב, ז) "זֶה אַרְבָּעִים שָׁנָה ה' אֱלֹהֶיךָ עִמָּךְ לֹא חָסַרְתָּ דָּבָר", יָבוֹא נָחָשׁ שֶׁאוֹכֵל מִינִין הַרְבֵּה וּבְפִיו טַעַם אֶחָד, וְיִפָּרַע מֵאוֹכְלֵי מִין אֶחָד וְטוֹעֲמִין מִינִין הַרְבֵּה (יָבוֹא הַנָּחָשׁ וְיִפָּרַע מֵהֶם). הַשְּׂרָפִים, שֶׁהֵן שׂוֹרְפִין אֶת הַנֶּפֶשׁ.

{pפסוק זp}  "וַיָּבֹא הָעָם אֶל מֹשֶׁה וַיֹּאמְרוּ חָטָאנוּ", יָדַעְנוּ שֶׁדִּבַּרְנוּ בְּמֹשֶׁה וְנִשְׁתַּטְּחוּ לְפָנָיו, וְאָמְרוּ לוֹ, הִתְפַּלֵּל אֶל ה' וְיָסֵר מֵעָלֵינוּ אֶת הַנָּחָשׁ, לְהוֹדִיעֲךָ עַנְוְתָנוּתוֹ שֶׁל מֹשֶׁה שֶׁלֹּא נִשְׁתַּהָה לְבַקֵּשׁ עֲלֵיהֶם רַחֲמִים, וּלְהוֹדִיעֲךָ כֹּחַ הַתְּשׁוּבָה כֵּיוָן שֶׁאָמְרוּ חָטָאנוּ מִיָּד נִתְרַצָּה לָהֶם, מִכָּאן שֶׁלֹּא יִהְיֶה הַמּוֹחֵל אַכְזָרִי. וּמִנַּיִן שֶׁאִם סָרַח אָדָם לַחֲבֵרוֹ [וְאוֹמֵר לוֹ חָטָאתִי] וְאֵינוֹ מוֹחֵל לוֹ נִקְרָא חוֹטֵא, שֶׁנֶּאֱמַר (שמואל א יב, כג) "גַּם אָנֹכִי חָלִילָה לִּי מֵחֲטֹא לַה' מֵחֲדֹל לְהִתְפַּלֵּל בַּעַדְכֶם".

{pפסוק ח-טp}  "וַיֹּאמֶר ה' אֶל מֹשֶׁה עֲשֵׂה לְךָ שָׂרָף" (כָּתוּב בְּרֶמֶז רס"ה וּבְרֶמֶז נ"ב).

"וְהָיָה כָּל הַנָּשׁוּךְ", לֹא נְשׁוּךְ נָחָשׁ בִּלְבַד, אֶלָּא כָּל הַנָּשׁוּךְ, אֲפִלּוּ נְשׁוּךְ פֶּתֶן וְעַקְרַב וְחָיָה רָעָה וְכֶלֶב. וַיַּעַשׂ מֹשֶׁה נְחַשׁ נְחֹשֶׁת וְגוֹ', זְרָקוֹ לַאֲוִיר וְעָמַד.

יִמָּחֶה שְׁמָם שֶׁל אֶפִּיקוֹרְסִין שֶׁהֵן אוֹמְרִים אֵין תְּחִיַּת הַמֵּתִים, הֲרֵי צוּרַת נָחָשׁ שֶׁהוּא מֵמִית עָשָׂה בּוֹ הַמָּקוֹם חַיִּים, תְּחִיַּת הַמֵּתִים (שֶׁכֻּלָּן) [בְּטַל שֶׁל] חַיִּים עַל אַחַת כַּמָּה וְכַמָּה. חִזְקִיָּהוּ קָרָא לוֹ  "נְחֻשְׁתָּן", נְחֻשְׁתַּיִם, (כָּל) שֶׁהַנָּחָשׁ נוֹשֵׁךְ מֵמִית בָּעוֹלָם הַזֶּה וְיֵשׁ לוֹ חַיִּים לָעוֹלָם הַבָּא, וְהַמַּקְטִיר לַזֶּה לוֹקֶה בָּעוֹלָם הַזֶּה וְאֵין לוֹ חַיִּים לָעוֹלָם הַבָּא, מוּטָב שֶׁיִּכָּתֵת וִיהֵא חַיִּים לָעוֹלָם הַבָּא.

שָׁנוּ רַבּוֹתֵינוּ, מָצָא כֵּלִים וַעֲלֵיהֶם צוּרַת חַמָּה, צוּרַת לְבָנָה, צוּרַת דְּרָקוֹן, יוֹלִיכֵם לְיַם הַמֶּלַח, רַבִּי יוֹסִי אוֹמֵר שׁוֹחֵק וְזוֹרֶה לָרוּחַ אוֹ מַטִּיל לַיָּם. אָמְרוּ לוֹ אַף הוּא נַעֲשֶׂה זֶבֶל, וְנֶאֱמַר (דברים יג, יח) "וְלֹא יִדְבַּק בְּיָדְךָ מְאוּמָה מִן הַחֵרֶם". תַּנְיָא אָמַר לָהֶם רַבִּי יוֹסִי, הֲרֵי הוּא אוֹמֵר (שם ט, כא) "וְאֶת חַטַאתְכֶם אֲשֶׁר עֲשִׂיתֶם אֶת הָעֵגֶל" וְגוֹ', אָמְרוּ לוֹ, מִשָּׁם רְאָיָה, הֲרֵי הוּא אוֹמֵר (שמות לב, כ) "וַיִּזֶר עַל פְּנֵי הַמַּיִם"  וְגוֹ', לֹא נִתְכַּוֵּן מֹשֶׁה אֶלָּא לְבָדְקָן כְּסוֹטוֹת, אָמַר לָהֶם, הֲרֵי הוּא אוֹמֵר  "וְכִתַּת נְחַשׁ הַנְּחֹשֶׁת אֲשֶׁר עָשָׂה מֹשֶׁה", אָמְרוּ לוֹ, מִשָּׁם רְאָיָה, הֲרֵי הוּא אוֹמֵר וַיֹּאמֶר ה' אֶל מֹשֶׁה עֲשֵׂה לְךָ שָׂרָף, לְךָ מִשֶּׁלְּךָ, וְאֵין אָדָם אוֹסֵר דָּבָר שֶׁאֵינוֹ שֶׁלּוֹ, וּבְדִין הוּא דְּכַתּתּוּתֵי נַמִּי לֹא הָוָה צָרִיךְ, אֶלָּא כֵּיוָן דְּחָזָא חִזְקִיָּה דְּקָא טָעוּ יִשְׂרָאֵל אַבַּתְרֵיהּ, עָמַד וְכִתְּתוֹ.

{pפסוק י-יגp}  "וַיִּסְעוּ בְּנֵי יִשְׂרָאֵל וַיַּחֲנוּ בְּאֹבֹת" שֶׁנַּעֲשׂוּ אוֹיְבִים לַמָּקוֹם. וַיַּחֲנוּ בְּעִיֵּי הָעֲבָרִים, שֶׁהָיוּ מְלֵאִים (עֲבֵירוֹת) [עֲבֵירָה]. וַיַּחֲנוּ בְּנַחַל זָרֶד, שֶׁלֹּא הָיָה הַנַּחַל אֶלָּא כִּמְלֹא זֶרֶת, וְלֹא יָכְלוּ לַעֲבֹר  שְׁלֹשִׁים וּשְׁמוֹנֶה שָׁנָה. (דברים ב, יג-יד) "עַתָּה קֻמוּ וְעִבְרוּ אֶת נַחַל זָרֶד וְגוֹ' וְהַיָּמִים אֲשֶׁר הָלַכְנוּ מִקָּדֵשׁ בַּרְנֵעַ" וְגוֹ', מִשָּׁם נָסָעוּ וַיַּחֲנוּ מֵעֵבֶר אַרְנוֹן, שֶׁנִּתְרַצָּה לָהֶם הַמָּקוֹם.

{pפסוק יד-יזp}  "עַל כֵּן יֵאָמַר", תָּנוּ רַבָּנָן הָרוֹאֶה מַעְבְּרוֹת נַחֲלֵי אַרְנוֹן צָרִיךְ שֶׁיִּתֵּן שֶׁבַח וְהוֹדָאָה לַמָּקוֹם, מְנָא לָן, דִּכְתִיב "עַל כֵּן יֵאָמַר בְּסֵפֶר מִלְחַמֹת ה' אֶת וָהֵב בְּסוּפָה וְאֶת הַנְּחָלִים אַרְנוֹן", תָּנָא אֶת וָהֵב שְׁנֵי מְצֹרָעִין הָיוּ וְהָיוּ מְהַלְּכִין בְּסוֹף מַחֲנֵה יִשְׂרָאֵל,  אָתוּ אֱמוֹרָאֵי טָשׁוּ לְהוּ בְּנַחֲלֵי אַרְנוֹן, עָבְדִי לְהוֹן נְקִירָתָא אָתָא וְיָתְבֵי בְּהוֹן, אָמְרֵי כֵּיוָן דְּאָתוּ יִשְׂרָאֵל לְמַעֲבַר אָנוּ נִפּוֹק וּקְטָלִינָן יַתְהוֹן, וְאִינוּן אֱמוֹרָאֵי לֹא הָווּ יָדְעִין דְּאָרוֹן דְּמַסְגִּי קָמַיְּהוּ דְּיִשְׂרָאֵל הֲוָה מָכִיךְ קָמַיְּהוּ טוּרֵי, כֵּיוָן דְּאָתָא אָרוֹן אִדְבַּקּוּ טוּרֵי בַּהֲדֵי הֲדָדֵי וּקְטָלִינְהוּ, חָזוּ דְּנָפִיק דָּמָא מִבֵּי טוּרֵי וְאָזִיל לְנַחֲלֵי אַרְנוֹן, אָתוּ אֶת וָהֵב וְאָמְרִין לְיִשְׂרָאֵל, וְאָמְרִין שִׁירָה, וְהַיְּנוּ דִּכְתִיב "וְאֶשֶׁד הַנְּחָלִים אֲשֶׁר נָטָה לְשֶׁבֶת עָר"  וְגוֹ'.

כְּתִיב  "אַשְׁרֵי הַגֶּבֶר אֲשֶׁר מִלָּא אֶת אַשְׁפָּתוֹ מֵהֶם לֹא יֵבוֹשׁוּ כִּי יְדַבְּרוּ אֶת אוֹיְבִים בַּשָּׁעַר", אָמַר רַבִּי חִיָּא בַּר אַבָּא אֲפִלּוּ הָאָב וּבְנוֹ, הָרַב וְתַלְמִידוֹ שֶׁעוֹסְקִין בַּתּוֹרָה בְּשַׁעַר אֶחָד נַעֲשׂוּ אוֹיְבִים זֶה לָזֶּה, וְאָמַר רָבָא אֵין זָזִין מִשָּׁם עַד שֶׁנַּעֲשִׂין אוֹהֲבִים זֶה לָזֶּה, דִּכְתִיב "אֶת וָהֵב בְּסוּפָה" אַל תִּקְרִי בְּסוּפָה אֶלָּא בְּסוֹפָהּ.

"עַל כֵּן יֵאָמַר בְּסֵפֶר מִלְחֲמֹת ה'", אָמַר הַקָּדוֹשׁ בָּרוּךְ הוּא אַתֶּם עֲסַקְתֶּם בַּסֵּפֶר, וַאֲנִי נִלְחָם עַל יְדֵיכֶם.

"אָז יָשִׁיר יִשְׂרָאֵל" וְגוֹ', הַשִּׁירָה הַזּוֹ נֶאֶמְרָה בְּסוֹף אַרְבָּעִים שָׁנָה, וְהַבְּאֵר נִתְּנָה לָהֶם בִּתְחִלַּת אַרְבָּעִים שָׁנָה, וּמָה רָאָה לִכָּתֵב כָּאן, הָעִנְיָן הַזֶּה נִדְרָשׁ לְמַעְלָה הֵימֶנּוּ. עַל כֵּן יֵאָמַר בְּסֵפֶר מִלְחֲמֹת ה' אֶת וָהֵב בְּסוּפָה, [מַהוּ שֶׁעָשָׂה לָהֶם הַקָּדוֹשׁ בָּרוּךְ הוּא] אוֹתוֹת וְנִסִּים בְּנַחֲלֵי אַרְנוֹן כְּנִסִּים שֶׁנַעֲשׂוּ לָהֶם בְּיַם סוּף, מַה נִּסֵּי נַחֲלֵי אַרְנוֹן אָדָם עוֹמֵד עַל הָהָר מִזֶּה וּמְדַבֵּר עִם חֲבֵרוֹ בָּהָר הַזֶּה וְהוּא רָחוֹק מִמֶּנוּ שִׁבְעָה מִילִין, וְהַדֶּרֶךְ יוֹרֵד לְתוֹךְ הַנַּחַל, וְדַרְכָּן שֶׁל יִשְׂרָאֵל לַעֲבֹר בְּתוֹךְ הַנְּחָלִים, נִתְכַּנְּסוּ כָּל הָאֻמּוֹת אוּכְלוּסִין שֶׁאֵין לָהֶם סוֹף יָשְׁבוּ מִקְצָתָן בְּתוֹךְ הַנַּחַל,  וְהַנַּחַל עָשׂוּי מִלְמַעְלָן מְעָרוֹת מְעָרוֹת, וּכְנֶגֶד הַמְּעָרוֹת הַר שֶׁכְּנֶגְדּוֹ עָשׂוּי סְלָעִים סְלָעִים כְּמִין (שִׁנַּיִם) [שָׁדַיִם], שֶׁנֶּאֱמַר "וְאֶשֶׁד הַנְּחָלִים", נִכְנְסוּ הָאוּכְלוּסִין לְתוֹךְ הַמְּעָרוֹת וְאָמְרוּ כְּשֶׁיוֹרְדִין יִשְׂרָאֵל לְתוֹךּ הַנַּחַל אֵלּוּ עוֹמְדִין לִפְנֵיהֶם בְּתוֹךְ הַנַּחַל וְאָנוּ לְמַעְלָה מִן הַמְּעָרוֹת וְנַהֲרֹג אֶת כֻּלָּם, כֵּיוָן שֶׁהִגִּיעוּ יִשְׂרָאֵל לְאוֹתוֹ מָקוֹם לֹא הִצְרִיכָן הַקָּדוֹשׁ בָּרוּך הוּא לֵירֵד לְמַטָּה לַנַּחַל, אֶלָּא רָמַז לֶהָרִים וְנִכְנְסוּ (שִׁנַּיִם) [שָׁדַיִם] שֶׁל הַר זֶה לְתוֹךְ הַמְּעָרוֹת [שֶׁל הַר זֶה] וּמֵתוּ כֻּלָּם, וְהִקִּיפוּ הֶהָרִים רָאשֵׁיהֶם זֶה לָזֶּה וְנַעֲשׂוּ דֶּרֶךְ כְּבוּשָׁה וְלֹא נוֹדַע אֵיזֶה [הַר] נִסְמַךְ לַחֲבֵרוֹ, וְאוֹתוֹ נַחַל מַפְסִיק בֵּין תְּחוּמֵי אֶרֶץ יִשְׂרָאֵל לְאֶרֶץ מוֹאָב, שֶׁנֶּאֱמַר (לעיל פסוק יג) כִּי אַרְנוֹן גְּבוּל מוֹאָב, הַר שֶׁבְּאֶרֶץ מוֹאָב [לֹא] נִזְדַּעְזֵעַ שֶׁבּוֹ הַמְּעָרוֹת, וְהָהָר מֵאֶרֶץ יִשְׂרָאֵל נִזְדַּעְזֵעַ מִפְּנֵי שֶׁבּוֹ הַסְּלָעִים כְּמִין (שִׁנַּיִם) [שָׁדַיִם] וְנִסְמַךְ לָהָר שֶׁכְּנֶגְדּוֹ, [מָשָׁל לְמָה הַדָּבָר דּוֹמֶה לְשִׁפְחָה שֶׁרָאֲתָה בֶּן אֲדוֹנֶיהָ בָּא אֶצְלָהּ], קָפְצָה הִיא וְקִדְּמָה אוֹתוֹ וְקִבְּלָתוֹ, [כָּךְ] נִכְנְסוּ הַסְלָעִים לְתוֹךְ הַמְּעָרוֹת וְרִצְּצוּ כָּל אוֹתָן הַגִּבּוֹרִים, וְהַבְּאֵר יָרְדָה לְתוֹךְ הַנַּחַל וְנִתְגַּבְּרָה שָׁם וְאִבְּדָה כָּל הָאוּכְלוּסִין, לְכָךְ (הִקִּיפוֹ) [הִקִּישׁ הַכָּתוּב] אֶת וָהֵב בְּסוּפָה וְאֶת הַנְּחָלִים אַרְנוֹן, וְעָבְרוּ יִשְׂרָאֵל עַל אוֹתָן הֶהָרִים וְלֹא יָדְעוּ כָּל הַנִּסִּים הָאֵלּוּ, אָמַר הַקָּדוֹשׁ בָּרוּךְ הוּא הֲרֵי אֲנִי מוֹדִיעַ לְבָנַי כַּמָּה אוּכְלוּסִין אִבַּדְתִּי מִפְּנֵיהֶם, יָרְדָה הַבְּאֵר לְתוֹךְ הַמְּעָרוֹת וְהוֹצִיאָה גֻּלְגָּלִיוֹת וּזְרוֹעוֹת וְרַגְלַיִם שֶׁאֵין לָהֶם חֵקֶר, וְיִשְׂרָאֵל חָזְרוּ לְבַקֵּשׁ אֶת הַבְּאֵר וְרָאוּהָ מְאִירָה כַּלְּבָנָה בְּתוֹךְ הַנַּחַל שֶׁהוּא מוֹצִיא אֵבָרִים אֵבָרִים. וּמִנַּיִן שֶׁהַבְּאֵר הוֹדִיעָה לָהֶן, שֶׁנֶּאֱמַר "וְאֶשֶׁד הַנְּחָלִים וְגוֹ' וּמִשָּׁם בְּאֵרָה", וְכִי מִשָּׁם הָיְתָה, וְלֹא מִתְּחִלַּת אַרְבָּעִים שָׁנָה הָיְתָה, אֶלָּא שֶׁיָּרְדָה לְפַרְסֵם אֶת הַנִּסִּים, וְהָיוּ יִשְׂרָאֵל עוֹמְדִין עַל הַנְּחָלִים וְאוֹמְרִים לָהּ עֲלִי בְאֵר עֱנוּ לָהּ, וְאוֹמְרִים שִׂירָה עָלֶיהָ.

"אָז יָשִׁיר יִשְׂרָאֵל", וּמִפְּנֵי מָה לֹא נִזְכָּר מֹשֶׁה שָׁם, מִפְּנֵי שֶׁנֶּעֱנַשׁ עַל הַמַּיִם, וְאֵין אָדָם מְקַלֵּס לַסְּפֶּקְלָטוֹר שֶׁלּוֹ. וְלָמָּה אֵין שְׁמוֹ שֶׁל הַקָּדוֹשׁ בָּרוּךְ הוּא נִזְכָּר בָּהּ, מָשָׁל לְשִׁלְטוֹן שֶׁעָשָׂה סְעוּדָה לַמֶּלֶךְ, אָמַר הַמֶּלֶךְ פְּלוֹנִי אוֹהֲבִי יֵשׁ שָׁם, אָמְרוּ לוֹ לָאו, אָמַר הַמֶּלֶךְ אִם אֵין אוֹהֲבִי שָׁם אֵין אֲנִי שָׁם, [אַף כָּאן אָמַר הַקָּדוֹשׁ בָּרוּךְ הוּא הוֹאִיל וּמֹשֶׁה אֵינוֹ נִזְכָּר אַף אֲנִי אֵינִי נִזְכָּר שָׁם].

{pפסוק יחp}  "בְּאֵר חֲפָרוּהָ שָׂרִים", וְכִי חֲפִירָה הָיְתָה שָׁם, אֶלָּא שֶׁנִּתְּנָה בִּזְכוּת [אָבוֹת] שֶׁנִּקְרְאוּ שָׂרִים, שֶׁנֶּאֱמַר (תהלים קה, מא-מב) "פָּתַח צוּר וַיָּזוּבוּ מָיִם וְגוֹ' כִּי זָכַר אֶת דְּבַר קָדְשׁו אֶת אַבְרָהָם עַבְדּוֹ". כָּרוּהָ נְדִיבֵי הָעָם וְגוֹ', שֶׁהָיוּ הַנְּשִׂיאִים עוֹמְדִין עַל גַּבָּהּ וּמוֹשְׁכִין בְּמַטּוֹתֵיהֶן כָּל אֶחָד וְאֶחָד לְשִׁבְטוֹ וּלְמִשְׁפַּחְתּוֹ,  וְאִשָּׁה שֶׁהָיְתָה צָרִיכָה לֵילֵךְ אֵצֶל חֲבֶרְתָּהּ מִדֶּגֶל לְדֶגֶל הָיְתָה הוֹלֶכֶת בַּסְּפִינָה, שֶׁנֶּאֱמַר  "הָלְכוּ בַּצִּיּוֹת נָהָר", וְאֵין צִיּוֹת אֶלָּא סְפִינוֹת, שֶׁנֶאֱמַר (ישעיהו לג, כא) "וְצִי אַדִּיר לֹא יַעַבְרֶנּוּ", וְהַמַּיִם הָיוּ יוֹצְאִין וּמַקִּיפִין אוֹתָם, שֶׁנֶּאֱמַר (תהלים כג, ג) "יַנְחֵנִי בְמַעְגְּלֵי צֶדֶק", וּמְגַדְּלִין מִינֵי דְּשָׁאִים וְאִילָנוֹת שֶׁאֵין לָהֶם סוֹף, שֶׁנֶּאֱמַר (שם, ב) "בִּנְאוֹת דֶּשֶׁא יַרְבִּיצֵנִי עַל מֵי מְנֻחוֹת יְנַהֲלֵנִי", כָּל הַיָּמִים שֶׁהָיוּ יִשְׂרָאֵל בַּמִּדְבָּר הָיוּ מְשַׁמְּשִׁין בָּהּ, לְכָךְ קִלְּסוּ עָלֶיהָ בְּאֵר חֲפָרוּהָ שָׂרִים. וּמִמִּדְבָּר מַתָּנָה שֶׁנִּתְּנָה (לְמִן) [לָהֶם מַתָּנָה] בַּמִּדְבָּר (לִשְׁמָן) [לְשַׁמְּשָׁן].

דָּבָר אַחֵר, לָמָּה נִתְּנָה בַּמִּדְבָּר, שֶׁאִלּוּ נִתְּנָה לָהֶן בָּאָרֶץ, הָיָה הַשֶּׁבֶט שֶׁנִּתְּנָה בִּתְחוּמוֹ מִדַּיֵּן וְאוֹמֵר אֲנִי קוֹדֵם בָּהּ, לְכָךְ נִתְּנָה בַּמִּדְבָּר, שֶׁיְּהוּ הַכֹּל שָׁוִין בָּהּ. וְעוֹד לָמָּה נִתְּנָה בַּמִּדְבָּר, כְּשֵׁם שֶׁמִּדְבָּר לֹא נִזְרַע וְלֹא נֶעֱבַד, כָּךְ הַמְקַבֵּל דִּבְרֵי תוֹרָה פּוֹרְקִין מִמֶּנּוּ עֹל מַלְכוּת וְעֹל דֶּרֶךְ אֶרֶץ. וּכְשֵׁם שֶׁבַּמִּדְבָּר לֹא מַעֲלֶה אַרְנוֹנָא, כָּךְ בְּנֵי תּוֹרָה בְּנֵי חוֹרִין [בָּעוֹלָם הַזֶּה]. דָּבָר אַחֵר, בַּמִּדְבָּר, מִי מְקַיֵּם אֶת הַתוֹרָה, מִי שֶׁמֵּשִׂים עַצְמוֹ כַּמִּדְבָּר, (וּמַפְלִיג) [וּמְפַנֶּה] עַצְמוֹ מִן הַכֹּל.

{pפסוק יט-כp}  "וּמִמַּתָּנָה נַחֲלִיאֵל וּמִנַּחֲלִיאֵל בָּמוֹת", אֵלּוּ סַנְהֶדְרִין שֶׁיּוֹשְׁבִין (בְּצַד הָעֲזָרָה) [בָּעֲזָרָה] בְּצַד הַמִּזְבֵּחַ. "וּמִבָּמוֹת הַגַּיְא אֲשֶׁר בִּשְׂדֵה מוֹאָב", אֵלּוּ סַנְהֶדְרִין שֶׁבְּלִשְׁכַּת הַגָּזִית, בִּתְחוּם אוֹתָה שֶׁבָּאת מִשְׂדֵה מוֹאָב, שֶׁנֶּאֱמַר  "נַעֲרָה מוֹאֲבִיָּה הִיא הַשָּׁבָה עִם נָעֳמִי מִשְׂדֵי מוֹאָב".  וְנִשְׁקָפָה עַל פְּנֵי הַיְשִׂימֹן, שֶׁמִּשָּׁם תּוֹרָה יוֹצֵאת לָעוֹלָם. דָּבָר אַחֵר, וְנִשְׁקָפָה, זֶה לְעִנְיַן בְּאֵר שֶׁבָּאת עִמָּהֶם עַד (שֶׁנִּכְנַס) [שֶׁנִּגְנְזָה] בְּתוֹךְ יָמָהּ שֶׁל טְבֶרְיָא, וְהָעוֹמֵד עַל פְּנֵי הַיְּשִׁימֹן [רוֹאֶה בְּתוֹךְ הַיָּם] כִּמְלֹא פִּי תַּנּוּר, וְהִיא הַבְּאֵר הַנִּשְׁקָפָה עַל פְּנֵי הַיְשִׁימֹן.

אָמַר הַקָּדוֹשׁ בָּרוּךְ הוּא [לְאַבְרָהָם], אַתָּה אָמַרְתָּ (בראשית י, ד) "יֻקַח נָא מְעַט מַיִם", חַיֶּיךָ שֶׁאֲנִי פוֹרֵעַ לְבָנֶיךָ בַּמִּדְבָּר וּבָאָרֶץ וְלֶעָתִיד לָבוֹא, בַּמִּדְבָּר מִנַּיִן, שֶׁנֶּאֱמַר  "אָז יָשִׁיר יִשְׂרָאֵל", בָּאָרֶץ מִנַּיִן, שֶׁנֶּאֱמַר (דברים ח, ז) "אֶרֶץ נַחֲלֵי מַיִם" וְגוֹ', לֶעָתִיד לָבוֹא מִנַּיִן, שֶׁנֶאֱמַר (זכריה יד, ח) "בַּיּוֹם הַהוּא יֵצְאוּ מַיִם חַיִּים מִירוּשָׁלַיִם".

אָמַר רַבִּי אָבִין הַלֵּוִי, בְּשָׁעָה שֶׁעָמְדוּ יִשְׂרָאֵל לוֹמַר שִׁירַת הַיָּם לֹא הֵנִיחָן מֹשֶׁה שֶׁיֹּאמְרוּ לְעַצְמָן, אֶלָּא כְּשֵׁם שֶׁרַבּוֹ שֶׁל אָדָם אוֹמֵר עִמּוֹ פָּרָשָׁתוֹ כְּשֶׁהוּא נַעַר, כָּךְ אָמַר מֹשֶׁה עִמָּהֶם,  שֶׁנֶּאֱמַר  "אָז יָשִׁיר מֹשֶׁה וּבְנֵי יִשְׂרָאֵל", כְּנַעַר הָעוֹנֶה אַחַר רַבּוֹ, לְאַחַר אַרְבָּעִים שָׁנָה עָמְדוּ עַל פִּרְקָן הִתְחִילוּ אוֹמְרִים שִׂירַת הַבְּאֵר לְעַצְמָן, שֶׁנֶּאֱמַר "אָז יָשִׁיר יִשְׂרָאֵל", אָמְרוּ רִבּוֹנוֹ שֶׁל עוֹלָם, עָלֶיךָ לִהְיוֹת עוֹשֶׂה לָנוּ נִסִּים וְעָלֵינוּ לוֹמַר שִׁירָה, שֶׁנֶּאֱמַר (ישעיהו לח, כ) "ה' לְהוֹשִׁיעֵנִי וּנְגִינוֹתַי נְנַגֵּן".

"וְאֶשֶׁד",, אֵיזֶה הַר נָטָה אֵצֶל זֶה, אוֹתָן שֶׁהָיוּ עֲשׂוּיִין (שִׁנַּיִם) [שָׁדַיִם] נָטוּ אֵצֶל אֵלּוּ שֶׁעֲשׂוּיִּין מְעָרוֹת, מָשָׁל לְבֶן מֶלֶךְ שֶׁיָּצָא לִמְדִינַת הַיָּם אַחַר יָמִים שָׁב, שָׁמְעָה מֵינִקְתּוֹ וְיָצְאָה וּבָאָה לְאַנְפְּלִין שֶׁלּוֹ, כָּךְ אוֹתוֹ הַר שֶׁהָיָה סָמוּךְ לְאֶרֶץ יִשְׂרָאֵל כֵּיוָן שֶׁבָּאוּ יִשְׂרָאֵל לִגְבוּל מוֹאָב, שֶׁנֶּאֱמַר (לעיל פסוק טו) "וְנִשְׁעַן לִגְבוּל מוֹאָב".

עֲלִי בְּאֵר, מָה רָאוּ לוֹמַר שִׁירָה עַל הַבְּאֵר וְלֹא אָמְרוּ שִׁירָה עַל הַמָּן, אֶלָּא מִפְּנֵי שֶׁהוֹצִיאוּ עַל הַמָּן דְּבָרִים קָּשִׁים שֶׁל תִּפְלוּת, שֶׁנֶּאֱמַר (דברים א, א) "בֵּין פָּארָן וּבֵין תֹּפֶל וְלָבָן" זֶה הַמָּן, שֶׁנֶּאֱמַר  "וְהוּא כְּזֶרַע גַּד לָבָן", וְאָמְרוּ (לעיל פסוק ה) "וְנַפְשֵׁנוּ קָצָה בַּלֶּחֶם הַקְּלֹקֵל",  "וְעַתָּה נַפְשֵׁנוּ יְבֵשָׁה", אָמַר הַקָּדוֹשׁ בָּרוּךְ הוּא אִי אֶפְשִׁי לֹא בְּתַרְעֻמֹתְכֶם וְלֹא בְּקִלּוּסֵכֶם, אֲבָל מַיִם בְּכָל שָׁעָה הָיוּ מְבַקְּשִׁים מַיִם, וּמְחַבְּבִין אוֹתָן, לְפִיכָךְ נִתַּן לָהֶם רְשׁוּת לוֹמַר שִׁירָה. (לעיל פסוק יח) "בְּאֵר חֲפָרוּהָ שָׂרִים", וְאֵיזֶה זֶה אַבְרָהָם, כְּשֶׁאָמַר לוֹ אֲבִימֶלֶךְ (בראשית כא, כג) "וְעַתָּה הִשָּׁבְעָה לִי בֵאלֹהִים", אָמַר לוֹ אַבְרָהָם תֵּן לִי בְּאֵר שֶׁגָּזְלוּ עֲבָדֶיךָ, עָשָׂה עַצְמוֹ כְּלֹא יוֹדֵעַ, אָמַר  "לֹא יָדַעְתִּי מִי עָשָׂה אֶת הַדָּבָר הַזֶּה" אָמַר לוֹ אֲנִי מַעֲמִיד כְּבָשׂוֹת וְאַתָּה מַעֲמִיד כְּבָשׂוֹת, מִי שֶׁהַמַּיִם עוֹלִין וּמַשְׁקִין צֹאנוֹ הַבְּאֵר שֶׁלּוֹ, (שם, ל) "בַעֲבוּר הָיְתָה לִּי לְעֵדָה" אֵין כְּתִיב כָּאן, אֶלָּא "בַּעֲבוּר תִּהְיֶה לִּי לְעֵדָה", רָמַז עֲתִידָה הַבְּאֵר לִהְיוֹת לְעֵדָה, (שם, כט) "מָה הֵנָּה שֶׁבַע כְּבָששׂת", רָמַז לְשִׁבְעָה דּוֹרוֹת נִצְרָכִים לָהּ. בִּמְחֹקֵק בְּמִשְׁעֲנֹתָם, הָיוּ הַנְּשִׂיאִים בָּאִין וְעוֹמְדִין עַל גַּבָּהּ וּמוֹשְׁכִין בְּמַטֵּיהֶן כָּל אֶחָד לְשִׁבְטוֹ.

"וּמִמַּתָּנָה נַחֲלִיאֵל", מִמַּתַּן תּוֹרָה נָחֲלוּ עֲבוֹדַת אֱלִילִים.  וּמִנַּחֲלִיאֵל בָּמוֹת, וּמֵעֲבוֹדַת אֱלִילִים בָא עֲלֵיהֶן מַלְאַךְ הַמָּוֶת.  (תהלים פב, ו-ז) "אֲנִי אָמַרְתִּי אֱלֹהִים אַתֶּם", חִבַּלְתֶּם מַעֲשֵׂיכֶם, "אָכֵן כְּאָדָם תְּמוּתוּן".

רַבִּי יְהוּדָה אוֹמֵר, מִן הַמִּדְבָּר זָכוּ שֶׁתִּנָּתֵן לָהֶם תּוֹרָה עַל יְדֵי מֹשֶׁה, שֶׁנֶּאֱמַר  "וַיִּתֵּן אֶל מֹשֶׁה". וּמִמַּתַּנָה נַחֲלִיאֵל, שֶׁנָּחֲלוּ עֲבוֹדַת אֱלִילִים, וְאָמְרוּ (שם לב, ד) "אֵלֶּה אֱלֹהֶיךָ". וּמִנַּחֲלִיאֵל בָּמֹת מִשֶּׁנָּחֲלוּ עֲבוֹדַת אֱלִילִים נָחֲלוּ מַלְאַךְ הַמָּוֶת שֶׁנֶּאֱמַר  "בַּמִּדְבָּר הַזֶּה יִתַּמּוּ". וּמִבָּמוֹת הַגַּיְא, שֶׁגָּרְמוּ לְאוֹתוֹ צַדִּיק שֶׁיִּקָּבֵר בַּגַּיִא. (וְרָבִינָא) [וְרַבָּנָן] אָמְרֵי, מִנַּחֲלִיאֵל שֶׁנָּחֲלוּ לְהַקָּדוֹשׁ בָּרוּךְ הוּא [לֶאֱלוֹהַ], וְהוּא נָחַל אוֹתָם לְאֻמָּה. וְדָוִד אוֹמֵר (תהלים ה, א) "לַמְנַצֵחַ אֶל הַנְּחִילוֹת".

דָּבָר אַחֵר, "וּמִמַּתָּנָה נַחֲלִיאֵל", בִּשְׁבִיל הַבְּאֵר שֶׁנָּתַן לָנוּ הַקָּדוֹשׁ בָּרוּךְ הוּא אָמַרְתִּי לוֹ שִׁירָה, נָחַלְתִּי אוֹתוֹ, אָמַר לָהֶם הַקָּדוֹשׁ בָּרוּךְ אַנִי חֶלְקְכֶם, (איכה ג, כד) "חֶלְקִי ה' אָמְרָה נַפְשִׁי", וְאַתֶּם חֶלְקִי, שֶׁנֶּאֱמַר  "כִּי חֵלֶק ה' עַמּוֹ", אֲנִי נַחֲלַתְכֶם, וּמִמַּתָּנָה נַחֲלִיאֵל, וְאַתֶּם נַחֲלָתִי, (שם) "יַעֲקֹב חֶבֶל נַחֲלָתוֹ", הֲדָא הוּא דִּכְתִיב (תהלים ה, א) "לַמְנַצֵּחַ אֶל הַנְּחִילוֹת", עַל הַנַּחֲלָה שֶׁנְּחַלְתֶּם אוֹתוֹ, וְעַל הַנַּחֲלָה שֶׁנָּחַל אֶתְכֶם. וּמִנַּיִן אַתָּה לָמֵד שֶׁמִּן הַמַּתָּנָה נְחָלוּהוּ, אֶתְמוֹל עַד שֶׁלֹּא שָׁתוּ אָמְרוּ (שמות יז, ז) "הֲיֵשׁ ה' בְּקִרְבֵּנוּ", מִשֶּׁשָׁתוּ אָמְרוּ  "כֹּל אֲשֶׁר דִּבֶּר ה' נַעֲשֶׂה וְנִשְׁמַע". דָּבָר אַחֵר, וּמִמַּתָּנָה, (תהלים קה, מד) "וַיִּתֵּן לָהֶם אַרְצוֹת גּוֹיִם". נַחֲלִיאֵל,  "בְּהַנְחֵל עֶלְיוֹן גּוֹיִם", מָשָׁל לְמָה הַדָּבָר דּוֹמֶה, לְמֶלֶךְ שֶׁהָיוּ לוֹ בָּנִים הַרְבֵּה, וְהָיָה אוֹהֵב אֶת הַקָּטָן, וְהָיָה לוֹ מָנָה גְּדוֹלָה, וּנְתָנָהּ לִבְנוֹ הַקָּטָן, שֶׁנֶּאֱמַר (שם, ט) "יַעֲקֹב חֵבֶל נַחֲלָתוֹ", וְאַף בֵּית הַמִּקְדָּשׁ נִקְרָא נַחֲלָה  (תהלים קלב, יד) "זֹאת מְנוּחָתִי עֲדֵי עַד",  "כִּי לֹא בָּאתֶם עַד עַתָּה אֶל הַמְּנוּחָה וְאֶל הַנַּחֲלָה", (להלן כ, ה-ו) "מַה טּוֹבוֹ אָהֳלֶיךָ יַעֲקֹב כַּנְחָלִים נִטָּיוּ", מַה הַנַּחַל הַזֶּה אָדָם יוֹרֵד לְתוֹכוֹ טָמֵא וְעוֹלֶה טָהוֹר, אַף בֵּית הַמִּקְדָּשׁ יוֹצֵא מִמֶּנּוּ בְּלֹא עֲוֹנוֹת, אָמְרוּ יִשְׂרָאֵל, כָּל מָה שֶׁנָּתַתָּ לָנוּ טוֹבִים וּנְעִימִים, שֶׁנֶּאֱמַר (תהלים טז, ו) "חֲבָלִים נָפְלו לִי בַנְּעִימִים אַף נַחֲלַת שָׁפְרָה עָלָי".

דָּבָר אַחֵר, "מַתָּנָה", (שמות לא, יח) "וַיִּתֵּן אֶל מֹשֶׁה", נַחֲלִיאֵל, לְהַנְחִיל, שֶׁנֶּאֱמַר  "לְהַנְחִיל אוֹהֲבַי יֵשׁ", אָמְרָה תּוֹרָה רִבּוֹנוֹ שֶׁל עוֹלָם, כָּתוּב (שם ג, טז) "בִשְׂמֹאלָהּ עֹשֶׁר וְכָבוֹד" וּבָנַי עֲנִיִּים, וְהַקָּדוֹשׁ בָּרוּךְ הוּא מְשִׁיבָהּ, וְאוֹמֵר "לְהַנְחִיל אוֹהֲבַי יֵשׁ", לָמָּה הֵם עֲנִיִּים בָּעוֹלָם הַזֶּה, כְּדֵי שֶׁלֹּא יַעַסְקוּ בִּדְבָרִים בְּטֵלִים וְיִשְׂכְּחוּ אֶת הַתּוֹרָה.

אָמַר רַבִּי מַתָּנָה מַאי דִּכְתִּיב "וּמִמִּדְבָּר מַתָּנָה", אִם מֵשִׂים אָדָם עַצְמוֹ כְּמִדְבָּר שֶׁהַכֹּל דָּשִׁין בּוֹ, תּוֹרָתוֹ מִתְקַיֶּמֶת בְּיָדוֹ, וְאִם לָאו אֵין תּוֹרָתוֹ מִתְקַיֶּמֶת בְּיָדוֹ, וְנִתְּנָה לוֹ תּוֹרָה בְּמַתָּנָה, וְכֵיוָן שֶׁנִּתְּנָה לוֹ בְּמַתָּנָה נְחָלוֹ אֵל, וְכֵיוָן שֶׁנְּחָלוֹ אֵל עוֹלֶה לִגְדֻלָּה, שֶׁנֶּאֱמַר "וּמִנַּחֲלִיאֵל בָּמוֹת", וְאִם הֵגִיס לִבּוֹ הַקָּדוֹשׁ בָּרוּךְ הוּא מַשְׁפִּילוֹ, שֶׁנֶּאֱמַר "וּמִבָּמוֹת הַגַּיְא", וְאִם חָזַר בּוֹ, הַקָּדוֹשׁ בָּרוּךְ הוּא מַגְבִּיהוֹ, שֶׁנֶּאֱמַר  "כָּל גַּיְא יִנָּשֵׂא".

{pפסוק כא-כהp}  "וַיִּשְׁלַח יִשְׂרָאֵל מַלְאָכִים אֶל סִיחֹן", זֶה שֶׁאָמַר הַכָּתוּב (תהלים לד, טו) "סוּר מֵרָע וַעֲשֵׂה טוֹב בַּקֵּשׁ שָׁלוֹם וְרָדְפֵהוּ", לֹא פָּקְדָה תּוֹרָה לִרְדוֹף אַחַר הַמִּצְווֹת, אֶלָּא (דברים כב, ו) "כִּי יִקָּרֵא קַן צִפּוֹר"  "כִּי תִּפְגַע שׁוֹר אוֹיִבְךָ",  (דברים כד, כ) "כִּי תִּרְאֶה חֲמוֹר שׂוֹנַאֲךָ", (שם, ה) "כִּי תַּחְבֹּט זֵיתֶךָ", (שם, כא) "כִּי תִבְצֹר כַּרְמֶךָ",  "כִּי תָבֹא בְּכֶרֶם רֵעֶךָ", אִם בָּאוּ לְיָדְךָ אַתָּה מְצֻוֶּה עֲלֵיהֶן, וְלֹא לִרְדוֹף אַחֲרֵיהֶם, וְהַשָּׁלוֹם "בַּקֵּשׁ שָׁלוֹם" בִּמְקוֹמְךָ, "וְרָדְפֵהוּ" בְּמָקוֹם אַחֵר, וְכֵן עָשׂוּ יִשְׂרָאֵל, אַף עַל פִּי שֶׁאָמַר הַמָּקוֹם (שם ב, כד) "הָחֵל רַשׁ וְהִתְגָר בּוֹ מִלְחָמָה" רָדְפוּ אַחַר הַשָּׁלוֹם, שֶׁנֶּאֱמַר "וַיִּשְׁלַח יִשְׂרָאֵל מַלְאָכִים". כֹּל דִבְרֵי תּוֹרָה צְרִיכִין זֶה לָזֶּה, שֶׁמָּה שֶׁזֶּה נוֹעֵל זֶה פּוֹתֵחַ, כָּאן נֶאֱמַר "וַיִּשְׁלַח יִשְׂרָאֵל מַלְאָכִים", וּבְמָקוֹם אַחֵר תָּלָה הַשְּׁלִיחוּת בְּמֹשֶׁה, שֶׁנֶּאֱמַר  "וָאֶשְׁלַח מַלְאָכִים מִמִּדְבָּר קְדֵמוֹת", לְלַמֶּדְךָ שֶׁרֹאשׁ הַדּוֹר הֲרֵי הוּא כְּכָל הַדּוֹר.

"לֹא נִשְׁתֶּה מֵי בְאֵר", בְּחִנָּם, אֲנִי נוֹתֵן אֶת דְּמֵיהֶן. בְּדֶרֶךְ הַמֶּלֶךְ נֵלֵךְ, וּבְמָקוֹם אַחֵר כְּתִיב (שם ב, כט) "עַד אֲשֶׁר אֶעֱבר אֶת הַיַּרְדֵּן", מָשָׁל לְשׁוֹמֵר גֶּפֶן אוֹ תְּאֵנָה, בָּא אֶחָד וְאָמַר אֶעֱבֹר מִכָּאן שֶׁאֶבְצֹר אֶת הַכֶּרֶם, אָמַר לוֹ אֲנִי יוֹשֵׁב לִשְׁמֹר אֶלָּא בִּשְׁבִילְךָ וְאַתָּה בָּאתָ לְבָצְרָהּ, כָּךְ הָיָה סִיחוֹן נוֹטֵל מִכָּל מַלְכֵי כְּנַעַן וְהֵן מַעֲלִין לוֹ מִסִּים, שֶׁהוּא הָיָה מַמְלִיךְ אוֹתָם, וְשָׁקוּל כְּנֶגֶד כֻּלָּן הוּא וְעוֹג, שֶׁנֶּאֱמַר (תהלים קלה, יא) "לְסִיחוֹן מֶלֶךְ הָאֱמֹרִי וּלְעוֹג מֶלֶךְ הַבָּשָׁן"  וְגוֹ', אָמְרוּ לוֹ יִשְׂרָאֵל נַעֲבֹר בְּאַרְצְךָ לִכְבֹּשׁ אֶת הַמְּלָכִים, אָמַר לָהֶם אֵינִי יוֹשֵׁב כָּאן אֶלָּא לְשָׁמְרָם מִפְּנֵיכֶם, וְלֹא נָתַן סִיחוֹן אֶת יִשְׂרָאֵל.

בְּמַחֲשָׁבָה עָשָׂה הַקָּדוֹשׁ בָּרוּךְ הוּא לְמָסְרוֹ בְּיָדָם שֶׁלֹּא בְּצַעַר, דִּכְתִיב "סִיחוֹן מֶלֶךְ הָאֱמֹרִי אֲשֶׁר יוֹשֵׁב בְּחֶשְׁבּוֹן", אִלּוּ הָיְתָה חֶשְׁבּוֹן מְלֵאָה יַתּוּשִׁין אֵין כָּל בְּרִיָּה יְכוֹלָה לְכָבְשָׁהּ, וְאִלּוּ הָיָה סִיחוֹן בַּבִּקְעָה אֵין בְּרִיָּה יְכוֹלָה לִשְׁלֹט בּוֹ, וְאֵין צָרִיךְ לוֹמַר שֶׁהָיָה גִּבּוֹר וְשָׁרוּי בְּעִיר מִבְצָר, אִלּוּ הָיָה יוֹשֵׁב בַּעֲיָרוֹת שֶׁלּוֹ הוּא וְאוּכְלוּסָיו לֹא הָיוּ יִשְׂרָאֵל מִתְיַגְּעִין לִכְבֹּשׁ כָּל עִיר וָעִיר, אֶלָּא הַקָּדוֹשׁ בָּרוּךְ הוּא כִּנְּסָן לְמָסְרָם בְּיָדָם שֶׁלֹּא בִּיגִיעָה, לְכָךְ כְּתִיב וְיֶּאֱסֹף סִיחוֹן אֶת כָּל עַמּוֹ,  "רְאֵה הֲחִלוֹתִי תֵּת לְפָנֶיךָ אֶת סִיחֹן" וְגוֹ', וַיִּקַּח יִשְׂרָאֵל אֵת כָּל הֶעָרִים הָאֵלָּה.

זֶה שֶׁאָמַר הַכָּתּוּב (משלי ט, ט) "תֵּן לְחָכָם וְיֶחְכַּם עוֹד" זֶה משֶׁה, אָמַר לוֹ הַקָּדוֹשׁ בָּרוּךְ הוּא (דברים ב, כד) "רְאֵה נָתַתִּי בְיָדְךָ אֶת סִיחֹן", עַד עַכְשָׁיו לֹא עָשׂוּ מִלְחָמָה, וַאֲמַר לֵיהּ "נָתַתִּי בְיָדְךָ", אֶלָּא נָטַל הַקָּדוֹשׁ בָּרוּךְ הוּא לְשָׂרֵי סִיחוֹן וְעוֹג כְּפָתָן וְהִשְׁלִיכָן לִפְנֵי מֹשֶׁה, אֲמַר לֵיהּ כָּל זְמַן שֶׁהָיוּ אֵלּוּ קַיָּמִין וְהָיוּ עִמָּהֶם הָיוּ נוֹצְחִין, עַכְשָׁיו הֲרֵי הֵן מְסוּרִין בְּיָדְךָ, עֲמֹד וַעֲבֹר, שֶׁנֶּאֱמַר (שם, יג) "קֻמוּ וְעִבְרוּ לָכֶם אֶת נַחַל זָרֶד" אֲמַר לֵיהּ מֹשֶׁה, נִשְׁלַח שְׁלוּחִים, אֲמַר לֵיהּ (לֹא תִתְגַּר בּוֹ מִלְחָמָה), [אֲנִי אָמַרְתִּי  "הָחֵל רָשׁ וְהִתְגַּר בּוֹ"] וְאַתָּה מְשַׁלֵּחַ שְׁלוּחֵי שָׁלוֹם. אָמַר מֹשֶׁה (שם, כו) "וָאֶשְׁלַח מַלְאָכִים מִמִּדְבַּר קְדֵמוֹת", וְכִי יֵשׁ מִדְבַּר קְדֵמוֹת, מִמְּךָ לָמַדְתִּי שֶׁקָּדַמְתָּ לְעוֹלָמֶךָ, שֶׁנֶּאֱמַר  "מְעֹנָה אֱלֹהֵי קֶדֶם", כְּשֶׁבִּקַּשְׁתָּ לְהוֹצִיא אֶת יִשְׂרָאֵל מִמִּצְרַיִם אָמַרְתָּ (שמות ג, י) "לְכָה וְאֶשְׁלָחֲךָ אֶל פַּרְעֹה". דָּבָר אַחֵר, "מִדְבַּר קְדֵמוֹת", מִן הַתּוֹרָה שֶׁקָּדְמָה לַכֹּל לָמַדְתִּי, שֶׁנֶּאֱמַר (משלי ח, כב) "ה' קָנָנִי רֵאשִׁית דַּרְכּוֹ" שֶׁגִּלִּיתָהּ לְאוּמּוֹת הָעוֹלָם, שֶׁנֶּאֱמַר  "וְזָרַח מִשֵּׂעִיר לָמוֹ הוֹפִיעַ מֵהַר פָּארָן", אֲמַר לֵיהּ הַקָּדוֹשׁ בָּרוּךְ הוּא יָפֶה עָשִׂיתָ, מִכָּאן וָאֵילָךְ כָּל עִיר שֶׁהָיוּ יִשְׂרָאֵל מְבַקְּשִׁין לִכָּנֵס לְתוֹכָהּ אֵינָן נִכְנָסִין עַד שֶׁיְּהוּ פּוֹתְחִין לָהֶן דִּבְרֵי שָׁלוֹם, שֶׁנֶּאֱמַר (שם כ, י) "כִּי תִקְרַב אֶל עִיר לְהִלָּחֵם עָלֶיהָ וְקָרָאתָ אֵלֶיהָ לְשָׁלוֹם".

{pפסוק כוp} {rרמז תשסהr}  "כִּי חֶשְׁבּוֹן עִיר סִיחֹן", אָמַר רֵישׁ לָקִישׁ הַרְבֵּה מִקְרָאוֹת שֶׁרְאוּיִּין לִשָׂרֵף וְהֵן הֵן גּוּפֵי תּוֹרָה, (דברים ב, כג) "וְהָעַוִּים הַיֹּשְׁבִים בַּחֲצֵרִים עַד עַזָּה" וְגוֹ', מַאי נַפְקָא לָן מִינָהּ,  מִמָּה מִדְּאַשְׁבַּעְיָה אֲבִימֶלֶךְ לְאַבְרָהָם, דִּכְתִיב (בראשית כא, כג) "וְעַתָּה הִשָּׁבְעָה לִי בֵאלֹהִים הֵנָּה אִם תִּשְׁקֹר לִי וּלְנִינִי וּלְנֶכְדִּי", אָמַר הַקָּדוֹשׁ בָּרוּךְ הוּא [לֵיתוּ] כַּפְתּוֹרִים לִיפְקוּ מֵעַוִּים דְּאִינְהוּ פְּלִשְׁתִּים, וְלֵיתוּ יִשְׂרָאֵל וְלִיפְקוּ מִכַּפְתּוֹרִים,  כַּיּוֹצֵא בּוֹ אַתָּה אוֹמֵר כִּי חֶשְׁבּוֹן עִיר סִיחֹן מֶלֶךְ הָאֱמֹרִי הִיא וְהוּא נִלְחַם בְּמֶלֶךְ מוֹאָב הָרִאשׁוֹן, מַאי נַפְקָא מִינָהּ, דַּאֲמַר לְהוּ הַקָּדוֹשׁ בָּרוּךְ הוּא [לְיִשְׂרָאֵל]  "אַל תָּצַר אֶת מוֹאָב וְאַל תִּתְגָּר בָּם מִלְחָמָה", אָמַר הַקָּדוֹשׁ בָּרוּךְ הוּא לֵיתִי סִיחוֹן וְלִיפּוּק מִמּוֹאָב וְלֵיתִי יִשְׂרָאֵל וְלִיפְקוּ מִסִּיחוֹן, וְהַיְּנוּ דַּאֲמַר רַב פַּפָּא עַמּוֹן וּמוֹאָב טָהֲרוּ בְּסִיחוֹן. כַּיּוֹצֵא בּוֹ (שם ג, ט) "צִידֹנִים יִקְרְאוּ לְחֶרְמוֹן שִׂרְיֹן", תָּנָא שְׂנִיר (וְחֶרְמוֹן) [וְשִׂרְיוֹן] הָרֵי אֶרֶץ יִשְׂרָאל הֵן, מְלַמֵּד שֶׁכָּל אֶחָד וְאֶחָד מֵאֻמּוֹת הָעוֹלָם הָלַךְ וּבָנָה לוֹ כְּרָךְ לְעַצְמוֹ וְהֶעֱלָה לוֹ שֵׁם עַל שֵׁם הָרֵי יִשְׂרָאֵל, לְלַמֶּדְךָ שֶׁאֲפִלּוּ הָרֵי אֶרֶץ יִשְׂרָאֵל חֲבִיבִין עַל אֻמּוֹת הָעוֹלָם. כַיּוֹצֵא בּוֹ  "וְאֶת הָעָם הֶעֱבִיר אֹתוֹ לֶעָרִים", מַאי נַפְקָא לָן מִינָהּ, כִּי הֵיכִי דְּלֹא לִיקְרוּ לְאַחְוָה גַּלְוָתָא בְּנֵי גַּלְוָתָא.

{pפסוק כז-לבp}  אָמַר רַבִּי שְׁמוּאֵל בַּר נַחְמָן אָמַר רַבִּי יוֹחָנָן מַאי דִּכְתִיב "עַל כֵּן יֹאמְרוּ הַמֹּשְׁלִים", אֵלּוּ הַמּוֹשְׁלִים בְּיִצְרָם, בֹּאוֹ חֶשְׁבּוֹן, בּוֹאוֹ וְנַחֲשֹׁב חֶשְׁבּוֹנוֹ שֶׁל עוֹלָם, הֶפְסֵד מִצְוָה כְּנֶגֶד שְׂכָרָהּ, וּשְׂכַר עֲבֵירָה כְּנֶגֶד הֶפְסֵדָהּ. תִּבָנֶה וְתִכּוֹנֵן אִם אַתָּה עוֹשֶׂה כֵּן תִּבָּנֶה בָּעוֹלָם הַזֶּה וְתִכּוֹנֵן לָעוֹלָם הַבָּא. עִיר סִיחוֹן, אִם מֵשִׂים אָדָם עַצְמוֹ כְּעַיִר הַזֶּה שֶׁמְּהַלֵּךְ אַחַר סְיָחָה נָאָה, מַה כְּתִיב אַחֲרָיו כִּי אֵשׁ יָצְאָה מֵחֶשְׂבּוֹן תֵּצֵא אֵשׁ מִן מְחַשְּׁבִין [וְתֹאכַל אֶת שֶׁאֵינָן מְחַשְּׁבִין]. לֶהָבָה מִקִּרְיַת סִיחֹן, מִקִּרְיַת צַדִּיקִים שֶׁנִּקְרְאוּ שִׂיחִין. אָכְלָה עָר מוֹאָב, זֶה הַמְהַלֵּךְ אַחַר יִצְרוֹ כְּעַיִר זֶה הַמְהַלֵּךְ אַחַר סְיָחָה נָאָה. בַּעֲלֵי בָּמוֹת אַרְנֹן אֵלּוּ גַּסֵּי הָרוּחַ.  וַנִּירָם אָבַד חֶשְׁבּוֹן, אָמַר רָשָׁע אֵין רָם. אָבַד חֶשְׁבּוֹן, אָבַד חֶשְׁבּוֹנוֹ שֶׁל עוֹלָם. עַד דִּיבֹן, אָמַר הַקָּדוֹשׁ בָּרוּךְ הוּא הַמְתֵּן עַד שֶׁיָּבוֹא דִּין. וַנַּשִּׁים עַד נֹפַח עַד שֶׁתָּבוֹא אֵשׁ שֶׁאֵינָהּ צְרִיכָה נִפּוּחַ. עַד מֵידְבָא עַד שֶׁתַּדְאִיב נִשְׁמָתָן, וְאָמְרֵי לָהּ עַד דְּעָבִיד מַאי דְּבָּעֵי. וַנַּשִּׁים עַד נֹפַח (כָּתוּב בְּרֶמֶז תשכ"ב).

"עַל כֵּן יֹאמְרוּ הַמֹּשְׁלִים", זֶה בִּלְעָם וְאָבִיו, שֶׁשְׂכָרוֹ סִיחוֹן לְקַלֵּל אֶת מוֹאָב, וְהֵם אָמְרוּ תִּבָּנֶה וְתִכּוֹנֵן עִיר סִיחוֹן. כִּי אֵשׁ יָצְאָה מֵחֶשְׁבּוֹן אָכְלָה עָר מוֹאָב, שֶׁקִּלְּלוּ אֶת מוֹאָב שֶׁיִּמָּסְרוּ בְיָדוֹ.  אוֹי לְךָ מוֹאָב וְגוֹ' וַנִּירָם אָבַד חֶשְׁבּוֹן וְגוֹ'.

"וַיֵּשֶׁב יִשְׂרָאֵל בְּאֶרֶץ הָאֱמֹרִי" וְגוֹ', נִשְׁתַּיְּרָה יַעְזֵר. וַיִּשְׁלַח מֹשֶׁה לְרַגֵּל אֶת יַעְזֵר, אוֹתָם מַלְאָכִים זְרִיזִין הָיוּ, אָמְרוּ בְּטוּחִים אָנוּ בִּתְפִלָּתוֹ שֶׁל מֹשֶׁה, [וּכְבָר שָׁלַח מְרַגְּלִים לְשֶׁעָבַר וְהֵבִיאוּ תַקָּלָה, אֲבָל אָנוּ לֹא נַעֲשֶׂה כֵּן, אֶלָּא] הֶאֱמִינוּ בְּהַקָּדוֹשׁ בָּרוּךְ הוּא וְהָרְגוּ אֶת הָאֱמֹרִי אֲשֶׁר בָּהּ.

{pפסוק לגp}  "וַיִּפְנוּ וַיַּעֲלוּ", מַה וַיִּפְנוּ וַיַּעֲלוּ, (יֵשׁ אוֹמְרִים) [רַבִּי יוֹחָנָן אָמַר] מִלְחֶמֶת סִיחוֹן עָשׂוּ בֶּאֱלוּל, עָשׂוּ אֶת הָרֶגֶל בְּתִשְׁרֵי, וְאַחַר הָרֶגֶל מִלְחֶמֶת עוֹג, כְּמָה דְּאַתְּ אָמַר (דברים טז, ז) "וּפָנִיתָ בַבֹּקֶר" וְגוֹ'. וַיֵּצֵא עוֹג שֶׁכְּנָסוֹ הַקָּדוֹשׁ בָּרוּךְ הוּא לִפְנֵיהֶם לְמָסְרָם [בְּיָדָם].

{pפסוק לד-להp}  "וַיֹּאמֶר ה' אֶל מֹשֶׁה אַל תִּירָא אֹתוֹ", זֶהוּ שֶׁאָמַר הַכָּתוּב (משלי כח, יד) "אַשְׁרֵי אָדָם מְפַחֵד תָּמִיד" וְגוֹ', כָּךְ מִדַּת הַצַּדִּיקִים אַף עַל פִּי שֶׁהַקָּדוֹשׁ בָּרוּךְ הוּא מַבְטִיחָן אֵין פּוֹרְקִין יִרְאָה מֵהֶם, וְכֵן בְּיַעֲקֹב כְּתִיב  "וַיִּירָא יַעֲקֹב", לָמָּה נִתְיָרָא, אָמַר שֶׁמָּא נִתְלַכְלָכְתִּי אֵצֶל לָבָן בִּכְלוּם, וּכְתִיב (דברים כג, טו) "וְלֹא יִרְאֶה בְךָ עֶרְוַת דָּבָר וְשָׁב מֵאַחֲרֶיךָ", וְהֵנִיחַנִי הַקָּדוֹשׁ בָּרוּךְ הוּא. וְאַף מֹשֶׁה תָּפַס אֶת הַיִּרְאָה, וְלָמָּה נִתְיָרָא, אָמַר שֶׁמָּא מָעֲלוּ יִשְׂרָאֵל בְּמִלְחֶמֶת סִיחוֹן אוֹ נִתְלַכְלְכוּ בַּעֲבֵירָה, אָמַר לוֹ הַקָּדוֹשׁ בָּרוּךְ הוּא אַל תִּירָא (כֻּלָּן הִשְׁלִימוּ בְּצֶדֶק). [אַל תִּירָא] שֶׁלֹּא עָמַד בָּעוֹלָם גִּבּוֹר קָשֶׁה מִמֶּנּוּ, שֶׁנֶּאֱמַר (שם ג, יא) "כִּי רַק עוֹג מֶלֶךְ הַבָּשָׁן" וְגוֹ' וְהוּא נִשְׁאָר מֵהַגִּבּוֹרִים שֶׁהָרְגוּ אַמְרָפֵל וַחֲבֵרָיו, שֶׁנֶּאֱמַר (בראשית יד, ה) "וַיַּכּוּ אֶת רְפָאִים" וְגוֹ', וְזֶה פְּסֹלֶת שֶׁלָּהֶם כִּפְרִיצֵי זֵיתִים (שֶׁיּוֹצְאִין) הַפְּלִיטִין מִתַּחַת הַגֶּפֶת, שֶׁנֶּאֱמַר  "וַיָּבֹא הַפָּלִיט" זֶה עוֹג, וְכַוָּנָתוֹ הָיְתָה שֶׁיֵּצֵא אַבְרָהָם וְיֵהָרֵג, נָתַן לוֹ הַקָּדוֹשׁ בָּרוּךְ הוּא שְׂכַר רַגְלָיו, וְחָיָה (הַרְבֵּה) [כָּל אוֹתָן] שָׁנִים, עַד שֶׁנָּפַל בְּיַד בָּנָיו. כְּשֶׁבָּא מֹשֶׁה לַעֲשׂוֹת עִמּוֹ מִלְחָמָה נִתְיָרֵא מִמֶּנּוּ, אָמַר אֲנִי בֶּן מֵאָה וְעֶשְׂרִים שָׁנִים וְהוּא בֶּן חָמֵשׁ מֵאוֹת שָׁנָה, אִלּוּלֵי שֶׁיֵּשׁ לוֹ זְכוּת לֹא חָיָה כָּל אֵלּוּ הַשָּׁנִים, אָמַר הַקָּדוֹשׁ בָּרוּךְ הוּא לְמֹשֶׁה אַל תִּירָא אֹתוֹ. (דברים ג, ו) "וַנַּחֲרֵם אֹתָם" וַהֲלֹא כְּתִיב  "וְכָל הַבְּהֵמָה וּשְׁלַל הֶעָרִים בַּזֹּנוֹ לָנוּ", אֶלָּא גּוּפָן הֶחֱרִימוּ שֶׁלֹּא לֵהָנוֹת מֵהֶן כְּלוּם.

"וַיַּכּוּ אֹתוֹ וְאֶת בָּנָיו", בָּנָו כְּתִיב, שֶׁהָיָה לוֹ בֵּן קָשֶׁה מִמֶּנּוּ,  אָמַר הַקָּדוֹשׁ בָּרוּךְ הוּא לְיִשְׂרָאֵל בָּעוֹלָם הַזֶּה אַתֶּם מְכָלִּים אֶת הָעוֹבְדֵי אֱלִילִים קִמְעָא קִמְעָא, לְעָתִיד לָבוֹא אֲנִי מְבַעֲרָן מִן הָעוֹלָם בְּבַת אַחַת, שֶׁנֶּאֱמַר (ישעיהו לג, יב) "וְהָיוּ עַמִּים מִשְׂרְפוֹת שִׂיד קוֹצִים כְּסוּחִים בָּאֵשׁ יִצַּתּוּ". (כָּתוּב בְּסוֹף פָּרָשַׁת אֵלֶּה הַדְּבָרִים).

"וַיֹּאמֶר ה' אֶל מֹשֶׁה אַל תִּירָא אֹתוֹ", מִכְדֵי סִיחוֹן וְעוֹג אַחֵי הָווּ, דַּאֲמַר מַר סִיחוֹן וְעוֹג בְּנֵי אֲחִיָּה וְשַׁמְחֲזַאי הָיוּ, מַאי שְׁנָא מִסִּיחוֹן דְּלָא מִסְתְּפֵי, וּמֵעוֹג קָא מִסְתְּפֵי, אָמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יוֹחֵאי מִתְּשׁוּבָתוֹ שֶׁל אוֹתוֹ צַדִּיק אַתָּה יוֹדֵעַ מֶה הָיָה בְלִבּוֹ, אָמַר שֶׁמָּא תַּעֲמֹד לוֹ זְכוּת שֶׁל אַבְרָהָם אָבִינוּ, דִּכְתִיב (בראשית יד, יג) "וַיָּבֹא הַפָּלִיט וַיָּגֵד לְאַבְרָם הָעִבְרִי", וְאָמַר רַבִּי יוֹחָנָן זֶה עוֹג שֶׁפָּלַט מִדּוֹר הַמַּבּוּל.

זֶה שֶׁאָמַר הַכָּתוּב  "שִׁנֵּי רְשָׁעִים שִׁבַּרְתָּ", אַל תִּקְרִי "שִׁבַּרְתָּ" אֶלָא שִׁרְבַּבְתָּ. שָׁנוּ רַבּוֹתֵינוּ, הָרוֹאֶה אֶבֶן שֶׁזָּרַק עוֹג מֶלֶךְ הַבָּשָׁן חַיָּב לְבָרֵךְ, אָמַר מַחֲנֵה יִשְׂרָאֵל כַּמָּה הָוֵי תְּלָתָא פָּרְסֵי, אֵזִיל וְאִיעָקַר טוּרָא בַּר תְּלָתָא פָּרְסֵי וְאִישְׁדִי עֲלַיְיהוּ וְאִיקְטְלִינוּן, אֲזַל וְעָקַר טוּרָא בַּר תְּלָתָא פָּרְסֵי וְאֵיְתִי עַל רֵישֵׁיהּ, בַּהֲדֵי דְּדָּרֵי לֵיהּ וְאָתָא אַיְתֵי הַקָּדוֹשׁ בָּרוּךְ הוּא קָמְצֵי וְנָקְבֵיהּ וְנָחִית (בְּרֵישֵׁיהּ) בְּצַוָּארֵיהּ, וּבָעֵי לְמִישְׁלְפָה מָשְׁכוּ שִׁנֵּיהּ לְהַאי גִּיסָא וּלְהַאי גִּיסָא וְלָא מָצֵי לְמִשְׁלְפֵיהּ.  מֹשֶׁה כַּמָּה הָוֵי עֶשֶׂר אַמּוֹת, שָׁקַל גָּרְנָא בַּת עֶשֶׂר אַמּוֹת, שָׁוַר  עֶשֶׂר אַמּוֹת, וּמַחֵיהּ בְּקַרְסֻלֵּיהּ וּקְטָלֵיהּ, וְהַיְנוּ דִּכְתִיב "אַל תִּירָא אֹתוֹ".

תַּנְיָא, אַבָּא שָׁאוּל אוֹמֵר קוֹבֵר מֵתִים הָיִיתִי, פַּעַם אַחַת רָצְתִּי אַחַר צְבִי וְנִכְנַס (לִי) בְּקוּלִית שֶׁל מֵת, וְרָצְתִּי אַחֲרָיו שָׁלֹשׁ פַּרְסָאוֹת וּצְבִי לֹא הִגַּעְתִּי וְקוּלִית לֹא כָּלְתָה, כְּשֶׁחָזַרְתִּי לַאֲחוֹרַי אָמְרוּ לִי שֶׁל עוֹג מֶלֶךְ הַבָּשָׁן הָיָה. פַּעַם אַחַת נִפְתְּחָה מְעָרָה מִתַּחְתָּי וְעָמַדְתִּי בְּגַלְגַל עֵינוֹ שֶׁל מֵת עַד חָטְמִי, [כְּשֶׁחָזַרְתִּי לַאֲחוֹרָי] אָמְרוּ לִי עַיִן שֶׁל אַבְשָׁלוֹם הָיָה, וְשֶׁמָּא תֹּאמַר אַבָּא שָׁאוּל נַנָּס הָיָה, אַבָּא שָׁאוּל אָרוֹךְ בְּדוֹרוֹ הָיָה, וְרַבִּי טַרְפוֹן מַגִּיעַ לִכְתֵפוֹ, וְרַבִּי טַרְפוֹן אָרוֹךְ בְּדוֹרוֹ הָיָה, וְרַבִּי עֲקִיבָא מַגִּיעַ לִכְתֵפוֹ, רַבִּי עֲקִיבָא אָרוֹךְ בְּדוֹרוֹ הָיָה, וְרַבִּי מֵאִיר מַגִּיעַ לִכְתֵפוֹ, רַבִּי מֵאִיר אָרוֹךְ בְּדוֹרוֹ הָיָה, וְרַבִּי מַגִּיעַ לִכְתֵפוֹ, רַבִּי אָרוֹךְ בְּדוֹרוֹ הָיָה, וְרַבִּי חִיָּא מַגִּיעַ לִכְתֵפוֹ, רַבִּי חִיָּא אָרוֹךְ בְּדוֹרו הָיָה, וְרַב מַגִּיעַ לִכְתֵפוֹ, רַב אָרוֹךְ בְּדוֹרוֹ הָיָה, וְרַב יְהוּדָּה מַגִּיעַ לִכְתֵפוֹ, רַב יְהוּדָה אָרוֹךְ בְּדוֹרוֹ הָיָה, וְאַדָּא דַּיָּלָא  מַגִּיעַ לִכְתֵפוֹ, אַדָּא דַּיָּלָא אָרוֹךְ בְּדוֹרוֹ הָיָה, פּוֹשְׁתְּבִינָא  דְּפוּמְבְּדִיתָא קָאֵי לְאַדָּא דַּיָּלָא עַד חַרְצֵיהּ, וְכֻלֵּי עָלְמָא קָאֵי לְפּושְׁתְּבִינָא עַד פַּלְגֵיהּ.

עוֹג הוּא אֱלִיעֶזֶר, וּפַרְסוֹת רַגְלָיו אַרְבָּעִים מִיל, וְאַבְרָהָם הָיָה טוֹמְנוֹ בְּכַף יָדוֹ, פַּעַם אַחַת גָּעַר בּוֹ וּמֵיִּרְאָתוֹ נָפַל שִׁנּוֹ מִמֶּנּוּ, וּנְטָלוֹ אַבְרָהָם וַעֲשָׂאוֹ מִטַּת שֵׁן וְהָיָה יָשֵׁן שָׁם, וְיֵשׁ אוֹמְרִים כִּסֵּא עֲשָׂאוֹ וְיָשַׁב בּוֹ כָּל יְמֵי חַיָּיו. וּמִי נְתָנוֹ לְאַבְרָהָם נִמְרוֹד, וְהָלַךְ עוֹג וּבָנָה שִׁשִּׁים עֲיָרוֹת, וְהַקָּטָן שֶׁבָּהֶן הָיָה גָּבְהוֹ שִׁשִּׁים מִיל, שֶׁנֶּאֱמַר (דברים ג, ד) "שִׁשִּׁים עִיר כָּל חֶבֶל אַרְגֹּב" וְגוֹ', וּמָה הָיְתָה אֲכִילָתוֹ אֶלֶף שְׁוָרִים, וְכֵן מִכָּל חַיָּה, וּשְׁתִיָּתוֹ אֶלֶף, וְטִפַּת זָרְעוֹ ל"ו לִיטְרָא.

אָמְרוּ חֲכָמִים, קָשִׁין הָיוּ סִּיחוֹן וְעוֹד יוֹתֵר מִפַּרְעֹה וְחֵילוֹתָיו, וּכְשֵׁם שֶׁאָמְרוּ שִׁירָה עַל מַפֶּלֶת פַּרְעֹה כָּךְ הָיוּ רְאוּיִּין לוֹמַר שִׁירָה עַל מַפָּלְתּוֹ, אֶלָּא שֶׁבָּא דָּוִד וְאָמַר עֲלֵיהֶן שִׁירָה, שֶׁנֶּאֱמַר (תהלים קלו, י) "לְמַכֵה מִצְרַיִם בִּבְכוֹרֵיהֶם" וְגוֹ', (שם, יז) "לְמַכֵּה מְלָכִים גְּדֹלִים כִּי לְעוֹלָם חַסְדּוֹ" וְגוֹ'.


@ פָּרָשַׁת בָּלָק

~ פרק כב

{pפסוק בp}  "וַיָּרְא בָּלָק בֶּן צִפּוֹר", זֶה שֶׁאָמַר הַכָּתוּב  "הַצּוּר תָּמִים פָּעֳלוֹ" וְגוֹ' לֹא הִנִּיחַ הַקָּדוֹשׁ בָּרוּךְ הוּא פִּתְחוֹן פֶּה לְאֻמּוֹת הָעוֹלָם לֶעָתִיד לוֹמַר שֶׁאַתָּה רִחַקְתָּנוּ וְלֹא נָתַתָּ לָנוּ  כְּמוֹ שֶׁנָּתַתָּ לְיִשְׂרָאֵל בָּעוֹלָם הַזֶּה. מֶה עָשָׂה הַקָּדוֹשׁ בָּרוּךְ הוּא. כְּשֵׁם שֶׁהֶעֱמִיד מְלָכִים [חֲכָמִים] וּנְבִיאִים לְיִשְׂרָאֵל כָּךְ הֶעֱמִיד מֵאֻמּוֹת הָעוֹלָם, וּבָדְקוּ מַלְכֵיהֶם וּנְבִיאֵיהֶם וְחַכְמֵיהֶם שֶׁל יִשְׂרָאֵל עִם מַלְכֵיהֶם וּנְבִיאֵיהֶם וְחַכְמֵיהֶם שֶׁל אֻמּוֹת הָעוֹלָם, הֶעֱמִיד שְׁלֹמֹה מֶלֶךְ עַל כָּל הָאָרֶץ, וְכֵן עָשָׂה לִנְבוּכַדְנֶצַּר [שֶׁנֶּאֱמַר (ירמיה כז, ו) "וְגַם אֶת חַיַּת הַשָּׂדֶה נָתַתִּי לוֹ לְעָבְדוֹ"], זֶה בָנָה בֵּית הַמִּקְדָּשׁ וְזֶה הֶחֱרִיבוֹ. נָתַן לְדָוִד עֹשֶׁר, קָנָה הַבַּיִת לִשְׁמוֹ. נָתַן לְהָמָן עֹשֶׁר, לָקַח אֻמָּה שְׁלֵמָה לְטָבְחָהּ. וְכָל גְּדֻלָּה שֶׁנָּטְלוּ יִשְׂרָאֵל אַתָּה מוֹצֵא שֶׁנָּטְלוּ אֻמּוֹת הָעוֹלָם. כַּיּוֹצֵא בוֹ, הֶעֱמִיד מֹשֶׁה לְיִשְׂרָאֵל, שֶׁהָיָה מְדַבֵּר עִמּוֹ בְּכָל זְמַן, כָּךְ הֶעֱמִיד לְבִלְעָם. רְאֵה מַה בֵּין נְבִיאֵי יִשְׂרָאֵל לִנְבִיאֵי עוֹבְדֵי אֱלִילִים, נְבִיאֵי יִשְׂרָאֵל מַזְהִירִין אֶת הָאֻמּוֹת עַל הָעֲבֵירוֹת וְכֵן הוּא אוֹמֵר  "צֹפֶה נְתַתִּיךָ לְבֵית יִשְׂרָאֵל" וְגוֹ', וְנָבִיא שֶׁעָמַד מִן הָעוֹבְדֵי אֱלִילִים הֶעֱמִיד פִּרְצָה לְאַבֵּד אֶת הַבְּרִיּוֹת מִן הָעוֹלָם [הַבָּא]. וְלֹא עוֹד אֶלָּא כָּל הַנְּבִיאִים הָיוּ בְּמִדַּת רַחֲמִים עַל יִשְׂרָאֵל וְעַל אֻמּוֹת הָעוֹלָם, שֶׁכֵּן אָמַר יְשַׁעְיָה (ישעיה טז, יא) "עַל כֵּן מֵעַי לְמוֹאָב כַּכִּנּוֹר יֶהֱמוּ" וְכֵן יְחֶזְקֵאל (יחזקאל כז, ב) "בֶן אָדָם שָׂא עַל צֹר קִנָּה", וְזֶה אַכְזָרִי עָמַד לַעֲקֹר אֻמָּה שְׁלֵמָה חִנָּם עַל לֹא דָבָר. לְכָךְ נִכְתְּבָה פָּרָשַׁת בִּלְעָם, לְהוֹדִיעַ לָמָּה סִלֵּק הַקָּדוֹשׁ בָּרוּךְ הוּא רוּחַ הַקֹּדֶשׁ מֵאֻמּוֹת הָעוֹלָם.

כֵּיוָן שֶׁבָּא נֹחַ וּבָנָיו לָעוֹלָם אָמַר לוֹ הַקָּדוֹשׁ בָּרוּךְ הוּא לְשֵׁם, שֵׁם, בָּאוּ עֲשָׂרָה דוֹרוֹת הָרִאשׁוֹנִים וְהֶחֱרַבְתִּי אֶת עוֹלָמִי מִפְּנֵיהֶם, מַה הוֹעַלְתִּי בְּעוֹלָמִי, עַכְשָׁיו שָׂא נְבוּאָה וְהִתְנַבֵּא  אִם יְקַבְּלוּ תוֹרָתִי עֲלֵיהֶם. שֵׁם נִתְנַבֵּא אַרְבַּע מֵאוֹת שָׁנָה וְלֹא קִבְּלוּ מִמֶּנּוּ. מִכָּאן וָאֵילָךְ אֱלִיפָז הַתֵּימָנִי וּבִלְדָּד הַשּׁוּחִי וְצוֹפַר הַנַּעֲמָתִי וְאֱלִיהוּא בֶּן בְּרַכְאֵל הַבּוּזִי וְאִיּוֹב מֵאֶרֶץ עוּץ, וּבִלְעָם בֶּן בְּעוֹר הָאַחֲרוֹן שֶׁבְּכֻלָּם. מִפְּנֵי מָה נִתְנַבֵּא בִּלְעָם מִפְּנֵי שֶׁעֲתִידִין אֻמּוֹת הָעוֹלָם לוֹמַר לְיוֹם הַדִּין רִבּוֹנוֹ שֶׁל עוֹלָם, אִלּוּ נִתַּן לָנוּ נָבִיא כְּמֹשֶׁה כְּבָר קִבַּלְנוּ תוֹרָתְךָ, לְפִיכָךְ נָתַן לָהֶם בִּלְעָם בָּן בְּעוֹר שֶׁיִּשְׁמְעוּ לוֹ, בְּחָכְמָתוֹ יוֹתֵר מִמֹּשֶׁה. בְּמֹשֶׁה יָתֵר אוֹת אַחַת בְּבִלְעָם חָסֵר אוֹת אַחַת, בְּמֹשֶׁה חָסֵר דָּבָר אֶחָד בְּבִלְעָם יָתֵר דָּבָר אֶחָד. בְּמֹשֶׁה כְּתִיב  "וַיִּקְרָא אֶל מֹשֶׁה", בְּבִלְעָם כְּתִיב (להלן כג, ד) "וַיִּקָר אֱלֹהִים אֶל בִּלְעָם". בְּמֹשֶׁה כְּתִיב (שמות לג, יג) "הוֹדִ(י)עֵנִי נָא אֶת דְּרָכֶךָ", בְּבִלְעָם כְּתִיב (להלן כד, טז) "וְיֹדֵעַ דַּעַת עֶלְיוֹן".  כֵּיוָן שֶׁשָּׁלַח לוֹ בָּלָק  "לְכָה נָּא אָרָה לִּי",  בְּאוֹתָהּ שָׁעָה הָיָה שָׂמֵחַ שִׂמְחָה גְדוֹלָה וְאֵין שֵׁנָה בָאָה עָלָיו כָּל הַלָּיְלָה. וְכֵיוָן שֶׁאָמַר לוֹ הַקָּדוֹשׁ בָּרוּךְ הוּא (להלן פסוק כ) "קוּם לֵךְ אִתָּם" הָיָה לוֹ שֶׁיֹּאמַר לְפָנָיו רִבּוֹנוֹ שֶׁל עוֹלָם לֹא אִישׁ אַתָּה שֶׁתְּכַזֵּב וְלֹא בֶן אָדָם אַתָּה שֶׁתִּגְעֹל מַעֲשֵׂה יָדֶיךָ, הַלָּלוּ חֲבִיבֶיךָ בְּנֵי חֲבִיבֶיךָ הֵם, בְּנֵי אַבְרָהָם וְיִצְחָק וְיַעֲקֹב שֶׁעָשׂוּ לְךָ רְצוֹנְךָ בְּתוֹרָתֶךָ. וְהוּא לֹא עָשָׂה כֵן אֶלָּא הָיָה שָׂמֵחַ שִׂמְחָה גְדוֹלָה. אָמַר לְבָלָק אֲבִיהֶם שֶׁל אֵלּוּ עָמַד וּבָנָה מִזְבֵּחַ וְהִקְרִיב עָלָיו שָׁלֹשׁ פְּעָמִים בְּשָׁנָה כ"א שׁוֹר כ"א אַיִל, אֲבָל אַתָּה  בְּנֵה לִי בָזֶה שִׁבְעָה מִזְבְּחֹת" וְגוֹ'. בְּאוֹתָהּ שָׁעָה הָיָה הַקָּדוֹשׁ בָּרוּךְ הוּא יוֹשֵׁב וְשׂוֹחֵק עָלָיו, שֶׁנֶּאֱמַר (מיכה ו, ז) "הַאֶתֵּן בְּכוֹרִי פִשְׁעִי" וְגוֹ' (שם, ה) "זְכָר נָא מַה  יָּעַץ" וְגוֹ'.

"וַיַּרְא בָּלָק", רָאָה בַּפֻּרְעָנוּת שֶׁעָשׂוּ יִשְׂרָאֵל לָאֱמוֹרִיִּים. וַיַּרְא בָּלָק, נוֹחַ לָרְשָׁעִים שֶׁיִּהְיוּ סוּמִין, שֶׁעֵינֵיהֶן מְבִיאִים מְאֵרָה לָעוֹלָם,  "וַתֵּרֶא הָאִשָּׁה כִי טוֹב הָעֵץ לְמַאֲכָל"  (שם ו, ב) "וַיִּרְאוּ בְנֵי הָאֱלֹהִים אֶת בְּנוֹת הָאָדָם", וּכְתִיב (שם ט, כב) "וַיַּרְא חָם אֲבִי כְנַעַן", וּכְתִיב (שם יב, טו) "וַיִּרְאוּ אֹתָהּ שָׂרֵי פַרְעֹה", וּכְתִיב  "וַיַּרְא עֵשָׂו כִּי רָעוֹת בְּנוֹת כְּנָעַן", וּכְתִיב (שם לד, ב) "וַיַּרְא אֹתָהּ שְׁכֶם בֶּן חֲמוֹר", וְכֵן וַיַּרְא בָּלָק, עֲלֵיהֶם נֶאֱמַר  "תֶּחְשַׁכְנָה עֵינֵיהֶם מֵרְאוֹת". אֲבָל צַדִּיקִים (איוב כב, יט) "יִרְאוּ... וְיִשְׂמָחוּ", (בראשית יח, ב) "וַיִּשָּׂא עֵינָיו וַיַּרְא וְהִנֵּה שְׁלֹשֶׁה אֲנָשִׁים" וְגוֹ',  "וַיִּשָּׁא עֵינָיו וַיַּרְא וְהִנֵּה גְמַלִּים בָּאִים", (שם כב, ד) "וַיַּרְא אֶת הַמָּקוֹם מֵרָחוֹק",  (שם, יג) "וַיַּרְא וְהִנֵּה אַיִל", (שם כט, ב) "וַיַּרְא וְהִנֵּה בְאֵר בַּשָּׂדֶה",  "וַיַּרְא בְּסִבְלֹתָם", (להלן כה, ז) "וַיַּרְא פִּינְחָס בֶּן אֶלְעָזָר". מָשָׁל לְמֶלֶךְ שֶׁהוֹשִׁיב שׁוֹמְרִין לְשָׁמְרוֹ מִן הַגַּיִס וְהָיָה בָּטוּחַ עֲלֵיהֶן שֶׁהָיוּ גִבּוֹרִים. עָבַר הַגַּיִס וַהֲרָגָן, וְהָיָה מְרַתֵּת עַל עַצְמוֹ. אַף בָּלָק רָאָה מַה נַּעֲשָׂה בְּסִיחוֹן וְעוֹג שֶׁהָיָה מַעֲלֶה לָהֶן שָׂכָר לְשָׁמְרוֹ וְנִתְיָרֵא מֵעַצְמוֹ.

זֶהוּ שֶׁאָמַר הַכָּתוּב  "וְהָרְשָׁעִים כַּיָּם נִגְרָשׁ", אַתָּה מוֹצֵא יִשְׂרָאֵל נִמְשְׁלוּ לְחוֹל, שֶׁנֶּאֱמַר (הושע ב, א) "וְהָיָה מִסְפַּר בְּנֵי יִשְׂרָאֵל כְּחוֹל הַיָּם", וְנִמְשְׁלוּ הָאֻמּוֹת לְיָם, שֶׁנֶּאֱמַר (ישעיה יז, יב) "הוֹי הֲמוֹן עַמִּים רַבִּים כַּהֲמוֹת יַמִּים יֶהֱמָיוּן", וְהֵם מִתְיָעֲצִין עַל יִשְׂרָאֵל וְהַקָּדוֹשׁ בָּרוּךְ הוּא מַתִּישׁ גְּבוּרָתָם לִפְנֵיהֶם, אָמַר יְשַׁעְיָה "וְהָרְשָׁעִים כַּיָּם נִגְרָשׁ" הַגַּל הָרִאשׁוֹן אוֹמֵר עַכְשָׁיו אֲנִי עוֹלֶה וּמֵצִיף אֶת הַעוֹלָם כֵּיוָן שֶׁבָּא לַחוֹל הוּא כוֹרֵעַ לְפָנָיו לֹא הָיָה לוֹ לַשֵּׁנִי לִלְמֹד מִן הָרִאשׁוֹן, כָּךְ בָּא פַּרְעֹה וְנִתְגָּאָה עַל יִשְׂרָאֵל וְהִפִּילוֹ הַקָּדוֹשׁ בָּרוּךְ הוּא, שֶׁנֶּאֱמַר  "וְנִעֵר פַּרְעֹה וְחֵילוֹ בְיַם סוּף", לֹא הָיָה לוֹ לַעֲמָלֵק לִלְמֹד מִפַּרְעֹה, אֶלָּא (שמות יז, ח) "וַיָּבֹא עֲמָלֵק" וּכְתִיב (שם, יג) "וַיַּחֲלֹשׁ יְהוֹשֻׁעַ אֶת עֲמָלֵק", לֹא הָיָה לוֹ לְסִיחוֹן וְעוֹג לִלְמֹד מֵעֲמָלֵק, אֶלָּא (דברים ב, לב) "וַיֵּצֵא סִיחֹן" וְכֵן  "וַיֵּצֵא עוֹג", וְכֵן אַף בָּלָק לֹא הָיָה לִלְמֹד מִסִּיחוֹן וְעוֹג, אֶלָּא בָּא לְהִתְגָּרוֹת עַל יִשְׂרָאֵל וּמְשַׁלֵּחַ אַחַר בִּלְעָם לָבוֹא לְקַלֵּל אֶת יִשְׂרָאֵל. אָמַר רַבִּי יְהוּדָה בַּר סִימוֹן  (ישעיה נד, יז) "כָּל כְּלִי יוּצַר עָלַיִךְ לֹא יִצְלָח", כֵּיוָן שֶׁלֹּא הִצְלִיחַ בִּלְעָם הִתְחִיל חוֹרֵק שִׁנָּיו,  "רָשָׁע יִרְאֶה וְכָעָס" זֶה בָלָק, "תַּאֲוַת רְשָׁעִים תֹּאבֵד" זֶה בָּלָק וּבִלְעָם שֶׁאָבְדָה תַאֲוָתָם, וַעֲלֵיהֶם הַכָּתוּב אוֹמֵר (משלי כו, יז) "מַחֲזִיק בְּאָזְנֵי כָלֶב, עֹבֵר מִתְעַבֵּר עַל רִיב לֹּא לוֹ". מָשָׁל לְמָה הַדָּבָר דּוֹמֶה לִזְאֵב שֶׁבָּא וְחָטַף גְּדִי מִן הַצֹּאן, וְהָיָה שָׁם כֶּלֶב שֶׁל קַדָּרִים, יָצָא וְהָיָה מְנַבֵּחַ בּוֹ וּמֵרִיב עִמּוֹ. אָמַר לוֹ הַזְּאֵב, אַתָּה כֶּלֶב שֶׁל קַדָּרִים, לָמָּה אַתָּה מֵרִיב עִמִּי, שֶׁמָּא נָטַלְתִּי מִשֶּׁלָּכֶם, לֹא נָטַלְתִּי אֶלָּא מֵעֶדְרוֹ שֶׁל רוֹעֶה, אַתָּה מַה לְּךָ, הֲוֵי "מַחֲזִיק בְּאָזְנֵי כֶלֶב".

{pפסוק גp}  "וַיָּגָר מוֹאָב", מַהוּ וַיָּגָר, כְּשֶׁהָיוּ [יִשְׂרָאֵל] נִרְאִים לָעַמּוֹנִים נִרְאִים עֲטוּפִים לְשָׁלוֹם, לְמוֹאָב נִרְאִין מְזֻיָּנִין, שֶׁנֶּאֱמַר (דברים ב, יט) "וְקָרַבְתָּ מוּל בְּנֵי עַמּוֹן אַל תְּצֻ(וּ)רֵם" כָּל מִין צָרָה, "וְאַל תִּתְגָּר בָּם" כָּל מִין גֵּרוּי, וּלְמוֹאָב אָמַר  "אַל תָּצַר אֶת מוֹאָב", מַה שֶּׁאַתָּה יָכוֹל לַחֲטֹף מִן הַחוּץ חֲטֹף, וּלְפִיכָךְ נִרְאִין מְזֻיָּנִין, וְהֵן הָיוּ נֶאֱגָרִים לְעָרֵיהֶם, שֶׁנֶּאֱמַר "וַיָּגָר מוֹאָב", אֵין וַיָּגָר אֶלָּא לְשׁוֹן אֲסִיפָה כְּמָא דְאַתְּ אָמַר (משלי י, ה) "אֹגֵר בַּקַּיִץ בֵּן מַשְׂכִּיל". דָּבָר אַחֵר "וַיָּגָר" לְשׁוֹן יִרְאָה, שֶׁהָיוּ מִתְיָרְאִים מִפְּנֵיהֶם וְכוּ'. וַיָּקָץ מוֹאָב, שֶׁהָיוּ רוֹאִין עַצְמָן כְּקוֹץ בִּפְנֵיהֶם.

{pפסוק דp}  "וַיֹּאמֶר מוֹאָב אֶל זִקְנֵי מִדְיָן", מַה טִּיבָן שֶׁל זִקְנֵי מִדְיָן כָּאן.  כֵּיוָן שֶׁהָיוּ רוֹאִין אֶת יִשְׂרָאֵל נוֹצְחִין שֶׁלֹּא כְדֶרֶךְ כָּל הָאָרֶץ אָמְרוּ מַנְהִיג שֶׁלָּהֶן בְּמִדְיָן נִתְגַדֵּל, נֵדַע בָּהֶם מַה מִּדָּתוֹ. אָמְרוּ לָהֶן זִקְנֵי מִדְיָן [אֵין כֹּחוֹ אֶלָּא בְפִיו. אָמְרוּ לָהֶן אַף אָנוּ נָבוֹא כְנֶגְדָּן בְּאָדָם שֶׁכֹּחוֹ בְפִיו.

"וַיֹּאמֶר מוֹאָב אֶל זִקְנֵי מִדְיָן" וְגוֹ'], וַהֲלֹא אַתָּה מוֹצֵא שֶׁמּוֹאֲבִין נִלְחָמִים עִם הַמִּדְיָנִים, שֶׁנֶּאֱמַר (בראשית לו, לה) "הַמַּכֶּה אֶת מִדְיָן בִּשְׂדֵה מוֹאָב", וְהַשִּׂנְאָה בֵּינֵיהֶם מֵעוֹלָם. מָשָׁל לִשְׁנֵי כְלָבִים שֶׁהָיוּ נוֹבְחִין זֶה בָּזֶה. בָּא זְאֵב עַל אֶחָד מֵהֶן. אָמַר הָאֶחָד אִם אֵינִי עוֹזְרוֹ, הַיּוֹם הוֹרֵג אֶת זֶה וּלְמָחָר יָבוֹא עָלָי.  לְפִיכָךְ נִתְחַבְּרוּ מוֹאָב עִם מִדְיָן. הַיְנוּ דְּאָמְרֵי אֱנָשֵׁי כַּרְכּוּשְׁתָּא וְשׁוּנְרָא עָבוּד הִלּוּלָא מִתַּרְבָּא דְבִישָׁא גַדָּא.

"עַתָּה יְלַחֲכוּ הַקָּהָל אֶת כָּל סְבִיבֹתֵינוּ כִּלְחֹךְ הַשּׁוֹר", מַה שּׁוֹר כֹּחוֹ בְפִיו אַף הֵם כֹּחָם בְפִיהֶם, מַה שּׁוֹר כָּל מַה שֶּׁמְּלַחֵךְ אֵין בּוֹ סִימַן בְּרָכָה  וּמַה שּׁוֹר מְנַגֵּחַ בְּקַרְנָיו אַף אֵלּוּ [מְנַגְּחִין בִּתְפִלָּה שֶׁנֶּאֱמַר] (דברים לג, יז) "וְקַרְנֵי רְאֵם קַרְנָיו".

"וּבָלָק בֶּן צִפּוֹר מֶלֶךְ לְמוֹאָב בָּעֵת הַהִיא", וַהֲלֹא מִתְחִלָּה נָסִיךְ הָיָה, שֶׁנֶּאֱמַר  "אֶת אֱוִי וְאֶת רֶקֶם וְאֶת צוּר וְאֶת חוּר וְאֶת רֶבַע נְסִיכֵי (מִדְיָן) [סִיחוֹן] אֶלָּא מִשֶּׁנֶּהֱרַג סִיחוֹן הִמְלִיכוּהוּ תַחְתָּיו. בָּעֵת הַהִיא, שֶׁנִּזְדַּמְּנָה לוֹ אוֹתָהּ שָׁעָה.

{pפסוק הp}  "וַיִּשְׁלַח מַלְאָכִים" (כָּתוּב בְּרֶמֶז ע').

"וַיִּשְׁלַח מַלְאָכִים אֶל בִּלְעָם", בִּלְעָם, בְּלֹא עָם. דָּבָר אַחֵר  שֶׁבִּלָּה עָם. בֶּן בְּעוֹר, שֶׁבָּא עַל (בְּעוֹר) [בְּעִיר]. תָּנָא הוּא בְעוֹר הוּא כּוּשַׁן רִשְׁעָתַיִם הוּא לָבָן הָאֲרָמִי. בְּעוֹר שֶׁבָּא עַל (בְּעוֹר) [בְּעִיר]. כּוּשַׁן רִשְׁעָתַיִם, שֶׁעָשָׂה שְׁתֵּי רִשְׁעִיּוֹת אַחַת בִּימֵי יַעֲקֹב וְאַחַת בִּימֵי שְׁפֹט הַשּׂוֹפְטִים, וּמַה שְּׁמוֹ, לָבָן הָאֲרָמִי שְׁמוֹ. כְּתִיב בֶּן בְּעוֹר וּכְתִיב (להלן כד, ג) "בְּנוֹ בְּעוֹר".  אֲמַר רַבִּי יוֹחָנן אָבִיו בְּנוּ הוּא לוֹ בִּנְבִיאוּת. בִּלְעָם דּוֹאֵג וַאֲחִיתֹפֶל וְגֵחָזִי אַרְבַּע הֶדְיוֹטוֹת שֶׁאֵין לָהֶן חֵלֶק לָעוֹלָם הַבָּא. בִּלְעָם הוּא דְּלָא אָתֵי לְעָלְמָא דְאָתֵי, הָא שְׁאָר עֲמָמִים אָתוּ לְעָלְמָא דְאָתֵי, מַתְנִיתִין מַנִּי, רַבִּי יְהוֹשֻׁעַ הִיא דְּתַנְיָא רַבִּי אֱלִיעֶזֶר אוֹמֵר  "יָשׁוּבוּ רְשָׁעִים לִשְׁאוֹלָה" אֵלּוּ פוֹשְׁעֵי יִשְׂרָאֵל, כָּל גּוֹיִם שְׁכֵחֵי אֱלֹהִים", אֵלּוּ עוֹבְדֵי אֱלִילִים. אָמַר לוֹ רַבִּי יְהוֹשֻׁעַ וְכִי נֶאֱמַר "בְּכָל גּוֹיִם", וַהֲלֹא לֹא נֶאֱמַר אֶלָּא "כָּל גּוֹיִם", אֶלָּא "יָשׁוּבוּ רְשָׁעִים לִשְׁאוֹלָה" מָאן נִינְהוּ, כָּל גּוֹיִם שְׁכֵחֵי אֱלֹהִים". וְאַף אוֹתוֹ רָשָׁע נָתַן סִימָן בְּעַצְמוֹ  אִם (להלן כג, י) "תָּמֹת נַפְשִׁי מוֹת יְשָׁרִים" תְּהֵא "אַחֲרִיתִי כָּמֹהוּ", וְאִם לָאו (להלן כד, יד) "הִנְנִי הוֹלֵךְ לְעַמִּי".

"וַיִּשְׁלַח מַלְאָכִים אֶל בִּלְעָם בֶּן בְּעוֹר פְּתוֹרָה", שֵׁם עִירוֹ. וְיֵשׁ אוֹמְרִים [שֻׁלְחָנִי הָיָה, שֶׁהָיוּ מַלְכֵי הָעַמִּים נִמְלָכִים בּוֹ  כַּשֻּׁלְחָנִי הַזֶּה שֶׁהַכֹּל מְרִיצִין לוֹ. וְיֵשׁ אוֹמְרִים] בַּתְּחִלָּה פּוֹתֵר חֲלוֹמוֹת הָיָה, חָזַר לִהְיוֹת קוֹסֵם וְחָזַר לְרוּחַ הַקֹּדֶשׁ. אֶרֶץ בְּנֵי עַמּוֹ, אֶרֶץ שֶׁמִּשָּׁם הָיָה בָּלָק, וְהוּא אוֹמֵר לוֹ סּוֹפְךָ לִמְלֹךְ. לִקְרֹא לוֹ, שֶׁכָּתַב לוֹ לֹא תְּהֵא סָבוּר שֶׁלְּעַצְמִי אֲנִי עוֹשֶׂה וַאֲנִי לְבַדִּי מְכַבֶּדְךָ, אִם תַּעֲקְרֵם, מִכָּל הָאֻמּוֹת אַתָּה מִתְכַּבֵּד וּכְנַעֲנִים וּמִצְרִים הַכֹּל מִשְׁתַּחֲוִים לְךָ. הִנֵּה עַם יָצָא מִמִּצְרַיִם, אֲמַר לֵיהּ אַתָּה מָה אִכְפַּת לְךָ. אֲמַר לֵיהּ הִנֵּה כִסָּה אֶת עֵין הָאָרֶץ, שְׁתֵּי עֵינַיִם שֶׁהָאָרֶץ תְּלוּיָה בָּהֶן, סִיחוֹן וְעוֹג, הֶחֱרִימוּם וְכִסּוּ עֵינֵיהֶם (כָּתוּב בִּתְחִלַּת פָּרָשַׁת בֹּא).

"וְהוּא יֹשֵׁב מִמֻּלִי". מַמְלִי כְּתִיב, כְּמָה דְאַתְּ אָמַר  "בְּשֵׁם ה' כִּי אֲמִילַּם".

{pפסוק וp}  "וְאַתָּה לְכָה נָּא אָרָה לִּי אֶת הָעָם הַזֶּה". מַהוּ אָרָה לִּי, אָמַר אוּלַי אוּכַל אֲנִי לִשְׁלֹט בָּהֶן קִמְעָא קִמְעָא כְּאָדָם שֶׁהוּא אוֹרֶה אֶת הַתְּאֵנִים. כִּי עָצוּם הוּא מִמֶּנִּי, לֹא שֶׁהֵן גִּבּוֹרִים מִמֶּנִּי וְלֹא חֵילוֹתֵיהֶם מְרֻבִּים משֶּׁלִּי אֶלָּא שֶׁהֵן נוֹצְחִין בְּפִיהֶם מַה שֶּׁאֵינִי יָכוֹל לַעֲשׂוֹת. אוּלַי אוּכַל נַכֶּה בּוֹ, מָה רָאָה זֶה לִהְתְגָּרוֹת לֹא כָּךְ אָמַר לָהֶם הַקָּדוֹשׁ בָּרוּךְ הוּא שֶׁלֹּא יְהוּ נוֹטְלִין מֵאַרְצָם,  אֶלָּא שֶׁהָיָה בַּעַל נְחָשִׁים וּקְסָמִים יוֹתֵר מִבִּלְעָם, שֶׁכָּךְ כְּתִיב בּוֹ וַיַּרְא בָּלָק, אֶלָּא שֶׁלֹּא הָיָה מֵבִין הַדְּבָרִים לַאֲמִתָּם. וְכֵן הוּא אוֹמֵר (ישעיה מז, יג-יד) "נִלְאֵית בְּרֹב עֲצָתָּיךְ יַעַמְדוּ נָא וְגוֹ' הִנֵּה הָיוּ כְקַשׁ אֵשׁ שְׂרָפָתַם". וְגוֹ'. וְהָיָה רוֹאֵה [בְּהוֹבְרָיו]  שֶׁיִּשְׂרָאֵל נוֹפְלִין בְּיָדוֹ, לְפִיכָךְ הִפְקִיר בִּתּוֹ וְנָפְלוּ בָּהּ עֶשְׂרִים וְאַרְבָּעָה אֲלָפִים, לְכָךְ נִתְגָּרָה בָּהֶם וְלֹא הָיָה יוֹדֵעַ הֵיאַךְ. אוּלַי אוּכַל נַכֶּה בּוֹ, כְּמוֹ שֶׁמְּנַכֶּה אֶחָד מֵעֶשְׂרִים וְאַרְבָּעָה לִסְאָה  כָּךְ נָפְלוּ עֶשְׂרִים וְאַרְבָּעָה אֶלֶף מִיִּשְׂרָאֵל חָסֵר חָד.

"וַאֲגָרֲשֶׁנּוּ מִן הָאָרֶץ", שֶׁלֹּא הָיָה מְבַקֵּשׁ אֶלָּא לְגָרְשָׁם, שֶׁלֹּא יִכָּנְסוּ לָאָרֶץ. כִּי יָדַעְתִּי אֵת אֲשֶׁר  תְּבָרֵךְ מְבֹרָךְ וַאֲשֶׁר תָּאֹר יוּאָר, מִנַּיִן הָיָה יוֹדֵעַ. שֶׁבְּשָׁעָה שֶׁבִּקֵּשׁ סִיחוֹן לְהִלָּחֵם בְּמוֹאָב הָיָה מִתְיָרֵא, לְפִי שֶׁהָיוּ גִּבּוֹרִים, שָׂכַר אֶת בִּלְעָם וְאָבִיו לְקַלֵּל אֶת מוֹאָב, שֶׁכֵּן הוּא אוֹמֵר (לעיל כא, כז-כט) "עַל כֵּן יֹאמְרוּ הַמֹּשְׁלִים וְגוֹ' כִּי אֵשׁ יָצְאָה מֵחֶשְׁבּוֹן וְגוֹ' אוֹי לְךָ מוֹאָב" וְגוֹ', לְכָךְ אָמַר כִּי יָדַעְתִּי.

{pפסוק ז-חp}  "וַיֵּלְכוּ זִקְנֵי מוֹאָב וְזִקְנֵי מִדְיָן וּקְסָמִים בְּיָדָם", שֶׁהוֹלִיכוּ בְיָדָם  כָּל מִינֵי קְסָמִים שֶׁהֵן קוֹסְמִין בָּהֶן, שֶׁלֹּא לִתֵּן לוֹ עֲלִילָה [לוֹמַר אֵין כְּלֵי תַשְׁמִישִׁי עִמִּי]. וּבְיַד זִקְנֵי מִדְיָן הָיוּ הַקְּסָמִים, שֶׁאָמְרוּ אִם יָבוֹא עִמָּנוּ יַצְלִיחַ וְאִם יְעַכֵּב שָׁעָה אַחַת אֵין בּוֹ תוֹעֶלֶת, כֵּיוָן שֶׁרָאוּ שֶׁאָמַר לָהֶם לִינוּ פֹּה הַלַּיְלָה הָלְכוּ לָהֶם זִקְנֵי מִדְיָן , שֶׁיָדְעוּ בַּקְסָמִים שֶׁלָּהֶם שֶׁאֵין בּוֹ הֲנָאָה.

"וַיֵּשְׁבוּ שָׂרֵי מוֹאָב עִם בִּלְעָם", וְשָׂרֵי מִדְיָן לְהֵיכָן אָזְלֵי. כֵּיוָן שְׁאָמַר לָהֶם לִינוּ פֹה הַלַּיְלָה אָמְרוּ כְּלוּם יֵשׁ אָב שֶׁשּׂוֹנֵא אֶת בְּנוֹ.

{pפסוק ט-יp}  "וַיָּבֹא אֱלֹהִים אֶל בִּלְעָם וַיֹּאמֶר מִי הָאֲנָשִׁים הָאֵלֶּה עִמָּךְ", זֶה שֶׁאָמַר הַכָּתוּב (משלי כח, י) "מַשְׁגֵּה יְשָׁרִים בְּדֶרֶךְ רָע" זֶה בִלְעָם שֶׁבַּתְחִלָּה הַבְּרִיּוֹת [נָהֲגוּ] בְּכַשְׁרוּת וּבִדְבָרָיו אֵלּוּ נָהֲגוּ בַּעֲרָיוֹת, שֶׁבָּרִאשׁוֹנִים [נֶאֱמַר]  "וְרָחֵל בָּאָה עִם הַצֹּאן" וְכֵן (שמות ב, טז) "וּלְכֹהֵן מִדְיָן שֶׁבַע בָּנוֹת",  עָמַד בִּלְעָם הָרָשָׁע וְהִטְעָה אֶת הַבְּרִיּוֹת בָּעֲרָיוֹת, וּכְמוֹ שֶׁהִטְעָה הָטְעָה, בָּעֵצָה שֶׁנָתַן בָּהּ נָפַל, (שֶׁנֶּאֱמַר) [הַיְנוּ דִּכְתִיב]  "בִּשְׁחוּתוֹ הוּא  יִפּוֹל", וְהִטְעָהוּ הַקָּדוֹשׁ בָּרוּךְ הוּא, שֶׁנֶּאֱמַר (איוב יב, כג) "מַשְׂגִּיא לַגּוֹיִם וַיְאַבְּדֵם" וְגוֹ'. שָׁאַל לוֹ מִי הָאֲנָשִׁים הָאֵלֶּה עִמָּךְ אָמַר אוֹתוֹ רָשָׁע אֵינִי יוֹדֵעַ בָּהֶם אֶלָּא בָּלָק מֶלֶךְ מוֹאָב שָׁלַח אֵלָי.

{pפסוק יאp}  "הִנֵּה הָעָם הַיֹּצֵא מִמִּצְרַיִם", לְהוֹדִיעַ שֶׁהוּא שׂוֹנֵא לְיִשְׂרָאֵל יוֹתֵר מִבָּלָק, שֶׁבָּלָק לֹא אָמַר קָבָה אֶלָּא "אָרָה", וְזֶה אָמַר קָבָה, בְּפֵרוּשׁ, [שֶׁנּוֹקֵב הַשֵּׁם וּמְפָרֵשׁ], הוּא אָמַר (לעיל פסוק ו) "וַאֲגָרֲשֶׁנּוּ מִן הָאָרֶץ" וְזֶה אָמַר וְגֵרַשְׁתִּיו, מִן הָעוֹלָם הַזֶּה וּמֵעוֹלָם הַבָּא.

{pפסוק יבp}  "וַיֹּאמֶר אֱלֹהִים אֶל בִּלְעָם לֹא תֵלֵךְ עִמָּהֶם", אֲמַר לֵיהּ אִם כֵּן אֲקַלְּלֵם בִּמְקוֹמִי. אֲמַר לֵיהּ לֹא תָאֹר אֶת הָעָם, אֲמַר לֵיהּ אֲבָרְכֵם. אֲמַר לֵיהּ אֵינָם צְרִיכִין לְבִרְכָתְךָ כִּי בָרוּךְ הוּא, אוֹמְרִים לְצִרְעָה לֹא מִן דֻּבְשֵׁךְ וְלֹא מִן עֻקְצֵךְ.

אֲמַר רַב [נַחְמָן] חֻצְפָּא אֲפִלּוּ קָמֵי שְׁמַיָּא מְהַנְיָא, מֵעִיקָרָא כְּתִיב לֹא תֵלֵךְ עִמָּהֶם וּלְבַסּוֹף כְּתִיב  "לֵךְ עִם הָאֲנָשִׁים". רַב שֵׁשֶׁת אֲמַר חֻצְפָּא מַלְכוּתָא בְּלָא תַגָּא הִיא,  שֶׁנֶּאֱמַר (ש"ב ג, לט) "וְאָנֹכִי הַיּוֹם רַךְ וּמָשׁוּחַ מֶלֶךְ" וְגוֹ'.

אֲמַר רַבִּי אֶלְעָזָר מִן הַתּוֹרָה וּמִן הַנְּבִיאִים וּמִן הַכְּתוּבִים בְּדֶרֶךְ שֶׁאָדָם רוֹצֶה לֵילֵךְ בָּהּ מוֹלִיכִין אוֹתוֹ. מִן הַתּוֹרָה, דִּכְתִיב "לֹא תֵלֵךְ עִמָּהֶם" וּכְתִיב (להלן פסוק כ) "קוּם לֵךְ אִתָּם". מִן הַנְּבִיאִים, דִּכְתִיב (ישעיה מח, יז) "אֲנִי ה' אֱלֹהֶיךָ מְלַמֶּדְךָ לְהוֹעִיל מַדְרִיכְךָ בְּדֶרֶךְ תֵּלֵךְ". מִן הַכְּתוּבִים, דִּכְתִיב  "אִם לַלֵּצִים הוּא יָלִיץ, וְלַעֲנָוִים יִתֶּן חֵן".

{pפסוק יג-יחp}  "וַיָּקָם בִּלְעָם בַּבֹּקֶר וַיֹּאמֶר אֶל שָׂרֵי בָלָק לְכוּ אֶל אַרְצְכֶם" וְגוֹ'. לֹא אָמַר לָהֶם לֹא נָתַן לוֹ הַקָּדוֹשׁ בָּרוּךְ הוּא רְשׁוּת לֵילֵךְ וְלֹא לְקַלֵּל אֶלָּא מֵאֵן ה' לְתִתִּי לַהֲלֹךְ עִמָּכֶם, אָמַר לִי אֵינוֹ כְבוֹדְךָ לֵילֵךְ עִם אֵלּו אֶלָּא עִם גְּדוֹלִים מֵהֶם, שֶׁהוּא חָפֵץ בִּכְבוֹדִי. לְכָךְ אָמְרוּ מֵאֵן בִּלְעָם הֲלֹךְ עִמָּנוּ, לְפִיכָךְ וַיֹּסֶף עוֹד בָּלָק שְׁלֹחַ שָׂרִים רַבִּים וְנִכְבָּדִים מֵאֵלֶּה... וַיֹּאמְרוּ לוֹ כֹּה אָמַר בָּלָק בֶּן צִפּוֹר אַל נָא תִמָּנַע מֵהֲלֹךְ אֵלָי כִּי כַבֵּד אֲכַבֶּדְךָ מְאֹד, יוֹתֵר מִמַּה שֶּׁהָיִיתָ מִתְכַבֵּד לְשֶׁעָבַר אֲנִי נוֹתֵן לְךָ וְכָל מַה שֶּׁאַתָּה חָפֵץ וּמַה  שֶּׁאַתָּה גוֹזֵר אֶעֱשֶׂה.

"וַיַּעַן בִּלְעָם וַיֹּאמֶר אֶל (שָׂרֵי) [עַבְדֵי] בָלָק אִם יִתֵּן  לִי בָלָק מְלֹא בֵיתוֹ כֶּסֶף וְזָהָב" וְגוֹ'. מִכָּאן אַתָּה לָמֵד שֶׁהָיָה בוֹ רוּחַ גְּבוֹהָה עַיִן רָעָה וְנֶפֶשׁ רְחָבָה. עַיִן רָעָה, שֶׁנֶּאֱמַר (להלן כד, ב) "וַיִּשָּׂא בִלְעָם אֶת- עֵינָיו וַיַּרְא אֶת יִשְׂרָאֵל שֹׁכֵן לִשְׁבָטָיו". רוּחַ גְּבוֹהָה, מֵאֵן ה' לְתִתִּי לַהֲלֹךְ עִמָּכֶם, וְנֶפֶשׁ רְחָבָה, אִם יִתֶּן לִי בָלָק וְכוּ' לֹא אוּכַל לַעֲבֹר, מִתְנַבֵּא שֶׁאֵינוֹ יָכוֹל לְבַטֵּל אֶת הַבְּרָכוֹת שֶׁנִּתְבָּרְכוּ הָאָבוֹת מִפִּי הַשְּׁכִינָה.

{pפסוק יטp}  "וְעַתָּה שְׁבוּ נָא בָזֶה גַּם אַתֶּם", [מַהוּ גַּם אַתֶּם], שֶׁסּוֹפְכֶם לֵילֵךְ בְּפַחֵי נֶפֶשׁ כָּרִאשׁוֹנִים. וְאֵדְעָה מַה יֹּסֵף ה', שֶׁהָיָה מִתְנַבֵּא שֶׁעָתִיד הַקָּדוֹשׁ בָּרוּךְ הוּא לְהוֹסִיף לָהֶם בְּרָכוֹת עַל יָדוֹ.

{pפסוק כ-כאp}  "וַיָּבֹא אֱלֹהִים אֶל בִּלְעָם", זֶה שֶׁאָמַר הַכָּתוּב  "בַּחֲלוֹם חֶזְיוֹן לַיְלָה בִּנְפֹל תַּרְדֵּמָה עַל אֲנָשִׁים" וְגוֹ' אָז יִגְלֶּה אֹזֶן אֲנָשִׁים וְגוֹ' לְהָסִיר אָדָם מַעֲשֶׂה וְגֵוָה מִגֶּבֶר יְכַסֶּה". מַהוּ "מִגֶּבֶר יְכַסֶּה". הֶעֱלִים הַקָּדוֹשׁ בָּרוּךְ הוּא מִמֶּנּוּ שֶׁהֲלִיכָתוֹ מְאַבַּדְתּוֹ מִן הָעוֹלָם וּמוֹלִיכוֹ לִבְאֵר שַׁחַת וְכוּ', שֶׁבְּשָׁעָה שֶׁאָדָם הוֹלֵךְ לַחֲטֹא הַשָּׂטָן מְרַקֵּד לְפָנָיו עַד שֶׁהוּא גוֹמֵר אֶת הָעֲבֵירָה, כֵּיוָן (שֶׁאִבְּדוֹ) [שֶׁעֲבָרוֹ] חוֹזֵר וּמוֹדִיעוֹ, שֶׁנֶּאֱמַר (משלי ז, כב-כג) "הוֹלֵךְ אַחֲרֶיהָ פִּתְא(וֹ)ם וְגוֹ' עַד יְפַלַּח חֵץ כְּבֵדוֹ",  כָּךְ הֶעֱלִים הַקָּדוֹשׁ בָּרוּךְ הוּא מִבִּלְעָם עַד שֶׁהָלַךְ וְאִבֵּד אֶת נַפְשׁוֹ מִשֶּׁיָּצָא מִכְּבוֹדוֹ, כֵּיוָן שֶׁיָּדַע הִתְחִיל לְבַקֵּשׁ (להלן כג, י) "תָּמֹת נַפְשִׁי מוֹת יְשָׁרִים".

"וַיָּבֹא אֱלֹהִים אֶל בִּלְעָם לַיְלָה", זֶה שֶׁאָמַר הַכָּתוּב  "לֵיל שִׁמֻּ(וּ)רִים הוּא לַה' לְהוֹצִיאָם מֵאֶרֶץ מִצְרָיִם הוּא הַלַּיְלָה הַזֶּה" כָּל נִסִּים שֶׁנַּעֲשׂוּ לְיִשְׂרָאֵל וּפָרַע לָהֶם מִן הָרְשָׁעִים בַּלַּיְלָה (הַזֶּה) [הָיָה], (בראשית לא, כד) "וַיָּבֹא אֱלֹהִים אֶל לָבָן הָאֲרָמִי בַּחֲל(וֹ)ם הַלָּיְלָה", וּכְתִיב (שם כ, ג) "וַיָּבֹא אֱלֹהִים אֶל אֲבִימֶלֶךְ", וּכְתִיב (שמות יב, כט) "וַיְהִי בַחֲצִי הַלַּיְלָה", וּכְתִיב  "וַיֵּחָלֵק עֲלֵיהֶם לַיְלָה", וְכֻלָּם לֵיל שִׁמּוּרִים. דָּבָר אַחֵר לָמָּה נִגְלָה עָלָיו בַּלַּיְלָה. לֹא הָיָה רָאוּי לְרוּחַ הַקֹּדֶשׁ [אֶלָּא בַּלַּיְלָה], לְפִי שֶׁכָּל נְבִיאֵי הָעוֹבְדֵי אֱלִילִים בַּלַּיְלָה מְדַבֵּר עִמָּם. וְכֵן אֱלִיפָז אָמַר (איוב ד, יג) "בִּשְׂעִפִּים מֵחֶזְיוֹנוֹת לָיְלָה".

"קוּם לֵךְ אִתָּם", כֵּיוָן שֶׁהֵעֵז פָּנָיו שֶׁנֶּאֱמַר "וַיִּחַר אַף אֱלֹהִים כִּי הוֹלֵךְ הוּא" אָמַר לוֹ הַקָּדוֹשׁ בָּרוּךְ הוּא, רָשָׁע, אֵינִי חָפֵץ בְּאָבְדָּן שֶׁל רְשָׁעִים, הוֹאִיל וְאַתָּה רוֹצֶה לְהֵאָבֵד מִן הָעוֹלָם קוּם לֵךְ אִתָּם, וְאַךְ אֶת הַדָּבָר, לְלַמֶּדְךָ שֶׁבְּהַתְרָאָה הָלַךְ. מִיָּד הִשְׁכִּים בַּבֹּקֶר, שֶׁנֶּאֱמַר "וַיָּקָם בִּלְעָם בַּבֹּקֶר".

"וַיַּחֲבֹשׁ אֶת אֲתֹנוֹ" (כָּתוּב בְּרֶמֶז צ"ז).

"וַיֵּלֵךְ עִם שָׂרֵי מוֹאָב", לְלַמֶּדְךָ שֶׁהָיָה שָׂמֵחַ בְּפֻרְעֲנוּת יִשְׂרָאֵל.  אָמַר לוֹ הַקָּדוֹשׁ בָּרוּךְ הוּא, רָשָׁע, כְּבָר קִדַּמְךָ אַבְרָהָם אֲבִיהֶם לַעֲקֵדַת יִצְחָק בְּנוֹ.

{pפסוק כבp}  "וַיִּחַר אַף אֱלֹהִים כִּי הוֹלֵךְ הוּא וַיִּתְיַצֵּב מַלְאַךְ ה'", מַלְאָךְ שֶׁל רַחֲמִים הָיָה, וְלוֹ נַעֲשָׂה שָׂטָן, וְכָךְ אָמַר לְבִלְעָם גָּרַמְתָּ לִי לְשַׁמֵּשׁ אֻמָּנוּת שֶׁאֵינוֹ שֶׁלִּי שֶׁנֶּאֱמַר  הִנֵּה אָנֹכִי יָצָאתִי לְשָׂטָן, וּשְׁנֵי נְעָרָיו עִמּוֹ, זוֹ דֶּרֶךְ אֶרֶץ, [אָדָם חָשׁוּב] הַיּוֹצֵא לַדֶּרֶךְ צָרִיךְ שְׁנַיִם לְשַׁמְּשׁוֹ וְחוֹזְרִים וּמְשַׁמְּשִׁין זֶה לָזֶה.

{pפסוק כגp}  "וַתֵּרֶא הָאָתוֹן אֶת מַלְאַךְ ה' נִצָּב בַּדֶּרֶךְ וְחַרְבּוֹ שְׁלוּפָה בְּיָדוֹ", וְכִי לֹא הָיָה יָכוֹל הַמַּלְאָךְ לִנְשׁוֹף בּוֹ וּלְהוֹצִיא רוּחוֹ אֶלָּא אִם כֵּן שָׁלַף חַרְבּוֹ, וַהֲרֵי כְּתִיב בְּסַנְחֵרִיב (ישעיה לז, לו) "וַיֵּצֵא מַלְאַךְ ה' וַיַּכֶּה בְּמַחֲנֵה אַשּׁוּר", וּכְתִיב (שם מ, כד) "וְגַם נָשַׁף בָּהֶם וַיִּבָשׁוּ", אֶלָּא אָמַר לוֹ הַפֶּה נִתְנָה לְיַעֲקֹב, שֶׁנֶּאֱמַר  "הַקֹּל קוֹל יַעֲקֹב וְהַיָּדַיִם יְדֵי עֵשָׂו", וְהָאֻמּוֹת כֻּלָּם בְּחֶרֶב חַיֵּיהֶם, וְאַתָּה מַחֲלִיף אֻמָּנוּתְךָ וְתָבוֹא אֲלֵיהֶם בְּשֶׁלָּהֶם אַף אֲנִי אָבוֹא אֵלֶיךָ בְּשֶׁלְּךָ.

"וַיַּעֲמֹד מַלְאַךְ ה' בְּמִשְׁעוֹל הַכְּרָמִים", וְכֵי לֹא הָיָה יָכוֹל לֵילֵךְ אַחֲרָיו לַשָּׂדֶה, אֶלָּא שֶׁלֹּא כְּמִדָּתוֹ שֶׁל הַקָּדוֹשׁ בָּרוּךְ הוּא מִדַּת בָּשָׂר וָדָם, מֶלֶךְ בָּשָׂר וָדָם מְשַׁלֵּחַ סְפֶּקְלָטוֹר  לַהֲרֹג אֶת הָאָדָם רוֹדֵף אַחֲרָיו יָמִים רַבִּים וְזֶה שֶׁנִּתְחַיֵּב מִיתָה אוֹכֵל וְשׁוֹתֶה וְהַסְּפֶּקְלָטוֹר מְהַלֵּךְ אַחֲרָיו מִמָּקוֹם לְמָקוֹם, וְלִפְנֵי הַקָּדוֹשׁ בָּרוּךְ הוּא אֵינוֹ כֵן, הַסְּפֶּקְלָטוֹר בִּמְקוֹמוֹ וּמִי שֶׁנִּתְחַיֵּב מִיתָה בָּא אֶצְלוֹ בְּרַגְלוֹ כָּךְ כְּדֵי שֶׁלֹּא יְהֵא הַמַּלְאָךְ מִצְטָעֵר אַחַר בִּלְעָם אֶלָּא קִדְּמוֹ לַדֶּרֶךְ וַיַּעֲמֹד מַלְאַךְ ה' בְּמִשְׁעוֹל הַכְּרָמִים, אֲמַר לֵיהּ הַכְּרָמִים נִמְכָּרִים כְּשׁוּעָלִים. גָּדֵר מִזֶּה וְגָדֵר מִזֶּה, אֵין אַתָּה יָכוֹל לִשְׁלֹט בָּהֶם, שֶׁבִּידֵיהֶם שְׁנֵי לוּחוֹת כְּתוּבִים מִזֶּה וּמִזֶּה.

"כְּתִיב וַתֵּרֶא הָאָתוֹן אֶת מַלְאַךְ ה' וַתִּלָחֵץ אֵל הַקִּיר" וְגוֹ' "וַיּוֹסֶף מַלְאַךְ ה' עֲבוֹר", מָה רָאָה לְקַדְּמוֹ שָׁלֹשׁ פְּעָמִים [עַד שֶׁלֹּא נִרְאָה לוֹ. סִימָנִים שֶׁל אָבוֹת הֶרְאָה לוֹ] עָמַד לוֹ, בָרִאשׁוֹנָה וְהָיָה רֵיוַח מִכָּאן וּמִכָּאן, שֶׁנֶּאֱמַר "וַתֵּט הָאָתוֹן מִן הַדֶּרֶךְ", בַּשְּׁנִיָּה לֹא יָכְלָה לָזוּז אֶלָּא לְצַד אֶחָד, בַּשְּׁלִישִׁית אֵין דֶּרֶךְ לִנְטוֹת יָמִין וּשְׂמֹאל. וּמֶה הָיוּ הַסִּימָנִין הָאֵלּוּ. בִּקֵּשׁ לְקַלֵּל בָּנָיו שֶׁל אַבְרָהָם אָבִינוּ, וְהָיָה מוֹצֵא בְּנֵי יִשְׁמָעֵאל וּבְנֵי קְטוּרָה מִכָּאן וּמִכָּאן. וְאִם בִּקֵּשׁ לְקַלֵּל בָּנָיו שֶׁל יִצְחָק הָיָה מוֹצֵא לְצַד אֶחָד עֵשָׂו, זֶהוּ וַתִּלָחֵץ אֶל הַקִּיר, אֶלָּא עַל בָּנָיו שֶׁל יַעֲקֹב לָא מָצָא בָהֶן פְּסֹלֶת לִגַּע בָּהֶן, לְכָךְ כְּתִיב בַּשְּׁלִישִׁית בְּמָקוֹם צָר [זֶה יַעֲקֹב דִּכְתִיב (בראשית לב, ז) "וַיִּירָא יַעֲקֹב מְאֹד וַיִּצֶר לוֹ"] אֲשֶׁר אֵין דֶּרֶךְ לִנְטוֹת יָמִין וּשְׂמֹאול, וַתֵּרֶא הָאָתוֹן אֶת מַלְאַךְ ה' וַתִּרְבַּץ תַּחַת בִּלְעָם וְגוֹ'. עַל בִּזָּיוֹן שֶׁבִּזְּתָה אוֹתוֹ.

"וַיִּפְתַּח ה' אֶת פִּי הָאָתוֹן", לְהוֹדִיעֲךָ, שָׂפָה וְלָשׁוֹן בִּרְשׁוּתוֹ,  שֶׁאִם בִּקֵּשׁ לְקַלֵּל פִּיו בִּרְשׁוּתוֹ. וַתֹּאמֶר לְבִלְעָם מֶה עָשִׂיתִי לְךָ כִּי הִכִּיתָנִי זֶה שָׁלֹשׁ רְגָלִים, רָמְזָה לוֹ אַתָּה מְבַקֵּשׁ לַעֲקֹר אֻ(ו)מָה הַחוֹגֶגֶת שָׁלֹשׁ רְגָלִים בַּשָּׁנָה.

"וַיֹּאמֶר בִּלְעָם לָאָתוֹן כִּי הִתְעַלַלְתְּ בִּי", אַף עַל פִּי שֶׁהָיָה אֲרַמִּי הָיָה מְדַבֵּר בִּלְשׁוֹן הַקֹּדֶשׁ, אֲרַמִּי לְשׁוֹנוֹ סָרוּחַ. לוּ יֵשׁ חֶרֶב בְּיָדִי כִּי עַתָּה הֲרַגְתִּיךְ, מָשָׁל לְרוֹפֵא שֶׁבָּא לְרַפְּאוֹת בִּלְשׁוֹנוֹ נְשׁוּךְ נָחָשׁ. בַּדֶּרֶךְ רָאָה אֲנָקָה אַחַת, הִתְחִיל מְבַקֵּשׁ מַקֵּל לְהָרְגָהּ. אָמְרָה לוֹ זוֹ אֵין אַתָּה יָכוֹל לִטֹּל, וְהֵיאַךְ בָּאתָה לְרַפְּאוֹת בִּלְשׁוֹנְךָ נְשׁוּךְ נָחָשׁ. כָּךְ אָמְרָה הָאָתוֹן לְבִלְעָם לִי אֵין אַתָּה יָכוֹל לְהָרְגֵנִי אֶלָּא אִם כֵּן יֵשׁ חֶרֶב בְּיָדְךָ, וְהֵיאַךְ אַתָּה רוֹצֶה לַעֲקֹר אֻמָּה שְׁלֵמָה. שָׁתַק וְלֹא מָצָא תְשׁוּבָה. הִתְחִילוּ תְמֵהִים שָׂרֵי מוֹאָב, שֶׁרָאוּ נֵס שֶׁלֹּא הָיָה כְמוֹתוֹ בָעוֹלָם. יֵשׁ אוֹמְרִים שֶׁאָמַר לָהֶם אֵינָהּ שֶׁלִּי. הֱשִׁיבָתוֹ הֲלוֹא אָנֹכִי אֲתֹנְךָ אֲשֶׁר רָכַבְתָּ עָלַי, מֵעוֹדְךָ עַד הַיּוֹם הַזֶּה, הָא לָמַדְתָּ שֶׁלֹּא הָיָה זָקֵן, שֶׁהָיְתָה גְּדוֹלָה מִמֶּנּוּ.

כְּתִיב (להלן כד, טז) וְיֹדֵעַ דַּעַת עֶלְיוֹן, הָשַּׁתָּא דַּעַת בְּהֶמְתּוֹ לֹא יָדַע, דַּעַת עֶלְיוֹן מִי יְדַע. מַאי דַּעַת בְּהֵמָה. דְּאָמֵרֵי לֵיהּ  מַאי טַעֲמָא לָא רְכַבְתְּ אֲסוּסְיָא. אֲמַר לְהוּ שָׁדָא לְהוּ בִּרְטִיבָא,  אָמְרָה לֵיהּ הֲלוֹא אָנֹכִי אֲתֹנְךָ, לִטְעִינָה בְּעָלְמָא, אֲשֶׁר רָכַבְתָּ עָלַי, אַקְרָאי בְּעָלְמָא, מֵעוֹדְךָ עַד הַיּוֹם וְגוֹ', וְלֹא עוֹד אֶלָּא שֶׁאֲנִי עוֹשָׂה אִתְּךָ מַעֲשֵׂה אִישׁוּת בַּלַּיִלָה, כְּתִיב הָכָא הַהַסְכֵּן הִסְכַּנְתִּי וּכְתִיב הָתָם (מ"א א, ב) "וּתְהִי לוֹ סֹכֶנֶת", אֶלָּא מַאי דַּעַת עֶלְיוֹן שֶׁיּוֹדֵעַ לְכַוֵּן אוֹתָהּ שָׁעָה שֶׁהַקָּדוֹשׁ בָּרוּךְ הוּא כוֹעֵס בָּהּ, וְהַיְנוּ דַּאֲמַר לֵיהּ נָבִיא לְיִשְׂרָאֵל  "עַמִּי זְכָר נָא מַה יָּעַץ בָּלָק מֶלֶךְ מוֹאָב" וְגוֹ'. מַאי "לְמַעַן דַּעַת צִדְקוֹת ה'". אֲמַר לְהוּ הַקָּדוֹשׁ בָּרוּךְ הוּא לְיִשְׂרָאֵל דְּעוּ נָא כַּמָּה צְדָקוֹת עָשִׂיתִי עִמָּכֶם, שֶׁאִלְמַלֵּי כָּעַסְתִּי עֲלֵיכֶם בִּימֵי בִּלְעָם הָרָשָׁע לֹא נִשְׁתַּיֵּר מִשּׂוֹנְאֵיהֶם שֶׁל יִשְׂרָאֵל שָׂרִיד וּפָלִיט. וְהַיְנוּ דַּאֲמַר לֵיהּ בִּלְעָם לְבָלָק (להלן כג, ח) "מָה אֶקֹּב לֹא קַבֹּה אֵל וּמָה אֶזְעֹם לֹא זָעַם ה'", מְלַמֵּד שֶׁאוֹתוֹ [הַיָּמִים] הַיּוֹם לֹא זָעַם ה'.

"הַהַסְכֵּן הִסְכַּנְתִּי לַעֲשׂוֹת לְךָ כֹּה", כֵּיוָן שֶׁדִּבְּרָה מֵתָה, שֶׁלֹּא יְהוּ הַבְּרִיּוֹת אוֹמְרִין זוֹ [הָאָתוֹן] שֶׁדִּבְּרָה וְעוֹשִׂין אוֹתָהּ יִרְאָה. דָּבָר אַחֵר חָס הַקָּדוֹשׁ בָּרוּךְ הוּא עַל כָּבוֹד שֶׁל אוֹתוֹ רָשָׁע, שֶׁלֹּא יֹאמְרוּ זוֹ הִיא שֶׁסִּלַּקְתָּ בִּלְעָם עַל יָדָהּ, וְכֵן הוּא אוֹמֵר  "וְהָרַגְתָּ אֶת הָאִשָּׁה וְאֶת- הַבְּהֵמָה", וְאוֹמֵר (שם, טו) "וְאֶת- הַבְּהֵמָה תַּהֲרֹגוּ", וְאִם חָס הַמָּקוֹם עַל כְּבוֹדָן שֶׁל רְשָׁעִים, אֵין צָרִיךְ לוֹמַר עַל כְּבוֹדָן שֶׁל צַדִּיקִים, וְסָתַם פִּי הַבְּהֵמָה, שֶׁאִלּוּ הָיְתָה מְדַבֶּרֶת לֹא הָיוּ יְכוֹלִין לַעֲמֹד בָּהּ וּלְשַׁעְבְּדָהּ שֶׁזּוֹ טִפְּשִׁית שֶׁבַּבְּהֵמָה וְזֶה חָכָם שֶׁבַּחֲכָמִים כָּאן שֶׁדִּבְּרָה לֹא הָיָה יָכוֹל לַעֲמֹד בָּהּ.

"וְיְגַל ה' אֶת עֵינֵי בִלְעָם וַיַּרְא", וְכִי סוּמָא הָיָה. אֶלָּא לְהוֹדִיעוֹ שֶׁאַף הָעַיִן אֵינָהּ בִרְשׁוּתוֹ. וַיִּקֹּד וַיִּשְׁתַּחוּ לְאַפָּיו, שֶׁדִּבֵּר עִמּוֹ.

"וַיֹּאמֶר אֵלָיו מַלְאַךְ ה' עַל מָה הִכִּיתָ אֶת אֲתֹנְךָ", וְכִי עֶלְבּוֹן הָאָתוֹן בָּא מַלְאַךְ ה' לְתְבֹּעַ מִיָּדוֹ, אֶלָּא מוֹדִיעוֹ וּמָה הָאָתוֹן, שֶׁאֵין לָהּ זְכוּת וְלֹא בְּרִית אָבוֹת, נִצְטַוֵּיתִי לִתְבֹּעַ עֶלְבּוֹנָהּ מִיָּדְךָ, יִשְׂרָאֵל, שֶׁיֵּשׁ לָהֶן זְכוּת וּבְרִית אָבוֹת, שֶׁאַתָּה מְבַקֵּשׁ לַעֲקֹר, עַל אַחַת כַּמָּה וְכַמָּה. הִנֵּה אָנֹכִי יָצָאתִי לְשָׂטָן כִּי יָרַט הַדֶּרֶךְ לְנֶגְדִּי, [נוֹטָרִיקוֹן] יָ"רְאָה רָ"אֲתָה נָ"טְתָה. דָּבָר אַחֵר "יָרַט", בָּאָה לַעֲשׂוֹת לָהּ מָגֵן, שֶׁכֵּן יָרַט בְּא"ת ב"שׁ מָגֵן.

{pפסוק לגp}  "וַתִּרְאַנִי הָאָתוֹן וַתֵּט לְפָנַי" וְגוֹ' "אוּלַי נָטְתָה מִפָּנַי כִּי עַתָּה גַּם- אֹתְכָה הָרַגְתִּי", מִכָּאן אַתָּה לָמֵד שֶׁהָרַג אֶת הָאָתוֹן. (פסוק לד) וַיֹּאמֶר בִּלְעָם אֶל מַלְאַךְ ה' חָטָאתִי, לְהוֹדִיע שֶׁהוּא רָשָׁע עָרוּם, יָדַע שֶׁאֵין עוֹמֵד בִּפְנֵי פֻרְעָנוּת אֶלָּא תְשׁוּבָה שֶׁכָּל מִי שֶׁחוֹטֵא וְאוֹמֵר חָטָאתִי אֵין רְשׁוּת לַמַּלְאָךְ לִגַּע בּוֹ. כִּי לֹא יָדַעְתִּי כִּי אַתָּה נִצָּב לִקְרָאתִי בַּדָּרֶךְ וְעַתָּה אִם רַע בְּעֵינֶיךָ אָשׁוּבָה לִּי, אָמַר לוֹ אֲנִי לֹא הָלַכְתִּי עַד שֶׁאָמַר לִי הַמָּקוֹם  קוּם לֵךְ, וְאַתָּה אוֹמֵר לִי שֶׁאֶחֱזֹר, כָּךְ אֻמָּנוּתוֹ, לֹא כָּךְ אָמַר [הַקָּדוֹשׁ בָּרוּךְ הוּא] לְאַבְרָהָם לְהַקְרִיב אֶת בְּנוֹ וְאַחַר כָּךְ (בראשית כב, יא) "וַיִּקְרָא אֵלָיו מַלְאַךְ ה' מִן הַשָּׁמַיִם... וַיֹּאמֶר אַל תִּשְׁלַח יָדְךָ", לָמוּד הוּא לוֹמַר דָּבָר וּמַלְאָךְ מַחֲזִירוֹ, עַכְשָׁיו הוּא אוֹמֵר לִי קוּם לֵךְ אִתָּם, וְעַכְשָׁיו אִם רַע בְּעֵינֶיךָ אָשׁוּבָה לִּי.

{pפסוק להp}  "וַיֹּאמֶר מַלְאַךְ ה' אֶל בִּלְעָם לֵךְ עִם הָאֲנָשִׁים", שֶׁחֶלְקְךָ עִמָּהֶם, [סוֹפְךָ לֵאָבֵד עִמָּהֶם]. וַיֵּלֶךְ בִּלְעָם עִם שָׂרֵי בָלָק, מְלַמֵּד שֶׁכְּשֵׁם שֶׁהָיוּ שְׂמֵחִים לְקַלֵּל אֶת יִשְׂרָאֵל כָּךְ הָיָה בִלְעָם שָׂמֵחַ.

{pפסוק לוp}  "וַיִּשְׁמַע בָּלָק כִּי בָא בִלְעָם", מְלַמֵּד שֶׁשָּׁלַח אֵלָיו שְׁלוּחִים לְבַשְּׂרוֹ. וַיֵּצֵא לִקְרָאתוֹ אֶל עִיר מוֹאָב, אֶל מֶטְרוֹפּוֹלִין שֶׁלּוֹ  אֲשֶׁר בִּקְצֵה הַגְּבוּל, מָה רָאָה בָלָק לְקַדְּמוֹ לַגְּבוּלִין. אָמַר לוֹ הַגְּבוּלִין הַלָּלוּ נִקְבְּעוּ מִימֵי נֹחַ שֶׁלֹּא תִכָּנֵס אֻמָּה לִגְבוּל חֲבֶרְתָּה, וְאֵלּוּ בָאִים לְקַלְקֵל, וְהָיָה מַרְאֶה לוֹ הֵיאַךְ פָּרְצוּ וְעָבְרוּ גְּבוּלוֹת סִיחוֹן וְעוֹג, לְכָךְ קִדְּמוֹ לַגְּבוּל כְּאִלּוּ קוֹבֵל עֲלֵיהֶם.

{pפסוק לז-לחp}  "וַיֹּאמֶר בָּלָק אֶל בִּלְעָם הֲלֹא שָׁלֹחַ שָׁלַחְתִּי אֵלֶיךָ" וְגוֹ' נִתְנַבֵּא שֶׁסּוֹפוֹ לֵילֵךְ בְּקָלוֹן. וְאַף בִּלְעָם הֱשִׁיבוֹ בְּעִנְיָנוֹ, שֶׁנֶּאֱמַר "וַיֹּאמֶר בִּלְעָם אֶל בָּלָק הִנֵּה בָאתִי אֵלֶיךָ עַתָּה הֲיָכֹל אוּכַל דַּבֵּר מְאוּמָה", שֶׁאֵין בְּיָדִי רְשׁוּת לוֹמַר מַה שֶּׁאֲנִי רוֹצֶה.

{pפסוק לטp}  "וַיֵּלֶךְ בִּלְעָם עִם בָּלָק וַיָּבֹאוּ קִרְיַת חֻצוֹת", שֶׁעָשָׂה שְׁוָקִים שֶׁל מֶקָח וּמִמְכָּר, וְעָשָׂה לוֹ אִטְלִיז לְהַרְאוֹת לוֹ אוּכְלוֹסָיו, לוֹמַר רְאֵה מָה אֵלּוּ בָאִין לַהֲרֹג, בָּנִים וְתִינוֹקוֹת שֶׁלֹּא חָטְאוּ לָהֶם.

{pפסוק מp}  "וַיִּזְבַּח בָּלָק בָּקָר וָצֹאן", הַצַּדִּיקִים אוֹמְרִים מְעַט וְעוֹשִׂים הַרְבֵּה, בְּאַבְרָהָם כְּתִיב (בראשית יח, ה) "וְאֶקְחָה פַּת לֶחֶם", וְאַחַר כָּךְ (שם ו-ח) "מַהֲרִי שְׁלֹשׁ סְאִים קֶמַח סֹלֶת... וְאֶל הַבָּקָר רָץ אַבְרָהָם וַיִּקַּח בֶּן בָּקָר וְגוֹ' וַיִּקַּח חֶמְאָה וְחָלָב". וּרְשָׁעִים אוֹמְרִים הַרְבֵּה וְעוֹשִׂין מְעַט, בָּלָק אָמַר  "כִּי כַבֵּד אֲכַבֶּדְךָ מְאֹד", כְּשֶׁבָּא לֹא שִׁגֵּר אֶלָּא בָקָר וָצֹאן.  הִתְחִיל בִּלְעָם חוֹרֵק שִׁנָּיו עָלָיו, שֶׁהָיְתָה דַעְתּוֹ רְחָבָה, אָמַר כָּךְ שָׁלַח לִי זֶה, לְמָחָר אֲנִי נוֹתֵן מְאֵרָה בִּנְכָסָיו.

{pפסוק מאp}  "וַיִּקַּח בָּלָק אֶת בִּלְעָם וַיַּעֲלֵהוּ בָּמוֹת בָּעַל", בָּלָק הָיָה בַּעַל קְסָמִים וּנְחָשִׁים יוֹתֵר מִבִּלְעָם, שֶׁהָיָה בִלְעָם נִמְשָׁךְ אַחֲרָיו כְּסוּמָא. לְמָה הָיוּ שְׁנֵיהֶן דּוֹמִין, לְאֶחָד שֶׁהָיָה בְיָדוֹ סַכִּין וְאֵינוֹ מַכִּיר אֶת הַפְּרָקִים, וַחֲבֵרוֹ מַכִּיר אֶת הַפְּרָקִים וְאֵין בְּיָדוֹ סַכִּין, [כָּךְ] בָּלָק רוֹאֶה אֶת הַמְּקוֹמוֹת שֶׁיִּשְׂרָאֵל נוֹפְלִין בָּהֶן, שֶׁנֶּאֱמַר "וַיַּעֲלֵהוּ בָּמוֹת בָּעַל", פְּעוֹר, שֶׁרָאָה שֶׁיִּשְׂרָאֵל נוֹפְלִין שָׁם.

~ פרק כג

{pפסוק אp}  "וַיֹּאמֶר בִּלְעָם אֶל בָּלָק בְּנֵה לִי בָזֶה שִׁבְעָה מִזְבְּחֹת", אֲמַר רַב יְהוּדָה אֲמַר רַב לְעוֹלָם יַעֲסֹק אָדָם בַּתּוֹרָה וּבַמִּצווֹת אֲפִלּוּ שֶׁלֹּא לִשְׁמָן, שֶׁמִּתּוֹךְ שֶׁלֹּא לִשְׁמָהּ בָּא לִשְׁמָהּ, שֶׁבִּשְׂכַר אַרְבָּעִים וּשְׁתַּיִם קָרְבָּנוֹת שֶׁהִקְרִיב בָּלָק הָרָשָׁע זָכָה וְיָצְאָה מִמֶּנּוּ רוּת בַּת בְּנוֹ שֶׁל עֶגְלוֹן בֶּן בְּנוֹ שֶׁל בָּלָק.

אֲמַר רַבִּי חֲנִינָא בִּשְׁבִיל אַרְבָּעִים וּשְׁתַּיִם קָרְבָּנוֹת שֶׁהִקְרִיב בָּלָק מֶלֶךְ מוֹאָב הֻבְקְעוּ מִיִּשְׂרָאֵל אַרְבָּעִים וּשְׁנַיִם יְלָדִים. אֵינִי וְהָא אֲמַר רַב יְהוּדָה אֲמַר רַב לְעוֹלָם יַעֲסֹק אָדָם וְכוּ', יָצָא מִמֶּנָּה שְׁלֹמֹה שֶׁכָּתוּבּ בּוֹ (מ"א ג, ד) "אֶלֶף עֹלוֹת יַעֲלֶה שְׁלֹמֹה".  מַחֲשַׁבְתּוֹ מִיהָא לִקְלָלָה הֲוַאי.

"בְּנֵה לִי בָזֶה שִׁבְעָה מִזְבְּחֹת", לָמָּה שִׁבְעָה מִזְבָּחוֹת. כְּנֶגֶד שִׁבְעָה צַדִּיקִים שֶׁבָּנוּ שִׁבְעָה מִזְבָּחוֹת, מֵאָדָם וְעַד מֹשֶׁה, וְנִתְקַבְּלוּ, אָדָם הֶבֶל נֹחַ אַבְרָהָם יִצְחָק וְיַעֲקֹב וּמֹשֶׁה.  אָמַר לָמָּה קִבַּלְתָּ אֶת אֵלּוּ, לֹא בִּשְׁבִיל עֲבוֹדָה שֶׁעָבְדוּ לְפָנֶיךָ  קִּבַּלְתָּם, לֹא נָאֶה לְךָ שֶׁתְּהֵא נֶעֱבָד מִשִּׁבְעִים אֻמּוֹת וְלֹא מֵאֻמָּה אַחַת. הֱשִׁיבָתוֹ רוּחַ הַקֹּדֶשׁ  "טוֹב פַּת חֲרֵבָה וְשַׁלְוָה בָּהּ מִבַּיִת מָלֵא זִבְחֵי רִיב", שֶׁאַתָּה רוֹצֶה לְהַכְנִיס מְרִיבָה בֵּינִי וּבֵין בָּנָי.

{pפסוק גp}  "וַיֵּלֶךְ שֶׁפִי", דַּעְתּוֹ הָיָה לְקַלֵּל, שֶׁעַד אוֹתָהּ שָׁעָה דַּעְתּוֹ הָיָה שֶׁפִי,  וּמֵאוֹתָהּ שָׁעָה נִטְרַד.

אֲמַר רַבִּי יוֹחָנָן בִּלְעָם חִגֵּר בְּרַגְלוֹ אַחַת הָיָה, שֶׁנֶּאֱמַר "וַיֵּלֶךְ שֶׁפִי", שִׁמְשׁוֹן בִּשְׁתֵּי רַגְלָיו, שֶׁנֶּאֱמַר (בראשית מט, יז) "שְׁפִיפֹן עֲלֵי אֹרַח", בִּלְעָם סוּמָא בְּאַחַת מֵעֵינָיו הָיָה, שֶׁנֶּאֱמַר (להלן כד, ג) "נְאֻם בִּלְעָם בְּנוֹ בְעֹר וּנְאֻם הַגֶּבֶר שְׁתֻם הָעָיִן".

"וַיִּקָּר אֱלֹהִים אֶל בִּלְעָם", וַיֹּאמֶר אֵלָיו אֶת שִׁבְעַת הַמִּזְבְּחֹת עָרַכְתִּי וָאַעַל פָּר וָאַיִל בַּמִּזְבֵּחַ, אָמַר לוֹ הַקָּדוֹשׁ בָּרוּךְ הוּא, רָשָׁע, מָה אַתָּה עוֹשֶׂה. אָמַר לוֹ אֶת שִׁבְעַת הַמִּזְבְּחֹת עָרַכְתִּי, מָשָׁל לְשֻׁלְחָנִי הַמְשַׁקֵּר בַּמִּשְׁקָלוֹת, בָּא בַעַל הַשּׁוּק הִרְגִּישׁ בּוֹ, אָמַר לוֹ מָה אַתָּה מְעַוֵּל וּמְשַׁקֵּר בַּמִּשְׁקָלוֹת. אָמַר לוֹ כְּבָר שָׁלַחְתִּי דוֹרוֹן לְבֵיתְךָ. אַף כָּךְ בִּלְעָם, קְרָאוֹ רוּחַ הַקֹּדֶשׁ, אָמַר לוֹ, רָשָׁע, מָה אַתָּה עוֹשֶׂה, אָמַר לְפָנָיו אֶת- שִׁבְעַת הַמִּזְבְּחֹת עָרַכְתִּי, אָמַר לוֹ  "טוֹב אֲרֻחַת יָרָק (וְשַׁלְוָה בָּהּ) [וְאַהֲבָה שָּׁם] מִשּׁוֹר אָבוּס" וְגוֹ', טוֹב אֲרֻחַת יָרָק שֶׁאָכְלוּ יִשְׂרָאֵל בְּמִצְרַיִם עַל מַצּוֹת וּמְרוֹרִים מִפָּרִים שֶׁאַתָּה מַקְרִיב עַל יְדֵי שִׂנְאָה (כָּתוּב בְּרֵישׁ פָּרָשַׁת צַו).

{pפסוק ה-וp}  "וַיָּשֶם ה' דָּבָר בְּפִי בִלְעָם". רַבִּי אֶלְעָזָר אוֹמֵר מַלְאָךְ. רַבִּי יוֹחָנָן אֲמַר חַכָּה.

דָּבָר אַחֵר שֶׁעִקֵּם אֶת פִּיו (עִקְּמוֹ) [וּפִקְּמוֹ] כְּאָדָם שֶׁקּוֹבֵעַ מַסְמֵר בְּלוּחַ. וַיֹּאמֶר שׁוּב אֶל  בָּלָק וְכֹה תְדַבֵּר, וַיָּשָׁב אֵלָיו וְהִנֵּה נִצָּב עַל עֹלָתוֹ, שֶׁהָיוּ עוֹמְדִין וּמְצַפִּין מָתַי יָבוֹא.

אָמַר הַקָּדוֹשׁ בָּרוּךְ הוּא לְיִשְׂרָאֵל, בָּנַי, רָשָׁע זֶה חָשַׁב לְקַלֵּל אֶתְכֶם, וַאֲנִי עוֹקֵם אֶת פִּיו וְהוֹפְכָהּ לִבְרָכָה שֶׁנֶּאֱמַר, (דברים כג, ו) "וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם". וַיָּשֶׂם ה' דָּבָר בְּפִי בִּלְעָם, מַלְאָךְ יָשַׁב לוֹ בִּגְרוֹנוֹ, רָצָה לְבָרֵךְ מַנִיחוֹ, רָצָה לְקַלֵּל בּוֹלְמוֹ וְאֵינוֹ מַנִּיחוֹ, וְאֵין דָּבָר הָאָמוּר כָּאן אֶלָּא מַלְאָךְ, שֶׁנֶּאֱמַר (תהלים קז, כ) "יִשְׁלַח דְּבָרוֹ וְיִרְפָּאֵם". רַבִּי יוֹחָנָן אֲמַר מַסְמֵר שֶׁל בַּרְזֶל נָתַן בִּגְרוֹנוֹ רָצָה לְבָרֵךְ מַנִּיחוֹ, רָצָה לְקַלֵּל בּוֹלְמוֹ וְאֵינוֹ מַנִּיחוֹ, וְאֵין דָּבָר הָאָמוּר כָּאן אֶלָּא מַסְמֵר שֶׁל בַּרְזֶל, שֶׁנֶּאֱמַר (להלן לא, כג) "כָּל דָּבָר אֲשֶׁר יָבֹא בָאֵשׁ".

{pפסוק זp}  "וַיִּשָּׂא מְשָׁלוֹ וַיֹּאמַר", אַל תִּקְרֵי מְשָׁלוֹ אֶלָּא מִשֶּׁלּוֹ, שֶׁהָיָה בִלְעָם מְבַקֵּשׁ לְהוֹצִיא קְלָלוֹת מִלִּבּוֹ וְאֵין הַקָּדוֹשׁ בָּרוּךְ הוּא מַנִּיחוֹ.

"מִן אֲרָם יַנְחֵנִי בָלָק מֶלֶךְ מוֹאָב", מִן הָרָמִים הָיִיתִי וְהוֹרִידַנִי בָלָק לִבְאֵר שַׁחַת. יַנְחֵנִי, [יַנְהֵנִי], כְּמָה דְאַתְּ אָמַר  "נְהֵה עַל הֲמוֹן מִצְרַיִם וְהוֹרִ(י)דֵהוּ". דָּבָר אַחֵר "מִן אֲרָם", עַם [רַם] (כִּסֵּא) שֶׁלְּמַעְלָן הָיִיתִי, וְהוֹרִידַנִי בָלָק מִכְּבוֹדִי. מָשָׁל לְמִי שֶׁמְּהַלֵּךְ עִם הַמֶּלֶךְ, רָאָה לִסְטִים, הִנִּיחַ אֶת הַמֶּלֶךְ וּמְטַיֵּל עִם הַלִּסְטִים. כְּשֶׁחָזַר אֵצֶל הַמֶּלֶךְ אָמַר לוֹ לֶךְ עִם מִי שֶׁטִּיַּלְתָּ עִמּוֹ, שֶׁאִי אֶפְשָׁר לְךָ שֶׁתֵּלֵךָ עִמִּי. כָּךְ בִּלְעָם נִזְקַק לְרוּחַ הַקֹּדֶשׁ, כְּשֶׁנִּזְדַּוֵּג עִם בָּלָק נִסְתַּלְּקָה מִמֶּנּוּ רוּחַ הַקֹּדֶשׁ וְחָזַר לִהְיוֹת קוֹסֵם כְּבַתְּחִלָּה, שֶׁנֶּאֱמַר (יהושע יג, כב) "וְאֶת בִּלְעָם בֶּן בְּעוֹר הַקּוֹסֵם", לְכָךְ צָוַח רָם הָיִיתִי וְהוֹרִידַנִי בָלָק.

דָּבָר אַחֵר "מִן אֲרָם יַנְחֵנִי", אָמַר לוֹ הֻשְׁוֵינוּ שְׁנֵינוּ לִהְיוֹת כְּפוּיֵי טוֹבָה, שֶׁאִלּוּלֵא אַבְרָהָם אֲבִיהֶם לֹא הָיָה בָלָק, שֶׁנֶּאֱמַר  "וַיְהִי בְּשַׁחֵת אֱלֹהִים אֶת עָרֵי הַכִּכָּר וַיִּזְכֹּר אֱלֹהִים אֶת  אַבְרָהָם וַיְּשַׁלַּח אֶת לוֹט מִתּוֹךְ הַהֲפֵכָה", וְאִלּוּלֵא אַבְרָהָם לֹא פָלַט לוֹט מִסְּדוֹם, וְאַתָּה מִבְּנֵי בָנָיו שֶׁל לוֹט, וְאִלּוּלֵא יַעֲקֹב לֹא עָמַדְתִּי אֲנִי בָּעוֹלָם, שֶׁלֹּא רָאָה לָבָן בָּנִים אֶלָּא בִּזְכוּת יַעֲקֹב, שֶׁבִּתְחִלָּה כְּתִיב (שם כט, ט) "וְרָחֵל בָּאָה עִם הַצֹּאן אֲשֶׁר לְאָבִיהָ" וְאִלּוּ הָיוּ לוֹ בָנִים הֵיאַךְ בִּתּוֹ רוֹעָה וּמִשֶּׁהָלַךְ יַעֲקֹב לְשָׁם נִתְּנוּ לוֹ בָנִים שֶׁנֶּאֱמַר (שם לא, א) "וַיִּשְׁמַע אֶת דִּבְרֵי בְנֵי לָבָן" וְגוֹ' וְאוֹמֵר  "נִחַשְׁתִּי וַיְּבָרֲכֵנִי ה' בִּגְלָלֶךָ", וְאִלּוּלֵא אֲבוֹתָם אֲנִי וְאַתָּה לֹא עָמַדְנוּ בָעוֹלָם.

"לְכָה אָרָה לִּי", מִי שֶׁמְּאָרְרָן, עַצְמוֹ הוּא מְאָרֵר, שֶׁנֶּאֱמַר (שם יב, ג) "וּמְקַלֶּלְךָ אָאֹר", וְאוֹמֵר (שם כז, כט) "אֹרֲרֶיךָ אָרוּר וּמְבָרֲכֶיךָ בָּרוּךְ". לְכָה אָרָה לִּי יַעֲקֹב, אִלּוּ לְאֻמָּה אַחֶרֶת בִּקֵּשׁ לְקַלֵּל, כְּגוֹן אַבְרָהָם וְיִצְחָק, הָיִיתִי יָכוֹל, אֶלָּא יַעֲקֹב יֵשׁ מֶלֶךְ שֶׁבָּרַר לְעַצְמוֹ מָנָה וְעָמַד אֶחָד וְאָמַר גְּנַאי עָלֶיהָ כְּלוּם יֵשׁ לוֹ חַיִּים, וְאֵלּוּ נַחֲלָתוֹ וְחֶבְלוֹ וּסְגֻלָּתוֹ [שֶׁל הַקָּדוֹשׁ בָּרוּךְ הוּא], שֶׁנֶּאֱמַר (דברים לב, ט) "כִּי חֵלֶק ה' עַמּוֹ יַעֲקֹב חֶבֶל נַחֲלָתוֹ" וּכְתִיב "וִהְיִיתֶם לִי סְגֻלָּה מִכָּל הָעַמִּים". וּלְכָה זֹעֲמָה יִשְׂרָאֵל, מֶלֶךְ שֶׁנָּטַל עֲטָרָה וּנְתָנָהּ בְּרֹאשׁוֹ וְאָמַר אָדָם עָלֶיהָ שֶׁאֵינָהּ כְלוּם, יֵשׁ לוֹ חַיִּים, וְאֵלּוּ כְּתִיב בָּהֶם  "יִשְׂרָאֵל אֲשֶׁר בְּךָ אֶתְפָּאָר".

{rרמז תשסוr}  "מֵהַרֲרֵי קֶדֶם", אֲמַר לֵיהּ צוֹפֶה אֲנִי נְבוּאָה שֶׁבֶּהָרִים הַגְּדוֹלִים תְּלוּיִים וְעוֹמְדִים אַבְרָהָם יִצְחָק וְיַעֲקֹב וְאֵין כָּל בְּרִיָּה יְכוֹלָה לִגַּע בָּהֶם. דָּבָר אַחֵר "וַיִּשָּׂא מְשָׁלוֹ", אָמַר רַבִּי תַּנְחוּמָא צַדִּיקִים כְּשֶׁהֵם מְבָרְכִין אֶת יִשְׂרָאֵל אֵין נוֹשְׂאִין קוֹל גָּדוֹל, מֹשֶׁה כְּשֶׁבֵּרֵךְ אֶת יִשְׂרָאֵל לֹא בֵרְכָם בְּקוֹל גָּדוֹל אֶלָּא (דברים לג, א) "וְזֹאת הַבְּרָכָה אֲשֶׁר בֵּרַךְ מֹשֶׁה", וּבִלְעָם מַגְבִּיהַּ קוֹלוֹ בְּיוֹתֵר וְעָלָיו אָמַר שְׁלֹמֹה  "מְבָרֵךְ רֵעֵהוּ בְּקוֹל גָּדוֹל בַּבֹּקֶר הַשְׁכֵּים, קְלָלָה תֵּחָשֶׁב לוֹ". כָּךְ בִּלְעָם הָרָשָׁע, מֵעִירוֹ לֹא בָא אֶלָּא לְקַלֵּל, כֵּיוָן שֶׁלֹּא בָּאָה לְיָדוֹ הִתְחִיל נוֹשֵּׂא קוֹלוֹ וְהָיָה מְבָרְכָן בְּקוֹל גָּדוֹל כְּדֵי שֶׁיִּשְׁמְעוּ הָאֻמּוֹת מַה בְּרָכוֹת הוּא מְבָרְכָן וְיַכְנִיסוּ בָּהֶן עַיִן רָעָה וְיָבוֹאוּ וְיַעֲשׂוּ מִלְחָמָה עִם יִשְׂרָאֵל. אָמַר לוֹ הַקָּדוֹשׁ בָּרוּךְ הוּא אֲנִי אָמַרְתִּי לַזָּקֵן (בראשית יב, ג) "וַאֲבָרְכָה מְבָרֲכֶיךָ וּמְקַלֶּלֶךָ אָאֹר", אוֹתָהּ קְלָלָה תֵּחָשֵׁב לְאוֹתוֹ הָאִישׁ. דָּבָר אַחֵר "מְבָרֵךְ רֵעֵהוּ בְּקוֹל גָּדוֹל". כַּמָּה הָיָה קוֹלוֹ שֶׁל בִּלְעָם הוֹלֵךְ. רַבִּי יוֹחָנן אֲמַר שִׁשִּׁים מִילִין. רַבִּי יְהוֹשֻׁעַ בֶּן לֵוִי אֲמַר שִׁבְעִים אֻמּוֹת שָׁמְעוּ קוֹלוֹ שֶׁל בִּלְעָם. רַבִּי אֶלְעָזָר הַקַּפָּר אוֹמֵר נָתַן הָאֱלֹהִים כֹּחַ בְּקוֹלוֹ וְהָיָה עוֹלֶה מִסּוֹף הָעוֹלָם וְעַד סוֹפוֹ בִּשְׁבִיל שֶׁהָיָה צוֹפֶה וְרָאָה הָאֻמּוֹת שֶׁמִּשְׁתַּחֲוִים לַשֶּׁמֶשׁ וְלַיָּרֵחַ לַכּוֹכָבִים וְלָעֵץ וְלָאֶבֶן, לְפִיכָךְ נָתַן כֹּחַ בְּקוֹלוֹ שֶׁיִּשְׁמְעוּ כָּל אֻמּוֹת הָעוֹלָם.  דָּבָר אַחֵר "מִן אֲרָם יַנְחֵנִי", מֵהֵיכָן שֶׁהֵן בָּאִין עָלֵינוּ בְּכֹחַ [בְּרָכוֹת], בָּאנוּ בְּדִבּוּר לְקַלְּלָן. מִן אֲרָם, שְׁתֵּי פַּטְרִיקִים שֶׁל בְּרָכוֹת יֵשׁ לָהֶם מֵאֲרָם, כֵּיצַד, אַבְרָהָם יָצָא מֵאֲרַם נַהֲרַיִם וְנִטְעַן כָּל אוֹתָן בְּרָכוֹת (בראשית יב, א-ב) "לֵךְ לְךָ מֵאַרְצְךָ וְגוֹ' וְאֶעֶשְׂךָ לְגוֹי גָּדוֹל" וְגוֹ', וְיַעֲקֹב הָלַךְ לַאֲרַם נַהֲרַיִם וְנִטְעַן כָּל אוֹתָן בְּרָכוֹת  "וְהִנֵּה אָנֹכִי עִמָּךְ וּשְׁמַרְתִּיךָ בְּכֹל אֲשֶׁר- תֵּלֵךְ", וּמֵהֵיכָן שֶׁהֵן בָּאִין עָלֵינוּ בְּכֹחַ בְּרָכוֹת בָּאנוּ לְקַלְּלָם מִן אֲרָם.

דָּבָר אַחֵר אֲמַר לֵיהּ אַתָּה אוֹמֵר לִי לְקַלְּלָם, אִלּוּלֵי הֵם לֹא הָיִיתִי בָעוֹלָם, כֵּיצַד, מִלְכָּה וְשָׂרָה הָיוּ אֲחָיוֹת, שֶׁנֶּאֱמַר (שם יא, כט) "וַיִּקַּח אַבְרָם וְנָחוֹר לָהֶם נָשִׁים" וּשְׁתֵּיהֶן הָיוּ עֲקָרוֹת,  וְכֵיוָן שֶׁנֶּעֱקַד יִצְחָק עַל גַּבֵּי הַמִּזְבֵּחַ אָמַר הַקָּדוֹשׁ בָּרוּךְ הוּא לְאַבְרָהָם (בראשית כב, יח) "וְהִתְבָּרֲכוּ בְזַרְעֲךָ כֹּל גּוֹיֵי הָאָרֶץ" הָיָה אַבְרָהָם מְהַרְהֵר וְאוֹמֵר אֲחֵרִים מִתְבָּרְכִין בִּזְכוּתִי וּמִלְכָּה קְרוֹבָתִי אֲחוֹת אִשְׁתִּי לֹא הָיְתָה צְרִיכָה לְהִפָּקֵד, מִיָּד (שם, כ) יָלְדָה מִלְכָּה גַם הִיא יָלְדָה מִלְכָּה בָנִים" אֵין כְּתִיב כָּאן אֶלָּא "גַם הִיא", שֶׁכְּשֵׁם שֶׁהָיְתָה שָׂרָה עֲקָרָה וְנִפְקְדָה כָּךְ מִלְכָּה נִפְקְדָה. וְאָמְרוּ רַבּוֹתֵינוּ כֹּל נְבִיאֵי אֻמּוֹת הָעוֹלָם מִן מִלְכָּה עָמְדוּ, שֶׁנֶּאֱמַר  "אֶת עוּץ בְּכֹרוֹ" זֶה אִיּוֹב שֶׁנֶּאֱמַר (איוב א, א) "אִישׁ הָיָה בְּאֶרֶץ עוּץ אִיּוֹב שְׁמוֹ",  "אֶת בּוּז אָחִיו" זֶה אֱלִיהוּא בֶּן בְּרַכְאֵל הַבּוּזִי, "וְאֶת קְמוּאֵל" זֶה בִלְעָם וְלָמָּה נִקְרָא שְׁמוֹ קְמוּאֵל שֶׁקָּם כְּנֶגֶד אֻמָּתוֹ [שֶׁל אֵל], זֶהוּ שֶׁאָמַר בִּלְעָם לְבָלָק אִלּוּלֵא הֵם לֹא הָיִינוּ בָעוֹלָם וְכָךְ בָּאנוּ לִפְרֹעַ מִן אֲרָם.

{pפסוק חp}  "מָה אֶקֹב לֹא קַבֹּה אֵל", בְּשָׁעָה שֶׁהָיוּ רְאוּיִין לְהִתְקַלֵּל לֹא נִתְקַלְּלוּ אֶלָּא בְּשָׁעָה שֶׁנִּכְנַס יַעֲקֹב לְקַבֵּל אֶת הַבְּרָכוֹת דִּכְתִיב (בראשית כז, טז) "וְאֵת עֹרֹת גְּדָיֵי הָעִזִּים" וְגוֹ' אֲמַר לֵיהּ אָבִיו (שם יח-יט) "מִי אַתָּה" אֲמַר לֵיהּ "אָנֹכִי עֵשָׂו בְּכֹרֶךָ", הַמּוֹצִיא מפִּיו שֶׁקֶר אֵינוֹ רָאוּי לְהִתְקַלֵּל וְלֹא עוֹד אֶלָּא שֶׁנִּתְבָּרֵךְ שֶׁנֶּאֱמַר  "גַּם בָּרוּךְ יִהְיֶה", וְהֵיאַךְ אֲנִי מְקַלְּלוֹ, הַיְנוּ לֹא קַבֹּה אֵל, דָּבָר אַחֵר בְּנֹהַג שֶׁבָּעוֹלָם, לִגְיוֹן שֶׁמָּרַד בַּמֶּלֶךְ יֵשׁ לוֹ חַיִּים, וְאֵלּוּ כָּפְרוּ וּמָרְדוּ בּוֹ וְאָמְרוּ (שמות לב, ח) "אֵלֶּה אֱלֹהֶיךָ יִשְׂרָאֵל" לֹא הָיוּ רְאוּיִּין לִכְלָיָה,  אַף עַל פִּי כֵן בְּאוֹתָהּ שָׁעָה לֹא זָז מֵחִבָּתָן אֶלָּא לִוָּה עֲלֵיהֶן עַנְנֵי כָבוֹד וְהַמָּן וְהַבְּאֵר וְכֵן הוּא אוֹמֵר (נחמיה ט, יח-כ) "אַף כִּי עָשׂוּ לָהֶם עֵגֶל מַסֵּכָה וְגוֹ' וְאַתָּה בְּרַחֲמֶיךָ הָרַבִּים לֹא (עֲשִׂיתָם כָּלָה) [עֲזַבְתָּם בַּמִּדְבָּר] וְגוֹ' וּמַנְךָ לֹא מָנַעְתָּ מִפִּיהֶם"  וְהֵיאַךְ אֲנִי יָכוֹל לְקַלְּלָם. בַּשָּׁעָה שֶׁהָיָה מְצַוֶּה אוֹתָם עַל הַבְּרָכוֹת וְעַל הַקְּלָלוֹת, בַּבְּרָכוֹת הוּא מַזְכִּירָן שֶׁנֶּאֱמַר (דברים כז, יב) "אֵלֶּה יַעַמְדוּ לְבָרֵךְ אֶת הָעָם" וּבַקְּלָלוֹת לֹא הָיָה (תּוֹבְעָן) [מַזְכִּירָן] שֶׁנֶּאֱמַר  "וְאֵלֶּה יַעַמְדוּ עַל הַקְּלָלָה", וְעוֹד כְּשֶׁהֵן חוֹטְאִין וְאוֹמֵר לְהָבִיא עֲלֵיהֶם קְלָלָה אֵינוֹ כְתִיב שֶׁהוּא מְבִיאָן אֶלָּא בַּבְּרָכוֹת הוּא מְבָרְכָן,  שֶׁכֵּן הוּא אוֹמֵר (שם כח, א) "וְהָיָה אִם שָׁמוֹעַ תִּשְׁמַע וְגוֹ' וּנְתָנְךָ ה' אֱלֹהֶיךָ עֶלְיוֹן" וְגוֹ',  "יְצַו ה' אִתְּךָ אֶת הַבְּרָכָה", וּבַקְּלָלוֹת כְּתִיב (שם, טו) "וְהָיָה אִם לֹא תִשְׁמַע וְגוֹ' וּבָאוּ עָלֶיךָ", מֵעַצְמָן, הָוֵי מָה אֶקֹב לֹא קַבֹּה אֵל.

אֲמַר לֵיהּ הַכְּתוּבִים חוֹלְקִין כָּבוֹד לְיַעֲקֹב וַאֲנִי בָּאתִי לְקַלְּלוֹ, רְאֵה מַה כְּתִיב, (ויקרא א, ב) "אָדָם כִּי יַקְרִיב מִכֶּם", מִכֶּם אֲנִי מְבַקֵּשׁ קָרְבָּן וְלֹא מֵאֻמּוֹת הָעוֹלָם, וְכֵן כְּתִיב  "אֵלֶּה מוֹעֲדֵי ה'... אֲשֶׁר תִּקְרְאוּ אֹתָם", אֲשֶׁר תִּקְרְאוּ אַתֶּם,  וְכֵן (שמות יב, ב) "הַחֹדֶשׁ הַזֶּה לָכֶם", אֲבָל לְעִנְיַן נְגָעִים  (ויקרא יג, ב) "אָדָם כִּי יִהְיֶה בְעוֹר בְּשָׂרוֹ", אֲבִיהֶם כְּשֶׁבָּא לְקַנְתְּרָם לֹא קִלֵּל אֶלָּא אַפָּם, שֶׁנֶּאֱמַר (בראשית מט, ז) "אָרוּר אַפָּם כִּי עָז" וְגוֹ', מַה כְּתִיב,  "בַּבֶּטֶן עָקַב אֶת אָחִיו", הֲרֵי הַכְּתוּבִים חָלְקוּ לוֹ כָבוֹד", מָה אֶקֹּב לֹא קַבֹּה אֵל.

{pפסוק ט-יp}  "כִּי מֵרֹאשׁ צֻ(וּ)רִים אֶרְאֶנּוּ", לְהוֹדִיעֲךָ שִׂנְאָתוֹ שֶׁל אוֹתוֹ רָשָׁע, שֶׁמִּתּוֹךְ בִּרְכוֹתָיו אַתָּה יוֹדֵעַ מַחְשְׁבוֹתָיו. לְמָה הוּא דּוֹמֶה, לְאָדָם שֶׁבָּא לָקוּץ אֶת הָאִילָן, מִי שֶׁאֵינוֹ בָקִי קוֹצֵץ אֶת הָעֲנָפִים כָּל עָנָף וְעָנָף וּמִתְיַגֵּעַ, וְהַפִּקֵּחַ מְגַלֶּה אֶת הַשָּׁרָשִׁים וְקוֹצֵץ. כָּךְ אָמַר אוֹתוֹ רָשָׁע מָה אֲנִי מְקַלֵּל כָּל שֵׁבֶט וָשֵׁבֶט, הֲרֵי אֲנִי הוֹלֵךְ לְשָׁרְשֵׁיהֶם וְקוֹצֵץ, בָא לִגַּע וּמְצָאָן קָשִׁים, לְכָךְ נֶאֱמַר "כִּי מֵראֹשׁ צֻ(וּ)רִים", [דָּבָר אַחֵר "כִּי מֵרֹאשׁ צֻ(וּ)רִים"]. אֵלּוּ הָאָבוֹת. וּמִגְּבָעוֹת אֲשׁוּרֶנּוּ, אֵלּוּ הָאִמָּהוֹת. הֶן עָם לְבָדָד יִשְׁכֹּן, כְּשֶׁהוּא מְשַׂמְּחָן אֵין אֻמָּה שְׂמֵחָה עִמָּהֶן אֶלָּא הַכֹּל לוֹקִין, שֶׁנֶּאֱמַר (דברים לב, יב) "ה' בָּדָד יַנְחֶנּוּ", וּכְשֶׁהָאֻמּוֹת שְׂמֵחִין בָּעוֹלָם הֵן אוֹכְלִין עִם כָּל מַלְכוּת וּמַלְכוּת וְאֵין עוֹלֶה לָהֶם מִן הַחֶשְׁבּוֹן, שֶׁנֶּאֱמַר "וּבַגּוֹיִם לֹא יִתְחַשָּׁב".

דָּבָר אַחֵר "כִּי מֵרֹאשׁ צֻ(וּ)רִים אֶרְאֶנּוּ", אֲנִי רוֹאֶה אוֹתָם שֶׁקָּדְמוּ לִבְרֵאשִׁית, בְּרִיָּתוֹ שֶׁל עוֹלָם. מָשָׁל לְמֶלֶךְ שֶׁהָיָה מְבַקֵּשׁ לִבְנוֹת. הָיָה חוֹפֵר וְיוֹרֵד וּמְבַקֵּשׁ לִתֵּן תְּמַלְיוּם וְהָיָה מוֹצֵא בִצִּים שֶׁל מַיִם וְכֵן בִּמְקוֹמוֹת הַרְבֵּה לֹא עָשָׂה אֶלָּא חָפַר, בְּמָקוֹם אֶחָד  הָיָה מוֹצֵא לְמַטָּה פֶּטְרָא, אָמַר כָּאן אֲנִי בוֹנֶה וְנָתַן תְּמַלְיוּם  וּבָנָה. כָּךְ, הַקָּדוֹשׁ בָּרוּךְ הוּא הָיָה מְבַקֵּשׁ לִבְראוֹת הָעוֹלָם וְהָיָה יוֹשֵׁב וּמִתְבּוֹנֵן בְּדוֹר אֱנוֹשׁ, בְּדוֹר הַמַּבּוּל. אָמַר הֵיאַךְ אֲנִי בוֹרֵא אֶת הָעוֹלָם וּרְשָׁעִים אֵלּוּ עוֹמְדִין וּמַכְעִיסִין אוֹתִי. כֵּיוָן שֶׁצָּפָה הַקָּדוֹשׁ בָּרוּךְ הוּא בְאַבְרָהָם שֶׁעָתִיד לַעֲמֹד אָמַר הֲרֵי מָצָאתִי פֶּטְרָא לִבְנוֹת עָלֶיהָ וּלְיַסֵּד אֶת הָעוֹלָם, לְכָךְ קָרָא לְאַבְרָהָם צוּר, שֶׁנֶּאֱמַר  "הַבִּיטוּ אֶל צוּר חֻצַּבְתֶּם", וּלְיִשְׂרָאֵל קָרָא צֻ(וּ)רִים. וְכֵן הוּא אוֹמֵר (תהלים עד, ב) "זְכֹר עֲדָתְךָ קָנִיתָ קֶּדֶם". מַחֲשַׁבְתָּן שֶׁל יִשְׂרָאֵל קָדְמָה לַכֹּל. מָשָׁל לְמֶלֶךְ שֶׁלֹּא הָיָה לוֹ בֵן, וְרָאָה בְּאַסְטְרוֹלוֹגִין שֶׁהוּא עָתִיד לְהוֹלִיד בֵּן. אָמַר תְּנוּ מַלְמָרִין וְקַלְמָרִין לִבְנִי וְכוּ'. וְכֵן הוּא אוֹמֵר (בראשית א, א) "בְּרֵאשִׁית בָּרָא אֱלֹהִים", וְאֵין רֵאשִׁית אֶלָּא יִשְׂרָאֵל, שֶׁנֶּאֱמַר  "קֹדֶשׁ יִשְׂרָאֵל לַה' רֵאשִׁית תְּבוֹאָתֹה".

אֲמַר לֵיהּ הַהוּא אֶפִּיקוֹרוֹס לְרַבִּי אֲבִינָא כְּתִיב (דהי"א יז, כא) "מִי כְּעַמְּךָ יִשְׂרָאֵל גּוֹי אֶחָד", מַאי רְבוּתַיְהוּ, אַתּוּן נַמִּי עַרְבִיתוּ בַּהֲדָן, דִּכְתִיב (ישעיה מ, יז) "כָּל הַגּוֹיִם כְּאַיִן נֶגְדּוֹ".  אֲמַר לֵיהּ מִדִּידְכוּ אַסְהִידוּ עֲלָן וּבַגּוֹיִם לֹא יִתְחַשָּׁב.

"מִי מָנָה עֲפַר יַעֲקֹב", כְּשֶׁבָּא בִלְעָם רָאָה אֶת כָּל הַמִּדְבָּר מָלֵא עָרְלוֹת שֶׁל יִשְׂרָאֵל. אָמַר מִי יָכוֹל לַעֲמֹד בִּזְכוּת דַּם בְּרִית מִילָה, שֶׁהִיא מְכֻסָּה בְּעָפָר, שֶׁנֶּאֱמַר "מִי מָנָה עֲפַר יַעֲקֹב" מִכָּאן הִתְקִינוּ חֲכָמִים שֶׁיְּהוּ מְכַסִּין אֶת הָעָרְלָה וְאֵת הַדָּם בַּעֲפַר הָאָרֶץ. וְכֵן הָיוּ יִשְׂרָאֵל מָלִין עַד שֶׁנֶּחֶלְקוּ לִשְׁתֵּי מַמְלָכוֹת וְאֶפְרַיִם מָנְעָה לָהֶם בְּרִית מִילָה וְעָמַד אֵלִיָּהוּ זָכוּר לָטוֹב וְקִנֵּא קִנְאָה גְדוֹלָה שֶׁנֶּאֱמַר (מ"א יט, י) "וַיֹּאמֶר קַנֹא קִנֵּאתִי". אָמַר לוֹ הַקָּדוֹשׁ בָּרוּךְ הוּא לְעוֹלָם אַתָּה מְקַנֵּא, קִנֵּאתָ בַּשִּׁטִּים עַל גִּלּוּי עֲרָיוֹת וְקִנֵּאתָ כָּאן, חַיֶּיךָ שֶׁאֵין יִשְׂרָאֵל עוֹשִׂין בְּרִית מִילָה עַד שֶׁאַתָּה רוֹאֶה אוֹתָהּ בְּעֵינֶיךָ. מִכָּאן הִתְקִינוּ חֲכָמִים לִהְיוֹת עוֹשִׂין מוֹשַׁב כָּבוֹד (לַמַּלְאָךְ) [לְאֵלִיָּהוּ] שֶׁנִּקְרָא מַלְאַךְ הַבְּרִית שֶׁנֶּאֱמַר  "וּמַלְאַךְ הַבְּרִית אֲשֶׁר אַתֶּם חֲפֵצִים".

"מִי מָנָה עֲפַר יַעֲקֹב", כַּמָּה עֳפָרִים יֵשׁ בָּהֶן בְּיִשְׂרָאֵל וְעוֹסְקִין בְּדִבְרֵי תוֹרָה, שֶׁנֶּאֱמַר (שה"ש ח, יד) "אוֹ לְעֹפֶר הָאַיָּלִים".  כַּמָּה נְעָרִים יֵשׁ בָּהֶן בְּיִשְׂרָאֵל שֶׁהֵן בְּחוֹתָמֵיהֶן עַד שֶׁהֵן נִכְנָסִין (לְבֵית עוֹלָמָן) [לְחֻפָּתָן]. כַּמָּה נְעָרוֹת בְּתוּלוֹת יֵשׁ בָּהֶן בְּיִשְׂרָאֵל שֶׁהֵן בְּחוֹתָמֵיהֶן עַד שָׁעָה שֶׁהֵן נִכְנָסוֹת לְבֵית חֻפָּתָן. מַעֲשֶׂה בְּרִיבָה אַחַת שֶׁהָיָה אָבִיהָ חָבֵר לְנָכְרִי, וְהָיוּ אוֹכְלִין וְשׁוֹתִין וּמְטִיִביִן אֶת לִבָּן. אָמַר אוֹתוֹ הַנָּכְרִי לְאָבִיהָ תְּנָה אֶת בִּתְּךָ לִבְנִי לְאִשָּׁה [וְהִתְרַצָּה לוֹ אָבִיהָ, וְהִרְגִּישָׁה הַבַּת בַּדָּבָר] וְהֶחֱרִישָׁה בַּדָּבָר עַד שֶׁהִגִּיעַ זְמַן חֻפָּתָהּ וְעָלְתָה לַגַּג וְנָפְלָה וּמֵתָה. יָצְתָה בַת קוֹל וְאָמְרָה לָהּ עָלַיִךְ הַכָּתוּב אוֹמֵר וּמִסְפָּר אֶת רֹבַע יִשְׂרָאֵל.

דְּרַשׁ (רָבָּא) [רַבִּי אֲבָהוּ] מַאי דִּכְתִיב "מִי מָנָה עֲפַר יַעֲקֹב" וְגוֹ'. מְלַמֵּד שֶׁיּוֹשֵׁב הַקָּדוֹשׁ בָּרוּךְ הוּא וּמוֹנֶה רְבִעִיּוֹתֵיהֶן שֶׁל יִשְׂרָאֵל, וְאוֹמֵר מָתַי תָּבוֹא טִפָּה שֶׁהַצַּדִּיק נוֹצָר מִמֶּנָּה. וַעל דָּבָר זֶה נִסְמֵאת עֵינוֹ שֶׁל בִּלְעָם הָרָשָׁע, אָמַר מִי שֶׁהוּא קָדוֹשׁ וּמְשָׁרְתָיו קְדוֹשִׁין יָצִיץ בְּדָבָר זֶה, מִיָּד נִסְמֵית עֵינוֹ. הַיְנוּ דִּכְתִיב  "וּנְאֻם הַגֶּבֶר שְׁתֻם הָעָיִן".

"מִי מָנָה עֲפַר יַעֲקֹב", מִי יוּכַל לִמְנוֹת מִצְווֹת שֶׁהֵן עוֹשִׂין בֶּעָפָר,  (דברים כב, י) "לֹא תַחֲרֹשׁ בְּשׁוֹר  וּבַחֲמֹר יַחְדָּו", (שם, ט) "לֹא תִזְרַע כַּרְמְךָ",  "וְאָסַף אִישׁ טָהוֹר אֵת אֵפֶר הַפָּרָה", (ויקרא יט, כג) "שָׁלֹשׁ שָׁנִים יִהְיֶה לָכֶם עֲרֵלִים",  (לעיל ה, יז) "וּמִן הֶעָפָר אֲשֶׁר יִהְיֶה בְּקַרְקַע הַמִּשְׁכָּן". וּמִסְפָּר אֶת רֹבַע יִשְׂרָאֵל, הַרְבִיעִית שֶׁלָּהֶם מִי יוּכַל לִמְנוֹת, אוּכְלוּסִין שֶׁיָּצְאוּ מִתּוֹכָן שֶׁהֵן חוֹטְפוֹת וּמְחַבְּבוֹת אֶת הַמִּצְווֹת, שֶׁנֶּאֱמַר (בראשית ל, טו) "וַתֹּאמֶר לָהּ הֲמְעַט קַחְתֵּךְ אֶת אִישִׁי",  "הִנֵּה אֲמָתִי בִלְהָה בֹּא אֵלֶיהָ", (שם, ט) "וַתֵּרֶא לֵאָה כִּי עָמְדָה מִלֶּדֶת",  "וַתִּקַּח שָׂרַי אֵשֶׁת אַבְרָם אֶת הָגָר הַמִּצְרִית שִׁפְחָתָהּ".

"מִי מָנָה עֲפַר יַעֲקֹב", בּוֹא וּרְאֵה כַּמָּה מִצְווֹת יִשְׂרָאֵל עוֹשִׂין בֶּעָפָר אָמַר רַבִּי מֵאִיר הַפָּחוּת בְּיִשְׂרָאֵל אֵינוֹ עוֹבֵר לוֹ יוֹם שֶׁאֵינוֹ עוֹשֶׂה אֶת הַמִּצְווֹת, וְחֶשְׁבּוֹן הוּא אֶלָּא שֶׁלֹּא נַטְרִיחַ.  וּשְׁלֹמֹה צוֹוֵחַ (שה"ש ד, ג; ו, ז) "כְּפֶלַח הָרִמּוֹן רַקָּתֵךְ" אַל תְּהִי קוֹרֵא כֵן אֶלָּא רֵיקָנִין שֶׁבְּיִשְׂרָאֵל רָצוּף מִצְווֹת כָּרִמּוֹן. וְהַקָּדוֹשׁ בָּרוּךְ הוּא מְקַלְּסָן (שם ז, ו) "רֹאשֵׁךְ עָלַיִךְ כַּכַּרְמֶל", הָרָשׁ וְהֶעָנִי שֶׁבְּיִשְׂרָאֵל שָׁקוּל עָלַי כְּאֵלִיָּהוּ שֶׁעָלָה בְּרֹאשׁ הַכַּרְמֶל,  "וְדַלַּת רֹאשֵׁךְ כָּאַרְגָּמָן", הַדַּלִּים וְהָרָשִׁים שֶׁבָּהֶן שְׁקוּלִין עָלַי כְּדָנִיֵאל שֶׁנֶּאֱמַר (דניאל ה, כט) "וְהַלְבִּ(י)שׁוּ לְדָנִיֵּאל אַרְגְּוָנָא". תֵּדַע לְךָ, שֶׁכֵּן אָמַר רַבִּי יְהוּדָה בֶּן רַבִּי שָׁלוֹם אֲפִלּוּ הֶדְיוֹט שֶׁבָּהֶדְיוֹטוֹת אֵינוֹ פוֹשֵׁט פְּרוּסָה לְתוֹךְ פִּיו עַד שֶׁעוֹשֶׂה מִצְווֹת, כֵּיצַד, יָצָא לַחֲרֹשׁ הוּא מְקַיֵּם (דברים כב, י) "לֹא תַחֲרֹשׁ בְּשׁוֹר וּבַחֲמוֹר", בָּא לִזְרֹעַ הוּא מְקַיֵּם (שם, ט) "לֹא תִזְרַע כַּרְמְךָ כִּלְאָיִם", בָּא לִקְצֹר הוּא מְקַיֵּם לֶקֶט שִׁכְחָה וּפֵאָה, בָּא לָדוּשׁ הוּא מְקַיֵּם  "לֹא- תַחְסֹם שׁוֹר בְּדִישׁוֹ", הֶעֱמִידָהּ כְּרִי הוּא מְקַיֵּם מְצוַת הַתְּרוּמָה וּמַעֲשֵׂר רִאשׁוֹן וּמַעֲשֵׂר שֵׁנִי, בָּא לֶאֱפוֹתָהּ הוּא מְקַיֵּם מִצְוַת חַלָּה, הֲרֵי עֶשֶׂר מִצווֹת, וְלֹא (עָשָׂה) [עוֹד] אֶלָּא כֵּיוָן שֶׁהוּא בָא לֶאֱכֹל הוּא פוֹשֵׁט שְׁתֵּי יָדָיו לִטֹּל לַיָּדַיִם מַה טַּעַם, אֶלָּא שֶׁהוּא פוֹשְׁטָן לִפְנֵי הַקָּדוֹשׁ בָּרוּךְ הוּא וְהֵן מְלַמְּדִין עָלָיו סָנֵיגוֹרְיָא, אֲמַר לֵיהּ, רִבּוֹנִי, הֲרֵי עֶשֶׂר אֶצְבָּעוֹת לְפָנֶיךָ, אֵינָם טוֹעֲמוֹת, עַד שֶׁיִּתְקַיְּמוּ עֶשֶר מִצְווֹת בֶּעָפָר, לְפִיכָךְ אָמַר בִּלְעָם בְּנֵי אָדָם שֶׁעוֹשִׂין כַּמָּה מִצְווֹת בֶּעָפָר מִי יָכוֹל לְקַלְּלָן, הֲדָא הוּא דִכְתִיב "מִי מָנָה עֲפַר יַעֲקֹב".

{rרמז תשסזr}  דָּבָר אַחֵר אָמַר לוֹ מִי יָכוֹל לִמְנוֹת שְׂכָרָן שֶׁל בַּחוּרֵי יִשְׂרָאֵל. כָּעִנְיָן שֶׁנֶּאֱמַר (שה"ש ד. ה) "שְׁנֵי שָׁדַיִךְ כִּשְׁנֵי עֳפָרִים". אָדָם עָסוּק בְּדָבָר עִם חֲבֵרוֹ וּמִתּוֹךְ מַשָּׂא וּמַתָּן שֶׁלּוֹ גּוֹרֵם לוֹ וְהוּא מְגַדֵּף. מִיָּד בָּא לוֹ אֵצֶל הַזָּקֵן וְהוּא מַפְשִׁיטוֹ עַל הַסַּפְסָל וּמַכֶּה אוֹתוֹ וּמִשֶּׁהוּא לוֹקֶה הוֹלֵךְ וְנוֹתֵן פִּיו בְּעָפָר  וּמְנַשֵּׁק אֶת רַגְלָיו שֶׁל זָקֵן. וּשְׂכָרוֹ שֶׁל זֶה אַתָּה יָכוֹל לִמְנוֹת. וְכֵן לוֹבֵשׁ בְּגָדִין שֶׁל שַׁבָּת וְשֶׁל מוֹעֵד וְנִכְנָס וּמִתְאַבֵּק בְּעָפָר לִשְׁמֹעַ לַזָּקֵן וְלִשְׁמֹעַ דִּבְרֵי תוֹרָה. הוּא שֶׁיַּעֲקֹב אָמַר לְיִשָּׂשׂכָר מִי גָּרַם לְךָ לִהְיוֹת בֶּן תוֹרָה, שֶׁאַתָּה רוֹבֵץ בְּעָפָר וּבְאַשְׁפָּתוֹת.   "יִשָּׂשׂכָר חֲמֹר גָּרֶם", לָמָּה, (שם) שֶׁ"רֹבֵץ בֵּין הַמִּשְׁפְּתָיִם". אָמַר הַקָּדוֹשׁ בָּרוּךְ הוּא לְיִשְׂרָאֵל בָּעוֹלָם הַזֶּה אַתֶּם מְקַיְּמִין אֶת הַמִּצְווֹת בְּעָפָר. אַף אֲנִי (ישעיה נב. ב) "הִתְנַעֲרִי מֵעָפָר קוּמִי שְׁבִי יְרוּשָׁלַ(יִ)ם", וּכְתִיב  "מֵקִים מֵעָפָר דָּל מֵאַשְׁפּ(וֹ)ת יָרִים אֶבְיוֹן" וְגוֹ'.

{rרמז תשסחr}  דָּבָר אַחֵר "כִּי מֵראֹשׁ צֻ(וּ)רִים". הַסֶּלַע כְּשֶׁהוּא צָף עַל גַּבֵּי הָאָרֶץ נוֹחַ הוּא לַעֲקֹר. וְאֵלּוּ אֵינוֹ כֵן, אֲנִי הָיִיתִי סָבוּר שֶׁאֵין לָהּ בְּמָה תִּתָּלֶה, אֵלּוּ מְחֻבָּרִין עַד הַתְּהוֹם. כִּי מֵרֹאשׁ צֻ(וּ)רִים, אָמַר לוֹ בָלָק רְאֵה מַה שֶּׁעֲתִידִים לַעֲשׂוֹת בַּשִּׁטִּים.  אָמַר לוֹ אַתָּה צוֹפֶה בַּשִּׁטִּים. אֲנִי צוֹפֶה לָהֶם מַה שֶּׁעֲתִידִין לַעֲשׂוֹת בַּצּוּרִים (יהושע ה, ב) "עֲשֵׂה לְךָ חַרְבוֹת צֻ(וּ)רִים"  וְהוּא מְכַפֵּר לָהֶן עַל כַּמָּה עֲבֵירוֹת. אָמַר לוֹ אִם אִי אַתָּה יָכוֹל לְקַלְּלָן קַלֵּל אֻמָּה אַחֶרֶת וְעָרֵב אוֹתָהּ עִמָּהּ. אָמַר לוֹ אֵינִי יָכוֹל. הֶן עָם לְבָדָד יִשְׁכֹּן, מֻבְדָּלִין הֵן מִן הָעוֹבְדֵי אֱלִילִים בְּכָל דָבָר. בִּלְבוּשֵׁיהֶן וּבְמַאֲכָלָן וּבְגוּפֵיהֶן וּבְפִתְחֵיהֶן, אֵינוֹ דָנָן עִם הָעוֹבְדֵי אֱלִילִים. הָעוֹבְדֵי אֱלִילִים דָּן אוֹתָן בַּלַּיְלָה וְיִשְׂרָאֵל בַּיּוֹם, שֶׁנֶּאֱמַר (תהלים ט, ט) "וְהוּא יִשְׁפֹּט תֵּבֵל בְּצֶדֶק" וְגוֹ'.  הָעוֹבְדֵי אֱלִילִים (איוב לד, כה) "הָפַךְ לַיְלָה וְיִדָּכָּאוּ",  חֲשׁוּכִים כַּלַּיְלָה. הֲדָא הוּא דִּכְתִיב "וּבַגּוֹיִם לֹא יִתְחַשָּׁב".

"הֶן עָם לְבָדָד יִשְׁכֹּן". הֶן בִּלְשׁוֹן יְוָנִית אֶחָד, אֵינוֹ מְחַשְּׁבָן עִם אֻמָּה אַחֶרֶת. תֵּדַע לְךָ שֶׁהוּא כֵּן. חֲשֹׁב כָּל הָאוֹתִיּוֹת וְתִמְצָא כֻּלָּן יֵשׁ לָהֶן זוּג וְה"א וְנו"ן אֵין לָהֶם זוּג א' אֶחָד ט' תִּשְׁעָה הֲרֵי עֲשָׂרָה. בּ' שְׁנַיִם ח' שְׁמוֹנָה הֲרֵי עֲשָׂרָה, א"ט בּ"ח גּ"ז  דּ"ו, ה' אֵין לָהּ זוּג. וְכֵן י"ץ כּ"ף ל"ע מ"ס, נ' אֵין לָהּ זוּג.

דָּבָר אֲחֵר "וּבַגּוֹיִם לֹא יִתְחַשָּׁב". מָשָׁל לְמֶלֶךְ בָּשָׂר וָדָם שֶׁזִּמֵּן כָּל בַּעֲלֵי אֻמָּנֻיּוֹת כָּל אֶחָד יוֹמוֹ וְהֵסֵבּוּ וְאָכְלוּ. וּבְנוֹ שֶׁל מֶלֶךְ בִּשְׁבִיל שֶׁלֹּא תְהֵא דַּעְתּוֹ קְנוּטָה עָלָיו אָמַר לוֹ אָבִיו הָסֵב וֶאֱכֹל עִמָּהֶן. לְאַחַר שֶׁיָּצְאוּ אָמַר בְּנוֹ שֶׁל מֶלֶךְ לַפֶּדָּגוֹג שֶׁלּוֹ עִם מִי אֲנִי אוֹכֵל. אָמַר לוֹ לְשֶׁעָבַר הָיִיתָ אוֹכֵל עִם בַּעֲלֵי אֻמָּנֻיּוֹת. אֲבָל עַכְשָׁיו עִם אָבִיךָ אַתָּה אוֹכֵל. כָּךְ, בָּעוֹלָם הַזֶּה כְּדֵי שֶׁלֹּא תְהֵא נַפְשָׁן שֶׁל יִשְׂרָאֵל עֲגוּמָה עֲלֵיהֶן נָתַן לָהֶן הַקָּדוֹשׁ בָּרוּךְ הוּא שֶׁיְּהוּ אוֹכְלִין עִם כָּל מַלְכוּת וּמַלְכוּת. כְּשֶׁתָּבוֹא גְאֻלָּה לֶעָתִיד הֵן אוֹכְלִים לְעַצְמָן, שֶׁנֶּאֱמַר "הֶן עָם לְבָדָד יִשְׁכֹּן", אָמְרוּ יִשְׂרָאֵל שֶׁמָּא מַה שֶּׁקִּבַּלְנוּ עִם הָאֻמּוֹת לְשֶׁעָבַר. מִתְחַשֵּׁב לָנוּ. אָמַר לָהֶם וּבַגּוֹיִם לֹא יִתְחַשָּׁב.

"תָּמֹת נַפְשִׁי מוֹת יְשָׁרִים". מָשָׁל לְטַבָּח שֶׁבָּא לִשְׁחֹט פָּרָתוֹ שֶׁל מֶלֶךְ. הִתְחִיל הַמֶּלֶךְ צוֹפֶה, כֵּיוָן שֶׁהִרְגִּישׁ שֶׁהַמֶּלֶךְ צוֹפֶה הִתְחִיל מַשְׁלִיךְ אֶת הַסַּכִּין וּמְשַׁפְשֵׁף בָּהּ וּמְמַלֵּא אֶת הָאֵבוּס לְפָנֶיהָ. הִתְחִיל לוֹמַר תֵּצֵא נַפְשִׁי שֶׁבָּאתִי לְשָׁחֲטָהּ וַהֲרֵי זִכִּיתִיהָ. כָּךְ. בִּלְעָם אוֹמֵר תֵּצֵא נַפְשִׁי שֶׁבָּאתִי לְקַלֵּל וַאֲנִי מְבָרֵךְ.

{pפסוק ידp}  "וַיִּקָּחֵהוּ שְׂדֵה צֹפִים". רָאָה שֶׁיִּשְׂרָאֵל נִפְרָצִים שָׁם, שֶׁשָּׁם מֵת מֹשֶׁה שֶׁנֶּאֱמַר  "עֲלֵה רֹאשׁ הַפִּסְגָּה". יֵשׁ פִּרְצָה גְּדוֹלָה מִזּוֹ, שֶׁרָאָה בַּנְּחָשִׁים וְהָיָה סָבוּר שֶׁבְּיָדוֹ נוֹפְלִין שָׁם.

{pפסוק יז-יחp}  ("וְהִנֵּה) [וְהִנּוֹ] נִצָּב עַל עֹלָתוֹ (הוּא) שָׂרֵי מוֹאָב". בָּרִאשׁוֹנָה כְתִיב (לעיל פסוק ו) "הוּא וְכָל שָׂרֵי מוֹאָב". כְּשֶׁרָאוּ שֶׁלֹּא הוֹעִילוֹ כְלוּם הִנִּיחוּהוּ וְנִשְׁתַּיְּרוּ עִמּוֹ מִקְצַת שָׂרֵי מוֹאָב. וַיֹּאמֶר לוֹ בָּלָק מַה דִּבֶּר ה'. שֶׁרָאָה שֶׁאֵינוֹ בִּרְשׁוּת עַצְמוֹ לוֹמַר מַה שֶּׁהוּא רוֹצֶה יָשַׁב לוֹ וְהָיָה מְשַׂחֵק בּוֹ. כֵּיוָן שֶׁרָאָה שֶׁהָיָה מְשַׂחֵק בּוֹ אָמַר לוֹ בִלְעָם עֲמֹד. אִי אַתָּה רַשַּׁאי לֵישֵׁב וְדִבְרֵי הַמָּקוֹם נֶאֱמָרִים. קוּם בָּלָק וּשֲׁמָע הַאֲזִינָה עָדַי בְּנוֹ צִפֹּר, שְׁנֵיהֶם הָיוּ מָנֶה בֶּן פְּרָס. שֶׁהָיוּ עוֹשִׂין עַצְמָן גְּדוֹלִים מֵאֲבוֹתֵיהֶם, שֶׁנֶּאֱמַר  "נְאֻם בִּלְעָם בְּנוֹ בְעֹר".

{pפסוק יטp}  "לֹא אִישׁ אֵל וִיכַזֵּב". אֵינוֹ כְבָשָׂר וָדָם, שֶׁבָּשָׂר וָדָם קוֹנֶה אוֹהֲבִים, מָצָא אֲחֵרִים יָפֶה מֵהֶם כוֹפֵר בָּרִאשׁוֹנִים. [וְהוּא אֵינוֹ כֵן אִי אֶפְשָׁר לְכַזֵּב בִּשְׁבֻעוֹת אָבוֹת הָרִאשׁוֹנִים. הַהוּא אָמַר וְלֹא יַעֲשֶׂה. כְּשָׁהוּא אוֹמֵר לְהָבִיא עֲלֵיהֶם רָעוֹת, עָשׂוּ תְשׁוּבָה מְבַטְּלָן. אַתָּה מוֹצֵא כְּתִיב (שמות כב, יט) "זֹבֵחַ לָאֱלֹהִים יָחֳרָם" וְעָשׂוּ אֶת הָעֵגֶל לֹא הָיוּ רְאוּיִּין לִכְלָיָה. סָבוּר לְקַלְּלָן וּלְהַכְחִידָן עוֹד מְעַט. עָשׂוּ תְשׁוּבָה וּבִטֵּל שֶׁנֶּאֱמַר (שם לב, יד) "וַיִּנָּחֵם ה'"].

{pפסוק כאp}  "לֹא הִבִּיט אָוֶן בְּיַעֲקֹב". אָמַר בִּלְעָם אֵינוֹ מִסְתַּכֵּל בַּעֲבֵירוֹת שֶׁבְּיָדָם אֶלָּא בַּמִּצְווֹת שֶׁלָּהֶם. אֲמַר לֵיהּ  "לְכָה נָּא אָרָה לִּי", פַּרְדֵּס שֶׁאֵין לוֹ שׁוֹמֵר הַגַּנָּב יָכוֹל לְהַזִּיקוֹ אוֹ אִם יָשֵׁן לוֹ הַשּׁוֹמֵר הַגַּנָב נִכְנָס וְאִלּוּ יִשְׂרָאֵל (תהלים קכא. ד) "הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל" וְהֵיאַךְ אֲנִי יָכוֹל לְהַזִּיקָן. ה' אֱלֹהָיו עִמּוֹ. אֲמַר לֵיהּ בָּלָק אִם אֵין אַתָּה יָכוֹל לִגַּע בָּהֶן מִפְּנֵי מֹשֶׁה מְשַׁמְּשָׁן רְאֵה זֶה שֶׁעוֹמֵד אַחֲרָיו מַה יִּהְיֶה. אֲמַר לֵיהּ אַף הוּא קָשֶׁה כְמוֹתוֹ וּתְרוּעַת מֶלֶךְ בּוֹ. תּוֹקֵעַ וּמֵרִיעַ וּמַפִּיל הַחוֹמָה.

{pפסוק כבp}  "אֵל מוֹצִיאָ(וֹ)[ם] מִמִּצְרָיִם". אָמַרְתָּ לִי (לעיל כב, ה) "הִנֵּה עַם יָצָא מִמִּצְרַיִם", אֵינוֹ כֵן, הוּא בְעַצְמוֹ הוֹצִיאָן. כְּתוֹעֲפֹת רְאֵם לוֹ, כָּךְ הוּא מִדָּתוֹ חָטְאוּ קִמְעָא מוֹרִידָן כְּעוֹף שֶׁנֶּאֱמַר (הושע ט. יא) "אֶפְרַיִם כָּעוֹף יִתְעוֹפֵף", זָכוּ מַעֲלָן וּמְרוֹמְמָן (כְּעוֹף) [כְּעָב] שֶׁנֶּאֱמַר  "מִי אֵלֶּה כָּעָב תְּעוּפֶינָה".

דָּבָר אַחֵר "כְּתוֹעֲפֹת". אֵלּוּ מַלְאֲכֵי הַשָּׁרֵת. רְאֵם, אֵלּוּ שֵׁדִים.

{pפסוק כגp}  "כִּי לֹא נַחַשׁ". אֲמַר רַבִּי לֵוִי כָּל הַמְּנַחֵשׁ לוֹ נַחַשׁ, שֶׁנֶאֱמַר "כִּי לֹא נַחַשׁ בְּיַעֲקֹב", (וְלֹא) [וְהָא] בְּלָמֶ"ד אָלֶ"ף כְּתִיב. אֶלָּא מִדָּה כְּנֶגֶד מִדָּה. כָּל אָדָם שֶׁאֵינוֹ מְנַחֵשׁ מַכְנִיסִין אוֹתוֹ בִּמְחִיצָה שֶׁאֲפִלּוּ מַלְאֲכֵי הַשָּׁרֵת אֵין יְכוֹלִין לִכָּנֵס בָּהּ. שֶׁנֶּאֱמַר "כִּי לֹא נַחַשׁ בְּיַעֲקֹב" וְגוֹ'.

אֲמַר רַב כָּל נַחַשׁ שֶׁאֵינוֹ כְּאֱלִיעֶזֶר עֶבֶד אַבְרָהָם וּכְיוֹנָתָן בֶּן שָׁאוּל אֵינוֹ נַחַשׁ. רַב בְּדִיק בְּמַבָּרָא. כִּי הָא דְּרַב הֲוָא אָזִיל לְבֵי רַב חָנָן בַּר רָבָא חֲתָנֵיהּ, חָזָא מַבָּרָא דְּקָאָתֵי לְאַפֵּיהּ. אֲמַר יוֹמָא טָבָא לְגָאו. שְׁמוּאֵל בְּדִיק (בְּסִכָּרָא) [בְּסִפְרָא]. רַבִּי יוֹחָנָן בְּדִיק בְּיָנוּקָא. תַּנְיָא רַבִּי שִׁמְעוֹן בֶּן אֶלְעָזָר אוֹמֵר בָּיִת תִּינוֹק וְאִשָּׁה. אַף עַל פִּי שֶׁאֵין נַחַשׁ יֵשׁ סִימָן. אֲמַר רַבִּי אֶלְעָזָר וְהוּא דְּאִתְחַזַּק עַד תְּלַת זִימְנִין. שֶׁנֶּאֱמַר (בראשית מב, לא) "יוֹסֵף אֵינֶנּוּ וְשִׁמְעוֹן אֵינֶנּוּ וְאֶת בִּנְיָמִן תִּקָּחוּ עָלַי הָיוּ כֻּלָּנָה".

{rרמז תשסטr}  "כִּי לֹא נַחַשׁ בְּיַעֲקֹב וְלֹא קֶסֶם בְּיִשְׂרָאֵל". הֲרֵי אַתָּה מְחַזֵּר מְנַחֵשׁ וּמְקַסֵּם בְּאֵיזֶה מָקוֹם תִּשְׁלֹט בָּהֶם. וְהֵם אֵינָם [עוֹשִׂין] כֵּן אֶלָּא כְּשֶׁהֵן צְרִיכִים לְהִלָּחֵם עוֹמֵד כֹּהֵן גָּדוֹל וְלוֹבֵשׁ אוּרִים וְתֻמִּים וְנִשְׁאֲלִין בָּהֶם. וְכָל הַגּוֹיִּים מְקַסְמִים וּמְנַחֲשִׁים. וְאֵלּוּ אוֹבְדִין אוֹתָם בִּתְשׁוּבָה וּמְבַטְּלִין קִסְמֵיהֶם. דִּכְתִיב  "מֵפֵר אֹתוֹת בַּדִּים וְקֹסְמִים יְהוֹלֵל".  כָּעֵת יֵאָמֵר לְיַעֲקֹב וּלְיִשְׂרָאֵל מַה- פָּעַל אֵל, רָאֲתָה עֵינוֹ  שֶׁיִּשְׂרָאֵל יוֹשְׁבִין לִפְנֵי הַקָּדוֹשׁ בָּרוּךְ הוּא כְּתַלְמִיד לִפְנֵי רַבּוֹ  וּמְבָרְרִים כָּל פָּרָשָׁה וּפָרָשָׁה לָמָּה נִכְתְּבָה. וְכֵן הוּא אוֹמֵר (שם כג, א) "כִּי לַיֹּשְׁבִים לִפְנֵי ה' יִהְיֶה סַחֲרָהּ" (וְאֶתְנַנָּהּ), וְאוֹמֵר (שם ל. כ) "וְלֹא יִכָּנֵף עוֹד מוֹרֶיךָ וְהָיוּ עֵינֶיךָ רֹאוֹת אֶת מוֹרֶיךָ", וּמַלְאֲכֵי הַשָּׁרֵת שׁוֹאֲלִים אוֹתָם מַה הוֹרָה לָכֶם הַקָּדוֹשׁ בָּרוּךְ הוּא לְפִי שֶׁאֵינָן יְכוֹלִין לִכָּנֵס לִמְחִיצָתָן. שֶׁנֶּאֱמַר "כָּעֵת יֵאָמֵר לְיַעֲקֹב וּלְיִשְׂרָאֵל מַה פָּעַל אֵל".

{pפסוק כדp}  "הֶן עָם כְּלָבִיא יָקוּם". אֵין אֻמָּה בָּעוֹלָם כַּיּוֹצֵא בָּהֶם, הֲרֵי הֵם יְשֵׁנִים מִן הַתּוֹרָה וּמִן הַמִּצְווֹת. עָמְדוּ מִשְּׁנָתָן עוֹמְדִין כַּאֲרָיוֹת חוֹטְפִין קְרִיאַת שְׁמַע וּמַמְלִיכִין לְהַקָּדוֹשׁ בָּרוּךְ הוּא. נַעֲשִׂין כַּאֲרָיוֹת, מַפְלִיגִין לְדֶרֶךְ אֶרֶץ לְמַשָּׂא וּמַתָּן, אִם נִתקָל אֶחָד מֵהֶם אוֹ אִם מְחַבְּלִים בָּאִין לִגַּע בְּאֶחָד מֵהֶם מַמְלִיךְ לְהַקָּדוֹשׁ בָּרוּךְ הוּא וְנִצּוֹל. לֹא יִשְׁכַּב עַד יֹאכַל טֶרֶף. כְּשֶׁהוּא אוֹמֵר ה' אֶחָד נֶאֱכָלִים הַמְחַבְּלִים מִפָּנָיו וּמְלַחֲשִׁים אַחֲרָיו בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד. וְהוּא נִסְמָךְ בִּקְרִיאַת שְׁמַע מִשּׁוֹמְרֵי הַיּוֹם לְשׁוֹמְרֵי הַלַּיְלָה. וּכְשֶׁבָא לִישַׁן מַפְקִיד רוּחוֹ לִפְנֵי הַקָּדוֹשׁ בָּרוּךְ הוּא שֶׁנֶּאֱמַר  "בְּיָדְךָ אַפְקִיד רוּחִי". וּכְשֶׁנֵּעוֹר מִשְּׁנָתוֹ מַמְלִיךְ לְהַקָּדוֹשׁ בָּרוּךְ הוּא, שׁוֹמְרֵי הַלַּיְלָה מוֹסְרִין אוֹתוֹ לְשׁוֹמְרֵי הַיּוֹם שֶׁנֶּאֱמַר (שם קל. ו) "נַפְשִׁי לַה' מִשֹּׁמְרִים לַבֹּקֶר". אָמַר בִּלְעָם אֵיזוֹ אֻמָּה כְּאֻמָּה זוֹ.

"וְדַם חֲלָלִים יִשְׁתֶּה". נִתְנַבֵּא שֶׁאֵין מֹשֶׁה שׁוֹכֵב עַד שֶׁיִּתֵּן נְקָמָה בּוֹ וּבַחֲמֵשֶׁת מַלְכֵי מִדְיָן, שֶׁנֶּאֱמַר "לֹא יִשְׁכַּב עַד יֹאכַל טֶרֶף". זֶה בִּלְעָם, וְדַם חֲלָלִים יִשְׁתֶּה, זֶה חֲמֵשֶׁת מַלְכֵי מִדְיָן דִּכְתִיב (להלן לא. ח) "הָרְגוּ עַל- חַלְלֵיהֶם". אָמַר מֹשֶׁה לָהֶם לְיִשְׂרָאֵל בִּלְעָם הָרָשָׁע עוֹשֶׂה לָכֶם כְּשָׁפִים וּמַפְרִיחַ לַחֲמֵשֶׁת הַמְּלָכִים וּפוֹרֵחַ וּמַפְרִיחַ אוֹתָם. הַרְאוּ לוֹ אֶת הַצִּיץ שֶׁשְּׁמוֹ שֶׁל הַקָּדוֹשׁ בָּרוּךְ הוּא גָּלוּף עָלָיו וְהֵן נוֹפְלִין לִפְנֵיהֶם. תֵּדַע שֶׁכֵּן כְּתִיב (שם. ו) "וּכְלֵי הַקֹּדֶשׁ". זֶה הַצִּיץ שֶׁנֶּאֱמַר  "קֹדֶשׁ לַה'", וּכְתִיב (להלן לא, ח) "וְאֶת מַלְכֵי מִדְיָן הָרְגוּ עַל  חַלְלֵיהֶם... וְאֵת בִּלְעָם בֶּן בְּעוֹר". מַה בִּקֵּשׁ אוֹתוֹ רָשָׁע עִם מַלְכֵי מִדְיָן, לֹא כֵן כְּתִיב  "וַיֵּלֶךְ וַיָּשָׁב לִמְקֹמוֹ",  אֶלָּא כְּשֶׁשָּׁמַע שֶׁנָּפְלוּ בַּעֲצָתוֹ עֶשְׂרִים וְאַרְבָּעָה אֶלֶף חָזַר לִטֹּל שְׂכָרוֹ. לְכָךְ כְּתִיב "וְאֵת בִּלְעָם בֶּן בְּעוֹר" וְגוֹ' עִם חֲמֶשֶׁת מַלְכֵי מִדְיָן.

מַאי שְׁנָא "דַּם חֲלָלִים" דְּמַכְשִׁיר. דִּכְתִיב "דַּם חֲלָלִים יִשְׁתֶּה", דַּם שְׁחִיטָה נַמֵּי כְּתִיב (דברים טו. כג) "עַל הָאָרֶץ תִּשְׁפְּכֶנּוּ כַּמָּיִם". הַהוּא לִמִשְׁרֵי דָמָן דִּפְסוּלֵי הַמֻּקְדָּשִׁין הוּא דְּאָתָא.  סָלְקָא דַּעְתָּךְ אֲמִינָא הוֹאִיל וַאֲסוּרִין בְּגִיזָה וַעֲבוֹדָה דָּמָן נַמֵּי לִבָּעֵי קְבוּרָה. קָא מַשְׁמַע לָן. תַּנָא דְּבֵי רַבִּי יִשְׁמַעְאֵל וְדַם חֲלָלִים יִשְׁתֶּה, פְּרָט לְדַם קִלּוּחַ, שֶׁאֵינוֹ מַכְשִׁיר אֶת הַזְּרָעִים.

~ פרק כד

{pפסוק אp} {rרמז תשעr}  "וַיַּרְא בִּלְעָם כִּי טוֹב וְגוֹ'". זֶה שֶׁאָמַר הַכָּתוּב (משלי יא. כו) "מֹנֵעַ בָּר יִקְּבֻהוּ לְאוֹם" זֶה בִּלְעָם הָרָשָׁע. שֶׁהוּא מוֹנֵעַ מִלְּבָרֵךְ אֶת יִשְׂרָאֵל, "יִקְּבֻהוּ לְאוֹם" יֵעָשֶׂה אֲרִירָה לְעוֹבְדֵי אֱלִילִים.  "וּבְרָכָה לְרֹאשׁ מַשְׁבִּיר". זֶה מֹשֶׁה שֶׁבֵּרֵךְ אֶת יִשְׂרָאֵל בְּעַיִן טוֹבָה. אָמַר רַבִּי יִצְחָק כְּתִיב וַיַּרְא בִּלְעָם כִּי טוֹב בְּעֵינֵי ה'. מָה רָאָה [רָאָה] שֶׁמֹּשֶׁה עָתִיד לְבָרֵךְ אֶת יִשְׂרָאֵל אַרְבַּע בְּרָכוֹת וְהוּא הָיָה רָאוּי לְבָרֵךְ אֶת יִשְׂרָאֵל (אַרְבַּע) [שֶׁבַע] בְּרָכוֹת. אָמַר אֲנִי מְבָרְכָן שֶׁבַע בְּרָכוֹת וּמֹשֶׁה אַרְבַּע הֲרֵי אַחַד עָשָׂר. אָמַר הַקָּדוֹשׁ בָּרוּךְ הוּא רָשָׁע זֶה עֵינוֹ צָרָה בְּבִרְכָתָן שֶׁל יִשְׂרָאֵל. דַּי שָׁלֹשׁ בְּרָכוֹת שֶׁבֵּרְכָן, יָבוֹא מֹשֶׁה שֶׁעֵינוֹ יָפָה בְּבִרְכָתָן שֶׁל יִשְׂרָאֵל וִיבָרְכֵם אַרְבַּע בְּרָכוֹת. וְאֵלּוּ הֵן שָׁלֹשׁ בְּרָכוֹת שֶׁבֵּרֵךְ בִּלְעָם אֶת יִשְׂרָאֵל (להלן פסוק ה) "מַה טֹּבוֹ אֹהָלֶיךָ יַעֲקֹב". (לעיל כג, י) "מִי מָנָה עֲפַר יַעֲקֹב", (לעיל כג, כא) "לֹא הִבִּיט אָוֶן בְּיַעֲקֹב". וְאֵלּוּ הֵן אַרְבַּע בְּרָכוֹת שֶׁבֵּרֵךְ מֹשֶׁה אֶת יִשְׂרָאֵל  "ה' אֱלֹהֵי אֲבוֹתֵ(י)כֶם י(וֹ)סֵף עֲלֵיכֶם", (ויקרא ט. כג) "וַיָּבֹא מֹשֶׁה וְאַהֲרֹן אֶל אֹהֶל מוֹעֵד וַיֵּצְאוּ וַיְּבָרְכוּ אֶת  הָעָם",  "וַיַּרְא מֹשֶׁה אֶת כָּל- הַמְּלָאכָה וְהִנֵּה עָשׂוּ וְגוֹ' וַיְבָרֶךְ אֹתָם מֹשֶׁה". וַהַדֵין (דברים לג, א) "וְזֹאת הַבְּרָכָה".

{pפסוק בp}  "וַיִּשָּׂא בִלְעָם אֶת עֵינָיו". שָׁנוּ רַבּוֹתֵינוּ לֹא יִפְתַּח אָדָם לַחֲצַר הַשֻּׁתָּפִין פֶּתַח כְּנֶגֶד פֶּתַח וְחַלּוֹן כְּנֶגֶד חַלּוֹן. הָיָה קָטָן לֹא יַעֲשֶׂנּוּ גָדוֹל אֶחָד לֹא יַעֲשֶׂנּוּ שְׁנַיִם, אֲבָל לִרְשׁוּת הָרַבִּים עוֹשֶׂה פֶּתַח כְּנֶגֶד פֶּתַח וְחַלּוֹן כְּנֶגֶד חַלּוֹן הָיָה קָטָן עוֹשֵׂהוּ גָּדוֹל אֶחָד עוֹשֶׂה אוֹתוֹ שְׁנָיִם. מִנָּהָנֵי מִלֵּי. דַּאֲמַר קְרָא וַיִּשָּׂא בִלְעָם אֶת עֵינָיו וַיַּרְא אֶת יִשְׂרָאֵל. מָה רָאָה, רָאָה שֶׁאֵין פִּתְחֵיהֶן מְכֻוָּנִין זֶה לָזֶה. אָמַר רְאוּיִּין הַלָּלוּ שֶׁתִּשְׁרֶה שְׁכִינָה עֲלֵיהֶן.  קָטָן לֹא יַעֲשֶׂנּוּ גָדוֹל, דַּאֲמַר לֵיהּ בִּפִתְחָא זוּטָא מָצִינָא לְאִיצְטְנַע מִ(י)נָּךְ. בְּפִתְחָא רַבָּה לָא מָצִינָא לְאִיצְטְנַע מִ(י)נָּךְ.

{pפסוק ה-זp}  "מַה טֹּבוּ אֹהָלֶיךָ יַעֲקֹב". אֲמַר רַבִּי (אֶלְעָזָר) [יוֹחָנָן] מִבִּרְכוֹתָיו שֶׁל אוֹתוֹ רָשָׁע אַתָּה לָמֵד מֶה הָיָה בְּלִבּוֹ. בִּקֵּשׁ לוֹמַר לֹא יְהֵא לָהֶם בָּתֵּי כְנֵסִיּוֹת וּבָתֵּי מִדְרָשׁוֹת, אָמַר מַה טֹּבוּ אֹהָלֶיךָ יַעֲקֹב. בִּקֵּשׁ לוֹמַר לֹא תִשְׁרֶה שְׁכִינָה עֲלֵיהֶם, אָמַר מִשְׁכְּנֹתֶיךָ יִשְׂרָאֵל, לֹא תְהֵא מַלְכוּתָן מוֹשֶׁכֶת. כִּנְחָלִים נִטָּיוּ, לֹא יְהוּ לָהֶם זֵיתִים וּכְרָמִים, כְּגַנֹּת עֲלֵי נָהָר, לֹא יְהֵא רֵיחָן נוֹדֵף. כַּאֲהָלִים נָטַע ה', לֹא יְהֵא עֲלֵיהֶם מְלָכִים בַּעֲלֵי קוֹמָה. כַּאֲרָזִים עֲלֵי מָיִם, לֹא יְהֵא לָהֶם מֶלֶךְ בֶּן מֶלֶךְ, יִזַּל מַיִם מִדָּלְיָו, לֹא תְהֵא מַלְכוּתָן שׁוֹלֶטֶת בָּאֻמּוֹת. וְזַרְעוֹ בְּמַיִם רַבִּים, לֹא תְּהֵא מַלְכוּתָן עַזָּה, וְיָרֹם מֵאֲגַג מַלְכּוֹ. לֹא תְהֵא אֵימָה לְמַלְכוּתָן, וְתִנַּשֵּׂא מַלְכֻתוֹ, אֲמַר רַבִּי אַבָּא בַּר כַּהֲנָא וְכֻלָּן חָזְרוּ לִקְלָלָה חוּץ מִבָּתֵּי כְנֵסִיּוֹת וּבָתֵּי מִדְרָשׁוֹת. שֶׁנֶּאֱמַר (דברים כג, ו) "וַיַּהֲפֹךְ ה' אֱלֹהֶיךָ לְךָ אֶת הַקְּלָלָה לִבְרָכָה". קְלָלָה וְלֹא קְלָלוֹת.

{rרמז תשעאr}  יְלַמְּדֶנּוּ רַבֵּינוּ עַל כַּמָּה דְבָרִים גְּשָׁמִים נֶעֱצָרִים. כָּךְ שָׁנוּ רַבּוֹתֵינוּ עַל אַרְבָּעָה דְבָרִים גְּשָׁמִים נֶעֱצָרִים. עַל הַזְּנוּת וְעַל עֲבוֹדַת אֱלִילִים וְעַל חִלּוּל הַמַּעַשְׂרוֹת וְעַל הַפּוֹסֵק צְדָקָה וְאֵינוֹ נוֹתֵן. עַל הַזְּנוּת. מִנָּיִן. שֶׁנֶּאֱמַר  "וַתַּחֲנִיפִי אֶרֶץ בִּזְנוּתַיִךְ", וּכְתִיב אַחֲרָיו (שם, ג) "וַיִּמָּנְעוּ רְבִ(י)בִים וּמַלְקוֹשׁ לוֹא הָיָה וּמֵצַח אִשָּׁה זוֹנָה" וְגוֹ'. עַל עֲבוֹדַת אֱלִילִים, מִנָּיִן שֶׁנֶּאֱמַר (דברים יא. טז) "הִשָּׁמְרוּ לָכֶם פֶּן יִפְתֶּה לְבַבְכֶם", וּכְתִיב אַחֲרָיו (שם, יז) "וְעָצַר אֶת הַשָּׁמַיִם". בְּחִלּוּל מַעַשְׂרוֹת. מִנָּיִן. שֶׁנֶּאֱמַר  "הָבִיאוּ אֶת כָּל  הַמַּעֲשֵׂר אֶל בֵּית הָאוֹצָר" וְגוֹ'. וְעַל הַפּוֹסֵק צְדָקָה וְאֵינוֹ נוֹתֵן. מִנָּיִן. שֶׁנֶּאֱמַר (משלי כה, יד) "נְשִׂיאִים וְרוּחַ וְגֶשֶׁם אָיִן אִישׁ מִתְהַלֵּל בְּמַתַּת- שָׁקֶר". וְאַף עַל פִּי כֵן עֲבוֹדַת אֱלִילִים קָשָׁה מִכֻּלָּם. בּוֹא וּרְאֵה, בְּשָׁעָה שֶׁעָשׂוּ יִשְׂרָאֵל אוֹתוֹ מַעֲשֶׂה כְּתִיב  "הֶרֶף מִמֶּנִּי וְאַשְׁמִידֵם", מִיָּד (שמות לב, יא) "וַיְּחַל מֹשֶׁה אֶת פְּנֵי ה' אֱלֹהָיו וַיֹּאמֶר לָמָּה ה' יֶחֱרֶה אַפְּךָ בְּעַמֶּךָ אֲשֶׁר הוֹצֵאתָ מֵאֶרֶץ מִצְרַיִם". מֵהֵיכָן הוֹצֵאתָם. מֵאֶרֶץ מִצְרַיִם מִמְּקוֹם עוֹבְדֵי אֱלִילִים, אִלּוּ מִמָּקוֹם אַחֵר הוֹצֵאתָם הָיִיתָ כוֹעֵס עֲלֵיהֶם. מָשָׁל לְאֶחָד שֶׁהָיָה לוֹ בֵן. פָּתַח לוֹ חֲנוּת שֶׁל בֹּשֶׂם בְּתוֹךְ שׁוּק שֶׁל זוֹנוֹת, הַחֲנוּת מִשֶּׁלּוֹ וְהַשּׁוּק מִשֶּׁלּוֹ. יָצָא הַנַּעַר לְתַרְבּוּת רָעָה. נִכְנַס אָבִיו לְהוֹצִיאוֹ מִבֵּין הַזּוֹנוֹת כְּפָתוֹ וּבִקֵּשׁ לְהָרְגוֹ, בָּא אוֹהֲבוֹ. אָמַר לָמָּה אַתָּה הוֹרְגוֹ וְלֹא אַתָּה פָתַחְתָּ חֲנוּת שֶׁל בְּשָׂמִים בְּתוֹךְ שׁוּק שֶׁל זוֹנוֹת וּמִשָּׁם יָצָא לְתַרְבּוּת רָעָה. כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא לֹא אַתָּה הוֹצֵאתָם מִבֵּין עוֹבְדֵי עֲבוֹדָה זָרָה. "לָמָּה ה' יֶחֱרֶה אַפְּךָ", עַד שֶׁהֵן בְּמִצְרַיִם עָבְדוּ אֱלִילִים וְאַף עַל פִּי כֵן לֹא הָיוּ פְרוּצִין בַּעֲרָיוֹת שֶׁנֶּאֱמַר (שה"ש ד. יב) "גַּן נָעוּל" וְגוֹ', וּבְשָׁעָה שֶׁיָּרְדוּ לְמִצְרַיִם הָיוּ צְנוּעִים כָּל אֶחָד וְאֶחָד בְּתוֹךְ אָהֳלוֹ שֶׁנֶּאֱמַר  "אִישׁ וּבֵיתוֹ בָאוּ" לֹא רְאוּבֵן הָיָה מַבִּיט בְּאִשְׁתּוֹ שֶׁל שִׁמְעוֹן וְלֹא שִׁמְעוֹן בְּאִשְׁתּוֹ שֶׁל רְאוּבֵן אֶלָּא כָּל אֶחָד בְּאָהֳלוֹ צָנוּעַ. וַאֲפִלּוּ כְּשֶׁהָיוּ שִׁשִּׁים רִבּוֹא בַּמִּדְבָּר כָּךְ הָיוּ צְנוּעִים וְלֹא הָיָה אֶחָד מֵהֶם פּוֹתֵחַ פִּתְחוֹ כְּנֶגֶד פִּתְחוֹ שֶׁל חֲבֵרוֹ. כֵּיוָן שֶׁצָּפָה בִּלְעָם (לעיל פסוק ב) וַיַּרְא יִשְׂרָאֵל שֹׁכֵן לִשְׁבָטָיו הִתְחִיל מְשַׁבְּחָן מַה טֹּבוּ אֹהָלֶיךָ יַעֲקֹב.

"כִּנְחָלִים נִטָּיוּ". מַה טִּיבָן שֶׁל נְחָלִים אֵצֶל בָּתֵּי כְנֵסִיּוֹת וּבָתֵּי מִדְרָשׁוֹת. אֶלָּא מַה נְּחָלִים הַלָּלוּ בְּנֵי אָדָם יוֹרְדִין לְתוֹכָן כְּשֶׁהֵן טְמֵאִין וְטוֹבְלִין וְעוֹלִין טְהוֹרִין כָּךְ בָּתֵּי כְנֵסִיּוֹת וּבָתֵּי מִדְרָשׁוֹת בְּנֵי אָדָם נִכְנָסִין לְתוֹכָן כְּשֶׁהֵן מְלֵאִים עֲווֹנוֹת וְיוֹצְאִין מְלֵאִין מִצְווֹת. כְּגַנֹּת עֲלֵי נָהָר. אֵלּוּ מְלַמְּדֵי תִינוֹקוֹת שֶׁמּוֹצִיאִין מִלִּבָּן חָכְמָה וּבִינָה וְדַעַת וְהַשְׂכֵּל וּמְלַמְּדִין אוֹתָן לַעֲשׂוֹת רְצוֹן אֲבִיהֶם שֶׁבַּשָּׁמַיִם. דָּבָר אַחֵר אֵלּוּ חֲכָמִים וְתַלְמִידִים שֶׁמְּיַסְּרִין אֶת עַצְמָן בַּמִּקְרָא בַּמִּשְׁנָה בַּמִּדְרָשׁ בַּהֲלָכוֹת בַּאֲגָדוֹת. [וַעֲלֵיהֶם הוּא] אוֹמֵר (שה"ש ח, יג) "הַיּוֹשֶׁבֶת בַּגַּנִּים" וְגוֹ'. אִלּוּ אָמַר הַכָּתוּב "יִשְׂרָאֵל מַקְשִׁיבִים" הָיִיתִי אוֹמֵר [דַּוְקָא] כָּל יִשְׂרָאֵל, כְּשֶׁהוּא אוֹמֵר "חֲבֵרִים" אֲפִלּוּ שְׁנַיִם אֲפִלּוּ שְׁלֹשָׁה עוֹסְקִין בְּדִבְרֵי תוֹרָה עֲלֵיהֶם הוּא אוֹמֵר "הַיּוֹשֶׁבֶת בַּגַּנִּים". כַּאֲהָלִים נָטַע ה'. מָשְׁלוּ מָשָׁל לְמָה הַדָּבָר דּוֹמֶה לְמֶלֶךְ שֶׁעָשָׂה סֻכָּה לְכָל עוֹבְרִים וְשָׁבִים. כַּאֲרָזִים עֲלֵי מָיִם. אֵלּוּ גַּסֵּי הָרוּחַ שֶׁבְּיִשְׂרָאֵל [שֶׁיֵּשׁ בָּהֶן דִּבְרֵי תוֹרָה]. עַל אַחַת כַּמָּה וְכַמָּה [הַשְּׁפָלִים וְהַעֲנִיִּים] שֶׁהֵם מְזַלְזְלִין עַצְמָן בְּדִבְרֵי תוֹרָה  שֶׁנֶּאֱמַר "יִזַּל מַיִם מִדָּלְיָו". וְזַרְעוֹ בְּמַיִם רַבִּים. אֵלּוּ בַּעֲלֵי בָּתִּים, שֶׁבִּשְׁבִיל דֶּרֶךְ אֶרֶץ שֶׁבָּהֶן [יַצְלִיחוּ בְּמַעֲשֵׂה יְדֵיהֶם]. עַל אַחַת כַּמָּה וְכַמָּה בְנֵיהֶם וּבְנֵי בְנֵיהֶם כְּמַיִם רַבִּים. וְיָרֹם מֵאֲגַג מַלְכּוֹ. זֶה אֲגַג, שֶׁהָיָה בּוֹכֶה וּמִתְאַנֵּחַ שֶׁמָּא יֹאבַד זַרְעוֹ.  דָּבָר אַחֵר אֵלּוּ רְשָׁעִים גְּמוּרִים שֶׁבְּיִשְׂרָאֵל שֶׁמַּכְנִיסִין יָגוֹן וַאֲנָחָה בְּלִבָּן בְּשָׁעָה שֶׁנִּכְנָסִין לְבֵית עוֹלָמָן בִּשְׁבִיל מַעֲשִׂים שֶׁעָשׂוּ אִם חָזְרוּ וְעָשׂוּ תְשׁוּבָה. וּמֵתִין מִתּוֹךְ הַתְּשׁוּבָה, אֵלּוּ וָאֵלּוּ בְנֵי הָעוֹלָם הַבָּא.

דָּבָר אַחֵר "כִּנְחָלִים". עִם שֶׁהָרָשָׁע מְקַלְּסָן בִּקֵּשׁ לְגַנּוֹתָן בְּדָבָר שֶׁאֵין בּוֹ מַמָּשׁ, מָה אֶרֶז זֶה עוֹלֶה בְּחֳרָשִׁים וְהוּא עָשׂוּי הֶפְקֵר לְכָל אָדָם כָּךְ בִּקֵּשׁ לְכַנּוֹתָן. אֲמַר לֵיהּ הַקָּדוֹשׁ בָּרוּךְ הוּא לֹא כְשֵׁם שֶׁאַתָּה מְחַשֵּׁב. לֹא כַאֲרָזִים שֶׁל חֳרָשִׁים אֶלָּא  כַאֲרָזִים שֶׁל גַּנּוֹת. שֶׁהֵן גְּדֵלִין עַל הַמַּיִם וְיֵשׁ לָהֶם נַחַת רוּחַ, כַּאֲרָזִים עֲלֵי מָיִם, וַאֲפִלּוּ אָדָם מְבַקֵּשׁ לִגַּע בָּהֶם לְהַזִּיק אוֹתָם אֵין יָכוֹל. לָמָּה, שֶׁבַּעֲלֵיהֶן מְשַׁמְּרָן, כָּךְ אָמַר הַקָּדוֹשׁ בָּרוּךְ הוּא אֲפִלּוּ אָדָם מְבַקֵּשׁ לִגַּע בְּבָנַי אֵינִי מַנִּיחָן. לָמָּה, שֶׁאֲנִי שׁוֹמְרָן שֶׁנֶּאֱמַר (תהלים קכא, ד) "הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל". דָּבָר אַחֵר "כִּנְחָלִים נִטָּיוּ". בִּקֵּשׁ לְכַנּוֹתָן בְּדָבָר שֶׁאֵין בּוֹ מַמָּשׁ כְּנַחַל זֶה שֶׁמּוֹשֵׁךְ בִּימוֹת הַגְּשָׁמִים וּפוֹסֵק בִּימוֹת הַחַמָּה. אָמַר לוֹ הַקָּדוֹשׁ בָּרוּךְ הוּא. רָשָׁע, לֹא כֵן אֶלָּא נִטָּיוּ. וְאֵין נִטָּיוּ אֶלָּא נָהָר שֶׁנֶּאֱמַר  "הִנְנִי נֹטֶה  אֵלֶיהָ כְּנָהָר שָׁלוֹם", כְּשֵׁם שֶׁהַנָּהָר הַזֶּה אֵינוֹ פוֹסֵק לֹא בִימוֹת הַחַמָּה וְלֹא בִימוֹת הַגְּשָׁמִים כָּךְ אֵין זַרְעוֹ שֶׁל אַבְרָהָם יִצְחָק וְיַעֲקֹב פּוֹסֵק לֹא בָעוֹלָם הַזֶּה וְלֹא לָעוֹלָם הַבָּא. דָּבָר אַחֵר לָמָּה כִּנָּה אוֹתָם בִּנְחָלִים. בִּקֵּשׁ לָתֵת דִּמְיוֹן לְיִשְׂרָאֵל לְנַחַל זֶה שֶׁבְּנֵי אָדָם מְמַלְּאִין מִמֶּנּוּ הֵן מְרִיבִין עָלָיו. זֶה אוֹמֵר אֲנִי מְמַלֵּא תְחִלָּה וְזֶה אוֹמֵר אֲנִי מְמַלֵּא תְחִלָּה מִפְּנֵי שֶׁיּוֹדְעִין שֶׁהֵן פּוֹסְקִין וְהֵן דּוֹחֲקִין כַּדֵּיהֶן. אָמַר לוֹ הַקָּדוֹשׁ בָּרוּךְ הוּא. רָשָׁע, לֹא כְשֵׁם שֶׁאַתָּה מְחַשֵּׁב אֶלָּא נִטָּיוּ, כְּשֵׁם שֶׁהַנָּהָר הַכֹּל מְמַלְּאִין בְּשָׁלוֹם וּבְנַחַת. שֶׁיּוֹדְעִין שֶׁאֵינוֹ פוֹסֵק לְעוֹלָם, כָּךְ בָּנַי שָׁלוֹם בֵּינֵיהֶן, שֶׁאֵין נִטָּיוּ אֶלָּא שָׁלוֹם שֶׁנֶּאֱמַר (שם) "הִנְנִי נֹטֶה אֵלֶיה כְּנָהָר שָׁלוֹם".

אָמַר בִּלְעָם אֲנִי רוֹאֶה אוֹתָן גַּנֹת. זֶה שׁוֹנֶה שֶׁל בַּר קַפָּרָא וְזֶה שׁוֹנֶה שֶׁל רַבִּי חִיָּא וְזֶה שׁוֹנֶה שֶׁל רַבֵּינוּ הַקָּדוֹשׁ. אָמַר לוֹ הַקָּדוֹשׁ בָּרוּךְ הוּא עֲלֵי נָהָר אַף עַל פִּי כֵן כֻּלָּן נִכְנָסִין לַחֲבוּרָה כֻּלָּם  "נִתְּנוּ מֵרֹעֶה אֶחָד". בִּלְעָם אָמַר כְּגַנֹּת וְהַקָּדוֹשׁ בָּרוּךְ הוּא כַּאֲהָלִים. אָמַר בִּלְעָם רוֹאֶה אֲנִי אוֹתָן כְּגַנֹּת עֲלֵי עַיִן, כְּגַנּוֹת שֶׁל בְּצָלִים. אָמַר לוֹ הַקָּדוֹשׁ בָּרוּךְ הוּא כְּאַהֲלֵי נֶטַע, כִּפְּלַיְטוֹן, אֲמַר לֵיהּ הַקָּדוֹשׁ בָּרוּךְ הוּא אַתָּה מְכַנֶּה אוֹתָן בִּבְצָלִים. שֶׁרֵיחָן רַע, וַאֲנִי מְכַנֶּה אוֹתָן בִּפְּלַיְטוֹן, שֶׁנֶּאֱמַר (תהלים מה, ט) "מֹר וַאֲהָלוֹת קְצִיעוֹת". אָמַר רַבִּי יוֹסֵי לָמָּה נִקְרָא שְׁמוֹ אֲהָלִים. שֶׁהוּא בָּא דֶּרֶךְ אֹהָלִים. בִּלְעָם כִּנָּה אוֹתָן בְּגַנּוֹת, מָה עִסְקָן שֶׁל גַּנּוֹת. אִם אֵין מְנַכְּשִׁין אֶת הַיָּרָק וּמַשְׁלִיכִין אֶת פְּסָלְתָּן לַחוּץ הוּא מַבְאִישׁ. אָמַר לוֹ הַקָּדוֹשׁ בָּרוּךְ הוּא עֲלֵי נָהָר. מַה הַנָּהָר שׁוֹטֵף אֶת הַסִּירוֹת אַף יוֹם הַכִּפּוּרִים מְכַפֵּר עֲווֹנוֹתֵיהֶם. שֶׁנֶּאֱמַר (ויקרא טז, ל) "כִּי בַיּוֹם הַזֶּה יְכַפֵּר". דָּבָר אַחֵר "כִּנְחָלִים", כַּאֲהָלִים, בִּקֵּשׁ לַעֲשׂוֹתָן כַּאֲהָלִים שֶׁל סְרָקִין, שֶׁהֵן מִטַּלְטְלִין וְנֶעֱקָרִין מִמְּקוֹמָן. אֲמַר לֵיהּ הַקָּדוֹשׁ בָּרוּךְ הוּא לֹא מַה שֶּׁאַתָּה מְחַשֵּׁב. אֶלָּא נְטוּעִין הֵן כְּאֹהָלִים שֶׁנִּטְּעוּ, אֵלּוּ שָׁמַיִם וָאָרֶץ. שֶׁנֶּאֱמַר  "וַיִּמְתָּחֵם כָּאֹהֶל לָשָׁבֶת", כְּשֵׁם שֶׁשָּׁמַיִם וָאָרֶץ אֵין נֶעֱקָרִין מִמְּקוֹמָן כָּךְ הֵם אֵינָם נֶעֱקָרִין. וְהוּא שֶׁמֹּשֶׁה אָמַר לָהֶם (דברים יא, כא) "לְמַעַן יִרְבּוּ יְמֵיכֶם וְגוֹ' כִּימֵי הַשָּׁמַיִם עַל הָאָרֶץ". אֵין לִי אֶלָּא בִּשְׁעַת הָאַחְוָה. בְּדוֹרוֹ שֶׁל יִרְמִיָּה רְאֵה מַה כְּתִיב (ירמיה לא. לו) "אִם יִמַּדּוּ שָׁמַיִם מִלְמַעְלָה וְגוֹ' גַּם אֲנִי אֶמְאַס בְּכָל זֶרַע יִשְׂרָאֵל". וְאִם יֹאמַר לְךָ אָדָם הֲרֵי שָׁמַיִם עֲתִידִין לְהִתְחַלֵּף רְאֵה מַה נֶּאֱמַר (ישעיה סו. כב) "כִּי כַאֲשֶׁר הַשָּׁמַיִם הַחֲדָשִׁים וְגוֹ' כֵּן יַעֲמֹד זַרְעֲכֶם וְשִׁמְכֶם".

"מַה טֹּבוּ אֹהָלֶיךָ יַעֲקֹב". טוֹבִים אֹהָלִים שֶׁל מַטָּה מֵאֹהָלִים שֶׁל מַעְלָה, אֹהָלִים שֶׁל מַעְלָה הַכֹּל נִכְשָׁלִין בָּהֶן יֵשׁ שֶׁעוֹבְדִין לַחַמָּה וְלַלְּבָנָה וְלַכּוֹכָבִים. אֲבָל אֹהָלִים שֶׁל מַטָּה אֵין לְךָ אָדָם שֶׁנִּכְנָס לְבֵית הַכְּנֶסֶת אוֹ לְבֵית הַמִּדְרָשׁ וְחוֹטֵא. יִזַּל מַיִם מִדָּלְיָו. זֶה מַלְכוּתוֹ שֶׁל שָׁאוּל, כִּדְלִי שֶׁיֵּשׁ לוֹ הֶפְסֵק. וְזַרְעוֹ בְּמַיִם רַבִּים. זֶה מַלְכוּת דָּוִד, שֶׁאֵין לוֹ הֶפְסֵק לְעוֹלָם וָעֶד, וְעַל יְדֵי מָה פָסְקָה מַלְכוּת שָׁאוּל. עַל יְדֵי אֲגַג, שֶׁנֶּאֱמַר "וְיָרֹם מֵאֲגַג מַלְכּוֹ", אַף עַל פִּי כֵן חוֹזֶרֶת וְנִשֵּׂאת עַל יְדֵי אֶסְתֵּר שֶׁנֶּאֱמַר "וְתִנַּשֵּׂא מַלְכֻתוֹ".

אֲמַר רַבִּי שְׁמוּאֵל בַר נַחְמָן אֲמַר רַבִּי יוֹנָתָן מַאי דִּכְתִיב  "נֶאֱמָנִים פִּצְעֵי אוֹהֵב וְנֶעְתָּרוֹת נְשִׁיקוֹת שׂוֹנֵא". טוֹבָה קְלָלָה שֶׁקִּלֵּל אֲחִיָּה הַשִּׁילוֹנִי אֶת יִשְׂרָאֵל מִבְּרָכָה שֶׁבֵּרְכָם בִּלְעָם הָרָשָׁע. אֲחִיָּה הַשִּׁילוֹנִי קִלְּלָן בְּקָנֶה שֶׁנֶּאֱמַר (מ"א יד, טו) "וְהִכָּה ה' אֶת יִשְׂרָאֵל כַּאֲשֶׁר יָנוּד הַקָּנֶה בַּמַּיִם" מַה קָּנֶה אֵינוֹ עוֹמֵד אֶלָּא בִּמְקוֹם מַיִם וְגִזְעוֹ מַחֲלִיף וְשָׁרָשָׁיו מְרֻבִּים וַאֲפִלּוּ כָּל הַרוּחוֹת שֶׁבָעוֹלָם בָּאוֹת וְנוֹשְׁבוֹת בּוֹ הוֹלֵךְ וּבָא עִמָּהֶן וְכֵיוָן שֶׁדָּמְמוּ הָרוּחוֹת עוֹמֵד הַקָּנֶה בִּמְקוֹמוֹ. אֲבָל בִּלְעָם הָרָשָׁע בֵּרְכָן בְּאֶרֶז מָה אֶרֶז זֶה אֵינוֹ עוֹמֵד בִּמְקוֹם מַיִם וְאֵין גִּזְעוֹ מַחֲלִיף וְאֵין שָׁרָשָׁיו מְרֻבִּין וַאֲפִלּוּ כָּל הָרוּחוֹת בָּאוֹת וְנוֹשְׁבוֹת בּוֹ אֵינָן מְזִיזוֹת אוֹתוֹ מִמְּקוֹמוֹ וְכֵיוָן שֶׁבָּאָה רוּחַ דְּרוֹמִית (אוֹ מַעֲרָבִית) הוֹפַכְתּוֹ וְעוֹקַרְתּוֹ עַל פָּנָיו.

"שָׁלְחוּ מִתָּם הִזָּהֲרוּ בְעִרְבּוּבִיתָא". הִזָּהֲרוּ בַחֲבוּרָה, הִזָּהֲרוּ בִבְנֵי עֲנִיִּים שֶׁמֵהֶם תֵּצֵא תוֹרָה שֶׁנֶּאֱמַר "יִזַּל מַיִם מִדָּלְיָו". מִפְּנֵי מָה תַּלְמִידֵי חֲכָמִים אֵין מְצוּיִּין לָצֵאת מִבְּנֵיהֶן תַּלְמִידֵי חֲכָמִים. שֶׁלֹּא יֹאמְרוּ תּוֹרָה יְרֻשָּׁה הִיא לָנוּ. רַב שִׁישָׁא בְּרֵיהּ דְּרַב אִידִי אֲמַר כְּדֵי שֶׁלֹּא יִתְגַּדְּרוּ עַל הַצִּבּוּר. [מַר זוּטְרָא אֲמַר מִפְּנֵי שֶׁהֵן מִתְגַּבְּרִין עַל הַצִּבּוּר]. רַב אַשִּׁי אֲמַר מִשּׁוּם דְּקָרוּ לְאֵינָשֵׁי חַמְרֵי. רָבִינָא אֲמַר שֶׁאֵין מְבָרְכִין בַּתּוֹרָה תְחִלָּה.

{pפסוק טp}  "מְבָרֲכֶיךָ בָרוּךְ וְאֹרֲרֶיךָ אָרוּר". וּלְהַלָּן הוּא אוֹמֵר  "אֹרְרֶיךָ אָרוּר וּמְבָרֲכֶיךָ בָּרוּךְ". אֶלָּא בִּלְעָם עַל יְדֵי שֶׁהָיָה שׂוֹנֵא פּוֹתֵחַ בִּבְרָכָה וְחוֹתֵם בִּקְלָלָה. וְיִצְחָק עַל יְדֵי שֶׁהָיָה אוֹהֵב פּוֹתֵחַ בִּקְלָלָה וְחוֹתֵם בִּבְרָכָה. דָּבָר אַחֵר הָרְשָׁעִים עַל יְדֵי שֶׁתְּחִלָּתָן שַׁלְוָה וְסוֹפָן יִסּוּרִין [פּוֹתְחִין בִּבְרָכָה וּמְסַיְּמִין בִּקְלָלָה]. הַצַּדִּיקִים [עַל יְדֵי שֶׁתְּחִלָּתָן יִסּוּרִין וְסוֹפָן שַׁלְוָה] פּוֹתְחִין בִּקְלָלָה וּמְסַיְּמִין בִּבְרָכָה "אֹרְרֶיךָ אָרוּר וּמְבָרֲכֶיךָ בָּרוּךְ".

{pפסוק ידp}  "וְעַתָּה הִנְנִי הוֹלֵךְ לְעַמִּי" (כְּתִיב הֵן הֵנָּה הָיוּ לִבְנֵי יִשְׂרָאֵל בִּדְבַר בִּלְעָם) לְכָה אִיעָצְךָ אֲשֶׁר יַעֲשֶׂה הָעָם הַזֶּה לְעַמְּךָ. [עַמְּךָ] לָעָם הַזֶּה מִבָּעֵי לֵיהּ. אֲמַר רַבִּי אַבָּא בַּר כַּהֲנָא כְּאָדָם שֶׁמְּקַלֵּל אֶת עַצְמוֹ וְתוֹלֶה קִלְלָתוֹ בַּאֲחֵרִים. אָמַר לוֹ, אֱלֹהֵיהֶם שֶׁל אֵלּוּ שׂוֹנֵא זִמָּה הוּא וְהֵן מִתְאַוִּין לִכְלֵי פִשְׁתָּן. בּוֹא וְאַשִּׂיאֲךָ עֵצָה, עֲשֵׂה לָהֶן (קְעִילִין) [קְלָעִים] מֵהַר שֶׁלֶג עַד בֵּית הַיְּשִׁימוֹן וְהוֹשֵׁב בָּהֶן זוֹנוֹת. זְקֵנָה מִבַּחוּץ וְיַלְדָה מִבִּפְנִים. וְיִמְכְּרוּ לָהֶן כְּלֵי פִשְׁתָן, וּבְשָׁעָה שֶׁיִּשְׂרָאֵל אוֹכְלִין וְשׁוֹתִין וּשְׂמֵחִין וְיוֹצְאִין לְטַיֵּל בַּשּׁוּק זְקֵנָה אוֹמֶרֶת לוֹ אַתָּה מְבַקֵּשׁ כְּלֵי פִשְׁתָּן זְקֵנָה אוֹמֶרֶת לוֹ בְּשָׁוֶה וְיַלְדָּה בְּפָחוֹת שְׁנַיִם וּשְׁלֹשָׁה פְּעָמִים. (אוֹמֶרֶת לוֹ בְּפָחוּת) מִכָּאן וָאֵילָךָ אוֹמֶרֶת לוֹ הֲרֵי אַתָּה כְּבֶן בַּיִת שֵׁב וּבְרֹר לְעַצְמְךָ. וְצַרְצוּרִי שֶׁל יַיִן עַמּוֹנִי מֻנָּח אֶצְלָהּ וַעֲדַיִן לֹא נֶאֱסַר יֵינָן שֶׁל נָכְרִים. אָמְרוּ לוֹ רְצוֹנְךָ שֶׁתִּשְׁתֶּה כּוֹס שֶׁל יַיִן, כֵּיוָן שֶׁשָּׁתָה בָּעַר בּוֹ, אָמַר לָהּ הִשָּׁמְעִי לִי. הוֹצִיאָה יִרְאָתָהּ מִתּוֹךְ חֵיקָהּ אוֹמֶרֶת לוֹ עֲבֹד לְזֶה, אוֹמֵר לָהּ הֲרֵי יְהוּדִי אֲנִי, אוֹמֶרֶת לוֹ וּמָה אִכְפַּת לְךָ כְּלוּם מְבַקְשִׁים מִמְּךָ אֶלָּא פִּעוּר. כֵּיוָן שֶׁפּוֹעֵר אוֹמֶרֶת לוֹ אֵין אֲנִי מַנִּיחָתְךָ עַד שֶׁתִּכְפֹּר בְּתוֹרַת מֹשֶׁה רַבְּךָ שֶׁנֶּאֱמַר (הושע ט. י) "הֵמָּה בָּאוּ בַעַל פְּעוֹר וַיִּנָזְרוּ לַבֹּשֶׁת".

(פסוק טז) וְיֹדֵעַ דַּעַת עֶלְיוֹן (כָּתוּב בְּרֶמֶז תשי"ד).

רֵאשִׁית גּוֹיִם עֲמָלֵק (כָּתוּב בְּפָרָשַׁת וַיְהִי בְשַׁלַּח בְּסוֹפוֹ).

{pפסוק כאp}  "וַיַּרְא אֶת הַקֵּינִי וַיִּשָּׂא מְשָׁלוֹ וַיֹּאמַר". אֲמַר לֵיהּ בִלְעָם לְיִתְרוֹ, קֵינִי, לֹא הָיִיתָ עִמָּנוּ בָּעֵצָה. מִי הוֹשִׁיבְךָ אֵצֶל אֵיתָנֵי עוֹלָם.  וְהַיְנוּ דַּאֲמַר רַבִּי חִיָּא בַּר אַבָּא שְׁלֹשָׁה הָיוּ בְאוֹתָהּ עֵצָה (כִּדְכָתוּב בְּרֵישׁ וְאֵלֶּה שְׁמוֹת).

{pפסוק כגp}  "אוֹי מִי יִחְיֶה מִשֻּׂמוֹ אֵל". אֲמַר רֵישׁ לָקִישׁ אוֹי לְמִי שֶׁמְּחַיֶּה עַצְמוֹ בְּשֵׁם אֵל. וְרַבִּי יוֹחָנָן אֲמַר אוֹי לָהּ לָאֻמָּה שֶׁתִּמָּצֵא  בְשָׁעָה שֶׁהַקָּדוֹשׁ בָּרוּךְ הוּא עוֹשֶׂה פִדְיוֹן לְבָנָיו. מִי מֵטִיל כְּסוּתוֹ בֵּין לָבִיא לִלְבִיאָה בְּשָׁעָה שֶׁנִּזְקָקִין זֶה לָזֶה.

{pפסוק כדp}  "וְצִים" מִיַּד כִּתִּים. אֲמַר רַב (לֹא לִגְיוֹן) [לִיבוּן] אַסְפִּר. וְעִנּוּ אַשּׁוּר, עַד אַשּׁוּר קְטָלֵי מִקְטָל. מִכָּאן וָאֵילָךְ מְשַׁעְבְּדֵי שִׁעְבּוּדֵי.

(לעיל פסוק יז) אֶרְאֶנּוּ וְלֹא עַתָּה, אָמַר רַבִּי יִצְחָק, מֹשֶׁה אָמַר (דברים לב, לה) "כִּי קָרוֹב יוֹם אֵידָם" (שם ל, יד) "כִּי קָרוֹב אֵלֶיךָ הַדָּבָר מְאֹד", וּבִלְעָם אָמַר אֶרְאֶנּוּ וְלֹא עַתָּה, מָשָׁל לְמֶלֶךְ שֶׁנָּתַן מְדִינָה לִבְנוֹ בְּמָקוֹם רָחוֹק וְהָיוּ אוֹהֲבוֹ וְאוֹיְבוֹ הוֹלְכִין עִמּוֹ, כְּשֶׁמְּהַלְּכִין בַדֶּרֶךְ אָמַר לוֹ אוֹיְבוֹ, לְפִי שֶׁשּׂוֹנֵא אוֹתְךָ אָבִיךָ נָתַן לְךָ מְדִינָה בְמָקוֹם רָחוֹק. קָצְרָה דַּעְתּוֹ שֶׁל בֶּן הַמֶּלֶךְ. אוֹהֲבוֹ אָמַר לוֹ עַכְשָׁיו אָנוּ מַגִּיעִין אֵצֶל מְדִינָה וּמְתֻקָּנִין לָנוּ כָל מַעֲדַנִּים. מִיָּד נִתְקָרְרָה דַּעְתּוֹ שֶׁל בֶּן הַמֶּלֶךְ. וְכֵן יְשַׁעְיָה אָמַר  "כִּי קָרוֹב יוֹם ה'". (וְנוֹרָא מְאֹד) וַיַּרְא אֶת הַקֵּינִי, כֵּיוָן שֶׁרָאָה בָנָיו שֶׁל יוֹנָדָב בֶּן רֵכָב שֶׁיּוֹשְׁבִין בְּלִשְׁכַּת הַגָּזִית מִיָּד צָעַק וְאָמַר אֵין מוֹשִׁיבִין בְּסַנְהֶדְרִין אֶלָּא כֹּהֲנִים וּלְוִיִּים וְיִשְׂרְאֵלִים. מִפְּנֵי שֶׁאָמַר (שמות ב, כ) "קִרְאֶן לוֹ וְיֹאכַל לָחֶם" זָכוּ בָנָיו לֵישֵׁב בְּלִשְׁכַּת הַגָּזִית בַּמָּקוֹם הַתַּקִּיף.

"וַיָּקָם בִּלְעָם וַיֵּלֶךְ", מְלַמֵּד שֶׁנִּסְתַּלְּקָה הֵימֶנּוּ רוּחַ הַקֹּדֶשׁ, וּמֵאוֹתָהּ שָׁעָה נִסְתַּלְּקָה רוּחַ הַקֹּדֶשׁ מֵאֻמּוֹת הָעוֹלָם, שֶׁבִּקֵּשׁ מֹשֶׁה רַחֲמִים עָלֶיהָ שֶׁנֶּאֱמַר  "וּבַמֶּה יִוָּדַע אֵפוֹא".

~ פרק כה

{pפסוק א-גp}  "וַיֵּשֶׁב יִשְׂרָאֵל בַּשִּׁטִּים", אֲמַר רַבִּי יוֹחָנָן כָּל מָקוֹם שֶׁנֶּאֱמַר "וַיֵּשֶׁב" אֵינוֹ אֶלָּא לְשׁוֹן צַעַר, וַיֵּשֶׁב יִשְׂרָאֵל בַּשִּׁטִּים, מַה כְּתִיב, וַיָּחֶל הָעָם לִזְנוֹת, (בראשית לז, א) "וַיֵּשֶׁב יַעֲקֹב", מָה אֵרַע, מְכִירַת יוֹסֵף, (שם נז, כז) "וַיֵּשֶׁב יִשְׂרָאֵל בְּאֶרֶץ מִצְרַיִם", מַה כְּתִיב,  "וַיִּקְרְבוּ יְמֵי- יִשְׂרָאֵל לָמוּת", (מ"א ה, ה) "וַיֵּשֶׁב יִשְׂרָאֵל וִיהוּדָה לָבֶטַח" וּכְתִיב (שם יא, יד) "וַיָּקֶם ה' שָׂטָן לִשְׁלֹמֹה".

"וַיֵּשֶׁב יִשְׂרָאֵל בַּשִּׁטִּים", רַבִּי אֱלִיעֶזֶר אוֹמֵר שִׁטִּים שְׁמָהּ. רַבִּי יְהוֹשֻׁעַ אוֹמֵר שֶׁנִּתְעַסְּקוּ בִּדְבַר שְׁטוּת. וַתִּקְרֶאןָ לָעָם, רַבִּי אֱלִיעֶזֶר אוֹמֵר עֲרוּמוֹת פָּגְעוּ בָהֶן. רַבִּי יהוֹשֻׁעַ אוֹמֵר שֶׁנַּעֲשׂוּ כֻּלָּן בַּעֲלֵי קְרָיִין.

"וַיֵּשֶׁב יִשְׂרָאֵל", אֵין יְשִׁיבָה בְכָל מָקוֹם אֶלָּא קַלְקָלָה, שֶׁנֶּאֱמַר (שמות לב, ו) "וַיֵּשֶׁב הָעָם לֶאֱכֹל וְשָׁתוֹ", וְאוֹמֵר  "וַיֵּשְׁבוּ לֶאֱכָל לֶחֶם". רַבִּי עֲקִיבָא אוֹמֵר כָּל פָּרָשָׁה שֶׁסְּמוּכָה לַחֲבֶרְתָּה (כָּתוּב בְּרֶמֶז תרל"א).

דָּבָר אַחֵר "וַיֵּשֶׁב יִשְׂרָאֵל בַּשִּׁטִּים", בִּמְקוֹם הַשְּׁטוּת. לְפִי שֶׁהָיוּ יִשְׂרָאֵל בַּמִּדְבָּר אַרְבָּעִים שָׁנָה (לעיל כ, ה) "לֹא מְקוֹם זֶרַע וּתְאֵנָה וְגֶפֶן" וְגוֹ' בָּאוּ וְעָשׂוּ מְלְחָמָה עִם סִיחוֹן וְעוֹג וְנָפְלוּ בְיָדָן וְנָטְלוּ כָּל מַה שֶּׁלָּהֶן, מַלְכוּת זֶה מִתְגָּאָה וּמִשְׁתַּחֶצֶת וְאֵין לָהּ אֶלָּא אַרְבַּע מְדִינוֹת שֶׁרְאוּיוֹת לְמַלְכוּת אַסְיָא וַאֲלֶכְּסַנְדְּרוֹס וְקַרְטִיגְנִי וְאַנְטוֹכְיָא, וְאֵלּוּ הָיָה לָהֶן שִׁשִּׁים עִיר וּרְאוּיִּין לְמַלְכוּת שֶׁנֶּאֱמַר  "שִׁשִּׁים עִיר כָּל חֶבֶל אַרְגֹּב",  וּמִשֶּׁנִּתְמַלְּאוּ יִשְׂרָאֵל בַּבִּזָּה הִתְחִילוּ מְבַזְבְּזִין מְקָרְעִין  וּמַשְׁלִיכִין וּמְקָרְעִין בְּהֵמָה וּמַשְׁלִיכִין לְפִי שֶׁלֹּא הָיוּ מְבַקְּשִׁין אֶלָּא כְלֵי כֶסֶף וּכְלֵי זָהָב שֶׁנֶּאֱמַר (שם ג, ז) "וְכָל  הַבְּהֵמָה וּשְׁלַל הֶעָרִים בַּזּוֹנוּ לָנוּ", בָּאוּ וְיָשְׁבוּ לָהֶם בַּשִּׁטִּים, בִּמְקוֹם הַשְּׁטוּת, בְאוֹתָהּ שָׁעָה עָמְדוּ עַמּוֹנִים וּמוֹאֲבִים וּבָנוּ לָהֶם מָקוֹלִין מִבֵּית הַיְּשִׁימוֹת עַד הַר הַשֶּׁלֶג וְכוּ' (כְּדִלְעֵיל) עַד (הושע ט, י) "וַיִּנָּזְרוּ לַבֹּשֶׁת", בָּאַחֲרוֹנָה עָשׂוּ לָהֶן מַרְזֵחִין  וְהָיוּ קוֹרְאוֹת לָהֶן וְאוֹכְלִין שֶׁנֶּאֱמַר "וַתִּקְרֶאןָ לָעָם".

אָמַר רַבִּי אֶלְעָזָר בֶּן שַׁמוּעַ כְּשֵׁם שֶׁאִי אֶפְשָׁר לוֹ לְמַסְמֵר לִפְרֹשׁ מִן הַדֶּלֶת בְּלֹא עֵץ כָּךְ אִי אֶפְשָׁר לְהוּ לְיִשְׂרָאֵל לִפְרֹשׁ מִן הַפְּעוֹר בְּלֹא נְפָשׁוֹת. מַעֲשֶׂה בְּפִנְחָס בֶּן גּוּבְתָא דְאָרִיחַ שֶׁהָיָה מְעַגֵּל בַּחֲבִיּוֹת וּבָא עָלָיו שָׂרוֹ שֶׁל פְּעוֹר וְשָׁמַט עָלָיו אֶת הַשַּׁפּוּד וּבָרַח וְהָלַךְ. וּבָא עָלָיו בְּלַיִלָה שֵׁנִי. אָמַר לוֹ אַף אַתָּה מְקַלְּלֵנִי, אָמַר לוֹ שׁוּב אֵינִי מְקַלֶּלְךָ מֵעַתָּה. שׁוּב מַעֲשֶׂה בְּסַבַּטְיָא מֵאוּלָם שֶׁהִשְׂכִּיר חֲמוֹרוֹ לְאִשָּׁה אַחַת גּוֹיָה. כֵּיוָן שֶׁיָּצְאָה לְפִתְחָהּ שֶׁל מְדִינָה אָמְרָה לוֹ הַמְתֵּן עַד שֶׁאֶכָּנֵס לְבָתֵּי אֱלִילִים. וּמִשֶּׁיָּצְתָה אָמַר לָהּ הַמְתִּינִי עַד שֶׁאֶכָּנֵס וְאֶעֱשֶׂה כְּדֶרֶךְ שֶׁעָשִׂית. אָמְרָה לוֹ אֶפְשָׁר אִי אַתָּה יְהוּדִי. אָמַר לָהּ וּמָה אִכְפַּת לָךְ נִכְנַס וְקִנַּח בְּחָטְמוֹ שֶׁל פְּעוֹר. אָמְרָה לוֹ לֹא עָשָׂה אָדָם כַּיּוֹצֵא בָזֶה. וְהָיוּ מְשַׂחֲקִין עָלָיו. שׁוּב מַעֲשֶׂה בְּשִׁלְטוֹן אֶחָד שֶׁבָּא מִמְּדִינַת הַיָּם לְהִשְׁתַחֲווֹת לַפְּעוֹר. אָמַר לָהֶם הָבִיאוּ לִי פַר אֶחָד. שֶׁאָנוּ מַקְרִיבִים לוֹ. אוֹ אַיִל אֶחָד. אָמְרוּ לֵיהּ אֵין אָנוּ נִזְקָקִין לְךָ בְּכָךְ אֶלָּא שֶׁתְּגַלֶּה עַצְמְךָ לוֹ. גֵּרָה בָּהֶן הַסַּנְגְלָרִין. וְהָיוּ מְפַצְּעִין אֶת רָאשֵׁיהֶן. אָמַר לָהֶן אוֹי לָכֶם וּלְטָעוּתֵיכֶם. (וַיִּצָּמֶד יִשְׂרָאֵל) [וַיִּצָּמֶד יִשְׂרָאֵל]. בְּאוֹתָהּ שָׁעָה חָרָה אַף ה' בְּיִשְׂרָאֵל.

"וַיֵּשֶׁב יִשְׂרָאֵל בַּשִּׁטִּים". יֵשׁ מַעְיָנוֹת שֶׁמְּגַדְּלִים גִּבּוֹרִים וְיֵשׁ שֶׁמְּגַדְּלִים חַלָּשִׁים וְיֵשׁ נָאִים וְיֵשׁ מְכֹעָרִים וְיֵשׁ [צְנוּעִין וְיֵשׁ] שְׁטוּפִים בְּזִמָּה וּמַעְיָן שִׁטִּים. שֶׁל זְנוּת הָיָה, וְהוּא הָיָה מַשְׁקֶה סְדוֹם. אַתָּה מוֹצֵא שֶׁאָמְרוּ  "אַיֵּה הָאֲנָשִׁים" וְגוֹ', לְפִיכָךְ נִתְקַלְקְלוּ בְּאוֹתוֹ מַעְיָן. וְעָתִיד הַקָּדוֹשׁ בָּרוּךְ הוּא לְיַבְּשׁוֹ. שֶׁנֶּאֱמַר (יואל ד, יח) "וּמַעְיָן מִבֵּית ה' יֵצֵא וְהִשְׁקָה אֶת נַחַל הַשִּׁטִּים". מִימוֹת אַבְרָהָם לֹא נִפרְצוּ בִּזְנוּת עַד שֶׁבָּאוּ לַשִּׁטִּים וְשָׁתוּ מֵימָיו וְנִפְרְצוּ בִּזְנוּת. שֶׁנֶּאֱמַר "וַיָּחֶל הָעָם לִזְנוֹת".

["וַיָּחֶל הָעָם" וְגוֹ']. כָּל מָקוֹם שֶׁאוֹמֵר הָעָם לְשׁוֹן גְּנַאי הוּא. וְכָל מָקוֹם שֶׁאוֹמֵר יִשְׂרָאֵל לְשׁוֹן שֶׁבַח הוּא. (לעיל יא, א) "וַיְהִי הָעָם כְּמִתְאֹנֲנִים", (לעיל כא, ה) "וַיְדַבֵּר הָעָם בֵּאלֹהִים וּבְמֹשֶׁה".  "וַיִּבְכּוּ הָעָם בַּלַּיְלָה הַהוּא", (לעיל יד, יא) "עַד אָנָה יְנַאֲצֻ(וּ)נִי הָעָם הַזֶּה",  "וַיִּשְׁמַע מֹשֶׁה אֶת הָעָם בֹּכֶה לְמִשְׁפְּחֹתָיו", (לעיל לב, א) "וַיִקָּהֵל הָעָם עַל אַהֲרֹן", "וַיָּחֶל הָעָם". זְרֹק מַטֶּה לַאֲוִירָא אֲעִיקָרָא נוֹפֵל.  מִי שֶׁפָּתַח בִּזְנוּת תְּחִלָּה הִשְׁלִים לְבַסּוֹף. אִמּוֹתֵיהֶן הִתְחִילוּ בִּזְנוּת, שֶׁנֶּאֱמַר (בראשית יט, לג) "וַתָּבֹא הַבְּכִירָה וַתִּשְׁכַּב אֶת אָבִיהָ" וְגוֹ'.

עָשׂוּ לָהֶם קְלָעִים וְכוּ' (כְּדִלְעֵיל) וְיַלְדָּה יוֹצְאָה מְבֻסֶּמֶת וּמְקֻשֶּׁטֶת וּמְפַתָּה אוֹתוֹ וְאוֹמֶרֶת לוֹ לָמָּה אָנוּ אוֹהֲבִים אֶתְכֶם וְאַתֶּם שׂוֹנְאִים אוֹתָנוּ. טֹל לְךָ כְלִי זֶה בְּחִנָּם, כֻּלָּנוּ בְּנֵי אִישׁ אֶחָד. בְּנֵי תֶרַח אֲבִי אַבְרָהָם, וְאֵין אַתֶּם רוֹצִים לֶאֱכֹל מִזִּבְחֵנוּ וּמִבִּשּׁוּלֵנוּ, הֲרֵי לְךָ עֲגָלִים וְתַרְנְגוֹלִין שַׁחֲטוּ כְּמִצְוַתְכֶם וְאִכְלוּ. מִיָּד מַשְׁקָתוֹ הַיַּיִן וּבוֹעֵר בּוֹ הַשָּׂטָן וְהוּא נִשְׂטֶה אַחֲרֶיהָ. וְיֵשׁ אוֹמְרִים בִּלְעָם צִוָּה אוֹתָם שֶׁלֹּא לְהַשְׁקוֹתָם יַיִן. אָמַר, שֶׁלֹּא יִדּוֹנוּ כִּשְׁתוּיֵי יָיִן.

כְּשֶׁבֵּרֵךְ בִּלְעָם אֶת יִשְׂרָאֵל הָיָה קוֹלוֹ הוֹלֵךְ שִׁשִּׁים מִיל כְּמַחֲנֵה יִשְׂרָאֵל וּגְדוֹלָה בְרָכָה שֶׁבֵּרֵךְ בִּלְעָם אֶת יִשְׂרָאֵל מִבְּרָכוֹת שֶׁבֵּרֵךְ יַעֲקֹב אֶת הַשְּׁבָטִים וּמִבְּרָכוֹת שֶׁבֵּרְכָם מֹשֶׁה. כְּשֶׁבֵּרֵךְ יַעֲקֹב אֶת הַשְּׁבָטִים הוֹכִיחַ אֶת רְאוּבֵן וְאֶת שִׁמְעוֹן וְלֵוִי. אַף מֹשֶׁה לֹא בֵּרְכָן עַד שֶׁהוֹכִיחָן תְּחִלָּה, אֲבָל בִּלְעָם כֵּשֶׁבֵּרְכָן הָיוּ בִּרְכוֹתָיו שָׁווֹת וְאֵין בָּהֶם פְּגָם. לְפִיכָךְ גָּבַהּ דַּעְתָּן שֶׁל יִשְׂרָאֵל וּבָאוּ לִידֵי תַקָּלָה בַּעֲצַת בִּלְעָם שֶׁאָמַר לָהֶם לְזִקְנֵי מוֹאָב וְזִקְנֵי מִדְיָן אֲפִלּוּ אַתֶּם מַכְנִיסִין כָּל חֲיָלוֹת שֶׁבָּעוֹלָם אֵין אַתֶּם יְכוֹלִין לָהֶם. שֶׁמָּא אַתֶּם מְרֻבִּין מִן הַמִּצְרִיִּים דִּכְתִיב  "וַיִּקַּח שֵׁשׁ מֵאוֹת רֶכֶב" וְכֻלָּם נִשְׁקְעוּ בְּיַם סוּף. אֶלָּא בּוֹאוּ וְאֶתֵּן לָכֶם עֵצָה וְכוּ' שֶׁכָּל זְמַן שֶׁעוֹשִׂין רְצוֹנוֹ הוּא נִלְחָם לָהֶם שֶׁנֶּאֱמַר (שם. יד) "ה' יִלָּחֵם לָכֶם" וּכְשֶׁהֵן עוֹבְרִין רְצוֹנוֹ הוּא נִלְחָם בָּם. אַל תִּקְרֵי בַּשִּׁטִּים אֶלָּא בַּסִּטִּים, נַעֲשׂוּ לִפְנֵי הַקָּדוֹשׁ בָּרוּךְ הוּא כְּסוֹטָה זוֹ שֶׁסָּטַתְ עַל בַּעֲלָהּ. וַיָּחֶל הָעָם. כְּבַת כֹּהֵן שֶׁזִּנְּתָה וְנִתְחַלְּלָה, כְּמָה דְאַתְּ אָמַר (ויקרא כא, ט) "וּבַת אִישׁ כֹּהֵן כִּי תֵחֵל לִזְנוֹת".

{pפסוק ד-הp}  "וַיֹּאמֶר ה' אֶל מֹשֶׁה קַח אֶת כָּל רָאשֵׁי הָעָם". דִּינֵי נְפָשׁוֹת דָּנִין בַּיּוֹם וְגוֹמְרִין בַּיּוֹם, דַּאֲמַר קְרָא וְהוֹקַע אוֹתָם לַה' נֶגֶד הַשָּׁמֶשׁ. וּמִנַּיִן לְהוֹקָעָה שֶׁהִיא תְלִיָּה. שֶׁנֶּאֱמַר (ש"ב כא, ו) "וְהוֹקַעֲנוּם לַה' בְּגִבְעַת שָׁאוּל בְּחִיר ה'". קַח אֶת כָּל רָאשֵׁי הָעָם. אִם הָעָם חָטְאוּ רָאשֵׁי הָעָם מֶה חָטְאוּ. אֲמַר לֵיהּ הַקָּדוֹשׁ בָּרוּךְ הוּא הוֹשֵׁב לָהֶם בָּתֵּי דִינִים. מַאי טַעֲמָא. אִילֵימָא לְפִי שֶׁאֵין דָּנִים שְׁנַיִם בְּיוֹם אֶחָד. וְהָאֲמַר רַב חִסְדָּא לָא שָׁנוּ אֶלָּא בִּשְׁתֵּי מִיתוֹת אֲבָל בְּאַחַת דָּנִין. אֶלָּא כְּדֵי שֶׁיָּשׁוּב חֲרוֹן אַף מִיִּשְׂרָאֵל.

"קַח אֶת כָּל רָאשֵׁי הָעָם וְהוֹקַע אוֹתָם". אָמַר רַבִּי יְהוּדָה רָאשֵׁי הָעָם תָּלָה עַל שֶׁלֹּא מִחוּ בִּבְנֵי אָדָם הַמְסֻיָּמִין בָּהֶן. רַבִּי נְחֶמְיָה אוֹמֵר לֹא תָלָה רָאשֵׁי הָעָם. אַךְ הַקָּדוֹשׁ בָּרוּךְ הוּא אָמַר לְמֹשֶׁה הוֹשֵׁב לָהֶם רָאשֵׁי סַנְהֶדְרִין וִיהוּ דָנִין כָּל מִי שֶׁהָלַךְ לַפְעוֹר.  אָמַר לוֹ וּמִי מוֹדִיעוֹ. אָמַר לוֹ הַקָּדוֹשׁ בָּרוּךְ הוּא אֲנִי מְפַרְסְמָן. כָּל מִי שֶׁטָּעָה הֶעָנָן (נִקְלָף) [נִקְפָּל] מֵעָלָיו וְהַשֶּׁמֶשׁ זוֹרַחַת עָלָיו בְּתוֹךְ הַקָּהָל וְיִהְיוּ הַכֹּל יוֹדְעִין מִי שֶׁטָּעָה וְיִתְלוּ אוֹתוֹ.  הֲדָא הוּא דִּכְתִיב "וַיֹּאמֶר מֹשֶׁה אֶל שֹׁפְטֵי יִשְׂרָאֵל".

{pפסוק ו-חp}  תְּנַן הָתָם הַבּוֹעֵל אֲרָמִית קַנָּאִין פּוֹגְעִין בּוֹ. אֲמַר רַבִּי יוֹחָנָן הַבָּא לִמָּלֵךְ אֵין מוֹרִין לוֹ. וְלֹא עוֹד אֶלָּא אִם פֵּרֵשׁ זִמְרִי וַהֲרָגוֹ פִנְחָס נֶהֱרָג עָלָיו נֶהְפָּךְ זִמְרִי וַהֲרָגוֹ לְפִנְחָס לֹא נֶהֱרָג עָלָיו. מַאי טַעֲמָא. רוֹדֵף הוּא.  וַיֹּאמֶר מֹשֶׁה אֶל שֹׁפְטֵי יִשְׂרָאֵל וְגוֹ'. הָלַךְ שִׁבְטוֹ שֶׁל שִׁמְעוֹן אֵצֶל זִמְרִי בֶן סָלוּא. אָמְרוּ לוֹ הֵן נִדּוֹנִין דִּינֵי נְפָשׁוֹת וְאַתָּה יוֹשֵׁב וְשׁוֹתֵק. מֶה עָשָׂה. הָלַךְ וְקִבֵּץ עֶשְׂרִים וְאַרְבָּעָה אֶלֶף מִיִּשְׂרָאֵל וְהָלַךְ אֵצֶל כָּזְבִּי בַת צוּר. אָמַר לָהּ הִשָּׁמְעִי לִי. אָמְרָה לוֹ בַּת מֶלֶךְ אֲנִי וְכֵן צִוָּנִי לִי אָבִי לֹא תִשָּׁמְעִי אֶלָּא לַגָּדוֹל שֶׁבָּהֶן. אָמַר לָהּ אַף אֲנִי נְשִׂיא שֵׁבֶט. וְלֹא עוֹד אֶלָּא שֶׁאֲנִי גָּדוֹל מִמֶּנּוּ שֶׁאֲנִי הוּא שֵׁנִי לַבֶּטֶן וְהוּא שְׁלִישִׁי לַבָּטֶן. תְּפָשָׂהּ בִּבְלוֹרִיתָא וְהֱבִיאָהּ לִפְנֵי מֹשֶׁה. אָמַר לוֹ, בֶּן עַמְרָם, זוֹ מֻתֶּרֶת אוֹ אֲסוּרָה. וְאִם תֹּאמַר אֲסוּרָה בַּת יִתְרוֹ מִי הִתִּירָה לְךָ. נִתְעַלְּמָה הֲלָכָה מִמֶּנּוּ, גָּעוּ כֻּלָּם בִּבְכִיָּה. וְהַיְנוּ דִכְתִיב "וְהֵמָּה בֹכִים פֶּתַח אֹהֶל מוֹעֵד". וַיַּרְא פִּינְחָס בֶּן אֶלְעָזָר, מָה רָאָה. אֲמַר רַב רָאָה מַעֲשֶׂה וְנִזְכַּר הֲלָכָה. אֲמַר לֵיהּ. אֲחִי אֲבִי אַבָּא, לֹא כָךְ לִמַּדְתָּנוּ בְּרִדְתְּךָ מֵהַר סִינַי הַבּוֹעֵל אֲרָמִית קַנָּאִין פּוֹגְעִין בּוֹ. אֲמַר לֵיהּ קַרְיָנָא דְאִגַּרְתָּא אִיהוּ לֵיהָוֵי פַּרְוַנְקָא. וּשְׁמוּאֵל אֲמַר רָאָה שֶׁאֵין חָכְמָה וְאֵין תְּבוּנָה לְנֶגד ה'. כָּל מָקוֹם שֶׁיֵּשׁ חִלּוּל הַשֵּׁם אֵין חוֹלְקִין כָּבוֹד לָרַב. רַבִּי יִצְחָק נַפְּחָא אֲמַר רָאָה שֶׁבָּא מַלְאָךְ וְהִשְׁחִית בָּעָם. וַיָּקָם מִתּוֹךְ הָעֵדָה וַיִּקַּח רֹמַח בְּיָדוֹ. (אָמַר רַבִּי יוֹחָנָן) מִכָּאן שֶׁאֵין נִכְנָסִין בִּכְלֵי זַיִן לְבֵית הַמִּדְרָשׁ. שָׁלַף. שִׁנְּנָהּ וְהִנִּיחָהּ בְּאוּנְקָלִי, וְהָיָה נִשְׁעָן וְהוֹלֵךְ עַל מַקְלוֹ, וְכֵיוָן שֶׁהִגִּיעַ אֵצֶל שִׁבְטוֹ שֶׁל שִׁמְעוֹן אָמַר הֵיכָן מָצִינוּ שֶׁשִּׁבְטוֹ שֶׁל לֵוִי גָּדוֹל מִשִּׁבְטוֹ שֶׁל שִׁמְעוֹן. אָמְרוּ הֲנִיחוּ אוֹתוֹ. אַף הוּא לַעֲשׂוֹת צְרָכָיו נִכְנָס, הִתִּירוּ פְרוּשִׁין אֶת הַדָּבָר. אֲמַר רַבִּי יוֹחָנָן שִׁשָּׁה נִסִּים נַעֲשׂוּ לוֹ לְפִינְחָס. אֶחָד שֶׁהָיָה לוֹ לִפְרֹשׁ וְלֹא פֵּרַשׁ, וְאֶחָד שֶׁהָיָה לוֹ לְדַבֵּר וְלֹא דִבֵּר. וְאֶחָד שֶׁכִּוֵּן אֶת הָרֹמַח,  וְאֶחָד שֶׁלֹּא נִשְׁמְטוּ מִן הָרֹמַח, וְאֶחָד שֶׁבָּא מַלְאַךְ וְהִגְבִּיהַּ אֶת הַמַּשְׁקוֹף. וְאֶחָד שֶׁבָּא מַלְאָךְ וְהִשְׁחִית בָּעָם. בָּא וַחֲבָטָן לִפְנֵי הַמָּקוֹם, אָמַר לְפָנָיו. רִבּוֹנוֹ שֶׁל עוֹלָם, עַל אֵלּוּ יִפְּלוּ עֶשְׂרִים וְאַרְבָּעָה אֶלֶף מִיִּשְׂרָאֵל, וְהַיְנוּ דִכְתִיב (תהלים קו. ל) "וַיַּעֲמֹד פִּינְחָס וַיְפַלֵּל", אֲמַר רַבִּי אֶלִעָזָר "וַיִּתְפַּלֵּל" אֵין כְּתִיב כָּאן אֶלָּא "וַיְּפַלֵּל", מְלַמֵּד שֶׁעָשָׂה פְלִילוּת עִם קוֹנוֹ. בִּקְשׁוּ מַלְאֲכֵי הַשָּׁרֵת לְדָחֲפוֹ. אָמַר לָהֶם הַקָּדוֹשׁ בָּרוּךְ הוּא הֲנִיחוּ לוֹ. קַנַּאי בֶּן קַנַּאי הוּא, מֵשִׁיב חֵמָה בֶּן מֵשִׁיב חֵמָה הוּא. הִתְחִילוּ הַשְּׁבָטִים מְבַזִּין אוֹתוֹ. אָמְרוּ, רְאִיתֶם בֶּן פּוּטִיאֵל זֶה, בֶּן שֶׁפִּטֵּם אֲבִי אִמּוֹ עֲגָלִים לַעֲבוֹדַת אֱלִילִים וְהָרַג נְשִׂיא שֵׁבֶט מִיִּשְׂרָאֵל. בָּא הַכָּתוּב וְיִחֲסוֹ  "פִּינְחָס בֶּן- אֶלְעָזָר בֶּן אַהֲרֹן הַכֹּהֵן". אָמַר לוֹ הַקָּדוֹשׁ בָּרוּךְ הוּא לְמֹשֶׁה לֵךְ וְהַקְדֵּם לוֹ שָׁלוֹם שֶׁנֶּאֱמַר (להלן פסוק יב) "לָכֵן אֱמֹר הִנְנִי נֹתֵן לוֹ אֶת בְּרִיתִי שָׁלוֹם". וּרְאוּיָה כַפָּרָה זוֹ שֶׁתְּהֵא מְכַפֶּרֶת וְהוֹלֶכֶת לְעוֹלָם.

אֲמַר רַב יְהוּדָה אֲמַר רַב מַעֲשֵׂה בְנָכְרִית אַחַת שֶׁהָיְתָה חוֹלָה בְיוֹתֵר. אָמְרָה אִם אֶעֱמֹד מֵחָלְיִי אֵלֶךְ וְאֶעֱבֹד כָּל עֲבוֹדוֹת אֱלִילִים שֶׁבָּעוֹלָם. כֵּיוָן שֶׁהִגִּיעָה לִפְעוֹר שָׁאֲלָה לַכְּמָרִים בַּמֶּה עוֹבְדִין אוֹתוֹ. אָמְרוּ לוֹ אוֹכְלִין תְּרָדִין וְשׁוֹתִין שֵׁכָר וּמַתְרִיזִין בְּפָנָיו, אָמְרָה מוּטָב שֶׁאֶחֱזֹר לְחָלְיִי וְאַל אֶעֱבֹד עֲבוֹדָה בְּכָךְ. אַתֶּם בֵּית יִשְׂרָאֵל אֵינְכֶם כֵּן. הַנִּצְמָדִים לְבַעַל פְּעוֹר, כְּצָמִיד פָּתִיל. (דברים ד) "וְאַתֶּם הַדְּבֵקִים" כִּשְׁתֵּי תְמָרוֹת הַדְבוּקוֹת זוֹ בָזוֹ. בְּמַתְנִיתָא תְנָא הַנִּצְמָדִים לְבַעַל פְּעוֹר כִּצְמִידִים עַל יְדֵי אִשָּׁה. "וְאַתֶּם הַדְּבֵקִים בַּה' אֱלֹהֵיכֶם" דְּבֵקִים מַמָּשׁ.  הַפּוֹעֵר עַצְמוֹ לִפְעוֹר הֲרֵי זוֹ עֲבוֹדָתוֹ אַף עַל פִּי דִּמְכַוֵּן לְבַזּוּיֵיהּ.  תָּנוּ רַבָּנָן מַעֲשֶׂה (בְּסִיטָנָא) [בְּסַבַּטְיָא] וְכוּ'.

דּוֹרְשֵׁי חֲמוּרוֹת הָיוּ אוֹמְרִים הַזְּרוֹעַ כְּנֶגֶד הַיָּד. [וְכֵן הוּא אוֹמֵר] וַיִּקַּח רֹמַח בְּיָדוֹ. וּלְחָיַיִם כְּנֶגֶד תְּפִלָּה, וְכֵן הוּא אוֹמֵר  "וַיַּעֲמֹד פִּינְחָס וַיְּפַלֵּל", קֵבָה כְּמַשְׁמָעָהּ. וְכֵן הוּא אוֹמֵר וְאֶת הָאִשָּׁה אֶל קֳבָתָהּ.

"וְהִנֵּה אִישׁ מִבְּנֵי יִשְׂרָאֵל בָּא וַיַּקְרֵב אֶל אֶחָיו אֶת הַמִּדְיָנִית". מָה רָאָה לַעֲשׂוֹת כָּךְ. לְלַמֶּדְךָ שֶׁלֹּא חָלַק כָּבוֹד לֹא לַשָּׁמַיִם וְלֹא לַבְּרִיּוֹת. וְעָלָיו נֶאֱמַר (משלי כא, כד) "זֵד יָהִיר לֵץ שְׁמוֹ". וְהֵמָּה בֹכִים. לָמָּה בוֹכִים. שֶׁנִּתְרַפּוּ יְדֵיהֶם בְּאוֹתָהּ שָׁעָה. מָשָׁל לְמָה הַדָּבָר דּוֹמֶה לְבַת מֶלֶךְ שֶׁנִּתְקַשְּׁטָה לִכָּנֵס לַחֻפָּה לֵישֵׁב בְּאַפִּירְיוֹן. נִמְצֵאת מְקַלְקֶלֶת עִם אַחֵר נִתְרַפּוּ יְדֵי אוֹהֲבֶיהָ וּקְרוֹבֶיהָ. כָּךְ. יִשְׂרָאֵל בְּסוֹף אַרְבָּעִים שָׁנָה חָנוּ עַל הַיַּרְדֵּן לַעֲבֹר לְאֶרֶץ יִשְׂרָאֵל וְשָׁם נִפְרְצוּ בִּזְנוּת וְרָפוּ יְדֵי מֹשֶׁה וִידֵי צַדִיקִים שֶׁעִמּוֹ. וְלָמָּה נִתְעַלְּמָה הֲלָכָה מִמֶּנּוּ. אֶלָּא כְּדֵי שֶׁיָּבוֹא פִּינְחָס וְיִטֹּל אֶת הָרָאוּי לוֹ. וּלְפִי שֶׁנִּתְעַצֵּל מֹשֶׁה (דברים לד. ו) "לֹא יָדַע אִישׁ אֶת קְבֻרָתוֹ", לְלַמֶּדְךָ שֶׁצָּרִיךְ אָדָם לִהְיוֹת עַז כַּנָּמֵר וְקַל כַּנֶּשֶׁר רָץ כַצְּבִי וְגִבּוֹר כַּאֲרִי לַעֲשׂוֹת רְצוֹן קוֹנוֹ. מִכָּאן אַתָּה לָמֵד שֶׁמְּדַקְדֵּק הַקָּדוֹשׁ בָּרוּךְ הוּא עִם הַצַּדִּיקִים אֲפִלּוּ כְּחוּט הַשַּׂעֲרָה.

"וַיַּרְא פִּינְחָס" וְכֻלָּן לֹא רָאוּ. וַהֲלֹא נֶאֱמַר "לְעֵינֵי מֹשֶׁה וּלְעֵינֵי כָּל- (הָעֵדָה) [עֲדַת בְּנֵי יִשְׂרָאֵל"]. אֶלָּא רָאָה מַעֲשֶׂה וְנִזְכַּר הֲלָכָה.  וַיָּקָם מִתּוֹךְ הָעֵדָה, מֵהֵיכָן עָמַד. אֶלָּא שֶׁהָיוּ נוֹשְׂאִין וְנוֹתְנִין בַּדָּבָר אִם הוּא חַיָּב מִיתָה אִם לָאו וְעָמַד פִּינְחָס מִתּוֹךְ הָעֵדָה וְנִתְנַדֵּב וְכוּ'. וַיִּדְקֹר אֶת שְׁנֵיהֶם. זֶה עַל גַּב זֶה לְתוֹךְ טֻמְאַת שְׁנֵיהֶם שֶׁלֹּא יְהוּ יִשְׂרָאֵל אוֹמְרִים לֹא הָיְתָה שָׁם טֻמְאָה. וּרְאֵה כַּמָּה נִסִּים נַעֲשׂוּ לוֹ. נִתַּן כֹּחַ בִּזְרוֹעוֹ לְסָבְלָן וְכֹחַ בַּמַּקֵּל לַעֲמֹד בָּהֶן. וְעָמְדוּ בְּנֵי שִׁבְטוֹ לִפְגֹּעַ בּוֹ וְעָמַד הַמַּלְאָךְ וְנָגַף לְפָנָיו.  כְּשֶׁרָאָה פִּינְחָס כֵּן חֲבָטָן בַּקַּרְקַע וְעָמַד והִתְפַּלֵּל דִּכְתִיב (תהלים קו. ל) "וַיַּעֲמֹד פִּינְחָס וַיְּפַלֵּל".

"וְהִנֵּה אִישׁ מִבְּנֵי יִשְׂרָאֵל בָּא". נַעֲנָה פִּינְחָס בְּאוֹתָהּ שָׁעָה וְאָמַר אֵין כָּאן אָדָם שֶׁיַּהֲרֹג זִמְרִי. הֵיכָן הֵן אֲרָיוֹת  "גּוּר אַרְיֵה יְהוּדָה, (דברים לג, כב) "דָּן גּוּר אַרְיֵה". מִיָּד הִתְחִילוּ לִצְוֹחַ. כֵּיוָן שֶׁרָאָה שֶׁהַכֹּל שׁוֹתְקִין עָמַד מִתּוֹךְ סַנְהֶדְרִין שֶׁלּוֹ וְכוּ'. כֵּיוָן שֶׁנִכְנַס עָשָׂה לוֹ הַקָּדוֹשׁ בָּרוּךְ הוּא שְׁנֵים עָשָׂר נִסִּים. XאY נֵס רִאשׁוֹן. שֶׁדַּרְכָּן לִפְרֹשׁ זֶה מִזֶּה וְדִבְּקָן הַמַּלְאָךְ זֶה בָּזֶה. XבY נֵס שֵׁנִי. שֶׁסָּתַם הַמַּלְאָךְ אֶת פִּיהֶם וְלֹא הָיוּ יְכוֹלִין לְדַבֵּר. XגY נֵס שְׁלִישִׁי. שֶׁכִּוֵּן אֶת הָרֹמַח וְהָיוּ כֻּלָּן רוֹאִין בִּשְׁבִיל הַנּוֹקְרָנִין שֶׁלֹּא יְהוּ אוֹמְרִים אַף הוּא נִכְנַס לַעֲשׂוֹת צְרָכָיו. XדY נֵס רְבִיעִי. שֶׁנֶּאֱרַךְ חֲנִית שׁל רֹמַח עַד שֶׁנִּכְנַס בִּשְׁנֵי גוֹלָמִים וְיָצָא לְמַעְלָה. XהY נֵס חֲמִישִׁי. שֶׁנִּתְחַזֵּק זְרוֹעוֹ שֶׁל פִּינְחָס. XוY שִׁשִּׁי, שֶׁלֹּא נִשְׁבַּר הָרֹמַח. XזY שְׁבִיעִי. שֶׁלֹּא יָרַד דָּמוֹ עַל יָד שֶׁלּוֹ וְכוּ'. XחY שְׁמִינִי, שֶׁלֹּא מֵתוּ וְהֵן בְּיָדוֹ, שֶׁלֹּא יִטָּמֵא. XטY תְּשִׁיעִי. שֶׁדֶּרֶךְ הָעֶלְיוֹן לִהְיוֹת תַּחְתּוֹן בְּרֹמַח וְנַעֲשָׂה נֵס וְרוֹאִין כָּל יִשְׂרָאֵל שֶׁחַיָּבִין מִיתָה וְכוּ' (לְעֵיל). הִתְחִיל הַכָּתוּב מְיַחֲסוֹ בְּשֶׁבַח.


@ פָּרָשַׁת פִּינְחָס

{pפסוק יא-יגp}  פִּינְחָס בֶּן אֶלְעָזָר בֶּן אַהֲרֹן הַכֹּהֵן הֵשִׁיב אֶת חֲמָתִי מֵעַל בְּנֵי יִשְׂרָאֵל, כֹּהֵן בֶּן כֹּהֵן, קַנַּאי בֶּן קַנַּאי, מֵשִׁיב חֵמָה בֵּן מֵשִׁיב חֵמָה. הֵשִׁיב אֶת חֲמָתִי מֵעַל בְּנֵי יִשְׂרָאֵל.

"לָכֵן אֱמֹר הִנְנִי נֹתֵן לוֹ" וגוֹ'. מְלַמֵּד שֶׁעָמְדוּ מִמֶּנּוּ בְּבִנְיַן רִאשׁוֹן  שְׁמוֹנָה עָשָׂר כֹּהֲנִים נְבִיאִים וּבְבִנְיַן שֵׁנִי שׁמוֹנִים כֹּהֲנִים,  וּבִשְׁבִיל שֶׁהָיוּ (מַשְׂכִּירִין) [מוֹכְרִין] אוֹתָהּ בְּדָמִים הִתְחִילוּ שְׁנוֹתֵיהֶן מִתְקַצְּרוֹת.

"וְהָיְתָה לוֹ וּלְזַרְעוֹ אַחֲרָיו בְּרִית כְּהֻנַּת עוֹלָם", אֵלּוּ עֶשְׂרִים וְאַרְבַּע מַתָּנוֹת. תַּחַת אֲשֶׁר קִנֵּא לֵאלֹהָיו,  "תַּחַת אֲשֶׁר הֶעֱרָה לַמָּוֶת נַפְשׁוֹ". וְכִפֵּר עַל בְּנֵי יִשְׂרָאֵל לֹא נֶאֱמַר אֶלָּא "וַיְכַפֵּר", "עַל בְּנֵי יִשְׂרָאֵל" שֶׁעַד עַכְשָׁיו לֹא זָז אֶלָּא עוֹמֵד וּמְכַפֵּר עַד שֶׁיִּחְיוּ הַמֵּתִים.

אֲמַר רַבִּי שִׁמְעוֹן בֶּן לָקִישׁ פִּינְחָס הוּא אֵלִיָּהוּ, אָמַר לוֹ הַקָּדוֹשׁ בָּרוּךְ הוּא אַתָּה נָתַתָּ שָׁלוֹם בֵּין יִשְׂרָאֵל וּבֵינִי בָּעוֹלָם הַזֶּה, אַף לֶעָתִיד לָבוֹא אַתָּה הוּא שֶׁעָתִיד לִתֵּן שָׁלוֹם בֵּינִי לְבֵין בָּנַי שֶׁנֶּאֱמַר (מלאכי ג, כג-כד) "הִנֵּה אָנֹכִי שֹׁלֵחַ לָכֶם אֵת אֵלִיָּה הַנָבִיא לִפְנֵי בּוֹא יוֹם ה' וְגוֹ' וְהֵשִׁיב לֵב אָבוֹת עַל בָּנִים".

רַבִּי אֱלִיעֶזֶר אוֹמֵר הֵסֵב הַקָּדוֹשׁ בָּרוּךְ הוּא שְׁמוֹ שֶׁל פִּינְחָס בִּשְׁמוֹ שֶׁל אֵלִיָּהוּ זָכוּר לָטוֹב מִתּוֹשָׁבֵי גִּלְעָד, מְלַמֵּד שֶׁעָשָׂה תְּשׁוּבַת יִשְׂרָאֵל בְּהַר הַגִּלְעָד שֶׁנֶּאֱמַר "הִנְנִי נֹתֵן לוֹ אֶת בְּרִיתִי", (שם ב, ה) "בְּרִיתִי הָיְתָה אִתּוֹ הַחַיִּים וְהַשָּׁלוֹם", וְנָתַן לוֹ חַיֵּי הָעוֹלָם הַזֶּה וְחַיֵּי הָעוֹלָם הַבָּא וְנָתַן לוֹ שָׂכָר טוֹב וְהָיְתָה לוֹ וּלְזַרְעוֹ אַחֲרָיו בְּרִית כְּהֻנַּת עוֹלָם.

אֲמַר רַבִּי שְׁמוּאֵל בַּר נַחְמָן אַרְבָּעָה הֵן שֶׁבָּאוּ מִמִּשְׁפָּחָה בְּזוּיָה וְאֵלּוּ הֵן, פִּינְחָס וְאוּרִיָּה יְחֶזְקֵאל וְיִרְמִיָּה. פִּינְחָס, אַתָּה מוֹצֵא שֶׁבְּשָׁעָה שֶׁבָּא פִּינְחָס לְיַחֵס אֶת יִשְׂרָאֵל אָמְרוּ לוֹ אַתָּה בָּא לְיַחֲסֵנוּ, אֶלְעָזָר אָבִיךָ לֹא הָיָה נָשׂוּי לְבִתּוֹ שֶׁל פּוּטִיאֵל שֶׁנֶּאֱמַר  "וְאֶלְעָזָר בֶּן אַהֲרֹן לָקַח לוֹ מִבְּנוֹת פּוּטִיאֵל לוֹ לְאִשָּׁה" וְאַתָּה בָּא לְיַחֲסֵנוּ, וְלָמָּה נִקְרָא שְׁמוֹ פּוּטִיאֵל, שֶׁהָיָה מְפַטֵּם עֲגָלִים לַעֲבוֹדָה זָרָה, וְכֵיוָן שֶׁרָאָה הַקָּדוֹשׁ בָּרוּךְ הוּא שֶׁהָיוּ מְזַלְזְלִין בּוֹ הִתְחִיל מְיַחֲסוֹ פִּינְחָס בֶּן אֶלְעָזָר בֶּן אַהֲרֹן הַכֹּהֵן, כֹּהֵן בֶּן כֹּהֵן קַנַּאי בֶּן קַנַּאי. אוּרִיָּה, הָיוּ יִשְׂרָאֵל מְזַלְזְלִין אַחֲרָיו וְאוֹמְרִים לֹא גִבְעוֹנִי הוּא (ירמיה כו, כ) "וְגַם (אוּרִיָּה) [אִישׁ] הָיָה מְתְנַבֵּא בְּשֵׁם ה' וְגוֹ' מִקִּרְיַת הַיְּעָרִים" וּכְתִיב (יהושע ט, יז) "וְעָרֵיהֶם גִּבְעוֹן וְהַכְּפִירָה וּבְאֵרוֹת וְקִרְיַת יְעָרִים", וְצָרִיךְ הַכָּתוּב לְיַחֲסוֹ (ישעיה ח, ב) "וְאָעִידָה לִי עֵדִים נֶאֱמָנִים אֵת אוּרִיָּה הַכֹּהֵן". יְחֶזְקֵאל, יִשְׂרָאֵל הָיוּ מְזַלְזְלִין אַחֲרָיו וְאוֹמְרִים לֹא מִבְּנֵי בָנֶיהָ שֶׁל רָחָב הַזּוֹנָה הוּא, וְצָרִיךְ הַכָּתוּב לְיַחֲסוֹ  "הָיֹה הָיָה דְבַר ה' אֶל יְחֶזְקֵאל בֶּן בּוּזִי הַכֹּהֵן". יִרְמִיָּה, הָיוּ יִשָׂרָאֵל מְזַלְזְלִים אַחֲרָיו וְאוֹמְרִים לֹא מִבְּנֵי בָנֶיהָ שֶׁל רָחָב הַזּוֹנָה הוּא, וְצָרִיךְ הַכָּתוּב לְיַחֲסוֹ (ירמיה א, א) "דִּבְרֵי יִרְמִיָּהוּ".

{rרמז תשעבr}  "לָכֵן אֱמֹר הִנְנִי נֹתֵן לוֹ אֶת בְּרִיתִי שָׁלוֹם", [שֶׁעֲדַיִן הוּא קַיָּם]. וְכֵן הוּא אוֹמֵר  "בְּרִיתִי הָיְתָה אִתּוֹ הַחַיִּים וְהַשָּׁלוֹם". וְאוֹמֵר וְהָיְתָה לוֹ וּלְזַרְעוֹ אַחֲרָיו וְגוֹ', וְכִי קָרְבָּן הִקְרִיב, שֶׁנֶּאֱמַר בּוֹ כַּפָּרָה, אֶלָּא לְלַמֶּדְךָ שֶׁכָּל הַשּׁוֹפֵךְ דָּמָן שֶׁל רְשָׁעִים כְּאִלּוּ הִקְרִיב קָרְבָּן.

בַּעַל מוּם, דַּעֲבוֹדָתוֹ פְסוּלָה מִנָּלָן. אֲמַר רַב יְהוּדָה אֲמַר שְׁמוּאֵל דַּאֲמַר קְרָא לָכֵן אֱמֹר הִנְנִי נֹתֵן לוֹ אֶת בְּרִיתִי שָׁלוֹם, כְּשֶׁהוּא שָׁלֵם וְלֹא כְּשֶׁהוּא חָסֵר וְהָא שָׁלוֹם כְּתִיב. אֲמַר רַב נַחְמָן בַּר יִצְחָק וַי"ו דְּשָׁלוֹם קְטִיעָא הִיא. הָיָה עוֹמֵד וּמַקְרִיב עַל גַּבֵּי הַמִּזְבֵּחַ וְנוֹדַע שֶׁהוּא בֶּן גְּרוּשָׁה אוֹ בֶּן חֲלוּצָה, שֶׁעֲבוֹדָתוֹ כְּשֵׁרָה מִנָּלָן. אֲמַר רַב יְהוּדָה אֲמַר שְׁמוּאֵל דַּאֲמַר קְרָא וְהָיְתָה לוֹ וּלְזַרְעוֹ אַחֲרָיו, בֵּין זֶרַע כָּשֵׁר בֵּין זֶרַע פָּסוּל אֲבוּהָ דִשְׁמוּאֵל אֲמַר, מֵהָכָא, (דברים לג, יא) "בָּרֵךְ ה' חֵילוֹ", אֲפִלּוּ חֻלִּין שֶׁבּוֹ, "וּפֹעַל יָדָיו תִּרְצֶה". רַבִּי (אַמִּי) [יַנַּאי] אֲמַר מֵהָכָא, (שם יז, ט) "וּבָאתָ אֶל הַכֹּהֲנִים הַלְוִיִם", וְכִי תַּעֲלֶה עַל דַּעְתְּךָ שֶׁאָדָם הוֹלֵךְ אֵצֶל שׁוֹפֵט שֶׁלֹּא הָיָה בְיָמָיו, אֶלָּא זֶה שֶׁהָיָה פָּסוּל וְנִתְחַלֵּל.

אֲמַר שְׁמוּאֵל עֲשָׂרָה כֹּהֲנִים עוֹמְדִין, וּפָרַשׁ אֶחָד מֵהֶן וּבָעַל, הַוָּלָד שְׁתוּקִי, שֶׁמְּשַׁתְּקִין אוֹתוֹ מִדִּין כְּהֻנָּה, דִּכְתִיב "וְהָיְתָה לוֹ וּלְזַרְעוֹ אַחֲרָיו" בָּעִינָן זַרְעוֹ מְיֻחָס אַחֲרָיו וְלֵיכָּא. אֶלָּא מֵעַתָּה גַּבֵּי אַבְרָהָם דִּכְתִיב  "לִהְיוֹת לְךָ לֵאלֹהִים וּלְזַרְעֲךָ אַחֲרֶיךָ" מַאי קָא מַזְהַר לֵיהּ רַחֲמָנָא. הָכֵי קָאֲמַר לֵיהּ לֹא תִנְסַב כּוּתִית וְשִׁפְחָה, דְּלָא לֵיזִיל זַרְעָךְ בַּתְרָהּ.

אָמַר רַבִּי אִלְעָא לֹא נִתְכַּהֵן פִּנְחָס עַד שֶׁהָרַג לְזִמְרִי, דִּכְתִיב "וְהָיְתָה לוֹ וּלְזַרְעוֹ" וְגוֹ'. רַב אַשִּׁי אָמַר עַד שֶׁשָׂם שָׁלוֹם בֵין הַשְּׁבָטִים, שֶׁנֶּאֱמַר (יהושע כב, ל) "וַיִּשְׁמַע פִּנְחָס הַכֹּהֵן".  וְאִידָךְ נַמֵּי, הָכְּתִיב "וְהָיְתָה לוֹ וּלְזַרְעוֹ", כִּי כְתִיב הַהוּא, בִּבְרָכָה כְתִיב. וְאִידָךְ נַמֵּי, וְהָכְּתִיב (שם) "וַיִּשְׁמַע פִּינְחָס הַכֹּהֵן". הַהוּא לְיַחֵס זַרְעוֹ אַחֲרָיו.

"שִׁבְעָה אָבוֹת כּוֹרְתֵי בְרִית". אֵלּו הֵן, XאY אַבְרָהָם XבY יִצְחָק XגY וְיַעֲקֹב XדY מֹשֶׁה XהY וְאַהֲרֹן XוY פִּינְחָס XזY וְדָוִד. בְּאַבְרָהָם כְּתִיב (בראשית טו, יח) "בַּיּוֹם הַהוּא כָּרַת ה' אֶת אַבְרָם בְּרִית". בְּיִצְחָק כְּתִיב  "וְאֶת בְּרִיתִי אָקִים אֶת יִצְחָק". בְּיַעֲקֹב כְּתִיב (ויקרא כו, מב) "וְזָכַרְתִּי אֶת בְּרִיתִי יַעֲקוֹב". בְּמֹשֶׁה כְּתִיב  "כָּרַתִּי אִתְּךָ בְּרִית". בְּאַהֲרֹן כְּתִיב (מלאכי ב, ה) "בְּרִיתִי הָיְתָה אִתּוֹ". בְּפִינְחָס כְּתִיב וְהָיְתָה לוֹ וּלְזַרְעוֹ אַחֲרָיו בְּרִית, בְּדָוִד כְּתִיב (תהלים פט, ד) "כָּרַתִּי בְּרִית לִבְחִירִי".

{pפסוק ידp}  "וְשֵׁם אִישׁ יִשְׂרָאֵל הַמֻּכֶּה", כְּשֵׁם שֶׁהַקָּדוֹשׁ בָּרוּךְ הוּא מִתְעַסֵּק בְּשִׁבְחָן שֶׁל צַדִּיקִים לְפַרְסְמָן בָּעוֹלָם כָּךְ מִתְעַסֵּק בִּגְנוּתָן שֶׁל רְשָׁעִים לְפַרְסְמָן בָּעוֹלָם. פִּינְחָס, פִּרְסְמוֹ לְשֶׁבַח, עָלָיו נֶאֱמַר  "זֵכֶר צַדִּיק לִבְרָכָה". זִמְרִי, לִגְנַאי, (שם) "וְשֵׁם רְשָׁעִים יִרְקָב". זִמְרִי בֶן סָלוּא, שֶׁכָּל מִי שֶׁפּוֹגֵם אֶת עַצְמוֹ פּוֹגֵם אֶת מִשְׁפַּחְתּוֹ עִמּוֹ. הַכָּתוּב מְתַמֵּהַּ עָלָיו (קהלת י, ח) ["וּ]פֹּרֵץ גָּדֵר", אָבִיו קִנֵּא עַל הַזְּנוּת תְּחִלָּה שֶׁנֶּאֱמַר (בראשית לד, כה) "וַיִּקְחוּ שְׁנֵי בְנֵי יַעֲקֹב שִׁמְעוֹן וְלֵוִי" וְזֶה פֹּרֵץ גָּדֵר שֶׁגָּדַר אָבִיו.

{pפסוק טוp}  "וְשֵׁם הָאִשָּׁה הַמֻּכָּה הַמִּדְיָנִית", לְהוֹדִיעֲךָ עַד כַּמָּה נָתְנוּ הַמִּדְיָנִים עַצְמָן, שֶׁבַּת הַמֶּלֶךְ הִפְקִירוּ בְּקָלוֹן, שֶׁנֶּאֱמַר  "וְאֶת מַלְכֵי מִדְיָן הָרְגוּ וְגוֹ' וְאֶת צוּר", צוּר גָּדוֹל מִכֻּלָּן הָיָה וּלְפִי שֶׁהִפְקִיר אֶת בִּתּוֹ מְנָאוֹ שְׁלִישִׁי.

אֲמַר עוּלָא זִמְרִי זָנָה וְנָפְלוּ כַּמָּה רְבָבוֹת מִיִּשְׂרָאֵל. תָּמָר זָנְתָה,  יָצְאוּ מִמֶּנָּה מְלָכִים וּנְבִיאִים.

"וְשֵׁם הָאִשָּׁה הַמֻּכָּה", אֲמַר רַב שֵׁשֶׁת לֹא כָזְבִּי שְׁמָהּ אֶלָּא שְׁוִילְנָאי שְׁמָהּ, וְלָמָּה נִקְרָא שְׁמָהּ כָּזְבִּי, שֶׁכִּזְּבָה בְּאָבִיהָ. דָּבָר אַחֵר שֶׁאָמְרָה לְאָבִיהָ כּוֹס בִּי עִם זֶה, הַיְנוּ דְּאָמְרֵי אֱנָשֵׁי בֵּין קָנֵי לְאוֹרְבָּנֵי שְׁוִילְנָאי מַאי בָּעֵי, בַּהֲדֵי קִילְפֵי דְּקָנִי שְׁוִילְנָאי גָפְתָא לְאִמָּהּ. אֲמַר רַבִּי יוֹחָנן חֲמִשָּׁה שֵׁמוֹת יֵשׁ לוֹ, זִמְרִי, בֶּן סָלוּא, וְשָׁאוּל, בֶּן הַכְּנַעֲנִית, וּשְׁלוּמִיאֵל בֶּן צוּרִישַׁדָּי זִמְרִי, עַל שֵׁם שֶׁנַּעֲשָׂה כְּבֵיצָה הַמּ[וּ]זֶרֶת בֶּן סָלוּא, עַל שֶׁהִסְלִיא עֲווֹנוֹת מִשְׁפַּחְתּוֹ. שָׁאוּל, עַל שֶׁהִשְׁאִיל עַצְמוֹ לַעֲבֵירָה. בֶּן כְּנַעֲנִית, שֶׁעָשָׂה מַעֲשֵׂה כְנָעַן. וּמַה שְּׁמוֹ, שְׁלוּמִיאֵל בֶּן צוּרִישַׁדָּי שְׁמוֹ. אֲמַר רַב נַחְמָן אֲמַר רַב מַאי דִּכְתִיב (משלי ל, לא) "זַרְזִיר מָתְנַיִם אוֹ תָיִשׁ וּמֶלֶךְ אַלְקוּם עִמּוֹ" אַרְבַּע מֵאוֹת וְעֶשְׂרִים וְאַרְבַּע בְּעִילוֹת בָּעַל אוֹתוֹ רָשָׁע בְּאוֹתוֹ הַיּוֹם, וְהִמְתִין לוֹ פִינְחָס מִבַּחוּץ כְּדֵי שֶׁיִּתְשֹׁשׁ כֹּחוֹ, וְהוּא אֵינוֹ יוֹדֵּעַ שֶׁ"מֶּלֶךְ אַלְקוּם עִמּוֹ". בְּמַתְנִיתָא תָּנָא, שִׁשִּׁים, עַד שֶׁנַּעֲשָׂה כְּבֵיצָה הַמּ[וּ]זֶרֶת וְהִיא הָיְתָה כַּעֲרוּגָה מְלֵאָה מָיִם. אֲמַר רַב כַּהֲנָא וּמוֹשָׁבָהּ בֵּית סְאָה. תָּנֵי רַב יוֹסֵף קֶבֶר שֶׁלָּהּ אַמָּה.

{pפסוק יז-יחp} {rרמז תשעגr}  "צָרוֹר אֶת הַמִּדְיָנִים", לָמָּה. כִּי צֹרֲרִים הֵם לָכֶם, מִכָּאן אָמְרוּ חֲכָמִים אִם בָּא לְהָרְגְךָ הַשְׁכֵּם לְהָרְגוֹ. רַבִּי שִׁמְעוֹן אוֹמֵר [מִנַּין אַתָּה אוֹמֵר] שֶׁכָּל הַמַּחֲטִיא אֶת הָאָדָם יוֹתֵר [קָשֶׁה] מִן הַהוֹרְגוֹ. שֶׁהַהוֹרְגוֹ הוֹרְגוֹ בָּעוֹלָם הַזֶּה וְיֵשׁ לוֹ חֵלֶק לָעוֹלָם הַבָּא, וְהַמַּחֲטִיאוֹ הוֹרְגוֹ בָּעוֹלָם הַזֶה וְלָעוֹלָם הַבָּא. שְׁתֵּי אֻמּוֹת קִדְּמוּ יִשְׂרָאֵל בַּחֶרֶב. מִצְרַיִם, שֶׁנֶּאֱמַר  "אֶרְדֹּף אַשִּׂיג וְגוֹ' אָרִיק חַרְבִּי". אֱדוֹם, (לעיל כ, יח) "וַיֹּאמֶר אֵלָיו אֱדוֹם לֹא תַעֲבֹר בִּי פֶּן בַּחֶרֶב אֵצֵא לִקְרָאתֶךָ". וּשְׁתַּיִם בַּעֲבֵירָה, מוֹאָב וְעַמּוֹן. עַל אֵלּוּ שֶׁקִּדְּמוּם בְּחֶרֶב כְּתִיב (דברים כג, ח) "לֹא תְתַעֵב אֱדֹמִי, לֹא תְתַעֵב מִצְרִי". וְעַל אֵלּוּ שֶׁקִּדְּמוּם בַעֲבֵירָה כְּתִיב  "לֹא יָבֹא עַמּוֹנִי וּמוֹאָבִי".

"צָרוֹר אֶת הַמִּדְיָנִים", (לְפִי) [אַף עַל פִּי] שֶׁכְּתִיב (דברים כ, יט) "כִּי תָצוּר אֶל עִיר" וְגוֹ' לֹא תַשְׁחִית אֶת עֵצָהּ" לְאֵלּוּ לֹא תַעֲשׂוּן כֵן אֶלָּא חַבְּלוּ אִילָנוֹתֵיהֶן. וְכֵן אַתָּה מוֹצֵא כְּשֶׁהָלַךְ יוֹרָם מֶלֶךְ יִשְׂרָאֵל וִיהוֹשָׁפָט מֶלֶךְ יְהוּדָה [וּמֶלֶךְ אֱדוֹם] לְהִלָּחֵם בְּמוֹאָב מַה כְּתִיב, (מ"ב ג, יט) "וְהִכִּיתֶם כָּל עִיר מִבְצָר וְכָל עִיר מִבְחוֹר וְכָל עֵץ טוֹב תַּפִּילוּ וְכָל מַעְיְנֵי מַיִם תִּסְתֹּמוּ". אָמַר לוֹ וְהָכְּתִיב "לֹא תַשְׁחִית אֶת עֵצָהּ". אָמַר לוֹ עַל הָאֻמּוֹת צִוָּה וְזוֹ קַלָּה וּבְזוּיָה הִיא, שֶׁנֶּאֱמַר (שם, יח) "וְנָקֵל זֹאת בְּעֵינֵי ה'  וְנָתַן אֶת מוֹאָב בְּיֶדְכֶם". וְאוֹמֵר  "לֹא תִּדְרֹשׁ שְׁלֹמָם וְטֹבָתָם" אֵלּוּ הָאִילָנוֹת הַטּוֹבִים. לְכָךְ נֶאֱמַר "צָרוֹר אֶת הַמִּדְיָנִים".

~ פרק כו

{pפסוק א-בp}  "וַיְהֵי אַחֲרֵי הַמַּגֵּפָה" וְגוֹ' "שְׂאוּ אֶת רֹאשׁ", כָּל מָקוֹם שֶׁנּוֹפְלִין הֻזְקְקוּ לְמִנְיָן. מָשָׁל לִזְאֵב שֶׁנִּכְנַס בְּתוֹךְ הַצֹּאן, הֻצְרַךְ בַּעַל הַצֹּאן לִמְנוֹתָן לֵידַע כַּמָּה חָסְרוּ. דָּבָר אַחֵר לָּמָּה מָנָה אוֹתָם. מָשָׁל לְרוֹעֶה שֶׁמָסַר לוֹ בַעַל הַבַּיִת צֹאנוֹ בְּמִנְיָן. הִשְׁלִים שְׁמִירָתָן, כְּשֶׁמַּחְזִירָן צָרִיךְ לִמְנוֹתָם. כְּשֶׁיָּצְאוּ יִשְׂרָאֵל מִמִּצְרַיִם מְסָרָן לְמֹשֶׁה בְּמִנְיָן, דִּכְתִיב (לעיל א, א-ב) "וַיְדַבֵּר ה' אֶל מֹשֶׁה בְּמִדְבַּר סִינַי וְגוֹ' שְׂאוּ אֶת רֹאשׁ". וְאַף כְּשֶׁיָּצְאוּ מִמִּצְרַיִם כְּתִיב  "וַיִּסְעוּ בְנֵי יִשְׂרָאֵל מֵרַעְמְסֵס סֻכֹּתָה כְּשֵׁשׁ מֵאוֹת אֶלֶף רַגְלִי", הֲרֵי קִבְּלָן בְּמִנְיָן, בָּא לְהִפָּטֵר בְּעַרְבוֹת מוֹאָב, הֶחֱזִירָן בְּמִנְיָן.

"אַחֲרֵי הַמַּגֵפָה וְגוֹ' שְׂאוּ אֶת רֹאשׁ כָּל עֲדַת בְּנֵי יִשְׂרָאֵל", זֶה שֶׁאָמַר הַכָּתוּב (תהלים צד, יח) "אִם אָמַרְתִּי מָטָה רַגְלִי חַסְדְּךָ ה' יִסְעָדֵנִי", בְּשָׁעָה שֶׁקִּבְּלוּ יִשְׂרָאֵל אֶת הַתּוֹרָה נִתְקַנְּאוּ אֻמּוֹת הָעוֹלָם אָמְרוּ מָה רָאוּ לְהִתְקָרֵב מִכָּל הָאֻמּוֹת, סָתַם פִּיהֶן הַקָּדוֹשׁ בָּרוּךְ הוּא, אָמַר לָהֶם הָבִיאוּ לִי יוֹחֲסִין שֶׁלָּכֶם  (תהלים צו, ז) "הָבוּ לַה' מִשְׁפְחוֹת עַמִּים הָבוּ לַה' כָּבוֹד וָעֹז" כְּשֵׁם שֶׁבָּנַי מְבִיאִין.  "וַיִּתְיַלְדוּ עַל מִשְׁפְּחֹתָם". לְכָךְ מְנָאָם בְּרֹאשׁ הַסֵּפֶר אַחַר הַמִּצְווֹת (ויקרא כז, לד) "אֵלֶּה הַמִּצְוֹת אֲשֶׁר צִוָּה ה' אֶת מֹשֶׁה אֶל בְּנֵי יִשְׂרָאֵל בְּהַר סִינָי" וְאַחַר כָּךְ (לעיל א, א-ב) "וַיְדַבֵּר ה' אֶל מֹשֶׁה בְּמִדְבַּר סִינַי... שְׂאוּ אֶת רֹאשׁ כָּל עֲדַת בְּנֵי יִשְׂרָאֵל", שֶׁלֹּא זָכוּ לִטֹּל אֶת הַתּוֹרָה אֶלָּא בִּשְׁבִיל יוֹחֲסִין שֶׁלָּהֶם (שה"ש ד, יב) "גַּן נָעוּל אֲחֹתִי כַלָּה"  "אַחַת הִיא יוֹנָתִי תַמָּתִי" וְגוֹ'. שָׁמְעוּ הָאֻמּוֹת, אַף הֵן הִתְחִילוּ מְקַלְּסִין לָהֶן (שם, ט) "בָּנוֹת וַיְּאַשְּׁרוּהָ" וְגוֹ'. לֹא עָשׂוּ אֶלָּא כְּשֶׁבָּאוּ לַשִּׁטִּים  "וַיָּחֶל הָעָם לִזְנוֹת". שָׂמְחוּ הָאֻמּוֹת וְאָמְרוּ אוֹתָהּ הָעֲטָרָה שֶׁהָיְתָה בְּיָדָן כְּבָר הִיא בְטֵלָה, אוֹתוֹ הַשֶּׁבַח שֶׁהָיוּ מִשְׁתַּבְּחִין הֲרֵי בָטֵל, שָׁוִים הֵן לָנוּ כְּשֶׁבָּאוּ לִידֵי נְפִילָה זְקָפָן הַמָּקוֹם, שֶׁנֶּאֱמַר (תהלים צד, יח) "אִם אָמַרְתִּי מָטָה רַגְלִי", נָגַף הַמָּקוֹם אֶת כָּל מִי שֶׁנִּתקַלְקֵל וְהֶעֱמִידָן עַל טָהֳרָתָן.

{pפסוק ה-ידp}  "רְאוּבֵן... מִשְׁפְּחֹת הָראוּבֵנִי", זֶה שֶׁאָמַר הַכָּתוּב (שה"ש ד, יב) "גַּן נָעוּל אֲחֹתִי כַלָּה" רַבִּי יוּדָן בַּר רַבִּי סִימוֹן בְּשֵׁם רַבִּי יְהוֹשֻׁעַ בֶּן לֵוִי מָשָׁל לְמֶלֶךְ שֶׁהָיוּ לוֹ בָּנוֹת בּוֹגְרוֹת וְלֹא נִפְנָה לְהַשִּׂיאָן, וְהָלַךְ לוֹ לִמְדִינַת הַיָּם וְשָׁהָה שָׁם שָׁנִים הַרְבֵּה. עָמְדוּ הַבָּנוֹת וְנִתְעַסְּקוּ לְעַצְמָן וְנִשְּׂאוּ לַאֲנָשִׁים, וְהָיְתָה כָּל אַחַת נוֹטֶלֶת  חוֹתָמוֹ שֶׁל בַּעֲלָהּ וְסְמַנְטְרִין שֶׁלּוֹ לְאַחַר יָמִים בָּא הַמֶּלֶךְ מִמְּדִינַת הַיָּם וְשָׁמַע הַבְּרִיּוֹת מְלִיזִין עַל בְּנוֹתָיו וְאָמְרוּ שֶׁזָּנוּ בְנוֹתָיו שֶׁל מֶלֶךְ. מֶה עָשָׂה, הוֹצִיא כָּרוֹז וְאָמַר כָּל עַמָּא יִפְּקוּן לְקוֹמְפּוֹן. קָרָא לַחֲתָנוֹ הָרִאשׁוֹן, אֲמַר לֵיהּ מִי אַתְּ. אֲמַר לֵיהּ, חֲתָנְךָ. הוֹצִיא חוֹתָמוֹ. אֲמַר לֵיהּ שֶׁל מִי הוּא זֶה. אֲמַר לֵיהּ, שֶׁלִּי. הוֹצִיא סְמֶנְטְרִין שֶׁלּוֹ. אֲמַר לֵיהּ שֶׁל מִי הוּא זֶה. אֲמַר לֵיהּ, שֶׁלִּי. וְכֵן לַשֵּׁנִי וְכֵן לַשְּׁלִישִׁי. אָמַר הַמֶּלֶךְ בְּנוֹתָי נִתְעַסְּקוּ בְּעַצְמָן וְנִשְּׂאוּ וְאַתֶּם אוֹמְרִים שֶׁזָּנוּ בְּנוֹתָי. כָּךְ, לְפִי שֶׁהָיוּ אֻמּוֹת הָעוֹלָם מוֹנִין אֶת יִשְׂרָאֵל וְאוֹמְרִים שֶׁהֵן בְּנֵיהֶן שֶׁל מִצְרִים בְּנַפְשׁוֹתָן שֶׁל יִשְׂרָאֵל הָיוּ שַׁלִּיטִין לֹא כָל שֶׁכֵּן בִּנְשׁוֹתֵיהֶן. אָמַר רַבִּי הוֹשַׁעְיָא בְּאוֹתָהּ שָׁעָה קָרָא הַקָּדוֹשׁ בָּרוּךְ הוּא לַמַּלְאָךְ שֶׁהוּא מְמֻנֶּה עַל הַהֵרָיוֹן וְאָמַר לוֹ צַיֵּר הַוָּלָד בִּדְמוּת אֲבוֹתָם. הֲדָא הוּא דִכְתִיב  רְאוּבֵן... מִשְׁפְּחֹת הָראוּבֵנִי, שִׁמְעוֹן... מִשְׁפְּחֹת הַשִּׁמְעֹנִי, אֲמַר רַבִּי מָרִינוּס כְּאִינִשׁ דַּאֲמַר בָּרוּנִי סַבְרוּנִי סַבּוֹי. אֲמַר רַבִּי אִידִי הֵ"א בְּרֵישָׁא דְתֵיבוּתָא וְיוֹ"ד בְּסוֹפָהּ, יָהּ מֵעִיד עֲלֵיהֶם שֶׁהֵן בְּנֵיהֶן שֶׁל אֲבוֹתֵיהֶם, וּמַה טַעַם, (תהלים קכב, ד) "שֶׁשָּׁם עָלוּ שְׁבָטִים שִׁבְטֵי יָה עֵדוּת לְיִשְׂרָאֵל" שֶׁהֵן בְּנֵיהֶן שֶׁל אֲבוֹתֵיהֶם. רַבָּנַן אָמְרֵי "גַּן נָעוּל". אֵלּוּ הַבְּתוּלוֹת. ["גַּל נָעוּל". אֵלּוּ הַבְּעוּלוֹת]. "מַעְיָן חָתוּם". אֵלּוּ הַזְּכָרִים. תָּנֵי בְּשֵׁם רַבִּי נָתָן "גַּן נָעוּל" "גַּל נָעוּל" שְׁתֵּי פְעָמִים, כְּדַרְכָּהּ וְשֶׁלֹּא כְדַרְכָּהּ. רַב הוּנָא בְּשֵׁם רַבִּי חִיָּא בָּאתָה שָׂרָה לְמִצְרַיִם וְגָדְרָה עַצְמָהּ מִן הָעֶרְוָה וְנִגְדְּרוּ כָּל הַנָּשִׁים בִּזְכוּתָהּ. אֲמַר רַבִּי חִיָּא בַּר אַבָּא כְּדַאי הָיָה גִּדּוּר עֶרְוָה שֶׁיִּגָּאֲלוּ יִשְׂרָאֵל מִמִּצְרַיִם בִּזְכוּתוֹ. אֲמַר רַב הוּנָא בְּשֵׁם בַּר קַפָּרָא בִּזְכוּת אַרְבָּעָה דְבָרִים נִגְאֲלוּ יִשְׂרָאֵל מִמִּצְרַיִם. XאY שֶׁלֹּא שִׁנּוּ אֶת שְׁמָם, רְאוּבֵן וְשִׁמְעוֹן נְחָתִין רְאוּבֵן וְשִׁמְעוֹן סָלְקִין.  XבY שֶׁלֹּא שִׁנּוּ אֶת לְשׁוֹנָם, (בראשית מה, ב) "כִּי פִי הַמְדַבֵּר אֲלֵיכֶם" וּבִלְשׁוֹן הַקֹּדֶשׁ הָיָה מְדַבֵּר. XגY וְשֶׁלֹּא הָיָה בָהֶן לָשׁוֹן הָרַע, שֶׁנֶּאֱמַר (שמות יא, ב) "דַּבֶּר נָא בְאָזְנֵי הָעָם וְיִשְׁאֲלוּ", אַתָה מוֹצֵא שֶׁהַדָּבָר הָיָה מֻפְקָד אֶצְלָן שְׁנֵים עָשָׂר חֹדֶשׁ וְלֹא נִמְצָא אֶחָד מֵהֶן שֶׁהִלְשִׁין עַל חֲבֵרוֹ. וְעַל שֶׁלֹּא הָיָה בָּהֶן פָּרוּץ בְּעֶרְוָה תֵּדַע לְךָ, שֶׁהֲרֵי בַּת אַחַת הָיְתָה וּפִרְסְמָהּ הַכָּתוּב, דִּכְתִיב  "וְשֵׁם אִמּוֹ שְׁלֹמִית בַּת דִּבְרִי לְמַטֵּה דָן". רַבִּי פִּנְחָס בְּשֵׁם רַבִּי חִיָּא בִּזְכוּת שֶׁגָּדְרוּ עַצְמָן מִן הָעֶרְוָה בִּזְכוּתָן נִשְׁלְחוּ מִמִּצְרַיִם, שֶׁנֶּאֱמַר (שה"ש ד, יג) "שְׁלָחַיִךְ פַּרְדֵּס רִמּוֹנִים", אַל תִּקְרֵי 'שְׁלָחַיִךְ' אֶלָּא 'שְׁלוּחַיִךְ', לְכָךְ נֶאֱמַר  "וַיְהִי בְּשַׁלַּח פַּרְעֹה".

"הוּא דָתָן וַאֲבִירָם" (כָּתוּב בְרֶמֶז ס"ב).

"בְּהַצֹּתָם עַל ה'", אֲמַר רַב חִסְדָּא כָּל הַחוֹלֵק עַל רַבּוֹ כְּאִלּוּ חוֹלֵק עַל הַשְּׁכִינָה, שֶׁנֶּאֱמַר "בְּהַצֹּתָם עַל ה'".

"וַתִּפְתַּח הָאָרֶץ אֶת פִּיהָ" (כָּתוּב בִּתְחִלַּת פָּרָשַׁת בֹּא).

"וַתִּבְלַע אֹתָם וְאֶת קֹרַח", בְּמַתְנִיתָא תְּנָא קֹרַח מִן הַבְּלוּעִים, דִּכְתִיב (פסוק י) וַתִּבְלַע אֹתָם וְאֶת קֹרַח, וּמִן הַשְּׂרוּפִים, דִּכְתִיב "בַּאֲכֹל הָאֵשׁ אֵת חֲמִשִּׁים וּמָאתַיִם אִישׁ מַקְרִיבֵי הַקְּטֹרֶת" וְקֹרַח בַּהֲדַיְהוּ.

"וּבְנֵי קֹרַח לֹא מֵתוּ", לֹא חַיִּין וְלֹא נִדּוֹנִין. תָּנָא מָקוֹם נִתְבַּצֵּר לָהֶן בַּגֵּיהִנָּם, וְעָמְדוּ עַל רַגְלֵיהֶן וְאָמְרוּ שִׁירָה.

"וַיִּהְיוּ לְנֵס", כֵּיוָן שֶׁנִּבְלְעוּ קֹרַח וַעֲדָתוֹ נִמְצְאוּ בָנָיו עוֹמְדִין כְּתֹרֶן שֶׁל סְפִינָה. דָּבָר אַחֵר נִקְרַע כָּל מָקוֹם סְבִיבוֹתָם, וְאוֹתוֹ מָקוֹם שֶׁהוּא תַחְתֵּיהֶם לֹא נִקְרַע. רַבִּי שְׁמוּאֵל בַּר נַחְמָן אֲמַר לֹא הָיוּ שְׁלָשְׁתָּן עוֹמְדִין בְּמָקוֹם אֶחָד אֶלָּא כָּל אֶחָד וְאֶחָד הָיָה בִּפְנֵי עַצְמוֹ עוֹמֵד, וְהָיוּ דוֹמִין כִּשְׁלֹשָׁה עַמּוּדִין. הַיְנוּ דְּאָמְרֵי בְּרִיָּתָא עַל מָאן קָאִים עָלְמָא, עַל תְּלָתָא עַמּוּדַיָּא. אִית דְּאָמְרִין תְּלָתָא בְּנֵי קֹרַח וְכוּ'.

{pפסוק כדp}  "לְיָשׁוּב מִשְׁפַּחַת הַיָּשֻׁבִי" (כָּתוּב בַּחֲנֻכַּת הַנְּשִׂאִים עַל בַּיּוֹם הַשֵּׁנִי).

{pפסוק נב-נוp}  "וַיְדַבֵּר ה' אֶל מֹשֶׁה לֵאמֹר לָאֵלֶּה תֵּחָלֵק הָאָרֶץ", הַכֹּל בְּמַשְׁמָע,  כֹּהֲנִים לְוִיִּים גֵּרִים נָשִׁים וַעֲבָדִים טוּמְטוּם וְאַנְדְּרוֹגִינוֹס בְּמַשְׁמָע, כְּשֶׁאָמַר (לעיל יח, כ) "וַיֹּאמֶר ה' אֶל אַהֲרֹן בְּאַרְצָם לֹא תִנְחָל", יָצְאוּ כֹהֲנִים,  ("וּ)בְתוֹךְ בְּנֵי יִשְׂרָאֵל לֹא יִנְחֲלוּ נַחֲלָה" יָצְאוּ לְוִיִּים, לִשְׁמוֹת מַטּוֹת אֲבֹתָם יָצְאוּ גֵרִים וַעֲבָדִים, אִישׁ לְפִי פְקֻדָיו יֻתַּן נַחֲלָתוֹ יָצְאוּ נָשִׁים (וַעֲבָדִים) טוּמְטוּם וְאַנְדְּרוֹגִינוֹס.

תְּנַן כְּמָאן דַּאֲמַר לְיוֹצְאֵי מִצְרַיִם נִתְחַלְּקָה הָאָרֶץ. דְּתַנְיָא רַבִּי יֹאשִׁיָּה אוֹמֵר לְיוֹצְאֵי מִצְרַיִם נִתְחַלְּקָה הָאָרֶץ, שֶׁנֶּאֱמַר "לִשְׁמוֹת מַטּוֹת אֲבֹתָם" יִנְחָלוּ, אֶלָּא מָה אֲנִי מְקַיֵּם לָאֵלֶּה תֵּחָלֵק הָאָרֶץ, כָּאֵלֶּה, לְהוֹצִיא אֶת (הַנְּפָלִים) [הַטְּפֵלִים]. רַבִּי יוֹנָתָן אוֹמֵר לְבָאֵי הָאָרֶץ נִתְחַלְּקָה הָאָרֶץ, שֶׁנֶּאֱמַר "לָאֵלֶּה תֵּחָלֵק הָאָרֶץ", אֶלָּא מָה אֲנִי מְקַיֵּם לִשְׁמוֹת מַטּוֹת אֲבֹתָם יִנְחָלוּ, מְשֻׁנָּה נַחֲלָה זוֹ מִכֹּל נַחֲלוֹת (שֶׁבַּתּוֹרָה) [שֶׁבָּעוֹלָם] שֶׁכָּל הַנַּחֲלוֹת חַיִּים יוֹרְשִׁין אֶת הַמֵּתִים וְכָאן מֵתִים יוֹרְשִׁים אֶת הַחַיִּים. אָמַר רַבִּי אֶמְשֹׁל לְךָ מָשָׁל לְמָה הַדָּבָר דּוֹמֶה, לִשְׁנֵי אָחִים כֹּהֲנִים שֶׁהָיוּ בְּעִיר אַחַת לָזֶה יֵשׁ לוֹ בֵּן אֶחָד וְלָזֶה יֵשׁ לוֹ שְׁנֵי בָנִים, הָלְכוּ לַגּוֹרֶן, זֶה שֶׁיֵּשׁ לוֹ בֵּן אֶחָד נוֹטֵל חֵלֶק אֶחָד וְזֶה שֶׁיֵּשׁ לוֹ שְׁנֵי בָנִים נוֹטֵל שְׁנֵי חֲלָקִים, וּמוֹלִיכִין אֵצֶל אֲבִי אֲבִיהֶן וְחוֹזְרִין וְחוֹלְקִין בְּשָׁוֶה. רַבִּי שִׁמְעוֹן בֶּן אֶלְעָזָר אוֹמֵר לְאֵלּוּ וּלְאֵלּוּ  נִתְחַלְּקָה הָאָרֶץ, כְּדֵי לְקַיֵּם שְׁנֵי מִקְרָאוֹת הַלָּלוּ, הָא כֵּיצַד, הָיָה מִיּוֹצְאֵי מִצְרַיִם נוֹטֵל חֶלְקוֹ עִם יוֹצְאֵי מִצְרַיִם, הָיָה מִבָּאֵי הָאָרֶץ נוֹטֵל חֶלְקוֹ עִם בָּאֵי הָאָרֶץ, מֵאֵלּוּ וָאֵלּוּ, נּוֹטֵל חֶלְקוֹ מִכָּאן וּמִכָּאן. אֲמַר מַר "לִשְׁמוֹת מַטּוֹת אֲבֹתָם", מִמַּאי דִּבְיוֹצְאֵי מִצְרַיִם כְּתִיב. דַּאֲמַר קְרָא (שמות ו, ח) "וְנָתַתִּי אֹתָהּ לָכֶם מוֹרָשָׁה" וְהַאי לְיוֹצְאֵי מִצְרַיִם קָאֲמַר לְהוּ.

"לָרַב תַּרְבֶּה נַחֲלָתוֹ וְלַמְעַט תַּמְעִיט נַחֲלָתוֹ", הֲרֵי שֶׁיָּצְאוּ עִמּוֹ עֲשָׂרָה בָנִים מִמִּצְרַיִם, וּבִכְנִיסָתָן לָאָרֶץ נִמְצְאוּ חֲמִשָּׁה, קוֹרֵא אֲנִי עָלָיו לַמְעַט תַּמְעִיט נַחֲלָתוֹ, הֲרֵי שֶׁיָּצְאוּ עִמּוֹ חֲמִשָּׁה בָנִים, וּבִכְנִיסָתָן לָאָרֶץ נִמְצְאוּ עֲשָׂרָה, קוֹרֵא אֲנִי עָלָיו לָרַב תַּרְבֶּה נַחֲלָתוֹ, אִישׁ, יָצְאוּ נָשִׁים טוּמְטוּם וְאַנְדְּרוֹגִינוֹס. לְפִי פְקֻדָיו, מְלַמֵּד שֶׁלֹּא נִתְחַלְּקָה הָאָרֶץ אֶלָּא לְכָל שֵׁבֶט וָשֵׁבֶט לְפִי מַה שֶּׁהוּא. וְכֵן הוּא אוֹמֵר (יהושע ז, יד-טו) "וַיְּדַבְּרוּ בְּנֵי יוֹסֵף אֶת יְהוֹשֻׁעַ וְגוֹ' וַיֹּאמֶר אֲלֵיהֶם יְהוֹשֻׁעַ אִם עַם רַב אַתָּה עֲלֵה לְךָ הַיַּעְרָה" וְגוֹ'. יֻתַּן נַחֲלָתוֹ, שׁוֹמֵעַ אֲנִי מְעֻרְבָּבִין.  תַּלְמוּד לוֹמַר "בְּגוֹרָל", אִי בְּגוֹרָל שׁוֹמֵעַ אֲנִי בֵּינוֹ לְבֵין עַצְמוֹ.  תַּלְמוּד לוֹמַר "עַל פִּי הַגּוֹרָל תֵּחָלֵק נַחֲלָתוֹ", שׁוֹמֵעַ אֲנִי בֵּינוֹ לְבֵין עַצְמָן. תַּלְמוּד לוֹמַר (יהושע יט, נ) "עַל פִּי ה'", מַגִּיד שֶׁלֹּא נִתְחַלְּקָה אֶרֶץ יִשְׂרָאֵל אֶלָּא בְּרוּחַ הַקֹּדֶשׁ וְעַל פִּי הַמָּקוֹם.

"אַךְ", יָצְאוּ יְהוֹשֻׁעַ וְכָלֵב. וְכֵן הוּא אוֹמֵר  "וַיִּתְּנוּ לְכָלֵב אֶת חֶבְרוֹן". וְאוֹמֵר (יהושע יט, מט-נ) "וַיִּתְּנוּ בְנֵי יִשְׂרָאֵל נַחֲלָה לִיהוֹשֻׁעַ בִּן נוּן... עַל פִּי ה' נָתְנוּ לוֹ אֶת הָעִיר אֲשֶׁר שָׁאָל". לִשְׁמוֹת מַטּוֹת אֲבֹתָם, יָצְאוּ גֵרִים וַעֲבָדִים.

"עַל פִּי הַגּוֹרָל תֵּחָלֵק נַחֲלָתוֹ", מַגִּיד שֶׁלֹּא נִתְחַלְּקָה אֶרֶץ יִשְׂרָאֵל אֶלָּא בְשִׁימוֹן בֵּית כּוּר כְּנֶגֶד בֵּית סְאָה וּבֵית סְאָה כְּנֶגֶד בֵּית כּוּר.

תַּנְיָא עֲתִידָה אֶרֶץ יִשׂרָאֵל שֶׁתֵּחָלֵק לִשְׁלֹשָׁה עָשָׂר שְׁבָטִים. שֶׁבַּתְּחִלָּה לֹא נִתְחַלְּקָה אֶלָּא לִשְׁנֵים עָשָׂר שְׁבָטִים וְלֹא נִתְחַלְּקָה אֶלָּא בִכְסָפִים שֶׁנֶּאֱמַר "בֵּין רַב לִמְעָט", אָמַר רַבִּי יְהוּדָה סְאָה בִּיהוּדָה שָׁוֶה חָמֵשׁ סְאִין בַּגָּלִיל. וְלֹא נִתְחַלְּקָה אֶלָּא בְּגוֹרָל שֶׁנֶּאֱמַר "אַךְ בְּגוֹרָל (תֵּחָלֵק) [יֵחָלֵק"], וְלֹא נִתְחַלְּקָה אֶלָּא בְאוּרִים וְתֻמִּים שֶׁנֶּאֱמַר "עַל פִּי הַגּוֹרָל", הָא כֵּיצַד. אֶלְעָזָר מְלֻבָּשׁ בְּאוּרִים וְתֻמִּים וְכָל יִשְׂרָאֵל עוֹמְדִין לְפָנָיו, וְקַלְפֵּי שֶׁל שְׁבָטִים וְקַלְפֵּי שֶׁל תְּחוּמִין מֻנָּחִין לְפָנָיו, וְהָיָה מְכַוֵּן בְּרוּחַ הַקֹּדֶשׁ וְאוֹמֵר אִם זְבוּלוּן עוֹלֶה תְּחוּם עַכּוֹ עוֹלֶה עִמּוֹ, טָרַף  בְּקַלְפֵּי שֶׁל שְׁבָטִים וְעָלָה בְּיָדוֹ זְבוּלוּן, בְּקַלְפֵּי שֶׁל תְּחוּמִין וְעָלָה בְּיָדוֹ תְּחוּם עַכּוֹ, וְחָזַר וְרָאָה בְּרוּחַ הַקֹּדֶשׁ, (אִם) [וְאוֹמֵר] נַפְתָּלִי עוֹלֶה וּתְחוּם גִּנוֹסָר עוֹלֶה [עִמּוֹ], טָרַף בְּקַלְפֵּי שֶׁל שְׁבָטִים וְעָלָה בְּיָדוֹ נַפְתָּלִי, בְּקַלְפֵּי שֶׁל תְּחוּמִין וְעָלָה בְּיָדוֹ תְּחוּם גִּ(י)נּוֹסָר, וְכֵן כָּל שֵׁבֶט וָשֵׁבֶט. וְלֹא כַּחֲלֻקָּה שֶׁל עוֹלָם הַזֶּה חֲלֻקַּת עוֹלָם הַבָּא. הָעוֹלָם הַזֶּה, אָדָם יֵשׁ לוֹ שְׂדֵה לָבָן אֵין לוֹ שְׂדֵה פַרְדֵּס, שְׂדֵה פַרְדֵּס אֵין לוֹ שְׂדֵה לָבָן. הָעוֹלָם הַבָּא, אֵין לְךָ כָּל אֶחָד וְאֶחָד שֶׁאֵין לוֹ בָּהָר וּבַשְּׁפֵלָה, שֶׁנֶּאֱמַר  "שַׁעַר רְאוּבֵן אֶחָד וְגוֹ' שַׁעַר שִׁמְעוֹן אֶחָד" וְגוֹ'. וְהַקָּדוֹשׁ בָּרוּךְ הוּא מְחַלֵּק לָהֶן בְּעַצְמוֹ, שֶׁנֶּאֱמַר (שם, כט) "וְאֵלֶּה מַחְלְקֹתָם נְאֻם ה'". מִדְקָאֲמַר נִתְחַלְּקָה לִשְׁנֵים עָשָׂר שְׁבָטִים שְׁמַע מִ(י)נָהּ לִשְׁבָטִים אִיפְלוּג וְלֹא לְקַרְקָף דְּגָבְרֵי. אֲמַר מַר עֲתִידָה אֶרֶץ יִשְׂרָאֵל שֶׁתִּתְחַלֵּק לִשְׁלֹשָׁה עָשָׂר שְׁבָטִים. אִידָךְ לְמָאן. לַנָּשִׂיא, דִּכְתִיב (שם, יט) "וְהָעֹבֵד הָעִיר יַעַבְדוּהוּ מִכֹּל שִׁבְטֵי יִשְׂרָאֵל". וְאֵימָא דּוּן גֵּר (מִדַּת גֵּר שְׂכִירוּת) בְּעָלְמָא. לָא סָלְקָא דַּעְתָּךְ, דִּכְתִיב  "וְהַנּוֹתָר לַנָּשִׂיא מִזֶּה וּמִזֶּה לִתְרוּמַת הַקֹּדֶשׁ וְלַאֲחֻזַּת הָעִיר". וְלֹא נִתְחַלְּקָה אֶלָּא בִּכְסָפִים. לְמַאי. אִילֵימָא לְשׁוּפְרָא וּלְסַנְיָא, אַטּוּ בְּשׁוּפְטָנֵי עָסְקִינָן. אֶלָּא לִקְרוֹבָה אוֹ לִרְחוֹקָה.  כִּתַנָּאֵי, רַבִּי אֱלִיעֶזֶר אוֹמֵר בִּכְסָפִים הֶעֱלוּהוּ, רַבִּי יְהוֹשֻׁעַ אוֹמֵר בְּקַרְקַע הֶעֱלוּהוּ.

תָּנוּ רַבָּנָן "אַךְ בְּגוֹרָל", יָצְאוּ יְהוֹשֻׁעַ וְכָלֵב שֶׁלֹּא נָטְלוּ בְּגוֹרָל אֶלָּא עַל פִּי ה', יְהוֹשֻׁעַ, דִּכְתִיב (יהושע יט, נ) "עַל פִּי ה' נָתְנוּ לוֹ אֶת הָעִיר", כָּלֵב, דִּכְתִיב (שם כא, יב) "וְאֶת שְׂדֵה הָעִיר וְאֶת חֲצֵרֶיהָ נָתְנוּ לְכָלֵב בֶּן יְפֻנֶּה בַּאֲחֻזָּתוֹ".

עַל פִּי הַגּוֹרָל, שֶׁהָיָה הַגּוֹרָל כּוֹרֵז אֲנִי גּוֹרָלוֹ שֶׁל פְּלוֹנִי, לִשְׁמוֹ עָלִיתִי. לָמָּה כֵן. רַבִּי לֵוִי בְּשֵׁם רַבִּי חֲנִינָא אוֹמֵר בִּשְׁבִיל שֶׁלֹּא תְּהֵא תַחֲרוּת בֵּין הַשְּׁבָטִים שֶׁלֹּא יֹאמְרוּ מַה שֶּׁבִּקֵּשׁ אֶלְעָזָר עָשָׂה.

{pפסוק נטp}  "אֲשֶׁר יָלְדָה אֹתָהּ לְלֵוִי בְּמִצְרָיִם", נוֹלְדָה בֵּין הַחוֹמוֹת, שֶׁנֶּאֱמַר "אֲשֶׁר יָלְדָה אֹתָהּ" לֵידָתָהּ בְמִצְרַיִם וְאֵין הוֹרָתָהּ בְּמִצְרַיִם וְכוּ'  (כִּדְכָתוּב בְּפָסוּק (שמות ב, א) "וַיֵּלֶךְ אִישׁ מִבֵּית לֵוִי").

בִּכְלָלָן שֶׁל יִשְׂרָאֵל אַתָּה מוֹצֵא שִׁבְעִים, וּבִפְרָטָן אַתָּה מוֹצֵא שִׁבְעִים חָסֵר אֶחָד, אֶלָּא זוֹ יוֹכֶבֶד שֶׁהוֹרָתָהּ בַּדֶּרֶךְ וְלֵידָתָהּ בֵּין הַחוֹמוֹת, שֶׁנֶּאֱמַר "אֲשֶׁר יָלְדָה אֹתָהּ לְלֵוִי בְּמִצְרַיִם", לֵידָתָהּ בְּמִצְרַיִם.

{pפסוק סאp}  "וַיָּמָת נָדָב וַאֲבִיהוּא" (כָּתוּב בְּ"וַיְהִי בַּיּוֹם הַשְּׁמִינִי").

{pפסוק סהp}  "וְלֹא נוֹתַר מֵהֶם אִישׁ", (כָּתוּב בָּרֶמֶז לְהַלָּן).

~ פרק כז

{pפסוק אp}  "וַתִּקְרַבְנָה בְּנוֹת צְלָפְחָד", שָׁנוּ רַבּוֹתֵינוּ בְּנוֹת צְלָפְחָד נָטְלוּ שְׁלֹשָׁה חֲלָקִים, חֵלֶק אֲבִיהֶן, שֶׁהָיָה מִיּוֹצְאֵי מִצְרַיִם, וְחֶלְקוֹ עִם אֶחָיו בְּנִכְסֵי חֵפֶר, וְשֶׁהָיָה בְּכוֹר וְנָטַל שְׁנֵי חֲלָקִים. וְהָא אֵין הַבְּכוֹר נוֹטֵל בָּרָאוּי כְּבַמֻּחְזָק. אֲמַר רָבָא אֶרֶץ יִשְׂרָאֵל מֻחְזֶקֶת הִיא וְכוּ' (כָּתוּב בְּרֶמֶז קע"ז).

{pפסוק בp}  "וַתַּעֲמדְנָה לִפְנֵי מֹשֶׁה וְלִפְנֵי אֶלְעָזָר" וְגוֹ'. אֶפְשָׁר עָמְדוּ לִפְנֵי מֹשֶׁה וְלֹא אָמַר לָהֶן דָּבָר, לִפְנֵי אֶלְעָזָר וְלֹא אָמַר לָהֶן דָּבָר,  וְעָמְדוּ לִפְנֵי הַנְּשִׂיאִים וְכָל הָעֵדָה, אֶלָּא סָרֵס הַמִּקְרָא וְדָרְשֵׁהוּ  דִּבְרֵי רַבִּי יֹאשִׁיָּה. אַבָּא חָנָן אָמַר מִשּׁוּם רַבִּי אֱלִיעֶזֶר בְּבֵית הַמִּדְרָשׁ הָיוּ יוֹשְׁבִין, וְהָלְכוּ וְעָמְדוּ לִפְנֵי (מֹשֶׁה) [לִפְנֵי כֻלָּן].  בְּמַאי קָא מִיפְלְגֵי. מַר סְבַר חוֹלְקִין כָּבוֹד לְתַלְמִיד בִּמְקוֹם הָרַב, וּמַר סְבַר אֵין חוֹלְקִין. וְהִלְכָתָא חוֹלְקִין, וְהִלְכָתָא אֵין חוֹלְקִין, וְלָא קַשְׁיָא, הָא דְּפָלִיג לֵיהּ רַבֵּיהּ יְקָרָא וְהָא דְּלָא פָלִיג לֵיהּ.

{pפסוק ג-הp}  תַּנְיָא בְּנוֹת צְלָפְחָד חַכְמָנִיּוֹת הָיוּ, דַּרְשָׁנִיּוֹת הָיוּ, צִדְקָנִיּוֹת הָיוּ. חַכְמָנִיּוֹת הָיוּ, שֶׁלְפִי שָׁעָה דִבְּרוּ. מְלַמֵּד שֶׁאוֹתוֹ הַיּוֹם הָיָה מֹשֶׁה יוֹשֵׁב וְדוֹרֵשׁ בְּפָרָשַׁת יְבָמִין, אָמְרוּ לוֹ אִם כְּבֵן אָנוּ  נִירַשׁ כְּבֵן וְאִם לָאו תִּתְיַבֵּם אִמֵּנוּ, מִיָּד וַיַּקְרֵב מֹשֶׁה אֶת מִשְׁפָּטָן, דַּרְשָׁנִיּוֹת הָיוּ, הָיוּ דוֹרְשׁוֹת וְאוֹמְרוֹת אִלּוּ הָיָה לוֹ בֵן לֹא דִבַּרְנוּ. וְהָתַּנְיָא בַּת. הָכִי קָאֲמַר אִלּוּ הָיָה לוֹ בַת לַבֵּן לֹא דִבַּרְנוּ. צִדְקָנִיּוֹת הָיוּ, שֶׁלֹּא נִשְּׂאוּ אֶלָּא לְהָגוּן לָהֶם. תַּנְיָא רַבִּי אֱלִיעֶזֶר בֶּן יַעֲקֹב אוֹמֵר אֲפִלּוּ קְטַנָּה שֶׁבָּהֶן לֹא נִשֵּׂאת פְּחוּתָה מֵאַרְבָּעִים שָׁנָה. אֵינִי וְהָאֲמַר רַב חִסְדָּא נִשֵּׂאת פְּחוּתָה מִבַּת עֶשְׂרִים יוֹלֶדֶת עַד שִׁשִּׁים, בַּת עֶשְׂרִים יוֹלֶדֶת עַד אַרְבָּעִים, בַּת אַרְבָּעִים שׁוּב אֵינָהּ יוֹלֶדֶת. אֶלָּא מִתּוֹךְ שֶׁצִּדְקָנִיּוֹת הָיוּ נַעֲשָׂה לָהֶן נֵס כְּיוֹכֶבֶד, שֶׁיָּלְדָה בַּת מֵאָה וּשְׁלֹשִׁים שָׁנָה.

לְהַלָּן מְנָאָן הַכָּתוּב דֶּרֶךְ גְּדֻלָּתָן, וְכַאן מְנָאָן דֶּרֶךְ חָכְמָתָן.  מְסַיֵּעַ לֵיהּ לְרַבִּי אַמִּי בִּישִׁיבָה הָלַךְ אַחַר חָכְמָה וּבִמְסִבָּה  הָלַךְ אַחַר הַזִּקְנָה. אֲמַר רַב אַשִּׁי וְהוּא דְּמֻפְלָג בְּחָכְמָה וְהוּא דְּמֻפְלָג בְּזִקְנָה. תַּנָּא דְּבֵי רַבִּי יִשְׁמַעֵאל בְּנוֹת צְלָפְחָד שְׁקוּלוֹת הָיוּ, שֶׁנֶּאֱמַר  "וַתִּהְיֶינָה", הֲוָיָה אַחַת לְכֻלָּן.

מִתְלוֹנְנִין וַעֲדַת קֹרַח לֹא הָיָה לָהֶם חֵלֶק בָּאָרֶץ. וְהָתַּנְיָא יְהוֹשֻׁעַ וְכָלֵב נָטְלוּ חֶלְקָם. לָא קָשְׁיָא מַר מַקִּישׁ מִתְלוֹנְנִים לַמְרַגְּלִים וּמַר לָא מַקִישׁ. מִתְלוֹנְנִים לִמְרַגְּלִים דְּתַנְיָא אָבִינוּ מֵת בַּמִּדְבָּר, זֶה צְלָפְחָד, וְהוּא לֹא הָיָה בְּתוֹךְ הָעֵדָה, זוֹ עֲדַת מְרַגְּלִים,  הַנּוֹעָדִים עַל ה', אֵלּוּ מִתְלוֹנְנִים, עֲדַת קֹרַח, כְּמַשְׁמָעוֹ. מַר מַקִּישׁ מִתְלוֹנְנִים לִמְרַגְּלִים וּמַר לֹא מַקִישׁ. אֲמַר לֵיהּ רַב פַּפָּא לְאַבָּיֵי וּלְמָאן דְּמַקִּישׁ, אִיכִפַּל יְהוֹשֻׁעַ וְכָלֵב יָרְתֵי לְכֻלָּה אַרְעָא דְיִשְׂרָאֵל. אֲמַר לֵיהּ מִתְלוֹנְנִים שֶׁבַּעֲדַת קֹרַח קָאַמְרִינָן.

"וַתִּקְרַבְנָה בְּנוֹת צְלָפְחָד", כֵּיוָן שֶׁשָּׁמְעוּ בְּנוֹת צְלָפְחָד שֶׁהָאָרֶץ מִתְחַלֶּקֶת לִשְׁבָטִים אֲבָל לֹא לַנְּקֵבוֹת נִתְקַבְּצוּ כֻּלָּן זוֹ עַל זוֹ לִטֹּל עֵצָה. אָמְרוּ לֹא כְּרַחֲמֵי בָּשָׂר וָדָם רַחֲמֵי הַמָּקוֹם, בָּשָׂר וָדָם רַחֲמָיו עַל הַזְּכָרִים יוֹתֵר מִן הַנְּקֵבוֹת, אֲבָל הַקָּדוֹשׁ בָּרוּךְ הוּא אֵינוֹ כֵן אֶלָּא עַל הַזְּכָרִים וְעַל הַנְּקֵבוֹת, רַחֲמָיו עַל הַכֹּל, שֶׁנֶאֱמַר (תהלים קלו, כה) "נֹתֵן לֶחֶם לְכָל בָּשָׂר",  "נוֹתֵן לִבְהֵמָה לַחְמָהּ", וְאוֹמֵר (שם קמה, ט) "טוֹב ה' לַכֹּל". בֶּן חֵפֶר בֶּן גִּלְעָד בֶּן מָכִיר בֶּן מְנַשֶּׁה, מַגִּיד הַכָּתוּב שֶׁכְּשֵׁם שֶׁצְּלָפְחָד הָיָה בְכוֹר כָּךְ הָיוּ כֻּלָּן בְּכוֹרוֹת, וּלְלַמֶּדְךָ שֶׁהָיוּ זַכָּאוֹת בְּנוֹת זַכַּאי, וְכָל מִי שֶׁמַעֲשָׂיו סְתוּמִין וּמַעֲשֵׂה אֲבוֹתָיו סְתוּמִין וְהַכָּתוּב מְיַחֲסוֹ לְשֶׁבַח הֲרֵי זֶה צַדִּיק בֶּן צַדִּיק,  וְכָל מִי שֶׁמַּעֲשָׂיו סְתוּמִין וּמַעֲשֵׂה אֲבוֹתָיו סְתוּמִיו וְהַכָּתוּב מְיַחֲסוֹ לִגְנַאי הֲרֵי זֶה רָשָׁע בֶּן רָשָׁע. רַבִּי נָתָן אוֹמֵר בָּא הַכָּתוּב לְלַמֶּדְךָ שֶׁכָּל צַדִּיק וְצַדִּיק שֶׁגָּדַל בְּחֵיק רָשָׁע וְלֹא עָשָׂה כְמַעֲשָׂיו לְהוֹדִיעַ כַּמָּה צִדְקוֹ גָּדוֹל שֶׁגָּדַל בְּחֵיק רָשָׁע וְלֹא עָשָׂה כְמַעֲשָׂיו, [וְכָל רָשָׁע שֶׁגָּדַל בְּחֵיק צַדִּיק וְלֹא עָשָׂה כְמַעֲשָׂיו] לְהוֹדִיעַ כַּמָּה רָשָׁע גָּדוֹל שֶׁגָּדַל בְּחֵיק צַדִּיק וְלֹא עָשָׂה כְמַעֲשָׂיו. עֵשָׂו גָּדַל בֵּין שְׁנֵי צַדִּיקִים, בֵּין יִצְחָק וּבֵין רִבְקָה, וְלֹא עָשָׂה כְמַעֲשֵׂיהֶם, עוֹבַדְיָה גָּדַל בֵּין שְׁנֵי רְשָׁעִים, בֵּין אַחְאָב וְאִיזֶבֶל, וְלֹא עָשָׂה כְמַעֲשֵׂיהֶם, נִתְנַבֵּא עַל עֵשָׂו הָרָשָׁע שֶׁנֶּאֱמַר (עובדיה א, א) "חֲזוֹן עֹבַדְיָה כֹּה אָמַר ה' אֱלֹהִים לֶאֱדוֹם".

"לְמִשְׁפְּחֹת מְנַשֶּׁה בֶן יוֹסֵף", שֶׁכְּשֵׁם שֶׁחִבֵּב יוֹסֵף אֶת הָאָרֶץ כָּךְ יוֹצְאֵי חֲלָצָיו חִבְּבוּ אֶת אֶרֶץ יִשְׂרָאֵל. וְאֵלֶּה שְׁמוֹת בְנֹתָיו מַחְלָה וְגוֹ'. יָכוֹל הַקּוֹדֵם בַּמִּקְרָא קוֹדֵם בְּמַעֲשֶׂה. תַּלְמוּד לוֹמַר  "וַתִּהְיֶינָה מַחְלָה תִרְצָה", מְלַמֵּד שֶׁכֻּלָּן שְׁקוּלוֹת זוֹ כָזוֹ.

"וַתַּעֲמֹדְנָה לִפְנֵי מֹשֶׁה" וְגוֹ'. מַגִּיד הַכָּתוּב שֶׁלֹּא עָמְדוּ אֶלָּא בִּשְׁנַת הָאַרְבָּעִים שָׁנָה שֶׁמֵּת אַהֲרֹן, שֶׁנֶּאֱמַר (להלן לג, לח) "וַיַּעַל אַהֲרֹן הַכֹּהֵן" וְגוֹ'. לִפְנֵי מֹשֶׁה וְלִפְנֵי אֶלְעָזָר, אִם מֹשֶׁה לֹא הָיָה יוֹדֵעַ וְכוּ' (כְּדִלְעֵיל). כִּי בְחְטְאוֹ מֵת, שֶׁלֹּא הֶחֱטִיא אֶת אֲחֵרִים עִמּוֹ. וּבָנִים לֹא הָיוּ לוֹ, דְּאִלּוּ הָיָה לוֹ (בַּת לְבֵן) [בֵן] לֹא הָיִינוּ תוֹבְעִים. לָמָּה יִגָּרַע שֵׁם אָבִינוּ מִתּוֹךְ מִשְׁפַּחְתּוֹ, רַבִּי יְהוּדָה אוֹמֵר נֶאֱמַר כָּאן שֵׁם וְנֶאֱמַר לְהַלָּן (דברים כה, ו) "שֵׁם", מַה שֵּׁם הָאָמוּר (לְהַלָּן) [כָּאן] נַחֲלָה אַף שֵׁם הָאָמוּר (כָּאן) [לְהַלָּן] נַחֲלָה, וּמַה שֵּׁם הָאָמוּר לְהַלָּן זֶרַע אַף שֵׁם הָאָמוּר כָּאן זֶרַע. כִּי אֵין לוֹ בֵּן, לָמָּה נֶאֱמַר וַהֲלֹא כְּבָר נֶאֱמַר "וּבָנִים לֹא הָיוּ לוֹ" וּמַה תַּלְמוּד לוֹמַר "כִּי אֵין לוֹ בֵּן", מַגִּיד שֶׁהָיוּ חֲכָמוֹת דּוֹרְשׁוֹת הָא אִם הָיָה לוֹ בַת בֵּן לֹא הָיִינוּ תוֹבְעוֹת.  תְּנָה לָּנוּ אֲחֻזָּה, רַבִּי נָתָן אוֹמֵר יָפֶה כֹחַ נָשִׁים מִכֹּחַ אֲנָשִׁים, אֲנָשִׁים אוֹמְרִים (לעיל יד, ד) "נִתְּנָה רֹאשׁ וְנָשׁוּבָה מִצְרָיְמָה" וְנָשִׁים אוֹמְרוֹת תְּנָה לָנוּ אֲחֻזָּה.

"וַתִּקְרַבְנָה בְּנוֹת צְלָפְחָד", הָא כָּל אָדָם כָּשֵׁר שֶׁעוֹמֵד בְּתוֹךְ הַשֵּׁבֶט הֲרֵי זֶה שֶׁבַח לְכָל שִׁבְטוֹ, קַל וָחֹמֶר לְבֵיתוֹ, קַל וָחֹמֶר לְגוּפוֹ, קַל וָחֹמֶר לְמִשְׁפַּחְתּוֹ, קַל וָחֹמֶר לְבֵית אָבִיו. וְכֵן הוּא אוֹמֵר  "וְאִתּוֹ אָהֳלִיאָב בֶּן אֲחִיסָמָךְ", שֶׁבַח לְכָל שִׁבְטוֹ, קַל וָחֹמֶר לְמִשְׁפַּחְתּוֹ וְכוּ'. וַתִּקְרַבְנָה, הָא כָּל אָדָם כָּשֵׁר שֶׁעוֹמֵד בְּתוֹךְ דּוֹר רָשָׁע זָכָה לִטֹּל שְׂכַר כֻּלָּן, נֹחַ עוֹמֵד בְּדוֹר הַמַּבּוּל זָכָה לִטֹּל שְׂכַר כֻּלָּן, אַבְרָם עוֹמֵד בְּדוֹר הַפְּלָגָה זָכָה לִטֹּל שְׂכַר כֻּלָּן, לוֹט בְּאַנְשֵׁי סְדוֹם זָכָה לִטֹּל שְׂכַר כֻּלָּן, אֵלּוּ עוֹמְדִים בְּדוֹר הַמִּדְבָּר זָכוּ לִטֹּל שְׂכַר כֻּלָּן, לְלַמֶּדְךָ בְּאֵיזֶה שָׁעָה עָמְדוּ לִפְנֵי מֹשֶׁה, בְּשָׁעָה שֶׁאָמְרוּ יִשְׂרָאֵל (לעיל יד, ד) "נִתְּנָה רֹאשׁ". אָמַר לָהֶן מֹשֶׁה וַהֲלֹא יִשְׂרָאֵל מְבַקְשִׁין לַחֲזֹר לְמִצְרַיִם, וְאַתֵּנָה מְבַקְּשׁוֹת נַחֲלָה בָּאָרֶץ. אָמְרוּ יוֹדְעוֹת אָנוּ שֶׁסּוֹף כָּל יִשְׂרָאֵל לְהַחֲזִיק בָּאָרֶץ, שֶׁנֶּאֱמַר  "עֵת לַעֲשׂוֹת לַה' הֵפֵרוּ תּוֹרָתֶךָ", אַל תְּהִי קוֹרֵא כֵן אֶלָּא הֵפֵרוּ תּוֹרָתֶךָ עֵת לַעֲשׂוֹת לַה'. וְכֵן הוּא אוֹמֵר (מ"ב ה, ב-ג) "וַאֲרָם יָצְאוּ גְּדוּדִים וְגוֹ' וַתֹּאמֶר אֶל גְּבִרְתָּהּ", מַגִּיד שֶׁאָמְרָה לָהּ כָּךְ וְכָךְ מְטַהֲרִין אֶת הֶעָנִי כָּךְ וְכָךְ מְטַהֲרִין אֶת הֶעָשִׁיר, שֶׁנֶּאֱמַר "כָּזֹאת וְכָזֹאת דִּבְּרָה הַנַּעֲרָה", מַגִּיד שֶׁהָיְתָה יוֹדַעַת פָּרָשַׁת נְגָעִים אֲבָל אֵינָהּ יוֹדַעַת אֵימָתַי הָיוּ שֶׁל בֵּית אָבִיהָ עוֹשִׂין אֶת הַתּוֹרָה בְּשָׁעָה שֶׁאָמַר לָהֶם (מ"א יח, כא) "עַד מָתַי אַתֶּם פֹּסְחִים" לְקַיֵּם מַה שֶּׁנֶּאֱמַר "עֵת לַעֲשׂוֹת לַה' הֵפֵרוּ תּוֹרָתֶךָ" אַל תְּהִי קוֹרֵא כָּךְ אֶלָּא הֵפֵרוּ תּוֹרָתֶךָ עֵת לַעֲשׂוֹת לַה'. וְכֵן הָיָה הִלֵּל אוֹמֵר בִּשְׁעַת הַמְפַזְּרִין כַּנֵּס אֵת הָרֶגֶל, בַּאֲתַר דְּלֵית קָפִיץ קְנֵי מִנֵּיהּ, בַּאֲתַר דְּלֵית גּוּבְרִין הִשְׁתַּדֵּל לִהְיוֹת גָּבֶר.

דָּבָר אַחֵר "וַתִּקְרַבְנָה בְּנוֹת צְלָפְחָד" וְגוֹ'. וַהֲלֹא יָדוּעַ שֶׁמְּנַשֶּׁה בֶּן יוֹסֵף, וּמָה רָאָה לְיַחֲסוֹ כָּאן. אֶלָּא כֹּל מֶלֶךְ כָּשֵׁר שֶׁהָיָה עוֹמֵד הָיוּ רוֹאִין מִי שֶׁאֲבוֹתָיו כְּשֵׁרִין וְתוֹלִין אוֹתוֹ בוֹ, שֶׁכֵּן אָמַר בְּחִזְקִיָּה  "כֹּה אָמַר ה' אֱלֹהֵי דָּוִד אָבִיךָ", וְכִי בְּנוֹ שֶׁל דָּוִד הָיָה חִזְקִיָּה וַהֲלֹא כַּמָּה דּוֹרוֹת הָיוּ בֵּינְתַיִם, אֶלָּא כֹּל מֶלֶךְ כָּשֵׁר שֶׁהָיָה עוֹמֵד הָיָה תוֹלֶה בְּדָוִד. וְכָל מֶלֶךְ רָשָׁע שֶׁהָיָה עוֹמֵד הָיָה נִתְלֶה בְּיָרָבְעָם, שֶׁנֶּאֱמַר (מ"א טו, ל) "עַל חַטֹּאוֹת יָרָבְעָם". (לעיל כו, לג) "וְשֵׁם בְּנוֹת צְלָפְחָד", שֵׁם הָיָה לָהֶם בִּזְכוּת וְשֵׁם הָיָה לָהֶן בְּמַעֲשֶׂה.  (שמות א, טו) "שֵׁם הָאַחַת שִׁפְרָה וְשֵׁם הַשֵׁנִית פּוּעָה", שֵׁם הָיָה לָהֶן בִּזְכוּת וְשֵׁם הָיָה לָהֶן בַּמַּעֲשֶׂה הַטּוֹב. וְכֵן הוּא אוֹמֵר  "אִישׁ הָיָה בְּאֶרֶץ עוּץ אִיּוֹב שְׁמוֹ", שֵׁם הָיָה לוֹ.  הָא כָּל שֵׁמוֹת שֶׁבַּתּוֹרָה וְשֶׁבַּנְבִיאִים וְשֶׁבַּכְּתוּבִים אִם לְעִנְיַן הַזְּכוּת שֵׁם לוֹ בִּזְכוּת, וְאִם לְעִנְיַן רֶשַׁע שֵׁם לוֹ בְּרֶשַׁע.

"אָבִינוּ מֵת בַמִּדְבָּר", רַבִּי אֱלִיעֶזֶר בֶּן יַעֲקֹב אוֹמֵר נֶאֱמַר כָּאן "מִּדְבָּר" וְנֶאֱמַר לְהַלָּן (לעיל טו, לב) "וַיִּהְיוּ בְנֵי יִשְׂרָאֵל בַּמִּדְבָּר",  מַה כָּאן צְלָפְחָד אַף לְהַלָּן צְלָפְחָד. אֲמַר לֵיהּ רַבִּי שִׁמְעוֹן, אֶפְשָׁר לוֹמַר כֵּן, מְקוֹשֵׁשׁ בְּשָׁנָה רִאשׁוֹנָה שֶׁיָּצְאוּ מִמִּצְרַיִם בִּשְׁנַיִם וְעֶשְׂרִים לַחֹדֶשׁ הַשֵּׁנִי, וְכִי אֶפְשָׁר שֶׁהָיוּ בְנוֹת צְלָפְחָד בְּנוֹת מְלָכִים נָאוֹת וּכְשֵׁרוֹת הַקְּטַנָּה שֶׁבָּהֶן יוֹשֶׁבֶת אַרְבָּעִים שָׁנָה וְלֹא נִשֵּׂאת, וְכִי בְּאֵיזוֹ שָׁנָה מֵת צְלָפְחָד, בַּשָּׁנָה שֶׁנֶּאֱמַר  "וַיִּשְׁמַע הַכְּנַעֲנִי".

"וַתִּקְרַבְנָה בְּנוֹת צְלָפְחָד", אוֹתוֹ הַדּוֹר הָיוּ הַנָּשִׁים גּוֹדְרוֹת מַה שֶּׁהָאֲנָשִׁים פּוֹרְצִין, שֶׁכֵּן אַתָּה מוֹצֵא שֶׁאָמַר לָהֶן אַהֲרֹן (שמות לב, ד) "פָּרֲקוּ נִזְמֵי הַזָּהָב" וְגוֹ', וְלֹא רָצוּ הַנָּשִׁים וּמִחוּ בְּבַעֲלֵיהֶן שֶׁנֶּאֱמַר (שם, ג) "וַיִּתְפַּרֲקוּ כָּל הָעָם אֶת נִזְמֵי הַזָּהָב אֲשֶׁר בְּאָזְנֵיהֶם" וְהַנָּשִׁים לֹא נִשְׁתַּתְּפוּ בְּמַעֲשֵׂה הָעֵגֶל. וְכֵן בַּמְּרַגְּלִים שֶׁהוֹצִיאוּ דִּבָּה, שֶׁנֶּאֱמַר  "וַיָּשֻׁבוּ וַיַּלִּינוּ עָלָיו אֶת כָּל הָעֵדָה", עֲלֵיהֶם נִגְזְרָה גְזֵרָה, שֶׁאָמְרוּ (לעיל יג, לא) "לֹא נוּכַל לַעֲלוֹת", אֲבָל הַנָשִּׁים לֹא הָיוּ עִמָּהֶם בָּעֵצָה, מַה כְּתִיב לְמַעְלָה, (לעיל כו, סה) "כִּי אָמַר ה' לָהֶם מוֹת יָמֻ(וּ)תוּ בַמִּדְבָּר וְלֹא נוֹתַר מֵהֶם אִישׁ" וְגוֹ', [אִישׁ] וְלֹא אִשָּׁה עַל מַה שֶּׁלֹּא רָצוּ לִכָּנֵס לָאָרֶץ אֲבָל הַנָּשִׁים קֵרְבוּ עַצְמָן לְבַקֵּשׁ נַחֲלָה בָּאָרֶץ.

"וְלָמָּה נִזְדַּמְּנוּ לְמֹשֶׁה". שֶׁלֹּא יִרְאֶה אֶת עַצְמוֹ שֶׁפָּרַשׁ מִן הָאִשָּׁה אַרְבָּעִים שָׁנָה, שֶׁהֲרֵי הֵן הִמְתִּינוּ אַרְבָּעִים שָׁנָה עַד שֶׁנִּשְּׂאוּ לֶהָגוּן לָהֶם.

דָּבָר אַחֵר "וַתִּקְרַבְנָה בְּנוֹת צְלָפְחָד", חֲמִשְׁתָּן אָמְרוּ חֲמִשָּׁה דְּבָרִים. הָרִאשׁוֹנָה אָמְרָה אָבִינוּ מֵת בַמִּדְבָּר, הַשְּׁנִיָּה אָמְרָה וְהוּא לֹא הָיָה בְּתוֹךְ הָעֵדָה הַנּוֹעָדִים עַל ה' בַּעֲדַת קֹרַח, הַשְּׁלִישִׁית אָמְרָה כִּי- בְחֶטְאוֹ מֵת, הוּא הַמְקוֹשֵׁשׁ, הָרְבִיעִית אָמְרָה וּבָנִים לֹא הָיוּ לוֹ, הַחֲמִישִׁית אָמְרָה לָמָּה יִגָּרַע שֵׁם אָבִינוּ מִתּוֹךְ מִשְׁפַּחְתּוֹ, וְכָל הַפָּסוּק. אָמַר מֹשֶׁה אִי אֶפְשָׁר לְבַת לִירַשׁ. אָמְרוּ לוֹ, לָמָּה. אָמַר לָהֶם שֶׁאַתֶּם נְקֵבוֹת. אָמְרוּ לוֹ וְכֹה אָמַרְתָּ מֹשֶׁה רַבֵּינוּ, הוֹאִיל שֶׁהַזָּכָר יוֹרֵשׁ תִּתְיַבֵּם אִמֵּנוּ לַאֲחִי אָבִינוּ, שֶׁתּוֹלִיד זָכָר שֶׁיִּירַשׁ. אָמַר לָהֶן מֹשֶׁה אִי אֶפְשָׁר לְהִתְיַבֵּם, הוֹאִיל שֶׁיֵּשׁ לָהּ בָּנוֹת. אָמְרוּ לוֹ מַה הוּא זֶה שֶׁאַתָּה עוֹשֶׂה מֹשֶׁה רַבֵּינוּ, שֶׁנִּירַשׁ אֶת אָבִינוּ אֵין אָנוּ בָנִים, שֶׁתִּתְיַבֵּם אִמֵּנוּ אָנוּ בָנִים. אוֹתָהּ שָׁעָה סִלְּקוּ אֶת מֹשֶׁה. כֵּיוָן שֶׁשָּׁמַע מֹשֶׁה כֵּן, מִיָּד וַיַּקְרֵב מֹשֶׁה אֶת מִשְׁפָּטָן לִפְנֵי ה'.

אָמַר רַבִּי חִדְקָא, שִׁמְעוֹן הַשִּׁקְמוֹנִי הָיָה לִי חָבֵר מִתַּלְמִידֵי רַבִּי עֲקִיבָא וְאָמַר יוֹדֵעַ הָיָה מֹשֶׁה שֶׁהַבָּנוֹת יוֹרְשׁוֹת, עַל מָה נֶחְלְקוּ, אִם יִירְשׁוּ בְּרָאוּי כִּבְמֻחְזָק אִם לָאו, וּרְאוּיָה הָיְתָה פָּרָשַׁת נַחֲלוֹת שֶׁתֵּאָמֵר עַל יְדֵי מֹשֶׁה אֶלָּא שֶׁזָּכוּ בְנוֹת צְלָפְחָד שֶׁנֶּאֶמְרָה עַל יְדֵיהֶן שֶׁכָּךְ מְגַלְּגְּלִין זְכוּת עַל יְדֵי זַכַּאי וְחוֹבָה עַל יְדֵי חַיָּב.

{pפסוק ו-זp} {rרמז תשעדr}  "וַיֹּאמֶר ה' אֶל מֹשֶׁה לֵּאמֹר כֵּן בְּנוֹת צְלָפְחָד דֹּבְרֹת", יָפֶה תָּבְעוּ בְנוֹת צְלָפְחָד, שֶׁכָּךְ כְּתוּבָה פָּרָשָׁה זוֹ לְפָנַי בַּמָּרוֹם אַשְׁרֵי אָדָם שֶׁהַמָּקוֹם מוֹדֶה לִדְבָרָיו. כַּיּוֹצֵא בוֹ אַתָּה אוֹמֵר (להלן לו, ה) "כֵּן מַטֵּה בְנֵי יוֹסֵף דֹּבְרִים". כַּיּוֹצֵא בַדָּבָר אַתָּה אוֹמֵר  "וַיֹּאמֶר ה' סָלַחְתִּי כִּדְבָרֶךָ". עֲתִידִין אֻמּוֹת הָעוֹלָם לוֹמַר אַשְׁרֵי אָדָם שֶׁהַמָּקוֹם מוֹדֶה לִדְבָרָיו.

(לעיל פסוק ה) וַיַּקְרֵב מֹשֶׁה אֶת מִשְׁפָּטָן, לְפִי שֶׁמֹּשֶׁה אָמַר  "וְהַדָּבָר אֲשֶׁר יִקְשֶׁה מִכֶּם" וְגוֹ'. [הִתִּישׁ הַקָּדוֹשׁ בָּרוּךְ הוּא כֹּחוֹ], בָּאוּ בְנוֹת צְלָפְחָד לְדִין וְהִפְלִיא  מִמֶּנּוּ שֶׁנֶּאֱמַר "וַיַּקְרֵב מֹשֶׁה אֶת מִשְׁפָּטָן", וַיֹּאמֶר ה' אֶל מֹשֶׁה לֵּאמֹר כֵּן בְּנוֹת צְלָפְחָד, כָּךְ הוּא הַדִּין. אָמַר הַקָּדוֹשׁ בָּרוּךְ הוּא לְמֹשֶׁה וְלֹא אָמַרְתָּ (דברים א, יז) "הַדָּבָר אֲשֶׁר יִקְשֶׁה מִכֶּם", הַדִּין שֶׁאִי אַתָּה יוֹדֵעַ הֲרֵי הַנָּשִׁים דָּנִין אוֹתוֹ. רַבִּי שִׁמְעוֹן בֶּן לָקִישׁ אוֹמֵר יוֹדֵעַ הָיָה מֹשֶׁה רַבֵּינוּ אֶת הַדִּין אֶלָּא בָּאוּ לִפְנֵי שָׂרֵי עֲשָׂרוֹת תְּחִלָּה, אָמְרוּ לָהֶם דִּין שֶׁל נַחֲלָה הוּא וְאֵין זוֹ שֶׁלָּנוּ אֶלָּא שֶׁל גְּדוֹלִים מִמֶּנּוּ, בָּאוּ לִפְנֵי שָׂרֵי חֲמִשִּׁים רָאוּ שֶׁכִּבְּדוּ אוֹתָן שָׂרֵי עֲשָׂרוֹת אָמְרוּ אַף אָנוּ יֵשׁ גְּדוֹלִים מִמֶּנּוּ, וְכֵן לְשָׂרֵי מֵאוֹת וְכֵן לְשָׂרֵי אֲלָפִים וְכֵן לַנְּשִׂיאִים, הֵשִׁיבוּ לָהֶן כֻּלָּן כָּעִנְיָן הַזֶּה, שֶׁלֹּא רָצוּ לִפְתֹּחַ פֶּה בִּפְנֵי מִי שֶׁגָּדוֹל מֵהֶן.  אָמַר מֹשֶׁה אִם אוֹמַר אֲנִי לָהֶם אֶת הַדִּין אֶטֹּל אֶת גְּדֻלָּתָן, אָמַר לָהֶן אַף אֲנִי יֵשׁ גָּדוֹל מִמֶּנִּי, לְפִיכָךְ וַיַּקְרֵב מֹשֶׁה אֶת מִשְׁפָּטָן לִפְנֵי ה'.

"נָתֹן תִּתֵּן לָהֶם אֲחֻזַּת נַחֲלָה", זוֹ נַחֲלַת אֲבִיהֶן. בְּתוֹךְ אֲחֵי אֲבִיהֶם, זוֹ נַחֲלַת אֲבִי אֲבִיהֶן. וְהַעֲבַרְתָּ אֶת נַחֲלַת אֲבִיהֶן לָהֶן, זוֹ חֵלֶק בְּכוֹרָה. רַבִּי אֱלִיעֶזֶר בֶּן יַעֲקֹב אוֹמֵר אַף חֵלֶק אֲחֵי אֲבִיהֶן נָטְלוּ, שֶׁנֶּאֱמַר "נָתֹן תִּתֵּן לָהֶם", וּלְמָאן דַּאֲמַר תְּרֵי אֲחֵי דְאַבָּא [הָווּ לְהוּ] דִּכְתִיב (יהושע יז, ה) "וַיִּפְּלוּ חַבְלֵי מְנַשֶּׁה"  הַהוּא מֵאֲחֻזַּת נַחֲלָה נָפְקָא.

דָּבָר אַחֵר "נָתֹן תִּתֵּן", תֵּן לָהֶם מִטַּלְטְלִין וְכוּ'. דָּבָר אַחֵר "נָתֹן תִּתֵּן", שֶׁנָּטְלוּ בְּעֵבֶר הַיַּרְדֵּן וְקָרְבוּ לִפְנֵי יְהוֹשֻׁעַ וְאֶלְעָזָר בְּאֶרֶץ כְּנַעַן, שֶׁנֶּאֱמַר  "וַתִּקְרַבְנָה לִפְנֵי אֶלְעָזָר הַכֹּהֵן וְלִפְנֵי יְהוֹשֻׁעַ בִּן נוּן". וְאַף יַעֲקֹב אָבִינוּ רָאָה שֶׁנּוֹטְלוֹת מִכָּאן וּמִכָּאן, שֶׁנֶּאֱמַר (בראשית מט, כב) "בָּנוֹת צָעֲדָה עֲלֵי שׁוּר",  [זֶה הַיַּרְדֵּן] שֶׁנַּעֲשָׂה לְמֹשֶׁה (כְּשׁוּר) [כְּחוֹמָה] שֶׁלֹּא יִכָּנֵס לָאָרֶץ וְאָמַר לוֹ [יַעֲקֹב לְיוֹסֵף] בְּנוֹתֶיךָ נוֹטְלוֹת מִכָּאן וּמִכָּאן.

"וְאֶל בְּנֵי יִשְׂרָאֵל תְּדַבֵּר לֵאמֹר", אֵין לִי אֶלָּא לְשָׁעָה, לְדוֹרוֹת מִנָּיִן. תַּלְמוּד לוֹמַר "וְאֶל בְּנֵי יִשְׂרָאֵל תְּדַבֵּר לֵאמֹר".

תָּנוּ רַבָּנָן "אִישׁ כִּי יָמוּת וּבֵן אֵין לוֹ", אֵין לִי אֶלָּא בֵן, בֶּן הַבֵּן וּבַת הַבֵּן וּבֶן בַּת הַבֵּן מִנָּיִן. תַּלְמוּד לוֹמַר "אֵין לוֹ", עַיֵּן עָלָיו.  בַּת, אֵין לִי אֶלָּא בַּת, בַּת הַבַּת וּבֶן הַבַּת [וּבַת בֶּן הַבַּת] מִנָּיִן. תַּלְמוּד לוֹמַר "אֵין לוֹ", עַיֵּן עָלָיו. הָא כֵּיצַד, נַחֲלָה מְמַשְׁמֶשֶׁת וְהוֹלֶכֶת עַד רְאוּבֵן. וְלֵימָא עַד יַעֲקֹב. גְּמִירֵי דְּלָא כָלְיָא שִׁבְטָא. אֲמַר רַב הוּנָא אֲמַר רַב כָּל הָאוֹמֵר תִּירַשׁ הַבַּת עִם בַּת הַבֵּן, אֲפִלּו נָשִׂיא בְיִשְׂרָאֵל, אֵין שׁוֹמְעִין לוֹ, שֶׁאֵינוֹ אֶלָּא מַעֲשֵׂה צְדוֹקִין. דְּתַנְיָא בְּאַרְבָּעָה וְעֶשְׂרִים בְּטֵבֵת תַּבְנָא לְדִינָנָא, שֶׁהָיוּ צְדוֹקִין אוֹמְרִים תִּירַשׁ הַבַּת עִם בַּת הַבֵּן. נִטְפַּל לָהֶן רַבָּן יוֹחָנָן בֶּן זַכַּאי וְאָמַר לָהֶם, שׁוֹטִין, זוֹ מִנַּיִן לָכֶם, וְלֹא הָיָה אָדָם שֶׁהֶחֱזִיר לוֹ דָבָר חוּץ מִזָּקֵן אֶחָד שֶׁהָיָה מְפַטְפֵּט כְּנֶגְדּוֹ וְאוֹמֵר וּמַה בַּת בְּנוֹ שֶׁבָּאָה מִכֹּחַ כֹּחוֹ תִּירָשֶׁנּוּ, בִּתּוֹ הַבָּאָה מִכֹּחוֹ  אֵינוֹ דִין שֶׁתִּירָשֶׁנּוּ. קָרָא עָלָיו הַמִּקְרָא הַזֶּה (בראשית לו, כ) "אֵלֶּה בְנֵי שֵׂעִיר הַחֹרִי יֹשְׁבֵי הָאָרֶץ לוֹטָן וְשׁוֹבָל וְצִבְעוֹן וַעֲנָה"  וּכְתִיב (שם, כד) "וְאֵלֶּה בְנֵי צִבְעוֹן וְאַיָּה וַעֲנָה", מְלַמֵּד שֶׁבָּא צִבְעוֹן עַל אִמּוֹ וְהוֹלִיד אֶת עֲנָה. וְדִילְמָא תְּרֵי עֲנָה הָווּ. אֲמַר רָבָא אֲנָא אֲמִינָא מִלְּתָא דְּשָׁבוּר מַלְכָּא לָא אֲמָרָהּ, וּמַנּוּ, שְׁמוּאֵל, אֲמַר קְרָא  "הוּא עֲנָה", הוּא עֲנָה דְּמֵעִיקָרָא.  אָמַר לוֹ רַבִּי, בְּכָךְ אַתָּה פוֹטְרֵנִי. אָמַר לוֹ, שׁוֹטֶה, וְלֹא תְהֵא תוֹרָה שְׁלֵמָה שֶׁלָּנוּ כְּשִׂיחָה בְטֵלָה שֶׁלָּכֶם, מַה לְבַת בְּנוֹ שֶׁכֵּן יָפֶה כֹּחָהּ אֵצֶל הָאַחִין [תֹּאמַר בְּבִתּוֹ שֶׁהוּרַע כֹּחָהּ אֵצֶל אַחִין],  וְנִצְּחוּם, וּבְאוֹתוֹ הַיּוֹם עֲשָׂאוּהוּ יוֹם טוֹב.

הַבָּנִים יוֹרְשִׁים אֶת הָאָב, מִנָּלָן. דִּכְתִיב "אִישׁ כִּי יָמוּת וּבֵן אֵין לוֹ", טַעֲמָא דְאֵין לוֹ בֵן הָא אִם יֵשׁ לוֹ בֵן בֵּן קוֹדֵם. אֲמַר לֵיהּ רַב פַּפָּא לְאַבָּיֵי אֵימָא לָא הַאי לֵירוּת כֻּלֵּיהּ וְלָא הַאי לֵירוּת כֻּלֵּיהּ אֶלָּא תַּרְוַיְהוּ בַּהֲדָדֵי (לֵירְתָן). אֲמַר לֵיהּ  וְאִיצְטְרִיךְ קְרָא לְאַשְׁמוּעִינַן דְּהֵיכָא דְּלֵית לֵיהּ אֶלָּא חַד בָּרָא לֵירְתִינְהוּ לְכֻלְּהוּ נִכְסֵי. וְדִילְמָא הָא קָמַשְׁמָע לָן דְּבַת נַמֵּי בַּת יְרֻשָּׁה הִיא. הַהִיא (להלן לו, ח) מִ"וְּכָל בַּת יֹרֶשֶׁת נַחֲלָה" נָפְקָא. וְאִבָּעִית אֵימָא מֵהָכָא,  "וְהִתְנַחַלְתֶּם אֹתָם לִבְנֵיכֶם אַחֲרֵיכֶם", וְלֹא לִבְנוֹתֵיכֶם. אֶלָּא מֵעַתָּה (דברים יא, כא) "לְמַעַן יִרְבּוּ יְמֵיכֶם וִימֵי בְנֵיכֶם" הָכָא נַמֵּי בְּנֵיכֶם וְלֹא בְנוֹתֵיכֶם. בְּרָכָה שָׁאנֵי.

תַּנְיָא "וּנְתַתֶּם אֶת נַחֲלָתוֹ לִשְׁאֵרוֹ", זֶה הָאָב, מְלַמֵּד שֶׁהָאָב קוֹדֵם לָאַחִין. יָכוֹל יְהֵא קוֹדֵם לַבֵּן. תַּלְמוּד לוֹמַר "הַקָּרֹב", קָרוֹב קוֹדֵם. וּמָה רָאִיתָ לְרַבּוֹת אֶת הַבֵּן וּלְהוֹצִיא אֶת הָאָח. מְרַבֶּה אֲנִי אֶת הַבֵּן שֶׁכֵּן קָם תַּחַת אָבִיו לְיַעֲדָה וְלִשְׂדֵה אֲחֻזָּה.  אַדְרַבָּה, מְרַבֶּה אֲנִי אֶת הָאָח שֶׁכֵּן קָם תַּחַת אָחִיו לְיִבּוּם. כְּלוּם יֵשׁ יִבּוּם אֶלָּא בְּמָקוֹם שֶׁאֵין בֵּן וְכוּ'. וְתֵיפוּק לֵיהּ דְּהָכָא תַּרְתֵּי  וְהָכָא חָדָא. מִשּׁוּם דִּשְׂדֵה אֲחֻזָּה גּוּפָהּ מֵהַאי טַעֲמָא הוּא דִּקָיְמָא לֵיהּ לְתַנָּא כְּלוּם יֵשׁ יִבּוּם אֶלָּא בְּמָקוֹם שֶׁאֵין בֵּן כוּ'. (אָמְרִי) [וְאֵימָא] שְׁאֵרוֹ זֶה הָאָב מְלַמֵּד שֶׁהָאָב קוֹדֵם לַבַּת יָכוֹל  יַקְדִּים לַבֵּן תַּלְמוּד לוֹמַר "הַקָּרֹב" קָרוֹב קוֹדֵם. כֵּיוָן דִּלְעִנְיָן יִבּוּם בֵּן וּבַת כִּי הֲדָדֵי נִינְהוּ, לְעִנְיַן נַחֲלָה נַמֵּי בֵּן וּבַת כִּי הֲדָדֵי נִינְהוּ. וְאֵימָא שְׁאֵרוֹ זֶה הָאָב מְלַמֵּד שֶׁהָאָב קוֹדֵם לַאֲחֵי הָאָב  יָכוֹל יַקְדִּים לָאַחִים תַּלְמוּד לוֹמַר "הַקָּרֹב" קָרוֹב קוֹדֵם. אֲחֵי הָאָב לָא צְרִיכֵי קְרָא, מִכֹּחַ מָאן קָא אָתוּ, מִכֹּחַ אָב, קָאי אָב יָרְתֵי אֲחֵי [הָאָב]. וְהָא קְרָאֵי לָאו הָכֵי כְּתִיבֵי. קְרָאֵי שֶׁלֹּא כְסִדְרָן כְּתִיבֵי. וְתַנָּא מַיְתֵי לָהּ מֵהָכָא דְּתַנְיָא אֶת זוֹ דָּרַשׁ רַבִּי יִשְׁמָעֵאל אִישׁ כִּי- יָמוּת וּבֵן אֵין לוֹ וְהַעֲבַרְתֶּם אֶת נַחֲלָתוֹ לְבִתּוֹ, בִּמְקוֹם בַּת אַתָּה מַעֲבִיר נַחֲלָה מִן הָאָב [וְאִי אַתָּה מַעֲבִיר נַחֲלָה מִן הָאָב בִּמְקוֹם אָחִין. וְאֵימָא בִּמְקוֹם בַּת] אַתָּה מַעֲבִיר נַחֲלָה מִן הָאָחִין וְאִי אַתָּה מַעֲבִיר נַחֲלָה מִן הָאָב אֲפִלּוּ בִּמְקוֹם בַּת. אִם כֵּן לִכְתּוּב רַחֲמָנָא וְהַעֲבַרְתֶּם, וּלְמָאן דְּנָפְקָא לֵיהּ מֵוְהַעֲבַרְתֶּם הַאי שְׁאֵרוֹ מַאי עָבִיד לֵיהּ. מִיבָּעֵי לֵיהּ לִכְדְּתַנְיָא שְׁאֵרוֹ זוֹ אִשְׁתּוֹ מְלַמֵּד שֶׁהַבַּעַל יוֹרֵשׁ אֶת אִשְׁתּוֹ.  וּלְמָאן דְּנָפְקָא לֵיהּ מִשְּׁאֵרוֹ וְהַעֲבַרְתֶּם מַאי עָבִיד לֵיהּ. מִבָּעֵי לֵיהּ לִכְדְּתַּנְיָא רַבִּי אוֹמֵר בְּכֻלָּן נֶאֱמַר נְתִינָה וְכָאן נֶאֱמַר הַעֲבָרָה, אֵין לְךָ דָּבָר הַמַּעֲבִיר נַחֲלָה מִשֵּׁבֶט לְשֵׁבֶט אֶלָּא בַּת הוֹאִיל וּבְנָהּ וּבַעֲלָהּ יוֹרְשִׁין אוֹתָהּ. וּמִמַּאי דִּשְׁאֵרוֹ זֶה הָאָב, דִּכְתִיב (ויקרא יח, יב) "שְׁאֵר אָבִיךָ הִיא", אֵימָא שְׁאֵרוֹ זֶה הָאֵם דִּכְתִיב  "שְׁאֵר אִמְּךָ הִיא". אֲמַר קְרָא מִמִּשְׁפַּחְתּוֹ וְיָרַשׁ אֹתָהּ, מִשְׁפַּחַת אַב קְרוּיָה מִשְׁפָּחָה, מִשְׁפַּחַת אֵם אֵינָהּ קְרוּיָה מִשְׁפָּחָה דִּכְתִיב (לעיל א, ב) "לְמִשְׁפְּחֹתָם לְבֵית אֲבֹתָם".

אֲמַר רַבִּי זֵירָא אֲמַר רַב מִנַּיִן לְמַתְּנַת שְׁכִיב מֵרַע מִן הַתּוֹרָה. שֶׁנֶּאֱמַר "וְהַעֲבַרְתֶּם אֶת נַחֲלָתוֹ לְבִתּוֹ", יֵשׁ לְךָ הַעֲבָרָה אַחֶרֶת שֶׁהִיא כָזוֹ, וְאֵיזוֹ, זוֹ מַתְּנַת שְׁכִיב מֵרַע רַב נַחְמָן אֲמַר רַבָּה בַּר אֲבוּהָ, [מֵהָכָא], וּנְתַתֶּם אֶת נַחֲלָתוֹ לְאֶחָיו, יֵשׁ לְךָ מַתָּנָה אֲחֶרֶת שֶׁהִיא כָזוֹ, [וְאֵיזוֹ], זוֹ מַתְּנַת שְׁכִיב מֵרַע. וְרַב נַחְמָן מַאי טַעֲמָא לָא אֲמַר מֵוְהַעֲבַרְתֶּם, הַהוּא מִבָּעֵי לֵיהּ לִכְדְּרַבִּי  בְּכֻלָּן נֶאֱמַר בָּהֶן נְתִינָה וְכוּ'. וְרַבִּי זֵירָא מַאי טַעֲמָא לָא אֲמַר מֵוּנְתַתֶּם, אוֹרְחֵיהּ דִקְרָא הוּא. רַב מְנַסְּיָא אֲמַר שְׁמוּאֵל, מֵהָכָא,  (מ"ב כ, א; ישעיה לח, א) "בַּיָּמִים הָהֵם חָלָה חִזְקִיָּהוּ וְגוֹ' צַו לְבֵיתֶךָ" וְגוֹ', בְּצַוָּאָה בְּעָלְמָא. רַמִי בַּר יְחֶזְקֵאל אֲמַר, מֵהָכָא, (ש"ב יז, כג) "וַאֲחִיתֹפֶל רָאָה וְגוֹ' וַיְצַו" וְגוֹ'.

{rרמז תשעהr}  תָּנוּ רַבָּנָן "שְׁאֵרוֹ", זוֹ אִשְׁתּוֹ, מְלַמֵּד שֶׁהַבַּעַל יוֹרֵשׁ אֶת אִשְׁתּוֹ. יָכוֹל אַף הִיא תִּירָשֶׁנּוּ. תַּלְמוּד לוֹמַר "וְיָרַשׁ אֹתָהּ", הוּא יוֹרֵשׁ אוֹתָהּ וְאֵין הִיא יוֹרֶשֶׁת אוֹתוֹ. וְהָנֵי קְרָאֵי לָאו הָכֵי כְתִיבֵי. אֲמַר אַבָּיֵי תָרִיץ וְאֵימָא הָכֵי וּנְתַתֶּם אֶת נַחֲלָתוֹ לַקָּרֹב אֵלָיה שְׁאֵרוֹ וְיָרַשׁ אֹתָהּ, אֲמַר לֵיהּ רָבָא סַכִּינָא חֲרִיפָא לִפְסוֹק קְרָאֵי. אֶלָּא אֲמַר רָבָא תָּרִיץ הָכִי וּנְתַתֶּם אֶת נַחֲלַת שְׁאֵרוֹ לוֹ קָסְבַר גּוֹרְעִין וּמוֹסִיפִין וְדוֹרְשִׁין. וְתַנָּא מַיְתֵי לָהּ מֵהָכָא וְיָרַשׁ אֹתָהּ, מְלַמֵּד שֶׁהַבַּעַל יוֹרֵשׁ אֵת אִשְׁתּוֹ דִּבְרֵי רַבִּי עֲקִיבָא. רַבִּי יִשְׁמַעֵאל אוֹמֵר אֵינוֹ צָרִיךְ, הֲרֵי הוּא אוֹמֵר  "וְכָל בַּת יֹרֶשֶׁת נַחֲלָה מִמַּטּוֹת בְּנֵי יִשְׂרָאֵל" וְגוֹ', בַּהֲסָבַת הַבַּעַל הַכָּתוּב מְדַבֵּר. וְאוֹמֵר (שם, ז) "וְלֹא  תִסֹּב נַחֲלָה לִבְנֵי יִשְׂרָאֵל מִמַּטֶּה אֶל מַטֶּה". וְאוֹמֵר  "וְלֹא תִסֹּב נַחֲלָה מִמַּטֶּה לְמַטֵּה אַחֵר". וְאוֹמֵר (יהושע כד, לג) "וְאֶלְעָזָר בֶּן אַהֲרֹן מֵת וַיִּקְבְּרוּ אֹתוֹ בְּגִבְעַת פִּינְחָס בְּנוֹ", מִנַּיִן לְפִינְחָס  שֶׁלֹּא הָיָה לוֹ לְאֶלְעָזָר, אֶלָּא מְלַמֵּד שֶׁנָּשָׂא פִינְחָס אִשָּׁה וּמֵתָה וִירָשָׁהּ. וְאוֹמֵר (דהי"א ב, כב) "וּשְׂגוֹב הוֹלִיד אֶת יָאִיר וַיְהִי לוֹ עֶשְׂרִים וְשָׁלוֹשׁ עָרִים בְּאֶרֶץ הַגִּלְעָד", מִנַּיִן הָיָה לוֹ לְיָאִיר שֶׁלֹּא הָיוּ לוֹ לִשְׂגוּב, אֶלָּא מְלַמֵּד שֶׁנָשָׂא יָאִיר אִשָּׁה וּמֵתָה וִירָשָׁה. מַאי וְאוֹמֵר. וְכִי תֵימָא בַּהֲסָבַת בֵּן הוּא דְּקָפִיד קְרָא אֲבָל בַּעַל לָא יָרִית תָּא שְׁמַע "וְלֹא תָסֹב נַחֲלָה לִבְנֵי יִשְׂרָאֵל מִמַּטֶּה" וְגוֹ', וְכִי תֵימָא לַעֲבֹר עָלָיו בַּעֲשֵׂה וְלֹא תַעֲשֶׂה, תָּא שְׁמַע "וְלֹא- תִסֹּב נַחֲלָה (לִבְנֵי יִשְׂרָאֵל) מִמַּטֶּה לְמַטֶּה אַחֵר", וְכִי תֵימָא לַעֲבֹר עָלָיו בִּשְׁנֵי לָאוִין וַעֲשֵׂה תַּלְמוּד לוֹמַר "וְאֶלְעָזָר בֶּן אַהֲרֹן מֵת", וְכִי תֵימָא אֶלְעָזָר הוּא דְּנָסַב אִ(י)תְּתָא וּשְׁכִיבָא וִירָתָהּ פִינְחָס תָּא שְׁמַע "וּשְׂגוּב הוֹלִיד אֶת יָאִיר", וְכִי תֵימָא הָתָם נַמִּי הָכֵי הֲוָה אִם כֵּן תְּרֵי קְרָאֵי לָמָּה לִי.

תַּנְיָא בַּהֲסָבַת הַבֵּן "וְלֹא תִסֹּב נַחֲלָה לִבְנֵי יִשְׂרָאֵל מִמַּטֶּה אֶל מַטֶּה" בַּהֲסַבַּת הַבֵּן הַכָּתוּב מְדַבֵּר אוֹ אֵינוֹ אֶלָּא בַּהֲסָבַת הַבַּעַל, כְּשֶׁהוּא אוֹמֵר "וְלֹא  תִסֹּב נַחֲלָה מִמַּטֶּה לְמַטֶּה אַחֵר" הֲרֵי הֲסָבַת הַבַּעַל אָמוּר, הָא מָה אֲנִי מְקַיֵּם "וְלֹא תִסֹּב נַחֲלָה (לְמַטֶּה אַחֵר) [לִבְנֵי יִשְׂרָאֵל"] בַּהֲסָבַת הַבֵּן הַכָּתוּב מְדַבֵּר. תַּנְיָא [אִידָךְ] בַּהֲסָבַת הַבַּעַל הַכָּתוּב מְדַבֵּר, אוֹ אֵינוֹ אֶלָּא בַּהֲסָבַת הַבֵּן, כְּשֶׁהוּא אוֹמֵר "וְלֹא תִסֹּב נַחֲלָה לִבְנֵי יִשְׂרָאֵל" וְגוֹ' הֲרֵי בַּהֲסָבַת הַבֵּן אָמוּר. דְּכֻלֵּי עָלְמָא מִיהַת "מִמַּטֶּה לְמַטֵּה אַחֵר" בַּהֲסָבַת הַבַּעַל הַכָּתוּב מְדַבֵּר, מַאי טַעֲמָא. אֲמַר (רָבָא) [רַבָּה] אֲמַר קְרָא "מַטּוֹת". רַב אַשִׁי אֲמַר, אֲמַר קְרָא "מִמַּטֶּה לְמַטֶּה אַחֵר", וּבֵן לָאו אַחֵר הוּא.

"בְּנֵי אֲחָיוֹת נוֹחֲלִין". תַּנְיָא בְּנֵי אֲחָיוֹת וְלֹא בְּנוֹת אֲחָיוֹת. לְמַאי הִלְכָתָא. אֲמַר רַב שֵׁשֶׁת לִקְדַּם, דְּתָנֵי רַב שְׁמוּאֵל בַּר רַב יִצְחָק מִמִּשְׁפַּחְתּוֹ וְיָרַשׁ אֹתָהּ, הֻקְּשָׁה יְרֻשָּׁה (רִאשׁוֹנָה) [שְׁנִיָּה]  לִירֻשָּׁה (שְׁנִיָּה) [רִאשׁוֹנָה], מַה יְּרֻשָּׁה רְאשׁוֹנָה הַבֵּן קוֹדֵם לַבַּת אַף יְרֻשָּׁה שְׁנִיָּה בֵּן קוֹדֵם לְבַת.

מִנַּיִן שֶׁהָאָב קוֹדֵם אֶת הָאַחִין בְּנַחֲלָה. הָיָה רַבִּי יִשְׁמָעֵאל בַּר רַבִּי יוֹסֵי אוֹמֵר הֲרֵי אוֹמֵר וְהַעֲבַרְתֶּם אֶת נַחֲלָתוֹ לְבִתּוֹ, מִפְּנֵי הַבַּת מַעֲבִיר אַתָּה אֶת הָאָב וְאִי אַתָּה מַעֲבִיר מִפְּנֵי הָאַחִין.  וּמִנַּיִן שֶׁהָאָב יוֹרֵשׁ. אָמַרְתָּ, קַל וָחֹמֶר, וּמָה אַחִין [מִן הָאָב], שֶׁאֵין בָּאִין אֶלָּא מִכֹּחַ הָאָב, הֲרֵי הֵן יוֹרְשִׁין הָאָב, שֶׁאֵין הָאַחִין בָּאִין אֶלָּא מִכֹּחוֹ, אֵינוֹ דִין הוּא שֶׁיּוֹרֵשׁ. וּמִנַּיִן לַעֲשׂוֹת אֶת בַּת הַבֵּן כַּבֵּן. אָמַרְתָּ, קַל וָחֹמֶר הוּא, וּמַה בְּנוֹת צְלָפְחָד שֶׁלֹּא הָיוּ אֶלָּא לְשָׁעָה עָשָׂה אֶת בַּת הַבֵּן כַּבֵּן, קַל וָחֹמֶר לְדוֹרוֹת. מִנַּיִן לַעֲשׂוֹת נְקֵבוֹת כִּזְכָרִים. הֲרֵי אַתָּה דָן הוֹאִיל וְהַבָּנִים יוֹרְשִׁין (וְאָחִין) וַאֲחֵי אָב יוֹרְשִׁין, מַה בָּנִים עָשָׂה נְקֵבוֹת כִּזְכָרִים אַף בְּכָל הַיּוֹרְשִׁין עָשָׂה נְקֵבוֹת כִּזְכָרִים וּמַה בָּנִים הִקְדִּים זְכָרִים לִנְקֵבוֹת אַף בְּכָל הַיּוֹרְשִׁין הִקְדִּים זְכָרִים לִנְקֵבוֹת וּמַה בְּגוֹאֲלִין עָשָׂה בָנִים כַּאֲבוֹתָם אַף בְּכָל הַיּוֹרְשִׁין נַעֲשָׂה בָנִים כַּאֲבוֹתָם. וּמִנַּיִן שֶׁהַבַּת יוֹרֶשֶׁת. הֲרֵי הוּא אוֹמֵר  "וְכָל בַּת יֹרֶשֶׁת נַחֲלָה מִמַּטּוֹת בְּנֵי יִשְׂרָאֵל". אֵין לִי אֶלָּא בַּת, (בַּת) הַבֵּן מִנָּיִן. אָמַרְתָּ, קַל וָחֹמֶר הוּא, וּמַה בַּת, שֶׁהוּרַע כֹּחָהּ בִּמְקוֹם הַבֵּן, הֲרֵי הִיא יוֹרֶשֶׁת, בֵּן, שֶׁיָּפֶה כֹּחוֹ בִּמְקוֹם הַבַּת, דִּין הוּא שֶׁיּוֹרֵשׁ. וְאִם- אֵין אַחִים לְאָבִיו וְגוֹ' מִמִּשְׁפַּחְתּוֹ, מִמִּשְׁפַּחַת אָבִיו. אוֹ אֵינוֹ אֶלָּא מִמִּשְׁפַּחַת אִמּוֹ. תַּלְמוּד לוֹמַר (לעיל א, ב) "לְמִשְׁפְּחֹתָם לְבֵית אֲבֹתָם", מַגִּיד שֶׁמִּשְׁפָּחוֹת הוֹלְכוֹת אַחַרֵי אָבוֹת.

{rרמז תשעוr}  "לִשְׁאֵרוֹ הַקָּרֹב", יוֹרֵשׁ רִאשׁוֹן. וּמִנַּיִן אַתָּה אוֹמֵר יוֹרֵשׁ אָדָם אֶת אִשְׁתּוֹ. תַּלְמוּד לוֹמַר "וְיָרַשׁ אֹתָהּ", יָכוֹל בִּזְמַן שֶׁגֵּרְשָׁהּ. תַּלְמוּד לוֹמַר "וְיָרַשׁ אֹתָהּ", בִּזְמַן שֶׁהִיא עִמּוֹ וְלֹא בִּזְמַן שֶׁגֵּרְשָׁהּ. אָמַר רַבִּי יְהוּדָה קַל וָחֹמֶר, וּמָה אִמּוֹ, שֶׁאֵינוֹ זַכַּאי בְמַעֲשֵׂה יָדֶיהָ הֲרֵי הוּא יוֹרְשָׁהּ, אִשְׁתּוֹ, שֶׁהוּא זַכַּאי בְּמַעֲשֵׂה יָדֶיהָ, אֵינוֹ דִין שֶׁיִּירָשֶׁנָּה. אָמַרְתָּ וְיָרַשׁ אֹתָהּ, יוֹרֵשׁ אָדָם אֶת אִשְׁתּוֹ. מִנַּיִן אַתָּה אוֹמֵר יוֹרֵשׁ הוּא חֶלְקוֹ שֶׁל אָבִיו מִמַּטֵּה רְאוּבֵן וְחֶלְקוֹ שֶׁל אִמּוֹ מִמַּטֵּה שִׁמְעוֹן. אָמַרְתָּ (להלן לו, ח) "וְכָל בַּת יֹרֶשֶׁת נַחֲלָה מִמַּטּוֹת", אֵינוֹ אוֹמֵר "מִמַּטֶּה" אֶלָּא "מִמַּטּוֹת". (אָבִינוּ) וְיָרַשׁ אֹתָהּ, יוֹרֵשׁ הוּא אֶת אִשְׁתּוֹ.

תָּנֵי רַבָּה (בַּר בַּר חַנָּה) [בַּר חֲנִינָא] קָמֵיהּ דְּרַב נַחְמָן (דברים כא, טז) "וְהָיָה בְּיוֹם הַנְחִילוֹ אֶת בָּנָיו", בַּיּוֹם אַתָּה מַפִּיל נַחֲלוֹת (בָּנָיו) וְאִי אַתָּה מַפִּיל נַחֲלוֹת בַּלַּיְלָה. אֲמַר לֵיהּ [אַבַּיֵי אֶלָּא מֵעַתָּה] דִּשְׁכִיב בִּימָמָא הוּא דְּיָרְתֵי לֵיהּ בָּנֵי, דִּשְׁכִיב בַּלַּיְלָה לָא יָרְתֵי לֵיהּ בָּנֵי, דִּילְמָא דִּין נַחֲלוֹת קָאֲמַרְתְּ דְּתַנְיָא וְהָיְתָה לִבְנֵי יִשְׂרָאֵל לְחֻקַּת מִשְׁפָּט אוֹרְעָה כָּל הַפָּרָשָׁה כֻּלָּה לִהְיוֹת דִּין וְכִדְרַב יְהוּדָה שְׁלֹשָׁה שֶׁנִּכְנְסוּ לְבַקֵּר אֶת הַחוֹלֶה רָצוּ, כּוֹתְבִין, רָצוּ, עוֹשִׂין דִּין, שְׁנַיִם, כּוֹתְבִין וְאֵין עוֹשִׂין דִּין  מַאי טַעֲמָא דְּהָווּ לְהוּ עֵדִים וְאֵין עֵד נַעֲשֶׂה דַּיָּן. אֲמַר לֵיהּ אִין הָכִי קָאֲמִינָא.

"וְהָיְתָה לִבְנֵי יִשְׂרָאֵל לְחֻקַּת מִשְׁפָּט", נִתְּנָה רְשׁוּת לַחֲכָמִים לִדְרֹשׁ וְלוֹמַר כָּל הַקָּרוֹב בִּשְׁאֵר בָּשָׂר הוּא הַקָּרוֹב בְּנַחֲלָה.

{pפסוק יב-יגp}  "וַיֹּאמֶר ה' אֶל מֹשֶׁה עֲלֵה אֶל הַר הַעֲבָרִים הַזֶּה", זוֹ נַחֲלַת בְּנֵי רְאוּבֵן וּבְנֵי גָד. בְּשָׁעָה שֶׁנִּכְנַס מֹשֶׁה לְנַחֲלַת בְּנֵי רְאוּבֵן וּבְנֵי גָד שָׂמַח וְאָמַר דּוֹמֶה שֶׁהִתִּיר לִי נִדְרִי, הִתְחִיל שׁוֹפֵךְ תַּחֲנוּנִים לִפְנֵי הַמָּקוֹם. מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁגָּזַר עַל בְּנוֹ שֶׁלֹּא יִכָּנֵס לְפֶתַח פַּלְטְרִין שֶׁלּוֹ, נִכְנַס לַשַּׁעַר וְהוּא אַחֲרָיו, לַטְּרַקְלִין וְהוּא אַחֲרָיו, כֵּיוָן שֶׁבָּא לִכָּנֵס לַקִּיטוֹן אָמַר לוֹ, בְּנִי, מִכָּאן וָאֵילָךְ אַתָּה אָסוּר. כָּךְ בְּשָׁעָה שֶׁנִּכְנַס מֹשֶׁה לְנַחֲלַת בְּנֵי גָד וּבְנֵי רְאוּבֵן שָׂמַח וְאָמַר דּוֹמֶה אֲנִי שֶׁהִתִּיר לִי נִדְרִי, הִתְחִיל שׁוֹפֵךְ תַּחֲנוּנִים לִפְנֵי הַמָּקוֹם. וַהֲלֹא דְּבָרִים קַל וָחֹמֶר, וּמָה אִם מֹשֶׁה חֲכַם חֲכָמִים גְּדוֹל גְּדוֹלִים אֲבִי הַנְּבִיאִים אַף עַל פִּי שֶׁיָּדַע שֶׁנִּגְזְרָה גְזֵרָה עָלָיו לֹא מָנַע עַצְמוֹ מִן הָרַחֲמִים, קַל וָחֹמֶר לִשְׁאָר בְּנֵי אָדָם.

"וְרָאִיתָה אֹתָהּ וְנֶאֱסַפְתָּ אֶל עַמֶּיךָ גַּם אָתָּה", מַגִּיד שֶׁנִּתְאַוָּה מֹשֶׁה לְמִיתָתוֹ שֶׁל אַהֲרֹן, שֶׁנֶּאֱמַר "כַּאֲשֶׁר נֶאֱסַף אַהֲרֹן אָחִיךָ".

עֲלֵה אֶל הַר הַעֲבָרִים, וּבְמָקוֹם אַחֵר הוּא קוֹרְאוֹ "הֹר הָהָר",  נִמְצָא קָרוּי אַרְבַּע שֵׁמוֹת הַר הָעֲבָרִים, הַר נְבוֹ, הֹר הָהָר, רֹאשׁ הַפִּסְגָּה. וּמַה צֹּרֶךְ לְבָאֵי הָעוֹלָם בְּכָךְ. אֶלָּא שֶׁהָיוּ הַמַּלְכֻיּוֹת מִתְפָּאֲרִים עָלָיו וְאוֹמְרוֹת זֹאת אוֹמֶרֶת יִקָּרֵא לִשְׁמִי וְזֹאת אוֹמֶרֶת יִקָּרֵא לִשְׁמִי. כַּיּוֹצֵא בוֹ  "צִידֹנִים יִקְרְאוּ לְחֶרְמוֹן שִׂרְיֹן", וּבְמָקוֹם אַחֵר קוֹרְאוֹ "שִׂיאוֹן", נִמְצָא קָרוּי אַרְבַּע שֵׁמוֹת חֶרְמוֹן שִׂרְיוֹן שְׂנִיר שִׂיאוֹן. וּמַה צֹּרֶךְ לְבָאֵי הָעוֹלָם וְכוּ'.

אֵין לִי אֶלָּא מִיתַת מֹשֶׁה מִפִּי הַקָּדוֹשׁ בָּרוּךְ הוּא. מִנַּיִן אַף מִיתַת אַהֲרֹן. אָמַרְתָּ כַּאֲשֶׁר (מֵת) [נֶאֱסַף] אַהֲרֹן אָחִיךָ, וּמִנַּיִן אַף מִיתַת יְהוֹשֻׁעַ. שֶׁנֶּאֱמַר (יהושע א, ה) "כַּאֲשֶׁר הָיִיתִי עִם מֹשֶׁה אֶהְיֶה עִמָּךְ". וּמִנַּיִן אַף מִיתַת הַצַּדִּיקִים". אָמַרְתָּ  "וְהָלַךְ לְפָנֶיךָ צִדְקֶךָ כְּבוֹד ה' יַאַסְפֶךָ". וּמִנַּיִן שֶׁהָיוּ מְכַבְּדִין אוֹתָן עַד שֶׁהָיוּ בַּחַיִּים. תַּלְמוּד לוֹמַר "כְּבוֹד ה' יַאַסְפֶךָ", מְלַמֵּד שֶׁהַמָּקוֹם נִכְנָס בְּנִשְׁמוֹתֵיהֶם שֶׁל צַדִּיקִים וְכוֹנְסָן בְּנַחַת רוּחַ בְּכָבוֹד, שֶׁכֵּן אֲבִיגַיִל אוֹמֶרֶת לְדָוִד בְּרוּחַ הַקֹּדֶשׁ (ש"א כה, כט) "וְהָיְתָה נֶפֶשׁ אֲדֹנִי צְרוּרָה בִּצְרוֹר הַחַיִּים". יָכוֹל אַף שֶׁל רְשָׁעִים כֵּן. תַּלְמוּד לוֹמַר (שם) "וְאֵת נֶפֶשׁ אוֹיְבֶיךָ יְקַלְּעֶנָּה בְּתוֹךְ כַּף הַקָּלַע", מַגִּיד שֶׁהוּא מוֹסְרָן לְמַלְאֲכֵי חַבָּלָה וּמְצַעֲרִין אוֹתָן וְשׁוֹמְטִין אֶת נִשְׁמָתָן, שֶׁנֶּאֱמַר  "וַתִּקְרַב לַשַּׁחַת נַפְשׁוֹ וְחַיָּתוֹ לַמְמִתִים".

"וְרָאִיתָה אֹתָהּ", אוֹתָהּ אַתָּה רוֹאֶה וְאִי אַתָּה רוֹאֶה מִקְצָתָהּ, כֻּלָּה אַתָּה רוֹאֶה וְאִי אַתָּה רוֹאֶה חֶצְיָהּ. אָמְרוּ כָּל לְשׁוֹנוֹת שֶׁהָיוּ מֵאָרֶץ לְחוּצָה לָאָרֶץ הָיָה מֹשֶׁה רוֹאֶה אוֹתוֹ, וְכָל לְשׁוֹנוֹת שֶׁהָיוּ מִחוּצָה לָאָרֶץ לָאָרֶץ לֹא הָיָה מֹשֶׁה רוֹאֶה. מִשּׁוּם אַבָּא יוֹסֵי הַחוֹרוֹנִי אָמְרוּ כָּל הָאֲרָצוֹת הָיָה רוֹאֶה, הַקָּרוֹב לְפִי קֵרוּבוֹ וְהָרָחוֹק לְפִי רִחוּקוֹ, וּבְאֶרֶץ יִשְׂרָאֵל הָיָה רוֹאֶה הָרָחוֹק כַּקָּרוֹב. רַב אַסִּי בֶּן מַתְיָא אוֹמֵר לְפִי שֶׁנִּתְפָּרְשָׁה גְוִיעָה בְּאַהֲרֹן וְלֹא נִתְפָּרְשָׁה בְמֹשֶׁה אָמַר כָּאן גַּם אָתָּה אֶתֵּן לְךָ גְּוִיעָה.

{pפסוק ידp}  ("עַל אֲשֶׁר) [כַּאֲשֶׁר] מְרִיתֶם פִּי בְּמִדְבַּר צִן", רַבִּי שִׁמְעוֹן בֶּן אֶלְעָזָר אוֹמֵר אַף מֹשֶׁה וְאַהֲרֹן בְּהִכָּרֵת מֵתוּ, שֶׁנֶּאֱמַר (דברים לב, נא) "עַל אֲשֶׁר לֹא קִדַּשְׁתֶּם אוֹתִי" עֲדַיִן לֹא הִגִּיעַ זְמַנְכֶם לָמוּת.

שְׁנֵי פַּרְנָסִים עָמְדוּ, אֶחָד אָמַר לֹא יִכָּתֵב סִרְחוֹנִי וְאֶחָד אָמַר יִכָּתֵב סִרְחוֹנִי. דָּוִד אָמַר לֹא יִכָּתֵב סִרְחוֹנִי, שֶׁנֶּאֱמַר (תהלים לב, א) "אַשְׁרֵי נְשוּי פֶּשַׁע כְּסוּי חֲטָאָה". מֹשֶׁה אָמַר יִכָּתֵב סִרְחוֹנִי, שֶׁנֶּאֱמַר "כַּאֲשֶׁר מְרִיתֶם פִּי", מָשָׁל לְמָה הַדָּבָר דּוֹמֶה לִשְׁתֵּי נָשִׁים שֶׁהָיוּ לוֹקוֹת בְּבֵית דִּין, אַחַת לוֹקָה עַל שֶׁקִּלְקְלָה וְאַחַת לוֹקָה עַל שֶׁגָּנְבָה פַּגֵּי שְׁבִיעִית. זוֹ שֶׁגָּנְבָה פַּגֵּי שְׁבִיעִית אוֹמֶרֶת בְּבַקָּשָׁה מִכֶּם הוֹדִיעוּ סִרְחוֹנִי שֶׁלֹּא יְהוּ הָעוֹמְדִים סְבוּרִים לוֹמַר כְּשֵׁם שֶׁזּוֹ קִלְקְלָה זוֹ קִלְקְלָה. תָּלוּ לָהּ הַפַּגִּין בְּצַוָּאָרָהּ, וְהָיָה הַכָּרוֹז מַכְרִיז לְפָנֶיהָ עַל הַפַּגִּין זוֹ לוֹקָה. רַבִּי אֶלְעָזָר הַמּוֹדָעִי אוֹמֵר בּוֹא וּרְאֵה כַּמָּה צַדִּיקִים חֲבִיבִין לִפְנֵי הַקָּדוֹשׁ בָּרוּךְ הוּא, שֶׁבְּכָל מָקוֹם שֶׁמַזְכִּיר מִיתָתָן שָׁם מַזְכִּיר סִרְחוֹנָן, וְכָל כָּךְ לָמָּה, לְהוֹדִיעַ שֶׁלֹּא הָיְתָה בָּהֶן אֶלָּא זוֹ בִלְבָד. וַהֲלֹא דְּבָרִים קַל וָחֹמֶר, אִם כָּךְ רִחֵם הַקָּדוֹשׁ בָּרוּךְ הוּא עַל הַצַּדִּיקִים בִּשְׁעַת הַכַּעַס, קַל וָחֹמֶר בִּשְׁעַת רָצוֹן שֶׁנֶּאֱמַר (ישעיה מט, ח) "כֹּה אָמַר ה' בְּעֵת רָצוֹן עֲנִיתִיךָ".

"וַיְדַבֵּר מֹשֶׁה אֶל ה'", לְהוֹדִיעַ שִׁבְחָן שֶׁל צַדִּיקִים שֶׁכְּשֶׁנִפְטָרִין מִן הָעוֹלָם מַנִּיחִין צָרְכֵי עַצְמָן וְעוֹסְקִין בְּצָרְכֵי צִבּוּר. לֵאמֹר, אֵין תַּלְמוּד לוֹמַר לֵאמֹר, אֶלָּא אֲמַר לֵיהּ הוֹדִיעֵנִי אִם מְמַנֶּה אַתָּה עֲלֵיהֶם פַּרְנָסִים אִם לָאו עַד שֶׁהֱשִׁיבוֹ הַקָּדוֹשׁ בָּרוּךְ הוּא  קַח לְךָ אֶת יְהוֹשֻׁעַ וְגוֹ'. רַבִּי אֶלְעָזָר בֶּן עֲזַרְיָה אוֹמֵר בְּאַרְבָּעָה מְקוֹמוֹת וְכוּ' (כִּדְכָתוּב בְּרֶמֶז קע"ז).

"יִפְקֹד ה' אֱלֹהֵי הָרוּחֹת", מַגִּיד שֶׁכָּל הָרוּחוֹת אֵינָן יוֹצְאוֹת אֶלָּא מִלְּפָנָיו. רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר סִימַן זֶה יְהֵא בְּיָדְךָ, שֶׁכָּל זְמַן שֶׁאָדָם נָתוּן בַּחַיִּים נַפְשׁוֹ פְקוּדָה בְּיַד קוֹנוֹ, שֶׁנֶּאֱמַר (איוב יב, י) "אֲשֶׁר בְּיָדוֹ נֶפֶשׁ כָּל חַי", מֵת נְתוּנָה בְּאוֹצָרוֹ, שֶׁנֶּאֱמַר  "וְהָיְתָה נֶפֶשׁ אֲדֹנִי צְרוּרָה בְּצְרוֹר הַחַיִּים". שׁוֹמֵעַ אֲנִי בֵּין צַדִּיקִים וּבֵין רְשָׁעִים. תַּלְמוּד לוֹמַר (שם) "וְאֶת נֶפֶשׁ אֹיְבֶיךָ יְקַלְּעֶנָּה" וְגוֹ'.

"וַיְדַבֵּר מֹשֶׁה (לִפְנֵי) [אֶל ה'"], אֵין בְּכָל הַתּוֹרָה כֻּלָּהּ וַיְדַבֵּר מֹשֶׁה אֶל ה' לֵאמֹר, אָמַר לוֹ הוֹדִיעֵנִי אִם אַתָּה מְמַנֶה תַחְתָּי.

"אֱלֹהֵי הָרוּחֹת", הָאֵל שֶׁהוּא יוֹדֵעַ דַּעַת שֶׁל כָּל רוּחַ שֶׁל כָּל אֶחָד וְאֶחָד אֵיזוֹ בִגְבוֹהָה וְאֵיזוֹ בִנְמוּכָה, אֵיזוֹ הִימְנִית וְאֵיזוֹ קַפְדָנִית. אִישׁ, בַּעַל כֹּחַ וּבַעַל גְּבוּרָה. עַל הָעֵדָה, כְּמוֹ שֶׁנֶּאֱמַר (ש"א י, יא) "מַה זֶּה הָיָה לְבֶן קִישׁ, הֲגַם שָׁאוּל בַּנְּבִיאִים".

"יִפְקֹד ה' אֱלֹהֵי הָרוּחֹת", רַבִּי יְהוּדָה אוֹמֵר מֵאָה שִׁבְעִים וְחָמֵשׁ פָּרָשִׁיּוֹת בַּתּוֹרָה הַשֵּׁם קוֹדֵם לְמֹשֶׁה, וְכָאן מֹשֶׁה קוֹדֵם לְהַשֵּׁם,  כִּבְיָכוֹל הִגְדִּיל הַקָּדוֹשׁ בָּרוּךְ הוּא אֶת מֹשֶׁה מִשְּׁמוֹ. אָמַר הַקָּדוֹשׁ בָּרוּךְ הוּא כְּשֶׁהָיָה מֹשֶׁה מְבַקֵּשׁ עַל יִשְׂרָאֵל הָיִיתִי מַקְדִּים שְׁמִי לִשְׁמוֹ, וְעַכְשָׁיו שֶׁהוּא נִפְטָר מִן הָעוֹלָם בְּדִין שֶׁיַּקְדִּים שְׁמוֹ לִשְׁמִי.

אָמַר לוֹ, הָאִישׁ שֶׁאַתָּה מַעֲמִיד עֲלֵיהֶן יֵשׁ בּוֹ רוּחַ שֶׁל שִׁשִּׁים רִבּוֹא שֶׁיְּהֵא מֵסִיחַ לְכָל אֶחָד וְאֶחָד לִפִי דַעְתּוֹ. אֲמַר לֵיהּ הַקָּדוֹשׁ בָּרוּךְ הוּא, מֹשֶׁה, וְכָךְ דִּבַּרְתָּ, הֲרֵינִי מַרְאֶה אוֹתְךָ כָּל הַשּׁוֹפְטִים וְכָל הַנְּבִיאִים שֶׁאֲנִי מַעֲמִיד עַל בָּנַי מֵעַכְשָׁיו עַד שֶׁיִּחְיוּ הַמֵּתִים, אָמַר רַבִּי סִימוֹן  "וַיַּרְאֵהוּ ה' אֶת כָּל הָאָרֶץ", וְהָיָה מַרְאֶה אוֹתוֹ יְהוֹשֻׁעַ עוֹמֵד תַּחְתָּיו וּמוֹסֵר לְעָתְנִיאֵל וְכֵן כֻּלָּן. אֲמַר לֵיהּ הַקָּדוֹשׁ בָּרוּךְ הוּא כָּל אֵלּוּ שֶׁהֶרְאֵיתִי לְךָ דֵּעָה אַחַת וְרוּחַ אַחַת יֵשׁ בָּהֶן, אֲבָל מַה שֶּׁבִּקַּשְׁתָּ לִרְאוֹת מֵרֹאשׁ בַּסּוֹף רוּחַ אַחַת יֵשׁ בּוֹ וְהִיא שׁוֹקֶלֶת כָּל הָרוּחוֹת, זֶה מָשִׁיחַ שֶׁנֶּאֱמַר (ישעיה יא, א-ב) "וְיָצָא חֹטֶר מִגֶּזַע יִשָׁי וְגוֹ' וְנָחָה עָלָיו רוּחַ ה' רוּחַ חָכְמָה וּבִינָה" וְגוֹ'. זֶה שֶׁאָמַר הַכָּתוּב (איוב כח, כה) "לַעֲשׂוֹת לָרוּחַ מִשְׁקָל", לְרוּחוֹ שֶׁל כָּל- בְּרִיָּה וּבְרִיָּה. תֵּדַע לְךָ שֶׁכֵּן מֹשֶׁה מְבַקֵּשׁ מִלִּפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, גָּלוּי וְיָדוּעַ לְפָנֶיךָ דַּעַת שֶׁל כָּל אֶחָד וְאֶחָד וְאֵין דַּעְתָּן שֶׁל בָּנֶיךָ דּוֹמִין זֶה לָזֶה, בִּשְׁבִיל שֶׁאֲנִי מִסְתַּלֵּק מִמְּךָ בְּבַקָּשָׁה מִמְּךָ אִם בִּקַּשְׁתָּ לְמַנּוֹת עֲלֵיהֶן מַנְהִיג מַנֵּה עֲלֵיהֶן אָדָם שֶׁהוּא סוֹבֵל כָּל אֶחָד וְאֶחָד לְפִי דַּעְתּוֹ, שֶׁנֶּאֱמַר "יִפְקֹד ה' אֱלֹהֵי הָרוּחֹת", דָּבָר אַחֵר "יִפְקֹד ה'", מָשָׁל לְמֶלֶךְ שֶׁרָאָה אִשָּׁה אַחַת יְתוֹמָה, בִּקֵּשׁ לִשָּׂא אוֹתָהּ. שָׁלַח, תָּבַע בָּהּ. אָמְרָה לוֹ אֵינִי כְדַאי לְהִנָּשֵׂא לַמֶּלֶךְ. תְּבָעָהּ שֶׁבַע פְּעָמִים וְלֹא הָיְתָה מְבַקֶּשֶׁת, בְּהַרְבֵּה בַּקָּשׁוֹת נָטַל אוֹתָהּ. לְאַחַר זְמַן כָּעַס עָלֶיהָ הַמֶּלֶךְ וּבִקֵּשׁ לְגָרְשָׁהּ. אָמְרָה לוֹ אֲנִי לֹא בִּקַּשְׁתִּי לְהִנָּשֵׂא לְךָ, אַתָּה בִּקַּשְׁתָּ מִמֶּנִּי, הוֹאִיל וְכָךְ גָּזַרְתָּ לְגָרְשֵׁנִי וְלִשָּׂא אַחֶרֶת אַל תַּעֲשֶׂה לָזוֹ כְּשֵׁם שֶׁעָשִׂיתָ לִי. כָּךְ, כְּתִיב (שמות ג, י) "וְעַתָּה לְכָה וְאַשְׁלָחֲךָ אֶל פַּרְעֹה", שִׁבְעָה יָמִים (עָשָׂה) הַקָּדוֹשׁ בָּרוּךְ הוּא מְפַתֵּהוּ לְמֹשֶׁה שֶׁנֶּאֱמַר  "גַּם מִתְּמוֹל גַם מִשִּׁלְשֹׁם גַּם מֵאָז דַּבֶּרְךָ", וְאָמַר מֹשֶׁה (שם) "לֹא אִישׁ דְּבָרִים אָנֹכִי", לְאַחַר זְמַן פִּיְּסוֹ וְהָלַךְ בַּשְּׁלִיחוּת, מִשֶּׁנַּעֲשׂוּ כָּל הַנִּסִּים עַל יָדָיו הִתְחִיל הַקָּדוֹשׁ בָּרוּךְ הוּא וְאָמַר לוֹ  "לֹא תָבִיאוּ אֶת- הַקָּהָל הַזֶּה", אָמַר לוֹ, רִבּוֹנוֹ שֶׁל עוֹלָם, אֲנִי לֹא בִקַּשְׁתִּי מִמְּךָ לֵילֵךְ. וְכֵן הוּא אוֹמֵר (דברים ג, כד) "אַתָּה הַחִלּוֹתָ לְהַרְאוֹת אֶת עַבְדְּךָ אֶת- גָּדְלְךָ וְאֶת יָדְךָ הַחֲזָקָה" וְגוֹ', הוֹאִיל וְכָךְ גָּזַרְתָּ עָלַי שֶׁלֹּא אֶכָּנֵס אֶלָּא אוֹתוֹ שֶׁנִּכְנָס אַל תַּעֲשֶׂה לוֹ כַּאֲשֶׁר עָשִׂיתָ לִי שֶׁנֶּאֱמַר "אֲשֶׁר יֵצֵא לִפְנֵיהֶם וַאֲשֶׁר יָבֹא (אַחֲרֵיהֶם) [לִפְנֵיהֶם"] וְגוֹ'.

"אִישׁ", זֶה יְהוֹשֻׁעַ, שֶׁנֶּאֱמַר (תהלים עח, כה) "לֶחֶם אַבִּירִים אָכַל אִישׁ", וְלָמָּה לֹא פֵרְטוֹ הַכָּתוּב. שֶׁלֹּא לְהַטִּיל מַחֲלֹקֶת בֵּין בָּנָיו וּבֵין בְּנֵי אֶחָיו.

"אֲשֶׁר יֵצֵא לִפְנֵיהֶם", בַּמִּלְחָמָה, וַאֲשֶׁר יָבֹא לִפְנֵיהֶם, בַּמִּלְחָמָה, לֹא כְּדֶרֶךְ שֶׁאֲחֵרִים עוֹשִׂין, שֶׁהֵן מְשַׁלְּחִין חֲיָלוֹת וְהֵן בָּאִין בַּסּוֹף, אֶלָּא כְּשֵׁם שֶׁעָשָׂה מֹשֶׁה שֶׁנֶּאֱמַר  "וַיֹּאמֶר ה' אֵלַי אַל תִּירָא אֹתוֹ", וּכְשֵׁם שֶׁעָשָׂה יְהוֹשֻׁעַ שֶׁנֶּאֱמַר (יהושע ה, יג) "וַיֵּלֶךְ יְהוֹשֻׁעַ אֵלָיו וַיֹּאמֶר לוֹ הֲלָנוּ אַתָּה אִם- לְצָרֵינוּ",  וּכְשֵׁם שֶׁעָשָׂה פִינְחָס שֶׁנֶּאֱמַר (להלן לא, ו) "וַיִּשְׁלַח אֹתָם מֹשֶׁה אֶלֶף לַמַּטֶּה לַצָּבָא אֹתָם וְאֶת פִּינְחָס". אֲשֶׁר יֵצֵא לִפְנֵיהֶם, בָּרֹאשׁ. וַאֲשֶׁר יָבֹא לִפְנֵיהֶם, בָּרֹאשׁ, שֶׁנֶּאֱמַר (דהי"א יא, ו) "וַיַּעַל בָּרִאשׁוֹנָה יוֹאָב בֶּן צְרוּיָה וַיְהִי לְרֹאשׁ".  אֲשֶׁר יֵצֵא לִפְנֵיהֶם, בַּדֶּרֶךְ. וַאֲשֶׁר יָבֹא לִפְנֵיהֶם, בַּדָּרֶךְ. וַאֲשֶׁר יוֹצִיאֵם, בִּזְכֻיּוֹתָיו. וַאֲשֶׁר יְבִיאֵם, בִּזְכֻיּוֹתָיו. אֲשֶׁר יוֹצִיאֵם, בְּמִנְיָן. וַאֲשֶׁר יְבִיאֵם, בְּמִנְיָן. כָּעִנְיָן שֶׁנֶּאֱמַר  "וַיֹּאמְרוּ אֶל מֹשֶׁה עֲבָדֶיךָ נָשְׂאוּ" וְגוֹ'. וְלָמָּה הֻצְרְכוּ כַּפָּרָה. לְפִי שֶׁזָּנוּ עֵינֵיהֶם מִן הָעֶרְוָה.

"וְלֹא תִהְיֶה עֲדַת ה' כַּצֹּאן אֲשֶׁר אֵין לָהֶם רֹעֶה", עָלָיו מְפֹרָשׁ בַּקַּבָּלָה (שה"ש א, ז) "הַגִּידָה לִי שֶׁאָהֲבָה נַפְשִׁי אֵיכָה תִרְעֶה  וְגוֹ' שַׁלָּמָה אֶהְיֶה כְּעֹטְיָה" כָּעִנְיָן שֶׁנֶּאֱמַר  "וְעָטָה אֶת אֶרֶץ מִצְרַיִם כַּאֲשֶׁר יַעְטֶה הָרֹעֶה אֶת בִּגְדּוֹ",  (שה"ש שם) "עַל עֶדְרֵי חֲבֵרֶיךָ", מִי הֵן, אַבְרָהָם יִצְחָק וְיַעֲקֹב. בּוֹא וּרְאֵה מַה הַקָּדוֹשׁ בָּרוּךְ הוּא מְשִׁיבוֹ, (שם, ח) "אִם לֹא תֵדְעִי לָךְ הַיָּפָה בַּנָּשִׁים", מְעֻלֶּה שֶׁבַּנְּבִיאִים,  "צְאִי לָךְ בְּעִקְבֵי הַצֹּאן", בָּעָקֵב שֶׁאֲנִי עוֹשֶׂה עִמָּהֶן. (שם) "וּרְעִי אֶת גְּדִיֹּתַיִךְ". מִנַּיִן אַתָּה אוֹמֵר שֶׁהֶרְאָהוּ הַמָּקוֹם לְמֹשֶׁה כָּל הַפַּרְנָסִין שֶׁעֲתִידִין לְשַׁמֵּשׁ אֶת יִשְׂרָאֵל מִיּוֹם (שֶׁנִּבְרָא הָעוֹלָם) [שֶׁיָּצְאוּ מִן הַמִּדְבָּר] עַד שֶׁיִּחְיוּ הַמֵּתִים. שֶׁנֶּאֱמַר "צְאִי לָךְ בְּעִקְבֵי הַצֹּאן וּרְעִי אֶת גְּדִיֹּתַיִךְ".

"אֲשֶׁר יֵצֵא לִפְנֵיהֶם", שֶׁלֹּא יְהֵא עוֹשֶׂה כְדֶרֶךְ שֶׁאֲחֵרִים עוֹשִׂין שֶׁהֵן מוֹצִיאִין אֶת לִגְיוֹנָם וְיוֹשְׁבִין לָהֶן בְּתוֹךְ בָּתֵּיהֶם, אֶלָּא אֲשֶׁר יֵצֵא לִפְנֵיהֶם, שֶׁכֵּן בְּדָוִד הוּא אוֹמֵר (ש"א יח, טז) "וְכָל  יִשְׂרָאֵל... א(וֹ)הֵבִ(ים) אֶת דָּוִד כִּי הוּא יוֹצֵא וָבָא לִפְנֵיהֶם". וַאֲשֶׁר יוֹצִיאֵם וַאֲשֶׁר יְבִיאֵם, שֶׁלֹּא יְהֵא מוֹצִיאָן רְבָבוֹת וּמַכְנִיסָן אֲלָפִים מוֹצִיאָן אֲלָפִים וּמַכְנִיסָן מֵאוֹת, שֶׁכֵּן הוּא אוֹמֵר (ש"ב ה, ב) "גַּם [אֶ]תְמוֹל גַּם שִׁלְשׁוֹם בִּהְיוֹת שָׁאוּל מֶלֶךְ" וְגוֹ'.

"וְלֹא תִהְיֶה עֲדַת ה' כַּצֹּאן אֲשֶׁר אֵין לָהֶם רֹעֶה", אָמַר מֹשֶׁה לִפְנֵי הַמָּקוֹם רִבּוֹנוֹ שֶׁל עוֹלָם, לֹא הוֹצֵאתָ אֶת יִשָׂרָאֵל מִמִּצְרַיִם עַל מְנָת שֶׁיִּהוּ חוֹטְאִין וְאַתָּה פוֹרֵעַ, אֶלָּא עַל מְנָת שֶׁיְּהוּ חוֹטְאִין וְאַתָּה מוֹחֵל לָהֶם, לֹא הוֹצֵאתָ אֶת יִשְׂרָאֵל מִמִּצְרַיִם עַל מְנָת שֶׁלֹּא יִהְיוּ לָהֶם פַּרְנָסִים אֶלָּא עַל מְנָת שֶׁיְּהוּ לָהֶן פַּרְנָסִים וְלֹא כְּמוֹ שֶׁאָמַר  "רָאִיתִי אֶת... יִשְׂרָאֵל נְפֹצִים (עַל) [אֶל] הֶהָרִים". דָּבָר אַחֵר "וְלֹא תִהְיֶה עֲדַת ה' כַּצֹּאן אֲשֶׁר אֵין לָהֶם רֹעֶה", לְמָה הָיָה מֹשֶׁה דוֹמֶה, לְרוֹעֶה נֶאֱמָן שֶׁאָמַר בַּעַל צֹאנוֹ הִסְתַּלֵּק מִצֹּאנִי. אָמַר לוֹ אֵינִי מִסְתַּלֵּק עַד שֶׁתּוֹדִיעֵנִי אֶת מִי אַתָּה מְמַנֶּה תַּחְתָּי.

{pפסוק יח-כp}  "וַיֹּאמֶר ה' אֶל מֹשֶׁה קַח לְךָ" וְגוֹ'. "קַח לְךָ", מַה שֶּׁבְּלִבְּךָ.  קַח לְךָ, מַה שֶּׁבָּדוּק לְךָ. אֶת יְהוֹשֻׁעַ בִּן נוּן, וְעָלָיו מְפֹרָשׁ (משלי כז, יח) "נֹצֵר תְּאֵנָה יֹאכַל פִּרְיָהּ וְשֹׁמֵר אֲדֹנָיו יְכֻבָּד". אִישׁ אֲשֶׁר רוּחַ בּוֹ, שֶׁיָּכוֹל לַהֲלוֹךְ כְּנֶגֶד רוּחוֹ שֶׁל כָּל אֶחָד וְאֶחָד. וְסָמַכְתָּ אֶת יָדְךָ עָלָיו, אָמַר לוֹ תֵּן לוֹ תֻרְגְּמָן לִיהוֹשֻׁעַ  לִהְיוֹת שׁוֹאֵל וְדוֹרֵשׁ וּמוֹרֶה הוֹרָאוֹת בְּחַיֶּיךָ, שֶׁכְּשֶׁתִּפָּטֵר מִן הָעוֹלָם לֹא יְהוּ יִשְׂרָאֵל אוֹמְרִים בְּחַיֵּי רַבְּךָ לֹא הָיִיתָ מְדַבֵּר וְעַכְשָׁיו אַתָּה מְדַבֵּר. הֶעֱמִידוֹ מִן הָאָרֶץ וְהוֹשִׁיבוֹ עַל הַסַּפְסָל. רַבָּן גַּמְלִיאֵל אוֹמֵר כֵּיוָן שֶׁהָיָה יהוֹשֻׁעַ נִכְנָס הָיָה מַשְׁתִּיק אֶת הַתֻּרְגְּמָן עַד שֶׁנִּכְנַס וְיָשַׁב בִּמְקוֹמוֹ.

"וְנָתַתָּה מֵהוֹדְךָ עָלָיו", וְלֹא כָּל הוֹדְךָ, נִמְצִינוּ לְמֵדִין פְּנֵי מֹשֶׁה כִּפְנֵי חַמָּה וּפְנֵי יְהוֹשֻׁעַ כִּלְבָנָה.

"קַח לְךָ", מִשֶּׁלְּךָ. מִפְּנֵי מָה לֹא אָמַר מֹשֶׁה יֵלֵךְ יְהוֹשֻׁעַ בִּן נוּן תַּחְתָּי. שֶׁהָיָה מִתְיָרֵא שֶׁלֹּא יֵעָנֵשׁ. לְמָה הַדָּבָר דּוֹמֶה, לְתִינוֹק שֶׁנִּכְוָה בְּגַחֶלֶת וְהָיָה רוֹאֶה אֶבֶן טוֹבָה וְסָבוּר שֶׁהִיא גַחֶלֶת, רוֹאֶה מַרְגָּלִיּוֹת וְסָבוּר שֶׁהִיא גַחֶלֶת, כָּךְ אָמַר מֹשֶׁה אַהֲרֹן אָחִי יֵלֵךְ תַּחְתַּי וַעֲנָשׁוֹ הַמָּקוֹם. אִישׁ אֲשֶׁר רוּחַ בּוֹ, שֶׁיְּהֵא הוֹלֵךְ עִם הַקַּפְּדָנִים כְּפִי דַעְתָּן וְעִם הַמְּתוּנִים כְּפִי דַעְתָּן. וְסָמַכְתָּ אֶת יָדְךָ עָלָיו, שֶׁיִּתְבָּרֵךְ תַּלְמִידוֹ עַל יָדְךָ. וְהַעֲמַדְתָּ אֹתוֹ לִפְנֵי אֶלְעָזָר הַכֹּהֵן, שֶׁיְּהֵא מֻמְחֶה מִפִּי אֶלְעָזָר הַכֹּהֵן וּמִפִּי כָּל הָעֵדָה. וְצִוִּיתָה אֹתוֹ לְעֵינֵיהֶם, וּלְהַלָּן  "וַאֲצַוֶּנּוּ". הָא אֵין צִוּוּי בְּכָל מָקוֹם אֶלָּא דִבְרֵי תוֹרָה.

"וְנָתַתָּה מֵהוֹדְךָ", מֵהוֹד שֶׁנִתַּן עָלֶיךָ מֵהַר סִינַי, שֶׁנֶּאֱמַר (שמות לד, לה) "וְרָאוּ בְנֵי יִשְׂרָאֵל אֶת פְּנֵי מֹשֶׁה כִּי קָרַן", מְלַמֵּד שֶׁקַּרְנַיִם הָיוּ יוֹצְאִין מִפְּנֵי מֹשֶׁה כַּקַּרְנַיִם שֶׁהֵן יוֹצְאִין מִגַּלְגַּל חַמָּה, שֶׁנֶּאֱמַר (חבקוק ג, ד) "וְנֹגַהּ כָּאוֹר תִּהְיֶה קַרְנַיִם מִיָּדוֹ לוֹ". דָּבָר אַחֵר "מֵהוֹדְךָ", וְלֹא כָּל הוֹדְךָ. לְמָּה הָיָה מֹשֶׁה דוֹמֶה, לַאֲבוּקָה שֶׁהִיא דוֹלֶקֶת נִדְלְקוּ מִמֶּנָּה כַּמָּה נֵרוֹת אֲבָל אוֹרָהּ שֶׁל אֲבוּקָה לֹא חָסְרָה כְלוּם, כֵּן חָכְמָתוֹ שֶׁל מֹשֶׁה לֹא חָסַר כְּלוּם.

("לְעֵינֵי) [לְמַעַן יִשְׁמְעוּ] כָּל עֲדַת בְּנֵי יִשְׂרָאֵל", שֶׁיְּהוּ נוֹהֲגִין בּוֹ בְּכָבוֹד וּבְיִרְאָה כְּדֶרֶךְ שֶׁנּוֹהֲגִין בְּךָ.

לְפִי שֶׁהָיָה מֹשֶׁה סָבוּר שֶׁבָּנָיו יוֹרְשִׁין מקוֹמוֹ וְנוֹטְלִין שְׂרָרוּתוֹ, הִתְחִיל מְבַקֵּשׁ מֵאֵת הַקָּדוֹשׁ בָּרוּךְ הוּא יִפְקֹד ה', אָמַר לוֹ הַקָּדוֹשׁ בָּרוּךְ הוּא, מֹשֶׁה, לֹא כְמוֹ שֶׁאַתָּה סָבוּר, אֵין בָּנֶיךָ יוֹרְשִׁין אֶת מְקוֹמְךָ, אַתָּה יוֹדֵעַ שֶׁהַרְבֵּה שֵׁרֶתְךָ יְהוֹשֻׁעַ וְהַרְבֵּה חָלַק לְךָ כָבוֹד וְהוּא הָיָה מַשְׁכִּים וּמַעֲרִיב בְּבֵית הַוַּעַד שֶׁלְּךָ לְסַדֵּר הַסַּפְסָלִין וּפוֹרֵס אֵת הַמַּחְצְלָאוֹת, הוּא יִטֹּל שְׂרָרוּת. לְקַיֵּם מַה שֶּׁנֶּאֱמַר  "נֹצֵר תְּאֵנָה יֹאכַל פִּרְיָהּ".

"קַח לְךָ אֶת יְהוֹשֻׁעַ", זֶה שֶׁאָמַר הַכָּתוּב (קהלת א, ה) "וְזָרַח הַשֶּׁמֶשׁ וּבָא הַשָּׁמֶשׁ" (כָּתוּב בְּפָרָשַׁת חַיֵּי שָׂרָה).

"קַח לְךָ אֶת יְהוֹשֻׁעַ", גְּבַרְתָּן כְּמוֹתְךָ. קַח לְךָ, אֵין קַח אֶלָּא לְקִיחָה, לְפִי שֶׁאֵין חָבֵר נִקְנֶה אֶלָּא בִקְשִׁי קְשָׁיִין. מִכָּאן אָמְרוּ יִקְנֶה אָדָם חָבֵר לְעַצְמוֹ לִהְיוֹת קוֹרֵא עִמּוֹ וְשׁוֹנֶה עִמּוֹ וְאוֹכֵל וְשׁוֹתֶה עִמּוֹ וּמְגַלֶּה לוֹ סְתָרָיו. וְכֵן הוּא אוֹמֵר (שם ד, ט-יב) ["טוֹבִים הַשְּׁנַיִם מִן הָאֶחָד] וְהַחוּט הַמְשֻׁלָּשׁ" וְגוֹ'. וְיֵשׁ אוֹמְרִים שֶׁהֶעֱמִידוֹ מִן הָאָרֶץ וְהוֹשִׁיבוֹ בֵין בִּרְכָּיו וְהָיוּ מֹשֶׁה וְיִשְׂרָאֵל מַגְבִּיהִין רָאשֵׁיהֶן לִשְׁמֹעַ דִּבְרֵי תוֹרָה שֶׁל יְהוֹשֻׁעַ, וּמַה הוּא אוֹמֵר, בָּרוּךְ ה' אֲשֶׁר נָתַן תּוֹרָה לְיִשְׂרָאֵל עַל יְדֵי מֹשֶׁה רַבֵּינוּ.

רַבִּי נָתָן אוֹמֵר מֹשֶׁה הָיָה מִתְעַצֵּב בְּלִבּוֹ שֶׁלֹּא עָמַד אֶחָד מִבָּנָיו. אֲמַר לֵיהּ הַקָּדוֹשׁ בָּרוּךְ הוּא וַהֲלֹא בְנֵי אַהֲרֹן אָחִיךָ כְּאִלּוּ הֵן בָּנֶיךָ, וְאַף מִי שֶׁאֲנִי מַעֲמִיד עַל יִשְׂרָאֵל יֵלֵךְ וְיַעֲמֹד עַל פִּתְחוֹ שֶׁל אֶלְעָזָר. מָשָׁל לְמָה הַדָּבָר דּוֹמֶה, לְמֶלֶךְ בָּשָׂר וָדָם שֶׁלֹּא הָיָה לוֹ בֵן רָאוּי לַמַּלְכוּת. נָטַל הַמַּלְכוּת מִמֶּנּוּ וּנְתָנוֹ לְבֶן אוֹהֲבוֹ. אֲמַר לֵיהּ אַף עַל פִּי שֶׁנָּתַתִּי לְךָ גְדֻלָּה לֵךְ וַעֲמֹד עַל פִּתְחוֹ שֶׁל בְּנִי. כָּךְ אָמַר הַקָּדוֹשׁ בָּרוּךְ הוּא לִיהוֹשֻׁעַ לֵךְ וַעֲמֹד עַל פִּתְחוֹ שֶׁל אֶלְעָזָר. הֲדָא הוּא דִּכְתִיב "וְלִפְנֵי אֶלְעָזָר הַכֹּהֵן יַעֲמֹד".

"וְנָתַתָּה מֵהוֹדְךָ", דְּרַשׁ רַבִּי יְהוּדָה בַּר רַב נַחְמָן כָּל הַמִּסְתַּכֵּל בִּשְׁלֹשָׁה דְבָרִים עֵינָיו כֵּהוֹת, בַּקֶּשֶׁת בַּנָּשִׂיא וּבַכֹּהֲנִים. בַּקֶּשֶׁת, דִּכְתִּיב (יחזקאל א, כח) "כְּמַרְאֵה הַקֶּשֶׁת אֲשֶׁר יִהְיֶה בֶעָנָן"  וְגוֹ'. בַּנָּשִׂיא, דִּכְתִיב "וְנָתַתָּה מֵהוֹדְךָ עָלָיו", בַּכֹּהֲנִים, בִּזְמַן שֶׁבֵּית הַמִּקְדָּשׁ קַיָּם, שֶׁהָיוּ עוֹמְדִין עַל דּוּכָנָם וּמְבָרְכִים אֶת הָעָם בַּשֵּׁם הַמְפֹרָשׁ.

"וְנָתַתָּה מֵהוֹדְךָ", וְלֹא כָּל הוֹדְךָ. זְקֵנִים שֶׁבְּאוֹתוֹ הַדּוֹר אָמְרוּ פְּנֵי מֹשֶׁה כִּפְנֵי חַמָּה, פְּנֵי יְהוֹשֻׁעַ כִּפְנֵי לְבָנָה, אוֹי לְאוֹתָהּ בּוּשָׁה אוֹי לְאוֹתָהּ כְּלִמָּה. כַּיּוֹצֵא בוֹ  "וּבָרָא ה' (אֶת) [עַל כָּל] מְכוֹן הַר צִיּוֹן" וְגוֹ'.

"וְנָתַתָּה מֵהוֹדְךָ עָלָיו", וְלֹא כָּל הוֹדְךָ. וְהֵיכָן נִתַּן לוֹ לִיהוֹשֻׁעַ. בַּיַּרְדֵּן נִתַּן לוֹ, כְּתִיב הָכָא (שמות לד, ל) "וַיִּירְאוּ מִגֶּשֶׁת אֵלָיו" וּבִיהוֹשֻׁעַ כְּתִיב  "וַיִּירְאוּ אֹתוֹ כַּאֲשֶׁר יָרְאוּ אֶת מֹשֶׁה". גָּדוֹל כְּבוֹדוֹ שֶׁל מֶלֶךְ הַמָּשִׁיחַ, שֶׁנִּתַּן עָלָיו הוֹד שֶׁל רַב וְהָדָר שֶׁל תַּלְמִיד, כָּעִנְיָן שֶׁנֶּאֱמַר (תהלים כא, ו) "הוֹד וְהָדָר תְּשַׁוֶּה עָלָיו".

{pפסוק כא-כגp}  תָּנוּ רַבָּנָן כֵּיצַד שׁוֹאֲלִים בָּאוּרִים וְתֻמִּים. הַשּׁוֹאֵל פָּנָיו כְּלַפֵּי הַנִּשְׁאָל וְהַנִּשְׁאָל פָּנָיו כְּלַפֵּי הַשְּׁכִינָה, הַשּׁוֹאֵל אוֹמֵר (ש"א ל, ח) "אֶרְדֹּף אַחֲרֵי הַגְּדוּד הַזֶּה הַאֲשִּׂ(י)גֶנּוּ", וְהַנִּשְׁאָל אוֹמֵר [כֹּה אָמַר ה'] עֲלֵה וְהַצְלַח. רַבִּי יְהוּדָה אוֹמֵר אֵין צָרִיךְ לוֹמַר אֶלָּא עֲלֵה וְהַצְלַח.

"וְלִפְנֵי אֶלְעָזָר הַכֹּהֵן יַעֲמֹד", שֶׁהָיָה יְהוֹשֻׁעַ צָרִיךְ לְאֶלְעָזָר  וְאֶלְעָזָר צָרִיךְ לִיהוֹשֻׁעַ. וְשָׁאַל לוֹ, שׁוֹמֵעַ אֲנִי בֵּינוֹ לְבֵין עַצְמוֹ.  תַּלְמוּד לוֹמַר "בְּמִשְׁפַּט הָאוּרִים", שׁוֹמֵעַ אֲנִי בְּקוֹל גָּדוֹל. תַּלְמוּד לוֹמַר "וְשָׁאַל לוֹ", הָא כֵּיצַד, עוֹמֵד וּמְדַבֵּר בִּשְׂפָתָיו, וְכֹהֵן גָּדוֹל מְשִׁיבוֹ עַל שְׁאֵלוֹתָיו.

אֵין שׁוֹאֲלִין לוֹ בְקוֹל, שֶׁנֶּאֱמַר "וְשָׁאַל לוֹ", וְלֹא מְהַרְהֵר בְּלִבּוֹ,  שֶׁנֶּאֱמַר "לִפְנֵי ה'", אֶלָּא כְּדֶרֶךְ שֶׁאָמְרָה חַנָּה בִּתְפִלָּתָהּ  "וְחַנָּה הִיא מְדַבֶּרֶת עַל לִבָּה". וְאֵין שׁוֹאֲלִין שְׁנֵי דְבָרִים כְּאַחַת, וְאִם שָׁאַל אֵין מַחֲזִירִין אֶלָּא אֶחָד, וְאֵין מַחֲזִירִין אֶלָּא אֶת הָרִאשׁוֹן, שֶׁנֶּאֱמַר (שם כג, יא) "הֲיַסְגִּירֻ(וּ)נִי בַעֲלֵי קְעִילָה בְיָדוֹ הֲיֵרֵד שָׁאוּל" וְגוֹ' וַיֹּאמֶר ה' יֵרֵד". וְהָא אֲמַרְתְּ אֵין מְשִׁיבִין לוֹ אֶלָּא אֶת הָרִאשׁוֹן, אֶלָּא דָּוִד שָׁאַל שֶׁלֹּא כַּסֵּדֶר  וְהֶחֱזִירוּ לוֹ כַּסֵּדֶר, וְחָזַר וְשָׁאַל כַּסֵּדֶר שֶׁנֶּאֱמַר (שם, יב) "הֲיַסְגִּ(י)רוּ בַּעֲלֵי קְעִילָה אֹתִי וְאֶת אֲנָשַׁי". וְאִם הֻצְרַךְ דָּבָר לִשְׁנֵיהֶם מַחֲזִירִין לוֹ שְׁנֵיהֶן, (וְאִם הֻצְרָךְ דָּבָר אֶחָד מַחֲזִירִין לוֹ אֶחָד) שֶׁנֶּאֱמַר (שם ל, ח) "וַיִּשְׁאַל דָּוִד בַּה' לֵאמֹר אֶרְדֹּף אַחֲרֵי הַגְּדוּד... הַאַשִּׂ(י)גֶנּוּ וַיֹּאמֶר לוֹ רְדֹף כִּי הַשֵּׂ(י)ג תַּשִּׂיג" וְגוֹ'. וְאַף עַל פִּי שֶׁגְּזֵרַת נָבִיא חוֹזֶרֶת, גְּזֵרַת אוּרִים וְתֻמִּים אֵינָהּ חוֹזֶרֶת שֶׁנֶּאֱמַר "בְּמִשְׁפַּט הָאוּרִים", (לִפְנֵי ה' עַל פִּיו יֵצְאוּ וְעַל פִּיו יָבֹאוּ) וְלָמָּה נִקְרָא שְׁמָם אוּרִים וְתֻמִּים. אוּרִים, שֶׁמְּאִירִים (עֵינַיִם בַּהֲלָכָה לְכָל דִּבְרֵיהֶם) [אֶת דִּבְרֵיהֶם],  תֻּמִּים, שֶׁמַּשְׁלִימִין אֶת דִּבְרֵיהֶם. וְאִם תֹּאמַר, בְּגִבְעַת בִּנְיָמִין מִפְּנֵי מָה לֹא הִשְׁלִימוּ אֶת דִּבְרֵיהֶם. הֵם שֶׁלֹּא בָּחֲנוּ אִם לְנַצֵּחַ אִם שֶׁלֹּא לְנַצֵּחַ, וּבָאַחֲרוֹנָה שֶׁבָּחֲנוּ הִסְכִּימוּ וְהִשְׁלִימוּ לָהֶם  שֶׁנֶּאֱמַר  "וּפִינְחָס בֶּן- אֶלְעָזָר [בֶּן אַהֲרֹן"] (הָיָה כֹּהֵן) וְגוֹ'. כֵּיצַד נַעֲשֵׂית. רַבִּי יוֹחָנָן אֲמַר בּוֹלְטוֹת. רֵישׁ לָקִישׁ אֲמַר מִצְטָרְפוֹת. וְהָא לָא כְתִיב צָדֵ"י. אֲמַר רַבִּי שְׁמוּאֵל בַּר רַב יִצְחָק, אַבְרָהָם יִצְחָק וְיַעֲקֹב כְּתִיב שָׁם. וְהָא לָא כְתִיב טֵי"ת. אָמַר רַב אַחָא בַּר יַעֲקֹב שִׁבְטֵי יְשׁוּרוֹן כְּתִיב שָׁם.

שָׁנוּ רַבּוֹתֵינוּ כֹּהֵן גָּדוֹל מְשַׁמֵּשׁ בִּשְׁמוֹנָה כֵּלִים, וּבְאֵלּוּ  נִשְׁאָלִים בְּאוּרִים וְתֻמִּים. וְאֵינוֹ נִשְׁאָל לְהֶדְיוֹט אֶלָּא לְמֶלֶךְ וּלְבֵית דִּין וּלְמִי שֶׁצֹּרֶךְ הַצִּבּוּר בּוֹ. מִנָּהַנֵי מִלֵּי. אֲמַר רַבִּי אַבָּהוּ דַּאֲמַר קְרָא וְלִפְנֵי אֶלְעָזָר הַכֹּהֵן יַעֲמֹד וְגוֹ'. הוּא, זֶה הַמֶּלֶךְ.  וְכָל בְּנֵי יִשְׂרָאֵל אִתּוֹ, זֶה מְשׁוּחַ מִלְחָמָה. וְכָל הָעֵדָה זֶה סַנְהֶדְרִין.

רַבִּי אֶלְעָזָר אֲמַר הַמּוֹרֶה הֲלָכָה בִּפְנֵי רַבּוֹ מוֹרִידִין אוֹתוֹ מִגְּדֻלָּתוֹ, שֶׁנֶּאֱמַר (להלן לא, כא) "וַיֹּאמֶר אֶלְעָזָר הַכֹּהֵן אֶל אַנְשֵׁי הַצָּבָא" אַף עַל גַּב דַּאֲמַר לַאֲחִי אַבָּא צִוָּה, וְאוֹתִי לֹא צִוָּה, אַשְׁכְּחַן דְּאִיעֲנָשׁ דִּכְתִיב "וְלִפְנֵי אֶלְעָזָר הַכֹּהֵן יַעֲמֹד" וְלָא אַשְׁכְּחַן דְּאִיצְטְרִיךְ לֵיהּ יְהוֹשֻׁעַ.

"וַיַּעַשׂ מֹשֶׁה כַּאֲשֶׁר צִוָּה ה' אֹתוֹ", הָלַךְ וְעָשָׂה בְשׂמְחָה וְלֹא הוּרַע עֵינוֹ בֵּין בָּנָיו לְבֵין בְּנֵי אָחִיו. וַיִּקַּח אֶת יְהוֹשֻׁעַ, לְקָחוֹ בִדְבָרִים, וְהוֹדִיעוֹ מַתַּן- שְׂכַר פַּרְנְסֵי יִשְׂרָאֵל לָעוֹלָם הַבָּא.

"וַיִּסְמֹךְ אֶת יָדָיו עָלָיו", כִּכְלִי מָלֵא וְגָדוּשׁ. וְכֵן הוּא אוֹמֵר  "וּמְשָׁרְתוֹ יְהוֹשֻׁעַ בִּן נוּן נַעַר לֹא יָמִישׁ מִתּוֹךְ הָאֹהֶל". כַּיּוֹצֵא בוֹ אַתָּה אוֹמֵר (יהושע א, ח) "לֹא יָמוּשׁ סֵפֶר הַתּוֹרָה" וְגוֹ', וַהֲלֹא דְבָרִים קַל וָחֹמֶר, וּמַה יְּהוֹשֻׁעַ, שֶׁנֶּאֱמַר בּוֹ (דברים לד, ט) "מָלֵא רוּחַ חָכְמָה", נֶאֱמַר בּוֹ "לֹא יָמוּשׁ", שְׁאָר אָדָם עַל אַחַת כַּמָּה וְכַמָּה. וַיְצַוֵּהוּ כַּאֲשֶׁר דִּבֶּר ה' בְּיַד מֹשֶׁה, מַה הַקָּדוֹשׁ בָּרוּךְ הוּא צִוָּה לְמֹשֶׁה בְּשִׂמְחָה, כָּךְ צִוָּה מֹשֶׁה לִיהוֹשֻׁעַ בְּשִׂמְחָה. שׁוֹמֵעַ אֲנִי שֶׁחָסַר מֹשֶׁה. תַּלְמוּד לוֹמַר  "וּמֹשֶׁה בֶּן מֵאָה וְעֶשְׂרִים שָׁנָה בְּמֹתוֹ לֹא כָהֲתָה עֵינוֹ", בֵּין טָמֵא לְטָהוֹר וּבֵין אִסּוּר לְהֶתֵּר, וְלֹא נָס לֵחֹה", (בְּעוֹלָמוֹ) [בַּעֲמָלוֹ] בַתּוֹרָה.

"בְּמִשְׁפַּט הָאוּרִים", לָמָּה נִקְרָא שְׁמָם אוּרִים וְתֻמִּים. אוּרִים, שֶׁהֵן מְאִירִין דִּבְרֵיהֶם, תֻּמִּים שֶׁהָיוּ שְׁלֵמִין בִּדִבְרֵיהֶם וְלֹא הָיוּ מְבַדִּין, וּמַה שֶּׁכְּבָר בִּדּוּ בְּגִבְעַת בִּנְיָמִין, מִפְּנֵי שֶׁלֹּא בָחֲנוּ כָּל צָרְכָּן בָּרִאשׁוֹנָה אָמַר (שופטים כ, כג) "עֲלוּ" וְלֹא אָמַר אֶתְּנֶנּוּ בְּיָדְךָ בַּשְּׁנִיָּה אָמַר (שם, כח) "עֲלוּ כִּי מָחָר אֶתְּנֶנּוּ בְיָדֶךָ". יָכוֹל שֶׁהָיוּ שׁוֹאֲלִין לְהֶדְיוֹט. תַּלְמוּד לוֹמַר "הוּא וְכָל- יִשְׂרָאֵל", מַה יְּהוֹשֻׁעַ פַּרְנָס אַף הֵן אֵינָן שׁוֹאֲלִין אֶלָּא לְמֶלֶךְ וּלְבֵית דִּין וּלְמִי שֶׁצֹּרֶךְ הַצִּבּוּר תָּלוּי בּוֹ.

"וַיַּעַשׂ מֹשֶׁה", בְּשִׂמְחָה, מְלַמֵּד שֶׁהָיָה שָׂמֵחַ שֶׁהָיָה מוֹרִישׁ כְּבוֹדוֹ לִיהוֹשֻׁעַ כְּאָדָם שֶׁמּוֹרִישׁ כְּבוֹדוֹ לְבָנָיו כְּמָה שֶׁנֶּאֱמַר (לעיל פסוק יח) קַח לְךָ אֶת יְהוֹשֻׁעַ בִּן נוּן, מִנָּא הָא מִלְּתָא דְאָמְרֵי אִינָשֵׁי חַמְרָא לְמָרָא וְטִיבוּתָא לְשַׁקְיֵהּ.  דִּכְתִיב  וְסָמַכְתָּ אֶת יָדְךָ עָלָיו וּכְתִיב "וַיִּסְמֹךְ אֶת יָדָיו עָלָיו".

אֲמַר רַבִּי יוֹסֵי בַּר רַבִּי חֲנִינָא בַּכֹּל אָדָם מִתְקַנֵּא חוּץ מִבְּנוֹ וְתַלְמִידוֹ, בְּנוֹ, מִשְּׁלֹמֹה, (מ"א א, מז) "יֵיטִ(י)ב אֱלֹהִים אֶת שֵׁם שְׁלֹמֹה מִשְּׁמֶךָ", וְתַלְמִידוֹ, אֵי תֵימָא  מִ"וִּיהִי נָא פִּי שְׁנַים בְּרוּחֲךָ אֵלָי" וְאִי תֵימָא מִוַּיִסְמֹךְ מֹשֶׁה אֶת יָדָיו עָלָיו וַיְצַוֵּהוּ.

~ פרק כח

{pפסוק א-דp}  "וַיְדַבֵּר ה'" וְגוֹ' "צַו אֶת בְּנֵי יִשְׂרָאֵל וְאָמַרְתָּ אֲלֵהֶם אֶת קָרְבָּנִי לַחְמִי", לָמָּה נֶאֱמַר. לְפִי שֶׁהוּא אוֹמֵר (לעיל כז, יז) "אֲשֶׁר יֵצֵא לִפְנֵיהֶם וַאֲשֶׁר יָבֹא לִפְנֵיהֶם". מָשָׁל לְמָה הַדָּבָר דּוֹמֶה לְמֶלֶךְ שֶׁהָיְתָה אִשְׁתּוֹ נִפְטֶרֶת מִן הָעוֹלָם, הָיְתָה מְפַקַּדְתּוֹ עַל בָּנֶיהָ, אָמְרָה לוֹ בְבַקָּשָׁה מִמְּךָ הִזָּהֵר לִי בְבָנַי. אָמַר לָהּ עַד שֶׁאַתָּה מְפַקְּדֵנִי עַל בָּנַי פָּקְדֵם עָלַי שֶׁלֹּא יִמְרְדוּ בִּי וְשֶׁלֹּא יָמִירוּ אֶת כְּבוֹדִי. [כָּךְ אָמַר לוֹ הַקָּדוֹשׁ בָּרוּךְ הוּא עַד שֶׁאַתָּה מְפַקְּדֵנִי עַל בָּנַי פְּקֹד בָּנַי עָלַי שֶׁלֹּא יִנְהֲגוּ בִּי מִנְהַג בִּזָּיוֹן וְשֶׁלֹּא יָמִירוּ אֶת כְּבוֹדִי] בְּאֱלֹהֵי נֵכָר, מַהוּ אוֹמֵר (דברים לא, כ) "כִּי אֲבִיאֶנּוּ אֶל הָאֲדָמָה וְגוֹ', עַד שֶׁאַתָּה מְפַקְּדֵנִי עַל בָּנַי פְּקֹד אֶת בָּנַי עָלַי, לְכָךְ נֶאֱמַר "צַו אֶת בְּנֵי יִשְׂרָאֵל".

"מַאי טַעֲמָא הִתְקִינוּ מַעֲמָדוֹת". לְפִי שֶׁנֶּאֱמַר "צַו אֶת בְּנֵי יִשְׂרָאֵל וְאָמַרְתָּ אֲלֵהֶם אֶת קָרְבָּנִי לַחְמִי", וְהֵיאַךְ קָרְבָּנוֹ שֶׁל אָדָם קָרֵב וְהוּא אֵינוֹ עוֹמֵד עַל גַּבָּיו.

שְׁלֹשָׁה דְּבָרִים שָׁמַע מֹשֶׁה מִפִּי הַקָּדוֹשׁ בָּרוּךְ הוּא (כָּתוּב בְּרֶמֶז שׁס"ה).

"אֶת קָרְבָּנִי לַחְמִי", זֶה שֶׁאָמַר הַכָּתוּב  "אִם אֶרְעַב לֹא- אֹמַר לָךְ כִּי לִי תֵּבֵל וּמְלֹאָהּ" אֲמַר רַבִּי סִימוֹן שְׁלֹשׁ עֶשְׂרֵה מִדּוֹת שֶׁל רַחֲמִים כָּתוּב בְּהַקָּדוֹשׁ בָּרוּךְ הוּא הֲדָא הוּא דִכְתִיב (שמות לד, ו) "וַיַּעֲבֹר ה' עַל פָּנָיו" וְגוֹ' וְכִי יֵשׁ רַחֲמָן שֶׁהוּא מוֹסֵר מְזוֹנוֹתָיו לְאַכְזָרִי, הָוֵי "אִם אֶרְעַב לֹא אֹמַר לָךְ" וְגוֹ'. אֲמַר רַבִי (אַדָּא) [יוּדָן] בַּר רַבִּי סִימוֹן [אָמַר הַקָּדוֹשׁ בָּרוּךְ הוּא לְיִשְׂרָאֵל, בָּנַי,] עֶשֶׂר בְּהֵמוֹת טְהוֹרוֹת מָסַרְתִּי לְךָ, שָׁלֹשׁ בִּרְשׁוּתְךָ וְשֶׁבַע אֵין בִּרְשׁוּתְךָ, אֵלּוּ הֵן בִּרְשׁוּתְךָ, (דברים יד, ד) "שׁוֹר שֵׂה כְשָׂבִים וְשֵׂה עִזִּים", וְאֵלּוּ שֶׁאֵין בִּרְשׁוּתְךָ, (שם, ה) "אַיָּל וּצְבִי וְיַחְמוּר וְאַקּוֹ וְדִישֹׁן וּתְאוֹ וָזָמֶר", שֶׁמָּא הִטְרַחְתִּי עָלֶיךָ שֶׁתְּהֵא מְחַזֵּר בֶּהָרִים וּבַגְּבָעוֹת כְּדֵי שֶׁתָּבִיא לְפָנַי קָרְבָּן מֵאֵלּוּ שֶׁאֵינָן בִּרְשׁוּתְךָ וַהֲלֹא לֹא אָמַרְתִּי לְךָ אֶלָּא מֵאֵלּוּ שֶׁבִּרְשׁוּתְךָ וּמִן הַגָּדֵל עַל אֵבוּסְךָ, הָוֵי "אִם אֶרְעַב לֹא אֹמַר לָךְ". אֲמַר רַבִּי יִצְחָק כְּתִיב אֶת קָרְבָּנִי לַחְמִי לְאִשַּׁי, וְכִי יֵשׁ לִפְנֵי הַשֵּׁם יִתְבָּרַךְ אֲכִילָה וּשְׁתִיָּה, אִם אוֹמֵר אַתָּה יֵשׁ (לְפָנַי) אֲכִילָה וּשְׁתִיָּה לְמֹד מִמַּלְאָכָיו וּמִמְּשָׁרְתָיו מֵהֵיכָן הֵן נִזּוֹנִין, רַבִּי יוּדָן בְּשֵׁם רַבִּי יִצְחָק מִזִּיו שְׁכִינָה הֵן נִזּוֹנִין, דִּכְתִיב  "בְּאוֹר פְּנֵי- מֶלֶךְ חַיִּים", רַבִּי (אָמִי) [חַגִּי] בְּשֵׁם רַבִּי יִצְחָק אֲמַר כְּתִיב (נחמיה ט, ו) "וְאַתָּה מְחַיֶּה אֶת כֻּלָּם", אַתָּה מְחַיֶּה לְכֻלָּם. רַבִּי שִׁמְעוֹן בֶּן לָקִישׁ אוֹמֵר כְּתִיב  "עֹלַת תָּמִיד הָעֲשֻׂיָה בְּהַר סִינַי" וְגוֹ', וְכִי יֵשׁ לְפָנָיו אֲכִילָה וּשְׁתִיָּה, נִלְמֹד מִמֹּשֶׁה דִּכְתִיב (שמות לד, כח) "וַיְהִי שָׁם עִם ה' אַרְבָּעִים יוֹם וְאַרְבָּעִים לַיְלָה" וְגוֹ' חָמְתֵיהּ אָכִיל וְחָמְתֵיהּ שָׁתֵי, וַהֲרֵי דְּבָרִים קַל וָחֹמֶר וּמָה אִם מֹשֶׁה הָלַךְ בִּשְׁלִיחוּתוֹ אַרְבָּעִים יוֹם וְאַרְבָּעִים לַיְלָה (שם) "לֶחֶם לֹא אָכַל וּמַיִם לֹא שָׁתָה" וּלְפָנָיו יֵשׁ אֲכִילָה וּשְׁתִיָּה.

אֲמַר רַבִּי חִיָּא בַּר רָבָא בְּרִיּוֹתַי אֵינָן צְרִיכִין לִבְרִיּוֹתַי וַאֲנִי צָרִיךְ לִבְרִיּוֹתַי, שָׁמַעְתָּ מִיָּמֶיךָ אוֹמֵר הַשְׁקוּ אֶת הַגֶּפֶן הַזֶּה יַיִּן, שֶׁהוּא עוֹשֶׂה יַיִן הַרְבֵּה, הַשְׁקוּ אֶת הַזַּיִת הַזֶה שֶׁמֶן, שֶׁהוּא עוֹשֶׂה שֶׁמֶן הַרְבֵּה, הֲרֵי בְּרִיּוֹתַי אֵינָן צְרִיכִין לִבְרִיּוֹתַי, וַאֲנִי צָרִיךְ לִבְרִיּוֹתַי, הָוֵי "אִם אֶרְעַב לֹא אֹמַר לָךְ". אֲמַר רַבִּי יַנַּאי בַּנֹהַג שֶׁבָּעוֹלָם, זֶה שֶׁהוּא עוֹבֵר עַל שְׂפַת הַנָּהָר אֶפְשָׁר שֶׁלֹּא יִשְׁתֶּה שְׁנַיִם שְׁלֹשָׁה לוֹגִין מַיִם, וַאֲנָא עַל לוֹגָא דְחַמְרָא כְּתִיבַת דַּאֲנָא שָׁתֵי דַּאֲנָא רָוֵי דַּאֲנָא שָׂבַע, דְּתָנֵי רַבִּי חִיָּא  "בַּקֹּדֶשׁ הַסֵּךְ נֶסֶךְ שֵׁכָר לַה'" לְשׁוֹן שְׂבִיעָה לְשׁוֹן שִׁכְרוּת לְשׁוֹן שְׁתִיָּה. יוֹסֵי בֶּן מְנַסְיָא בְּשֵׁם רַבִּי שִׁמְעוֹן בֶּן לָקִישׁ אֲמַר צְרִיכִין סְפָלִין שֶׁיִּהְיוּ פְקוּקִין בִּשְׁעַת הַנִּסּוּךְ. אֲמַר רַבִּי יוֹסֵי בַּר אָבִין, מִלְּתָא דְרַבִּי שִׁמְעוֹן בֶּן לָקִישׁ אֲמָרָהּ לְעַכֵּב.

בְּהֵמָה אַחַת מָסַרְתִּי לְךָ וְלֹא הָיִיתָ יָכוֹל לַעֲמֹד בָּהּ, וְאֵי זוֹ, זוֹ (תהלים נ, י) "בְּהֵמוֹת בְּהַרְרֵי אָלֶף", רַבִּי יוֹחָנָן אֲמַר בְּהֵמָה אַחַת רְבוּצָה עַל אֶלֶף הָרִים, וְאֶלֶף הָרִים מְגַדְּלִין לָהּ כָּל מִינֵי מַאֲכָל לַאֲכִילָתָן שֶׁל צַדִּיקִים לְעָתִיד לָבֹא וּמָה טַעַם, (ישעיה סה, י) "וְהָיָה הַשָׁרוֹן לִנְוֵה צֹאן וְעֵמֶק עָכוֹר לְרֵבֶץ בָּקָר".  וְרַבָּנַן אָמְרֵי בְּהֵמָה אַחַת הִיא וּרְבוּצָה עַל אֶלֶף הָרִים וְאֶלֶף הָרִים מְגַדְּלִין (לַבְּהֵמוֹת) [לָהּ בְּהֵמוֹת] וְהִיא אוֹכֶלֶת, וּמָה טַעַם, (איוב מ, כ) "וְכָל חַיַּת הַשָּׂדֶה יְשַׂחֲקוּ שָׁם". וְאֶפְשָׁר כֵּן, וְאִית בְּעִיר אָכִיל בְּעִיר. אֲמַר רַבִּי תַנְחוּמָא גְּדוֹלִים מַעֲשֵׂה אֱלֹהֵינוּ. וּמֵהֵיכָן הִיא שׁוֹתָה. תָּנֵי רַבִּי יהוֹשֻׁעַ בֶּן לֵוִי כָּל מַה שֶּׁהַיַּרְדֵּן מַכְנִיס לְשִׁשָּׁה חֳדָשִׁים הִיא עוֹשָׂה גְמִיעָה אַחַת, וּמָה טַעַם,  "הֵן יַעֲשֹׁק נָהָר וְלֹא יַחְפּוֹז יִבְטַח כִּי יָגִיחַ יַרְדֵּן אֶל פִּיהוּ". וְרַבָּנַן אָמְרִין כָּל מַה שֶּׁהַיַּרְדֵּן מַכְנִיס לִשְׁנֵים עָשָׂר חֹדֶשׁ הִיא עוֹשָׂה אוֹתוֹ גְמִיעָה אַחַת, וּמַה טַּעַם, "יִבְטַח כִּי יָגִיחַ יַרְדֵּן אֶל פִּיהוּ". וְכִי יֵשׁ בָּהֶם כְּדֵי לִכְלוּךְ פֶּה. רַב (הוֹשַׁעְיָא) [הוּנָא] בְּשֵׁם רַבִּי יוֹסֵף אֵין בָּהֶן כְּדֵי לִכְלוּךְ פֶּה.  וּמֵהֵיכָן הִיא שׁוֹתָה. רַבִּי שִׁמְעוֹן בֶּן יוֹחַאי אוֹמֵר נָהָר יוֹצֵא מֵעֵדֶן וּשְׁמוֹ יוּבָל, וּמִשָּׁם הִיא שׁוֹתָה דִּכְתִיב (ירמיה יז, ח) "וְעַל יוּבַל יְשַׁלַּח שָׁרָשָׁיו". תָּנֵי רַבִּי מֵאִיר אוֹמֵר  "וְאוּלָם שְׁאַל- נָא בְהֵמוֹת וְתֹרֶךָ", זוֹ בְּהֵמוֹת בְּהַרְרֵי אֶלֶף,  וְעוֹף הַשָּׁמַיִם וְיַגֶּד לָּךְ", זֶה זִיז שָׂדַי, "אוֹ שִׂיחַ לָאָרֶץ וְתֹרֶךָ", זֶה גַן עֵדֶן, "וְיסַפְּרוּ לָךְ דְּגֵי הַיָּם", זֶה לִוְיָתָן, "מִי לֹא יָדַע בְּכָל אֵלֶּה כִּי יַד ה' עָשְׂתָה זֹּאת".

מֶלֶךְ אֶחָד מָסַרְתִּי לְךָ וְלֹא הָיִיתָ יָכוֹל לַעֲמֹד בּוֹ, וְאֵיזֶה, זֶה שְׁלֹמֹה, הֲדָא הוּא דִּכְתִיב (מ"א ה, ב) "לְיוֹם אֶחָד שְׁלֹשִׁים כֹּ(וּ)ר סֹלֶת וְשִׁשִּׁים כֹּ(וּ)ר קָמַח". אֲמַר רַבִּי שְׁמוּאֵל בַּר נַחְמָנִי אֵלּוּ מִינַי מְלַטְמִיָּא" הָיוּ אֲבָל לִסְעוּדָתוֹ לֹא הָיָה בְרִיָּה יְכוֹלָה לַעֲמֹד שֶׁנֶּאֱמַר (שם, ג) "עֲשָׂרָה בָקָר בְּרִ(י)אִים וְעֶשְׂרִים בָּקָר רְעִי (מִן הַמִּרְעֶה) וּמֵאָה צֹאן לְבַד מֵאַיָּל וּצְבִי וְיַחְמוּר וּבַרְבֻּ(וּ)רִים אֲבוּסִים". מַאי וּבַרְבּוּרִים אֲבוּסִים. רַבִּי בֶּרֶכְיָה בְּשֵׁם רַבִּי יְהוּדָה מִינֵי בַרְבּוּרֵי. וְרַבָּנַן אָמְרֵי עוֹף גָּדוֹל וּמְשֻׁבָּח הָיָה עוֹלֶה וְנִתַּן עַל שֻׁלְחָנוֹ שֶׁל שְׁלֹמֹה בְּכָל יוֹם. אָמַר רַבִּי יְהוּדָה אֶלֶף נָשִׁים הָיוּ לִשְׁלֹמֹה, וְכָל אַחַת וְאַחַת הָיְתָה עוֹשָׂה סְעוּדָה כִּסְעוּדָה שֶׁל שְׁלֹמֹה סְבוּרָה שֶׁמָּא אֶצְלָהּ הוּא סוֹעֵד,  הֱוֵי אוֹמֵר  "אִם אֶרְעַב לֹא אֹמַר לָךְ". שָׁבוּי אֶחָד מָסַרְתִּי לְךָ וְלֹא הָיִיתָ יָכוֹל לַעֲמֹד בּוֹ, וְאֵיזֶה, זֶה נְחֶמְיָה  (נחמיה ה, יח) "וַאֲשֶׁר הָיָה נַעֲשֶׂה לְיוֹם אֶחָד שׁוֹר אֶחָד, צֹאן שֵׁשׁ בְּרֻ(וּ)רוֹת, וְצִפָּרִים" וְגוֹ'. מַהוּ (שם) "לֶחֶם הַפֶּחָה". קַקְבָּטוֹן. תָּנֵי אֵין מְבִיאִין אֶת הַמֻּגְמָר אֶלָּא לְאַחַר הַסְּעוּדָה, וְאֵין לְךָ דָּבָר שֶׁכָּל הָאוֹרְחִין נֶהֱנִין מִמֶּנּוּ אֶלָּא הָרֵיחַ. כָּךְ, אָמַר הַקָּדוֹשׁ בָּרוּךְ הוּא לְיִשְׂרָאֵל, בָּנַי, מִכָּל קָרְבָּנוֹת שֶׁאַתָּם מַקְרִיבִין כְּלוּם אֲנִי נֶהֱנֶה מֵהֶם אֶלָּא הָרֵיחַ, שֶׁנֶּאֱמַר "רֵיחַ נִיחֹחִי תִּשְׁמְרוּ לְהַקְרִיב לִי בְּמוֹעֲדוֹ".

(משלי יג, כה) "צַדִּיק אֹכֵל לְששׂבַע נַפְשׁוֹ", זֶה הַקָּדוֹשׁ בָּרוּךְ הוּא, אָמַר הַקָּדוֹשׁ בָּרוּךְ הוּא לְיִשְׂרָאֵל, בָּנַי, מִכָּל קָרְבָּנוֹת שֶׁאַתֶּם מַקְרִיבִין לְפָנַי כְּלוּם אֲנִי נֶהֱנֶה מֵהֶם אֶלָּא הָרֵיחַ שֶׁנֶּאֱמַר "רֵיחַ נִחֹחִי תִּשְׁמְרוּ לְהַקְרִיב לִי בְּמוֹעֲדוֹ",  "אַתָּה צִוִּיתָה פִּקֻּ(וּ)דֶיךָ לִשְׁמֹר מְאֹד". וְהֵיכָן צִוָּה. בְּחֻמַּשׁ הַפְּקּוּדִים. מַה צִּוָּה. לִשְׁמֹר מְאֹד, שֶׁנֶּאֱמַר "תִּשְׁמְרוּ לְהַקְרִיב לִי בְּמוֹעֲדוֹ", הִיא הַפָּרָשָׁה הָאֲמוּרָה לְהַלָּן הִיא הַפָּרָשָׁה הָאֲמוּרָה כָאן, וְלָמָּה הוּא אוֹמְרָהּ וְשׁוֹנָהּ. רַבִּי יְהוּדָה אוֹמֵר לְפִי שֶׁהָיוּ יִשְׂרָאֵל אוֹמְרִים לְשֶׁעָבַר הָיוּ הַמַּסָּעוֹת נוֹהֲגִין וְהַתְּמִידִין נוֹהֲגִין, פָּסְקוּ הַמַּסָּעוֹת וּפָסְקוּ תְמִידִין, אָמַר הַקָּדוֹשׁ בָּרוּךְ הוּא לְמֹשֶׁה לֵךְ אֱמֹר לְיִשְׂרָאֵל שֶׁיִּהְיוּ נוֹהֲגִין בַּתְּמִידִין. וְרַב נְחֶמְיָה אָמַר לְפִי שֶׁהָיוּ יִשְׂרָאֵל (מְגַלְגְּלִין) [מְלַגְלְגִין] בַּתְּמִידִין אָמַר הַקָּדוֹשׁ בָּרוּךְ הוּא לְמֹשֶׁה וְכוּ'. רַבִּי אַחָא בְּשֵׁם רַבִּי חֲנִינָא בַּר פַּפָּא אוֹמֵר שֶׁלֹּא יְהוּ יִשְׂרָאֵל אוֹמְרִים לְשֶׁעָבַר הָיִינוּ מַקְרִיבִין קָרְבָּנוֹת וּמִתְעַסְּקִין בָּהֶן, עַכְשָׁיו שֶׁאֵין מַקְרִיבִין קָרְבָּנוֹת מַהוּ שֶׁנִּתְעַסֵּק בָּהֶן, אָמַר לָהֶם הַקָּדוֹשׁ בָּרוּךְ הוּא הוֹאִיל שֶׁאַתֶּם מִתְעַסְּקִין בָּהֶן כְּאִלּוּ אַתֶּם מַקְרִיבִין אוֹתָם. רַבִּי הוּנָא אֲמַר תַּרְתֵּי, רַבִּי הוּנָא אֲמַר אֵין הַגָּלֻיּוֹת מִתְקַבְּצוֹת אֶלָּא בִזְכוּת מִשְׁנָיוֹת, וּמָה טַעַם, (הושע ח, י) "גַּם כִּי יִתְנוּ בַגּוֹיִם עַתָּה אֲקַבְּצֵם", רַבִּי הוּנָא אֲמַר חוֹרֵי,  "כִּי מִמְזַרח שֶׁמֶשׁ וְעַד מְבוֹאוֹ גָּדוֹל שְׁמִי בַּגּוֹיִם וּבְכָל מָקוֹם מֻקְטָר מֻגָּשׁ לִשְׁמִי וּמִנְחָה טְהוֹרָה" וְכִי יֵשׁ מִנְחָה טְהוֹרָה בְבָבֶל אֶלָּא אָמַר הַקָּדוֹשׁ בָּרוּךְ הוּא הוֹאִיל וְאַתֶּם מִתְעַסְּקִין בָּהּ כְּאִלּוּ אַתֶּם מַקְרִיבִין אוֹתָהּ. אָמַר רַבִּי דוֹסָא מִפְּנֵי מָה מַתְחִילִין לַתִּינוֹקוֹת בְּתוֹרַת כֹּהֲנִים, יַתְחִילוּ לָהֶם מִבְּרֵאשִׁית, אֶלָּא אָמַר הַקָּדוֹשׁ בָּרוּךְ הוּא מָה הַקָּרְבָּנוֹת טְהוֹרִים אַף הַתִּינוֹקוֹת טְהוֹרִים יָבוֹאוּ טְהוֹרִים וְיִתְעַסְּקוּ בִּטְהוֹרִים. רַבִּי אַבָּא בַּר כַּהֲנָא וְרַבִי חָנָן, תַּרְוַיְהוּ בְּשֵׁם רַבִּי עֲזַרְיָה דִכְפַר חִטְּיָא אָמְרוּ, מָשָׁל לְמֶלֶךְ שֶׁהָיוּ לוֹ מְגָרְסִין, בִּשֵּׁל לוֹ הָרִאשׁוֹן תַּבְשִׁיל וַאֲכָלָהוּ וְהָיָה עָרֵב לוֹ, בִּשֵּׁל לוֹ הַשֵּׁנִי תַּבְשִׁיל וַאֲכָלָהוּ וְהָיָה עָרֵב לוֹ, וְאֵין אָנוּ יוֹדְעִין אֵי זֶה מֵהֶן עָרַב לוֹ בְיוֹתֵר אֶלָּא מִמַּה שֶּׁהוּא מְצַוֶּה אֶת הַשֵּׁנִי וְאוֹמֵר לוֹ הַתַּבְשִׁיל הַזֶּה עֲשֵׂה לִי אָנוּ יוֹדְעִים שֶׁל שֵׁנִי עָרַב לוֹ בְיוֹתֵר, כָּךְ הִקְרִיב נֹחַ קָרְבָּן וְהָיָה עָרֵב לְהַקָּדוֹשׁ בָּרוּךְ הוּא דִּכְתִיב (בראשית ח, כא) "וַיָּרַח ה' אֶת רֵיחַ הַנִּיחֹחַ", הִקְרִיבוּ יִשְׂרָאֵל קָרְבָּן וְהָיָה עָרֵב לְהַקָּדוֹשׁ בָּרוּךְ הוּא, וְאֵין אָנוּ יוֹדְעִין אֵי זֶה מֵהֶן עָרַב לוֹ בְיוֹתֵר אֶלָּא מִמַּה שֶׁהוּא מְצַוֶּה אֶת יִשְׂרָאֵל וְאוֹמֵר רֵיחַ נִיחֹחִי תִּשְׁמְרוּ אָנוּ יוֹדְעִין שֶׁל יִשְׂרָאֵל עָרַב לוֹ בְיוֹתֵר. רַבִּי אָבִין אֲמַר תַּרְתֵּי, רַבִּי אָבִין אֲמַר מָשָׁל לְמֶלךְ שֶׁהָיָה מֵסֵב עַל אִיקוֹבָּטִין שֶׁלּוֹ וְהִכְנִיסוּ לוֹ תַבְשִׁיל הָרִאשׁוֹן וַאֲכָלוֹ וְהָיָה עָרֵב לוֹ, הִכְנִיסוּ לוֹ תַּבְשִׁיל הַשֵּׁנִי וַאֲכָלוֹ וְעָרַב לוֹ, הִתְחִיל מְמַחֶה בַּקְּעָרָה, כָּךְ  (תהלים סו, ט) "עֹלוֹת מֵחִים אַעֲלֶה לָּךְ" כָּזֶה שֶׁהוּא מְמַחֶה בַּקְּעָרָה, רַבִּי אָבִין אֲמַר חוֹרִי, מָשָׁל לְמֶלֶךְ שֶׁהָיָה מְהַלֵּךְ בַּדֶּרֶךְ וְהִגִּיעַ לַבּוּרְגַּן הָרִאשׁוֹן וְאָכַל שָׁם וְשָׁתָה שָׁם וְהִגִּיעַ לַבּוּרְגַּן הַשֵּׁנִי וְאָכַל שָׁם וְשָׁתָה שָׁם וְלָן שָׁם, כָּךְ לָמָּה הוּא מַתְנֶה עַל הָעוֹלָה  "הִיא הָעֹלָה" (שם) "זֹאת תּוֹרַת הָעֹלָה",  אֶלָּא מְלַמֵּד שֶׁהָעוֹלָה כֻּלָּהּ כָּלִיל לָאִשִּׁים.

"כְּבָשִׂים", בֵּית שַׁמַּאי וּבֵית הִלֵּל בֵּית שַׁמַּאי אוֹמְרִים כְּבָשִׂים, שֶׁהֵן כּוֹבְשִׁין עֲווֹנוֹתֵיהֶן שֶׁל יִשְׂרָאֵל, כְּמָה דְאַתְּ אָמַר (מיכה ז, יט) "יָשׁוּב יְרַחֲמֵנוּ יִכְבֹּשׁ עֲוֹנֹתֵינוּ". וּבֵית הִלֵּל אוֹמְרִים כָּל דָּבָר שֶׁהוּא נִכְבַּשׁ סוֹפוֹ לָצוּף, אֶלָּא כְּבָשִׂים, שֶׁהֵן מְכַבְּדִין עֲווֹנוֹתֵיהֶם שֶׁל יִשְׂרָאֵל, כְּמָה דְאַתְּ אָמַר (ישעיה א, יח) "אִם יִהְיוּ חֲטָאֵיכֶם כַּשָּׁנִים כַשֶּׁלֶג יַלְבִּינוּ". בֶּן עַזַּאי אוֹמֵר כְּבָשִׂים בְּנֵי שָׁנָה, שֶׁמְּכַבְּסִין עֲווֹנוֹתֵיהֶן שֶׁל יִשְׂרָאֵל וְעוֹשִׂין אוֹתָן כְּתִינוֹק בֶּן יוֹמוֹ. שְׁנַיִם לַיּוֹם בִּגְלַל הַיּוֹם. שְׁנַיִם לַיּוֹם, פְּרַקְלִיט  לַיּוֹם לְאוֹתוֹ הַיּוֹם, שֶׁנֶּאֱמַר  "וְהָיוּ לִי, אָמַר ה' צְבָאוֹת, לַיּוֹם אֲשֶׁר אֲנִי עֹשֶׂה סְגֻלָּה".

(להלן פסוק ו) "עֹלַת תָּמִיד". אֲמַר רַבִּי יוּדָן בַּר רַבִּי סִימוֹן שְׁנֵי תְמִידִין הָיוּ יִשְׂרָאֵל מַקְרִיבִין בְּכָל יוֹם, הָיוּ מַרְכִּיבִין אוֹתָן עַל גַּבֵּי הַגָּמָל וְהָיוּ רַגְלֵיהֶן נוֹגְעוֹת לָאָרֶץ.

"שְׁנַיִם לַיּוֹם", שֶׁיְּהֵא יוֹדֵעַ אֵיזֶה נִשְׁחַט בְּשַׁחֲרִית וְאֵיזֶה נִשְׁחַט בֵּין הָעַרְבָּיִם  עֹלַת תָּמִיד, [אֲמַר רַבִּי יוּדָן מֵעוֹלָם] לֹא לָן אָדָם בִּירוּשָׁלַיִם וּבְיָדוֹ עָווֹן, הָא כֵיצַד, תָּמִיד שֶׁל שַׁחַר הָיָה מְכַפֵּר עַל עֲבֵירוֹת שֶׁנַּעֲשׂוּ בַלַּיְלָה וְתָמִיד שֶׁל בֵּין הָעַרְבָּיִם הָיָה מְכַפֵּר עַל עֲבֵירוֹת שֶׁנַּעֲשׂוּ בַיּוֹם, מִכָּל מָקוֹם לֹא לָן אָדָם בִּירוּשָׁלַיִם וּבְיָדוֹ עָווֹן, וּמַה טַעַם, (ישעיה א, כא) "צֶדֶק יָלִין בָּהּ צַדִּיק יָלִין בָּהּ. (איוב לז, כג) "שַׁדַּי לֹא מְצָאַנֻהוּ שַׂגִיא כֹחַ". לֹא מָצִינוּ כֹחַ גְּבוּרָתוֹ שֶׁל הַקָּדוֹשׁ בָּרוּךְ הוּא לָבוֹא בִּטְרָחוֹת עַל יִשְׂרָאֵל. וְכֵיוָן שֶׁשָּׁמַע מֹשֶׁה הִתְחִיל מְשַׁבֵּחַ  "אַשְׁרֵי הָעָם שֶׁכָּכָה לּוֹ" וְגוֹ', (שם קמו, ה) "אַשְׁרֵי שֶׁקֵּל יַעֲקֹב בְּעֶזְרוֹ".

תָּנוּ רַבָּנָן פַּר הֶעֱלֵם דָּבָר שֶׁל צִבּוּר וּשְׂעִירֵי עֲבוֹדָה זָרָה, בִּתְחִלָּה מְגַבִּין לָהֶם דִּבְרֵי רַבִּי יְהוּדָה. רַבִּי שִׁמְעוֹן אוֹמֵר מִתְּרוּמַת הַלִּשְׁכָּה הֵן בָּאִין. תַּנְיָא אֶת- קָרְבָּנִי לַחְמִי לְאִשַּׁי רֵיחַ נִיחֹחִי תִּשְׁמְרוּ לְהַקְרִיב לִי בְּמוֹעֲדוֹ, לְרַבּוֹת פַּר הֶעֱלֵם דָּבָר שֶׁל צִבּוּר וּשְׂעִירֵי עֲבוֹדָה זָרָה, שֶׁבָּאִין מִתְּרוּמַת הַלִּשְׁכָּה דִּבְרֵי רַבִּי שִׁמְעוֹן.

"צַו", מִיָּד בִּשְׁעַת מַעֲשֶׂה וּלְדוֹרוֹת (כָּתוּב בְּרֶמֶז שׁע"ז). קָרְבָּנִי, זֶה הַדָּם. לַחְמִי, אֵלּוּ אֵמוּרִים. אַתָּה אוֹמֵר קָרְבָּנִי זֶה הַדָּם לַחְמִי אֵלּוּ אֵמוּרִים, אוֹ אֵינוֹ אֶלָּא קָרְבָּנִי אֵלּו אֵמוּרִים לַחְמִי זֶה הַדָּם תַּלְמוּד לוֹמַר (ויקרא ג, טז) "וְהִקְטִירָם הַכֹּהֵן (אֹתָם) הַמִּזְבֵּחָה לֶחֶם וְגוֹ', הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן. קָרְבָּנִי, זֶה הַדָּם. לַחְמִי, אֵלּוּ אֵמוּרִים. לְאִשַּׁי, אֵלּוּ קְמָצִין וּלְבוֹנָה. רֵיחַ נִיחֹחִי, אֵלּוּ בָּזִיכֵי לֶחֶם הַפָּנִים.  תִּשְׁמְרוּ, שֶׁלֹּא יָבִיא אֶלָּא מִתְּרוּמַת הַלִּשְׁכָּה. תִּשְׁמְרוּ, שֶׁיְּהוּ כֹּהֲנִים לְוִיִּים וְיִשְׂרָאֵלִים עוֹמְדִין עַל גַּבָּיו.

תַּנְיָא בֶּן בַּג בַּג אוֹמֵר, מִנַּיִן לַתָּמִיד שֶׁטָּעוּן בִּקּוּר (כָּתוּב לְעֵיל בְּרֶמֶז קצ"ה).

אֲמַר רַבִּי טוֹבִי בַּר מַתָּנָה אֲמַר רַבִי יֹאשִׁיָּה מִנַּיִן לְמֻקְצֶה מִן הַתּוֹרָה. שֶׁנֶּאֱמַר "תִּשְׁמְרוּ לְהַקְרִיב לִי בְּמוֹעֲדוֹ", כָּל שֶׁעוֹשִׂין לוֹ שִׁמּוּר. מַתְקִיף לָהּ אַבַּיֵי אֶלָּא מֵעַתָּה אַיְיתֵית אִמְרָא דְצוֹמָא  וְלָא עָבִיד לֵיהּ שִׁמּוּר הָכֵי נַמֵּי דְאָסוּר לְמִקְרַב. אֲמַר לֵיהּ אֲנָא  תִּשְׁמְרוּ לְהַקְרִיב לִי קָאֲמִינָא, לִי וְלֹא לְאָדוֹן אַחֵר, וְאֵיזֶהוּ אָדוֹן אַחֵר שֶׁמַּקְרִיבִין לוֹ, הֱוֵי אוֹמֵר זוֹ עֲבוֹדַת אֱלִילִים. אָמַר [רָבָא בַּר] רַב אַדָא כוּ' אֵין מֻקְצֶה [אָסוּר] אֶלָּא עַד שֶׁיַּעַבְדוּ בּוֹ.  עוּלָא אֲמַר רַבִּי יוֹחָנָן עַד שֶׁיִּמְסְרוּהוּ לְכֹהֲנֵיהֶם. אֲמַר רַבִּי יוֹחָנָן עַד שֶׁיַּאֲכִילוּהוּ כַּרְשִׁינֵי עֲבוֹדַת אֱלִילִים. פָּרְשִׁינָא טַעֲמָא דְּעוּלָא וְלָאו מְסִירָה גְרֵידְתָא הוּא דְקָאֲמַר עוּלָא, אֶלָּא עַד שֶׁיַּאֲכִילוּהוּ כַּרְשִׁינֵי עֲבוֹדַת אֱלִילִים. תָּנֵי רַבִּי חֲנַנְיָה מִשְּׁמֵיהּ דְּרַבִּי יוֹחָנָן אֵין מֻקְצֶה אָסוּר אֶלָּא עַד שֶׁיַּעֲשׂוּ בוֹ מַעֲשֶׂה. הוּא תָּנֵי לָהּ וְהוּא אֲמַר לָהּ עַד שֶׁיִּגָּזֵז וְיַעֲבְדוּ בוֹ.

"וְאָמַרְתָּ אֲלֵהֶם", אַזְהָרָה לְבֵית דִּין. זֶה הָאִשֶּׁה אֲשֶׁר תַּקְרִיבוּ לַה' שְׁנַיִם לַיּוֹם, שִׁמְעוֹן בֶּן עַזַּאי אוֹמֵר, כְּנֶגֶד הַיּוֹם. אַתָּה אוֹמֵר כְּנֶגֶד הַיּוֹם, אוֹ שְׁנַיִם לַיּוֹם כְּמַשְׁמָעוֹ. תַּלְמוּד לוֹמַר "אֶת הַכֶּבֶשׂ אֶחָד תַּעֲשֶׂה בַבֹּקֶר" וְגוֹ', מַה תַּלְמוּד לוֹמַר "שְׁנַיִם לַיּוֹם", כְּנֶגֶד יוֹם. מִכָּאן אָמְרוּ תָּמִיד שֶׁל שַׁחַר הָיָה נִשְׁחָט עַל קֶרֶן (מִזְרָחִית צְפוֹנִית) [צְפוֹנִית מַעֲרָבִית], נָתוּן עַל טַבַּעַת שְׁנִיָּה,  וְשֶׁל בֵּין הָעַרְבָּיִם הָיָה נִשְׁחָט עַל קֶרֶן (מַעֲרָבִית דְּרוֹמִית) [מִזְרָחִית צְפוֹנִית], נָתוּן לְטַבַּעַת שְׁנִיָּה, שֶׁאָמְרָה תּוֹרָה לַיּוֹם, כְּנֶגֶד יוֹם.

"אֶת הַכֶּבֶשׂ אֶחָד" (כָּתוּב בַּגִּלָּיוֹן שֶׁל וַיַּעֲקֹד אֶת יִצְחָק בְּנוֹ).

(רַבִּי יִשְׁמָעֵאל) מֵרֵישׁ יַרְחָא דְנִיסָן וְעַד תְּמְנָיָא בֵּיהּ אִ(י)תּוֹקַם תְּמִידָא, דְּלָא לְמִסְפַּד בְּהוֹן, שֶׁהָיוּ צְדוֹקִין אוֹמְרִים יָחִיד מִתְנַדֵּב וּמֵבִיא תָמִיד. מַאי דְּרוּשׁ. דִּכְתִיב "אֶת הַכֶּבֶשׂ אֶחָד תַּעֲשֶׂה בַבֹּקֶר", מַאי אַהַדְרוּ לְהוּ. אֶת קָרְבָּנִי לַחְמִי לְאִשַּׁי, שֶׁיְּהוּ כֻלָּן בָּאִין מִתְּרוּמַת הַלִּשְׁכָּה.

"אֶת הַכֶּבֶשׂ אֶחָד", לָמָּה נֶאֱמַר לְפִי שֶׁהוּא אוֹמֵר "וְאָמַרְתָּ לָהֶם זֶה הָאִשֶּׁה" וְגוֹ' (שמות כט, לח) "וְזֶה אֲשֶׁר תַּעֲשֶׂה עַל הַמִּזְבֵּחַ"  שׁוֹמֵעַ אֲנִי יַקְרִיב אַרְבָּעָה. תַּלְמוּד לוֹמַר "אֶת הַכֶּבֶשׂ אֶחָד", שֶׁלֹּא לְהוֹסִיף וְלֹא לִגְרֹעַ.

"תָּמִיד נִשְׁחַט בְּתִשְׁעָה וּמֶחֱצָה". מִנָא הַנֵי מִלֵּי. אֲמַר רַבִּי יְהוֹשֻׁעַ בֶּן לֵוִי דֲּאַמַר קְרָא אֶת הַכֶּבֶשׂ אֶחָד תַּעֲשֶׂה בַבֹּקֶר וְאֵת הַכֶּבֶשׂ הַשֵּׁנִי תַּעֲשֶׂה בֵּין הָעַרְבָּיִם, חַלְּקֵהוּ (לַשֵּׁנִי) [לְבֵין שְׁנֵי] הָעַרְבָּיִם, שְׁתֵּי שָׁעוֹת וּמֶחֱצָה לְכָאן וּשְׁתֵּי שָׁעוֹת וּמֶחֱצָה לְכָאן  וְשָׁעָה [אַחַת] לַעֲשִׂיָּתוֹ. מֵתִיב (רָבָה) [רָבָא] בְּעַרְבֵי פְסָחִים נִשְׁחָט בְּשֶׁבַע וּמֶחֱצָה וְקָרֵב בִּשְׁמוֹנֶה וּמֶחֱצָה, בֵּין בְּחֹל בֵּין בַּשַׁבָּת, וְאִי סָלְקָא דַעְתָּךְ [בִּשְׁמוֹנֶה וּמֶחֱצָה] דְּאוֹרַיְתָא הֵיכֵי מַקְדְּמֵי לֵיהּ. אֶלָּא אֲמַר (רָבָה) [רָבָא] מִצְוָתוֹ דְתָמִיד מִכִּי יִנָּטוּ צִלְלֵי עֶרֶב, דַּאֲמַר קְרָא בֵּין הָעַרְבָּיִם, מֵעִ(י)דָּנָא דְמַתְחִיל לֵעָרֵב, הִילְכָּךְ בִּשְׁאָר יְמוֹת הַשָּׁנָה, דְּאִיכָּא נְדָרִים וּנְדָבוֹת, דְּרַחֲמָנָא אֲמַר  (וְהִקְרִיב) "עָלֶיהָ חֶלְבֵי הַשְּׁלָמִים", "עָלֶיהָ" הַשְׁלֵם כָּל  הַקָרְבָּנוֹת כֻּלָּם, וְלֹא עַל חֲבֶרְתָּהּ, מְאַחֲרִינָן לֵיהּ תַּרְתֵּי שָׁעֵי [וְעָבְדִינָן לֵיהּ בִּשְׁמוֹנֶה וּמֶחֱצָה], בְּעֶרֶב פֶּסַח דְּאִיכָּא פֶסַח אַחֲרָיו מַקְדְּמִינָן לֵיהּ חֲדָא שָׁעְתָא וְעָבְדִינַן לֵיהּ בְּשֶׁבַע וּמֶחֱצָה, חָל עֶרֶב פֶּסַח לִהְיוֹת עֶרֶב שַׁבָּת דְּאִיּכָּא נַמֵּי צְלִיָּתוֹ, דְּלָא דָחֵי שַׁבָּת, מוּקְמִינָן לֵיהּ (אַדּוּכְתֵיהּ) [אֲדִינֵיהּ] בְּשֵׁשׁ שָׁעוֹת וּמֶחֱצָה.

{rרמז תשעחr}  תָּנוּ רַבָּנָן תָּמִיד קוֹדֵם לַפֶּסַח, פֶּסַח קוֹדֵם לַקְּטֹרֶת,  קְטֹרֶת קוֹדֶמֶת לַנֵּרוֹת, יְאֻחַר דָּבָר שֶׁנֶּאֱמַר בּוֹ (דברים טז, ו) "בָּעָרֶב".  וּ"בֵין הָעַרְבָּיִם" לְדָבָר שֶׁלֹּא נֶאֱמַר בּוֹ אֶלָּא בֵּין הָעַרְבָּיִם בִּלְבַד. אִי הָכֵי קְטוֹרֶת וְנֵרוֹת נַמֵּי נִקְדְּמֵיהּ לַפֶּסַח, יְאֻחַר דָּבָר שֶׁנֶּאֱמַר בּוֹ (דברים שם) "בָּעָרֶב" (שמות שם) וּ"בֵין הָעַרְבָּיִם" לְדָבָר שֶׁלֹּא נֶאֱמַר בּוֹ אֶלָּא  "בֵּין הָעַרְבָּיִם". מִעֵט רַחֲמָנָא (שמות כז, כא) "אֹתוֹ", דְּתַנְיָא (שם) "אֹתוֹ... מֵעֶרֶב וְעַד בֹּקֶר" וְאֵין דָּבָר אַחֵר "מֵעֶרֶב עַד בֹּקֶר",  וְאִ(י)תְּקַשׁ קְטֹרֶת לַנֵּרוֹת. תָּנוּ רַבָּנָן אֵין לְךָ דָּבָר שֶׁקּוֹדֵם לַתָּמִיד שֶׁל שַׁחַר אֶלָּא קְטֹרֶת בִּלְבַד, וְאֵין לְךָ דָּבָר שֶׁמִּתְעַכֵּב אַחַר תָּמִיד שֶׁל בֵּין הָעַרְבָּיִם אֶלָּא קְטֹרֶת, וְנֵרוֹת, וּפֶסַח, וּמְחֻסַר כִּפּוּרִים בְּעַרְבֵי פְסָחִים שֶׁטּוֹבֵל [שֵׁנִית] וְאוֹכֵל אֶת פִּסְחוֹ לָעֶרֶב. רַבִּי יִשְׁמָעֵאל בְּנוֹ שֶׁל רַבָּן יוֹחָנָן בֶּן בְּרוֹקָה אוֹמֵר אַף מְחֻסַּר כִּפּוּרִים בִּשְׁאָר יְמוֹת הַשָּׁנָה טוֹבֵל וְאוֹכֵל קָדָשִׁים לָעָרֶב. בִּשְׁלָמָא לְתַנָּא קַמָּא אָתֵי עֲשֵׂה [דְפֶסַח], שֶׁיֵּשׁ בּוֹ כָרֵת, וְדָחֵי עֲשֵׂה דְהַשְׁלָמָה, שֶׁאֵין בּוֹ כָרֵת, אֶלָּא לְרַבִּי יִשְׁמָעֵאל מַאי אוּלְמָא דְהַאי עֲשֵׂה מֵהַאי עֲשֵׂה. אֲמַר רַב חִסְדָּא הָכָא  בְּחַטַּאת הָעוֹף עָסְקִינַן, שֶׁאֵין לַמִּזְבֵּחַ אֶלָּא דָּמָהּ. רַב פַּפָּא אֲמַר אֲפִלּוּ תֵימָא (בְּעוֹלַת) [בְּחַטַּאת] בְּהֵמָה, מַעֲלָהּ וּמְלִינָהּ בְּרֹאשׁוֹ שֶׁל מִזְבֵּחַ.

{rרמז תשעטr}  הַפֶּסַח שֶׁשְּׁחָטוֹ [שַׁחֲרִית] בְּאַרְבָּעָה עָשָׂר שֶׁלֹּא לִשְׁמוֹ רַבִּי יְהוֹשֻׁעַ מַכְשִׁיר כְּאִלּוּ נִשְׁחַט בִּשְׁלֹשָׁה עָשָׂר. בֶּן בְּתֵירָא פּוֹסֵל כְּאִלּוּ נִשְׁחַט בֵּין הָעַרְבָּיִם. אֲמַר רַבִּי אֶלְעָזָר אֲמַר רַבִּי הוֹשַׁעְיָא מַכְשִׁיר הָיָה בֶן בְּתֵירָא בַּפֶּסַח שֶׁשְּׁחָטוֹ בְּשַׁחֲרִית בְּאַרְבָּעָה עָשָׂר לִשְׁמוֹ, דְּכֻלֵּי יוֹמָא זִמְנֵיהּ הוּא. הָא כְתִיב "בֵּין הָעַרְבָּיִם". אֲמַר רַב שֵׁילָא בֵּין שְׁנֵי עַרְבָּיִם תָּמִיד, דִּכְתִיב בֵּיהּ "בֵּין הָעַרְבָּיִם", הָכִי נַמֵּי דְכֻלֵּי יוֹמָא [כָּשֵׁר]. הָתָם מִדִּכְתִיב "אֶת הַכֶּבֶשׂ אֶחָד תַּעֲשֶׂה בַבֹּקֶר" מִכְּלַל דְּבֵין הָעַרְבָּיִם עַרְבָּיִם מַמָּשׁ. אֵימָא חָד בַּבֹּקֶר אִידָךְ כֻּלֵּי יוֹמָא. אֶחָד בַּבֹּקֶר וְלֹא שְׁנַיִם בַּבֹּקֶר. נֵרוֹת, דִּכְתִיב בְּהוּ (שמות ל, ח) "בֵּין הָעַרְבָּיִם", הָכֵי נַמֵּי דְכֻלֵּי יוֹמָא [כְשֵׁרָה]. שָׁאנֵי הָתָם דִּכְתִיב  "מֵעֶרֶב עַד בֹּקֶר" וְתַנְיָא מֵ"עֶרֶב עַד בֹּקֶר" תֵּן לָהּ מִדָתָהּ שֶׁתְּהֵא דוֹלֶקֶת וְהוֹלֶכֶת מֵעֶרֶב וְעַד בֹּקֶר, דָּבָר אַחֵר אֵין לְךָ עֲבוֹדָה שֶׁכְּשֵׁרָה מֵעֶרֶב וְעַד בֹּקֶר אֶלָּא זוֹ בִלְבַד קְטֹרֶת, דִּכְתִיב (שם ל, ז- ח) "בֵּין הָעַרְבָּיִם", הָכֵי נַמֵּי דְכֻלֵּי יוֹמָא [כְשֵׁרָה]. שָׁאנִי קְטֹרֶת דְּאִ(י)תְּקַשׁ לַנֵּרוֹת. הָתָם נַמֵּי הָכְּתִיב  "שָׁם תִּזְבַּח אֶת הַפֶּסַח בָּעָרֶב". הַהוּא לִיאֻחַר [דָּבָר] הוּא דְּאָתָא, דְּתַנְיָא יְאֻחַר דָּבָר שֶׁנֶּאֱמַר בּוֹ (שם) "בָּעֶרֶב" (שמות יב, ו) וּ"בֵין הָעַרְבָּיִם" לְדָבָר שֶׁלֹּא נֶּאֱמַר בּוֹ אֶלָּא  "בֵּין הָעַרְבָּיִם" בִּלְבַד. רַבִּי יוֹחָנָן אוֹמֵר פּוֹסֵל הָיָה בֶן בְּתֵירָא בַּפֶּסַח שֶׁשְּׁחָטוֹ בְּשַׁחֲרִית בְּאַרְבָּעָה עָשָׂר בֵּין לִשְׁמוֹ בֵּין שֶׁלֹּא לִשְׁמוֹ, לִשְׁמוֹ, דְּבָעִינַן "בֵּין הָעַרְבָּיִם", שֶׁלֹּא לִשְׁמוֹ, הוֹאִיל וּמִקְצָתוֹ רָאוּי.

לֹא הִקְרִיבוּ כֶבֶשׂ בַּבֹּקֶר לֹא יַקְרִיבוּ בֵּין הָעַרְבָּיִם. בְּמָה דְּבָרִים אֲמוּרִים, שֶׁלֹּא נִתְחַנֵּךְ הַמִּזְבֵּחַ, אֲבָל נִתְחַנֵּךְ, אֲפִלּוּ רִאשׁוֹן בֵּין הָעַרְבָּיִם. אָמַר רַבִּי שִׁמְעוֹן, אֵימָתַי, בִּזְמַן שֶׁהָיוּ אֲנוּסִין אוֹ שׁוֹגְגִין, אֲבָל הָיוּ מְזִידִין לֹא הִקְרִיבוּ בַבֹּקֶר לֹא יַקְרִיבוּ בֵין הָעַרְבָּיִם. [וְכִי] כֹהֲנִים חָטְאוּ מִזְבֵּחַ בָּטֵל. אֲמַר רָבָא לֹא יַקְרִיבוּ הֵם אֲבָל יַקְרִיבוּ אֲחֵרִים. לֹא הִקְטִירוּ קְטֹרֶת בַּבֹּקֶר יַקְטִירוּ בֵּין הָעַרְבָּיִם, דְּכֵיוָן דְּלָא שְׁכִיחָא וּמַעְתְּרָא חֲבִיבָא לְהוּ וְלָא פָשְׁעֵי בָהּ.

{pפסוק הp}  "וַעֲשִׂירִית הָאֵיפָה", אֶחָד מֵעֲשָׂרָה בָאֵיפָה. סֹלֶת, מִן הַחִטִּין. אוֹ אֵינוֹ אֶלָּא מִן הַשְּׂעוֹרִין וְכֻסְּמִין וְשִׁבֹּלֶת שׁוּעָל וְשִׁ(י)פּוֹן. תַּלְמוּד לוֹמַר (שמות כט, ב) "סֹלֶת חִטִּים תַּעֲשֶׂה אֹתָם", הוֹאִיל וְנֶאֶמְרוּ סְלָתוֹת בַּתּוֹרָה סְתָם וּפֵרֵט בְּאַחַת מֵהֶן שֶׁאֵינּוֹ אֶלָּא מִן הַחִטִּין אַף פּוֹרְטַנִי בְּכָל סְלָתוֹת שֶׁבַּתּוֹרָה שֶׁלֹּא יְהוּ אֶלָּא מִן הַחִטִּין. מִנְחָה בְּלוּלָה בְּשֶׁמֶן כָּתִית, לְהוֹצִיא אֶת הַשָּׁלוּק. אֵין לִי אֶלָּא מִנְחָה, לַמְּנוֹרָה מִנָּיִן. תַּלְמוּד לוֹמַר (ויקרא כד, ב) "וְיִקְחוּ אֵלֶיךָ שֶׁמֶן זַיִת זָךְ כָּתִית לַמָּאוֹר", לְהוֹצִיא אֶת הַשָּׁלוּק.

{rרמז תשפr}  "צַו אֶת בְּנֵי יִשְׂרָאֵל", מִשֶּׁל צִבּוּר הַתְּמִידִין בָּאִין,  וְלֹא מִשֶּׁל יְחִידִים וְלֹא מִשֶּׁל גֵּרִים וְלֹא מִשֶּׁל עֲבָדִים. וּמִנַּיִן לְרַבּוֹת יְחִידִים גֵּרִים נָשִׁים וַעֲבָדִים שֶׁיִּשְׁקְלוּ אוֹ יִשְׁתַּתְּפוּ.  אָמַרְתָּ וַיְדַבֵּר ה' אֶל- מֹשֶׁה לֵּאמֹר, לְרַבּוֹת יְחִידִים, צַו אֶת בְּנֵי יִשְׂרָאֵל, לְרַבּוֹת גֵּרִים, וְאָמַרְתָּ אֲלֵהֶם, רִבָּה נָשִׁים וַעֲבָדִים. וּבַצַּד הַשֵּׁנִי אַתָּה אוֹמֵר בְּנֵי יִשְׂרָאֵל לְהַזְהִיר גְּדוֹלִים עַל יְדֵי קְטַנִּים, לְהַנְהִיגָם בַּמִּצְווֹת.

"אֶת קָרְבָּנִי", זֶה הַדָּם. לַחְמִי אֵלּוּ הַתְּמִידִין. לְאִשַּׁי, אֵלּוּ הַחֲלָבִים. רֵיחַ זֶה הַשֶּׁמֶן. נִיחֹחִי, אֵלּוּ הַנְּסָכִים. רַבִּי יְהוּדָה אוֹמֵר קָרְבָּנִי כְּאִלּוּ קָרַב עַל שֻׁלְחָנִי. וְכִי יֵשׁ אֲכִילָה וּשְׁתִיָּה לְפָנָיו. תַּלְמוּד לוֹמַר "לְאִשַּׁי", לְפִי שֶׁהֵן מַעֲלִין לָאִשִּׁים עוֹלָה הִיא בְּנַחַת רוּחַ לְפָנָי. וְכֵן הוּא אוֹמֵר בַּקַּבָּלָה (תהלים נ, יב-יג) "אִם אֶרְעַב לֹא אֹמַר לָךְ הַאוֹכַל בְּשַׂר אַבִּירִים"  "כִּי לֹא כָל חַיְתוֹ יַעַר". אִם כֵּן לָמָּה נֶאֱמַר "רֵיחַ נִיחֹחִי", בִּשְׁבִיל לְהַרְבּוֹת שְׂכָרָן שֶׁל יִשְׂרָאֵל.

תִּשְׁמְרוּ לְהָבִיא מִן הַשָּׁקוּל. אֵין לִי אֶלָּא מַה שֶׁבָּעִנְיָן. כְּשֶׁאָמַר זֶה רִבָּה כָּל שֶׁהֵן מְבִיאִין לִשְׁמִי שֶׁתִּשְׁקְלוּ לִי לְהָבִיא מִן הַשָּׁקוּל. לְהַקְרִיב לִי בְּמוֹעֲדוֹ, יְהֵא לוֹ מוֹעֵד. מִכָּאן עֵדֻיּוֹת  בֶּן אַרְבָּעִים יוֹם לַמִּזְבֵּחַ.

"וְאָמַרְתָּ לָהֶם זֶה הָאִשֶּׁה", יָכוֹל אַף מְנָחוֹת וְעוֹפוֹת. אָמַרְתָּ, כְּבָשִׂים וְלֹא עוֹפוֹת וְלֹא מְנָחוֹת. שׁוֹמֵעַ אֲנִי כְּבָשִׂים וְלֹא בָקָר, וַעֲדַיִן אֲנִי אוֹמֵר אִם הֵבִיא מִכָּל בְּהֵמָה דַקָּה, עוֹלֶה. תַּלְמוּד לוֹמַר "כְּבָשִׂים", מְמַעֵט אֲנִי אֶת הָרָחֵל וְלֹא אֲמַעֵט אֶת הַגְּדִי. תַּלְמוּד לוֹמַר "כְּבָשִׂים". "בְּנֵי שָׁנָה", בֶּן שָׁנָה לְעַצְמוֹ וְלֹא בֶן שָׁנָה לְמִנְיַן עוֹלָם. "שְׁנַיִם לַיּוֹם", שֶׁיְּהֵא הֶקְדֵּשׁ לְשֵׁם יוֹם. בֶּן זוֹמָא אוֹמֵר שֶׁל שַׁחַר לְיָדְעֵיהּ שֶׁל בֵּין הָעַרְבָּיִם לְמָלְכֵיהּ. וַעֲדַיִן אֲנִי אוֹמֵר אִם הֵבִיא מִכָּל בְּהֵמָה גַּסָּה עוֹלֶה לוֹ. תַּלְמוּד לוֹמַר זֶה, (שֶׁאָמַר) [וְאָמַרְתָּ], רִבָּה שֶׁיָּבִיא נְדָבָה וְחוֹבָתָהּ, וּמַה הֵן מְבִיאִין, מוֹתַר תְּרוּמָה וְעוֹלוֹת כִּבְנוֹת שׁוּחַ לַמִּזְבֵּחַ.

לְפִי שֶׁנֶּאֱמַר "שְׁנַיִם" [יָכוֹל] יְהוּ שָׁוִין וּמִקְּחָן שָׁוֶה, (יָכוֹל) שֶׁאֵינוֹ לוֹקֵחַ אֶחָד. אָמַרְתָּ אֶת הַכֶּבֶשׂ (הָ)אֶחָד וְגוֹ'.

"תַּעֲשֶׂה בַבֹּקֶר", וְנֶאֱמַר לְהַלָּן (שמות ל, ז) "וְהִקְטִיר עָלָיו אַהֲרֹן קְטֹרֶת סַמִּים בַּבֹּקֶר בַּבֹּקֶר". אֲבָל אֵינִי יוֹדֵעַ אֵיזֶה יַקְדִּים.  כְּשֶׁהוּא אוֹמֵר אֶת הַכֶּבֶשׂ אֶחָד תַּעֲשֶׂה בַבֹּקֶר, הוּא יַקְדִּים.  יָכוֹל שְׁחִיטָתוֹ, מִנַּיִן אַף זְרִיקַת דָּמוֹ. תַּלְמוּד לוֹמַר "תַּעֲשֶׂה בַבֹּקֶר", אֶפְשָׁר לוֹמַר שֶׁיַּקְדִּים הַקְּטֹרֶת לִזְרִיקַת דָּמוֹ שֶׁל כֶּבֶשׂ, שֶׁכְּבָר נֶאֱמַר "אֶת הַכֶּבֶשׂ אֶחָד", וְאֶפְשָׁר לוֹמַר שֶׁיַּקְדִּים חֶלְבֵי הַכֶּבֶשׂ לְהֶקְטֵר קְטֹרֶת, שֶׁכְּבָר נֶאֱמַר "וְהִקְטִיר עָלָיו אַהֲרֹן קְטֹרֶת סַמִּים", הָא מַה הַדָּבָר מְלַמֵּד, (שֶׁהַכְּבָשִׂים) [שֶׁהַקְּטֹרֶת] הַקְטָרָתָן בֵּין זְרִיקַת דָּמָיו לְהֶקְטֵר חֲלָבָיו. וּכְבָר זָכִינוּ שֶׁאֵין מַקְרִיבִין אֶלָּא עַל מַעֲרָכָה בְנוּיָה, תַּלְמוּד לוֹמַר  "וְזֶה אֲשֶׁר תַּעֲשֶׂה עַל הַמִּזְבֵּחַ", אִם לוֹמַר מִזְבֵּחַ בָּנוּי וַהֲלֹא כְּבָר נֶאֱמַר (שם כ, כא) "וְזָבַחְתָּ עָלָיו", הָא מָה אֲנִי מְקַיֵּם "וְזֶה אֲשֶׁר תַּעֲשֶׂה עַל הַמִּזְבֵּחַ" אֶלָּא זוֹ הַמַּעֲרָכָה. מִכָּאן שֶׁמַּעֲרָכָה קוֹדֶמֶת לְכָל הַמַּעֲשִׂים, וּשְׁחִיטַת הַכֶּבֶשׂ וּזְרִיקַת דָּמוֹ, וְאַחַר כָּךְ הַקְּטֹרֶת וְאַחַר כָּךְ הֶקְטֵר חֲלָבִים, וְכֵן (בַּבֹּקֶר) [בָּעָרֶב].

לְפִי שֶׁנֶּאֱמַר "שֵׁנִי" יָכוֹל שֵׁנִי שֶׁל (שֵׁנִי) [רִאשׁוֹן] שֶׁאִם יִקְדְּמֶנּוּ אֶחָד לֹא יְהֵא כָשֵׁר. תַּלְמוּד לוֹמַר "תַּעֲשֶׂה", יָכוֹל שְׁחִיטָתוֹ, מִנַּיִן אַף זְרִיקַת דָּמוֹ. תַּלְמוּד לוֹמַר "תַּקְרִיבוּ", יָכוֹל קֹדֶם חָצוֹת, מִנַּיִן לְאַחַר חָצוֹת. אָמַרְתָּ "תַּעֲשֶׂה, תַּקְרִיבוּ", לְפִי שֶׁנֶּאֱמַר "שֵׁנִי" יָכוֹל יְהֵא שֵׁנִי שֶׁל שַׁחַר שֶׁלֹּא יִקְדְּמֶנּוּ הַפֶּסַח, יָכוֹל אִם קְדָמוֹ פֶסַח לֹא יְהֵא כָשֵׁר. תַּלְמוּד לוֹמַר "תַּעֲשֶׂה", יָכוֹל שְׁחִיטָתוֹ, מִנַּיִן זְרִיקַת דָּמוֹ. תַּלְמוּד לוֹמַר "תַּקְרִיב[וּ"], לְפִי שֶׁהֵעִיד בֶּן גּוּדְגְּדָא כָּשֵׁר הַכֶּבֶשׂ עַד אַרְבַּע שָׁעוֹת, יָכוֹל אִם עָבְרוּ אַרְבַּע לֹא יְהֵא כָשֵׁר תַּלְמוּד לוֹמַר "תַּעֲשֶׂה", תַּקְרִיב[וּ]. יָכוֹל קֹדֶם חָצוֹת, מִנַיִן אַף לְאַחַר חָצוֹת. תַּלְמוּד לוֹמַר "תַּעֲשֶׂה" "תַּקְרִיב[וּ"].

לְפִי שֶׁנֶּאֱמַר (שמות כז, כ) "וְיִקְחוּ אֵלֶיךָ שֶׁמֶן זַיִת זָךְ כָּתִית" [יָכוֹל אַף לַמְּנָחוֹת]. כְּשֶׁאָמַר בְּשֶׁמֶן רִבָּה שְׁמָנִים הַרְבֵּה מִמְּקוֹמוֹת הַרְבֵּה. יָכוֹל הָבֵא מִן הַמֶּמֶל, מִנַיִן אַף מִתַּחַת הַקּוֹרָה. תַּלְמוּד לוֹמַר "בְּשֶׁמֶן" בְּשֶׁמֶן, רִבָּה שֶׁמֶן שֶׁל בַּדִּין.  יָכוֹל שֶׁאֲנִי מְרַבֶּה אַף שֶׁמֶן שְׁלוּקִין. תַּלְמוּד לוֹמַר "כָּתִית", נִמְצָא שֶׁמֶן שְׁלוּקִין כְּכָל מוּם לַמִּזְבֵּחַ.

{pפסוק וp}  "עֹלַת תָּמִיד הָעֲשֻׂיָה בְּהַר סִינַי", מַקִּישׁ עוֹלַת הַר סִינַי לְעוֹלַת תָּמִיד, מָה עוֹלַת תָּמִיד טְעוּנָה נְסָכִים אַף עוֹלַת הַר סִינַי  טְעוּנָה נְסָכִים. רַבִּי יוֹסֵי הַגְּלִילִי אוֹמֵר לְרֵיחַ נִיחֹחַ, לְרֵיחַ נִיחֹחַ הִקַּשְׁתִּיהָ וְלֹא הִקַּשְׁ(י)תִּיהָ לִנְסָכִים.

"עֹלַת תָּמִיד הָעֲשֻׂיָה", וְנֶאֱמַר  "עֹלַת תָּמִיד לְדֹרֹתֵיכֶם". הִקִּישׁ עוֹלַת דּוֹרוֹת לְעוֹלַת הַר סִינַי, מָה עוֹלַת הַר סִינַי טְעוּנָה כְלִי אַף זוֹ טְעוּנָה כְלִי. אָמַר רַבִּי שִׁמְעוֹן מִנַיִּן לְעוֹלַת הַר סִינַי שֶׁטְּעוּנָה כְלִי. שֶׁנֶּאֱמַר (שם כד, ו) "וַיִּקַּח מֹשֶׁה חֲצִי הַדָּם וַיָּשֶׂם בָּאַגָּנוֹת". הָעֲשֻׂיָה בְּהַר סִינַי, מִשֶּׁקָּרְבָה בְּהַר סִינַי עוֹד, לֹא פָסְקָה.

{pפסוק זp}  "וְנִסְכּוֹ רְבִיעִת הַהִין לַכֶּבֶשׂ הָאֶחָד", יִלְמַד שֶׁל שַׁחֲרִית מִשֶּׁל עַרְבִית. רַבִּי אוֹמֵר שֶׁל עַרְבִית מִשֶׁל שַׁחֲרִית. בִּשְׁלָמָא לְרַבָּנַן, הַאי בְּתָמִיד שֶׁל בֵּין הָעַרְבָּיִם כְּתִיב. אֶלָּא רַבִּי, מַאי טַעֲמָא. אֲמַר קְרָא לַכֶּבֶשׂ הָאֶחָד, אֵיזֶהוּ כֶּבֶשׂ שֶׁנֶּאֱמַר בּוֹ (פסוק ד) "אֶחָד", הֱוֵי אוֹמֵר זֶה תָמִיד שֶׁל שַׁחֲרִית. וְרַבָּנַן מַאי אֶחָד, הַמְיֻחָד שֶׁבְּעֶדְרוֹ. הַאי מִמִּבְחַר נִדְרֵיכֶם נָפְקָא חָד בְּחוֹבָה וְחָד בִּנְדָבָה, וּצְרִיכֵי.

"וְנִסְכּוֹ רְבִיעִת הַהִין לַכֶּבֶשׂ הָאֶחָד", חַי אַתָּה מְנַסֵּךְ וְלֹא אֶת הַמָּזוּג. בַּקֹּדֶשׁ הַסֵּךְ נֶסֶךְ שֵׁכָר, שֶׁיִּתְנַסְּכוּ בַּקֹּדֶשׁ, וּבַקֹּדֶשׁ יִבָּלְעוּ.

כָּתוּב אֶחָד אוֹמֵר "לַכֶּבֶשׂ הָאֶחָד", אֵין מְעָרְבִין נְסָכִים בִּנְסָכִים,  וְכָתוּב אֶחָד אוֹמֵר (לעיל טו, יב) "כְּמִסְפַּר", כֵּיצַד. מֵבִיא אֶת הַנְּסָכִים בְּמִסְפָּר וּמְעָרֵב. יָכוֹל שֶׁלֹּא בָא לוֹמַר שֶׁאַתָּה מְעָרֵב נְסָכִים בִּנְסָכִים אֶלָּא נִסְכֵּי תְמִידִין בְּנִסְכֵּי מוּסָפִין וְנִסְכֵּי מוּסָפִין בְּנִסְכֵּי תְמִידִין. בַּקֹּדֶשׁ הַסֵּךְ, שֶׁלֹּא יֵצֵא. נֶסֶךְ שֵׁכָר, לְפִי שֶׁהֵעִיד בֶּן גּוּדְגָדָא הַכֶּבֶשׂ כָשֵׁר עַד אַרְבַּע שָׁעוֹת, יָכוֹל אִם עָבְרוּ אַרְבַּע לֹא יְהֵא כָשֵׁר. תַּלְמוּד לוֹמַר "הַסֵּךְ נֶסֶךְ", אַף הוּא הֵעִיד לוֹמַר (כָּשֵׁר) הַיַּיִן בֶּן אַרְבָּעִים יוֹם [כָּשֵׁר] לַמִּזְבֵּחַ.

"נֶסֶךְ שֵׁכָר", דַּאֲנָא רָוֵי דַּאֲנָא שָׂבַעַ (כָּתוּב לְעֵיל).

{rרמז תשפאr}  רַבִּי יְהוּדָה בֶּן בְּתֵירָא אוֹמֵר בַּשֵׁנִי בֶּחָג הוּא מַזְכִּיר. מַאי טַעֲמָא. נֶאֱמַר בַּשֵּׁנִי  "וְנִסְכֵּיהֶם",  בַּשִּׁשִּׁי (שם, לא) "וּנְסָכֶיהָ", בַּשְּׁבִיעִי  "כְּמִשְׁפָּטָם",  מֵ"ם יוֹ"ד מֵ"ם מַיִם, מִכָּאן רֶמֶז לְנִסּוּךְ הַמַּיִם מִן הַתּוֹרָה, אֵימָת קָא רָמִיז לֵיהּ קְרָא, בַּשֵּׁנִי, הִלְכָּךְ בַּשֵּׁנִי בֶּחָג הוּא מַזְכִּיר. רַבִּי עֲקִיבָא אוֹמֵר בַּשִּׁשִּׁי בֶּחָג הוּא מַזְכִּיר, אֲמַר קְרָא בַּשִּׁשִּׁי "וּנְסָכֶיהָ", בִּשְׁנֵי נִסּוּכִין הַכָּתוּב מְדַבֵּר אֶחָד נִסּוּךְ הַמַּיִם וְאֶחָד נִסּוּךְ הַיַּיִן. וְאֵימָא תַּרְוַיְהוּ דְחַמְרָא. סְבַר לָהּ כְּרַבִּי יְהוּדָה בֶן בְּתֵירָא דַּאֲמַר מַיָּא רְמִיזָא הָכָא. אִי סְבַר לָהּ כְּרַבִּי יְהוּדָה נִדְכַּר בַּשֵּׁנִי. נִסּוּךְ יְתֵירָא כִּי כְתַב, בַּשִּׁשִּׁי הוּא דְכְתַב. רַבִּי נָתָן אוֹמֵר הַסֵּךְ נֶסֶךְ שֵׁכָר, בִּשְׁנֵי נִסּוּכִין הַכָּתוּב מְדַבֵּר, אֶחָד נִסּוּךְ הַמַּיִם וְאֶחָד נִסּוּךְ הַיַּיִן. וְאֵימָא תַּרְוַיְהוּ דְחַמְרָא. אִם כֵּן לִכְתּוֹב קְרָא אוֹ הַסֵּךְ הַסֵּךְ אוֹ נֶסֶךְ נֶסֶךְ, מַאי הַסֵּךְ נֶסֶךְ, שְׁמַע מִ(י)נָהּ תְּרֵי, חָד דְּמַיָּא וְחָד דְּחַמְרָא.

תַּנְיָא אָמַר רַבִּי צָדוֹק לוּל קָטָן הָיָה בֵּין כֶּבֶשׁ לַמִּזְבֵּחַ בְּמַעֲרָבוֹ שֶׁל כֶּבֶשׁ, וְאַחַת לְשִׁבְעִים שָׁנָה פִרְחֵי כְהֻנָּה יוֹרְדִין לְשָׁם וּמְלַקְּטִין מִשָּׁם יַיִן קָרוּשׁ, שֶׁדּוֹמֶה לְעִגּוּלֵי דְּבֵלָה, וּבָאִין וְשׂוֹרְפִין אוֹתוֹ בַּקֹּדֶשׁ, שֶׁנֶּאֱמַר "בַּקֹּדֶשׁ הַסֵּךְ נֶסֶךְ שֵׁכָר לַה'", כְּשֵׁם שֶׁנִּסּוּכוֹ בִקְדֻשָּׁה כָּךְ שְׂרֵפָתוֹ בִקְדֻּשָׁה. מַאי מַשְׁמַע. אֲמַר רָבִינָא אַתְיָא קֹדֶשׁ "קֹדֶשׁ", כְּתִיב הָכָא בַּקֹּדֶשׁ הַסֵּךְ וּכְתִיב הָתָם (שמות כט, לד) "וְשָׂרַפְתָּ אֶת הַנּוֹתָר בָּאֵשׁ לֹא יֵאָכֵל כִּי קֹדֶשׁ הוּא". אֲמַר רֵישׁ לָקִישׁ בְּשָׁעָה שֶׁמְּנַסְּכִין יַיִן עַל גַּבֵּי הַמִּזְבֵּחַ פּוֹקְקִין אֶת הַשִּׁיתִין לְקַיֵּם מַה שֶּׁנֶּאֱמַר "בַּקֹּדֶשׁ הַסֵּךְ נֶסֶךְ שֵׁכָר", מַאי מַשְׁמַע. אֲמַר רַב פַּפָּא [שֵׁכָר] לְשׁוֹן שִׂמְחָה לְשׁוֹן שְׂבִיעָה לְשׁוֹן שִׁכְרוּת. אֲמַר רָבָא הַאי צֻרְבָּא מֵרַבָּנָן דְּלָא נָפִישׁ חַמְרֵיהּ לִגְמַע גְּמוּעֵי. [רָבָא] אֲכַסָּא דְבִרְכָּתָא [אַגְמַע גְּמוּעֵי].

{pפסוק חp}  "וְאֵת הַכֶּבֶשׂ הַשֵּׁנִי", לָמָּה נֶאֱמַר. לְפִי שֶׁהוּא אוֹמֵר (לעיל פסוק ד) אֶת הַכֶּבֶשׂ (הָ)אֶחָד תַּעֲשֶׂה בַבֹּקֶר, הֲרֵי שֶׁלֹּא הִקְרִיב שֶׁל שַׁחַר שׁוֹמֵעַ אֲנִי לֹא יַקְרִיב בֵּין הָעַרְבָּיִם וְכוּ' (כְּדִלְעֵיל) עַד אֲבָל אִם הָיוּ מְזִידִין. וְכֵן בַּחֲנֻכָּה לֹא יָבִיא, שֶׁאֵין מְחַנְּכִין אֶת הַמִּזְבֵּחַ הַזָּהָב אֶלָּא בִּקְטֹרֶת הַסַּמִּים וְלֹא מִזְבַּח הָעוֹלָה אֶלָּא בְּתָמִיד שֶׁל שַׁחַר וְלֹא אֶת הַשֻּׁלְחָן אֶלָּא בְּלֶחֶם הַפָּנִים בַּשַּׁבָּת וְלֹא אֶת הַמְּנוֹרָה אֶלָּא בְּשִׁבְעַת נֵרוֹתֶיהָ בֵּין הָעַרְבָּיִם. אָמַר רַבִּי שִׁמְעוֹן אַף עַל פִּי שֶׁנִּגְמְרוּ כֵלִים שֶׁלֹּא בִזְמַנָּן אֵין (מְחַבְּבִין) [מְחַנְּכִין] אוֹתָן אֶלָּא בִּזְמַנָּן וּבִמְלָאכְתָּן. מַהוּ אוֹמֵר  "וַיַּרְא מֹשֶׁה אֶת כָּל הַמְּלָאכָה" וְגוֹ'. וּמַה בְּרָכָה בֵּרְכָן. אָמַר לָהֶם יְהִי רָצוֹן שֶׁתִּשְׁרֶה שְׁכִינָה עַל מַעֲשֵׂה יְדֵיכֶם, וְהֵן אוֹמְרִים (תהלים צ, יז) "וִיהִי נֹעַם ה' אֱלֹהֵינוּ עָלֵינוּ" וְגוֹ', וְאַף עַל פִּי שֶׁאֵינוֹ כָתוּב בַּתּוֹרָה מְפֹרָשׁ בַּכְּתוּבִים שֶׁנֶּאֱמַר (שם, טז) "יֵרָאֶה אֶל עֲבָדֶיךָ" וְגוֹ'.

"וְאֵת הַכֶּבֶשׂ הַשֵּׁנִי", לָמָּה נֶאֶמַר. לְפִי שֶׁהוּא אוֹמֵר (שמות יב, ו) "וְשָׁחֲטוּ אֹתוֹ כֹּל קְהַל עֲדַת יִשְׂרָאֵל בֵּין הָעַרְבָּיִם" אֵינִי יוֹדֵעַ אֵיזֶה יַקְדִּים, אִם תָּמִיד אִם (הַסַּמִּים) [פְּסָחִים], תַּלְמוּד לוֹמַר "שֵׁנִי", שֵׁנִי לַתָּמִיד וְאֵין שֵׁנִי לַפֶּסַח. מִכָּאן אָמְרוּ אֵין מֻקְדָּם לְתָמִיד שֶׁל שַׁחַר אֶלָּא קְטֹרֶת, וְאֵין מְאֻחָר אַחַר תָּמִיד שֶׁל בֵּין הָעַרְבָּיִם אֶלָּא קְטֹרֶת וּפֶסַח בְּעַרְבֵי פְסָחִים וּמְחֻסְּרֵי כַפָּרָה  בִּשְׁבִיל לְהָבִיא כַּפָּרָתָן. כְּמִנְחַת הַבֹּקֶר וּכְנִסְכּוֹ תַּעֲשֶׂה, לָמָּה נֶאֱמַר. לְפִי שֶׁהוּא אוֹמֵר וְאֵת הַכֶּבֶשׂ הַשֵּׁנִי שׁוֹמֵעַ אֲנִי יַקְרִיב תְּמִידִין וְאַחַר כָּךְ יַקְרִיב נִסְכֵּיהֶן. תַּלְמוּד לוֹמַר "כְּמִנְחַת הַבֹּקֶר וּכְנִסְכּוֹ תַּעֲשֶׂה", מַגִּיד כְּשֶׁהַזֶּבַח קָרֵב נְסָכִין קְרֵבִין עִמּוֹ.

"כְּמִנְחַת הַבֹּקֶר וּכְנִסְכּוֹ", מַה מִּנְחַת הַבֹּקֶר קְטֹרֶת קוֹדֶמֶת לַנְּסָכִים,  אַף מִנְחַת הָעֶרֶב קְטֹרֶת קוֹדֶמֶת לַנְּסָכִים. אִי מַה לְּהַלָּן קְטֹרֶת קוֹדֶמֶת לָאֵבָרִים אַף כָּאן קְטֹרֶת קוֹדֶמֶת לָאֵבָרִים. מִי כְתִיב כְּאֵבְרֵי הַבֹּקֶר, כְּמִנְחַת הַבֹּקֶר כְּתִיב, כְּמִנְחַת הַבֹּקֶר וְלֹא כְאֵבְרֵי הַבֹּקֶר.

"אִשֵּׁה", אַף עַל פִּי שֶׁאַתָּה נוֹתֵן לָאִשִּׁים לֹא יֵרָצֶה עַד שֶׁיְּהוּ כְאִשִּׁים. רֵיחַ נִיחֹחַ לַה', נַחַת רוּחַ לְפָנַי שֶׁאָמַרְתִּי וְנַעֲשָׂה רְצוֹנִי. שִׁמְעוֹן בֶּן עַזַּאי אוֹמֵר צֵא וּרְאֵה, בְּכָל- הַקָּרְבָּנוֹת שֶׁבַּתּוֹרָה לֹא נֶאֱמַר בָּהֶם לֹא אֱלֹהִים וְלֹא אֱלֹהֶיךָ וְלֹא שַׁדַּי וְלֹא צְבָאוֹת אֶלָּא יוֹ"ד הֵ"א שֵׁם הַמְיֻחָד שֶׁלֹּא לִתֵּן [פִּתְחוֹן פֶּה] לְאֶפִּיקוֹרוֹס לִרְדּוֹת. לְלַמֶּדְךָ שֶׁאֶחָד מַרְבֶּה וְאֶחָד מַמְעִיט לִפְנֵי הַקָּדוֹשׁ בָּרוּךְ הוּא. וּכְשֵׁם שֶׁנֶּאֱמַר "רֵיחַ נִיחֹחַ" בְּשׁוֹר כָּךְ נֶאֱמַר בְּבֶן הַצֹּאן וְכָךְ נֶאֱמַר בְּבֶן הָעוֹף, לְלַמֶּדְךָ שֶׁאֵין לְפָנָיו אֲכִילָה וּשְׁתִיָּה אֶלָּא שֶׁאָמַר וְנַעֲשָׂה רְצוֹנוֹ. וְכֵן הוּא אוֹמֵר  "אִם אֶרְעַב לֹא- אֹמַר לָךְ" וְגוֹ' (שם, יא) "יָדַעְתִּי כָּל עוֹף הָרִים" וְגוֹ' שׁוֹמֵעַ אֲנִי שֶׁיֵּשׁ לְפָנָיו אֲכִילָה וּשְׁתִיָּה, תַּלְמוּד לוֹמַר  "הַאוֹכַל בְּשַׂר אַבִּירִים וְדַם עַתּוּדִים אֶשְׁתֶּה".  אֶלָּא מִפְּנֵי מָה אָמַרְתִּי לְךָ זְבַח לִי. בִּשְׁבִיל לַעֲשׂוֹת רְצוֹנִי. וְכֵן הוּא אוֹמֵר (ויקרא כב, כט) "וְכִי תִזְבְּחוּ זֶבַח- תּוֹדָה לַה' לִרְצֹנְכֵם תִּזְבָּחוּ".

{pפסוק ט-יp}  "וּבְיוֹם הַשַּׁבָּת", (כָּתוּב בְּרֶמֶז רצ"ה).

"שְׁנֵי כְבָשִׂים", לָמָּה נֶאֱמַר. לְפִי שֶׁהוּא אוֹמֵר (לעיל פסוק ד) "אֶת הַכֶּבֶשׂ אֶחָד תַּעֲשֶׂה בַבֹּקֶר" שַׁבָּת הָיְתָה בַּכְּלָל, שֶׁנֶּאֱמַר "אֶת הַכֶּבֶשׂ הָאֶחָד", וַהֲרֵי הַכָּתוּב מוֹצִיאָהּ מִכְּלָלָהּ לְהַחֲמִיר עָלֶיהָ וְלִדּוֹן בְּקָבוּעַ.

{rרמז תשפבr}  "וּבְיוֹם הַשַּׁבָּת", לָמָּה נֶאֱמַר. לְפִי שֶׁהוּא אוֹמֵר  "אֶת שַׁבְּתֹתַי תִּשְׁמֹרוּ וּמִקְדָּשִׁי תִּירָאוּ" שֶׁתְּהֵא עֲבוֹדַת מִקְדָּשׁ דּוֹחָה אֶת הַשַּׁבָּת אוֹ שֶׁתְּהֵא שַׁבָּת דּוֹחֶה אֶת הָעֲבוֹדָה, תַּלְמוּד לוֹמַר "בְּיוֹם הַשַּׁבָּת", הָא מַה תַּלְמוּד לוֹמַר "אֶת שַׁבְּתֹתַי תִּשְׁמֹרוּ וּמִקְדָּשִׁי תִּירָאוּ", שֶׁתְּהֵא עֲבוֹדַת מִקְדָּשׁ דּוֹחָה אֶת הַשַּׁבָּת. אוֹ אֶחָד שֶׁל יָחִיד וְאֶחָד שֶׁל צִבּוּר. אָמַרְתָּ, בַּמֶּה הָעִנְיָן מְדַבֵּר, בְּשֶׁל צִבּוּר.

"עֹלַת שַׁבַּת בְּשַׁבַּתּוֹ", (כָּתוּב בְּרֶמֶז קצ"ט).

תָּנוּ רַבָּנָן "עֹלַת שַׁבַּת בְּשַׁבַּתּוֹ", לִמֵּד עַל חֶלְבֵי שַׁבָּת שֶׁקְּרֵבִין בְּיוֹם הַכִּפּוּרִים, יָכוֹל אַף שֶׁל יוֹם הַכִּפּוּרִים קְרֵבִין בַּשַּׁבָּת, תַּלְמוּד לוֹמַר "בְּשַׁבַּתּוֹ" דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר עֹלַת שַׁבַּת בְּשַׁבַּתּוֹ, לִמֵּד עַל חֶלְבֵי שַׁבָּת שֶׁקְּרֵבִין בְּיוֹם טוֹב,  יָכוֹל אַף בְיוֹם הַכִּפּוּרִים, תַּלְמוּד לוֹמַר "בְּשַׁבַּתּוֹ", כְּשֶׁתִּמְצָא לוֹמַר לְרַבִּי יִשְׁמָעֵאל נְדָרִים וּנְדָבוֹת קְרֵבִין בְּיוֹם טוֹב [וְכִי אִיצְטְרִיךְ קְרָא לְיוֹם הַכִּפּוִּרים, לְדִבְרֵי רַבִּי עֲקִיבָא נְדָרִים וּנְדָבוֹת אֵין קְרֵבִין בְּיוֹם טוֹב וְכִי אִיצְטְרִיךְ לְמִישְׁרֵי בְיוֹם טוֹב].

רָמִי לֵיהּ רַב סַפְרָא לְרָבָא כְּתִיב (שמות לד, כה) "וְלֹא יָלִין לַבֹּקֶר זֶבַח חַג הַפָּסַח", "לַבֹּקֶר" הוּא דְּלָא יָלִין הָא כָּל הַלַּיְלָה יָלִין, וּכְתִיב "עֹלַת שַׁבַּת בְּשַׁבַּתּוֹ" וְלֹא עוֹלַת חוֹל בַּשַּׁבָּת וְלֹא עוֹלַת חוֹל בְּיוֹם טוֹב. אֲמַר לֵיהּ כְּבָר רָמֵי לֵיהּ רַבִּי חִיָּא לְרַבִּי אַבָּהוּ, וּשְּׁנִי לֵיהּ הָכָא בְּאַרְבָּעָה עָשָׂר שֶׁחָל לִהְיוֹת בַּשַׁבָּת עָסְקִינַן, דְּחֶלְבֵי שַׁבָּת קְרֵבִין בְּיוֹם טוֹב וְשָׁבְקֵיהּ לִקְרָא דְּהוּא דָחִיק וּמוּקֵי אֲנַפְשֵׁיהּ.

"עֹלַת שַׁבַּת בְּשַׁבַּתּוֹ", וְלֹא עוֹלַת עֶרֶב שַׁבָּת בַּשַּׁבָּת. עֹלַת שַׁבַּת בְּשַׁבַּתּוֹ, וְלֹא עוֹלַת שַׁבָּת זוֹ בְּשַׁבָּת אַחֶרֶת, הֲרֵי שֶׁלֹּא הִקְרִיב לְשַׁבָּת זוֹ שׁוֹמֵעַ אֲנִי יַקְרִיב לַשַּׁבָּת הַבָּאָה, תַּלְמוּד לוֹמַר "עֹלַת שַׁבַּת בְּשַׁבַּתּוֹ", מַגִּיד שֶׁאִם עָבַר הַיּוֹם בָּטַל קָרְבָּנוֹ. עַל עֹלַת הַתָּמִיד (יַעֲשֶׂה) וְנִסְכָּהּ, מַגִּיד שֶׁאֵין מוּסָפִין קְרֵבִין אֶלָּא בֵּינְתַיִם.

{pפסוק יאp}  "וּבְרָאשֵׁי חָדְשֵׁיכֶם", בָּעָא מִנֵּיהּ עוּלָא (מֵרַב) [בַּר רַב מֵרָבָא] פָּרָשַׁת רֹאשׁ חֹדֶשׁ כֵּיצַד קוֹרִין אוֹתוֹ, (לעיל א-ח) "צַו אֶת בְּנֵי יִשְׂרָאֵל" דְּהָווּ תָּמְנֵי פְּסוּקי הֵיכֵי לֵעָבִיד, לִיקְרֵי תְּלָתָא תְּלָתָא,  פָּשׁוּ לְהוּ תְרֵי וְאֵין מְסַיְּמִין בְּפָרָשָׁה פָּחוֹת מִשְּׁלֹשָׁה פְּסוּקִים,  וְכוּ', לִקְרֵי תְרֵי מֵהָךְ וּתְלָת מֵהָךְ, פָּשׁוּ לְהוּ תְרֵי. רַב אֲמַר דּוֹלֵג, וּשְׁמוּאֵל אֲמַר פּוֹסֵק. רַב אֲמַר דּוֹלֵג, קָסְבַר כָּל פְּסוּקָא דְּלָא פָסְקֵיהּ מֹשֶׁה אֲנַן לָא פָסְקִינַן לֵיהּ. וּשְׁמוּאֵל אֲמַר פּוֹסֵק. וְהָאֲמַר רַבִּי חֲנִינָא צַעַר גָּדוֹל הָיָה לִי אֵצֶל רַבִּי חֲנִינָא קָרָא, וְלֹא הִתִּיר לִי לִפְסֹק אֶלָּא לְתִינוֹקוֹת שֶׁל בֵּית רַבָּן הוֹאִיל וּלְהִתְלַמֵּד עוֹשִׂין. הָתָם טַעֲמָא מַאי, מִשּׁוּם דְּלָא אֶפְשָׁר, הָכָא נַמֵּי לָא אֶפְשָׁר. וּשְׁמוּאֵל אֲמַר פּוֹסֵק, מַאי טַעֲמָא לָא אֲמַר דּוֹלֵג. גְּזֵרָה מִשּׁוּם הַנִּכְנָסִין וְהַיּוֹצְאִין. וְהִלְכָתָא, אֶמְצָעִי דוֹלֵג.

"וּבְרָאשֵׁי חָדְשֵׁיכֶם תַּקְרִיבוּ עֹלָה לַה'", לָמָּה נֶאֱמַר. לְפִי שֶׁהוּא אוֹמֵר (לעיל פסוק ד) אֶת הַכֶּבֶשׂ אֶחָד וְגוֹ' אַף רָאשֵׁי חָדְשֵׁיכֶם בַּכְּלָל הָיוּ וַהֲרֵי הַכָּתוּב מוֹצִיאָן מִכְּלָלָן לְהַחֲמִיר עֲלֵיהֶן לִדּוֹן בְּמוּסָפִין. וְיִלְמְדוּ מִשַּׁבָּת וְהַדִּין נוֹתֵן אִי מַה שַּׁבָּת שְׁנֵי כְבָשִׂים אַף בְּרֹאשׁ חֹדֶשׁ שְׁנֵי כְבָשִׂים. תַּלְמוּד לוֹמַר "וּבְרָאשֵׁי חָדְשֵׁיכֶם תַּקְרִיבוּ עֹלָה לַה'" וְגוֹ' בְּעִנְיָן אַחֵר הַכָּתוּב מְדַבֵּר.

"פָּרִים בְּנֵי בָקָר שְׁנַיִם", כְּתִיב  "וּבְיוֹם הַחֹדֶשׁ (תִּקַּח) פַּר בֶּן בָּקָר (תָּמִים) [תְּמִימִם] וְשֵׁשֶׁת כְּבָשִׂים וָאַיִל תְּמִימִ(י)ם יִהְיוּ". "פַּר" מַה תַּלְמוּד לוֹמַר. לְפִי שֶׁנֶּאֱמַר בַּתּוֹרָה "פָּרִים" וּמִנַּיִן שֶׁאִם לֹא מָצָא שְׁנַיִם מֵבִיא אֶחָד תַּלְמוּד לוֹמַר "פַּר". "שֵׁשֶׁת כְּבָשִׂים" מַה תַּלְמוּד לוֹמַר. לְפִי שֶׁנֶּאֱמַר בַּתּוֹרָה "שִׁבְעָה" וּמִנַּיִן שֶׁאִם לֹא מָצָא שִׁבְעָה מֵבִיא שִׁשָּׁה. תַּלְמוּד לוֹמַר "שֵׁשֶׁת". וּמִנַּיִן שֶׁאִם לֹא מָצָא שִׁשָּׁה מֵבִיא חֲמִשָּׁה אַרְבָּעָה שְׁלֹשָׁה שְׁנַיִם וַאֲפִלּוּ אֶחָד. תַּלְמוּד לוֹמַר (שם, ז) "וְלַכְּבָשִׂים כַּאֲשֶׁר תַּשִּׂיג יָדוֹ". וּמֵאַחַר דִּכְתַב הָכֵי, "שֵׁשֶׁת כְּבָשִׂים" לָמָּה לִּי. דְּכַמָּה דְּאֶפְשָׁר לְאַהֲדוּרֵי מְהַדְּרִינָן. וּמִנַּיִן שֶׁמְּעַכְּבִין זֶה אֶת זֶה. תַּלְמוּד לוֹמַר  "יִהְיוּ".

{pפסוק יגp}  תַּנְיָא הָיָה רַבִּי מֵאִיר אוֹמֵר מַה תַּלְמוּד לוֹמַר "עִשָּׂרֹן עִשָּׂרוֹן"... לַכֶּבֶשׂ הָאֶחָד, מְלַמֵּד שֶׁשְּׁנֵי עֶשְׂרוֹנוֹת הָיוּ בַּמִּקְדָּשׁ, אֶחָד גָּדוּשׁ  וְאֶחָד מָחוּק, גָּדוּשׁ (שֶׁכֵּן) [שֶׁבּוֹ] הָיָה מוֹדֵד לְכָל הַמְּנָחוֹת, מָחוּק (שֶׁכֵּן) [שֶׁבּוֹ] הָיָה מוֹדֵד לַחֲבִ(י)תֵי כֹּהֵן גָּדוֹל. וַחֲכָמִים אוֹמְרִים לֹא הָיָה שָׁם אֶלָּא עִשָּׂרוֹן אֶחָד, שֶׁנֶּאֱמַר (להלן כט, ד) "וְעִשָּׂרוֹן אֶחָד לַכֶּבֶשׂ הָאֶחָד", אִם כֵּן מַה תַּלְמוּד לוֹמַר "עִשָּׂרֹן עִשָּׂרוֹן", לְרַבּוֹת חֲצִי עִשָּׂרוֹן. וְרַבִּי מֵאִיר, (הַאי) [חֲצִי] עִשָּׂרוֹן מִנָּא לֵיהּ. נָפְקָא לֵיהּ מִוְּעִשָּׂרוֹן וְרַבָּנַן, וַי"ו לָא דָרְשֵׁי. וְרַבִּי מֵאִיר הַאי "וְעִשָּׂרוֹן אֶחָד לַכֶּבֶשׂ הָאֶחָד" מַאי דָּרִישׁ בֵּיהּ. הַהוּא שֶׁלֹּא יִמְדֹּד לֹא בְשֶׁל שְׁלֹשָׁה לַפַּר וְלֹא בְּשֶׁל שְׁנַיִם לָאַיִל. וְרַבָּנָן, נָפְקָא לְהוּ מִנִּקּוּדוֹ, דְּתַנְיָא אָמַר רַבִּי יוֹסֵי לָמָּה נָקוּד עַל וַי"ו שֶׁבְּאֶמְצַע עִשָּׂרוֹן שֶׁל עִשָּׂרוֹן רִאשׁוֹן שֶׁל יוֹם טוֹב רִאשׁוֹן שֶׁל חַג, שֶׁלֹּא יִמְדֹּד לֹא בְשֶׁל שְׁלֹשָׁה לַפָּר וְלֹא בְּשֶׁל שְׁנַיִם לָאַיִל. וְרַבִּי מֵאִיר, נִקּוּד לָא דָרִישׁ.

{pפסוק ידp}  שִׁשָּׁה לַפַּר וְאַרְבָּעָה לָאַיִל וּשְׁלֹשָׁה לַכֶּבֶשׂ, מִנָּלָן. דִּכְתִיב "וְנִסְכֵּיהֶם חֲצִי הַהִין יִהְיֶה לַפָּר" וְגוֹ', הִין תְּרֵיסַר לוֹגֵי הָווּ דִּכְתִיב (שמות ל, כד) "שֶׁמֶן זַיִת הִין" וּכְתִיב  "שֶׁמֶן מִשְׁחַת קֹדֶשׁ יִהְיֶה זֶה לִי לְדֹרֹתֵיכֶם" ז"ה בְּגִימַטְרִיָּא תְּרֵיסָר הָווּ.

רַבִּי אֱלִיעֶזֶר בַּר צָדוֹק אוֹמֵר הִין הָיָה בַּמִּקְדָּשׁ, כְּמִין שְׁנָתוֹת הָיוּ בוֹ עַד כָּאן לַפַּר וְעַד כָּאן לָאַיִל עַד כָּאן לַכֶּבֶשׂ. רַבִּי יִשְׁמָעֵאל אוֹמֵר לֹא הָיָה שָׁם הִין, אֶלָּא מִדָּה יְתֵירָה שֶׁל לוֹג וּמֶחֱצָה בַבֹּקֶר וְלוֹג וּמֶחֱצָה בֵין הָעַרְבָּיִם.

"זֹאת עֹלַת חֹדֶשׁ בְּחָדְשׁוֹ", וְלֹא עֹלַת חֹדֶשׁ זֶה בְּחֹדֶשׁ אַחֵר, הֲרֵי שֶׁלֹּא הִקְרִיב בְּחֹדֶשׁ זֶה שׁוֹמֵעַ אֲנִי יַקְרִיב בְּחֹדֶשׁ אַחֵר, תַּלְמוּד לוֹמַר "זֹאת עֹלַת חֹדֶשׁ בְּחָדְשׁוֹ" מַגִּיד שֶׁאִם עָבַר הַיּוֹם בָּטַל קָרְבָּנוֹ. לְחָדְשֵׁי הַשָּׁנָה, לָמָּה נֶאֱמַר. לְפִי שֶׁנֶּאֱמַר (לעיל פסוק יא) וּבְרָאשֵׁי חָדְשֵׁיכֶם תַּקְרִיבוּ שׁוֹמֵעַ אֲנִי מִעוּט חֳדָשִׁים שְׁנַיִם,  תַּלְמוּד לוֹמַר "לְחָדְשֵׁי הַשָּׁנָה".

בְּאֶחָד בְּנִיסָן רֹאשׁ הַשָּׁנָה לִתְרוּמַת שְׁקָלִים, מִנָּלָן. אֲמַר רַבִּי טָבִי אֲמַר רַבִּי יֹאשִׁיָּה אֲמַר קְרָא זֹאת עֹלַת חֹדֶשׁ בְּחָדְשׁוֹ לְחָדְשֵׁי הַשָּׁנָה, אָמְרָה תוֹרָה חַדֵּשׁ וְהָבֵא קָרְבָּן מִתְּרוּמָה חֲדָשָׁה וְגָמַר שָׁנָה שָׁנָה מִנִּיסָן. וְלִגְמַר שָׁנָה שָׁנָה מִתִּשְׁרֵי דִּכְתִיב (דברים יא, יב) "מֵרֵ(א)שִׁית הַשָּׁנָה וְעַד אַחֲרִית שָׁנָה". דָּנִין שָׁנָה שֶׁיֵּשׁ עִמָּהּ חֳדָשִׁים מִשָּׁנָה שֶׁיֵּשׁ עִמָּהּ חֳדָשִׁים וְאֵין דָּנִין שָׁנָה שֶׁיֵּשׁ עִמָּהּ חֳדָשִׁים מִשָּׁנָה שֶׁאֵין עִמָּהּ חֳדָשִׁים.

תַּמָּן תָּנֵינַן בְּאֶחָד בַּאֲדָר מַשְׁמִיעִין עַל הַשְּׁקָלִים, וְלָמָּה, כְּדֵי שֶׁיָּבִיאוּ יִשְׂרָאֵל שִׁקְלֵיהֶן בְּעוֹנָתָן. וְתוֹרְמִין תְּרוּמַת הַלִּשְׁכָּה מִן הַחֲדָשָׁה בִּזְמַנָּהּ בְּאֶחָד בְּנִיסָן. אָמַר רַבִּי יִצְחָק [תְּרוּמַת הַלִּשְׁכָּה] כִּתְחִלָּתָהּ, שֶׁנֶּאֱמַר (שמות מ, יז) "וַיִהִי בַּחֹדֶשׁ הָרִאשׁוֹן בַּשָּׁנָה הַשֵּׁנִית בְּאֶחָד לַחֹדֶשׁ הוּקַם הַמִּשְׁכָּן", וְתָנֵי עֲלָהּ בַּיּוֹם שֶׁהוּקַם הַמִּשְׁכָּן בּוֹ בַּיּוֹם נִתְרְמָה תְרוּמָה. רַבִּי טָבִי וְרַבִּי יֹאשִׁיָּה בְּשֵׁם רַבִּי כַהֲנָא, נֶאֱמַר כָּאן "חֹדֶשׁ" וְנֶאֱמַר לְהַלָּן  "חֹדֶשׁ", מַה לְּהַלָּן אֵין מוֹנִין אֶלָּא מִנִּיסָן אַף כָּאן אֵין מוֹנִין אֶלָּא מִנִּיסָן. אֲמַר רַבִּי יוֹנָה שְׁבַק רַבִּי טָבִי רֵישָׁא וַאֲמַר סֵיפָא דְּלָא כִּי הָא מַתְנִיתִין, דְּתַנְיָא זֹאת עֹלַת חֹדֶשׁ בְּחָדְשׁוֹ, יָכוֹל יְהֵא תוֹרֵם בְּכָל חֹדֶשׁ וְחֹדֶשׁ, תַּלְמוּד לוֹמַר "לְחָדְשֵׁי הַשָּׁנָה", בְּחֹדֶשׁ אֶחָד יְהֵא תוֹרֵם כָּל חָדְשֵׁי שָׁנָה, יָכוֹל יְהֵא תוֹרֵם בְּאֵיזֶה (רֶגֶל) [חֹדֶשׁ] שֶׁיִּרְצֶה, נֶאֱמַר כָּאן "חָדְשֵׁי" וְנֶאֱמַר לְהַלָּן (שם) "חָדְשֵׁי", מַה חָדְשֵׁי הָאָמוּר (כָּאן) [לְהַלָּן] אֵין מוֹנִין אֶלָּא מִנִּיסָן אַף חָדְשֵׁי הָאָמוּר (לְהַלָּן) [כָּאן] אֵין מוֹנִין אֶלָּא מִנִּיסָן.

"וּשְׂעִיר עִזִּים אֶחָד", תְּנַן הָתָם עַל שֶׁאֵין בָּהּ יְדִיעָה לֹא בַתְּחִלָּה וְלֹא בַסּוֹף, חֵטְא שֶׁסּוֹפוֹ לְהִוָּדַע שְׂעִירֵי הָרְגָלִים וּשְׂעִירֵי רָאשֵׁי חֳדָשִׁים מְכַפְּרִים דִּבְרֵי רַבִּי יְהוּדָה. מַאי טַעֲמָא דְרַבִּי יְהוּדָה. דַּאֲמַר קְרָא וּשְׂעִיר עִזִּים אֶחָד לְחַטָּאת לַה', חֵטְא שֶׁאֵין מַכִּיר בּוֹ אֶלָּא ה' יְהֵא שָׂעִיר זֶה מְכַפֵּר. וְהַאי מִבָּעֵי לֵיהּ לִכְדְּרֵישׁ לָקִישׁ מַה נִּשְׁתַּנָּה שָׂעִיר שֶׁל רֹאשׁ חֹדֶשׁ שֶׁנֶּאֱמַר בּוֹ "לַה'" אָמַר הַקָּדוֹשׁ בָּרוּךְ הוּא שָׂעִיר זֶה יְהֵא מְכַפֵּר עַל שֶׁמִּעַטְתִּי אֶת הַיָּרֵחַ. אִם כֵּן לֵימָא קְרָא עַל ה', מַאי לַה', שְׁמַע מִ(י)נָּהּ תַּרְתֵּי. וְנִכַפֵּר נַמִּי אֲפִלּוּ בִּשְׁאָר עֲבֵירוֹת. תַּנָּא דְבֵי רַבִּי יִשְׁמָעֵאל הוֹאִיל וְזֶה בָא בִזְמַן קָבוּעַ וְזֶה בָא בִזְמַן קָבוּעַ מַה זֶּה אֵינוֹ מְכַפֵּר אֶלָּא עַל טֻמְאַת מִקְדָּשׁ וְקָדָשָׁיו אַף זֶה אֵינוֹ מְכַפֵּר אֶלָּא עַל טֻמְאַת מִקְדָּשׁ וְקָדָשָׁיו. אַשְׁכְּחַן שְׂעִירֵי רָאשֵׁי חֳדָשִׁים, שְׂעִירֵי רְגָלִים מִנָּלָן. [וְכִי תֵימָא] הָא נַמֵּי כִּדְתַנָּא דְבֵי רַבִּי יִשְׁמָעֵאל. אִיכָּא לְמִיפְרַךְ אִי מֵרֹאשׁ חֹדֶשׁ שֶׁכֵּן תָּדִיר, אִי מִיּוֹם הַכִּפּוּרִים שֶׁכֵּן מְרֻבָּה כַפָּרָתוֹ. וְכִי תֵימָא הָא גָּמְרִינַן רֹאשׁ חֹדֶשׁ מִיּוֹם הַכִּפּוּרִים וְלָא פָרְכִינָן. הָתָם כַּפָּרָה כְתִיבָא, גִּלּוּי מִלְּתָא בְּעָלְמָא הוּא, אֲבָל הָכָא מַאי אִיכָּא לְמֵימַר כֻּלָּהּ מִלְּתָא גָּמְרִינָן. אֶלָּא כִּדְאֲמַר רַבִּי חָמָא בַּר חֲנִינָא שָׂעִיר וְשָׂעִיר הָכָא נַמֵּי "שָׂעִיר וְשָׂעִיר", וְאִ(י)תְּקַשׁ שְׂעִירֵי רְגָלִים לִשְׂעִירֵי רֹאשׁ חֹדֶשׁ מַה שְּׂעִירֵי רָאשֵׁי חֳדָשִׁים אֵין מְכַפְּרִים אֶלָּא עַל שֶׁאֵין בָּהּ יְדִיעָה לֹא בַתְּחִלָּה וְלֹא בַסּוֹף אַף שְׂעִירֵי רְגָלִים אֵין מְכַפְּרִין אֶלָּא עַל שֶׁאֵין בָּהּ יְדִיעָה לֹא בַתְּחִלָּה וְלֹא בַסּוֹף.

רַבִּי מֵאִיר אוֹמֵר כָּל הַשְּׂעִירִים מְכַפְּרִים וְכַפָּרָתָן שָׁוָה עַל טֻמְאַת מִקְדָּשׁ וְקָדָשָׁיו. אֲמַר רַבִּי חָמָא בַּר חֲנִינָא מַאי טַעֲמָא דְרַבִּי מֵאִיר. אֲמַר קְרָא שָׂעִיר וְשָׂעִיר, הֻקְּשׁוּ כָל הַשְּׂעִירִים זֶה לָזֶה וַי"ו מוּסָף עַל עִנְיָן הָרִאשׁוֹן כֻּלְּהוּ מֵרֹאשׁ חֹדֶשׁ גָּמְרֵי.  עֲצֶרֶת וְיוֹם הַכִּפּוּרִים דְּלָא כְתִיב בְּהוּ וְשָׂעִיר מַאי אִיכָּא לְמֵימַר. אֲמַר רַבִּי יוֹנָה אֲמַר קְרָא  "אֵלֶּה תַּעֲשׂוּ לַה' בְּמוֹעֲדֵיכֶם", הֻקְּשׁוּ כָל הַמּוֹעֲדִין כֻּלָּן זֶה לָזֶה. וְהָא רֹאשׁ חֹדֶשׁ לָאו מוֹעֵד הוּא. אֲמַר אַבָּיֵי רֹאשׁ חֹדֶשׁ נַמֵּי אִיקְרֵי מוֹעֵד  דִּכְתִיב (איכה א, טו) "קָרָא עָלַי מוֹעֵד". אֲמַר רַבִּי יוֹחָנָן וּמוֹדֶה רַבִּי מֵאִיר בַּשָּׂעִיר הַנַּעֲשֶׂה בִפְנִים שֶׁהוּא אֵינוֹ מְכַפֵּר כַּפָּרָתָן, דַּאֲמַר קְרָא (שמות ל, י) "אַחַת", כַּפָּרָה אַחַת מְכַפֵּר וְאֵינוֹ מְכַפֵּר שְׁתֵּי כַפָּרוֹת. וְהֵן אֵינָן מְכַפְּרִין כַּפָּרָתוֹ אֲמַר קְרָא  "אַחַת בַּשָּׁנָה" כַּפָּרָה זוֹ לֹא תְהֵא אֶלָּא אַחַת בַּשָּׁנָה. תַּנְיָא נַמֵּי הָכֵי עַל שֶׁאֵין בָּהּ יְדִיעָה לֹא בַתְּחִלָּה וְלֹא בַסּוֹף עַל שֶׁאֵין בָּהּ יְדִיעָה בַּתְּחִלָּה וְיֵשׁ בָּהּ יְדִיעָה בַּסּוֹף וְעַל טָהוֹר שֶׁאָכַל אֶת הַטָּמֵא שְׂעִירֵי הָרְגָלִים וּשְׂעִירֵי רָאשֵׁי חֳדָשִׁים וְשָׂעִיר הַנַּעֲשֶׂה בַּחוּץ מְכַפְּרִין דִּבְרֵי רַבִּי מֵאִיר, וְאִלּוּ שָׂעִיר הַנַּעֲשֶׂה בִּפְנִים שְׁיָרֵיהּ וְכַפָּרָתוֹ שִׁיֵּר. רַבִּי שִׁמְעוֹן אוֹמֵר וְכוּ' (כָּתוּב בְּסוֹף פָּרָשַׁת וְאַתָּה תְּצַוֶּה).

אֲמַר רַבִּי יוֹחָנָן וּמוֹדֶה רַבִּי מֵאִיר בַּשָּׂעִיר שֶׁל רֹאשׁ חֹדֶשׁ דְּבָעִינָן שָׂעִיר (בַּת) [בֶּן] שְׂעִירָה. מַאי טַעֲמָא. אֲמַר קְרָא (שם) "אֶחָד", הַמְיֻחָד וּבָא מִשֵּׁשֶׁת יְמֵי בְרֵאשִׁית. וְהָא מֵהָכָא נָפְקָא, [מֵהָתָם נָפְקָא] (ויקרא כב, כז) "שׁוֹר אוֹ כֶּשֶׂב" פְּרָט לְכִלְאַיִם (שם) "אוֹ עֵז" פְּרָט לְנִדְמֶה. צְרִיכָא, דְּאִי מֵהָתָם הֲוָה אָמִינָא הָנֵי מִלֵּי הֵיכָא דְלָא נָחִית לְדָרֵי אֲבָל הֵיכָא דְּנָחִית לְדָרֵי לָא,  וְאִי מֵהָכָא הֲוָה אָמִינָא הָנֵי מִלֵּי [לְגַבֵּי קָרְבַּן] חוֹבָה אֲבָל (בְּנֵדֶר) בִּנְדָבָה אֵימָא לָא, צְרִיכָא.

תָּנֵי רַבִּי שִׁמְעוֹן אִישׁ הַמִּצְפָּה, בְּתָמִיד בָּא לוֹ לְקֶרֶן מִזְרָחִית צְפוֹנִית נוֹתֵן מִזְרָחָה צָפוֹנָה, מַעֲרָבִית (עַד) דְּרוֹמִית, נוֹתֵן מַעֲרָבָה וְאַחַר כָּךְ נוֹתֵן דָּרוֹמָה. מַאי טַעֲמָא דְרַבִּי שִׁמְעוֹן אִישׁ הַמִּצְפָּה. אֲמַר קְרָא וּשְׂעִיר עִזִּים אֶחָד לְחַטָּאת לַה' עַל עֹלַת הַתָּמִיד, עוֹלָה הִיא וַאֲמַר רַחֲמָנָא עָבִיד בָּהּ מַעֲשֵׂה חַטָּאת,  הָא כֵיצַד, נוֹתֵן מַתָּנָה אַחַת שֶׁהִיא שְׁתַּיִם כְּמַעֲשֵׂה עוֹלָה (אַרְבָּע) [שְׁתַּיִם] שֶׁהֵן (אַרְבַּע) [שְׁתַּיִם] כְּמַעֲשֵׂה חַטָּאת. וְנֵיתִיב שְׁתַּיִם שֶׁהֵן אַרְבַּע כְּמַעֲשֵׂה עוֹלָה וְאַרְבַּע שֶׁהֵן אַרְבַּע כְּמַעֲשֵׂה חַטָּאת. לֹא מָצִינוּ דָּמִים שֶׁהֵן מְכַפְּרִין וְחוֹזְרִין וּמְכַפְּרִין. וְכִי מָצִינוּ דָמִים שֶׁחֶצְיָן חַטָּאת וְחֶצְיָן עוֹלָה, אֶלָּא עַל כָּרְחֲךָ הִקִּישָׁן הַכָּתוּב, [הָכֵי נַמֵּי עַל כָּרְחָן הִקִּישָׁן הַכָּתוּב]. הָתָם פִּסּוּק מַתָּנוֹת בְּעָלְמָא הוּא. וְנֵיתִיב אַחַת שֶׁהִיא שְׁתַּיִם לְמַטָּה כְּמַעֲשֵׂה עוֹלָה וּשְׁתַּיִם שֶׁהֵן שְׁתַּיִם לְמַעְלָה כְּמַעֲשֵׂה חַטָּאת.  לֹא מָצִינוּ דָמִים שֶׁחֶצְיָן לְמַטָּה וְחֶצְיָן לְמָעְלָה. וּמַאי שְׁנָא דְּיָהִיב דְּעוֹלָה בְּרֵישָׁא וַהֲדָר יָהִיב דְּחַטָּאת, נֵיתִיב בְּרֵישָׁא חַטָּאת וַהֲדָר נֵיתִיב דְּעוֹלָה. כֵּיוָן דְּעוֹלָה הִיא, הִיא קָדְמָא בְּרֵישָׁא. וּמַאי שְׁנָא דְּיָהִיב מִזְרָחִית צְפוֹנִית וּמַעֲרָבִית דְּרוֹמִית, נֵיתִיב דְּרוֹמִית מִזְרָחִית וּצְפוֹנִית מַעֲרָבִית.אָמְרֵי, עוֹלָה טְעוּנָה יְסוֹד וְקֶרֶן דְּרוֹמִית מִזְרָחִית לֹא הָיָה לָהּ יְסוֹד. וּמַאי שְׁנָא דְּיָהִיב בְּרֵישָׁא מִזְרָחִית צְפוֹנִית וַהֲדַר מַעֲרָבִית דְּרוֹמִית, נֵיתִיב בְּרֵישָׁא מַעֲרָבִית דְּרוֹמִית וַהֲדַר מִזְרָחִית צְפוֹנִית. כֵּיוָן דַּאֲמַר מַר כָּל פִּנּוֹת שֶׁאַתָּה פוֹנֶה לֹא יְהֵא אֶלָּא דֶּרֶךְ יָמִין, לַמִּזְרָח בְּרֵישָׁא הוּא פָגַע. וּמִמַּאי דִּבְעוֹלָה הוּא דְּקֲאֲמַר רַחֲמָנָא עָבִיד בָּהּ מַעֲשֵׂה חַטָּאת, וְדִילְמָא בְּחַטָּאת קָאֲמַר רַחֲמָנָא עָבִיד בָּהּ מַעֲשֵׂה עוֹלָה. לָא סָלְקָא דַעְתָּךְ דִּכְתִיב "עַל עֹלַת הַתָּמִיד", (שֶׁמְּבִיאָהּ) מַאי קָאֲמַר רַחֲמָנָא מִידֵי דְחַטָּאת שָׁדִי אֲעוֹלָה.

"וּשְׂעִיר עִזִּים אֶחָד לְחַטָּאת לַה'", לְכַפֵּר עַל קֶבֶר הַתְּהוֹם.  עַל עֹלַת הַתָּמִיד, מַגִּיד שֶׁאֵין מוּסָפִין קְרֵבִין אֶלָּא בֵּינְתַיִם.

{pפסוק טז-יזp}  "וּבַחֹדֶשׁ הָרִאשׁוֹן בְּאַרְבָּעָה עָשָׂר יוֹם לַחֹדֶשׁ", קְבָעוֹ הַכָּתוּב חוֹבָה.

"וּבַחֲמִשָּׁה עָשָׂר יוֹם לַחֹדֶשׁ", רַבִּי אֱלִיעֶזֶר אוֹמֵר מַצָּה וְכָל- מַכְשִׁירֶיהָ דּוֹחִין אֶת הַשַּׁבָּת, גְּמַר חֲמִשָּׁה עָשָׂר חֲמִשָּׁה עָשָׂר מֵחַג הַסֻּכּוֹת.

"שִׁבְעַת יָמִים מַצּוֹת יֵאָכֵל", לָמָּה נֶאֱמַר. לְפִי שֶׁהוּא אוֹמֵר  "שִׁבְעַת יָמִים מַצּוֹת תֹּאכֵלוּ". שׁוֹמֵעַ אֲנִי כָּל מַצָּה בְּמַשְׁמָע, תַּלְמוּד לוֹמַר (דברים טז, ג) "לֹא תֹּאכַל עָלָיו חָמֵץ  וְגוֹ' לֶחֶם עֹנִי" וְגוֹ' לֹא אָמַרְתִּי אֶלָּא בְּדָבָר הַבָּא לִידֵי מַצָּה וְחָמֵץ אֵלּוּ חֲמֵשֶׁת הַמִּינִים וְאֵלּוּ הֵן הַחִטִּין וְהַשְּׁעוֹרִין וְהַכֻּסְּמִין וְשִׁבֹּלֶת שׁוּעָל וְשִׁיפוֹן, יָצְאוּ אֹרֶז וְדֹחַן וְהַפְּרָגִין וְהַשֻּׁמְשְׁמִין שֶׁאֵינָן בָּאִין לִידֵי מַצָּה וְחָמֵץ אֶלָּא לִידֵי סִרָחוֹן.

{pפסוק יחp}  ("וּ)בַּיּוֹם הָרִאשׁוֹן מִקְרָא קֹדֶשׁ", אֵרְעוֹ בְּמַאֲכָל וּבְמִשְׁתֶּה וּבִכְסוּת נְקִיָּה. "כָּל מְלֶאכֶת עֲבֹדָה לֹא תַעֲשׂוּ", מַגִּיד שֶׁאָסוּר בַּעֲשִׂיַּת מְלָאכָה. וּמִנַּיִן לְהַתִּיר בּוֹ אֹכֶל נֶפֶשׁ. נֶאֱמַר כָּאן "מִקְרָא קֹדֶשׁ" וְנֶאֱמַר לְהַלָּן  "מִקְרָא קֹדֶשׁ", מַה "מִקְרָא קֹדֶשׁ" הָאָמוּר לְהַלָּן לְהַתִּיר בּוֹ אֹכֶל נֶפֶשׁ אַף "מִקְרָא קֹדֶשׁ" הָאָמוּר כָּאן לְהַתִּיר בּוֹ אֹכֶל נָפֶשׁ.

תַּנָּא דְּבֵי שְׁמוּאֵל "כָּל מְלֶאכֶת עֲבֹדָה לֹא תַעֲשׂוּ", יָצָא תְקִיעַת שׁוֹפָר וּרְדִיַּת הַפַּת שֶׁהִיא חָכְמָה וְאֵינָהּ מְלָאכָה.

תָּנוּ רַבָּנָן (שמות כג, טו) "אֶת חַג הַמַּצּוֹת תִּשְׁמֹר", לִמֵּד עַל חֻלּוֹ שֶׁל מוֹעֵד וְכוּ' (כָּתוּב בְּרֶמֶז שנ"ו).

{pפסוק יטp}  "וְהִקְרַבְתֶּם אִשֶּׁה עֹלָה לַה' פָּרִים בְּנֵי בָקָר שְׁנַיִם" וְגוֹ'. הֲרֵי שֶׁמָּצָא פָרִים וְלֹא מָצָא אֵילִים, אֵילִים וְלֹא מָצָא כְבָשִׂים, שׁוֹמֵעַ אֲנִי לֹא יַקְרִיב עַד שֶׁיִּמְצָא כֻלָּם. תַּלְמוּד לוֹמַר (ויקרא כג, לו) "שִׁבְעַת יָמִים תַּקְרִיבוּ אִשֶּׁה", אֲפִלּוּ אֶחָד מֵהֶן. אוֹ אֲפִלּוּ כֻּלָּן מְצוּיִּים תַּלְמוּד לוֹמַר "פָּרִים בְּנֵי בָקָר שְׁנַיִם וְאַיִל אֶחָד" וְגוֹ'.

{pפסוק כג-כדp}  "מִלְּבַד עֹלַת הַבֹּקֶר", כָּל הַתָּדִיר מֵחֲבֵרוֹ קוֹדֵם אֶת חֲבֵרוֹ, הַתְּמִידִין קוֹדְמִין לַמּוּסָפִין, מוּסְפֵי שַׁבָּת קוֹדְמִין לְמוּסְפֵי רֹאשׁ חֹדֶשׁ, מוּסְפֵי רֹאשׁ חֹדֶשׁ קוֹדְמִין לְמוּסְפֵי רֹאשׁ הַשָּׁנָה, שֶׁנֶּאֱמַר "מִלְּבַד עֹלַת הַבֹּקֶר אֲשֶׁר לְעֹלַת הַתָּמִיד תַּעֲשׂוּ אֶת אֵלֶּה", מִנָּלָן.  [מִנָּלָן], כִּדְקָתָנֵי טַעֲמָא מִלְּבַד עֹלַת הַבֹּקֶר, דִּילְמָא תְּמִידִין הוּא דְקָדְמֵי לְמוּסָפִין מִשּׁוּם דְּתָדִירֵי, מוּסָפִין דְּקָדְמֵי לְמוּסָפִין מִנָּלָן. אֲמַר רַבִּי אִלְעָא דַּאֲמַר קְרָא כָּאֵלֶּה תַּעֲשׂוּ לַיּוֹם שִׁבְעַת יָמִים, אֵלֶּה כָּאֵלֶּה. וְהַאי מִבָּעֵי לֵיהּ לְגוּפֵיהּ. אִם כֵּן נֵימָא קְרָא אֵלֶּה תַּעֲשׂוּ לַיּוֹם, אִי כְתַב אֵלֶּה תַּעֲשׂוּ לַיּוֹם שִׁבְעַת יָמִים הֲוָה אֲמִינָא אֵלֶּה לְשִׁבְעַת הַיָּמִים. (אִין מִידִי אַחֲרִינָא לָא) לַיּוֹם כְּתִיב. (כָּאֵלֶּה) וְאַכָּתֵי אֵימָא אֵלֶּה לַיּוֹם אֲבָל שְׁאָר יוֹמֵי לָא יָדַעְנָא כַּמָּה. אֲמַר קְרָא תַּעֲשׂוּ, שֶׁיְּהוּ כָּל הָעֲשִׂיּוֹת שָׁווֹת.  אַבָּיֵי אֲמַר לְעוֹלָם מִגּוּפֵיהּ דִּקְרָא אִם כֵּן לִכְתֹּב קְרָא מִלְּבַד עֹלַת הַבֹּקֶר וְלִשְׁתֹּק וּמַה תַּלְמוּד לוֹמַר "אֲשֶׁר לְעֹלַת הַתָּמִיד" הָכֵי קָאֲמַר הָךְ דְּתָדִיר הִיא תִקְדֹּם.

"כָּאֵלֶּה תַּעֲשׂוּ לַיּוֹם שִׁבְעַת יָמִים", לָמָּה נֶאֱמַר. שֶׁהָיָה בְדִין, הוֹאִיל וְחַג טָעוּן חֲגִיגָה וְהַפֶּסַח טָעוּן חֲגִיגָה מַה הֶחָג פּוֹחֵת וְהוֹלֵךְ אַף הַפֶּסַח יְהֵא פוֹחֵת וְהוֹלֵךְ, תַּלְמוּד לוֹמַר "כָּאֵלֶּה תַּעֲשׂוּ", שֶׁלֹּא לְהוֹסִיף וְלֹא לִגְרֹעַ. "עַל עוֹלַת הַתָּמִיד יֵעָשֶׂה", מַגִּיד שֶׁאֵין מוּסָפִין קְרֵבִין אֶלָּא בֵּינְתַיִם.

{pפסוק כוp}  "וּבְיוֹם הַבִּכּוּרִים בְּהַקְרִיבְכֶם" (כָּתוּב בְּפָסוּק  "רֵאשִׁית" וְגוֹ' בְּרֶמֶז תנ"ג).

"וּבְיוֹם הַבִּכּוּרִים", לָמָּה נֶאֱמַר". לְפִי שֶׁהוּא אוֹמֵר (שם כג, טז) "עַד מִמָּחֳרַת הַשַּׁבָּת הַשְּׁבִיעִ(י)ת תִּסְפְּרוּ חֲמִשִּׁים יוֹם" יָכוֹל מְנֵה חֲמִשִּׁים וְהַקְרֵב מִנְחָה בַּחֲמִשִּׁים וְאֶחָד, תַּלְמוּד לוֹמַר "וּבְיוֹם הַבִּכּוּרִים", וַעֲדַיִן אֲנִי אוֹמֵר עֲשֵׂה יוֹם טוֹב בַּחֲמִשִּׁים וְאֶחָד וְהַקְרֵב מִנְחָה בַּחֲמִשִּׁים [וְאֶחָד]. תַּלְמוּד לוֹמַר "בְּשָׁבֻעֹתֵיכֶם מִקְרָא- קֹדֶשׁ", הָא אֵין עָלֶיךָ לוֹמַר כְּלָשׁוֹן אַחֲרוֹן אֶלָּא כְּלָשׁוֹן רִאשׁוֹן, מְנֵה חֲמִשִּׁים וְהַקְרֵב מִנְחָה בַּחֲמִשִּׁים. מִנְחָה חֲדָשָׁה לַה', שֶׁתְּהֵא חֲדָשָׁה לְכָל הַמְּנָחוֹת, שֶׁלֹּא תִּקְדָּמֶנָּה מִנְחָה אַחֶרֶת. מִכָּאן אָמְרוּ אֵין מְבִיאִין מִנְחָה וּבִכּוּרִים קֹדֶם לָעֹמֶר וְאִם הֵבִיא פָּסוּל, קֹדֶם לִשְׁתֵּי הַלֶּחֶם לֹא יָבִיא וְאִם הֵבִיא כָּשֵׁר. מַה הֶפְרֵשׁ בֵּין הָעֹמֶר לִשְׁתֵּי הַלֶּחֶם. הַקּוֹדֵם לָעֹמֶר אָסוּר לְגָבוֹהַּ וְאָסוּר לְהֶדְיוֹט לְפִיכָךְ אִם קָרְבוּ לֹא יַעֲלוּ, הַקּוֹדֵם לִשְׁתֵּי הַלֶּחֶם אָסוּר לְגָבוֹהַ וּמֻתָּר לְהֶדְיוֹט לְפִיכָךְ אִם קָרְבוּ יַעֲלוּ. רַבִּי טַרְפוֹן אוֹמֵר הוֹאִיל וְעֹמֶר מַתִּיר וּשְׁתֵּי הַלֶּחֶם מַתִּירוֹת אִם לָמַדְתִּי לִמְנָחוֹת הַבָּאוֹת קֹדֶם לָעֹמֶר שֶׁהֵן פְּסוּלוֹת אַף מְנָחוֹת הַבָּאוֹת קֹדֶם לִשְׁתֵּי הַלֶּחֶם יְהוּ פְסוּלוֹת. אָמַר לוֹ רַבִּי יְהוּדָה בַּר נַחְמָן לֹא אִם אָמַרְתָּ בִמְנָחוֹת הַבָּאוֹת קֹדֶם לָעֹמֶר שֶׁלֹּא כָשֵׁר לֹא לְגָבוֹהַּ וְלֹא לְהֶדְיוֹט, תֹּאמַר בִּמְנָחוֹת שֶׁקָּדְמוּ לִשְׁתֵּי הַלֶּחֶם שֶׁאֵינָן פְּסוּלוֹת, שֶׁאַף עַל פִּי שֶׁלֹּא כָשְׁרוּ לַגָּבוֹהַּ הֻכְשְׁרוּ לְהֶדְיוֹט. נִסְתַּכֵּל בּוֹ רַבִּי עֲקִיבָא וְצָהֲבוּ פָנָיו.  אָמַר לוֹ רַבִּי יְהוּדָה, צָהֲבוּ פָנֶיךָ שֶׁהֵשַׁבְתָּ אֶת הַזָּקֵן, תָּמֵהַּ אֲנִי עָלֶיךָ אִם תַּאֲרִיךְ יָמִים בָּעוֹלָם. אָמַר רַבִּי יְהוּדָה בַּר אִלְעָאי בַּפֶּסַח הָיָה הַדָּבָר, וּכְשֶׁבָּאתִי לַעֲצֶרֶת אָמַרְתִּי הֵיכָן יְהוּדָה בַּר נַחְמָן, אָמְרוּ לִי הָלַךְ לוֹ וְכוּ'.

~ פרק כט

{pפסוק א-בp}  "וּבַחֹדֶשׁ הַשְּׁבִיעִי בְּאֶחָד לַחֹדֶשׁ", הֲדָא הוּא דִּכְתִיב (תהלים קיט, פט) "לְעוֹלָם ה' דְּבָרְךָ נִצָּב". תְּנֵי רַבִּי אֱלִיעֶזֶר בְּעֶשְׂרִים וַחֲמִשָּׁה בֶּאֱלוּל נִבְרָא הָעוֹלָם. וְאָתְיָא כְרַב דְּתַנְיָא בִּתְקִיעָתָא דְּרַב זֶה הַיּוֹם תְּחִלַּת מַעֲשֶׂיךָ זִכָּרוֹן לְיוֹם רִאשׁוֹן (שם פא, ה) "כִּי חֹק לְיִשְׂרָאֵל הוּא" וְעַל הַמְּדִינוֹת בּוֹ יֵאָמֵר אֵיזוֹ לַחֶרֶב וְאֵיזוֹ לַשָּׁלוֹם אֵיזוֹ לָרָעָב וְאֵיזוֹ לַשּׂ ֹבַע וּבְרִיּוֹת בּוֹ יִפָּקֵדוּ לְהַזְכִּירָם לַחַיִּים וְלַמָּוֶת, נִמְצֵאתָ אוֹמֵר בְּרֹאשׁ הַשָּׁנָה נִבְרָא אָדָם הָרִאשׁוֹן, בְּשָׁעָה רִאשׁוֹנָה עָלָה בַּמַּחֲשָׁבָה, בַּשְּׁנִיָּה נִמְלַךְ בְּמַלְאֲכֵי הַשָּׁרֵת, בַּשְּׁלִישִׁית כִּנֵּס עֲפָרוֹ, בָּרְבִיעִית גִּבְּלוֹ, בַּחֲמִישִׁית רְקָמוֹ, בַּשִּׁשִּׁית הֶעֱמִיד גֹּלֶם עַל רַגְלָיו, בַּשְּׁבִיעִית זָרַק בּוֹ נְשָׁמָה, בַּשְּׁמִינִית הִכְנִיסוֹ לְגַן עֵדֶן, בַּתְּשִּׁיעִית צִוָּהוּ,  בַּעֲשִׂירִית עָבַר עַל צִוּוּיוֹ, בְּאַחַת עֶשְׂרֵה נִדּוֹן, בִּשְׁתֵּים עֶשְׂרֵה יָצָא בְּדִימוֹס מִלִּפְנֵי הַקָּדוֹשׁ בָּרוּךְ הוּא. אָמַר לוֹ הַקָּדוֹשׁ בָּרוּךְ הוּא, אָדָם, אַתָּה סִימַן לְבָנֶיךָ, כְּשֵׁם שֶׁנִּכְנַסְתָּ לְפָנַי בְּדִין בַּיּוֹם הַזֶּה וְיָצָאתָ בְּדִימוֹס כָּךְ עֲתִידִין בָּנֶיךָ לִהְיוֹת נִכְנָסִין לְפָנַי בְּדִין בַּיּוֹם הַזֶּה וְיוֹצְאִים בְּדִימוֹס.

רַבִּי יְהוּדָה בַּר נַחְמָן בְּשֵׁם רֵישׁ לָקִישׁ פְּתַח  "עָלָה אֱלֹהִים בִּתְרוּעָה ה' בְּקוֹל שׁוֹפָר", בְּשָׁעָה שֶׁהַקָּדוֹשׁ בָּרוּךְ הוּא עוֹלֶה וְיוֹשֵׁב עַל כִּסֵּא דִין הוּא עוֹלֶה שֶׁנֶּאֱמַר "עָלָה אֱלֹהִים בִּתְרוּעָה", וּבְשָׁעָה שֶׁיִּשְׂרָאֵל נוֹטְלִין שׁוֹפָר וְתוֹקְעִין הַקָּדוֹשׁ בָּרוּךְ הוּא עוֹמֵד מִכִּסֵּא דִין וְיוֹשֵׁב עַל כִּסֵּא רַחֲמִים דִּכְתִיב "ה' בְּקוֹל שׁוֹפָר" וּמִתְמַלֵּא עֲלֵיהֶם רַחֲמִים וּמְרַחֵם עֲלֵיהֶם וְהוֹפֵךְ לָהֶם מִדַּת הַדִּין לְמִדַּת רַחֲמִים, אֵימָתַי, בַּחֹדֶשׁ הַשְּׁבִיעִי.

רַבִּי יֹאשִׁיָּה פָּתַח וְאָמַר (שם פט, טז) "אַשְׁרֵי הָעָם יוֹדְעֵי תְרוּעָה", וְאֻמּוֹת הָעוֹלָם אֵין יוֹדְעִין לְהָרִיעַ, כַּמָּה קְרָנוֹת יֵשׁ לָהֶם וְכַמָּה בּוּקִינוֹס יֵשׁ לָהֶם וְכַמָּה סַלְפִּירִים יֵשׁ לָהֶם וְאַתָּה אוֹמֵר "יוֹדְעֵי תְרוּעָה", אֶלָּא אַשְׁרֵי הָעָם שֶׁיּוֹדְעִים לְפַתּוֹת אֶת בּוֹרְאָם בִּתְרוּעָה, אֵימָתַי, בַּחֹדֶשׁ הַשְּׁבִיעִי.

רַבִּי בֶּרֶכְיָה פְּתַח  "תִּקְעוּ בַחֹדֶשׁ שׁוֹפָר בַּכֶּסֶה לְיוֹם חַגֵּנוּ", וְכִי כָּל הֶחֳדָשִׁים אֵינָן חֹדֶשׁ אֶלָּא בַּכֶּסֶא  וְכָל הֶחֳדָשִׁים אֵינָן נִכְסִין אֶלָּא לְיוֹם חַגֵּנוּ וַהֲלֹא נִיסָן חֹדֶשׁ וְנִכְסֶה וְיֵשׁ לוֹ חַג בִּפְנֵי עַצְמוֹ, אֶלָּא אֵיזוֹ חֹדֶשׁ שֶׁנִּכְסֶה וְיֵשׁ לוֹ חַג וְחַגּוֹ בֶּן יוֹמוֹ, זֶה תִשְׁרֵי. תִּשְׁרֵי כְּתִיב. עַל שֵׁם תִּשְׁרֵי וְתִשְׁבֹּק כָּל חוֹבֵנוּ, אֵימָתַי, בַּחֹדֶשׁ הַשְּׁבִיעִי.

רַבִּי לֵוִי בְּשֵׁם רַבִּי חָמָא בַּר חֲנִינָא פְּתַח (ישעיה מח, יז) "כֹּה אָמַר ה' גּ(וֹ)אַלְךָ קְדוֹשׁ יִשְׂרָאֵל אֲנִי ה' אֱלֹהֶיךָ מְלַמֶּדְךָ לְהוֹעִיל", מַהוּ מְלַמֶּדְךָ, מְסַקֵּר לְךָ כַּהֲדֵּין מְסַאסֵא שֶׁהוּא מְסַקֵּר לַהֲדָא פָרָתָא, וּשְׁלֹשָׁה שֵׁמוֹת נִקְרְאוּ לוֹ מַלְמָד מַרְדֵּעַ וְדָרְבָּן, מַלְמָד, שֶׁהוּא מְלַמֵּד לַפָּרָה לַחֲרֹשׁ, מַרְדֵּעַ, שֶׁהוּא מוֹרֶה דֵעָה בַּפָּרָה, דָּרְבָּן שֶׁהוּא מוֹרֶה בִינָה לַפָּרָה. אָמַר הַקָּדוֹשׁ בָּרוּךְ הוּא, לְפָרָתוֹ אָדָם עוֹשֶׂה דָרְבָן וּלְיִצְרוֹ הָרַע אֵינוֹ עוֹשֶׂה דָרְבָן.  (שם) "מַדְרִיכְךָ בְּדֶרֶךְ תֵּלֵךְ". מָשָׁל לְבֶן מֶלֶךְ שֶׁהָיָה לוֹ דִין לִפְנֵי אָבִיו, אָמַר לוֹ אָבִיו אִם מְבַקֵּשׁ אַתָּה לִזְכּוֹת לְפָנַי בַּדִּין מַנֵּה לְךָ נִיקוֹלוֹגוֹס פְּלוֹנִי וְאַתָּה זוֹכֶה בַּדִּין. כָּךְ, אָמַר הַקָּדוֹשׁ בָּרוּךְ הוּא לְיִשְׂרָאֵל אִם מְבַקְּשִׁים אַתֶּם לִזְכּוֹת לְפָנַי בַּדִּין תִּהְיוּ מַזְכִּירִים זְכוּת אֲבוֹתֵיכֶם וְאַתֶּם זוֹכִים לְפָנַי בַּדִּין. [בְּ]אֶחָד זֶה אָבִינוּ אַבְרָהָם שֶׁנֶּאֱמַר  "אֶחָד הָיָה אַבְרָהָם". (ויקרא כג, כד) "זִכְרוֹן תְּרוּעָה", זֶה אָבִינוּ יִצְחָק, (בראשית כב, יג) "וַיַּרְא וְהִנֵּה אַיִל, אַחַר" וְגוֹ'. מִקְרָא קֹדֶשׁ, זֶה אָבִינוּ יַעֲקֹב, (ישעיה מח, יב) "שְׁמַע אֵלַי יַעֲקֹב וְיִשְׂרָאֵל מִקֹרָאִי". וְאֵימָתַי מַזְכִּירִים זְכוּת אָבוֹת וְאַתֶּם זוֹכִים לְפָנַי בַּדִּין, בַּחֹדֶשׁ הַשְּׁבִיעִי.

רַבִּי חִיָּא בַּר חָמָא בְּשֵׁם רַבִּי לֵוִי פְּתַח  "אַךְ הֶבֶל בְּנֵי אָדָם, כָּזָב בְּנֵי אִישׁ", אָמַר רַבִּי נְחֶמְיָה כָּל הֲבָלִים וּכְזָבִים שֶׁיִּשְׂרָאֵל עוֹשִׂין בָּעוֹלָם הַזֶּה כְּדַאי הוּא אָבִינוּ אַבְרָהָם לְכַפֵּר אֶת כֻּלָּן, וּמַה טַעַם, (יהושע יד, טו) "הָאָדָם הַגָּדוֹל בָּעֲנָקִים".  "בְּמֹאזְנַיִם לַעֲלוֹת", [בְּמֹאזְנַיִם] מִתְכַּפֵּר לָהֶן, בְּחֹדֶשׁ שֶׁמַּזָּלוֹ מֹאזְנַים, וְאֵיזֶה, זֶה תִשְׁרֵי.

"בַּחֹדֶשׁ", חַדְּשׁוּ מַעֲשֵׂיכֶם. שׁוֹפָר, שַׁפְּרוּ מַעֲשֵׂיכֶם. אָמַר הַקָּדוֹשׁ בָּרוּךְ הוּא אִם שִׁפַּרְתֶּם מַעֲשֵׂיכֶם לְפָנַי הֲרֵי אֲנִי נַעֲשֶׂה לָכֶם כַּשׁוֹפָר הַזֶּה, מַה שּׁוֹפָר הַזֶּה מַכְנִיס בְּזוֹ וּמוֹצִיא בְזוֹ אַף אֲנִי עוֹמֵד מִכִּסֵּא דִין וְיוֹשֵׁב עַל כִּסֵּא רַחֲמִים וּמִתְמַלֵּא עֲלֵיכֶם רַחֲמִים וּמְרַחֵם אֶתְכֶם וְהוֹפֵךְ לָכֶם מִדַּת הַדִּין לְמִדַּת רַחֲמִים, אֵימָתַי, בַּחֹדֶשׁ הַשְּׁבִיעִי.

דָּבָר אַחֵר "בַּחֹדֶשׁ הַשְּׁבִיעִי", בַּחֹדֶשׁ שֶׁהוּא מְשֻׁבָּע בְּמִצְווֹת,  שׁוֹפָר בְּתוֹכוֹ, כִּפּוּר בְּתוֹכוֹ, לוּלָב בְּתוֹכוֹ, עֲרָבָה בְתוֹכוֹ, סֻכָּה בְתוֹכוֹ. דָּבָר אַחֵר "בַּחֹדֶשׁ הַשְּׁבִיעִי", בַּחֹדֶשׁ שֶׁהוּא (מְשֻׁפָּע) [מְשֻׁבָּע] בַּכֹּל, גְּרָנוֹת בְּתוֹכוֹ, גִּתּוֹת בְּתוֹכוֹ, כָּל מִינֵי מְגָדִים בְּתוֹכוֹ.

דָּבָר אַחֵר "בַּחֹדֶשׁ הַשְּׁבִיעִי", רַבִּי בֶּרֶכְיָה קְרִי לֵיהּ יַרְחָא דִּשְׁבוּעָתָא, (שֶׁכֵּן) [שֶׁבּוֹ] נִשְׁבַּע הַקָּדוֹשׁ בָּרוּךְ הוּא לְאַבְרָהָם אָבִינוּ שֶׁנֶּאֱמַר (בראשית כב, טז) "וַיֹּאמֶר בִּי נִשְׁבַּעְתִּי נְאֻם ה'". מַה צֹּרֶךְ לִשְׁבוּעָה זוֹ. אָמַר אָבִינוּ אַבְרָהָם לִפְנֵי הַקָּדוֹשׁ בָּרוּךְ הוּא, רִבּוֹן הָעוֹלָמִים, גָּלוּי וְיָדוּעַ הָיָה לְפָנֶיךָ בְּשָׁעָה שֶׁאָמַרְתָּ לִי (שם, ב) "קַח נָא אֶת בִּנְךָ" שֶׁהָיָה בְלִבִּי מַה לַּהֲשִׁיבְךָ אֶתְמוֹל אָמַרְתָּ לִי  "כִּי בְיִצְחָק יִקָּרֵא לְךָ זָרַע" וְעַכְשָׁיו אַתָּה אוֹמֵר לִי "קַח נָּא אֶת בִּנְךָ", אֶלָּא כְּשֵׁם שֶׁהָיָה בְלִבִּי לַהֲשִׁיבְךָ וְכָבַשְׁתִּי אֶת יִצְרִי וְלֹא הֵשַׁבְתִּיךָ כַּךְ כְּשֶׁיְּהוּ בָנָיו שֶׁל יִצְחָק בָּאִין לִידֵי עֲבֵירָה וּמַעֲשִׂים רָעִים תְּהֵא נִזְכָּר לָהֶם עֲקֵדַת אֲבִיהֶם וּמִתְמַלֵּא עֲלֵיהֶם רַחֲמִים וּמְרַחֵם עֲלֵיהֶם וְהוֹפֵךְ לָהֶם מִדַּת הַדִּין לְמִדַּת רַחֲמִים, אֵימָתַי, בַּחֹדֶשׁ הַשְּׁבִיעִי.

(שם כב, יג) "וַיִּשָּׂא אַבְרָהָם אֶת עֵינָיו וַיַּרְא וְהִנֵּה  אַיִל". אָמַר רַבִּי יוּדָן מְלַמֵּד שֶׁהֶרְאָה הַקָּדוֹשׁ בָּרוּךְ הוּא לְאַבְרָהָם אָבִינוּ אֶת הָאַיִל נוֹטֵשׁ מֵחֹרֶשׁ זֶה וְנִסְבָּךְ בְּחֹרֶשׁ אַחֵר. אֲמַר לֵיהּ הַקָּדוֹשׁ בָּרוּךְ הוּא כָּךְ עֲתִידִין בָּנֶיךָ לִהְיוֹת נֶאֱחָזִין בַּעֲוֹנוֹת וְנִסְבָּכִין בְּצָרוֹת וְסוֹפָן לִגָּאֵל בְּקַרְנָיו שֶׁל אַיִל, "וַה' עֲלֵיהֶם יֵרָאֶה וְיָצָא כַבָּרָק חִצּוֹ וַה' אֱלֹהִים בַּשּׁוֹפָר יִתְקָע". אֲמַר רַבִּי חֲנִינָא מְלַמֵּד שֶׁהֶרְאָה הַקָּדוֹשׁ בָּרוּךְ הוּא לְאַבְרָהָם אָבִינוּ אֶת הָאַיִל נוֹטֵשׁ מֵחֹרֶשׁ זֶה וְנִסְבָּךְ בְּחֹרֶשׁ אַחֵר. אֲמַר לֵיהּ הַקָּדוֹשׁ בָּרוּךְ הוּא, כָּךְ עֲתִידִין בָּנֶיךָ לִהְיוֹת נֶאֱחָזִין בָּאֻמּוֹת נִסְבָּכִין בְּמַלְכֻיּוֹת וְנִמְשָׁכִין מִמַּלְכוּת לְמַלְכוּת, מִבָּבֶל לְמָדַי וּמִמָּדַי לְיָוָן וּמִיָּוָן לֶאֱדוֹם, וְסוֹפָן לְהִגָּאֵל בְּקַרְנָיו שֶׁל אַיִל שֶׁנֶּאֱמַר (זכריה ט, יד) "וַה' עֲלֵיהֶם יֵרָאֶה וְיָצָא כַבָּרָק חִצּוֹ" וְגוֹ'.

כָּל הַשְּׁבִיעִיִּים חֲבִיבִים (כָּתוּב בְּרֶמֶז רע"ו).

רַבִּי יוֹחָנָן וְרֵישׁ לָקִישׁ הָיוּ מִתְקַשִּׁין, תְּנִינַן יוֹם טוֹב שֶׁל רֹאשׁ הַשָּׁנָה שֶׁחָל לִהְיוֹת בַּשַּׁבָּת, בַּמִּקְדָּשׁ הָיוּ תוֹקְעִין אֲבָל לֹא בַמְּדִינָה, אָמְרִין אִם דְּבַר תּוֹרָה הוּא, בַּמְּדִינָה לָמָּה נִדְחֶה,  וְאִם אֵינוֹ דְּבַר תּוֹרָה, אַף בַּמִּקְדָּשׁ לֹא יִדָּחֶה. עַד דְּאִינוּן יְתִיבִין מִתְקַשִּׁין עֲבַר רַב כַּהֲנָא. אָמְרִין הָא אָתָא מָרָא דִּשְׁמַעְתָּא נֵיקוּם וְנִשְׁאֹל, קָמוּן וּשְׁאָלוּן לֵיהּ. אֲמַר לוּן כָּתוּב אֶחָד אוֹמֵר יוֹם תְּרוּעָה יִהְיֶה לָכֶם וְכָתוּב אֶחָד אוֹמֵר (ויקרא כג, כד) "זִכְרוֹן תְּרוּעָה מִקְרָא קֹדֶשׁ", כֵּיצַד יִתְקַיְּמוּ שְׁנֵי כְּתוּבִים הַלָּלוּ. בִּזְמַן שֶׁהוּא בָּא בְחֹל, יוֹם תְּרוּעָה, וּבִזְמַן שֶׁהוּא בָּא בַּשַׁבָּת, "זִכְרוֹן תְּרוּעָה" מַזְכִּירִין אֲבָל לֹא תוֹקְעִין תְּנֵי רַבִּי שִׁמְעוֹן יִדָּחֶה בַּמִּקְדָּשׁ, שֶׁהֵן יוֹדְעִין זְמַנּוֹ שֶׁל חֹדֶשׁ, וְאַל יִדָּחֶה בַּמְּדִינָה, שֶׁאֵין יוֹדְעִין זְמַנּוֹ שֶׁל חֹדֶשׁ. תָּנָא רַבִּי שִׁמְעוֹן בֶּן יוֹחַאי אוֹמֵר יוֹם תְּרוּעָה יִהְיֶה לָכֶם, וַעֲשִׂיתֶם, בְּמָקוֹם שֶׁהַקָּרְבָּנוֹת קְרֵבִין. אֲמַר רַבִּי תַּחֲלִיפָא קֵיסָרִיָּא, בְּכָל הַקָּרְבָּנוֹת כְּתִיב "וְהִקְרַבְתֶּם" וְכָאן כְּתִיב וַעֲשִׂיתֶם, אָמַר הַקָּדוֹשׁ בָּרוּךְ הוּא מִכֵּיוָן שֶׁנִּכְנַסְתֶּם לְפָנַי בַּדִּין בַּיּוֹם הַזֶּה וִיצָאתֶם בְּדִימוֹס  מַעֲלֶה אֲנִי עֲלֵיכֶם כְּאִלּוּ הַיּוֹם נַעֲשֵׂיתֶם כְּאִלּוּ הַיּוֹם בָּרָאתִי אֶתְכֶם בְּרִיָּה חֲדָשָׁה, הֲדָא הוּא דִּכְתִיב  "כִּי כַאֲשֶׁר הַשָּׁמַיִם הַחֲדָשִׁים" וְגוֹ'.

(ויקרא כג, כד) "שַׁבָּתוֹן זִכְרוֹן תְּרוּעָה" (כָּתוּב בְּרֶמֶז תרמ"ו).

רַבִּי אֱלִיעֶזֶר אוֹמֵר שׁוֹפָר וְכָל מַכְשִׁירִיו דּוֹחִין אֶת הַשַּׁבָּת, שֶׁנֶּאֱמַר "יוֹם תְּרוּעָה יִהְיֶה לָכֶם" וַאֲפִלּוּ בַּשַּׁבָּת. לְמַאי, אִילֵימָא לִתְקִיעָה וְהָא תָנָא דְּבֵי שְׁמוּאֵל כָּל מְלֶאכֶת עֲבֹדָה לֹא תַעֲשׂוּ יָצָא תְקִיעַת שׁוֹפָר וּרְדִיַּת הַפַּת שֶׁהִיא חָכְמָה וְאֵינָהּ מְלָאכָה, אֶלָּא לְמַכְשִׁירָיו. וְרַבָּנַן, הַהוּא מִבָּעֵי לְהוּ בַּיּוֹם וְלֹא בַלַּיְלָה. וְרַבִּי אֱלִיעֶזֶר, נָפְקָא לֵיהּ  מִ"בְּיוֹם הַכִּפֻּ(וּ)רִים תַּעֲבִירוּ שׁוֹפָר" וְגָמְרֵי מֵהֲדָדֵי.

"וְעִנִּיתֶם אֶת נַפְשֹׁתֵיכֶם" (כָּתוּב בְּרֶמֶז תרמ"ח).

{pפסוק זp}  (לעיל כח, כז) "וְהִקְרַבְתֶּם עוֹלָה לְרֵיחַ נִיחֹחַ" וְגוֹ'. אֵלּוּ אַתָּה מַקְרִיב חוּץ מִן הָאָמוּר בְּתוֹרַת כֹּהֲנִים. אַתָּה אוֹמֵר כֵּן אוֹ הֵן הֵן הָאֲמוּרִים בְּתוֹרַת כֹּהֲנִים. וְכִי שָׁוִין הֵן, הָא אֵין עָלֶיךָ לוֹמַר כַּלָּשׁוֹן הָאַחֲרוֹן אֶלָּא כַּלָּשׁוֹן הָרִאשׁוֹן אֵלּוּ אַתָּה מַקְרִיב חוּץ מִן הָאָמוּר בְּתוֹרַת כֹּהֲנִים. (שם) "פָּרִים בְּנֵי בָקָר" וְגוֹ'. הֲרֵי שֶׁמָּצָא פָרִים וְלֹא מָצָא אֵילִים, אֵילִים וְלֹא מָצָא כְבָשִׂים, שׁוֹמֵעַ אֲנִי לֹא יַקְרִיב עַד שֶׁיִּמְצָא כֻלָּן. תַּלְמוּד לוֹמַר  "שִׁבְעַת יָמִים תַּקְרִיבוּ אִשֶּׁה לַה'", אֲפִלּוּ אֶחָד מֵהֶן. אוֹ אֲפִלּוּ כֻּלָּן (מִנַּיִן) [מְצוּיִים]. תַּלְמוּד לוֹמַר (במדבר שם) "פָּרִים בְּנֵי בָקָר שְׁנַיִם".

{pפסוק יאp}  מִלְּבַד חַטַּאת הַכִּפֻּרִים, (כָּתוּב בְּרֶמֶז שפ"ו).

(לעיל כח, לא) "מִלְּבַד עֹלַת הַתָּמִיד וּמִנְחָת(הּ)[וֹ תַּעֲשׂוּ] תְּמִימִ(י)ם יִהְיוּ לָכֶם וְנִסְכֵּיהֶם". מַקִּישׁ נְסָכִים לִבְהֵמָה, מַה בְּהֵמָה נִפְסֶלֶת בְּמוּמִין בְּחָסֵר וְיָתֵר אַף נְסָכִים נִפְסָלִין בְּמוּמִין  בְּחָסֵר וּבְיָתֵר.

{pפסוק יבp}  "וּבַחֲמִשָּׁה עָשָׂר יוֹם לַחֹדֶשׁ הַשְּׁבִיעִי מִקְרָא קֹדֶשׁ יִהְיֶה לָכֶם", קְבָעוֹ הַכָּתוּב חוֹבָה.

"וְחַגֹּתֶם חַג לַה'", תְּנַן הִלְכוֹת חֲגִיגָה כַּהֲרָרִין הַתְּלוּיִין בְּשַׂעֲרָה.  חֲגִיגָה מִכְתָּב כְּתִיבָא וְחַגֹּתֶם חַג לַה', כִּדְאֲמַר לֵיהּ רַב פַּפָּא לְאַבָּיֵי מִמַּאי דְּהַאי וְחַגֹּתֶם זְבִיחָה דִּילְמָא אֲמַר רַחֲמָנָא תָּחֹגּוּ חַגָּא, אֶלָּא אָתְיָא מִדְבָּר מֵדְבָּר כְּתִיב הָכָא (שמות ה, א) "וְיָחֹגּוּ לִי בַּמִּדְבָּר" וּכְתִיב  "הַזְּבָחִים וּמִנְחָה הִגַּשְׁתֶּם- לִי בַמִּדְבָּר" מַה לְּהַלָּן זְבָחִים אַף כָּאן זְבָחִים, וּמַאי כַּהֲרָרִין הַתְּלוּיִין בְּשַׂעֲרָה, דִּבְרֵי תוֹרָה מִדִּבְרֵי קַבָּלָה לָא יַלְפִינָן.

{pפסוק יג-לדp}  "וְהִקְרַבְתֶּם עֹלָה אִשֵּׁה רֵיחַ נִיחֹחַ". הָנֵי [שִׁבְעִים פָּרִים] כְּנֶגֶד מִי. כְּנֶגֶד שִׁבְעִים אֻמּוֹת, פַּר יְחִידִי כְּנֶגֶד אֻמָּה יְחִידָה. מָשָׁל לְמֶלֶךְ בָּשָׂר וָדָם שֶׁעָשָׂה סְעוּדָה, לְיוֹם אַחֲרוֹן אָמַר לְאוֹהֲבוֹ עֲשֵׂה לִי סְעוּדָה כְּדֵי שֶׁאֵהָנֵה מִמְּךָ. אֲמַר רַבִּי יוֹחָנָן אוֹי לָהֶן לְאֻמּוֹת הָעוֹלָם שֶׁאִבְּדוּ וְאֵינָן יוֹדְעִין מָה אִבְּדוּ, בִּזְמַן שֶׁבֵּית הַמִּקְדָּשׁ קַיָּם מִזְבֵּחַ מְכַפְּר עֲלֵיהֶן עַכְשָׁיו מִי מְכַפֵּר עֲלֵיהֶן.

"מִנַּיִן לְנִסּוּךְ הַמַּיִם בֶּחָג". הָיָה רַבִּי עֲקִיבָא אוֹמֵר נֶאֱמַר הָבִיאוּ עֹמֶר בַּפֶסַח שֶׁתִּתְבָּרֵךְ לָכֶם תְּבוּאָה וְנֶאֱמַר הָבִיאוּ בִּכּוּרִים בַּעֲצֶרֶת כְּדֵי שֶׁיִּתְבָּרְכוּ לָהֶם פֵּרוֹת הָאִילָן, אַף נִסּוּךְ הַמַּיִם בֶּחָג כְּדֵי שֶׁיִּתְבָּרְכוּ עֲלֵיהֶם גְּשָׁמִים. רַבִּי יְהוּדָה בֶן בְּתֵירָא אוֹמֵר נֶאֱמַר בַּשֵּׁנִי "וְנִסְכֵּיהֶם" וְכוּ' (כְּדִלְעֵיל).

{pפסוק לה-לטp}  "בַּיּוֹם הַשְּׁמִינִי עֲצֶרֶת", עֲצָרוֹ הַכָּתוּב מִלָּצֵאת. הֲרֵי שֶׁהֵבִיא אֶת קָדָשָׁיו מִבֵּית פָּאגִי לִירוּשָׁלַיִם שׁוֹמֵעַ אֲנִי יֹאכַל בִּירוּשָׁלַיִם (וְיֵלֵךְ) [וְיָלִין] בְבֵית פָּאגִי. תַּלְמוּד לוֹמַר "בַּיּוֹם הַשְּׁמִינִי עֲצֶרֶת תִּהְיֶה לָכֶם", עֲצָרוֹ הַכָּתוּב מִלָּצֵאת, וְאֵין עֲצִירָה אֶלָּא כְנִיסָה  שֶׁנֶּאֱמַר (ירמיה לו, ה) ("וַ)אֲנִי עָצוּר לֹא אוּכַל לָבוֹא בֵּית ה'"  "וַיְהִי דְבַר ה' אֶל יִרְמִיָהוּ שֵׁנִית וְהוּא עוֹדֶנּוּ עָצוּר" וְגוֹ'. אֵין לִי אֶלָּא יוֹם טוֹב הָאַחֲרוֹן, שֶׁעָצוּר מִלָּצֵאת, יוֹם טוֹב הָרִאשׁוֹן מִנָּיִן. וְדִין הוּא, הוֹאִיל וְזֶה קָרוּי מִקְרָא קֹדֶשׁ וְזֶה קָרוּי מִקְרָא קֹדֶשׁ מַה זֶּה עָצוּר מִלָּצֵאת אַף זֶה עָצוּר מִלָּצֵאת.

"וְהִקְרַבְתֶּם עֹלָה אִשֵּׁה רֵיחַ נִיחֹחַ לַה' פַּר אֶחָד אַיִל אֶחָד" וְגוֹ'. הֲרֵי שֶׁמָצָא פָּרִים וְלֹא מָצָא אֵילִים, אֵילִים וְלֹא מָצָא כְבָשִׂים, שׁוֹמֵע אֲנִי לֹא יַקְרִיב עַד שֶׁיִּמְצָא כֻ(וּ)לָּן. תַּלְמוּד לוֹמַר (ויקרא כג, לו) "שִׁבְעַת יָמִים תַּקְרִיבוּ אִשֶּׁה לַה'", אֲפִלּוּ אֶחָד מֵהֶם. אוֹ אֲפִלּוּ כֻ(וּ)לָּן מְצוּיִין. תַּלְמוּד לוֹמַר "פַּר אֶחָד אַיִל אֶחָד" וְגוֹ'.

"בַּיּוֹם הַשְּׁמִינִי עֲצֶרֶת תִּהְיֶה לָכֶם", תַּנְיָא רַבִּי אֱלִיעֶזֶר אוֹמֵר אֵין לוֹ לָאָדָם בְּיוֹם טוֹב אֶלָּא אוֹ אוֹכֵל וְשׁוֹתֶה אוֹ יוֹשֵׁב וְשׁוֹנֶה. רַבִּי יְהוֹשֻׁעַ אוֹמֵר חַלְּקֵהוּ חֶצְיוֹ לַאֲכִילָה וּשְׁתִיָּה וְחֶצְיוֹ לְבֵית הַמִּדְרָשׁ. אֲמַר רַבִּי יוֹחָנָן וּשְׁנֵיהֶם מִקְרָא אֶחָד דָּרְשׁוּ, כָּתוּב אֶחָד אוֹמֵר (דברים טז, ח) "עֲצֶרֶת לַה' אֱלֹהֶיךָ" וְכָתוּב אֶחָד אוֹמֵר עֲצֶרֶת תִּהְיֶה לָכֶם, הָא כֵּיצַד, רַבִּי אֱלִיעֶזֶר אוֹמֵר אוֹ כֻּלּוֹ לַה' אוֹ כֻּלּוֹ לָכֶם רַבִּי יְהוֹשֻׁעַ אוֹמֵר חַלְּקֵהוּ חֶצְיוֹ לַה' וְחֶצְיוֹ לָכֶם. (כָּתוּב בְּרֶמֶז תרנ"ג).

"מִנְחָתָם וְנִסְכֵּיהֶם", אֲפִלּוּ בַּלָּיְלָה". מִנְחָתָם וְנִסְכֵּיהֶם, אֲפִלּוּ לְמָחָר  (כָּתוּב בְּרֶמֶז תרמ"ט).

"אִבַּעְיָא לְהוּ נְסָכִים הַבָּאִים בִּפְנֵי עַצְמָן" טְעוּנִין שִׁירָה אוֹ אֵין טְעוּנִין שִׁירָה. כֵּיוַן דַּאֲמַר רַבִּי שְׁמוּאֵל בַּר נַחְמָן אֲמַר רַבִּי יוֹנָתָן מִנַּיִן שֶׁאֵין אוֹמְרִים שִׁירָה אֶלָּא עַל הַיַּיִן אָמְרִינָן, אוֹ דִילְמָא אַאֲכִילָה וּשְׁתִיָּה אָמְרִינַן, אַשְׁתִיָּה לְחוּדֵיהּ לָא אָמְרִינָן.

כִּי אָתָא רַב דִּימֵי אֲמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יְהוֹצָדָק אֵלֶּה תַּעֲשׂוּ לַה' בְּמוֹעֲדֵיכֶם, אֵלּוּ עוֹלוֹת הַבָּאוֹת חוֹבָה בָּרֶגֶל.  לְבַד מִנִּדְרֵיכֶם וְנִדְבֹתֵיכֶם, לִמֵּד עַל נְדָרִים וּנְדָבוֹת שֶׁקְּרֵבִין בְּחֻלּוֹ שֶׁל מוֹעֵד. לְעֹלֹתֵיכֶם, בַּמֶּה הַכָּתוּב מְדַבֵּר, אִם בְּעוֹלוֹת נֶדֶר הֲרֵי כְּבָר נֶאֱמַר "נִדְרֵיכֶם", וְאִם בְּעוֹלוֹת נְדָבָה הֲרֵי כְּבָר נֶאֱמַר "נִדְבֹתֵיכֶם", הָא אֵינוֹ מְדַבֵּר אֶלָּא בְּעוֹלַת יוֹלֶדֶת וְעוֹלַת מְצֹרָע. לְמִנְחֹתֵיכֶם, בַּמֶּה הַכָּתוּב מְדַבֵּר, אִי בְּמִנְחַת נֶדֶר הֲרֵי כְּבָר אָמוּר וְאִי בְּמִנְחַת נְדָבָה הֲרֵי כְּבָר אָמוּר, הָא אֵינוֹ מְדַבֵּר אֶלָּא בְּמִנְחַת חוֹטֵא וּבְמִנְחַת קְנָאוֹת. וּלְנִסְכֵּיכֶם וּלְשַׁלְמֵיכֶם, מַקִּישׁ נְסָכִים לִשְׁלָמִים, מַה שְּׁלָמִים בַּיּוֹם אַף נְסָכִים בַּיּוֹם.  וּלְשַׁלְמֵיכֶם, לְרַבּוֹת זִבְחֵי שַׁלְמֵי (צִבּוּר) [נָזִיר]. אֲמַר לֵיהּ אַבָּיֵי וְלֵימָא מַר לְרַבּוֹת שַׁלְמֵי פֶסַח, דְּאִי שַׁלְמֵי נָזִיר נִדָּר וְנִדָּב הוּא דִּתְנַן כָּל הַנִּדָּר וְנִדָּב קָרֵב בְּבָמַת יָחִיד וְשֶׁאֵינוֹ נִדָּר וְנִדָּב אֵינוֹ קָרֵב בְּבָמַת יָחִיד וּתְנַן הַמְּנָחוֹת וְהַנָּזִיר קְרֵבִין בְּבָמַת יָחִיד דִּבְרֵי רַבִּי מֵאִיר. סְמֵי מִכָּאן נְזִירוּת. רַב דִּימֵי אֲמַר לָא תִסְמֵי מִכָּאן נְזִירוּת, תַּנָּאֵי הִיא הָא רַבִּי מֵאִיר וְהָא רַבָּנָן.

"וּלְנִסְכֵּיכֶם וּלְשַׁלְמֵיכֶם" (כָּתוּב בְּרֶמֶז תפ"א).

"אֵלֶּה תַּעֲשׂוּ לַה' בְּמוֹעֲדֵיכֶם", אֵלּוּ נְדָרִים וּנְדָבוֹת שֶׁנָּדַר בָּרֶגֶל, שֶׁיְּבִיאֵם בָּרֶגֶל. אוֹ אֵינוֹ אֶלָּא נְדָרִים וּנְדָבוֹת שֶׁל כָּל הַשָּׁנָה כֻּלָּהּ. כְּשֶׁהוּא אוֹמֵר  "כִּי תִדֹּר נֶדֶר לַה' אֱלֹהֶיךָ" וְגוֹ' הֲרֵי נְדָרִים וּנְדָבוֹת שֶׁנָּדַר קֹדֶם הָרֶגֶל אֲמוּרִים, הָא מַה תַּלְמוּד לוֹמַר "אֵלֶּה תַּעֲשׂוּ לַה' בְּמוֹעֲדֵיכֶם", אֵלּוּ נְדָרִים וּנְדָבוֹת שֶׁנָּדַר בָּרֶגֶל, שֶׁמְּבִיאָם בָּרֶגֶל. לְבַד מִנּדְרֵיכֶם וְנִדְבֹתֵיכֶם לְעֹלֹתֵיכֶם, אֵלּוּ [קִנֵּי] זָבִין וְקִ(י)נֵּי זָבוֹת, שֶׁנָּתְנָה תוֹרָה רְשׁוּת שֶׁיְּבִיאֵם בָּרֶגֶל.

~ פרק ל

{pפסוק אp}  "וַיֹּאמֶר מֹשֶׁה אֶל בְּנֵי יִשְׂרָאֵל", לְהַפְסִיק הָעִנְיָן דִּבְרֵי רַבִּי יִשְׁמָעֵאל.

"בַּיּוֹם הַשְּׁמִינִי עֲצֶרֶת", הֲלָכָה, אָדָם מִיִּשְׂרָאֵל מַהוּ שֶׁיְּהֵא מֻ(וּ)תָר לוֹ לֶאֱכֹל בְּסֻכָּתוֹ בַּיּוֹם הַשְּׁמִינִי. כָּךְ שָׁנוּ חֲכָמִים אֲבָל מוֹרִיד הוּא אֶת הַכֵּלִים מִן הַמִּנְחָה וּלְמַעְלָה בִּשְׁבִיל כְּבוֹד יוֹם טוֹב הָאַחֲרוֹן. אָמַר רַבִּי יְהוֹשֻׁעַ בֶּן לֵוִי צָרִיךְ אָדָם לְהַפְרִישׁ עַצְמוֹ מִסֻּכָּתוֹ בַּיּוֹם הַשְּׁמִינִי שֶׁכְּבָר אָמְרָה תּוֹרָה (ויקרא כג, מב) "בַּסֻּכּ(וֹ)ת תֵּשְׁבוּ שִׁבְעַת יָמִים". וְאִם הָיְתָה סֻכָּתוֹ עֲרֵבָה עָלָיו, אֵיךְ יַעֲשֶׂה. אֲמַר רַבִּי הוֹשַׁעְיָא נִכְנָס וּמְקַדֵּשׁ בְּתוֹךְ בֵּיתוֹ וְנִכְנָס וְאוֹכֵל בְּתוֹךְ סֻכָּתוֹ. (דָּבָר אַחֵר) [רַב אֲמַר] צָרִיךְ לְפָסְלָהּ מִבְּעוֹד יוֹם. וְכֵיצַד הוּא פוֹסְלָהּ. מַעֲבִיר חֲרוּת אַחַת וְהוּא פוֹסְלָהּ. וְלָמָּה הִטְרִיחָה עָלָיו הַתּוֹרָה שֶׁיִּכָּנֵס בְּתוֹךְ בֵּיתוֹ. מִפְּנֵי שֶׁרֶגֶל בִּפְנֵי עַצְמוֹ הוּא. רָבָא אֲמַר יוֹם הַשְּׁמִינִי רֶגֶל בִּפְנֵי עַצְמוֹ, פַּיִס בִּפְנֵי עַצְמוֹ, קָרְבָּן בִּפְנֵי עַצְמוֹ, טָעוּן בְּרָכָה לְעַצְמוֹ. מַה בְּרָכָה הוּא טָעוּן. אֲמַר רַבִּי אִלְעָא לְהַזְכִּיר בּוֹ זְמַן,  תֵּדַע לְךָ, שֶׁהוּא זְמַן בִּפְנֵי עַצְמוֹ. אֲמַר רַבִּי אָבִין הַלֵּוִי אֲמַר רַבִּי חִיָּא בְּכָל יְמוֹת הֶחָג כְּתִיב וּבַיּוֹם וּבָזֶה כְּתִיב בַּיּוֹם לְהוֹדִיעֲךָ שֶׁמּוֹעֵד בִּפְנֵי עַצְמוֹ. מִנָּיִן. מִמַּה שֶּׁכָּתוּב בָּעִנְיָן בַּיּוֹם הַשְּׁמִינִי עֲצֶרֶת תִּהְיֶה לָכֶם.

זֶה שֶׁאָמַר הַכָּתוּב (ישעיה כו, טו) "יָסַפְתָּ לַגּוֹי ה' יָסַפְתָּ לַגּוֹי נִכְבָּדְתָּ" אַתָּה נוֹתֵן לְיִשְׂרָאֵל בֵּן הוּא מוֹהֲלוֹ לִשְׁמוֹנָה יָמִים,  אַתָּה נוֹתֵן לוֹ בַיִת הוּא קוֹבֵעַ מְזוּזָה, נָתַתָּ לוֹ גַּג הוּא עוֹשֶׂה לוֹ מַעֲקֶה, נָתַתָּ שַׁלְוָה לְפַרְעֹה, שֶׁמָּא קְרָאֲךָ ה', לֹא בְחֵרוּפִין וּבְגִדּוּפִין, (שמות ה, ב) "מִי ה' אֲשֶׁר אֶשְׁמַע בְּק(וֹ)לוֹ", נָתַתָּ שַׁלְוָה לְסַנְחֵרִיב, שֶׁמָּא קְרָאֲךָ ה', לֹא בְחֵרוּפִין וּבְגִדּוּפִין,  "מִי בְּכָל אֱלֹהֵי הָאֲרָצוֹת" וְגוֹ', נָתַתָּ שַׁלְוָה לִנְבוּכַדְנֶצַּר, שֶׁמָּא קְרָאֲךָ ה', לֹא בְחֵרוּפִין וּבְגִדּוּפִין, "וּמַן הוּא אֱלָהּ" וְגוֹ', נָתַתָּ שַׁלְוָה לְדָוִד, נִכְבַּדְתָּ וּבֵרַכְךָ, (דהי"א כט, י) "וַיְבָרֵךְ דָּוִד אֶת ה' לְעֵינֵי כָּל- הַקָּהָל וַיֹּאמֶר דָּוִד בָּרוּךְ אַתָּה ה'", נָתַתָּ שַׁלְוָה לִשְׁלֹמֹה, נִכְבַּדְתָּ וּבֵרַכְךָ  "בָּרוּךְ ה' אֲשֶׁר נָתַן מְנוּחָה לְעַמּוֹ יִשְׂרָאֵל" וְגוֹ', נָתַתָּ שַׁלְוָה לְדָנִיֵּאל וּבֵרַכְךָ, שֶׁנֶּאֱמַר (דניאל ב, כ) "עָנֵה דָּנִיֵּאל וְאָמַר לֶהֱוֵא שְׁמֵ(י)הּ דִּי אֱלָהָא מְבָרַךְ". רַבָּנָן אָמְרֵי "יָסַפְתָּ לַגּוֹי", כָּל שֶׁאַתָּה מוֹסִיף לָנוּ יָמִים טוֹבִים אָנוּ מוֹסִיפִין לְךָ קָרְבָּנוֹת. אֲמַר רַבִּי לֵוִי בְּכָל חֹדֶשׁ וְחֹדֶשׁ [שֶׁבַּקַּיִץ] בִּקֵּשׁ הַקָּדוֹשׁ בָּרוּךְ הוּא לִתֵּן לְיִשְׂרָאֵל מוֹעֵד, בְּנִיסָן נָתַן לָהֶם פֶּסַח, בְּאִיָּר נָתַן לָהֶם פֶּסַח קָטָן, בְּסִיוָן נָתַן לָהֶם עֲצֶרֶת, בְּתַמּוּז הָיָה בְּדַעְתּוֹ לִתֵּן לָהֶם מוֹעֵד גָּדוֹל וְעָשׂוּ הָעֵגֶל וּבָטַל תַּמּוּז וְאָב וֶאֱלוּל וּבָא תִשְׁרֵי וּפָרַע לָהֶם רֹאשׁ הַשָּׁנָה וְיוֹם הַכִּפּוּרִים וְהֶחָג. אָמַר לָהֶם הַקָּדוֹשׁ בָּרוּךְ הוּא לַאֲחֵרִים הוּא פוֹרֵעַ וְשֶׁלּוֹ אֵינוֹ נוֹטֵל, תֵּן לוֹ יוֹמוֹ, בַּיּוֹם הַשְּׁמִינִי עֲצֶרֶת תִּהְיֶה לָכֶם.

זֶה שֶׁאָמַר הַכָּתוּב (קהלת יא, ב) "תֵּן חֵלֶק לְשִׁבְעָה וְגַם לִשְׁמוֹנָה" רַבִּי אֱלִיעֶזֶר אוֹמֵר "תֵּן חֵלֶק לְשִׁבְעָה", אֵלּוּ שִׁבְעַת יְמֵי הַשַּׁבָּת, "וְגַם לִשְׁמוֹנָה", אֵלּוּ שְׁמוֹנַת יְמֵי הַמִּילָה, וְרַבִּי יְהוֹשֻׁעַ אוֹמֵר "תֵּן חֵלֶק לְשִׁבְעָה", אֵלּוּ שִׁבְעַת יְמֵי הַפֶּסַח, "וְגַם לִשְׁמוֹנָה", אֵלּוּ שְׁמוֹנַת יְמֵי הֶחָג. דָּבָר אַחֵר "תֵּן חֵלֶק לְשִׁבְעָה", [אָמַר רַבִּי לֵוִי תֵּן חֵלֶק לְשִׁבְעַת יְמֵי הֶחָג], "וְגַם לִשְׁמוֹנָה", הִזְהִיר אַף בִּקְדֻשַּׁת יוֹם הַשְּׁמִינִי. אֲמַר רַבִּי יְהוּדָה בַּר רַבִּי סִימוֹן בְּשֵׁם רַבִּי מֵאִיר אִם נָתַתָּ חֵלֶק לְשִׁבְעַת יְמֵי הַנִּדָּה [וְגַם לִשְׁמוֹנָה] אַתָּה זוֹכֶה שֶׁאֶתֵּן לְךָ בֵּן וְאַתָּה מוֹהֲלֵהוּ לִשְׁמוֹנָה. לְהַלָּן הוּא אוֹמֵר  "עֲצֶרֶת לַה' אֱלֹהֶיךָ" וְכָאן עֲצֶרֶת תִּהְיֶה לָכֶם, אֲמַר רַבִּי חֲנִינָא בַּר אַדָּא בַּפֶּסַח אֲני נוֹעֵל בִּפְנֵיכֶם אֶת הָרוּחוֹת וְאֶת הַגְּשָׁמִים בִּשְׁבִיל שֶׁתִּזָּקְקוּ לִמְלֶאכֶת הַשָּׂדֶה, אֲבָל בֶּחָג אַתֶּם נוֹעֲלִים עַצְמְכֶם מִלְּפָנַי וַאֲנִי פוֹתֵחַ לָכֶם אֶת הָאוֹצָרוֹת שֶׁבָּהֶם הָרוּחוֹת וְשֶׁבָּהֶם הַגְּשָׁמִים. דָּבָר אַחֵר אֲמַר רַבִּי לֵוִי בְּשֵׁם רַבִּי חָמָא בַּר חֲנִינָא  לְמָה הַדָּבָר דּוֹמֶה, לִשְׁנֵי פְּרַגְמָטוֹטִין שֶׁנִּכְנְסוּ לַמְּדִינָה, אָמַר אֶחָד לַחֲבֵרוֹ אִם פּוֹתְחִין אָנוּ שְׁנֵינוּ כְּאַחַת הֲרֵי אָנוּ עוֹשִׂין זוֹל בַּמְּדִינָה, אֶלָּא אַתְּ פְּתַח שַׁבַּתְּךָ וַאֲנִי פּוֹתֵחַ שַׁבַּתִּי. (שה"ש ז, ב) "מַה יָּפוּ פְעָמַיִךְ בַּנְּעָלִים" ["בַּנַּעַל" אֵין כְּתִיב כָּאן אֶלָּא "בַּנְּעָלִים"], בִּשְׁתֵּי נְעִילוֹת, נְעִילָה בַּפֶּסַח נְעִילָה בֶּחָג. אָמַר הַקָּדוֹשׁ בָּרוּךְ הוּא לְיִשְׂרָאֵל, בָּנַי, אַתֶּם נוֹעֲלִין [בְּפָנַי] בַּפֶּסַח וַאֲנִי נוֹעֵל בִּפְנֵיכֶם בֶּחָג, וַאֲנִי מַשִּׁיב רוּחוֹת וּמַעֲלֶה עֲנָנִים וּמוֹרִיד גְּשָׁמִים וּמַפְרִיחַ טְלָלִים וּמְגַדֵּל צְמָחִים וּמְדַשֵּׁן פֵּרוֹת, וְאַתֶּם נוֹעֲלִים בְּפָנַי בַּפֶּסַח וְאַתֶּם יוֹצְאִים וְקוֹצְרִין וּמוֹצִיאִין אוֹתָהּ מְלֵאָה בְּרָכוֹת, לְפִיכָךְ צָרִיךְ הַכָּתוּב לוֹמַר בַּיּוֹם הַשְּׁמִינִי עֲצֶרֶת.

דָּבָר אַחֵר לָמָּה נֶעֶצְרוּ עוֹד יוֹם אֶחָד. רַב אֲמַר מָשָׁל לְמָה הַדָּבָר דּוֹמֶה לְמֶלֶךְ שֶׁהִגִּיעַ לוֹ יוֹם טוֹב. בָּאוּ אֲרִיסָיו וְכִבְּדוּ אוֹתוֹ, בָּאוּ בְּנֵי בֵיתוֹ וְכִבְּדוּ אוֹתוֹ. הָיְתָה מַטְרוֹנָא מְרַמֶּזֶת בָּהֶם עַד שֶׁנּוֹהֵג עִמָּכֶם תִּבְעוּ צָרְכֵיכֶם מִן הַמֶּלֶךְ. כָּךְ, הַתּוֹרָה מְרַמֶּזֶת לְיִשְׂרָאֵל תִּבְעוּ צָרְכֵיכֶם, כֵּיצַד, וּבַיּוֹם הַשֵּׁנִי (פסוק יט) "וְנִסְכֵּיהֶם" בַּיּוֹם הַשִּׁשִּׁי (פסוק לא) "וּנְסָכֶיהָ" וּבַיּוֹם הַשְּׁבִיעִי  "כְּמִשְׁפָּטָם", מֵ"ם יוֹ"ד מֵ"ם, מַיִם, כֵּיוָן שֶׁלֹּא הֵבִינוּ כָּבְשָׁה אוֹתָם עוֹד יוֹם אֶחָד, זֶה יוֹם הַשְּׁמִינִי.

אַתָּה מוֹצֵא, כְּשֵׁם שֶׁעֲצֶרֶת שֶׁל פֶּסַח רְחוֹקָה חֲמִשִּׁים יוֹם אַף זֹאת הָיְתָה צְרִיכָה לִהְיוֹת רְחוֹקָה חֲמִשִּׁים יוֹם, וְלָמָּה הִיא סְמוּכָה לֶחָג. אֲמַר רַבִּי יְהוֹשֻׁעַ בֶּן לֵוִי מָשָׁל לְמָה הַדָּבָר דּוֹמֶה, לְמֶלֶךְ שֶׁהָיוּ לוֹ בָּנִים הַרְבֵּה מֵהֶן נְשׂוּאִין [בְּמָקוֹם רָחוֹק וּמֵהֶם נְשׂוּאִין] בְּמָקוֹם קָרוֹב, [כְּשֶׁהָיָה מְבַקְשָׁם אוֹתָם שֶׁהָיוּ נְשׂוּאִים בְּמָקוֹם קָרוֹב] בָּאִין אֶצְלוֹ, וּכְשֶׁהָיוּ מְבַקְּשִׁין לֵילֵךְ וְלַחֲזֹר הָיוּ הוֹלְכִין וּבָאִין וּמַנִּיחָן, לָמָּה כָּךְ, שֶׁהַדֶּרֶךְ קְרוֹבָה. וְכָל יוֹם שֶׁהֵן מְבַקְּשִׁין לֵילֵךְ [הָיוּ הוֹלְכִין וּבָאִין], אֲבָל אוֹתָן שֶׁהָיוּ נְשׂוּאִין בְּמָקוֹם רָחוֹק בָּאִין אֶצְלוֹ וּכְשֶׁהָיוּ מְבַקְּשִׁין לֵילֵךְ הָיָה כוֹבְשָׁן עוֹד יוֹם אֶחָד אֶצְלוֹ. כָּךְ, בַּפֶּסַח יְמֵי הַקַּיִץ וְהֵן עוֹלִין בַּעֲצֶרֶת לִירוּשָׁלַיִם אַחַר חֲמִשִּׁים יוֹם, אֲבָל עַכְשָׁיו אַחַר הֶחָג יְמוֹת הַגְּשָׁמִים הֵן וְהַדְּרָכִים טְרֵחוֹת לְפִיכָךְ אָמַר הַקָּדוֹשׁ בָּרוּךְ הוּא עַד שֶׁהֵן כָּאן יַעֲשׂוּ אֶת הַעֲצֶרֶת, הָוֵי בַּיּוֹם הַשְּׁמִינִי עֲצֶרֶת.

"וְהִקְרַבְתֶּם עֹלָה אִשֵּׁה", אָמַר רַבִּי פִּינְחָס בַּר חָמָא שִׁבְעִים פָּרִים הָיוּ שֶׁהָיוּ יִשְׂרָאֵל מַקְרִיבִים בֶּחָג כְּנֶגֶד שִׁבְעִים אֻמּוֹת שֶׁיֵּשְׁבוּ בְּשַׁלְוָה. וְכֵן הָיָה רַבִּי בֶּרֶכְיָה מְחַשְּׁבָן, בַּיּוֹם הַרִאשׁוֹן שְׁלֹשׁ עֶשְׂרֵה וּבַשְּׁבִיעִי שִׁבְעָה הֲרֵי עֶשְׂרִים, בַּיּוֹם הַשֵּׁנִי שְׁנֵים עָשָׂר וּבַשִּׁשִּׁי שְׁמוֹנָה הֲרֵי עֶשְׂרִים, בַּיּוֹם הַשְּׁלִישִׁי אַחַד עָשָׂר וּבַחֲמִישִׁי תִשְׁעָה הֲרֵי עֶשְׂרִים, וּבַיּוֹם הָרְבִיעִי עֲשָׂרָה הֲרֵי שִׁבְעִים. אָמַר הַקָּדוֹשׁ בָּרוּךְ הוּא, בָּנַי, כָּל יְמֵי הֶחָג אָנוּ טוֹרְחִין עִם הָאוֹרְחִים, אֲנִי וְאַתֶּם נִסְעֹד הַיּוֹם הַזֶּה, הָוֵי פַּר אֶחָד (וְ)אַיִל אֶחָד, אֲמַר רַבִּי חֲנִינָא בַּר יוּדָן כֵּיוָן שֶׁהָיוּ יִשְׂרָאֵל עוֹלִין לִירוּשָׁלַיִם וּמַקְרִיבִין קָרְבְּנוֹת הֶחָג, כִּבְיָכוֹל הַקָּדוֹשׁ בָּרוּךְ הוּא מַסְבִּיר לָהֶם פָּנִים, וּמָה אוֹמֵר לָהֶם, בָּנַי, תִּהְיוּ שׁוֹנִים הַיּוֹם הַזֶּה בְּטוֹבָה וּבָאִין אֶצְלִי, מִנַּיִן, דִּכְתִיב "אֵלֶּה תַּעֲשׂוּ לַה' בְּמוֹעֲדֵיכֶם".

מָה רָאָה לִהְיוֹת פּוֹחֵת בְּכָל יוֹם. אֶלָּא לִמְּדָתְךָ תוֹרָה דֶּרֶךְ אֶרֶץ שֶׁאִם יֵלֵךְ אָדָם לְאַכְסַנְיָא וְקִבְּלוֹ חֲבֵרוֹ יוֹם רִאשׁוֹן מַאֲכִילוֹ עוֹפוֹת, בַּשֵׁני מַאֲכִילוֹ דָגִים, בַּשְּׁלִישִׁי בָּשָׂר, בַּרְבִיעִי יָרָק, פּוֹחֵת וְהוֹלֵךְ עַד שֶׁמַּאֲכִילוֹ קִטְנִיּוֹת. תִּהְיֶה לָכֶם, אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל הַשִּׂמְחָה נָאָה לָכֶם, הַמּוֹעֲדִין נָאִים לָכֶם, יָמִים טוֹבִים נָאִים לָכֶם.

"בַּיּוֹם הַשְּׁמִינִי עֲצֶרֶת", (ישעיה כו, טו) "יָסַפְתָּ לַגּוֹי". יִשְׂרָאֵל אִם אַתָּה נוֹתֵן לוֹ בֵן [הוּא מוֹנֶה שְׁמוֹנָה יָּמִים וּמָל אוֹתוֹ], אִם הוּא בְּכוֹר פּוֹדֵהוּ לִשְׁלֹשִׁים יוֹם, הִגְדִּיל מוֹלִיכוֹ לְבָתֵּי כְנֵסִיּוֹת וּלְבָתֵּי מִדְרָשׁוֹת וּמְבָרֶכְךָ בְּכָל יוֹם וָיוֹם וְאוֹמֵר בָּרְכוּ אֶת ה' הַמְבֹרָךְ. דָּבָר אַחֵר "יָסַפְתָּ לַגּוֹי". לְהַכּוּתִים אַתָּה מַרְבֶּה לָהֶם יָמִים טוֹבִים אוֹכְלִין וְשׁוֹתִין וּפוֹחֲזִים נִכְנָסִים לְבָתֵּי תַּרְטִיאוֹת וּלְבָתֵּי קִרְקָסָאוֹת וּמַכְעִיסִין אוֹתְךָ בְּדִבְרֵיהֶם וּבְמַעֲשֵׂיהֶם, אֲבָל יִשְׂרָאֵל אֵינָן כֵּן אַתָּה נוֹתֵן לָהֶם יָמִים טוֹבִים הֵן אוֹכְלִין וְשׁוֹתִין וּשְׂמֵחִים וְנִכְנָסִין לְבָתֵּי כְנֵסִיּוֹת וּלְבָתֵּי מִדְרָשׁוֹת וּמַרְבִּים בִּתְפִלּוֹת וּמַרְבִּין בְּמוּסָפִין וּקְרֵבִין קָרְבָּנוֹת, לְפִיכָךְ צָרִיךְ הַכָּתוּב לוֹמַר בַּיּוֹם הַשְּׁמִינִי.

אָמַר רַבִּי אֲלֶכְּסַנְדְּרִי מָשָׁל לְמֶלֶךְ שֶׁבָּאת לוֹ שִׂמְחָה, כָּל שִׁבְעַת יְמֵי הַמִּשְׁתֶּה הָיָה בְּנוֹ שֶׁל מֶלֶךְ טוֹרֵחַ עִם הָאוֹרְחִים, וְכֵיוָן שֶׁיָּצְאוּ שִׁבְעַת יְמֵי הַמִּשְׁתֶּה אָמַר הַמֶּלֶךְ לִבְנוֹ יוֹדֵעַ אֲנִי שֶׁכָּל שִׁבְעַת יְמֵי הַמִּשְׁתֶּה הָיִיתָ טוֹרֵחַ עִם הָאוֹרְחִים עַכְשָׁיו אֲנִי וְאַתָּה נִשְׂמַח יוֹם אֶחָד וְאֵינִי מַטְרִיחַ עָלֶיךָ הַרְבֵּה אֶלָּא טֹל תַּרְנְגוֹל אֶחָד וְלִטְרָא אַחַת שֶׁל בָּשָׂר. כָּךְ, כָּל שִׁבְעַת יְמֵי הֶחָג יִשְׂרָאֵל עֲסוּקִין בְּקָרְבְּנוֹתֵיהֶן שֶׁל אֻמּוֹת הָעוֹלָם, דַּאֲמַר רַבִּי פִינְחָס כָּל אוֹתָן שִׁבְעִים פָּרִים שֶׁהָיוּ יִשְׂרָאֵל מַקְרִיבִין בֶּחָג כְּנֶגֶד שִׁבְעִים אֻמּוֹת שֶׁלֹּא יִצְדֶּה הָעוֹלָם מֵהֶן, מַה טַּעַם,   "תַּחַת אַהֲבָתִי יִשְׂטְנוּנִי וַאֲנִי תְפִלָּה" בְּטוּחִים אָנוּ בַּתְּפִלָּה, וְכֵיוָן שֶׁיָּצְאוּ שִׁבְעַת יְמֵי הֶחָג אָמַר הַקָּדוֹשׁ בָּרוּךְ הוּא לְיִשְׂרָאֵל עַכְשָׁיו אֲנִי וְאַתֶּם נִשְׂמַח יַחַד וְאֵינִי מַטְרִיחַ עֲלֵיכֶם הַרְבֵּה אֶלָּא פַּר אֶחָד וְאַיִל אֶחָד, וְכֵיוָן שֶׁשָּׁמְעוּ יִשְׂרָאֵל כָּךְ הִתְחִילוּ מְקַלְּסִין לְהַקָּדוֹשׁ בָּרוּךְ הוּא וְאוֹמְרִים (שם קיח, כד) "זֶה הַיּוֹם עָשָׂה ה' נָגִילָה וְנִשְׂמְחָה בוֹ". אֲמַר רַבִּי אָבִין אֵין אָנוּ יוֹדְעִין בַּמֶּה לִשְׂמֹחַ, אִם בַּיּוֹם אִם בְּהַקָּדוֹשׁ בָּרוּךְ הוּא, בָּא שְׁלֹמֹה וּפֵרֵשׁ (שה"ש א, ד) "נָגִילָה וְנִשְׂמְחָה בָּךְ", "בָּךְ", בְּתוֹרָתְךָ, "בָּךְ", בִּישׁוּעָתְךָ. אֲמַר רַבִּי יִצְחָק "בָּךְ", בְּעֶשְׂרִים וּשְׁתַּיִם אוֹתִיּוֹת שֶׁכָּתַבְתָּ לָנוּ בְתוֹרָתְךָ, בּ' תְּרֵי ך' עֶשְׂרִים.

{rרמז תשפגr}  "אֵלֶּה תַּעֲשׂוּ לַה' בְּמוֹעֲדֵיכֶם". אֵלֶּה עֲשִׂיתֶם אֵין כְּתִיב כָּאן אֶלָּא אֵלֶּה תַּעֲשׂוּ, הַתּוֹרָה מְרַמֶּזֶת לְיִשְׂרָאֵל וְאוֹמֶרֶת לָהֶם תִּמְנִין יוֹמַיָּא. רַבִּי בֶּרֶכְיָה בְּשֵׁם רַבִּי אַבָּא בַּר כַּהֲנָא אֲמַר   "וְשָׁמַרְתָּ אֶת הַחֻקָּה הַזֹּאת לְמוֹעֲדָהּ", הַתּוֹרָה מְרַמֶּזֶת וְאוֹמֶרֶת תִּמְנִין יוֹמַיָּא. אֲמַר רַבִּי יוּדָן בְּרַבִּי סִימוֹן כְּתִיב (דברים כו, טו) "הַשְׁקִיפָה מִמְּעוֹן קָדְשְׁךָ מִן הַשָּׁמַיִם", וּמַה כְּתִיב בַּתְרֵיהּ, (שם, טז) "הַיּוֹם הַזֶּה ה' אֱלֹהֶיךָ מְצַוְּךָ לַעֲשׂוֹת", מָה עִנְיָן זֶה אַחַר זֶה, אֶלָּא כָּל זְמַן שֶׁיִּשְׂרָאֵל עוֹשִׂין רְצוֹנוֹ שֶׁל הַקָּדוֹשׁ בָּרוּךְ הוּא וּמוֹצִיאִין מַעַשְׂרוֹתֵיהֶן כָּרָאוּי וְהֵן יְכוֹלִין לוֹמַר (שם, יג) "בִּעַרְתִּי הַקֹּדֶשׁ מִן הַבַּיִת" הַקָּדוֹשׁ בָּרוּךְ הוּא מְרַמֵּז לָהֶן לְיִשְׂרָאֵל וְאוֹמֵר לָהֶם תִּמְנִין יוֹמַיָּא  "וְאַתֶּם הַדְּבֵקִים בַּה' אֱלֹהֵיכֶם חַיִּים כֻּלְּכֶם הַיּוֹם".


@ פָּרָשַׁת מַטּוֹת

~ פרק ל

{pפסוק ב-דp}  "וַיְדַבֵּר מֹשֶׁה אֶל רָאשֵׁי הַמַּטּוֹת", (כָּתוּב בְּרֶמֶז תשפ"ד).

לְפִי שֶׁנֶּאֱמַר "נֶדֶר" לָרְגָלִים יָכוֹל כֻּלָּן נֶאֶמְרוּ בְּעִנְיָן אֶחָד. אָמַרְתָּ, זֶה הִפְסִיק הָעִנְיָן. יָכוֹל אֵין לִי שֶׁקָּדְמוּ נְשִׂיאִים לְיִשְׂרָאֵל לִשְׁמֹעַ אֶלָּא בְּעִנְיַן נְדָרִים כְּשֶׁאוֹמֵר וַיְדַבֵּר רִבָּה אֲבָל אוֹמֵר אֲנִי מָה אֵלּוּ שֶׁהֵן נְדָרִים אַף אוֹמֵר אֲנִי כָּל סִדְרֵי נֶדֶר הָאֲמוּרִים בַּתּוֹרָה שֶׁקָּדְמוּ נְשִׂיאִים לְיִשְׂרָאֵל לִשְׁמֹעַ. אָמַרְתָּ, (לעיל ה, ו) "דַּבֵּר אֶל בְּנֵי יִשְׂרָאֵל" לְרַבּוֹת מִצְוַת לֹא תַעֲשֶׂה,  "כִּי יַעֲשׂוּ" לְרַבּוֹת מִצְוַת עֲשֵׂה, לִבְנֵי יִשְׂרָאֵל כָּל שֶׁנִּצְטַוּוּ בָּהּ יִשְׂרָאֵל (כָּל) שֶׁקָּדְמוּ נְשִׂיאִים לִשְׁמֹעַ. רַבִּי יוֹסִי בֶּן יְהוּדָה אוֹמֵר מִנַּיִן אַתָּה אוֹמֵר שֶׁנִּמְסְרוּ גְדוֹלִים לְהֶתֵּר נְדָרִים. אָמַרְתָּ וַיְדַבֵּר מֹשֶׁה אֶל רָאשֵׁי הַמַּטּוֹת לִבְנֵי יִשְׂרָאֵל לֵאמֹר, בְּנֵי יִשְׂרָאֵל עוֹבְרִין בְּלֹא יַחֵל וְאֵין הַכּוּתִים עוֹבְרִין בְּלֹא יַחֵל. אוֹ בְּנֵי יִשְׂרָאֵל פְּרָט לְגֵרִים. אָמַרְתָּ, אִישׁ לְרַבּוֹת אֶת הַגֵּרִים.

תַּנְיָא נֶאֱמַר כָּאן "זֶה הַדָּבָר" וְנֶאֱמַר לְהַלָּן (ויקרא יז, ב) "זֶה הַדָּבָר", מַה לְּהַלָּן אַהֲרֹן וּבָנָיו וְכָל יִשְׂרָאֵל אַף כָּאן אַהֲרֹן וּבָנָיו וְכָל יִשְׂרָאֵל וּמַה כָּאן רָאשֵׁי הַמַּטּוֹת אַף לְהַלָּן רָאשֵׁי הַמַּטּוֹת. אֲמַר מַר מַה לְּהַלָּן אַהֲרֹן וּבָנָיו וְכָל יִשְׂרָאֵל [אַף כָּאן אַהֲרֹן וּבָנָיו וְכָל יִשְׂרָאֵל]. לְמַאי הִלְכָתָא. לוֹמַר שֶׁהֲפָרַת נְדָרִים בִּשְׁלֹשָׁה הֶדְיוֹטוֹת. וְהָא רָאשֵׁי הַמַּטּוֹת כְּתִיב. בְּיָחִיד מֻמְחֶה.  אֲמַר מַר מַה כָּאן רָאשֵׁי הַמַּטּוֹת. לְמַאי הִלְכָתָא. לוֹמַר שֶׁיֵּשׁ שְׁאֵלָה בְּהֶקְדֵּשׁ. וּלְבֵית שַׁמַּאי דְּאָמְרֵי אֵין שְׁאֵלָה בְּהֶקְדֵּשׁ, זֶה הַדָּבָר מַאי עָבִיד לֵיהּ. "זֶה הַדָבָר" דִּשְׁחוּטֵי חוּץ מִבָּעֵי לֵיהּ  וְכוּ' (כִּדְכָתוּב בְּרֶמֶז תק"פ).

"תַּנְיָא זֶה הַדָּבָר". חָכָם מַתִּיר וְאֵין הַבַּעַל מַתִּיר, שֶׁיָּכוֹל וּמֶה חָכָם שֶׁאֵין מֵפֵר מַתִּיר בַּעַל שֶׁמֵּפֵר אֵינוֹ דִין שֶׁיַּתִּיר, תַּלְמוּד זֶה הַדָּבָר חָכָם מַתִּיר וְאֵין בַּעַל מַתִּיר בַּעַל מֵפֵר וְאֵין חָכָם מֵפֵר. שֶׁיָּכוֹל וּמַה בַּעַל שֶׁאֵינוֹ מַתִּיר מֵפֵר חָכָם שֶׁמַּתִּיר אֵינוֹ דִין שֶׁיָּפֵר, תַּלְמוּד לוֹמַר "זֶה הַדָּבָר" בַּעַל מֵפֵר וְאֵין חָכָם מֵפֵר.

{rרמז תשפדr}  "זֶה הַדָּבָר אֲשֶׁר צִוָּה ה'", מַגִּיד שֶׁכְּשֵׁם שֶׁנִּתְנַבֵּא מֹשֶׁה בְּ"כֹה" כָּךְ נִתְנַבְּאוּ הַנְּבִיאִים בְּ"כֹה" וּמוֹסִיף עֲלֵיהֶם מֹשֶׁה שֶׁנֶּאֱמַר בּוֹ "זֶה הַדָּבָר".

זֶה שֶׁאָמַר הַכָּתוּב (קהלת ה, ד) "טוֹב אֲשֶׁר לֹא תִדֹּר מִשֶּׁתִּדּוֹר"  וְגוֹ' אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל הֱווּ זְהִירִין בִּנְדָרִים וְאַל תִּפְרְצוּ בָּהֶן, שֶׁכָּל הַפּוֹרֵץ בִּנְדָרִים סוֹפוֹ לִמְעֹל בִּשְׁבוּעוֹת וְהַמּוֹעֵל בִּשְׁבוּעוֹת כּוֹפֵר בִּי וְאֵין לוֹ מְחִילָה לְעוֹלָם שֶׁנֶּאֱמַר  "כִּי לֹא יְנַקֶּה ה'". וְכָתוּב אֶחָד אוֹמֵר (ירמיה ד, ב) "וְנִשְׁבַּעְתָּ חַי ה'" וְגוֹ', אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל לֹא תִּהְיוּ סְבוּרִים שֶׁמֻּתָּר לָכֶם לִשָּׁבַע בִּשְׁמִי, אֲפִלּוּ בֶּאֱמֶת אֵין אַתֶּם רַשָּׁאִין לִשָּׁבַע בִּשְׁמִי אֶלָּא אִם כֵּן יִהְיוּ בְּךָ כָּל הַמִּדּוֹת הָאֵלֶּה, שֶׁנֶּאֱמַר (דברים י, כ) "אֶת ה' אֱלֹהֶיךָ תִּירָא אֹתוֹ תַעֲבֹד" וְגוֹ', עַד שֶׁתְּהֵא כִּשְׁלֹשָׁה שֶׁנִּקְרְאוּ יִרְאֵי אֱלֹהִים אַבְרָהָם אִיּוֹב וְיוֹסֵף, אַבְרָהָם דִּכְתִיב (בראשית כב, יב) "כִּי- יְרֵא אֱלֹהִים אַתָּה", בְּאִיּוֹב כְּתִיב  "תָּם וְיָשָׁר (וִ)יְרֵא אֱלֹהִים", בְּיוֹסֵף כְּתִיב (בראשית מב, יח) "אֶת הָאֱלֹהִים אֲנִי יָרֵא", אִם כֵּן אַתָּה מְפַנֶּה עַצְמְךָ לַתּוֹרָה וְלַעֲשׂוֹת מִצְווֹת וְאֵין לְךָ עֲבוֹדָה אַחֶרֶת, לְכָךְ נֶאֱמַר  "אֹתוֹ תַעֲבֹד וּבוֹ תִדְבָּק", וְכִי יָכוֹל אָדָם לִדָּבֵק בַּשְּׁכִינָה וַהֲלֹא כְּבָר נֶאֱמַר (דברים ד, כד) "ה' אֱלֹהֶיךָ אֵשׁ אוֹכְלָה הוּא", אֶלָּא כָּל הַמַּשִּׂיא בִּתּוֹ לְתַלְמִיד חָכָם וְהָעוֹשֶׂה לוֹ פְּרַקְמַטְיָא וּמְהַנֵּהוּ מִנְּכָסָיו זֶהוּ שֶׁנֶּאֱמַר עָלָיו "וּבוֹ תִדְבָּק", אִם יֵשׁ בְּךָ כָּל הַמִּדּוֹת הַלָּלוּ אַתָּה יָכוֹל לְהִשָּׁבַע וְאִם לָאו אִי אַתָּה יָכוֹל לְהִשָּׁבַע. מַעֲשֶׂה בְּיַנַּאי הַמֶּלֶךְ שֶׁהָיוּ לוֹ שְׁנֵי אֲלָפִים עֲיָרוֹת בְּהַר הַמֶּלֶךְ וְכֻלָּם נֶחְרְבוּ עַל שְׁבוּעַת אֱמֶת. כֵּיצַד. אָדָם אוֹמֵר לַחֲבֵרוֹ בִּשְׁבוּעָה שֶׁאֲנִי הוֹלֵךְ וְאֹכַל וְאֶשְׁתֶּה בְּמָקוֹם פְּלוֹנִי וְהָיוּ הוֹלְכִין וּמְקַיְּמִין הַשְּׁבוּעָה וְנֶחְרְבוּ, וּמַה הַנִשְׁבָּע בָּאֱמֶת כָּךְ הַנִּשְׁבָּע לַשֶּׁקֶר עַל אַחַת כַּמָּה וְכַמָּה.

הֱווּ זְהִירִין אִם נְדַרְתֶּם לִהְיוֹת מְשַׁלְּמִים נִדְרֵיכֶם. דְּעוּ מִיּוֹנָה שֶׁבִּשְׁבִיל שֶׁנָּדַר וְלֹא שִׁלֵּם מַה הִגִּיעַ לוֹ, יָרַד בִּמְצוּלוֹת יָם. כֵּיוָן שֶׁהֻשְׁלַךְ לַּיָּם נִזְכַּר לוֹ שֶׁנָּדַר וְהִתְפַּלֵּל לִפְנֵי הַקָּדוֹשׁ בָּרוּךְ הוּא. אָמַר, רִבּוֹנוֹ שֶׁל עוֹלָם, יוֹדֵעַ אֲנִי שֶׁנָּדַרְתִּי וְלֹא שִׁלַּמְתִּי אֶלָּא אִם אֶנָּצֵל מִן הַצָּרָה הַזֹּאת אֲנִי מְשַׁלֵּם מַה שֶׁנָּדַרְתִּי לְפָנֶיךָ שֶׁנֶּאֱמַר (יונה ב, ג) "וַיֹּאמֶר קָרָאתִי מִצָּרָה לִי",  "וַאֲנִי בְּקוֹל תּוֹדָה אֶזְבְּחָה לָךְ, אֲשֶׁר נָדַרְתִּי אֲשַׁלֵּמָה". וְכֵן אַתָּה מוֹצֵא בְּיַעֲקֹב אָבִינוּ, כַּמָּה צָרוֹת אֵרְעוּ לוֹ בִּשְׁבִיל שֶׁאֵחֵר נִדְרוֹ שֶׁנֶּאֱמַר (בראשית כח, כ) "וַיִּדַּר יַעֲקֹב נֶדֶר לֵאמֹר אִם יִהְיֶה אֱלֹהִים עִמָּדִי", שֶׁלֹּא אֶכָּשֵׁל בַּעֲבוֹדַת אֱלִילִים, אָמַר לוֹ הַקָּדוֹשׁ בָּרוּךְ הוּא (שם, טו) "הִנֵּה אָנֹכִי עִמָּךְ", (שם, כ) "וּשְׁמָרַנִי", מִגִּלּוּי עֲרָיוֹת, אָמַר לוֹ הַקָּדוֹשׁ בָּרוּךְ הוּא  "וּשְׁמַרְתִּיךָ", (שם, כ) "בַּדֶּרֶךְ הַזֶּה אֲשֶׁר אָנֹכִי הוֹלֵךְ", זֶה שְׁפִיכוּת דָּמִים שֶׁנֶּאֱמַר  "אַל תֵּלֵךְ בְּדֶרֶךְ אִתָּם",  אָמַר לוֹ הַקָּדוֹשׁ בָּרוּךְ הוּא (בראשית שם, ט) "בְּכָל אֲשֶׁר  תֵּלֵךְ", (שם, כא) "וְשַׁבְתִּי בְשָׁלוֹם",  "וַהֲשִׁיב(וֹ)תִיךָ", לֹא עָשָׂה, אֶלָּא כֵּיוָן שֶׁאֵחֵר נִדְרוֹ נִתְקַלְקֵל בִּשְׁלָשְׁתָּן. בַּעֲבוֹדַת אֱלִילִים, שֶׁנֶּאֱמַר (שם לה, ב) "הָסִ(י)רוּ אֶת אֱלֹהֵי הַנֵּכָר" (שם, ה) "וַיִּטְמֹן אֹתָם יַעֲקֹב". בְּגִלּוּי עֲרָיוֹת, שֶׁנֶּאֱמַר (שם לד, א) "וַתֵּצֵא דִּינָה בַּת לֵאָה". וּמִנַּיִן בִּשְׁפִיכוּת דָּמִים. מִמַּה שֶׁהַקָּדוֹשׁ בָּרוּךְ הוּא אָמַר לוֹ  "קוּם עֲלֵה בֵּית אֵל" וְגוֹ'. אָמַר מֹשֶׁה (דברים כג, כב) "כִּי- תִדֹּר נֶדֶר לַה' לֹא תְאַחֵר לְשַׁלְּמוֹ". וְאִם נָדַר יֵלֵךְ אֵצֶל חָכָם וְיַתִּיר לוֹ, מִמַּה שֶּׁקְּרִינָן בָּעִנְיַן וַיְדַבֵּר מֹשֶׁה אֶל רָאשֵׁי הַמַּטּוֹת.

{rרמז תשפהr}  "אִישׁ". לְהוֹצִיא אֶת הַקָּטָן. מַשְׁמָע מוֹצִיא אֶת הַקָּטָן וְאֶת בֶּן שְׁלֹשׁ עֶשְׂרֵה שָׁנָה וְיוֹם אֶחָד. הֲרֵי אַתָּה דָן, נֶאֱמַר כָּאן "נֶדֶר" וְנֶאֱמַר לְהַלָּן "נֶדֶר", מַה נֶּדֶר הָאָמוּר לְהַלָּן הַפְלָאָה סָמוּךְ לְאִישׁ אַף נֶדֶר הָאָמוּר כָּאן הַפְלָאָה סָמוּךְ לְאִישׁ. מִכָּאן אָמְרוּ בֶּן שְׁלֹשׁ עֶשְׂרֵה שָׁנָה וְיוֹם אֶחָד נְדָרָיו קַיָּמִין.

"כִּי יִדֹּר נֶדֶר לַה'". אֶת שֶׁהִסְמִיךְ נִדְרוֹ לְדָבָר שֶׁאֶפְשָׁר לוֹ, זֶה נֶדֶר, וְאִם לָאו אֵין זֶה נֶדֶר. אַתָּה אוֹמֵר כֵּן אוֹ אֵינוֹ אֶלָּא עַד שֶׁאָמַר לַשֵּׁם. תַּלְמוּד לוֹמַר (לֶאֱסֹר אִסָּר)  ["לִנְדֹּר נֶדֶר"] מִכָּל מָקוֹם. אוֹ כְּשֵׁם שֶׁבִּנְדָרִים אֶת שֶׁהִסְמִיךְ נִדְרוֹ לְדָבָר שֶׁאֶפְשָׁר לוֹ הֲרֵי זֶה נֶדֶר וְאִם לָאו אֵין זֶה נֶדֶר יָכוֹל אַף בִּשְׁבוּעוֹת כֵּן. תַּלְמוּד לוֹמַר לֶאְסֹר אִסָּר, מִכָּל מָקוֹם. מַה הֶפְרֵשׁ בֵּין נְדָרִים לִשְׁבוּעוֹת. בִּנְדָרִים כְּנוֹדֵר בְּחַיֵּי הַמֶּלֶךְ,  בִּשְׁבוּעוֹת כְּנִשְׁבָּע בַּמֶּלֶךְ עַצְמוֹ, וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר (מ"ב ד, ל) "חַי ה' וְחֵי נַפְשְׁךָ".

חֻלִּין שֶׁאֲנִי אוֹכֵל לְךָ כִּבְשַׂר חֲזִיר, כַּעֲבוֹדַת אֱלִילִים, כְּעוֹרוֹת לְבוּבִין, כִּנְבֵלוֹת וּטְרֵפוֹת, כִּשְׁקָצִים וּרְמָשִׂים, (כְּנַחֲלַת) [כְּחַלַּת] אַהֲרֹן וְכִתְרוּמָתוֹ, מֻתָּר. מִנָּא הָנֵי מִלֵּי. אֲמַר קְרָא אִישׁ כִּי יִדֹּר נֶדֶר, עַד שֶׁיִּדֹּר בְּדָבָר הַנִּדּוֹר. אִי הָכֵי אֲפִלּוּ בְּדָבָר הָאָסוּר נַמֵּי, דְּהָא כְּתִיב לֶאסֹר אִסָּר. מִבָּעֵי לֵיהּ לִכְדְּתַנְיָא אֵיזֶהוּ אִסָּר הָאָמוּר בַּתּוֹרָה וְכוּ' (לְהַלָּן בָּרֶמֶז הַזֶּה).

"אִישׁ כִּי יִדֹּר נֶדֶר". יָכוֹל שֶׁנֶּדֶר שֶׁיֵּשׁ בּוֹ הֶקְדֵּשׁ לַשֵּׁם אוֹ נֶדֶר שֶׁאֵין בּוֹ הֶקְדֵּשׁ לַשֵּׁם. תַּלְמוּד לוֹמַר "לַה'", נֶדֶר שֶׁיֵּשׁ בּוֹ הֶקְדֵּשׁ לַשֵּׁם. אוֹ בִּנְדָרִים הוּא עוֹבֵר, מִנַּיִן אַף בִּשְׁבוּעוֹת, תַּלְמוּד לוֹמַר "אוֹ הִשָּׁבַע שְׁבֻעָה". וַהֲלֹא דִין הוּא, מַחֲמִיר הוּא בִּנְדָרִים מַה שֶּׁאֵינוֹ מַחְמִיר בִּשְׁבוּעָה שֶׁעוֹשֶׂה בִּנְדָרִים נֶדֶר שֶׁהוּא עַל תְּנַאי דָּבָר כְּנֶדֶר שֶׁאֵינוֹ עַל תְּנַאי דָּבָר וְהוּא חַיָּב וְלֹא עָשָׂה בִּשְׁבוּעָה כֵּן, אִם עוֹבֵר בִּנְדָרִים בְּלֹא יַחֵל יְהֵא עוֹבֵר בִּשְׁבוּעָה בְּלֹא יַחֵל, אוֹ מַחֲמִיר הוּא בִּשְׁבוּעָה מַה שֶּׁאֵינוֹ מַחֲמִיר בִּנְדָרִים שֶׁעוֹשֶׂה בִּשְׁבוּעוֹת שֶׁיֵּשׁ בּוֹ הֶקְדֵּשׁ לַשֵּׁם כִּשְׁבוּעָה שֶׁאֵין בָּהּ הֶקְדֵּשׁ לַשֵׁם וְהוּא חַיָּב וְלֹא עָשָׂה בִנְדָרִים כֵּן אִם עוֹבֵר הוּא בִּנְדָרִים בְּלֹא יַחֵל אֵינוֹ דִין שֶׁיַּעֲבֹר בִּשְׁבוּעָה בְּלֹא יַחֵל.

אוֹ בִּנְדָרִים וּבִשְׁבוּעוֹת הוּא עוֹבֵר, מִנַּיִן אַף לַאֲחֵרִים. תַּלְמוּד לוֹמַר "לֶאסֹר אִסָּר עַל נַפְשׁוֹ לֹא יַחֵל דְּבָרוֹ", רִבָּה הַנִּשְׁבָּע לְהָרַע לַאֲחֵרִים. נֶאֱמַר "כִּי יִדֹּר נֶדֶר", רִבָּה הַנִּשְׁבָּע לְהָרַע לִבְהֶמְתּוֹ מִפְּנֵי שֶׁהוּא זַכַּאי לְהָרַע לָהּ וּלְהֵיטִיב לָהּ. אוֹ הִשָּׁבַע שְׁבֻעָה, רִבָּה הַנִּשְׁבָּע לְהָרַע לְעַבְדּוֹ וּלְשִׁפְחָתוֹ מִפְּנֵי שֶׁהוּא זַכַּאי בִּמְכִירָתָן בֵּין גְדוֹלִים בֵּין קְטַנִּים. לֶאסֹר אִסָּר רִבָּה הַנִּשְׁבָּע לְהָרַע לִבְנוֹ מִפְּנֵי שֶׁהוּא יוֹרְשׁוֹ וּמוֹרִישׁוֹ. לֹא יַחֵל דְּבָרוֹ. רִבָּה הַנִּשְׁבָּע לְהָרַע לְאִשְׁתּוֹ מִפְּנֵי שֶׁאֵינָהּ יוֹרַשְׁתּוֹ אֶלָּא הִיא מוֹרִישָׁתוֹ. כְּכָל  הַיֹּצֵא מִפִּיו יַעֲשֶׂה, רִבָּה הַנִּשְׁבָּע לְהֵיטִיב לְכָל אָדָם.

חָנָן הָיָה אוֹמֵר יָכוֹל שֶׁאֵין לִי עוֹבֵר בִּנְדָרִים בְּלֹא יַחֵל אֶלָּא הוּא, מִנַּיִן אַף אֲחֵרִים יְהוּ עוֹבְרִין עִמּוֹ. תַּלְמוּד לוֹמַר "כְּכָל הַיֹּצֵא" וְגוֹ'. הִלֵּל הָיָה אוֹמֵר הֲרֵי מִי שֶׁאָמַר קוֹנָם לְבַיִת זֶה שֶׁאֲנִי נִכְנָס, כִּכָּר זֶה שֶׁאֲנִי טוֹעֵם, יָכוֹל שֶׁיִּתֵּן הֲנָיָתוֹ שֶׁל בַּיִת וְיִכָּנֵס, דְּמֵי כִּכָּר וְיֹאכְלֶנּוּ. תַּלְמוּד לוֹמַר "כְּכָל הַיֹּצֵא". רַבִּי חֲנַנְיָה אוֹמֵר מִנַּיִן אַף הָאוֹמֵר לִתֵּן מַתָּנָה לַחֲבֵרוֹ, לִתֵּן מַתָּנָה לְעָנִי, לַעֲשׂוֹת רְצוֹן אֲחֵרִים, יַעֲשֶׂה מִיָּד. תַּלְמוּד לוֹמַר "כְּכָל הַיֹּצֵא" וְגוֹ'.

"לֶאסֹר אִסָּר עַל נַפְשׁוֹ". עַל נַפְשׁוֹ הוּא אוֹסֵר וְאֵין אוֹסֵר עַל אֲחֵרִים. שֶׁהָיָה בַּדִּין וּמָה אִם בְּמָקוֹם שֶׁאֵין מֵפֵר נִדְרֵי עַצְמוֹ מִשֶׁנָּדַר, הֲרֵי הוּא מֵפֵר נִדְרֵי עַצְמוֹ עַד שֶׁלֹּא יִדֹּר, מָקוֹם שֶׁמְּקַיֵּם נִדְרֵי אִשְׁתּוֹ מִשֶּׁנָּדְרָה אֵינוֹ דִין שֶׁיְּקַיֵּם נִדְרֵי אִשְׁתּוֹ עַד שֶׁלֹּא תִּדֹּר, תַּלְמוּד לוֹמַר "לֶאסֹר אִסָּר עַל נַפְשׁוֹ", עַל נַפְשׁוֹ הוּא אוֹסֵר וְאֵינוֹ אוֹסֵר עַל אֲחֵרִים. דָּבָר אַחֵר "לֶאסֹר אִסָּר עַל נַפְשׁוֹ". לָמָּה נֶאֱמַר. לְפִי שֶׁהוּא אוֹמֵר כְּכָל הַיֹּצֵא מִפִּיו יַעֲשֶׂה אֵין לִי אֶלָּא שֶׁהוֹצִיא מִפִּיו, קִבֵּל עָלָיו בְּנֶדֶר וּבִשְׁבוּעוֹת מִנַּיִן, תַּלְמוּד לוֹמַר "לֶאסֹר אִסָּר עַל נַפְשׁוֹ". יָכוֹל אֲפִלּוּ נִשְׁבַּע לֶאֱכֹל נְבֵלוֹת וּטְרֵפוֹת וּשְׁקָצִים וּרְמָשִׂים קוֹרֵא אֲנִי עָלָיו כְּכָל הַיֹּצֵא מִפִּיו יַעֲשֶׂה. תַּלְמוּד לוֹמַר "לֶאסֹר אִסָּר עַל נַפְשׁוֹ", לֶאֱסֹר אֶת הַמֻּתָּר וְלֹא לְהַתִּיר אֶת הָאָסוּר.

הֶתֵּר נְדָרִים פּוֹרְחִים בַּאֲוִיר וְאֵין לָהֶם עַל מַה שֶּׁיִּסְמֹכוּ. תַּנְיָא רַבִּי אֱלִיעֶזֶר אוֹמֵר יֵשׁ לָהֶם עַל מַה שֶּׁיִּסְמֹכוּ, שֶׁנֶּאֱמַר (לעיל ו, ב) "כִּי יַפְלִ(י)א" "כִּי יַפְלִ(י)א", שְׁנֵי פְּעָמִים, אֶחָד הַפְלָאָה לְאִסּוּר וְאֶחָד הַפְלָאָה לְהֶתֵּר. רַבִּי יְהוֹשֻׁעַ אוֹמֵר יֵשׁ לָהֶם עַל מַה שֶׁיִּסְמֹכוּ, שֶׁנֶּאֱמַר  "אֲשֶׁר נִשְׁבַּעְתִּי בְאַפִּי" בְּאַפִּי נִשְׁבַּעְתִּי וְחָזַרְתִּי. רַבִּי יִצְחָק אוֹמֵר יֵשׁ לָהֶם עַל מַה שֶּׁיִּסְמֹכוּ, שֶׁנֶּאֱמַר (שמות לה, ה) "כֹּל נְדִיב לִבּוֹ". חֲנַנְיָה בֶּן אֲחִי רַבִּי יְהוֹשֻׁעַ אוֹמֵר יֵשׁ לָהֶם עַל מַה שֶּׁיִּסְמֹכוּ, שֶׁנֶּאֱמַר (תהלים קיט, קו) "נִשְׁבַּעְתִּי וַאֲקַיֵּמָה". אֳמַר רַב יְהוּדָה אָמַר שְׁמוּאֵל אִי הֲוַאי הָתָם הֲוָה אָמִינָא מִלְּתָא דְעָדִיפָא מִכֻּלְּהוּ, שֶׁנֶּאֱמַר "לֹא יַחֵל דְּבָרוֹ", הוּא אֵינּוֹ מֵיחֵל אֲבָל אֲחֵרִים מֵיחֲלִין לוֹ. אֲמַר רָבָא לְכֻלְּהוּ אִית לְהוּ פִּרְכָא בַּר מִדִּשְׁמוּאֵל דְּלֵית לֵיהּ פִּרְכָא, דְּאִי מֵרַבִּי אֱלִיעֶזֶר דִּלְמָא כִּדְרַבִּי יְהוּדָה דַּאֲמַר מִשּׁוּם רַבִּי טַרְפוֹן לְעוֹלָם אֵין אֶחָד מֵהֶם נָזִיר לְפִי שֶׁלֹּא נִתְּנָה נְזִירוּת אֶלָּא לְהַפְלָאָה, וְאִי מִדְּרַבִּי יְהוֹשֻׁעַ דִּלְמָא הָכֵי קְאֲמַר בְּאַפִּי נִשְׁבַעְתִּי וְלָא הֲדַרְנָא בִי, אִי מִדְּרַבִּי יִצְחָק דִּלְמָא לַאֲפוּקֵי מִדִּשְׁמוּאֵל דַּאֲמַר גָּמַר בְּלִבּוֹ צָרִיךְ שֶׁיּוֹצִיא בִּשְׂפָתָיו קָא מַשְׁמַע לָן אַף עַל גַּב דְּלָא הוֹצִיא, וְאִי מִדְּחֲנַנְיָה בֶּן אֲחִי רַבִּי יְהוֹשֻׁעַ דִּלְמָא כִּדְרַב גִּידֵל אֲמַר רַב מִנַּיִן שֶׁנִּשְׁבָּעִין לְקַיֵּם דְּבַר מִצְוָה שֶׁנֶּאֱמַר (תהלים קיט, קו) "נִשְׁבַּעְתִּי וָאֲקַיֵּמָה", אֶלָּא דִּשְׁמוּאֵל וַדַּאי לֵית לֵיהּ פִּרְכָא, הַיְנוּ דְּאָמְרֵי אֵינָשֵׁי טָבָא חָדָא פִּלְפְּלָא חֲרִיפָתָא מִמְּלֹא צָנָא דְקָרֵי.

דְּבָרִים הַמֻּתָּרִים וַאֲחֵרִים נָהֲגוּ בָּהֶם אִסּוּר אִי אַתָּה רַשַּׁאי לְהַתִּירָן בִּפְנֵיהֶם כְּדֵי לְבַטְּלוֹ מִשּׁוּם שֶׁנֶּאֱמַר "לֹא יַחֵל דְּבָרוֹ".

קוֹנָם פֵּרוֹת עוֹלָם עָלַי, הֲרֵי זֶה יָפֵר. קוֹנָם שֶׁאֵינִי עוֹשָׂה לְפִי אַבָּא, לְפִי אָבִיךָ, וְשֶׁלֹּא אֶתֵּן תֶּבֶן לִפְנֵי בְּהֶמְתְּךָ (וּמַאֲכָל) [וּמַיִם] לִפְנֵי בְּקָרְךָ, אֵין יָכוֹל לְהָפֵר. שֶׁלֹּא אֶכְחֹל וְשֶׁלֹּא אֶפְקֹס  וְשֶׁלֹּא אֲשַׁמֵּשׁ מִטָּתִי, יָפֵר, מִשּׁוּם דְּבָרִים שֶׁבֵּינוֹ לְבֵינָהּ. שֶׁלֹּא אַצִּיעַ לְךָ מִטָּתְךָ וְשֶׁלֹּא אֶמְזֹג לְךָ אֶת הַכּוֹס וְשֶׁלֹּא אֶרְחֹץ לְךָ פָּנֶיךָ יָדֶיךָ וְרַגְלֶיךָ, אֵין צָרִיךְ לְהָפֵר. רַבָּן שִׁמְעוֹן בֶּן גַּמְלִיאֵל אוֹמֵר יָפֵר, שֶׁנֶּאֱמַר "לֹא יַחֵל דְּבָרוֹ". דָּבָר אַחֵר "לֹא יַחֵל דְּבָרוֹ", מִכָּאן לֶחָכָם, שֶׁאֵין מַתִּיר נִדְרֵי עַצְמוֹ. דְבָרִים הַמֻּתָּרִים וַאֲחֵרִים נָהֲגוּ וְכוּ' (כְּדִלְעֵיל).

קוֹנָם שֶׁאֵינִי נֶהֱנֵית לְאַבָּא וּלְאָבִיךָ אִם עוֹשָׂה אֲנִי לְפִיךָ, רַבִּי נָתָן אוֹמֵר לֹא יָפֵר וַחֲכָמִים אוֹמְרִים יָפֵר. רַב אַחָא בַּר הוּנָא סְבַר כִּי הֵיכֵי דִּפְלִיגֵי בַּהֲפָרָה הָכִי נַמִּי פְּלִיגֵי בִּשְׁאֵלָה. רַב פַּפִּי אֲמַר מַחֲלֹקֶת בַּהֲפָרָה, דְּרַבִּי נָתָן סְבַר אֵין הַבַּעַל מֵפֵר אֶלָּא אִם כֵּן חָל הַנֶּדֶר דִּכְתִיב  "וְחָפְרָה הַלְּבָנָה" וְגוֹ',  וְרַבָּנָן סָבְרֵי בַּעַל מֵפֵר אַף עַל פִּי שֶׁלֹּא חָל הַנֶּדֶר דִּכְתִיב (איוב ה, יב) "מֵפֵר מַחְשְׁבוֹת עֲרוּמִים", אֲבָל בִּשְׁאֵלָה דִּבְרֵי הַכֹּל אֵין חָכָם מַתִּיר אֶלָּא אִם כֵּן חָל נֶדֶר, דִּכְתִיב "לֹא יַחֵל דְּבָרוֹ". רַב פַּפִּי אֲמַר מַחֲלֹקֶת בַּהֲפָרָה, אֲבָל בִּשְׁאֵלָה דִּבְרֵי הַכֹּל חָכָם מַתִּיר אַף עַל פִּי שֶׁלֹּא חָל נֶדֶר, דִּכְתִיב "לֹא יַחֵל דְּבָרוֹ", לְמֵימְרָא דְּלָא הֲוָה בֵּיהּ מַעֲשֶׂה וְכוּ'.

"חֹמֶר בִּנְדָרִים מִבִּשְׁבוּעוֹת כֵּיצַד". אָמַר קוֹנָם סֻכָּה שֶׁאֲנִי עוֹשֶׂה, לוּלָב שֶׁאֲנִי נוֹטֵל, תְּפִלִּין שֶׁאֲנִי מֵנִיחַ, בִּנְדָרִים אָסוּר בִּשְׁבוּעוֹת מֻתָּר, שֶׁאֵין נִשְׁבָּעִין לְבַטֵּל אֶת הַמִּצְווֹת, שֶׁנֶּאֱמַר "לֹא יַחֵל דְּבָרוֹ", דְּבָרוֹ לֹא יַחֵל אֲבָל מֵיחֵל הוּא נִדְרֵי שָׁמָיִם. מַאי שְׁנָא נֶדֶר, דִּכְתִיב "אִישׁ כִּי יִדֹּר נֶדֶר לַה' לֹא יַחֵל דְּבָרוֹ", שְׁבוּעָה נַמֵּי הָא כְּתִיב אוֹ הִשָּׁבַע שְׁבֻעָה וְגוֹ' לֹא יַחֵל דְּבָרוֹ. אֲמַר אַבָּיֵי הָא דַּאֲמַר הֲנָאַת סֻכָּה עָלַי וְהָא דַּאֲמַר שְׁבוּעָה שֶׁלֹּא אֶהָנֶה מִן הַסֻּכָּה. אֲמַר רָבָא וְכִי מִצְווֹת לֵהָנוֹת נִתְּנוּ. אֶלָּא אָמַר רָבָא הָא דַּאֲמַר יְשִׁיבַת סֻכָּה עָלַי וְהָא דַּאֲמַר שְׁבוּעָה שֶׁלֹּא אֵשֵׁב בְּסֻכָּה. וְשֶׁאֵין נִשְׁבָּעִים לַעֲבֹר עַל הַמִּצְווֹת מֵהָכָא נָפְקָא, מֵהָתָם נָפְקָא דְּתַנְיָא יָכוֹל נִשְׁבַּע לְבַטֵּל אֶת הַמִּצְוָה וְלֹא בִּטֵּל, יָכוֹל יְהֵא חַיָּב, תַּלְמוּד לוֹמַר  "לְהָרַע אוֹ לְהֵיטִיב", מַה הֲטָבָה רְשׁוּת אַף הֲרָעָה רְשׁוּת יָצָא נִשְׁבָּע לְבַטֵּל אֶת הַמִּצְוָה וְלֹא בִּטֵּל שֶׁאֵין הָרְשׁוּת בְּיָדוֹ. חָד קְרָא לְמִפְטְרֵיהּ מִן קָרְבַּן שְׁבוּעָה וְחָד קְרָא לְמִפְטְרֵיהּ מִלָּאו שְׁבוּעָה.

אֲמַר רַב הוּנָא הִקְדִּישׁ וְאָכַל לוֹקֶה, שֶׁנֶּאֱמַר (לעיל ו, ב) "כִּי יַפְלִיא" וְלֹא יַחֵל, כָּל שֶׁיֶּשְׁנוֹ בְּהַפְלָאָה יֶשְׁנוֹ בְּבַל יַחֵל וְכָל שֶׁאֵינוֹ בְּהַפְלָאָה אֵינוֹ בְּבַל יַחֵל. הִקְדִּישׁ וְאָכְלוּ אֲחֵרִים, רַב כַּהֲנָא אָמַר אֵין לוֹקִין, רַבִּי יוֹחָנָן וְרַבִּי שִׁמְעוֹן בֶּן לָקִישׁ דְּאָמְרֵי תַּרְוַיְהוּ, לוֹקִין. וּבְמֻפְלָא סָמוּךְ לְאִישׁ קָמִיפְלְגֵי, מַר סְבַר מֻפְלָא הַסָּמוּךְ לְאִישׁ דְּאוֹרַיְתָא וּמַר סְבַר דְּרַבָּנָן.

"לֹא יַחֵל דְּבָרוֹ". לֹא יַעֲשֶׂה דְּבָרָיו חֻלִּין, הֲרֵי שֶׁהָיָה חָכָם [לֹא] יָפֵר לְעַצְמוֹ, וְהַדִּין נוֹתֵן אִם מֵפֵר לְאַחֵר לֹא יָפֵר לְעַצְמוֹ,  תַּלְמוּד לוֹמַר "לֹא יַחֵל דְּבָרוֹ", שֶׁלֹּא יַעֲשֶׂה דְבָרָיו חֻלִּין. דָּבָר אַחֵר "לֹא יַחֵל דְּבָרוֹ". מַגִּיד שֶׁעוֹבֵר עַל (כָּל דְּבָרוֹ) [בַּל יַחֵל]. עַל בַּל תְּאַחֵר מִנָּיִן. תַּלְמוּד לוֹמַר (דברים כג, כב) "כִּי תִּדֹּר נֶדֶר לַה' אֱלֹהֶיךָ לֹא תְאַחֵר לְשַׁלְּמוֹ", מַגִּיד שֶׁעוֹבֵר עַל בַּל יַחֵל וְעַל בַּל תְּאַחֵר. כְּכָל הַיֹּצֵא מִפִּיו יַעֲשֶׂה, רַבִּי אֱלִיעֶזֶר אוֹמֵר לַעֲשׂוֹת הַבְטָאָה כִּשְׁבוּעָה. רַבִּי עֲקִיבָא אוֹמֵר כְּכָל הַיֹּצֵא מִפִּיו יַעֲשֶׂה, וְאִשָּׁה, מַקִּישׁ אִשָּׁה לְאִישׁ מַה הָאִישׁ עוֹבֵר עַל בַּל יַחֵל וְעַל בַּל תְּאַחֵר אַף אִשָּׁה עוֹבֶרֶת עַל בַּל יַחֵל וְעַל בַּל תְּאַחֵר.

"וְאִשָּׁה", שׁוֹמֵעַ אֲנִי מִשֶּׁתִּבְגֹר. תַּלְמוּד לוֹמַר "בִּנְעֻרֶיהָ". שׁוֹמֵעַ אֲנִי אֲפִלּוּ קְטַנָּה. תַּלְמוּד לוֹמַר "וְאִשָּׁה". הָא כֵּיצַד. יָצָאת מִכְּלַל קְטַנָּה וְלִכְלַל בַּגְרוּת לֹא בָאָה. מִכָּאן אָמְרוּ בַּת שְׁתֵּים עֶשְׂרֵה שָׁנָה וְיוֹם אֶחָד נְדָרֶיהָ קַיָּמִין. כִּי תִדֹּר נֶדֶר לַה', אֶת שֶׁתִּסְמֹךְ נִדְרָהּ לְדָבָר שֶׁאֶפְשָׁר לוֹ לְהִנָּדֵר הֲרֵי זֶה נֶדֶר, וְאִם לָאו אֵין זֶה נֶדֶר. אַתָּה אוֹמֵר כֵּן, אוֹ אֵינוֹ אֶלָּא עַד שֶׁתִּדֹּר לַשֵּׁם. תַּלְמוּד לוֹמַר "וְאָסְרָה אִסָּר", מִכָּל מָקוֹם. וְאָסְרָה אִסָּר. אֵין אִסָּר אֶלָּא שְׁבוּעָה. וְכֵן הוּא אוֹמֵר  (וְ)[אוֹ ]אָסְרָה אִסָּר עַל נַפְשָׁהּ בִּשְׁבֻ(וּ)עָה. בְּבֵית אָבִיהָ, בִּרְשׁוּת אָבִיהָ. אוֹ בְּבֵית אָבִיהָ כְּמַשְׁמָעוֹ. תַּלְמוּד לוֹמַר (להלן פסוק יז) בִּנְעֻרֶיהָ בֵּית אָבִיהָ, נְעוּרֶיהָ בְּבֵית הָאָב אָמַרְתִּי וְלֹא נְעוּרֶיהָ בְּבֵית הַבַּעַל, לְהָבִיא אֶת שֶׁנִּתְאַלְמְנָה וְנִתְגָּרְשָׁה מִן הָאֵרוּסִין. אַתָּה אוֹמֵר מִן הָאֵרוּסִין אוֹ אֶלָּא מִן הַנִּשּׂוּאִין. תַּלְמוּד לוֹמַר "בִּנְעֻרֶיהָ בֵּית אָבִיהָ", שֶׁכָּל נְעוּרֶיהָ בְּבֵית אָבִיהָ, יָצְאָה אֶת שֶׁנִּתְאַרְמְלָה וְנִתְגָּרְשָׁה מִן הָנִּשּׂוּאִין שֶׁאֵין כָּל נְעוּרֶיהָ בְּבֵית אָבִיהָ.

"כִּי תִדֹּר נֶדֶר לַה'". בְּיוֹדְעָה לְשֵׁם מִי הִיא נוֹדֶרֶת, פְּרָט לִקְטַנָּה. מִכָּאן אָמְרוּ תִּינֹקֶת בַּת אַחַת עֶשְׂרֵה שָׁנָה וְיוֹם אֶחָד וְתִינוֹק בֶּן שְׁתֵּים עֶשְׂרֵה שָׁנָה וְיוֹם אֶחָד, בִּזְמַן (שֶׁאֵין) [שֶׁהֵן] אוֹמְרִים אֵין אָנוּ יוֹדְעִים לְשֵׁם מִי נָדַרְנוּ וּלְשֵׁם מִי הִקְדַּשְׁנוּ אֵין נִדְרָן נֶדֶר וְאֵין הֶקְדֵּשָׁן הֶקְדֵּשׁ. תִּינֹקֶת בַּת שְׁתֵּים עֶשְׂרֵה שָׁנָה וְיוֹם אֶחָד וְתִינוֹק בֶּן שְׁלֹשׁ עֶשְׂרֵה שָׁנָה וְיוֹם אֶחָד, אַף עַל פִּי שֶׁאָמְרוּ אֵין יוֹדְעִין אָנוּ לְשֵׁם מִי נָדַרְנוּ וּלְשֵׁם מִי הִקְדַּשְׁנוּ נִדְרָן נֶדֶר וְהֶקְדֵּשָׁן הֶקְדֵּשׁ. מַעֲשֶׂה בְּתִינוֹק אֶחָד שֶׁבָּא לִפְנֵי רַבִּי עֲקִיבָא, אָמַר לוֹ, רַבִּי, הִקְדַּשְׁתִּי קַרְדֻּמִּי. אָמַר לוֹ, בְּנִי, לַחַמָּה וְלַלְּבָנָה הִקְדַּשְׁתָּ. אָמַר לוֹ, רַבִּי, לֹא הִקְדַּשְׁתִי אֶלָּא לְמִי שֶׁבָּרָא אֶת אֵלֶּה. אָמַר לוֹ, בְּנִי, נְדָרֶיךָ נְדָרִים.

"תָּנוּ רַבָּנָן מִבְטָא, שְׁבוּעָה". אִסָר שְׁבוּעָה. אִסּוּר אִסָר, אִם אַתָּה אוֹמֵר אִסָּר שְׁבוּעָה, חַיָּב, וְאִם לָאו, פָּטוּר. מַאי קָאֲמַר.  אֲמַר אַבָּיֵי הָכֵי קָאֲמַר מִבְטָא, שְׁבוּעָה. אִסָּר, מִתְפִּיס בִּשְׁבוּעָה.  [אִסּוּר אִסָּר, אִם אַתָּה אוֹמֵר מִתְפִּיס בִּשְׁבוּעָה כְּמוֹצִיא שְׁבוּעָה מִפִּיו דָּמֵי, חַיָּב, וְאִם לָאו פָּטוּר]. מִבְטָא, שְׁבוּעָה, מֵהָכָא (להלן פסוק ז) "וְאִם הָיוֹ תִהְיֶה לְאִישׁ" וְגוֹ' וְאִלּוּ שְׁבוּעָה לָא קָאֲמַר, בְּמַאי אָסְרָה עַצְמָהּ, בְּמִבְטָא. רָבָא אֲמַר מִתְפִּיס בִּשְׁבבוּעָה לָאו כְּמוֹצִיא שְׁבוּעָה מִפִּיו דָּמֵי, וְהָכֵי קָאֲמַר מִבְטָא, שְׁבוּעָה. אִסָּר, נַמֵּי שְׁבוּעָה. אִסָּרֵיהּ דְּאִסָּר הֵטִילוֹ הַכָּתוּב בֵּין נֶדֶר לִשְׁבוּעָה, הוֹצִיאוֹ בִּלְשׁוֹן נֶדֶר נֶדֶר, בִּלְשׁוֹן שְׁבוּעָה שְׁבוּעָה. הֵיכָן הִטִילוֹ. (להלן פסוק יא) "וְאִם  בֵּית אִישָׁהּ נָדָרָה" וְכוּ'. מֵיתִיבֵי אֵיזֶהוּ אִסָּר הָאָמוּר בַּתּוֹרָה, אָמַר הֲרֵי עָלַי שֶׁלֹּא אֹכַל בָּשָׂר וְלֹא אֶשְׁתֶּה יַיִן כְּיוֹם שֶׁמֵּת בּוֹ אַבָּא  כְּיוֹם שֶׁמֵּת בּוֹ פְּלוֹנִי כְּיוֹם שֶׁנֶּהֱרַג גְּדַלְיָה בֶּן אֲחִיקָם כְּיוֹם שֶׁרָאָה יְרוּשָׁלַיִם בְּחוּרְבָּנָהּ, אָסוּר, וַאֲמַר שְׁמוּאֵל וְהוּא שֶׁנִּדּוֹר וּבָא מֵאוֹתוֹ הַיּוֹם, בִּשְׁלָמָא לְאַבָּיֵי מִדְּיַתְפִיס (צ"ל: מִדְּמַּתְפִּיס) בְּנֶדֶר נֶדֶר מַתְפִּיס בִּשְׁבוּעָה נַמִּי שְׁבוּעָה, אֶלָּא לְרָבָא קַשְׁיָא. אֲמַר לְךָ רָבָא תָּרִיץ וְאֵימָא הָכֵי אֵיזֶהוּ אִסָּר נֶדֶר הָאָמוּר בַּתּוֹרָה, אָמַר הֲרֵי עָלַי שֶׁלֹּא אֹכַל בָּשָׂר וְכוּ' וַאֲמַר שְׁמוּאֵל וְהוּא שֶׁנִּדּוֹר וּבָא מֵאוֹתוֹ הַיּוֹם, מַאי טַעֲמָא, אֲמַר קְרָא אִישׁ כִּי יִדֹּר נֶדֶר, עַד שֶׁיִּדֹּר בְּדָבָר הַנִּדּוֹר.

"בִּנְעֻרֶיהָ בֵּית אָבִיהָ", הָאָב זַכַּאי בְּבִתּוֹ  (כָּתוּב בְּרֶמֶז שׁ"כ).

נַעֲרָה הַמְאֹרָסָה, אָבִיהָ וּבַעֲלָהּ מְפֵרִין נְדָרֶיהָ. מֵת הָאָב, לֹא נִתְרוֹקְנָה לִרְשׁוּת הַבַּעַל. מִנָּלָן. אֲמַר רָבָא דַּאֲמַר קְרָא "בִּנְעֻרֶיהָ בֵּית אָבִיהָ", וְלא בֵּית בַּעֲלָהּ מֵת הַבַּעַל נִתְרוֹקְנָה לִרְשׁוּת הָאָב.  מִנָּלָן. אֲמַר רָבָא אֲמַר קְרָא וְאִם הָיוֹ תִהְיֶה לְאִישׁ וּנְדָרֶיהָ עָלֶיהָ, מַקִּישׁ קֹדֶם הֲוָיָה שְׁנִיָּה לְקדֶם הֲוָיָה רִאשׁוֹנָה, מָה רִאשׁוֹנָה אָב מֵפֵר לְחוּדֵיהּ אַף שְׁנִיָּה אַב מֵפֵר לְחוּדֵיהּ. וְאֵימָא הָנֵי מִלֵּי בִּנְדָרִים שֶׁלֹּא נִרְאוּ לָאָרוּס אֲבָל בִּנְדָרִים שֶׁנִּרְאוּ לָאָרוּס לֹא מָצֵי מֵפֵר אָב. אִי בִּנְדָרִים שֶׁלֹּא נִרְאוּ לָאָרוּס (להלן פסוק יז) "מִבִּנְעֻרֶיהָ בֵּית אָבִיהָ" נָפְקָא.

{pפסוק ה-וp}  "וְשָׁמַע אָבִיהָ", לְהוֹצִיא אֶת הַחֵרֵשׁ. וְשָׁמַע אָבִיהָ, אֵין לִי אֶלָּא שֶׁשָּׁמַע הוּא, הִשְׁמִיעוּהוּ אֲחֵרִים מִנָּיִן. תַּלְמוּד לוֹמַר "וְהֶחֱרִישׁ לָהּ אָבִיהָ". וְהֶחֱרִישׁ לָהּ, עַד שֶׁיְּהֵא נִתְכַּוֵּן לָהּ, שֶׁאִם נָדְרָה בִּתּוֹ וְאָמַר סָבוּר הָיִיתִי שֶׁהָיְתָה אִשְׁתִּי הֲרֵי זֶה יַחֲזֹר וְיָפֵר, שֶׁנֶּאֱמַר "וְהֶחֱרִישׁ לָהּ", עַד שֶׁיְּהֵא מִתְכַּוֵּן לָהּ. וְקָמוּ כָּל- נְדָרֶיהָ וְכָל אִסָּר, לָמָּה נֶאֱמַר. לְפִי שֶׁהוּא אוֹמֵר וְהֵפֵר אֶת נִדְרָהּ שׁוֹמֵעַ אֲנִי שֶׁאִם נָדְרָה וְקִיֵּם וְחָזַר וְהֵפֵר יְהֵא מוּפָר, וּמָה אֲנִי מְקַיֵּם וְקָמוּ כָּל נְדָרֶיהָ, עַד שֶׁלֹּא יָפֵר, אוֹ אַף מִשֶׁיָּפֵר, וּמָה אֲנִי מְקַיֵּם וְהֵפֵר אֶת נִדְרָהּ, עַד שֶׁלֹּא קִיֵּם, אוֹ אַף מִשֶּׁקִּיֵּם. תַּלְמוּד לוֹמַר "יָקוּם" מַגִּיד הַכָּתוּב שֶׁכָּל נֶדֶר שֶׁקִּיֵּם שָׁעָה אַחַת אֵין (יָכוֹל) [רַשַּׁאי] לְהָפֵר.

נָדְרָה אִשְׁתּוֹ וְסָבוּר שֶׁנָּדְרָה בִּתּוֹ, בִּתּוֹ וְסָבוּר שֶׁנָּדְרָה אִשְׁתּוֹ,  הֲרֵי זֶה יַחֲזֹר וְיָפֵר. לְמֵימְרָא דְּאֹתָהּ דַּוְקָא, וְהָא גַּבֵּי קְרָעִין דִּכְתִיב  "עַל שָׁאוּל וְעַל יְהוֹנָתָן בְּנוֹ" וְתַנְיָא אָמְרוּ לוֹ מֵת אָבִיו וְקָרַע וְאַחַר כָּךְ נִמְצָא בְּנוֹ יָצָא יְדֵי קְרִיעָה. לָא קַשְׁיָא, הָא בִּסְתָם הָא בִּמְפָרֵשׁ. וְהָתַּנְיָא לֹא יָצָא יְדֵי קְרִיעָה. לָא קָשְׁיָא וְכוּ'.

"וְאִם הֵנִיא אָבִיהָ אֹתָהּ בְּיוֹם שָׁמְעוֹ", תַּנְיָא הֲפָרַת נְדָרִים כָּל הַיּוֹם. רַבִּי יוֹסֵי בְּרַבִּי יְהוּדָה וְרַבִּי אֶלְעָזָר בְּרַבִּי שִׁמְעוֹן אוֹמְרִים מֵעֵת לְעֵת. מַאי טַעֲמָא דְּתַנָּא קָמָא. אֲמַר קְרָא בְּיוֹם שָׁמְעוֹ. וְרַבָּנָן, מַאי טַעֲמָא דִּכְתִיב (להלן פסוק טו) "מִיּוֹם אֶל יוֹם. וּלְתַנָּא קָמָא הַכְּתִיב "מִיּוֹם אֶל יוֹם". אִצְטְרִיךְ, דְּאִי "מִיּוֹם אֶל יוֹם" הֲוָה אָמִינָא מֵחָד בְּשַׁבָּא לְחָד בְּשַׁבָּא לֵפֵר לָהּ,  קָא מַשְׁמַע לָן בְּיוֹם שָׁמְעוֹ. אֲמַר רַבִּי שִׁמְעוֹן בֶּן פַּזִּי אָמַר רַבִּי יְהוֹשֻׁעַ בֶּן לֵוִי אֵין הֲלָכָה כְּאוֹתוֹ הַזּוּג.

"וְאִם הֵנִיא אָבִיהָ אֹתָהּ". אֵינִי יוֹדֵעַ הֲנָאָה זוֹ מַה הִיא. כְּשֶׁהוּא אוֹמֵר (להלן פסוק ט) "וְאִם בְּיוֹם שְׁמֹעַ אִישָׁהּ יָנִיא אוֹתָהּ וְהֵפֵר" לִמֵּד בַּבַּעַל שֶׁהֲנָאָה הִיא הֲפָרָה וְלִמֵּד בַּבַּעַל שֶׁעָשָׂה שְׁמִיעָה וַחֲרִישָׁה כְּיוֹם נֶדֶר לְהָקִים. בָּאָב מִנָּיִן. הֲרֵי אַתָּה דָן, הוֹאִיל וְרַשַּׁאי לְהָקִים וְרַשַּׁאי לְהָפֵר אִם לָמַדְתִּי לְעִנְיַן הֲפָרָה שֶׁעָשָׂה הֲנָאָה כַּהֲפָרָה וּשְׁמִיעָה וַחֲרִישָׁה כְּיוֹם נֶדֶר אַף לְהָקִים נַעֲשָׂה הֲנָאָה כַּהֲפָרָה וַחֲרִישָׁה וּשְׁמִיעָה כְּיוֹם נֶדֶר. לֹא אִם אָמַרְתָּ בְּהֵפֵר, שֶׁחָלַק מִכְּלָלוֹ, לְפִיכָךְ עָשָׂה בּוֹ חֲרִישָׁה וּשְׁמִיעָה כְּיוֹם נֶדֶר, תֹּאמַר בְּהֵקִים, שֶׁלֹּא חָלַק מִכְּלָלוֹ, לְפִיכָךְ לֹא עָשָׂה בוֹ חֲרִישָׁה וּשְׁמִיעָה כְּיוֹם נֶדֶר. לֹא זָכִיתִי מִן הַדִּין, אֲדוּנֶנּוּ מִן הַבַּעַל, הוֹאִיל וְהַבַּעַל מֵפֵר וְהָאָב מֵפֵר מַה הַבַּעַל עָשָׂה בּוֹ חֲרִישָׁה וּשְׁמִיעָה כְּיוֹם נֶדֶר לְהָקִים אַף הָאָב נַעֲשָׂה בּוֹ חֲרִישָׁה וּשְׁמִיעָה כְּיוֹם נֶדֶר לְהָקִים. וְעוֹד, קַל וָחוֹמֶר הוּא, וּמַה הַבַּעַל, שֶׁאֵין הָרְשׁוּת מִתְרוֹקֶנֶת לוֹ, עָשָׂה בּוֹ חֲרִישָׁה וּשְׁמִיעָה כְּיוֹם נֶדֶר, אָב, שֶׁהָרְשׁוּת מִתְרוֹקֶנֶת לוֹ, אֵינוֹ דִין שֶׁנַעֲשֶׂה חֲרִישָׁה וּשְׁמִיעָה כְּיוֹם נֶדֶר. לֹא אִם אָמַרְתָּ בַּבַּעַל, בְּבֶגֶר לְפִיכָךְ עָשָׂה בּוֹ חֲרִישָׁה וּשְׁמִיעָה כְּיוֹם נֶדֶר, תֹּאמַר בָּאָב, שֶׁאֵין מֵפֵר בְּבֶגֶר לְפִיכָךְ לֹא נַעֲשָׂה בוֹ חֲרִישָׁה וּשְׁמִיעָה כְּיוֹם נֶדֶר לֹא זָכִיתִי מִן הַדִּין, תַּלְמוּד לוֹמַר  "אֵלֶּה הַחֻקִּים אֲשֶׁר צִוָּה ה' אֶת מֹשֶׁה" וְגוֹ', עַל כָּרְחֲךָ אַתָּה מַקִּישׁ אֶת הָאָב לַבַּעַל, מַה הַבַּעַל עָשָׂה בוֹ חֲרִישָׁה וּשְׁמִיעָה כְּיוֹם נֶדֶר לְהָקִים אַף הָאָב נַעֲשָׂה בּוֹ חֲרִישָׁה וּשְׁמִיעָה כְּיוֹם נֶדֶר לְהָקִים.

"כִּי הֵנִיא אָבִיהָ אֹתָהּ", אִם הֵפֵר הָאָב, מוּפָר, וְאִם לָאו אֵינוֹ מוּפָר. אָמְרָה יוֹדַעַת אֲנִי שֶׁכָּל נְדָרִים שֶׁהָיָה אַבָּא שׁוֹמֵעַ הָיָה מֵפֵר, שׁוֹמֵעַ אֲנִי יְהֵא מוּפָר. תַּלְמוּד לוֹמַר "כִּי- הֵנִיא אָבִיהָ אֹתָהּ", אִם הֵפֵר הָאָב מוּפָר וְאִם לָאו אֵין מוּפָר. אָמַר לְאֶפּוֹטְרוֹפּוֹס כָּל נְדָרִים שֶׁתְּהֵא בִּתִּי נוֹדֶרֶת מִכָּאן וְעַד שֶׁאָבוֹא מִמָּקוֹם פְּלוֹנִי הָפֵר לָהּ וְהֵפֵר לָהּ, שׁוֹמֵעַ אֲנִי יְהוּ מוּפָרִין. תַּלְמוּד לוֹמַר "כִּי הֵנִיא אָבִיהָ אֹתָהּ", אִם הֵפֵר הָאָב מוּפָר וְאִם לָא אֵינוֹ מוּפָר דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר מָצִינוּ בְּכָל מָקוֹם שֶׁשְּׁלוּחוֹ שֶׁל אָדָם כְּמוֹתוֹ.

{pפסוק זp}  "וְאִם הָיוֹ תִּהְיֶה לְאִישׁ", נַעֲרָה הַמְאֹרָסָה, אָבִיהָ וּבַעֲלָהּ מְפֵרִין אֶת נְדָרֶיהָ. מְנָּלָּן. אֲמַר רָבָא דַּאֲמַר קְרָא וְאִם הָיוֹ תִהְיֶה לְאִישׁ וּנְדָרֶיהָ עָלֶיהָ, מִכָּאן לְנַעֲרָה הַמְאֹרָסָה שֶׁאָבִיהָ וּבַעֲלָהּ מְפֵרִין נְדָרֶיהָ. וְאֵימָא הָדֵין קְרָא בִּנְשׂוּאָה כְתִיב. בִּנְשׂוּאָה קְרָא אַחֲרִינָא כְּתִיב (להלן פסוק יא) "וְאִם בֵּית אִישָׁהּ נָדָרָה".  אֵימָא תַּרְוַיְהוּ בִּנְשׂוּאָה וּתְרֵי קְרָאֵי לָמָּה לִי לוֹמַר שֶׁאֵין הַבַּעַל מֵפֵר בַּקּוֹדְמִים. וְלָאו מִמֵּילָא שְׁמַעְתְּ מִ(י)נָּהּ. וְאִי תֵימָא,  הֲוָיָה קִדּוּשִׁין מַשְׁמָע.

דְּבֵי רַבִּי יִשְׁמָעֵאל תָּנָא (להלן פסוק יז) "בֵּין אִישׁ לְאִשְׁתּוֹ בֵּין אָב לְבִתּוֹ", מִכָּאן לְנַעֲרָה הַמְאֹרָסָה שֶׁאָבִיהָ וּבַעֲלָהּ מְפֵרִין נְדָרֶיהָ. וּלְתַנָּא דְּבֵי רַבִּי יִשְׁמָעֵאל וְאִם הָיוֹ תִהְיֶה מָה עָבִיד לֵיהּ. מוּקִים לֵיהּ לְאִידָךְ דְּרָבָא. וְרָבָא, הַאי תַּנָּא דְּבֵי רַבִי יִשְׁמָעֵאל מַאי עָבִיד לֵיהּ. מִבָּעֵי לֵיהּ לוֹמַר שֶׁהַבַּעַל מֵפֵר דְּבָרִים שֶׁבֵּינוֹ לְבֵינָהּ.

"וְאִם הָיוֹ תִהְיֶה לְאִישׁ", זוֹ אֲרוּסָה. אוֹ אֵינוֹ אֶלָּא נְשׂוּאָה.  כְּשֶׁהוּא אוֹמֵר (להלן פסוק יא) "וְאִם- בֵּית אִישָׁהּ נָדָרָה" הֲרֵי נְשׂוּאָה אֲמוּרָה דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר אֶחָד זֶה וְאֶחָד זֶה לֹא בָא הַכָּתוּב לְחַלֵּק אֶלָּא רְשׁוּתוֹ שֶׁל אָב, שֶׁכָּל זְמַן שֶׁהִיא בְּבֵית אָבִיהָ אָבִיהָ וּבַעֲלָהּ מְפֵרִין נְדָרֶיהָ, נִיסֵת אֵין אָבִיהָ מֵפֵר נְדָרֶיהָ. וּנְדָרֶיהָ עָלֶיהָ. נְדָרִים שֶׁבָּאוּ עִמָּהּ מִבֵּית אָבִיהָ לְבֵית בַּעֲלָהּ. אוֹ אֵינוֹ אֶלָּא נְדָרִים שֶׁנָּדְרָה בִּרְשׁוּתוֹ. אָמַרְתָּ, קַל וָחֹמֶר, אִם נְדָרִים שֶׁנָּדְרָה שֶׁלֹּא בִרְשׁוּתוֹ הֲרֵי הוּא מֵפֵר קַל וָחֹמֶר לִנְדָרִים שֶׁנָּדְרָה בִּרְשׁוּתוֹ.

"וּנְדָרֶיהָ עָלֶיהָ". נְדָרִים שֶׁלֹּא הוּקְמוּ וְשֶׁלֹּא הוּפְרוּ. אוֹ אֵינוֹ אֶלָּא נְדָרִים שֶׁהוּקְמוּ וְשֶׁהוּפְרוּ. הֲרֵי אַתָּה דָן, הוֹאִיל וְהָאָב מֵפֵר וְהַבַּעַל מֵפֵר מַה הָאָב אֵין מֵפֵר אֵלָּא נְדָרִים שֶׁלֹּא הוּקְמוּ וְשֶׁלֹּא הוּפְרוּ כָּךְ הַבַּעַל. וְעוֹד, קַל וָחֹמֶר, וּמַה הָאָב, שֶׁהָרְשׁוּת מִתְרוֹקֶנֶת לוֹ, אֵין מֵפֵר אֶלָּא נְדָרִים שֶׁלֹּא הוּקְמוּ וְשֶׁלֹּא הוּפְרוּ, בַּעַל, שֶׁאֵין הָרְשׁוּת מִתְרוֹקֶנֶת לוֹ, אֵינוֹ דִין שֶׁלֹּא יָפֵר אֶלָּא נְדָרִים שֶׁלֹּא הוּקְמוּ וְשֶׁלֹּא הוּפְרוּ. לֹא אִם אָמַרְתָּ בְּאָב, שֶׁאֵין מֵפֵר בְּבֶגֶר, לְפִיכָךְ אֵין מֵפֵר אֶלָּא בִּנְדָרִים שֶׁלֹּא הוּקְמוּ וְשֶׁלֹּא הוּפְרוּ, תֹּאמַר בְּבַעַל, שֶׁמֵּפֵר בְּבֶגֶר, לְפִיכָךְ יָפֵר כָּל נֶדֶר. לֹא זָכִיתִי מִן הַדִּין, תַּלְמוּד לוֹמַר  "אֵלֶּה הַחֻקִּים אֲשֶׁר צִוָּה ה' אֶת מֹשֶׁה בֵּין אִישׁ" וְגוֹ', עַל כָּרְחֲךָ אַתָּה מַקִּישׁ אֶת הַבַּעַל לָאָב, מָה הָאָב אֵין מֵפֵר אֶלָּא נְדָרִים שֶׁלֹּא הוּקְמוּ וְשֶׁלֹּא הוּפְרוּ אַף הַבַּעַל לֹא יָפֵר אֶלָּא נְדָרִים שֶׁלֹּא הוּקְמוּ וְשֶׁלֹּא הוּפְרוּ. אוֹ מִבְטָא שְׂפָתֶיהָ, אֵין בִּטּוּי אֶלָּא שְׁבוּעָה,  שֶׁנֶּאֱמַר (ויקרא ה, ד) "אוֹ נֶפֶשׁ כִּי תִשָּׁבַע לְבַטֵּא".

{pפסוק חp}  "וְשָׁמַע אִישָׁהּ", לְהוֹצִיא אֶת הַחֵרֵשׁ. וְשָׁמַע אִישָׁהּ, אֵין לִי אֶלָּא שֶׁשָּׁמַע הוּא, הִשְׁמִיעוּהוּ אֲחֵרִים, מִנָּיִן. תַּלְמוּד לוֹמַר "וְקָמוּ (כָל) נְדָרֶיהָ". "וְהֶחֱרִשׁ לָהּ", עַד שֶׁיְּהֵא מִתְכַּוֵּן לָהּ, שֶׁאִם נָדְרָה אִשְׁתּוֹ וְאָמַר סְבוּר הָיִיתִי שֶׁהִיא בִּתִּי הֲרֵי זֶה יַחֲזֹר וְיָפֵר,  שֶׁנֶּאֱמַר "וְהֶחֱרִשׁ לָהּ", עַד שֶׁיְּהֵא מִתְכַּוֵּן לָהּ. וְקָמוּ (כָּל) נְדָרֶיהָ, לָמָּה נֶאֱמַר. לְפִי שֶׁהוּא אוֹמֵר  "וְהֵפֵר אֶת נִדְרָהּ", שֶׁאִם נָדְרָה וְקִיֵּם וְחָזַר וְהֵפֵר, שׁוֹמֵעַ אֲנִי יְהֵא מוּפָר וּמָה אֲנִי מְקַיֵּם "וְקָמוּ כָּל נְדָרֶיהָ", עַד שֶׁלֹּא הֵפֵר, אוֹ אַף מִשֶּׁיָּפֵר  וּמָה אֲנִי מְקַיֵּם "וְהֵפֵר אֶת נִדְרָהּ", עַד שֶׁלֹּא קִיֵּם, אוֹ אַף מִשֶּׁקִּיֵּם. תַּלְמוּד לוֹמַר "יָקֻ(וּ)מוּ", מַגִּיד הַכָּתוּב שֶׁכָּל נֶדֶר שֶׁקִּיֵּם שָׁעָה אַחַת אֵין יָכוֹל לְהָפֵר.

{pפסוק טp}  "וְאִם בְּיוֹם שְׁמֹעַ אִישָׁהּ יָנִיא אוֹתָהּ", לִמֵּד בְּבַעַל שֶׁהֲנָאָה הִיא הֲפָרָה וְלִמֵּד בְּבַעַל שֶׁעָשָׂה שְׁמִיעָה וַחֲרִישָׁה בְּיוֹם נֶדֶר. וְהֵפֵר אֶת נִדְרָהּ אֲשֶׁר עָלֶיהָ, נְדָרִים שֶׁעָלֶיהָ מֵפֵר וְלֹא נְדָרִים שֶׁאֵינָן עָלֶיהָ, שֶׁרַבִּי אֱלִיעֶזֶר אוֹמֵר יָפֵר וְהַדִּין נוֹתֵן וּמַה בְּמָקוֹם שֶׁאֵין מֵפֵר נִדְרֵי עַצְמוֹ מִשֶּׁנָּדַר הֲרֵי הוּא מֵפֵר נִדְרֵי עַצְמוֹ עַד שֶׁלֹּא יִדֹּר [מָקוֹם שֶׁמֵּפֵר נִדְרֵי אִשְׁתּוֹ מִשֶּׁנָּדְרָה אֵינוֹ דִין שֶׁיָּפֵר נִדְרֵי אִשְׁתּוֹ עַד שֶׁלֹּא תִּדֹּר], אָמְרוּ לוֹ לֹא אָמְרָה תוֹרָה אֶלָּא וְהֵפֵר אֶת נִדְרָהּ אֲשֶׁר עָלֶיהָ, נְדָרִים שֶׁעָלֶיהָ מֵפֵר וְלֹא נְדָרִים שֶׁאֵינָן עָלֶיהָ. דָּבָר אַחֵר (להלן פסוק יד) "אִישָׁהּ יְקִימֶנּוּ וְאִישָׁהּ יְפֵרֶנּוּ", אֶת שֶׁבָּא לִכְלַל הֵקִים בָּא לִכְלַל הֵפֵר, לֹא בָא לִכְלַל הֵקִים לֹא בָא לִכְלַל הֵפֵר. וַה' יִסְלַח לָהּ וְגוֹ', הֲרֵי שֶׁנָּדְרָה וּבִטֵּל וְלֹא יָדְעָה, צְרִיכָה סְלִיחָה.

"וְאִם בְּיוֹם שְׁמֹעַ אִישָׁהּ". אָמְרָה קוֹנָם שֶׁנִּסֵּת מִשֶׁאֵצֵא עַד שָׁלֹשׁ שָׁנִים אָמַר אֵין קַיָּם לָהּ, הָפֵר יְפֵרֶנּוּ, כְּאִלּוּ מוּפָר. קוֹנָם שֶׁאֵינִי טוֹעֶמֶת מֵחֲנוּתוֹ שֶׁל פְּלוֹנִי אֵינוֹ יָכוֹל לְהָפֵר לָהּ. רַבִּי יְהוּדָה אוֹמֵר אִם אֵין לָהּ פַּרְנָסָה אֶלָּא מֵאוֹתוֹ חֲנוּת הֲרֵי זֶה יָפֵר. קוֹנָם שֶׁאֲנִי וְאַבָּא אוֹכְלִין וְאִמִּי אוֹכֶלֶת וְאַחַי אוֹכְלִין, אֵינוֹ יָכוֹל לְהָפֵר. קוֹנָם שֶׁאֵינִי טוֹעֶמֶת וְאוֹכֶלֶת מִתְּאֵנִי הָעִיר הַזֹּאת, מִעִנְבֵי הָעִיר הַזֹּאת, יָבִיא לָהּ מֵעִיר אַחֶרֶת. מִפֵּרוֹת הָעִיר, הֲרֵי זֶה יָפֵר.

לְהַלָּן הוּא אוֹמֵר (להלן פסוק יב) "וְהֶחֱרִשׁ לָהּ", לָהּ וְלֹא לִשְׁלוּחָהּ. מִפְּנֵי מָה לֹא הֵפַרְתָּ, אָמַר לָהּ לֹא הָיִיתִי יוֹדֵעַ שְׁקֵּ(י)נְּמָה, הֲרֵי זֶה יָפֵר. מִפְּנֵי מָה לֹא הֵפַרְתָּ, אָמַר לָהּ לֹא הָיִיתִי יוֹדֵעַ שֶׁאֲנִי זַכַּאי לְהָפֵר, הֲרֵי זֶה יָפֵר. לֹא הָיִיתִי יוֹדֵעַ שֶׁזֶּה נֶדֶר, הֲרֵי זֶה יָפֵר. הֵפֵר וְלֹא יָדְעָה וְעָבְרָה עֲלֵיהֶן, הֲרֵי זֶה הוּא אוֹמֵר וַה' יִסְלַח לָהּ. וּבַשַׁבָּת יֹאמַר לָהּ מָחוּל לָךְ, אֱכוּל, וְלֹא יֹאמַר הֲרֵי מוּפָר לָךְ.

{pפסוק י-יאp}  "וְנֵדֶר אַלְמָנָה וּגְרוּשָׁה". תַּנָּא דְּבֵי רַבִּי יִשְׁמָעֵאל וְנֵדֶר אַלְמָנָה וּגְרוּשָׁה מַה תַּלְמוּד לוֹמַר, וַהֲלֹא מוּצֵאת מִכְּלַל אָב וּמִכְּלַל בַּעַל, אֶלָּא הֲרֵי שֶׁמָּסַר הָאָב לִשְׁלוּחֵי הַבַּעַל אוֹ שֶׁמָּסְרוּ שְׁלוּחֵי הָאָב לִשְׁלוּחֵי הַבַּעַל וְנִתְאַרְמְלָה בַּדֶּרֶךְ אוֹ נִתְגָּרְשָׁה הֵיאַךְ אֲנִי קוֹרֵא בָּהּ, בֵּית אָבִיהָ שֶׁל זוֹ אוֹ בֵּית בַּעֲלָהּ שֶׁל זוֹ, אֶלָּא לוֹמַר לְךָ כֵּיוָן שֶׁיָּצְתָה מִרְשׁוּת הָאָב שָׁעָה אַחַת שׁוּב אֵינוֹ יָכוֹל לְהָפֵר.

תַּנְיָא אַלְמָנָה וּגְרוּשָׁה שֶׁאָמְרָה הֲרֵינִי נְזִירָה לִכְשֶׁאֶנָּשֵׂא וְנִסֵּת, רַבִּי יִשְׁמָעֵאל אוֹמֵר יָפֵר, רַבִּי עֲקִיבָא אוֹמֵר לֹא יָפֵר. אֵשֶׁת אִישׁ שֶׁאָמְרָה הֲרֵנִי נְזִירָה לִכְשֶׁאֶתְגָּרֵשׁ וְנִתְגָּרְשָׁה, רַבִּי יִשְׁמָעֵאל אוֹמֵר לֹא יָפֵר, רַבִּי עֲקִיבָא אוֹמֵר יָפֵר. אָמַר רַבִּי יִשְׁמָעֵאל הֲרֵי הוּא אוֹמֵר וְנֵדֶר אַלְמָנָה וּגְרוּשָׁה, עַד שֶׁיְּהֵא נֶדֶר בִּשְׁעַת אַלְמָנוּת וְגֵרוּשִׁין. וְרַבִּי עֲקִיבָא סְבַר הֲרֵי הוּא אוֹמֵר כֹּל אֲשֶׁר אָסְרָה עַל נַפְשָׁהּ, עַד שֶׁיְּהֵא אִסּוּר נֶדֶר בִּשְׁעַת אַלְמָנוּת וְגֵרוּשִׁין.

"וְנֵדֶר אַלְמָנָה וּגְרוּשָׁה", מִן הַנִּשּׂוּאִין. אוֹ אֵינוֹ אֶלָּא מִן הָאֵרוּסִין. הֲרֵי אַתָּה דָן, הוֹאִיל וּבְעוּלָה אֵין אָבִיהָ מֵפֵר נְדָרֶיהָ וְאַלְמָנָה וּגְרוּשָׁה אֵין אָבִיהָ מֵפֵר נְדָרֶיהָ, מַה בְּעוּלָה, שֶׁיָּצְתָה מֵרְשׁוּת אָבִיהָ, אַף אַלְמָנָה וּגְרוּשָׁה, שֶׁיָּצְתָה מֵרְשׁוּת אָבִיהָ.  אוֹ אֲפִלּוּ נִתְאַלְמְנָה [אוֹ נִתְגָּרְשָׁה] מִזֶּה וְנִסֵּת לָזֶה קוֹרֵא אֲנִי עָלָיו וְנֵדֶר אַלְמָנָה וּגְרוּשָׁה לְפִי שֶׁמָּצִינוּ בְּאַלְמָנָה לְכֹהֵן גָּדוֹל גְּרוּשָׁה וַחֲלוּצָה לְכֹהֵן הֶדְיוֹט. תַּלְמוּד לוֹמַר "וְאִם בֵּית אִישָׁהּ נָדָרָה", מִכָּל מָקוֹם.

"וְנֵדֶר אַלְמָנָה וּגְרוּשָׁה", יָכוֹל כָּל אַלְמָנָה וּגְרוּשָׁה. תַּלְמוּד לוֹמַר "אִם בֵּית אִישָׁהּ נָדָרָה", פְּרָט לְשֶׁנָּדְרָה חוּץ לְבֵית אִישָׁהּ. אַחַר שֶׁרִבָּה נִדְרֵי אַלְמָנָה לְהָקִים, נִדְרֵי אַלְמָנָה לְהָפֵר כֵּיצַד. נָדְרָה שֶׁנִּתְאַרְמְלָה אוֹ שֶׁנִּתְגָרְשָׁה, מִשֶּׁיָּצְאָה מֵרְשׁוּתוֹ אֵינוֹ יָכוֹל לְהָפֵר. יָכוֹל אִם לֹא יָצְאָה מֵרְשׁוּתוֹ יְהֵא זַכַּאי לְהָפֵר, אֲבָל אִם יָצְאָה מֵרְשׁוּתוֹ לֹא יְהא זַכַּאי לְהָפֵר. תַּלְמוּד לוֹמַר "יָקוּם". יָכוֹל אִם הָיָה עָתִיד לְהַחֲזִירָהּ יְהֵא זַכַּאי לְהָפֵר. תַּלְמוּד לוֹמַר "יָקוּם".

"וְאִם בֵּית אִישָׁהּ נָדָרָה", זוֹ נְשׂוּאָה. אוֹ אֵינוֹ אֶלָּא אֲרוּסָה. כְּשֶׁהוּא אוֹמֵר  "וְאִם הָיוֹ תִהְיֶה לְאִישׁ" הֲרֵי אֲרוּסָה אֲמוּרָה, וּמַה תַּלְמוּד לוֹמַר "וְאִם בֵּית אִישָׁהּ נָדָרָה", זוֹ נְשׂוּאָה דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר זוֹ יְתוֹמָה בְּחַיֵּי הָאָב.

{pפסוק יבp}  "וְשָׁמַע אִישָׁהּ", לְהוֹצִיא אֶת הַחֵרֵשׁ. וְשָׁמַע אִישָׁהּ, אֵין לִי אֶלָּא שֶׁשָּׁמַע הוּא, הִשְׁמִיעוּהוּ אֲחֵרִים, מִנָּיִן. תַּלְמוּד לוֹמַר "וְקָמוּ כָּל נְדָרֶיהָ". וְהֶחֱרִשׁ, זוֹ חֲרִישָׁה לְקַיֵּם. אוֹ אֵינוֹ אֶלָּא חֲרִישָׁה לְמֵקַט. כְּשֶׁהוּא אוֹמֵר (להלן פסוק טז) "וְאִם יַחֲרִישׁ לָהּ"  הֲרֵי חֲרִישָׁה לְמֵקַט אָמוּר, הָא מַה תַּלְמוּד לוֹמַר "וְהֶחֱרִשׁ לָהּ", זוֹ חֲרִישָׁה לְקַיֵּם. וְקָמוּ כָּל  נְדָרֶיהָ, שֶׁאִם נָדְרָה וְקִיֵּם וְחָזַר וְהֵפֵר שׁוֹמֵעַ אֲנִי יְהֵא מוּפָר וּמָה אֲנִי מְקַיֵּם וְקָמוּ כָּל נְדָרֶיָה, עַד שֶׁלֹּא יָפֵר, אוֹ אַף מִשֶּׁקִּיֵּם. תַּלְמוּד לוֹמַר ("לֹא) יָקוּם", מַגִּיד הַכָּתוּב שֶׁכָּל נֶדֶר שֶׁקִּיֵּם שָׁעָה אַחַת אֵין רַשַּׁאי לְהָפֵר.

{pפסוק יגp}  "וְאִם הָפֵר יָפֵר אֹתָם אִישָׁהּ בְּיוֹם שָׁמְעוֹ", מַגִּיד שֶׁנָתְנָה תּוֹרָה רְשׁוּת לְהָפֵר כָּל הַיּוֹם. אִישָׁהּ הֲפֵרָם, לְהוֹצִיא אֶת הָאֶפִּיטְרוֹפּוֹס. אִישָׁהּ הֲפֵרָם, אִם הֵפֵר הַבַּעַל מוּפָר, וְאִם לָאו אֵינוֹ מוּפָר. אָמְרָה יוֹדַעַת אֲנִי שֶׁכָּל נְדָרִים שֶׁהָיָה בַעֲלִי שׁוֹמֵעַ הָיָה מֵפֵר, שׁוֹמֵעַ אֲנִי יְהֵא מוּפָר. תַּלְמוּד לוֹמַר "אִישָׁהּ הֲפֵרָם", אִם הֵפֵר הַבַּעַל מוּפָר וְאִם לָאו אֵינוֹ מוּפָר. אָמַר לָאֶפִּיטְרוּפּוֹס  כָּל נְדָרִים שֶׁתְּהֵא אִשְׁתִּי נוֹדֶרֶת מִכָּאן וְעַד שֶׁאָבוֹא מִמָּקוֹם פְּלוֹנִי הָפֵר לָהּ, וְהֵפֵר, שׁוֹמֵעַ אֲנִי יְהֵא מוּפָר תַּלְמוּד לוֹמַר "אִישָׁהּ הֲפֵרָם", אִם הֵפֵר הַבַּעַל מוּפָר וְאִם לָאו אֵינוֹ מוּפָר דִּבְרֵי רַבִּי יִאשִׁיָּה. רַבִּי יוֹנָתָן אוֹמֵר מָצִינוּ בְּכָל מָקוֹם שֶׁשְּׁלוּחוֹ שֶׁל אָדָם כְּמוֹתוֹ.

"אִישָׁהּ הֲפֵרָם וַה' יִסְלַח לָהּ", רַבִּי חִיָּא בַּר אַשֵּׁי הֲוָה רָגִיל כָּל אֵימַת דְּנְפַל עַל אַפֵּיהּ הֲוָה אָמַר הָרַחֲמָן יַצִּילֵנוּ מִיֵּצֶר הָרַע. יוֹמָא חָדָא שְׁמַעְתֵּיהּ דְּבֵיתְהוּ, אָמְרָה, מִכְּדֵי הָא כַּמָּה שָׁנֵי דְּפָרִישׁ מִנַּאי, מַאי טַעֲמָא אֲמַר הָכֵי. יוֹמָא חָדָא הֲוָא קָא גָּרִיס בְּגִנָּתֵּיהּ. קִשְּׁטָה נַפְשָׁהּ חָלְפָה וְתַנְיָה קָמֵיהּ. אָמַר לָהּ מָאן אַתְּ.  אָמְרָה לֵיהּ אֲנָא חֲרוּתָא דְּהָדְרֵי מִן יוֹמָא. תְּבָעָהּ, אָמְרָה לֵיהּ אַיְתֵי לִי לְהָךְ רוֹמָנָא דְּרֵישׁ צוּצִיתָא. שְׁוַר, אַתְיָא נִיהֲלָהּ. כִּי אָתָא לְבֵיתֵיהּ הֲוָה קָא שָׁגְרָה דְּבֵיתְהוּ תַּנּוּרָא, סָלִיק וְקָא יָתִיב בְּגַוֵיהּ. אָמְרָה לֵיהּ, מַאי הַאי. אֲמַר לָהּ הָכֵי וְהָכֵי הֲוָה מַעֲשֶׂה. אָמְרָה לֵיהּ אֲנָא הֲוָאי, לָא אַשְׁגַּח בָּהּ עַד דְּיָהֲבָה סִימָנִין. אָמַר לָהּ אֲנָא מִיהָא לְאִסּוּרָא אִכַּוְנֵי דִּכְתִיב "אִישָׁהּ הֲפֵרָם וַה' יִסְלַח לָהּ" וְכוּ' (כִּדְכָתוּב בְּרֶמֶז תע"ט).

{pפסוק יד-טוp}  "כָּל נֵדֶר וְכָל שְׁבֻעַת אִסָּר לְעַנֹּת נָפֶשׁ", אֵלּוּ נְדָרִים שֶׁהוּא מֵפֵר, נְדָרִים שֶׁיֵּשׁ בָּהֶן עִנּוּי נֶפֶשׁ, אִם אֶרְחַץ לֹא אֶרְחַץ אִם אֶתְקַשֵּׁט לֹא אֶתְקַשֵּׁט. אָמַר רַבִּי יוֹסֵי אֵין אֵלּוּ נִדְרֵי עִנּוּי נֶפֶשׁ, וְאֵלּוּ הֵן נִדְרֵי עִנּוּי נֶפֶשׁ אָמְרָה קוֹנָם פֵּרוֹת הָעוֹלָם עָלַי הֲרֵי זֶה יָפֵר, פֵּרוֹת מְדִינָה זוֹ עָלַי יָבִיא לָהּ מִמְּדִינָה אַחֶרֶת אִם אֶרְחַץ וְכוּ', דְּאָמְרָה הֲנָאַת רְחִיצָה עָלַי לְעוֹלָם אִם אֶרְחַץ הַיּוֹם. וְרַבִּי יוֹסֵי, נוּוּל דְּיוֹמֵי לָא שְׁמֵיהּ נִוּוּל. לֹא אֶרְחַץ, דְּאָמְרָה הֲנָאַת רְחִיצָה עָלַי לְעוֹלָם אִם אֶרְחַץ וּשְׁבוּעָה שֶׁלֹּא אֶרְחַץ. וְאָמְרֵי רַבָּנָן רְחִיצָה אִית בָּהּ עִנּוּי, וְרָמִינְהוּ אַף עַל פִּי שֶׁאָסוּר בְּכֻלָּן אֵין עָנוּשׁ כָּרֵת אֶלָּא עַל הָאוֹכֵל וְעַל הַשּׁוֹתֶה וְעַל הָעוֹשֶׂה מְלָאכָה בְּיּוֹם הַכִּפּוּרִים, וְאִי אֲמַרְתְּ כִּי לֹא רַחֲצָה נַמִּי אִיכָּא עִנּוּי בְּיּוֹם הַכִּפּוּרִים כִּי רָחַץ לֵחָיֵב כָּרֵת. אֲמַר רָבָא הָכָא מֵעִנְיָנָא דִקְרָא הָכָא מֵעִנְיָנָא דִקְרָא, גַּבֵּי יוֹם הַכִּפּוּרִים דִּכְתִיב (ויקרא טז, כט) "תְּעַנּוּ אֶת נַפְשֹׁתֵיכֶם", מִלְּתָא דְיָדִיעַ עִנּוּיָא הָשַּׁתָּא, רְחִיצָה לָא יָדִיעַ עִנּוּיָא, גַּבֵּי נְדָרִים דִּכְתִיב "כָּל נֵדֶר וְכָל שְׁבֻעַת אִסָּר לְעַנֹּת נָפֶשׁ", מִלְּתָא דְּאָתְיָא בָּהּ לִידֵי עִנּוּי, וְכִי לֹא רָחֲצָה מָתְיָא לִידֵי עִנּוּי, מִשּׁוּם הָכֵי מֵפֵר לָהּ.

"כָּל נֵדֶר וְכָל שְׁבֻעַת אִסָּר לְעַנֹּת נָפֶשׁ", לָמָּה נֶאֱמַר. לְפִי שֶׁהוּא אוֹמֵר (לעיל פסוק ט) "וְהֵפֵר אֶת נִדְרָהּ אֲשֶׁר עָלֶיהָ" שׁוֹמֵעַ אֲני בֵּין נְדָרִים שֶׁיֵּשׁ בָּהֶן עִנּוּי נֶפֶשׁ בֵּין נְדָרִים שֶׁאֵין בָּהֶן עִנּוּי נֶפֶשׁ, תַּלְמוּד לוֹמַר "כָּל נֵדֶר". נְדָרִים שֶׁהֵם בֵּינוֹ לְבֵינָהּ, מִנָּיִן.  תַּלְמוּד לוֹמַר  "אֵלֶּה הַחֻקִּים" וְגוֹ'. שׁוֹמֵעַ אֲנִי בֵּין שֶׁיֵּשׁ בָּהֶן עִנּוּי נֶפֶשׁ וּבֵין שֶׁאֵין בָּהֶן עִנּוּי נֶפֶשׁ. תַּלְמוּד לוֹמַר "כָּל נֵדֶר" וְגוֹ'. וּמַה זֶּה נֶדֶר שֶׁאֵין מִתְחַלֵּל עַל יְדֵי אֲחֵרִים יָפֵר, כָּךְ [כָּל נֶדֶר שֶׁאֵינוֹ מִתְחַלֵּל עַל יְדֵי אֲחֵרִים הוּא מֵפֵר]  דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר מָצִינוּ נֶדֶר שֶׁאֵין מִתְחַלֵּל עַל יְדֵי אֲחֵרִים אֶלָּא בוֹ, הוּא מֵפֵר, כֵּיצַד, אָמְרָה קוֹנָם פֵּרוֹת הָעוֹלָם עָלַי, הֲרֵי זֶה יָפֵר, פֵּרוֹת מְדִינָה זוֹ עָלַי יָבִיא לָהּ מִמְּדִינָה אַחֶרֶת, פֵּרוֹת חֶנְוָנִי זֶה, נֶדֶר שֶׁאֵין מִתְחַלֵּל עַל יְדֵי אֲחֵרִים אֶלָּא בּוֹ, הוּא יָפֵר. אֵין לִי אֶלָּא בַּעַל, שֶׁאֵין מֵפֵר אֶלָּא נְדָרִים שֶׁבֵּינוֹ לְבֵינָהּ וּנְדָרִים שֶׁיֵּשׁ בָּהֶן עִנּוּי נֶפֶשׁ, הָאָב מִנָּיִן.  הֲרֵי אַתָּה דָן, הוֹאִיל וְהַבַּעַל מֵפֵר וְהָאָב מֵפֵר מָה הַבַּעַל אֵין מֵפֵר אֶלָּא נְדָרִים שֶׁבֵּינוֹ לְבֵינָהּ וּנְדָרִים שֶׁיֵּשׁ בָּהֶן עִנּוּי נֶפֶשׁ אַף הָאָב לֹא יָפֵר אֶלָּא נְדָרִים שֶׁבֵּינוֹ לְבֵינָהּ וּנְדָרִים שֶׁיֵּשׁ בָּהֶן עִנּוּי נֶפֶשׁ, אוֹ חִלּוּף הוֹאִיל וְהָאָב מֵפֵר וְהַבַּעַל מֵפֵר מָה הָאָב מֵפֵר כָּל נֶדֶר אַף הַבַּעַל מֵפֵר כָּל נֶדֶר וּמָה אֲנִי מְקַיֵּם כָּל- נֵדֶר וְכָל שְׁבֻעַת אִסָּר לְעַנֹּת נָפֶשׁ, בִּימֵי הֶבְגֵּר, אֲבָל בִּימֵי נְעוּרִים יָפֵר כָּל נֶדֶר. תַּלְמוּד לוֹמַר (להלן פסוק יז) "בִּנְעֻרֶיהָ בֵּית אָבִיהָ", נְעוּרִים בְּבֵית אָבִיהָ אָמַרְתִּי וְלֹא נְעוּרִים בְּבֵית הַבַּעַל. דָּנְתִי וְהֶחֱלַפְתִּי, בָּטֵל הָחִלּוּף וְזָכִיתִי לָדוּן כְּבַתְּחִלָּה, הוֹאִיל וְהַבַּעַל מֵפֵר וְהָאָב מֵפֵר מָה הַבַּעַל אֵינוֹ מֵפֵר אֶלָּא נְדָרִים שֶׁבֵּינוֹ לְבֵינָהּ וּנְדָרִים שֶׁיֵּשׁ בָּהֶן עִנּוּי נֶפֶשׁ אַף הָאָב לֹא יָפֵר אֶלָּא נְדָרִים שֶׁבֵּינוֹ לְבֵינָהּ וּנְדָרִים שֶׁיֵּשׁ בָּהֶן עִנּוּי נֶפֶשׁ, וְעוֹד קַל וָחֹמֶר וּמָה הַבַּעַל, שֶׁמֵּפֵר בְּבֶגֶר, אֵין מֵפֵר אֶלָּא בִּנְדָרִים שֶׁבֵּינוֹ לְבֵינָהּ וּבִנְדָרִים שֶׁיֵּשׁ בָּהֶן עִנּוּי נֶפֶשׁ, הָאָב, שֶׁאֵין מֵפֵר בְּבֶגֶר, אֵינוֹ דִין שֶׁלֹּא יָפֵר אֶלָּא בִּנְדָרִים שֶׁבֵּינוֹ לְבֵינָהּ וּנְדָרִים שֶׁיֵּשׁ בָּהֶן עִנּוּי נֶפֶשׁ. לֹא אִם אָמַרְתָּ בְּבַעַל, שֶׁאֵין הָרְשׁוּת מִתְרוֹקֶנֶת לוֹ,  לְפִיכָךְ אֵין מֵפֵר אֶלָּא נְדָרִים וְכוּ', תֹּאמַר בְּאָב, שֶׁהָרְשׁוּת מִתְרוֹקֶנֶת לוֹ, לְפִיכָךְ יָפֵר כָּל נְדָרִים, לֹא זָכִיתִי לָדוּן. תַּלְמוּד לוֹמַר  "אֵלֶּה הַחֻקִּים" וְגוֹ', עַל כָּרְחֲךָ אַתָּה מַקִּישׁ אֶת הָאָב לַבַּעַל, מָה הַבַּעַל אֵין וְכוּ' אַף הָאָב וְכוּ'.

"אִישָׁהּ יְקִימֶנּוּ וְאִישָׁהּ יְפֵרֶנּוּ". אָמְרָה קוֹנָם תְּאֵנִים וַעֲנָבִים אֵלּוּ שֶׁאֵינִי טוֹעֶמֶת, קִיֵּם לַתְּאֵנִים, כֻּלּוֹ קַיָּם, הֵפֵר לַתְּאֵנִים אֵינוֹ מוּפָר עַד שֶׁיָּפֵר אַף לַעֲנָבִים, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר הֲרֵי הוּא אוֹמֵר אִישָׁהּ יְקִימֶנּוּ וְאִישָׁהּ יְפֵרֶנּוּ, מַה יְּקִימֶנּוּ מִמֶּנּוּ אַף יְפֵרֶנּוּ מִמֶּנּוּ. וְרַבִּי יִשְׁמָעֵאל, מִי כְּתִיב יָפֵר מִמֶּנּוּ. וְרַבִּי עֲקִיבָא, מַקִּישׁ הֲפָרָה לַהֲקָמָה, מַה הֲקָמָה מִמֶּנּוּ אַף הֲפָרָה מִמֶּנּוּ. וַחֲכָמִים אוֹמְרִים מַקִּישׁ הֲקָמָה לַהֲפָרָה, מַה הֲפָרָה מַה שֶּׁהֵּפֵר לֹא הֵפֵר אַף הֲקָמָה מַה שֶּׁקִּיֵּם לֹא קִיֵּם.

נָדְרָה מִן הַתְּאֵנִים וּמִן הָעֲנָבִים וְנִשְׁאַל לְחָכָם וְהִתִּיר לָהּ לַתְּאֵנִים וְלֹא לָעֲנָבִים, לָעֲנָבִים וְלֹא לַתְּאֵנִים, כֻּלּוֹ מֻ(וּ)תָּר.  אָסַר לָהּ לַתְּאֵנִים וְלֹא לָעֲנָבִים, לָעֲנָבִים וְלֹא לַתְּאֵנִים, כֻּלּוֹ אָסוּר. הֵפֵר לָהּ בַּעַל לַתְּאֵנִים וְלֹא לָעֲנָבִים, לָעֲנָבִים וְלֹא לַתְּאֵנִים, כֻּלּוֹ מוּפָר. קִיֵּם לָהּ לַתְּאֵנִים וְלֹא לָעֲנָבִים, לָעֲנָבִים וְלֹא לַתְּאֵנִים, כֻּלּוֹ קַיָּם. אֵימָתַי, בִּזְמַן שֶׁהוּא נֶדֶר אֶחָד, אֲבָל אִם אָמְרָה תְּאֵנִים שֶׁאֲנִי טוֹעֶמֶת וְעוֹד עֲנָבִים שֶׁאֲנִי טוֹעֶמֶת וְנִשְׁאַל לְחָכָם וְהִתִּיר לָהּ לַתְּאֵנִים וְלֹא לָעֲנָבִים, לָעֲנָבִים וְלֹא לַתְּאֵנִים, הַקִּיּוּם בְּקִיּוּמוֹ וְהָהֶפֵר בְּהֶפֵרוֹ.

הָאוֹמֵר לְאִשְׁתּוֹ כָּל נְדָרִים שֶׁתִּדֹּר עַד שֶׁאָבוֹא מִמָּקוֹם פְּלוֹנִי הֲרֵי הֵן קַיָּמִין לֹא אָמַר כְּלוּם. הֲרֵי הֵן מוּפָרִין, רַבִּי אֱלִיעֶזֶר אוֹמֵר מוּפָר וַחֲכָמִים אוֹמְרִים אֵינוֹ מוּפָר. אָמַר רַבִּי אֱלִיעֶזֶר אִם מֵפֵר נְדָרִים שֶׁבָּאוּ לִכְלַל אִסּוּר לֹא יָפֵר נְדָרִים שֶׁלֹּא בָּאוּ לִכְלַל אִסּוּר. אָמְרוּ לוֹ אִישָׁהּ יְקִימֶנּוּ וְאִישָׁהּ יְפֵרֶנּוּ, אֶת שֶׁבָּא לִכְלַל הֵקִים בָּא לִכְלַל הֵפֵר לֹא בָא לִכְלַל הֵקִים לֹא בָא לִכְלַל הֵפֵר.

הָאוֹמֵר לְאֶפּוֹטְרוֹפּוֹס כָּל נְדָרִים שֶׁתִּדֹּר אִשְׁתִּי וְכוּ'. אִישָׁהּ יְקִימֶנּוּ "וְאִישָׁהּ יְפֵרֶנּוּ", מַה תַּלְמוּד לוֹמַר בְּכָל הַפָּרָשָׁה, לְרַבּוֹת אַלְמָנָה לְכֹהֵן גָּדוֹל גְּרוּשָׁה וַחֲלוּצָה לְכֹהֵן הֶדְיוֹט מַמְזֶרֶת לְכוּתִי וּלְחָלָל לְרַבּוֹת כֻּלָּן.

"וְאִם הַחֲרֵשׁ יַחֲרִישׁ", בְּשׁוֹתֵק עַל מְנַת לְמֵיקַט הַכָּתוּב מְדַבֵּר.  אוֹ אֵינוֹ אֶלָּא בְּשׁוֹתֵק עַל מְנַת לְקַיֵּם. כְּשֶׁהוּא אוֹמֵר כִּי הֶחֱרִשׁ לָהּ בְּיוֹם שָׁמְעוֹ הֲרֵי בְּשׁוֹתֵק עַל מְנַת לְקַיֵּם אָמוּר, הָא מָה אֲנִי מְקַיֵּם וְאִם הַחֲרֵשׁ יַחֲרִישׁ, בְּשׁוֹתֵק עַל מְנַת לְמֵיקַט הַכָּתוּב מְדַבֵּר.

"בְּיוֹם שָׁמְעוֹ". אָמַר רַבִּי אֱלִיעֶזֶר בֶּן יַעֲקֹב פַּעַם אַחַת שָׁאַלְתִּי אֶת יוֹנָתָן בֶּן מְשֻׁלָּם וְאֶת יְהוֹשֻׁעַ בֶּן גַּמְלָא מִנַּיִן שֶׁהוּא עוֹשֶׂה טוֹבָה כְּרָעָה. אָמְרוּ לִי אָמַר רַבִּי עֲקִיבָא מָה אִם טוֹבֵל אֲנִי לְטֻמְאָה שֶׁלֹּא בָּאתִי לְזִיקָתָהּ אֵינוֹ דִין שֶׁאֶטְבֹּל לְטֻמְאָה שֶׁבָּאתִי לְזִיקָתָה. וּכְשֶׁבָּאתִי אֵצֶל רַבִּי יְהוֹשֻׁעַ אָמַר הֲרֵי זֶה תְּשׁוּבַת צַד מִמַּה שֶּׁזֶּה חָמוּר יְהֵא קַל וּמִמַּה שֵּׁזֶּה קַל יְהֵא זֶה חָמוּר, אֶלָּא הֲרֵי זֶה תְּשׁוּבָה לַדָּבָר וּמָה אִם בְּמָקוֹם שֶׁלֹּא עָשָׂה נְדָרִים כִּשְׁבוּעַת בִּטּוּי עָשָׂה בּוֹ טוֹבָה כְּרָעָה, שֶׁנֶּאֱמַר (ויקרא ה, ד) "לְהָרַע אוֹ לְהֵיטִיב", מָקוֹם שֶׁעָשָׂה בּוֹ נְדָרִים כִּשְׁבוּעַת בִּטּוּי  אֵינוֹ דִין שֶׁעָשָׂה בּוֹ טוֹבָה כְּרָעָה, אֶלָּא שֶׁאָמְרוּ נֵדֶר, לְכָל נֵדֶר, שְׁבֻ(וּ)עָה, לְכָל שְׁבֻ(וּ)עָה, אִסָּר, לְכָל אִסָּר, לַעֲשׂוֹת טוֹבָה כְּרָעָה. אָמַר רַבִּי אֱלִיעֶזֶר בֶּן יַעֲקֹב פַּעַם אַחַת שָׁאַלְתִּי אֶת יוֹנָתָן בֶּן מְשֻׁלָּם וְאֶת יְהוֹשֻׁעַ בֶּן גַּמְלָא מִנַּיִן שֶׁהוּא עוֹשֶׂה טוֹבָה כְּרָעָה. אָמְרוּ לִי, מִקַּל וָחֹמֶר, בִּזְמַן שֶׁפָּתַח לְהָקִים כֻּלּוֹ קַיָּם, לְהָפֵר כֻּלּוֹ מוּפָר. כֵּיצַד, אָמְרָה פַּת שֶׁאֲנִי טוֹעֶמֶת הַיּוֹם וַאֲנִי שׁוֹתָה בְּיַיִן לְמָחָר אָמַר אֵין קַיָּם לָהּ, הָפֵר יְפֵרֶנּוּ, כֻּלּוֹ מוּפָר, קַיָּם לִיךְ עַל הַפַּת, יְפֵרֶנּוּ, כֻּלּוֹ מוּפָר, קַיָּם לָךְ עַל הַפַּת וְלֹא קַיָּם לָךְ עַל הַיַּיִן, הָקֵם יְקִימֶנּוּ, כֻּלּוֹ קַיָּם, קַיָּם לָךְ עַל הַיַּיִן וְלֹא קַיָּם לָךְ עַל הַפַּת כֻּלּוֹ מוּפָר לְפִי שֶׁהוּא עוֹשֶׂה טוֹבָה כְּרָעָה. יָכוֹל שֶׁהוּא עוֹשֶׂה טוֹבָה בִּפְנֵי עַצְמָהּ וְרָעָה בִּפְנֵי עַצְמָהּ, מִנַּיִן שֶׁהוּא עוֹשֶׂה טוֹבָה וְרָעָה כְּאַחַת. אָמְרוּ, קוֹנָם פַּת שֶׁאֲנִי טוֹעֶמֶת הַיּוֹם וַאֲנִי שׁוֹתָה יַיִן יָשָׁן מָחָר, אָמַר אֵין קַיָּם לָהּ הָפֵר יְפֵרֶנּוּ כֻּלּוֹ מוּפָר.

{pפסוק טזp}  "וְאִם הָפֵר יָפֵר אֹתָם אַחֲרֵי שָׁמְעוֹ", אַחֲרֵי קִיּוּם הַנֶּדֶר. אוֹ אֵינוֹ אֶלָּא שָׁמְעוֹ כְּמַשְׁמָעוֹ. כְּשֶׁהוּא אוֹמֵר (לעיל פסוק טו) "כִּי הֶחֱרִשׁ לָהּ בְּיוֹם שָׁמְעוֹ" הֲרֵי שָׁמְעוֹ אָמוּר, וּמַה תַּלְמוּד לוֹמַר "אַחֲרֵי שָׁמְעוֹ", אַחֲרֵי קִיּוּם הַנֶּדֶר. וְנָשָׂא אֶת עֲוֹנָהּ, מַגִּיד שֶׁהוּא מֻכְנָס תַּחְתֶּיהָ [לֶעָוֹן]. וַהֲרֵי דְּבָרִים קַל וָחֹמֶר, אִם מִדַּת פֻּרְעָנוּת מֻעֶטֶת הַגּוֹרֵם תַּקָּלָה לַחֲבֵרוֹ הֲרֵי הוּא נִכְנָס תַּחְתָּיו קַל וָחֹמֶר לְמִדַּת טוֹבָה מְרֻבָּה.

{pפסוק יזp}  "אֵלֶּה הַחֻקִּים" וְגוֹ', עַל כָּרְחֲךָ אַתָּה מַקִּישׁ אֶת הָאָב לַבַּעַל וְאֶת הַבַּעַל לָאָב בְּכָל מִדּוֹת שֶׁאָמַרְנוּ. בִּנְעֻרֶיהָ בֵּית אָבִיהָ, נְעוּרֶיהָ בְּבֵית הָאָב אָמַרְתִּי וְלֹא נְעוּרֶיהָ בְּבֵית הַבַּעַל. וְרַבִּי יִשְׁמָעֵאל אוֹמֵר בְּנַעֲרָה הַמְאֹרָסָה הַכָּתוּב מְדַבֵּר שֶׁיְּהוּ אָבִיהָ וּבַעֲלָהּ מְפֵרִין נְדָרֶיהָ.

"אֵלָּה הַחֻקִּים (וְהַמִּשְׁפָּטִים") וְגוֹ', מַה הֵן הַחֻקִּים שֶׁבֵּין אִישׁ לְאִשְׁתּוֹ, שֶׁעָשָׂה נְדָרִים קַלִּים כַּחֲמוּרִים, אִסּוּרִים קַלִּים כַּחֲמוּרִים, שְׁבוּעוֹת קַלּוֹת כַּחֲמוּרוֹת, לַיְלָה וָיוֹם כַּשַׁבָּת, הֵן הֵם בֵּין אָב לְבִתּוֹ. שֶׁהוּא מֵקִים אַחַר שֶׁמֵּפֵר, מֵפֵר אַחַר שֶׁהוּא מֵקִים, וַהֲרֵי הוּא בִּנְשִׂיאוּת עָווֹן. בֵּין אָב לְבִתּוֹ, הַחֻקִּים שֶׁבֵּין אִישׁ לְאִשְׁתּוֹ הֵן בֵּין אָב לְבִתּוֹ. וּמַה הֵן הַחֻקִּים שֶׁבֵּין אִישׁ לְאִשְׁתּוֹ. שֶׁהוּא אוֹמֵר לָהּ בְּשַׁבָּת אֱכֹ(וּ)ל וְאֵינוּ אוֹמֵר לָהּ הֲרֵי הוּא מוּפָר לָךְ. בֵּין אָב לְבִתּוֹ, יָכוֹל יְהֵא זַכַּאי בִּירֻשָּׁתָהּ מִשֶּׁל אֲבִי אִמָּהּ. תַּלְמוּד לוֹמַר "אֵלֶּה", בְּאֵלֶּה הוּא זַכַּאי וְאֵינוֹ זַכַּאי בִּירֻשָּׁתָהּ מִשֶּׁל אֲבִי אִמָּהּ. מַה הוּא עוֹשֶׂה. מוֹכֵר פֵּרוֹת וְלוֹקֵחַ קַרְקָעוֹת בָּהֶן. שֶׁאָמַר חֻקִּים, יֵשׁ לְךָ מַתָּנָה אַחֶרֶת כְּדֶרֶךְ שֶׁהוּא זַכַּאי בִּמְצִיאָתָהּ וּבַהֲפָרַת נְדָרֶיהָ כָּךְ הוּא זַכַּאי בִּקְנָסֶיהָ, וּבְמַעֲשֵׂה יָדֶיהָ שֶׁלּוֹ, וּמִכְרָהּ מֶכֶר.

~ פרק לא

{pפסוק א-גp}  "וַיְדַבֵּר ה' אֶל מֹשֶׁה לֵּאמֹר נְקֹם נִקְמַת". אֵין וַיְדַבֵּר אֶלָּא לָשוֹן עַז, שֶׁנֶּאֱמַר  "וַיְדַבֵּר הָעָם בֵּאלֹהִים", עַז. וְלָמָּה דִּבֵּר עִמּוֹ בְּלָשׁוֹן עַז. לְפִי שֶׁלֹּא מִחָה בְּשִׁבְטוֹ שֶׁל שִׁמְעוֹן.  אָמַר לוֹ הַקָּדוֹשׁ בָּרוּךְ הוּא וּמָה אִם בִּזְמַן שֶׁעָמְדוּ כָּל יִשְׂרָאֵל מִצַּד אֶחָד בִּשְׁעַת הָעֵגֶל וְלֹא הָיָה עִמְּךָ אֶלָּא שֵׁבֶט לֵוִי בִּלְבַד עָמַדְתָּ וּמָחִיתָ בְּכָל יִשְׂרָאֵל, עַכְשָׁיו שֶׁכָּל יִשְׂרָאֵל עִמְּךָ וְלֹא עָמַד בְּצַד אֶחָד אֶלָּא שִׁבְטוֹ שֶׁל שִׁמְעוֹן לֹא הָיָה לְךָ לִמְחוֹת, עָלֶיךָ אָמַר הַכָּתוּב (משלי כד, י) "הִתְרַפִּיתָ בְּיוֹם צָרָה צַר כֹּחֶכָה.  מִדָּה שְׁנִיָּה, לָמָּה דִּבֵּר עִמּוֹ בְּלָשׁוֹן עָז. שֶׁהָיָה הַקָּדוֹשׁ בָּרוּךְ הוּא מְבַקֵּשׁ עֶלְבּוֹנָן שֶׁל יִשְׂרָאֵל מִיַּד מִדְיָן לְפִיכָךְ אָמַר לְמֹשֶׁה נְקֹם נִקְמַת... אַחַר תֵּאָסֵף אֶל עַמֶּיךָ. הִתְחִיל מְפַיֵּס לְהַקָּדוֹשׁ בָּרוּךְ הוּא עַל מִיתָתוֹ, וְאֵינוֹ מִתְפַּיֵּס. אָמַר לְפָנָיו, רִבּוֹנוֹ שֶׁל עוֹלָם, לִי רָאוּי מִיתָה שֶׁרָאִיתִי דְּרָכֶיךָ וּמַעֲשֶׂיךָ וְאָרְחוֹתֶיךָ שֶׁנֶּאֱמַר (תהלים קיח, יז) "לֹא אָמוּת כִּי אֶחְיֶה וַאֲסַפֵּר מַעֲשֵׂי יָהּ". מְשִׁיבוֹ הַקָּדוֹשׁ בָּרוּךְ הוּא וְאוֹמֵר לוֹ, מֹשֶׁה, אִלּוּ חַיִּים אֲרֻכִּים יָפִים לִבְנֵי אָדָם כְּבָר לַאֲבוֹתֶיךָ הָרִאשׁוֹנִים לֹא הִטְעַמְתִּי אוֹתָן טַעַם מָוֶת, אֶלָּא גְּנִיזָה יָפָה לְךָ מִן הַכֹּל, שֶׁנֶּאֱמַר (שם קטז, טו) "יָקָר בְּעֵינֵי ה' הַמָּוְתָה לַחֲסִידָיו". וַעֲדַיִן לֹא נִתְפַּיֵּס, עַד שֶׁפִּיְּסוֹ הַקָּדוֹשׁ בָּרוּךְ הוּא בִּשְׁנֵי דְּבָרִים. אָמַר לוֹ, מֹשֶׁה, אִם אַתָּה רוֹצֶה שֶׁתִּחְיֶה שָׁנִים הַרְבֵּה אוֹ אֶלֶף שָׁנִים לֹא יִרְאוּ יִשְׂרָאֵל בְּשׂוֹנְאֵיהֶם וְלֹא תִכָּבֵשׁ מִדְיָן לִפְנֵיהֶם. מִיָּד נִתְפַּשׂ מֹשֶׁה, אָמַר, בֵּין הַיּוֹם בֵּין מָחָר סוֹף הַכֹּל בָּא לִידֵי מִיתָה, שֶׁנֶּאֱמַר  "מְתוּקָה שְׁנַת הָעוֹבֵד אִם מְעַט וְאִם הַרְבֵּה", מוּטָב שֶׁיִּרְאוּ יִשְׂרָאֵל בְּשׂוֹנְאֵיהֶם וְתִכָּבֵשׁ מִדְיָן לִפְנֵיהֶם. וְכֵיוַן שֶׁנִּתְפַּשׂ מֹשֶׁה הָיָה קָשֶׁה לִפְנֵי הַקָּדוֹשׁ בָּרוּךְ הוּא שֶׁקָּנַס לוֹ מִיתָה. מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁהָיָה לוֹ בֵן וּמַכְעִיסוֹ בְכָל שָׁעָה, וְנוֹטֵל הַחֶרֶב, וְאִמּוֹ שֶׁל בֵּן הַהוּא אוֹהַבְתּוֹ בְּיוֹתֵר וּכְשֶׁהַמֶּלֶךְ כּוֹעֵס עַל בְּנוֹ עוֹמֶדֶת וּפוֹרֶסֶת כְּנָפֶיהָ עַל בְּנָהּ וּמְמַלֵּאת רַחֲמִים אֶת הַמֶּלֶךְ שֶׁלֹּא יְהֵא הוֹרֵג אֶת בְּנָהּ. לְשָׁנִים מֵתָה אִשְׁתּוֹ שֶׁל מֶלֶךְ וְהָיָה יוֹשֵׁב וּבוֹכֶה עָלֶיהָ לַיְלָה וָיוֹם. אָמְרוּ לוֹ שָׂרָיו וַעֲבָדָיו וְכִי אִשְׁתְּךָ יָפָה מִכָּל הַנָּשִׁים, שֶׁאֵין אַתָּה מְקַבֵּל עָלֶיהָ תַּנְחוּמִין. אָמַר לָהֶם הַמֶּלֶךְ וְכִי עַל אִשְׁתִּי אֲנִי בוֹכֶה, אֵינִי בוֹכֶה אֶלָּא עַל בְּנִי, שֶׁכָּל זְמַן שֶׁאִמּוֹ קַּיֶּמֶת בְּשָׁעָה שֶׁאֲנִי מְבַקֵּשׁ לְהָרְגוֹ עוֹמֶדֶת וּפוֹרֶסֶת כְּנָפֶיהָ עַל בְּנָהּ וּמְמַלֵּאת אוֹתִי רַחֲמִים וְאֵינִי הוֹרְגוֹ, עַכְשָׁיו שֶׁמֵּתָה אִמּוֹ עָשׂוּי לְפָנַי כְּמוֹ שֶׁהוּא חָפוּר וְקָבוּר. אַף כָּךְ הַקָּדוֹשׁ בָּרוּךְ הוּא, קָשֶׁה לְפָנָיו שֶׁקָּנַס מִיתָה עַל מֹשֶׁה, אָמַר, כָּל זְמַן שֶׁמֹּשֶׁה קַיָּם אַף עַל פִּי שֶׁמַּכְעִיסִין אוֹתִי יִשְׂרָאֵל וַאֲנִי מְבַקֵּשׁ לְאַבְּדָן עוֹמֵד מֹשֶׁה וּמִשְׁתַּטֵּחַ לְפָנַי וּמְבַקֵּשׁ עֲלֵיהֶם רַחֲמִים, שֶׁנֶּאֱמַר (לעיל יד, יט) "סְלַח נָא לַעֲוֹן הָעָם הַזֶּה" וְגוֹ' וְאוֹמֵר  "וַיֹּאמֶר ה' סָלַחְתִּי כִּדְבָרֶךָ" וְכֵן (תהלים קו, כג) "וַיֹּאמֶר לְהַשְׁמִידָם לוּלֵי מֹשֶׁה בְחִירוֹ", עַכְשָׁיו שֶׁמֵּת מִי יַעֲמֹד וִיבַקֵּשׁ עֲלֵיהֶם רַחֲמִים.

דָּבָר אַחֵר "נְקֹם נִקְמַת", מֹשֶׁה הַצַּדִיק מִתְנַקֵּם עַל הַמִּדְיָנִים שְׁתֵּי נְקָמוֹת. וְאַף הַקָּדוֹשׁ בָּרוּךְ הוּא מִתְנַקֵּם שְׁתֵּי נְקָמוֹת, שֶׁנֶּאֱמַר (שם צד, א) "קֵל נְקָמוֹת ה' אֵל נְקָמוֹת הוֹפִיעַ". כְּתִיב  "וְאִישׁ אִישׁ וְגוֹ' אֲשֶׁר יָצוּד צֵיד חַיָּה אוֹ עוֹף... וְשָׁפַךְ אֶת דָּמוֹ וְכִסָּהוּ בֶּעָפָר", בּוֹא וּרְאֵה כַּמָּה צַדִּיקִים וַחֲסִידִים שָׁפַךְ עֵשָׂו דָּמָן וְאַף קְבוּרָה לֹא נִתַּן לָהֶם, שֶׁנֶּאֱמַר (תהלים עט, ג) "שָׁפְכוּ דָמָם כַּמַּיִם סְבִיבוֹת יְרוּשָׁלַ(יִ)ם וְאֵין קוֹבֵר". מֶה עָשָׂה הַקָּדוֹשׁ בָּרוּךְ הוּא. הָיָה נוֹטֵל מִדַּם כָּל נֶפֶשׁ וָנֶפֶשׁ וְטָבַל עַל פּוֹרְפִירוֹן שֶׁלּוֹ עַד שֶׁצְּבָעָהּ דָּם, וּכְשֶׁיַּגִּיעַ לְיוֹם הַדִּין לוֹבֵשׁ אוֹתָהּ פּוֹרְפִירָא וּמַרְאֶה לוֹ גּוּפוֹ שֶׁל כָּל צַדִּיק וְצַדִּיק רָשׁוּם עָלֶיהָ, שֶׁנֶּאֱמַר (שם קי, ו) "יָדִין בַּגּוֹיִם מָלֵא גְוִיּוֹת". אָמַר לוֹ הַקָּדוֹשׁ בָּרוּךְ הוּא (יחזקאל לה, ו) "אִם לֹא דָם שָׂנֵאתָ וְדָם יִרְדָּפֶךָ", כְּתִיב בּוֹ  "וְהוּא עָיֵף", שֶׁהָרַג אֶת נֶפֶשׁ, וּכְתִיב (שם כז, מ) ["וְ]עַל חַרְבְּךָ תִחְיֶה" וְכֵן  "פֶּן בַּחֶרֶב אֵצֵא לִקְרָאתֶךָ". אָמַר לוֹ הַקָּדוֹשׁ בָּרוּךְ הוּא אֵין לִי חֶרֶב, (ישעיה לד, ה) "כִּי רִוְתָה בַשָּׁמַיִם חַרְבִּי הִנֵּה עַל אֱדוֹם תֵּרֵד וְעַל עַם חֶרְמִי לְמִשְׁפָּט".

דָּבָר אַחֵר "נְקֹם נִקְמַת", אֶחָד כְּנֶגֶד מִדְיָן וְאֶחָד כְּנֶגֶד מוֹאָב.  וַהֲלֹא מוֹאָב הָיָה תְחִלָּה לְעֵצָה רָעָה עַל יִשְׂרָאֵל, שֶׁנֶּאֱמַר (לעיל כב, ד) "וַיֹּאמֶר מוֹאָב אֶל זִקְנֵי מִדְיָן", וּמַה נִּשְׁתַּנּוּ מִדְיָן מִמּוֹאָב שֶׁנֶּאֱמַר "נְקֹם נִקְמַת בְּנֵי יִשְׂרָאֵל מֵאֵת הַמִּדְיָנִים" וּבְמוֹאָב כְּתִיב  "אַל תָּצַר אֶת מוֹאָב". אֶלָּא שֶׁהָיָה דָּוִד עָתִיד לָצֵאת מֵהֶן, אָמַר לָהֶם הַקָּדוֹשׁ בָּרוּךְ הוּא, הַמְתִּינוּ לָהֶם, מְצִיאָה יֵשׁ לִי בֵינֵיהֶם, אֶקָּחֶנָּה מֵהֶם וְאַחַר כָּךְ עֲשׂוּ נְקָמָה בָּהֶם. וְכֵן מָצִינוּ שֶׁכֵּיוָן שֶׁבָּא דָּוִד מְסָרוֹ הַקָּדוֹשׁ בָּרוּךְ הוּא בְּיָדוֹ, שֶׁנֶּאֱמַר (ש"ב ח, ב) "וַיַּךְ אֶת מוֹאָב וַיְמַדְּדֵם בַּחֶבֶל הַשְׁכֵּב אוֹתָם אַרְצָה", אֲבָל מִדָיָן נִמְסְרוּ בְּיַד יִשְׂרָאֵל, שֶׁנֶּאֱמַר (להלן פסוק ז) "וַיִּצְבְּאוּ עַל מִדְיָן". וַעֲצַת מוֹאָב לֹא הָיְתָה עַל יִשְׂרָאֵל אֶלָּא לַהֲרִיגָה, שֶׁנֶּאֱמַר (לעיל כב, ו) "אוּלַי אוּכַל נַכֶּה בּוֹ", אֲבָל עֲצַת מִדְיָן לֹא הָיְתָה אֶלָּא לְהַחֲטִיא אֶת יִשְׂרָאֵל וְעַל יָדָן נָפְלוּ עֶשְׂרִים וְאַרְבָּעָה אֶלֶף מִיִּשְׂרָאֵל וְעַל יָדָן נִתְחַיְּבוּ כְּלָיָה, שֶׁהַמַּחֲטִיאוֹ לָאָדָם קָשֶׁה מִן הַהוֹרְגוֹ. וְלֹא עוֹד אֶלָּא שֶׁהִכְתִּיב הַקָּדוֹשׁ בָּרוּךְ הוּא עֲלֵיהֶם  "לֹא יָבֹא עַמוֹנִי וּמוֹאָבִי". מִפְּנֵי מָה זְכָרִים אֲסוּרִים וּנְקֵבוֹת מֻתָּרוֹת. מִפְּנֵי שֶׁעֲתִידָה רוּת לָצֵאת מֵהֶם. וְעוֹד, שֶׁאָמַר לוֹ הַקָּדוֹשׁ בָּרוּךְ הוּא לְאַבְרָהָם אֲחֵרִים אַתָּה מַכְנִיס תַּחַת כְּנָפַי וְלוֹט בֶּן אָחִיךָ פֵּרֵשׁ מִמֶּנִּי, אַף אֲנִי אֶכְתֹּב עָלָיו לְדוֹרוֹת "לֹא יָבֹא עֲמוֹנִי וּמוֹאָבִי".

"נְקֹם נִקְמַת", זֶה שֶׁאָמַר הַכָּתוּב (תהלים נח, יא) "יִשְׂמַח צַדִּיק כִּי חָזָה נָקָם", זֶה מֹשֶׁה,  "פְּעָמָיו יִרְחַץ בְּדַם הָרָשָׁע", בְּדָמוֹ שֶׁל בִּלְעָם הָרָשָׁע. אַתָּה מוֹצֵא שֶׁהִשְׁלִיטוֹ הַקָּדוֹשׁ בָּרוּךְ הוּא לְמֹשֶׁה בָּעֶלְיוֹנִים, שֶׁנֶּאֱמַר (שם סח, יט) "עָלִיתָ לַמָּרוֹם שָׁבִיתָ שֶׁבִי", וְהָיוּ מַלְאָכִים נוֹתְנִין לוֹ מָקוֹם וְהוּא נִכְנָס לְתוֹךְ מְחִיצוֹת שֶׁל אֵשׁ וְהָיוּ רוֹאִין אוֹתוֹ וְהָיוּ עוֹמְדִים מִפָּנָיו. שָׁלַט בַּיָּם, כְּשֶׁבִּקֵּשׁ קְרָעוֹ, וּכְשֶׁבִּקֵּשׁ הֶחֱזִירוֹ לְמָה שֶׁהָיָה, (שמות יד, כו) "נְטֵה יָדְךָ עַל הַיָּם וְיָשֻׁבוּ הַמַּיִם". וְכֵן בְּעֶשֶׂר מַכּוֹת. שָׁלַט בְּאוֹצְרוֹת שֶׁלֶג וְאַחַר כָּל הַשֶּׁבַח הַזֶּה הָיָה יוֹשֵׁב וּבוֹכֶה   "וְהֵמָּה בֹכִים פֶּתַח אֹהֶל מוֹעֵד". הָיְתָה נַפְשׁוֹ שֶׁל מֹשֶׁה עֲגוּמָה עָלָיו. יָדַע הַקָּדוֹשׁ בָּרוּךְ הוּא מַה בְּלִבּוֹ שֶׁל מֹשֶׁה, אָמַר לוֹ, חַיֶּיּךָ, אֵין אַתָּה מִסְתַּלֵּק מִן הָעוֹלָם עַד שֶׁתִּתְנַקֵּם מֵהֶם, שֶׁנֶּאֱמַר "נְקֹם נִקְמַת בְּנֵי יִשְׂרָאֵל אַחַר תֵּאָסֵף אֶל עַמֶּיךָ".

דָּבָר אַחֵר "נְקֹם נִקְמַת בְּנֵי יִשְׂרָאֵל", אֲמַר לֵיהּ עַד שֶׁבִּלְעָם שָׁם לְךָ עֲלֵיהֶן. לָמָּה בָּא בִּלְעָם שָׁם. אֶלָּא שֶׁעָשָׂה תְּנָאִים עִם בָּלָק, אֲמַר לֵיהּ אַף עַל פִּי שֶׁאֲנִי הוֹלֵךְ לִי אֶלָּא הֲרֵינִי נוֹתֵן לְךָ עֵצָה הֵיאַךְ תִּשְׁלֹט בָּהֶן, אִם נַעֲשֵׂית עֲצָתִי אַתָּה נוֹתֵן לִי שְׂכָרִי, אָמַר לוֹ, הַקָּדוֹשׁ בָּרוּךְ הוּא שׂוֹנֵא זִמָּה הוּא וְכוּ'. כֵּיוָן שֶׁשָּׁמַע הָרָשָׁע שֶׁנָּפְלוּ בָּא לִטֹּל שְׂכָרוֹ. אָמַר הַקָּדוֹשׁ בָּרוּךְ הוּא הֲרֵי הַשָּׁעָה, הֲרֵי נִכְנַס הַזְּאֵב לַגְּדִי, נְקֹם נִקְמַת בְּנֵי יִשְׂרָאֵל.

דָּבָר אַחֵר "נְקֹם נִקְמַת", אֲמַר לֵיהּ מֹשֶׁה, אֶתְמוֹל אָמַרְתָּ לִי (דברים ב, ט) "אַל תָּצַר אֶת מוֹאָב" וְעַכְשָׁיו נְקֹם. אֲמַר לֵיהּ הַקָּדוֹשׁ בָּרוּךְ הוּא כְּשֶׁאָמַרְתִּי לְךָ "אַל תָּצר אֶת מוֹאָב" לְשֵׁם הָאָב נִקְרְאוּ, (בראשית יט, לז) "וַתִּקְרָא שְׁמוֹ מוֹאָב", אֲבָל עַכְשָׁיו שֶׁנִּשְׁתַּנָּה דִינָם בֵּינִי וּבֵין יִשְׂרָאֵל לְכָךְ קְרָאָן מִדְיָנִים.  נְקֹם נִקְמַת בְּנֵי יִשְׂרָאֵל מֵאֵת הַמִּדְיָנִים אַחַר תֵּאָסֵף, אָמַר מֹשֶׁה אִם אֵינִי יוֹצֵא עַכְשָׁיו אֲנִי נוֹתֵן פִּתְחוֹן פֶּה לִבְנֵי אָדָם לְהָשִׂיחַ אִלּוּלֵי בִּקֵּשׁ מֹשֶׁה שֶׁלֹּא לָמוּת לֹא מֵת, שֶׁאָמַר לוֹ הַקָּדוֹשׁ בָּרוּךְ הוּא אִם אֵין אַתָּה מִתְנַקֵּם בְּשׂוֹנְאֵיהֶם שֶׁלּ יִשְׂרָאֵל אֵין אַתָּה מֵת וְהָיָה יוֹשֵׁב לוֹ עֶשְׂרִים שָׁנָה אוֹ שְׁלֹשִׁים שָׁנָה, אֶלָּא אָמַר מֹשֶׁה אֵין רְשׁוּת בְּיָדֵנוּ לְעַכֵּב אֶת הַמִּצְוָה, מִיָּד וַיְּדַבֵּר מֹשֶׁה אֶל הָעָם לֵאמֹר הֵחָלְצוּ מֵאִתְּכֶם, מִכָּאן אָמְרוּ חֲכָמִים כָּל הַמְקַיֵּם מִצְוַת רַבּוֹ הַכָּתוּב מוֹנֶה שִׁבְחוֹ. וְכֵן מָצִינוּ בִּיהוֹשֻׁעַ שֶׁנֶּאֱמַר (שמות יז, י) "וַיַּעַשׂ יְהוֹשֻׁעַ כַּאֲשֶׁר אָמַר לוֹ מֹשֶׁה". וְכֵן מָצִינוּ בִּבְנֵי לֵוִי  "וַיַּעֲשׂוּ בְנֵי לֵוִי כִּדְבַר מֹשֶׁה". לָתֵת נִקְמַת ה', מִכָּאן אָמְרוּ כָּל הָעוֹשֶׂה מִצְוָה עִם יִשְׂרָאֵל כְּאִלּוּ עֲשָׂאָה לַאֲבִיהֶן שֶׁבַּשָּׁמַיִם, שֶׁנֶּאֱמַר (ישעיה סג, ט) "בְּכָל צָרָתָם לוֹ צָר".  אֶלֶף לַמַּטֶּה, יָכוֹל אַתָּה אוֹמֵר עַד שֶׁיָּבוֹאוּ כָּל יִשְׂרָאֵל כֻּלָּם וְיַעֲשׂוּ בָּהֶם נְקָמָה, וַהֲרֵי לָמַדְנוּ שֶׁבְּדָבָר אֶחָד שֶׁהוֹצִיא מֹשֶׁה מִתּוֹךְ פִּיו יָכוֹל לִשְׂרֹף אֶת הָעוֹלָם, שֶׁנֶּאֱמַר (תהלים קד, ד) "מְשָׁרְתָיו אֵשׁ לֹהֵט",  אֶלָּא שֶׁיִּהְיוּ כֻּלָּם שֻׁתָּפִין בְּנִקְמָתוֹ שֶׁל מִדְיָן. וַיִּמָּסְרוּ, הָא לָמַדְתָּ שֶׁלֹּא בָּאוּ אֶלָּא פּוּרִין שֶׁהֵטִילוּ עֲלֵיהֶן. אָמַר רַבִּי שְׁמוּאֵל בַּר נַחְמָן אָמַר רַבִּי יוֹנָתָן כְּשֶׁהָלַךְ פִּינְחָס לְמִדְיָן, הוּא וְכָל חֵילוֹתָיו שֶׁהָלְכוּ עִמּוֹ, כֵּיוָן שֶׁרָאָה בִּלְעָם הָרָשָׁע אֵת פִּינְחָס עָשָׂה שְׁתֵּי זְרוֹעוֹתָיו כִּשְׁנֵי לוּחוֹת אֲבָנִים וְהָיָה פוֹרֵחַ וְעוֹלֶה לְמַעְלָה מִפְּנֵי שֶׁהוּא מִשְׁתַּמֵּשׁ בַּשֵּׁם הַמְפֹרָשׁ. אַף פִּינְחָס, כֵּיוָן שֶׁרָאָהוּ פּוֹרֵחַ וְעוֹלֶה אַף הוּא עוֹשֶׂה שְׁתֵּי זְרוֹעוֹתָיו כִּשְׁנֵי לוּחוֹת אֲבָנִים וְהָיָה פּוֹרֵחַ וְעוֹלֶה אַחֲרָיו עַד שֶׁמְּצָאוֹ עוֹמֵד וּמִשְׁתַּטֵּחַ לִפְנֵי כִּסֵּא הַכָּבוֹד מִיָּד נָתַן עָלָיו פִּינְחָס צִיץ שֶׁל הַקָּדוֹשׁ בָּרוּךְ הוּא וּתְפָשׂוֹ וְהוֹרִידוֹ וֶהֱבִיאוֹ לִפְנֵי מֹשֶׁה וְדָנוּהוּ בַּסַּנְהֶדְרִין וַהֲרָגוּהוּ, שֶׁנֶּאֱמַר (להלן פסוק ח) וְאֵת בִּלְעָם... הָרְגוּ. וּכְשֵׁם שֶׁעָשָׂה הַקָּדוֹשׁ בָּרוּךְ הוּא נְקָמָה בְּמוֹאָב וּבְמִדְיָן כָּךְ עָתִיד הַקָּדוֹשׁ בָּרוּךְ הוּא לַעֲשׂוֹת נְקָמָה בְּעוֹבְדֵי אֱלִילִים, שֶׁנֶּאֱמַר  "כִּי יוֹם נָקָם בְּלִבִּי וּשְׁנַת גְּאוּלַי בָּאָה".

"נְקֹם נִקְמַת" וְגוֹ', לְהוֹדִיעַ שִׁבְחָן שֶׁל צַדִּיקִים שֶׁאֵין נִפְטָרִין מִן הָעוֹלָם עַד שֶׁהֵם נוֹקְמִין נִקְמָתָן שֶׁל יִשְׂרָאֵל שֶׁהִיא נִקְמַת מִי שֶׁאָמַר וְהָיָה הָעוֹלָם. מֵאֵת הַמִּדְיָנִים, וַהֲרֵי מוֹאָבִים (הֵם אֶלָּא לְפִי שֶׁהֵם) הָיוּ תְּחִלָּה לַדָּבָר, שֶׁנֶּאֱמַר (לעיל כב, ז) "וַיֵּלְכוּ זִקְנֵי מוֹאָב וְזִקְנֵי מִדְיָן", מִימֵיהֶם לֹא עָשׂוּ שָׁלוֹם זֶה עִם זֶה  וּכְשֶׁבָּאוּ לְהִלָּחֵם עִם יִשְׂרָאֵל עָשׂוּ שָׁלוֹם זֶה עִם זֶה וְנִלְחֲמוּ עִם יִשְׂרָאֵל. מָשָׁל לְמָה הַדָּבָר דּוֹמֶה, לִשְׁנֵי כְלָבִים שֶׁהָיוּ בָּעֵדֶר וְהָיוּ צְהֻבִּים זֶה בָּזֶה, בָּא זְאֵב לִטֹּל טָלֶה מִן הָעֵדֶר וְהָיָה אֶחָד מֵהֶם מִתְגָּרֶה כְּנֶגְדּוֹ, אָמַר חֲבֵרוֹ אִם אֵינִי הוֹלֵךְ וּמְסַיְּעוֹ עַכְשָׁיו הוֹרְגוֹ וְאַחַר כָּךְ עוֹקֵף עָלַי וְהוֹרְגֵנִי, עָשׂוּ שָׁלוֹם זֶה עִם זֶה וְנִלְחֲמוּ עִם הַזְּאֵב, כָּךְ מִדְיָן וּמוֹאָב מִימֵיהֶם לֹא עָשׂוּ שָׁלוֹם זֶה עִם זֶה שֶׁנֶּאֱמַר (בראשית לו, לה) "הַמַּכֶּה אֶת מִדְיָן בִּשְׂדֵה מוֹאָב" כְּשֶׁבָּאוּ לְהִלָּחֵם עִם יִשְׂרָאֵל עָשׂוּ שָׁלוֹם זֶה עִם זֶה וְנִלְחֲמוּ עִם יִשְׂרָאֵל. מֵאֵת הַמִּדְיָנִים. שֶׁהָיוּ מִדַּיְּנִין עַל יִשְׂרָאֵל.  מֵאֵת הַמִּדְיָנִים, שֶׁהָיוּ מְיַעֲצִין עַל יִשְׂרָאֵל. מֵאֵת הַמִּדְיָנִים, שֶׁהָיוּ נוֹטְרִין עַל יִשְׂרָאֵל. אַחַר תֵּאָסֵף אֶל עַמֶּיךָ, מַגִּיד שֶׁמִּיתָתוֹ שֶׁל מֹשֶׁה מִתְעַכֶּבֶת לְמִלְחֶמֶת מִדְיָן, וְאַף עַל פִּי כֵן הָלַךְ מֹשֶׁה וְעָשָׂה בְשִׂמְחָה, שֶׁנֶּאֱמַר "וַיְּדַבֵּר מֹשֶׁה אֶל הָעָם הֵחָלְצוּ" וְאֵין הֵחָלְצוּ אֶלָּא הִזְדָּרְזוּ שֶׁנֶּאֱמַר (דברים ג, יח) "חֲלוּצִים תַּעַבְרוּ".

"הֵחָלְצוּ מֵאִתְּכֶם אֲנָשִׁים", צַדִּיקִים, וּלְהַלָּן הוּא אוֹמֵר,  "בְּחַר לָנוּ אֲנָשִׁים". לָתֵתֵ נִקְמַת ה' בְּמִדְיָן, הַקָּדוֹשׁ בָּרוּךְ הוּא אָמַר נִקְמַת בְּנֵי יִשְׂרָאֵל וּמֹשֶׁה אָמַר נִקְמַת ה', אֲמַר לֵיהּ הַקָּדוֹשׁ בָּרוּךְ הוּא דִּין שֶׁלָּכֶם מִתְבַּקֵּשׁ, שֶׁגָּרְמוּ לִי לְהַזִּיק אֶתְכֶם, אָמַר מֹשֶׁה, רִבּוֹן הָעוֹלָמִים, אִם הָיִינוּ עוֹבְדֵי אֱלִילִים אוֹ כּוֹפְרִים בַּמִּצְווֹת לֹא הָיוּ רוֹדְפִין אַחֲרֵינוּ וְלֹא שׂוֹנְאִין אוֹתָנוּ וְעַכְשָׁיו אֵינָן רוֹדְפִין אַחֲרֵינוּ אֶלָּא בִּשְׁבִיל תּוֹרָה וּמִצְווֹת שֶׁנָּתַתָּ לָנוּ, הַנְּקָמָה שֶׁלְּךָ, הָוֵי לָתֵת נִקְמַת ה'.

{pפסוק ב-הp}  "אֶלֶף לַמַּטֶּה" יֵשׁ אוֹמְרִים שְׁנֵי אֲלָפִים מִכָּל שֵׁבֶט וָשֵׁבֶט שָׁלַח.  וְיֵשׁ אוֹמְרִים שְׁלֹשֶׁת אֲלָפִים. שְׁנֵים עָשָׂר אֶלֶף חֲלוּצֵי צָבָא, וּשְׁנֵים עָשָׂר אֶלֶף שֶׁהָיוּ מְשַׁמְּרִים כְּלֵיהֶם וּשְׁנֵים עָשָׂר אֶלֶף לִתְפִלָּה, שֶׁנֶּאֱמַר "אֶלֶף לַמַּטֶּה אֶלֶף לַמַּטֶּה"... "וַיִּמָּסְרוּ מֵאַלְפֵי יִשְׂרָאֵל אֶלֶף לַמַּטֶּה". וּמַהוּ "וַיִּמָסְרוּ". שֶׁהָיוּ נִמְסָרִין זוּגוֹת זוּגוֹת.  [דָּבָר אַחֵר "וַיִּמָּסְרוּ"], בְּעַל כָּרְחָם, [לְפִי] שֶׁתָּלָה הַכָּתוּב מִיתַת מֹשֶׁה אַחַר נִקְמַת מִדְיָן אָמְרוּ נֵלֵךְ לְמִדְיָן וְיָמוּת מֹשֶׁה, נִמְנְעוּ מִלֵּילֵךְ, אָמַר הַקָּדוֹשׁ בָּרוּךְ הוּא לְמֹשֶׁה הָטֵל עֲלֵיהֶם גּוֹרָלוֹת עַל הַשְּׁבָטִים וְהֵם נִמְסָרִין מֵאֲלֵיהֶם.

"אֶלֶף לַמַּטֶּה אֶלֶף לַמַּטֶּה לְכֹל מַטּוֹת יִשְׂרָאֵל תִּשְׁלְחוּ לַצָּבָא", עֶשְׂרִים וְאַרְבָּעָה אֶלֶף דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר אֶלֶף לַמַּטֶּה שְׁנֵים עָשָׂר אֶלֶף, וּמַה תַּלְמוּד לוֹמַר "לְכֹל מַטּוֹת יִשְׂרָאֵל תִּשְׁלְחוּ לַצָּבָא", לְהָבִיא אֶת שִׁבְטוֹ שֶׁל לֵוִי. וַיִּמָּסְרוּ, מַגִּיד הַכָּתוּב שֶׁהָיוּ בְּנֵי אָדָם כְּשֵׁרִין וְצַדִּיקִים ומָסְרוּ נַפְשָׁם עַל הַדָּבָר. רַבִּי נָתָן אוֹמֵר אֲחֵרִים מְסָרוּם, אִישׁ פְּלוֹנִי כָּשֵׁר יֵצֵא לַמִּלְחָמָה אִישׁ פְּלוֹנִי צַדִּיק יֵצֵא לַמִּלְחָמָה. רַבִּי אֶלְעָזָר הַמּוֹדָעִי אוֹמֵר בּוֹא וּרְאֵה כַּמָּה חִבָּתָן שֶׁל רוֹעֵי יִשְׂרָאֵל עַל יִשְׂרָאֵל, עַד שֶׁלֹּא שָׁמְעוּ שֶׁמִּיתָתוֹ שֶׁל מֹשֶׁה מְעַכֶּבֶת מִלְחֶמֶת מִדְיָן מַה נֶּאֱמַר בָּהֶם, (שמות יז, ד) "מָה אֶעֱשֶׂה לָעָם הַזֶּה עוֹד מְעַט וּסְקָלוּנִי", אֲבָל כְּשֶׁשָּׁמְעוּ שֶׁמִּיתָתוֹ שֶׁל מֹשֶׁה מְעַכֶּבֶת מִלְחֶמֶת מִדְיָן הִתְחִילוּ מִתְחַבְּאִין, אַף עַל פִּי כֵן נִמְסְרוּ עַל כָּרְחָן שֶׁנֶּאֱמַר "וַיִּמָּסְרוּ".

{pפסוק וp}  "וַיִּשְׁלַח אֹתָם מֹשֶׁה", הַקָּדוֹשׁ בָּרוּךְ הוּא אָמַר לְמֹשֶׁה נְקֹם, בְּעַצְמְךָ, וְהוּא שׁוֹלֵחַ לַאֲחֵרִים, אֶלָּא עַל יְדֵי שֶׁנִּתְגַּדֵּל בְּמִדְיָן אָמַר אֵינוֹ בְדִין שֶׁאֲנִי מֵצֵר לְמִי שֶׁעָשׂוּ לִי טוֹבָה, הַמָּשָׁל אוֹמֵר בְּאֵר שֶׁשָּׁתִיתָ מִמֶּנּוּ מַיִם אַל תִּזְרֹק בּוֹ אֶבֶן. וְלָמָּה שָׁלַח לְפִינְחָס. אָמַר, מִי שֶׁהִתְחִיל בַּמִּצְוָה חַיָּב לְגָמְרָהּ הוּא  "הֵשִׁיב אֵת חֲמָתִי" הוּא יִגְמֹר מִצְוָתִי. וּכְלֵי הַקֹּדֶשׁ, זֶה הָאָרוֹן שֶׁנֶּאֱמַר (לעיל ז, ט) "כִּי עֲבֹדַת הַקֹּדֶשׁ עֲלֵ(י)הֶם".  רַבִּי יוֹחָנָן אֲמַר אֵלּוּ אוּרִים וְתֻמִּים, שֶׁנֶּאֱמַר (שמות כט, כט) "וּבִגְדֵי הַקֹּדֶשׁ אֲשֶׁר לְאַהֲרֹן".

"וַיִּשְׁלַח אֹתָם מֹשֶׁה אֶלֶף לַמַּטֶּה לַצָּבָא אֹתָם וְאֶת  פִּינְחָס", אֹתָם, זוֹ סַנְהֶדְרִין, פִּינְחָס, זֶה מְשׁוּחַ מִלְחָמָה, וּכְלֵי הַקֹּדֶשׁ, זֶה אָרוֹן וְלוּחוֹת שֶׁבּוֹ, וַחֲצֹצְרוֹת הַתְּרוּעָה, אֵלּוּ הַשּׁוֹפָרוֹת. תָּנָא לֹא לְחִנָּם הָלַךְ פִּינְחָס לַמִּלְחָמָה אֶלָּא לִפָּרַע דִּין אֲבִי אִמּוֹ, שֶׁנֶּאֱמַר  "וְהַמְּדָנִים מָכְרוּ אֹתוֹ אֶל  מִצְרָיִם". לְמֵימְרָא דְּפִינְחָס מִיּוֹסֵף אָתִי, וְהָכְּתִיב (שמות ו, כה) "וְאֶלְעָזָר בֶּן אַהֲרֹן הַכֹּהֵן לָקַח לוֹ מִבְּנוֹת פּוּטִיאֵל" וְגוֹ' מַאי לָאו דְּאָתֵי מִיִּתְרוֹ שֶׁפִּטֵּם עֲגָלִים לֶאֱלִילִים לֹא, דְּאָתֵי מִיּוֹסֵף שֶׁפִּטְפֵּט בְּיִצְרוֹ.  וַהֲלֹא הַשְּׁבָטִים מְבַזִּין אוֹתוֹ רְאִיתֶם בֶּן פּוּטִי זֶה שֶׁפִּטֵּם אֲבִי אִמּוֹ עֲגָלִים לֶאֱלִילִים יַהֲרֹג נְשִׂיא שֵׁבֶט מִיִּשְׂרָאֵל, אֶלָּא אִי אֲבוּהָ דְאִמֵּיה מִיּוֹסֵף אִמָּהּ דְּאִמֵּיהּ מִיִּתְרוֹ וְאִם אִמָּה דְּאִמֵּיהּ מִיּוֹסֵף אֲבוּהָ דְּאִמֵּיהּ מִיִּתְרוֹ. דָּיְקָא נַמֵּי מִדִּכְתִיב "מִבְּנוֹת פּוּטִיאֵל", תְּרֵי מַשְׁמָע, שְׁמַע מִ(י)נָּהּ.

"אֹתָם וְאֶת פִּינְחָס", מַגִּיד שֶׁהָיוּ שְׁקוּלִין כְּפִינְחָס וּפִינְחָס הָיָה שָׁקוּל כְּנֶגֶד כֻּלָּן. וַחֲצֹצְרוֹת הַתְּרוּעָה בְּיָדוֹ, אֵין יָדוֹ אֶלָּא רְשׁוּתוֹ, שֶׁנֶּאֱמַר (לעיל כא, כז) "וַיִּקַּח אֶת כָּל אַרְצוֹ מִיָּדוֹ", וְאוֹמֵר (בראשית כד, י) "וַיִּקַּח הָעֶבֶד עֲשָׂרָה גְמַלִּים" וְגוֹ' בְּיָדוֹ".

{pפסוק ז-חp}  "וַיִּצְבְּאוּ עַל מִדְיָן", הִקִּיפוּהָ מִשָּׁלֹשׁ רוּחוֹתֶיהָ. רַבִּי נָתָן אוֹמֵר נָתְנוּ לָהֶם רוּחַ רְבִיעִית כְּדֵי שֶׁיִּבְרְחוּ. וְאֶת- מַלְכֵי מִדְיָן הָרְגוּ עַל חַלְלֵיהֶם אֶת אֱוִי וְאֶת רֶקֶם וְאֶת צוּר וְאֶת- חוּר וְאֶת רֶבַע, וּמַה תַּלְמוּד לוֹמַר "חֲמֵשֶׁת מַלְכֵי מִדְיָן". מַגִּיד הַכָּתוּב שֶׁכְּשֵׁם שֶׁשָּׁווּ כֻּלָּן בְּעֵצָה אַחַת כָּךְ שָׁווּ כֻּלָּן בַּפֻּרְעָנוּת. וְאֵת בִּלְעָם בֶּן בְּעוֹר וְגוֹ', נָתְנוּ לוֹ יִשְׂרָאֵל שְׂכָרוֹ מֻשְׁלָם וְלֹא קִפְּחוּהוּ, לְפִי שֶׁבָּא לִתֵּן לָהֶם עֵצָה אָמַר לָהֶם אִם לִכְשֶׁהֱיִיתֶם שִׁשִּׁים רִבּוֹא לֹא יְכָלְתֶּם לָהֶם וְעַכְשָׁיו אַתֶּם יְכוֹלִים לָהֶם לְכָךְ נָתְנוּ לוֹ שְׂכָרוֹ מֻשְׁלָם וְלֹא קִפְּחוּהוּ. רַבִּי נָתָן אוֹמֵר בְּבֵית דִּין הֲרָגוּהוּ, שֶׁנֶּאֱמַר  "וְאֶת בִּלְעָם בֶּן בְּעוֹר הַקּוֹסֵם הָרְגוּ בְנֵי- יִשְׂרָאֵל".

"מַאי בָּעֵי בִּלְעָם הָתָם". אֲמַר רַבִּי יוֹחָנָן שֶׁהָלַךְ לִטֹּל שְׂכַר עֶשְׂרִים וְאַרְבָּעָה אֶלֶף שֶׁהִפִּיל מִיִשְׂרָאֵל. הַיְּנוּ דְּאָמְרֵי אֵינָשֵׁי גַּמְלָא אֲזַל לְאִבָּעֵי קַרְנֵי, אוּדְני דַּהֲווּ בַהֲדֵיהּ גְּזָזִינְהוּ מִנֵּיהּ. "וְאֶת בִּלְעָם בֶּן בְּעוֹר הַקּוֹסֵם", וַהֲלֹא נָבִיא הָיָה. אֲמַר רַבִּי יוֹחָנָן בַּתְּחִלָּה נָבִיא וּלְבַסּוֹף קוֹסֵם, הַיְנוּ דְּאָמְרֵי אֵינָשֵׁי מִסְּגָנֵי וְשָׁלִיטֵי הֲוַת אִיזּוּן לְגָבְרֵי נַגָּרֵי. (שם) "הָרְגוּ בְנֵי  יִשְׂרָאֵל בַּחֶרֶב", שֶׁקִּיְּמוּ בּוֹ אַרְבַּע מִיתוֹת בֵּית דִּין סְקִילָה שְׂרֵפָה הֶרֶג וְחֶנֶק. אֲמַר לֵיהּ הַהוּא אֶפִּיקוֹרוֹס לְרַבִּי חֲנִינָא מִי שְׁמִיעַ לָךְ, בִּלְעָם בַּר כַּמָּה הֲוָה. אֲמַר לֵיהּ מִכְתַּב לָא כְתִיב, אֶלָּא מִדִּכְתִיב  "אַנְשֵׁי דָמִים וּמִרְמָה לֹא יֶחֱצוּ יְמֵיהֶם" אוֹ בַּר תְּלָתִין וּתְלָת אוֹ בַּר תְּלָתִין וְאַרְבַּע. אֲמַר לֵיהּ שַׁפִּיר קָאֲמַרְתְּ, לְדִידִי חָזֵי לִי פִּנְקָס דְּבִלְעָם וַהֲוָה כְּתִיב בָּהּ בַּר תְּלָתִין וּתְלָת הֲוָה בִּלְעָם חֲגִירָא כִּדְקְטַל יָתֵיהּ פִּינְחָס לִיסְטָאָה. אֲמַר לֵיהּ מַר בְּרֵיהּ דְּרָבִינָא לִבְרֵיהּ בְּכֻלְּהוּ לָא תָפִיס וְתִדְרֹשׁ, בַּר מִבִּלְעָם הָרָשָׁע דְּכָל מַה דְּמַשְׁכַּחַת דְּרוּשׁ בֵּיהּ.

{pפסוק ט-יp}  "וַיִּשְׁבּוּ בְנֵי יִשְׂרָאֵל וְגוֹ' וְאֵת כָּל עָרֵיהֶם בְּמוֹשְׁבֹתָם", זֶה בֵּית אֱלִילִים שֶׁלָּהֶן. וְאֵת כָּל טִירֹתָם, שֶׁהָיוּ נוֹטְרִין בֵּית אֱלִילִים שֶׁלָּהֶן דָּבָר אַחֵר "וְאֵת כָּל טִירֹתָם", מָקוֹם שֶׁהָיוּ בְּטִירְיוֹן.

{pפסוק יא-יבp}  "וַיִּקְחוּ אֶת כָּל הַשָּׁלָל וְאֵת כָּל הַמַּלְקוֹחַ בָּאָדָם וּבַבְּהֵמָה וַיָּבִאוּ אֶל- מֹשֶׁה וְאֶל  אֶלְעָזָר הַכֹּהֵן" וְגוֹ', [מַגִּיד הַכָּתוּב שֶׁהָיוּ בְנֵי אָדָם כְּשֵׁרִים וְצַדִּיקִים וְלֹא נֶחְשְׁדוּ עַל הַגֶּזֶל, לֹא כָּעִנְיָן שֶׁנֶּאֱמַר (יהושע ז, א) "וַיִּמְעֲלוּ בְנֵי יִשְׂרָאֵל מַעַל בַּחֵרֶם", אֲבָל כָּאן וַיִּקְחוּ אֶת כָּל הַשָּׁלָל וַיָּבִאוּ אֶל מֹשֶׁה. וַיֵּצְאוּ מֹשֶׁה וְאֶלְעָזָר הַכֹּהֵן], אַבָּא חָנָן אוֹמֵר מִשּׁוּם רַבִּי אֱלִיעֶזֶר לְפִי שֶׁיָּצְאוּ נַעֲרֵי יִשְׂרָאֵל לַחֲטֹף מִן הַבִּזָּה.

{pפסוק ידp}  "וַיִּקְצֹף מֹשֶׁה עַל פְּקוּדֵי הֶחָיִל", מַגִּיד שֶׁאֵין הָסָרְחוֹן תָּלוּי אֶלָּא בַּגְּדוֹלִים.

{pפסוק טוp}  "וַיֹּאמֶר אֲלֵיהֶם מֹשֶׁה הַחִיִּיתֶם כָּל נְקֵבָה", אֲמַר לֵיהּ פִּינְחָס, רַבֵּנוּ, כְּשֵׁם שֶׁפְּקַדְתָּנוּ כָּךְ עָשִׂינוּ.

{pפסוק טז-יחp}  "הֵן הֵנָּה הָיוּ לִבְנֵי יִשְׂרָאֵל בִּדְבַר בִּלְעָם", מֶה הָיָה דְּבַר בִּלְעָם. אָמַר לָהֶם אֲפִלּוּ אַתֶּם מְכַנְּסִים כָּל הֲמוֹנוֹת שֶׁבָּעוֹלָם אֵין אַתֶּם יְכוֹלִים לָהֶם, שֶׁמָּא מְרֻבִּין אַתֶּם מִן הַמִּצְרִיִּים שֶׁנֶּאֱמַר (שמות יד, ז) "וַיִּקַּח שֵׁשׁ מֵאוֹת רֶכֶב בָּחוּר" וְגוֹ', אֶלָּא בּוֹאוּ וַאֲנִי נוֹתֵן לָכֶם עֵצָה מַה תַּעֲשׂוּ, אֱלֹהֵיהֶם שֶׁל אֵלֶּה שׂוֹנֵא זִמָּה הוּא, הַעֲמִידוּ לָהֶם נְשֵׁיכֶם וּבְנוֹתֵיכֶם לְזִמָּה וְהֵן שְׁטוּפִים בְּזִמָּה וֶאֱלֹהֵיהֶן שׁוֹלֵט בָּהֶן, שֶׁכָּל זְמַן שֶׁיִּשְׂרָאֵל עוֹשִׂין רְצוֹנוֹ הוּא נִלְחָם לָהֶם שֶׁנֶּאֱמַר ה'  "יִלָּחֵם לָכֶם", וּבִזְמַן שֶׁאֵין עוֹשִׂין רְצוֹנוֹ כִּבְיָכוֹל הוּא נִלְחָם בָּם שֶׁנֶּאֱמַר (ישעיה סג, י) "וַיֵּהָפֵךְ לָהֶם לְאוֹיֵב (וְ)הוּא נִלְחַם בָּם", וְלֹא עוֹד אֶלָּא שֶׁעוֹשִׂין אֶת הָרַחֲמָן אַכְזָרִי שֶׁנֶּאֱמַר (איכה ב, ה) "הָיָה ה' כְּאוֹיֵב בִּלַע יִשְׂרָאֵל".

"וְעַתָּה הִרְגוּ כָל זָכָר בַּטָּף וְכָל אִשָּׁה יֹדַעַת אִישׁ", זוֹ בְּעוּלָה וְהָרְאוּיָה לִבָּעֵל אַף עַל פִּי שֶׁלֹּא נִבְעֲלָה. אוֹ שֶׁאֵינָהּ רְאוּיָה לִבָּעֵל. כְּשֶׁהוּא אוֹמֵר וְכֹל הַטַּף הֲרֵי שֶׁאֵינָהּ רְאוּיָה לִבָּעֵל אֲמוּרָה, וּמַה תַּלְמוּד לוֹמַר "וְכָל אִשָּׁה יֹדַעַת אִישׁ", בִּבְעוּלָה וְהָרְאוּיָה לִבָּעֵל וְאַף עַל פִּי שֶׁלֹּא נִבְעֲלָה. הֲרֹגוּ, לָמָּה נֶאֱמַר.  לְהַפְסִיק אֶת הָעִנְיָן, דִּבְרֵי רַבִּי יִשְׁמָעֵאל, שֶׁאִם קוֹרֵא אֲנִי וְעַתָּה הִרְגוּ כָל זָכָר וְכֹל הַטַּף בַּנָּשִׁים אֵינִי יוֹדֵעַ בְּאֵיזֶה עִנְיָן הַכָּתוּב מְדַבֵּר, לְכָךְ נֶאֱמַר "הֲרֹגוּ" לְהַפְסִיק הָעִנְיָן. דָּבָר אַחֵר "הֲרֹגוּ", לָמָּה נֶאֱמַר. שֶׁיָּכוֹל הָרְאוּיָה לִבָּעֵל אָמַרְתָּ לֵהָרֵג, בְּעוּלָה עַל אַחַת כַּמָּה וְכַמָּה, אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר "הֲרֹגוּ" לְלַמֶּדְךָ שֶׁאֵין עוֹנְשִׁין מִן הַדִּין.

תַּנְיָא רַבִּי שִׁמְעוֹן בֶּן יוֹחַאי אוֹמֵר גִּיֹּרֶת פְּחוּתָה מִבַּת שָׁלֹשׁ שָׁנִים וְיוֹם אֶחָד כְּשֵׁרָה לַכְּהֻנָּה, שֶׁנֶּאֱמַר "וְכֹל הַטַּף בַּנָּשִׁים אֲשֶׁר לֹא יָדְעוּ מִשְׁכַּב זָכָר הַחֲיוּ לָכֶם" וַהֲרֵי פִּינְחָס הָיָה עִמָּהֶם.  וְרַבָּנָן, "הַחֲיוּ לָכֶם", לַעֲבָדִים וְלִשְׁפָחוֹת. אִי הָכֵי אֲפִלּוּ בַּת שָׁלֹשׁ שָׁנִים וְיוֹם אֶחָד נַמֵּי. כִּדְרַב הוּנָא, [דְּרַב הוּנָא] רָמֵי כְּתִיב "וְכָל אִשָּׁה יֹדַעַת אִישׁ לְמִשְׁכַּב זָכָר הֲרֹגוּ" הָא אֵינָה יוֹדַעַת קַיְּמוּ, מִכְּלָל דְּטַף בֵּין דְּיָדְעֵי בֵּין דְּלָא יָדְעֵי קַיְּמוּ, וּכְתִיב "וְכֹל הַטַּף בַּנָּשִׁים אֲשֶׁר לֹא יָדְעוּ" הָא יָדְעוּ הֲרֹגוּ, הֱוֵי אוֹמֵר בִּרְאוּיָה לִבָּעֵל הַכָּתוּב מְדַבֵּר. תַּנְיָא נַמֵּי הָכֵי וְכָל אִשָּׁה יֹדַעַת אִישׁ וְכוּ' (כְּדִלְעֵיל). מִנָּא יָדְעֵי. הֶעֱבִירוּם לִפְנֵי הַצִּיץ, כָּל שֶׁפָּנֶיהָ מוֹרִיקוֹת בְּיָדוּעַ שֶׁרְאוּיָה לִבָּעֵל וְכוּ'. אֲמַר רַב נַחְמָן בַּר יִצְחָק סִימָן לַעֲבֵירָה הַדְרוֹקָן. כַּיּוֹצֵא בַדָּבָר אַתָּה אוֹמֵר (שופטים כא, יב) "וַיִּמְצְאוּ (מֵאַנְשֵׁי) [מִיּוֹשְׁבֵי] יָבֵישׁ גִּלְעָד אַרְבַּע מֵאוֹת נַעֲרָה בְתוּלָה אֲשֶׁר לֹא יָדְעָה אִישׁ לְמִשְׁכַּב זָכָר". מִנָּא יָדְעֵי. הוֹשִׁיבוּם עַל פִּי חֲבִיּוֹת שֶׁל יַיִן, בְּעוּלָה רֵיחָהּ נוֹדֵף, בְּתוּלָה אֵין רֵיחָהּ נוֹדֵף. וְנֵעַבְרִינְהוּ לִפְנֵי צִיץ. אֲמַר קְרָא  "לְרָצוֹן לָהֶם" וְלֹא לְפֻרְעָנוּת. אִי הָכֵי, בְּמִדְיָן נַמֵּי. אֲמַר רַב אַשִּׁי "לָהֶם" כְּתִיב, לָהֶם לְרָצוֹן וְלֹא לְפֻרְעָנוּת, לְעוֹבְדֵי אֱלִילִים אֲפִלּוּ לְפֻרְעָנוּת.

תַּנְיָא רַבִּי שִׁמְעוֹן בֶּן יוֹחַאי אוֹמֵר וְכוּ' עַד לַעֲבָדִים וְלִשְׁפָחוֹת. אֲמַר רַבִּי יוֹחָנָן וְכֻלָּן מִקְרָא אֶחָד דָּרְשׁוּ, (יחזקאל מד, כב) [וְ]אַלְמָנָה וּגְרוּשָׁה לֹא יִקְחוּ לָהֶם לְנָשִׁים כִּי אִם בְּתוּלֹת מִזֶּרַע בֵּית יִשְׂרָאֵל", רַבִּי יְהוּדָה סְבַר עַד דְּאִיכָּא כָּל זֶרַע מִיִּשְׂרָאֵל,  וְרַבִּי אֱלִיעֶזֶר בֶּן יַעֲקֹב סְבַר "מִזֶּרַע" וַאֲפִלּוּ מִקְצַת זֶרַע, רַבִּי יוֹסֵי סְבַר מִי שֶׁנִּזְרְעוּ בְּיִשְׂרָאֵל, רַבִּי שְׁמְעוֹן בֶּן יוֹחַאי סְבַר מִי שֶׁנִּזְרְעוּ בְתוּלֶיהָ בְּיִשְׂרָאֵל.

"הֵן הֵנָּה הָיוּ לִבְנֵי יִשְׂרָאֵל", אֵין זוֹ תְּחִלָּה לָהֶם אוֹ שְׁנִיָּה לָהֶם.  רַבִי אֶלְעָזָר אוֹמֵר מְלַמֵּד שֶׁהָיוּ מַכִּירִין אֶת כֻּלָּן וְאוֹמֵר זֶה לָזֶה זוֹ הִיא שֶׁחָטָא עִמָּה פְּלוֹנִי.

{pפסוק יטp}  "וְאַתֶּם חֲנוּ", אֵין לִי אֶלָּא אַתֶּם, מִנַּיִן לְרַבּוֹת גֵּרִים נָשִׁים וַעֲבָדִים תַּלְמוּד לוֹמַר "אַתֶּם אַתֶּם". כֹּל הֹרֵג נֶפֶשׁ, לְרַבּוֹת הַשִּׁדְרָה וְהַגֻּלְגֹּלֶת. נֹגֵעַ בֶּחָלָל, לְרַבּוֹת אֵבֶר מִן הַמֵּת, וְאֵבֶר מִן הַחַי שֶׁאֵין עָלָיו בָּשָׂר כָּרָאוּי. וְכֹל נֹגֵעַ, רִבָּה עֶצֶם כִּשְׂעוֹרָה שֶׁהוּא מְטַמֵּא בְּמַגָּע וּבְמַשָּׂא. אַתֶּם וּשְׁבִיכֶם, מָה אַתֶּם בְּנֵי בְרִית מְקַבְּלִין הַזָּאָה אַף שְׁבוּיָה כְּשֶׁתָּבוֹא לַבְּרִית וְתִטָּמֵא תְּקַבֵּל הַזָּאָה.

"וְאַתֶּם חֲנוּ מִחוּץ לַמַּחֲנֶה שִׁבְעַת יָמִים", שׁוֹמֵעַ אֲנִי אַף הַקַּשׁ וְהַחֲרָיוֹת וְכוּ' (כָּתוּב בְּפָסוּק זֹאת הַתּוֹרָה אָדָם כִּי יָמוּת). עַד שֶׁלֹּא בָּא לִכְלַל חִטּוּי לֹא בָא לִכְלָל טֻמְאָה. אַתֶּם וּשְׁבִיכֶם, מָה אַתֶּם בְּנֵי בְרִית אַף שְׁבִיכֶם בְּנֵי בְרִית.

{pפסוק כp}  תָּנוּ רַבָּנָן  "שַׂק", אֵין לִי אֶלָּא שַׂק, מִנַּיִן לְרַבּוֹת אֶת הַקִּלְקְלִי וְאֶת הַחֲבָק. תַּלְמוּד לוֹמַר (שם) "אוֹ שַׂק". יָכוֹל שֶׁאֲנִי מְרַבֶּה אֶת הַחֲבָלִים וְאֶת הַמְּשִׁיחוֹת. תַּלְמוּד לוֹמַר (שם) "שַׂק", מַה שַׂק מְיֻחָד טָווּי וְאָרִיג אַף כָּל טָווּי וְאָרִיג. וְכָל- מַעֲשֵׂה עִזִּים וְכָל כְּלִי עֵץ תִּתְחַטָּאוּ, לְרַבּוֹת אֶת הַקִּלְקְלִי וְאֶת הַחֲבָק. יָכוֹל שֶׁאֲנִי מְרַבֶּה אֶת הַחֲבָלִים וְאֶת הַמְּשִׁיחוֹת. תַּלְמוּד לוֹמַר "בֶּגֶד וְעוֹר", לִגְזֵרָה שָׁוָה, מַה בֶּגֶד וְעוֹר הָאָמוּר בְּשֶׁרֶץ לֹא טָמֵא אֶלָּא טָווּי וְאָרִיג אַף כְּשֶׁטָּמֵא בְּמֵת נַמֵּי טָווּי וְאָרִיג, וּמַה בֶּגֶד וְעוֹר הָאָמוּר בְּמֵת טָמֵא כָּל מַעֲשֵׂה עִזִּים אַף בְּשֶׁרֶץ טָמֵא כָּל מַעֲשֵׂה עִזִּים. מִנַּיִן לְרַבּוֹת אֶת דָּבָר הַבָּא מִזְנַב סוּס וּמִזְּנַב וְכוּ' (כָּתוּב בְּרֶמֶז תקל"ט).

אֲמַר רַב נַחְמָן כְּלֵי עֶצֶם כִּכְלֵי מַתָּכוֹת דָּמֵי. מִכְּלָל דִּכְלֵי עֶצֶם מְקַבְּלִי טֻמְאָה. אֵין, דְּתַנְיָא רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה אוֹמֵר מַה תַּלְמוּד לוֹמַר "וְכָל מַעֲשֵׂה עִזִּים"... "תִּתְחַטָּאוּ", לְהָבִיא דָּבָר הַבָּא מִן הָעִזִּים מִן הַקַּרְנַיִם וּמִן הַטְּלָפַיִם, שְׁאָר בְּהֵמָה וְחַיָּה מִנָּיִן, תַּלְמוּד לוֹמַר "וְכָל מַעֲשֵׂה עִזִּים", אִם כֵּן מַה תַּלְמוּד לוֹמַר "עִזִּים", פְּרָט לְעוֹפוֹת.

{pפסוק כא-כגp}  "וַיֹּאמֶר אֶלְעָזָר הַכֹּהֵן" וְגוֹ', כָּל הַמּוֹרֶה הֲלָכָה בִּפְנֵי רַבּוֹ מוֹרִידִין אוֹתוֹ מִגְּדֻלָּתוֹ, שֶׁנֶּאֱמַר "וַיֹּאמֶר אֶלְעָזָר הַכֹּהֵן", וְאַף עַל גַּב דְּאָמַר (לְאַחֵר) [לַאֲחִי] אָבְּא צִוָּה וְאוֹתִי לֹא צִוָּה אַשְׁכְּחַן דְּאִיעֲנַשׁ דִּכְתִיב  "וְלִפְנֵי אֶלְעָזָר הַכֹּהֵן יַעֲמֹד" וְלָא אַשְׁכְּחַן דְּאִצְטְרִיךְ לֵיהּ יְהוֹשֻׁעַ.

אֲמַר רַבִּי שִׁמְעוֹן בֶּן לָקִישׁ כָּל אָדָם שֶׁכּוֹעֵס, אִם חָכָם הוּא חָכְמָתוֹ מִסְתַּלֶּקֶת מִמֶּנּוּ, אִם נָבִיא הוּא נְבוּאָתוֹ מִסְתַּלֶּקֶת מִמֶּנּוּ. אִם חָכָם הוּא חָכְמָתוֹ מִסְתַּלֶּקֶת, מִנָלָן. מִמֹּשֶׁה, דִּכְתִיב (לעיל פסוק יד) "וַיִּקְצֹף מֹשֶׁה עַל פְּקוּדֵי הֶחָיִל", וּלְבַסּוֹף כְּתִיב וַיֹּאמֶר אֶלְעָזָר הַכֹּהֵן אֶל אַנְשֵׁי הַצָּבָא מִכְּלָל דְּמֹשֶׁה אִעֲלַם מִנֵּיהּ. אִם נָבִיא הוּא נְבוּאָתוֹ מִסְתַּלֶּקֶת, מֵאֱלִישָׁע, דִּכְתִיב (מ"ב ג, יד) "כִּי לוּלֵא פְּנֵי יְהוֹשָׁפָט מֶלֶךְ יְהוּדָה אֲנִי נֹשֵׂא אִם אַבִּיט אֵלֶיךָ וְאִם אֶרְאֶךָ" וּכְתִיב (שם, טו) "וְעַתָּה קְחוּ לִי מְנַגֵּן וְהָיָה כְּנַגֵּן הַמְנַגֵּן וַתְּהִי עָלָיו (רוּחַ אֱלֹהִים) [יַד ה'"],  מְלַמֵּד שֶׁאֵין הַשְּׁכִינָה שׁוֹרָה לֹא מִתּוֹךְ עַצְלוּת וְלֹא מִתּוֹךְ עַצְבוּת וְכוּ'.

לְפִי שֶׁנֶּאֱמַר  "וַיִּקְצֹף עַל אֶלְעָזָר וְעַל  אִיתָמָר"  וְאַהֲרֹן מְדַבֵּר הָא יָדַעְתָּ שֶׁלֹּא הָיְתָה זוֹ אֶלָּא מִדַּת כָּבוֹד, אָמְרוּ אֵינוֹ בְדִין שֶׁיְּהֵא אָבִינוּ יוֹשֵׁב וְאָנוּ מְדַבְּרִין לְפָנָיו, אֵינוֹ בְדִין שֶׁיְהֵא מֹשֶׁה יוֹשֵׁב וְאָנוּ מְשִׁיבִין אוֹתוֹ, שֶׁאֵין שִׁבְחוֹ שֶׁל אָדָם שֶׁתַּלְמִידוֹ מְשִׁיבוֹ. יָכוֹל שֶׁלֹּא הָיָה כֹּחַ בְּאֶלְעָזָר לְהָשִׁיב. אָמַרְתָּ, "וַיֹּאמֶר אֶלְעָזָר הַכֹּהֵן אֶל אַנְשֵׁי הַצָּבָא" הָא כְּשֶׁרָצָה דִּבֵּר לִפְנֵי מֹשֶׁה וְלִפְנֵי הַנְּשִׂיאִים וְקִבְּלוּ לוֹ.

"אַךְ אֶת הַזָּהָב", אָמַר אַךְ לְהַבְעִיר חֲלוּדָה שֶׁלָּהֶן. תַּעֲבִירוּ בַמָּיִם, כֵּלִים שֶׁאֵינָן לְקַבָּלָה, אֵלּו הֵן, סַכִּינִין וְהַסְיָפִים וְהָרְמָחִים. תְּלוּיִין בִּשְׁמוֹתֵיהֶן וּמְשַׁמְּשִׁין בְּשֵׁמוֹת אֲחֵרִים, כַּן שֶׁלִּפְנֵי הַמִּטָּה וְקָנֶה וּמְנוֹרָה. דָּבָר וְכָל- דָּבָר, רִבָּה כֵּלִים תְּלוּיִין בְּשֵׁמוֹת אֲחֵרִים וּמְשַׁמְּשִׁין בִּשְׁמוֹתֵיהֶן, פִּיהָ שֶׁל מְנוֹרָה  וּפוּט שֶׁל מְנוֹרָה, פִּיהָ שֶׁל קוֹץ. יָכוֹל שֶׁאֲנִי מְרַבֶּה קָנֶה שֶׁל מְנוֹרָה וְקָנֶה שֶׁל קֶרֶן. תַּלְמוּד לוֹמַר "אַךְ". יָכוֹל יָבוֹאוּ בְּמֵי שְׁטִיפָה. תַּלְמוּד לוֹמַר "בְּמֵי נִדָּה יִתְחַטָּא". יָכוֹל יֵצְאוּ בְּמֵי הַזָּאָה. תַּלְמוּד לוֹמַר (להלן פסוק כד) וְכִבַּסְתֶּם בִּגְדֵיכֶם בַּיּוֹם הַשְּׁבִיעִי וּטְהַרְתֶּם, מְלַמֵּד שֶׁהֵן טְעוּנִין הַזָּאָה אַחַר טְבִילָה.  וְכִבַּסְתֶּם בִּגְדֵיכֶם וְגוֹ' וְאַחַר תָּבֹאוּ אֶל הַמַּחֲנֶה, אַחַר טְבִילָה וְכִבּוּס בְּגָדִים.

{rרמז תשפוr}  "וַיֹּאמֶר אֶלְעָזָר הַכֹּהֵן" וְגוֹ', מֹשֶׁה רַבֵּינוּ לְפִי שֶׁבָּא לִכְלַל כַּעַס בָּא לִכְלַל טָעוּת. רַבִּי אֶלְעָזָר בֶּן עֲזַרְיָה אוֹמֵר בִּשְׁלֹשָׁה מְקוֹמוֹת בָּא מֹשֶׁה לִכְלַל כַּעַס וּבָא לִכְלַל טָעוּת, כַּיּוֹצֵא בַדָּבָר אַתָּה אוֹמֵר  "וַיִּקְצֹף עַל אֶלְעָזָר וְעַל  אִיתָמָר", מַה הוּא אוֹמֵר, (שם) "מַדּוּעַ לֹא אֲכַלְתֶּם",  כַּיּוֹצֵא בַדָּבָר אַתָּה אוֹמֵר (לעיל כ, י) "וַיֹּאמֶר (מֹשֶׁה) [לָהֶם] שִׁמְעוּ נָא הַמֹּרִים", מַהוּ אוֹמֵר,  "וַיַּךְ אֶת הַסֶּלַע", אַף כָּאן אַתָּה אוֹמֵר "וַיִּקְצֹף מֹשֶׁה עַל פְּקוּדֵי הֶחָיִל", מַהוּ אוֹמֵר, "וַיֹּאמֶר אֶלְעָזָר", לְפִי שֶׁבָּא לִכְלַל כַּעַס בָּא לִכְלַל טָעוּת. וְיֵשׁ אוֹמְרִים מֹשֶׁה נָתַן לוֹ רְשׁוּת לְאֶלְעָזָר לְדַבֵּר, שֶׁכְּשֶׁיִּפָּטֵר מֹשֶׁה מִן הָעוֹלָם לֹא יְהוּ אוֹמְרִים לוֹ בְּחַיֵּי רַבְּךָ לֹא הָיִיתָ מְדַבֵּר עַכְשָׁיו אַתָּה מְדַבֵּר. דָּבָר אַחֵר שֶׁיְּהוּ אוֹמְרִים דָּבָר בְּשֵׁם אוֹמְרוֹ, כָּעִנְיָן שֶׁנֶּאֱמַר (אסתר ב, כב) "וַתֹּאמֶר אֶסְתֵּר לַמֶּלֶךְ בְּשֵׁם מָרְדְּכָי".

"כָּל דָּבָר אֲשֶׁר יָבֹא בָאֵשׁ" וְגוֹ', תַּנְיָא אֶחָד נוֹתֵן טַעַם לִפְגָם וְאֶחָד נוֹתֵן טַעַם לְשֶׁבַח, אָסוּר דִּבְרֵי רַבִּי מֵאִיר. רַבִּי שִׁמְעוֹן אוֹמֵר לְשֶׁבַח אָסוּר, לִפְגָם מֻתָּר. מַאי טַעֲמָא דְּרַבִּי מֵאִיר יָלִיף מִגִּעוּלֵי נָכְרִים, דְּנוֹתֵן טַעַם לִפְגָם הוּא וַאֲפִלּוּ הָכֵי אָסְרֵיהּ רַחֲמָנָא, הָכֵי נַמֵּי לָא שְׁנָא. וְאִידָךְ, כִּדְרַב חִיָּא בַּר רַב הוּנָא, לֹא אָסְרָה תוֹרָה אֶלָּא קְדֵרָה בַּת יוֹמָא. וְאִידָךְ, קְדֵרָה בַּת יוֹמָא נַמֵּי אִי אֶפְשָׁר דְּלָא פָגְמָה פּוֹרְתָּא. וְרַבִּי שִׁמְעוֹן, מַאי טַעֲמָא. דְּתַנְיָא (דברים יד, כא) "לֹא תֹאכְלוּ כָל נְבֵלָה, לַגֵּר אֲשֶׁר בִּשְׁעָרֶיךָ", כָּל הָרְאוּיָה לַגֵּר קְרוּיָה נְבֵלָה וְשֶׁאֵינָהּ רְאוּיָה לַגֵּר אֵינָהּ קְרוּיָה נְבֵלָה. וְרַבִּי מֵאִיר, הַהוּא לְמַעוּטֵי סְרוּחָה מֵעִיקָרָא, וְרַבִּי שִׁמְעוֹן, סְרוּחָה מֵעִיקָרָא לָא צָרִיךְ קְרָא, עַפְרָא בְעָלְמָא הוּא.

הַלּוֹקֵחַ כְּלֵי תַשְׁמִישׁ מִן הַנָּכְרִים, אֶת שֶׁדַּרְכּוֹ לְהַטְבִּיל יַטְבִּיל,  לְהַגְעִיל יַגְעִיל, לְלַבֵּן בָּאוּר יְלַבֵּן. הַשַּׁפּוּד וְהָאַסְכָּלָה מְלַבְּנָן בָּאוּר. הַסַּכִּין שָׁפָהּ וְהִיא טְהוֹרָה. תָּנָא כֻּלָּן (חַיָּבִין) [צְרִיכִין] טְבִילָה בְּאַרְבָּעִים סְאָה. מִנָּהָנֵי מִלֵּי. אֲמַר רָבָא דֲּאֲמַר קְרָא וְטָהֵר, הוֹסִיף לְךָ הַכָּתוּב טָהֳרָה אַחֶרֶת. תְּנָא בַּר קַפָּרָא מִתּוֹךְ שֶׁנֶּאֱמַר "אַךְ בְּמֵי נִדָּה יִתְחַטָּא" שׁוֹמֵעַ אֲנִי צָרִיךְ הַזָּאַת שְׁלִישִׁי וּשְׁבִיעִי, תַּלְמוּד לוֹמַר "אַךְ", חִלֵּק, אִם כֵּן מַה תַּלְמוּד לוֹמַר "בְּמֵי נִדָּה", בְּמַיִם שֶׁהַנִּדָה טוֹבֶלֶת בָּהֶם, הֱוֵי אוֹמֵר אַרְבָּעִים סְאָה. וְאִיצְטְרִיךְ לְמִכְתַּב בְּמֵי נִדָּה. דְּאִי כְתַב רַחֲמָנָא וְטָהֵר הֲוָה אָמֵינָא וְטָהֵר כָּל דְּהוּ, כְּתַב רַחֲמָנָא בְּמֵי נִדָּה. וְאִי כְתַב רַחֲמָנָא בְּמֵי נִדָּה הֲוָה אָמֵינָא תִּבָּעֵי הֶעֱרֵב שֶׁמֶשׁ כְּנִדָּה, תַּלְמוּד לוֹמַר "וְטָהֵר", לְאַלְתַּר. אֲמַר רַב נַחְמָן אֲמַר רַבָּה בַּר אֲבוּהָ אֲפִלּוּ כֵלִים חֲדָשִׁים בְּמַשְׁמָע, דְּהָא יְשָׁנִים וְלִבְּנָן כַּחֲדָשִׁים דָּמִי וַאֲפִלּוּ הָכֵי בָּעֵי טְבִילָה. מַתְקִיף לָהּ רַב שֵׁשֶׁת, אִי הָכֵי אֲפִלּוּ זוּזָא דְּסַרְבָּלָא נַמֵּי. אֲמַר לֵיהּ רָבָא כְּלֵי סְעֻדָּה אֲמוּרִין בַּפָּרָשָׁה.

אֲמַר רַב נַחְמָן אֲמַר רַבָּה בַּר אֲבוּהָ לֹא שָׁנוּ אֶלָּא בִּלְקוּחִין וּכְמַעֲשֶׂה שֶׁהָיָה, אֲבָל בִּשְׁאוּלִין לֹא. רַבִּי יִצְחָק בַּר יוֹסֵף זְבַן מָנָא דְמְרְדָּא מִנָּכְרִי, סְבַר לְאַטְבּוּלֵיהּ. אֲמַר לֵיהּ הַהוּא מֵרַבָּנָן וְרַבִּי יַעֲקֹב שְׁמֵיהּ לְדִידִי מִפָרְשָׁא לֵיהּ מִנֵּיהּ דְּרַבִּי יוֹחָנָן כְּלֵי מַתָּכוֹת אֲמוּרִין בַּפָּרָשָׁה. אֲמַר רַב אַשִּׁי הָנֵי כְלֵי זְכוּכִית, הוֹאִיל וְנִשְׁבְּרוּ יֵשׁ לָהֶן תַּקָּנָה כִּכְלֵי מַתָּכוֹת דָּמְיָא. קוֹנְיָא, פְּלִיגֵי בָּהּ (רָבָא) [רַב אַחָא] וְרָבִינָא, חָד אֲמַר כִּתְחִלָּתוֹ וְחָד אֲמַר כְּסוֹפוֹ.  וְהִלְכָתָא כְּסוֹפוֹ. אִבָּעְיָא לְהוּ, מַשְׁכַּנְתָּא מַאי. אֲמַר מַר בַּר רַב אַשִּׁי, אַבָּא מַשְׁכַּן לֵיהּ הַהוּא נָכְרִי כָּסָא דְכַסְפָא וְאַטְבָּלָהּ וְשָׁתֵי בֵּיהּ וְלָא יְדַעְנָא אִי מִשּׁוּם דְּקָסְבַר מַשְׁכַּנְתָּא כִּזְבִינֵי, וְאִי מִשּׁוּם דְּקָא חָזְיֵהּ לַנָכְרִי דְּדַעְתֵּיהּ לְשַׁקּוּעֵיהּ.

תָּנוּ רַבָּנָן הַלּוֹקֵחַ כְּלֵי תַשְׁמִישׁ מִן הַנָּכְרִים, דְּבָרִים שֶׁלֹּא נִשְׁתַּמֵּשׁ בָּהֶן כָּל עִיקָר מַטְבִּילָן וְהֵן טְהוֹרִין, דְּבָרִים שֶׁנִּשְׁתַּמֵּשׁ בָּהֶן עַל יְדֵי צוֹנֵן כְּגוֹן כּוֹסוֹת וְקִיתוֹנִיּוֹת וּצְלוֹחִיּוֹת מֵדִיחָן וּמַטְבִּילָן וְהֵן טְהוֹרִין, דְּבָרִים שֶׁנִּשְׁתַּמֵּשׁ בָּהֶן עַל יְדֵי חַמִּין כְּגוֹן הַיּוֹרוֹת וְהַקּוּמְקוּמִין וּמְחַמֵּי חַמִּין מַגְעִילָן וּמַטְבִּילָן וְהֵן טְהוֹרִין, דְּבָרִים שֶׁנִּשְׁתַּמֵּשׁ בָּהֶן עַל יְדֵי הָאוּר כְּגוֹן הַשַּׁפּוֹדִין וְהָאַסְכָּלָאוֹת מְלַבְּנָן וּמַטְבִּילָן וְהֵן טְהוֹרִין, וְכֻלָּן שֶׁנִּשְׁתַּמֵּשׁ בָּהֶן עַד שֶׁלֹּא הִטְבִּיל וְעַד שֶׁלֹא יַגְעִיל וְעַד שֶׁלֹּא יְלַבֵּן [תַּנָּא חָדָא אָסוּר וְתַנָּא חָדָא] מֻתָּר. [לָא קָשְׁיָא], הָא כְּמָאן דַּאֲמַר נוֹתֵן טַעַם לִפְגָם [אָסוּר וְהָא כְּמָאן דַּאֲמַר נוֹתֵן טַעַם לִפְגָם] מֻתָּר.

"עַד כַּמָּה מְלַבְּנָן". עַד שֶׁתָּסִיר קְלִפָּתָן. וְכֵיצַד מַגְעִילָן. מַנִּיחַ יוֹרָה קְטַנָּה בְּתוֹךְ יוֹרָה גְּדוֹלָה. יוֹרָה גְּדוֹלָה, מַאי. תָּא שְׁמַע דְּהַהוּא דוּדָא דַּהֲוָה בֵּי מַר עוּקְבָא אַהֲדַר לֵיהּ גְּדַנְפָא דְלִישָׁא אֲפוּמָא וּמַלְיֵהּ מַיָּא וְאַרְתָּחָא. אֲמַר רָבָא מָאן חַכִּים לְמֶעְבַּד הָכֵי אִי לָאו מַר עוּקְבָא דְּגָבְרָא רַבָּא הוּא קָסְבַר כְּבוֹלְעוֹ כָּךְ פּוֹלְטוֹ  מַה בּוֹלְעוֹ בְנִיצוֹצוֹת אַף פּוֹלְטוֹ בְנִיצוֹצוֹת. הַסַּכִּין שָׁפָהּ. אֲמַר רַב הוּנָא נוֹעֲצָהּ עֲשָׂרָה פְעָמִים בַּקַּרְקַע. אֲמַר רָבָא וּבְמָקוֹם קָשֶׁה. [אֲמַר רַב כַּהֲנָא] וּבְסַכִּין יָפֶה שֶׁאֵין בּוֹ גֻמּוֹת.

אֲמַר רַב נַחְמָן אֲמַר רַבִּי יוֹנָתָן מִנַּיִן לְמַשְׁמִיעַ קוֹל בִּכְלֵי מַתָּכוֹת שֶׁהוּא טָמֵא, שֶׁנֶּאֱמַר "כָּל דָּבָר אֲשֶׁר יָבֹא בָאֵשׁ", אֲפִלּוּ דִּבּוּר יָבוֹא בָאֵשׁ.

"וְכָל בֶּגֶד וְכָל כְּלִי עוֹר וְכָל מַעֲשֵׂה עִזִּים", אֵין בְּמַשְׁמָע שֶׁיְּטַמֵּא אֶלָּא מִשּׁוּם שָׁלֹשׁ עַל שָׁלֹשׁ. מִנַּיִן מִשּׁוּם שְׁלֹשָׁה עַל שְׁלֹשָׁה לְמִדְרַס וּמִשּׁוּם אַרְבָּעָה עַל אַרְבָּעָה לִטְמֵא מֵת וּמִשּׁוּם חֲמִשָּׁה עַל חֲמִשָּׁה וּמִשּׁוּם שִׁשָּׁה עַל שִׁשָּׁה. [תַּלְמוּד לוֹמַר "וְכָל"].  "וְכָל כְּלִי עֵץ", (כְּלִי עוֹר) [לְרַבּוֹת] כְּלֵי עֶצֶם כִּכְלֵי זְכוּכִית. הֹרֵג נֶפֶשׁ, לְרַבּוֹת הַשִּׁדְרָה וְהַגֻּלְגֹּלֶת. הֹרֵג "וְנֹגֵעַ", לְרַבּוֹת אֵבֶר מִן הַמֵּת וְאֵבֶר מִן הַחַי שֶׁאֵין עֲלֵיהֶם בָּשָׂר כָּרָאוּי. וְכֹל נֹגֵעַ, רִבָּה עֶצֶם כִּשְׂעוֹרָה בְּמַגָּע וּבְמַשָּׂא.

"אַךְ אֶת הַזָּהָב וְאֶת הַכָּסֶף", [כֵּלִים]. אַתָּה אוֹמֵר כֵּלִים אוֹ אֵינוֹ אֶלָּא גּוֹלָמִין. הֲרֵי אַתָּה דָּן, הוֹאִיל וּמֵתֵי יִשְׂרָאֵל מְטַמְּאִין וַהֲרוּגֵי מִדְיָן מְטַמְּאִין, מַה מֵּתֵי יִשְׂרָאֵל כֵּלִים וְלֹא גוֹלָמִין אַף הֲרוּגֵי מִדְיָן כֵּלִים וְלֹא גוֹלָמִין. רַבִּי יוֹסֵי הַגְּלִילִי אוֹמֵר כֵּלִים. אוֹ אֵינוֹ אֶלָּא גּוֹלָמִים. תַּלְמוּד לוֹמַר "אַךְ", חִלֵּק. וְכֹל אֲשֶׁר לֹא יָבֹא בָּאֵשׁ תַּעֲבִירוּ בַמָּים, וַהֲרֵי דְּבָרִים קַל וָחֹמֶר, וּמַה מִי שֶׁאֵין טָעוּן הַזָּאָה טָעוּן טְבִילָה, מִי שֶׁטָּעוּן הַזָּאָה אֵינוֹ דִין שֶׁטָּעוּן טְבִילָה.

{pפסוק כדp}  "וְכִבַּסְתֶּם בִּגְדֵיכֶם בַּיּוֹם הַשְּׁבִיעִי וּטְהַרְתֶּם", לָמָּה נֶאֱמַר. לְפִי שֶׁהוּא אוֹמֵר (לעיל יט, טז) "בַּחֲלַל חֶרֶב" בָּא הַכָּתוּב וְלִמֵּד עַל הַחֶרֶב שֶׁיְּהֵא טָמֵא שִׁבְעָה וְהַנּוֹגֵעַ בָּהּ טָמֵא טֻמְאַת שִׁבְעָה,  הָא לָמַדְנוּ לְכֵלִים וְאָדָם. כֵּלִים וְאָדָם וְכֵלִים, מִנָּיִן. תַּלְמוּד לוֹמַר "וְכִבַּסְתֶּם בִּגְדֵיכֶם", הָא לָמַדְנוּ לְכֵלִים וְאָדָם וְכֵלִים.  וְאַחַר תָּבֹאוּ אֶל הַמַּחֲנֶה, מַה כָּאן אָסוּר לָבוֹא אֶל הַמַּחֲנֶה אַף לְהַלָּן אָסוּר לָבוֹא אֶל הַמַּחֲנֶה, וּמַה לְּהַלָּן עַד הָעֶרֶב אַף כָּאן עַד הָעָרֶב.

{pפסוק לp}  "וּמִמַּחֲצִת בְּנֵי יִשְׂרָאֵל", כְּתִיב  "שִׁשֵּׁית הָאֵיפָה מֵחֹמֶר הַחִטִּים וְשִׁשִּׁיתֶם הָאֵיפָה מֵחֹמֶר הַשְּׂעֹרִים", יָכוֹל יִתְרֹם בְּחִטִּים אֶחָד מִשִּׁשִּׁים וּמִשְּׂעוֹרִים אֶחָד מִשְּׁלֹשִׁים. תַּלְמוּד לוֹמַר (שם מד, ל) "וְכָל תְּרוּמַת", שֶׁיְּהוּ כָּל הַתְּרוּמוֹת שָׁווֹת.  שְׁמוּאֵל אֲמַר תֵּן שִׁשִּׁית שִׁשִּׁיתֶם וְנִמְצָא תוֹרֵם אֶחָד מֵאַרְבָּעִים. בֵּינוֹנִית מִנָּיִן. אֲמַר רַבִּי לֵוִי כְּתִיב וּמִמַּחֲצִת בְּנֵי יִשְׂרָאֵל תִּקַּח אֶחָד אָחֻז מִן הַחֲמִשִּׁים, כָּל מַה שֶּׁאַתָּה אוֹחֵז מִמָּקוֹם אֶחָד מֵחֲמִשִּׁים. וְהָרָעָה אֶחָד מִשִּׁשִּׁים, דִּכְתִיב "וְשִׁשִּׁיתֶם הָאֵיפָה מֵחֹמֶר הַשְּׂעֹרִים".

{pפסוק לח-נp}  רַבִּי שִׁמְעוֹן בֶּן יוֹחַאי אוֹמֵר קִבְרֵי כּוּתִים אֵינָן מְטַמְּאִין [בְּאֹהֶל], שֶׁנֶּאֱמַר  "וְאַתֵּן צֹאנִי צֹאן מַרְעִיתִי אָדָם אַתֶּם" וְכוּ'. מֵיתִיבֵי (פסוק מ) וְנֶפֶשׁ אָדָם שִׁשָּׁה עָשָׂר אָלֶף. מִשּׁוּם בְּהֵמָה. תָּא שְׁמַע (יונה ד, יא) "אֲשֶׁר יֵשׁ בָּהּ הַרְבֵּה מִשְׁתֵּים עֶשְׂרֵה רִבּוֹ אָדָם". הָתָם נַמֵּי מִשּׁוּם בְּהֵמָה. תָּא שְׁמַע  "כֹּל הֹרֵג נֶפֶשׁ וְכֹל נֹגֵעַ בֶּחָלָל תִּתְחַטְּאוּ".  דִּלְמָא אִיקְטִיל חָד מִיִּשְׂרָאֵל. וְרַבָּנָן, לֹא- נִפְקַד מִמֶּנּוּ אִישׁ. וְרַבִּי שִׁמְעוֹן, לֹא- נִפְקַד מִמֶּנוּ אִישׁ, לַעֲבֵירָה. רָבִינָא אֲמַר נְהִי דִּמְעָטִינהוּ קְרָא מִלְטַמּוּיֵי בְּאֹהֶל, דִּכְתִיב (לעיל יט, יד) "אָדָם כִּי יָמוּת בְּאֹהֶל", מִמַּגָּע וּמַשָּׂא מִי מְעָטִינְהוּ קְרָא.

"וַנַּקְרֵב אֶת קָרְבַּן ה'" וְגוֹ', אֲמַר רַבִּי אֶלְעָזָר עָגִיל זֶה דְפוּס שֶׁל דַּדִּים, כוּמָז, זֶה דְפוּס שֶׁל בֵּית הָרֶחֶם, הַיְנוּ דִּמְתַרְגְּמִינָן מָחוּךְ, דָּבָר הַמֵּבִיא לִידֵי (מִחוּךְ) [גִּחוּךְ]. אֲמַר רַבָּה מִגּוּפֵיהּ דִּקְרָא שְׁמַעְתְּ מִ(י)נָּהּ, כוּמָז, כָּאן מְקוֹם זִמָּה. (לעיל פסוק יד) "וַיִּקְצֹף מֹשֶׁה עַל פְּקוּדֵי הֶחָיִל", אָמַר לָהֶם מֹשֶׁה לְיִשְׂרָאֵל שֶׁמָּא חֲזַרְתֶּם לְקִלְקוּלְכֶם הָרִאשׁוֹן. אָמְרוּ לֵיהּ לֹא נִפְקַד מִמֶּנּוּ אִישׁ אָמַר לָהֶם אִם כֵּן כַּפָּרָה זוֹ לָמָּה. אָמְרוּ לוֹ אִם מִידֵי עֲבֵירָה יָצָאנוּ מִידֵי הִרְהוּר לֹא יָצָאנוּ. מִיָּד, וַנַּקְרֵב אֶת קָרְבַּן ה'. תַּנָּא דְּבֵי רַבִּי יִשְׁמָעֵאל מִפְּנֵי מָה הֻצְרְכוּ יִשְׂרָאֵל שֶׁבְּאוֹתוֹ הַדּוֹר כַּפָּרָה. מִפְּנֵי שֶׁזָּנוּ עֵינֵיהֶם מִן הָעֶרְוָה. אֲמַר רַב שֵׁשֶׁת מִפְּנֵי מָה מָנָה הַכָּתוּב תַּכְשִׁיטִים שֶׁבַּחוּץ עִם תַּכְשִׁיטִים שֶׁבִּפְנִים. לוֹמַר לְךָ כָּל הַמִּסְתַּכֵּל בְּאֶצְבַּע קְטַנָּה שֶׁל אִשָּׁה  כְּאִלּוּ מִסְתַּכֵּל בִּמְקוֹם הַתֹּרְפָּה.

"וַנַּקְרֵב אֶת קָרְבַּן ה'" וְגוֹ' אֶצְעָדָה וְגוֹ'. אֶצְעָדָה, זוֹ בִּירִית וְכוּ' עַד כָּל הַנּוֹגֵעַ בְּאֶצְבַּע קְטַנָּה שֶׁל אִשָּׁה כְּאִלּוּ נוֹגֵעַ בְּאוֹתוֹ מָקוֹם. אֲמַר רַבִּי יוֹחַאי בַּר יֹאשִׁיָּה כָּל (הַמְצַפֶּה) [הַמְפַנֶּה דַעְתּוֹ] בְנָשִׁים סוֹף בָּא לִידֵי עֲבֵירָה, וְכָל הַמְפַנֶּה עַצְמוֹ מִן הָעֲבֵירָה אֲפִלּוּ הוּא יִשְׂרָאֵל רָאוּי לְהַעֲלוֹת עוֹלָה כְּכֹהֵן גָּדוֹל עַל גַּבֵּי הַמִּזְבֵּחַ, שֶׁנֶּאֱמַר (שמות כד, ה) "וַיִּשְׁלַח אֶת נַעֲרֵי בְנֵי יִשְׂרָאֵל וַיַּעֲלוּ עֹלֹת", וְכָל מִי שֶׁעָצֵל מֵעֲבֵירָה וְלֹא עֲשָׂאָה נִזּוֹן מִזִּיו שְׁכִינָה כְּמַלְאֲכֵי הַשָּׁרֵת, שֶׁנֶּאֱמַר  "וַיֶּחֱזוּ אֶת הָאֱלֹהִים" וּכְתִיב (ישעיה לג, ט-יז) "וְעֹצֵם עֵינָיו מֵרְאוֹת בְּרָע וְגוֹ' מֶלֶךְ בְּיָפְיוֹ תֶּחֱזֶינָה עֵינֶיךָ".

~ פרק לב

{pפסוק א-כדp}  "וּמִקְנֶה רַב הָיָה לִבְנֵי רְאוּבֵן", זֶה שֶׁאָמַר הַכָּתוּב  "כִּי לֹא מִמּוֹצָא וּמִמַּעֲרָב וְלֹא מִמִּדְבַּר הָרִים כִּי אֱלֹהִים שֹׁפֵט זֶה יַשְׁפִּיל וְזֶה יָרִים" לֹא מִמַּה שֶׁאָדָם יוֹצֵא וְעָמֵל לִסְחוֹרָה וְהוֹלֵךְ מִמִּזְרַח לְמַעֲרָב נַעֲשֶׂה עָשִׁיר אֶלָּא אֲפִלּוּ פּוֹרֵשׁ לִסְפִינָה וְהוֹלֵךְ מִמִּזְרָח לְמַעֲרָב וְחוֹזֵר עַל הַמִּדְבָּרוֹת וְעַל הֶהָרִים אֵינוֹ נַעֲשֶׂה עָשִׁיר. מַהוּ "וְלֹא מִמִּדְבַּר הָרִים". אֲמַר רַבִּי אַבָּא כָּל הָרִים שֶׁבַּמִּקְרָא הָרִים חוּץ מִזֶּה שֶׁהוּא רוֹמְמוּת, שֶׁאֵין אָדָם מִתְרוֹמֵם מִן הַדְּבָרִים הַלָּלוּ, וּמַה הַקָּדוֹשׁ בָּרוּךְ הוּא עוֹשֶׂה, נוֹטֵל מִזֶּה וְנוֹתֵן לָזֶה. שָׁאֲלָה (מְגִידוֹנִית) [מַטְרוֹנִיתָא] אֶת רַבִּי יוֹסִי בֶּן חֲלַפְתָּא לְכַמָּה יָמִים בָּרָא הַקָּדוֹשׁ בָּרוּךְ הוּא אֶת עוֹלָמוֹ. [אָמַר לָהּ לְשִׁשָּׁה, שֶׁנֶּאֱמַר (שמות לא, יז) "כִּי שֵׁשֶּׁת יָמִים עָשָׂה" וְגוֹ'. אָמְרָה לוֹ וּמֵאוֹתָהּ שָׁעָה עַד עַתָּה מַה הוּא עוֹשֶׂה. אָמַר לָהּ] יוֹשֵׁב וְעוֹשֶׂה סֻלָּמוֹת, מַעֲלֶה לָזֶה וּמוֹרִיד לָזֶה תֵּדַע לְךָ כְּשֶׁבִּקֵּשׁ שֶׁיִּתְעַשְּׁרוּ בְּנֵי רְאוּבֵן וּבְנֵי גָּד הִפִּיל אֶת הַמִּדְיָנִים, מַה כְּתִיב לְמַעְלָה (לעיל לא, ט) "וַיִּשְׁבּוּ בְנֵי יִשְׂרָאֵל אֶת נְשֵׁי מִדְיָן" וְאַחַר כָּךְ וּמִקְנֶה רַב.

אָמַר שְׁלֹמֹה  "שַׁבְתִּי וְרָאֹה תַחַת הַשֶּׁמֶשׁ כִּי לֹא לַקַּלִּים הַמֵּרוֹץ" וְגוֹ' כִּי עֵת וָפֶגַע יִקְרֶה אֶת כֻּלָּם". וְכֵן אָמַר יִרְמִיָּה (ירמיה ט, כב) "וְאַל יִתְהַלֵּל חָכָם בְּחָכְמָתוֹ" וְגוֹ'. שָׁלֹשׁ מַתָּנוֹת אֵלּוּ נִבְרְאוּ בָּעוֹלָם, חָכְמָה וּגְבוּרָה וְעֹשֶׁר, וְכֵיוָן שֶׁלֹּא בָּאוֹת מִן הַקָּדוֹשׁ בָּרוּךְ הוּא סוֹפָן לְהִפָּסֵק מִמֶּנּוּ, שְׁנֵי חֲכָמִים עָמְדוּ בָּעוֹלָם, בִּלְעָם מֵאֻמּוֹת הָעוֹלָם וַאֲחִיתֹפֶל מִיִּשְׂרָאֵל, וּשְׁנֵיהֶם אָבְדוּ מֵהָעוֹלָם הַזֶּה וּמֵהָעוֹלָם הַבָּא, שְׁנֵי עֲשִׁירִים עָמְדוּ בָּעוֹלָם, קֹרַח מִיִּשְׂרָאֵל וְהָמָן מֵאֻמּוֹת הָעוֹלָם, וּשְׁנֵיהֶם אָבְדוּ מִן הָעוֹלָם. וְכֵן אַתָּה מוֹצֵא בִּבְנֵי גָּד וּבְנֵי רְאוּבֵן שֶׁהָיוּ עֲשִׁירִים הַרְבֵּה וְהָיָה לָהֶם מִקְנֶה גָּדוֹל וְחִבְּבוּ אֶת הַמִּקְנֶה וְיָשְׁבוּ לָהֶם מֵעֵבֶר הַיַּרְדֵּן, לְפִיכָךְ גָּלוּ תְּחִלָּה שֶׁנֶּאֱמַר (דבהי"א ה, כו) "וַיַּגְלֵם לָרְאוּבֵנִי וְלַגָּדִי".

[וּמִקְנֶה רַב], אַתְּ מוֹצֵא כָּל מַה שֶּׁעָשָׂה אַבְרָהָם אָבִינוּ לַמַּלְאָכִים פָּרַע הַקָּדוֹשׁ בָּרוּךְ הוּא לְבָנָיו (כָּתוּב בְּפָרָשַׁת וַיֵּרָא אֵלָיו).

(פסוק יד) וְהִנֵּה קַמְתֶּם (כָּתוּב בְּרֶמֶז תתכ"א).

כְּתִיב  "לֵב חָכָם לִימִינוֹ", זֶה יֵצֶר טוֹב, (שם) "וְלֵב כְּסִיל לִשְׂמֹאלוֹ", זֶה יֵצֶר הָרַע, שֶׁהוּא נִתַּן בִּשְׂמֹאלוֹ. דָּבָר אַחֵר "לֵב חָכָם לִימִינוֹ", אֵלּוּ הַצַּדִּיקִים, שֶׁהֵן נוֹתְנִין לִבָּם לַתּוֹרָה, שֶׁהִיא נְתוּנָה בְּיָמִין שֶׁנֶּאֱמַר  "מִימִינוֹ אֵשׁ דָּת לָמוֹ", "וְלֵב כְּסִיל לִשְׂמֹאלוֹ", אֵלּוּ הָרְשָׁעִים, שֶׁנּוֹתְנִין לִבָּם לְהִתְעַשֵּׁר שֶׁנֶּאֱמַר (משלי ג, טז) "בִּשְׂמֹאלָהּ עֹשֶׁר וְכָבוֹד". דָּבָר אַחֵר "לֵב חָכָם לִימִינוֹ", זֶה מֹשֶׁה, "וְלֵב כְּסִיל לִשְׂמֹאלוֹ", אֵלּוּ בְּנֵי רְאוּבֵן וּבְנֵי גָד, שֶׁעָשׂוּ אֶת הָעִיקָר טָפֵל וְאֶת הַטָּפֵל עִיקָר, שֶׁחִבְּבוּ מָמוֹנָם יוֹתֵר מִן הַנְּפָשׁוֹת, שֶׁהֵן אוֹמְרִים לְמֹשֶׁה גִּדְרֹת צֹאן נְבְנֶה לְמִקְנֵנוּ פֹּה וְאַחַר כָּךְ [וְ]עָרִים לְטַפֵּנוּ. אָמַר לָהֶם מֹשֶׁה, אֵינוֹ כָךְ, אֶלָּא בְּנוּ לָכֶם עָרִים לְטַפְּכֶם וְאַחַר כָּךְ וּגְדֵרֹת לְצֹנַ[אֲ]כֶם.

זֶה שֶׁאָמַר הַכָּתוּב (משלי כב, ו) "חֲנֹךְ לַנַּעַר עַל פִּי דַרְכּוֹ גַּם כִּי- יַזְקִין לֹא יָסוּר מִמֶּנָּה" כְּתִיב  "וַיֵּלֶךְ רְאוּבֵן בִּימֵי קְצִיר חִטִּים" וּכְתִיב "יֻתַּן אֶת הָאָרֶץ הַזֹּאת לַעֲבָדֶיךָ לַאֲחֻזָּה".

(פסוק ג) "עֲטָרוֹת וְדִיבֹן", לְעוֹלָם יַשְׁלִים אָדָם פָּרָשִׁיּוֹתָיו עִם הַצִּבּוּר שְׁנַיִם מִקְרָא וְאֶחָד תַּרְגּוּם וַאֲפִלּוּ עֲטָרֹת וְדִיבֹן, שֶׁכָּל הַמַּשְׁלִים פָּרָשִׁיּוֹתָיו עִם הַצִּבּוּר שְׁנַיִם מִקְרָא וְאֶחָד תַּרְגּוּם מַאֲרִיכִין לוֹ יָמָיו וּשְׁנוֹתָיו. אֲמַר רַבִּי יְהוֹשֻׁעַ לִבְרֵיהּ אַשְׁלִימוּ פָּרָשָׁתָא בַּהֲדֵי צִבּוּרָא שְׁנַיִם מִקְרָא וְאֶחָד תַּרְגּוּם כִּי הֵיכֵי דְתוֹרִיכוּן חַיֵּי. רַב בִּיבִּי בַּר אַבָּיֵי סְבַר לְאַשְׁלִמִינְהוּ לְפָרָשָׁתָא דְכֻלָּא שַׁתָּא בְּמַעֲלֵי יוֹמָא דְכִפּוּרָא. תְּנָא לֵיהּ רַבִּי חִיָּא בַּר רַב מִדִּפְתֵּי (ויקרא כג, לב) "וְעִנִּיתֶם אֶת נַפְשֹׁתֵיכֶם" וְגוֹ' וְכִי בְּתִשְׁעָה מִתְעַנִּין וַהֲלֹא בַעֲשָׂרָה מִתְעַנִּין, אֶלָּא לוֹמַר לְךָ כָּל הָאוֹכֵל וְשׁוֹתֶה בְּתִשְׁעָה בּוֹ מַעֲלֶה עָלָיו הַכָּתוּב כְּאִלּוּ הִתְעַנָּה תְשִׁיעִי וַעֲשִׂירִי. סְבַר לְאַקְדּוּמִינְהוּ. תְּנָא לֵיהּ הַהוּא סָבָא וּבִלְבַד [שֶׁלֹּא] יַקְדִּים וּבִלְבַד שֶׁלֹּא יְאַחֵר.

"יֻתַּן אֶת הָאָרֶץ הַזֹּאת", זֶה שֶׁאָמַר הַכָּתוּב (קהלת ד, ו) "טוֹב מְלֹא כַף נַחַת" רַבִּי יִצְחָק פְּתַר קְרָיָא בְּשֵׁבֶט רְאוּבֵן וְגָד, בְּשָׁעָה שֶׁנִּכְנְסוּ לָאָרֶץ וְרָאוּ כַּמָּה זֶרַע יֵשׁ בָּהּ וְכַמָּה נֶטַע יֵשׁ בָּהּ אָמְרוּ "טוֹב מְלֹא כַף נַחַת" בָּאָרֶץ הַזֹּאת  "מִמְלֹא חָפְנַיִם" בְּעֵבֶר הַיַּרְדֵּן אֶלָּא (שם) "וּרְעוּת רוּחַ" רָעוּתְהוֹן הֲוַת. יֻתַּן אֶת הָאָרֶץ הַזֹּאת, חָזְרוּ וְאָמְרוּ לָאו אֲנַן בְּחָרָנַן לָן.

"וִהְיִיתֶם נְקִיִּם" וְגוֹ'. תָּנוּ רַבָּנָן בֵּית גַּרְמוּ הָיוּ בְקִיאִין בְּמַעֲשֵׂה לֶחֶם הַפָּנִים וְלֹא רָצוּ לְלַמֵּד וְכוּ'. אָמְרוּ לָהֶם חֲכָמִים מָה רְאִיתֶם שֶׁלֹּא לְלַמֵּד. אָמְרוּ לָהֶם יוֹדְעִים הָיוּ שֶׁל בֵּית אַבָּא שֶׁבֵּית הַמִּקְדָּשׁ עָתִיד לֵחָרֵב, שֶׁמָּא יִלְמַד בּוֹ אָדָם שֶׁאֵינוֹ הָגוּן וְיֵלֵךְ וְיַעֲבֹד עֲבוֹדַת אֱלִילִים בְּכָךְ וְעַל דָּבָר זֶה מַזְכִּירִין אוֹתָן לְשֶׁבַח שֶׁמֵּעוֹלָם לֹא נִמְצָא פַּת נְקִיָּה בְּיַד בְּנֵיהֶם, שֶׁלֹּא יֹאמְרוּ מִמַּעֲשֵׂה לֶחֶם הַפָּנִים הֵן נִזּוֹנִים, לְקַיֵּם מַה שֶּׁנֶּאֱמַר "וִהְיִיתֶם נְקִיִּם מֵה' וּמִיִּשְׂרָאֵל". בֵּית אַבְטִינָס הָיוּ בְקִיאִין בְּמַעֲשֵׂה הַקְּטֹרֶת וְלֹא רָצוּ לְלַמֵּד וְכוּ' (כְּדִלְעֵיל), וְעַל דָּבָר זֶה מַזְכִּירִים אוֹתָן לְשֶׁבַח שֶׁמֵּעוֹלָם לֹא יָצְאָה כַלָּה מְבֻסֶּמֶת מִבָּתֵּיהֶם, שֶׁלֹּא יֹאמְרוּ מִמַּעֲשֵׂה הַקְּטֹרֶת הֵן מִתְבַּסְּמִין, לְקַיֵּם מַה שֶּׁנֶּאֱמַר "וִהְיִיתֶם נְקִיִּם". וְגוֹ'.

שָׁנוּ רַבּוֹתֵינוּ אֵין הַתּוֹרֵם נִכְנָס לֹא בְּפַרְגּוֹד חָפוּת וְלֹא בְמִנְעָל וְלֹא בְסַנְדָּל וְלֹא בִתְפִלִּין וְלֹא בְקָמֵיעַ שֶׁמָּא יֵעֲנִי וְיֹאמְרוּ מֵעֲוֹן הַלִּשְׁכָּה הֶעֱנִי וְשֶׁמָּא יַעֲשִׁיר וְיֹאמְרוּ מִתְּרוּמַת הַלִּשְׁכָּה הֶעֱשִׁיר. תְּנָא קַוָּץ לֹא יִתְרֹם, מִפְּנֵי הַחֲשָׁד, הַגִּזְבָּרִין מְפַשְׁפְּשִׁים הָיוּ בְּקִלְקִין וּמְדַבְּרִים הָיוּ עִמּוֹ בְּשָׁעָה שֶׁנִּכְנָס וּבְשָׁעָה שֶׁיּוֹצֵא.  וִימַלֵּא פּוּמֵיהּ מוֹי, מַאי טַעֲמָא. אֲמַר רַבִּי תַּנְחוּמָא מִפְּנֵי הַבְּרָכָה. רַבִּי שְׁמוּאֵל בַּר נַחְמָן אֲמַר בַּתּוֹרָה וּבַנְּבִיאִים וּבַכְּתוּבִים מָצִינוּ שֶׁצָּרִיךְ הָאָדָם לָצֵאת יְדֵי הַבְּרִיּוֹת כְּדֶרֶךְ שֶׁצָּרִיךְ לָצֵאת יְדֵי הַמָּקוֹם. בַּתּוֹרָה מִנָּיִן. וִהְיִיתֶם נְקִיִּם מֵה' וּמִיִּשְׂרָאֵל. בַּנְּבִיאִים  "אֵל אֱלֹהִים ה' הוּא יֹדֵעַ וְיִשְׂרָאֵל הוּא יֵדָע". בַּכְּתוּבִים מִנָּיִן. (משלי ג, ד) "וּמָצָא חֵן וְשֵׂכֶל טוֹב" וְגוֹ'.

"אִם יַעַבְרוּ" וְגוֹ'. רַבִּי מֵאִיר אוֹמֵר כָּל תְּנַאי שֶׁאֵינוֹ כִּתְנַאי בְּנֵי גָד וּבְנֵי רְאוּבֵן אֵינוֹ תְנַאי, שֶׁנֶּאֱמַר "וַיֹּאמֶר מֹשֶׁה אֲלֵהֶם אִם יַעַבְרוּ בְנֵי גָד" וְגוֹ' "וְאִם לֹא יַעַבְרוּ". רַבִּי חֲנִינָא בֶּן גַּמְלִיאֵל אוֹמֵר צָרִיךְ הָיָה הַדָּבָר לְאָמְרוֹ, שֶׁאִלְמַלֵּא כֵן יֵשׁ בְּמַשְׁמָע שֶׁאַף בְּאֶרֶץ כְּנַעַן לֹא יִנְחֲלוּ. שָׁפִיר קָאֲמַר לֵיהּ רַבִּי חֲנִינָא בֶּן גַּמְלִיאֵל לְרַבִּי מֵאִיר. אֲמַר לָךְ רַבִּי מֵאִיר, אִי סָלְקָא דַּעְתָּךְ לָאו לִתְנַאי כָּפוּל הוּא דַּאֲתָא נִכְתֹּב רַחֲמָנָא וְנֹאחֲזוּ בְתֹכְכֶם, בְּאֶרֶץ כְּנָעַן לָמָּה לִי, שְׁמַע מִ(י)נָּהּ לִתְנַאי כָּפוּל הוּא דַּאֲתָא. וְרַבִּי חֲנִינָא בֶּן גַּמְלִיאֶל אֲמַר לְךָ, אִי לָא כְתִיב "בְּאֶרֶץ כְּנַעַן" הֲוָה אֲמִינָא "וְנֹאחֲזוּ בְתֹכְכֶם", בְּאֶרֶץ גִּלְעָד אֲבָל בְּאֶרֶץ כְּנַעַן כְּלָל וּכְלָל לָא. וְרַבִּי מֵאִיר, בְתֹכְכֶם, כָּל הֵיכָא דְּאִית לְכוּ מַשְׁמָע.  בִּשְׁלָמָא לְרַבִּי מֵאִיר הַיְנוּ דִּכְתִיב (בראשית ד, ז) "הֲלוֹא אִם תֵּיטִיב שְׂאֵת, וְאִם לֹא תֵיטִיב" וְגוֹ', אֶלָּא לְרַבִּי חֲנִינָא בֶּן גַּמְלִיאֵל לָמָּה לִי. סָלְקָא דַּעְתָּךְ אֲמִינָא אִם תֵּיטִיב, אַגְרָא,  וְאִם לֹא תֵיטִיב, לָא אַגְרָא וְלָא (צַעֲרָא) [דִינָא], קָא מַשְׁמַע לָן.  בִּשְׁלָמָא לְרַבִּי מֵאִיר הַיְנוּ דִכְתִיב  "אָז תִּנָּקֶה מֵאָלָתִי", אֶלָּא לְרַבִּי חֲנִינָא בֶּן גַּמְלִיאֵל לָמָּה לִי. אִיצְטְרִיךְ, סָלְקָא דַעְתָּךְ הֵיכָא דְּנִיחָא לָהּ לְדִידָהּ וְלָא נִיחָא לְהוּ לְדִידְהוּ  נֵיתֵי בְּעַל כָּרְחַיְהוּ, קָא מַשְׁמַע לָן. (שם, ח) "אִם לֹא תֹאבֶה הָאִשָּׁה" [לָמָּה לִי. אִיצְטִרִיךְ], סָלְקָא דַעְתָּךְ אֲמִינָא הֵיכָא דְּנִיחָא לְהוּ לְדִידְהוּ וְלָא נִיחָא לָהּ לְדִידָהּ נֵיתֵי בְּעַל כָּרְחָהּ, קָא מַשְׁמַע לָן. בִּשְׁלָמָא לְרַבִּי מֵאִיר הַיְנוּ דִכְתִיב (ויקרא כו, ג) "אִם בְּחֻקֹּתַי תֵּלֵכוּ וְגוֹ' (שם, טו) ["וְאִם בְּחֻקֹּתַי תִּמְאָסוּ", אֶלָּא לְרַבִּי חֲנִינָא בֶּן גַּמְלִיאֵל לָמָּה לִי. אִיצְטְרִיךְ, סָלְקָא דַעְתָּךְ אֲמִינָא "אִם בְּחֻקֹּתַי תֵּלֵכוּ" וְגוֹ'], בְּרָכָה, "וְאִם בְּחֻקֹּתַי תִּמְאָסוּ", לָא בְרָכָה וְלָא קְלָלָה, קָא מַשְׁמַע לָן. בִּשְׁלָמָא לְרַבִּי חֲנִינָא בֶּן גַּמְלִיאֵל הַיְנוּ דִכְתִיב  "אִם לֹא שָכַב אִישׁ אֹתָךְ וְאִם לֹא שָׂטִית טֻמְאָה תַּחַת אִישֵׁךְ הִנָּקִי", אֶלָּא לְרַבִּי מֵאִיר "חִנְקִי" מִבָּעֵי לֵיהּ. אָמַר רַבִּי תַּנְחוּם "הִנָּקִי" כְתִיב. בִּשְׁלָמָא לְרַבִּי מֵאִיר הַיְנוּ דִכְתִיב "הִנָּקִי", אֶלָּא לְרַבִּי חֲנִינָא בֶּן גַּמְלִיאֵל לָמָּה לִי. אִיצְטְרִיךְ, סָלְקָא דַעְתָּךְ אֲמִינָא "אִם לֹא שָׁכַב" "הִנָּקִי" וְאִם שָׁכַב לָא הִנָּקִי וְלָא חִנְקִי אֶלָּא אִסּוּרָא בְעָלְמָא הוּא, קָא מַשְׁמַע לָן. בִּשְׁלָמָא לְרַבִּי מֵאִיר הַיְנוּ דִכְתִיב (לעיל יט, יב) "הוּא יִתְחַטָּא בוֹ בַיּוֹם הַשְּׁלִישִׁי" וְגוֹ', אֶלָּא לְרַבִּי חֲנִינָא בֶּן גַּמְלִיאֵל לָמָּה לִי. אִיצְטְרִיךְ, סָלְקָא דַעְתָּךְ אֲמִינָא מִצְוַת [הַזָּאָה] בַּשְּׁלִישִׁי וּבַשְּׁבִיעִי וְהֵיכָא דַעֲבַד בְּחָד מִנַּיְהוּ עֲבַד, קָא מַשְׁמַע לָן.  "וְהִזָּה הַטָּהֹר עַל הַטָּמֵא" לָמָּה לִי. אִיצְטְרִיךְ, סָלְקָא דַעְתָּךְ אֲמִינָא שְׁלִישִׁי לְמַעוּטִי שֵׁנִי הוּא דַּאֲתָא, שְׁבִיעִי לְמַעוּטֵי שִׁשִּׁי, דְּקָא מְמַעֵט בִּימֵי (טֻמְאָה) [טָהֳרָה], אֲבָל הֵיכָא דַעֲבַד (בָּרְבִיעִי) [בַּשְּׁלִישִׁי] וּבַשְּׁמִינִי דְּקָא מָפִישׁ יְמֵי (טֻמְאָה) [טָהֳרָה] שָׁפִיר דָּמֵי, קָא מַשְׁמַע לָן. (שם) "וְחִטְּאוֹ בַיּוֹם הַשְּׁבִיעִי" לָמָּה לִי. אִיצְטְרִיךְ קְרָא, סָלְקָא דַעְתָּךְ אֲמִינָא הָנֵי מִלֵּי לְקָדָשִׁים אֲבָל לִתְרוּמָה בְּחָד נַמֵּי סָגֵי, קָא מַשְׁמַע לָן.

רַבִּי מֵאִיר בָּעֵי תְּנַאי כָּפוּל וּתְנַאי קֹדֶם לַמַּעֲשֶׂה וּתְנַאי בְּדָבָר אֶחָד וּמַעֲשֶׂה בְּדָבָר אֶחָד.

גַּבָּאֵי צְדָקָה אֵינָן רַשָּׁאִין לִפְרֹשׁ זֶה מִזֶּה, (אֲבָל) [אֲפִלּוּ] נוֹתֵן לוֹ חֲבֵרוֹ מָעוֹת שֶׁהוּא חַיָּב לוֹ אֲפִלּוּ מָצָא טָעוּת בַּדֶּרֶךְ אֵינוֹ רַשַּׁאי לִטְלָן מִשּׁוּם שֶׁנֶּאֱמַר "וִהְיִיתֶם נְקִיִּם" וְגוֹ'.


@ פָּרָשַׁת מַסְעֵי

~ פרק לג

{pפסוק א-בp}  "אֵלֶּה מַסְעֵי בְנֵי יִשְׂרָאֵל אֲשֶׁר יֵצְאוּ מֵאֶרֶץ מִצְרַיִם". אָמַר הַקָּדוֹשׁ בָּרוּךְ הוּא לְמֹשֶׁה כְּתֹב הַמַּסָּעוֹת שֶׁנָּסְעוּ יִשְׂרָאֵל בַּמִּדְבָּר, כְּדֵי שֶׁיֵּדְעוּ כַּמָּה נִסִּים עָשִׂיתִי לָהֶם בְּכָל מַסָּע וּמַסָּע.

מָשָׁל לְמֶלֶךְ, שֶׁהָיָה בְּנוֹ חוֹלֶה, הוֹלִיכוֹ לְמָקּוֹם אַחֵר לְרַפְּאוֹתוֹ, כֵּיוָן שֶׁהָיוּ חוֹזְרִין הִתְחִיל אָבִיו מַזְכִּיר אֶת הַמַסָּעוֹת, כָּאן יָשׁנְנוּ  כָּאן הוּקַרְנוּ כָּאן חָשַׁשְׁתָּ רֹאשְׁךָ. כָּךְ, אָמַר הַקָּדוֹשׁ בָּרוּךְ הוּא לְמֹשֶׁה מְנֵה לָהֶם אֶת כָּל הַמְּקוֹמוֹת [הֵיכָן הִכְעִיסוּנִי], לְכָךְ נֶאֱמַר "אֵלֶּה מַסְעֵי בְנֵי יִשְׂרָאֵל".

זֶה שֶׁאָמַר הַכָּתוּב (תהלים עז, כא) "נָחִיתָ כַצֹּאן עַמֶּךָ", מַה צֹּאן אֵין מַכְנִיסִין אוֹתוֹ לְצֵל הַקּוֹרָה כָּךְ יִשְׂרָאֵל אַרְבָּעִים שָׁנָה לֹא נִכְנְסוּ לְצֵל הַקּוֹרָה. דָּבָר אַחֵר מַה צֹּאן שֶׁאֵין כּוֹנְסִין לָהּ אוֹצָרוֹת אֶלָּא רוֹעָה בַּמִּדְבָּר, כָּךְ יִשְׂרָאֵל כָּל אַרְבָּעִים שָׁנָה נזּוֹנוּ בְּלֹא אוֹצָרוֹת. דָּבָר אַחֵר מַה צֹּאן, בְּמָקוֹם שֶׁהָרוֹעֶה מַנְהִיג נִמְשֶׁכֶת כָּךְ יִשְׂרָאֵל כָּל מָקוֹם שֶׁהָיוּ מֹשֶׁה וְאַהֲרֹן מַסִּיעִין אוֹתָם הָיוּ נוֹסְעִים אַחֲרֵיהֶם.

"וַיִּכְתֹּב מֹשֶׁה" (כָּתוּב בְּרֶמֶז תשל"ח).

{pפסוק גp}  "וַיִּסְעוּ מֵרַעְמְסֵס בַּחֹדֶשׁ הָרִאשׁוֹן". כְּתִיב  "עָשָׂה יָרֵחַ לְמוֹעֲדִים שֶׁמֶשׁ יָדַע מְבוֹאוֹ", אָמַר רַבִּי יוֹחָנָן לֹא נִבְרָא לְהָאִיר אֶלָּא גַּלְגַּל חַמָּה בִּלְבַד, (בראשית א, יד) "יְהִי מְאוֹרוֹת", "מְאֹרֹת" כְּתִיב, וְאִם כֵּן לָמָּה נִבְרֵאת הַלְּבָנָה. לְקַדֵּשׁ בָּהּ רָאשֵׁי חֳדָשִׁים וְרָאשֵׁי שָׁנִים. רַבִּי שֵׁילָא דִכְפַר תָּמַרְתָּא בְּשֵׁם רַבִּי יוֹחָנָן, אַף עַל פִּי כֵן (תהלים קד, יט)  "שֶׁמֶשׁ יָדַע מְבוֹאוֹ", מִכָּאן שֶׁאֵין מוֹנִין לַלְּבָנָה אֶלָּא אִם כֵּן שָׁקְעָה הַחַמָּה. יוֹסְטָא חַבְרַיָא בְּשֵׁם רַבִּי בֶּרֶכְיָה, כְּתִיב וַיִּסְעוּ מֵרַעְמְסֵס בַּחֹדֶשׁ הָרִאשׁוֹן בַּחֲמִשָּׁה עָשָׂר יוֹם לַחֹדֶשׁ. וְאִם לַלְּבָנָה אַתָּה מוֹנֶה עַד כְּדוֹן לֵית בָּהּ אֶלָּא אַרְבָּעָה עָשָׂר (מַשְׁמוּעִין) [מַשְׁקוֹעִין], מִכָּאן שֶׁאֵין מוֹנִין לַלְּבָנָה אֶלָּא אִם כֵּן שָׁקְעָה הַחַמָּה.

"וַיִּסְעוּ מֵרַעְמְסֵס". אָמַר הַקָּדוֹשׁ בָּרוּךְ הוּא לְיִשְׂרָאֵל, כְּשֶׁהֱיִיתֶם בְּמִצְרַיִם, מַהֲלַךְ אַרְבָּעִים יוֹם הֱיִיתֶם מְפֹרָדִים בָּהּ וְכִנַּסְתִּי אֶתְכֶם לְשָׁעָה קַלָּה לְרַעְמְסֵס, וְעַכְשָׁיו אַתֶּם מְפֻזָּרִים בְכָל הָאֲרָצוֹת, אֲנִי אֲקַבֵּץ אֶתְכֶם, שֶׁנֶּאֱמַר (ישעיה יא, יא) "וְהָיָה בַּיּוֹם הַהוּא יוֹסִיף ה' שֵׁנִית יָדוֹ".

"מִמָּחֳרַת הַפֶּסַח יָצְאוּ בְנֵי יִשְׂרָאֵל". כְּתִיב  "הוֹצִיאֲךָ ה' אֱלֹהֶיךָ מִמִּצְרַיִם לָיְלָה", וְכִי בַּלַּיְלָה יָצְאוּ, וַהֲלֹא לֹא יָצְאוּ אֶלָּא בַּיּוֹם שֶׁנֶּאֱמַר "מִמָּחֳרַת הַפֶּסַח יָצְאוּ בְנֵי יִשְׂרָאֵל בְּיָד רָמָה", אֶלָּא מְלַמֵּד שֶׁהִתְחִילָה לָהֶם הַגְּאֻלָּה מִבָּעֶרֶב.

לְפִי שֶׁנֶּאֱמַר (שמות יב, יד) "וְהָיָה הַיּוֹם הַזֶּה לָכֶם לְזִכָּרוֹן",  יוֹם שֶׁהוּא לָכֶם לְזִכָּרוֹן אַתָּה חוֹגְגוֹ, אֲבָל לֹא שָׁמַעְנוּ אֵיזֶה הוּא, כְּשֶׁהוּא אוֹמֵר  "וַיֹּאמֶר מֹשֶׁה אֶל הָעָם זָכוֹר"  וְגוֹ'. וַעֲדַיִן הַדָּבָר שָׁקוּל. כְּשֶׁהוּא אוֹמֵר מִמָּחֳרַת הַפֶּסַח, בְּלֵילֵי יוֹם טוֹב, וְהֵם לֹא יָצְאוּ אֶלָּא בְּיוֹם טוֹב עַצְמוֹ.

{pפסוק יp} {rרמז תשפזr}  "וַיִּסְעוּ מֵאֵילִם". אוֹתוֹ הַיּוֹם שַׁבָּת הָיָה, שֶׁבּוֹ בַּיּוֹם נִתְרָעֲמוּ, שֶׁנֶּאֱמַר (שמות טז, ב) "וַיִּלּוֹנוּ (הָעָם) [כָל עֲדַת בְנֵי יִשְׂרָאֵל] עַל מֹשֶׁה", וְהִבְטִיחָן לְהוֹרִיד לָהֶם מָן לְמָחֳרַת, דִּכְתִיב (שם, ז) "וּבֹקֶר וּרְאִיתֶם אֶת כְּבוֹד ה'". בְּאֶחָד בְּשַׁבָּת יָרַד לָהֶם מָן תְּחִלָּה, דִּכְתִיב  "שֵׁשֶׁת יָמִים תִּלְקְטֻ(וּ)הוּ".

{pפסוק לחp}  "עָלוּ מֹשֶׁה וְאַהֲרֹן וְאֶלְעָזָר לְהֹר הָהָר", וְהָיָה מֹשֶׁה מִתְבַּיֵּשׁ לוֹמַר לְאַהֲרֹן הִגִּיעַ זְמַנְּךָ לִפָּטֵר מִן הָעוֹלָם. אֲמַר לֵיהּ, אַהֲרֹן אָחִי, רְצוֹנְךָ לֵידַע מַה שֶּׁכָּתוּב בּוֹ בְּאַבְרָהָם, אֲמַר לֵיהּ הֵן. אֲמַר לֵיהּ (בראשית טו, טו) "וְאַתָּה תָּבוֹא אֶל אֲבֹתֶיךָ בְּשָׁלוֹם", וְלֹא הִרְגִּישׁ. אֲמַר לֵיהּ, אַהֲרֹן אָחִי, אִם יֹאמַר הַקָּדוֹשׁ בָּרוּךְ הוּא לְאַחַר מֵאָה שָׁנָה שֶׁתָּמוּת מַה תֹּאמַר, אֲמַר לֵיהּ צַדִּיק הַדַּיָּן. וְאִם יֹאמַר לְךָ הַיּוֹם מַה תֹּאמַר לוֹ, אֲמַר לֵיהּ צַדִּיק הַדַּיָּן, נֶאֱמָן הוּא עָלַי. אֲמַר לֵיהּ, הוֹאִיל וְקִבַּלְתָּ עָלֶיךָ נַעֲלֶה לְרֹאשׁ הָהָר, שֶׁכֵּן אָמַר לִי הַקָּדוֹשׁ בָּרוּךְ הוּא. הָיָה אַהֲרֹן הוֹלֵךְ אַחֲרָיו (ישעיה נג, ז) "כְּשֶׂה לַטֶּבַח יוּבָל". אָמַר הַקָּדוֹשׁ בָּרוּךְ הוּא לְמַלְאֲכֵי הַשָּׁרֵת, הֱיִיתֶם תְּמֵהִים עַל יִצְחָק כְּשֶׁעָלָה עַל הַמִּזְבֵּחַ וְלֹא סֵרֵב, בּוֹאוּ וּרְאוּ אֶת הַגָּדוֹל הוֹלֵךְ אַחַר אָחִיו הַקָּטָן לְקַבֵּל מִיתָה. וְלֹא הָיָה מֹשֶׁה יוֹדֵעַ כֵּיצַד יַפְשִׁיט, לְהַפְשִׁיט אֶת הַחִיצוֹן וּלְהַלְבִּישׁ פְּנִימִי לְאֶלְעָזָר לֹא הָיָה אֶפְשָׁר, לְחַלֵּף בִּגְדֵי הַקֹּדֶשׁ מִן סִדְרָן לֹא הָיָה אֶפְשָׁר, לִיטּוֹל אֶת כֻּלָּן לְהַנִּיחוֹ עָרֹם  אִי אֶפְשָׁר. אָמַר הַקָּדוֹשׁ בָּרוּךְ הוּא אַתָּה עוֹשֶׂה אֶת שֶׁלְּךָ וַאֲנִי עוֹשֶׂה אֶת שֶׁלִּי, וְהָיָה מֹשֶׁה מַפְשִׁיטוֹ וְאַהֲרֹן מִתְבַּלֵּעַ בָּהָר.  וַחֲכָמִים אוֹמְרִים, מֹשֶׁה מַפְשִׁיטוֹ וּמַלְאֲכֵי הַשָּׁרֵת מַלְבִּישִׁין אוֹתוֹ. בִּגְדֵי כְּהֻנָּה שֶׁהִפְשִׁיט מֹשֶׁה לְאַהֲרֹן הִלְבִּישׁוֹ לְאֶלְעָזָר בְּנוֹ בְּפָנָיו, וְעָשָׂה לוֹ הַקָּדוֹשׁ בָּרוּךְ הוּא נַחַת רוּחַ וְהוֹדִיעוֹ שֶׁאֵין אֲחֵרִים נוֹטְלִין גְּדֻלָּתוֹ. אַחַר כָּךְ יָרַד הַקָּדוֹשׁ בָּרוּךְ הוּא וְנָטַל נִשְׁמָתוֹ בִּנְשִׁיקָה, שֶׁנֶּאֱמַר "עַל פִּי ה'". וְהָיוּ מֹשֶׁה וְאֶלְעָזָר מְנַשְּׁקִין אֶת אַהֲרֹן, מֹשֶׁה עַל לֶחְיוֹ אֶחָד וְאֶלְעָזָר עַל לֶחְיוֹ אֶחָד, וְיֵשׁ אוֹמְרִים מֹשֶׁה מַפְשִׁיטוֹ מִן קַרְסֻלָּיו, וְעָלָה עֲנַן הַכָּבוֹדּ וְכִסָּה אוֹתוֹ. אֲמַר לֵיהּ מֹשֶׁה, מָה אַתָּה רוֹאֶה, אֲמַר לֵיהּ אֵינִי רוֹאֶה כְלוּם, אֶלָּא שֶׁעֲנַן הַכָּבוֹד מַלְבִּישׁ אֶת אֵבָרַי שֶׁאַתָּה מַפְשִׁיט, וְהִפְשִׁיטוֹ עַד יְרֵכוֹ וְעָלָה עֲנַן הַכָּבוֹד וְכִסָּה אוֹתוֹ, וְהִפְשִׁיטוֹ עַד צַוָּארוֹ. אֲמַר לֵיהּ, אַהֲרֹן אָחִי, מָה אַתָּה רוֹאֶה מַה הִיא הַמִּיתָה, אֲמַר לֵיהּ עַד עַכְשָׁיו וְלֹא כְלוּם אֶלָּא שֶׁעָלָה עֲנַן כָּבוֹד וְכִסָּה אוֹתִי עַד צַוָּארִי. כֵּיוָן שֶׁהִפְשִׁיט אֶת כֻּלּוֹ כִּסָּה הֶעָנָן אֶת כֻּלּוֹ, וְהָיָה מֹשֶׁה קוֹרֵא, אַהֲרֹן אָחִי מַה הִיא מִיתָתָן שֶׁל צַדִיקִים, הֵיכָן אַתָּה. אֲמַר לֵיהּ, אֵינִי כְדַאי לוֹמַר לָךְ אֶלָּא הַלְוַאי מִקֹּדֶם זְמַן בָּאתִי לְכָאן. כְּשֶׁרָאָה מֹשֶׁה הֵיאַךְ מֵת אַהֲרֹן נִתְאַוָּה מֹשֶׁה לְמִיתָתוֹ, וּכְשֶׁאֲמַר לֵיהּ הַקָּדוֹשׁ בָּרוּךְ הוּא (לעיל כז, יג) "כַּאֲשֶׁר נֶאֱסַף אַהֲרֹן אָחִיךָ", אָמַר  "יִפְקֹד ה' אֱלֹהֵי הָרוּחֹת".

וְכֵיוָן שֶׁמֵּת אַהֲרֹן וְנִתְעַלֵּם מֵהֶם יָרְדוּ מֹשֶׁה וְאֶלְעָזָר, וְהָיוּ כָּל יִשְׂרָאֵל עוֹמְדִין וַחֲרֵדִין וּמְצַפִּין לִרְאוֹתוֹ מִפְּנֵי שֶׁהָיָה אוֹהֵב שָׁלוֹם וְרוֹדֵף שָׁלוֹם. וְחָזַר הַשָּׂטָן בֵּינֵיהֶם וְהִרְגִּישׁ אֶת כָּל יִשְׂרָאֵל עַל מֹשֶׁה וְאֶלְעָזָר, תְּפָשׂוּם כָּל יִשְׂרָאֵל אָמְרוּ הֵיכָן הוּא, אָמְרוּ לָהֶם גְּנָזוֹ הַקָּדוֹשׁ בָּרוּךְ הוּא לְחַיֵּי הָעוֹלָם הַבָּא. אָמְרוּ אֵין אָנוּ מַאֲמִינִים לְךָ, שֶׁמָּא דָּבָר שֶׁלֹּא כַּהֹגֶן אָמַר לְךָ וְקָנַסְתָּ עָלָיו מִיתָה. בִּקְּשׁוּ כָּל יִשְׂרָאֵל לִסְקֹל אֶת מֹשֶׁה וְאֶת אֶלְעָזָר, מִיָּד אָמַר לָהֶם הַקָּדוֹשׁ בָּרוּךְ הוּא לְמַלְאֲכֵי הַשָּׁרֵת, הַגְבִּיהוּ מִטָּתוֹ שֶׁל אַהֲרֹן אוֹהֲבִי בְּרוּמוֹ שֶׁל עוֹלָם כְּדֵי שֶׁיֵּדְעוּ יִשְׂרָאֵל וְלֹא יַזִּיקוּ אֶת מֹשֶׁה וְאֶת אֶלְעָזָר. הִגְבִּיהוּ מַלְאֲכֵי הַשָּׁרֵת אֶת מִטָּתוֹ בְּרוּמוֹ שֶׁל עוֹלָם, וְהַקָּדוֹשׁ בָּרוּךְ הוּא הוֹלֵךְ לִפְנֵי הַמִּטָּה וּמַסְפִּיד עָלָיו וּמַלְאֲכֵי הַשָּׁרֵת עוֹנִין אַחֲרָיו (מלאכי ב, ו) "תּוֹרַת אֱמֶת הָיְתָה בְּפִיהוּ" וְגוֹ', וְכֵיוָן שֶׁרָאוּ יִשְׂרָאֵל מִטָּתוֹ בְּרוּמוֹ שֶׁל עוֹלָם וְהַקָּדוֹשׁ בָּרוּךְ הוּא וּמַלְאֲכֵי הַשָּׁרֵת מַסְפִּידִין אוֹתוֹ, מִיָּד עָמְדוּ כָּל יִשְׂרָאֵל מִגְּדוֹלָם וְעַד קְטַנָּם וְסָפְדוּ עָלָיו מִסְפֵּד גָּדוֹל, וּבָכוּ עָלָיו בְּכִיָּה גְּדוֹלָה, שֶׁנֶּאֱמַר  "וַיִּבְכּוּ אֶת אַהֲרֹן" וְגוֹ'. בּוֹא וּרְאֵה כְּבוֹדוֹ וְשִׁבְחוֹ שֶׁל אַהֲרֹן הַצַּדִּיק, שֶׁכָּל בָּאֵי עוֹלָם בּוֹכִין אוֹתוֹ, אֲבָל כְּשֶׁמֵּתָה מִרְיָם לֹא סְפָדוּהָ וְלֹא קְבָרוּהָ אֶלָּא מֹשֶׁה בָּרֹאשׁ וְאַהֲרֹן בָּרֶגֶל וְהָלְכוּ וּקְבָרוּהָ, וְאַף לְמֹשֶׁה רַבֵּינוּ לֹא בָכוּ עָלָיו כָּל יִשְׂרָאֵל כְּדֶרֶךְ שֶׁבָּכוּ עַל אַהֲרֹן, מִפְּנֵי שֶׁהָיָה מוֹכִיחָן עַל כָּל דָּבָר וְדָבָר, כְּתִיב בּוֹ (דברים לד, ח) "וַיִּבְכּוּ בְנֵי יִשְׂרָאֵל אֶת מֹשֶׁה", וּבְאַהֲרֹן כְּתִיב (לעיל כ, כט) "כֹּל בֵּית יִשְׂרָאֵל", שֶׁלֹּא הִכְרִיעָן לְכַף חוֹבָה מֵעוֹלָם, שֶׁלֹּא אָמַר לְאִישׁ סָרַחְתָּ וּלְאִשָּׁה סָרַחְתְּ. וְכֵיוָן שֶׁרָאָה מֹשֶׁה כְּבוֹדוֹ וְשִׁבְחוֹ שֶׁל אַהֲרֹן, שֶׁמִּטָּתוֹ נְתוּנָה בְּרוּמוֹ שֶׁל עוֹלָם וְהַקָּדוֹשׁ בָּרוּךְ הוּא וּמַלְאֲכֵי הַשָּׁרֵת מַקִּיפִין אוֹתוֹ וְקָשְׁרוּ עָלָיו מִסְפֵּד גָּדוֹל, מִיָּד הָיָה יוֹשֵׁב וּבוֹכֶה, אָמַר אוֹי לִי שֶׁנּוֹתַרְתִּי לְבַדִּי, כְּשֶׁמֵּתָה מִרְיָם לֹא בָא אֶחָד מִיִּשְׂרָאֵל אֶצְלֵנוּ אֶלָּא אֲנִי וְאַהֲרֹן וּבָנָיו וְעָמַדְנוּ לִפְנֵי מִטָּתָהּ וּבָכִינוּ עָלֶיהָ וּסְפַדְנוּהָ וּקְבַרְנוּהָ, כְּשֶׁמֵּת אַהֲרֹן נִתְעַסַּקְתִּי אֲנִי וּבְנוֹ וְעָמַדְנוּ לִפְנֵי מִטָּתוֹ, אֲנִי מַה תְּהֵא עָלַי, מִי יַעֲמֹד עָלַי בִּשְׁעַת מִיתָה, לֹא אָב וְלֹא בֵן וְלֹא אָח וְלֹא אֲחוֹתִי, מִי יִבְכֶּה עָלַי. בְּאוֹתָהּ שָׁעָה הֱשִׁיבוֹ הַקָּדוֹשׁ בָּרוּךְ הוּא, אָמַר לוֹ אַל תִּירָא, הֲרֵינִי עוֹמֵד בְּעַצְמִי וְקוֹבֶרְךָ בְּכָבוֹד גָּדוֹל, שֶׁנֶּאֱמַר  "וַיִּקְבֹּר אֹתוֹ בַגַּי", וּכְשֵׁם שֶׁנִּתְעַלְּמָה מְעָרָתוֹ שֶׁל אַהֲרֹן וְלֹא נוֹדְעָה, כָּךְ לֹא תִּוָּדַע מְעָרָה שֶׁלְּךָ, שֶׁנֶּאֱמַר (שם) "וְלֹא יָדַע אִישׁ אֶת קְבֻרָתוֹ", וּכְשֶׁם שֶׁלֹּא שָׁלַט מַלְאַךְ הַמָּוֶת בְּאַהֲרֹן אֶלָּא בִּנְשִׁיקָה כָּךְ אַתָּה לֹא יִשְׁלֹט בְּךָ מַלְאַךְ הַמָּוֶת וְתִפָּטֵר בִּנְשִׁיקָה, שֶׁנֶּאֱמַר (שם, ה) "עַל פִּי ה'", מִיָּד נִתְיַשְּׁבָה דַּעְתּוֹ שֶׁל מֹשֶׁה, אַשְׁרֵיהֶם הַצַּדִּיקִים, שֶׁהַקָּדוֹשׁ בָּרוּךְ הוּא בְּעַצְמוֹ מְאַסְּפָם, שֶׁנֶּאֱמַר (ישעיה נח, ח) ("וּ)כְבוֹד ה' יַאַסְפֶךָ", וְלֹא עוֹד אֶלָּא שֶׁמַּלְאֲכֵי הַשָּׁרֵת יוֹצְאִין לִקְרָאתָם וּשְׂמֵחִים בָּהֶם וּמְקַבְּלִים אוֹתָם בְּסֵבֶר פָּנִים יָפוֹת וְאוֹמְרִים לָהֶם בּוֹאוּ לְשָׁלוֹם, שֶׁנֶּאֱמַר  "יָבוֹא שָׁלוֹם יָנוּחוּ עַל מִשְׁכְּבוֹתָם".

"עַל פִּי ה'" (כָּתוּב בְּרֶמֶז ק"ו).

{pפסוק מטp}  "וַיַּחֲנוּ עַל הַיַּרְדֵּן". אָמַר רַבָּה בַּר בַּר חָנָה לְדִידִי חָזִי לִי הַהוּא דוּכְתָּא וַהֲוָה תְּלָתָא פַרְסֵי.

{pפסוק נאp}  "כִּי אַתֶּם עֹבְרִים אֶת הַיַּרְדֵּן (אַרְצָה) [אֶל אֶרֶץ] כְּנָעַן". [אַרְצָה] אֶרֶץ כְּנָעַן וְלֹא הַיַּרְדֵּן אֶרֶץ כְּנָעַן דִּבְרֵי רַבִּי יְהוּדָה בֶּן בְּתֵירָא, רַבִּי שִׁמְעוֹן בֶּן יוֹחַאי אוֹמֵר הֲרֵי הוּא אוֹמֵר (להלן לד, טו) "מֵעֵבֶר לַיַּרְדֵּן יְרֵחוֹ", מַה יְּרֵחוֹ אֶרֶץ כְּנַעַן אַף יַרְדֵּן אֶרֶץ כְּנָעַן.  אֲמַר רַבָּה בַּר בַּר חָנָה אֲמַר רַבִּי יוֹחָנָן, אֵין יַרְדֵּן אֶלָּא מִבֵּית יְרִיחוֹ וּלְמַטָּה. לְמַאי הִלְכָתָא. אִילֵימָא לְנוֹדֵר, הַלֵּךְ אַחַר לְשׁוֹן בְּנֵי אָדָם וְכָל הֵיכָא דְּקָרוּ לֵיהּ יַרְדֵּן [אִ(י)תְּסַר לֵיהּ],  אֶלָּא לְמַעֲשֵׂר בְּהֵמָה. תַּנְיָא נַמֵּי הָכֵי יַרְדֵּן יוֹצֵא מִמְעָרַת פַּמְיָאס וּמְהַלֵּךְ בְּיַמָּהּ שֶׁל סִיבְכִי וּבְיַמָּהּ שֶׁל טְבֶרְיָא וּבְיַמָּהּ שֶׁל סְדוֹם וְנוֹפֵל לַיָּם הַגָּדוֹל, וְאֵין יַרְדֵּן אֶלָּא מִבֵּית יְרִיחוֹ וּלְמַטָּה. אֲמַר רַבִּי חִיָּא בַּר אַחָא, לָמָּה נִקְרָא שְׁמוֹ יַרְדֵּן, שֶׁיּוֹרֵד מִדָּן. אֲמַר לֵיהּ רַבִּי אַבָּא לְרַב אַשִּׁי, אֲנָן מֵהָא מַתְנִינָן לָהּ,  "וַיִּקְרְאוּ לְלֶשֶׁם דָּן" וְגוֹ'. וְרַבִּי יִצְחָק אוֹמֵר לֶשֶׁם זֶה פַּמְיָאס, וְתַנְיָא יַרְדֵּן יוֹצֵא מִמְעָרַת פַּמְיָאס.

{pפסוק נהp}  "וְאִם לֹא תוֹרִישׁוּ אֶת יֹשְׁבֵי הָאָרֶץ". אָמַר הַקָּדוֹשׁ בָּרוּךְ הוּא לְיִשְׂרָאֵל, אֲנִי אָמַרְתִּי (דברים כ, יז) "כִּי הַחֲרֵם תַּחֲרִימֵם", וְאַתֶּם לֹא עֲשִׂיתֶם כֵּן אֶלָּא (יהושע ו, כה) "וְאֶת רָחָב הַזּוֹנָה"  וְגוֹ' הֶחֱיָה" וְגוֹ', הֲרֵי יִרְמִיָּה בָּא מִבָּנֶיהָ וְעוֹשֶׂה לָכֶם דְּבָרִים שֶׁלְשִׂכִּים בְּעֵינֵיכֶם וְלִצְנִינִם בְּצִדֵּיכֶם, לְפִיכָךְ צָרִיךְ הַכָּתוּב לוֹמַר  "דִּבְרֵי יִרְמִיָּהוּ בֶּן חִלְקִיָּהוּ".

~ פרק לד

{pפסוק ו-זp}  "וּגְבוּל יָם". תַּנְיָא אֵיזֶהוּ אֶרֶץ יִשְׂרָאֵל וְאֵיזֶהוּ חוּצָה לָאָרֶץ. כָּל שֶׁשּׁוֹפֵעַ וְיוֹרֵד מִטּוּרֵי אַמְנוֹן וְלִפְנִים אֶרֶץ [יִשְׂרָאֵל], מִטּוּרֵי אַמְנוֹן וְלַחוּץ חוּץ לָאָרֶץ, וְהַנַּסִּים שֶׁבַּיָּם רוֹאִין אוֹתָן כְּאִלּוּ חוּט מָתוּחַ עֲלֵיהֶן מִטּוּרֵי אַמְנוֹן וְעַד נַחַל מִצְרַיִם, מִן הַחוּט [וְלִפְנִים אֶרֶץ יִשְׂרָאֵל, מִן הַחוּט] וְלַחוּץ חוּץ לָאָרֶץ. רַבִּי יְהוּדָה אוֹמֵר כָּל שֶׁכְּנֶגֶד אֶרֶץ יִשְׂרָאֵל הֲרֵי הוּא אֶרֶץ יִשְׂרָאֵל, שֶׁנֶּאֱמַר "וּגְבוּל יָם וּגְבוּל", הַנַּסִּים שֶׁבַּצְּדָדִין רוֹאִין אוֹתָן כְּאִלּוּ חוּט מָתוּחַ עֲלֵיהֶן מִקַּפְלוֹרְיָא וְעַד יַם אוֹקְיָנוֹס וּמִנַּחַל מִצְרַיִם וְעַד יַם אוֹקְיָנוֹס, מִן הַחוּט וְלִפְנִים אֶרֶץ יִשְׂרָאֵל, מִן הַחוּט וְלַחוּץ חוּץ לָאָרֶץ. וְרַבָּנַן, הַאי וּגְבוּל יָם מַאי עָבְדֵי לֵיהּ. מִבָּעֵי לֵיהּ לַנַּסִּים. וְרַבִּי יְהוּדָה, לַנַּסִּים לָא צָרִיךְ.

{pפסוק יחp}  "וְנָשִׂיא אֶחָד", אָמַר רַב גִּידֵל אָמַר רַב מִנַּיִן לִיתוֹמִים שֶׁבָּאוּ לַחֲלֹק בְּנִכְסֵי אֲבִיהֶן שֶׁבֵּית דִּין מַעֲמִידִין לָהֶם אֶפִּיטְרוֹפּוֹס לָחוּב עַל מְנַת לִזְכּוֹת, תַּלְמוּד לוֹמַר "נָשִׂיא אֶחָד מִמַּטֶּה".

~ פרק לה

{pפסוק גp}  "וּמִגְרְשֵׁיהֶם יִהְיוּ לִבְהֶמְתָּם", מַעְיָן שֶׁל בְּנֵי הָעִיר, חַיֵּיהֶן וְחַיֵּי אֲחֵרִים, חַיֵּיהֶן קוֹדְמִין לְחַיֵּי אֲחֵרִים. בְּהֶמְתָּם וּבֶהֱמַת אֲחֵרִים,  בְּהֶמְתָּן קוֹדֶמֶת. כְּבִיסָתָן וּכְבִיסַת אֲחֵרִים, כְּבִיסָתָן קוֹדֶמֶת.  חַיֵּי אֲחֵרִים וּכְבִיסָתָן, חַיֵּי אֲחֵרִים קוֹדְמִין. רַבִּי יוֹסֵי אוֹמֵר, כְּבִיסָתָן קוֹדֶמֶת לְחַיֵּי אֲחֵרִים. קְרָא מִנָּא לֵיהּ. דִּכְתִיב "וּמִגְרְשֵׁיהֶם יִהְיוּ לִבְהֶמְתָּם וְלִרְכֻשָׁם וּלְכֹל חַיָּתָם", מַאי חַיָּתָם, אִילֵימָא חַיָּה, וַהֲלֹא חַיָּה בִּכְלַל בְּהֵמָה, אֶלָּא מַאי חַיָּתָם חַיּוּתָם מַמָּשׁ, [פְּשִׁיטָא, אֶלָּא לָאו] דְּאִיכָּא צַעַר דְּחִיפוּפִיתָא דְּמִתְגָרֵי  בְּחֶסְרוֹן הַכְּבִיסָה.

אֲמַר רַבִּי אַבָּהוּ, עָרֵי מִקְלָט לֹא נִתְּנוּ לִקְבוּרָה, שֶׁנֶּאֱמַר "וּלְכֹל חַיָּתָם", לְחַיִּים נִתְּנוּ וְלֹא לִקְבוּרָה, מֵיתִיבֵי שָׁם תְּהֵא דִּירָתוֹ, שָׁם תְּהֵא מִיתָתוֹ, שָׁם תְּהֵא קְבוּרָתוֹ. רוֹצֵחַ שָׁאנֵי, דְּגַלֵּי בֵיהּ קְרָא.

{pפסוק ד-הp}  "מִקִּיר הָעִיר וָחוּצָה". נוֹתְנִין קַרְפֵּף לָעִיר. מִנָּא הָנֵי מִלֵּי. אֲמַר רָבָא דַּאֲמַר קְרָא מִקִּיר הָעִיר וָחוּצָה, אָמְרָה תוֹרָה תֵּן חוּצָה  וְאַחַר כָּךְ מְדֹד.

תַּנְיָא רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר, תְּחוּם עָרֵי לְוִיִּים אַלְפַּיִם אַמָּה, צֵא מֵהֶן אֶלֶף אַמָּה מִגְרָשׁ, נִמְצָא מִגְרָשׁ רְבִיעַ וּשְׁאַר לְשָׂדוֹת וּכְרָמִים. מִנָּא הָנֵי מִלֵּי. אֲמַר (רַב) [רָבָא], דַּאֲמַר קְרָא מִקִּיר הָעִיר וָחוּצָה אֶלֶף אַמָּה סָבִיב, אָמְרָה תּוֹרָה סַבֵּב הָעִיר בְּאֶלֶף נִמְצָא מִגְרָשׁ רָבִיעַ. [רָבִיעַ],  פְּלָגָא הָוֵי. אָמַר רָבָא, בַּר אַדָּא מְשׁוּחָאָה אַסְבָּרָה לִי, מַשְׁכַּחַת לָהּ בְּמָתָא דְּהָוְיָא תְּרֵי אַלְפֵי אַתְּרֵי אַלְפֵי, תְּחוּמִין כַּמָּה הָווּ, שִׁ(י)תְּסַר, קְרָנוֹת כַּמָּה הָוְיָן, שִׁ(י)תְּסַר, דַּל תְּמַנְיָא דִּתְחוּמִין וְאַרְבַּע דִּקְרָנוֹת, [כַּמָּה הָוֵי, תְּרֵיסָר], נִמְצָא מִגְרָשׁ רָבִיעַ (רְבִיעַ) טְפֵי מִתִּלְתָא הָווּ. אַיְתֵי אַרְבַּע דְּמָתָא שְׁדֵי עָלַיְהוּ.  אַכַּתֵי תִּלְתָא הָוֵי. [מִי סְבַרְתְּ בְּרִבּוּעָא קָאֲמַר, בְּעִגּוּלָא קָאֲמַר],  כַּמָּה מְרֻבָּע יָתֵר עַל הָעִגּוּל רָבִיעַ, דַּל רִבְעָא מִנַּיְהוּ פָּשׁוּ לְהוּ תִּשְׁעָה, וְתִשְׁעָה מִתְּלָתִין וְשִׁ(י)תָּא רָבִיעַ הָוֵי. אֲמַר אַבָּיֵי  מַשְׁכַּחַת לָהּ נַמֵּי בְּמָתָא דְהָוְיָא אַלְפָא אֲאַלְפָא, תְּחוּמִין כַּמָּה הָווּ, תְּמַנְיָא, קְרָנוֹת כַּמָּה הָווּ, שִׁ(י)תְּסַר, [דַּל] אַרְבָּעָה דִתְחוּמִין וְאַרְבַּע דִּקְרָנוֹת, כַּמָּה הָווּ, תְּמַנְיָא. תִּלְתָּא הָוֵי. [מִי סְבַרְתְּ בְּרִבּוּעַ קָאֲמַר, בְּעִגּוּלָא קָאֲמַר], כַּמָּה מְרֻבָּע יָתֵר עַל הָעִגּוּל רָבִיעַ, דַּל רִבְעָא מִנְּהוֹן, פָּשׁוּ לְהוּ שִׁ(י)תָּא וְשִׁ(י)תָּא מֵעֶשְׂרִין וְאַרְבָּעָה רִבְעָא הָוֵי. רָבִינָא אֲמַר, מַאי רָבִיעַ, רָבִיעַ [דִּתְחוּמִין]. רַב אַשִּׁי אֲמַר, מַאי רָבִיעַ, רָבִיעַ דִּקְרָנוֹת. אֲמַר לֵיהּ (רַבָּנָן) [רָבִינָא] לְרַב אַשִּׁי וְהָא סָבִיב כְּתִיב. מַאי סָבִיב, סָבִיב דִּקְרָנוֹת. דְּאִי לָא תֵימָא הָכֵי, גַּבֵּי עוֹלָה דִּכְתִיב (ויקרא א, ה) "וְזָרְקוּ אֶת הַדָּם עַל הַמִּזְבֵּחַ סָבִיב" הָכֵי נַמֵּי סָבִיב מַמָּשׁ, אֶלָּא מַאי סָבִיב, [סָבִיב] דְּקַרְנוֹת הַמִּזְבֵּחַ, הָכָא נַמֵּי סָבִיב דְּקַרְנוֹת הָעִיר. אֲמַר לֵיהּ רַב אַבָּא מְחוֹזְנָאָה לְרַב אַשֵּׁי, וְהָאִיכָּא מוֹרָשָׁא דְּקַרְנָתָא. בְּמָתָא עֲגֻלָּתָא. וְהָא רִבְעָא בָּעִינָא. אֲמַר לֵיהּ, אֵמּוּר דְּאָמְרִינָן חָזְיֵהּ כְּמָאן דִּמְרַבְּעָא, רִבּוּעֵי מִי קָא מְרַבְּעָא. אֲמַר לֵיהּ רַב אַבָּא מְחוֹזְנָאָה לְרַב אַשִּׁי, מִכְּדֵי כַּמָּה מְרֻבָּע יָתֵר עַל הָעִגּוּל, רָבִיעַ הַנֵי תְּמָנֵי מֵאָה, שִׁית מֵאָה וְשִׁתִּין וָשֶׁבַע נְכִי תִּלְּתָא הָווּ. אֲמַר לֵיהּ הָנֵי מִלֵּי בְּעִגּוּל [מִגּוֹ רִבּוּעַ, אֲבָל] בַּאֲלַכְסוֹנָא בָּעִינָן טְפֵי, דַאֲמַר מַר כָּל אַמָּתָא בָּרִבּוּעַ אַמָּתָא וּתְרֵי חֻמְּשֵׁי בַּאֲלַכְסוֹנָא.

"בּוֹ בַיּוֹם" דְּרַשׁ רַבִּי עֲקִיבָא, מִקְרָא אֶחָד אוֹמֵר וּמַדֹּתֶם מִחוּץ לָעִיר אֶת פְּאַת קֵדְמָה אַלְפַּיִם בָּאַמָּה וּמִקְרָא אֶחָד אוֹמֵר מִקִּיר הָעִיר וָחוּצָה אֶלֶף אַמָּה סָבִיב, אִי אֶפְשָׁר לוֹמַר אֶלֶף שֶׁכְּבָר נֶאֱמַר "אַלְפַּיִם", וְאִי אֶפְשָׁר לוֹמַר אַלְפַּיִם שֶׁכְּבָר נֶאֱמַר "אֶלֶף", הָא כֵּיצַד, אֶלֶף אַמָּה תְּחוּם מִגְרָשׁ וְאַלְפַּיִם אַמָּה תְּחוּם שַׁבָּת.  רַבִּי אֶלְעָזָר בְּנוֹ שֶׁל רַבִּי יוֹסֵי הַגְּלִילִי אוֹמֵר, אֶלֶף אַמָּה מִגְרָשׁ, וְאַלְפַּיִם אַמָּה שָׂדוֹת וּכְרָמִים.

{pפסוק וp}  "וַעֲלֵיהֶם תִּתְּנוּ אַרְבָּעִים וּשְׁתַּיִם עִיר", מַעֲלִים הָיוּ שָׂכָר לַלְּוִיִּים  דִּבְרֵי רַבִּי (מֵאִיר) [יְהוּדָה]. רַבִּי (יְהוּדָה) [מֵאִיר] אוֹמֵר לֹא הָיוּ מַעֲלִים לָהֶן שָׂכָר. אֲמַר רַב כַּהֲנָא, מַחֲלֹקֶת בְּאַרְבָּעִים וּשְׁתַּיִם,  דְּמַר סְבַר, וַעֲלֵיהֶם תִּתְּנוּ, לִקְלִיטָה, וּמַר סְבַר וַעֲלֵיהֶם תִּתְּנוּ, כְּהָנָךְ, מַה הָנָךְ כְּתִיב (להלן פסוק יב) "לָכֶם" לַכָל שֶׁבְּצָרְכֵיכֶם, אַף הָנֵי לְכָל צָרְכֵיכֶם, אֲבָל בַּשֵּׁשׁ דִּבְרֵי הַכֹּל לֹא הָיוּ מַעֲלִין לָהֶן שָׂכָר.

(לעיל לד, ב) "זֹאת הָאָרֶץ אֲשֶׁר תִּפֹּל לָכֶם בְּנַחֲלָה", מַהוּ "לָכֶם". לָכֶם הִיא רְאוּיָה. מָשָׁל לְמֶלֶךְ שֶׁהָיוּ לוֹ עֲבָדִים וּשְׁפָחוֹת, וְהָיָה מַשִּׂיא לַעֲבָדָיו [שְׁפָחוֹת] מֵאוּסְיָא אַחֶרֶת, עָמַד הַמֶּלֶךְ וְחָשַׁב בְּדַעְתּוֹ, אָמַר, הָעֲבָדִים שֶׁלִּי וְהַשְּׁפָחוֹת שֶׁלִּי, מוּטָב שֶׁאַשִּׂיא עֲבָדַי לְשִׁפְחוֹתַי, שֶׁלִּי לְשֶׁלִּי. כָּךְ אָמַר הַקָּדוֹשׁ בָּרוּךְ הוּא, הָאָרֶץ שֶׁלִּי הִיא, שֶׁנֶּאֱמַר  "כִּי לִי כָל הָאָרֶץ" וְיִשְׂרָאֵל שֶׁלִּי הֵם, שֶׁנֶּאֱמַר (שם כה, נה) "כִּי לִי בְנֵי יִשְׂרָאֵל עֲבָדִים", מוּטָב שֶׁאַנְחִיל אַרְצִי לַעֲבָדַי שֶׁלִּי, לָעָם שֶׁלִּי, לְכָךְ נֶאֱמַר "לָכֶם".

{pפסוק ט-יאp}  "דַּבֵּר אֶל בְּנֵי יִשְׂרָאֵל וְגוֹ' כִּי אַתֶּם עֹבְרִים... וְהִקְרִיתֶם לָכֶם עָרִים", זֶה שֶׁאָמַר הַכָּתוּב  "טוֹב וְיָשָׁר ה' עַל כֵּן יוֹרֶה חַטָּאִים בַּדָּרֶךְ" אָמַר דָּוִד לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, אִלּוּלֵי רַחֲמֶיךָ שֶׁקָּדְמוּ לְאָדָם הָרִאשׁוֹן לֹא הָיָה לוֹ עֲמִידָה, שֶׁאָמַרְתָּ לוֹ (בראשית ב, יז) "כִּי בְּיוֹם אֲכָלְךָ מִמֶּנּוּ מוֹת תָּמוּת", וְלֹא עָשִׂית כֵן אֶלָּא הוֹצֵאתוֹ מִגַּן עֵדֶן [וְחָיָה תְּשַׁע מֵאוֹת וּשְׁלֹשִׁים שָׁנָה וְאַחַר כָּךְ מֵת, מֶה עָשִׂיתָ לוֹ, גֵּרַשְׁתָּ אוֹתוֹ מִגַּן עֵדֶן] שֶׁנֶּאֱמַר (שם ג, כד) "וַיְגָרֵשׁ אֶת הָאָדָם", וְלָמָּה נִגְרַשׁ, עַל שֶׁהֵבִיא מִיתָה לַדּוֹרוֹת, וְהָיָה צָרִיךְ לָמוּת מִיָּד אֶלָּא שֶׁרִחַמְתָּ עָלָיו וְגֵרַשְׁתָּ אוֹתוֹ כְּדֶרֶךְ הָרוֹצֵחַ בִּשְׁגָגָה שֶׁגּוֹלֶה לְעָרֵי מִקְלָט. אָמַר מֹשֶׁה, רִבּוֹנוֹ שֶׁל עוֹלָם, זֶה שֶׁהָרַג בִּשְׁגָגָה בַּדָּרוֹם אוֹ בַּצָּפוֹן מִנַּיִן יִהְיֶה יוֹדֵעַ הֵיכָן עָרֵי מִקְלָט שֶׁיְּהֵא בּוֹרֵחַ לְשָׁם. אָמַר לוֹ  "תָּכִין לְךָ הַדֶּרֶךְ", תְּכַוֵּן לְךָ הַדֶּרֶךְ שֶׁלֹּא יְהוּ טוֹעִים וְיִמְצָא אוֹתוֹ גּוֹאֵל הַדָּם. אָמַר לוֹ, הֵיאַךְ. [אָמַר לוֹ] הַעֲמֵד לָהֶם אִטְלָסִיּוֹת מְכֻוָּנוֹת לְעָרֵי מִקְלָט, לְכָךְ נֶאֱמַר (תהלים כה, ט) "טוֹב וְיָשָׁר ה'" וְגוֹ', אִם לָרוֹצְחִים עָשָׂה שְׁבִיל וְדֶרֶךְ שֶׁיִּבְרְחוּ וְיִנָּצְלוּ, לַצַּדִּיקִים עַל אַחַת כַּמָּה וְכַמָּה, הֲדָא הוּא דִכְתִיב (שם, י) "יַדְרֵךְ עֲנָוִים בַּמִּשְׁפָּט".

"כִּי אַתֶּם עֹבְרִים אֶת הַיַּרְדֵּן", לָמָּה נֶאֱמַר פָּרָשָׁה זוֹ. לְפִי שֶׁהוּא אוֹמֵר (דברים ד, מא) "אָז יַבְדִּיל מֹשֶׁה שָׁלֹשׁ עָרִים" אֵין לִי אֶלָּא שֶׁהִפְרִישׁ מֹשֶׁה בְּעֵבֶר הַיַּרְדֵּן, מִנַּיִן שֶׁצִּוָּה מֹשֶׁה אֶת יְהוֹשֻׁעַ לְהַפְרִישׁ עָרֵי מִקְלָט. תַּלְמוּד לוֹמַר וְהִקְרִיתֶם לָכֶם עָרִים. אַחַר יְרֻשָּׁה וִישִׁיבָה הַכָּתוּב מְדַבֵּר, אוֹ אֵינוֹ מְדַבֵּר אֶלָּא בִּכְנִיסָתָן לָאָרֶץ מִיָּד. תַּלְמוּד לוֹמַר  "כִּי יַכְרִית ה' אֱלֹהֶיךָ אֶת הַגּוֹיִם" וְגוֹ', אַחַר יְרֻשָּׁה וִישִׁיבָה הַכָּתוּב מְדַבֵּר. וְהִקְרִיתֶם, אֵין הַקְרָיָה אֶלָּא הַזְמָנָה. עָרִים, שׁוֹמֵעַ אֲנִי [אַף] כְּרַכִּים. תַּלְמוּד לוֹמַר "עָרֵי". אִי עָרֵי, שׁוֹמֵעַ אֲנִי אֲפִלּוּ כְּפָרִים. תַּלְמוּד לוֹמַר "עָרִים", הָא כֵּיצַד, מַגִּיד שֶׁלֹּא הָיוּ שָׁם אֶלָּא שְׁוָקִים וּבֵית הַמִּחְיָה.

"עָרֵי מִקְלָט". מַגִּיד שֶׁהֵם קוֹלְטוֹת עָרֵי מִקְלָט שֶׁבְּעֵבֶר הַיַּרְדֵּן שֶׁבְּאֶרֶץ כְּנָעַן. עָרֵי מִקְלָט, אַל יֵעָשׂוּ גַּנוֹת וּפַרְדֵּסִים. עָרֵי מִקְלָט, אַל יֵעָשׂוּ חֲנֻיּוֹת וּפֻנְדָּקִין. עָרֵי מִקְלָט, אַל יֵעָשׂוּ בָּתֵּי צוּרָה.

"תִּהְיֶינָה". לָחוּס עֲלֵיהֶן. תִּהְיֶינָה, תֵּן מָמוֹנְךָ עֲלֵיהֶן. תִּהְיֶינָה, שֶׁלֹּא יֵעָשׂוּ עִיר הַנִּדַּחַת. (להלן פסוק טו) תִּהְיֶינָה, שֵׁשׁ, שֶׁאִם נִטְּלָה אַחַת מֵהֶן יְמַנּוּ אַחֶרֶת תַּחְתֶּיהָ, אִם חָרְבוּ יִבְנוּ אוֹתָן.  אֵינָן צְרִיכִין אֶלָּא אַחַת אוֹ שְׁתַּיִם. אָמַרְתָּ, לֵּאמֹר וְאָמַרְתָּ אֲלֵהֶם. בְּבוֹאֲכֶם אֶל הָאָרֶץ, קַבֵּל עָלֶיךָ עַד שֶׁלֹּא תָּבוֹא אֶל הָאָרֶץ שֶׁמִּשֶּׁתָּבוֹא לְמַנּוֹת עָרֵי מִקְלָט, וּבִזְכוּת שֶׁתְּקַבֵּל עָלֶיךָ תָּבוֹא אֶל הָאָרֶץ. יָכוֹל כֵּיוָן שֶׁבָּאוּ לָאָרֶץ יְהוּ חַיָּבִין לִמְנוֹת עָרֵי מִקְלָט שֶׁבְּחוּצָה לָאָרֶץ. אָמַרְתָּ, לֹא אָמַרְתִּי אֶלָּא "אֲשֶׁר אֲנִי נֹתֵן לָכֶם", בַּאֲשֶׁר נִתַּן לָכֶם אַתֶּם חַיָּבִים לִמְנוֹת עָרֵי מִקְלָט וְלֹא בְּחוּצָה לָאָרֶץ.

"וְהִקְרִיתֶם לָכֶם", יָכוֹל עָרִים גְּדוֹלוֹת אוֹ קְטַנּוֹת מִן הֶעָרִים שֶׁבָּנוּ הַכְּנַעֲנִים אוֹ מִן הֶעָרִים שֶׁיִּבְנוּ יִשְׂרָאֵל. תַּלְמוּד לוֹמַר "עָרִים", גְּדוֹלוֹת וְלֹא קְטַנּוֹת מִן הָעֶרִים שֶׁבָּנוּ הַכְּנַעֲנִים וְלֹא מִן הֶעָרִים שֶׁיִּבְנוּ יִשְׂרָאֵל מִשֶּׁבָּאוּ לָאָרֶץ. לְפִי שֶׁנֶּאֱמַר  "לָנוּס שָׁמָּה" יָכוֹל מִפִּי עַצְמוֹ. תַּלְמוּד לוֹמַר (שמות כא, יג) "שָׁמָּה", נֶאֱמַר כָּאן "שָׁמָּה", וְנֶאֱמַר לְהַלָּן "שָׁמָּה", מַה שָּׁמָּה הַנֶּאֱמַר לְהַלָּן עַל פִּי הַדִּבּוּר, אַף שָׁמָּה הַנֶּאֱמַר כָּאן עַל פִּי הַדִּבּוּר. אוֹ לְעוֹלָם יְהוּ מְמֻנּוֹת עַל פִּי הַדִּבּוּר. תַּלְמוּד לוֹמַר "שָׁמָּה", הָרִאשׁוֹנוֹת מִפִּי הַדִּבּוּר וְהַשְּׁנִיּוֹת מִפִּי עַצְמוֹ.

"וְנָס שָׁמָּה", וְלֹא יוֹצֵא לֹא לְעֵדוּת מִצְוָה וְלֹא לְעֵדוּת מָמוֹן, וְלֹא לְעֵדוּת נְפָשׁוֹת, וַאֲפִלּוּ כָּל יִשְׂרָאֵל צְרִיכִין לוֹ, וַאֲפִלּוּ שַׂר צָבָא כְּיוֹאָב בֶּן צְרוּיָה אֵינוֹ יוֹצֵא מִשָּׁם לְעוֹלָם, שֶׁנֶּאֱמַר (להלן פסוק כה) "שָׁמָּה", שָׁם תְּהֵא דִירָתוֹ, שָׁם תְּהֵא מִיתָתוֹ, שָׁם תְּהֵא קְבוּרָתוֹ.

"מַכֵּה נֶפֶשׁ בִּשְׁגָגָה", פְּרָט לְמַכֵּה אָבִיו. וְרָמִינְהוּ הַבֵּן גּוֹלֶה עַל יְדֵי הָאָב. אֲמַר רַב כַּהֲנָא לָא קָשְׁיָא, הָא לְרַבִּי שִׁמְעוֹן, דַּאֲמַר חֶנֶק חָמוּר מִסַּיִף, שִׁגְגַת סַיִף נִתָּן לְכַפָּרָה, שִׁגְגַת חֶנֶק לֹא נִתָּן לְכַפָּרָה. לְרַבָּנַן דְּאָמְרֵי סַיִף חָמוּר, הוֹרֵג אָבִיו שִׁגְגַת סַיִף הוּא וְשִׁגְגַת סַיִף (לֹא) נִתָּן לְכַפָּרָה. רָבָא אֲמַר, פְּרָט לְעוֹשֶׂה חַבּוּרָה בְּאָבִיו בְּשׁוֹגֵג, סָלְקָא דַּעְתָּךְ אֲמִינָא כֵּיוָן דִּבְמֵזִיד בַּר קְטָלָא הוּא בִּשׁוֹגֵג נַמִּי לִגְלֵי, קָא מַשְׁמַע לָן.

"וְנָס שָׁמָּה רֹצֵחַ". שׁוֹמֵעַ אֲנִי כָּל רוֹצֵחַ בְּמַשְׁמָע. תַּלְמוּד לוֹמַר "מַכֵּה נֶפֶשׁ בִּשְׁגָגָה". אִי מַכֵּה נֶפֶשׁ, שׁוֹמֵעַ אֲנִי אַף מַכֶּה אָבִיו וְאִמּוֹ בְּמַשְׁמָע. תַּלְמוּד לוֹמַר "רֹצֵחַ מַכֵּה נֶפֶשׁ", לֹא אָמַרְתִּי אֶלָּא רֹצֵחַ מַכֵּה נֶפֶשׁ, יָצָא מַכֶּה אָבִיו וְאִמּוֹ שֶׁאֵינוֹ גוֹלֶה.

"רֹצֵחַ" וְלֹא זוֹמֵם. "מַכֵּה נֶפֶשׁ בִּשְׁגָגָה", פְּרָט לְמַכֶּה מֵזִיד דִּבְרֵי רַבִּי חֲנִינָא. רַבִּי אֶלְעָזָר בֶּן מַתְיָא אוֹמֵר "בִּשְׁגָגָה", פְּרָט לְמַכֶּה בַּשַּׁבָּת. "בִּשְׁגָגָה", פְּרָט לְמַכֶּה אָבִיו בְּחֹל.

{pפסוק יבp}  "מִגֹּאֵל" (הַדָם), לָמָּה נֶאֱמַר. לְפִי שֶׁהוּא אוֹמֵר  "וְרָצַח גֹּאֵל הַדָּם" שׁוֹמֵעַ אֲנִי יַהַרְגֶּנּוּ בֵּינוֹ לְבֵין עַצְמוֹ. תַּלְמוּד לוֹמַר "עַד עָמְדוֹ לִפְנֵי הָעֵדָה".

הֲרֵי שֶׁהָיָה רוֹדֵף אַחַר חֲבֵרוֹ לְהָרְגוֹ וְאָמְרוּ לוֹ בֶּן בְּרִית הוּא, הֱוֵי יוֹדֵעַ שֶׁכָּתוּב בַּתּוֹרָה (בראשית ט, ו) "שֹׁפֵךְ דַּם הָאָדָם"  וְגוֹ', אָמַר אַף עַל פִּי כֵּן הוֹרֵג הוּא, אָמַרְתָּ (להלן פסוק לא) "רָשָׁע לָמוּת", קְדַם וְהָרְגֵהוּ וְהַצֵּל נַפְשׁוֹ שֶׁל זֶה, וְכֵן מִי שֶׁהָיָה רוֹדֵף אַחַר הָאִשָּׁה לְאָנְסָהּ וְאָמְרוּ לוֹ בַּת בְּרִית הִיא, אֵשֶׁת אִישׁ הִיא, הֱוֵי יוֹדֵעַ שֶׁכָּתוּב בַּתּוֹרָה (ויקרא כ, י) "מוֹת יוּמַת הַנֹּאֵף", אָמַר לָהֶם אַף עַל פִּי כֵן נוֹאֵף הוּא, אָמַרְתָּ  "רָשָׁע לָמוּת", קְדַם וְהָרְגֵהוּ וְהַצֵּל אִשְׁתּוֹ שֶׁל זֶה בְּדָמָיו שֶׁל זֶה. יָכוֹל יַהֲרֹג אוֹתוֹ מִשֶּׁהָרַג וּמִשֶּׁנָּאַף, תַּלְמוּד לוֹמַר "וְלֹא יָמוּת הָרֹצֵחַ עַד עָמְדוֹ".

תָּנוּ רַבָּנָן "וְרָצַח גֹּאֵל הַדָּם" וְגוֹ', מִצְוָה בְּיַד גּוֹאֵל הַדָּם, אֵין לוֹ גּוֹאֵל הַדָּם רְשׁוּת בְּיַד כָּל אָדָם דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר רְשׁוּת בְּיַד גּוֹאֵל הַדָּם, וְכָל אָדָם חַיָּבִין עָלָיו.  מַאי טַעֲמָא דְּרַבִּי יוֹסֵי הַגְּלִילִי. מִי כְּתִיב "אִם רָצַח". וְרַבִּי עֲקִיבָא, מִי כְּתִיב "יִרְצַח". אֲמַר (רַב) [מַר] זוּטְרָא בַּר טוֹבִיָּא אֲמַר רַב, רוֹצֵחַ שֶׁיָּצָא חוּץ לַתְּחוּם וּמְצָאוֹ גוֹאֵל הַדָּם וַהֲרָגוֹ, נֶהֱרָג עָלָיו. [כְּמָאן, לָא כְרַבִּי יוֹסֵי וְלָא כְרַבִּי עֲקִיבָא]. הוּא דַּאֲמַר כִּי הַאי תַּנָּא, רַבִּי אֱלִיעֶזֶר אוֹמֵר עַד עָמְדוֹ לִפְנֵי הָעֵדָה מַה תַּלְמוּד לוֹמַר, לְפִי שֶׁנֶּאֱמַר "וְרָצַח גֹּאֵל הַדָּם" יָכוֹל מִיָּד, תַּלְמוּד לוֹמַר "עַד עָמְדוֹ לִפְנֵי הָעֵדָה". וְרַבִּי יוֹסֵי הַגְּלִילִי וְרַבִּי עֲקִיבָא, עַד עָמְדוֹ מַאי דָּרְשֵׁי בֵּיהּ. מִבָּעֵי לֵיהּ לִכְדְּתַנְיָא, מִנַּיִן לְסַנְהֶדְרִין שֶׁרָאוּ בְּאֶחָד שֶׁהָרַג אֶת הַנֶּפֶשׁ שֶׁאֵין מְמִיתִין אוֹתוֹ עַד שֶׁיַּעֲמֹד בְּבֵית דִּין, תַּלְמוּד לוֹמַר "עַד עָמְדוֹ לִפְנֵי הָעֵדָה".

{pפסוק יג-ידp}  "וְהֶעָרִים אֲשֶׁר תִּתֵּנוּ". עִם הָרִאשׁוֹנוֹת. אוֹ חוּץ מִן הָרִאשׁוֹנוֹת.  תַּלְמוּד לוֹמַר ("וְאֵת הֶעָרִים תִּתְּנוּ) [אֵת שְׁלֹשׁ הֶעָרִים תִּתְּנוּ" וְגוֹ'], הָא מַה תַּלְמוּד לוֹמַר "וְהֶעָרִים". עִם הָרִאשׁוֹנִים (וְכוּ').

"לְהֵיכַן עוֹלִין". לְעָרֵי מִקְלָט. שָׁלֹשׁ שֶׁבְּעֵבֶר הַיַּרְדֵּן וְשָׁלֹשׁ שֶׁבְּאֶרֶץ כְּנַעַן, שֶׁנֶּאֱמַר "תִּתְּנוּ מֵעֵבֶר לַיַּרְדֵּן" וְגוֹ'. עַד שֶׁלֹּא נִבְחֲרוּ שְׁלֹשָׁה שֶׁבְּאֶרֶץ כְּנַעַן לֹא הָיוּ שָׁלֹשׁ שֶׁבְּעֵבֶר הַיַּרְדֵּן קוֹלְטוֹת, שֶׁנֶּאֱמַר "שֵׁשׁ עָרֵי מִקְלָט תִּהְיֶינָה", עַד שֶׁיְּהוּ שֶׁשְׁתָּן קוֹלְטוֹת כְּאַחַת.

תָּנוּ רַבָּנָן, שָׁלֹשׁ עָרִים הִבְדִּיל מֹשֶׁה בְּעֵבֶר הַיַּרְדֵּן, וּכְנֶגְדּוֹ הִבְדִּיל יְהוֹשֻׁעַ בְּאֶרֶץ כְּנַעַן. וּמְכֻוָּנוֹת הָיוּ כְּמִין שְׁתֵּי שׁוּרוֹת,  חֶבְרוֹן בִּיהוּדָה כְּנֶגֶד בֶּצֶר בַּמִּדְבָּר, שְׁכֶם בְּהַר אֶפְרַיִם כְּנֶגֶד רָמוֹת בַּגִּלְעָד, קֶדֶשׁ בְּהַר נַפְתָּלִי כְּנֶגֶד גוֹלָן בַּבָּשָׁן. (דברים יט, יג) "וְשִׁלַּשְׁתָּ", שֶׁיִּהְיוּ מְשֻׁלָּשׁוֹת, שֶׁיְּהֵא מִדָּרוֹם לְחֶבְרוֹן כְּמִחֶבְרוֹן לִשְׁכֶם, וּמֵחֶבְרוֹן לִשְׁכֶם כְּמִשְּׁכֶם לְקֶדֶשׁ, וּמִשְּׁכֶם לְקֶדֶשׁ כְּמִקֶּדֶשׁ לַצָּפוֹן. בְּעֵבֶר הַיַּרְדֵּן תְּלָת וּבְאֶרֶץ יִשְׂרָאֵל תְּלָת.  אֲמַר אַבָּיֵי, בְּגִלְעָד שְׁכִיחֵי רוֹצְחִין, דִּכְתִיב  "גִּלְעָד קִרְיַת פֹּעֲלֵי אָוֶן עֲקֻבָּה מִדָּם", שֶׁהָיוּ עוֹקְבִין לַהֲרֹג נְפָשׁוֹת. וּמַאי שְׁנָא מֵהַאי גִיסָא [וּמֵהַאי גִיסָא] דִּמְרַחֲקֵי, וּמַאי שְׁנָא (מֵהַאי גִּיסָא) מְצִיעָאֵי דִּמְקָרְבֵי. [אֲמַר אַבָּיֵי] בִּשְׁכֶם נַמֵּי שְׁכִיחֵי רוֹצְחִים, שֶׁנֶּאֱמַר (שם, ט) "חֶבֶר כֹּהֲנִים דֶּרֶךְ יִרְצְחוּ שְׁכֶמָה", שֶׁהָיוּ מִתְחַבְּרִין לַהֲרֹג נְפָשׁוֹת כַּכֹּהֲנִים הַלָּלוּ שֶׁמִּתְחַבְּרִים לְחַלֵּק תְּרוּמָה בְּבֵית הַגְּרָנוֹת. וְתוּ לֵיכָּא, וְהָכְּתִיב (לעיל פסוק ו) "וַעֲלֵיהֶם תִּתְּנוּ אַרְבָּעִים וּשְׁתַּיִם עִיר". אֲמַר אַבָּיֵי, הַלָּלוּ, קוֹלְטוֹת בֵּין לְדַעַת בֵּין שֶׁלֹּא לְדַעַת וְהַלָּלוּ אֵין קוֹלְטוֹת אֶלָּא לְדַעַת. וְחֶבְרוֹן עִיר מִקְלָט הֲוָאִי, וְהָכְּתִיב  "וַיִּתְּנוּ לְכָלֵב אֶת חֶבְרוֹן", אֲמַר אַבָּיֵי, פְּרַוָדָּהָא, דִּכְתִיב (יהושע כא, יב) "וְאֶת שְׂדֵה הָעִיר וְאֶת חֲצֵרֶיָה נָתְנוּ לְכָלֵב". וְקֶדֶשׁ עִיר מִקְלָט הֲוָאי, וְהָכְּתִיב (שם יט, לה-לז) "רֶקֶת וְכִנָּרֶת... וְקֶדֶשׁ", וְתַּנְיָא עָרִים הַלָּלוּ אֵין עוֹשִׂין אוֹתָן לֹא כְּרַכִּים קְטַנִּים וְלֹא כְּרַכִּים גְּדוֹלִים אֶלָּא עֲיָרוֹת בֵּינוֹנִיּוֹת. אֲמַר רַב יוֹסֵף תַּרְתֵּי קֶדֶשׁ הָוְיָן. אֲמַר רַב אַשִּׁי, כְּגוֹן סָלֵיקוּס וְאַקְרָא סָלֵיקוּס.

"עָרֵי מִקְלָט תִּהְיֶינָה". אֵין לִי אֶלָּא שֶׁקּוֹלְטוֹת בָּאָרֶץ, בְּחוּצָה לָאָרֶץ מִנָּיִן. תַּלְמוּד לוֹמַר "תִּהְיֶינָה".

בָּאוּ אַנְשֵׁי עֵבֶר הַיַּרְדֵּן לְאֶרֶץ כְּנַעַן, יָכוֹל יִמְנוּ שָׁם שֵׁשׁ.  אָמַרְתָּ, אֵת שְׁלֹשׁ הֶעָרִים תִּתְּנוּ מֵעֵבֶר לַיַּרְדֵּן. בָּאוּ אַנְשֵׁי אֶרֶץ כְּנַעַן לְעֵבֶר הַיַּרְדֵּן, יָכוֹל יִמְנוּ שֵׁשׁ. תַּלְמוּד לוֹמַר "וְאֵת שְׁלֹשׁ הֶעָרִים תִּתְּנוּ בְּאֶרֶץ כְּנָעַן". לְפִי שֶׁאָמַרְתִּי אִם חָרְבוּ יִבְנוּ אֲחֵרוֹת תַּחְתֵּיהֶן, חָזְרוּ הָרִאשׁוֹנִים וְנִתְיַשְּׁבוּ לֹא יַחְזְרוּ אֵלּוּ לְמְקוֹמָן מֵעַתָּה. תַּלְמוּד לוֹמַר "שֵׁשׁ עָרֵי מִקְלָט תִּהְיֶינָה", וְהַשְּׁנִיּוֹת חוֹזְרוֹת לִמְקוֹמָן.

{pפסוק טוp}  כְּתִיב "וְלַגֵּר וְלַתּוֹשָׁב בְּתוֹכָם תִּהְיֶינָה". וּכְתִיב (לעיל פסוק יב) וְהָיוּ לָכֶם הֶעָרִים לְמִקְלָט, לָכֶם וְלֹא לְגֵרִים. לָא קָשְׁיָא, כָּאן בְּגֵר תּוֹשָׁב שֶׁהָרַג גֵּר תּוֹשָׁב, כָּאן בְּגֵר תּוֹשָׁב שֶׁהָרַג אֶת יִשְׂרָאֵל. וְרָמִינְהוּ, לְפִיכָךְ גֵּר וְעוֹבֵד אֱלִילִים שֶׁהָרְגוּ נֶהֱרָגִין,  קְתָּנֵי גֵּר דּוּמְיָא דְּעוֹבֵד אֱלִילִים, מָה עוֹבֵד אֱלִילִים לָא שְׁנָא קְטַל בַּר מִינֵיהּ לָא שְׁנָא קְטַל לָאו בַּר מִינֵיהּ נֶהֱרָג, אַף גֵּר לָא שְׁנָא קְטַל בַּר מִינֵיהּ וְלָא שְׁנָא קְטַל לָאו בַּר מִינֵיהּ נֶהֱרָג. אָמַר רַב חִסְדָּא לָא קָשְׁיָא, כָּאן שֶׁהֲרָגוֹ דֶּרֶךְ יְרִידָה, דְּיִשְׂרָאֵל גָּלֵי, אִיהוּ נַמֵּי גָּלֵי, דֶּרֶךְ עֲלִיָּה דְּיִשְׂרָאֵל פָּטוּר הוּא נֶהֱרָג. אֲמַר לֵיהּ רָבָא וְלָאו כָּל דְּכֵן הוּא, הָשַּׁתָּא וּמָה דֶּרֶךְ יְרִידָה, דְיִשְׂרָאֵל גָּלֵי, הוּא נַמֵּי סָגִי לֵיהּ בְּגָלוּת, דֶּרֶךְ עֲלִיָּה, דְּיִשְׂרָאֵל פָּטוּר, הוּא נֶהֱרָג. אֶלָּא אֲמַר רָבָא בְּאוֹמֵר מֻתָּר. אֲמַר לֵיהּ אַבָּיֵי, אוֹמֵר מֻתָּר אָנוּס הוּא. אֲמַר לֵיהּ שֶׁאֲנִי אוֹמֵר, אוֹמֵר מֻתָּר קָרוֹב לְמֵזִיד הוּא.

"וְלַגֵּר וְלַתּוֹשָׁב". אוֹ כְּשֵׁם שֶׁגּוֹלֶה עַל יְדֵי יִשְׂרָאֵל, כָּךְ יִשְׂרָאֵל גּוֹלֶה עַל יָדוֹ. אָמַרְתָּ, אִם כְּשֶׁהֲרָגוֹ יִשְׂרָאֵל פָּטוּר, קַל וָחֹמֶר שֶׁלֹּא יִגְלֶה, אֶלָּא אִם הֲרָגוֹ יִשְׂרָאֵל הָרוּג, וְאִם הָרַג אֶת יִשְׂרָאֵל נֶהֱרָג. תִּהְיֶינָה שֵׁשׁ הֶעָרִים הָאֵלֶּה לְמִקְלָט, לָמָּה נֶאֱמַר. לְפִי שֶׁהוּא אוֹמֵר  "אֵת שְׁלֹשׁ הֶעָרִים תִּתְּנוּ מֵעֵבֶר לַיַּרְדֵּן" שׁוֹמְעַנִי אֶת הָרִאשׁוֹנָה שֶׁמַּפְרִישִׁין תְּהֵא קוֹלֶטֶת, תַּלְמוּד לוֹמַר "תִּהְיֶינָה שֵׁשׁ הֶעָרִים הָאֵלֶּה", מַגִּיד שֶׁלֹּא קָלְטָה אַחַת מֵהֶן עַד שֶׁהֻפְרְשׁוּ כֻּלָּן.

{pפסוק טז-יחp}  "וְאִם בִּכְלִי בַרְזֶל הִכָּהוּ". אֲמַר שְׁמוּאֵל, מִפְּנֵי מָה לֹא נֶאֱמַר 'יָד' בְּבַרְזֶל. מִפְּנֵי שֶׁהַבַּרְזֶל מֵמִית בְּכָל שֶׁהוּא, לְפִיכָךְ לֹא נָתְנָה בּוֹ תּוֹרָה שִׁעוּר, וְהָנֵי מִלֵּי דִּבְרָזֵי מִבְרָז. כְּפָפוֹ לְתוֹךְ הַמַּיִם אוֹ לְתוֹךְ הָאוּר וְאֵינוֹ יָכוֹל לַעֲלוֹת מִשָּׁם וָמֵת, חַיָּב. מִנָּא לָן. אֲמַר שְׁמוּאֵל אֲמַר קְרָא (להלן פסוק כא) "אוֹ בְאֵיבָה", לְרַבּוֹת הַמְצַמְצֵם. הַהוּא גַבְרָא דְּצַמְצְמֵיהּ לְחַיּוּתָא דְּחַבְרֵיהּ בְּשִׁמְשָׁא וּמֵתָה, רָבִינָא מְחַיֵּב, רַב אַחָא בַּר יַעֲקֹב פּוֹטֵר. רָבִינָא מְחַיֵּב, קַל וָחֹמֶר, וּמָה רוֹצֵחַ, שֶׁלֹּא עָשָׂה בּוֹ אֶת שׁוֹגֵג כְּמֵזִיד וְאֹנֶס כְּרָצוֹן, חִיֵּב בּוֹ אֶת הַמְצַמְצֵם, נְזָקִין שֶׁעָשָׂה בָּהֶן שׁוֹגֵג כְּמֵזִיד וְאֹנֶס כְּרָצוֹן אֵינוֹ דִין שֶׁנְּחַיֵּב בּוֹ אֶת הַמְצַמְצֵם. רַב אַחָא בַּר יַעֲקֹב פּוֹטֵר, אָמַר קְרָא  "מוֹת יוּמַת הַמַּכֶּה רֹצֵחַ הוּא", בְּרוֹצֵחַ הוּא דְּחִיַּבְתִּי לְךָ מְצַמְצֵם, בִּנְזָקִין לֹא חִיֵּב מְצַמְצֵם.

"וְאִם בִּכְלִי בַרְזֶל הִכָּהוּ וַיָּמֹת". לָמָּה נֶאֱמַר. לְפִי שֶׁהוּא אוֹמֵר וְאִם בְּאֶבֶן יָד וְגוֹ' אֵין לִי אֶלָּא שֶׁהֲרָגוֹ בְּאֵלּוּ שֶׁיְּהֵא חַיָּב, בְּבַרְזֶל מִנַּיִן, תַּלְמוּד לוֹמַר "וְאִם בִּכְלִי בַרְזֶל". הָא עַד שֶׁלֹּא יֹאמַר יֵשׁ לִי בַּדִּין, אִם כְּשֶׁהֲרָגוֹ בְּאֶבֶן וּבְעֵץ חַיָּב, קַל וָחֹמֶר בְּבַרְזֶל, אֶלָּא אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר "וְאִם בִּכְלִי בַרְזֶל". [אוֹ מָה אֶבֶן מְלֹא יָד אַף בַּרְזֶל] מְלֹא יָד. אָמַרְתָּ, גָּלוּי הָיָה לִפְנֵי מִי שֶׁאָמַר וְהָיָה הָעוֹלָם שֶׁהַבַּרְזֶל מֵמִית בְּמַשֶּׁהוּ, לְפִיכָךְ לֹא נֶאֱמַר בּוֹ 'יָד', אֶלָּא אֲפִלּוּ בְּמַחַט וַאֲפִלּוּ בְּצִנּוֹרָא. אֵין לִי אֶלָּא שֶׁהֲרָגוֹ בִּכְלִי בַרְזֶל שֶׁיְּהֵא חַיָּב, הִשְׁלִיךְ עֲשָׁתוֹת וּגוֹלָמִים עָלָיו מִנָּיִן. תַּלְמוּד לוֹמַר "מוֹת יוּמַת הָרֹצֵחַ" מִכָּל מָקוֹם.

"מוֹת יוּמַת" (כָּתוּב בְּרֶמֶז שכ"ב).

"מוֹת יוּמַת הָרֹצֵחַ". עַל רְצִיחָתוֹ אַתָּה הוֹרְגוֹ, וְאִי אַתָּה הוֹרְגוֹ עַל רְצִיחַת שׁוֹרוֹ (כָּתוּב בְּרֶמֶז ש"מ).

אָתְיָא "רֹצֵחַ" "רֹצֵחַ" (כָּתוּב בְּרֶמֶז שנ"ב).

"רוֹצֵחַ וְגוֹאֵל דָּם", שְׁנֵי כְּתוּבִים הַבָּאִים כְּאֶחָד וְאֵין מְלַמְּדִין  (כָּתוּב בְּשֹׁפְטִים).

"וְאִם בְּאֶבֶן יָד". לָמָּה נֶאֱמַר. לְפִי שֶׁהוּא אוֹמֵר (שמות כא, יח) ["וְ]כִי- יְרִיבֻן אֲנָשִׁים", שׁוֹמֵעַ אֲנִי שֶׁאִם יַכֶּנּוּ בֵּין בְּדָבָר שֶׁהוּא כְּדֵי לַהֲמִיתוֹ וּבֵין בְּדָבָר שֶׁאֵינוֹ כְּדֵי לַהֲמִיתוֹ. תַּלְמוּד לוֹמַר "וְאִם בְּאֶבֶן יָד", מַגִּיד שֶׁאֵינוֹ חַיָּב עַד שֶׁיַּכֶּנּוּ בְּדָבָר שֶׁהוּא כְּדֵי לַהֲמִיתוֹ. ומִנַּיִן שֶׁעַל מָקוֹם שֶׁהוּא כְּדֵי לַהֲמִיתוֹ. תַּלְמוּד לוֹמַר (דברים יט, יא) "וְאָרַב לוֹ וְקָם עָלָיו", מַגִּיד שֶׁאֵינוֹ חַיָּב עַד שֶׁיַּכֶּנּוּ בְּדָבָר שֶׁהוּא כְּדֵי לַהֲמִיתוֹ וְעַל מָקוֹם שֶׁהוּא כְּדֵי לַהֲמִיתוֹ. אֵין לִי אֶלָּא שֶׁהֲרָגוֹ בְּאֶבֶן, שֶׁהוּא חַיָּב, גִּלְגֵּל עָלָיו סְלָעִים וְעַמּוּדִין מִנָּיִן. תַּלְמוּד לוֹמַר "רֹצֵחַ הוּא מוֹת יוּמַת", מִכָּל מָקוֹם.

"אוֹ בִּכְלִי עֵץ", לָמָּה נֶאֱמַר. לְפִי שֶׁהוּא אוֹמֵר  "וְכִי יַכֶּה אִישׁ אֶת עַבְדּוֹ אוֹ אֶת אֲמָתוֹ בַּשֵּׁבֶט" שׁוֹמֵעַ אֲנִי בֵּין בְּדָבָר שֶׁיֵּשׁ בּוֹ כְּדֵי לַהֲמִיתוֹ ובֵין בְּדָבָר שֶׁאֵין בּוֹ כְּדֵי לַהֲמִיתוֹ. תַּלְמוּד לוֹמַר "אוֹ בִּכְלִי עֵץ יָד אֲשֶׁר יָמוּת בּוֹ הִכָּהוּ", עַד שֶׁיַּכֶּנּוּ בְּדָבָר שֶׁיֵּשׁ בּוֹ כְּדֵי לְהָמִית. עַל מָקוֹם שֶׁהוּא כְּדֵי לְהָמִית, מִנָּיִן. תַּלְמוּד לוֹמַר (דברים יט, יא) "וְכִי יִהְיֶה אִישׁ ששׂנֵא" וְגוֹ', מַגִּיד שֶׁאֵינוֹ חַיָּב עַד שֶׁיַּכֶּנּוּ בְּדָבָר שֶׁיֵּשׁ בּוֹ כְּדֵי לְהָמִית וְעַל מָקוֹם שֶׁהוּא כְּדֵי לְהָמִית. אֵין לִי אֶלָּא שֶׁהֲרָגוֹ בְּעֵץ, שֶׁהוּא חַיָּב, הִשְׁלִיךְ עָלָיו קוֹרוֹת וּכְלוֹנְסָאוֹת מִנָּיִן תַּלְמוּד לוֹמַר "רֹצֵחַ הוּא מוֹת יוּמַת הָרֹצֵחַ", מִכָּל מָקוֹם.

אֵין לִי אֶלָּא שֶׁהִכָּהוּ בְּאֶבֶן, מִנַּיִן אַתָּה אוֹמֵר שֶׁהִכָּהוּ בְּגוּשׁ מֶלַח אוֹ בְּפֶלַח שֶׁל דְּבֵלָה אוֹ הִפִּיל עָלָיו סַל מָלֵא עָפָר אוֹ סַל מָלֵא צְרוֹרוֹת. תַּלְמוּד לוֹמַר "וְאִם בְּאֶבֶן יָד" וְגוֹ'. "אוֹ בִּכְלִי עֵץ", מִנַּיִן אַתָּה מְרַבֶּה שֶׁהִכָּהוּ בְּרֹאשׁ הַקּוֹרָה אוֹ בְּרֹאשׁ הַתֹּרֶן שֶׁל סְפִינָה. תַּלְמוּד לוֹמַר "אוֹ בִּכְלִי עֵץ יָד". מִנַּיִן אַתָּה מְרַבֶּה הַדּוֹחֵף חֲבֵרוֹ לְתוֹךְ הַמַּיִם אוֹ לְתוֹךְ הָאוּר אוֹ שֶׁהֵסִית בּוֹ אֶת הַנָּחָשׁ.

{pפסוק יטp}  לְפִי שֶׁנֶּאֱמַר (דברים יז, ז) "יַד הָעֵדִים", הֲרֵי מִי שֶׁבָּרַח לְבָבֶל יָכוֹל יֵלְכוּ לְשָׁם. אָמַרְתָּ, גֹּאֵל הַדָּם הוּא יָמִית וְגוֹ'. מִנַּיִן אֲפִלּוּ אָמַר אֵינִי יָכוֹל לְהַקְבִּילוֹ. תַּלְמוּד לוֹמַר "בְּפִגְעוֹ בוֹ" וְגוֹ' "גֹּאֵל הַדָּם הוּא יָמִית אֶת הָרֹצֵחַ". מִצְוָה בְּגוֹאֵל הַדָּם. וּמִנַּיִן שֶׁאִם אֵין לוֹ גּוֹאֵל הַדָּם שֶׁבֵּית דִּין מַעֲמִידִין גּוֹאֵל הַדָּם. תַּלְמוּד לוֹמַר "בְּפִגְעוֹ בוֹ", מִכָּל מָקוֹם.

"גֹּאֵל הַדָּם". לָמָּה נֶאֱמַר. לְפִי שֶׁהוּא אוֹמֵר (לעיל פסוק טז-יח) וְאִם בִּכְלִי בַרְזֶל הִכָּהוּ... וְאִם בְּאֶבֶן יָד... [אוֹ בִּכְלִי עֵץ יָד] אֵין לִי אֶלָּא שֶׁהֲרָגוֹ בְּאֵלּוּ שֶׁהוּא חַיָּב, בְּדָבָר אַחֵר מִנָּיִן. אַתָּה דָן בִּנְיַן אָב מִשְּׁלָשְׁתָּן, לֹא רְאִי אֶבֶן כִּרְאִי הָעֵץ וְלֹא רְאִי עֵץ כִּרְאִי הָאֶבֶן וְלֹא רְאִי זֶה וָזֶה כִּרְאִי בַרְזֶל וְלֹא רְאִי בַרְזֶל כִּרְאִי שְׁנֵיהֶן, הַצַּד הַשָּׁוֶה שֶׁבִּשְׁלָשְׁתָּן שֶׁהֵן כְּדֵי לְהָמִית וְהֵמִית מִצְוָה בְּיַד גּוֹאֵל הַדָּם לַהֲמִיתוֹ, אַף כָּל שֶׁהוּא כְּדֵי לְהָמִית וְהֵמִית מִצְוָה בְּיַד גּוֹאֵל הַדָּם לַהֲמִיתוֹ.

{pפסוק כ-כאp}  "וְאִם בְּשִׂנְאָה יֶהְדֳּפֶנּוּ". מִכָּל מָקוֹם. אוֹ אֲפִלּוּ דְּחָפוֹ לְתוֹךְ הַמַּיִם  אוֹ לְתוֹךְ הָאוּר אוֹ שִׁסָּה בּוֹ אֶת הַכֶּלֶב וְהִכִּישׁ בּוֹ אֶת הַנָּחָשׁ.  הֲרֵי אַתָּה דָן בִּנְיַן אָב מִשְּׁלָשְׁתָּן, לֹא רְאִי אֶבֶן כִּרְאִי הָעֵץ וְלֹא רְאִי עֵץ כִּרְאִי הָאֶבֶן וְלֹא רְאִי זֶה וָזֶה כִּרְאִי בַרְזֶל וְלֹא רְאִי בַּרְזֶל כִּרְאִי שְׁנֵיהֶן, הַצַּד הַשָּׁוֶה שֶׁבִּשְׁלָשְׁתָּן שֶׁהֵן מֵחֲמַת הַמְּמִיתִים וְהֵמִית הֲרֵי זֶה חַיָּב, יָצָא אֶת שֶׁדְּחֲפוֹ לְתוֹךְ הָאוּר אוֹ לְתוֹךְ הַמַּיִם וְשִׁסָּה בּוֹ אֶת הַכֶּלֶב וְשִׁסָּה בּוֹ אֶת הַנָּחָשׁ, שֶׁדִּינוֹ מָסוּר לַשָּׁמָיִם. אוֹ הִשְׁלִיךְ עָלָיו בִּצְדִיָּה, שֶׁצּוֹדֶה לוֹ  וּמִתְכַּוֵּן לוֹ.

מִנַּיִן אֲפִלּוּ אָמַר אֵינִי יָכוֹל לְהַקְבִּילוֹ. תַּלְמוּד לוֹמַר  "בְּפִגְעוֹ בוֹ הוּא יְמִ(י)תֶנּוּ". "וְאִם  בְּשִׂנְאָה יֶהְדֳּפֶנּוּ", וַהֲלֹא שִׂנְאָה הִיא אֵיבָה וְאֵיבָה הוּא שִׂנְאָה, וּמַה תַּלְמוּד לוֹמַר "אֵיבָה וְשִׂנְאָה". אֶלָּא מַה שִּׂנְאָה שִׁעֲרוּ אֶת הַמַּכָּה וְכוּ' אַף אֵיבָה  שִׁעֲרוּ וְכוּ'. "בִּצְדִיָּה וַיָּמֹת", נֶאֱמָר כָּאן צְדִיָּה וְנֶאֱמָר לְמַטָּה צְדִיָּה, מַה צְּדִיָּה הַנֶּאֱמָר לְמַטָּה מַגִּיד שֶׁשִּׁעֲרוּ אֶת הַהַשְׁלָכָה וְאֶת הַמַּכָּה וְכוּ'.

לְפִי שֶׁנֶּאֱמַר "מוֹת יוּמַת הַמַּכֶּה" יָכוֹל כָּל הַמַּכִּים מֵתִים, קָטָן שֶׁהִכָּה, שׁוֹטֶה שֶׁהִכָּה, מְלַמֵּד סוֹפְרִים שֶׁהִכָּה, וּמְלַמֵּד תִּינוֹקוֹת,  וְהַמַּכֶּה מַכַּת מַרְדּוּת, וְהַמַּכֶּה מֵאַהֲבָה. אָמְרֵי, (שם, יד) "כִּי יָזִיד", פְּרָט לְשׁוֹגֵג, "אִישׁ" פְּרָט לְקָטָן. "עַל רֵעֵהוּ", פְּרָט לְתוֹשָׁב, "לְהָרְגּוֹ", שֶׁנִּתְכַּוֵּן לוֹ, "בְּעָרְמָה", פְּרָט לְשׁוֹטֶה, "אַךְ אִם יוֹם אוֹ יוֹמַיִם יַעֲמֹד", [פְּרָט לְרַב שֶׁהִכָּה לְעַבְדּוֹ], לְפִי שֶׁאָמַר  "בִּבְלִי דַּעַת", פְּרָט לְמַכֶּה שֶׁלֹּא בְּדַעַת וְהַמְלַמֵּד סוֹפְרִים וְהַמַּכֶּה מַכַּת מַרְדּוּת, וְהַמַּכֶּה מֵאַהֲבָה. לְפִי שֶׁנֶּאֱמַר (שם יט, יט) "וְעָשִׂיתָ לוֹ כַּאֲשֶׁר זָמַם", יָכוֹל אַף הַשּׁוֹלֵחַ. אָמַרְתָּ, מוֹת יוּמַת הַמַּכֶּה, וְלֹא הַשּׁוֹלֵחַ. מְמַעֵט אֲנִי בְּשׁוֹלֵחַ לְהַכּוֹת מַכָּה שֶׁאֵינָהּ כְּדֵי לְמַכָּה וְהִכָּה, וְלֹא אֲמַעֵט בְּשׁוֹלֵחַ לְהַכּוֹת מַכָּה שֶׁהִיא כְּדֵי לְמַכָּה וְהִכָּה. אָמַרְתָּ מוֹת יוּמַת הַמַּכֶּה, וְלֹא הַשּׁוֹלֵחַ. מֵקֵל אֲנִי בְּאֵלוּ וְלֹא אָקֵ(י)ל בְּעֶבֶד אֲחֵרִים. תַּלְמוּד לוֹמַר "מוֹת יוּמַת הַמַּכֶּה". מֵקֵל אֲנִי בְּעֶבֶד אֲחֵרִים וְלֹא אָקֵל בְּעֶבֶד עַצְמוֹ. תַּלְמוּד לוֹמַר "מוֹת יוּמַת הַמַּכֶּה". אֲרַבֶּה אֲנִי אָבִיו נָשִׂיא וְלֹא אֲרַבֶּה אָבִיו דַּיָּן. תַּלְמוּד לוֹמַר "מוֹת יוּמַת הַמַּכֶּה". (מוֹת יוּמַת) אֲרַבֶּה אָבִיו דַּיָּן בְּבֵית דִּין הַגָּדוֹל, [שֶׁלֹּא בְּבֵית דִּין הַגָּדוֹל מִנָּיִן]. תַּלְמוּד לוֹמַר "מוֹת יוּמַת הַמַּכֶּה", אֶפְשָׁר לוֹמַר כָּל אֵלּוּ בְּאָבִיו, בִּזְמַן שֶׁעָשָׂה בָּהֶן חַבּוּרָה מַגִּיד שֶׁהוּא חַיָּב.

לְפִי שֶׁנֶּאֱמַר (שם יג, יב) "וְכָל יִשְׂרָאֵל יִשְׁמְעוּ וְיִירָאוּ" הִתְקִינוּ שֶׁיְּהוּ הוֹרְגִין בָּרֶגֶל, יָכוֹל אִם הָיְתָה אִשָּׁה עֻבָּרָה יַאֲרִיכוּ לָהּ עַד שֶׁתֵּלֵד. תַּלְמוּד לוֹמַר "מוֹת יוּמַת הַמַּכֶּה". יָכוֹל אִם הָיְתָה בַּת שְׁלֹשָׁה חֳדָשִׁים לֹא יַאֲרִיכוּ לָהּ עַד שֶׁתֵּלֵד, אֲבָל אִם הָיְתָה בַּת תִּשְׁעָה חֳדָשִׁים יַאֲרִיכוּ לָהּ עַד שֶׁתֵּלֵד. תַּלְמוּד לוֹמַר "מוֹת יוּמַת". אוֹ מוֹת יוּמַת מִיתָה שֶׁגָּזְרוּ עָלָיו בֵּית דִּין, מִנַּיִן שֶׁיַּכּוּ אוֹתוֹ בַּאֲבָנִים וּבְחִצִּים וּבִפְלָחוֹת. תַּלְמוּד לוֹמַר "מוֹת יוּמַת", מִכָּל צַד.

אֵין בְּמַשְׁמָע אֶלָּא בִּזְמַן שֶׁהַסַּנְהֶדְרִין בִּמְקוֹמָהּ, בִּזְמַן שֶׁאֵין הַסַּנְהֶדְרִין בִּמְקוֹמָהּ נִתְחַיֵּב אָדָם סְקִילָה בֵּיתוֹ נוֹפֵל עָלָיו אוֹ חַיָּה גּוֹרַרְתּוֹ וְכוּ'. לְפִי שֶׁנֶּאֱמַר  "כַּבֵּד אֶת אָבִיךָ" הֲרֵי מִי שֶׁהָרַג אֶת בְּנוֹ מִנַּיִן שֶׁבְּנוֹ מֻתָּר בּוֹ. תַּלְמוּד לוֹמַר (לעיל פסוק יט) "גֹּאֵל הַדָּם הוּא יָמִית" וְגוֹ'.

"אוֹ בְאֵיבָה הִכָּהוּ בְיָדוֹ". לָמָּה נֶאֱמַר. לְפִי שֶׁהוּא אוֹמֵר (לעיל פסוק טז- יח) "וְאִם בִּכְלִי בַרְזֶל וְגוֹ' וְאִם בְּאֶבֶן וְגוֹ' אוֹ בִּכְלִי עֵץ וְגוֹ'" אֵין לִי אֶלָּא שֶׁהֲרָגוֹ בְּאֵלּוּ חַיָּב, דְּעָכוֹ חֲנָקוֹ בְּעָטוֹ מִנַּיִן, תַּלְמוּד לוֹמַר ("וְכוּ') [בְיָדוֹ"], מִכָּל מָקוֹם.

{pפסוק כב-כחp} {rרמז תשפחr}  "וְאִם בְּפֶתַע". פְּרָט לְקֶרֶן זָוִית. "בְּלֹא אֵיבָה", פְּרָט לְשׂוֹנֵא. "הֲדָפוֹ", שֶׁדְּחָפוֹ בְּגוּפוֹ. "אוֹ הִשְׁלִיךָ עָלָיו", לְהָבִיא יְרִידָה שֶׁהִיא צֹרֶךְ עֲלִיָּה. "בְּלֹא צְדִיָּה", פְּרָט לְמִתְכַּוֵּן לְצַד זֶה וְהָלְכָה לָהּ לְצַד אַחֵר. (שמות כא, יג) "וַאֲשֶׁר לֹא צָדָה", פְּרָט לְמִתְכַּוֵּן לִזְרֹק שְׁתַּיִם וְזָרַק אַרְבַּע.  "וַאֲשֶׁר יָבֹא אֶת רֵעֵהוּ בַּיַּעַר", מַה יַּעַר רְשׁוּת לַנִּזָּק וְלַמַּזִּיק לִכָּנֵס לְשָׁם, אַף כָּל רְשׁוּת לַנִּזָּק וְלַמַּזִּיק לִכָּנֵס לְשָׁם.

תָּנוּ רַבָּנָן הַסּוּמָא אֵינוֹ גוֹלֶה, שֶׁנֶּאֱמַר "בְּלֹא רְאוֹת", לְמַעֵט אֶת הַסּוּמָא דִּבְרֵי רַבִּי יְהוּדָה. [רַבִּי מֵאִיר אוֹמֵר בְּלֹא רְאוֹת, לְרַבּוֹת אֶת הַסּוּמָא], מַאי טַעֲמָא דְּרַבִּי יְהוּדָה, דִּכְתִיב (דברים יט, ה) "וַאֲשֶׁר יָבֹא אֶת רֵעֵהוּ בַּיַּעַר", אֲפִלּוּ סוּמָא, אָתָא בְּלֹא רְאוֹת מִעֲטֵיהּ, וְרַבִּי מֵאִיר, בְּלֹא רְאוֹת לְמַעֵט,  וּ"בִּבְלִי דַּעַת" לְמַעֵט, הָוֵי מִעוּט אַחַר מִעוּט וְאֵין מִעוּט אַחַר מִעוּט אֶלָּא לְרַבּוֹת. וְרַבִּי יְהוּדָה, "בִּבְלִי דַּעַת" פְּרָט לְמִתְכַּוֵּן הוּא דְּאָתָא.

"בְּלֹא רְאוֹת", לְהָבִיא אֶת הַזּוֹרֵק בַּלַּיְלָה.

תַּנְיָא רַבִּי יְהוּדָה אוֹמֵר סוּמָא אֵין לוֹ בֹּשֶׁת. מַאי טַעֲמָא דְּרַבִּי יְהוּדָה. דִּכְתִיב (דברים כה, יב) "לֹא תָחוֹס עֵינֶךָ", וּגְמַר "עֵינֶךָ" "עֵינֶךָ" מֵעֵדִים זוֹמְמִים, מַה הָתָם סוּמִין לָא, אַף הָכָא סוּמִין לָא. וְכֵן הָיָה רַבִּי יְהוּדָה פּוֹטְרוֹ מֵחַיָּבֵי מִיתוֹת בֵּית דִּין, אָתְיָא "רֹצֵחַ" "רֹצֵחַ" מְחַיָּבֵי גָּלֻיּוֹת. וְכֵן מֵחַיָּבֵי מַלְקִיּוֹת, אָתְיָא "רָשָׁע" "רָשָׁע" מֵחַיָּבֵי מִיתוֹת בֵּית דִּין. וְכֵן הָיָה רַבִּי יְהוּדָה פּוֹטְרוֹ מִכָּל דִּינִין שֶׁבַּתּוֹרָה, דַּאֲמַר קְרָא (להלן פסוק כד) וְשָׁפְטוּ הָעֵדָה בֵּין הַמַּכֶּה וּבֵין גֹּאֵל הַדָּם, כָּל שֶׁיֶּשְׁנוֹ בְּמַכֶּה וּבְגוֹאֵל הַדָּם יֶשְׁנוֹ בְמִשְׁפָּטִים, וְכָל שֶׁאֵינוֹ בְּמַכֶּה וְגוֹאֵל הַדָּם אֵינוֹ בְמִשְׁפָּטִים. אֲמַר רַב יוֹסֵף מֵרֵישׁ הֲוָה אָמֵינָא מָאן דַּאֲמַר לִי הֲלָכָה כְּרַבִּי יְהוּדָה עָבִידְנָא יוֹמָא טָבָא לְרַבָּנָן, דְּאֲמִינָא לָא מִפְקַדְנָא וְעָבִידְנָא מִצְוָה, כֵּיוָן דִּשְׁמָעִית לְהָא דַּאֲמַר רַבִּי חֲנִינָא גָּדוֹל הַמְצֻוֶּה וְעוֹשֶׂה מִמִּי שֶׁאֵינוֹ מְצֻוֶּה וְעוֹשֶׂה, מָאן דְּאָמַר לִי לֵית הִלְכָתָא כְּרַבִּי יְהוּדָה עָבִידְנָא יוֹמָא טָבָא לְרַבָּנָן. וְכֵן הָיָה רַבִּי יְהוּדָה פּוֹטְרוֹ מִכֹּל הַמִצְוֹת שֶׁבַּתּוֹרָה, דַאֲמַר קְרָא,  ("אֵלֶּה הַמִּצְוֹת) [וְזֹאת הַמִצְוָה] וְהַחֻקִּים וְהַמִּשְׁפָּטִים", כָּל שֶׁיֶּשְׁנוֹ בְּמִשְׁפָּטִים יֶשְׁנוֹ בְּמִצְווֹת וְחֻקִּים, וְכֹל שֶׁאֵינוֹ בְּמִשְׁפָּטִים אֵינוֹ בְּמִצְווֹת וְחֻקִּים.

"בְּלֹא רְאוֹת". פְּרָט לְסוּמָא דִּבְרֵי רַבִּי יְהוּדָה, וְכוּ'. אַלְמָא קָסְבַר רַבִּי יְהוּדָה מִקְצַת יְדִיעָה לָאו כְּכָל יְדִיעָה, וְרַבִּי מֵאִיר אִפְּכָא. וְרָמִינְהוּ יוֹדֵעַ אֲנִי שֶׁיֵּשׁ נְדָרִים אֲבָל אֵינִי יוֹדֵעַ שֶׁיֵּשׁ מְפֵרִים, (נַעֲשֶׂה כְּמִי שֶׁלֹּא שָׁמַע כְּלָל) [יָפֵר]. יוֹדֵעַ אֲנִי שֶׁיֵּשׁ מְפֵרִים [אֲבָל] אֵינִי יוֹדֵעַ שֶׁזֶּה נֶדֶר, רַבִּי מֵאִיר אוֹמֵר לְעוֹלָם לֹא יָפֵר אֶלָּא אִם הוּא יוֹדֵעַ בְּתוֹךְ הַיּוֹם שֶׁהוּא נֶדֶר, וְלָא אָמְרִינָן מִקְצַת שְׁמִיעָה כְּכָל שְׁמִיעָה. וְרַבִּי יְהוּדָה אָמַר יָפֵר בְּתוֹךְ הַיּוֹם אַף עַל פִּי שֶׁאֵינוֹ יוֹדֵעַ שֶׁהוּא נֶדֶר, דְּאָמְרִינָן מִקְצַת שְׁמִיעָה כְּכָל שְׁמִיעָה. אֲמַר רָבָא הָכָא מֵעִנְיָנָא דִּקְרָא וְהָכָא מֵעִנְיָנָא דִּקְרָא, רַבִּי יְהוּדָה סְבַר גַּבֵּי רוֹצֵחַ כְּתִיב (דברים יט, ה) "וַאֲשֶׁר יָבֹא אֶת רֵעֵהוּ בַּיַּעַר" כָּל דְבַּר מֵיעַל יַעַר וְסוּמָא נַמֵּי בַּר מֵיעַל יַעַר, וְאִי אֲמַרְתְּ בְּלֹא רְאוֹת לְרַבּוֹת אֶת הַסּוּמָא מִיַּעַר נָפְקָא לֵיהּ, אֶלָּא שְׁמַע מִ(י)נָהּ לְמַעֵט אֶת הַסּוּמָא. וְרַבִּי מֵאִיר סָבַר (שם, ד) "בִּבְלִי דַּעַת" כְּתִיב, כֹּל דְּבַר מֵידַע,  וְסוּמָא לָאו בַּר מֵידַע הוּא, וְאִי אֲמַרְתְּ בְּלֹא רְאוֹת פְּרָט לְסוּמָא "מִבְּלִי דַּעַת" נָפְקָא לֵיהּ, אֶלָּא שְׁמַע מִ(י)נָהּ לְרַבּוֹת אֶת הַסּוּמָא, אֲבָל גַּבֵּי נְדָרִים כְּתִיב (לעיל ל, ח) "וְשָׁמַע אִישָׁהּ"  "וְשָׁמַע אָבִיהָ", רַבִּי יְהוּדָה סָבַר מִקְצַת שְׁמִיעָה כְּכָל שְׁמִיעָה וְרַבִּי מֵאִיר סָבַר אִפְּכָא.

"וַיַּפֵּל עָלָיו". אֵלּוּ הֵן הַגּוֹלִין, הַהוֹרֵג נֶפֶשׁ בִּשְׁגָגָה. הָיָה מְעַגֵּל בְּמַעְגִּילָה וְנָפְלָה עָלָיו וַהֲרַגְתּוֹ, הָיָה מְשַׁלְשֵׁל בְּחָבִית וְנָפְלָה עָלָיו וַהֲרַגְתּוֹ, הָיָה יוֹרֵד בְּסֻלָּם וְנָפַל עָלָיו וַהֲרָגוֹ, הֲרֵי זֶה גּוֹלֶה. אֲבָל הָיָה מוֹשֵׁךְ בְּמַעְגִּילָה וְנָפְלָה עָלָיו וַהֲרַגְתּוֹ, הָיָה דוֹלֶה בְחָבִית וְנִפְסַק הַחֶבֶל וְנָפְלָה עָלָיו וַהֲרַגְתּוֹ, הָיָה עוֹלֶה בְסֻלָּם וְנָפַל עָלָיו וַהֲרָגוֹ, הֲרֵי זֶה אֵינוֹ גּוֹלֶה. זֶה הַכְּלָל, כֹּל שֶׁבְּדֶרֶךְ יְרִידָתוֹ, גּוֹלֶה, שֶׁלֹּא בְדֶרֶךְ יְרִידָתוֹ, אֵינוֹ גוֹלֶה. מִנָּא הַנֵּי מִלֵּי. אֲמַר שְׁמוּאֵל דַּאֲמַר קְרָא וַיַּפֵּל עָלָיו וַיָּמֹת, עַד שֶׁיִּפֹּל דֶּרֶךְ נְפִילָה.

"וַיַּפֵּל". לְרַבּוֹת שֶׁקָּפַץ לְתוֹךְ מַעְיָן. וְהוּא לֹא אוֹיֵב לוֹ, לְהָעִיד.  וְלֹא מְבַקֵּשׁ רָעָתוֹ, לְשָׁפְטוֹ, מַגִּיד שֶׁדְּבָבוֹ שֶׁל אָדָם לֹא דָנוֹ וְלֹא מְעִידוֹ.

תָּנוּ רַבָּנָן "וְהוּא לֹא אוֹיֵב לוֹ", יְעִידֶנּוּ. וְלֹא מְבַקֵּשׁ רָעָתוֹ, יְדִינֶנּוּ.  אַשְׁכְּחַן שׂוֹנֵא, אוֹהֵב מִנָּלָן. סְבָרָא הוּא, שׂוֹנֵא מַאי טַעֲמָא, מִשּׁוּם דִּמְרָחֲקָא דַעְתֵּיהּ, אוֹהֵב נַמִּי מְקָרְבָא דַעְתֵּיהּ. וְרַבָּנַן, הַאי וְלֹא אוֹיֵב לוֹ וְלֹא מְבַקֵּשׁ רָעָתוֹ מַאי דָּרְשֵׁי בֵּיהּ. חָד לְדַּיָּן,  וְאִידָךְ כִּדְתַנְיָא וְהוּא לֹא- אוֹיֵב לוֹ, אִיסִי בֶּן יְהוּדָה אוֹמֵר, מִכָּאן לִשְׁנֵי תַּלְמִידֵי חֲכָמִים שֶׁשּׂוֹנְאִין זֶה אֶת זֶה שֶׁאֵין יוֹשְׁבִין בְּדִין כְּאֶחָד.

"וְהוּא לֹא אוֹיֵב לוֹ". לִפְסֹל אֶת הַשּׂוֹנְאִין מִלֵּישֵׁב בַּדִּין... אֵין לִי אֶלָּא שׂוֹנְאִים, קְרוֹבִים מִנָּיִן. תַּלְמוּד לוֹמַר בֵּין הַמַּכֶּה וּבֵין גֹּאֵל הַדָּם, אֵין לִי אֶלָּא דַּיָּנִין, שֶׁפּוֹסֵל בָּהֶן שׂוֹנְאִים וּקְרוֹבִים, עֵדִים מִנָּיִן. הֲרֵי אַתָּה דָן, הוֹאִיל וְאָמְרָה תוֹרָה הֲרֹג עַל פִּי דַּיָּנִין, הֲרֹג עַל פִּי עֵדִים, מַה דַּיָּנִין פּוֹסֵל בָּהֶן שׂוֹנְאִים וּקְרוֹבִים, אַף הָעֵדִים יִפְסֹל בָּהֶן שׂוֹנְאִים וּקְרוֹבִים. וְעוֹד קַל וָחֹמֶר, וּמַה דַּיָּנִין, שֶׁאֵין הַדְּבָרִים נִגְמָרִין עַל פִּיהֶם, פּוֹסֵל בָּהֶן שׂוֹנְאִים וּקְרוֹבִים, עֵדִים, שֶׁהַדְּבָרִים נִגְמָרִין עַל פִּיהֶם, אֵינוֹ דִין שֶׁיִּפְסֹל בָּהֶן שׂוֹנְאִים וּקְרוֹבִים. אֵין לִי אֶלָּא רוֹצֵחַ, שְׁאָר חַיָּבֵי מִיתוֹת בֵּית דִּין מִנָּיִן. תַּלְמוּד לוֹמַר "הַמִּשְׁפָּטִים הָאֵלֶּה". אֵין לִי אֶלָּא לְיִשְׂרָאֵל, לְגֵרִים מִנָּיִן. תַּלְמוּד לוֹמַר "הַמִּשְׁפָּטִים הָאֵלֶּה". אֵין לִי אֶלָּא דִּינֵי נְפָשׁוֹת, דִּינֵי מָמוֹנוֹת מִנָּיִן. תַּלְמוּד לוֹמַר "עַל הַמִּשְׁפָּטִים הָאֵלֶּה". אוֹ כְּשֵׁם שֶׁדִּינֵי נְפָשׁוֹת בְּעֶשְׂרִים וּשְׁלֹשָׁה כָּךְ דִּינֵי מָמוֹנוֹת בְּעֶשְׂרִים וּשְׁלֹשָׁה. תַּלְמוּד לוֹמַר "הָאֵלֶּה", אֵלֶּה בְּעֶשְׂרִים וּשְׁלֹשָׁה וְאֵין דִּינֵי מָמוֹנוֹת בְּעֶשְׂרִים וּשְׁלֹשָׁה. דִּינֵי נְפָשׁוֹת מִנָּיִן. תַּלְמוּד לוֹמַר "וְשָׁפְטוּ הָעֵדָה" הֲרֵי עֲשָׂרָה, וְהִצִּילוּ הָעֵדָה הֲרֵי עֲשָׂרָה, [וְעוֹד] שְׁלֹשָׁה מִנַּיִן, הֲרֵי אַתָּה דָן הוֹאִיל וְאָמְרָה תוֹרָה הֲרֹג עַל פִּי עֵדִים, הֲרֹג עַל פִּי מַטִּין דַּיָּנִין, מָה עֵדִים שְׁנַיִם, אַף מַטִּין שְׁנַיִם, וְאֵין בֵּית דִּין שָׁקוּל, מוֹסִיפִין עֲלֵיהֶן עוֹד אֶחָד הֲרֵי שְׁלֹשָׁה. דּוֹרְשֵׁי רְשׁוּמוֹת הָיוּ אוֹמְרִים שָׁלֹשׁ עֵדוֹת הַכְּתוּבוֹת בַּפָּרָשָׁה, לְלַמֶּדְךָ שֶׁדִּינֵי נְפָשׁוֹת בִּשְׁלֹשָׁה.

מִנַּיִן לְסַנְהֶדְרֵי קְטַנָּה שֶׁהִיא עֶשְׂרִים וּשְׁלֹשָׁה. שֶׁנֶּאֱמַר "וְשָׁפְטוּ הָעֵדָה וְהִצִּילוּ הָעֵדָה", עֵדָה שׁוֹפֶטֶת וְעֵדָה מַצֶּלֶת הֲרֵי עֶשְׂרִים, וּמִנַּיִן לְעֵדָה שֶׁהִיא עֲשָׂרָה, שֶׁנֶּאֱמַר (לעיל יד, כז) "עַד מָתַי לָעֵדָה הָרָעָה", יָצְאוּ יְהוֹשֻׁעַ וְכָלֵב, וּמִנַּיִן לְהָבִיא עוֹד שְׁלֹשָׁה, מִמַּשְׁמָע שֶׁנֶּאֱמַר  "לֹא תִּהְיֶה אַחֲרֵי רַבִּים לְרָעֹת"  שׁוֹמֵעַ אֲנִי שֶׁיִּהְיֶה עִמָּהֶן לְטוֹבָה אִם כֵּן לָמָּה נֶאֱמַר (שם) "אַחֲרֵי רַבִּים לְהַטֹּת", לֹא כְּהַטָּיָתְךָ לְטוֹבָה הַטָּיָתְךָ לְרָעָה, לְטוֹבָה עַל פִּי אֶחָד לְרָעָה עַל פִּי שְׁנַיִם, וְאֵין בֵּית דִּין שָׁקוּל,  מוֹסִיפִין עֲלֵיהֶם עוֹד אֶחָד, הֲרֵי עֶשְׂרִים וּשְׁלֹשָׁה.

"וְהִצִּילוּ הָעֵדָה אֶת הָרֹצֵחַ" מִכָּאן אַתָּה אוֹמֵר הָרַג נֶפֶשׁ בֵּין בְּשׁוֹגֵג בֵּין בְּמֵזִיד הַכֹּל מַקְדִּימִין לְעָרֵי מִקְלָט, וּבֵית דִּין שׁוֹלְחִין וּמְבִיאִין אוֹתוֹ מִשָּׁם, מִי שֶׁנִּתְחַיֵּב מִיתָה הֲרָגוּהוּ, מִי שֶׁלֹּא נִתְחַיֵּב פְּטָרוּהוּ, מִי שֶׁנִּתְחַיֵּב גָּלוּת מַחֲזִירִין אוֹתוֹ לְמְקוֹמוֹ שֶׁנֶּאֱמַר "וְהֵשִׁיבוּ אֹתוֹ הָעֵדָה".

"עַד מוֹת הַכֹּהֵן הַגָּדֹל", תַּנְיָא כֹּהֵן גָּדוֹל שֶׁהָרַג אֶת הַנֶּפֶשׁ בְּמֵזִיד, נֶהֱרָג. בְּשׁוֹגֵג, גּוֹלֶה וְעוֹבֵר עַל עֲשֵׂה וְעַל לֹא תַעֲשֶׂה, וַהֲרֵי הוּא כְּהֶדְיוֹט לְכָל דְּבָרָיו. בְּמֵזִיד נֶהֱרָג, פְּשִׁיטָא. בְשׁוֹגֵג גּוֹלֶה אִיצְטְרִיךְ לֵיהּ, סָלְקָא דַּעְתָּךְ אֲמִינָא הוֹאִיל וּכְתִיב "עַד מוֹת הַכֹּהֵן הַגָּדֹל" אֵימָא כֹּל דְּאִית לֵיהּ תַּקָּנָתָא בַּחֲזָרָה [לִגְלֵי דְּלֵית לֵיהּ תַּקָּנָתָא בַּחֲזָרָה] לָא לִגְלֵי, דִּתְנַן הַהוֹרֵג כֹּהֵן גָּדוֹל אוֹ כֹּהֵן גָּדוֹל שֶׁהָרַג אֵין יוֹצֵא מִשָּׁם לְעוֹלָם, קָא מַשְׁמַע לָן. וְאֵימָא הָכֵי נַמֵּי. אֲמַר קְרָא (דברים יט, ג) "לָנוּס שָׁמָּה כָּל רֹצֵחַ", אֲפִלּוּ כֹּהֵן גָּדוֹל בְּמַשְׁמָע. וְעוֹבֵר עַל עֲשֵׂה, לָא סָגֵי דְּלָא עֲבַר.  הָכֵי קָאֲמַר אִם עָבַר הֲרֵי הוּא כְהֶדְיוֹט. פְּשִׁיטָא. סַלְקָא דַּעְתָּךְ אֲמִינָא הוֹאִיל וּתְנַן אֵין דָּנִין כֹּהֵן גָּדוֹל אֶלָּא בְּבֵית דִּין שֶׁל שִׁבְעִים וְאַחַת, דִּכְתִיב  "כָּל הַדָּבָר הַגָּדֹל יָבִיאוּ אֵלֶיךָ", דְּבָרָיו שֶׁל גָּדוֹל, אֵימָא כָּל דְּבָרָיו שֶׁל גָּדוֹל,  קָא מַשְׁמַע לָן. וְאֵימָא הָכֵי נַמֵּי. מִי כְתִיב "דִּבְרֵי גָּדוֹל" "הַדָּבָר הַגָּדֹל" כְּתִיב.

אֶחָד מָשׁוּחַ בְּשֶׁמֶן הַמִּשְׁחָה, וְאֶחָד מְרֻבֵּה בְגָדִים, וְאֶחָד שֶׁעָבַר מִמְּשִׁיחָתוֹ, מַחֲזִירִין אֶת הָרוֹצֵחַ. רַבִּי יְהוּדָה אוֹמֵר אַף מְשׁוּחַ מִלְחָמָה מַחֲזִיר אֶת הָרוֹצֵחַ. מִנָּא הָנֵי מִלֵּי. דַּאֲמַר קְרָא עַד מוֹת הַכֹּהֵן הַגָּדֹל, וּכְתִיב (להלן פסוק כח) "כִּי בְעִיר מִקְלָטוֹ יֵשֵׁב עַד מוֹת הַכֹּהֵן הַגָּדֹל", וְרַבִּי יְהוּדָה, כְּתִיב קְרָא אַחֲרִינָא (להלן פסוק לב) "לָשׁוּב לָשֶׁבֶת בָּאָרֶץ עַד מוֹת הַכֹּהֵן" (הַגָּדֹל). וְאִידָךְ, מִדְּלָא כְתִיב הַגָּדֹ(ו)ל חַד מֵהֲנָךְ הוּא.

"עַד מוֹת הַכֹּהֵן הַגָּדֹ(ו)ל". לְפִיכָךְ אִמּוֹתֵיהֶן שֶׁל כֹּהֲנִים מְסַפְּקוֹת לָהֶם מִחְיָה וּכְסוּת כְּדֵי שֶׁלֹּא יִתְפַּלְּלוּ עַל בְּנֵיהֶן שֶׁיָּמוּתוּ. טַעֲמָא דְּלָא מְצָלֵי הָא מְצָלֵי מַיְתִי, וְהָכְּתִיב (משלי כו, ב) "קִלְלַת חִנָּם לֹא תָבֹא". אֲמַר לֵיהּ הַהוּא סָבָא, מִפִּרְקֵיהּ דְּרָבָא שְׁמִיעַ לִי, שֶׁהָיָה לָהֶם לְבַקֵּשׁ רַחֲמִים עַל דּוֹרָן וְלֹא בִקְּשׁוּ.  וְאִיכָּא דְּאָמְרֵי כְּדֵי שֶׁיִּתְפַּלְּלוּ עַל בְּנֵיהֶן שֶׁלֹּא יָמוּתוּ, טַעֲמָא דְּמְצָלֵי הָא לָא מְצָלֵי מַיְתֵי, מַאי הֲוָה לְהוּ לְמֱעבַּד. הָכָא אָמְרֵי  טוּבִיָּא חָטָא וְזִיגוּד מִנְגִּיד, הָתָם אָמְרֵי שְׁכֶם נָסִיב וּמִבְגָּיָא גָּזִיר. אֲמַר לֵיהּ הַהוּא סָבָא וְכוּ', כִּי הַהוּא גָּבְרָא דְּאָכְלֵיהּ אַרְיָא בְּרִחוּק תְּלָתָא פַּרְסֵי מִנֵּיהּ דְּרַבִּי יְהוֹשֻׁעַ בֶּן לֵוִי וְלָא אִשְׁתָּעֵי אֵלִיָּהוּ בַּהֲדֵיהּ תְּלָתָא יוֹמֵי.

כְּשֵׁם שֶׁהָעִיר קוֹלֶטֶת, כָּךְ תְּחוּמָהּ קוֹלֶטֶת. וְרָמִינְהוּ וְיָשַׁב בָּהּ, וְלֹא בִּתְחוּמָהּ. אָמַר אַבָּיֵי, לָא קָשְׁיָא, כָּאן לִקְלֹט, כָּאן לָדוּר.  וְתֵפוּק לֵיהּ דְּאֵין עוֹשִׂין שָׂדֶה מִגְרָשׁ וּמִגְרָשׁ שָׂדֶה, לֹא מִגְרָשׁ עִיר, וְלֹא עִיר מִגְרָשׁ. אֲמַר רַב שֵׁשֶׁת, לָא נִצְרָכָה אֶלָּא לִמְחִלּוֹת.

"עַד מוֹת הַכֹּהֵן הַגָּדֹל". רַבִּי מֵאִיר אוֹמֵר רוֹצֵחַ מְקַצֵּר יָמָיו שֶׁל אָדָם וְכֹהֵן גָּדוֹל מַאֲרִיךְ יָמָיו שֶׁל אָדָם, אֵין בַּדִּין שֶׁיְּהֵא מִי שֶׁמְּקַצֵּר יָמָיו שֶׁל אָדָם לִפְנֵי מִי שֶׁמַּאֲרִיךְ יָמָיו שֶׁל אָדָם. רַבִּי אוֹמֵר רוֹצֵחַ מְטַמֵּא אֶת הָאָרֶץ וּמְסַלֵּק אֶת הַשְּׁכִינָה, וְכֹהֵן גָּדוֹל גּוֹרֵם לַשְּׁכִינָה שֶׁתִּשְׁרָה בָּאָרֶץ, אֵינוֹ דִין וְכוּ'.  וְאִם יָצֹא יֵצֵא, אָמַר רַבִּי אֶלְעָזָר בֶּן עֲזַרְיָה, אִם מִדַּת פֻּרְעָנוּת מֻעֶטֶת הַפּוֹסֵעַ פְּסִיעָה אַחַת הֲרֵי הוּא מִתְחַיֵּב בְּנַפְשׁוֹ, קַל וָחֹמֶר לְמִדַּת טוֹבָה מְרֻבָּה.

תָּנוּ רַבָּנָן, "וְאִם יָצֹא יֵצֵא הָרֹצֵחַ". אֵין לִי אֶלָּא בְּמֵזִיד, בְּשׁוֹגֵג מִנָּיִן. תַּלְמוּד לוֹמַר "וְאִם יָצֹא יֵצֵא", מִכָּל מָקוֹם. וְהָתַּנְיָא בְּמֵזִיד נֶהֱרָג, בְּשׁוֹגֵג גּוֹלֶה. לָא קָשְׁיָא, הָא כְּמָאן דַּאֲמַר דִּבְּרָה תוֹרָה כִּלְשׁוֹן בְּנֵי אָדָם, הָא כְּמָאן דַּאֲמַר לָא אָמְרִינַן דִּבְּרָה תוֹרָה כִּלְשׁוֹן בְּנֵי אָדָם. אֲמַר אַבָּיֵי, מִסְתַּבְּרָא כְּמָאן דַּאֲמָר דִּבְּרָה תּוֹרָה כִּלְשׁוֹן בְּנֵי אָדָם, שֶׁלֹּא יְהֵא סוֹפוֹ חָמוּר מִתְּחִלָּתוֹ, מַה תְּחִלָּתוֹ בְּמֵזִיד נֶהֱרָג בְּשׁוֹגֵג גּוֹלֶה, אַף סוֹפוֹ בְּמֵזִיד נֶהֱרָג בְּשׁוֹגֵג גּוֹלֶה.

(פסוק כח) "יָשׁוּב הָרֹצֵחַ אֶל אֶרֶץ אֲחֻזָּתוֹ", לְאֶרֶץ אֲחֻזָּתוֹ הוּא שָׁב, וְאֵינוֹ שָׁב לְמָה שֶׁהֻחְזְקוּ אֲבוֹתָיו דִּבְרֵי רַבִּי יְהוּדָה. רַבִּי מֵאִיר אוֹמֵר אַף הוּא שָׁב לְמָה שֶׁהֻחְזְקוּ אֲבוֹתָיו. כַּיּוֹצֵא בוֹ  "וְשָׁב אֶל מִשְׁפַּחְתּוֹ", חוֹזֵר לַשְׂרָרָה שֶׁהָיָה בָּהּ דִּבְרֵי רַבִּי מֵאִיר. רַבִּי יְהוּדָה אוֹמֵר לֹא הָיָה חוֹזֵר לַשְׂרָרָה שֶׁהָיָה בָּהּ. "וְשָׁב אֶל מִשְׁפַּחְתּוֹ", לְמִשְׁפַּחְתּוֹ הוּא שָׁב וְאֵינוֹ שָׁב לְמָה שֶׁהֻחְזְקוּ אֲבוֹתָיו דִּבְרֵי רַבִּי יְהוּדָה. רַבִּי מֵאִיר אוֹמֵר אַף הוּא שָׁב לְמָה שֶׁהֻחְזְקוּ אֲבוֹתָיו, (שם) "וְאֶל אֲחֻזַּת אֲבוֹתָיו" כַּאֲבוֹתָיו, גְּמַר שִׁיבָה שִׁיבָה מֵהָתָם.

(פסוק כה) "וְהֵשִׁיבוּ אֹתוֹ הָעֵדָה". יָכוֹל מִשֶּׁנִּתְחַיֵּב גָּלוּת וְלֹא הִסְפִּיק לִגְלוֹת עַד שֶׁמֵּת כֹּהֵן גָּדוֹל יִגְלֶה. תַּלְמוּד לוֹמַר "וְהֵשִׁיבוּ", שֶׁאֵינוֹ זָז מִמְּקוֹמוֹ אֶל עִיר מִקְלָטוֹ, הֶחֱזִירוּ רוֹצֵחַ לִדּוֹן, הָיוּ מַגְלִין אוֹתוֹ. יָכוֹל יְהוּ מַגְלִין אוֹתוֹ לָעִיר שֶׁדָּר. תַּלְמוּד לוֹמַר "אֶל עִיר מִקְלָטוֹ".

"אֲשֶׁר נָס שָׁמָּה". לֹא יֵצֵא לָמוּל אֶת הַקָּטָן. שָׁמָּה, לֹא יֵצֵא לְהַצִּיל מִן הַגַּיִס, מִן הַנָּהָר, מִן הַדְּלֵקָה, מִן הַמַּפֹּלֶת. שָׁמָּה, לֹא יֵצֵא לְחַלֵּק לַעֲנִיִּים. יָכוֹל אִם הָיָה עָנִי לֹא יֵצֵא אֲבָל אִם הָיָה עָשִׁיר יֵצֵא. תַּלְמוּד לוֹמַר "שָׁמָּה". יָכוֹל אִם הָיוּ עֲשִׁירִים כַּיּוֹצֵא בוֹ לֹא יֵצֵא, אֲבָל לֹא הָיוּ עֲשִׁירִים כַּיּוֹצֵא בוֹ יֵצֵא. תַּלְמוּד לוֹמַר "שָׁמָּה". "וְיָשַׁב בָּהּ", אַל יְהִי מְחַזֵּר מֵעִיר לְעִיר. מְמַעֵט אֲנִי שֶׁנִּמְשַׁח בְּיָמָיו וְהוּא אִישׁ, לֹא אֲמַעֵט שֶׁנִּמְשַׁח בְּיָמָיו וְהוּא קָטָן. תַּלְמוּד לוֹמַר "בְּשֶׁמֶן הַקֹּדֶשׁ", (הוּא) [בּוֹ] תָלוּי הַדָּבָר וְלֹא בְאִישׁ. וְהֵשִׁיבוּ אֹתוֹ הָעֵדָה, הֲרֵי מִי שֶׁנִּתְחַיֵּב לִגְלוֹת וְגָלָה חוֹזֵר לְמִיתָתוֹ שֶׁל שֵׁנִי. שׁוֹמֵעַ אֲנִי עַד מוֹת זֶה וְעַד מוֹת זֶה. תַּלְמוּד לוֹמַר "עַד מוֹת הַכֹּהֵן הַגָּדֹל". (שֶׁאָמַר) עַד מוֹת הַכֹּהֵן הַגָּדֹל, זֶה הַמְרֻבֶּה בִּבְגָדִים. אֲשֶׁר מָשַׁח, לְרַבּוֹת מְשׁוּחַ מִלְחָמָה. אֹתוֹ, פְּרָט לְמָשַׁח (אֶת) עַצְמוֹ. לְפִי שֶׁנֶּאֱמַר  "מִקְלָט", הָעִיר קוֹלֶטֶת וְאֵין מִגְרָשָׁהּ קוֹלֵט, אוֹ הָעִיר מַצֶּלֶת וְאֵין מִגְרָשָׁהּ מַצִּיל. תַּלְמוּד לוֹמַר "אֶל עִיר מִקְלָטוֹ".

(פסוק כו-כז) "וּמָצָא אֹתוֹ". פְּרָט לְמָצָא הוּא גּוֹאֵל דָּם. לְפִי שֶׁנֶּאֱמַר (לעיל פסוק יא) "עָרֵי מִקְלָט" הָעִיר קוֹלֶטֶת וְאֵין תְּחוּמָהּ קוֹלֵט. אוֹ הָעִיר מַצֶּלֶת וְאֵין תְּחוּמָהּ מַצִּיל. תַּלְמוּד לוֹמַר "מִחוּץ לִגְבוּל עִיר מִקְלָטוֹ". וְרָצַח גֹּאֵל הַדָּם, בְּיַד כָּל מִי שֶׁיַּהַרְגֶנּוּ. וְכֵן הוּא אוֹמֵר (בראשית ט, ה) "אַךְ אֶת דִּמְכֶם לְנַפְשׁוֹתֵיכֶם", מַגִּיד שֶׁתּוֹבְעִין דָּמוֹ שֶׁל אָדָם בְּיַד כָּל מִי שֶׁיַּהַרְגֶנּוּ.

"בְעִיר מִקְלָטוֹ יֵּשֵׁב", לְרַבּוֹת אַנְשֵׁי עִיר מִקְלָטוֹ שֶׁגָּלוּ גּוֹלֶה עִמָּהֶן. שׁוֹמֵעַ אֲנִי יֵשֵׁב לוֹ בְּגָלוּת. תַּלְמוּד לוֹמַר "כִּי בְעִיר מִקְלָטוֹ יֵשֵׁב". לְרַבּוֹת שֶׁהָרַג בְּאוֹתָהּ הָעִיר, גּוֹלֶה מִשְּׁכוּנָה לִשְׁכוּנָה. וּבֶן לֵוִי גּוֹלֶה מֵעִיר לְעִיר. עַד מוֹת הַכֹּהֵן וְגוֹ', מַגִּיד שֶׁאֲחֻזָּתוֹ מַצֶּלֶת. אֵין לִי אֶלָּא אֲחֻזָּתוֹ מַצִּילָתוֹ, מִנַּיִן אַף כָּל הָאָרֶץ מַצֶּלֶת. תַּלְמוּד לוֹמַר "יָשׁוּב הָרֹצֵחַ אֶל אֶרֶץ אֲחֻזָּתוֹ", מַגִּיד [שֶׁאֶרֶץ] אֲחֻזָּתוֹ מַצֶּלֶת.

{pפסוק כט-לp}  "וְהָיוּ אֵלֶּה לָכֶם", סַנְהֶדְרִין נוֹהֶגֶת בָּאָרֶץ וּבְחוּצָה לָאָרֶץ. תָּנוּ רַבָּנָן "לְדֹרֹתֵיכֶם בְּכֹל מוֹשְׁבֹתֵיכֶם", לָמַדְנוּ לַסַּנְהֶדְרִין שֶׁנּוֹהֶגֶת בָּאָרֶץ וּבְחוּצָה לָאָרֶץ, אִם כֵּן מַה תַּלְמוּד לוֹמַר (דברים טז, יח) ("בִּ)שְׁעָרֶיךָ", בִּשְׁעָרֶיךָ אַתָּה מוֹשִׁיב בָּתֵּי דִינִין בְּכָל פֶּלֶךְ  וָפֶלֶךְ, בְּכָל עִיר וָעִיר, בְּחוּצָה לָאָרֶץ אַתָּה מוֹשִׁיב בָּתֵּי דִינִין בְּכָל פֶּלֶךְ וָפֶלֶךְ, וְלֹא בְּכָל עִיר וָעִיר.

"כָּל מַכֵּה נֶפֶשׁ, לְפִי עֵדִים". לָמָּה נֶאֱמַר. לְפִי שֶׁהוּא אוֹמֵר  "וְרָצַח גֹּאֵל הַדָּם", שׁוֹמֵעַ אֲנִי יַהַרְגֶנּוּ בֵּינוֹ לְבֵין עַצְמוֹ, תַּלְמוּד לוֹמַר "כָּל מַכֵּה נֶפֶשׁ", לְפִי עֵדִים, מַגִּיד שֶׁאֵינוֹ הוֹרְגוֹ אֶלָּא בְעֵדִים דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר כָּל מַכֵּה נֶפֶשׁ, לְפִי עֵדִים, לָמָּה נֶאֱמַר. לְפִי שֶׁהוּא אוֹמֵר (לעיל פסוק יב) "וְלֹא יָמוּת הָרֹצֵחַ" וְגוֹ' שׁוֹמֵעַ אֲנִי יַהַרְגֶנּוּ בְּבֵית דִּין וְשֶׁלֹּא בְעֵדִים, תַּלְמוּד לוֹמַר "כָּל מַכֵּה נֶפֶשׁ", לְפִי עֵדִים, מַגִּיד שֶׁאֵינוֹ הוֹרְגוֹ אֶלָּא בְעֵדִים וּבְבֵית דִּין.

"וְעֵד אֶחָד לֹא יַעֲנֶה". בֵּין לִזְכוּת בֵּין לְחוֹבָה, רַבִּי יוֹסֵי בַּר יְהוּדָה אוֹמֵר עוֹנֶה לִזְכוּת וְאֵינוֹ עוֹנֶה לְחוֹבָה. מַאי טַעֲמָא דְּרַבִּי יוֹסֵי בַּר רַבִּי יְהוּדָה. אֲמַר קְרָא וְעֵד אֶחָד לֹא יַעֲנֶה בְנֶפֶשׁ לָמוּת, לָמוּת הוּא דְּאֵינוֹ עוֹנֶה אֲבָל לִזְכוּת עוֹנֶה. וְרַבָּנַן, מִשּׁוּם דְּמֵחְזֵי כְּנוֹגֵעַ בְּעֵדוּתוֹ. וְרַבָּנַן, הַאי לָמוּת מַאי דָּרְשֵׁי בֵּיהּ. מוּקְמֵי לֵיהּ בְּאֶחָד מִן הַתַּלְמִידִים, כִּדְתַנְיָא, אָמַר אֶחָד מִן הָעֵדִים יֵשׁ לִי לְלַמֵּד עָלָיו זְכוּת מִנַּיִן שֶׁאֵין שׁוֹמְעִין לוֹ, תַּלְמוּד לוֹמַר "וְעֵד אֶחָד לֹא יַעֲנֶה", מִנַּיִן לְאֶחָד מִן הַתַּלְמִידִים שֶׁאָמַר יֵשׁ לִי לְלַמֵּד עָלָיו (זְכוּת) [חוֹבָה] מִנַּיִן שֶׁאֵין שׁוֹמְעִין לוֹ, תַּלְמוּד לוֹמַר "אֶחָד לֹא יַעֲנֶה".

"וְעֵד אֶחָד לֹא יַעֲנֶה בְנֶפֶשׁ לָמוּת". אֲבָל עוֹנֶה בוֹ לִשְׁבֻעָה. וְעֵד אֶחָד, זֶה בָּנָה אָב, כָּל מָקוֹם שֶׁנֶּאֱמַר "עֵד" הֲרֵי הוּא בִּכְלַל שְׁנֵי עֵדִים עַד שֶׁיִּפְרֹט לְךָ הַכָּתוּב אֶחָד.

"בְּכָל מוֹשְׁבֹתֵיכֶם". בְּחוּצָה לָאָרֶץ. יָכוֹל אַף עָרֵי מִקְלָט יְהוּ נוֹהֲגוֹת בָּאָרֶץ וּבְחוּצָה לָאָרֶץ, תַּלְמוּד לוֹמַר (בְּכָל מוֹשְׁבֹתֵיכֶם) [אֵלֶּה] הַדַּיָּנִין נוֹהֲגִין בָּאָרֶץ וּבְחוּצָה לָאָרֶץ, וְעָרֵי מִקְלָט אֵינָן נוֹהֲגוֹת אֶלָּא בָּאָרֶץ.

"כָּל מַכֵּה נֶפֶשׁ, לְפִי עֵדִים". מִנַּיִן אַף הַגּוֹלֶה לְפִי עֵדִים, תַּלְמוּד לוֹמַר "כָּל מַכֵּה... לְפִי עֵדִים". דִּינֵי גָּלוּת וּמַלְקוּת מִנָּיִן. תַּלְמוּד לוֹמַר "כָּל- מַכֵּה נֶפֶשׁ לְפִי עֵדִים", עֵד שֶׁהוּא כָּשֵׁר לְהָעִיד. וּמִנַּיִן אַף עֵד שֶׁאֵינוֹ כָּשֵׁר לְהָעִיד. תַּלְמוּד לוֹמַר "עֵד", וְעֵד, שֶׁאָמַר עֵד וְעֵד לְרַבּוֹת בַּעַל דִּין.

{pפסוק לא-לבp}  "וְלֹא תִקְחוּ כֹפֶר לְנֶפֶשׁ רֹצֵחַ". לָמָּה לִי. דַּאֲמַר רַחֲמָנָא לָא תִשְׁקֹל מָמוֹנָא וְתִפְטְרֵיהּ מִן קְטָלָא. לֹא תִקְחוּ כֹפֶר לָנוּס אֶל עִיר מִקְלָטוֹ, לָמָּה לִי. דַּאֲמַר רַחֲמָנָא לָא תִשְׁקֹל מִנֵּיה מָמוֹנָא וְתִפְטְרֵיהּ מִגָּלוּת. תַּרְתֵּי קְרָאֵי לָמָּה לִי. חָד בְּמֵזִיד וְחָד בְּשׁוֹגֵג, וּצְרִיכֵי.

מִנַּיִן לְנִרְצָע שֶׁכָּלוּ לוֹ יָמָיו וְרַבּוֹ מְסָרְהֵב בּוֹ לָצֵאת וְאֵינוֹ יוֹצֵא וְחָבַל בּוֹ וְעָשָׂה בּוֹ חַבּוּרָה, מִנַּיִן שֶׁהוּא פָּטוּר. תַּלְמוּד לוֹמַר "וְלֹא תִקְחוּ כֹפֶר" וְגוֹ' "לָשׁוּב", לֹא תִקְחוּ כֹפֶר לַשָּׁב.

"וְלֹא תִקְחוּ כֹפֶר לְנֶפֶשׁ רֹצֵחַ". לְנֶפֶשׁ רוֹצֵחַ אִי אַתָּה לוֹקֵחַ כֹּפֶר, אֲבָל אַתָּה לוֹקֵחַ כֹּפֶר לְרָאשֵׁי אֵבָרִים שֶׁאֵינָן חוֹזְרִין.

"וְלֹא תִקְחוּ כֹפֶר לְנֶפֶשׁ רֹצֵחַ". לָמָּה נֶאֱמַר. לְפִי שֶׁהוּא אוֹמֵר (שמות כא, ל) "אִם כֹּפֶר יוּשַׁת עָלָיו" אוֹ כְּשֵׁם שֶׁנּוֹתְנִין פִּדְיוֹן לְמוּמָתִין בִּידֵי שָׁמַיִם כָּךְ יְהוּ נוֹתְנִין לְמוּמָתִין בִּידֵי אָדָם, תַּלְמוּד לוֹמַר "וְלֹא תִקְחוּ כֹפֶר" וְגוֹ', רַבִּי יֹאשִׁיָּה אוֹמֵר הֲרֵי שֶׁיָּצָא לֵהָרֵג וְחָבַל בַּאֲחֵרִים, חַיָּב. חָבְלוּ אֲחֵרִים, פְּטוּרִין בְּגוּפוֹ וְלֹא בְמָמוֹנוֹ. אוֹ עַד שֶׁלֹּא נִגְמַר דִּינוֹ, תַּלְמוּד לוֹמַר "אֲשֶׁר הוּא רָשָׁע לָמוּת", עַד שֶׁלֹּא נִגְמַר דִּינוֹ חַיָּב, מִשֶּׁנִּגְמַר דִּינוֹ פָּטוּר. רַבִּי יוֹנָתָן אוֹמֵר, הֲרֵי שֶׁיָּצָא לֵהָרֵג וְקָדַם אֶחָד וַהֲרָגוֹ פָּטוּר. אוֹ עַד שֶׁלֹּא נִגְמַר דִּינוֹ. תַּלְמוּד לוֹמַר "אֲשֶׁר הוּא רָשָׁע לָמוּת", עַד שֶׁלֹּא נִגְמַר דִּינוֹ חַיָּב, מִשֶּׁנִּגְמַר דִּינּוֹ פָּטוּר. וְלֹא תִקְחוּ כֹפֶר לָנוּס אֶל עִיר מִקְלָטוֹ, הֲרֵי שֶׁהָרַג אֶת הַנֶּפֶשׁ בְּמֵזִיד שׁוֹמֵעַ אֲנִי יִתֵּן מָמוֹן וְיִגְלֶה. תַּלְמוּד לוֹמַר "וְלֹא תִקְחוּ כֹפֶר לָנוּס".

"וְלֹא תִקְחוּ כֹפֶר". הֲרֵי מִי שֶׁנִּתְחַיֵּב לִגְלוֹת וְחָבַל בּוֹ וְאָמַר לוֹ צֵא וָלֵךְ, יָכוֹל יֵשׁ לוֹ חֲבָל. אָמַרְתָּ לְנֶפֶשׁ, לְגוֹלֶה. וְלֹא תִקְחוּ כֹפֶר לָנוּס, לְרַבּוֹת שֶׁגָּלָה לְעִיר מִקְלָט וְחָבְלוּ בּוֹ אָמְרוּ לוֹ צֵא וָלֵךְ יָכוֹל יֵשׁ לוֹ חָבָל. תַּלְמוּד לוֹמַר "לָשׁוּב". הַנִּמְכָּר לְשָׁנִים וְשָׁלְמוּ שֵׁשׁ וְחָבְלוּ בוֹ וְאָמַר לוֹ צֵא וָלֵךְ, יָכוֹל יֵשׁ לוֹ חֲבָל. תַּלְמוּד לוֹמַר "לָשׁוּב".

"וְלֹא תַחֲנִיפוּ אֶת הָאָרֶץ". זוֹ אַזְהָרָה לַחֲנֵפִים. דָּבָר אַחֵר "וְלֹא תַחֲנִיפוּ אֶת הָאָרֶץ", אַל תִּגְרְמוּ לָאָרֶץ שֶׁתְּהֵא מַחֲנֶפֶת לָכֶם.  כִּי הַדָּם הוּא יַחֲנִיף, רַבִּי יַאשְׁיָּה אוֹמֵר, לְשׁוֹן נוֹטָרִיקוֹן יָחֹן אַף עַל הָאָרֶץ. וְלָאָרֶץ לֹא יְכֻפַּר, לָמָּה נֶאֱמַר. לְפִי שֶׁהוּא אוֹמֵר  "וְעָרְפוּ שָׁם אֶת הָעֶגְלָה" הֲרֵי שֶׁנִּתְעָרְפָה עֶגְלָה וְאַחַר כָּךְ נִמְצָא הַהוֹרֵג שׁוֹמֵעַ אֲנִי פּוֹטְרִין אוֹתוֹ, תַּלְמוּד לוֹמַר "וְלָאָרֶץ לֹא יְכֻפַּר".

"וְלָאָרֶץ לֹא יְכֻפַּר". הֲרֵי עֶגְלָה כְּאָדָם, מָה אָדָם תּוֹלֶה אַף עֶגְלָה תּוֹלָה.

{pפסוק לדp}  "וְלֹא תְטַמֵּא אֶת הָאָרֶץ". הִיא טְהוֹרָה מִלִּטָּמֵא וְאֵין כָּל הָאֲרָצוֹת טְהוֹרוֹת מִלִּטָּמֵא. שֹׁכֵן בְּתוֹךְ בְּנֵי יִשְׂרָאֵל, יָכוֹל בְתוֹךְ מֵאָה, בְּתוֹךְ אֶלֶף. תַּלְמוּד לוֹמַר "בְּתוֹךְ בְּנֵי יִשְׂרָאֵל". וְיֵשׁ אוֹמְרִים,  בְּתוֹךְ כָּל שֵׁבֶט וָשֵׁבֶט, וְיֵשׁ אוֹמְרִים, בְּכָל הַשְּׁבָטִים. רַבִּי נְהוֹרַאי אוֹמֵר, כִּי אֲנִי ה' שֹׁכֵן, [יָכוֹל] בַּגָּלוּת, תַּלְמוּד לוֹמַר "בָּאָרֶץ". אוֹ בָּאָרֶץ וְאַתֶּם בַּגָּלוּת. תַּלְמוּד לוֹמַר "בְּתוֹךְ בְּנֵי יִשְׂרָאֵל", בְּשָׁעָה שֶׁבְּנֵי יִשְׂרָאֵל בָּאָרֶץ וְלֹא בְשָׁעָה שֶׁהֵן בְּחוּצָה לָאָרֶץ.

"וְלֹא תְטַמֵּא אֶת הָאָרֶץ". מַגִּיד הַכָּתוּב שֶׁשְּׁפִיכַת דָּמִים מְטַמֵּא אֶת הָאָרֶץ וּמְסַלֶּקֶת אֶת הַשְּׁכִינָה, מִפְּנֵי שְׁפִיכַת דָּמִים חָרַב בֵּית הַמִּקְדָּשׁ. מַעֲשֶׂה בִּשְׁנֵי כֹהֲנִים שֶׁהָיוּ שָׁוִין וְרָצִין וְעוֹלִין בַּכֶּבֶשׁ, קָדַם אֶחָד מֵהֶם אֶת חֲבֵרוֹ בְּתוֹךְ אַרְבַּע אַמּוֹת, נָטַל סַכִּין וְתָקַע לוֹ בְּלִבּוֹ. בָּא רַבִּי צָדוֹק וְעָמַד עַל מַעֲלוֹת הָאוּלָם וְאָמַר שְׁמָעוּנִי אַחֵינוּ בֵּית יִשְׂרָאֵל הֲרֵי הוּא אוֹמֵר (דברים כא, א) "כִּי יִמָּצֵא חָלָל בַּאֲדָמָה" וְגוֹ', בּוֹאוּ וְנִמְדֹּד עַל מִי רָאוּי לְהָבִיא אֶת הָעֶגְלָה, עַל הַהֵיכָל אוֹ עַל הָעֲזָרוֹת. גָּעוּ כֻּלָּם בִּבְכִיָּה. וְאַחַר כָּךְ בָּא אָבִיו שֶׁל הַתִּינוֹק וְאָמַר לָהֶם אַחֵינוּ אֲנִי כַּפָּרָתָם,  עֲדַיִן בְּנִי מְפַרְפֵּר וְסַכִּין לֹא נִטְמֵאת. לְלַמֶּדְךָ שֶׁטֻּמְאַת סַכִּינִין קָשָׁה לָהֶן לְיִשְׂרָאֵל יוֹתֵר מִשְּׁפִיכוּת דָּמִים. וְכֵן הוּא אוֹמֵר (מ"ב כא, טז) "וְגַם דָּם נָקִי שָׁפַךְ וְגוֹ', מִכָּאן אָמְרוּ בַּעֲווֹן שְׁפִיכוּת דָּמִים שְׁכִינָה מִסְתַּלֶּקֶת מִיִּשְׂרָאֵל וּמִקְדָּשׁ מִטַּמֵּא.

"אֲשֶׁר אֲנִי שֹׁכֵן בְּתוֹכָ(ם)[הּ"]. חֲבִיבִין יִשְׂרָאֵל שֶׁאַף עַל פִּי שֶׁהֵם טְמֵאִים שְׁכִינָה בֵּינֵיהֶם, שֶׁנֶּאֱמַר (ויקרא טז, טז) "הַשֹּׁכֵן אִתָּם בְּתוֹךְ טֻמְאֹתָם", רַבִּי נָתָן אוֹמֵר חֲבִיבִין יִשְׂרָאֵל שֶׁכָּל מָקוֹם שֶׁגָּלוּ שְׁכִינָה עִמָּהֶם, גָּלוּ לְמִצְרַיִם שְׁכִינָה עִמָּהֶם, שֶׁנֶּאֱמַר  "הֲנִגְלֹה נִגְלֵיתִי לְבֵית אָבִיךָ", גָּלוּ לְבָבֶל שְׁכִינָה עִמָּהֶם, שֶׁנֶּאֱמַר (ישעיה מג, יד) "לְמַעַנְכֶם שֻׁלַּחְתִּי בָּבֶלָה", גָּלוּ לְעֵילָם, שְׁכִינָה עִמָּהֶם, שֶׁנֶּאֱמַר  "וְשַׂמְתִּי כִסְאִי בְּעֵילָם", גָּלוּ לֶאֱדוֹם שְׁכִינָה עִמָּהֶם, שֶׁנֶּאֱמַר (ישעיה סג, א) "מִי זֶה בָּא מֵאֱדוֹם", וּכְשֶׁהֵן חוֹזְרִין שְׁכִינָה חוֹזֶרֶת עִמָּהֶם, שֶׁנֶּאֱמַר (דברים ל, ג) "וְשָׁב ה' אֱלֹהֶיךָ" וְגוֹ', "וְהֵשִׁיב" לֹא נֶאֱמַר, אֶלָּא "וְשָׁב", וְאוֹמֵר  "אִתִּי מִלְּבָנוֹן כַּלָּה" וְגוֹ', רַבִּי אוֹמֵר מָשָׁל לְמָה הַדָּבָר דּוֹמֶה, לְמֶלֶךְ שֶׁאָמַר לְעַבְדּוֹ אִם בִּקַּשְׁתַּנִי הֲרֵינִי אֵצֶל בְּנִי, כָּל זְמַן שֶׁאַתָּה מְבַקְּשֵׁנִי הֲרֵינִי אֵצֶל בְּנִי, וְכֵן הוּא אוֹמֵר (ויקרא טז, טז) "הַשֹּׁכֵן אִתָּם בְּתוֹךְ טֻמְאֹתָם".

~ פרק לו

{pפסוק הp}  "כֵּן מַטֵּה בְנֵי יוֹסֵף דֹּבְרִים". (כָּתוּב בְּרֶמֶז תשע"ד).

{pפסוק ו-טp}  לֹא הָיוּ יָמִים טוֹבִים לְיִשְׂרָאֵל כַּחֲמִשָּׁה עָשָׂר בְּאָב וּכְיוֹם הַכִּפּוּרִים, בִּשְׁלָמָא יוֹם הַכִּפּוּרִים יוֹם מְחִילָה וּסְלִיחָה, [יוֹם שֶׁנִּתְּנוֹ בּוֹ לוּחוֹת אַחֲרוֹנוֹת], אֶלָּא בַּחֲמִשָּׁה עָשָׂר בְּאָב לָמָּה.  אֲמַר רַב [יְהוּדָה], יוֹם שֶׁהֻתְּרוּ שְׁבָטִים לָבוֹא זֶה בָּזֶה. מַאי דְּרוּשׁ. זֶה הַדָּבָר אֲשֶׁר צִוָּה ה' לִבְנוֹת צְלָפְחָד, דָּבָר זֶה לֹא יְהֵא נוֹהֵג אֶלָּא בַּדּוֹר הַזֶּה. רַב נַחְמָן אֲמַר רַב, שֶׁכָּלוּ בּוֹ מֵתֵי מִדְבָּר, דַּאֲמַר מַר עַד שֶׁלֹּא כָּלוּ מֵתֵי מִדְבָּר לֹא הָיָה הַדִּבּוּר עִם מֹשֶׁה, דִּכְתִיב (דברים ב, טז) "וַיְהִי כַאֲשֶׁר תַּמּוּ כָּל אַנְשֵׁי הַמִּלְחָמָה", וּכְתִיב (שם, יז) ("וַיֹּאמֶר) [וַיְדַבֵּר] ה' אֵלַי לֵאמֹר", אֵלַי הָיָה הַדִּבּוּר.

אֲמַר רַב יְהוּדָה אֲמַר שְׁמוּאֵל בְּנוֹת צְלָפְחָד הֻתְּרוּ לְהִנָּשֵׂא לְכָל- מִי שֶׁיִּרְצוּ, שֶׁנֶּאֱמַר "לַטּוֹב בְּעֵינֵיהֶם תִּהְיֶינָה לְנָּשִׁים", אֶלָּא מָה אֲנִי מְקַיֵּם אַךְ לְמִשְׁפַּחַת... אֲבִיהֶם, עֵצָה טוֹבָה הִשִּׂיאָן הַכָּתוּב  שֶׁלֹּא יִנָּשְׂאוּ אֶלָּא לֶהָגוּן לָהֶם.

"וְלֹא תִסֹּב נַחֲלָה". (כָּתוּב בְּרֶמֶז תשע"ה).

אֲמַר רַבִּי יוֹחָנָן מִשּׁוּם רַבִּי יְהוּדָה בְּרַבִּי שִׁמְעוֹן, דְּבַר תּוֹרָה אִשָּׁה יוֹרֶשֶׁת אֶת בְּנָהּ, אֲמַר קְרָא וְכָל בַּת יֹרֶשֶׁת נַחֲלָה מִמַּטּוֹת, מַקִּישׁ מַטֵּה הָאֵם לְמַטֵּה הָאָב, מַה מַּטֵּה הָאָב הָאָב יוֹרֵשׁ אֶת בְּנוֹ, אַף מַטֵּה הָאֵם הָאֵם יוֹרֶשֶׁת אֶת בְּנָהּ. אֵיתִיבֵיהּ רַבִּי יוֹחָנָן, הָאִשָּׁה אֶת בְּנָהּ וְהָאִשָּׁה אֶת בַּעֲלָהּ מַנְחִילִין וְלֹא נוֹחֲלִים. אֲמַר לֵיה, מִשְׁנָתֵנוּ אֵינִי יוֹדֵעַ מִי שְׁנָאָהּ. וְתַנָּא דִידָן, [מִמָּה נַפְשָׁךְ], אִי דָרִישׁ מַטּוֹת אִשָּׁה תִּירַשׁ אֶת בְּנָהּ, וְאִי לָא דָרִישׁ מַטּוֹת בֵּן דְּקוֹדֵם לְבַת בִּנְכְסֵי הָאֵם מִנָּא לֵיהּ. לְעוֹלָם דָּרִישׁ מַטּוֹת, וְשָׁאנֵי הָכָא דִּכְתִיב "וְכָל בַּת יֹרֶשֶׁת", וְאֵינָהּ מוֹרֶשֶׁת.

תַּנָּא דְּבֵי רַבִּי יִשְׁמָעֵאל בְּנוֹת צְלָפְחָד שְׁקוּלוֹת הָיוּ, שֶׁנֶּאֱמַר "וַתִּהְיֶינָה... בְּנוֹת צְלָפְחָד", הֲוָיָה אַחַת לְכֻלָּן (כָּתוּב בְּפִינְחָס).

{pפסוק יגp}  "אֵלֶּה הַמִּצְוֹת". שֶׁאֵין נָבִיא רַשַּׁאי לְחַדֵּשׁ (כָּתוּב בְּסוֹף תּוֹרַת כֹּהֲנִים).

הַדְרָן עֲלָךְ יַלְקוּט שִׁמְעוֹנִי סֵפֶר בַּמִּדְבָּר

