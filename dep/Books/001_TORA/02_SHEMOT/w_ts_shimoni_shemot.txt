&UniqueId=5110&TextSource=ר' פנחס ראובן שליט''א&ForcedBookName=ילקוט שמעוני&LastLevelIndex=2&CosmeticsType==5109
$ ילקוט שמעוני - שמות

@ פָּרָשַׁת שְׁמוֹת

~ פרק א

{pפסוק אp}  וְאֵלֶּה שְׁמוֹת בְּנֵי יִשְׂרָאֵל, זֶה שֶׁאָמַר הַכָּתוּב (תהלים מח, יא) "כְּשִׁמְךָ אֱלֹהִים כֵּן תְּהִלָּתֶךָ". מֶלֶךְ בָּשָׂר וָדָם נִכְנָס לַמְּדִינָה וְהֵן מְקַלְּסִין אוֹתוֹ שֶׁהוּא גִּבּוֹר, וְאֵינוֹ אֶלָּא חַלָּשׁ. מְקַלְּסִין אוֹתוֹ שֶׁהוּא רַחֲמָן, וְאֵינוֹ אֶלָּא אַכְזָרִי. מְקַלְּסִין אוֹתוֹ שֶׁהוּא גֵּאֶה וְאֵינוֹ אֶלָּא כָּעוּר. אֲבָל הַקָּדוֹשׁ בָּרוּךְ הוּא אֵינוֹ כֵּן אֶלָּא כָּל מַה שֶׁמְּקַלְּסִין אוֹתוֹ הוּא יוֹתֵר מִקִּלּוּסוֹ. מְקַלְּסִין אוֹתוֹ שֶׁהוּא גִּבּוֹר וְהוּא גִּבּוֹר, שֶׁנֶּאֱמַר  "הָאֵל הַגָּדֹל הַגִּבֹּר". רְאֵה מַה כְּתִיב (להלן ט, יא) "נוֹרָא תְהִלּוֹת", נוֹרָא הוּא עַל כָּל תְּהִלָּתוֹ. וְכֵן אָמַר דָּוִד (דבהי"א כט, יא) "לְךָ ה' הַגְּדֻלָּה וְגוֹ'. שִׁמְךָ מִתְנַשֵּׂא לְכֹל לְרֹאשׁ וּגְדֻלָּה שֶׁנְּקַלְּסֶךָ". רְאֵה אַנְשֵׁי כְּנֶסֶת הַגְּדוֹלָה מְקַלְּסִין לוֹ  "שִׁמְךָ מְרוֹמָם עַל כָּל בְּרָכָה וּתְהִלָּה", הֱוֵי "כְּשִׁמְךָ כֵּן תְּהִלָּתֶךָ". אֲבָל בְּנֵי אָדָם אֵינָם כֵּן יֵשׁ שְׁמוֹתֵיהֶן נָאִים וּמַעֲשֵׂיהֶן כְּעוּרִין כוּ' (כִּדְכָתוּב בְּרֶמֶז קכ"ו). שְׁמוֹתֵיהֶן נָאִים וּמַעֲשֵׂיהֶן נָאִים, אֵלּוּ הַשְּׁבָטִים רְאוּבֵן שִׁמְעוֹן.

(תהלים קמז, ד) "מוֹנֶה מִסְפָּר לַכּוֹכָבִים" אֵלּוּ הַשְּׁבָטִים. מַה הַכּוֹכָבִים כְּשֶׁיּוֹצְאִין יוֹצְאִין בְּשֵׁמוֹת, שֶׁנֶּאֱמַר (ישעיה מ, כו) "הַמּוֹצִיא בְמִסְפָּר צְבָאָם", וְנִכְנָסִין בְּמִנְיָן, שֶׁנֶּאֱמַר  "לְכֻלָּם שֵׁמוֹת יִקְרָא". כָּךְ הַשְּׁבָטִים כְּשֶׁנִּכְנְסוּ לְמִצְרַיִם כְּתִיב (דברים י, כב) "בְּשִׁבְעִים נֶפֶשׁ יָרְדוּ אֲבֹתֶיךָ". וּכְשֶׁיָּצְאוּ [יָצְאוּ] בְּשֵׁשׁ מֵאוֹת אֶלֶף.

וְאֵלֶּה שְׁמוֹת, כָּל מָקוֹם שֶׁנֶּאֱמַר אֵלֶּה פָּסַל אֶת הָרִאשׁוֹנִים, וְאֵלֶּה מוֹסִיף עַל הָרִאשׁוֹנִים.

וְאֵלֶּה שְׁמוֹת בְּנֵי יִשְׂרָאֵל הַבָּאִים, וְכִי הַיּוֹם בָּאִים, וַהֲלֹא כְּבָר הָיָה לָהֶם יָמִים הַרְבֶּה שָׁם, וְלָמָּה הוּא אוֹמֵר הַבָּאִים. אֶלָּא כָּל יָמִים שֶׁהָיָה יוֹסֵף קַיָּם לֹא הָיָה עֲלֵיהֶם מַשׂוֹי שֶׁל מִצְרַיִם, וְכֵיוָן שֶׁמֵּת יוֹסֵף נִתַּן מַשָּׂא שֶׁל מִצְרַיִם עֲלֵיהֶם, לְפִיכָךְ הַבָּאִים, כְּאִלּוּ אוֹתוֹ הַיּוֹם נִכְנָסִים.

אֵת יַעֲקֹב, מֵהֵיכָן הֵן בָּאִין מִכֹּחוֹ שֶׁל יַעֲקֹב.

דָּבָר אַחֵר וְאֵלֶּה שְׁמוֹת בְּנֵי יִשְׂרָאֵל הַבָּאִים מִצְרָיְמָה יַעֲקֹב וּבָנָיו.

אִישׁ וּבֵיתוֹ, מְלַמֵּד שֶׁלֹּא יָרַד יַעֲקֹב לְמִצְרַיִם עַד שְׁמוֹנָה לְפֶרֶץ וְחֶצְרוֹן [וְחָמוּל] זֶה בֶּן שָׁנָה, וְזֶה בֶּן שְׁתֵּי שָׁנִים, וְזִוֵּג לָהֶם נָשִׁים. אִישׁ וּבֵיתוֹ בָּאוּ.

דָּבָר אַחֵר וְאֵלֶּה שְׁמוֹת בְּנֵי יִשְׂרָאֵל הַבָּאִים מִצְרָיְמָה, וַהֲלֹא יִשְׁמָעֵאל וְיִצְחָק אַחִים הָיוּ, וְעֵשָׂו וְיַעֲקֹב אַחִים הָיוּ, וְלָמָּה לֹא יָרְדוּ לֹא יִשְׁמָעֵאל וְלֹא עֵשָׂו, אָמַר רַבִּי אֶלְעָזָר, לְמַה הַדָּבָר דּוֹמֶה, לְאֶחָד שֶׁלָּוָה מִן הַמֶּלֶךְ, לְאַחַר יָמִים נִפְטַר הַלֹּוֶה וְהֵנִיחַ שְׁנֵי בָּנִים, וּמָצָא אֶחָד מְשַׁמֵּשׁ לְפָנָיו, וְאֶחָד בָּרַח, אָמַר לְאוֹתוֹ הַמְּשַׁמֵּשׁ לְפָנָיו, מִמְּךָ אֲנִי גּוֹבֶה כָּל חוֹבִי שֶׁנִּתְחַיֵּב לִי אָבִיךָ, אָמַר לְפָנָיו, לְפִי שֶׁשִּׁמַּשְתִּי לְפָנֶיךָ הִפְסַדְתִּי, אָמַר לוֹ, חַיֶּיךָ שָׂכָר גָּדוֹל אֲנִי נוֹתֵן לָךְ לִכְשֶׁיִּתָפֵשׂ אוֹתוֹ אֲנִי מוֹסְרוֹ לְּךָ לְעֶבֶד. כָּךְ לֶעָתִיד לָבֹא  "וְיָרְשׁוּ הַנֶּגֶב אֶת הַר עֵשָׂו". וְעוֹד (בראשית כז, מ) "וְאֶת אָחִיךָ תַּעֲבוֹד, לֹא דַי שֶׁלֹּא עַבָדוֹ, אֶלָּא שֶׁהֶעֱבִידוֹ בְּכָל מִינֵי צָרוֹת" (ויקרא כד, יט) "כַּאֲשֶׁר עָשָׂה כֵּן יֵעָשֶׂה לּוֹ".

{pפסוק ב-דp}  רְאוּבֵן שִׁמְעוֹן לֵוִי וִיהוּדָה, לָמָּה מוֹנֶה אוֹתָם בְּכַמָּה מְקוֹמוֹת, מָשָׁל לְמֶלֶךְ שֶׁבָּנָה בִּירָה וְנָפְלָה, וְחָזַר וּבְנָאָהּ וְנָפְלָה, וְתִקֵּן כַּמָּה עַמּוּדִים וְעָמְדָה, וְשָׂמַח בָּהּ הַמֶּלֶךְ שֶׁעֹמֵד בִּנְיָנוֹ וּמַזְכִּירוֹ לְשֶׁבַח. כָּךְ אַבְרָהָם הֶעֱמִיד יִשְׁמָעֵאל וּבְנֵי קְטוּרָה, יִצְחָק עֵשָׂו וַאֲלוּפָיו, וְכֵיוָן שֶׁבָּא יַעֲקֹב וְהֶעֱמִיד שְׁנֵים עָשָׂר שְׁבָטִים וְכֻלָּם נִתְקַיְּימוּ צַדִּיקִים, שָׂמַח בָּהֶן וּמַזְכִּירָן.

כָּל הַשְּׁבָטִים לְשֵׁם גְּאֻלָּתָן נִקְרְאוּ, רְאוּבֵן  "וַיֹּאמֶר ה' רָאֹה רָאִיתִי". שִׁמְעוֹן (שם ב, כד) "וַיִּשְׁמַע אֱלֹהִים אֶת נַאֲקָתָם". לֵוִי (זכריה ב, טו) "וְנִלְווּ גּוֹיִם רַבִּים אֶל ה'". יְהוּדָה (ישעיה יב, א) "וְאָמַרְתָּ בַּיּוֹם הַהוּא אוֹדְךָ ה'". בִּנְיָמִין "נִשְׁבַּע ה' בִּימִינוֹ". דָּן  "וְגַם אֶת הַגּוֹי אֲשֶׁר יַעֲבֹדוּ דָּן אָנֹכִי". נַפְתָּלִי (שה"ש ד, יא) "נֹפֶת תִּטֹּפְנָה שִׂפְתוֹתַיִךְ כַּלָּה". גָּד לְשֵׁם הַמָּן  "וְהַמָּן כִּזְרַע גַד". אָשֵׁר לְשֵׁם הַגְּאֻלָּה (מלאכי ג, יב) "וְאִשְּׁרוּ אֶתְכֶן כָּל הַגּוֹיִם". יוֹסֵף (ישעיה יא, יא) "וְהָיָה בַּיּוֹם הַהוּא יוֹסִיף ה' שֵׁנִית יָדוֹ". יִשָּׂשׂכָר  "יֵשׁ שָׂכָר לִפְעֻלָּתֵךְ נְאֻם ה'". זְבוּלֻן (מ"א ח, יג) "בָּנֹה בָנִיתִי בֵּית זְבֻל לָךְ".

אָמַר רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי, לָמָּה פְּעָמִים מַקְדִּים זֶה לַזֶּה וְזֶה לַזֶּה, כְּדֵי שֶׁלֹּא יְהוּ בְּנֵי הַגְּבִירוֹת נְתוּנִין תְּחִלָּה. וּבְנֵי הַשְּׁפָחוֹת אַחֲרֵיהֶן, שֶׁלֹּא יְהוּ אֵלּוּ גְּדוֹלִים מֵאֵלּוּ. דָּבָר אַחֵר, לְפִי שֶׁהֵן תִּקְרָתוֹ שֶׁל עוֹלָם, לְמִי שֶׁהוּא מְקָרֶה כָּרָאוּי נוֹתֵן [עֹבְיָה] שֶׁל תִּקְרָה זוֹ בְּצַד רֹאשָׁהּ שֶׁל אַחֶרֶת, וּמִנַּיִן שֶׁהֵן תִּקְרָתוֹ שֶׁל עוֹלָם, שֶׁנֶּאֱמַר (ישעיה מח, יב) "שְׁמַע אֵלַי יַעֲקֹב וְיִשְׂרָאֵל מְקֹרָאִי".

{pפסוק הp}  וַיְהִי כָּל נֶפֶשׁ יֹצְאֵי יֶרֶךְ יַעֲקֹב שִׁבְעִים נָפֶשׁ, וּבְעֵשָׂו כְּתִיב (בראשית לו, ו) "כָּל נַפְשׁוֹת בֵּיתוֹ" .

וְיוֹסֵף הָיָה בְמִצְרָיִם, רָאָה עוֹלָם חָדָשׁ (כָּתוּב בְּרֶמֶז מ"ט).

{pפסוק ו-זp}   וַיָּמָת יוֹסֵף וְכָל אֶחָיו, אֵין לְךָ קְצָר יָמִים בַּשְּׁבָטִים פָּחוֹת מִיּוֹסֵף, וְאֵין לְךָ בַּשְּׁבָטִים שֶׁהֶאֱרִיךְ יָמִים יוֹתֵר מִלֵּוִי. שֶׁכָּל זְמַן שֶׁהָיָה לֵוִי קַיָּם לֹא נִשְׁתַּעְבְּדוּ יִשְׂרָאֵל בְּמִצְרַיִם. שֶׁנֶּאֱמַר וַיָּמָת יוֹסֵף וְכָל אֶחָיו וְכָל הַדּוֹר הַהוּא וּבְנֵי יִשְׂרָאֵל פָּרוּ. נִמְצָא מִשֶּׁמֵּת לֵוִי עַד שֶּׁיָּצְאוּ יִשְׂרָאֵל מִמִּצְרַיִם מֵאָה וְשֵּׁשׁ עֶשְׂרֵה שָׁנָה, אֵין שִׁעְבּוּד יוֹתֵר עָלָיו לֹא פָּחוֹת מִשְׁמוֹנִים וְשֵּׁשׁ כִּשְׁנוֹתֶיהָ שֶׁל מִרְיָם שֶׁנִּקְרֵאת עַל שֵׁם הַמָּרוֹר.

אָמַר רַב יְהוּדָה אָמַר רַב, שְׁלוֹשָׁה דְּבָרִים מְקַצְּרִין יָמָיו שֶׁל אָדָם (כָּתוּב בְּרֶמֶז ס"ו).

וַיָּמָת יוֹסֵף וְכָל אֶחָיו, רְאוּבֵן נוֹלַד בְּי"ד בְּכִסְלֵו, מֵת בֶּן מֵאָה שְׁלוֹשִׁים וְחָמֵשׁ שָׁנִים. שִׁמְעוֹן נוֹלַד בְּכ"ח בְּטֵבֵת וּמֵת בֶּן מֵאָה וְעֶשְׂרִים שָׁנָה. לֵוִי נוֹלַד בי"ו בְּנִיסָן וּמֵת בֶּן מֵאָה שְׁלוֹשִׁים וְשֶׁבַע שָׁנִים. יְהוּדָה נוֹלַד בְּט"ו בְּסִיוָן וּמֵת בֶּן מֵאָה וְתֵּשַׁע עֶשְׂרֵה שָׁנִים. דָן בְּט' בֶּאֱלוּל וּמֵת מֵאָה וְעֶשְׂרִים וְחָמֵשׁ שָׁנָה. נַפְתָּלִי נוֹלַד בְּה' בְּתִשְׁרֵי וּמֵת בֶּן מֵאָה שְׁלוֹשִׁים וְשָׁלוֹשׁ שָׁנָה. גָּד בְּי' בְּמַר חֶשְׁוָן וּמֵת בֶּן מֵאָה וְעֶשְׂרִים וְחָמֵשׁ שָׁנִים. אָשֵׁר בְּכ' בִּשְׁבָט וּמֵת בֶּן מֵאָה וְעֶשְׂרִים וְשָׁלוֹשׁ שָׁנִים. יִשָּׂשׂכָר נוֹלַד בְּי' בְּאָב וּמֵת בֶּן מֵאָה וְעֶשְׂרִים וּשְׁנַיִם שָׁנִים. זְבוּלוּן בז' בְּתִשְׁרֵי וּמֵת בֶּן מֵאָה וְעֶשֶׂר שָׁנָה. בִּנְיָמִין נוֹלַד בְּי"א בְּמַר חֶשְׁוָן וּמֵת בֶּן קט"ו שָׁנִים, בְּאִיָּר וּשְׁבָט לֹא נוֹלְדוּ, נִשְׁתַּיֵּר לְאֶפְרַיִם וּמְנַשֶּׁה.

וּבְנֵי יִשְׂרָאֵל פָּרוּ וַיִּשְׁרְצוּ, תְּרֵין אֲמוֹרָאִין, חָד אָמַר אִם לַגָּדוֹל שֶׁבַּשְּׁרָצִים אָתְּ מְדַמֶּה אוֹתָם, הַדָּא עַכְבָּרָא יָלְדָה שִׁתָּא. וְאִם לַקָּטָן שֶׁבַּשְּׁרָצִים אָתְּ מְדַמֶּה אוֹתָם, הַדָּא עַקְרָבָא יָלְדָה שִׁתִּין.

וַיָּמָת יוֹסֵף וְכָל אֶחָיו, אַף עַל פִּי שֶׁמֵּתוּ, אֱלֹהֵיהֶם לֹּא מֵת, הֲדָא הוּא דִּכְתִיב וּבְנֵי יִשְׂרָאֵל פָּרוּ וַיִּשְׁרְצוּ. רַבִּי חִיָּיא אָמַר, כָּל אַחַת וְאַחַת מִיִּשְׂרָאֵל הָיְתָה יוֹלֶדֶת שִׁשָּׁה בְּכֶרֶס אֶחָד שֶׁנֶּאֱמַר וַתִּמָּלֵא הָאָרֶץ אוֹתָם. אָמַר רַב יוֹחָנָן, מִלְּאוּ אֶת מִצְרַיִם.

דָּבָר אַחֵר שֶׁנִּתְמַלְּאוּ בָּתֵּי טַרְטִיאוֹת וּבָתֵּי קִרְקָסִיאוֹת מֵהֶם. מִיָּד גָּזְרוּ עֲלֵיהֶם שֶׁיִּפְרְשׁוּ מֵהֶן.

{pפסוק חp}  וַיָּקָם מֶלֶךְ חָדָשׁ עַל מִצְרַיִם, אָמַר רַבִּי אַבָּא בַּר כַּהֲנָא וְכִי מֶלֶךְ חָדָשׁ הָיָה, אֶלָּא שֶׁחִדֵּשׁ עֲלֵיהֶם גְּזֵרוֹת שֶׁל פֻּרְעָנוּת. דָּבָר אַחֵר, הוּא הָיָה פַּרְעֹה הָרִאשׁוֹן, אֶלָּא שֶׁאָמְרוּ לוֹ בֹּא וְנִזְדַּוֵּג לְאֻמָּה זוֹ. אָמַר לָהֶם, עַד עַכְשָׁיו הָיִינוּ מִשֶּׂלָּהֶן וְאָנוּ מִזְדַוְּגִין לָהֶן, אִלּוּלֵי יוֹסֵף לֹא הָיָה לְאוֹתָן אֲנָשִׁים יָדַיִם וְאַתֶּם מִזְדַוְּגִין לָהֶם. מִיָּד הוֹרִידוּהוּ מִכִּסֵא שְׁלוֹשָׁה חֳדָשִׁים וְכֵיוָן שֶׁרָאָה כֵּן אָמַר לָהֶם כָּל מַה שֶּׁאַתֶּם אוֹמְרִים אֲנִי שׁוֹמֵעַ לָכֶם, לְפִיכָךְ וַיָּקָם מֶלֶךְ חָדָשׁ.

אָמַר הַנָּבִיא (הושע ה, ז) "בַּה' בָּגָדוּ כִּי בָנִים זָרִים יָלָדוּ", שֶׁהָיוּ מוֹלִידִין וְלֹא מָלִין.  "עַתָּה יֹאכְלֵם חֹדֶשׁ" חָדָשׁ כְּתִיב וַיָּקָם מֶלֶךְ חָדָשׁ.

אֲשֶׁר לֹא יָדַע אֶת יוֹסֵף, לֹא הָיָה מַכִּיר אֶת יוֹסֵף, לְמָה הַדָּבָר דוֹמֶה לְאֶחָד, שֶׁרָגַם אִקּוֹנִין שֶׁל דּוּכוּס אָמַר הַמֶּלֶךְ טְלוּ אוֹתוֹ וְחִתְכוּ אֶת רֹאֹשׁוֹ, הַיּוֹם עָשָׂה לְזֶה כָּךְ, לְמָחָר עוֹשֶה לִי כָּךְ, אָמַר הַקָּדוֹשׁ בָּרוּךְ הוּא עַכְשָׁיו אֲשֶׁר לֹא יָדַע אֶת יוֹסֵף, לְמָחָר (להלן ה, ב) "לֹא יָדַעְתִּי אֶת ה'".

וַיָּקָם מֶלֶךְ חָדָשׁ, רַב וּשְׁמוּאֵל, חַד אָמַר חָדָשׁ מַמָּשׁ, דִּכְתִיב חָדָשׁ. וְחַד אָמַר שֶׁנִּתְחַדְּשׁוּ גְּזֵרוֹתָיו, דְּלָא כְּתִיב "וַיָּמָת וַיִּמְלֹךְ" וּמַאי לֹא יָדַע דַּהֲוָה דָמֵי לֵיהּ כְּהַאן דְּלָא יָדַע לֵיהּ לְיוֹסֵף כְּלָל.

{pפסוק טp}  וַיֹּאמֶר אֶל עַמּוֹ, הוּא הִתְחִיל בָּעֵצָה תְּחִלָּה, לְפִיכָךְ לָקָה תְּחִלָּה. דִּכְתִיב (להלן ז, כט) "וּבְכָה וּבְעַמְּךָ וּבְכָל עֲבָדֶיךָ יַעֲלוּ הַצְּפַרְדְּעִים".

וַיֹּאמֶר אֶל עַמּוֹ (כָּתוּב לְמַטָּה בְּרֶמֶז קס"ו).

הִנֵּה עַם בְּנֵי יִשְׂרָאֵל רַב וְעָצוּם מִמֶּנּוּ, מֵהֵיכָן פָּרִים וְרָבִים, מִמֶּנּוּ, שֶׁנֶּאֱמַר  "אֲדֹנָי מִמְּקוֹר יִשְׂרָאֵל".

{pפסוק יp}  הָבָה נִתְחַכְּמָה לוֹ, חֵרֵף כְּלַפֵּי מַעְלָה. פֶּן יִרְבֶּה וְהָיָה כִּי תִקְרֶאנָה מִלְחָמָה, הֵם מִתְוַסְּפִים עַל שׂוֹנְאֵינוּ וְעוֹלִים מִן הָאָרֶץ. כָּל זְמַן שֶׁיִּשְׂרָאֵל בַּיְּרִידָה הַתַּחְתּוֹנָה הֵן עוֹלִים, וְכֵן אָמַר דָּוִד (תהלים מד, כו) "כִּי שָׁחָה לֶעָפָר נַפְשֵׁנוּ" בְּאוֹתָהּ שָׁעָה  "קוּמָה עֶזְרָתָה לָנוּ וּפְדֵנוּ לְמַעַן חַסְדֶּךָ".

הָבָה נִתְחַכְּמָה לוֹ, לָהֶם מִבָּעְיָא לֵיהּ, הָכִי קָאָמַר בֹּא וְנִתְחַכֵּם לְמוֹשִׁיעָן שֶׁל יִשְׂרָאֵל בְּמַה נְּדוּנֵם, נְדוּנֵם בְּאֵשׁ (ישעיהו סו, טו) "הִנֵּה ה' בָּאֵשׁ יָבוֹא", נְדוּנֵם בְּחֶרֶב (שם סו, טז) "וּבְחַרְבּוֹ אֶת כָּל בָּשָׂר". בֹּא וּנְדוּנֵם בְּמַיִם, שֶׁכְּבָר נִשְׁבַּע הַקָּדוֹשׁ בָּרוּךְ הוּא שֶׁאֵינוֹ מֵבִיא מַבּוּל לָעוֹלָם, שֶׁנֶּאֱמַר  "כִּי מֵי נֹחַ זֹאת לִי". וְהֵן אֵינָן יוֹדְעִין שֶׁעַל כָּל הָעוֹלָם כֻּלּוֹ אֵינוֹ מֵבִיא, אֲבָל עַל אֻמָּה אַחַת מֵבִיא. אִי נָמֵי הוּא אֵינוֹ מֵבִיא, אֲבָל הֵן בָּאִין וְנוֹפְלִין לְתוֹכָהּ. וְכֵן הוּא אוֹמֵר (להלן יד, כז) "וּמִצְרַיִם נָסִים לִקְרָאתוֹ". וְהַיְינוּ דְּאָמַר רַבִּי אֶלְעָזָר, (להלן יח, יא) "כִּי בַּדָּבָר אֲשֶׁר זָדוּ עֲלֵיהֶם", בַּקְּדֵרָה שֶׁבִּשְּׁלוּ בָּהּ נִתְבַּשְּׂלוּ.

שְׁלֹשָׁה הָיוּ בְּאוֹתָהּ עֵצָה, בִלְעָם שֶׁיָּעַץ נֶהֱרַג, אִיּוֹב שֶׁשָּׁתַק נִדּוֹן בִּיסּוּרִים, יִתְרוֹ שֶׁבָּרַח זָכוּ בָּנָיו וְיָשְׁבוּ בְּלִשְׁכַּת הַגָּזִית.

וְעָלָה מִן הָאָרֶץ, וְעָלִינוּ מִבָּעְיָא לֵיהּ, כְּאָדָם הַמְקַלֵּל עַצְמוֹ וְתוֹלֶה קִלְלָתוֹ בַּאֲחֵרִים.

{pפסוק יאp}  וַיָּשִׂימוּ עָלָיו שָׂרֵי מִסִּים, 'עֲלֵיהֶם' מִבָּעְיָא לֵיהּ, מְלַמֵּד שֶׁהֵבִיאוּ מַלְבֵּן וְתָלוּ לְפַרְעֹה בְּצַוָּארוֹ וְכָל יִשְׂרָאֵל שֶׁאוֹמֵר אִסְטְנִיס אֲנִי אוֹמֵר לוֹ, כְּלוּם אִסְטְנִיס אַתָּה מִפַּרְעֹה, וַיָּשִׂימוּ עָלָיו שָׂרֵי מִסִּים, דָּבָר שֶׁמֵּשִׂים עָלָיו לְבֵנִים, לְמַעַן עַנֹּתוֹ לְפַרְעֹה בְּסִבְלֹתָם שֶׁל יִשְׂרָאֵל. וַיִּבֶן עָרֵי מִסְכְּנוֹת, רַב וּשְׁמוּאֵל, חָד אָמַר שֶׁמְּסַכְּנוֹת אֶת בַּעֲלֵיהֶן. וְחָד אָמַר שֶׁמְּמַסְכְּנוֹת אֶת בַּעֲלֵיהֶן. דְּאָמַר מַר, כָּל הָעוֹסֵק בְּבִנְיָן מִתְמַסְכֵּן.

אֶת פִּתֹם וְאֶת רַעַמְסֵס, חָד אָמַר פִּתֹם שְׁמוֹ, וְלָמָּה נִקְרָא שְׁמוֹ רַעַמְסֵס שֶׁרִאשׁוֹן רִאשׁוֹן מִתְרוֹסֵס. וְחָד אָמַר רַעַמְסֵס שְׁמוֹ, וְלָמָּה נִקְרָא שְׁמוֹ פִּתֹם, שֶׁרִאשׁוֹן רִאשׁוֹן פִּי תְּהוֹם בְּלָעוֹ.

{pפסוק יבp}  וְכַאֲשֶׁר יְעַנּוּ אֹתוֹ כֵּן רַבּוּ וְכֵן פָּרְצוּ מִבָּעְיָא לֵיהּ, אָמַר רֵישׁ לָקִישׁ, רוּחַ הַקֹּדֶשׁ מְבַשָּׂרְתָן כֵּן יִרְבֶּה וְכֵן יִפְרֹץ. וַיָּקֻצוּ מִפְּנֵי בְּנֵי יִשְׂרָאֵל, מְלַמֵּד שֶׁהָיוּ בְּעֵינֵהֶן דּוֹמִים כְּקוֹצִים.

{pפסוק יג-ידp} {rרמז קסגr}  וַיַּעֲבִדוּ מִצְרַיִם אֶת בְּנֵי יִשְׂרָאֵל בְּפָרֶךְ. רַבִּי אֶלְעָזָר אוֹמֵר, בְּפֶה רַךְ. רַבִּי שְׁמוּאֵל אוֹמֵר, בִּפְרִיכָה. וַיְמָרְרוּ אֶת חַיֵּיהֶם בַּעֲבֹדָה קָשָׁה אָמַר רָבָא בִּתְחִלָּה בְּחֹמֶר וּבִלְבֵנִים וּלְבַסּוֹף בְּכָל עֲבֹדָה בַּשָּׂדֶה. אֵת כָּל עֲבֹדָתָם אֲשֶׁר עָבְדוּ בָהֶם בְּפָרֶךְ לְמַאן דְּאָמַר בִּפְרִיכָה שֶׁהָיוּ מְחַלְּפִין מְלֶאכֶת אֲנָשִׁים לְנָשִׁים, וּמְלֶאכֶת נָשִׁים לַאֲנָשִׁים. וּלְמַאן דְּאָמַר הָתָם בְּפֶה רַךְ הָכָא וַדַּאי פְּרִיכָה.

בְּשָׁעָה שֶׁאָמַר הָבָה נִתְחַכְּמָה לוֹ, קִבֵּץ פַּרְעֹה אֶת כָּל יִשְׂרָאֵל, וְאָמַר לָהֶם בְּבַקָּשָׁה מִכֶּם עָשׂוּ עִמִּי הַיּוֹם בְּטוֹבָה, הַיְינוּ דִּכְתִיב בְּפָרֶךְ 'בְּפֶה רַךְ'. נָטַל סַל וּמַגְרֵפָה וְכָל מִי שֶׁהָיָה רוֹאֶה פַּרְעֹה נוֹטֵל סַל וּמַגְרֵפָה וְעוֹשֶה בַּלְּבֵנִים הָיָה עוֹשֶׂה. מִיָּד הָלְכוּ יִשְׂרָאֵל בִּזְרִיזוּת וְעָשׂוּ אֻמָּנוּת עִמּוֹ כָּל הַיּוֹם לְפִי כֹּחָן, לְפִי שֶׁהָיוּ בַּעֲלֵי כֹּחַ וְגִבּוֹרִים, כֵּיוָן שֶׁהֶחְשִׁיךְ הֶעֱמִיד עֲלֵיהֶן נוֹגְשִׂים וְאָמְרוּ לָהֶם חִשְׁבוּ אֶת הַלְּבֵנִים. מִיָּד עָמְדוּ וּמָנוּ אוֹתָם וְאָמַר לָהֶם כַּזֶּה אַתֶּם מַעֲמִידִים לִי בְּכָל יוֹם. מִנָּה נוֹגְשִׂים שֶׁל מִצְרַיִם עַל שׁוֹטְרִים שֶׁל יִשְׂרָאֵל. הָיוּ בָּאִין הַנּוֹגְשִׂים וּמוֹנִים אֶת הַלְּבֵנִים וְנִמְצְאוּ חָסֵרוֹת הָיוּ הַשּׁוֹטְרִים מֻכִּים עַל יֶתֶר הָעָם וְלֹא הָיוּ מוֹסְרִים אוֹתָם בְּיַד הַנּוֹגְשִׂים, וְהָיוּ אוֹמְרִים מוּטָב לָנוּ לִלְקוֹת וְאַל יִכָּשְׁלוּ יֶתֶר הָעָם. לְפִיכָךְ כְּשֶׁאָמַר הַמָּקוֹם (במדבר יא, טז) "אָסְפָה לִי שִׁבְעִים אִישׁ", אָמַר מֹשֶׁה רִבּוֹנוֹ שֶׁל עוֹלָם אֵינִי יוֹדֵעַ מִי רָאוּי וּמִי אֵינוֹ רָאוּי. אָמַר לֵיהּ,  "אֲשֶׁר יָדַעְתָּ כִּי הֵם זִקְנֵי הָעָם וְשׁוֹטְרָיו" אוֹתָם שֶׁמָּסְרוּ עַצְמָם לִלְקוֹת עֲלֵיהֶם בְּמִצְרַיִם הֵם יָבֹאוּ וְיִטְּלוּ בַּגְּדֻלָּה הַזּוֹ. מִכָּאן אַתָּה לָמֵד כָּל מִי שֶׁמּוֹסֵר עַצְמוֹ עַל יִשְׂרָאֵל זוֹכֶה לְכָבוֹד וְלִגְדֻלָּה.

וּבְכָל עֲבֹדָה בַּשָּׂדֶה, וְכִי בַּשָּׂדֶה הָיוּ עוֹבְדִין וְלֹא בָּעִיר, אֶלָּא שֶׁגָּזְרוּ עֲלֵיהֶן, אֲנָשִׁים יָלִינוּ בַּשָּׂדֶה וְהַנָּשִׁים בָּעִיר כְּדֵי לְמַעֵט בִּפְרִיָּה וּרְבִיָּה. וּנְשֵיהֶם הָיוּ מְחַמְּמִין לָהֶן חַמִּין וּמְבִיאוֹת לְבַעֲלֵיהֶם כָּל מַאֲכָל וּמִשְׁתֶּה, וּמְנַחָמוֹת אוֹתָן וְאוֹמְרוֹת, לְעוֹלָם לֹא מְשַׁעְבְּדִין בָּנוּ, סוֹף הַקָּדוֹשׁ בָּרוּךְ הוּא גּוֹאֵל אוֹתָנוּ, מִתּוֹךְ כָּךְ בָּאִין עָלֵיהֶן וּפָרִים וְרָבִים. וּמַה שְׂכָרָן, זָכוּ לְבִזַּת מִצְרַיִם, וּבִזַּת הַיָּם. שֶׁנֶּאֱמַר (תהלים סח, יד) "אִם תִּשְׁכְּבוּן בֵּין שְׁפַתָּיִם כַּנְפֵי יוֹנָה נֶחְפָּה בַּכֶּסֶף" וּכְתִיב  "גַּן נָעוּל" אֵלּוּ נָשִׁים שֶׁהָיוּ גְּדוּרוֹת כְּגִנָּה שֶׁאֵין בָּהּ פִּרְצָה. (שם) "גַּל נָעוּל" אֵלוּ הַזְּכָרִים שֶׁהָיוּ מוּטָלִין כְּגַלִּין עַל פְּנֵי הַשָּׂדֶה.

{rרמז קסדr}  דָּרַשׁ רַבִּי עֲקִיבָא, בִּשְׂכַר נָשִׁים צִדְקָנִיּוֹת שֶׁבְּאוֹתוֹ הַדּוֹר נִגְאֲלוּ יִשְׂרָאֵל מִמִּצְרַיִם. בְּשָׁעָה שֶׁהָיוּ הוֹלְכוֹת לִשְׁאוֹב מַיִם הַקָּדוֹשׁ בָּרוּךְ הוּא מַזְמִין לָהֶן דָּגִים קְטַנִּים בְּתוֹךְ כַּדֵיהֶן, וְשׁוֹאֲבוֹת מֶחֱצָה דָּגִים וּמֶחֱצָה מַיִם, וּבָאוֹת וְשוֹפְתוֹת שְׁתֵּי קְדֵרוֹת, אַחַת שֶׁל חַמִּין וְאַחַת שֶׁל דָּגִים, וּמוֹלִיכוֹת אוֹתָן אֵצֶל בַּעֲלֵיהֶן בַּשָּׂדוֹת, מְרַחֲצוֹת אוֹתָם, וְסָכוֹת אוֹתָם, וּמַאֲכִילוֹת וּמַשְׁקוֹת אוֹתָם וְנִזְקָקוֹת לָהֶם בֵּין שְׂפָתַיִם, שֶׁנֶּאֱמַר (תהלים סח, יד) "אִם תִּשְׁכְּבוּן" וְגוֹ'. וְכֵיוָן שֶׁמִּתְעַבְּרוֹת בָּאוֹת לְבָתֵיהֶן, וּכְשֶׁמַּגִּיעַ זְמַן לֵדָתָן הוֹלְכוֹת [וְיוֹלְדוֹת] בַּשָּׂדֶה תַּחַת הַתַּפּוּחַ, שֶׁנֶּאֱמַר  "תַּחַת הַתַּפּוּחַ עוֹרַרְתִּיךָ שָׁמָה חִבְּלָתְךָ אִמֶּךָ", הַקָּדוֹשׁ בָּרוּךְ הוּא שׁוֹלֵחַ מִשְּׁמֵי מָרוֹם מִי שֶׁמְּנַקֶּה אוֹתָם וּמְשַׁפֵּר אוֹתָם, כְּחַיָּה שֶׁמְּשַׁפֶּרֶת אֶת הַוָּלָד, שֶׁנֶּאֱמַר (יחזקאל טז, ד) "וּמוֹלְדוֹתַיִךְ בְּיוֹם הוּלֶּדֶת אוֹתָךְ לֹא כָרַת שָׁרֵךְ". וּמְלַקֵּט לָהֶן שְׁנֵי עִגּוּלִים אֶחָד שֶׁל שֶׁמֶן וְאֶחָד שֶׁל דְּבַשׁ, דִּכְתִיב (דברים לב, יג) "וַיֵּנִקֵהוּ דְּבַשׁ מִסֶּלַע וְשֶׁמֶן מֵחַלְמִישׁ צוּר". וְכֵיוָן שֶׁמַּכִּירִין בָּהֶן הַמִּצְרִיִּים בָּאִין לְהָרְגָן, וְנַעֲשֶׂה לָהֶן נֵס וְנִבְלָעִין בַּקַּרְקַע, וּמְבִיאִין שְׁוָרִים וְחוֹרְשִׁים עַל גַּבָּן, שֶׁנֶּאֱמַר (תהלים קכט, ג) "עַל גַּבִּי חָרְשׁוּ חֹרְשִׁים הֶאֱרִיכוּ לְמַעֲנִיתָם", לְאַחַר שֶׁהוֹלְכִין מְבַצְבְּצִין וְיוֹצְאִין כְּעֵשֶׂב הַשָּׂדֶה, שֶׁנֶּאֱמַר  "רְבָבָה כְּצֶמַח הַשָּׂדֶה נְתַתִּיךְ", וְכֵיוָן שֶׁמִתְגַּדְּלִין, בָּאִין עֲדָרִים עֲדָרִים לְבָתֵיהֶן, שֶׁנֶּאֱמַר (שם) "וַתִּרְבִּי וַתִּגְדְּלִי וַתָּבוֹאִי בֲּעָדִי עֲדָיִים" אַל תִּקְרִי בַּעֲדִי עֲדָיִים אֶלָּא בְּעֵדֶר עֲדָרִים, וּכְשֶׁנִּגְלָה הַקָּדוֹשׁ בָּרוּךְ הוּא עַל הַיָּם הֵם הִכִּירוּהוּ תְּחִלָּה, שֶׁנֶּאֱמַר  "זֶה אֵלִי וְאַנְוֵהוּ".

{pפסוק טוp}  בִּשְׁנַת מֵאָה וּשְׁלֹשִׁים לָרֶדֶת יִשְׂרָאֵל מִצְרָיִם וּפַרְעֹה חוֹלֵם וְהִנֵּה הוּא יוֹשֵׁב עַל כִּסֵּא מַלְכוּתוֹ, וַיִּשָּׂא עֵינָיו וַיַּרְא זָקֵן אֶחָד עוֹמֵד כְּנֶגְדּוֹ וּבְיָדוֹ מֹאזְנַיִם מִמֹּאזְנֵי הַסּוֹחֲרִים, וַיִּקַּח הָאִישׁ הַזָּקֵן אֶת הַמֹּאזְנַיִם וַיִּתְלֵם לִפְנֵי פַּרְעֹה וַיִּקַּח כָּל זִקְנֵי מִצְרַיִם שָׁרֶיהָ וּגְדוֹלֶיהָ וַיֶּאֱסְרֵם וַיִּתְּנֵם יַחַד בְּכַף מֹאזְנַיִם הָאֶחָת, וַאֲחַר כֵּן לָקַח טְלֵה חָלָב אֶחָד וַיִתְּנֵהוּ בְכַף מֹאזְנַיִם הַשֵּׁנִית וַיַכְרִיעַ הַטְלֶה אֶת כֻּלָּן. וַיִתְמַהּ פַּרְעֹה עַל הֶחָזוֹן הַנּוֹרָא הַהוּא, מַדּוּעַ יַכְרִיעַ הַטָּלֶה אֶת כֻּלָּם, וַיִּיקַּץ פַּרְעֹה וְהִנֵּה חֲלוֹם, וַיַּשְׁכֵּם בַּבֹּקֶר וַיִּקְרָא לְכָל עֲבָדָיו וַיְסַפֵּר לָהֶם אֶת הַחֲלוֹם וַיִּירְאוּ הָאֲנָשִׁים יִרְאָה גְּדוֹלָה. וַיַּעַן סָרִיס אֶחָד מִסָּרִיסֵי הַמֶּלֶךְ אֵין זֶה כִי אִם רָעָה גְּדוֹלָה אֲשֶׁר תִּצְמַח לְמִצְרַיִם בְּאַחֲרִית הַיָּמִים, כִּי יֶלֶד יִוָּלֵד בְּיִשְׂרָאֵל וְיַחֲרִיב כָּל אֶרֶץ מִצְרָיִם. אִם עַל הַמֶּלֶךְ טוֹב יֵצֵא דְּבַר מַלְכוּת מִלְּפָנָיו וְיִכָּתֵב בְּדָתֵי מִצְרַיִם אֲשֶׁר כָּל זָכָר הַיִּלוֹד בָּעִבְרִים יֵהָרֵג, לְמַעַן תֶחְדַּל הָרָעָה הַזּאֹת מֵאֶרֶץ מִצְרַיִם, וַיַּעַשׂ הַמֶּלֶךְ כֵּן.

וַיֹּאמֶר מֶלֶךְ מִצְרַיִם לַמְיַלְּדֹת הָעִבְרִיּוֹת אֲשֶׁר שֵׁם הָאַחַת שִׁפְרָה וְשֵׁם הַשֵּׁנִית פּוּעָה, רַב וּשְׁמוּאֵל, חָד אָמַר, אִשָּׁה וּבִתָּהּ, יוֹכֶבֶד וּמִרְיָם. וְחָד אָמַר, כַּלָּה וַחֲמוֹתָהּ, יוֹכֶבֶד וֶאֱלִישֶבַע. תַּנְיָא כְּמָאן דְאָמַר אִשָּׁה וּבִתָּהּ. שִׁפְרָה, זוֹ יוֹכֶבֶד, וְלָמָּה נִקְרָא שְׁמָהּ שִׁפְרָה שֶׁמְּשַׁפֶּרֶת אֶת הַוָּלָד, דָּבָר אַחֵר, שֶׁפָּרוּ וְרָבוּ יִשְׂרָאֵל בְּיָמֶיהָ. פּוּעָה זוֹ מִרְיָם, וְלָמָּה נִקְרָא שְׁמָהּ פּוּעָה שֶׁפּוֹעָה לַוָּלָד, דָּבָר אַחֵר, שֶׁהָיְתָה פּוֹעָה בְּרוּחַ הַקֹּדֶשׁ וְאוֹמֶרֶת עֲתִידָה אִמִּי שֶׁתֵּלֵד בֵּן שֶׁמּוֹשִׁיעַ אֶת יִשְׂרָאֵל. דָּבָר אַחֵר, שֶּׁהָיְתָה פּוֹעָה וּבוֹכָה עַל אָחִיהָ, שֶׁנֶּאֱמַר (להלן ב, ד) "וַתֵּתַצַּב אֲחוֹתוֹ מֵרָחוֹק".

{pפסוק טזp}  וַיֹּאמֶר בְּיַלֶּדְכֶן אֶת הָעִבְרִיּוֹת וּרְאִיתֶן עַל הָאָבְנָיִם, סִימָן גָּדוֹל מָסַר לָהֶן, דִּכְתִיב (ירמיה יח, ג) "וָאֵרֵד בֵּית הַיּוֹצֵר וְהִנֵה הוּא עֹשֶׂה מְלָאכָה עַל הָאָבְנָיִם", אָמַר לָהֶן מָה יוֹצֵר זֶה יָרֵךְ מִכָּאן וְיָרֵךְ מִכָּאן וְסַדָּן בָּאֶמְצַע, אַף אִשָּׁה יָרֵךְ מִכָּאן וְיָרֵךְ מִכָּאן וְהַוָּלָד בָּאֶמְצַע. וְאִית דְּאָמְרֵי בְּשָׁעָה שֶׁכּוֹרַעַת לֵילֵד יַרְכוֹתֶיהָ מִצְטַנְּנוֹת כָּאֲבָנִים. אִם בֵּן הוּא וַהֲמִתֶּן אֹתוֹ, סִמָּן גָּדוֹל מָסַר לָהֶם, בֵּן פָּנָיו לְמַטָּה, בַּת פָּנֶיהָ לְמַעְלָה.

{pפסוק יזp}  וַתִּירֶאןָ הַמְיַלְּדֹת אֶת הָאֱלֹהִים וְלֹא עָשׂוּ כַּאֲשֶׁר דִּבֶּר אֲלֵיהֶן, 'לָהֶן' מִבָּעֵי' לֵיהּ, אֶלָּא מְלַמֵּד שֶׁתְּבָעָן לִדְבַר עֲבֵרָה, וְאֵינָן נִתְבָּעוֹת.

וַתְּחַיֶּיןָ אֶת הַיְלָדִים, לֹא דַיָּם שֶׁלֹּא הֵמִיתוֹ. אוֹתָן, אֶלָּא שֶׁהֵם מְסַפְּקוֹת לָהֶם מַיִם וּמָזוֹן.

{pפסוק יטp}  וַתֹּאמַרְןָ הַמְיַלְּדֹת אֶל פַּרְעֹה כִּי לֹא כַנָּשְׁים הַמִּצְרִיּוֹת הָעִבְרִיּוֹת כִּי חָיוֹת הֵנָּה, מַאי 'חָיוֹת' אִילֵימָא חַיּוֹת מַמָּשׁ, אַטּוּ חַיָּה מִי לֹא צְרִיכָה חַיָּה אַחֲרִיתֵי לֶאַולוּדָה, אֶלָּא כָּךְ אָמְרוּ לֵיהּ אֻמָּה זוֹ כְּחַיָּה נִמְשְׁלָה,  "גּוּר אַרְיֵה יְהוּדָה", (זכריה לב, כב) "דָּן גּוּר אַרְיֵה", (בראשית מט, כא) "נַפְתָּלִי אַיָּלָה שְׁלֻחָה", (בראשית שם, יד) "יִשָּׂשכָר חֲמֹר גָּרֶם",  "יוֹסֵף בְּכוֹר שׁוֹרוֹ הָדָר לוֹ", (בראשית מט, כז) "בִּנְיָמִין זְאֵב יִטְרָף", דִּכְתִיב בֵּיהּ כְּתִיב בֵּיהּ, וּדְלֹא כְּתִיב בֵּיהּ כְּתִיב,  "מָה אִמְּךָ לֶבִיָא בֵּין אֲרָיוֹת רָבָצָה".

{pפסוק כאp}  וַיְהִי כִּי יָרְאוּ הַמְיַלְּדֹת אֶת הָאֱלֹהִים וַיַּעַשׂ לָהֶם בָּתִּים, רַב וְלֵוִי, חָד אָמַר בָּתֵּי כְהֻנָּה וּלְוִיָּה, אַהֲרֹן וּמֹשֶׁה, וְחָד אָמַר, בָּתֵּי מַלְכוּת. דָּוִד נַמֵּי מִמִּרְיָם קָאָתֵי.

וַיַּעַשׁ לָהֶם בָּתִּים, בָּתִּים אֵלּוּ אֵינִי יוֹדֵעַ מַה הֵן, כְּשֶּׁהוּא אוֹמֵר (מ"א ט, י) "מִקֵּץ עֶשְׂרִים שָׁנָה אֲשֶׁר בָּנָה שְׁלֹמֹה (אֶת שְׁנֵי הַבָּתִּים) אֶת בֵּית ה'", זוּ כְהֻנָּה. "וְאֶת בֵּית הַמֶּלֶךְ", זוֹ מַּלְכוּת. זָכְתָה יוֹכֶבֶד לִכְהֻנָּה, וּמִרְיָם לְמַלְכוּת, שֶׁנֶּאֱמַר (דבהי"א ד, ח) "וְקוֹץ הוֹלִיד אֶת עָנוּב וְאֶת הַצֹּבָה וּמִשְׁפְּחֹת אֲחַרְחֵל", זוֹ מִרְיָם. שֶׁנֶּאֱמַר  "וַתֵּצֶאןָ כָל הַנָּשִׁים אַחֲרֶיהָ". (דבה"י שם) "בֶּן (הרים) [הָרֻם"] זוּ יוֹכֶבֶד, שֶׁנֶּאֱמַר (במדבר יח, יד) "כָּל חֶרֶם בְּיִשְׂרָאֵל לְךָ יִהְיֶה". וְהָיְתָה נִשֵּׂאת מִרְיָם לְכָלֵב, שֶׁנֶּאֱמַר (דבהי"א ב, יט) "וַתָּמָת עֲזוּבָה וַיִּקַּח לוֹ כָּלֵב אֶת אֶפְרַת וַתֵּלֶד לוֹ אֶת חוּר", וְאוֹמֵר  "וְדָוִד בֶּן אִישׁ אֶפְרָתִי", הָא כָּל הַמְּקָרֵב אֶת עַצְמוֹ, מִן הַשָּׁמַיִם מְקָרְבִין אוֹתוֹ.

דָּבָר אַחֵר יוֹכֶבֶד נָטְלָה שְׂכָרָה כְּהֻנָּה וּמַלְכוּת, מֹשֶׁה וְאַהֲרֹן מַה נָטְלָה מִרְיָם שְׂכָרָהּ, חָכְמָה. שֶׁנֶּאֱמַר (איוב כח, כח) "הֵן יִרְאַת ה' הִיא חָכְמָה". הֶעֱמִיד מִמֶּנָּהּ בְּצַלְאֵל שֶׁהָיָה חָכָם. שֶׁנֶּאֱמַר  "וַאֲמַלֵּא אֹתוֹ רוּחַ אֱלֹהִים בְּחָכְמָה".

{pפסוק כבp}  וַיְצַו פַּרְעֹה לְכָל עַמּוֹ, אַף עַל עַמּוֹ גָּזַר. שֶׁהָיוּ אִיסְטְרוֹלוֹגִין אוֹמְרִים, בַּיּוֹם הַזֶּה הַגּוֹאֵל שֶׁל יִשְׂרָאֵל נוֹלָד, וְאֵין אָנוּ יוֹדְעִין אִם מִצְרִי הוּא וְאִם לָאו. בְּאוֹתָהּ שָׁעָה כִּנֵּס לְכָל הַמִּצְרִיִּים וְאָמַר לָהֶם הַשְׁאִילוּ לִי בְּנֵיכֶם יוֹם אֶחָד, שֶׁנֶּאֱמַר כָּל הַבֵּן הַיִּלּוֹד, לְיִשְׂרָאֵל אֵין כְּתִיב כָּאן, אֶלָּא כָּל הַבֵּן, בֵּין יִשְׂרָאֵל וּבֵין מִצְרִי.

מִי זֶה אָמַר וַתְּהִי ה' לֹא צִוָּה, (להלן ו, א) "כִּי בְּיָד חֲזָקָה יְשַׁלְּחֵם" וְכֵן הֲוַת לֵיהּ. (תהלים קלו, טו) "וְנִעֵר פַּרְעֹה וְחֵילוֹ בְיַם סוּף". וְדִכְוָתֵיהּ,  "כְּכָל אֲשֶׁר צִוָּה הָמָן". הָמָן צִוָּה (שם, יג) "לְהַשְׁמִיד לַהֲרֹג וּלְאַבֵּד", (איכה שם) "מִי זֶה אָמַר וַתְּהִי ה' לֹא צִוָּה", וּמָה צִוָּה (אסתר ט, כה) "יָשׁוּב מַחֲשָׁבְתּוֹ הָרָעָה", וְכֵן הֲוַת לֵיהּ  "וְתָלוּ אֹתוֹ וְאֶת בָּנָיו עַל הָעֵץ".

וַיְצַו פַּרְעֹה לְכָל עַמּוֹ, אַף עַל עַמּוֹ גָּזַר. בִּתְחִלָּה גָּזַר אִם בֵּן הוּא וַהֲמִתֶּן אֹתוֹ, וַאֲחַר כָּךְ כָּל הַבֵּן הַיִּלּוֹד, וּלְבַסּוֹף אַף עַל עַמּוֹ גָּזַר.

תָּנוּ רַבָּנָן, שָׁלֹש נִבְּטוּ וְלֹא רָאוּ. נְבָט, וַאֲחִיתֹפֶל, וְאִיצְטַגְנִינֵי פַּרְעֹה. נְבָט רָאָה אֵשׁ יוֹצְאָה מֵאֲמָתוֹ, וְסָבַר אִיהוּ מָלִּיךְ, וְלֹא הִיא, יָרָבְעָם [הוּא], דְּנָפֵק מִנֵּיהּ. אֲחִיתֹפֶל רָאָה צָרַעַת שֶׁזָּרְחָה עַל אֲמָתוֹ, סָבַר אִיהוּ מָלִּיךְ וְלֹא הִיא, בַּת שֶׁבַע הִיא, דְּנָפְקָא מִנֵּיהּ דְּנָפֵק מִנֵּיהּ שְׁלֹמֹה. אִיצְטַגְנִינֵי פַּרְעֹה רָאוּ שֶׁמּוֹשִׁיעָן שֶׁל יִשְׂרָאֵל לוֹקֶה בְּמַיִם, דְּאָמַר רַב חֲנִינָא, מַאי דִּכְתִיב (במדבר כ, יג) "הֵמָּה מֵי מְרִיבָה", הֵמָּה שֶּׁרָאוּ וְטָעוּ אָמְרוּ כָּל הַבֵּן הַיִּלּוֹד, וְהֵם לֹא יָדְעוּ שֶׁעַל עִסְקֵי מְרִיבָה הוּא לוֹקֶה.

אָמַר פַּרְעֹה עַד דְאִנּוּן דַקִיקִין תַּחַת כּוּרְסִי אֲנָא מְחַנֵק לְהוֹן, .

כָּל הַבֵּן הַיִּלּוֹד הַיְּאֹרָה תַּשְׁלִיכֻהוּ, רַבִּי שִׁילָא אָמַר, כָּל הַיְּלָדִים שֶׁהִשְׁלִיכוּ הָיָה הַיְאוֹר פּוֹלֵט אוֹתָם בַּמִּדְבָּר, וְהָיָה הַקָּדוֹשׁ בָּרוּךְ הוּא מֵבִיא סֶלַע בְּפִי כָּל אֶחָד וְאֶחָד, וְסֶלַע מִצִּדּוֹ, וְהַסֶּלַע שֶׁבֵּינֵיהֶן הָיָה מֵנִיק אוֹתָם דְּבַשׁ וְחָלָב, וְהַסֶּלַע שֶׁבְּצִדֵּיהֶן הָיָה מֵסִיךְ אוֹתָן שֶׁמֶן כְּחַיָּה שֶׁהִיא מְמַסֶּכֶת אֶת בְּנָהּ. שֶׁנֶּאֱמַר (דברים לב, יג) "וַיֵּנִקֵהוּ דְבַשׁ מִסֶּלַע" וְגוֹ'.

רַב יַנַּאי אוֹמֵר, לֹא הֶעֱבִידוּ הַמִּצְרִיִּים אֶת יִשְׂרָאֵל אֶלָּא שָׁעָה אַחַת מִיּוֹמוֹ שֶׁל הַקָּדוֹשׁ בָּרוּךְ הוּא, שְׁמוֹנִים וְשִׁשָׁה שָׁנָה, שֶׁאָמְרוּ הַחַרְטֻמִּים אֶל פַּרְעֹה עָתִיד נַעַר אֶחָד לְהִוָּלֵד וְהוּא יוֹצִיא אֶת יִשְׂרָאֵל מִמִּצְרַיִם, וְהֵשִׁיב פַּרְעֹה וְאָמַר הַשְׁלִיכוּם לַיְּאוֹר. שָׁלֹש שָׁנִים וּשְׁלִישׁ שָׁנָה הִשְׁלִיכוּם לַיְּאוֹר, עַד שֶנּוֹלַד מֹשֶׁה, וּמִשֶּׁנּוֹלַד, אָמְרוּ לוֹ, הֲרֵי נוֹלַד וְהוּא כָּמוּס בְּעֵינֵינוּ. אָמַר לָהֶם הוֹאִיל וְנוֹלַד מִכָּאן וָאֵילָךְ אַל תַּשְׁלִיכוּ אֶת הַיְּלָדִים לַיְּאוֹר, אֶלָּא תְּנוּ עֲלֵיהֶן עֹל קָשֶׁה לְמָרֵר עֲלֵיהֶן חָיֵיהֶן. שֶׁנֶּאֱמַר (לעיל פס' יד) "וַיְמָרְרוּ אֶת חַיֵּיהֶם".

~ פרק ב

{pפסוק אp}  וַיֵּלֶךְ אִישׁ מִבֵּית לֵוִי, וַתַּהַר הָאִשָּׁה וַתֵּלֶד בַּת וַתִּקְרָא אֶת שְׁמָהּ מִרְיָם, בַּיָּמִים הַהֵם הֵחֵלּוּ הַמִּצְרִים לְמָרֵר חָיֵי בְּנֵי יִשְׂרָאֵל. וַתַּהַר עוֹד וַתֵּלֶד בֵּן וַתִּקְרָא אֶת שְׁמוֹ אַהֲרֹן, כִּי בִּימֵי הֶרְיוֹנָהּ הֵחֵל פַּרְעֹה לִשְׁפֹּךְ זְכוּרֵיהֶם אָרְצָה וּמֵהֶם לְהַשְׁלִיךְ בַּיְאוֹר.

{rרמז קסהr}  וַיֵּלֶךְ אִישׁ מִבֵּית לֵוִי, לְהֵיכָן הָלַךְ, שֶׁהָלַךְ בַּעֲצַת בִּתּוֹ. תַּנָּא, עַמְרָם גְּדוֹל הַדּוֹר הָיָה, כֵּיוָן שֶׁרָאָה שֶׁאָמַר פַּרְעֹה כָּל הַבֵּן הַיִּלּוֹד אָמַר לַשָּׁוְא אָנוּ עֲמֵלִים. עָמַד וְגֵרֵשׁ אֶת אִשְׁתּוֹ, עָמְדוּ כֻּלָּן וְגֵרְשוּ אֶת נְשׁוֹתֵיהֶן. אָמְרָה לוֹ בִּתּוֹ, אַבָּא גְּזֵרַתְךָ קָשָׁה [מִשֶּׁל פַּרְעֹה], שֶׁפַּרְעֹה לֹא גָּזַר אֶלָּא עַל הַזְּכָרִים, וְאַתָּה גּוֹזֵר עַל הַזְּכָרִים וְעַל הַנְּקֵבוֹת. פַּרְעֹה לֹא גָּזַר אֶלָּא בָּעוֹלָם הַזֶּה וְאַתָּה גָּזַרְתָּ בָּעוֹלָם הַזֶּה וּבָעוֹלָם הַבָּא. פַּרְעֹה רָשָׁע הוּא סָפֵק מִתְקַיֶּמֶת גְּזֵרָתוֹ סָפֵק אֵינָהּ מִתְקַיֶּמֶת, וְאַתָּה צַדִּיק וּגְזֵרַתְךָ מִתְקַיֶּמֶת, שֶׁנֶּאֱמַר  "וְתִגְזַר אֹמֶר וַיָּקָם לָךְ". עָמַד וְהֶחֱזִיר אֶת אִשְׁתּוֹ, עָמְדוּ כֻּלָּן וְהֶחֱזִירוּ אֶת נְשׁוֹתֵיהֶן.

וַיִקַּח אֶת בַּת לֵוִי, וַיַּחְזִיר מִבָּעיֵא לֵיהּ, אֶלָּא מְלַמֵּד שֶׁעָשָׂה בָּהּ מַעֲשֵׂה לִקּוּחִין הוֹשִׁיבָה בְּאַפִּרְיוֹן וְאַהֲרֹן וּמִרְיָם מְרַקְּדִין לְפָנֶיהָ, וּמַלְאֲכֵי הַשָּׁרֵת אוֹמְרִים (תהלים קיג, ט) "אֵם הַבָּנִים שְׂמֵחָה".

"אֶת בַּת לֵוִי", אֶפְשָׁר בַּת מֵאָה וּשְׁלֹשִׁים שָׁנָה הָיְתָה, וְקָרֵי לָהּ בַּת, דְּאָמַר רַב חָמָא בַּר חֲנִינָא זוֹ יוֹכֶבֶד שֶׁהוֹרָתָה בַּדֶּרֶךְ וְלֵידָתָהּ בֵּין הַחוֹמוֹת שֶׁנֶּאֱמַר (במדבר כו, נט) "אֲשֶׁר יָלְדָה אֹתָהּ לְלֵוִי בְמִצְרַיִם" לֵידָתָהּ בְּמִצְרַיִם וְאֵין הוֹרָתָה בְּמִצְרַיִם, וְקָרֵי לָהּ בַּת, אֶלָּא שֶׁנּוֹלְדוּ בָּהּ סִימָנֵי נַעֲרוּת, נִתְעַדֵּן הַבָּשָׂר וּפָשְׁטוּ הַקְּמָטִים וְחָזַר הַיֹּפִי לִמְקוֹמוֹ.

{pפסוק בp} {rרמז קסוr}  וַתַּהַר הָאִשָּׁה וַתֵּלֶד בֵּן, וְהָא הֲוַת מְעַבְּרָא בֵּיהּ תְּלַת יַרְחֵי מֵעִקְּרָא. אֶלָּא מֵקִישׁ לֵידָתָהּ לְהוֹרָתָה, מַה הוֹרָתָה שֶׁלֹּא בְּצַעַר אַף לֵידָתָהּ שֶׁלֹּא בְּצַעַר. מִכָּאן לְנָשִׁים צִדְקָנִיּוֹת שֶׁלֹּא הָיוּ בְּפִתְקָהּ שֶׁל חַוָּה.

וַתֵּרֶא אֹתוֹ כִּי טוֹב הוּא, רַבִּי מֵאִיר אוֹמֵר, טוֹב שְׁמוֹ. רַבִּי יְהוּדָה אוֹמֵר, רָאוּי לִנְבִיאוּת. רַבִּי נֶחֱמְיָה אוֹמֵר, טוֹבִיָּה שְׁמוֹ. אֲחֵרִים אוֹמְרִים, נוֹלַד כְּשֶׁהוּא מָהוּל. וַחֲכָמִים אוֹמְרִים, בְּשָׁעָה שֶׁנּוֹלַד מֹשֶׁה נִתְמַלֵּא כָּל הָעוֹלָם כֻּלּוֹ אוֹרָה. כְּתִיב הָכָא כִּי טוֹב הוּא וּכְתִיב הָתָם (בראשית א, ד) "וַיַּרְא אֱלֹהִים אֶת הָאוֹר כִּי טוֹב".

אָמְרִי לֵיהּ רַבָּנָן לְרַבִּי פְּרִידָא, רַבִּי זְעִירָא בַּר בְּרֵיהּ דְּרַבִּי אַבְטוּלָס דְּהוּא עֲשִׂירִי לְרַבִּי אֶלְעָזָר בֶּן עֲזַרְיָה, דְּהוּא עֲשִׂירִי לְעֶזְרָא, קָאֵי אַבָּבֵּא, אָמַר לְהוּ מַאי כֻּלֵּי הַאי אִי בַּר אוֹרְיָן הוּא יָאִי, אִי בַּר אַבָּהָן וּבַר אוֹרְיָן יָאִי וְיָאִי. בַּר אַבָּהָן וְלָאו בַּר אוֹרְיָן אֶשָּׂא תַּכְלֵיה. אָמְרוּ לֵיהּ בַּר אוֹרְיָן הוּא, אָמַר לֵיהּ לֵיעוּל וְלֵיתֵי, חַזְיֵיה דְהַוָה עַכִירָה דַעתֵּיהּ פָּתַח וְאָמַר וְכוּ', כִּיוּן דְשָׁמַע דְּקָאָמַר אַדִּיר פָּתַח וְאָמַר יָבֹא אַדִּיר וְיִפָּרַע לָאַדִּירִים מֵאַדִּירִים בָּאַדִּירִים. אַדִּיר, זֶה הַקָּדוֹשׁ בָּרוּךְ הוּא, שֶׁנֶּאֱמַר  "אַדִּיר בַּמָּרוֹם ה'". וְיִפָּרַע לָאַדִּירִים, אֵלוּ יִשְׂרָאֵל, דִּכְתִיב (שם טז, ג) "וְאַדִּירֵי כָּל חֶפְצִי בָם". מֵאַדִּירִים, אֵלוּ מִצְרִיִים דִּכְתִיב  "צָלֲלוּ כַּעוֹפֶרֶת בְּמַיִם אַדִּירִים". בָּאַדִּירִים, אֵלּוּ מַיִם, שֶׁנֶּאֱמַר (תהלים צג, ד) "אַדִּירִים מִשְׁבְּרֵי יָם".

יָבֹא יָדִיד בֶּן יָדִיד לְיָדִיד וּבְחֶלְקוֹ שֶׁל יְדִיד וְיִתְכַּפְּרוּ בּוֹ יְדִידִים. יָבֹא יְדִיד, זֶה שְׁלֹמֹה, דִּכְתִיב (ש"ב יב, כה) "וַיִּשְׁלַח בְּיַד נָתָן הַנָּבִיא וַיִּקְרָא אֶת שְׁמוֹ יְדִידְיָה". בֶּן יְדִיד, זֶה אַבְרָהָם, דִּכְתִיב  "מַה לִידִידִי בְּבֵיתִי". וְיִבְנֶה יָדִיד, זֶה בֵּית הַמִּקְדָשׁ, דִּכְתִיב (תהלים פד, ב) "מַה יְּדִידוֹת מִשְׁכְּנֹתֶיךָ". לְיָדִיד, זֶה הַקָּדוֹשׁ בָּרוּךְ הוּא, דִּכְתִיב (ישעיה ה, א) "אָשִׁירָה נָא לִידִידִי". בְּחֶלְקוֹ שֶׁל יָדִיד, זֶה בִּנְיָמִין, שֶׁנֶּאֱמַר (דברים לג, יב) "לְבִנְיָמִן אָמַר יְדִיד ה'". וְיִתְכַּפְּרוּ בּוֹ יְדִידִים, אֵלּוּ יִשְׂרָאֵל, דִּכְתִיב  "נָתַתִּי אֶת יְדִידוּת נַפְשִׁי בְּכַף אוֹיְבֶיהָ".

יָבֹא טוֹב וִיקַבֵּל טוֹב מִטּוֹב לְטוֹבִים. יָבֹא טוֹב, זֶה מֹשֶׁה, דִּכְתִיב וַתֵּרֶא אֹתוֹ כִּי טוֹב הוּא. וִיקַבֵּל טוֹב, זֶה תּוֹרָה, דִּכְתִיב (משלי ד, ב) "כִּי לֶקַח טוֹב" וְגוֹ'. מִטּוֹב, זֶה הַקָּדוֹשׁ בָּרוּךְ הוּא, דִּכְתִיב  "טוֹב ה' לַכֹּל". לַטּוֹבִים, אֵלּוּ יִשְׂרָאֵל, דִּכְתִיב (שם קכה, ד) "הֵטִיבָה ה' לַטּוֹבִים".

יָבֹא זֶה וִיקַבֵּל זֹאת מִזֶּה לְעַם זוּ. יָבֹא זֶה, זֶה מֹשֶׁה, דִּכְתִיב (להלן לב, א) "כִּי זֶה מֹשֶׁה". וִיקַבֵּל זֹאת, זוֹ תּוֹרָה, דִּכְתִיב  "זֹאת הַתּוֹרָה". מִזֶּה, זֶה הַקָּדוֹשׁ בָּרוּךְ הוּא, דִּכְתִיב (להלן טו, ב) "זֶה אֵלִי וְאַנְוֵהוּ". לְעַם זּוֹ, אֵלּוּ יִשְׂרָאֵל, דִּכְתִיב (שם, טז) "עַם זוּ קָנִיתָ".

וַתִּצְפְּנֵהוּ שְׁלשָׁה יְרָחִים, דְּלֹא מָנוּ לָהּ מִצְרָאֵי אֶלָּא מִשַּׁעְתָּא דְאַהֲדְרָה, וַהֲוַת מִעַבְּרָא בֵּיהּ שְׁלוֹשָׁה יַרְחֵי מֵעִיקָרָא.

{pפסוק גp}  וְלֹא יָכְלָה עוֹד הַצְפִּינוֹ. אַמַאי תִּצְפְנִיה וְתֵּזִיל, אֶלָּא כָּל הֵיכָא דְשַׁמְעֵי מִצְרָאֵי דְמִתְיַלִיד יְנוּקָא, מַמְטֵי יְנוּקָא לְהָתָם וּמָעווּ כִּי הֵיכִי דְלִישְׁמְעוּהָ וּמָעוּי בַּהֲדֵיהּ, דִּכְתִיב (שה"ש ב, טו) "אֶחֱזוּ לָנוּ שׁוּעָלִים".

וַתִּקַּח לוֹ תֵּבַת גֹּמֶא, מַאי שְׁנָא גֹּמֶא, אָמַר רַב אֶלְעָזָר, מִכָּאן לַצַדִּיקִים שֶׁמָּמוֹנָן חָבִיב עֲלֵיהֶן מִגּוּפָן, כָּל כָּךְ לָמָּה, שֶׁאֵין פּוֹשְׁטִים יְדֵיהֶם בְּגֶזֶל. וְרַבִּי שְׁמוּאֵל בַּר נַחְמָנִי אָמַר, דָּבָר רַךְ שֶׁיָּכוֹל לַעֲמֹד בִּפְנֵי רַךְ וּבִפְנֵי קָשֶׁה.

וַתַּחְמְרָה בַחֵמָר וּבַזָּפֶת, חֵמָר מִבִּפְנִים, וְזָפֶת מִבַּחוּץ, כְּדֵי שֶׁלֹּא יָרִיחַ אוֹתוֹ צַדִּיק רֵיחַ רַע, .

וַתָּשֶׂם בַּסּוּף, רַב אֶלְעָזָר אָמַר, יַם סוּף. רַבִּי שְׁמוּאֵל בַּר נַחְמָן אָמַר, אֲגַם כְּדִכְתִּיב (ישעיה יט, ו) "קָנֶה וָסוּף קָמֵלוּ".

{pפסוק דp}  כְּתִיב  "וַתִּקַּח מִרְיָם הַנְּבִיאָה אֲחוֹת אַהֲרֹן", וְלֹא אֲחוֹת מֹשֶׁה, מְלַמֵּד שֶׁהָיְתָה מִתְנַבְּאָה כְּשֶׁהִיא אֲחוֹת אַהֲרֹן, וְאָמְרָה עֲתִידָה אִמִּי שֶׁתֵּלֵד בֵּן שֶׁהוּא מוֹשִׁיעַ אֶת יִשְׂרָאֵל. בְּשָׁעָה שֶנּוֹלַד מֹשֶׁה נִתְמַלֵּא כָּל הַבַּיִת אוֹרָה, עָמַד אָבִיהָ וּנְשָׁקָהּ עַל רֹאשָׁהּ, אָמַר לָהּ, בִּתִּי נִתְקַיְּמָה נְבוּאָתֵךְ. כְּשֶׁהִטִּילֻהוּ לַיָּם [עָמַד אָבִיהָ] וְטָפַח לָהּ עַל רֹאשָׁהּ, אָמַר לָהּ הֵיכָן נְבוּאָתֵךְ, הַיְינוּ דִּכְתִיב וַתֵּתַצַּב אֲחוֹתוֹ, לֵידַע מַה יְּהֵא בְּסוֹף נְבוּאָתָהּ.

בְּמִדָּה שֶׁאָדָם מוֹדֵד בָּהּ מוֹדְדִין לוֹ. וְכֵן לְעִנְיַן הַטּוֹבָה, מִרְיָם הִמְתִּינָה לְמֹשֶׁה שָׁעָה אַחַת, שֶׁנֶּאֱמַר וַתֵּתַצַּב אֲחוֹתוֹ מֵרָחֹק, לְפִיכָךְ נִתְעַכְּבוּ לָהּ יִשְׂרָאֵל שִׁבְעָה יָמִים בַּמִּדְבָּר, שֶׁנֶּאֱמַר (במדבר יב, טו) "וְהָעָם לֹא נָסַע עַד הֵאָסֵף מִרְיָם". יוֹסֵף וְכוּ'. מִי דָּמֵי הָתָם חָדָא שַׁעְתָּא, הָכָא שִׁבְעָה יוֹמֵי. אֵימָא וּלְעִנְיַן מִדָּה טוֹבָה אֵינוֹ כֵן. רָבָא אָמַר, וְכֵן לְעִנְיַן מִדָּה טוֹבָה דְכַּוַותָה מִדָּה כְּנֶגֶד מִדָּה, וּלְעוֹלָם מִדָּה טוֹבָה מְרֻבָּה מִמִּדַּת פֻּרְעָנוּת.

וַתֵּתַצַּב, אָמַר רַבִּי יִצְחָק, פָּסוּק זֶה כֻּלּוֹ עַל שֵׁם שְׁכִינָה נֶאֱמַר. וַתֵּתַצַּב, דִּכְתִיב (ש"א ג, י) "וַיָּבֹא ה' וַיִּתְיַצֵּב וַיִּקְרָא כְּפַעַם בְּפַעַם". אֲחוֹתוֹ, דִּכְתִיב  "אֱמֹר לַחָכְמָה אֲחֹתִי אַתְּ". מֵרָחֹק, דִּכְתִיב (ירמיה לא, ב) "מֵרָחֹק ה' נִרְאָה לִי". (לָדַעַת) [לְדֵעָה], דִּכְתִיב (ש"א ב, ג) "כִּי אֵל דֵּעוֹת ה'". מַה, דִּכְתִיב, (דברים י, יב) "מַה ה' אֱלֹהֶיךָ שׁוֹאֵל מֵעִמָּךְ". יֵּעָשֶׂה, דִּכְתִיב  "יַעֲשֶׂה ה' לַאֲדֹנִי בְּבֵית נֶאֱמָן". לוֹ, דִּכְתִיב (שופטים ו, כד) "וַיִּקְרָא לוֹ ה' שָׁלוֹם".

לְלַמֶּדְךָ שֶׁבְּמִדָּה שֶׁאָדָם מוֹדֵד מוֹדְדִין לוֹ, מִרְיָם הִמְתִּינָה לְמֹשֶׁה שָׁעָה אַחַת, דִּכְתִיב וַתֵּתַצַּב אֲחוֹתוֹ, וְהַמָּקוֹם עִכֵּב לָהּ בַּמִּדְבָּר הָאָרוֹן וְהַשְּׁכִינָה וְהַכֹּהֲנִים וְהַלְּוִיִּם וְשִׁבְעַת עַנְנֵי כָּבוֹד, שֶׁנֶּאֱמַר  "וְהָעָם לֹא נָסַע" וְגוֹ'.

{pפסוק הp}  וַתֵּרֶד בַּת פַּרְעֹה לִרְחֹץ, שֶׁיָּרְדָה לִרְחֹץ מִגִּלּוּלֵי בֵּית אָבִיהָ. וְכֵן הוּא אוֹמֵר (ישעיה ד, ד) "אִם רָחַץ ה' אֶת צוֹאַת בְּנוֹת צִיּוֹן".

וְנַעֲרֹתֶיהָ הֹלְכוֹת, אֵין הֲלִיכָה אֶלָּא לְשׁוֹן מִיתָה, וְכֵן הוּא אוֹמֵר (בראשית כה, לב) "אָנֹכִי הֹלֵךְ לָמוּת". וַתֵּרֶא אֶת הַתֵּבָה בְּתוֹךְ הַסּוֹף, כֵּיוָן דְחָזוּ דְּקָא בָּעָא לְאַצּוּלֵי לְמֹשֶׁה, אָמְרוּ לָהּ, גְּבִרְתֵנוּ, מִנְהָג שֶׁל עוֹלָם מֶלֶךְ בָּשָׂר וָדָם גּוֹזֵר גְּזֵרָה אִם כָּל הָעוֹלָם כֻּלּוֹ אֵין מְקַיְּמִין אוֹתָהּ בָּנָיו וּבְנֵי בֵּיתוֹ מְקַיְּמִין אוֹתָהּ, וְאַתְּ עוֹבֶרֶת עַל גְּזֵרַת אָבִיךְ, בָּא גַּבְרִיאֵל וַחֲבָטָן בַּקַּרְקַע.

וַתֵּרֶד בַּת פַּרְעֹה לִרְחֹץ עַל הַיְאֹר, שֶׁהָיְתָה מְנֻגַּעַת בִּנְגָעִים קָשִׁים, וְלֹא הָיְתָה יְכוֹלָה לִרְחֹץ בְּחַמִּין, וְיָרְדָה לִרְחֹץ בַּיְאוֹר. וְרָאֲתָה הַנַּעַר בּוֹכֶה וְשָׁלְחָה יָדָהּ וְהֶחֱזִיקָה בּוֹ וְנִתְרַפְּאָה, וְקִיַּמְתוֹ לְחַיִּים. וְאָמְרָה, הַנַּעַר הַזֶּה צַדִּיק הוּא, וְכָל הַמְּקַיֵּם נֶפֶשׁ אַחַת כְּאִלּוּ קִיֵּם עוֹלָם מָלֵא. לְפִיכָךְ זָכְתָה לְחַיֵּי הָעוֹלָם הַבָּא.

וַיְשַׁלַּח ה' שָׁרָב וְשֶׁמֶשׁ וְחֹם בְּאֶרֶץ מִצְרַיִם וַיִבְעַר בְּשַׂר הָאָדָם עָלָיו כַּאֲשֶׁר יִבְעַר הַשֶּׁמֶשׁ בִּתְקוּפַת תַּמּוּז, וַיִּצֶר לָהֶם מְאֹד, וַתֵּרֶד בַּת פַּרְעֹה לִרְחֹץ מִפְּנֵי הַחֹם וְהַשָּׁרָב.

וַתִּשְׁלַח אֶת אֲמָתָהּ וַתִּקָּחֶהָ, רַבִּי יְהוּדָה וְרַבִּי נֶחֶמְיָה, חָד אָמַר יָדָהּ, וְחָד אָמַר שִׁפְחָתָהּ. מַאן דְאָמַר יָדָהּ, דִּכְתִיב אֲמָתָהּ. וּמַאן דְּאָמַר שִׁפְחָתָהּ, מִדְּלֹא כְּתִיב יָדָהּ. וּלְמַאן דְּאָמַר שִׁפְחָתָה, הָא אָמַרְתָּ בָּא גַּבְרִיאֵל וְחֲבָטָן בַּקַּרְקַע, דְשַׁיֵיר לָהּ חָדָא, דְּלָאו אֹרַח אַרְעָא לְמֵיקַם בַּת מַלְכָּא לְחוּדָא. וּלְמָאן דְאָמַר יָדָהּ לִיכְתּוֹב יָדָהּ, הָא קָא מַשְׁמַע לָן דְּאִשְׁתַּרְבֵּב אִישְׁתְּרַבוּבֵי, כִּדְאָמַר מַר וְכֵן אַתָּה מוֹצֵא בְּאַמָּתָהּ שֶׁל בַּת פַּרְעֹה. וְכֵן אַתָּה מוֹצֵא בְּשִׁנֵּי רְשָׁעִים, שֶׁנֶּאֱמַר  "שִׁנֵּי רְשָׁעִים שִׁבַּרְתָּ", אַל תִּקְרָא שִׁבַּרְתָּ אֶלָּא שִׁרְבַּבְתָּ.

{pפסוק וp}  וַתִּפְתַּח וַתִּרְאֵהוּ אֶת הַיֶּלֶד, 'וַתֵּרֶא' מִבָּעֵי' לֵיהּ, אֶלָּא שֶׁרָאֲתָה עִמּוֹ שְׁכִינָה.

וְהִנֵּה נַעַר בֹּכֶה, קָרִי לֵיהּ נַעַר וְקָרִי לֵיהּ יֶלֶד, תָּנָא, הוּא יֶלֶד וְקוֹלוֹ כְּנַעַר, דִּבְרֵי רַבִּי יְהוּדָה. אָמַר לֵיהּ רַבִּי נֶחֶמְיָה, אִם כֵּן עֲשִׂיתוֹ לְמֹשֶׁה בַּעַל מוּם, אֶלָּא מְלַמֵּד שֶׁעָשְׂתָה לוֹ אִמּוֹ חֻפַּת נְעָרִים בַּתֵּבָה.

דָּבָר אַחֵר וְהִנֵּה נַעַר בֹּכֶה, זֶה אַהֲרֹן. דָּבָר אַחֵר, זֶה הַמַּלְאָךְ שֶׁהָיָה מִתְלַוֶּה עִמּוֹ, שֶׁמַּלְאָךְ נִקְרָא נַעַר, שֶׁנֶּאֱמַר (זכריה ב, ז ח) "רוּץ [דַבֵּר] אֶל הַנַּעַר הַלָּז לֵאמֹר פְּרָזוֹת תֵּשֵׁב יְרוּשָׁלָיִם". וַתַּחְמֹל עָלָיו, מְלַמֵּד כְּשֶׁאָמְרוּ לָהּ נַעֲרוֹתֶיהָ, הִנִּיחָתוֹ, וְזָרַק הַקָּדוֹשׁ בָּרוּךְ הוּא רַחֲמָנוּת בְּלִבָּהּ וְהֶחֱזִירָהּ אֶצְלוֹ.

{pפסוק ז-טp}  וַתֹּאמֶר מִיַּלְדֵי הָעִבְרִים זֶה, שֶׁעַל יָדוֹ יִהְיוּ יִשְׂרָאֵל עֲתִידִין לֵאמֹר (להלן טו, ב) "זֶה אֵלִי וְאַנְוֵהוּ".

וַתֵּלֶךְ הָעַלְמָה, שֶׁהֶעֱלִימָה דְּבָרִים, שֶׁלֹּא אָמְרָה שֶׁהִיא אִמּוֹ. הֵילִיכִי אֶת הַיֶּלֶד הַזֶּה, מְלַמֵּד שֶׁהֶרְאֲתָה לָהּ כָּל אֵבָרָיו שֶׁל מֹשֶׁה וְאָמְרָה לָהּ רְאִי וְהִזְהַרִי בּוֹ שֶׁתַּחֲזִירִיהוּ לִי שָׁלֵם.

מִיַּלְדֵי הָעִבְרִים זֶה, מִנָּא יָדְעָה, שֶׁרָאֲתָה אוֹתוֹ מָהוּל. זֶה מְלַמֵּד שֶׁהִתְנַבְּאָה שֶׁלֹּא מִדַּעְתָּהּ, זֶה נוֹפֵל וְאֵין אַחֵר נוֹפֵל. וְהַיְינוּ דְּאָמַר רַבִּי אֶלְעָזָר, מַאי דִּכְתִיב (ישעיה ח, יט) "וְכִי יֹאמְרוּ אֲלֵיכֶם דִּרְשׁוּ אֶל הָאֹבוֹת וְאֶל הַיִּדְעוֹנִים הַמְּצַפְצְפִים וְהַמְּהַגִּים". צוֹפִין וְאֵין יוֹדְעִין מַה צוֹפִין מְהַגִּין וְאֵין יוֹדְעִין מַה מְהַגִּין, רָאוּ שֶׁמּוֹשִׁיעָן שֶׁל יִשְׂרָאֵל בְּמַיִם הוּא לוֹקֶה, עָמְדוּ וְגָזְרוּ  "כָּל הַבֵּן הַיִּלּוֹד" וְגוֹ'. וְכֵיוָן שֶׁהֻשְׁלַךְ לַמַּיִם אָמְרוּ תוּ לָא חַזִינָן כִּי הַהִיא סִימָנָא, בִּטְּלוּ לִגְזֵרָתַיְיהוּ, וְלֹא יָדְעוּ שֶׁעַל יְדֵי מֵי מְרִיבָה הוּא לוֹקֶה. וְהַיְינוּ דִּכְתִיב (במדבר כ, יג) "הֵמָּה מֵי מְרִיבָה". "הֵמָּה" רָאוּ אִיצְטַגְנִינֵי פַּרְעֹה וְטָעוּ. וְהַיְינוּ דְּקָאָמַר מֹשֶׁה  ("כְּ)שֵׁשׁ מֵאוֹת אֶלֶף רַגְלִי", אָמַר לָהֶם מֹשֶׁה לְיִשְׂרָאֵל, בִּשְׁבִילִי נִצַלְתֶּם כֻּלְּכֶם.

רַבִּי חֲנִינָא בַּר פָּפָּא אָמַר, אוֹתוֹ הַיּוֹם כ"א בְּנִיסָן הָיָה, אָמְרוּ מַלְאֲכֵי הַשָּׁרֵת לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, מִי שֶׁעָתִיד לוֹמַר לְפָנֶיךָ שִׁירָה עַל הַיָּם בַּיּוֹם הַזֶּה יִלְקֶה בַּיּוֹם הַזֶּה. רַב אַחָא בַּר חֲנִינָא אָמַר, אוֹתוֹ הַיּוֹם שִׁשָּׁה בְּסִיוָן הָיָה, אָמְרוּ מַלְאֲכֵי הַשָּׁרֵת לִפְנֵי הַקָּדוֹשׁ בָּרוּךְ הוּא מִי שֶׁעָתִיד לְקַבֵּל תּוֹרָה מִסִּינַי יוֹם זֶה יִלְקֶה בְּיוֹם זֶה. בִּשְׁלָמָא לְמָאן דְּאָמַר בְּשִׁשָּׁה בְּסִיוָן, מַשְׁכַּחַת לָהּ שְׁלֹשָׁה יַרְחֵי, דְּאָמַר מַר בְּשִׁבְעָה בַּאֲדָר נוֹלַד מֹשֶׁה, וּבְשִׁבְעָה בַּאֲדָר מֵת מֹשֶׁה, וּמִשִּׁבְעָה בַּאֲדָר עַד שִׁשָּׁה בְּסִיוָן שְׁלֹשָׁה יַרְחֵי. אֶלָּא לְמָאן דְּאָמַר בכ"א בְּנִיסָן, הֵיכִי מַשְׁכַּחַת לָהּ. אוֹתָהּ שָׁנָה מֵעֻבֶּרֶת הָיְתָה, רֻבּוֹ שֶׁל רִאשׁוֹן וְרֻבּוֹ שֶׁל אַחֲרוֹן וְאֶמְצָעִי שָׁלֵם.

וַתֹּאמֶר אֲחֹתוֹ אֶל בַּת פַּרְעֹה הַאֵלֵךְ וְקָרָאתִי לָךְ אִשָּׁה מֵינֶקֶת מִן הָעִבְרִיֹּת, מַאי שְׁנָא מִן הָעִבְרִיֹּת, מְלַמֵּד שֶׁהֶחֱזִירֻהוּ עַל הַמִּצְרִיּוֹת כֻּלָּן וְלֹא יָנַק. אָמַר, פֶּה שֶׁעָתִיד לְדַבֵּר עִם הַשְּׁכִינָה יִינַק דָּבָר טָמֵא, וְהַיְינוּ דִּכְתִיב (ישעיה כח, ט) "אֶת מִי יוֹרֶה דֵּעָה וְאֶת מִי יָבִין שְׁמוּעָה גְּמוּלֵי מֵחָלָב עַתִּיקֵי מִשָּׁדָיִם".

וַתֵּלֶךְ הָעַלְמָה שֶׁהָלְכָה בִּזְרִיזוּת. רַבִּי שְׁמוּאֵל בַּר נַחְמֵנִי אָמַר שֶׁהֶעֱלִימָה אֶת דְּבָרֶיהָ. וַתֹּאמֶר לָהּ בַּת פַּרְעֹה הֵילִיכִי, מִתְנַבֵּאת וְאֵינָהּ יוֹדַעַת מַה מִתְנַבֵּאת, הָא לִיכִי הָא שֶׁלִיכִי. וַאֲנִי אֶתֵּן אֶת שְׂכָרֵךְ, לֹא דַּיָּן לַצַּדִּיקִים שֶׁמַּחֲזִירִין לָהֶן אֲבֵדָתָן אֶלָּא שֶׁנּוֹתְנִין לָהֶן שָׂכָר.

(להלן טו, כ) "וַתִּקַּח מִרְיָם הַנְּבִיאָה" וְכוּ' עַד עָמַד אָבִיהָ וְטָפַח לָהּ עַל רֹאשָׁהּ וְכוּ' מַה יְּהֵא בְּסוֹף נְבוּאָתָהּ.

{pפסוק יp}  וַיְהִי מִקֵּץ שְׁנָתַיִם וַתְבִיאֵהוּ לְבַת פַּרְעֹה וַיְהִי לָהּ לְבֵן וַתִּקְרָא שְׁמוֹ מֹשֶׁה כִּי מִן הַמַּיִם מְשִׁיתִהוּ, וְאָבִיו קָרָא לוֹ חָבֵר, כִּי בַּעֲבוּרוֹ חֻבַּר עִם אִשְׁתּוֹ אֲשֶׁר גֵּרֵשׁ. וְאִמּוֹ קָרְאָה לוֹ יְקוּתִיאֵל כִּי קִוִתְהוּ אֶל שָׁדֶיהָ וַיְשִׁיבֵהוּ הָאֱלֹהִים אֵלֶיהָ, וַאֲחוֹתוֹ קָרְאָה לוֹ יֶרֶד, כִּי בַּעֲבוּרוֹ יָרְדָה אַחֲרָיו אֶל הַיְּאֹר לָדַעַת מַה יִּהְיֶה בְּסוֹפוֹ. וְאָחִיו קָרָא לוֹ אֲבִי זָנוּחַ, לֵאמֹר זָנַח אָבִי אֶת אִמִּי וְהֵשִׁיב בַּעֲבוּר זֶה. וּקְהָת וּמְנִיקָתוֹ קָרְאוּ לוֹ אֲבִי סוֹכוֹ, לֵאמֹר כְּסֻכָּה הוּצְפַּן שְׁלֹשָׁה חֳדָשִׁים מִפְּנֵי בְּנֵי חָם. וְכָל יִשְׂרָאֵל קָרְאוּ לוֹ שְׁמַעְיָה בֶּן נְתַנְאֵל, כִּי בְּיָמָיו שָׁמַע אֱלֹהִים אֶת נַאֲקָתָם מִיַּד דּוֹחֲקֵיהֶם.

וַיְהִי בַּשָּׁנָה הַשְּׁלִישִׁית לְלֵדַת מֹשֶׁה, וּפַרְעֹה יוֹשֵב עַל כִּסְאוֹ, וְהַגְּבִירָה יוֹשֶׁבֶת מִימִינוֹ, וּבַתְיָה יוֹשֶׁבֶת מִשְּׂמֹאלוֹ וְהַנַּעַר יוֹשֵב בְּחֵיקָהּ וְכָל שָׂרֵי הַמְּלוּכָה יוֹשְׁבִים אֶצְלוֹ, וַיְהִי הֵם יוֹשְׁבִים אֶל הַשֻּׁלְחָן וַיּוֹשֶׁט הַנַּעַר אֶת יָדוֹ וַיִּקַּח אֶת הָעֲטָרָה מֵעַל רֹאשׁ הַמֶּלֶךְ וַיָּשֶׂם אוֹתָהּ בְּרֹאשׁוֹ, וַיִבָּהֲלוּ הַמֶּלֶךְ וְהַשָּׂרִים עַל זֶה וַיִּתְּמְהוּ תְּמִיהָה גְּדוֹלָה מְאֹד. וַיַּעַן בִּלְעָם הַקּוֹסֵם אֶחָד מִסָּרִיסֵי הַמֶּלֶךְ וַיֹּאמֶר זְכֹר נָא אֲדוֹנִי הַמֶּלֶךְ אֶת הַחֲלוֹם אֲשֶׁר חָלַמְתָּ וְאֶת אֲשֶׁר פָּתַר עַבְדְךָ וְעַתָּה הֲלֹא זֶה הָעֶלֶם מִיַּלְדֵי הָעִבְרִים אֲשֶׁר אֱלֹהִים בְּקִרְבָּם וּמֵחָכְמָה עָשָׂה זֹאת וַיִּבְחַר לוֹ אֶת מַלְכוּת מִצְרַיִם. מֶה עָשָׂה אַבְרָהָם אֲשֶׁר הִתִּישׁ אֶת חֵיל נִמְרֹד מֶלֶךְ כַּשְׂדִּים, וְאֶת אֲבִימֶלֶךְ מֶלֶךְ גְּרָר, וְיָרַשׁ אֶת אֶרֶץ בְּנֵי חֵת וְאֶת כָּל מַמְלְכוֹת כְּנַעַן, וּמִצְרַיְמָה יָרַד גַּם הוּא וַיֹּאמֶר אֶל אִשְׁתּוֹ אֲחוֹתִי הִיא לְמַעַן הַכְשִׁיל מִצְרַיִם וְאֶת מַלְכָּהּ. גַּם יִצְחָק מֶה עָשָׂה לִפְלִשְׁתִּים, אֲשֶׁר גָּר בִּגְרָר וַיַעֲצֵם כֹּחוֹ מִכָּל פְּלִשְׁתִּים, גַּם אֶת מַלְכָּם רָצָה לְהַכְשִׁיל בְּאָמְרוֹ לְאִשְׁתּוֹ אֲחֹתִי הִיא. וְיַעֲקֹב הָלַךְ בְּעָקְבָה וַיִּקַּח מִיַּד אָחִיו בֶּן אִמּוֹ אֶת בְּכוֹרָתוֹ וְאֶת בִּרְכָתוֹ, וַיֵּלֶךְ פַּדֶּנָה אֲרָם אֶל בֵּית לָבָן אֲחִי אִמּוֹ, וַיִּקַּח אֶת בְּנוֹתָיו וְאֶת מִקְנֵהוּ וְאֶת כָּל אֲשֶׁר לוֹ וַיִּבְרַח וַיֵּשֶׁב בְּאַרְצָה כְּנַעַן. מָכְרוּ בָּנָיו אֶת יוֹסֵף וַיֵּרֶד מִצְרַיְמָה וַיִנָּתֵן בְּבֵית הַכֶּלֶא שָׁנִים שְׁתֵּים עֶשְׂרֵה עַד אֲשֶׁר חָלַם פַּרְעֹה הַקַּדְמוֹנִי חֲלוֹמוֹ וַיּוֹצִיאֵהוּ מִבֵּית הַכֶּלֶא, וַיְגַדְּלֵהוּ עַל כָּל שָׂרֵי מִצְרַיִם עַל פָּתְרוֹ חֲלוֹמוֹתָיו לוֹ. וַיְהִי בְּהַרְעִיב אֱלֹהִים אֶת הָאָרֶץ וַיִּשְׁלַח וַיָּבֵא אֶת בָּנָיו וְאֶת אֶחָיו מִצְרַיְמָה וַיְכַלְכְּלֵם בְּלֹא מְחִיר וָהוֹן, וְאוֹתָנוּ קָנָה לַעֲבָדִים, וְאִם עַל הַמֶּלֶךְ טוֹב נִשְׁפְּכָה אֶת דָּמוֹ אַרְצָה בְּטֶרֶם יִגְדַּל וְיִּקַּח אֶת הַמְּלוּכָה מִיָּדְךָ וְתֹאבַד תִּקְוַת מִצְרַיִם אֲחַרֵי מָלְכוֹ. וַיִּשְׁלַח אֱלֹהִים מַלְאָךְ מִמַּלְאָכִים קְדוֹשִׁים וּשְׁמוֹ גַּבְרִיאֵל וַיִּדָּמֶה כְּאֶחָד מֵהֶם, וַיַּעַן הַמַּלְאָךְ וַיֹּאמֶר אִם עַל הַמֶּלֶךְ טוֹב יָבִיאוּ אֶבֶן שֹׁהַם וְגַחֶלֶת אֵשׁ וְיָשִׂימוּ אוֹתָם לִפְנֵי הַיֶּלֶד וְהָיָה אִם יִשְׁלַח יָדוֹ אֶל הַשֹּׁהַם דַּע כִּי מֵחָכְמָה עָשָׂה זֹאת וְנַהַרְגֵהוּ, וְאִם עַל הַגַּחֶלֶת יָשִׂים יָדוֹ, דַּע כִּי לֹא מֵחָכְמָה עָשָׂה זֹאת וּנְחַיֵּהוּ, וַיִּיטַב הַדָּבָר בְּעֵינֵי הַמֶּלֶךְ וְהַשָּׂרִים וַיַּעַשׂ הַמֶּלֶךְ כִּדְבַר הַמַּלְאָךְ. וַיְבִיאֵהוּ לוֹ אֶת הַשֹּׁהַם וְאֶת הַגַּחֶלֶת וַיִּקַּח הַמַּלְאָךְ יָדוֹ אֶל הַגַּחֶלֶת וַתִּדְבַּק הַגַּחֶלֶת בָּאֶצְבַּע וַיִּשָּׂאָהּ אֶל פִּיו וַתְּבַעֵר קְצַת שְׂפָתָיו וּשְׂפַת לְשׁוֹנוֹ וְנַעֲשָׂה כְּבַד פֶּה וּכְבַד לָשׁוֹן, וַיַּחְדְּלוּ הַמֶּלֶךְ וְהַשָּׂרִים מֵהָמִית אֶת הַיֶּלֶד, וַיְהִי בְּבֵית פַּרְעֹה אֲחַרֵי כֵן שָׁנִים חֲמֵשׁ עֶשְׂרֵה.

{pפסוק יא-טוp}  וַיְהִי בִּהְיֹת הַיֶּלֶד בְּבֵית הַמֶּלֶךְ בְּבִגְדֵי אַרְגָּמָן לְבוּשׁוֹ וַיִּגְדַּל בְּקֶרֶב בְּנֵי הַמֶּלֶךְ. וַיְהִי מִקְּצֵה שָׁנִים חֲמֵשׁ עֶשְׂרֵה לְבוֹא בֵּית הַמֶּלֶךְ הִיא שְׁנַת שְׁמוֹנֶה עֶשְׂרֵה לְיוֹם הִוָּלְדוֹ, וַיִּתְאַו הַיֶּלֶד אֶל אָבִיו וְאֶל אִמּוֹ וַיֵּלֶךְ אֲלֵיהֶם, וַיֵּצֵא אֶל אֶחָיו וַיַּרְא בְּסִבְלֹתָם וַיַּרְא אִישׁ מִצְרִי מַכֶּה אִישׁ עִבְרִי מֵאֶחָיו. וַיְהִי כִּרְאֹת הָאִישׁ הַמֻּכֶּה אֶת מֹשֶׁה וַיָּנָס אֵלָיו לְעֶזְרָה כִּי הָאִישׁ מֹשֶׁה נִכְבָּד וְגָדוֹל בְּבֵית פַּרְעֹה. וַיֹּאמֶר אֵלָיו בִּי אֲדוֹנִי, הָאִישׁ הַמִּצְרִי הַזֶּה בָּא הַלַּיְלָה אֶל בֵּיתִי וַיַּאַסְרֵנִי, וְאֶל אִשְׁתִּי בָּא לְפָנַי, וְעַתָּה מְבַקֵּשׁ נַפְשִׁי לְקַחְתָּהּ. וַיְהִי כִּשְׁמֹעַ מֹשֶׁה הַדָּבָר הָרַע הַזֶּה וַיִּחַר אַפּוֹ מְאֹד, וַיַּרְא כִּי אֵין אִישׁ וַיַּךְ אֶת הַמִּצְרִי וַיִּטְמְנֵהוּ בַּחוֹל, וַיַּצֵּל אֶת הָעִבְרִי מִיַּד מַכֵּהוּ, וַיֵּלֶךְ מֹשֶׁה וַיֵּשֶׁב בֵּית הַמֶּלֶךְ וְהָאִיש עִבְרִי שָׁב לְבֵיתוֹ. וַיְהִי כְּשׁוּב הָאִישׁ הַבַּיְתָה וְאָמַר לְגָרֵשׁ אֶת אִשְׁתּוֹ, כִּי לֹא נָכוֹן לְבֵית יַעֲקֹב לָבֹא אֶל אִשְׁתּוֹ אַחֲרֵי אֲשֶׁר הוּטַמָאָה, וַתֵּלֶךְ הָאִשָּׁה וַתַּגֵּד לְאָחִיהָ, וַיְּבַקֵּשׁ אֲחִי הָאִשָּׁה לְהָרְגוֹ, וַיָּנָס אֶל בֵּיתוֹ וַיִּמָּלֵט.

וַיִּגְדַּל מֹשֶׁה, רַב יְהוּדָה אוֹמֵר, כָּל בָּנִים אֵינָן גְּדֵלִין שֶׁהוּא אוֹמֵר וַיִּגְדַּל, אֶלָּא שֶׁהָיָה בֶּן חָמֵשׁ שָׁנִים וְנִמְצָא כְּבֶּן אַחַת עֶשְׂרֵה, מָה אָמַר וַיִּגְדַּל שְׁנֵי פְּעָמִים, לְמַעְלָה בְּקוֹמָה, וּלְמַטָּה בִּגְדוּלָה. מַה הָיְתָה גְּדֻלָּתוֹ, שֶׁיָּצָא אֶל אֶחָיו.

{rרמז קסזr}  וַיַּרְא אִישׁ מִצְרִי, רָאָה אֶחָד מִנּוֹגְשֵׂי פַּרְעֹה מַכֶּה לְאֶחָד מִבְּנֵי הַקְהָתִי הַלְּוִיִּם שֶׁהֵן אֶחָיו, וְהִתְחִיל לְקַלֵּל אוֹתוֹ בְּחֶרֶב שֶׁבְּפִיו וַהֲרָגוֹ וּטְמָנוֹ בְּתוֹךְ מַחֲנֵה יִשְׂרָאֵל, שֶׁנֶּאֱמַר וַיִּטְמְנֵהוּ בַּחוֹל. וּכְתִּיב  "וְהָיָה מִסְפַּר בְּנֵי יִשְׂרָאֵל כְּחוֹל הַיָּם". יָצָא בַּיּוֹם הַשֵּׁנִי אָמַר לוֹ דָתָן, מָה אַתָּה מְבַקֵּשׁ, לַהֲרֹג אוֹתִי בְּחֶרֶב שֶׁבְּפִיךָ כְּשֵׁם שֶׁהָרַגְתָּ אֶתְמוֹל אֶת הַמִּצְרִי, שֶׁנֶּאֱמַר "הָלְהָרְגֵנִי אַתָּה עֹשֵׂה" אֵין כְּתִיב כָּאן, אֶלָּא אַתָּה אֹמֵר.

שְׁלֹשָׁה דְּבָרִים נָתַן מֹשֶׁה נַפְשׁוֹ עֲלֵיהֶן וְנִקְרְאוּ עַל שְׁמוֹ. נָתַן נַפְשׁוֹ עַל הַתּוֹרָה, וְנִקְרֵאת עַל שְׁמוֹ, שֶׁנֶּאֱמַר (מלאכי ג, כב) "זִכְרוּ תּוֹרַת מֹשֶׁה עַבְדִּי", וַהֲלֹא תּוֹרַת אֱלֹהִים הִיא, דִּכְתִיב (תהלים יט, ח) "תּוֹרַת ה' תְּמִימָה", אֶלָּא לְפִי שֶׁנָּתַן נַפְשׁוֹ עָלֶיהָ, שֶׁנֶּאֱמַר (להלן לד, כח) "וַיְהִי שָׁם עִם ה' אַרְבָּעִים יוֹם וְאַרְבָּעִים לָיְלָה", וְאוֹמֵר  "וָאֵשֵׁב בָהָר אַרְבָּעִים יוֹם", הָא לְפִי שֶׁנָּתַן נַפְשׁוֹ עַל הַתּוֹרָה נִקְרֵאת עַל שְׁמוֹ. נָתַן נַפְשׁוֹ עַל יִשְׂרָאֵל, וְנִקְרְאוּ עַל שְׁמוֹ, שֶׁנֶּאֱמַר (להלן לב, ז) "לֶךְ רֵד כִּי שִׁחֵת עַמֶּךָ", הֲלֹא עַם ה' הֵם, שֶׁנֶּאֱמַר  "וְהֵם עַמְּךָ וְנַחֲלָתֶךָ", וְאוֹמֵר (יחזקאל לו, כ) "עַם ה' אֵלֶּה וּמֵאַרְצוֹ יָצָאוּ", אֶלָּא לְפִי שֶׁנָּתַן נַפְשׁוֹ עֲלֵיהֶן, שֶׁנֶּאֱמַר וַיִּגְדַּל מֹשֶׁה וַיֵּצֵא אֶל אֶחָיו וַיַּרְא בְּסִבְלֹתָם, נִקְרְאוּ עַל שְׁמוֹ. נָתַן נַפְשׁוֹ עַל הַדִּינִין, שֶׁנֶּאֱמַר (דברים טז, יח) "שֹׁפְטִים וְשֹׁטְרִים תִּתֵּן לָךְ", וַהֲלֹא הַמִּשְׁפָּט לֵאלֹהִים הוּא, אֶלָּא לְפִי שֶׁנָּתַן נַפְשׁוֹ עַל הַדִּינִין שֶׁנֶּאֱמַר וַיֵּצֵא בַּיּוֹם הַשֵּׁנִי, וְאוֹמֵר מִי שָׂמְךָ לְאִיש שַׂר וְשֹׁפֵט, וְאוֹמֵר  "וַיָּקָם מֹשֶׁה וַיּוֹשִׁעָן", מִדִּינִין בָּרַח וְלְדִינִין חָזַר (דברים לג, כא) "צִדְקַת ה' עָשָׂה וּמִשְׁפָּטָיו עִם יִשְׂרָאֵל". הָא לְפִי שֶׁנָּתַן נַפְשׁוֹ עַל הַדִּינִין נִקְרְאוּ עַל שְׁמוֹ.

וַיִּפֶן כֹּה וָכֹה, אָמַר רַבִּי חֲנִינָא, מִצְרִי שֶׁהִכָּה אֶת יִשְׂרָאֵל חַיָּב מִיתָה, שֶׁנֶּאֱמַר וַיִּפֶן כֹּה וָכֹה וַיַּרְא כִּי אֵין אִישׁ וַיַּךְ אֶת הַמִּצְרִי. אָמַר רַבִּי חֲנִינָא, הַסּוֹטֵר לוֹעוֹ שֶׁל יִשְׂרָאֵל כְּאִלּוּ סוֹטֵר לוֹעוֹ שֶׁל שְׁכִינָה, שֶׁנֶּאֱמַר (משלי כ, כה) "מוֹקֵשׁ אָדָם יָלַע קֹדֶשׁ". אָמַר רַב שִׁמְעוֹן בֶּן לָקִישׁ, כָּל הַמַּגְבִּיהַּ יָדוֹ עַל חֲבֵרוֹ אַף עַל פִּי שֶׁלֹּא הִכָּהוּ, נִקְרָא רָשָׁע, שֶׁנֶּאֱמַר וַיֹּאמֶר לָרָשָׁע "לָמָּה הִכִּיתָ" לֹא נֶאֱמַר, אֶלָּא לָמָּה תַכֶּה. זְעִירָא אָמַר רַבִּי חֲנִינָא, נִקְרָא חוֹטֵא, שֶׁנֶּאֱמַר (ש"א ב, טז) "וְאִם לֹא לָקַחְתִּי בְּחָזְקָה", וּכְתִיב  "וַתְּהִי חַטַּאת הַנְּעָרִים". רַב הוּנָא אָמַר, תִּקָצֵץ יָדוֹ, שֶׁנֶּאֱמַר (איוב לח, טו) "וּזְרוֹעַ רָמָה תִּשָּׁבֵר". רַב הוּנָא, קָץ יָדָא. רַב אֶלְעָזָר אָמַר, אֵין לוֹ תַּקָּנָה אֶלָּא קְבוּרָה, שֶׁנֶּאֱמַר  "וְאִישׁ זְרוֹעַ לוֹ הָאָרֶץ".

וְהִנֵּה שְׁנֵי אֲנָשִׁים עִבְרִים נִצִּים, אָמַר רַבִּי אַבָּהוּ, שֶׁהָיוּ עִקְבוֹתֵיהֶן מוֹצִיאִין נִיצוּצִין.

וַיִּירָא מֹשֶׁה וַיֹּאמַר אָכֵן נוֹדַע הַדָּבָר, אוֹמֵר הָיָה מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, מִפְּנֵי מָה זֹאת הָאֻמָּה מִשְׁתַּעְבֶּדֶת יוֹתֵר מִכָּל הָאֻמּוֹת שֶׁיֵּשׁ בָּעוֹלָם, אָכֵן נוֹדַע הַדָּבָר, הַחַטָּאָה הַזֹּאת שֶׁלֹּא עַל חִנָּם מִשְׁתַּעְבְּדִים.

מָה רָאָה מֹשֶׁה לִיתֵּן נַפְשׁוֹ עַל עָרֵי מִקְלָט שֶׁהוּא אוֹמֵר (דברים ד, מא), "אָז יַבְדִיל מֹשֶׁה שָׁלֹשׁ עָרִים", אָמַר רַבִּי לֵוִי, מִי שֶּׁאָכַל אֶת הַתַּבְשִׁיל הוּא יוֹדֵעַ טַעֲמוֹ. כֵּיצַד כְּשֶׁהָרַג מֹשֶׁה אֶת הַמִּצְרִי וּבָא בַּיּוֹם הַשֵּׁנִי וּמָצָא לְדָתָן וַאֲבִירָם מְרִיבִין זֶה עִם זֶה, וַיֹּאמֶר לָרָשָׁע, זֶה דָתָן, הִתְחִיל מְבַזֶּה אוֹתוֹ אָמַר לוֹ הַלְהָרְגֵנִי אַתָּה אֹמֵר כַּאֲשֶׁר הָרַגְתָּ אֶת הַמִּצְרִי. כֵּיוָן שֶׁשָּׁמַע פַּרְעֹה כֵּן אָמַר כַּמָּה דְּבָרִים שָׁמַעְתִּי וְשָׁתַקְתִּי, כֵּיוָן שֶׁהִגִּיעַ עַד שְׁפִיכוּת דָּמִים תָּפְסוּ אוֹתוֹ, וְהֵיאַךְ בָּרַח שֶׁהוּא אוֹמֵר וַיִּבְרַח מֹשֶׁה מִפְּנֵי פַרְעֹה, אָמַר רַבִּי יַנַּאי, בָּא קֹסְטִינָר לִיתֵּן הַחֶרֶב עַל צַוָּארוֹ וְקָהִית הַחֶרֶב מִצַּוָּארוֹ, שֶׁנַּעֲשָׂה שֶׁל שַׁיִשׁ, וּשְׁלֹמֹה מְקַלֵּס אוֹתוֹ, (שה"ש ז, ה) "צַוָּארֵךְ כְּמִגְדַּל הַשֵּׁן". אָמַר רַבִּי אֶבְיָתָר וְלֹא עוֹד אֶלָּא שֶׁנֶּהֶפְכָה הַחֶרֶב עַל קֹסְטִינָר שֶׁנֶּאֱמָר  "וַיַּצִּילֵנִי מֵחֶרֶב פַּרְעֹה". אָמַר מֹשֶׁה, לִי הִצִּיל אֲבָל לְקֹסְטִינָר לֹא. אָמַר בַּר קַפָּרָא, מַלְאָךְ יָרַד בִּדְמוּת מֹשֶׁה וְהִבְרִיחוֹ, וְהָיוּ סְבוּרִין בַּמַּלְאָךְ שֶׁהוּא מֹשֶׁה. אָמַר רַבִּי יְהוֹשֻׁעַ, רְאֵה נִסִּים שֶׁעָשָׂה הַקָּדוֹשׁ בָּרוּךְ הוּא לְמֹשֶׁה, כָּל אוּכְלוּסֵי פַּרְעֹה, מֵהֶן נַעֲשׂוּ אִלְּמִים, מֵהֶן נַעֲשׂוּ חֵרְשִׁים, מֵהֶן נַעֲשׂוּ סוּמִים, וּבָרַח מֹשֶׁה וְלֹא רָאוּ אוֹתוֹ. תֵּדַע, בְּשָׁעָה שֶׁבִּקֵּשׁ הַקָּדוֹשׁ בָּרוּךְ הוּא לִשְׁלוֹחַ אוֹתוֹ בִּשְׁלִיחוּתוֹ, אָמַר לוֹ הַקָּדוֹשׁ בָּרוּךְ הוּא, אֵין אַתְּ זָכוּר מַה עָשִׂיתִי לְאוּכְלוּסֵי פַּרְעֹה שֶׁנֶּאֱמַר (להלן ד, יא) "מִי שָׂם פֶּה לָאָדָם", וְאוֹתָהּ שָׁעָה עָמַדְתִּי לְךָ, עַכְשָׁיו אֵינִי עוֹמֵד לְךָ. אָמַר רַבִּי יִצְחָק, בֹּא וּרְאֵה, אֵין מַעֲשֵׂה הַקָּדוֹשׁ בָּרוּךְ הוּא כְּמַעֲשֵׂה בָּשָׂר וָדָם, בְּנֹהַג שֶׁבָּעוֹלָם, בָּשָׂר וָדָם עוֹשֶה לוֹ פַּטְרוֹן שֶׁהוּא מִתְקַיֵּם עָלָיו, וְהוּא נִתְפַּס בְּאַנְקְלִימוֹן, הָלְכוּ וְאָמְרוּ לוֹ לְפַּטְרוֹנוֹ נִתְפַּס בֶּן בֵּיתוֹ, אָמַר לָהֶם אַנִי מִתְקַיֵים עָלָיו, יָצָא לִיהָרֵג, הֵיכָן הוּא וְהֵיכָן פַּטְרוֹנוֹ. אֲבָל הַקָּדוֹשׁ בָּרוּךְ הוּא אֵינוֹ כֵן, אָמְרוּ מַלְאֲכֵי הַשָּׁרֵת נִתְפַּס מֹשֶׁה בֶּן בֵּיתְךָ אָמַר לָהֶם אֲנִי מִתְקַיֵּם עָלָיו, אָמְרוּ לֵיהּ הֲרֵי הוּא עוֹמֵד לִפְנֵי פַּרְעֹה, הֲרֵי אֲפוֹמְנִימָא שֶׁלּוֹ נִקְרִין, הֲרֵי הוּא יוֹצֵא לֵהָרֵג, אָמַר לָהֶם הֲרֵי אֲנִי מִתְקַיֵּם עָלָיו, מִנַּיִן (להלן ח, ד) "וַיַּצִּילֵנִי מֵחֶרֶב פַּרְעֹה".

וַיַּךְ אֶת הַמִּצְרִי וַיִּטְמְנֵהוּ בַּחוֹל, בְּשָׁעָה שֶׁהֲרָגוֹ לֹא הָיָה שָׁם מִצְרִי אֶלָּא יִשְׂרָאֵל וְאֵין חוֹל אֶלָּא יִשְׂרָאֵל, מַה הַחוֹל הַזֶּה מְטַלְטְלוֹ מִמָּקוֹם לְמָקוֹם וְאֵין קוֹלוֹ הוֹלֵךְ, כָּךְ יִשְׂרָאֵל אֵין רָאוּי לָהֶן לִהְיוֹת בַּעֲלֵי לָשׁוֹן הָרָע. אִלּוּלֵי אֵלּוּ רְשָׁעִים לֹא יָצָא הַדָּבָר לְעוֹלָם. וּמִי הָיוּ, דָתָן וַאֲבִירָם. וְלָמָּה כָּל מַה שֶּׁאַתָּה יָכוֹל לִתְלוֹת בִּרְשָׁעִים תְּלֵה. הֵם שֶׁאָמְרוּ הַדָּבָר הַזֶּה, וְהֵן שֶׁהוֹתִירוּ אֶת הַמָּן. וְהֵן שֶׁאָמְרוּ (במדבר יד, ד) "נִתְּנָה רֹאשׁ" וְהֵן שֶׁנֶּחְלְקוּ עִם קֹרַח.

מִי שָׂמְךָ לְאִיש שַׂר וְשֹׁפֵט, שֶׁבְּאוֹתָה שָׁעָה לֹא הָיָה כִּי אִם בֶּן עֶשְׂרִים, שֶׁמָּסֹרֶת בְּיָדֵינוּ, עֶשְׂרִים שָׁנָה גָּדַל בִּפְלָטִין שֶׁל פַּרְעֹה, וְשִׁשִּׁים שָׁנָה הָיָה בְּמִדְיָן. כְּשֶׁנִּגְלָה עָלָיו הַקָּדוֹשׁ בָּרוּךְ הוּא, בֶּן שְׁמוֹנִים שָׁנָה הָיָה. וְאָמְרוּ מִי שָׂמְךָ לְאִישׁ, שֶׁאֵין אָדָם נִקְרָא אִישׁ עַד עֶשְׂרִים וְחָמֵשׁ שָׁנִים, כְּלוֹמַר עַדַיִין לֹא הִגַעַתָּ לְאִישׁ, וְאַחַר כָּךְ אָמְרוּ לוֹ לֹא בְּנָהּ שֶׁל יוֹכֶבֶד אַתָּה דַּיֶּךָ שֶׁקּוֹרִין לְךָ בֶּן בַּתְיָה.

וַיִּפֶן כֹּה וָכֹה וַיַּרְא כִּי אֵין אִישׁ, רָאָה שֶׁאֵין גֵּר וְצַדִּיק עוֹמֵד מִמֶּנּוּ. דָּבָר אַחֵר, לַמַּלְאָכִים הַמַּקִּיפִין אוֹתוֹ שָׁאַל אִם רָאוּי לְהָרְגוֹ, דִּכְתִיב  "זֶה בְּכֹה וְזֶה אֹמֵר בְּכֹה". דָּבָר אַחֵר, אָמַר לִפְנֵי הַקָּדוֹשׁ בָּרוּךְ הוּא אִם כָּךְ הוֹרְגִין בָּנָיו אַיֵּה (בראשית טו, ה) הַ"כֹּה" שֶׁאָמַרְתָּ לְאַבְרָהָם. דָּבָר אַחֵר, לְמִי תֹּאמַר כֹּה בְּסִינַי  "כֹּה תֹאמַר לְבֵית יַעֲקֹב".

שְׁנֵי אֲנָשִׁים עִבְרִים נִצִּים, שֶׁרָאוּ נִצּוֹצוֹת יוֹצְאוֹת מֵעִקְבוֹתֵיהֶם, וְנוֹתְנִין עֲלִילוֹת לִפְנֵי מֹשֶׁה כְּדֵי שֶׁיִגַלֶה עַל יָדָן.

מִי שָׂמְךָ לְאִיש, אָמַר הַקָּדוֹשׁ בָּרוּךְ הוּא, בְּשִׂימָה גִּנּוּ אוֹתְךָ, בְּשִׂימָה אֲנִי עוֹשֶה אוֹתְךָ שׁוֹפֵט, שֶׁנֶּאֱמַר (להלן כא, א) "אֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם".

הַלְהָרְגֵנִי אַתָּה אוֹמֵר, נִתְנַבְּאוּ עַל עַצְמָן שֶׁבַּאֲמִירָה הוּא מַבְלִיעָן, שֶׁנֶּאֱמַר (במדבר טז, ל) "וְאִם בְּרִיאָה יִבְרָא ה'".

אָכֵן נוֹדַע הַדָּבָר, מְלַמֵּד שֶׁהָיָה מֹשֶׁה מְהַרְהֵר מָה רָאָה הַקָּדוֹשׁ בָּרוּךְ הוּא לְשַׁעְבֵּד יִשְׂרָאֵל יוֹתֵר מִכָּל הָאֻמּוֹת. עַד שֶׁבָּאוּ דָתָן וַאֲבִירָם שֶׁעָשׂוּ בּוֹ דֵּלָטוֹרְיָא. הָלְכוּ וְאָמְרוּ לְפַרְעֹה, מְבַזֶּה הוּא עַל פּוֹרְפִירָא שֶׁלְּךָ, וְעַל עֲטָרָה שֶׁלְּךָ אָמַר לָהֶם יֶעֱרַב לוֹ. הוּא מְסַיֵּעַ לַשּׂוֹנְאִים, מִיָּד בִּקֵּשׁ לְהָרְגוֹ. רַב נַחְמָן אָמַר, עַל הַכֹּל עָרַב לוֹ, עַד שֶׁאָמְרוּ לֵיהּ אֵינוֹ בֶּן בִתְּךָ. וְרַבָּנָן אַמְרִי, עַל הַכֹּל לֹא הִקְפִּיד עַד שְׁאָמְרוּ לוֹ שׁוֹפֵךְ דָּמִים הוּא וְהָרַג אֶת הַמִּצְרִי.

וַיַּרְא אִישׁ מִצְרִי מַכֶּה אִישׁ עִבְרִי, הַמִּצְרִיִּים הָיוּ נוֹגְשִׂים, וְיִשְׂרָאֵל הָיוּ שׁוֹטְרִים, וּמִצְרִי מְמֻנֶּה עַל עֲשָׂרָה שׁוֹטְרִים, וְהַשּׁוֹטֵר מְמֻנֶּה עַל עֲשָׂרָה מִיִּשְׂרָאֵל, נִמְצָא הַנּוֹגֵשׂ מְמֻנֶּה עַל מֵאָה וְעֶשֶׂר בְּנֵי אָדָם. חָד זְמַן קָרָן נוֹגֵשׂ גַּבֵּי שּׁוֹטֵר, אָמַר לוֹ זִיל כְּבוֹשׁ עִישוּרִיָּתְךָ, אָזַל לְמִּיכְנַשׁ עִישוּרְיָתָא שָׂחַקָה לוֹ אִשָּׁה, אָמְרָה דְהַדֵיין גַּבְרָא דִּידִי יָצָא, וְהַבַּעַל הִטְמִין עַצְמוֹ אַחֲרֵי הַסֻּלָּם, כֵּיוָן שֶׁסָּבַר שֶׁיָּצָא בַּעֲלָהּ נִכְנַס וְקִלְקֵל עִמָּהּ, הָפַךְ לַאֲחוֹרָיו וַחֲמִתֵּיהּ, כֵּיוָן דְּיָדַע דְאַרְגִישׁ בֵּיהּ נָפַק מִן בֵּיתָא וַהֲוָה מָחִי לֵיהּ כָּל הַהוּא יוֹמָא וְאָמַר לוֹ לָעֵי טָבוּת לָעֵי טָבוּת צָפָה מֹשֶׁה רַבֵּנוּ בְּרוּחַ הַקֹּדֶשׁ מַאי הֲוָה לֵיהּ גַּבֵּהּ, אָמַר, לֹא מִסְתַּיֵּהּ דְקִּלְקֵּל עִם אִתְּתֵּיהּ עוֹד בָּעֵי מִיקְטֵלִינֵיה. מִיָּד וַיִּפֶן כֹּה וָכֹה רָאָה מַה שֶּׁעָשָׂה לוֹ בַּבַּיִת, וּמַה שֶּׁהָיָה לַעֲשׂוֹת לוֹ בַּשָּׂדֶה.

וַיַּרְא כִּי אֵין אִישׁ, רַבִּי יְהוּדָה אוֹמֵר, רָאָה שֶׁאֵין מִי שֶׁיַּעֲמֹד וִיקַנֵּא לִשְׁמוֹ שֶׁל הַקָּדוֹשׁ בָּרוּךְ הוּא לְהָרְגוֹ, וְעָמַד וְקִנֵּא וַהֲרָגוֹ. רַבִּי נֶחֶמְיָה אוֹמֵר, רָאָה שֶׁאֵין מִי שֶׁיַּעֲמֹד וְיַזְכִּיר עָלָיו אֶת הַשֵּׁם וְיַהַרְגֶנוּ וְהִזְכִּיר עָלָיו וַהֲרָגוֹ. וְרַבָּנָן אֲמְרֵי, רָאָה שֶׁאֵין תּוֹחֶלֶת עָתִיד לָצֵאת מִמֶּנּוּ וְלֹא מִבָּנָיו וְלֹא מִבְּנֵי בָּנָיו עַד סוֹף כָּל הַדּוֹרוֹת וְעָמַד עָלָיו וַהֲרָגוֹ. בַּמֶּה הֲרָגוֹ, רַבִּי יִצְחָק אָמַר בְּאֶגְרוֹף הֲרָגוֹ. כְּמוֹ דְּאַתְּ אָמַר "וּלְהַכּוֹת בְּאֶגְרֹף רֶשַׁע". רַבִּי לֵוִי אָמַר, בְּמַסְטִירִין שֶׁל יִשְׂרָאֵל. הֲדָא הוּא דִּכְתִיב  "וְהָיָה מִסְפַּר בְּנֵי יִשְׂרָאֵל כְּחוֹל הַיָּם".

{rרמז קסחr}  וַיִּבְרַח מֹשֶׁה מִפְּנֵי פַּרְעֹה, כְּתִיב (ישעיה כו, כ) "לֵךְ עַמִּי בֹּא בַחֲדָרֶיךָ", בְּשָׁעָה שֶׁאַתָּה רוֹאֶה הַשָּׁעָה חֲצוּפָה, לֹא תַּעֲמֹד כְּנֶגְדָּהּ, אֶלָּא תֵּן לָהּ מָקוֹם, הִסְתַּכְּלוּ בִּי כִּבְיָכוֹל, כְּשֶׁרָאִיתִי הַשָּׁעָה חֲצוּפָה בַּעֲוֹנוֹתֵיכֶם, נָתַתִּי לָהּ מָקוֹם, שֶׁנֶּאֱמַר (איכה ב, ג) "הֵשִׁיב אָחוֹר יְמִינוֹ". וְכָל מִי שֶׁעוֹמֵד כְּנֶגֶד הַשָּׁעָה נוֹפֵל בְּיָדָהּ, וְכָל מִי שֶׁנּוֹתֵן מָקוֹם לַשָּׁעָה הַשָּׁעָה נוֹפֶלֶת בְּיָדוֹ. נָבוֹת עָמַד כְּנֶגֶד הַשָּׁעָה וְנָפַל [בְּיָדָהּ]. אַבְרָהָם נָתַן מָקוֹם לַשָּׁעָה וּבָרַח מִפְּנֵי נִמְרֹד, וְנָפְלָה בְּיָדוֹ. יִצְחָק נָתַן מָקוֹם לַשָּׁעָה, וְנָפְלָה בְּיָדוֹ, שֶׁנֶּאֱמַר (בראשית כו, כו) "וַאֲבִימֶלֶךְ הָלַךְ אֵלָיו מִגְּרָר". מֹשֶׁה נָתַן מָקוֹם לַשָּׁעָה, שֶׁנֶּאֱמַר וַיִּבְרַח מֹשֶׁה מִפְּנֵי פַרְעֹה, וְחָזְרָה הַשָּׁעָה וְנָפְלָה בְּיָדוֹ, שֶׁנֶּאֱמַר  "גַּם הָאִישׁ מֹשֶׁה גָּדוֹל מְאֹד וְגוֹ' בְּעֵינֵי עַבְדֵי פַרְעֹה". דָּוִד נָתַן מָקוֹם לַשָּׁעָה, (ש"א כ, א) "וַיִּבְרַח דָּוִד מִנָּיוֹת", חָזְרָה הַשָּׁעָה וְנָפְלָה בְּיָדוֹ, וְאָמַר לוֹ שָׁאוּל,  "יָדַעְתִּי כִּי מְלֹךְ תִּמְלוֹךְ". וְכֵן יַעֲקֹב נָתַן מָקוֹם לַשָּׁעָה, "וַיִּבְרַח יַעֲקֹב שְׂדֵה אֲרָם", וְנָפְלָה הַשָּׁעָה בְּיָדוֹ, (בראשית לו, ו) "וַיִּקַּח עֵשָׂו אֶת נָשָׁיו" וְגוֹ'.

וַיְהִי כִּמְלוֹךְ פַּרְעֹה עַל מִצְרַיִם וַיַּכְבֵּד לִבּוֹ עַל כָּל יוֹשְׁבֵי אַרְצוֹ וְגַם עַל בֵּית יַעֲקֹב לֹא חָמַל בַּעֲצַת בִּלְעָם הַקּוֹסֵם וּשְׁנֵי בָּנָיו, כִּי יוֹעֲצִים לַמֶּלֶךְ הָיוּ בַּיָּמִים הַהֵם,  וַיִּוָעֵץ הַמֶּלֶךְ אֶת שְׁלֹשֶׁת יוֹעֲצָיו (לעיל א, ט) "וַיֹּאמֶר הִנֵּה עַם בְּנֵי יִשְׂרָאֵל" וְגוֹ', וַיַּעַן רְעוּאֵל הַמִּדְיָנִי אֶת הַמֶּלֶךְ, אִם עַל הַמֶּלֶךְ טוֹב אַל תִּשְׁלַח יָדְךָ בָּם, כִּי אֱלֹהֵיהֶם בָּחַר בָּם מִימֵי קֶדֶם וַיִּקָּחֵם לְחֶבֶל נַחֲלָתוֹ מִכָּל גּוֹיֵי הָאָרֶץ, וּמִי בְּכָל מַלְכֵי הָאָרֶץ אֲשֶׁר שָׁלַח יָדוֹ בָּם וְנִקָּה וְלֹא עָשָׂה בוֹ אֱלֹהֵימוֹ נָקָם. הֲלֹא בְּרֶדֶת אַבְרָהָם מִצְרַיְמָה וַיְצַו פַּרְעֹה לָקַחַת אֶת שָׂרַי אִשְׁתּוֹ וַיְנַגְּעֵהוּ ה' נְגָעִים גְּדוֹלִים עַד אֲשֶׁר הֵשִׁיב אֶת אִשְׁתּוֹ. גַּם לַאֲבִימֶלֶךְ הַגְּרָרִי הוֹכִיחַ בְּעֹצֶר כָּל רֶחֶם וְהֵשִׁיב לוֹ אִשְׁתּוֹ. אַף אֶל יִצְחָק הִפְלִיא פְּלָאָיו בְהִגָּרְשׁוֹ מִגְּרָר וַיִּתְיַבְּשׁוּ כָּל מוֹצָאֵי מֵימֶיהָ, וַעֲצֵי תְּנוּבָתָם לֹא צִמְּחוּ, וּשְׁדֵי נְשֵׁיהֶם וּבְהֶמְתָּם צָמָקוּ, וַיֵּלֶךְ אֵלָיו אֲבִימֶלֶךְ מִגְּרָר וַאֲחֻזַּת מֵרֵעֵהוּ וּפִיכֹל שַׂר צְבָאוֹ וְקָדוּ לוֹ אַרְצָה וַיְבַקְּשׁוּ מִמֶּנּוּ תְּחִנָּה, וַיִּתְפַּלֵּל עֲלֵיהֶם אֶל ה' וַיֶּעְתַּר לוֹ וַיְרַפֵּא אוֹתָם. יַעֲקֹב אִישׁ תָּם הֻצַּל בְּתֻמּוֹ מִיַּד עֵשָׂו וְלָבָן הָאֲרַמִּי וּמִיַּד כָּל מַלְכֵי כְּנַעַן, וּמִי הוּא אֲשֶׁר שָׁלַח בָּהֶם יָדוֹ וְנִקָּה, וַהֲלֹא אָבִיךָ גִּדֵּל אֶת יוֹסֵף עַל כָּל כָּל חָכְמָתוֹ וּמִלֵּט כָּל שׁוֹכְנֵי אָרֶץ מִן הָרָעָב, וַיְצַו לְהוֹרִיד יַעֲקֹב מִצְרַיְמָה לְמַעַן תִּמָּלֵט אֶרֶץ מִצְרַיִם מֵרָעָב, וְעַתָּה אִם טוֹב בְּעֵינֶיךָ, חֲדַל מֵהַשְׁחִיתָם, וְאִם אֵין בְּלִבְּךָ לְהוֹשִׁיבָם בְּמִצְרַיִם, שְׁלַח אוֹתָם מִזֶּה וְיֵלְכוּ לְאֶרֶץ כְּנַעַן. וַיִּחַר אַף פַּרְעֹה, וַיִּבְרַח (מֹשֶׁה) [יִתְרוֹ] וַיִּמָלֵט מִדְיָנָה, וּמַטֵּה יוֹסֵף לָקַח בְּיָדוֹ. וַיֹּאמֶר הַמֶּלֶךְ לְאִיּוֹב הָעוּצִי, מַה יֵּעָשֶׂה בְּאֵלֶּה, וַיֹּאמֶר לוֹ הֲלֹא כָּל יוֹשְׁבֵי אַרְצְךָ בְּיָדְךָ, כַּטּוֹב בְּעֵינֶיךָ עֲשֵׂה. וַיֹּאמֶר בִּלְעָם הַפְּתוֹרִי לַמֶּלֶךְ, אִם בְּלַהֶבֶת אֵשׁ תֹּאמַר לְהַמְעִיטָם, הֲלֹא אֱלֹהֵימוֹ מִלֵּט אֶת אַבְרָהָם מֵאוּר כַּשְׂדִּים. וְאִם בְּחֶרֶב תֹּאמַר לְהַשְׁמִידָם, הֲלֹא יִצְחָק בָּא לְהֵאָסֵף וַיִּתֵּן אַיִל תַּחְתָּיו. וְעַתָּה אֲדוֹנִי הַמֶּלֶךְ אִם תְּבַקֵּשׁ לִמְחוֹת אֶת שְׁמָם, צַוֵּה לְהַטִּיל יַלְדֵיהֶן הַמַּיְמָה, כִּי לֹא נִסָּה אֶחָד מֵהֶם בְּזֶּה, וַיִּיטַב הַדָּבָר בְּעֵינֵי הַמֶּלֶךְ וַיַּעַשׁ כֵּן.

וַיְהִי כַּאֲשֶׁר גָּדַל מֹשֶׁה בְּבֵית הַמֶּלֶךְ, וַתַּחְשְׁבֵהוּ בַּת פַּרְעֹה לְבֵן, וַיִּירְאוּ מִפָּנָיו כָּל בֵּית פַּרְעֹה. וַיְהִי הַיּוֹם וַיֻּגַּד לְבִּלְעָם לֵאמֹר, הִנֵּה בֶּן בַּתְיָה מְבַקֵּשׁ לְהָרְגְךָ, וַיִּבְרַח בִּלְעָם הַקּוֹסֵם וּשְׁנֵי בָּנָיו אִתּוֹ וַיָּנֻסוּ וַיְמַלְּטוּ אֶת נַפְשָׁם וַיֵּלְכוּ אֶרֶץ כּוּשׁ.

בַּיָּמִים הָהֵם נִהְיְתָה מִלְחָמָה בֵּין כּוּשׁ וּבֵין בְּנֵי קֶדֶם  וַיֵּצֵא קוֹקְנוּס מֶלֶךְ כּוּשׁ לְהִלָּחֵם בַּאֲרָם וּבִּבְנֵי קֶדֶם, וַיַּעֲזֹב אֶת בִּלְעָם הַקּוֹסֵם הוּא לָבָן הָאֲרַמִּי מִפְּתוֹר, וּשְׁנֵי בָּנָיו יִנוּס וְיַמְבְּרוּס, לִשְמֹר אֶת הָעִיר וְדַלַּת הָאָרֶץ אִתּוֹ, וַיִּוָּעֵץ בִּלְעָם אֶת עַם הָאָרֶץ לִמְרֹד בַּמֶּלֶךְ קוֹקְנוּס לְבִלְתִּי בּוֹא הָעִירָה, וַיִּשְׁמְעוּ אֵלָיו עַם הָאָרֶץ, וַיִּשָּׁבְעוּ לוֹ וַיַּמְלִיכֻהוּ עֲלֵיהֶם, וְאֶת בָּנָיו הִפְקִידוּ לְשָׂרֵי צְבָאוֹת, וַיַּגְבִּיהוּ אֶת הַחוֹמוֹת מְאֹד מִשְּׁנֵי צִדֵּי הָעִיר, וּמִן הָעֵבֶר הַשְּׁלִישִׁי חָפְרוּ בְּאֵרוֹת רַבּוֹת אֵין מִסְפָּר בֵּין הָעִיר וּבֵין הַנָּהָר הַסּוֹבֵב אֶת כָּל אֶרֶץ כּוּשׁ, וַיַּבְקִיעוּ שָׁם אֶת מֵי הַנָּהָר. וּמִן הָעֵבֶר הָרְבִיעִי קִבְּצוּ נְחָשִׁים לָרֹב מְאֹד בְּלַחֲשֵׁיהֶם וּבְכִשְׁפֵיהֶם וְאֵין יוֹצֵא וּבָא אֲלֵיהֶם. וַיְהִי כְּשׁוּב הַמֶּלֶךְ וְכָל שָׂרֵי הַחֲיָלוֹת מִן הַמִּלְחָמָה, וַיִּשְּׂאוּ עֵינֵיהֶם וַיִּרְאוּ אֶת חוֹמוֹת הָעִיר כִּי גָּבְהוּ מְאֹד, וַיֹּאמְרוּ, רָאֹה רָאוּ כִּי אֵחַרְנוּ בַּמִּלְחָמָה וַיַּגְבִּיהוּ אֶת חוֹמוֹת הָעִיר וַיַּחֲזִיקוּם לְבִלְתִּי בּוֹא עֲלֵיהֶם מַלְכֵי כְּנַעַן לַמִּלְחָמָה. וַיְהִי כַּאֲשֶׁר קָרְבוּ אֶל הָעִיר וַיִּרְאוּ וְהִנֵּה שַׁעֲרֵי הָעִיר סְגוּרִים, וַיִּקְרְאוּ אֶל הַשּׁוֹעֲרִים לֵאֱמֹר, פִּתְחוּ לָנוּ וְנָבוֹאָה הָעִירָה. וַיְמָאֲנוּ הַשּׁוֹעֲרִים לִפְתֹּחַ לָהֶם בְּמִצְוַת בִּלְעָם הַקּוֹסֵם, וְלֹא נְתָנוּם לָבֹא הַשַּׁעְרָה וַיַּעַרְכוּ מִלְחָמָה נֹכַח הַשַּׁעְרָה, וַיִּפֹּל מֵחֵיל קוֹקְנוּס בַּיּוֹם הַהוּא מֵאָה וּשְׁלוֹשִׁים אִישׁ. וַיְהִי בַּיּוֹם הַשֵּׁנִי וַיִּלָּחֲמוּ מֵעֵבֶר הַנָּהָר, וַיָּבֹא שְׁלֹשִׁים רֹכְבֵי הַפָּרָשִׁים בַּיָּמִים הָהֵמָּה וְלֹא יָכוֹלוּ וַיִּטְבְּעוּ בְּתוֹךְ הַבּוֹרוֹת וַיָּמוּתוּ. וַיְצַו הַמֶּלֶךְ לַחֲטֹב עֵצִים לַעֲשוֹת רַפְסוֹדוֹת לַעֲבֹר עֲלֵיהֶם, וַיַּעֲשׂוּ. וַיְהִי בְּבוֹאָם אֶל מְקוֹם הַבּוֹרוֹת, הָיוּ הַמַּיִם מִתְגַּלְגְּלִים בְרֵחַיִם. וַיִּטְבְּעוּ בַּיּוֹם הַהוּא מָאתַיִם אִישׁ עַל עֶשֶׂר רַפְסוֹדוֹת. וַיְהִי בַּיּוֹם הַשְּׁלִישִׁי, וַיָּבוֹאוּ מִצַּד הַנְּחָשִׁים וְלֹא יָכְלוּ לָגֶשֶׁת שָׁמָּה, וַיַּהַרְגוּ הַנְּחָשִׁים מֵאָה וְשִׁבְעִים אִישׁ, וַיַּחְדְּלוּ לְהִלָּחֵם עַל כּוּשׁ.

וַיְהִי בִּהְיוֹת הַמָּצוֹר עַל כּוּשׁ, וַיִּבְרַח מֹשֶׁה מִמִּצְרַיִם וַיָּבֹא אֶל מַחֲנֵה קוֹקנוּס מֶלֶךְ כּוּשׁ, וּמֹשֶׁה בֶּן שְׁמוֹנֶה עֶשְׂרֵה שָׁנָה בְּבָרְחוֹ, וְהַיָּמִים אֲשֶׁר צָר קוֹקְנוּס עַל כּוּשׁ, תֵּשַׁע שָׁנִים, וַיְהִי הַבָּחוּר הוֹלֵךְ וּבָא עִמָּהֶם וַיֶּאֱהַב הַמֶּלֶךְ וְהַשָּׂרִים וְכָל חֵיל הַמִּלְחָמָה אֶת הַבָּחוּר כִּי רַב וְיַקִּיר הוּא, וְקוֹמָתוֹ כְּאֶרֶז וּפָנָיו כְּצֵאת הַשֶּׁמֶשׁ, וְכֹחַ גְּבוּרָתוֹ כַּאֲרִי, וַיְהִי יוֹעֵץ לַמֶּלֶךְ. וַיְהִי מִקֵּץ תֵּשַׁע שָׁנִים וַיֶּחֱלֶה הַמֶּלֶךְ אֶת חָלְיוֹ אֲשֶׁר יָמוּת בּוֹ, וַיְהִי בַּיּוֹם הַשְּׁבִיעִי לְעֵת חֲלוֹתוֹ, וַיָּמָת, וַיַּחְנְטֻהוּ עֲבָדָיו וַיִּקְבְּרֻהוּ נֹכַח שַׁעַר הָעִיר הַפּוֹנֶה אֶרֶץ מִצְרַיִם וַיִבְנוּ עָלָיו בִּנְיָן גָּדוֹל נָאֶה וְגָבוֹהַ מְאֹד, וַיִּכְתְּבוּ עָלָיו כָּל מִלְחֲמוֹתָיו וְכָל גְּבוּרוֹתָיו. וַיְהִי אַחֲרֵי הִשְׁלִימוּ הַבִּנְיָן, וַיֹּאמְרוּ אִישׁ אֶל רֵעֵהוּ מַה נַּעֲשֶׂה, אִם אָמַרְנוּ נִלָחֲמָה הָעִירָה, וְיִפְּלוּ מִמֶּנּוּ חֲלָלִים רַבִּים, וְאִם אָמַרְנוּ נֵשֵׁב בְּמָצוֹר, וְשָׁמְעוּ כָּל מַלְכֵי אֲרָם וּבְנֵי קֶדֶם כִּי מֵת מַלְכֵּנוּ וְיָבֹאוּ עָלֵינוּ פִּתְאֹם וְלֹא יַשְׁאִירוּ לָנוּ שָׂרִיד, וְעַתָּה לְכוּ וְנַמְלִיכָה עָלֵינוּ מֶלֶךְ וְנֵשֵׁב בְּמָצוֹר עַד תִּנָּתֵן הָעִיר בְּיָדֵנוּ. וַיְמַהֲרוּ וַיַּפְשִׁיטוּ אִישׁ לְבוּשׁוֹ וַיַשְׁלִיכוּ אַרְצָה, וַיַּעֲשׂוּ בָּמָה גְּדוֹלָה וַיוֹשִׁיבוּ עָלֶיהָ אֶת מֹשֶׁה, וַיִּתְקְעוּ בַּשּׁוֹפָרוֹת וַיֹּאמְרוּ יְחִי הַמֶּלֶךְ יְחִי הַמֶּלֶךְ, וַיִּשָּׁבְעוּ כָּל הַשָּׂרִים וְכָל הָעָם לָתֵת לוֹ אֶת הַכּוּשִׁית הַגְּבִירָה אֵשֶׁת קוֹקְנוּס לוֹ לְאִשָּׁה וַיַמְלִיכוּ אוֹתוֹ עֲלֵיהֶם. וּמֹשֶׁה בֶּן שֶׁבַע וְעֶשְׂרִים שָׁנָה בְּמָלְכוֹ עַל בְּנֵי כּוּשׁ. וַיְהִי בַּיּוֹם הַשֵּׁנִי לְמָלְכוֹ, וַיִּוָעֲדוּ כֻּלָּם לִפְנֵי מֹשֶׁה וַיֹּאמְרוּ לוֹ, אִם עַל הַמֶּלֶךְ טוֹב הָבָה לָנוּ עֵצָה מַה נַּעֲשֶׂה, כִּי זֶה תֵּשַׁע שָׁנִים לֹא רָאִינוּ אֶת נָשֵׁינוּ וְאֶת בָּנֵינוּ וַנֵּשֵׁב בְּמָצוֹר. וַיַּעַן הַמֶּלֶךְ אֶת הָעָם וַיֹּאמֶר אִם תִּשְׁמְעוּ בְּקוֹלִי דְּעוּ כִּי תִּנָּתֵן הָעִיר בְּיָדֵינוּ, וְעַתָּה אִם נִלְחֹם נִלָּחֵם בָּהֶם, וְיִפְּלוּ מִמֶּנּוּ כְּבָרִאשׁוֹנָה, וְאִם אָמַרְנוּ נָבֹא הָעִיר, וְיִטְבְּעוּ מִמֶּנּוּ כְּבָרִאשׁוֹנָה, עַתָּה לְכוּ הַיַּעְרָה וְהָבִיאוּ מִבְּנֵי הַחֲסִידָה אִישׁ אֶפְרוֹחוֹ בְּיָדוֹ, וַיַּעֲשׂוּ כִּדְבַר הַמֶּלֶךְ. וַיְהִי כַּאֲשֶׁר גָּדְלוּ בְּנֵי הַחֲסִידָה וַיְצַו הַמֶּלֶךְ לְהַרְעִיבָם יָמִים שְׁנַיִם, וַיַּעַשׁ הָעָם כֵּן. וַיְהִי בַּיּוֹם הַשְּׁלִישִׁי וַיֹּאמֶר הַמֶּלֶךְ אֲלֵיהֶם, לִבְשׁוּ אִישׁ כְּלִי מִלְחַמְתּוֹ בְּיָדוֹ וְרִכְבוּ אִישׁ עַל סוּסוֹ וּקְחוּ אִישׁ אֶפְרוֹחוֹ בְּיָדוֹ וְנָקוּמָה וְנִלָחַמָה בְּעִיר מְקוֹם אַשֶׁר הַנְחָשִׁים שָׁם, וַיַּעֲשׂוּ כִּדְבַר הַמֶּלֶךְ. וַיְהִי בְּהַגִּיעָם אֶל מְקוֹם הַנְּחָשִׁים, וַיֹּאכְלוּם וַיַּשְׁבִּיתוּם מִן הַמָּקוֹם הַהוּא. וַיְהִי כִּרְאוֹת הַמֶּלֶךְ וְהָעָם כִּי נִשְׁבְּתוּ הַנְּחָשִׁים, וַיָּרִיעוּ הָעָם תְּרוּעָה גְּדוֹלָה וַיִּלָּחֲמוּ הָעִירָה וַיִּתְּפְשׂוּהָ, וַיָּבֹאוּ אִישׁ אֶל בֵּיתוֹ אֶל אִשְׁתּוֹ וְאֶל אֲשֶׁר לוֹ. וַיָּמֻתוּ בַּיּוֹם הַהוּא מֵעַם הָאָרֶץ אֶלֶף וּמֵאָה אִישׁ מִיּוֹשְׁבֵי הָעִיר, וּמֵעַם הַמָּצוֹר לֹא מֵת אֶחָד. וַיְהִי כִּרְאוֹת בִּלְעָם הַקּוֹסֵם כִּי נִלְכְּדָה הָעִיר, וַיִּפְתַּח הַשַּׁעַר וַיִּרְכַּב עַל הַסּוּס הוּא וּשְׁנֵי בָּנָיו, וַיָּנֻסוּ וַיָּבֹאוּ מִצְרַיִם אֶל פַּרְעֹה מֶלֶךְ מִצְרַיִם, הֵמָּה הַחַרְטֻמִּים הַמְּכַשְּׁפִים הַכְּתוּבִים בְסֵפֶר הַיָּשָׁר הַיּוֹעֲצִים אֶל פַּרְעֹה לְאַבֵּד שֵׁם יַעֲקֹב מֵעַל פְּנֵי הָאֲדָמָה. וַיִּלְכֹּד מֹשֶׁה אֶת הָעִיר בְּחָכְמָתוֹ, וַיּוֹשִׁיבֻהוּ עַל כִּסֵּא הַמְּלוּכָה, וַיָּשִׂימוּ כֶּתֶר מַּלְכוּת בְּרֹאשׁוֹ, וְגַם אֶת הַכּוּשִׁית הַגְּבִירָה נָתְנוּ לוֹ לְאִשָּׁה, וַיִּירָא מֹשֶׁה אֶת אֱלֹהֵי אֲבוֹתָיו וְלֹא בָּא אֵלֶיהָ כִּי זָכַר אֶת הַשְּׁבוּעָה אֲשֶׁר הִשְׁבִּיעַ אַבְרָהָם אֶת אֱלִיעֶזֶר עַבְדּוֹ לֵאמֹר, (בראשית כד, ג) "לֹא תִּקַּח אִשָּׁה לִבְנִי מִבְּנוֹת כְּנָעַן". וְגַם כֹּה עָשָׂה יִצְחָק בִּבְרֹחַ יַעֲקֹב מִפְּנֵי עֵשָׂו, וַיְצַוֵּהוּ וַיֹּאמֶר לוֹ, לֹא תִּתְחַתֵּן בִּבְנֵי חָם, כִּי זָכַרְנוּ אֶת אֲשֶׁר נָתַן אֶת בְּנֵי חָם לַעֲבָדִים לִבְנֵי שֵׁם וְלִבְנֵי יֶפֶת, וַיִּירָא מֹשֶׁה מִפְּנֵי ה' אֱלֹהָיו וַיִּתְהַלֵּךְ לְפָנָיו בֶּאֱמֶת בְּכָל לְבָבוֹ, וְלֹא סָר מִן הַדֶּרֶךְ אֲשֶׁר הָלְכוּ בָּהּ אַבְרָהָם יִצְחָק וְיַעֲקֹב, וַיִּתְחַזֵּק בְּמַלְכוּת בְּנֵי כּוּשׁ וַיִּלָּחֶם אֶת אֱדוֹם וְאֶת בְּנֵי קֶדֶם וְאֶת אֲרָם, וַיַּכְנִיעֵם תַּחַת יַד בְּנֵי כּוּשׁ. וְהַיָּמִים אֲשֶׁר מָלַךְ עַל בְּנֵי כּוּשׁ, אַרְבָּעִים שָׁנָה. וַיַּצְלַח בְּכָל מִלְחַמְתּוֹ, כִּי ה' אֱלֹהֵי אֲבוֹתָיו אִתּוֹ. בִּשְׁנַת אַרְבָּעִים לְמָלְכוֹ וְהוּא יוֹשֵב עַל כִּסֵּא הַמְּלוּכָה וְהַגְּבִירָה יוֹשֶׁבֶת לִימִינוֹ אֶצְלוֹ, וַתֹּאמֶר הַגְּבִירָה אֶל הַשָּׂרִים וְאֶל הָעָם, הִנֵּה זֶה אַרְבָּעִים שָׁנָה אֲשֶׁר מָלַךְ זֶה עַל כּוּשׁ, וְאֵלַי לֹא קָרַב, וְאֶת אֱלֹהֵי בְּנֵי כּוּשׁ לֹא עָבַד. וְעַתָּה שִׁמְעוּ נָא בְּנֵי כּוּשׁ וְלֹא יִמְלֹךְ עֲלֵיכֶם זֶה, הִנֵה מוּנְחָם בְּנִי יִמְלֹךְ עֲלֵיכֶם, כִּי טוֹב לָכֶם לַעֲבֹד אֶת בֶּן אֲדוֹנֵיכֶם מֵעֲבֹד אִישׁ נָכְרִי עֶבֶד מֶלֶךְ מִצְרַיִם. וַיְהִי כָּל הָעָם נָדוֹן עַד הָעֶרֶב, וַיַּשְׁכִּימוּ בַּבֹּקֶר וַיַמְלִיכוּ אֶת מוּנְחָם בֶּן קוֹקְנוּס עֲלֵיהֶם, וַיִּירְאוּ בְּנֵי כּוּשׁ לִשְׁלֹחַ יָד בְּמֹּשֶׁה, וְכִי זָכְרוּ אֶת הַשְּׁבוּעָה אֲשֶׁר נִשְׁבָּעוּ לוֹ, וַיִּתְּנוּ לוֹ מַתָּנוֹת גְּדוֹלוֹת וַיְשַׁלְּחֻהוּ בְּכָבוֹד גָּדוֹל, וַיֵּצֵא מִשָּׁם וַיַּחְדֹּל מִמְּלוֹךְ עַל כּוּשׁ. וּמֹשֶׁה בֶּן שֶׁבַע שָׁנִים וְשִׁשִּׁים שָׁנָה בְּצֵאתוֹ מִכּוּשׁ, כִּי מֵה' יָצָא הַדָּבָר כִּי בָּא הַקֵּץ אֲשֶׁר הִתְעַתֵּד מִימֵי קֶדֶם לְהוֹצִיא אֶת בְּנֵי יִשְׂרָאֵל.

וַיֵּלֶךְ מֹשֶׁה מִדְיָנָה כִּי יָרֵא [לָשׁוּב] מִצְרַיְמָה מִפְּנֵי פַּרְעֹה, וַיָּבֹא אֶל רְעוּאֵל וַיְסַפֵּר לוֹ מֹשֶׁה אֶת אֲשֶׁר בָּרַח מִמִּצְרַיִם, וְאֶת אֲשֶׁר מָלַךְ עַל בְּנֵי כּוּשׁ, וְאֶת אֲשֶׁר לָקְחוּ מִמֶּנּוּ הַמְּלוּכָה וַיְגָרְשֻׁהוּ. וַיְהִי כִּשְׁמֹעַ רְעוּאֵל אֶת דְּבָרָיו, אָמַר בְּלִבּוֹ, אֶתְּנָה זֶה בֵּית הַכֶּלֶא וְאֵרָצֶה בּוֹ לִבְנֵי כּוּשׁ, כִּי נוֹסֵס הוּא, וַיִּקָּחֵהוּ אֶל בֵּית הַסֹּהַר וַיְהִי כָּלוּא שָׁם עֶשֶׂר שָׁנִים. וַיְהִי בִּהְיוֹתוֹ עָצוּר שָׁמָּה, וַתַּחְמֹל עָלָיו צִפֹּרָה בַּת רְעוּאֵל וַתְּכַלְכֵּלֵהוּ לֶחֶם וּמַיִם. וַיְהִי מִקֵּץ עֶשֶׂר שָׁנִים וַתֹּאמֶר אֶל אָבִיהָ לֵאמֹר, הָאִישׁ הָעִבְרִי אֲשֶׁר כְּלָאֲתוֹ זֶה עֶשֶׂר שָׁנִים בְּבֵית הַסֹּהַר וְאֵין דּוֹרֵשׁ וְאֵין מְבַקֵּשׁ אֵלָיו, וְעַתָּה אִם טוֹב בְּעֵינֶיךָ אָבִי, נִשְׁלַח וְנִרְאֶה אִם מֵת וְאִם חַי הוּא, וְאָבִיהָ לֹא יָדַע כִּי כִּלְכְּלָתְהוּ. וַיַּעַן וַיֹּאמַר רְעוּאֵל הֲנִהְיָה כַּדָּבָר הַזֶּה לְהֵעָצֵר גֶּבֶר בְּבֵית הַכֶּלֶא עֶשֶׂר שָׁנִים וְלֹא יֹאכַל וְיִחְיֶה. וַתַּעַן צִפֹּרָה אֶת אָבִיהָ לֵאמֹר, הֲלֹא שָׁמַעְתָּ [אָבִי] כִּי אֱלֹהֵי הָעִבְרִים גָּדוֹל וְנוֹרָא הוּא וּמַפְלִיא לָהֶם בְּכָל עֵת. הוּא הִצִּיל אַבְרָהָם מֵאוּר כַּשְׂדִּים, וְאֶת יִצְחָק מִן הַחֶרֶב, וְאֶת יַעֲקֹב מִן הַמַּלְאָךְ בְּהֵאָבְקוֹ עִמּוֹ. וְגַם עִם זֶה רַבּוֹת עָשָׂה וַיַּצִּילֵהוּ מֵיְאוֹר מִצְרַיִם, וּמֵחֶרֶב פַּרְעֹה, גַּם מִזֶּה יָכוֹל לְמַלְּטֵהוּ. וַיִּיטַב הַדָּבָר בְּעֵינֵי רְעוּאֵל וַיַּעַשׁ כֵּן כִּדְבַר בִּתּוֹ, וַיִּשְׁלַח אֶל הַבּוֹר לִרְאוֹת מַה נַּעֲשָׂה בּוֹ. וַיִּרְאוּ וְהִנֵּה הָאִישׁ חַי וְעוֹמֵד עַל רַגְלָיו וּמִתְחַנֵּן אֶל אֱלֹהֵי אֲבוֹתָיו. וַיּוֹצִיאוּהוּ מִן הַבּוֹר וַיְגַלְּחֻהוּ וַיְשַׁנּוּ אֶת בִּגְדֵי כִּלְאוֹ, וַיֹּאכַל לָחֶם. וַיֵּרֶד הָאִישׁ אֶל גִּנַּת רְעוּאֵל אֲשֶׁר אַחֲרֵי הַבַּיִת, וַיִּתְפַּלֵּל אֶל אֱלֹהָיו אֲשֶׁר עָשָׂה אִתּוֹ נִפְלָאוֹת רַבּוֹת. וַיְהִי בֶּהִתְפַּלְּלוֹ, וַיַּבֵּט בְּצִדּוֹ וְהִנֵּה מַטֵּה סַפִּיר מֻצָּב אַרְצָה וְהוּא נָטוּעַ בְּתוֹךְ הַגִּנָּה, וַיִּקְרַב אֶל הַמַּטֶּה וְהִנֵּה חָקוּק בּוֹ שֵׁם ה' אֱלֹהִים צְבָאוֹת כָּתוּב וּמְפֹרָשׁ עַל הַמַּטֶּה, וַיִּקְרָא בּוֹ, וַיִּתְלְשֵׁהוּ כְּהִתָּלֵשׁ עֵץ יַעַר מִסְּבָכוֹ וַיְהִי לְמַטֶּה בְּכַפּוֹ. וְהוּא הַמַּטֶּה הַנִּבְרָא בְּתֵבֵל מִפְעֲלוֹת אֱלֹהִים אַחֲרֵי בּוֹרְאוֹ שָׁמַיִם וָאָרֶץ וְכָל צְבָאָם, יָמִים וּנְהָרוֹת וְכָל דְּגָתָם. וַיְהִי בְּהִגָּרֵשׁ אָדָם מִגַּן עֵדֶן, וַיִּקַּח אֶת הַמַּטֶּה בְּיָדוֹ וַיֵצֵא וַיַּעֲבֹד אֶת הָאֲדָמָה אֲשֶׁר לֻקַּח מִשָּׁם, וַיַּגִּיעַ הַמַּטֶּה עַד נֹחַ וַיִוָתֵר אֶל שֵׁם וְאֶל תּוֹלְדוֹתָיו עַד הַגָּעָתוֹ אֶל יְדֵי אַבְרָהָם הָעִבְרִי, (בראשית כה, ה) "וַיִּתֵּן אַבְרָהָם אֶת כָּל אֲשֶׁר לוֹ לְיִצְחָק", גַּם אֶת מַטֶּה הָאוֹתִיּוֹת יָרוֹשׁ יָרַשׁ.

וַיְהִי כִּבְרוֹחַ יַעֲקֹב פַּדֶּנָה אֲרָם, וַיִקָּחֵהוּ בְּיָדוֹ, וּבְבוֹאוֹ אֶל יִצְחָק אָבִיו בְּאֵרָה שָׁבַע, נָטוֹשׁ לֹא נְטָשׁוֹ, וּבְרִדְתוֹ מִצְרַיְמָה לְקָחוֹ בְּיָדוֹ וַיִתְּנֵהוּ אֶל יוֹסֵף שְׁכֶם אֶחָד עַל אֶחָיו, כִּי בְּאָמְצוֹ לְקָחוֹ יַעֲקֹב מִיַּד עֵשָׂו אֲבִי אֱדוֹם. וַיְהִי אַחֲרֵי מוֹת יוֹסֵף וַיֵשְׁבוּ שָׂרֵי מִצְרַיִם בֵּית יוֹסֵף, וַיַּגִּיעַ הַמַּטֶּה אֶל יַד רְעוּאֵל הַמִּדְיָנִי, וּבְעֵת צֵאתוֹ מִמִּצְרַיִם לְקָחוֹ בְּיָדוֹ וַיִטָעֵהוּ בְּתוֹךְ גִּנָּתוֹ. וַיִּבָּחֲנוּ כָּל גִּבּוֹרֵי קֵינִי לְתוֹלְשׁוֹ, בְּבַקְּשָׁם לָקַחַת צִפֹּרָה בִּתּוֹ וְלֹא יָכְלוּ, וַיִשָּׁאֵר בְּתוֹךְ הַגַּן עַד בֹּא אֲשֶׁר לוֹ הַמִּשְׁפָּט וַיִקָּחֵהוּ. וַיְהִי כִּרְאוֹת רְעוּאֵל אֶת הַמַּטֶּה בְּיָדוֹ וַיִּתְמַהּ עַל כָּכָה, וַיִּתֵּן רְעוּאֵל צִפֹּרָה בִּתּוֹ לְמֹשֶׁה. וּמֹשֶׁה בֶּן שֶׁבַע שָׁנִים וְשִׁבְעִים שָׁנָה בְּצֵאתוֹ מִבֵּית הַסֹּהַר וַיִקַּח צִפֹּרָה הַמִּדְיָנִית לְאִשָּׁה וַתֵּלֶךְ צִפֹּרָה בְּדַרְכֵי בְּנֵי יִשְׂרָאֵל לֹא חִסְּרָה דָּבָר מִצִּדְקַת שָׂרָה וְרִבְקָה רָחֵל וְלֵאָה גִּבְעוֹת עוֹלָם, וַתַּהַר בֶּן וַיִּקְרָא מֹשֶׁה שְׁמוֹ גֵּרְשֹׁם וְגוֹ', רַק לֹא מָל אֶת בְּשַׂר עָרְלָתוֹ בִּגְזֵרַת רְעוּאֵל חוֹתְנוֹ, וַיְהִי בָּעֵת הַהִיא מִקֵּץ שָׁלֹשׁ שָׁנִים וַתַּהַר עוֹד וַתֵּלֶד בֶּן שֵׁנִי, וַיָּמָל אֶת בְּשַׂר עָרְלָתוֹ וַיִּקְרָא שְׁמוֹ אֱלִיעֶזֶר וְגוֹ'.

{pפסוק טז-יחp} {rרמז קסטr}  וּלְכֹהֵן מִדְיָן שֶׁבַע בָּנוֹת, שִׁשָּׁה שֵׁמוֹת נִקְרְאוּ לוֹ, יֶתֶר, יִתְרוֹ, רְעוּאֵל, חוֹבָב, קֵינִי, פּוּטִיאֵל.

אִית דְאַמְרֵי שִׁבְעָה שֵׁמוֹת נִקְראוֹ לוֹ, יֶתֶר, יִתְרוֹ, חֶבֶר, חוֹבָב, רְעוּאֵל, פּוּטִיאֵל, קֵינִי. יֶתֶר, [עַל שֶׁהוֹתִיר פָּרָשָׁה אַחַת בַּתּוֹרָה. יִתְרוֹ], שֶׁהוֹתִיר בְּמַעֲשִׂים טוֹבִים. חֶבֶר, שֶׁנִּתְחַבֵּר לַמָּקוֹם. חוֹבָב, שֶׁהוּא חָבִיב לַמָּקוֹם כְּבֵן. רְעוּאֵל, שֶׁהוּא כְּרֵעַ לַמָּקוֹם. פּוּטִיאֵל, שֶׁנִּפְטַר מֵע"ז. קֵינִי, שֶׁקִּנָּה לַמָּקוֹם וְקָנָה לוֹ אֶת הַתּוֹרָה. דָּבָר אַחֵר, בִּתְחִלָּה לֹא הָיוּ קוֹרִין אוֹתוֹ אֶלָּא יֶתֶר, שֶׁנֶּאֱמַר (להלן ד, יח) "וַיֵּלֶךְ מֹשֶׁה וַיָּשָׁב אֶל יֶתֶר חֹתְנוֹ", כְּשֶׁעָשָׂה מַעֲשִׂים טוֹבִים הוֹסִיפוּ לוֹ אוֹת אַחַת וְנִקְרָא יִתְרוֹ. וְכֵן אַתָּה מוֹצֵא בְּאַבְרָהָם אָבִינוּ שֶׁבִּתְחִלָּה לֹא הָיוּ קוֹרִין אוֹתוֹ אֶלָּא אַבְרָם, וּכְשֶׁעָשָׂה מַעֲשִׂים טוֹבִים הוֹסִיפוּ לוֹ אוֹת אַחַת, וְנִקְרָא אַבְרָהָם. וְכֵן אַתָּה מוֹצֵא בְּשָׂרָה, שֶׁמִּתְּחִלָּה שָׂרַי, וְנִקְרֵאת שָׂרָה. וְכֵן אַתָּה מוֹצֵא בִּיהוֹשֻׁעַ  "וַיִּקְרָא מֹשֶׁה לְהוֹשֵׁעַ בִּן נוּן יְהוֹשֻׁעַ". וְיֵשׁ אֲחֵרִים שֶׁמָּנְעוּ מֵהֶן אוֹת, יֵשׁ לְךָ לְלְמֹד מִן עֶפְרוֹן שֶׁמִּתְּחִלָּה הָיוּ קוֹרִין אוֹתוֹ עֶפְרוֹן, וּמִשֶּׁנָּטַל דָּמֶיהָ שֶׁל אֶרֶץ, מָנְעוּ מִמֶּנּוּ אוֹת אַחַת, וְנִקְרָא עֶפְרֹן, שֶׁנֶּאֱמַר (בראשית כג, טז) "וַיִּשְׁמַע אַבְרָהָם אֶל עֶפְרוֹן וַיִּשְׁקֹל אַבְרָהָם לְעֶפְרֹן". וְכֵן אַתָּה מוֹצֵא בְּיוֹנָדָב שֶׁמִּתְּחִלָּה נִקְרָא יְהוֹנָדָב, וּכְשֶׁבָּא לְאוֹתוֹ מַעֲשֶׂה מָנְעוּ מִמֶּנּוּ אוֹת אַחַת וְנִקְרָא יוֹנָדָב. מִכָּאן אָמְרוּ חֲכָמִים אַל יִתְחַבֵּר אָדָם לָרָשָׁע אֲפִלּוּ לְקָרְבוֹ לַתּוֹרָה.

וַיָּבֹאוּ הָרֹעִים וַיְגָרֲשׁוּם .

וַתָּבֹאנָה אֶל רְעוּאֵל אֲבִיהֶן, רְעוּאֵל הָיָה שְׁמוֹ, כְּשֶׁהוּא אוֹמֵר (שופטים ד, יא) "וְחֶבֶר הַקֵּינִי נִפְרָד מִקַּיִן מִבְּנֵי חוֹבָב חֹתֵן מֹשֶׁה", חוֹבָב הָיָה שְׁמוֹ וְלֹא רְעוּאֵל הָיָה שְׁמוֹ, וּמַה תַּלְמוּד לוֹמַר וַתָּבֹאנָה אֶל רְעוּאֵל אֲבִיהֶן, מְלַמֵּד שֶׁהַתִּינוֹקוֹת קוֹרִין לַאֲבִי אֲבִיהֶן אַבָּא. רַבִּי שִׁמְעוֹן בֶּן מְנַסְיָא אוֹמֵר, רְעוּאֵל הָיָה שְׁמוֹ, רֵיעַ שֶׁל אֵל, שֶׁנֶּאֱמַר (להלן יח, יב) "וַיָּבֹא אַהֲרֹן וְכָל זִקְנֵי יִשְׂרָאֵל". רַבִּי דוֹסְתָּאִי אוֹמֵר, קֵינִי הָיָה שְׁמוֹ שֶׁפִּירֵשׁ מִמַעֲשֶׂה קִינָאִי שֶׁמְקַנִין בּוֹ לַמָּקוֹם, שֶׁנֶּאֱמַר  "הֵם קִנְּאוּנִי בְּלֹא אֵל", וְאוֹמֵר (יחזקאל ח, ג) "אֲשֶׁר שָׁם [מוֹשַׁב] סֵמֶל הַקִּנְאָה". רַבִּי יוֹסֵי אוֹמֵר, קֵינִי הָיָה שְׁמוֹ, שֶׁקָּנָה אֶת הַשָׁמַיִם וְאֶת הַתּוֹרָה. רַבִּי יִשְׁמָעֵאל בְּרַבִּי יוֹסֵי אוֹמֵר, רְעוּאֵל הָיָה שְׁמוֹ, שֶׁרֵיעַ אֵל, שֶׁנֶּאֱמַר (משלי כז, י) "רֵעֲךָ וְרֵעַ אָבִיךָ אַל תַּעֲזֹב". רַבִּי שִׁמְעוֹן בֶּן יוֹחַאי אוֹמֵר, שְׁנֵי שֵׁמוֹת הָיוּ לוֹ, חוֹבָב, וְיִתְרוֹ. יִתְרוֹ, עַל שֵׁם שֶׁיִּתֵּר פָּרָשָׁה אַחַת בַּתּוֹרָה, (להלן יח, כא) "וְאַתָּה תֶחֱזֶה מִכָּל הָעָם". וַהֲרֵי אַף לְמֹשֶׁה הִיא מִסִּינַי, שֶׁנֶּאֱמַר  "אִם אֶת הַדָּבָר הַזֶּה תַּעֲשֶׂה וְצִוְּךָ אֱלֹהִים", לָמָּה נִתְעַלְּמָה מֵעֵינֵי מֹשֶׁה כְּדֵי שֶׁיִּתָּלֶה הַדָּבָר בְּיִתְרוֹ. חוֹבָב, עַל שֵׁם שֶׁחִבֵּב אֶת הַתּוֹרָה, שֶׁלֹּא מָצִינוּ בְּכָל הַגֵּרִים שֶׁחִבְּבוּ אֶת הַתּוֹרָה כְּיִתְרוֹ. וּכְשֵׁם שֶׁחִבֵּב הוּא אֶת הַתּוֹרָה כָּךְ חִבְּבוּ בָּנָיו אֶת הַתּוֹרָה, שֶׁנֶּאֱמַר (ירמיה לה, ב) "הָלוֹךְ אֶל בֵּית הָרֵכָבִים" וְגוֹ'. וַהֲרֵי דְּבָרִים קַל וָחֹמֶר, וּמָה אֵלּוּ שֶׁקֵּרְבוּ אֶת עַצְמָן כָּךְ, קֵרְבָן הַמָּקוֹם. יִשְׂרָאֵל שֶׁעוֹשִׂין אֶת הַתּוֹרָה, עַל אַחַת כַּמָּה וְכַמָּה.

{pפסוק יט-כp}  וַתֹּאמַרְןָ אִישׁ מִצְרִי הִצִּילָנוּ מִיַּד הָרֹעִים, מִכָּאן שֶׁהִשְלִיכוּם לַמַּיִם, שֶׁנֶּאֱמַר וְגַם דָּלֹה דָלָה לָנוּ, וּכְתִיב  וַיָּקָם מֹשֶׁה וַיּוֹשִׁעָן, וְאֵין הַלָּשׁוֹן הַזֶּה אֶלָּא לְשׁוֹן הַצָּלַת מַיִם, שֶׁנֶּאֱמַר (תהלים סט, ב) "הוֹשִׁיעֵנִי אֱלֹהִים כִּי בָאוּ מַיִם עַד נָפֶשׁ". וַיֹּאמֶר אֶל בְּנֹתָיו וְאַיּוֹ, מִיָּד יָצְאָה צִפֹּרָה כְּצִפּוֹר וְהֵבִיאָתוֹ. דָּבָר אַחֵר, שֶׁטִּהֲרָה כָּל בֵּית אָבִיהָ כְּדַם הַצִּפּוֹר.

רַבִּי יוֹסֵי בַּר חֲנִינָא אָמַר, בִּקְּשׁוּ לְעַנוֹתָן, כְּדִכְתִיב (דברים כב, כז) "צָעֲקָה הַנַּעֲרָה הַמְּאֹרָשָׂה וְאֵין מוֹשִׁיעַ לָהּ".

דָּלֹה דָלָה לָנוּ, בָּעוֹלָם הַזֶּה וְלָעוֹלָם הַבָּא, דְּלִיָּה אַחַת דָּלָה, וְהִשְׁקָה כָּל הַצֹּאן. וַיֹּאמֶר אֶל בְּנֹתָיו וְאַיּוֹ, שֶׁמָּא הוּא מֵאוֹתוֹ זֶרַע  "אַיֵּה שָׂרָה אִשְׁתְּךָ", שֶׁכָּל הָעוֹלָם כּוּלוֹ מִתְבָּרֵךְ בָּהֶם.

וְלָמָּה קוֹרֵא אוֹתוֹ כֹּהֵן מִדְיָן, שֶׁעֲתִידִין בְּנֵי בְּנוֹתָיו לִהְיוֹת כֹּהֲנִים גְּדוֹלִים.

רַבִּי יְהוֹשֻׁעַ אוֹמֵר, עוֹבֵד אֱלִילִים הָיָה, כְּעִנְיָן שֶׁנֶּאֱמַר (שופטים יח, ל) "וִיהוֹנָתָן בֶּן גֵּרְשֹׁם בֶּן מְנַשֶּׁה", רַבִּי אֶלְעָזָר הַמּוֹדָעִי אוֹמֵר, שַׂר הָיָה, כְּעִנְיָן שֶׁנֶּאֱמַר (ש"ב ח, יב) "וּבְנֵי דָּוִד כֹּהֲנִים הָיוּ".

אָמַר רַבִּי יוֹחָנָן מִשּׁוּם רַבִּי יוֹסֵי בֶּן קִסְמָא, גְּדוֹלָה לְגִימָה שֶׁהִרְחִיקָה שְׁתֵּי מִשְׁפָּחוֹת מִיִּשְׂרָאֵל, שֶׁנֶּאֱמַר (דברים כג, ד ה) "עַל דְּבַר אֲשֶׁר לֹא קִדְּמוּ אֶתְכֶם בַּלֶּחֶם וּבַמַּיִם". וְרַבִּי יוֹחָנָן דִּידֵיהּ אָמַר, מְרַחֶקֶת אֶת הַקְּרוֹבִים וְכוּ' וּמְקָרֶבֶת אֶת הָרְחוֹקִים, שֶׁנֶּאֱמַר קִרְאֶן לוֹ וְיֹאכַל לָחֶם. וּמַשְׁרָה שְׁכִינָה עַל נְבִיאֵי הַבַּעַל, שֶׁנֶּאֱמַר  "וַיְהִי הֵם יוֹשְׁבִים אֶל הַשֻּׁלְחָן". וּמַעֲלֶמֶת עַיִן מִן הָרְשָׁעִים, מִיְהוֹנָתָן בֶּן גֵּרְשֹׁם.

רַבִּי סִימוֹן אָמַר בְּשֵׁם רַבִּי אֱלִיעֶזֶר, מִי שֶׁהוּא עוֹשֶׂה חֶסֶד עִם מֹשֶׁה, דִּכְתִיב לָמָּה זֶּה עֲזַבְתֶּן אֶת הָאִישׁ קִרְאֶן לוֹ וְיֹאכַל לָחֶם. אָמַר רַבִּי סִימוֹן, אֵין כָּאן חֶסֶד, בִּשְׂכָרוֹ הֶאֱכִילוֹ, דִּכְתִיב דָּלֹה דָלָה לָנוּ. וְאֵימָתַי פָּרַע לוֹ הַקָּדוֹשׁ בָּרוּךְ הוּא, בִּימֵי שָׁאוּל, דִכְתִיב (ש"א טו, ו) "וַיֹּאמֶר שָׁאוּל אֶל הַקֵּינִי לְכוּ סוּרוּ רְדוּ" וְגוֹ', וְכִי עִם כָּל בְּנֵי יִשְׂרָאֵל עָשָׂה חֶסֶד, וַהֲלֹא עִם מֹשֶׁה בִּלְבַד עָשָׂה, אֶלָּא לְלַמֶּדְךָ שֶׁכָּל מִי שֶׁעוֹשֶׂה חֶסֶד עִם אֶחָד מִבְּנֵי יִשְׂרָאֵל, מַעֲלֶה עָלָיו הַכָּתוּב כְּאִלּוּ עָשָׂה חֶסֶד עִם כָּל יִשְׂרָאֵל. וַהֲרֵי דְּבָרִים קַל וָחֹמֶר, וּמָה אִם שֶׁעוֹשֶׂה חֶסֶד עִם מִי שֶׁהוּא חַיָּב לוֹ רְאֵה מַה פָּרַע לוֹ הַקָּדוֹשׁ בָּרוּךְ הוּא שְׂכָרוֹ. מִי שֶׁעוֹשֶׂה עִם מִי שֶׁאֵינוֹ חַיָּב לוֹ, עַל אַחַת כַּמָּה וְכַמָּה.

{pפסוק כאp}  וַיּוֹאֶל מֹשֶׁה לָשֶׁבֶת אֶת הָאִישׁ, בְּשָׁעָה שֶׁאָמַר מֹשֶׁה לְיִתְרוֹ תְּנָה לִי אֶת צִפֹּרָה בִּתְּךָ לְאִשָּׁה, אָמַר לוֹ קַבֵּל עָלֶיךָ דָּבָר אֶחָד שֶׁאֲנִי אוֹמֵר לְךָ וַאֲנִי נוֹתְנָהּ לְךָ לְאִשָּׁה. אָמַר לוֹ מֹשֶׁה מַה הוּא, אָמַר לוֹ הַבֵּן שֶׁיִּהְיֶה לְךָ תְּחִלָּה יִהְיֶה לְעַ"ז, מִכָּאן וָאֵילָךְ לְשֵׁם שָׁמַיִם, וְקִבֵּל עָלָיו. אָמַר לוֹ הִשָּׁבַע לִי, וַיִּשָּׁבַע לוֹ, שֶׁנֶּאֱמַר וַיּוֹאֶל מֹשֶׁה לָשֶׁבֶת, אֵין אָלָה אֶלָּא לְשׁוֹן שְׁבוּעָה, שֶׁנֶּאֱמַר  "וַיּוֹאֶל שָׁאוּל אֶת הָעָם", וְכֵן הוּא אוֹמֵר, (מ"ב ה, כג) "הוֹאֵל קַח כִּכָּרָיִם". לְפִיכָךְ הִקְדִּים הַמַּלְאָךְ לַהֲרֹג אֶת מֹשֶׁה, מִיָּד (להלן ד, כה- כו) "וַתִּקַּח צִפֹּרָה צֹר וַיִּרֶף מִמֶּנּוּ".

רַבִּי יְהוּדָה אוֹמֵר, אֵין וַיֹּאֶל אֶלָּא לְשׁוֹן דִּירָה, שֶׁנֶּאֱמַר  "הוֹאֵל נָא וְלִין", כֵּיוָן שֶׁנָּטַל בִּתּוֹ קִבֵּל עָלָיו לִרְעוֹת צֹאנוֹ.

{pפסוק כדp}  וַיִּשְׁמַע אֱלֹהִים אֶת נַאֲקָתָם (כָּתוּב בְּרֶמֶז ל"א).

(זכריה י, ב) "כִּי הַתְּרָפִים דִבְּרוּ אָוֶן", מָשָׁל לִשְׁנֵי נְעָרִים, אֶחָד מֵת אָבִיו וּקְבָרוֹ, וְאֶחָד אָבִיו קַיָּם. זֶה שֶׁאָבִיו קַיָּם, קוֹרֵא לוֹ אָבִיו וּמִיָּד עוֹנֶה אוֹתוֹ. וְזֶה שֶׁמֵּת אָבִיו, הוֹלֵךְ עַל קִבְרוֹ וְצוֹעֵק אָבִי אָבִי עַד שֶׁתַּשׁ כֹּחוֹ, וְלֹא מֵשִׁיבוֹ. כָּךְ יִשְׂרָאֵל, אֲבִיהֶם קַיָּם וּמִיָּד הוּא עוֹנֶה אוֹתָם, שֶׁנֶּאֱמַר וַיִּשְׁמַע אֱלֹהִים אֶת נַאֲקָתָם. (ישעיהו סב, כד) "וְהָיָה טֶרֶם יִקְרָאוּ וַאֲנִי אֶעֱנֶה". וְאוֹמֵר  "יִקְרָאֵנִי וְאֶעֱנֵהוּ". אֲבָל הַגּוֹיִם (ישעיהו מו, ז) "יִצְעֲקוּ אֵלָיו וְלֹא יַעֲנֶה", וְאוֹמֵר  "וַיִּקְחוּ אֶת הַפָּר" וְגוֹ'.

רַבִּי עֲקִיבָא אוֹמֵר, סְפַקְלָטוֹרִין שֶׁל פַּרְעֹה, מְחַנְּקִין אֶת יִשְׂרָאֵל בְּקִירוֹת בָּתִּים לְבִנְיָן, וְהָיוּ צוֹעֲקִין מִתּוֹךְ הַבִּנְיָן, צוֹעֲקִין מִתּוֹךְ הַקִּירוֹת, וְהַקָּדוֹשׁ בָּרוּךְ הוּא שׁוֹמֵעַ נַאֲקָתָם, שֶׁנֶּאֱמַר וַיִּשְׁמַע אֱלֹהִים אֶת נַאֲקָתָם. וְעוֹד, שֶׁהָיוּ שׂוֹרְפִין אֶת בְּנֵיהֶן בְּכוּר אֵשׁ זֶבַח לֶאֱלֹהֵיהֶן, שֶׁנֶּאֱמַר (דברים ו, כ) "וְאֶתְכֶם לָקַח ה' וַיּוֹצֵא אֶתְכֶם מִכּוּר הַבַּרְזֶל מִמִּצְרַיִם".

{pפסוק כהp}  כְּתִיב הָכָא וַיַּרְא, וּכְתִיב הָתָם (להלן כ, טו) "וְכָל הָעָם רוֹאִים" וְגוֹ'. וְכֵן הוּא אוֹמֵר  "בְּהוֹצִיאֲךָ אֶת הָעָם מִמִּצְרַיִם תַּעַבְדוּן אֶת הָאֱלֹהִים". רַבִּי יְהוֹשֻׁעַ בֶּן לֵוִי אוֹמֵר, בִּזְכוּת הַמִּשְׁכָּן, דִּכְתִיב (להלן לט, מג) "וַיַּרְא מֹשֶׁה אֶת כָּל הַמְּלָאכָה". וּכְתִיב (להלן כט, מו) "אֲשֶׁר הוֹצֵאתִי אֹתָם לְשָׁכְנִי בְּתוֹכָם". רַבִּי אֶלְעָזָר אָמַר, בִּזְכוּת חֲנַנְיָה מִישָׁאֵל וַעֲזַרְיָה", כְּתִיב הָכָא וַיַּרְא אֱלֹהִים, וּכְתִיב הָתָם (ישעיהו כט, כג) "כִּי בִּרְאוֹתוֹ יְלָדָיו",  "יְלָדִים אֲשֶׁר אֵין בָּהֶם כָּל מוּם".

~ פרק ג

{pפסוק א-הp}  וּמֹשֶׁה הָיָה רֹעֶה, כְּתִיב (תהלים יא, ה) "ה' צַדִּיק יִבְחָן", אָמַר רַבִּי יִצְחָק, בַּמֶּה בּוֹחֵן אֶת הַצַּדִּיקִים, בְּמִרְעֶה. דָּוִד נִבְחָן בְּמִרְעֶה, שֶׁנֶּאֱמַר  "מֵאַחַר עָלוֹת הֵבִיאוֹ לִרְעוֹת בְּיַעֲקֹב עַמּוֹ". [עָמוֹס] נִבְחָן בְּמִרְעֶה, שֶׁנֶּאֱמַר (עמוס ז, טו) "וַיִּקָּחֵנִי ה' מֵאַחֲרֵי הַצֹּאן". אַף מֹשֶׁה נִבְחָן בְּמִרְעֶה, שֶׁנֶּאֱמַר וּמשֶׁה הָיָה רֹעֶה.

וַיִּנְהַג אֶת הַצֹּאן אַחַר הַמִּדְבָּר, לְהַרְחִיק מִן הַגָּזֵל. דָּבָר אַחֵר שֶׁרָאָה שֶׁנָּטַל גְּדֻלָּה מִן הַמִּדְבָּר. מַלְכוּת וּכְהֻנָּה מִן הַמִּדְבָּר. בְּאֵר מִן הַמִּדְבָּר. מָן מִן הַמִּדְבָּר. עַנְנֵי כָּבוֹד מִן הַמִּדְבָּר.

וַיָּבֹא אֶל הַר הָאֱלֹהִים חֹרֵבָה, הָלְכָה צֹאנוֹ שֶׁל מֹשֶׁה אַרְבָּעִים יוֹם וְלֹא טָעֲמָה כְּלוּם, כְּשֵׁם שֶׁעָשָׂה לְאֵלִיָּהוּ זָכוּר לַטּוֹב, שֶׁנֶּאֱמַר (מ"א יט, ח) "וַיָּקָם וַיֵּלֶךְ בְּכֹחַ הָאֲכִילָה הַהִיא אַרְבָּעִים יוֹם". דָּבָר אַחֵר, אַחַר הַמִּדְבָּר, בִּשְּׂרוֹ שֶׁצֹּאנוֹ כָּלֶה בַּמִדְבָּר, וְהוּא עִמָּהֶם נֶאֱסַף. וַיֵּרָא מַלְאַךְ ה' אֵלָיו בְּלַבַּת אֵשׁ, לָמָּה בְּלַבַּת אֵשׁ, כְּדֵי לְלַבְּבוֹ כְּשֶׁיָּבֹא לְסִינַי וְיִרְאֶה הָאֵשׁ וְלֹא יִתְיָרֵא. דָּבָר אַחֵר, בְּלַבַּת אֵשׁ, שֶׁהַלֵּב נָתוּן מִשְּׁנֵי חֲלָקִים.

לָמָּה מִתּוֹךְ הַסְּנֶה וְלֹא מִתּוֹךְ אִילָן אַחֵר, אוֹמֵר הַקָּדוֹשׁ בָּרוּךְ הוּא  "עִמּוֹ אָנֹכִי בְּצָרָה", וְהֵם נְתוּנִים בְּשִׁעְבּוּד וַאֲנִי נִגְלֶה מִתּוֹךְ אִילָן אַחֵר, לְפִיכָךְ מִתּוֹךְ הַסְנֶה שֶׁכֻּלּוֹ מָלֵא קוֹצִים.

וַיֹּאמֶר מֹשֶׁה אָסֻרָה נָּא וְאֶרְאֶה, רַבִּי יוֹחָנָן אָמַר, שָׁלֹשׁ פְּסִיעוֹת פָּסַע מֹשֶׁה, רֵישׁ לָקִישׁ אָמַר, לֹא פָּסַע, אֶלָּא צַוָּארוֹ עִקֵּם. אָמַר הַקָּדוֹשׁ בָּרוּךְ הוּא, נִצְטָעַרְתָּ לִרְאוֹת, חַיֶּיךָ שֶׁאֶגָּלֶה עָלֶיךָ, מִיָּד וַיִּקְרָא אֵלָיו אֱלֹהִים מִתּוֹךְ הַסְּנֶה וַיֹּאמֶר מֹשֶׁה מֹשֶׁה וַיֹּאמֶר הִנֵּנִי. אָמַר הַקָּדוֹשׁ בָּרוּךְ הוּא, אַתָּה אָמַרְתָּ הִנֵּנִי, חַיֶּיךָ אַף אֲנִי (ישעיהו נח, ט) "אָז תִּקְרָא וַה' יַעֲנֶה תְשַׁוַע וְיֹאמַר הִנֵּנִי".

וַיָּבֹא אֶל הַר הָאֱלֹהִים חֹרֵבָה, שֶׁמִּשָּׁם נִתְחַיְּבוּ בַּעֲלֵי חֲרָבוֹת כְּגוֹן רוֹצֵחַ וְנוֹאֵף וְנוֹאֶפֶת. דָּבָר אַחֵר, לָמָּה נִקְרָא שְׁמוֹ חוֹרֵב, שֶׁמִּשָּׁם תָּבֹא חֶרֶב עַל אֻמּוֹת הָעוֹלָם שֶׁלֹּא קִבְּלוּ אֶת הַתּוֹרָה. וְלָמָּה נִקְרָא שְׁמוֹ סִינַי, שֶׁנִשְׂנְאוּ כָּל בָּאֵי עוֹלָם.

וַיֵּרָא מַלְאַךְ ה' אֵלָיו, בִּתְחִלָּה לֹא נִרְאָה אֶלָּא בְּמַלְאָךְ אַחֵר שֶׁעָמַד בְּאֶמְצַע הַסְּנֶה, כְּדֵי שֶׁלֹּא יִתְבַּהֵל.

וְהִנֵּה הַסְּנֶה בֹּעֵר בָּאֵשׁ, אָמַר הַקָּדוֹשׁ בָּרוּךְ הוּא, עַל יְדֵי שִׂנְאָה שֶׁשָּׂנְאוּ אֶחָיו לְיוֹסֵף יָרְדוּ מִצְרַיִם, וּבִשְׁבִילוֹ אֲנִי נִגְלֶה בַּסְּנֶה, וְאֶגְאַל אוֹתָם, שֶׁנֶּאֱמַר (תהלים עז, יז) "גָּאַלְתָּ בִּזְרוֹעַ עַמֶּךָ בְּנֵי יַעֲקֹב וְיוֹסֵף סֶלָה". מַה דַּרְכּוֹ שֶׁל סְנֶה, אָדָם מַכְנִיס יָדוֹ לְתוֹכוֹ אֵינוֹ נִזּוֹק, לְפִי שֶׁקּוֹצָיו כֻּלָּן כְּפוּפִין לְמַטָּה, אֲבָל כְּשֶׁמְּבַקֵּשׁ לְהוֹצִיא, הַקּוֹצִין תּוֹפְסִין לוֹ וְאֵין יָכוֹל לְהוֹצִיאָהּ. כָּךְ הַמִּצְרִים, בִּתְחִלָּה קִבְּלוּ לְיִשְׂרָאֵל בְּסֵבֶר פָּנִים יָפוֹת, וּכְשֶׁבִּקְּשׁוּ לָצֵאת לֹא הִנִיחוּם, שֶׁנֶּאֱמַר (להלן פסוק יט) "וַאֲנִי יָדַעְתִּי כִּי לֹא יִתֵּן אֶתְכֶם מֶלֶךְ מִצְרַיִם לַהֲלוֹךְ". וְהַסְּנֶה אֵינֶנּוּ אֻכָּל, רָמַז לוֹ אַף עַל פִּי שֶׁיִּשְׁתַּעְבְּדוּ בְּאַרְבַּע מַלְכֻיּוֹת, אֵינָן כָּלִין. וַיֹּאמֶר מֹשֶׁה אָסֻרָה נָּא וְאֶרְאֶה, אָמַר לָרוֹעִים שֶׁהָיוּ עִמּוֹ, וְלֹא רָאוּ זֶה שֶׁרָאָה מֹשֶׁה. וְכֵן אַתָּה מוֹצֵא בְּאַבְרָהָם, וְדָנִיֵּאל. כִּי הַמָּקוֹם אֲשֶׁר אַתָּה עוֹמֵד עָלָיו אַדְמַת קֹדֶשׁ הוּא, כָּאן אַתָּה עָתִיד לִבְנוֹת לְפָנַי מִזְבֵּחַ.

מִנַּיִן שֶׁכָּל הַקְּרִיאוֹת הָיוּ מֹשֶׁה מֹשֶׁה, תַּלְמוּד לוֹמַר וַיִּקְרָא אֵלָיו אֱלֹהִים מִתּוֹךְ הַסְּנֶה וַיֹּאמֶר מֹשֶׁה מֹשֶׁה. שֶׁאֵין תַּלְמוּד לוֹמַר וַיֹּאמֶר, אֶלָּא מְלַמֵּד שֶׁכָּל הַקְּרִיאוֹת הָיוּ מֹשֶׁה מֹשֶׁה. וּמִנַּיִן שֶׁעַל כָּל קְרִיאָה הָיָה אוֹמֵר הִנֵּנִי, תַּלְמוּד לוֹמַר וַיֹּאמֶר הִנֵּנִי, שֶׁאֵין תַּלְמוּד לוֹמַר וַיֹּאמֶר, אֶלָּא מְלַמֵּד שֶׁעַל כָּל קְרִיאָה הָיָה אוֹמֵר הִנֵּנִי.

{rרמז קעr}  מֹשֶׁה מֹשֶׁה,  "אַבְרָהָם אַבְרָהָם", (שם מו, ב) "יַעֲקֹב יַעֲקֹב",  "שְׁמוּאֵל שְׁמוּאֵל", לְשׁוֹן חִבָּה, לְשׁוֹן זֵרוּז. דָּבָר אַחֵר, הוּא מֹשֶׁה עַד שֶׁלֹּא נִדְבַּר עִמּוֹ, הוּא מֹשֶׁה מִשֶּׁנִּדְבַּר עִמּוֹ.

מִבִּנְיַן אָב כֵּיצַד, זֶה הַיְּסוֹד הַמְּלַמֵּד עַל כָּל מַה שֶּׁאַחֲרָיו, וְאֵימָתַי נִקְרָא יְסוֹד, מִשֶּׁיְּהֵא הוּא תְּחִלָּה. אָמַר רַבִּי יִצְחָק, עַל כָּל דִּבּוּר וְדִבּוּר הָיָה קוֹרֵא מֹשֶׁה מֹשֶׁה וְהוּא אוֹמֵר הִנֵּנִי, בִּנְיַן אָב לְכֻלָּן, וַיִּקְרָא אֵלָיו אֱלֹהִים מִתּוֹךְ הַסְּנֶה וְגוֹ', לְפִי שֶׁהוּא תְּחִלָּה. כַּיוֹצֵא בּוֹ אַתָּה אוֹמֵר (ישעיה י, יב) "וְהָיָה כִּי יְבַצַּע אֲדֹנָי אֶת כָּל מַעֲשֵׂהוּ", לָמָּה, כִּי אָמַר (שם, יג) "בְּכֹחַ יָדִי עָשִׂיתִי". והַקָּדוֹשׁ בָּרוּךְ הוּא אָמַר לוֹ,  "הֲיִתְפָּאֵר הַגַּרְזֶן עַל הַחֹצֵב בּוֹ" וְגוֹ'. אֵין אַתְּ דּוֹמֶה אֶלָּא לְקַרְדֹּם זֶה, שֶׁאִם אֵין אַתְּ מְבַקֵּעַ בּוֹ אֵינוֹ עוֹשֶׂה מֵעַצְמוֹ כְּלוּם, וְכַמַּטֶּה הַזֶּה, שֶׁאִם אֵין אָדָם מַכֶּה בּוֹ אֵינוֹ מִתְגָּאֶה, וְאַתָּה אוֹמֵר "בְּכֹחַ יָדִי עָשִׂיתִי" (שם, טז) "לָכֵן יְשַׁלַּח הָאָדוֹן ה' צְבָאוֹת בְּמִשְׁמַנָּיו רָזוֹן". וְכָל מַלְכֵי עַכּוּ"ם נִדּוֹנִין עַל כֵּן. וְאִם כֵּן לָמָּה פֵּרְשׁוּ בְּאַשּׂוּר, לְפִי שֶׁהוּא תְּחִלָּה.

וַיֹּאמֶר אַל תִּקְרַב הֲלֹם (בְּרֶמֶז נז).

{pפסוק וp} {rרמז קעאr}  וַיֹּאמֶר אָנֹכִי אֱלֹהֵי אָבִיךָ, נִגְלָה עָלָיו בְּקוֹלוֹ שֶׁל עַמְרָם אָבִיו, כְּדֵי שֶׁלֹּא יִתְיָרֵא. בְּאוֹתָהּ שָׁעָה שָׂמַח מֹשֶׁה וְאָמַר, עַמְרָם אָבִי. אָמַר לוֹ הַקָּדוֹשׁ בָּרוּךְ הוּא, אַתָּה אָמַרְתָּ שֶׁאֲנִי אָבִיךָ וְאֵינִי אֶלָּא אֱלֹהֵי אָבִיךָ. בְּאוֹתָהּ שָׁעָה וַיַּסְתֵּר מֹשֶׁה (אֶת) פָּנָיו. אָמַר לוֹ הַקָּדוֹשׁ בָּרוּךְ הוּא, חָלַקְתָּ לִי כָּבוֹד, חַיֶּיךָ אֲנִי חוֹלֵק לְךָ כָּבוֹד, שֶׁנֶּאֱמַר (להלן לד, ל) "וַיַּרְא אַהֲרֹן וְכָל בְּנֵי יִשְׂרָאֵל אֶת מֹשֶׁה" וְגוֹ'. אַתָּה יָרֵאתָ כִּי יָרֵא מֵהַבִּיט, לְפִיכָךְ  "וַיִּירְאוּ מִגֶּשֶׁת אֵלָיו". בִּשְׂכַר מֵהַבִּיט, (במדבר יב, ח) "וּתְמוּנַת ה' יַבִּיט".

כְּתִיב (להלן ג, כ) "וַיֹּאמֶר לֹא תּוּכַל לִרְאוֹת אֶת פָּנָי", אָמַר לוֹ הַקָּדוֹשׁ בָּרוּךְ הוּא לְמֹשֶׁה, כְּשֶׁרָצִיתִי לֹא רָצִיתָ, וְעַכְשָׁיו שֶׁאַתָּה רוֹצֶה, אֵינִי רוֹצֶה. וּפְלִיגָא דְּרַבִּי שְׁמוּאֵל בַּר נַחְמֵנִי אָמַר רַבִּי יוֹנָתָן, דְּאָמַר, בִּשְׂכַר שָׁלֹשׁ זָכָה לְשָׁלֹשׁ. בִּשְׂכַר וַיַּסְתֵּר מֹשֶׁה פָּנָיו, זָכָה לִקְלַסְתֵּר פָּנִים. בִּשְׂכַר כִּי יָרֵא וְגוֹ' וְכוּ'.

{pפסוק ח-טp}  וְעַתָּה הִנֵּה צַעֲקַת בְּנֵי יִשְׂרָאֵל בָּאָה אֵלָי, מְלַמֵּד שֶׁהָיָה הַקָּדוֹשׁ בָּרוּךְ הוּא מַבִּיט בַּמִצְרִים הֵיאַךְ הָיוּ מִשְׁתַּעְבְּדִים בְּיִשְׂרָאֵל, שֶׁנֶּאֱמַר הִנֵּה צַעֲקַת בְּנֵי יִשְׂרָאֵל בָּאָה אֵלָי וְגוֹ', כִּבְיָכוֹל אֲנִי עִמָּהֶם.

יְרִידָה חֲמִישִׁית יָרְדָה לַסְּנֶה, שֶׁנֶּאֱמַר וָאֵרֵד לְהַצִּילוֹ מִיַּד מִצְרַיִם, הֵנִיחַ כָּל הָהָר וְשָׁכַן בְּתוֹךְ הַסְּנֶה, וְהַסְּנֶה כֻּלּוֹ צָרָה וְצוּקָה, וְכֻלּוֹ קוֹצִים וְדַרְדָּרִים, וְלָמָּה שָׁכַן עָלָיו, שֶׁרָאָה לְיִשְׂרָאֵל בְּצָרָה גְּדוֹלָה, שֶׁנֶּאֱמַר  "בְּכָל צָרָתָם לוֹ צָר". רָאָה מֹשֶׁה אֶת הָאֵשׁ בְּתוֹךְ הַסְּנֶה, וְהָאֵשׁ אֵינָהּ אוֹכֶלֶת אֶת הַסְּנֶה, וְהַסְּנֶה אֵינָהּ מְכַבָּה אֶת שַׁלְהָבִיּוֹתָיו שֶׁל אֵשׁ, וְאֵין הַסְּנֶה נִצְמָח בָּאָרֶץ אֶלָּא אִם כֵּן יֵשׁ מַיִם תַּחְתָּיו, וְרָאָה מֹשֶׁה וְהָיָה תָּמֵהַּ וְהָלַךְ לִרְאוֹת אֶת הַמּוֹפֵת. אָמַר לוֹ הַקָּדוֹשׁ בָּרוּךְ הוּא, עֲמֹד, שֶׁשָּׂם אֲנִי עָתִיד לִיתֵּן תּוֹרָה לְיִשְׂרָאֵל. אָמַר לוֹ וְאֶשְׁלָחֲךָ אֶל פַּרְעֹה. אָמַר לוֹ, רִבּוֹנוֹ שֶׁל עוֹלָם אֵין בִּי כֹּחַ שֶׁאֲנִי פָּגוּם בִּלְשׁוֹנִי. וְלֹא עוֹד אֶלָּא שֶׁאַתָּה שׁוֹלְחֵנִי בְּיַד אוֹיְבַי מְבַקְּשֵׁי נַפְשִׁי, אָמַר, (להלן ד, יט) "אַל תִּירָא כִּי מֵתוּ כָּל הָאֲנָשִׁים", וְכִי מֵתִים הָיוּ, אֶלָּא שֶׁיָּרְדוּ מִנִּכְסֵיהֶם. מִכָּאן אַתָּה לָמֵד כָּל הַיּוֹרֵד מִנְּכָסָיו כְּאִלּוּ מֵת. אָמַר לוֹ, רִבּוֹן הָעוֹלָמִים שְׁלַח נָא בְּיַד אוֹתוֹ הָאִישׁ שֶׁאַתָּה עָתִיד לִשְׁלֹחַ לֶעָתִיד לָבֹא, אָמַר לוֹ, לֹא אָמַרְתִּי לְךָ וְאֶשְׁלָחֲךָ "אֶל יִשְׂרָאֵל", אֶלָּא אֶל פַּרְעֹה, וּלְאוֹתוֹ הָאִישׁ שֶׁאַתָּה אוֹמֵר, אֲנִי שׁוֹלֵחַ אוֹתוֹ לֶעָתִיד אֶל יִשְׂרָאֵל, (מלאכי ג, כג) "הִנֵּה אָנֹכִי שׁוֹלֵחַ לָכֶם אֶת אֵלִיָּה הַנָּבִיא". אָמַר לְפָנָיו תֵּן לִי אוֹת. אָמַר לוֹ הַשְׁלֵךְ מַטְּךָ אַרְצָה. וְלָמָּה הֶרְאָה הַקָּדוֹשׁ בָּרוּךְ הוּא לְמֹשֶׁה בְּנָחָשׁ. אֶלָּא מַה נָּחָשׁ מֵמִית וְנוֹשֵׁךְ לִבְנֵי אָדָם, כָּךְ הָיָה פַּרְעֹה וְעַמּוֹ נוֹשְׁכִים וּמְמִיתִים לִבְנֵי יִשְׂרָאֵל, וְחוֹזֵר וְנַעֲשֶׂה כְּעֵץ יָבֵשׁ, כָּךְ הָיָה פַּרְעֹה וְעַמּוֹ כְּעֵץ יָבֵשׁ. וְלָמָּה הֶרְאָה לוֹ בְּדָבָר טָמֵא, אֶלָּא מָה הַמְּצֹרָע הַזֶּה טָמֵא וּמְטַמֵּא אֶת יִשְׂרָאֵל וְחוֹזֵר וְנִטְהָר, כָּךְ יִטָהֲרוּ יִשְׂרָאֵל מִטֻּמְאַת מִצְרַיִם. וְלָמָּה הֶרְאָה לוֹ הָאֵשׁ מִתּוֹךְ הַסְּנֶה, אֶלָּא הָאֵשׁ אֵלּוּ יִשְׂרָאֵל שֶׁנִּמְשְׁלוּ כָּאֵשׁ, שֶׁנֶּאֱמַר (עובדיה א, יח) "וְהָיָה בֵּית יַעֲקֹב אֵשׁ". "הַסְּנֶה" אֵלּוּ אֻמּוֹת הָעוֹלָם, שֶׁנִּמְשְׁלוּ כַּקּוֹצִים, וְלֹא עַכּוּ"ם מְכַבִּים שַׁלְהֶבֶת שֶׁל יִשְׂרָאֵל שֶׁהֵן דִּבְרֵי תּוֹרָה, וְלֹא אֵשָּׁן שֶׁל יִשְׂרָאֵל אוֹכֶלֶת אֶת הָעַכּוּ"ם. לֶעָתִיד לָבֹא אֵשָּׁן שֶׁל יִשְׂרָאֵל אוֹכֶלֶת אֶת כָּל הָעַכּוּ"ם, שֶׁנֶּאֱמַר  "וְהָיוּ עַמִּים מִשְׂרְפוֹת שִׂיד קוֹצִים כְּסוּחִים". אָמַר לְפָנָיו, רִבּוֹן הָעוֹלָמִים הוֹדִיעֵנִי אֶת שִׁמְךָ הַגָּדוֹל וְהַקָּדוֹשׁ שֶׁאֶקְרָא בְּשִׁמְךָ וְתַעֲנֵנִי, וְהוֹדִיעוֹ אֶהְיֶה אֲשֶׁר אֶהְיֶה, וְרָאוּ הָעֶלְיוֹנִים שֶׁמָּסַר הַקָּדוֹשׁ בָּרוּךְ הוּא שֵׁם הַמְּפֹרָשׁ, וְאָמְרוּ בָּרוּךְ אַתָּה ה' חוֹנֵן הַדָּעַת.

אֶהְיֶה אֲשֶׁר אֶהְיֶה, אָמַר לוֹ הַקָּדוֹשׁ בָּרוּךְ הוּא לְמֹשֶׁה, לֵךְ אֱמֹר לָהֶם לְיִשְׂרָאֵל, אֲנִי הָיִיתִי עִמָּהֶם בְּשִׁעְבּוּד זֶה, אֲנִי אֶהֱיֶה עִמָּהֶם בְּשִׁעְבּוּד מַלְכֻיּוֹת. אָמַר לְפָנָיו, רִבּוֹן הָעוֹלָמִים דַּיָּהּ לְצָרָה בִּשְׁעָתָהּ אָמַר לוֹ, לֵךְ אֱמֹר לָהֶם אֶהְיֶה שְׁלָחַנִי אֲלֵיכֶם.

וַעֲדַיִן הָיָה מֹשֶׁה מְסָרֵב, אָמַר לוֹ הַקָּדוֹשׁ בָּרוּךְ הוּא רָאוּי אַתְּ לִרְדּוֹת בְּמַקֵּל, (להלן ד, ב) "וַיֹּאמֶר מֲזֶּה בְיָדֶךָ וַיֹּאמֶר מַטֶּה", אָמַר לוֹ הַקָּדוֹשׁ בָּרוּךְ הוּא, אִם לֹא הָיָה בְּדַעְתְּךָ לֵילֵךְ, הָיָה לְךָ לוֹמַר בִּתְחִלָּה אֵינִי הוֹלֵךְ, אֶלָּא הִמְתַּנְתָּ עַד שֶׁמָּסַרְתִּי לְךָ מִסְטוֹרִין שֶׁלִּי וְשֵׁם הַמְּפֹרָשׁ.  "וְהָיָה אִם לֹא יַאֲמִינוּ לְקֹל הָאֹת הָרִאשׁוֹן", מַה תַּלְמוּד לוֹמַר "לְקֹל", אָמַר רֵישׁ לָקִישׁ שֶׁהָיָה הַמַּטֶּה מְדַבֵּר לִפְנֵי יִשְׂרָאֵל, עִם מֹשֶׁה הָיִיתִי בְּמִדְיָן וְנֶהֱפַּכְתִּי לְנָחָשׁ, וְאַחַר כָּךְ נַעֲשֵׂיתִי מַטֶּה, וְאַף הִיא מְרִימָה קוֹלָהּ, טְהוֹרָה הָיִיתִי וְנִטְמֵאתִי וְחָזַרְתִּי וְנִטְהַרְתִּי, וְכֵן בְּמִצְרַיִם, לְהוֹדִיעַ גְּדֻלָּתוֹ שֶׁל הַקָּדוֹשׁ בָּרוּךְ הוּא.

(שם, יז) "וְאֶת הַמַּטֶּה הַזֶּה תִּקַּח בְּיָדֶךָ", אָמַר לוֹ הַקָּדוֹשׁ בָּרוּךְ הוּא, מֹשֶׁה אִם אֵין אַתָּה רוֹצֶה לַעֲשׂוֹת אֶת שְׁלִיחוּתִי, מַקֵּל זֶה עוֹשֶׂה שְׁלִיחוּתִי, אֶלָּא אֲנִי רוֹצֶה לְזַכּוֹתְךָ, וְנִסִּים הַרְבֵּה אֲנִי נוֹתֵן עַל יָדְךָ, הַמָּן, וּבְאֵר, וְשַׁבָּת, וְעַנְנֵי כָּבוֹד, וְהַתּוֹרָה.

רַבִּי אַבִינָא רָמֵי, כְּתִיב זֶה שְׁמִי לְעֹלָם וּכְתִיב וְזֶה זִכְרִי לְדֹר דֹּר אָמַר הַקָּדוֹשׁ בָּרוּךְ הוּא, לֹא כְּשֶׁאֲנִי נִכְתָּב אֲנִי נִקְרָא נִכְתָּב בְּיוֹ"ד הֵ"א, וְנִקְרָא בְּאָלֶ"ף דָּלֶ"ת. [רָבָא סָבַר לְמִדְרְשֵׁיה בְפִּירְקָא, אֲמַר לוֹ הַהוּא סַבָּא, לְעֹלָם כְּתִיב. (זכריה יד, ט) "בַּיּוֹם הַהוּא יִהְיֶה ה' אֶחָד וּשְׁמוֹ אֶחָד", אַטּוּ הָאִידְנָא לָאו אֶחָד הוּא, אָמַר רַב אַחָא בַּר חֲנִינָא, לֹא כְּעוֹלָם הַזֶּה הָעוֹלָם הַבָּא, הָעוֹלָם הַזֶּה] עַל שְׁמוּעוֹת טוֹבוֹת אוֹמֵר בָּרוּךְ הַטּוֹב וְהַמֵּטִיב, וְעַל שְׁמוּעוֹת רָעוֹת אוֹמֵר בָּרוּךְ דַּיָּן הָאֱמֶת, אֲבָל לָעוֹלָם הַבָּא כֻּלּוֹ הַטּוֹב וְהַמֵּטִיב.

אָמַר רַבָּה בַּר בַּר חַנָּה אָמַר רַב יוֹחָנָן, שֵׁם בֶּן אַרְבַּע אוֹתִיּוֹת חֲכָמִים מוֹסְרִין אוֹתוֹ לְתַלְמִידֵיהֶן פַּעַם אַחַת בַּשַּׁבָּת, וְאַמְרִי לָּהּ פַּעַם אַחַת בַּשָּׁבוּעַ, דִּכְתִיב זֶה שְׁמִי לְעוֹלָם 'לְעֹלָם' כְּתִיב.

וְעַתָּה לֵךְ וְאֶשְׁלָחֲךָ, אָמַר רַבִּי אֶלְעָזָר, לְךָ הָיוּ מְצַפִּים יִשְׂרָאֵל, לְךָ הָיוּ יִשְׂרָאֵל מְקַוִּים, גְּדֻלָּה יֵשׁ לְךָ בַּדָּבָר הַזֶּה. רַבִּי יוֹחָנָן אָמַר לְךָ מָסוּר הַדָּבָר הַזֶּה.

ותש"כ ותשנ"XוY.

(להלן ד, י) "וַיֹּאמֶר מֹשֶׁה אֶל ה' בִּי אֲדֹנָי", בִּיֶיְא אַתְּ מַעֲבִיר עָלַי. אִם אַהֲרֹן אָחִי גָּדוֹל מִמֶּנִּי, וְאַתָּה תִּשְׁלְחֵנִי. (שם) "לֹא אִישׁ דְּבָרִים אָנֹכִי", אָמַר לוֹ הַקָּדוֹשׁ בָּרוּךְ הוּא,  "מִי שָׂם פֶּה לָאָדָם".

(שם, יב) "וְאָנֹכִי אֶהְיֶה עִם פִּיךָ (וְעִם פִּיהוּ) וְהוֹרֵיתִיךָ", אֲנִי עוֹשֶׂה אוֹתְךָ בְּרִיאָה חֲדָשָׁה כְּאִשָּׁה זוֹ שֶׁהִיא הָרָה וְיוֹלֶדֶת. דָּבָר אַחֵר, אֲנִי יוֹרֶה דְּבָרַי לְתוֹךְ פִּיךָ כְּחֵץ, וְאֵין "וְהוֹרֵיתִיךָ" אֶלָּא לְשׁוֹן יָרֹה יִיָּרֶה. וְכֵיוָן שֶׁבִּשְּׂרוֹ הַקָּדוֹשׁ בָּרוּךְ הוּא שֶׁהוּא עִמּוֹ, קִבֵּל עָלָיו לֵילֵךְ, שֶׁנֶּאֱמַר  "וַיֵּלֶךְ מֹשֶׁה וַיָּשָׁב אֶל יֶתֶר חֹתְנוֹ".

{rרמז קעבr}  לֵךְ וְאָסַפְתָּ אֶת זִקְנֵי יִשְׂרָאֵל, לֹא בְּמָקוֹם אֶחָד וְלֹא בִּשְׁנֵי מְקוֹמוֹת הַמָּקוֹם חוֹלֵק כָּבוֹד לַזְּקֵנִים, בְּכָל מָקוֹם אַתָּה מוֹצֵא שׁהַקָּדוֹשׁ בָּרוּךְ הוּא חוֹלֵק כָּבוֹד לַזְּקֵנִים. כַּיוֹצֵא בּוֹ (במדבר יא, טז) "אָסְפָה לִי שִׁבְעִים אִישׁ מִזִּקְנֵי יִשְׂרָאֵל", (להלן ד, כט) "וַיֵּלֶךְ מֹשֶׁה וְאַהֲרֹן וַיַּאַסְפוּ אֶת כָּל זִקְנֵי בְּנֵי יִשְׂרָאֵל".  "וְאֶל מֹשֶׁה אָמַר עֲלֵה אֶל ה'", (שם כד, יד) "וְאֶל הַזְּקֵנִים אָמַר שְׁבוּ לָנוּ בָזֶּה". (ויקרא ט, א) "וַיְהִי בַיּוֹם הַשְּׁמִינִי קָרָא מֹשֶׁה לְאַהֲרֹן וּלְבָנָיו" וְגוֹ'. רַבִּי שִׁמְעוֹן בֶּן יוֹחַאי אוֹמֵר, מִנַּיִן שֶׁלֶּעָתִיד לָבֹא חוֹלֵק כָּבוֹד לַזְּקֵנִים, שֶׁנֶּאֱמַר (ישעיה כד, כג) "וְחָפְרָה הַלְּבָנָה וּבוֹשָׁה הַחַמָּה" וְגוֹ'. וְנֶגֶד מְלָכָיו וְנֶגֶד נְבִיאָיו לֹא נֶאֱמַר, אֶלָּא "וְנֶגֶד זְקֵנָיו כָּבוֹד". וַהֲלֹא דְּבָרִים קַל וָחֹמֶר, וּמָה מִי שֶׁאָמַר וְהָיָה הָעוֹלָם עָתִיד לַחֲלֹק כָּבוֹד לַזְּקֵנִים, עַל אַחַת כַּמָּה וְכַמָּה בָּשָׂר וָדָם שֶׁצָּרִיךְ שֶׁיַּחֲלֹק כָּבוֹד לַזְּקֵנִים. וְכֵן אַתָּה מוֹצֵא שֶׁהַמָּקוֹם מִצְטַעֵר עַל זָקֵן אֶחָד כְּנֶגֶד כָּל יִשְׂרָאֵל, שֶׁנֶּאֱמַר  "קָצַפְתִּי עַל עַמִּי חִלַּלְתִּי נַחֲלָתִי", [יָכוֹל] יִהְיוּ מְחֻלָּלִים עַל הַכֹּל, תַּלְמוּד לוֹמַר "עַל זָקֵן הִכְבַּדְתְּ עֻלֵּךְ". פָּקֹד פָּקַדְתִּי (בְּרֶמֶז ס"ד).

{pפסוק ח-כבp}  וְשָׁאֲלָה אִשָּׁה מִשְּׁכֶנְתָּהּ, רַבִּי אֶלְעָזָר הַקַּפָּר אוֹמֵר, אַרְבַּע מִצְווֹת הָיוּ בְּיָדָן שֶׁל יִשְׂרָאֵל שֶׁאֵין הָעוֹלָם כֻּלּוֹ כְּדַאי לָהֶן. XאY שֶׁלֹּא נֶחְשְׁדוּ עַל הָעֲרָיוֹת, שֶׁנֶּאֱמַר  "וַיֵּצֵא בֶּן אִשָּׁה יִשְׂרְאֵלִית", לְהוֹדִיעַ שִׁבְחָן שֶׁל יִשְׂרָאֵל שֶׁלֹּא הָיְתָה אֶלָּא זוֹ בִּלְבַד וּפִרְסְמָהּ הַכָּתוּב. וּמְפֹרָשׁ בַּקַּבָּלָה (שה"ש ד, יב) "גַּן נָעוּל גַּל נָעוּל", "גַּן נָעוּל" אֵלּוּ הַזְּכָרִים. "גַּל נָעוּל" אֵלּוּ הַנְּקֵבוֹת. רַבִּי נָתָן אוֹמֵר, "גַּן נָעוּל", אֵלּוּ הַנְּשׂוּאוֹת. "גַּל נָעוּל מַעְיָן חָתוּם" אֵלּוּ הָאֲרוּסוֹת. דָּבָר אַחֵר "גַּן נָעוּל גַּל נָעוּל" שְׁתֵּי בִּיאוֹת. XבY וְלֹא נֶחְשְׁדוּ עַל לָשׁוֹן הָרַע, שֶׁנֶּאֱמַר וְשָׁאֲלָה אִשָּׁה מִשְּׁכֶנְתָּהּ, כְּבָר הָיָה בְּיָדָם שְׁנֵים עָשָׂר חֹדֶשׁ, וְאֵין אַתְּ מוֹצֵא בְּאֶחָד מֵהֶן שֶׁהִלְשִׁין עַל חֲבֵרוֹ. XגY וְלֹא שִׁנּוּ אֶת שְׁמָם, שֶׁכְּשֵׁם שֶׁמְּיַחֲסָם בִּירִידָתָן רְאוּבֵן וְשִׁמְעוֹן, כָּךְ מְיַחֲסָן בַּעֲלִיָּתָן, שֶׁנֶּאֱמַר (במדבר א, יח) וַיִּתְיַלְדוּ עַל מִשְׁפְּחֹתָם. וְלֹא הָיָה בָּהֶם זְנוּת, שֶׁנֶּאֱמַר  "שִׁבְטֵי יָהּ עֵדוּת לְיִשְׂרָאֵל שֶׁשָּׁם עָלוּ שְׁבָטִים שִׁבְטֵי יָהּ". אָמַר הַקָּדוֹשׁ בָּרוּךְ הוּא שְׁמִי מֵעִיד בְּיִשְׂרָאֵל שֶׁלֹּא נִטְמְאוּ בְּמִצְרַיִם בִּזְנוּת. XדY וְלֹא חִלְּפוּ לְשׁוֹנָם, (לעיל ב, יד) "מִי שָׂמְךָ לְאִישׁ שַׂר וְשֹׁפֵט" וְגוֹ'. (שם, יג) "שְׁנֵי אֲנָשִׁים עִבְרִים נִצִּים", מִכָּאן שֶׁהָיוּ מְדַבְּרִים עִבְרִית, שֶׁנֶּאֱמַר (בראשית מה, יב) "כִּי פִי הַמְּדַבֵּר אֲלֵיכֶם".  "אֱלֹהֵי הָעִבְרִיִּים נִקְרָה עָלֵינוּ". (שֶׁנֶּאֱמַר)  "וַיָּבֹא הַפָּלִיט וַיַּגֵּד לְאַבְרָם הָעִבְרִי".

~ פרק ד

{pפסוק א-טp}  וְהֵן לֹא יַאֲמִינוּ לִי, אָמַר רֵישׁ לָקִישׁ, הַחוֹשֵׁד בִּכְשֵׁרִים לוֹקֶה בְּגוּפוֹ. מִנָלָן, מִמֹּשֶׁה. דִּכְתִיב וְהֵן לֹא יַאֲמִינוּ לִי, וְקָמֵי קוּדְשָׁא בְּרִיךְ הוּא גַּלֵּיא דַּהֲווּ מְהֵימְנֵי, אָמַר לוֹ, הֵן מַאֲמִינִים בְנֵי מַאֲמִינִים, וְאַתָּה אֵין סוֹפְךָ לְהַאֲמִין. מַאֲמִינִים, דִּכְתִיב (להלן פסוק לא) "וַיַּאֲמֵן הָעָם". בְּנֵי מַאֲמִינִים, דִּכְתִיב (בראשית טו, ו) "וְהֶאֱמִין בַּה'". וְאַתָּה אֵין סוֹפְךָ לְהַאֲמִין, דִּכְתִיב  "יַעַן לֹא הֶאֱמַנְתֶּם בִּי". וּמִמַּאי דְּלָקָה, דִּכְתִיב הָבֵא נָא יָדְךָ בְּחֵיקֶךָ, אָמַר רָבָא, מִדָּה טוֹבָה מְמַהֶרֶת לָבֹא מִמִּדַּת פֻּרְעָנוּת. בְּמִדַּת פֻּרְעָנוּת כְּתִיב, וַיּוֹצִאָהּ וְהִנֵּה יָדוֹ מְצֹרַעַת, וְאִלּוּ בְּמִדָּה טוֹבָה כְּתִיב, וַיּוֹצִאָהּ מֵחֵיקוֹ וְהִנֵּה שָׁבָה כִּבְשָׂרוֹ, מֵחֵיקוֹ הוּא דְּשָׁבָה כִּבְשָׂרוֹ. (להלן ז, יב) "וַיִּבְלַע מַטֵּה אַהֲרֹן אֶת מַטּוֹתָם", אָמַר רַבִּי אֶלְעָזָר, נֵס בְּתוֹךְ נֵס.

אָמַר לוֹ, לָשׁוֹן הָרַע אַתָּה אוֹמֵר עַל בָּנַי, מַה הַנָּחָשׁ דְּאָמַר לָשׁוֹן הָרַע וְהִלְקִיתִי אוֹתוֹ בְּצָרַעַת, אַף אַתְּ הָבֵא נָא יָדְךָ בְּחֵיקֶךָ. וְהָיָה אִם לֹא יַאֲמִינוּ וְלָקַחְתָּ מִמֵּימֵי, רָמַז לוֹ מֵאַיִן אַתָּה תִּטוֹל שֶׁלְּךָ מִן הַמַּיִם, שֶׁנֶּאֱמַר (במדבר כ, י) "הֲמִן הַסֶּלַע הַזֶּה".

וַיַּשְׁלִכֵהוּ אַרְצָה וַיְהִי לְנָחָשׁ, אָמַר הַקָּדוֹשׁ בָּרוּךְ הוּא לְמֹשֶׁה, כְּשֵׁם שֶׁהַנָּחָשׁ מִתְעַקֵּם, כָּךְ פַּרְעֹה עָתִיד לְהִתְעַקֵּם עֲלֵיכֶם. הֲוֵי (ישעיה מו, י) "מַגִּיד מֵרֵאשִׁית אַחֲרִית".

אָמַר הַקָּדוֹשׁ בָּרוּךְ הוּא לְמֹשֶׁה, שְׁנֵי סִימָנִין הַלָּלוּ נָחָשׁ, וּמְצֹרָע, אֶחָד שֶׁלִּי, וְאֶחָד שֶׁלְּךָ.  "וַיְדַבֵּר הָעָם בֵּאלֹהִים וּבְמֹשֶׁה וְגוֹ' וַיְשַׁלַּח ה' בָּעָם אֶת הַנְּחָשִׁים", וּמִי שֶׁהוּא מְדַבֵּר בְּעַצְמְךָ לוֹקֶה בְּצָרַעַת, (שם יב, י) "וְהִנֵּה מִרְיָם מְצֹרַעַת כַּשָּׁלֶג".

עַד שֶׁלֹּא זָכָה מֹשֶׁה לַתּוֹרָה כְּתִיב בּוֹ לֹא אִישׁ דְּבָרִים אָנֹכִי. כֵּיוָן שֶׁזָּכָה לַתּוֹרָה, נִתְרַפֵּא לְשׁוֹנוֹ וְהִתְחִיל מְדַבֵּר, שֶׁנֶּאֱמַר  "אֵלֶּה הַדְּבָרִים אֲשֶׁר דִּבֶּר מֹשֶׁה". וְכֵן לֶעָתִיד לָבֹא (יחזקאל מז, יב) "וְעָלֵהוּ לִתְרוּפָה", מִי שֶׁהוּא אִלֵּם, לוֹעֵט מִתְרַפֵּא לְשׁוֹנוֹ וּמְצֻחְצָח מִיָּד בְּדִבְרֵי תּוֹרָה, שֶׁנֶּאֱמַר (שם) "וְעַל הַנַּחַל יַעֲלֶה עַל שְׂפָתוֹ מִזֶּה וּמִזֶּה", וְאֵין "מִזֶּה וּמִזֶּה" אֶלָּא תּוֹרָה, שֶׁנֶּאֱמַר  "מִזֶּה וּמִזֶּה הֵם כְּתוּבִים". אָמַר הַקָּדוֹשׁ בָּרוּךְ הוּא, רְאֵה לְשׁוֹנָה שֶׁל תּוֹרָה שֶׁמְּרַפֵּא אֶת הַלָּשׁוֹן, שֶׁנֶּאֱמַר (משלי טו, ד) "מַרְפֵּא לָשׁוֹן עֵץ חַיִּים".

דָּבָר אַחֵר, לְמָה הַדָּבָר דּוֹמֶה, לְאֶחָד שֶׁהָיָה מוֹכֵר אַרְגָּמָן וְהָיָה מַכְרִיז וְאָמַר הֲרֵי אַרְגָּמָן. הֵצִיץ הַמֶּלֶךְ וְשָׁמַע אֶת קוֹלוֹ קָרָא אוֹתוֹ וְאָמַר לוֹ מָה אַתָּה מוֹכֵר, אָמַר לוֹ וְלֹא כְּלוּם, אָמַר לוֹ, אֲנִי שָׁמַעְתִּי אֶת קוֹלְךָ שֶׁאָמַרְתָּ הֲרֵי אַרְגָּמָן, וְאַתְּ אוֹמֵר וְלֹא כְּלוּם. אָמַר לוֹ, מָרִי אַרְגָּמָן הוּא, אֲבָל אֶצְלְךָ וְלֹא כְּלוּם. כָּךְ מֹשֶׁה, אֵצֶל הַקָּדוֹשׁ בָּרוּךְ הוּא שֶׁבָּרָא אֶת הַפֶּה וְאֶת הַדִּבּוּר אָמַר לֹא אִישׁ דְּבָרִים אָנֹכִי, אֲבָל אֵצֶל יִשְׂרָאֵל "אֵלֶּה הַדְּבָרִים".

כָּל שִׁבְעַת הַיָּמִים הָיָה הַקָּדוֹשׁ בָּרוּךְ הוּא מְדַבֵּר עִם מֹשֶׁה מִתּוֹךְ הַסְּנֶה, שֶׁנֶּאֱמַר גַּם מִתְּמוֹל גַּם מִשִּׁלְשֹׁם גַּם מֵאָז דַּבֶּרְךָ. וּפֶרֶק הַפֶּסַח הָיָה, וּבְאוֹתוֹ הַזְּמַן לְשָׁנָה הַבָּאָה בְּט"ו בְּנִיסָן יָצְאוּ יִשְׂרָאֵל מִמִּצְרַיִם. בְּט"ו בְּנִיסָן נוֹלַד יִצְחָק. בְּט"ו בְּנִיסָן נִתְבַּשְּׂרָה שָׂרָה. בְּט"ו בְּנִיסָן נִדְבַּר עִם אַבְרָהָם אָבִינוּ בֵּין הַבְּתָרִים. שֶׁנֶּאֱמַר (להלן יב, מא) "וַיְהִי מִקֵּץ" קֵץ אֶחָד לְכֻלָּן. בְּי"ד בּוֹ שָׁחֲטוּ אֶת פִּסְחֵיהֶם, וְיוֹם רְבִיעִי הָיָה. בּוֹ בַּלַּיְלָה לָקוּ בְּכוֹרוֹת. לְמָחֳרַת נָסְעוּ מֵרַעְמְסֵס, וּבָרְבִיעִי (להלן יד, ה) "וַיֻּגַּד לְמֶלֶךְ מִצְרַיִם". וּבַחַמִישִׁי וְשִׁישִׁי רָדְפוּ. לְשַׁחֲרִית אָמְרוּ שִׁירָה, וְיוֹם רְבִיעִי הָיָה, וְיוֹם טוֹב אַחֲרוֹן שֶׁל פֶּסַח הָיָה.

{pפסוק יג-ידp}  שְׁלַח נָא בְּיַד תִּשְׁלָח, אַתְּ סָבוּר שֶׁמָּא עִכֵּב מֹשֶׁה שֶׁלֹּא יֵלֵךְ, לֹא עָשָׂה אֶלָּא כִּמְכַבֵּד אַהֲרֹן, אָמַר מֹשֶׁה, עַד שֶׁלֹּא עָמַדְתִּי הָיָה אַהֲרֹן אָחִי מִתְנַבֵּא לָהֶם שְׁמוֹנִים שָׁנָה, הוּא שֶׁכָּתוּב  "וָאִוָּדַע לָהֶם בְּאֶרֶץ מִצְרָיִם". וּמִנַּיִן שֶׁהָיָה אַהֲרֹן מִתְנַבֵּא לָהֶם, שֶׁנֶּאֱמַר (ש"א ב, כז כח) "וַיָּבֹא אִישׁ אֱלֹהִים אֶל עֵלִי וַיֹּאמֶר אֵלָיו כֹּה אָמַר ה' הֲנִגְלֹה נִגְלֵיתִי אֶל בֵּית אָבִיךָ בִּהְיוֹתָם בְּמִצְרַיִם לְבֵית פַּרְעֹה וּבָחוֹר אֹתוֹ מִכָּל שִׁבְטֵי יִשְׂרָאֵל לִי לְכֹהֵן", אָמַר, כָּל הַשָּׁנִים הַלָּלוּ הָיָה אַהֲרֹן מִתְנַבֵּא לָהֶם, עַכְשָׁיו אֲנִי בָּא לִתְחוּמוֹ שֶׁל אָחִי שֶׁיִּהְיֶה מֵצֵר, לְכָךְ לֹא בִּקֵּשׁ מֹשֶׁה לֵילֵךְ. אָמַר לוֹ הַקָּדוֹשׁ בָּרוּךְ הוּא, אַהֲרֹן אָחִיךָ אֵינוֹ מֵצֵר בַּדָּבָר הַזֶּה, אֶלָּא יִשְׂמַח. תֵּדַע לְךָ שֶׁהוּא יוֹצֵא לְאַנְפְטִי שֶׁלְּךָ, שֶׁנֶּאֱמַר הִנֵּה הוּא יֹצֵא לִקְרָאתֶךָ וְרָאֲךָ וְשָׂמַח, לֹא בְּפִיו אֶלָּא בְּלִבּוֹ, בְּלִבּוֹ יוֹתֵר מִבְּפִיו.

אָמַר רַבִּי שִׁמְעוֹן בֶּן יוֹחַאי, הַלֵּב שֶׁשָּׂמַח בִּגְדֻלַּת אָחִיו, יִלְבַּשׁ אוּרִים וְתֻמִּים, שֶׁנֶּאֱמַר  "וְנָתַתָּ אֶל חֹשֶׁן הַמִּשְׁפָּט אֶת הָאוּרִים וְאֶת הַתֻּמִּים וְהָיוּ עַל לֵב אַהֲרֹן", כֵּיוָן שֶׁאָמַר לוֹ הַקָּדוֹשׁ בָּרוּךְ הוּא כָּךְ, קִבֵּל עָלָיו לֵילֵךְ. מִיָּד נִגְלָה הַקָּדוֹשׁ בָּרוּךְ הוּא עַל אַהֲרֹן, אָמַר לוֹ צֵא לִקְרַאת מֹשֶׁה אָחִיךָ כְּדֵי שֶׁיֵּדַע שֶׁאַתָּה שָׂמֵחַ בְּדָבָר זֶה, לְכָךְ נֶאֱמַר "לִקְרַאת מֹשֶׁה הַמִּדְבָּרָה".

אִלּוּ הָיָה אַהֲרֹן יוֹדֵעַ (כָּתוּב בְּרֶמֶז קמ"ב).

{rרמז קעגr}  וַיִּחַר אַף ה' בְּמֹשֶׁה, רַבִּי יְהוֹשֻׁעַ בֶּן קָרְחָה אוֹמֵר, כָּל חֲרוֹן אַף שֶׁבַּתּוֹרָה נֶאֱמַר בּוֹ רֹשֶׁם, חוּץ מִזֶּה שֶׁלֹּא נֶאֱמַר בּוֹ רֹשֶׁם. רַבִּי שִׁמְעוֹן בֶּן יוֹחַאי אוֹמֵר, אַף זֶה נֶאֱמַר בּוֹ רֹשֶׁם, שֶׁנֶּאֱמַר הֲלֹא אַהֲרֹן אָחִיךָ הַלֵּוִי, וַהֲלֹא כֹּהֵן הוּא, הָכִי קָאָמַר אֲנִי אָמַרְתִּי אַתָּה כֹּהֵן וְהוּא לֵוִי, עַכְשָׁיו הוּא כֹּהֵן וְאַתָּה לֵוִי. וַחֲכָמִים אוֹמְרִים, לֹא נִתְכַּהֵן מֹשֶׁה אֶלָּא בְּשִׁבְעַת יְמֵי הַמִּלֻּאִים בִּלְבַד. וְיֵשׁ אוֹמְרִים, לֹא פָּסְקָה אֶלָּא מִזַּרְעוֹ שֶׁל מֹשֶׁה, שֶׁנֶּאֱמַר (תהלים צט, ו) "מֹשֶׁה וְאַהֲרֹן בְּכֹהֲנָיו וּשְׁמוּאֵל בְּקֹרְאֵי שְׁמוֹ". מַאי וְאוֹמֵר, וְכִי תֵּימָא הַהוּא לְדוֹרוֹת הוּא דִּכְתִיב, וְאוֹמֵר, "מֹשֶׁה וְאַהֲרֹן בְּכֹהֲנָיו". וְכָל חֲרוֹן אַף שֶׁבַּתּוֹרָה נֶאֱמַר בּוֹ רֹשֶׁם, וְהָכְתִיב  "וַיֵּצֵא מֵעִם פַּרְעֹה בָּחֳרִי אַף", וְלֹא אָמַר לֵיהּ וְלֹא מִידִי, אָמַר רֵישׁ לָקִישׁ, סְטָרוֹ וַיֵּצֵא. וְהָכְּתִיב (להלן ז, טו) "וְנִצַּבְתָּ לִקְרָאתוֹ עַל שְׂפַת הַיְאֹר", וְאָמַר רֵישׁ לָקִישׁ, מֶלֶךְ הוּא וְהַסְבֵּר לוֹ פָּנִים, וְרַבִּי יוֹחָנָן אָמַר, רָשָׁע הוּא וְהָעֵז לוֹ פָּנִים, אֵיפּוּךְ.

{pפסוק טוp}  אִם נֶאֱמַר אֶהְיֶה עִם פִּיךָ לָמָּה נֶאֱמַר הוֹרֵיתִיךָ, וְאִם נֶאֱמַר הוֹרֵיתִיךָ לָמָּה נֶאֱמַר אֶהְיֶה עִם פִּיךָ, אֶלָּא אֶהְיֶה עִם פִּיךָ זֶה פְּתִיחַת פֶּה וּמַעֲנֵה לָשׁוֹן. הוֹרֵיתִיךָ, זֶה גִּנְזֵי חָכְמָה שֶׁגִּלָּה הַקָּדוֹשׁ בָּרוּךְ הוּא לְמֹשֶׁה עַל כָּל גִּנְזֵי תּוֹרָה חָכְמָה וּמַדָּע וְגִנְזֵי חַיִּים, וְהֶרְאָהוּ מַה שֶּׁעָתִיד לִהְיוֹת לְעוֹלָם הַבָּא. וְכֵיוָן שֶׁרָאָה בַּפַּרְגּוֹד שֶׁל הַקָּדוֹשׁ בָּרוּךְ הוּא כִּתּוֹת כִּתּוֹת שֶׁל סַנְהֶדְרִין שֶׁהָיוּ יוֹשְׁבִין בְּלִשְׁכַּת הַגָּזִית וְדוֹרְשִׁים הַתּוֹרָה בְּמ"ט פָּנִים, וְהֶרְאָהוּ רַבִּי עֲקִיבָא דּוֹרֵשׁ כִּתְרֵי אוֹתִיּוֹת, אָמַר אֵין לִי עֵסֶק בִּשְׁלִיחוּת שֶׁל מָקוֹם, שֶׁנֶּאֱמַר וַיֹּאמֶר בִּי אֲדֹנִי שְׁלַח נָא בְּיַד תִּשְׁלָח, מֶה עָשָׂה הַקָּדוֹשׁ בָּרוּךְ הוּא, שִׁגְּרוֹ לְשַׂר שֶׁל חָכְמָה וּתְפָשׂוֹ לְמֹשֶׁה וְהוֹלִיכוֹ לְמָקוֹם אֶחָד וְהֶרְאָה לוֹ בַּפַּרְגּוֹד שֶׁל הַקָּדוֹשׁ בָּרוּךְ הוּא רִבּוֹא רְבָבוֹת שֶׁל סַנְהֶדְרִין שֶׁיּוֹשְׁבִים וְדוֹרְשִׁים וְאוֹמְרִים הֲלָכָה לְמֹשֶׁה מִסִּינַי, מִיָּד נִתְקָרְרָה דַּעְתּוֹ שֶׁל מֹשֶׁה.

וְאֶת הַמַּטֶּה הַזֶּה תִּקַּח בְּיָדֶךָ, הַמַּטֶּה שֶׁנִּבְרָא בֵּין הַשְּׁמָשׁוֹת, נִמְסַר לְאָדָם הָרִאשׁוֹן בְּגַן עֵדֶן, וְאָדָם מְסָרוֹ לַחֲנוֹךְ, וַחֲנוֹךְ מְסָרוֹ לְשֵׁם, וְשֵׁם מְסָרוֹ לְאַבְרָהָם, וְאַבְרָהָם מְסָרוֹ לְיִצְחָק, וְיִצְחָק מְסָרוֹ לְיַעֲקֹב, וְיַעֲקֹב הוֹלִיכוֹ לְמִצְרַיִם, וּמִצְרַיִם לְיוֹסֵף, וּכְשֶׁמֵּת יוֹסֵף נִטַּלְטֵּל כָּל בֵּיתוֹ וְנִתַּן בִּפְלָטִין שֶׁל פַּרְעֹה, וְהָיָה יִתְרוֹ אֶחָד מְחַרְטוּמֵי מִצְרַיִם וְרָאָה אֶת הַמַּטֶּה וְחָמַד אוֹתוֹ בְּלִבּוֹ, וּלְקָחוֹ וְהֵבִיאוֹ וּנְטָעוֹ בְּתוֹךְ גַּן שֶׁלּוֹ, וְלֹא הָיָה יָכוֹל לִקְרַב אֵלָיו, עַד שֶׁבָּא מֹשֶׁה לְאֶרֶץ מִדְיָן וְנִכְנַס לְתוֹךְ גַּן בֵּיתוֹ וְרָאָה אֶת הַמַּטֶּה וְקָרָא אֶת הָאוֹתִיּוֹת אֲשֶׁר עָלָיו וְשָׁלַח יָדוֹ וּלְקָחוֹ, וְרָאָה יִתְרוֹ וְאָמַר, זֶה הוּא הָאִישׁ שֶׁהוּא עָתִיד לִגְאֹל אֶת יִשְׂרָאֵל מִמִּצְרַיִם, לְפִיכָךְ נָתַן לוֹ צִפֹּרָה בִּתּוֹ לְאִשָּׁה, שֶׁנֶּאֱמַר (לעיל ב, כא) "וַיּוֹאֶל מֹשֶׁה" וְגוֹ'. וְהָיָה מֹשֶׁה רוֹעֶה וּמַנְהִיג בְּאוֹתוֹ מַטֶּה אֶת צֹאנוֹ שֶׁל יִתְרוֹ אַרְבָּעִים שָׁנָה וְלֹא שִׁכְּלָה אוֹתָם חַיַּת הַשָּׂדֶה, וְהֵם פָּרִים וְרָבִּים הַרְבֵּה מְאֹד, וַעֲלֵיהֶם הַכָּתוּב אוֹמֵר (יחזקאל לו, לח) "כְּצֹאן קָדָשִׁים". וַיִּנְהַג אֶת הַצֹּאן עַד שֶׁבָּא לְהַר חוֹרֵב, וְשָׁם נִגְלָה הַקָּדוֹשׁ בָּרוּךְ הוּא מִתּוֹךְ הַסְּנֶה.

אָמַר רַב יְהוּדָה בַּר אַמִי, הַמַּטֶּה, מִשְׁקַל אַרְבָּעִים סְאָה הָיָה, וְשֶׁל סְנַפִּירִינוֹן הָיָה, וְעֶשֶׂר הַמַּכּוֹת חֲקוּקוֹת עָלָיו, וּבְנוֹטָרִיקוֹן דְּצַ"ךְ עֲדַ"שׁ בְּאַחַ"ב, אָמַר לוֹ הַקָּדוֹשׁ בָּרוּךְ הוּא, הַמַּטֶּה הַזֶּה יָבִיא עָלָיו אֶת הַמַּכּוֹת.

{pפסוק יח-יטp}  וַיֹּאמֶר ה' אֶל מֹשֶׁה בְּמִדְיָן, תָּנֵי, הַמּוֹדָר הֲנָאָה מֵחֲבֵרוֹ אֵין מַתִּירִין לוֹ אֶלָּא בְפָנָיו. מִנָּא הַנֵּי מִלֵּי, אָמַר רַב נַחְמָן, דִּכְתִיב וַיֹּאמֶר ה' אֶל מֹשֶׁה בְּמִדְיָן אָמַר לֵיהּ בְּמִדְיָן נָדַרְתָּ לֵךְ וְהַתֵּר נִדְרְךָ, דִּכְתִיב  "וַיּוֹאֶל מֹשֶׁה לָשֶׁבֶת", וְאֵין אָלָה אֶלָּא שְׁבֻעָה, דִּכְתִיב (יחזקאל יז, יג) "וַיָּבֵא אוֹתוֹ בְּאָלָה", וּכְתִיב  וְגַם בַּמֶּלֶךְ נְבוּכַדְנֶצַּר מָרָד אֲשֶׁר הִשְׁבִּיעוֹ בֵּאלֹהִים.

רַבִּי אֱלִיעֶזֶר אוֹמֵר, פּוֹתְחִין בְּנוֹלָד, וַחֲכָמִים אוֹסְרִין. כֵּיצַד, שֶׁאֵינִי נֶהֱנֶה לְאִיש פְּלוֹנִי וְנַּעֲשָׂה סוֹפֵר, אוֹ שֶׁהָיָה מַשִּׂיא אֶת בְּנוֹ, אָמַר אִלּוּ הָיִיתִי יוֹדֵעַ שֶׁהוּא נַעֲשֶׂה סוֹפֵר אוֹ שֶׁיִהְיֶה מַשִּׂיא אֶת בְּנוֹ בְּקָרוֹב לֹא הָיִיתִי נוֹדֵר. מַאי טַעְמָא, אָמַר רַב חִסְדָּא, דְּאָמַר קְרָא כִּי מֵתוּ כָּל הָאֲנָשִׁים, וְהָא מִיתָה דְּנוֹלָד הוּא, מִכָּאן שֶׁפּוֹתְחִין בְּנוֹלָד. וְרַבָּנָן, מַאי טַעְמָא, קָסַבְרֵי, הַנְהוּ מִי מֵתוּ,  וְהָאָמַר מַר כָּל מָקוֹם שֶׁנֶּאֱמַר נִצִּים נִצָּבִים אֵינוֹ אֶלָּא דָתָן וַאֲבִירָם, אֶלָּא שֶׁיָּרְדוּ מִנִּכְסֵיהֶם.

וַיֵּלֶךְ מֹשֶׁה וַיָּשָׁב אֶל יֶתֶר חֹתְנוֹ, לֹא הָיָה צָרִיךְ לוֹמַר אֶלָּא וַיָּשָׁב אֶל מִצְרַיִם, וְלָמָּה שָׁב אֶל יִתְרוֹ, לְהַתִּיר נִדְרוֹ. מֶה עָשָׂה הַקָּדוֹשׁ בָּרוּךְ הוּא, קָשַׁר עָנָן שָׁם, כִּבְיָכוֹל הִתִּיר נִדְרוֹ שֶׁל מֹשֶׁה. דָּבָר אַחֵר, שֶׁהָלַךְ לִטּוֹל רְשׁוּת מִמֶּנּוּ.

וַיֹּאמֶר לוֹ לֵךְ לְשָלוֹם, כָּל מִי שֶׁכָּתוּב בּוֹ "לְשָׁלוֹם", הוֹלֵךְ וְחוֹזֵר, וְכָל מִי שֶׁכָּתוּב בּוֹ "בְּשָׁלוֹם", הוֹלֵךְ וְאֵינוֹ חוֹזֵר. בְּאַבְנֵר כְּתִיב (ש"ב ג, כא) "וַיִּשְׁלַח דָּוִד אֶת אַבְנֵר וַיֵּלֶךְ בְּשָׁלוֹם", הָלַךְ וְלֹא חָזַר. אֲבָל יִתְרוֹ שֶׁאָמַר לְמֹשֶׁה לֵךְ לְשָלוֹם, הָלַךְ וְחָזַר.

{pפסוק כp} {rרמז קעדr}  וַיִּקַּח מֹשֶׁה אֶת אִשְׁתּוֹ וְאֶת בָּנָיו, בְּאוֹתָהּ שָׁעָה נֶאֱמַר לְאַהֲרֹן (להלן פסוק כו) "לֵךְ לִקְרַאת מֹשֶׁה הַמִּדְבָּרָה", יָצָא לִקְרָאתוֹ וְהָיָה מְגַפְּפוֹ וּמְחַבְּקוֹ וּמְנַשְּׁקוֹ, אָמַר לֵיהּ מֹשֶׁה אָחִי, הֵיכָן הָיִיתָ כָּל הַשָּׁנִים הַלָּלוּ, אָמַר לֵיהּ, בְּמִדְיָן. מַה טַף וְנָשִׁים אֵלּוּ עִמָּךְ, אָמַר לֵיהּ, אִשְׁתִּי וּבָנַי, אָמַר לֵיהּ, לְהֵיכָן אַתָּה מוֹלִיכָן, אָמַר לֵיהּ, לְמִצְרַיִם, אָמַר לֵיהּ, עַל הָרִאשׁוֹנִים אָנוּ מִצְטַעֲרִין, וְעַכְשָׁיו הֵבֵאתָ אֶת הָאַחֲרוֹנִים. בְּאוֹתָהּ שָׁעָה אָמַר לָהּ, לְכִי לְבֵית אָבִיךְ, לְכָךְ נֶאֱמַר  "אַחַר שִׁלּוּחֶיהָ".

[וַיַּרְכִּבֵם עַל הַחֲמֹר (כָּתוּב בְּרֶמֶז צח).

{pפסוק כד-כהp}  וַיְהִי בַדֶּרֶךְ בַּמָּלוֹן וְגוֹ' וַיְּבַקֵּשׁ הֲמִיתוֹ (כָּתוּב בְּרֶמֶז פא). וַתִּקַּח צִפֹּרָה צֹר (בְּרֶמֶז פא)].

{pפסוק כזp}  אָז אָמְרָה חֲתַן דָּמִים [לַמּוּלֹת], כָּל פְּרַקְמַטְיָא שֶׁל מֹשֶׁה לֹא הָיְתָה אֶלָּא "בְּאָז", כֵּיצַד, הַצָּלַת נַפְשׁוֹ לֹא הָיְתָה אֶלָּא בְּ'אָז', שֶׁנֶּאֱמַר וַיִּרֶף מִמֶּנּוּ אָז אָמְרָה. קִנְתוּרוֹ לָא הָיָה אֶלָּא בְּ'אָז', שֶׁנֶּאֱמַר  "וּמֵאָז בָּאתִי אֶל פַּרְעֹה". שִׁירָתוֹ לֹא הָיְתָה אֶלָּא בְּאָז, שֶׁנֶּאֱמַר (להלן טו, א) "אָז יָשִׁיר מֹשֶׁה וּבְנֵי יִשְׂרָאֵל". הַפְרָשַׁת עָרִים לֹא הָיְתָה אֶלָּא בְּאָז, שֶׁנֶּאֱמַר (דברים ד, מא) "אָז יַבְדִּיל מֹשֶׁה שָׁלֹשׁ עָרִים".

וַיֹּאמֶר ה' אֶל אַהֲרֹן לֵךְ לִקְרַאת מֹשֶׁה הַמִּדְבָּרָה, זֶה שֶׁאָמַר הַכָּתוּב  "יַרְעֵם אֵל בְּקֹלוֹ נִפְלָאוֹת", אֵימָתַי עָשָׂה הַקָּדוֹשׁ בָּרוּךְ הוּא בְּקוֹלוֹ נִפְלָאוֹת, בְּשָׁעָה שֶׁבִּקֵּשׁ הַקָּדוֹשׁ בָּרוּךְ הוּא לִשְׁלֹחַ מֹשֶׁה בִּשְׁלִיחוּת לִגְאֹל אֶת יִשְׂרָאֵל, וְהָיָה בְּמִדְיָן, אָמַר לֵיהּ (לעיל פסוק יט) "שׁוּב מִצְרַיִם", נֶחֱלַק הַדִּבּוּר לִשְׁנֵי קוֹלוֹת וְנַעֲשָׂה דּוּ פַּרְצוּפִין וְשָׁמַע מֹשֶׁה, "בְּמִדְיָן לֵךְ שׁוּב מִצְרַיִם", וְאַהֲרֹן שָׁמַע, בְּמִצְרַיִם לֵךְ לִקְרַאת מֹשֶׁה הַמִּדְבָּרָה. וּמַה שֶׁבָּאֶמְצַע לֹא הָיוּ שׁוֹמְעִין. הֲוֵי "יַרְעֵם אֵל בְּקֹלוֹ נִפְלָאוֹת".

זֶה שֶׁאָמַר הַכָּתוּב (שה"ש ח, א) "מִי יִתֶּנְךָ כְּאָח לִי", אָמְרוּ יִשְׂרָאֵל לְהַקָּדוֹשׁ בָּרוּךְ הוּא מִי יִתֶּנְךָ כְּמֹשֶׁה וְאַהֲרֹן, שֶׁנֶּאֱמַר (תהלים קלג, א) "מַה טּוֹב וּמַה נָּעִים שֶׁבֶת אַחִים גַּם יָחַד", שֶׁהָיוּ אוֹהֲבִין זֶה לָזֶּה וּמְחַבְּבִין זֶה לָזֶּה. שֶׁבְּשָׁעָה שֶׁנָּטַל מֹשֶׁה אֶת הַמַּלְכוּת וְאַהֲרֹן אֶת הַכְּהֻנָּה, לֹא קִנְּאוּ זֶה לָזֶּה אֶלָּא הָיוּ שְׂמֵחִין זֶה בִּגְדֻלַּת זֶה.  "אֶמְצָאֲךָ בַּחוּץ אֶשָּׁקְךָ", וַיֵּלֶךְ וַיִּפְגְּשֵׁהוּ בְּהַר הָאֱלֹהִים וַיִּשַּׁק לוֹ.

זֶה שֶׁאָמַר הַכָּתוּב (תהלים סה, יא) "חֶסֶד וֶאֱמֶת נִפְגָּשׁוּ צֶדֶק וְשָׁלוֹם נָשָׁקוּ". "צֶדֶק", זֶה מֹשֶׁה, שֶׁנֶּאֱמַר  "צִדְקַת ה' עָשָׂה". "שָׁלוֹם", זֶה אַהֲרֹן, שֶׁנֶּאֱמַר (מלאכי ב, ו) "בְּשָׁלוֹם וּבְמִישׁוֹר הָלַךְ אִתִּי". "חֶסֶד", זֶה אַהֲרֹן, שֶׁנֶּאֱמַר (דברים לג, ח) "וּלְלֵוִי אָמַר תֻּמֶּיךָ וְאוּרֶיךָ לְאִיש חֲסִידֶךָ". "וֶאֱמֶת", זֶה מֹשֶׁה, שֶׁנֶּאֱמַר  "בְּכָל בֵּיתִי נֶאֱמָן הוּא".

כָּל נְשִׁיקָה שֶׁל תִּפְלּוּת (בְּרֶמֶז קכד).

{pפסוק כט-לאp}  ???

~ פרק ה

{pפסוק א-בp}  וַיֵּלֶךְ מֹשֶׁה וְאַהֲרֹן וַיַּאַסְפוּ אֶת כָּל זִקְנֵי בְּנֵי יִשְׂרָאֵל, אָמְרוּ לָהֶן, כָּךְ אָמַר הַקָּדוֹשׁ בָּרוּךְ הוּא (לעיל ג, טז) "פָּקֹד פָּקַדְתִּי אֶתְכֶם", סִימָן זֶה הָיָה לְיִשְׂרָאֵל, כָּל גּוֹאֵל שֶׁבָּא בְּלָשׁוֹן הַזֶּה, שֶׁהוּא גּוֹאֵל שֶׁל אֱמֶת. שֶׁכָּךְ אָמַר לָהֶם יוֹסֵף (להלן יג, יט) "פָּקֹד יִפְקֹד אֱלֹהִים אֶתְכֶם".  כֵּיוָן שֶׁהִזְכִּיר לָהֶם "פָּקֹד פָּקַדְתִּי" מִיָּד וַיַּאֲמֵן הָעָם. אָמְרוּ לָהֶם מֹשֶׁה וְאַהֲרֹן, בּוֹאוּ עִמָּנוּ וְנֵלֵךְ אֵצֶל פַּרְעֹה, מִיָּד קִבְּלוּ עֲלֵיהֶם זִקְנֵי יִשְׂרָאֵל וְהָלְכוּ עִמָּהֶם. עַד שֶׁהָיוּ הוֹלְכִין הָיוּ מְגַנְבִין עַצְמָן אֶחָד אֶחָד וּשְׁנַיִם שְׁנַיִם, כֵּיוָן שֶׁהִגִּיעוּ לִפְלָטִין שֶׁל פַּרְעֹה לֹא נִמְצְאוּ עִמָּהֶן אֶחָד מֵהֶן, שֶׁנֶּאֱמַר (פ"ה פסוק א ב) וְאַחַר בָּאוּ מֹשֶׁה וְאַהֲרֹן, וְהֵיכָן הֵם הַזְּקֵנִים, אֶלָּא שֶׁהָלְכוּ לָהֶם. אָמַר לָהֶם הַקָּדוֹשׁ בָּרוּךְ הוּא מָה אַתֶּם סְבוּרִים שֶׁאֵינִי פּוֹרֵעַ לָכֶם, חַיֵּיכֶם כְּשֶׁיַּעֲלוּ מֹשֶׁה וְאַהֲרֹן לְקַבֵּל אֶת הַתּוֹרָה אַתֶּם עוֹלִים עִמָּהֶם, וַאֲנִי מַחֲזִיר אֶתְכֶם, שֶׁנֶּאֱמַר  "וְאֶל הַזְּקֵנִים אָמַר שְׁבוּ לָנוּ בָזֶּה".

{rרמז קעהr}  אָמַר רַבִּי חִיָּיא בַּר אַבָּא, יוֹם גִינוּסְיָא הָיָה, וְהָיוּ כָּל הַמְּלָכִים בָּאִים וּמְעַטְּרִים אוֹתוֹ, שֶׁהָיָה קוֹזְמָטוֹר, וְהָיוּ מֹשֶׁה וְאַהֲרֹן עוֹמְדִין עַל פֶּתַח פְּלָטִין, נִכְנְסוּ אֵצֶל פַּרְעֹה וְאָמְרוּ לוֹ שְׁנֵי זְקֵנִים עוֹמְדִין עַל פֶּתַח פְּלָטִין שֶׁלְּךָ, אָמַר לָהֶם וְיֵשׁ בְּיָדָם עֲטָרוֹת, אָמְרוּ לוֹ לָאו, אָמַר לָהֶם בָּאַחֲרוֹנָה יִכָּנְסוּ. נִכְנְסוּ אֵצֶל פַּרְעֹה, אָמַר לָהֶם, מָה אַתֶּם מְבַקְּשִׁים, אָמְרוּ לוֹ, (להלן ז, טז) "אֱלֹהֵי הָעִבְרִים שְׁלָחַנִי אֵלֶיךָ" שַׁלַּח אֶת עַמִּי וְיָחֹגּוּ לִי בַּמִּדְבָּר, אָמַר לָהֶם, מִי ה' אֲשֶׁר אֶשְׁמַע בְּקֹלוֹ, וְלֹא הָיָה יוֹדֵעַ לִשְׁלֹחַ לִי עֲטָרָה מִשֶּׁלּוֹ, אֶלָּא בִּדְבָרִים בָּא אֵלַי, מִי ה' אֲשֶׁר אֶשְׁמַע בְּקֹלוֹ. אָמַר רַבִּי לֵוִי, הוֹצִיא בְּאוֹתָהּ שָׁעָה דִיפְתְּרָא שֶׁל אֱלָהוּת, וְקָרָא, אֱלֹהֵי אֱדוֹם מוֹאָב וְצִידוֹן, אָמַר לָהֶם, הֲרֵי קָרָאתִי וְאֵינִי מוֹצֵא מַה שֶּׁאַתֶּם אוֹמְרִים. אָמַר רַבִּי לֵוִי, לְמָה הַדָּבָר דּוֹמֶה, לְכֹהֵן שֶׁהָיָה לוֹ עֶבֶד, יָצָא הַכֹּהֵן מִן הַמְּדִינָה, הָלַךְ עַבְדּוֹ לְבַקְּשׁוֹ בֵּין הַקְּבָרוֹת, הִתְחִיל צוֹוֵחַ אֲדוֹנִי אֲדוֹנִי, אָמְרוּ לוֹ מִי הוּא אֲדוֹנְךָ, אָמַר לָהֶם פְּלוֹנִי כֹּהֵן, אוֹמְרִים לוֹ, שׁוֹטֶה שֶׁבָּעוֹלָם, כֹּהֵן אַתָּה מְבַקֵּשׁ בְּבֵית הַקְּבָרוֹת, כָּךְ אָמַר פַּרְעֹה לְמֹשֶׁה מִי ה', הוֹצֵאתִי דִיפְתְּרָא שֶׁל אֱלָהוּת וּבִקַּשְׁתִּיו בְּתוֹכָהּ וְלֹא מְצָאתִיו, אָמַר לֵיהּ, שׁוֹטֶה שֶׁבָּעוֹלָם, הָאֱלוֹהוּת שֶׁבְּיָדְךָ מֵתִים הֵם אֲבָל אֱלֹהֵינוּ חַי וְקַיָּם הוּא, שֶׁנֶּאֱמַר (ירמיהו י, י) "וַה' אֱלֹהִים אֱמֶת הוּא אֱלֹהִים חַיִּים [וּ]מֶלֶךְ עוֹלָם".

אָמַר רַבִּי יוֹחָנָן, לְפִי שֶׁבָּאוּ מֹשֶׁה וְאַהֲרֹן וְזִקְנֵי יִשְׂרָאֵל וְרָצוּ לִכָּנֵס, רָאוּ סְבִיב פְּלָטִין שֶׁלּוֹ כַּמָּה אוּכְלוּסִים, וְנִזְדַּעְזְעוּ. אָמַר רַבִּי מֵאִיר, אַרְבַּע מֵאוֹת פְּתָחִים הָיוּ לַפְּלָטִין, מֵאָה לְכָל רוּחַ, וְעַל כָּל אֶחָד יָשְׁבוּ שִׁישִׁים אֶלֶף גִּבּוֹרִים, לְפִיכָךְ בָּא גַּבְרִיאֵל וְהִכְנִיסָן. כֵּיוָן שֶׁרָאָה פַּרְעֹה אוֹתָן, אָמַר מַה טִיבָן שֶׁל אֵלּוּ, מִיָּד הֵבִיא שׁוֹמְרֵי הַפְּתָחִים, מֵהֶן הָרַג, מֵהֶן הִלְקָה, מֵהֶן הֶעֱבִיר וְהֶעֱמִיד אֲחֵרִים תַּחְתֵּיהֶן. שׁוּב לְמָחָר נִכְנְסוּ לִפְנֵי פַּרְעֹה, קָרָא לַשּׁוֹמְרִים אָמַר לָהֶם הֵיאַךְ אֵלּוּ נִכְנָסִין, אָמְרוּ לֵיהּ אֵין אָנוּ יוֹדְעִין, כַּשְׁפָנִים הֵם, שֶׁדֶּרֶךְ פְּתָחִים אֵינָן נִכְנָסִין. מִיָּד אָמַר לְאַהֲרֹן שֶׁיַּשְׁלִיךְ מַטֵּהוּ, וְנַעֲשָׂה נָחָשׁ.

מִי ה' אֲשֶׁר אֶשְׁמַע בְּקֹלוֹ, אָמַר לֵיהּ הַקָּדוֹשׁ בָּרוּךְ הוּא, אַתָּה אָמַרְתָּ מִי, חַיֶּיךָ בְּמִי אַתָּה לוֹקֶה, מֵי, יָם לְמַפְרֵעַ, בַּיָּם אַתָּה יוֹדֵעַ מִי אֲנִי. אַתָּה אָמַרְתָּ לֹא יָדַעְתִּי אֶת ה', חַיֶּיךָ לְמָחָר אַתָּה אוֹמֵר  "ה' הַצַּדִּיק", אַתָּה אָמַרְתָּ וְגַם אֶת בְּנֵי יִשְׂרָאֵל לֹא אֲשַׁלֵּחַ, חַיֶּיךָ לְמָחָר אַתָּה אוֹחֵז בְּיַד כָּל אֶחָד לְשַׁלְּחוֹ, שֶׁנֶּאֱמַר (להלן יג, יז) "וַיְהִי בְּשַׁלַּח פַּרְעֹה".

{rרמז קעוr}  דָּבָר אַחֵר, בּוֹ בַּלָּשׁוֹן שֶׁחָטָא, בּוֹ בַּלָּשׁוֹן עָשָׂה תְּשׁוּבָה. הוּא אָמַר מִי ה', (להלן טו, יא) "מִי כָּמֹכָה נֶאְדָּר בַּקֹּדֶשׁ". וְהִצִּילוֹ הַקָּדוֹשׁ בָּרוּךְ הוּא מִבֵּין הַמֵּתִים וְהֶעֱמִידוֹ לְסַפֵּר כֹּחַ גְּבוּרָתוֹ, שֶׁנֶּאֱמַר (להלן ט, טז) "וְאוּלָם בַּעֲבוּר זֹאת הֶעֱמַדְתִּיךָ". וְהָלַךְ וּמָלַךְ בְּנִינְוֵה, וּכְשֶׁשָּׁלַח הַקָּדוֹשׁ בָּרוּךְ הוּא יוֹנָה לְנִינְוֵה לְהִנָּבֵא עָלֶיהָ לְהַחֲרִיבָה, שָׁמַע פַּרְעֹה וְעָמַד מְעַל כִּסְאוֹ וְקָרַע אֶת בְּגָדָיו וְלָבַשׁ שַׂק וָאֵפֶר, וּלְאַחַר אַרְבָּעִים יוֹם שָׁבוּ לְמַעֲשֵׂיהֶם הָרָעִים, וְנִבְלְעוּ כְּמֵתִים בִּשְׁאוֹל תַּחְתִּית, שֶׁנֶּאֱמַר  "מֵעִיר מֵתִים יִנְאָקוּ".

לֹא יָדַעְתִּי אֶת ה', לְמָה הָיָה פַּרְעֹה דּוֹמֶה, לְמֶלֶךְ שֶׁהָלַךְ לִמְדִינַת הַיָּם, וְהִפְקִיד כָּל מָה שֶׁהָיָה לוֹ אֵצֶל עַבְדּוֹ, לְאַחַר יָמִים בָּא הַמֶּלֶךְ, אָמַר לוֹ, תֵּן לִי מַה שֶּׁהִפְקַדְתִּי אֶצְלְךָ, אָמַר לוֹ, לָא עַבְדָּא דִּילָךְ אֲנָא, לָא הִפְקַדְתָּ גַּבִּי כְּלוּם, מֶה עָשָׂה לוֹ, נְטָלוֹ בְּגָרְדִּין, אָמַר לוֹ, עַבְדָּךְ אֲנָא וְכָל מָה דְּאֲפְקְדַתְּ גַּבִּי אֲנָא מְשַּׁלֵם לָךְ. כָּךְ בִּתְחִלָּה אָמַר הַקָּדוֹשׁ בָּרוּךְ הוּא לְמֹשֶׁה (לעיל ג, י) "וְעַתָּה (לך) [לְכָה] וְאֶשְׁלָחֲךָ אֶל פַּרְעֹה". אָמַר לוֹ, "שַׁלַּח עַמִּי", אָמַר לוֹ, לֹא יָדַעְתִּי אֶת ה'. וְכֵיוָן שֶׁהֵבִיא עָלָיו עֶשֶׂר מַכּוֹת, אָמַר  "ה' הַצַּדִּיק".

מַכּוֹת הַמִּצְרִים שְׁנֵים עָשָׂר חֹדֶשׁ. (להלן פסוק יב) "וַיָּפֶץ הָעָם בְּכָל אֶרֶץ מִצְרַיִם לְקוֹשֵׁשׁ קַשׁ", אֵימָתַי דַּרְכּוֹ שֶׁל קַשׁ, בְּאִיָּר, וְהֵם יָצְאוּ בְּנִיסָן.

{pפסוק ג-יבp}  רַבִּי שִׁמְעוֹן בֶּן יוֹחַאי אוֹמֵר, הִתְחִיל מְחָרֵק בְּשִׁנָּיו כְּנֶגְדָּם, וְאָמַר (להלן פסוק יז) "נִרְפִּים אַתֶּם".

אָמַר רַבִּי יְהוּדָה הַלֵּוִי, שִׁבְטוֹ שֶׁל לֵוִי פָּנוּי לְטַרְגֵיה בְּמִצְרַיִם, אָמַר לָהֶם פַּרְעֹה, בִּשְׁבִיל שֶׁאַתֶּם פְּנוּיִם אַתֶּם בָּאִים וְאוֹמְרִים נֵלְכָה נִזְבְּחָה. לָמָּה מֹשֶׁה וְאַהֲרֹן תַּפְרִיעוּ, לָמָּה אַתֶּם, לָמָּה דִּבְרֵיכֶם. לְכוּ לְסִבְלוֹתֵיכֶם.

תִּכְבַּד הָעֲבֹדָה עַל הָאֲנָשִׁים וְיַעֲשׂוּ בָהּ וְאַל יִשְׁעוּ בְּדִבְרֵי שָׁקֶר, שֶׁהָיוּ לָהֶם מְגִלּוֹת שֶׁהָיוּ מִשְׁתַּעֲשְׁעִים בָּהֵן מִשַּׁבָּת לְשַׁבָּת, לוֹמַר שֶׁהַקָּדוֹשׁ בָּרוּךְ הוּא גּוֹאֲלֵנוּ, אָמַר פַּרְעֹה, אַל יִשְׁעוּ בְּדִבְרֵי שָׁקֶר אַל יְהוּ נִשְׁעָנִים וְאַל יְהוּ מִשְׁתַּעֲשְׁעִים וְאַל יְהוּ נְפוּשִׁים, שֶׁנֶּאֱמַר וַיְצַו פַּרְעֹה בַּיּוֹם הַהוּא אֶת הַנֹּגְשִׂים וְגוֹ'.

אָמַר הַקָּדוֹשׁ בָּרוּךְ הוּא, לְמָחָר אֲנִי מֵבִיא עֲלֵיהֶם מַכּוֹת. כֵּיוָן שֶׁיִּשְׂרָאֵל יוֹצְאִין לְהָבִיא קַשׁ לַעֲשׂוֹתוֹ תֶּבֶן, הָיָה הַמִּצְרִי מַכֶּה אוֹתוֹ בִּזְּמַן שֶׁרוֹאֵהוּ בְּתוֹךְ שָׂדֵהוּ, לְפִיכָךְ וַיָּפֶץ הָעָם בְּכָל אֶרֶץ מִצְרָיִם.

וְעַתָּה לְכוּ עִבְדוּ וְתֶבֶן לֹא יִנָּתֵן לָכֶם, הָיוּ יִשְׂרָאֵל מְקוֹשְׁשִׁין אֶת הַקַּשׁ בַּמִּדְבָּר, וְרוֹמְסִין בַּחֹמֶר וּבַקַּשׁ הָיָה נוֹקֵב אֶת עִקְבֵיהֶן, וְהַדָּם מִתְבּוֹסֵס בַּחֹמֶר. רָחֵל בַּת בְּנוֹ שֶׁל תוּשֶׁלַח הָיְתָה הָרָה לָלֶדֶת, וְרָמְסָה בַּחֹמֶר עִם בַּעֲלָהּ, וְיָצָא הַוָּלָד מִמֵּעֶיהָ וְנִתְעָרֵב בְּתוֹךְ הַמַלְבֵּן, וְיָרַד מִיכָאֵל וְהֶעֱלָהוּ לִפְנֵי כִּסֵּא הַכָּבוֹד, וּבְאוֹתוֹ לַיְלָה הִכָּה כָּל בְּכוֹרֵי מִצְרַיִם, שֶׁנֶּאֱמַר  "וַיְהִי בַּחֲצִי הַלַּיְלָה".

{pפסוק כp}  וַיִּפְגְּעוּ אֶת מֹשֶׁה וְאֶת אַהֲרֹן נִצָּבִים, אֵלּוּ דָתָן וַאֲבִירָם שֶׁכָּתוּב בָּהֶם (במדבר טז, כז) "יָצְאוּ נִצָּבִים".

וְאַל יְהוּ מִשְׁתַּעֲשְׁעִים וְאַל יְהוּ נְפוּשִׁים, שֶׁנֶּאֱמַר וַיְצַו פַּרְעֹה בַּיּוֹם הַהוּא אֶת הַנֹּגְשִׂים וְגוֹ'.

אָמַר הַקָּדוֹשׁ בָּרוּךְ הוּא, לְמָחָר אֲנִי מֵבִיא עֲלֵיהֶם מַכּוֹת. כֵּיוָן שֶׁיִּשְׂרָאֵל יוֹצְאִין לְהָבִיא קַשׁ לַעֲשׂוֹתוֹ תֶּבֶן, הָיָה הַמִּצְרִי מַכֶּה אוֹתוֹ בִּזְּמַן שֶׁרוֹאֵהוּ בְּתוֹךְ שָׂדֵהוּ, לְפִיכָךְ וַיָּפֶץ הָעָם בְּכָל אֶרֶץ מִצְרָיִם.

וְעַתָּה לְכוּ עִבְדוּ וְתֶבֶן לֹא יִנָּתֵן לָכֶם, הָיוּ יִשְׂרָאֵל מְקוֹשְׁשִׁין אֶת הַקַּשׁ בַּמִּדְבָּר, וְרוֹמְסִין בַּחֹמֶר וּבַקַּשׁ הָיָה נוֹקֵב אֶת עִקְבֵיהֶן, וְהַדָּם מִתְבּוֹסֵס בַּחֹמֶר. רָחֵל בַּת בְּנוֹ שֶׁל תוּשֶׁלַח הָיְתָה הָרָה לָלֶדֶת, וְרָמְסָה בַּחֹמֶר עִם בַּעֲלָהּ, וְיָצָא הַוָּלָד מִמֵּעֶיהָ וְנִתְעָרֵב בְּתוֹךְ הַמַלְבֵּן, וְיָרַד מִיכָאֵל וְהֶעֱלָהוּ לִפְנֵי כִּסֵּא הַכָּבוֹד, וּבְאוֹתוֹ לַיְלָה הִכָּה כָּל בְּכוֹרֵי מִצְרַיִם, שֶׁנֶּאֱמַר (להלן יב, כט) "וַיְהִי בַּחֲצִי הַלַּיְלָה".

{pפסוק כp}  וַיִּפְגְּעוּ אֶת מֹשֶׁה וְאֶת אַהֲרֹן נִצָּבִים, אֵלּוּ דָתָן וַאֲבִירָם שֶׁכָּתוּב בָּהֶם (במדבר טז, כז) "יָצְאוּ נִצָּבִים".

{pפסוק כא-כגp}  וַיֹּאמְרוּ אֲלֵהֶם יֵרֶא ה' עֲלֵיכֶם וְיִשְׁפֹּט, אָמַר רַבִּי יְהוּדָה הַלֵּוִי, אָמְרוּ לוֹ יִשְׂרָאֵל, לְמָה אָנוּ דּוֹמִין לְשֶׂה אַחַת שֶׁבָּא הַזְּאֵב וּנְטָלָהּ מִן הָעֵדֶר וּבָא הָרוֹעֶה אַחֲרָיו, מֶה עָשָׂה הַזְּאֵב בִּקֵּשׁ לְבַקֵּשׁ אֶת הַשֶּׂה, מִבֵּין הָרוֹעִים וּמִבֵּין הַזְּאֵב הִגִּיעַ הַשֶּׂה בְּסַכָּנָה. כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא, בֵּין פַּרְעֹה וּבֵינְךָ אָנוּ מֵתִים, שֶׁנֶּאֱמַר וַיֹּאמַר מֹשֶׁה לָמָה הֲרֵעֹתָה, וְזֶה שֶׁאָמַר הַכָּתוּב  "הֲלֹא דִּבַּרְנוּ אֵלֶיךָ בְמִצְרַיִם לֵאמֹר חֲדַל מִמֶּנּוּ וְנַעַבְדָה אֶת מִצְרַיִם".

~ פרק ו

{pפסוק אp}  עַתָּה תִרְאֶה, (כָּתוּב בְּפָרָשַׁת וָאֵרָא בְּפָסוּק "כִּי בְיָד חֲזָקָה יְשַׁלְּחֵם וּבְיָד חֲזָקָה יְגָרְשֵׁם מֵאַרְצוֹ").

וְאַחַר בָּאוּ מֹשֶׁה וְאַהֲרֹן, וַיְהִי כְּבוֹאָם אֶל שַׁעַר בֵּית הַמֶּלֶךְ, וְהִנֵּה שְׁנֵי כְּפִירֵי אֲרָיוֹת אֲסוּרִים שָׁם בְּכַבְלֵי בַּרְזֶל, וְאֵין אִישׁ יוֹצֵא וּבָא מִפְּנֵיהֶם, לְבַד אֲשֶׁר יְצַוֶּה הַמֶּלֶךְ לְבַדּוֹ, וַיֵּלְכוּ הָאֻמָּנִין וַיָּסִירוּ הַכְּפִירִים בְּלַחֲשֵׁיהֶם וִיבִיאוּהוּ. וַיְמַהֵר מֹשֶׁה וַיָּנֶף אֶת הַמַּטֶּה עַל הַכְּפִירִים וַיַּתִּירֵם. וַיָּבֹאוּ בְּבֵית הַמֶּלֶךְ, וְהַכְּפִירִים בָּאוּ עִמָּם בְּשִׂמְחָה גְּדוֹלָה כַּאֲשֶׁר יִשְׂמַח הַכֶּלֶב אֶל אֲדוֹנָיו בְּבוֹאוֹ מִן הַשָּׂדֶה. וַיְהִי כִּרְאוֹת פַּרְעֹה כֵּן, וַיִּתְמַהּ עַל כָּכָה וַיִּבָּהֵל מְאֹד מִפְּנֵי הָאֲנָשִׁים כִּי הָיָה תָּאֳרָם כְּתֹּאַר בְּנֵי אֶלֹהִים. וַיֹּאמֶר לָהֶם הַמֶּלֶךְ, מָה אַתֶּם רוֹצִים, וַיֹּאמְרוּ לוֹ, "ה' אֱלֹהֵי הָעִבְרִים שְׁלָחָנוּ אֵלֶיךָ לֵאְמֹר, שַׁלַּח אֶת עַמִּי וְיַעַבְדֻנִי". וַיִּירָא מְאֹד מִפְּנֵיהֶם וַיֹּאמֶר לָהֶם לְכוּ הַיּוֹם וּבֹאוּ לְמָחָר, וַיַּעֲשׂוּ כִּדְבַר הַמֶּלֶךְ. וַיְהִי אַחֲרֵי לֶכְתָּם, וַיִּשְׁלַח פַּרְעֹה וַיִּקְרָא אֶל בִּלְעָם הַקּוֹסֵם וינו"ס וימברינו"ס בָּנָיו הַמְּכַשְּׁפִים וְכָל חָרָשֵׁי מִצְרַיִם, וַיָּבֹאוּ אֶל הַמֶּלֶךְ וַיְסַפֵּר לָהֶם הַמֶּלֶךְ אֶת אֲשֶׁר דִבְּרוּ אֵלָיו. וַיֹּאמְרוּ הַחַרְטֻמִּים אֵלָיו, אֵיךְ בָּאוּ אֵלֶיךָ הָאֲנָשִׁים מִפְּנֵי הַכְּפִירִים, [וַיֹּאמֶר לָהֶם הֵנִיפוּ הַמַּטֶּה עֲלֵיהֶן] וַיַּתִּירוּם וַיָּבֹאוּ אֵלַי, גַּם הַכְּפִירִים נַעֲשׂוּ כִּכְלָבִים וַיִּשְׂמְחוּ לִקְרָאתָם. וַיַּעַן בִּלְעָם אֶל הַמֶּלֶךְ, אֵין אֵלֶּה כִּי אִם מְכַשְּׁפִים כָּמוֹנוּ, וְעַתָּה שְׁלַח בַּעֲדָם וְיָבֹאוּ וְנִבְחֲנָה אוֹתָם, וַיַּעַשׁ הַמֶּלֶךְ כֵּן.

אָמַר עוּלָא, בִּקֵּשׁ מֹשֶׁה מַלְכוּת, וְלֹא נָתְנוּ לוֹ, דִּכְתִיב (לעיל ג, ה) "וַיֹּאמֶר אַל תִּקְרַב הֲלֹם", וְאֵין הֲלֹם אֶלָּא מַלְכוּת, דִּכְתִיב (ש"ב ז, יח) "מִי אָנֹכִי אֲדֹנָי אֱלֹהִים וּמִי בֵיתִי כִּי הֲבִיאֹתַנִי עַד הֲלוֹם". מֵיתֵיבֵי רַבָּה, רַבִּי יִשְׁמָעֵאל אוֹמֵר, יְבָמָהּ מָלַךְ. אָמַר רַבֶּה, לוֹ וּלְזַרְעוֹ קָאָמְרִינָן. וְכָל הֵיכָא דִּכְתִיב הֲלוֹם, עַד עוֹלָם הוּא, וְהָא גַּבֵּי שָׁאוּל כְּתִיב  "הֲבָא עוֹד הֲלוֹם אִישׁ", הוּא אִין, זַרְעוֹ לָא. אִיבָּעִית אֵימָא, הָא הֲוָה אִישׁ בֹּשֶׁת. וְאִי בָּעִית אֵימָא, שַׁאנִי שָׁאוּל דַּאֲפִלּוּ בְּגַוֵיה לָא קַיְימָא, כִּדְרַב אֶלְעָזָר אָמַר רַב חֲנִינָא, בְּשָׁעָה שֶׁפּוֹסְקִים גְּדֻלָּה לָאָדָם, פּוֹסְקִין לוֹ וּלְזַרְעוֹ עַד סוֹף כָּל הַדּוֹרוֹת, שֶׁנֶּאֱמַר (איוב לו, ז) "לֹא יִגְרַע מִצַּדִּיק עֵינָיו, וְאֶת מְלָכִים לְכִּסֵּא וַיּוֹשִׁיבֵם לָנֶּצַח וַיִּגְבָּהוּ", וְאִם הֵגִיס דַּעְתּוֹ הַקָּדוֹשׁ בָּרוּךְ הוּא מַשְׁפִּילוֹ, שֶׁנֶּאֱמַר (שם, ח) "וְאִם אֲסוּרִים בְּזִקִּים יִלָּכְדוּן בְּחַבְלֵי עֹנִי".


@ פָּרָשַׁת וָאֵרָא

{pפסוק בp}  וַיְדַבֵּר אֱלֹהִים אֶל מֹשֶׁה וַיֹּאמֶר אֵלָיו אֲנִי ה'. זֶה שֶׁאָמַר הַכָּתוּב (תהלים נ, ז) "שִׁמְעָה עַמִּי וַאֲדַבֵּרָה יִשְׂרָאֵל וְאָעִידָה בָּךְ אֱלֹהִים אֱלֹהֶיךָ אָנֹכִי". אָמַר רַב פִּנְחָס הַכֹּהֵן בַּר חָמָא, אָמַר הַקָּדוֹשׁ בָּרוּךְ הוּא לְמֹשֶׁה, בִּשְׁבִיל שֶׁקָּרָאתִי אוֹתְךָ אֱלֹהִים, שֶׁנֶּאֱמַר  "רְאֵה נְתַתִּיךָ אֱלֹהִים לְפַרְעֹה", אֱלֹהֶיךָ אָנִי, וּלְכָךְ נֶאֱמַר וַיְדַבֵּר אֱלֹהִים אֶל מֹשֶׁה, וְגוֹ'.

זֶה שֶׁאָמַר הַכָּתוּב (קהלת ז, ז) "כִּי הָעֹשֶׁק יְהוֹלֵל חָכָם", כְּשֶׁהֶחָכָם מִתְעַסֵּק בְּעִיסְקִין, הֵן מְעַרְבְּבִין אוֹתוֹ מִן הַחָכְמָה,  "וִיאַבֵּד אֶת לֵב מַתָּנָה", מִן הַתּוֹרָה שֶׁנִּקְרֵאת מַתָּנָה, שֶׁנֶּאֱמַר (במדבר כא, יט) "וּמִמַּתָּנָה נַחֲלִיאֵל", אֲפִלּוּ מֹשֶׁה, שֶׁנֶּאֱמַר (לעיל פרק ה' פסוקים כב כג) וַיָּשָׁב מֹשֶׁה אֶל ה' וַיֹּאמַר אֲדֹנָי לָמָה הֲרֵעֹתָה לָעָם הַזֶּה וּמֵאָז בָּאתִי אֶל פַּרְעֹה וְגוֹ' וַיֹּאמֶר ה' אֶל מֹשֶׁה עַתָּה תִרְאֶה וְגוֹ', מַה שֶּׁאֲנִי עוֹשֶׂה לְפַרְעֹה וּלְמִצְרַיִם אַתָּה רוֹאֶה, אֲבָל אֵין אַתָּה רוֹאֶה וְכוּ'. בְּאוֹתָהּ שָׁעָה בִּקֵּשׁ הַקָּדוֹשׁ בָּרוּךְ הוּא לֵישֵׁב עָלָיו בְּדִין, מִנַּיִן, שֶׁנֶּאֱמַר וַיְדַבֵּר אֱלֹהִים אֶל מֹשֶׁה, וְאֵין אֱלֹהִים אֶלָּא דַיָּין שֶׁנֶּאֱמַר  "אֱלֹהִים לֹא תְקַלֵּל", נִכְנְסָה סָנֵגוֹרְיָא וְלִמְּדָה עָלָיו זְכוּת, שֶׁנֶּאֱמַר וַיֹּאמֶר אֲנִי ה', וְאֵין ה' אֶלָּא רַחֲמִים, שֶׁנֶּאֱמַר (להלן לד, ו) "ה' ה' אֵל רַחוּם וְחַנּוּן".

אָמַר רַבִּי אֶלְעָזָר בְּרַבִּי יוֹסֵי, פַּעַם אַחַת נִכְנַסְתִּי לַאֲלֶכְּסַנְדְּרִיָּא שֶׁל מִצְרַיִם, מְצָאַנִי זָקֵן אֶחָד, אָמַר לִי, בֹּא וְאַרְאֶךָּ מֶה עָשׂוּ אֲבוֹתַי לַאֲבוֹתֶיךָ, מֵהֶם טִבְּעוּ בַּיָּם, מֵהֶם הָרְגוּ בַּחֶרֶב, מֵהֶם מִעֲכוּ בַּבִּנְיָן, וְעַל דָּבָר זֶה נֶעֱנַשׁ מֹשֶׁה רַבֵּנוּ, שֶׁנֶּאֱמַר (לעיל ה, כג) "וּמֵאָז בָּאתִי אֶל פַּרְעֹה" וְגוֹ', אָמַר לוֹ הַקָּדוֹשׁ בָּרוּךְ הוּא, חֲבָל עַל דְּאָבְדִין וְלָא מִשְׁתַּכְּחִין. הַרְבֵּה פְּעָמִים נִגְלֵיתִי עַל אַבְרָהָם יִצְחָק וְיַעֲקֹב בְּאֵל שַׁדָּי וְלֹא הִרְהֲרוּ עַל מִדּוֹתַי וְלֹא אָמְרוּ לִי מַה שִּׁמְךָ, אָמַרְתִּי לְאַבְרָהָם (בראשית יג, יז) "קוּם הִתְהַלֵּךְ בָּאָרֶץ לְאָרְכָּהּ וּלְרָחְבָּהּ כִּי לְךָ אֶתְּנֶנָּה", בִּקֵּשׁ מָקוֹם לִקְבֹּר אֶת שָׂרָה וְלֹא מָצָא עַד שֶׁקָּנָה בְּאַרְבַּע מֵאוֹת שֶׁקֶל, וְלֹא הִרְהֵר עַל מִדּוֹתַי. אָמַרְתִּי לְיִצְחָק  "גּוּר בָּאָרֶץ הַזֹּאת" וְגוֹ', בִּקֵּשׁ מַיִם לִשְׁתוֹת וְלֹא הִנִּיחוּהוּ עַד שֶׁעָשָׂה מְרִיבָה, שֶׁנֶּאֱמַר (שם, כ) "וַיָּרִיבוּ רֹעֵי גְרָר" וְגוֹ', וְלֹא הִרְהֵר עַל מִדּוֹתַי. אָמַרְתִּי לְיַעֲקֹב  "הָאָרֶץ אֲשֶׁר אַתָּה שֹׁכֵב עָלֶיהָ לְךָ אֶתְּנֶנָּה", בִּקֵּשׁ מָקוֹם לִנְטֹעַ אָהֳלוֹ וְלֹא מָצָא עַד שֶׁקָּנָה בְּמֵאָה קְשִׂיטָה, וְלֹא הִרְהֵר עַל מִדּוֹתַי. וְלֹא אָמְרוּ לִי מַה שִּׁמְךָ, וְאַתָּה אָמַרְתָּ לִי מַה שִּׁמְךָ בִּתְחִלָּה, וְעַכְשָׁיו אָמַרְתָּ לִי (לעיל ה, כג ו, א) "וְהַצֵּל לֹא הִצַּלְתָּ".

עַתָּה תִרְאֶה אֶת אֲשֶׁר אֱעֱשֶׂה לְפַרְעֹה, וְאֵין אַתָּה רוֹאֶה בְּמִלְחֶמֶת שְׁלוֹשִׁים וְאֶחָד מְלָכִים.

דָּבָר אַחֵר, וָאֵרָא אֶל אַבְרָהָם וְגוֹ' וּשְׁמִי ה' לֹא נוֹדַעְתִּי לָהֶם. לֹא פֵּרַשְׁתִּי לָהֶם אִם מְפֹרָשׁ הוּא, וּלְךָ גִּלִּיתִי אוֹתוֹ, שֶׁאַתָּה הוֹלֵךְ לִגְאֹל אֶת יִשְׂרָאֵל, כְּדֵי שֶׁתַּצְלִיחַ. אָמַר הַקָּדוֹשׁ בָּרוּךְ הוּא, בָּעוֹלָם הַזֶּה לִיחִידִים גִּלִּיתִי שְׁמִי, אֲבָל לָעוֹלָם הַבָּא, לְכָל יִשְׂרָאֵל אֲנִי מוֹדִיעַ שְׁמִי, שֶׁנֶּאֱמַר (ישעיה נב, ו) "לָכֵן יֵדַע עַמִּי שְׁמִי".

וּשְׁמִי ה' לֹא נוֹדַעְתִּי לָהֶם. הָרְשָׁעִים קוֹדְמִין לִשְׁמָן.  "נָבָל שְׁמוֹ", (ש"ב כ, כא) "שֶׁבַע בֶּן בִּכְרִי שְׁמוֹ". אֲבָל הַצַּדִּיקִים שְׁמָם קוֹדְמָן, שֶׁנֶּאֱמַר (ש"א א, א) "וּשְׁמוֹ אֶלְקָנָה", (רות ב, א) "וּשְׁמוֹ בֹּעַז",  "וּשְׁמוֹ מָרְדֳּכַי", דּוֹמִים לְבוֹרְאָם, וּשְׁמִי ה' לֹא נוֹדַעְתִּי לָהֶם. הֵתִיבוּן, וְהָכְתִיב (בראשית כד, כט) "וּשְׁמוֹ לָבָן". פָּרָדַכְּסוּס. רַבִּי בֶּרֶכְיָה אוֹמֵר, מְלֻבָּן בְּרֶשַׁע.

רַבִּי סִימַאי אוֹמֵר, מִנַּיִן לִתְחִיַּת הַמֵּתִים מִן הַתּוֹרָה, שֶׁנֶּאֱמַר  וְגַם הֲקִמֹתִי אֶת בְּרִיתִי אִתָּם לָתֵת לָהֶם אֶת אֶרֶץ כְּנָעַן, לָכֶם לֹא נֶאֱמַר אֶלָּא לָהֶם, מִכָּאן לִתְחִיַּת הַמֵּתִים מִן הַתּוֹרָה.

{pפסוק ו-חp} {rרמז קעזr}  וְהוֹצֵאתִי אֶתְכֶם מִתַּחַת סִבְלֹת מִצְרַיִם. בְּרֹאשׁ הַשָּׁנָה בָּטְלָה עֲבוֹדָה מֵאֲבוֹתֵינוּ בְּמִצְרַיִם, אַתְיָא סְבִילָה סְבִילָה, כְּתִיב הָכָא וְהוֹצֵאתִי אֶתְכֶם מִתַּחַת סִבְלֹת מִצְרַיִם, וּכְתִיב הָתָם (תהלים פא, ז) הֲסִירוֹתִי מִסֵּבֶל וְגוֹ'. וְיוֹסֵף יָצָא בְּרֹאשׁ הַשָּׁנָה מִבֵּית הָאֲסוּרִין, כְּתִיב (שם, ד) "תִּקְעוּ בַחֹדֶשׁ שׁוֹפָר" וּכְתִיב בַּתְרֵיהּ  "עֵדוּת בִּיהוֹסֵף שָׂמוֹ בְּצֵאתוֹ עַל אֶרֶץ מִצְרָיִם", וּכְתִיב (שם, ז) "הֲסִירוֹתִי מִסֵּבֶל שִׁכְמוֹ".

רַבִּי סִימַאי אוֹמֵר, וְלָקַחְתִּי אֶתְכֶם לִי לְעָם וְהֵבֵאתִי אֶתְכֶם, מַקִּישׁ יְצִיאָתָם מִמִּצְרַיִם לְבִיאָתָם בָּאָרֶץ, מַה בִּיאָתָם לָאָרֶץ שְׁנַיִם מִשִּׁשִּׁים רִבּוֹא, אַף יְצִיאָתָם מִמִּצְרַיִם שְׁנַיִם מִשִּׁשִּׁים רִבּוֹא. אָמַר רָבָא, וְכֵן לִימוֹת הַמָּשִׁיחַ, שֶׁנֶּאֱמַר (הושע ב, יז) "וְעָנְתָה שָׁמָּה כִּימֵי נְעוּרֶיהָ וּכְיוֹם עֲלוֹתָהּ מֵאֶרֶץ מִצְרָיִם".

וְהִצַּלְתִּי אֶתְכֶם מֵעֲבֹדָתָם (כָּתוּב בְּרֶמֶז קמ"ז).

וְנָתַתִּי אֹתָהּ לָכֶם מוֹרָשָׁה. שָׁנוּ רַבּוֹתֵינוּ, צְלָפְחָד הָיָה בְּכוֹר וְנָטַל שְׁנֵי חֲלָקִים, וְהָא אֵין הַבְּכוֹר נוֹטֵל בָּרָאוּי כְּבַמֻּחְזָק. אָמַר רָבָא, אֶרֶץ יִשְׂרָאֵל מֻחְזֶקֶת הִיא. מֵתִיבֵי, רַבִּי חִדְקָא, שִׁמְעוֹן הַשִּׁקְמוֹנִי הָיָה (לוֹ) [לִי] תַּלְמִיד חָבֵר מִתַּלְמִידֵי רַבִּי עֲקִיבָא, וְכֵן הָיָה אוֹמֵר, יוֹדֵעַ הָיָה משֶׁה רַבֵּנוּ שֶׁבְּנוֹת צְלָפְחָד יוֹרְשׁוֹת הֵן, אֶלָּא לֹא הָיָה יוֹדֵעַ אִם נוֹטְלִין חֵלֶק בְּכוֹרָה אִם לָאו, וּרְאוּיָה פָּרָשַׁת נַחֲלוֹת שֶׁתִּכָּתֵב עַל יְדֵי מֹשֶׁה, אֶלָּא שֶׁזָּכוּ בְּנוֹת צְלָפְחָד וְנִכְתְּבָה עַל שְׁמָן. וְיוֹדֵעַ הָיָה מֹשֶׁה שֶׁמְּקוֹשֵׁשׁ בְּמִיתָה, שֶׁנֶּאֱמַר  "מְחַלְּלֶיהָ מוֹת יוּמָת", אֲבָל לֹא הָיָה יוֹדֵעַ בְּאֵיזֶה מִיתָה, וּרְאוּיָה הָיְתָה פָּרָשַׁת מְקוֹשֵׁשׁ שֶׁתִּכָּתֵב עַל יְדֵי מֹשֶׁה, אֶלָּא שֶׁנִּתְחַיֵּב מְקוֹשֵׁשׁ וְנִכְתְּבָה עַל יָדוֹ, לְלַמֶּדְךָ שֶׁמְּגַלְגְּלִין זְכוּת עַל יְדֵי זַכַּאי, וְחוֹבָה עַל יְדֵי חַיָּב וְאִי סַלְקָא דַּעְתָּךְ מֻחְזֶקֶת הִיא לָהֶם, אַמַּאי מִסָּפְּקָא, מֻחְזֶקֶת הִיא. מַאי מִסָּפְּקָא לֵיהּ, קְרָא גּוּפָא מִסָּפְּקָא לֵיהּ, דִּכְתִיב וְנָתַתִּי אֹתָהּ לָכֶם מוֹרָשָׁה, אִי יְרֻשָּׁה הִיא לָהֶם מֵאֲבוֹתָם אוֹ דִּלְמָא מוֹרִישִׁין וְאֵינָן יוֹרְשִׁין, וּפָשְׁטוּ לֵיהּ תַּרְוַיְיהוּ, יְרֻשָּׁה הִיא לָהֶם מֵאֲבוֹתָם, וּמוֹרִישִׁין וְאֵינָן יוֹרְשִׁין. כַּיּוֹצֵא בַּדָּבָר אַתָּה אוֹמֵר, (להלן טו, יז) "תְּבִאֵמוֹ וְתִטָּעֵמוֹ", תְּבִיאֵנוּ לֹא נֶאֱמַר אֶלָּא "תְּבִאֵמוֹ", מְלַמֵּד שֶׁמִּתְנַבְּאִין וְאֵינָן יוֹדְעִין מָה מִתְנַבְּאִין.

הַמּוֹצִיא אֶתְכֶם מֵאֶרֶץ מִצְרָיִם. תָּנוּ רַבָּנָן, הַמּוֹצִיא לֶחֶם מִן הָאָרֶץ. וְרַבִּי נְחֶמְיָה אָמַר, מוֹצִיא לֶחֶם. אָמַר רָבָא, מוֹצִיא, דְּכֻלֵּי עָלְמָא לֹא פְּלִיגִי דְּלִישְׁנָא דְּאַפִּיק מַשְׁמָע, דִּכְתִיב  "אֵל מוֹצִיאָם מִמִּצְרָיִם", כִּי פְּלִיגֵי בְּהַמּוֹצִיא, רַבָּנָן סָבְרֵי, הַמּוֹצִיא נַמִי דְּאַפִּיק מַשְׁמָע, דִּכְתִיב (דברים ח, טו) "הַמּוֹצִיא לְךָ מַיִם", רַבִּי נְחֶמְיָה סָבַר, כְּתִיב הַמּוֹצִיא אֶתְכֶם מִתַּחַת וְגוֹ', וְאַכָּתִי לָא אַפִּיק. וְרַבָּנָן. הָכִי קָאָמַר לְמֹשֶׁה, בָּתַר דְּמַפְקִינָא לְכוּ, עָבִידְנָא לְכוּ מִלְּתָא כִּי הֵיכֵי דְּתֵדְעוּ דַּאֲנָא הוּא דְּאַפִּיקִית יָתְכוֹן, דִּכְתִיב (פסוק ז) וִידַעְתֶּם כִּי אֲנִי ה' הַמּוֹצִיא אֶתְכֶם מִתַּחַת סִבְלוֹת מִצְרָיִם.

{pפסוק יב-יגp}  וַיְדַבֵּר מֹשֶׁה לִפְנֵי ה' לֵאמֹר הֵן בְּנֵי יִשְׂרָאֵל לֹא שָׁמְעוּ אֵלַי. רַבִּי אֶלְעָזָר בֶּן עֲזַרְיָה אוֹמֵר, בְּאַרְבַּע מְקוֹמוֹת בִּקֵּשׁ מֹשֶׁה לִפְנֵי הַמָּקוֹם, וְהֵשִׁיבוֹ עַל שְׁאֵלוֹתָיו, שֶׁנֶּאֱמַר וַיְדַבֵּר מֹשֶׁה לִפְנֵי ה' לֵאמֹר, שֶׁאֵין תַּלְמוּד לוֹמַר לֵאמֹר, אֶלָּא שֶׁאָמַר לוֹ הֲשִׁיבֵנִי אִם גּוֹאֲלָן אַתָּה אִם לָאו, עַד שֶׁהֵשִׁיבוֹ הַמָּקוֹם  "וַיֹּאמֶר ה' אֶל מֹשֶׁה עַתָּה תִרְאֶה". כַּיּוֹצֵא בּוֹ (במדבר יב, יג) "וַיִּצְעַק מֹשֶׁה אֶל ה' לֵאמֹר", שֶׁאֵין תַּלְמוּד לוֹמַר "לֵאמֹר", אֶלָּא אָמַר לוֹ הֲשִׁיבֵנִי אִם מְרַפֵּא אַתָּה אִם לָאו, עַד שֶׁהֵשִׁיבוֹ הַמָּקוֹם (שם, יד) "וְאָבִיהָ יָרֹק יָרַק בְּפָנֶיהָ". כַּיּוֹצֵא בּוֹ (שם כז, טו טז) "וַיְדַבֵּר מֹשֶׁה אֶל ה' לֵאמֹר יִפְקֹד ה'", שֶׁאֵין תַּלְמוּד לוֹמַר "לֵאמֹר", אֶלָּא שֶׁאָמַר לוֹ הֲשִׁיבֵנִי אִם אַתָּה מְמַנֶּה עֲלֵיהֶן פַּרְנָסִים אִם לָאו, עַד שֶׁהֵשִׁיבוֹ  "קַח לְךָ אֶת יְהוֹשֻׁעַ בִּן נוּן". כַּיּוֹצֵא בּוֹ (דברים ג, כג) "וָאֶתְחַנַּן אֶל ה' בָּעֵת הַהִיא", שֶׁאֵין תַּלְמוּד לוֹמַר "לֵאמֹר", אֶלָּא אָמַר לוֹ הֲשִׁיבֵנִי אִם אֲנִי נִכְנָס לָאָרֶץ אִם לָאו, עַד שֶׁהֵשִׁיבוֹ  "רַב לָךְ" וְגוֹ' (שם א, לח) "יְהוֹשֻׁעַ בִּן נוּן הָעֹמֵד לְפָנֶיךָ הוּא יָבֹא שָׁמָּה".

הֵן בְּנֵי יִשְׂרָאֵל לֹא שָׁמְעוּ אֵלַי, קַל וָחֹמֶר אֵיךְ יִשְׁמָעֵנִי פַרְעֹה (כָּתוּב בְּעֵרֶךְ קנ"א).

{rרמז קעחr}  וַיְדַבֵּר ה' אֶל מֹשֶׁה וְאֶל אַהֲרֹן וַיְצַוֵּם אֶל בְּנֵי יִשְׂרָאֵל. זֶה שֶׁאָמַר הַכָּתוּב  "הֶאָנֹכִי הָרִיתִי אֵת כָּל הָעָם הַזֶּה וְגוֹ' כִּי תֹאמַר אֵלַי שָׂאֵהוּ בְחֵיקֶךָ". הֵיכָן דִּבֵּר. בְּשָׁעָה שֶׁאָמַר לוֹ (להלן לב, לד) "לֵךְ נְחֵה אֶת הָעָם". עֲדַיִן תָּלִי תַּנְיָא בִּדְלָא תַּנְיָא. תַּלְמוּד לוֹמַר וַיְדַבֵּר ה' אֶל מֹשֶׁה וְאֶל אַהֲרֹן וַיְצַוֵּם אֶל בְּנֵי יִשְׂרָאֵל, אָמַר לָהֶם, הֱיוּ יוֹדְעִין, בָּנַי סַרְבָנִין הֵם, טַרְחָנִין הֵן, עַל מְנָת כֵּן תִּהְיוּ מְקַבְּלִין עֲלֵיכֶם, שֶׁהֵן מְקַלְּלִין אֶתְכֶם וְסוֹקְלִין אֶתְכֶם בַּאֲבָנִים.

דָּבָר אַחֵר וַיְצַוֵּם. צִוָּם לִפְרֹשׁ מֵעֲבוֹדָה זָרָה. רַבִּי יְהוּדָה בֶּן בְּתֵירָא אוֹמֵר, הֲרֵי הוּא אוֹמֵר (לעיל פסוק ט) וְלֹא שָׁמְעוּ אֶל מֹשֶׁה מִקֹּצֶר רוּחַ, וְכִי יֵשׁ לְךָ אָדָם שֶׁמִּתְבַּשֵּׂר בְּשׂוֹרָה וְאֵינוֹ שָׂמֵחַ, נוֹלַד לְךָ בֵּן זָכָר, רַבְּךָ מוֹצִיאֲךָ לַחֵרוּת, וְאֵינוֹ שָׂמֵחַ, אִם כֵּן מַה תַּלְמוּד לוֹמַר וְלֹא שָׁמְעוּ אֶל מֹשֶׁה, אֶלָּא שֶׁהָיָה קָשֶׁה בְּעֵינֵיהֶם לִפְרֹשׁ מֵעֲבוֹדָה זָרָה, וְכֵן הוּא אוֹמֵר (יחזקאל כ, ז ט) "וָאֹמַר אֲלֵהֶם אִישׁ שִׁקּוּצֵי עֵינָיו הַשְׁלִיכוּ וּבְגִלּוּלֵי מִצְרַיִם אַל תִּטָּמְאוּ וַיַּמְרוּ בִי וְלֹא אָבוּ [לִ]שְׁמֹעַ וָאַעַשׂ לְמַעַן שְׁמִי לְבִלְתִּי הֵחֵל". וְכֵן הוּא אוֹמֵר  "מִשְׁכוּ וּקְחוּ לָכֶם", מִשְׁכוּ יְדֵיכֶם מֵעֲבוֹדָה זָרָה וְהִדַּבְּקוּ בַּמִצְוֹת.

וַיְצַוֵּם אֶל בְּנֵי יִשְׂרָאֵל וְאֶל פַּרְעֹה מֶלֶךְ מִצְרָיִם. צִוָּם לַחֲלֹק כָּבוֹד לַמַּלְכוּת. וְכֵן (להלן יא, ח) "וְיָרְדוּ כָל עֲבָדֶיךָ אֵלֶּה אֵלַי", שֶׁאֵין תַּלְמוּד לוֹמַר "אֵלֶּה", אֶלָּא שֶׁסּוֹפוֹ לֵירֵד הוּא בִּתְחִלָּה, אֶלָּא שֶׁמֹּשֶׁה חָלַק כָּבוֹד לַמַּלְכוּת. וְכֵן מָצִינוּ בְּיוֹסֵף שֶׁחָלָק כָּבוֹד לַמַּלְכוּת, שֶׁנֶּאֱמַר  "בִּלְעָדָי אֱלֹהִים יַעֲנֶה אֶת שְׁלוֹם פַּרְעֹה". וְכֵן מָצִינוּ בְּיַעֲקֹב שֶׁחָלַק כָּבוֹד לַמַּלְכוּת, (שם מח, ב) "וַיִּתְחַזֵּק יִשְׂרָאֵל וַיֵּשֶׁב עַל הַמִּטָּה". וְכֵן מָצִינוּ בְּאֵלִיָּהוּ שֶׁחָלַק כָּבוֹד לַמַּלְכוּת, שֶׁנֶּאֱמַר (מ"א יח, מו) "וְיַד ה' הָיְתָה אֶל אֵלִיָּהוּ וַיְשַׁנֵּס מָתְנָיו וַיָּרָץ (לִקְרַאת) [לִפְנֵי] אַחְאָב". וְכֵן מָצִינוּ בַּחֲנַנְיָה מִישָׁאֵל וַעֲזַרְיָה שֶׁחָלְקוּ כָּבוֹד לַמַּלְכוּת, שֶׁנֶּאֱמַר  "בֵּאדַיִן קְרֵב נְבוּכַדְנֶצַּר לִתְרַע" וְגוֹ'. וְכֵן מָצִינוּ בְּדָנִיֵּאל שֶׁחָלַק כָּבוֹד לַמַּלְכוּת, שֶׁנֶּאֱמַר (שם ו, כא כב) "וּכְמִקְרְבֵהּ לְגֻבָּא לְדָנִיֵּאל בְּקָל עַצִיב זְעִק", מַהוּ אוֹמֵר "אֱדַיִן דָּנִיֵּאל עִם מַלְכָּא מַלִּל מַלְכָּא לְעָלְמִין חֱיִי".

רַבִּי עֲקִיבָא אוֹמֵר, כָּל פָּרָשָׁה שֶׁסְּמוּכָה לַחֲבֶרְתָּהּ, לְמֵדָה הֵימֶנָּה, שֶׁנֶּאֱמַר (במדבר כה, א) "וַיֵּשֶׁב יִשְׂרָאֵל בַּשִּׁטִּים". רַבִּי אוֹמֵר, פָּרָשִׁיּוֹת סְמוּכוֹת זוֹ לָזוֹ וּרְחוֹקוֹת זוֹ מִזּוֹ כִּרְחֹק מִזְרָח מִמַּעֲרָב. כַּיּוֹצֵא בּוֹ אַתָּה אוֹמֵר הֵן בְּנֵי יִשְׂרָאֵל לֹא שָׁמְעוּ אֵלַי, אָמַר לוֹ הַמָּקוֹם, (לעיל ג, יח) "וְשָׁמְעוּ לְקֹלֶךָ". כַּיּוֹצֵא בּוֹ אַתָּה אוֹמֵר  "וּבַת אִישׁ כֹּהֵן כִּי תָּחֵל לִזְנוֹת", (שם, י) "וְהַכֹּהֵן הַגָּדֹל מֵאֶחָיו", וְכִי מָה עִנְיָן זֶה אֵצֶל זֶה, וְכִי אַף הוּא נִשְׂרָף. מָשָׁל לְמַה הַדָּבָר דּוֹמֶה, לְקְטָרִין שֶׁהִשְׁלִים שָׁנָיו וְלֹא שִׁמֵּשׁ פּלוּמִי פִילוֹן שֶׁלּוֹ אֶלָּא בָּרַח וְהָלַךְ לוֹ, שָׁלַח הַמֶּלֶךְ וְהֵבִיאוֹ וְחִיְּבוֹ לִקְטֹעַ אֶת רֹאֹשׁוֹ, עַד שֶׁלֹּא יָצָא לֵהָרֵג, אָמַר הַמֶּלֶךְ, מַלְּאוּ לוֹ דִּינְרֵי זָהָב וְהוֹצִיאוּ לְפָנָיו, וְאִמְרוּ, אִלּוּ הָיִיתָ עוֹשֶׂה כְּדֶרֶךְ שֶׁעָשׂוּ אֲבוֹתֶיךָ הָיִיתָ נוֹטֵל מִדָּה שֶׁל דִּינְרֵי זָהָב, עַכְשָׁיו אִבַּדְתָּ נַפְשְׁךָ וְאִבַּדְתָּ מָמוֹנְךָ. כֵּן בַּת כֹּהֵן שֶׁזָּנְתָה, יוֹצֵא כֹּהֵן גָּדוֹל לְפָנֶיהָ וְאוֹמֵר לָהּ, אִלּוּ עָשִׂית כְּדֶרֶךְ שֶׁעָשְׂתָה אִמֵּךְ, זָכִיתָ שֶׁהָיָה יוֹצֵא מִמֵּךְ כֹּהֵן גָּדוֹל כַּיּוֹצֵא בִּי, וְעַכְשָׁיו אִבַּדְתְּ אֶת עַצְמֵךְ וְאִבַּדְתְּ אֶת כְּבוֹדֵךְ. כַּיּוֹצֵא בַּדָּבָר אַתָּה אוֹמֵר  "כִּי אַתֶּם לֹא עַמִּי", וְאוֹמֵר (שם ב, א) "וְהָיָה מִסְפַּר בְּנֵי יִשְׂרָאֵל כְּחוֹל הַיָּם", וְכִי מָה עִנְיָן זֶה אֵצֶל זֶה, מָשָׁל לְמֶלֶךְ שֶׁכָּעַס עַל אִשְׁתּוֹ, שָׁלַח אַחַר סוֹפֵר שֶׁלּוֹ לָבוֹא וְלִכְתֹּב לָהּ גִּטָּהּ, וְעַד שֶׁלֹּא בָּא הַסּוֹפֵר נִתְרַצָּה הַמֶּלֶךְ לְאִשְׁתּוֹ, אָמַר הַמֶּלֶךְ, אֶפְשָׁר שֶׁיֵּצֵא סוֹפֵר זֶה מִכָּאן רֵיקָם, אֶלָּא אָמַר לֵיהּ, בּוֹא, שֶׁאֲנִי כּוֹפֵל לָהּ כְּתוּבָּתָהּ. כַּיּוֹצֵא בַּדָּבָר אַתָּה אוֹמֵר, (שם יד, א) "תֶּאְשַׁם שֹׁמְרוֹן כִּי מָרְתָה בֵּאלֹהֶיהָ", וְאוֹמֵר  "שׁוּבָה יִשְׂרָאֵל עַד ה'" וְגוֹ', וְכִי מָה עִנְיָן זֶה אֵצֶל זֶה, מָשָׁל לְמַה הַדָּבָר דּוֹמֶה, לִמְדִינָה שֶׁמָּרְדָה בַּמֶּלֶךְ, שָׁלַח פּוֹלְמַרְכּוֹס אֶחָד לְהַחֲרִיבָהּ, הָיָה אוֹתוֹ פּוֹלְמַרְכּוֹס בָּקִי וּמְיֻשָּׁב, אָמַר לָהֶם, טְלוּ לָכֶם יָמִים לָשׁוּב אֶל הַמֶּלֶךְ וְאִם לָאו הֲרֵינִי עוֹשֶׂה לָכֶם כְּדֶרֶךְ שֶׁעָשִׂיתִי לִמְדִינָה פְּלוֹנִי וּלְחַבְרוֹתֶיהָ, וּלְאִפַּרְכְיָא פְּלוֹנִי וּלְחַבְרוֹתֶיהָ, לְכָךְ נֶאֱמַר "תֶּאְשַׁם שֹׁמְרוֹן שׁוּבָה יִשְׂרָאֵל".

{pפסוק כג-כהp} {rרמז קעטr}  (פסוק כ) וַיִּקַּח עַמְרָם אֶת יוֹכֶבֶד דֹּדָתוֹ (כָּתוּב בְּרֶמֶז צ"ה).

וַיִּקַּח אַהֲרֹן אֶת אֱלִישֶׁבַע בַּת עַמִּינָדָב. אָמַר רַבִּי אֶלְעָזָר, לְעוֹלָם יִדָּבֵּק אָדָם בַּטּוֹבִים, שֶׁהֲרֵי מֹשֶׁה שֶׁנָּשָׂא בַּת יִתְרוֹ יָצָא מִמֶּנּוּ יְהוֹנָתָן, אַהֲרֹן שֶׁנָּשָׂא אֲחוֹת נַחְשוֹן יָצָא מִמֶּנּוּ פִּנְחָס. וּפִנְחָס לָאו מִיִּתְרוֹ קָא אָתִי, וְהָכְתִיב וְאֶלְעָזָר בֶּן אַהֲרֹן לָקַח לוֹ מִבְּנוֹת פּוּטִיאֵל, לָאו דְּאָתִי מִיִּתְרוֹ שֶׁפִּטֵּם עֲגָלִים לַעֲבוֹדָה זָרָה. לָא, דְּקָא אָתִי מִיּוֹסֵף שֶׁפִּטְפֵּט בְּיִצְרוֹ. וַהֲלֹא שְׁבָטִים מְבַזִּים אוֹתוֹ, רְאִיתֶם בֶּן פּוּטִי זֶה שֶׁפִּטֵּם אֲבִי אִמּוֹ עֲגָלִים לַעֲבוֹדָה זָרָה וְהָרַג נְשִׂיא שֵׁבֶט מִיִּשְׂרָאֵל. אֶלָּא אִי אֲבוּהָ דְאִמֵּיהּ מִיּוֹסֵף, אִמָּא דְּאִמֵּיהּ מִיִּתְרוֹ, אִי אֲבוּהָ דְּאִמֵּיהּ מִיִּתְרוֹ, אִמָּא דְּאִמֵּיהּ מִיּוֹסֵף. דַּיְקָא נַמִי דִּכְתִיב פּוּטִיאֵל וְלֹא כְּתִיב פּוּטִאֵל. אָמַר רָבָא, הַנּוֹשֵׂא אִשָּׁה צָרִיךְ לִבְדֹּק בְּאַחֶיהָ, שֶׁנֶּאֱמַר וַיִּקַּח אַהֲרֹן אֶת אֱלִישֶׁבַע בַּת עַמִּינָדָב, מִמַּשְׁמַע שֶׁנֶּאֱמַר בַּת עֲמִינָדָב אֵינִי יוֹדֵעַ שֶׁהִיא אֲחוֹת נַחְשוֹן, אֶלָּא מַה תַּלְמוּד לוֹמַר אֲחוֹת נַחְשוֹן, מִכָּאן לְנוֹשֵׂא אִשָּׁה שֶׁצָרִיךְ לִבְדֹּק בְּאַחֶיהָ. תָּנָא, רֹב בָּנִים דּוֹמִין לַאֲחֵי הָאֵם.

(פסוק כו) הוּא אַהֲרֹן וּמֹשֶׁה ס"XבY.

{pפסוק כחp}  וַיְהִי בְּיוֹם דִּבֶּר ה' אֶל מֹשֶׁה בְּאֶרֶץ מִצְרָיִם. לְפִי שֶׁנֶּאֱמַר  "וַיֹאמֶר ה' אֶל מֹשֶׁה וְאֶל אַהֲרֹן בְּאֶרֶץ מִצְרָיִם", שׁוֹמֵעַ אֲנִי שֶׁהָיָה הַדִּבּוּר לְמֹשֶׁה וּלְאַהֲרֹן, כְּשֶׁהוּא אוֹמֵר וַיְהִי בְּיוֹם דִּבֶּר ה' אֶל מֹשֶׁה בְּאֶרֶץ מִצְרָיִם, אֶל מֹשֶׁה הָיָה הַדִּבּוּר וְלֹא לְאַהֲרֹן, אִם כֵּן מַה תַּלְמוּד לוֹמַר "אֶל מֹשֶׁה וְאֶל אַהֲרֹן", אֶלָּא לוֹמַר כְּשֵׁם שֶׁהָיָה מֹשֶׁה כָּלוּל לַדְּבָרִים, כָּךְ הָיָה אַהֲרֹן כָּלוּל לַדִּבְּרוֹת, וּמִפְּנֵי מָה לֹא מְדַבֵּר עִמּוֹ, מִפְּנֵי כְּבוֹדוֹ שֶׁל מֹשֶׁה, נִמְצֵאתָ מְמַעֵט אַהֲרֹן מִכָּל הַדִּבְּרוֹת שֶׁבַּתּוֹרָה חוּץ מִשְּׁלֹשָׁה מְקוֹמוֹת, לְפִי שֶׁאִי אֶפְשָׁר.

דָּבָר אַחֵר. "אֶל מֹשֶׁה וְאֶל אַהֲרֹן" לָמָּה נֶאֱמַר. לְפִי שֶׁהוּא אוֹמֵר וַיֹּאמֶר ה' אֶל מֹשֶׁה רְאֵה נְתַתִּיךָ אֱלֹהִים לְפַרְעֹה, אֵין לִי אֶלָּא מֹשֶׁה דַּיָּן לְפַרְעֹה, אַהֲרֹן מִנַּיִן, תַּלְמוּד לוֹמַר "אֶל מֹשֶׁה וְאֶל אַהֲרֹן", מַקִּישׁ אַהֲרֹן לְמֹשֶׁה, מַה מֹּשֶׁה דַּיָּן לְפַרְעֹה אַף אַהֲרֹן דַּיָּן לְפַרְעֹה, מַה מֹּשֶׁה אָמַר דְּבָרָיו וְאֵינוֹ יָרֵא אַף אַהֲרֹן אָמַר דְּבָרָיו וְאֵינוֹ יָרֵא, יָכוֹל כָּל הַקּוֹדֵם בַּמִּקְרָא קוֹדֵם בְּמַעֲשֶׂה, תַּלְמוּד לוֹמַר הוּא אַהֲרֹן וּמֹשֶׁה, לְלַמֶּדְךָ שֶׁשְּׁנֵיהֶן שְׁקוּלִין זֶה כְּזֶה (כָּתוּב בְּרֶמֶז ד).

~ פרק ז

{pפסוק אp} {rרמז קפr}  וַיֹּאמֶר ה' אֶל מֹשֶׁה רְאֵה נְתַתִּיךָ אֱלֹהִים לְפַרְעֹה. זֶה שֶׁאָמַר הַכָּתוּב, (תהלים כד, ז) "שְׂאוּ שְׁעָרִים רָאשֵׁיכֶם וְיָבֹא מֶלֶךְ הַכָּבוֹד", שֶׁחוֹלֵק כָּבוֹד לִירֵאָיו. כֵּיצַד, מֶלֶךְ בָּשָׂר וָדָם אֵין יוֹשְׁבִין עַל כִּסְאוֹ, וְהַקָּדוֹשׁ בָּרוּךְ הוּא הוֹשִׁיב לִשְׁלֹמֹה עַל כִּסֵּא ה'. מֶלֶךְ בָּשָׂר וָדָם אֵין רוֹכְבִין עַל סוּסוֹ, וְהַקָּדוֹשׁ בָּרוּךְ הוּא הִרְכִּיב לְאֵלִיָּהוּ עַל סוּסוֹ, וּמַהוּ סוּסוֹ, סוּפָה וּסְעָרָה, שֶׁנֶּאֱמַר  "ה' בְּסוּפָה וּבִשְׂעָרָה דַּרְכּוֹ", מֶלֶךְ בָּשָׂר וָדָם אֵין מִשְׁתַּמְּשִׁין בְּשַׁרְבִיטוֹ, וּמֹשֶׁה נִשְׁתַּמֵּשׁ בְּשַׁרְבִיטוֹ שֶׁל הַקָּדוֹשׁ בָּרוּךְ הוּא שֶׁנֶּאֱמַר (לעיל ד, כ) "וַיִּקַּח מֹשֶׁה אֶת מַטֵּה הָאֱלֹהִים בְּיָדוֹ", מֶלֶךְ בָּשָׂר וָדָם אֵין לוֹבְשִׁין עַטָרָה שֶׁלּוֹ, וְהַקָּדוֹשׁ בָּרוּךְ הוּא נָתַן עֲטָרָה שֶׁלּוֹ לְמֶלֶךְ הַמָּשִׁיחַ שֶׁנֶּאֱמַר (תהלים כא, ד) "תָּשִׁית לְרֹאֹשׁוֹ עֲטֶרֶת פָּז", מֶלֶךְ בָּשָׂר וָדָם אֵין לוֹבְשִׁין לְבוּשׁוֹ, וְיִשְׂרָאֵל לָבְשׁוּ לְבוּשׁוֹ שֶׁל הַקָּדוֹשׁ בָּרוּךְ הוּא וּנְתָנוֹ לְיִשְׂרָאֵל שֶׁנֶּאֱמַר (שם כט, יא) "ה' עֹז לְעַמּוֹ יִתֵּן", מֶלֶךְ בָּשָׂר וָדָם אֵין קוֹרִין בִּשְׁמוֹ כְּמוֹ קֵיסָר אוֹגוּסְטוּס בְּסִילִיאוּשׁ, וְאִם נִקְרָא בְּאֶחָד מֵהֶן מְמִיתִין אוֹתוֹ, אֲבָל הַקָּדוֹשׁ בָּרוּךְ הוּא אָמַר לְמֹשֶׁה הֲרֵי עָשִׂיתִי אוֹתְךָ כְּמוֹתִי לְפַרְעֹה, אֲנִי נִקְרָא אֱלֹהִים וּבוֹ בַּשֵּׁם בָּרָאתִי אֶת הָעוֹלָם שֶׁנֶּאֱמַר  "בְּרֵאשִׁית בָּרָא אֱלֹהִים", וּבוֹ בַּשֵּׁם רְאֵה נְתַתִּיךָ אֱלֹהִים לְפַרְעֹה.

דָּבָר אַחֵר, רְאֵה נְתַתִּיךָ אֱלֹהִים. אָמַר לוֹ הַקָּדוֹשׁ בָּרוּךְ הוּא, לְפִי שֶעָשָׂה עַצְמוֹ אֱלוֹהַ, הוֹדִיעוֹ שֶׁאֵינוֹ כְּלוּם בָּעוֹלָם, הֲרֵינִי עוֹשֶׂה אוֹתְךָ עָלָיו אֱלֹהִים. וּמִנַּיִן שֶׁעָשָׂה פַּרְעֹה אֶת עַצְמוֹ אֱלוֹהַ, שֶׁנֶּאֱמַר (יחזקאל כט, ג) "יַעַן אָמַר לִי יְאֹרִי וַאֲנִי עֲשִׂיתִנִי", אֲנִי הוּא שֶׁבָּרָאתִי אֶת עַצְמִי. וְזֶה אֶחָד מֵאַרְבָּעָה בְּנֵי אָדָם שֶׁעָשׂוּ עַצְמָן אֱלוֹהוּת וְהֵרֵעוּ לְנַפְשָׁם, שְׁלֹשָׁה מֵאֻמּוֹת הָעוֹלָם וְאֶחָד מִיִּשְׂרָאֵל, וְאֵלּוּ הֵן, חִירָם וּנְבוּכַדְנֶצַּר וּפַרְעֹה וְיוֹאָשׁ. חִירָם מִנַּיִן, שֶׁנֶּאֱמַר  "אֶמֹר לִנְגִיד צֹר כֹּה אָמַר ה' אֱלֹהִים יַעַן גָּבַהּ לִבְּךָ וַתֹּאמֶר אֵל אָנִי", וּלְפִי שֶׁעָשָׂה עַצְמוֹ אֱלוֹהַ הֵרַע לְנַפְשׁוֹ, שֶׁנֶּאֱמַר (שם, יז) "שִׁחַתָּ חָכְמָתְךָ עַל יִפְעָתֶךָ עַל אֶרֶץ הִשְלַכְתִּיךָ" וְגוֹ'. נְבוּכַדְנֶצַּר מִנַּיִן, שֶׁנֶּאֱמַר (ישעיה יד, יד) "אַעֲלֶה עַל בָּמֳתֵי עָב אֱדַּמֶּה לְעֶלְיוֹן". אָמַר לוֹ הַקָּדוֹשׁ בָּרוּךְ הוּא, חַיֶּיךָ,  "אַךְ אֶל שְׁאוֹל תּוּרָד אֶל יַרְכְּתֵי בוֹר". מֶה עָשָׂה לוֹ הַקָּדוֹשׁ בָּרוּךְ הוּא, הִגְלָה אוֹתוֹ עַד שֶׁהוּא בְּמַלְכוּתוֹ, וְהֶאֱכִיל[וֹ] עֵשֶׂב כִּבְהֵמָה, שֶׁנֶּאֱמַר (דניאל ד, כב) "וְעִשְׂבָּא כְתוֹרִין לָךְ יְטַעֲמוּן", וְהָיוּ בְּהֵמָה וְחַיָּה רוֹאִין אוֹתוֹ בִּדְמוּת בְּהֵמָה וְחַיָּה וְנוֹשְׁכִים אוֹתוֹ, שֶׁנֶּאֱמַר (חבקוק ב, יז) "וְשֹׁד בְּהֵמוֹת יְחִיתַן", שֶׁנַּעֲשָׂה מִחְיָה לְכָל בְּהֵמָה וְחַיָּה. יוֹאָשׁ מִנַּיִן, שֶׁנֶּאֱמַר (דבהי"ב כד, יז) "וְאַחֲרֵי מוֹת יְהוֹיָדָע בָּאוּ שָׂרֵי יְהוּדָה וַיִּשְׁתַּחֲווּ לַמֶּלֶךְ", שֶׁעָשׂוּ אוֹתוֹ אֱלוֹהַ, וְקִבֵּל עָלָיו, שֶׁנֶּאֱמַר  "אָז שָׁמַע הַמֶּלֶךְ אֲלֵיהֶם". וְהֵרַע לְנַפְשׁוֹ, שֶׁנֶּאֱמַר (שם, כד) "וְאֶת יוֹאָשׁ עָשׂוּ שְׁפָטִים". פַּרְעֹה עָשָׂה עַצְמוֹ אֱלוֹהַ, וְהֵרַע לְנַפְשׁוֹ, שֶׁנֶּאֱמַר  "הִנְּנִי נוֹתֵן אֶת פַּרְעֹה (הַפֶּרַע) [חָפְרַע"], מַהוּ "חַפֶּרַע", שֶׁקִבֵּל פֵּרָעוֹן מֵהַקָּדוֹשׁ בָּרוּךְ הוּא. דָּבָר אַחֵר, "חַפֶּרַע", כְּעִנְיָן שֶׁנֶּאֱמַר (במדבר ה, יח) "וּפָרַע אֶת רֹאשׁ הָאִשָּׁה". לְפִיכָךְ אָמַר הַקָּדוֹשׁ בָּרוּךְ הוּא לְמֹשֶׁה, לְפִי שֶׁעָשָׂה עַצְמוֹ אֱלוֹהַ, רְאֵה נְתַתִּיךָ אֱלֹהִים לְפַרְעֹה, לָמָּה, (קהלת ה, ז) "כִּי גָבֹהַּ מֵעַל גָּבֹהַּ שֹׁמֵר וּגְבֹהִים עֲלֵיהֶם", הֱוֵי אֱלוֹהַ עָלָיו וַעֲשֵׂה אוֹתוֹ שַׁחַץ בָּעוֹלָם, וְהַיְינוּ דִּכְתִיב  "אֵת כָּל גָּבֹהַּ יִרְאֶה (וְ)הוּא מֶלֶךְ עַל כָּל בְּנֵי שָׁחַץ". וְכִי הַשְּׁפָלִים אֵין הַקָּדוֹשׁ בָּרוּךְ הוּא רוֹאֶה, וְהָא כְּתִיב (זכריה ד, י) "עֵינֵי ה' הֵמָּה מְשׁוֹטְטִים בְּכָל הָאָרֶץ", וּמַהוּ "אֵת כָּל גָּבֹהַּ יִרְאֶה", אֶלָּא הֵן הַגַּוְוְתָּנִין שֶׁרוּחָן גַּסָּה עֲלֵיהֶם וּמַגְבִּיהִים עַצְמָן וְעוֹשִׂין עַצְמָן אֱלוֹהוּת, מָה הַקָּדוֹשׁ בָּרוּךְ הוּא עוֹשֶׂה לָהֶם, מַרְאֶה אוֹתָם לַבְּרִיּוֹת וְעוֹשֶׂה אוֹתָם שַׁחַץ בָּעוֹלָם. אָמַר הַקָּדוֹשׁ בָּרוּךְ הוּא, (ירמיה כג, כד) "אִם יִסָּתֵר אִישׁ בַּמִּסְתָּרִים וַאֲנִי לֹא אֶרְאֶנּוּ נְאֻם ה'", אִם יֵלֵךְ אָדָם וְיִיגַע בַּתּוֹרָה וְיֵשֵׁב לוֹ, אֲנִי מַרְאֶה מַעֲשָׂיו לַבְּרִיּוֹת, וְכֵן אִם יַטְמִין אָדָם עַצְמוֹ לַעֲשׂוֹת עֲבֵרָה אֲנִי מַרְאֶה אוֹתוֹ לַבְּרִיּוֹת, שֶׁנֶּאֱמַר  "וַאֲנִי לֹא אֶרְאֶנּוּ נְאֻם ה'" הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא", מְמַלֵּא מִמֶּנּוּ הָעֶלְיוֹנִים וְהַתַּחְתּוֹנִים וּמַרְאֶה שַׁחַץ לַבְּרִיּוֹת.

דָּבָר אַחֵר. אָמַר לוֹ הַקָּדוֹשׁ בָּרוּךְ הוּא, לֹא בִּשְׁבִיל שֶׁקָּרָאתִי לְךָ אֱלֹהִים תְּהֵא רוּחֲךָ גַּסָּה עָלֶיךָ, אֵין אַתָּה אֱלוֹהַ אֶלָּא עַל פַּרְעֹה. וְכֵן הוּא אוֹמֵר (לעיל ו, ב) "וַיְדַבֵּר אֱלֹהִים אֶל מֹשֶׁה וַיֹּאמֶר אֵלָיו אֲנִי ה'", אֵין אַתָּה אֱלוֹהַ אֶלָּא עַל פַּרְעֹה, שֶׁנֶּאֱמַר נְתַתִּיךָ אֱלֹהִים לְפַרְעֹה.

{pפסוק ט-יבp} {rרמז קפאr}  כִּי יְדַבֵּר אֲלֵיכֶם פַּרְעֹה לֵאמֹר תְּנוּ לָכֶם מוֹפֵת. זֶה שֶׁאָמַר הַכָּתוּב  "כָּל רוּחוֹ יוֹצִיא כְסִיל", זֶה פַּרְעֹה, כֵּיוָן שֶׁהָלְכוּ מֹשֶׁה וְאַהֲרֹן אֶצְלוֹ, אָמַר לָהֶם, תְּנוּ לָכֶם מוֹפֵת, מִיָּד וַיַּשְׁלֵךְ אַהֲרֹן אֶת מַטֵּהוּ, בְּאוֹתָהּ שָׁעָה שָׂחַק פַּרְעֹה עֲלֵיהֶם, אָמַר לָהֶם, לָמָּה אַתֶּם סְבוּרִים שֶׁבָּאתֶם לִשְׂחֹק עָלַי, אֵינִי מִתְיָרֵא מִן הַדְּבָרִים הָאֵלּוּ, כָּל מִצְרַיִם מְלֵאָה כְּשָׁפִים, תֶּבֶן אַתֶּם מוֹלִיכִים לְעֳפָרַיִם, כֶּתֶם לְרֶקֶם. וַיִּקְרָא פַּרְעֹה אֵין כְּתִיב כָּאן אֶלָּא וַיִּקְרָא גַּם פַּרְעֹה, אָמַר רַבִּי לֵוִי, שֶׁקָּרָא לְאִשְׁתּוֹ וְאָמַר לָהּ, רְאִי הֵיאַךְ בָּאוּ הַיְּהוּדִים לְשַׂחֵק בִּי, מִנַּיִן, שֶׁנֶּאֱמַר (בראשית ג, ו) "וַתִּתֵּן גַּם לְאִישָׁהּ", מַה כְּתִיב, וַיִּבְלַע מַטֵּה אַהֲרֹן אֶת מַטֹּתָם. הֲוֵי "כָּל רוּחוֹ יוֹצִיא כְסִיל" זֶה פַּרְעֹה, (משלי כט, יא) "וְחָכָם בְּאָחוֹר יְשַׁבְּחֶנָּהּ" זֶה מֹשֶׁה.

דָּבָר אַחֵר, כִּי יְדַבֵּר אֲלֵכֶם פַּרְעֹה לֵאמֹר תְּנוּ לָכֶם מוֹפֵת. אָמַר לוֹ, לְמָחָר אֲנִי מוֹצִיאָם מִמִּצְרַיִם, וַאֲנִי נוֹתֵן לָהֶם אֶת הַתּוֹרָה, שֶׁנֶּאֱמַר בָּהּ  "כִּי יָקוּם בְּקִרְבְּךָ נָבִיא וְגוֹ' וְנָתַן אֵלֶיךָ אוֹת אוֹ מוֹפֵת". דָּבָר אַחֵר, בַּתְּחִלָּה הוּא מְדַבֵּר בְּקוֹשִׁי, אֵין לְשׁוֹן יְדַבֵּר אֶלָּא לָשׁוֹן קָשָׁה, כְּמוֹ דְאַתְּ אַמְרֵת (בראשית מב, ל) "דִּבֵּר הָאִישׁ אֲדֹנֵי הָאָרֶץ אִתָּנוּ קָשׁוֹת". אָמַר לוֹ, אַהֲרֹן יְהֵא עוֹשֶׂה אֶת הַדְּבָרִים הָאֵלֶּה וְאַתָּה עוֹמֵד כְּנָשִׂיא, שֶׁהוּא גּוֹזֵר עַל הַזְּקֵנִים וְהֵם עוֹשִׂים, וְאָמַרְתָּ אֶל אַהֲרֹן קַח אֶת מַטְּךָ וְהַשְׁלֵךְ לִפְנֵי פַרְעֹה. וַיָּבֹא מֹשֶׁה וְאַהֲרֹן אֶל פַּרְעֹה. אַהֲרֹן הָיָה רָאוּי לְהִכָּנֵס תְּחִלָּה שֶׁהוּא גָּדוֹל מִמֶּנּוּ שָׁלֹשׁ שָׁנִים, אֶלָּא מֹשֶׁה הָיָה גָּדוֹל יוֹתֵר מֵאַהֲרֹן בְּעֵינֵי מִצְרַיִם, שֶׁנֶּאֱמַר (להלן יא, ג) "גַּם הָאִישׁ מֹשֶׁה גָּדוֹל מְאֹד בְּאֶרֶץ מִצְרָיִם". קַח אֶת מַטְּךָ וְהַשְׁלֵךְ לִפְנֵי פַרְעֹה. אָמַר הַקָּדוֹשׁ בָּרוּךְ הוּא, רָשָׁע זֶה מִתְגָּאֶה וְקָרָא עַצְמוֹ תַּנִּין, דִּכְתִיב (יחזקאל כט, ג) "הַתַּנִּים הַגָּדוֹל", לֵךְ וֶאֱמֹר לוֹ רְאֵה מַטֶּה זֶה. הוּא עֵץ יָבֵשׁ, וְנַעֲשֶׂה תַנִּין, וְיֵשׁ בּוֹ רוּחַ וּנְשָׁמָה, וְהוּא בוֹלֵעַ כָּל הַמַּטּוֹת, וְסוֹפוֹ לַחֲזֹר עֵץ יָבֵשׁ. אַף אַתָּה, בָּרָאתִי אוֹתְךָ מִטִּפָּה סְרוּחָה וְנָתַתִּי לְךָ מְלוּכָה וְנִתְגָּאֶה אַתָּה וְאָמַרְתָּ  "לִי יְאֹרִי וַאֲנִי עֲשִׂיתִנִי", הֲרֵינִי מַחֲזִירְךָ לְתֹהוּ וָבֹהוּ. אַתָּה בָּלַעְתָּ כָּל מַטּוֹת שִׁבְטֵי יִשְׂרָאֵל, הֲרֵינִי מוֹצִיא בִלְעֲךָ מִפִּיךָ, שָׁכַחְתָּ מָה קָרָה לִזְקֵנְךָ (בראשית יב, יז) "וַיְנַגַּע ה' אֶת פַּרְעֹה", אַף אֲנִי מֵבִיא עָלֶיךָ עֶשֶׂר נְגָעִים בִּשְׁבִיל יִשְׂרָאֵל. כְּשֶׁבָּאוּ מֹשֶׁה וְאַהֲרֹן, עָמְדוּ לִפְנֵי פַרְעֹה, וְהָיוּ רוֹאִין שֶׁהֵם דּוֹמִים לְמַלְאֲכֵי הַשָּׁרֵת, וְרוּם קוֹמָתָן כְּאַרְזֵי לְבָנוֹן, וְגַלְגַּלֵּי עֵינֵיהֶם דּוֹמִים לְגַלְגַּלֵּי חַמָּה, וּזְקָנוֹת שֶׁלָּהֶם כְּאֶשְׁכְּלוֹת תְּמָרָה, וְזִיו פְּנֵיהֶם כְּזִיו הַחַמָּה, וּמַטֵּה הָאֱלֹהִים בְּיָדָם שֶׁחָקוּק עָלָיו שֵׁם הַמְּפֹרָשׁ, וְדִבּוּר פִּיהֶם כְּאֵשׁ שַׁלְהֶבֶת, מִיָּד נָפַל פַּחְדָּם עֲלֵיהֶם.

וְהָיוּ אַרְבַּע מֵאוֹת פְּתָחִים לְפַלְטְרִים שֶׁל פַּרְעֹה, וְעַל כָּל פֶּתַח וּפֶתַח אֲרָיוֹת וְדֻבִּים וְחַיּוֹת רָעוֹת, וְלֹא הָיְתָה בְּרִיָּה יְכוֹלָה לִכָּנֵס שָׁם עַד שֶׁהָיוּ מַאֲכִילִין אוֹתָם בָּשָׂר שֶׁלֹּא יְהוּ מַזִּיקִין אוֹתוֹ, וּכְשֶׁבָּאוּ מֹשֶׁה וְאַהֲרֹן נִתְקַבְּצוּ כֻּלָּם וְסוֹבְבִים וּמְלַחֲכִין רַגְלֵיהֶם וְהִתְחִילוּ לְלַוֹּתָם עַד שֶׁבָּאוּ לִפְנֵי פַּרְעֹה. וְכָל מַלְכֵי מִזְרָח וּמַעֲרָב כְּשֶׁרָאוּ אוֹתָם נָפַל פַּחְדָּם עֲלֵיהֶם, וְזִיעַ וְרֶתֶת וְחַלְחָלָה אָחַז לְפַרְעֹה וּלְכָל הַיּוֹשְׁבִים לְפָנָיו, וְהֵסִירוּ כִּתְרֵיהֶם מֵעַל רָאשֵׁיהֶם וְהִשְׁתַּחֲווּ לָהֶם. בְּאוֹתָהּ שָׁעָה הֻצְרָךְ פַּרְעֹה לִנְקָבָיו וְנִכְנַס לְבֵית הַכִּסֵּא, וְנִזְדַּמְּנוּ לוֹ שְׁנֵים עָשָׂר עַכְבָּרִים וְהָיוּ נוֹשְׁכִים אוֹתוֹ בְּכָל צַד מוֹשָׁבוֹ, וְצָעַק צְעָקָה גְּדוֹלָה וּמָרָה עַד שֶׁשָּׁמְעוּ קוֹל צַעֲקָתוֹ גְּדוֹלֵי הַמַּלְכוּת. וְאַחַר כָּךְ חָזַר וְיָשַׁב עַל כִּסְאוֹ וְנִתְחַזֵּק לִבּוֹ, אָמַר לְמֹשֶׁה וְאַהֲרֹן, מִי אַתֶּם וּמֵאַיִן בָּאתֶם וּמִי שִׁגֶּרְכֶם אֶצְלִי, אָמְרוּ לוֹ,  "אֱלֹהֵי הָעִבְרִים שְׁלָחַנִי אֵלֶיךָ [לאמר] שַׁלַּח אֶת עַמִּי וְיַעַבְדֻנִי", מִיָּד אָמַר (לעיל ה, ב) "לֹא יָדַעְתִּי אֶת ה'", מֵעוֹלָם לֹא שָׁלַח לִי אִגֶּרֶת שָׁלוֹם וְלֹא הֵבִיא לִי דּוֹרוֹן.

{rרמז קפבr}  וַיַּעֲשׂוּ גַם הֵם וְגוֹ' בְּלַהֲטֵיהֶם. אָמַר אַבַּיֵּי, הִלְכוֹת כְּשָׁפִים כְּהִלְכוֹת שַׁבָּת, יֵשׁ מֵהֶם בִּסְקִילָה, וְיֵשׁ מֵהֶם פָּטוּר אֲבָל אָסוּר, וְיֵשׁ מֵהֶם מֻתָּר לְכַתְּחִלָּה, הָעוֹשֶׂה מַעֲשֶׂה, בִּסְקִילָה, הָאוֹחֵז אֶת הָעֵינַיִם, פָּטוּר אֲבָל אָסוּר, (רַבִּי יוֹחָנָן אוֹמֵר) מֻתָּר לְכַתְּחִלָּה כִּדְרַב חֲנִינָא וְרַב הוֹשַׁעְיָא, כָּל מַעֲלֵי שַׁבְּתָא הָווּ עָסְקֵי בְּהִלְכוֹת יְצִירָה וּמִבְרִי לְהוּ עֶגְלָא תִּלְתָא וְאָכְלֵי לֵיהּ. אָמַר רַבִּי חִיָּיא בַּר אַבָּא,  "בְּלָטֵיהֶם" אֵלּוּ מַעֲשֵׂה שֵׁדִים, 'בְּלַהֲטֵיהֶם' אֵלּוּ מַעֲשֵׂה כְּשָׁפִים, וְכֵן הוּא אוֹמֵר (בראשית ג, כד) "וְאֵת לַהַט הַחֶרֶב". אָמַר רַבִּי יוֹחָנָן, לָמָּה נִקְרָא שְׁמָם כְּשָׁפִים, שֶׁמַּכְחִישִׁין פָּמַלְיָא שֶׁל מַעְלָה. אָמַר אַבַּיֵּי, דְּקָפִיד אֲמָנָא, שֵׁד, דְּלָא קָפִיד אֲמָנָא, כְּשָׁפִים.

אָמְרֵי לֵיהּ יוֹחֲנִי וּמַמְרֵא לְמֹשֶׁה, תֶּבֶן אַתָּה מַכְנִיס לְעֳפָרַים. אָמַר לְהוּ, אָמְרֵי אִינְשֵׁי, לְמָתָא דְּיַרְקָא יַרְקָא שְׁקִיל.

וַיִּבְלַע מַטֵּה אַהֲרֹן אֶת מַטֹּתָם. אָמַר רַבִּי אֶלְעָזָר, נֵס בְּתוֹךְ נֵס.

{pפסוק ידp}  כְּתִיב כָּבֵד לֵב פַּרְעֹה. אָמְרוּ, לְמָה הַדָּבָר דּוֹמֶה, לְאֲרִי וְחַיּוֹת וְשׁוּעָל שֶׁהָיוּ הוֹלְכִין בִּסְפִינָה, וַחֲמוֹר גּוֹבֶה מֶכֶס מִן הַסְּפִינָה, אָמַר לָהֶם הַחֲמוֹר, תְּנוּ לִי מֶכֶס, אָמַר לוֹ שׁוּעָל לַחֲמוֹר, כַּמָּה עַזִּין פָּנֶיךָ, אַתָּה יוֹדֵעַ שֶׁמֶּלֶךְ שֶׁבַּחַיּוֹת עִמָּנוּ וְאַתָּה תִּשְׁאַל מֶכֶס, אָמַר לוֹ הַחֲמוֹר, מִן הַמֶּלֶךְ אֲנִי נוֹטֵל וְלִגְנָזָיו אֲנִי מַכְנִיס, אָמַר לוֹ הָאֲרִי, קָרְבוּ לִי הַסְּפִינָה, וְיָצָא וּטְרָפוֹ לַחֲמוֹר וּנְתָנוֹ לַשּׁוּעָל, אָמַר לוֹ, סַדֵּר לִי אֵבָרָיו שֶׁל שׁוֹטֶה זֶה, הָלַךְ הַשּׁוּעָל וְסִדְּרָן, רָאָה לִבּוֹ נְטָלוֹ וַאֲכָלוֹ, כְּשֶׁבָּא הָאֲרִי מָצָא אֵבָרָיו נְתוּחִין, אָמַר לוֹ, לִבּוֹ שֶׁל שׁוֹטֶה זֶה הֵיכָן הוּא, אָמַר לוֹ, אֲדוֹנִי הַמֶּלֶךְ, לֹא הָיָה לוֹ לֵב, שֶׁאִם הָיָה לוֹ לֵב לֹא הָיָה נוֹטֵל מֶכֶס מִן הַמֶּלֶךְ. אַף כָּךְ פַּרְעֹה הָרָשָׁע, אִם הָיָה לוֹ לֵב לֹא הָיָה אוֹמֵר לְמֶלֶךְ מַלְכֵי הַמְּלָכִים תֵּן לִי דוֹרוֹן וְשָׁכַח מַה שֶּׁעָשׂוּ לוֹ הָעַכְבָּרִים, וַעֲדַיִן הָיָה אוֹמֵר (לעיל ה, ב) "מִי ה' אֲשֶׁר אֶשְׁמַע בְּקֹלוֹ לֹא יָדַעְתִּי אֶת ה'".

{pפסוק טו-כהp}  הִנֵּה יֹצֵא הַמַּיְמָה. פַּרְעֹה שֶׁהָיָה בִּימֵי מֹשֶׁה, אַמְגּוּשִׁי הָיָה, שֶׁנֶּאֱמַר הִנֵּה יֹצֵא הַמַּיְמָה.

עֶשֶׂר מַכּוֹת דְּצַ"ךְ עֲדַ"שׁ בְּאַחַ"ב. אֲמַר לֵיהּ הַקָּדוֹשׁ בָּרוּךְ הוּא לְמֹשֶׁה, בַּדָּבָר שֶׁנִּתְגָּאָה בּוֹ וְאָמַר (יחזקאל כט, ג) "לִי יְאֹרִי", בּוֹ אַתְחִיל פּוּרְעֲנוּתָא, דִּכְתִיב  "וַיִּמָּלֵא שִׁבְעַת יָמִים אַחֲרֵי הַכּוֹת ה' אֶת הַיְאֹר".

אַחַר דַּם, צְפַרְדְּעִים, אָמַר הַקָּדוֹשׁ בָּרוּךְ הוּא, יָבוֹא דָּבָר שֶׁגִּדּוּלוֹ וּמִחְיָתוֹ בַּמַּיִם, וְיִפָּרַע מִמִּצְרַיִם שֶׁבִּקְּשׁוּ לְאַבֵּד אֻמָּה שֶׁעֲתִידָה לְקַבֵּל תּוֹרָה שֶׁהִיא מְשׁוּלָה לְמַיִם, שֶׁנֶּאֱמַר (ישעיה נה, א) "הוֹי כָּל צָמֵא לְכוּ לַמַּיִם".

אַחַר זֹאת, כִּנִּים, אָמַר הַקָּדוֹשׁ בָּרוּךְ הוּא, יָבוֹא דָּבָר שֶׁנִּבְרָא מֵעָפָר, וְיִפָּרַע מִמִּצְרַיִם שֶׁבִּקְּשׁוּ לְאַבֵּד אֻמָּה מְשׁוּלָה לְעָפָר, שֶׁנֶּאֱמַר  "וְשַׂמְתִּי אֶת זַרְעֲךָ כַּעֲפַר הָאָרֶץ".

אַחַר זֹאת, עָרֹב, אָמַר הַקָּדוֹשׁ בָּרוּךְ הוּא, יָבוֹאוּ אֲרָיוֹת נְחָשִׁים וְדֻבִּים, וְיִפָּרְעוּ מִמִּצְרַיִם שֶׁבִּקְּשׁוּ לְאַבֵּד אֻמָּה הַמְּשׁוּלָה לְחַיּוֹת, (שם מט, ט) "גּוּר אַרְיֵה יְהוּדָה", (דברים לג, כב) "דָּן גּוּר אַרְיֵה",  "יְהִי דָן נָחָשׁ עֲלֵי דֶרֶךְ", (שם, כז) "בִּנְיָמִן זְאֵב" וְגוֹ'.

אַחַר זֹאת, דֶּבֶר, אָמַר הַקָּדוֹשׁ בָּרוּךְ הוּא, יָבוֹא דֶּבֶר שֶׁמֵּמִית, וְיִפָּרַע מִמִּצְרַיִם שֶׁבִּקְּשׁוּ לְאַבֵּד אֻמָּה הַמּוֹסֶרֶת עַצְמָהּ לְמִיתָה עַל יִחוּד שְׁמוֹ, שֶׁנֶּאֱמַר (תהלים מד, כג) "כִּי עָלֶיךָ הֹרַגְנוּ כָל הַיּוֹם".

אַחַר זֹאת, שְׁחִין, (להלן ט, ח) "מְלֹא חָפְנֵיכֶם פִּיחַ כִּבְשָׁן", אָמַר הַקָּדוֹשׁ בָּרוּךְ הוּא, יָבוֹא הָעוֹלֶה מִן הַכִּבְשָׁן, וְיִפָּרַע מִמִּצְרַיִם שֶׁבִּקְּשׁוּ לְאַבֵּד אֻמָּה שֶׁמָּסְרָה עַצְמָהּ לְמִיתָה, אַבְרָהָם בְּאוּר כַּשְׂדִּים, חֲנַנְיָה מִישָׁאֵל וַעֲזַרְיָה בְּכִבְשַׁן הָאֵשׁ.

אַחַר זֹאת, בָּרָד, אָמַר הַקָּדוֹשׁ בָּרוּךְ הוּא, יָבוֹא בָּרָד שֶׁהוּא לָבָן כַּשֶּׁלֶג, וְיִפָּרַע מִמִּצְרַיִם שֶׁבִּקְּשׁוּ לְאַבֵּד אֻמָּה שֶׁאֲנִי עָתִיד לְהַלְבִּין עֲוֹנֹתֵיהֶם, שֶׁנֶּאֱמַר  "אִם יִהְיוּ חֲטָאֵיכֶם כַּשָּׁנִים כַּשֶּׁלֶג יַלְבִּינוּ".

אַחַר זֹאת, אַרְבֶּה, אָמַר הַקָּדוֹשׁ בָּרוּךְ הוּא, יָבוֹא אַרְבֶּה שֶׁנִּקְרָא חֵילִי הַגָּדוֹל, וְיִפָּרַע מִמִּצְרַיִם שֶׁבִּקְּשׁוּ לְאַבֵּד אֻמָּה שֶׁנִּקְרְאוּ חֲיָלוֹת, שֶׁנֶּאֱמַר (לעיל ז, ד) "וְהוֹצֵאתִי אֶת צִבְאֹתַי".

אַחַר זֹאת, חשֶׁךְ, אָמַר הַקָּדוֹשׁ בָּרוּךְ הוּא, יָבוֹא חֹשֶׁךְ שֶׁהוּא מֻבְדָּל מִן הָאוֹר, וְיִפָּרַע מִמִּצְרַיִם שֶׁבִּקֵּשׁ לְאַבֵּד אֻמָּה הַמֻּבְדֶּלֶת מִן הָאֻמּוֹת.

אַחַר זֹאת, מַכַּת בְּכוֹרוֹת, אָמַר הַקָּדוֹשׁ בָּרוּךְ הוּא, אֲנִי עוֹבֵר בְּתוֹךְ מִצְרַיִם בַּחֲצִי הַלַּיְלָה, וְאֶפָּרַע מִמִּצְרַיִם שֶׁבִּקְּשׁוּ לְאַבֵּד בְּנֵי אַבְרָהָם אוֹהֲבִי, שֶׁחִלֵּק לַיְלָה לְאַבֵּד אוֹיְבַי שֶׁנֶּאֱמַר  "וַיֵּחָלֵק עֲלֵיהֶם לַיְלָה". וּבִזְכוּת עֲשָׂרָה נִסְיוֹנוֹת שֶׁנִּתְנַסָּה וְנִמְצָא שָׁלֵם, הִכָּם עֶשֶׂר מַכּוֹת.

בְּטַכְסִיס בָּשָׂר וָדָם הֵבִיא הַקָּדוֹשׁ בָּרוּךְ הוּא עֲלֵיהֶם אֶת הַמַּכּוֹת. מֶלֶךְ בָּשָׂר וָדָם כְּשֶׁהַמְּדִינָה מוֹרֶדֶת עָלָיו מַהוּ עוֹשֶׂה, מְשַׁלֵּחַ לִגְיוֹנוֹת, וְהֵן מַקִּיפִין עָלֶיהָ. בַּתְּחִלָּה הוּא סוֹכֵר אַמַּת הַמַּיִם שֶׁלָּהֶם, אִם חוֹזְרִין מוּטָב, וְאִם לָאו [הוּא מֵבִיא עֲלֵיהֶם קְלָאנִים, חָזְרוּ, מוּטָב, וְאִם לַאו] הוּא מוֹרֶה בָּהֶן חִצִּים, אִם חוֹזְרִין מוּטָב, וְאִם לָאו זוֹרֵק בָּהֶן נֵפְט, אִם חוֹזְרִין מוּטָב, וְאִם לָאו מַשְׁלִיךְ עֲלֵיהֶן אַבְנֵי בְּלִיסְטְרָא, אִם חוֹזְרִין מוּטָב, וְאִם לַאו מְגָרֶה בָּהֶן לִגְיוֹנוֹת וְאוּכְלוּסִים הַרְבֵּה, אִם חוֹזְרִים מוּטָב, וְאִם לָאו אוֹסֵר אוֹתָן בְּבֵית הָאֲסוּרִין, אִם חוֹזְרִין מוּטָב, וְאִם לָאו הוֹרֵג הַגְּדוֹלִים שֶׁבָּהֶם. כָּךְ הַקָּדוֹשׁ בָּרוּךְ הוּא בָּא עַל מִצְרַיִם בְּטַכְסִיס שֶׁל מְלָכִים, בַּתְּחִלָּה סָכַר אַמַּת הַמַּיִם שֶׁלָּהֶן, שֶׁנֶּאֱמַר (תהלים עח, מד) "וַיַּהֲפֹךְ לְדָם יְאֹרֵיהֶם", לֹא חָזְרוּ, הֵבִיא עֲלֵיהֶם קוֹלָנִים, אֵלּוּ הַצְּפַרְדְּעִים, לֹא חָזְרוּ, הֵבִיא עֲלֵיהֶם הַחִצִּים, אֵלּוּ הַכִּנִּים, שֶׁהָיוּ נִכְנָסִים בְּגוּפָם שֶׁל מִצְרִיִּים כַּחֵץ הַזֶּה, לֹא חָזְרוּ, הִשְׁלִיךְ עֲלֵיהֶם אַבְנֵי בְּלִיסְטְרָא, זֶה הַבָּרָד, אַחַר כָּךְ גִּרָה בָּהֶן אוּכְלוּסִין הַרְבֵּה, זֶה אַרְבֶּה, וְאַחַר כָּךְ נְתָנָם בְּבֵית הָאֲסוּרִים, זֶה הַחֹשֶׁךְ, לֹא חָזְרוּ, הָרַג כָּל הַגְּדוֹלִים שֶׁבָּהֶם, שֶׁנֶּאֱמַר (להלן יב, כט) "וַה' הִכָּה כָל בְּכוֹר".

לְפִי מַה שֶּׁחָשְׁבוּ הַמִּצְרִיִּים אֶת יִשְׂרָאֵל, הֵבִיא הַקָּדוֹשׁ בָּרוּךְ הוּא עֲלֵיהֶם. הֵם חָשְׁבוּ שֶׁיְּהוּ שׁוֹאֲבִים מֵימֵיהֶם, לְכָךְ  "וַיַּהֲפֹךְ לְדָם יְאֹרֵיהֶם". הֵם חָשְׁבוּ שֶׁיְּהוּ טוֹעֲנִין פְּרַגְמַטוּטִין, שָׁלְטוּ עֲלֵיהֶם צְפַרְדְּעִים, וְהָיוּ מְשָׂרְפִים אוֹתָם. הֵם חָשְׁבוּ שֶׁיְּהוּ עוֹשִׂים בָּאָרֶץ, הִרְחִישָׁה הָאָרֶץ כִּנִּים. הֵם חָשְׁבוּ טוֹעֲנִים אֶת בְּנֵיהֶם כַּפֵּדָגוֹג הַזֶּה, שָׁלַח בָּהֶם אֲרָיוֹת וּזְאֵבִים וְדֻבִּים, הָיָה לוֹ לְמִצְרִי עֲשָׂרָה בָּנִים, וְאָמַר לַיִּשְׂרָאֵל שֶׁיּוֹלִיכֵם לַשּׁוּק, וְהָיָה הָאֲרִי בָּא וְנוֹטֵל אֶחָד וְהַזְּאֵב אֶחָד וְהַדֹּב אֶחָד וְהַנָּמֵר אֶחָד, וְהָיָה נִכְנָס אֵצֶל הַמִּצְרִי לְבַדּוֹ, וּמִצְרִי אוֹמֵר לוֹ, הֵיכָן הֵם בָּנַי, אוֹמֵר לוֹ יִשְׂרָאֵל, שֵׁב וַאֲנִי אֶעֱשֶׂה לְךָ חֶשְׁבּוֹן, נָטַל הָאֲרִי אֶחָד, וְכַךְ וְכַךְ, עַד שֶׁנָּתַן לוֹ חֶשְׁבּוֹן. הֵם חוֹשְׁבִים (לִגְזֹל) [שֶׁיְּהוּ רוֹעִים] אֶת מִקְנֵיהֶם, וְשִׁלַּח בָּהֶם אֶת הַדֶּבֶר, שֶׁנֶּאֱמַר (להלן ט, ו) "וַיָּמָת כֹּל מִקְנֵה מִצְרָיִם". הֵם חָשְׁבוּ שֶׁיְּהוּ בַּלָּנִין, הֵבִיא עֲלֵיהֶם אֶת הַשְּׁחִין. הֵם חָשְׁבוּ לִסְקֹל אוֹתָם בַּאֲבָנִים, הֵבִיא עֲלֵיהֶם אֶת הַבָּרָד. הֵם חָשְׁבוּ שֶׁיְּהוּ כּוֹרְמֵיהֶם, הֵבִיא עֲלֵיהֶם הָאַרְבֶּה וְאָכַל אִילָנוֹתֵיהֶם. הֵם חָשְׁבוּ לֶאֱסֹר אוֹתָם בְּבֵית הָאֲסוּרִים, הֵבִיא עֲלֵיהֶם חֹשֶׁךְ, שֶׁנֶּאֱמַר (להלן י, כג) "לֹא רָאוּ אִישׁ אֶת אָחִיו". הֵם חָשְׁבוּ לַהֲרֹג אוֹתָם, וְהַקָּדוֹשׁ בָּרוּךְ הוּא הָרַג אֶת בְּכוֹרֵיהֶם. הֵם חָשְׁבוּ לְהַשְׁקִיעַ אוֹתָם בַּמַּיִם, אַף הַקָּדוֹשׁ בָּרוּךְ הוּא שִׁקְעָם בַּמַּיִם, שֶׁנֶּאֱמַר (תהלים קלו, טו) "וְנִעֵר פַּרְעֹה וְחֵילוֹ".

וְכָל מַכּוֹת שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִים, הוּא עָתִיד לְהָבִיא אוֹתָם [עַל אֱדוֹם], שֶׁנֶּאֱמַר  "כַּאֲשֶׁר שֵׁמַע לְמִצְרָיִם יָחִילוּ כְּשֵׁמַע צֹר". אָמַר רַבִּי אֶלְעָזָר, כָּל מָקוֹם שֶׁכָּתַב צוֹר, מָלֵא, בְּצוֹר הַמְּדִינָה הַכָּתוּב מְדַבֵּר, וְכָל מָקוֹם שֶׁכָּתַב צֹר, חָסֵר, בְּמַלְכוּת אֱדוֹם הַכָּתוּב מְדַבֵּר, שֶׁהִיא מְצֵרָה לְיִשְׂרָאֵל, בְּמִצְרַיִם הֵבִיא עֲלֵיהֶם מַכַּת דָּם, אַף לֶעָתִיד כֵּן, שֶׁנֶּאֱמַר (יואל ג, ג) "וְנָתַתִּי מוֹפְתִים בַּשָּׁמַיִם וּבָאָרֶץ דָּם וָאֵשׁ". בְּמִצְרַיִם הֵבִיא עֲלֵיהֶם צְפַרְדְּעִים שֶׁהָיָה קוֹלָן קָשֶׁה, אַף לֶעָתִיד כֵּן, שֶׁנֶּאֱמַר  "קוֹל שָׁאוֹן מֵעִיר". בְּמִצְרַיִם הֵבִיא עֲלֵיהֶן כִּנִּים, אַף לֶעָתִיד כֵּן, (שם לד, ט) "וְנֶהֶפְכוּ נְחָלֶיהָ לְזֶפֶת וַעֲפָרָהּ לְגָפְרִית", וְאֵין עָפָר אֶלָּא כִּנִּים, כְּמַה דְּאַתְּ אָמֵר (להלן ח, יב) "וְהַך אֶת עֲפַר הָאָרֶץ". בְּמִצְרַיִם הֵבִיא עֲלֵיהֶם עָרֹב, אַף לֶעָתִיד כֵּן,  "וִירָשׁוּהָ קָאַת וְקִפֹּד". בְּמִצְרַיִם הֵבִיא עֲלֵיהֶם דֶּבֶר, אַף לֶעָתִיד כֵּן שֶׁנֶּאֱמַר (יחזקאל לח, כב) "וְנִשְׁפַּטְתִּי אִתּוֹ בְּדֶבֶר" וְגוֹ'. בְּמִצְרַיִם הֵבִיא עֲלֵיהֶם שְׁחִין, אַף לֶעָתִיד כֵּן שֶׁנֶּאֱמַר (זכריה יד, יב) "וְזֹאת תִּהְיֶה הַמַּגֵּפָה וְגוֹ' הָמֵק בְּשָׂרוֹ". בְּמִצְרַיִם הֵבִיא עֲלֵיהֶם בָּרָד, אַף לֶעָתִיד כֵּן שֶׁנֶּאֱמַר (יחזקאל שם) "וְגֶשֶׁם שׁוֹטֵף וְאַבְנֵי אֶלְגָּבִישׁ". בְּמִצְרַיִם הֵבִיא עֲלֵיהֶם אַרְבֶּה, אַף לֶעָתִיד כֵּן שֶׁנֶּאֱמַר  "בֶן אָדָם וְגוֹ' אֱמֹר לְצִפּוֹר כָּל כָּנָף". בְּמִצְרַיִם הֵבִיא עֲלֵיהֶם חֹשֶׁךְ, אַף לֶעָתִיד כֵּן שֶׁנֶּאֱמַר (ישעיה לד, יא) "וְנָטָה עָלֶיהָ קַו תֹהוּ". בְּמִצְרַיִם נָגַף בְּכוֹרִים, אַף לֶעָתִיד כֵּן שֶׁנֶּאֱמַר  "שָׁמָּה נְסִיכֵי צָפוֹן". רַבִּי מֵאִיר אוֹמֵר, (ישעיה לד, ז) "וְיָרְדוּ רְאֵמִים עִמָּם", וְיָרְדוּ (רָמִים) [רוֹמִים] עִמָּם. מַה בְּמִצְרַיִם, מִשֶּׁפָּרַע מֵאֱלֹהֵיהֶם, אַחַר כָּךְ מֵהֶם, אַף לֶעָתִיד, מִשֶּׁפָּרַע מִשַּׂר שֶׁלָּהֶם, אַחַר כָּךְ הוּא פּוֹרֵעַ מֵהֶן שֶׁנֶּאֱמַר (ישעיה כד, כא) "וְהָיָה בַּיּוֹם הַהוּא יִפְקֹד ה' עַל צְבָא הַמָּרוֹם בַּמָּרוֹם", וְאַחַר כָּךְ,  "עַל מַלְכֵי הָאֲדָמָה (בַּאֲדָמָה) [עַל הָאֲדָמָה"].

לָמָּה הֵבִיא עֲלֵיהֶם מַכַּת דָּם תְּחִלָּה. אֶלָּא שֶׁהָיוּ פַּרְעֹה וְהַמִּצְרִיִּים עוֹבְדִים לַיְּאוֹר, אָמַר הַקָּדוֹשׁ בָּרוּךְ הוּא לְמֹשֶׁה, לֵךְ וְהַכֵּה אֶת אֱלֹהֵיהֶם לִפְנֵיהֶם, [וְאַחַר כַּךְ עַצְמוֹ. מְשַׁל הֶדְיוֹט אוֹמֵר, מְחוּ אֱלָהַיָּא וְיִבַּהֲתוּן כּוּמְרַיָּא] רְאֵה מַה כְּתִיב, עַל נַהֲרֹתָם, בְּכָל מָקוֹם שֶׁהָיוּ הַמַּיִם, נַעֲשִׂים דָּם. מַהוּ עַל כָּל מִקְוֵה מֵימֵיהֶם, אֲפִלּוּ מַה שֶּׁהָיָה בַּקִּיתוֹן נַעֲשָׂה דָּם. וַאֲפִלּוּ מַה שֶּׁהָיָה מִצְרִי רוֹקֵק מִתּוֹךְ פִּיו נַעֲשָׂה דָּם, שֶׁנֶּאֱמַר וְהָיָה דָם בְּכָל אֶרֶץ מִצְרַיִם.

אָמַר רַבִּי לֵוִי, מִמַּכַּת דָּם הֶעֱשִׁירוּ יִשְׂרָאֵל. כֵּיצַד, הָיָה הַמִּצְרִי וְיִשְׂרָאֵל יוֹשְׁבִים בְּתוֹךְ בַּיִת אֶחָד, וְהָיְתָה הַגִּיגִית מְלֵאָה מַיִם, וְהָיָה הַמִּצְרִי הוֹלֵךְ לְמַלְּאוֹת הַקִּיתוֹן מִתּוֹכָהּ וְנַעֲשָׂה דָּם, וְיִשְׂרָאֵל הוֹלֵךְ וְשׁוֹתֶה מַיִם מִתּוֹךְ הַגִּיגִית, וְהָיָה הַמִּצְרִי אוֹמֵר, תֵּן לִי מִיָּדְךָ מְעַט מַיִם, וְהָיָה נוֹתֵן לוֹ, נִמְצָא בְּיַד מִצְרִי דָּם, וְהָיָה אוֹמֵר לוֹ, בּוֹא אֲנִי וְאַתָּה וְנִשְׁתֶּה מִן הַקְּעָרָה, וְהָיָה יִשְׂרָאֵל שׁוֹתֶה מַיִם וְהַמִּצְרִי דָּם, וּכְשֶׁהָיָה הַמִּצְרִי לוֹקֵחַ מִיִּשְׂרָאֵל מַיִם [בְּמֶקַּח], הָיָה שׁוֹתֶה מַיִם. לְפִיכָךְ מִמַּכַּת דָּם הֶעֱשִׁירוּ יִשְׂרָאֵל.

וְכַמָּה הָיְתָה הַמַּכָּה עוֹשָׂה בָּהֶם. רַבִּי יְהוּדָה וְרַבִּי נְחֶמְיָה, חָד אָמַר, עֶשְׂרִים וְאַרְבָּעָה יָמִים הָיָה מַתְרֶה בָּהֶם עַד שֶׁלֹּא בָּאָה הַמַּכָּה, וְשִׁבְעָה יָמִים הָיְתָה הַמַּכָּה מְשַׁמֶּשֶׁת בָּהֶם. וְחָד אָמַר, בְּשִׁבְעָה יָמִים (היתה) [הָיָה] מַתְרֶה בָּהֶם וְעֶשְׂרִים וְאַרְבָּעָה יָמִים הָיְתָה מְשַׁמֶּשֶׁת בָּהֶם.

וּכְשֵׁם שֶׁפָּרַע מִמִּצְרַיִם כָּךְ עָתִיד לְהָבִיא עַל אֻמָּה [זוֹ], שֶׁנֶּאֱמַר (ישעיה לד, ט י) "וְנֶהֶפְכוּ נְחָלֶיהָ לְזֶפֶת לַיְלָה וְיוֹמָם לֹא (יִכְבֶּה) [תִכְבֶּה]. וְלָמָּה, שֶׁבִּטְּלוּ יִשְׂרָאֵל (אֶת) [מִן] הַתּוֹרָה שֶׁהָיוּ יְגֵעִין בָּהּ יוֹמָם וָלַיְלָה. הָאֵשׁ שֶׁאֲנִי מֵבִיא בָּהֶן אֵינוֹ כָּבֶה לְעוֹלָם, אֶלָּא (שם) "לְעוֹלָם יַעֲלֶה עֲשָׁנָהּ", לְפִי שֶׁשָּׂרְפוּ אֶת בֵּיתוֹ וְהָיָה הֶעָשָׁן עוֹלֶה מִמֶּנּוּ. וְכֵן הוּא אוֹמֵר (ישעיה סו, ו) "קוֹל שָׁאוֹן מֵעִיר קוֹל מֵהֵיכָל", וְאוֹמֵר, זָכוֹר מָה עֲשִׂיתֶם בָּהֵיכַל,  "קוֹל ה' מְשַׁלֵּם גְּמוּל לְאֹיְבָיו". וְהוּא פּוֹדֶה אֶת יִשְׂרָאֵל, שֶׁנֶּאֱמַר (שם לה, ד) "גְּמוּל אֱלֹהִים הוּא יָבֹא וְיוֹשַׁעֲכֶם" וְגוֹ'.

"וַיֹּאמֶר ה' אֶל מֹשֶׁה הַשְׁכֵּם בַּבֹּקֶר". זֶה שֶׁאָמַר הַכָּתוּב (תהלים ט, כא) "שִׁיתָה ה' מוֹרָה לָהֶם", לְפִי שֶׁהֵן עוֹשִׂין עַצְמָן מָרִיּוֹת, הוֹדַע לָהֶם שֶׁאַתָּה אֲדוֹן עַל כֻּלָּם, (שם) "יֵדְעוּ גוֹיִם", שֶׁהֵם  "אֱנוֹשׁ", הוֹדִיעֵם שֶׁהֵם בָּשָׂר וָדָם. אָמַר הַקָּדוֹשׁ בָּרוּךְ הוּא לְמֹשֶׁה, בִּשְׁבִיל שֶׁעָשָׂה עַצְמוֹ אֱלוֹהַ, הוֹדִיעוֹ שֶׁהוּא בָּשָׂר וָדָם. אָחַז בּוֹ מֹשֶׁה. אָמַר לוֹ, הָנַח לִי שֶׁאֱעֱשֶׂה צְרָכַי, אַחַר כָּךְ אֲנִי מְדַבֵּר עִמְּךָ. אָמַר מֹשֶׁה, יֵשׁ אֱלוֹהַ שֶׁעוֹשֶׂה צְרָכוֹ. לְפִיכָךְ אָמַר לֵיהּ הַקָּדוֹשׁ בָּרוּךְ הוּא, "הַשְׁכֵּם בַּבֹּקֶר".

דָּם מִפְּנֵי מָה בָּא עֲלֵיהֶם, שֶׁהָיוּ רוֹאִים אֶת יִשְׂרָאֵל שֶׁהָיוּ טוֹבְלִין מִטֻּמְאוֹתֵיהֶם, וְאֶת בְּנוֹת יִשְׂרָאֵל שֶׁהָיוּ טוֹבְלוֹת מִנִּדָּתָן, וְאָחֲזוּ עֲלֵיהֶם אֶת הַמַּיִם כְּדֵי שֶׁלֹּא יִטְבְּלוּ. לְפִיכָךְ הָפַךְ הַקָּדוֹשׁ בָּרוּךְ הוּא אֵת כָּל מֵימֵיהֶם לְדָם. וּמַה תַּלְמוּד לוֹמַר בָּעֵצִים וּבָאֲבָנִים, אֶלָּא מְלַמֵּד שֶׁאֲפִלּוּ עֲבוֹדָה זָרָה שֶׁלָּהֶן הָיוּ פּוֹלְטִין וּמוֹצִיאִין דָּם, שֶׁנֶּאֱמַר (ירמיה ב, כז) "אוֹמְרִים לָעֵץ אָבִי אַתָּה".

צְפַרְדְּעִים מִפְּנֵי מָה בָּאוּ עֲלֵיהֶם. אָמְרוּ לְיִשְׂרָאֵל, צְאוּ וְהָבִיאוּ לָנוּ שְׁקָצִים וּרְמָשִׂים וּנְשַׂחֵק בָּהֶן כְּמוֹ שֶׁאָנוּ רוֹצִין, לְפִיכָךְ הֵבִיא עֲלֵיהֶם צְפַרְדְּעִים, עַד שֶׁנִּשְׁמַע קוֹלָן בְּתוֹךְ כְּרֵסָן שֶׁל מִצְרִיִם, שֶׁהָיוּ עוֹשִׂין קוּקִי, וְלֹא עוֹד, כְּשֶׁהָיוּ נִכְנָסִין לְבֵית הַכִּסֵּא הָיוּ מְנַשְּׁכִין אוֹתָן בְּנִקְבָן, אֵין בּוּשָׁה גְּדוֹלָה מִזּוֹ, שֶׁנֶּאֱמַר (להלן פסוק כט) וּבְכָה וּבְעַמְּךָ וּבְכָל עֲבָדֶיךָ וְגוֹ'. הַרְבֵּה מִינֵי צְפַרְדְּעִים הֵבִיא עֲלֵיהֶן הַקָּדוֹשׁ בָּרוּךְ הוּא, שֶׁנֶּאֱמַר (להלן ח, ב) וַתַּעַל הַצְּפַרְדֵּעַ, צִפּוֹר שֶׁיֵּשׁ בּוֹ דֵּעָה, בְּשָׁעָה שֶׁהָיוּ הָעוֹפוֹת צְמֵאִים וְהָיוּ מִתְיָרְאִין לִשְׁתוֹת מַיִם, הָיָה קוֹרֵא אוֹתָם וְאוֹמֵר לָהֶם בּוֹאוּ וּשְׁתוּ וְאַל תִירָאוּ.

כִּנִּים מִפְּנֵי מָה הֵבִיא עֲלֵיהֶם. שֶׁשָּׂמוּ אֶת יִשְׂרָאֵל מְכַבְּדֵי בָּתִּים, מְכַבְּדֵי דְּרָכִים, מְכַבְּדֵי חוּצוֹת וּרְחוֹבוֹת, הָאִישׁ מְכַבֵּד בֵּית הָאִשָּׁה וְהָאִשָּׁה מְכַבֶּדֶת בֵּית הָאִישׁ. לְפִיכָךְ הָפַךְ הַקָּדוֹשׁ בָּרוּךְ הוּא עֲפָרָם לְכִנִּים עַד שֶׁלֹּא מָצְאוּ יִשְׂרָאֵל עָפָר שֶׁיְּכַבְּדוּ. אַרְבָּעָה עָשָׂר מִינֵי כִּנִּים הֵבִיא עֲלֵיהֶם, הַקְּטַנָּה שֶׁבָּהֶן כְּבֵיצָה שֶׁל תַּרְנְגֹּלֶת, וְהַגְּדוֹלָה שֶׁבָּהֶן כְּבֵיצָה שֶׁל אֲוָז.

עָרֹב מִפְּנֵי מָה הֵבִיא עֲלֵיהֶם. שֶׁאוֹמְרִים לָהֶם לְיִשְׂרָאֵל, צְאוּ וְהָבִיאוּ לָנוּ דֻּבִּים וַאֲרָיוֹת וְנַעֲשֶׂה קְנִיגְיוּס, וּנְשַׂחֲקָה בָּהֶן כְּמוֹ שֶׁאָנוּ רוֹצִים, וְאַל יָבוֹאוּ זֶה אֵצֶל זֶה וְיִפְרוּ וְיִרְבּוּ, לְפִיכָךְ הֵבִיא עֲלֵיהֶם כָּל חַיָּה רָעָה.

דֶּבֶר מִפְּנֵי מָה בָּא עֲלֵיהֶן. שֶׁשָּׂמוּ אֶת יִשְׂרָאֵל רוֹעֵי סוּסִים וּגְמַלִּים, חֲמוֹרִים בָּקָר וְצֹאן, לְפִיכָךְ הֵבִיא עֲלֵיהֶם דֶּבֶר, וְהָרַג כָּל מַה שֶׁרָעוּ יִשְׂרָאֵל, עַד שֶׁלֹּא מָצְאוּ יִשְׂרָאֵל בְּהֵמָה שֶׁיִּרְעוּ.

שְׁחִין מִפְּנֵי מָה הֵבִיא עֲלֵיהֶם. שֶׁשָּׂמוּ אֶת יִשְׂרָאֵל שַׁמָּשִׁים לְהָחֵם אֶת הַצּוֹנְנִים וּלְצַנֵּן לָהֶם אֶת הַחַמִּין, לְפִיכָךְ הֵבִיא עֲלֵיהֶם שְׁחִין לַח, כְּדֵי שֶׁלֹּא יִרְחֲצוּ, בֵּין בְּחַמִּין וּבֵין בְּצוֹנֵן.

בָּרָד מִפְּנֵי מָה. מִפְּנֵי שֶׁשָּׂמוּ אֶת יִשְׂרָאֵל נוֹטְעֵי גַּנּוֹת וּפַרְדֵּסִים, לְפִיכָךְ הֵבִיא עֲלֵיהֶם בָּרָד, וְשָׁבַר כָּל מַה שֶּׁנָּטְעוּ יִשְׂרָאֵל.

אַרְבֶּה מִפְּנֵי מָה. שֶׁשָּׂמוּ אֶת יִשְׂרָאֵל זוֹרְעֵי חִטִּים וּשְׂעוֹרִים וּפוֹל וַעֲדָשִׁים וְכָל מִינֵי קִטְנִיּוֹת, לְפִיכָךְ הֵבִיא עֲלֵיהֶם אַרְבֶּה, וְאָכַל כָּל מַה שֶׁזָּרְעוּ יִשְׂרָאֵל.

חֹשֶׁךְ מִפְּנֵי מָה בָּא עֲלֵיהֶם. בָּרוּךְ הַמָּקוֹם בָּרוּךְ הוּא, שֶׁאֵין לְפָנָיו מַשּׂוֹא פָּנִים, כְּדֵי לִקְבֹּר פּוֹשְׁעֵיהֶם שֶׁל יִשְׂרָאֵל.

בְּכוֹרֵיהֶם מִפְּנֵי מָה מֵתוּ. מִשּׁוּם שֶׁאָמַר  "בְּיַלֶּדְכֶן אֶת הָעִבְרִיֹּת", וְאַף זוֹ גְּזֵרָה טוֹבָה, אִם אָמַר אִם בַּת הִיא הֲמִתֶּן אֹתָהּ נִתְמַעֲטוּ שׂוֹנְאֵיהֶן שֶׁל יִשְׂרָאֵל, לְפִי שֶׁדַּרְכּוֹ שֶׁל אִישׁ לִשָּׂא לוֹ עֶשֶׂר נָשִׁים לִפְרוֹת וְלִרְבּוֹת מֵהֶן וְאֵין דַּרְכָּהּ שֶׁל אִשָּׁה לְהִנָּשֵׂא אֲפִילוּ לִשְׁנֵי בְּנֵי אָדָם כְּאַחַת. וּמִפְּנֵי מָה טֻבְּעוּ בְּיַם סוּף, מִשּׁוּם שֶׁנֶּאֱמַר וַיְצַו פַּרְעֹה לְכָל עַמּוֹ וְגוֹ' כָּל הַבֵּן הַיִּלּוֹד וְגו'. וּמֶה הָיוּ עוֹשִׂים בְּנֵיהֶם שֶׁל מִצְרִיִם הָרְשָׁעִים, הָיוּ מַחֲזִירִין בְּכָל עֲיָרוֹתֵיהֶם שֶׁל יִשְׂרָאֵל, וְכֵיוָן שֶׁהָיוּ שׁוֹמְעִין אֶת קוֹלָהּ שֶׁל אִשָּׁה שֶׁהִיא צוֹעֶקֶת מִתּוֹךְ לֵידָתָהּ, הוֹלְכִין וְאוֹמְרִין לַאֲבוֹתֵיהֶם, וּבָאִין וְנוֹטְלִין בְּנֵיהֶם וּמַשְׁלִיכִים לַנָּהָר, שֶׁנֶּאֱמַר (שה"ש ב, טו) "אֶחֱזוּ לָנוּ שׁוּעָלִים" וְגוֹ, אֵלּוּ מִצְרִיִּים הָרְשָׁעִים,  "שֻׁעָלִים קְטַנִּים", אֵלּוּ בְּנֵיהֶן, (שם) "מְחַבְּלִים כְּרָמִים", זוֹ כְּנֶסֶת יִשְׂרָאֵל שֶׁהִיא מְשׁוּלָה לִגְפָנִים, (ישעיה ה, ז) "כִּי כֶרֶם ה' צְבָאוֹת בֵּית יִשְׂרָאֵל". מִכָּאן הָיָה רַבִּי אֱלִיעֶזֶר הַגָּדוֹל אוֹמֵר, כַּרְמוֹ שֶׁל הַקָּדוֹשׁ בָּרוּךְ הוּא אַל תָצִיץ בּוֹ, וְאִם הֵצַצְתָּ אַל תֵרֵד לְתוֹכוֹ, וְאִם יָרַדְתָּ לְתוֹכוֹ אַל תֵּהָנֶה מִמֶּנּוּ, וְאִם נֶהֱנֵיתָ מִמֶּנּוּ אַל תֹּאכַל מִפֵּירוֹתָיו, וְאִם הֵצַצְתָּ וְיָרַדְתָּ וְנֶהֱנֵיתָ וְאָכַלְתָּ, סוֹפוֹ שֶׁל אוֹתוֹ הָאִישׁ לְהִטָּרֵד מִן הָעוֹלָם.

בְּאוֹתָהּ שָׁעָה אָמַר הַקָּדוֹשׁ בָּרוּךְ הוּא לְמַלְאֲכֵי הַשָּׁרֵת, רְדוּ מִלְּפָנַי וּרְאוּ בְּנֵי חֲבִיבַי אַבְרָהָם יִצְחָק וְיַעֲקֹב שֶׁמַּשְׁלִיכִים אוֹתָם בַּנָּהָר, וְיָרְדוּ מִלְּפָנָיו כְּשֶׁהָיוּ מְבֹהָלִין, וְעָמְדוּ בַּמַּיִם עַד אַרְכּוּבוֹתֵיהֶן, וְהָיוּ מְקַבְּלִים בְּנֵיהֶן שֶׁל יִשְׂרָאֵל, וּמַנִּיחִים אוֹתָם עַל גַּבֵּי הַסְּלָעִים, וְהַקָּדוֹשׁ בָּרוּךְ הוּא מֵבִיא לָהֶם דַּדִּין מִן הַסְּלָעִים וּמֵנִיקָם, לְקַיֵּם מַה שֶּׁנֶּאֱמַר  "וַיֵּנִקֵהוּ דְּבַשׁ מִסֶּלַע".

וְעוֹד גָּזַר פַּרְעֹה, כָּל שֶׁאֵינוֹ עוֹשֶׂה מַתְכֹּנֶת לְבֵנִים, יְהוּ מַכִּין אוֹתוֹ תַּחַת חֶסְרוֹן לְבֵנִים. וּמַאי שְׁנָא מִצְרַיִם מִכָּל הַמְּדִינוֹת כֻּלָּם, שֶׁנִּכְנְסוּ יִשְׂרָאֵל לְתוֹכָהּ. אֶלָּא אָמְרוּ, בְּאוֹתָהּ שָׁעָה הָיוּ מִצְרַיִם שׁוֹלְטִין מִסּוֹף הָעוֹלָם וְעַד סוֹפוֹ, אָמַר, אֵין לְךָ אֻמָּה מְלֻכְלֶכֶת בַּעֲבֵרוֹת וּבִדְבָרִים מְכֹעָרִים וּבִדְבָרִים שֶׁאֵינָן רְאוּיִּין וּשְׁטוּפָה בִּכְשָׁפִים וּבְזִמָּה וַחֲשׁוּדָה עַל כָּל מַעֲשִׂים רָעִים אֶלָּא מִצְרַיִם בִּלְבַד, לְפִיכָךְ בָּאָה לָהֶם תַּקָּלָה לְיִשְׂרָאֵל עַל יְדֵיהֶם. וְהַקָּדוֹשׁ בָּרוּךְ הוּא בִּקֵּשׁ לַעֲשׂוֹת קוֹרַת רוּחַ לִשְׁמוֹ הַגָּדוֹל מֵהֶם. וְאַף לֶעָתִיד לָבֹא עֲתִידִין אֻמּוֹת הָעוֹלָם לִכָּשֵׁל בְּיִשְׂרָאֵל, שֶׁנֶּאֱמַר (זכריה יב, יג) "וְהָיָה בַּיּוֹם הַהוּא אָשִׂים אֶת יְרוּשָׁלַיִם אֶבֶן מַעֲמָסָה" וְגוֹ'.

{pפסוק כו-כטp}  דָּרַשׁ תּוֹדוּס אִישׁ רוֹמִי, מָה רָאוּ חֲנַנְיָה מִישָׁאֵל וַעֲזַרְיָה שֶׁמָּסְרוּ אֶת עַצְמָן לְכִבְשַׁן הָאֵשׁ, נָשְׂאוּ קַל וָחֹמֶר בְּעַצְמָן מִצְּפַרְדְּעִים, וּמַה צְפַרְדֵּעִין שֶׁאֵין מְצֻוִּין עַל קְדֻשַּׁת הַשֵּׁם כְּתִיב בָּהֶם וּבָאוּ בְּבֵיתְךָ וּבַחֲדַר מִשְׁכָּבְךָ וְגוֹ' וּבְתַנּוּרֶיךָ וּבְמִשְׁאֲרוֹתֶיךָ, אֵימָתַי מִשְׁאֶרֶת מְצוּיָה בַּתַּנּוּר, בְּשָׁעָה שֶׁהַתַּנּוּר חַם, אָנוּ עַל אַחַת כַּמָּה וְכַמָּה.

וּמַה פָּרַע לָהֶם הַקָּדוֹשׁ בָּרוּךְ הוּא, שֶׁכָּל הַצְּפַרְדְּעִים מֵתוּ, וְאוֹתָן שֶׁיָּרְדוּ לַתַּנּוּר לֹא מֵתוּ מִפְּנֵי שֶׁמָּסְרוּ עַצְמָן לִשְׂרֵפָה.

{rרמז קפגr}  (להלן ח, טו) וַיֹּאמְרוּ הַחַרְטֻמִּם אֶל פַּרְעֹה, אֶצְבַּע אֱלֹהִים הִיא. אָמַר רַבִּי אֶלְעָזָר, מִכָּאן שֶׁאֵין הַשֵּׁד יָכוֹל לִבְרֹאת בְּרִיָּה פְּחוּתָה מִכַּעֲדָשָׁה. אָמַר רַב פָּפָּא, הָאֱלֹהִים, אֲפִלּוּ כְּגָמָל נַמִי לָא מָצֵי בָּרִי, אֶלָּא הַאי מִכְנִיף לֵיהּ וְהַאי לָא מִכְנִיף לֵיהּ.

רַבִּי יִשְׁמָעֵאל אוֹמֵר, חָמֵשׁ אֶצְבָּעוֹת שֶׁל יַד יְמִינוֹ שֶׁל הַקָּדוֹשׁ בָּרוּךְ הוּא כֻּלָּם לְסוֹד גְּאֻלָּה, אֶצְבַּע קְטַנָּה, בָּהּ הֶרְאָה הַקָּדוֹשׁ בָּרוּךְ הוּא מָה לַעֲשׂוֹת בַּתֵּבָה, שֶׁנֶּאֱמַר "וְזֶה אֲשֶׁר תַּעֲשֶׂה אֹתָהּ", אֶצְבַּע, שְׁנִיָּה לַקְּטַנָּה, בָּהּ הִכָּה אֶת הַמִּצְרִים, אֶצְבַּע אֱלֹהִים הִיא, כַּמָּה לָקוּ בָּאֶצְבַּע וְגוֹ'. שְׁלִישִׁית, שֶׁהִיא שְׁלִישִׁית לַקְּטַנָּה, כָּתַב בָּהּ הַלּוּחוֹת, שֶׁנֶּאֱמַר (להלן לא, יח) "כְּתֻבִים בְּאֶצְבַּע אֱלֹהִים". רְבִיעִית, שֶׁהִיא שְׁנִיָּה לַבֹּהֶן, בָּהּ הֶרְאָה לְמֹשֶׁה מַה יִתְּנוּ לְפִדְיוֹן נַפְשָׁם, שֶׁנֶּאֱמַר  "זֶה יִתְּנוּ". בֹּהֶן וְכָל הַיָּד, בָּהּ עָתִיד לְהַשְׁמִיד אֶת צָרָיו וּלְהַכְרִית אֶת שֶׁהֵן אוֹיְבָיו שֶׁנֶּאֱמַר (מיכה ה, ח) "תָּרֹם יָדְךָ עַל צָרֶיךָ וְכָל אֹיְבֶיךָ יִכָּרֵתוּ".

~ פרק ח

{pפסוק ב-יאp}  וַתַּעַל הַצְּפַרְדֵּעַ. רַבִּי עֲקִיבָא אוֹמֵר, צְפַרְדֵּעַ אַחַת הָיְתָה, הִשְׁרִיצָה וּמִלְּאָה כָּל אֶרֶץ מִצְרָיִם. אָמַר לוֹ רַבִּי אֶלְעָזָר בֶּן עֲזַרְיָה, עֲקִיבָא, מַה לְּךָ אֵצֶל אַגָּדָה, כַּלָּךְ מִדַּבְּרֹתֶיךָ  וְלֵךְ אֵצֶל נְגָעִים וְאֳהָלוֹת, צְפַרְדֵּעַ אַחַת הָיְתָה, שָׁרְקָה לָהֶם וְהֵם בָּאוּ.

בָּתֵּי הַשַּׁיִשׁ וּבָתֵּי הַפְּסֵפָסִים שֶׁלָּהֶם, מֶה הָיוּ עוֹשִׂים הַצְּפַרְדְּעִים, הָיוּ בּוֹקְעוֹת וְעוֹלוֹת לְתוֹכָן, שֶׁנֶּאֱמַר וַתַּעַל הַצְּפַרְדֵּעַ, וְהֵן אוֹמְרִים, אָנוּ שְׁלוּחִין שֶׁל מִי שֶׁאָמַר וְהָיָה הָעוֹלָם, וְהָיָה הַשַּׁיִשׁ וְהַפְּסֵפָסִים מִתְבַּקֵּעַ מִלִּפְנֵיהֶם. וְזֶה אֶחָד מִן הַדְּבָרִים שֶׁהִשְׁלִיט הַקָּדוֹשׁ בָּרוּךְ הוּא רַךְ בְּקָשֶׁה. וְעַכְבָּרִים שֶׁל פְּלִשְׁתִּים, יוֹשֵב עַל סַפְסָל שֶׁל נְחֹשֶׁת, וּמְבַקֵּעַ הַסַּפְסָל וְהוּא עוֹלֶה וְשׁוֹמֵט אֶת בְּנֵי מֵעָיו. וְכֵן הַצְּרָעוֹת, הָיוּ נִטְמָנִים בַּמְּעָרוֹת וְנוֹתְנִין אֲבָנִים בְּפֶתַח הַמְּעָרָה, וְהָאֶבֶן מִתְבַּקְּעָה מִן הַצִּרְעָה. וְהָאֶבֶן שֶׁמֵּת בָּהּ גָּלְיָת, שֶׁנֶּאֱמַר  "וַתִּטְבַּע הָאֶבֶן בְּמִצְחוֹ". וְחֵץ נַעֲמָן שֶׁהִכָּה אֶת אַחְאָב וְנִכְנַס לְתוֹךְ הַשִּׁרְיוֹן, וְשָׁרְשֵׁי תְּאֵנָה שֶׁהֵן רַכִּין וּבוֹקְעִין בַּצּוּר. וְהַשָּׁמִיר שֶׁהוּא בּוֹקֵעַ הָאֶבֶן.

קְחוּ לָכֶם מְלֹא חָפְנֵיכֶם (כָּתוּב בְּרֶמֶז ח).

~ פרק ט

{pפסוק טp}  וְהָיָה לְאָבָק עַל כָּל אֶרֶץ מִצְרָיִם. וַהֲרֵי דְּבָרִים קַל וָחֹמֶר, וּמָה אָבָק שֶׁאֵין דַּרְכּוֹ לְהַלֵּךְ, הָלַךְ מַהֲלַךְ אַרְבָּעִים (פַּרְסָה) [יוֹם], קַל וָחֹמֶר לְקוֹל שֶׁדַּרְכּוֹ לְהַלֵּךְ. הָדָא הוּא דִּכְתִיב, (להלן יב, לז) "וַיִּסְעוּ מֵרַעַמְסֵס סֻכֹּתָה", מַהֲלַךְ שִׁשִּׁים [נוסחה אחרת מֵאָה וְעֶשְׂרִים] מִיל, מַהֲלַךְ (אַרְבָּעִים) [שְׁלוֹשִׁים] פַּרְסָה, וְהָיָה קוֹלוֹ שֶׁל מֹשֶׁה הָלַךְ מַהֲלַךְ אַרְבָּעִים (פַּרְסָה) [יוֹם] לְקַיֵּם מַה שֶּׁנֶּאֱמַר  "וָאֶשָּׂא אֶתְכֶם עַל כַּנְפֵי נְשָׁרִים".

וַיְהִי שְׁחִין אֲבַעְבֻּעֹת. אָמַר רַבִּי יְהוֹשֻׁעַ בֶּן לֵוִי, שְׁחִין שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִיִּים, לַח מִבַּחוּץ וְיָבֵשׁ מִבִּפְנִים, שֶׁנֶּאֱמַר וַיְהִי שְׁחִין אֲבַעְבֻּעֹת פֹּרֵחַ בָּאָדָם וּבַבְּהֵמָה.

{rרמז קפדr}  שָׁנוּ רַבּוֹתֵינוּ. אֵלּוּ שֶׁאֵין שׁוֹחֲטִין עֲלֵיהֶן לֹא בַּמִּקְדָּשׁ וְלֹא בַּמְּדִינָה, בַּעַל גָּרָב וַחֲזָזִית. וְגָרָב לֹא, וְהָכְתִיב גָּרָב בְּאוֹרַיְיתָא, וַחֲזָזִית לֹא, וְהָכְתִיב חֲזָזִית בְּאוֹרַיְיתָא, דְּתַנְיָא, גָּרָב, זֶה הַחֶרֶס, יַלֶּפֶת, זוֹ חֲזָזִית הַמִּצְרִית, דַּאֲמַר רֵישׁ לָקִישׁ, לָמָּה נִקְרָא שְׁמָהּ יַלֶּפֶת, שֶׁמְּלַפֶּפֶת וְהוֹלֶכֶת עַד יוֹם הַמִּיתָה. בִּשְׁלָמָא חֲזָזִית אֲחֲזָזִית לָא קַשְׁיָא, כָּאן בַּחֲזָזִית מִצְרִית כָּאן בַּחֲזָזִית דְעָלְמָא, אֶלָּא גָּרָב אֲגָרָב קַשְׁיָא. גָּרָב אֲגָרָב לָא קַשְׁיָא, הָא בְּלַח הָא בְּיָבֵשׁ, לַח מִתְּסֵי, יָבֵשׁ לָא מִתְּסֵי. וְהָכְתִיב, (דברים כח, כז) "יַכְּכָה ה' בִּשְׁחִין מִצְרַיִם וְגוֹ' וּבַגָּרָב וּבֶחָרֶס", מִדִּכְתִּיב וּבֶחָרֶס, הֲוֵי גָּרָב לַח, וְקָאָמַר (שם) "אֲשֶׁר לֹא תוּכַל לְהֵרָפֵא". אֶלָּא תְּלָתָא גַוְונֵי הֲווּ, דִּקְרָא, יָבֵשׁ בֵּין מִבִּפְנִים בֵּין מִבַּחוּץ, [מַתְנִיתִין לַח מִבַּחוּץ וּמִבִּפְנִים], דְּמִצְרַיִם לַח מִבַּחוּץ וְיָבֵשׁ מִבִּפְנִים, דַּאֲמַר רַבִּי יְהוֹשֻׁעַ בֶּן לֵוִי, שְׁחִין שֶׁהֵבִיא הַקָּדוֹשׁ בָּרוּךְ הוּא וְכוּ'.

{pפסוק יאp}  וְלֹא יָכְלוּ הַחַרְטֻמִּים לַעֲמֹד לִפְנֵי מֹשֶׁה מִפְּנֵי הַשְּׁחִין. כָּל מַכָּה וּמַכָּה הָיוּ מוֹסִיפִין, הִנִּיחוּ יְדֵיהֶם לְחֵיקָם וְהוֹצִיאוּם מְצֹרַעַת כַּשֶּׁלֶג, וְלֹא נִתְרַפְּאוּ עַד יוֹם מוֹתָן. וְכֵן כָּל מַכָּה וּמַכָּה הָיוּ מוֹסִיפִין (עַד יוֹם מוֹתָן, וְכֵן כָּל מַכָּה וּמַכָּה הָיוּ מוֹסִיפִין מַכָּה), עַד שְׁחִין, דִּכְתִיב וְלֹא יָכְלוּ הַחַרְטֻמִּים.

{pפסוק טזp} {rרמז קפהr}  וְאוּלָם בַּעֲבוּר זֹאת וְגוֹ'. הוּא נִשְׁתַּיֵּר מִכָּל הַבְּכוֹרוֹת. וְכֵן הוּא אוֹמֵר  "מִבְּכֹר פַּרְעֹה", בָּא הַכָּתוּב לְלַמֵּד עַל פַּרְעֹה שֶׁהוּא בְּכוֹר, אוֹ לֹא בָּא לְלַמֵּד אֶלָּא עַל בְּנוֹ שֶׁהוּא בְּכוֹר, כְּשֶׁהוּא אוֹמֵר (שם) "הַיֹּשֵׁב עַל כִּסְאוֹ" הֲרֵי בְּנוֹ אָמוּר, הָא מַה תַּלְמוּד לוֹמַר "מִבְּכֹר פַּרְעֹה", בָּא הַכָּתוּב לְלַמֶּדְךָ עַל פַּרְעֹה שֶׁהוּא בְּכוֹר וְנִשְׁתַּיֵּר מִכָּל הַבְּכוֹרוֹת. וּבַעַל צְפוֹן נִשְׁתַּיֵּר מִכָּל הַיִּרְאוֹת, כְּדֵי לְפַתּוֹת לִבָּן שֶׁל מִצְרִיִים, עָלָיו הַכָּתוּב אוֹמֵר  "מַשְׂגִּיא לַגּוֹיִם וַיְאַבְּדֵם".

{pפסוק יחp}  כֵּיצַד הָיָה הַבָּרָד יוֹרֵד. רַבִּי פִּנְחָס וְרַבִּי יְהוּדָה הַלֵּוִי, אֶחָד מֵהֶם אוֹמֵר, כַּחִלָּזוֹן הַזֶּה הָיָה יוֹרֵד וּמְקַצֵּץ אֶת הָאִילָנוֹת, שֶׁנֶּאֱמַר (תהלים עח, מז) "יַהֲרֹג בַּבָּרָד גַּפְנָם". וְחָד אֲמַר, כַּחֲנָמַל הַזֶּה הָיָה יוֹרֵד, שֶׁנֶּאֱמַר (שם) "וְשִׁקְמוֹתָם בַּחֲנָמַל".

הִנְנִי מַמְטִיר כָּעֵת מָחָר. שָׂרַט לוֹ שְׂרִיטָה אַחַת עַל הַכֹּתֶל. אָמַר לוֹ, לְמָחָר כְּשֶׁתַּגִּיעַ הַשֶּׁמֶשׁ לְכָאן אֲנִי מוֹרִיד בָּרָד עָלֶיךָ. אֲשֶׁר לֹא הָיָה כָמֹהוּ. כָּמוֹהוּ לֹא הָיָה אֲבָל עָתִיד לִהְיוֹת, אֵימָתַי הוּא מְתֻקָּן, לְסַנְחֵרִיב, דִּבְרֵי רַבִּי סִימוֹן, רַבִּי חֲנַנְיָה אוֹמֵר, לְמַכַּת גּוֹג וּמָגוֹג, שֶׁנֶּאֱמַר  "וְגֶשֶׁם שׁוֹטֵף וְאַבְנֵי אֶלְגָּבִישׁ".

{pפסוק יטp}  שְׁלַח הָעֵז אֶת מִקְנְךָ. אָמְרוּ רַבּוֹתֵינוּ, בְּכָל הַמַּכּוֹת לֹא אָמַר פַּרְעֹה ה' הַצַּדִּיק אֶלָּא בְּמַכַּת הַבָּרָד בִּלְבָד, לָמָּה, שֶׁאָדָם כְּשֶׁהוּא מְבַקֵּשׁ לְהִלָּחֵם עִם חֲבֵרוֹ וְנִצַּח אוֹתוֹ, פִּתְאוֹם הוּא בָא עָלָיו וְהוֹרְגוֹ, אֲבָל הַקָּדוֹשׁ בָּרוּךְ הוּא אָמַר לְפַרְעֹה, וְעַתָּה שְׁלַח הָעֵז אֶת מִקְנְךָ". בְּאוֹתָהּ שָׁעָה אָמַר, (להלן פסוק כז) "ה' הַצַּדִּיק".

{pפסוק כp} {rרמז קפוr}  הַיָּרֵא אֶת דְּבַר ה'. מִכָּאן הָיָה רַבִּי שִׁמְעוֹן בֶּן יוֹחַאי אוֹמֵר, הַטּוֹב שֶׁבַּנְּחָשִׁים רְצוֹץ אֶת מֹחוֹ, כְּתִיב (להלן יד, ז) "וַיִּקַּח שֵׁשׁ מֵאוֹת רֶכֶב", מֵהֵיכָן הָיוּ, וְאִם תֹּאמַר מִשֶּׁל מִצְרַיִם, וַהֲלֹא כְּבָר נֶאֱמַר (לעיל ט, ו) "וַיָּמָת כֹּל מִקְנֵה מִצְרָיִם, וְאִם תֹּאמַר מִשֶּׁל פַּרְעֹה הָיוּ, וַהֲלֹא כְּבָר נֶאֱמַר  "הִנֵּה יַד ה' הוֹיָה בְּמִקְנְךָ", וְאִם תֹּאמַר מִשֶּׁל יִשְׂרָאֵל הָיוּ, וַהֲלֹא כְּבָר נֶאֱמַר (להלן י, כו) "וְגַם מִקְנֵנוּ יֵלֵךְ עִמָּנוּ", מִשֶּׁל מִי הָיוּ, מֵהַיָּרֵא אֶת דְּבַר ה', נִמְצֵינוּ לְמֵדִין שֶׁמֵּהֶן הָיָה תַּקָּלָה לְיִשְׂרָאֵל.

{pפסוק כגp}  וַה' נָתַן קֹלֹת. בִּזְכוּת הַתּוֹרָה שֶׁנִּתְּנָה בְּקוֹלוֹת, שֶׁנֶּאֱמַר  "וְכָל הָעָם רֹאִים אֶת הַקּוֹלֹת".

וַה' וְכָל סַנְקְלִיטִין שֶׁלּוֹ, גָּזְרוּ שֶׁיֵּרֵד הַבָּרָד.

וַיַּמְטֵר ה'. בִּתְחִלָּה מָטָר, וּכְשֶׁיָּרַד נַעֲשָׂה בָּרָד, שֶׁנֶּאֱמַר וַיַּמְטֵר ה' בָּרָד, לָמָּה, שֶׁאֵין הָרָעָה דָּרָה אֵצֶל הַקָּדוֹשׁ בָּרוּךְ הוּא. הַמָּטָר הָיָה יוֹרֵד, וְהָיָה הָרוּחַ נִכְנָס בּוֹ וְעוֹשֶׂה אוֹתוֹ בָּרָד, שֶׁנֶּאֱמַר (תהלים קמח, ח) "רוּחַ סְעָרָה עֹשָׂה דְבָרוֹ".

(כָּתוּב בְּרֶמֶז ת"פ).

{pפסוק כדp}  וַיְהִי בָרָד וְאֵשׁ מִתְלַקַּחַת. רַבִּי יוֹסֵי בַּר חֲנִינָא אָמַר, צְלוֹחִית מְלֵאָה אֵשׁ וּמֵאַחֲרֶיהָ בָרָד. רַבִּי יְהוּדָה אוֹמֵר, צְלוֹחִית שֶׁל בָּרָד מְלֵאָה אֵשׁ. רַבִּי נְחֶמְיָה אָמַר, אֵשׁ וּבָרָד פְּתוּכִין זֶה בָּזֶה. אָמַר רַבִּי חָנָן, טַעְמָא דְּרַבִּי יְהוּדָה, כְּהָדָא פְרַטְתָּא דְרִמּוֹנָא  דְּחַרְצְנָתֵיהּ מִתַּחֲמֵי מִלְּגָיו. טַעְמָא דְּרַבִּי נְחֶמְיָה, כְּהָדָא אִשָּׁתָא (דקַנְדִילָא, שֶׁזָּגָיו נִרְאִים מִחוּץ), דֶּמַיָא וּמִשְׁחָא מְעֹרָבִין כְּחָדָא וְהִיא דָּלְקָא גַּבֵּיהוֹן. וַיְהִי בָרָד וְאֵשׁ מִתְלַקַּחַת. אָמַר רַבִּי יְהוּדָה בְּרַבִּי סִימוֹן, מִתְקָהֵא לַעֲשׂוֹת שְׁלִיחוּתֵיהּ. אָמַר רַב אָחָא, מָשָׁל לְמֶלֶךְ שֶׁהָיוּ לוֹ שְׁנֵי לִגְיוֹנוֹת קָשִׁים, וְהָיוּ נִלְחָמִין זֶה בָּזֶה, וְכֵיוָן שֶׁהִגִּיעָה מִלְחַמְתּוֹ שֶׁל מֶלֶךְ, עָשׂוּ שָׁלוֹם בֵּינֵיהֶם, וְהָלְכוּ וְעָשׂוּ מִלְחַמְתּוֹ שֶׁל מֶלֶךְ, כָּךְ אֵשׁ וּבָרָד רְכוּבִים (צריך לומר דְּבוּבִים) זֶה בָּזֶה, וְכֵיוָן שֶׁהִגִּיעָה מִלְחַמְתּוֹ שֶׁל הַקָּדוֹשׁ בָּרוּךְ הוּא בְּמִצְרַיִם, עָשׂוּ שָׁלוֹם בֵּינֵיהֶם, וְהָלְכוּ וְעָשׂוּ מִלְחַמְתּוֹ לַעֲשׂוֹת נֵס בְּתוֹךְ נֵס, הָדָא הוּא דִכְתִיב, (איוב כה, ב) "הַמְשֵׁל וָפַחַד עִמּוֹ עֹשֶׂה שָׁלוֹם בִּמְרוֹמָיו". אָמַר רַבִּי יַעֲקֹב דִכְפַר חֲנִין, "הַמְשֵׁל", זֶה מִיכָאֵל, "וָפַחַד", זֶה גַּבְרִיאֵל, לֹא זֶה מַזִּיק אֶת זֶה וְלֹא זֶה מַזִּיק אֶת זֶה. תָּנָא רַבִּי שִׁמְעוֹן בֶּן יוֹחַאי. הָרָקִיעַ שֶׁל מַיִם, וְהַכּוֹכָבִים שֶׁל אֵשׁ, וְהֵן דָּרִים זֶה עִם זֶה וְאֵינָן מַזִּיקִין זֶה אֶת זֶה. [הָרָקִיעַ שֶׁל מַיִם, וְמַלְאָךְ שֶׁל אֵשׁ, וְהֵם דָּרִים זֶה עִם זֶה]. אָמַר רַב אָבִין, לֹא סוֹף דָּבָר בֵּין מַלְאָךְ לְמַלְאָךְ, אֶלָּא אֲפִלּוּ מַלְאָךְ עַצְמוֹ, חֶצְיוֹ אֵשׁ וְחֶצְיוֹ מַיִם, וְהוּא עוֹשֶׂה שָׁלוֹם בּוֹ, דִּכְתִיב  "וּפָנָיו כְּמַרְאֵה בָרָק וּגְוִיָּתוֹ כְתַרְשִׁישׁ". אָמַר רַבִּי יוֹחָנָן, מִיָּמֶיהָ לֹא רָאֲתָה חַמָּה פְּגִימָתָהּ שֶׁל לְבָנָה, וְלֹא מַזָּל חָמִי מַה דְּקַדְמוֹי. אָמַר רַבִּי [לֵוִי], כֻּלְּהוֹן סָלְקִין כְּהֲדֵין דִּסָלְקִין בְּסֻלָּמָא, הָפוּךְ, לְקַיֵּם מַה שֶּׁנֶּאֱמַר (איוב כה, ב) "עוֹשֶׂה שָׁלוֹם בִּמְרוֹמָיו".

{pפסוק כה-לגp}  וְהַחִטָּה וְהַכֻּסֶּמֶת לֹא נֻכּוּ כִּי אֲפִילֹת הֵנָּה. מַהוּ כִּי אֲפִילֹת. פְּלָאִים עָשָׂה הַקָּדוֹשׁ בָּרוּךְ הוּא בָּהֶם. רַבִּי יְהוּדָה אוֹמֵר, לְקוּשׁוֹת הָיוּ. אָמַר לוֹ רַבִּי פִּנְחָס, וַהֲלֹא כְּתִיב  וְאֵת כָּל עֵשֶׂב הַשָּׂדֶה, וְאַתְּ אַמְרֵת בִּשְׁבִיל שֶׁהָיוּ קְטַנּוֹת לֹא נֻכּוּ, אֶלָּא פְּלָאִים עָשָׂה הַקָּדוֹשׁ בָּרוּךְ הוּא בָּהֶם.

{pפסוק כזp}  ה' הַצַּדִּיק וַאֲנִי וְעַמִּי הָרְשָׁעִים. הִצְדִּיק עָלָיו אֶת הַדִּין, וּמַה שָּׂכָר נָטַל עַל כָּךְ, שֶׁנִּתַּן לָהֶם מְקוֹם קְבוּרָה שֶׁנֶּאֱמַר (להלן טו, יב) "נָטִיתָ יְמִינְךָ תִּבְלָעֵמוֹ אָרֶץ".

הָרְשָׁעִים אֵינָן מְרַנְּנִין עַד שֶׁהוּא מֵבִיא עֲלֵיהֶם מַכּוֹת, [אֲבָל הַצַּדִּיקִים אֵינָן כֵּן], לְכָךְ נֶאֱמַר (תהלים לג, א) "רַנְּנוּ צַדִּיקִים בַּה'", שֶׁנֶּאֱמַר  "וַיַּרְא כָּל הָעָם וַיָּרֹנוּ", "רַנְּנוּ צַדִּיקִים ה'" אֵין כְּתִיב כָּאן, אֶלָּא בַּה', בִּזְמַן שֶׁהֵן רוֹאִין אוֹתוֹ, וְכֵן הוּא אוֹמֵר (להלן יד, לא) "וַיַּרְא יִשְׂרָאֵל אֶת הַיָּד הַגְּדֹלָה", הִתְחִילוּ מְרַנְּנִין (להלן טו, א) "אָז יָשִׁיר מֹשֶׁה".

כְּצֵאתִי אֶת הָעִיר. וַהֲלֹא דְּבָרִים קַל וָחֹמֶר, וּמַה תְּפִלָּה קַלָּה לֹא הָיָה בְּמִצְרַיִם, דִּבּוּר חָמוּר לֹא כָּל שֶׁכֵּן, וּמַה שֶּׁכָּתוּב (להלן יב, א)  ["וַיֹּאמֶר] ה' אֶל מֹשֶׁה וְאֶל אַהֲרֹן בְּאֶרֶץ מִצְרַיִם", חוּץ לַכְּרַךְ.

שָׁנוּ רַבּוֹתֵינוּ. הָרוֹאֶה אַבְנֵי אֶלְגָּבִישׁ צָרִיךְ שֶׁיִּתֵּן הוֹדָאָה וְשֶׁבַח לַמָּקוֹם. מַאי אֶלְגָּבִישׁ. תָּנָא, שֶׁעָמְדוּ עַל גַּב אִישׁ וְיָרְדוּ [עַל גַּב אִישׁ]. עָמְדוּ עַל גַּב אִישׁ, זֶה מֹשֶׁה, שֶׁנֶּאֱמַר (במדבר יב, ג) "וְהָאִישׁ מֹשֶׁה עָנָו מְאֹד", וּכְתִיב וַיַּחְדְּלוּ הַקֹּלוֹת וְהַבָּרָד וּמָטָר לֹא נִתַּךְ אָרְצָה, וְיָרְדוּ עַל גַּב אִישׁ, זֶה יְהוֹשֻׁעַ, שֶׁנֶּאֱמַר  ["אִישׁ אֲשֶׁר רוּחַ בּוֹ", וּכְתִיב] (יהושע י, יא) "וַיְהִי בְּנֻסָם מִפְּנֵי (בְּנֵי) יִשְׂרָאֵל הֵם בְּמוֹרַד בֵּית חוֹרֹן וַה' הִשְׁלִיךְ עֲלֵיהֶם אֲבָנִים גְּדֹלוֹת מִן הַשָּׁמַיִם".

וַיַּחְדְּלוּ הַקֹּלוֹת וְהַבָּרָד. וְהֵיכָן שָׁרוּי. אָמְרוּ רַבּוֹתֵינוּ, נִתְלָה בָּאֲוִיר עַד שֶׁיָּבֹא גּוֹג וּמָגוֹג, שֶׁנֶּאֱמַר  "וְגֶשֶׁם שׁוֹטֵף וְאַבְנֵי אֶלְגָּבִישׁ".

{pפסוק לדp}  (לעיל ח, יא) "וַיַּרְא פַּרְעֹה כִּי הָיְתָה הָרְוָחָה". כָּךְ הָרְשָׁעִים, כְּשֶׁרוֹאִין שֶׁהַצָּרָה בָּאָה עֲלֵיהֶן הֵן מַכְנִיעִין עַצְמָן, כְּשֶׁהַצָּרָה הוֹלֶכֶת וְרוֹאִין אֶת הָרְוָחָה, חוֹזְרִין לְמַעֲשֵׂיהֶם הָרָעִים. אֻמּוֹת הָעוֹלָם מוֹסִיפִין וְחוֹטְאִין, אֲבָל יִשְׂרָאֵל (איכה ד, כב) "תָּם עֲוֹנֵךְ בַּת צִיּוֹן לֹא יוֹסִיף לְהַגְלוֹתֵךְ", וְהַקָּדוֹשׁ בָּרוּךְ הוּא מַכְנִיסָן לִירוּשָׁלַיִם, שֶׁנֶּאֱמַר (תהלים קז, ב ג) "יֹאמְרוּ גְּאוּלֵי ה' אֲשֶׁר גְּאָלָם מִיַּד צָר וּמֵאֲרָצוֹת קִבְּצָם מִמִּזְרָח וּמִמַּעֲרָב מִצָּפוֹן וּמִיָּם".


@ פָּרָשַׁת בֹּא

~ פרק י

{pפסוק אp}  זֶה שֶׁאָמַר הַכָּתוּב  "אִמְרוּ לֵאלֹהִים מָה נוֹרָא מַעֲשֶׂיךָ". רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר אִמְרוּ לְפֹעֲלָא טָבָא יִישַׁר "מַה נּוֹרָא מַעֲשֶׂיךָ", מַה דְחִילִין אִינּוּן מַנִגַנְיָא דִּידָךְ הַנֶּהֱרָגִין הוֹרְגִין אֶת הוֹרְגֵיהֶן וְהַנִּצְלָבִין צוֹלְבִין אֶת צוֹלְבֵיהֶן וְהַנִּשְׁקָעִים בַּיָּם שׁוֹקְעִין אֶת שׁוֹקְעֵיהֶן (תהלים שם) "בְּרֹב עֻזְּךָ יְכַחֲשׁוּ לְךָ", יְשַׁקְּרוּ וְיֵעָשׂוּ אוֹיְבֶיךָ כַּחֲשִׁים, נְבוּכַדְנֶצַּר אָמַר  "בְּרִיךְ אֱלָהֲהוֹן דִּי שַׁדְרַך מֵישַׁךְ וַעֲבֵד נְגוֹ" פַּרְעֹה אָמַר, (לעיל ה, ב) "לֹא יָדַעְתִּי אֶת ה'", נַעֲשָׂה כָּחֲשָׁן אָמַר "ה' הַצַּדִּיק", הוּא אָמַר (לעיל ה, ב) "גַּם אֶת בְּנֵי יִשְׂרָאֵל לֹא אֲשַׁלֵּחַ", אָמַר לוֹ הַקָּדוֹשׁ בָּרוּךְ הוּא, בֹּא אֶל פַּרְעֹה וְעַל יָדְךָ יְשַׁלַּח שֶׁנֶּאֱמַר  "שָׁלַח מֹשֶׁה עַבְדּוֹ אַהֲרֹן אֲשֶׁר בָּחַר בּוֹ". (שם מג) וַיּוֹצִא עַמּוֹ בְשָׂשׂוֹן.

{pפסוק הp}  וְכִסָּה אֶת עֵין הָאָרֶץ. אָמַר רֵישׁ לָקִישׁ, כָּל מַה שֶּׁבָּרָא הַקָּדוֹשׁ בָּרוּךְ הוּא בָּאָדָם בָּרָא בָּאָרֶץ, אָדָם יֵשׁ לוֹ רֹאשׁ וְהָאָרֶץ יֵשׁ לָהּ רֹאשׁ, שֶׁנֶּאֱמַר (משלי ח, כו) "וְרֹאשׁ עַפְרוֹת תֵּבֵל", אָדָם יֵשׁ לוֹ עֵינַיִם וְהָאָרֶץ יֵשׁ לָהּ עֵינַיִם, שֶׁנֶּאֱמַר (להלן י, טו) "וַיְכַס אֶת עֵין כָּל הָאָרֶץ", אָדָם יֵשׁ לוֹ אָזְנַיִם, וּבָאָרֶץ כְּתִיב  "שִׁמְעוּ שָׁמַיִם וְהַאֲזִינִי אֶרֶץ", אָדָם יֵשׁ לוֹ פֶּה, וְהָאָרֶץ, (במדבר טז, לב) "וַתִּפְתַּח הָאָרֶץ אֶת פִּיהָ", אָדָם יֵשׁ לוֹ יָדַיִם, וְהָאָרֶץ,  "וְהָאָרֶץ הִנֵּה רַחֲבַת יָדַיִם", אָדָם יֵשׁ לוֹ זְרוֹעַ, וּכְתִיב (דברים לג, כז) "וּמִתַּחַת זְרֹעֹת עוֹלָם", אָדָם יֵשׁ לוֹ טַבּוּר, וּכְתִיב (יחזקאל לח, יב) "יֹשְׁבֵי עַל טַבּוּר הָאָרֶץ", אָדָם יֵשׁ לוֹ יְרֵכַיִם וְהָאָרֶץ,  "וְקִבַּצְתִּים מִיַּרְכְּתֵי אָרֶץ", אָדָם יֵשׁ לוֹ רַגְלַיִם, וּכְתִיב (קהלת א, ד) "וְהָאָרֶץ לְעוֹלָם עֹמָדֶת", הָאָדָם אוֹכֵל, וּכְתִיב (במדבר יג, לב) "אֶרֶץ אוֹכֶלֶת יוֹשְׁבֶיהָ", הָאָדָם שׁוֹתֶה, וְהָאָרֶץ (דברים יא, יא) "לִמְטַר הַשָּׁמַיִם תִּשְׁתֶּה מָּיִם", אָדָם מִתְגַּעֵשׁ וְהָאָרֶץ,  "וַתִּגְעַשׁ הָאָרֶץ". אָדָם מִשְׁתַּכֵּר, וּכְתִיב (ישעיה כד, כ) "נוֹעַ תָּנוּעַ אֶרֶץ כַּשִּׁכּוֹר", אָדָם מֵקִיא, וּכְתִיב  "וַתָּקִא הָאָרֶץ אֶת יֹשְׁבֶיהָ", וּכְשֵׁם שֶׁהָאִשָּׁה יוֹלֶדֶת כָּךְ הָאָרֶץ, שֶׁנֶּאֱמַר (ישעיה סו, ח) "הֲיוּחַל אֶרֶץ בְּיוֹם אֶחָד אִם יִוָּלֵד גּוֹי פַּעַם אֶחָת", אֵלּוּ יִשְׂרָאֵל, שֶׁבְּפַעַם אַחַת הַקָּדוֹשׁ בָּרוּךְ הוּא מְבִיאָן וּמַכְנִיסָן לִירוּשָׁלַיִם, שֶׁנֶּאֱמַר (שם מט, כא) "וְאָמַרְתְּ בִּלְבָבֵךְ מִי יָלַד לִי אֶת אֵלֶּה", אוֹמֵר לָהּ הַקָּדוֹשׁ בָּרוּךְ הוּא, חַיָּיִךְ, לְשָׁעָה קַלָּה אֲנִי מְקַבֵּץ גָּלוּתֵךְ, שֶׁכָּךְ אָמַר יְשַׁעְיָה  "שְׂאִי סָבִיב עֵינַיִךְ וּרְאִי וְגוֹ'.

{pפסוק יטp}  וַיָּבֵא אַרְבֶּה וְחָסִיל וְסָלְעָם וְאָכַל יֶתֶר הַבָּרָד, אָז שָׂמְחוּ מִצְרַיִם וַיָּצוּדוּ מֵהֶם לָרֹב מְאֹד וַיִּמְלְחוּם, וַיַּהֲפֹךְ ה' רוּחַ יָם חָזָק מְאֹד וַיִּשָּׂא אֶת הָאַרְבֶּה, גַּם מֵהַמְּלוּחִים לֹא נִשְׁאַר אַרְבֶּה אֶחָד.

{pפסוק כא-כגp}  וַיֹּאמֶר ה' אֶל מֹשֶׁה נְטֵה יָדְךָ עַל הַשָּׁמַיִם, זֶה שֶׁאָמַר הַכָּתוּב (תהלים קה, כח) "שָׁלַח חֹשֶׁךְ וַיַּחְשִׁיךְ", חֹשֶׁךְ שֶׁשָּׁלַח הַקָּדוֹשׁ בָּרוּךְ הוּא עַל הַמִצְרִיִּם הָיָה קָשֶׁה הַרְבֶּה. רַבִּי אָחָא אָמַר, שֶׁלֹּא קִבְּלוּ מָרוּתוֹ שֶׁל הַקָּדוֹשׁ בָּרוּךְ הוּא עֲלֵיהֶם. רַבִּי אָחָא אָמַר, מַהוּ "לֹא מָרוּ אֶת דְּבָרוֹ", עַל שֶׁהֵמִירוּ דְּבָרוֹ שֶׁל הַקָּדוֹשׁ בָּרוּךְ הוּא "שָׁלַח חֹשֶׁךְ וַיַּחְשִׁיךְ". אָמַר הַקָּדוֹשׁ בָּרוּךְ הוּא לְמַלְאֲכֵי הַשָּׁרֵת, רְאוּיִין הֵן הַמִּצְרִיִּים לִלְקוֹת בַּחֹשֶׁךְ. מִיָּד הִסְכִּימוּ כֻּלָּם כְּאֶחָד וְלֹא הֵמִירוּ. מַהוּ "שָׁלַח חֹשֶׁךְ וַיַּחְשִׁיךְ", לְמַה הַדָּבָר דּוֹמֶה, לְמֶלֶךְ שֶׁסָּרַח עַבְדוֹ עָלָיו וְאָמַר לְאֶחָד לֵךְ וְהַכֵּה אוֹתוֹ חֲמִשִּׁים וְהָלַךְ וְהִכָּה אוֹתוֹ מֵאָה, כָּךְ שָׁלַח הַקָּדוֹשׁ בָּרוּךְ הוּא חֹשֶׁךְ עַל מִצְרַיִם וְנִתְוַסֵּף הַחֹשֶׁךְ, הֱוֵי "שָׁלַח חֹשֶׁךְ וַיַחְשִׁיךְ".

מֵהֵיכָן הָיָה אוֹתוֹ חֹשֶׁךְ, רַבִּי יְהוּדָה וְרַבִּי נְחֶמְיָה, [רַבִּי יְהוּדָה אוֹמֵר, מֵחֹשֶׁךְ שֶׁל מָעְלָה, וְרַבִּי נְחֶמְיָה] אוֹמֵר, מֵחֹשֶׁךְ שֶׁל גֵיהִנָּם. רַבִּי יְהוּדָה בַּר רַבִּי אוֹמֵר, בַּמֶּה הָרְשָׁעִים מִתְכַּסִּין בִּשְׁאוֹל, בְּחֹשֶׁךְ. חִזְקִיָּה אוֹמֵר, הַגִּיגִית הַזּוֹ בַּמֶּה מְכַסִּין אוֹתָהּ, בִּכְלִי חֶרֶס מִנֵּיהּ וּבֵיהּ, כְּשֵׁם שֶׁהִיא שֶׁל חֶרֶס כָּךְ מְכַסִּין אוֹתָהּ בִּכְלִי חֶרֶס, כָּךְ הָרְשָׁעִים מַה כְּתִיב בָּהֶן (ישעיה כט, טו) "וְהָיָה בְמַחְשָׁךְ מַעֲשֵׂיהֶם", לְפִיכָךְ הַקָּדוֹשׁ בָּרוּךְ הוּא מְכַסֶּה עֲלֵיהֶם אֶת הַתְּהוֹם שֶׁהִיא חֹשֶׁךְ, שֶׁנֶּאֱמַר (בראשית א, ב) "וְחשֶׁךְ עַל פְּנֵי תְהוֹם".

וְכַמָּה עָבְיוֹ שֶׁל אוֹתוֹ הַחֹשֶׁךְ, [רַבּוֹתֵינוּ אָמְרוּ עָבֶה כְּדִינָר] קוֹרְדִּינָא, [שֶׁנֶּאֱמַר] וְיָמֵשׁ חֹשֶׁךְ, [שֶׁהָיָה בּוֹ מַמָּשׁ].

שִׁבְעָה יָמִים שֶׁל חֹשֶׁךְ הָיָה עַל מִצְרַיִם, שְׁלוֹשָׁה יָמִים הָרִאשׁוֹנִים מִי שֶׁהָיָה יוֹשֵב וּמְבַקֵּשׁ לַעֲמֹד עוֹמֵד וּמִי שֶׁהָיָה עוֹמֵד אִם הָיָה מְבַקֵּשׁ לֵישֵׁב יוֹשֵׁב, וְעוֹד שְׁלוֹשָׁה יָמִים אֲחֵרִים מִי שֶׁהָיָה יוֹשֵׁב לֹא הָיָה יָכוֹל לַעֲמֹד וּמִי שֶׁעוֹמֵד לֹא הָיָה יָכוֹל לֵישֵׁב. וְאֵיזֶה יוֹם שְׁבִיעִי, זֶה יוֹם שְׁבִיעִי שֶׁל יָם, שֶׁנֶּאֱמַר  "וַיְהִי הֶעָנָן וְהַחֹשֶׁךְ", הָיָה הֶעָנָן [מַחְשִׁיךְ] לְמִצְרַיִם וּמֵאִיר לְיִשְׂרָאֵל, דִּכְתִיב וּלְכָל בְּנֵי יִשְׂרָאֵל הָיָה אוֹר בְּמוֹשְׁבֹתָם, וְהָיוּ יִשְׂרָאֵל נִכְנָסִין לְבָתֵּיהֶן שֶׁל מִצְרִיִּים וְרוֹאִין כָּל מַה שֶּׁיֵּשׁ לָהֶן, וּבְשָׁעָה שֶׁאָמַר לָהֶן הַקָּדוֹשׁ בָּרוּךְ הוּא (לעיל ג, כב) "וְשָׁאֲלָה אִשָּׁה מִשְּׁכֶנְתָּהּ" הָיוּ יִשְׂרָאֵל נִכְנָסִין אֶצְלָם וְאוֹמְרִים לָהֶם, הַשְׁאִילֵנִי אֹתוֹ הַכְּלִי שֶׁיֵּשׁ לְךָ, וְהוּא אוֹמֵר, אֵין לִי, וְאוֹמֵר לוֹ, אֲנִי יוֹדֵעַ שֶׁיֵּשׁ לְךָ וַהֲרֵי הוּא בְּתוֹךְ הַתֵּיבָה שֶׁלְּךָ, הֲרֵי הוּא בְּמָקוֹם פְּלוֹנִי, רָאִיתִי אוֹתוֹ בְּיָדְךָ, וְהָיָה מַשְׁאִילוֹ אוֹתוֹ הַכְּלִי. וּמֵהֵיכָן הָיוּ יִשְׂרָאֵל יוֹדְעִין, אֶלָּא בְּאוֹתָן יְמֵי הַחֹשֶׁךְ. וּמִמַּכַּת חֹשֶׁךְ וּמִמַּכַּת דָּם הֶעֱשִׁירוּ יִשְׂרָאֵל.

וַיְהִי חֹשֶׁךְ אֲפֵלָה לְמִצְרַיִם, וּלְיִשְׂרָאֵל הָיָה אוֹר בְּמוֹשְׁבֹתָם, וּכְשְׁרָדְפוּ מִצְרַיִם מַה כְּתִיב  "וַיְהִי הֶעָנָן וְהַחֹשֶׁךְ", אִם עָנָן לָמָּה חֹשֶׁךְ, אִם חֹשֶׁךְ לָמָּה עָנָן, דּוּ פַּרְצוּפִין הָיוּ, אוֹר לְיִשְׂרָאֵל וְחשֶׁךְ לְמִצְרַיִם.

וְכֵן (ישעיה ס, ב) "כִּי הִנֵּה הַחֹשֶׁךְ יְכַסֶּה אֶרֶץ וַעֲרָפֶל לְאֻמִּים וְעָלַיִךְ יִזְרַח ה' וּכְבוֹדוֹ עָלַיִךְ יֵרָאֶה".

{pפסוק כהp}  גַּם אַתָּה תִּתֵּן בְּיָדֵנוּ [כָּתוּב בְּרֶמֶז צ"ב].

~ פרק יא

{pפסוק בp}  דַבֶּר נָא בְּאָזְנֵי הָעָם. אֵין נָא אֶלָּא לְשׁוֹן בַּקָּשָׁה, אָמַר לוֹ הַקָּדוֹשׁ בָּרוּךְ הוּא לְמֹשֶׁה, בַּקָּשָׁה מִמְּךָ, אֱמֹר לָהֶם לְיִשְׂרָאֵל, בְּבַקָּשָׁה מִכֶּם, שַׁאֲלוּ מִמִּצְרַיִם כְּלֵי כֶסֶף וּכְלֵי זָהָב, שֶׁלֹּא יֹאמַר אוֹתוֹ צַדִּיק (בראשית טו, יג) "וַעֲבָדוּם וְעִנּוּ אֹתָם" קִיֵּם בָּהֶן,  "וְאֲחַרֵי כֵן יֵצְאוּ בִּרְכֻשׁ גָּדוֹל" לֹא קִיֵּם בָּהֶן. אָמְרוּ לוֹ, וּלְוַאי שֶׁנֵּצֵא בְּעַצְמוֹתֵינוּ. מָשָׁל לְמַה הַדָּבָר דּוֹמֶה, לְאָדָם שֶׁהָיָה חָבוּשׁ בְּבֵית הָאֲסוּרִין, אָמְרוּ לוֹ, לְמָחָר מַתִּיר אוֹתְךָ רַבְּךָ וְנוֹתֵן לְךָ מָמוֹן הַרְבֵּה, אָמַר לָהֶם, בְּבַקָּשָׁה מִכֶּם הוֹצִיאוּנִי עַכְשָיו וְאֵין אֲנִי מְבַקֵּשׁ מָמוֹן.

{pפסוק דp}  וַיֹּאמֶר מֹשֶׁה כֹּה אָמַר ה' כַּחֲצֹת הַלַּיְלָה אֲנִי יוֹצֵא בְּתוֹךְ מִצְרָיִם. מַאי כַּחֲצֹת, אִלֵימָא דְּאָמַר לֵיהּ נַמִי הַקָּדוֹשׁ בָּרוּךְ הוּא כַּחֲצֹת, וּמִי אִיכָּא סְפֵקָא בָּרָקִיעַ, אֶלָּא דְּאָמַר לֵיהּ לְמָחָר בַּחֲצוֹת כִּי הַשְׁתָּא, וַאֲתָא אִיהוּ וְאָמַר כַּחֲצֹת. וְדָוִד מִנָּא הֲוָה יָדַע. דָּוִד סִימָנָא הֲוָה לֵיהּ, כִּנּוֹר הָיָה תָּלוּי לְמַעְלָה מִמִּטָּתוֹ שֶׁל דָּוִד וְכוּ'. רַבִּי זֵירָא אָמַר, לְעוֹלָם מֹשֶׁה מֵידַע הֲוָה יָדַע, דָּוִד נַמִי מֵיּדַע הֲוָה יָדַע, אֶלָּא דָּוִד כִּנּוֹר לָמָּה לֵיהּ, לְאִיתְּעוּרֵיה מִשְׁנָתֵיהּ. וּמֹשֶׁה, הָא דְּאָמַר כַּחֲצֹת סָבַר שֶׁמָּא יִטְעוּ אִצְטַגְנִינֵי פַּרְעֹה וְיֹאמְרוּ מֹשֶׁה בַּדַּאי הוּא, דְּאָמַר מַר, לַמֵּד לְשׁוֹנְךָ לוֹמַר אֵינִי יוֹדֵעַ שֶׁמָּא תִּתְבַּדֶּה וְתֵאָחֵז. רַב אַשִׁי אָמַר, מֹשֶׁה רַבֵּינוּ בְּפַלְגָּא אוֹרְתָא דִּתְלֵיסַר נַגְהֵי אַרְבִּסַר פַּלְגָּא דְּלֵילְיָא הֲוָה קָאי, וְהַכִי קָאָמַר לְהוּ מֹשֶׁה, לְמָחָר כִּי הַשְׁתָּא אֲנִי יוֹצֵא בְּתוֹךְ מִצְרָיִם.

זֶהוּ שֶׁאָמַר הַכָּתוּב (ישעיה מד, כו) "מֵקִים דְּבַר עַבְדוֹ" זֶה מֹשֶׁה דִּכְתִיב בֵּהּ (במדבר יב, ז) "לֹא כֵן עַבְדִי מֹשֶׁה". (ישעיה שם) "וַעֲצַת מַלְאָכָיו יַשְׁלִים", [זֶה מֹשֶׁה], דִּכְתִיב  "וַיִּשְׁלַח מַלְאַךְ וַיוֹצִיאֶנּוּ מִמִּצְרָיִם", אָמַר הַקָּדוֹשׁ בָּרוּךְ הוּא לְמֹשֶׁה, לֵךְ אֱמֹר לָהֶם לְיִשְׂרָאֵל, כֹּה אָמַר ה' כַּחֲצֹת הַלַּיְלָה אֲנִי יוֹצֵא. אָמַר הַקָּדוֹשׁ בָּרוּךְ הוּא, כְּבָר כָּתַבְתִּי וְאָמַרְתִּי (במדבר יב, ז) "עַבְדִי מֹשֶׁה בְּכָל בֵּיתִי נֶאֱמָן הוּא", וִיהֵא מֹשֶׁה נִרְאֶה כִּמְכַזֵּב, אֶלָּא הוּא אָמַר כַּחֲצִי הַלַּיְלָה אַף אֲנִי כַּחֲצִי הַלַּיְלָה.

דָּוִד אָמַר,  "חֲצוֹת לַיְלָה אָקוּם לְהוֹדוֹת לָךְ עַל מִשְפְּטֵי צִדְקֶךָ", עַל מִשְׁפָּטִים שֶׁהֵבֵאתָ עַל מִצְרַיִם וְעַל צְדָקָה שֶׁעָשִׂית עִם אֲבוֹתֵינוּ בְּמִצְרַיִם, שֶׁלֹּא הָיוּ בְּיָדָן מִצְווֹת שֶׁיִּגָּאֲלוּ בָּהֶן וְנָתַתָּ לָהֶן שְׁתֵּי מִצְווֹת דַּם פֶּסַח וְדַם מִילָה.

תָּנִי רַבִּי שִׁמְעוֹן בֶּן יוֹחַאי, מֹשֶׁה שֶׁאֵינוֹ יוֹדֵעַ לֹא עִתּוֹתָיו וְלֹא רְגָעָיו שֶׁל לַיְלָה, לְפִיכָךְ הוּא נִכְנַס וְאָמַר כַּחֲצֹת, אֲבָל הַקָּדוֹשׁ בָּרוּךְ הוּא שֶּׁהוּא יוֹדֵעַ עִתּוֹתָיו וּרְגָעָיו שֶׁל לַיְלָה לְפִיכָךְ נִכְנַס כְּחוּט הַשַׂעֲרָה.

{pפסוק הp}  וּמֵת כָּל בְּכוֹר. בְּכוֹר לְאִישׁ בְּכוֹר לְאִשָּׁה בְּכוֹר לְזָכָר בְּכוֹר לִנְקֵבָה.  הָא כֵּיצַד, אִישׁ אֶחָד בָּא עַל עֶשֶׂר נָשִׁים וְהֵן יוֹלְדוֹת עֲשָׂרָה בָּנִים נִמְצְאוּ כֻּלָּן בְּכוֹרֵי נָשִׁים. עֲשָׂרָה אֲנָשִׁים בָּאִים עַל אִשָּׁה אַחַת וְהִיא יוֹלֶדֶת עֲשָׂרָה בָּנִים נִמְצְאוּ כֻּלָּן בְּכוֹרֵי אֲנָשִׁים. הַגַּע עַצְמְךָ שֶׁאֵין שָׁם בְּכוֹר לֹא לְאִישׁ וְלֹא לְאִשָּׁה, וּמָה אֲנִי מְקַיֵּם (להלן יב, ל) "כִּי אֵין בַּיִת אֲשֶׁר אֵין שָׁם מֵת", אָמַר רַבִּי אַבָּא בַּר אָחָא, אַפּוֹטְרוֹפּוֹס שֶׁל בַּיִת הָיָה מֵת, כְּמָא דְּאַת אָמַר, ["שִׁמְרִי] הָרֹאשׁ כִּי לֹא [הָיָה] בְכוֹר וַיְשִׂימֵהוּ אָבִיהוּ לְרֹאשׁ".

תָּנִי בְּשֵׁם רַבִּי נָתָן, בְּיוֹם שֶׁמֵּת בְּכוֹרוֹ שֶׁל אֶחָד מֵהֶן הָיָה צַר אִיקוּנִין שֶׁלּוֹ בְּתוֹךְ בֵּיתוֹ וְאוֹתוֹ הַיּוֹם הָיְתָה נִדֶּקֶת וְנִשְחֶקֶת וְנִזֶּרֶת וְהָיָה קָשֶׁה עָלֵיהֶן כְּאִלּו בְּאוֹתוֹ הַיּוֹם קְבָרוּם. אָמַר רַבִּי יוּדַן, לְפִי שֶׁהָיוּ הַמִּצְרִיִּים קוֹבְרִין בְּתוֹךְ בָּתֵיהֶן וְהָיוּ הַכְּלָבִים נִכְנָסִין דֶּרֶךְ הַכּוּכִין וּמְשַמְּטִין הַבְּכוֹרוֹת וּמִתְעַדְּנִין בָּהֶן וְהָיָה קָשֶׁה עָלֵיהֶן כְּאִלּו בְּאוֹתוֹ הַיּוֹם קְבָרוּם.

מִבְּכוֹר פַּרְעֹה. מַגִּיד שֶׁפַּרְעֹה הָיָה בְּכוֹר, וְנִכְנְסוּ כָּל הַבְּכוֹרוֹת אֵצֶל אֲבוֹתֵיהֶן וְאָמְרוּ לָהֶם, בְּגִין דְּאָמַר מֹשֶׁה וּמֵת כָּל בְּכוֹר וְכָל מַה דְּאָמַר מֹשֶׁה עַל הֲלֵין עַמָּא אֲתָא עֲלֵיהוֹן. אֶלָּא אֵיתוּן וְנַפִּיק אִלֵּין עִבְרָאֵי מִבֵּינָנָא. וְאִי לָא, אִלֵּין עַמָּא מַיְיתִּין. אָמְרִין, עֲשָׂרָה בְּנִין לְחַד מִנָּן, יָמוּת חַד מִנְּהוֹן וְלָא יִפְּקוּן אִלֵּין עִבְרָאֵי. אַמְרִין, אֶלָּא סַמָּא דְּמִלְתָא, נֵיזִיל לַן לְגַבֵּי פַּרְעֹה דְּהוּא בְּכוֹר, דִּילְמָא דְּהוּא חַיִיס עַל נַפְשֵׁיהּ וּמַפִּיק אִלֵּין עִבְרָאֵי מִבֵּינָנָן. אָזְלוּן לְגַבֵּי פַּרְעֹה, אָמְרוּ לוֹ, בְּגִין דְּאָמַר מֹשֶׁה וּמֵת כָּל בְּכוֹר וְכָל מַה דְּאָמַר עַל הֲלֵין עַמָּא אֲתָא עֲלֵיהוֹן וּכְדָא קוּם וְאַפִיק אִלֵּין עִבְרָאֵי מִבֵּינָנָן וְאִם לָאו אִלֵּין עַמָּא מַיְיתִּין. אָמַר, צְאוּ וְקַּפְּחוּ שׁוֹקֵיהֶן שֶׁל אֵלּוּ, אֲנָא אָמַר אִי נַפְשַׁאִי אִי נַפְשֵׁיהוֹן דְאִלֵּין עִבְרָאֵי וְאַתּוּן אַמְרִי יִזְּלוּן עִבְרָאֵי, מִיָּד יָצְאוּ הַבְּכוֹרוֹת וְהָרְגוּ בַּאֲבוֹתֵיהֶם שִׁשִּׁים רִבּוֹא. רַבִּי אָבִין בְּשֵׁם רַבִּי יְהוּדָה בֶּן פָּזִי, בַּתְיָה בַּת פַּרְעֹה בְּכוֹרָה הָיְתָה, בִּזְכוּת מַה נִצּוֹלָה, בִּתְפִלָּתוֹ שֶׁל מֹשֶׁה שֶׁנֶּאֱמַר (משלי לא, יח) "לֹא יִכְבֶּה בַלַּיְלָ נֵרָהּ", לֵיל כְּתִיב, כְּמָא דְּאַת אָמַר (להלן יב, מב) "לֵיל שִׁמֻּרִים".

עַד בְּכוֹר הַשִּׁפְחָה. רַב הוּנָא בְּשֵׁם רַבִּי אָחָא בְּשֵׁם רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי, אֲפִילּוּ שְׁפָחוֹת הַנִּמְכָּרוֹת לְרֵחַיִם הָיוּ אוֹמְרוֹת רְצוֹנֵנוּ בְּשִׁעְבּוּדֵנוּ וְיִשְׂרָאֵל בְּשִׁעְבּוּדָן. אָמַר רַבִּי יְהוּדָה בֶּן פָּזִי, מַסֹּרֶת אֲגָדָה הִיא, בְּשָׁעָה שֶׁיָּרְדָה שָׂרָה לְמִצְרַיִם כַּדְּנוּהָ לָרֵחַיִם (אֲסָרוּה לָרֵחַיִם). וְכָל בְּכוֹר בְּהֵמָה. רַב הוּנָא אָמַר, אִם אָדָם חָטָא בְּהֵמָה מַה חָטְאָה. אֶלָּא לְפִי שֶׁהָיוּ הַמִּצְרִים מִשְׁתַּחֲוִים לַטְּלָאִים, שֶׁלֹּא יְהוּ הַמִּצְרִים אוֹמְרִים קָשָׁה יִרְאָתֵנוּ שֶׁהֵבִיאָה עָלֵינוּ אֶת הַפֻּרְעָנוּת, קָשָׁה יִרְאָתֵנוּ שֶׁעָמְדָה עַל עַצְמָהּ. (קָשָׁה יִרְאָתֵנוּ) שֶׁלֹּא שָׁלַט בָּהּ פֻּרְעָנוּת.

רַבִּי זְכַרְיָה חַתְנֵיהּ דְּרַבִּי לֵוִי אֵין בַּעַל הָרַחֲמִים נוֹגֵעַ בִּנְפָשׁוֹת תְּחִלָּה. מִמִּי אַתָּה לָמֵד, מֵאִיּוֹב "הַבָּקָר הָיוּ חוְֹרשׁוֹת" "כַּשְׂדִּים שָׂמוּ שְׁלֹשָׁה רָאשִׁים". . וְאַחַר כַּךְ "וַיִּקַּח לוֹ חֶרֶשׂ לְהִתְגָּרֵד בּוֹ". אַף בְּמַחְלוֹן וְכִלְיוֹן, בִּתְחִלָּה מֵתוּ סוּסֵיהֶן וּגְמַלֵּהֶן וְאַחַר כַּךְ מֵת הוּא, "וַיָּמָת אֱלִימֶלֶךְ", וְאַחַר כַּךְ מֵתוּ שֶׁנֶּאֱמַר (שם ה) "וַיָּמוּתוּ גַם שְׁנֵיהֶם", . וְאַף נְגָעִים הַבָּאִין עַל הָאָדָם בַּתְּחִלָּה הוּא מַתְחִיל בְּבֵיתוֹ, אִם חָזַר בּוֹ טָעוּן חֲלִיצָה, (ויקרא יד, מ) "וְחִלְּצוּ אֶת הָאֲבָנִים", אִם לֹא חָזַר בּוֹ טָעוּן נְתִיצָה (שם מה) "וְנָתַץ אֶת הַבַּיִת", וְאַחַר כַּךְ הוּא מַתְחִיל בִּבְגָדָיו, אִם חָזַר בּוֹ טְעוּנִין קְרִיעָה (שם יג, נו) "וְקָרַע אֹתוֹ מִן הַבֶּגֶד", וְאִם לֹא חָזַר בּוֹ טָעוּן שְׂרֵפָה (שם נב) "וְשָׂרַף אֶת הַבֶּגֶד", וְאַחַר כַּךְ הוּא מַתְחִיל בְּגוּפוֹ, אִם חָזַר חוֹזֵר וְאִם לָאו, (שם מו) "בָּדָד יֵשֵׁב מִחוּץ לַמַּחֲנֵה מוֹשָׁבוֹ". אַף בְּמִצְרַיִם כֵּן, בַּתְּחִלָּה פָּגְעָה מִדַּת הַדִּין בְּמָמוֹנָם,  "וַיַּךְ גַפְנָם וּתְאֵנָתָם וַיַּסְגֵּר לַבָּרָד בְּעִירָם" וְאַחַר כַּךְ (שם לה) "וַיַּךְ כָּל בְּכוֹר (בְּמִצְרָיִם) [בְּאַרְצָם"].

{pפסוק זp} {rרמז קפזr}  וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ. הָרוֹאֶה כֶּלֶב בַּחֲלוֹם יַשְׁכִּים וְיֹאמַר, וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ קֹדֶם שֶׁיְּקַדְּמֶנּוּ פָּסוּק אַחֵר  "וְהַכְּלָבִים עַזֵּי נֶפֶשׁ".

(להלן כב, ל) כְּתִיב, "לַכֶּלֶב תַּשְׁלִכוּן אֹתוֹ", לְלַמֶּדְךָ שֶׁאֵין הַקָּדוֹשׁ בָּרוּךְ הוּא מְקַפֵּחַ שְׂכַר כָּל בְּרִיָּה, שֶׁנֶּאֱמַר וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ, אָמַר הַמָּקוֹם תְּנוּ לוֹ שְׂכָרוֹ. וַהֲלֹא דְּבָרִים קַל וָחוֹמֶר, וּמַה אִם חַיָּה לֹא קִפַּח הַקָּדוֹשׁ בָּרוּךְ הוּא שְׂכָרָה, קַל וָחֹמֶר שְׂכַר בְּנֵי אָדָם. וְכֵן הוּא אוֹמֵר (ירמיה יז, יא) "קוֹרֵא דָגָר וְלֹא יָלָד" וְגוֹ'. וְאוֹמֵר  "כִּסֵּא כָבוֹד מָרוֹם מֵרִאשׁוֹן".

רַבִּי יְשַׁעְיָה תַּלְמִידוֹ שֶׁל רַבִּי חֲנִינָא בֶּן דּוֹסָא הָיָה מִתְעַנֶּה שְׁמוֹנִים [וְחָמֵשׁ] תַּעֲנִיּוֹת. אָמַר, כְּלָבִים שֶׁכָּתוּב בָּהֶם (ישעיה נו, יא) "וְהַכְּלָבִים עַזֵּי נֶפֶשׁ" יִזְכּוּ לוֹמַר שִׁירָה זוֹ, (תהלים צה, ו) "בֹּאוּ נִשְׁתַּחֲוֶה וְנִכְרָעָה נִבְרְכָה לִפְנֵי ה' עֹשֵׂנוּ". נַעֲנָה אוֹתוֹ מַלְאָךְ מִן הַשָּׁמַיִם וְאָמַר, יְשַׁעְיָה, עַד מָתַי אַתָּה מִתְעַנֶּה עַל אוֹתוֹ דָּבָר, גְּזֵרָה הִיא מִלִּפְנֵי הַקָּדוֹשׁ בָּרוּךְ הוּא, [מִיּוֹם] שֶׁגִּלָּה סוֹדוֹ לַחֲבַקּוּק הַנָּבִיא לֹא גִּלָּה דָּבָר זֶה לְשׁוּם בְּרִיָּה שֶׁבָּעוֹלָם, אֶלָּא בִּשְׁבִיל שֶׁאַתָּה תַּלְמִידוֹ שֶׁל חָכָם גָּדוֹל לְכָךְ זָקְקוּ לִי מִן הַשָּׁמַיִם וּשְׁלָחוּנִי אֵלֶיךָ וְאָמַר, כְּלָבִים כְּתִיב בָּהֶן וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ וְלֹא עוֹד אֶלָּא שֶׁזָּכוּ לְעַבֵּד עוֹרוֹת מִצּוֹאָתָן לִכְתֹּב בָּהֶן סִפְרִי תּוֹרָה, תְּפִלִּין וּמְזֻזוֹת. וּלְעִנְיָן שְׁאֵלָה שֶׁשָּׁאָלְתָּ חֲזוֹר לַאֲחוֹרֶיךָ כְּמוֹ שֶׁכָּתוּב (משלי כא, כג) "שֹׁמֵר פִּיו וּלְשׁוֹנוֹ שׁוֹמֵר מִצָּרוֹת נַפְשׁוֹ".

לְפִי שֶׁנֶּאֱמַר  "כִּי בְחִפָּזוֹן יָצָאתָ מֵאֶרֶץ מִצְרַיִם", יָכוֹל חִפָּזוֹן לְיִשְׂרָאֵל, תַּלְמוּד לוֹמַר וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ, אֱמֹר מֵעַתָּה לְמִצְרַיִם הָיָה חִפָּזוֹן, וּלְיִשְׂרָאֵל לֹא הָיָה חִפָּזוֹן.

וְיָרְדוּ כָל עֲבָדֶיךָ. אָמַר רַבִּי יַנַּאי, לְעוֹלָם תְּהֵא אֵימַת מַלְכוּת עָלֶיךָ, שֶׁנֶּאֱמַר וְיָרְדוּ כָל עֲבָדֶיךָ אֵלֶּה אֵלַי, וְאִלּוּ לְדִידֵהּ לֹא קָאָמַר לֵיהּ. רַבִּי יוֹחָנָן אָמַר, מֵהָכָא, שֶׁנֶּאֱמַר (מ"א יח, מו) "וְיַד ה' הָיְתָה אֶל אֵלִיָּהוּ וַיְשַׁנֵּס מָתְנָיו וַיָּרָץ לִפְנֵי אַחְאָב". .

~ פרק יב

{pפסוק אp}  וַיֹּאמֶר ה' אֶל מֹשֶׁה וְאֶל אַהֲרֹן בְּאֶרֶץ מִצְרַיִם לֵאמֹר. שׁוֹמֵעַ אֲנִי שֶׁהָיָה הַדִּבּוּר לְמֹשֶׁה וּלְאַהֲרֹן (כָּתוּב בְּרֶמֶז קפ"א).

בְּאֶרֶץ מִצְרַיִם חוּץ לַכְּרַךְ, אוֹ אֵינוֹ אֶלָּא בְּתוֹךְ הַכְּרַךְ, כְּשֶׁהוּא אוֹמֵר (לעיל ט, כט) "כְּצֵאתִי אֶת הָעִיר" וְגוֹ', וְהֲלֹא דְּבָרִים קַל וָחֹמֶר, וּמָה אִם תְּפִלָּה הַקַּלָה לֹא הִתְפַּלֵּל מֹשֶׁה אֶלָּא חוּץ לַכְּרַךְ דִּבּוּר הֶחָמוּר דִּין הוּא שֶׁלֹּא נִדַּבֵּר עִמּוֹ אֶלָּא חוּץ לַכְּרַךְ. וּמִפְּנֵי מָה לֹּא נִדַּבֵּר עִמּוֹ בְּתוֹךְ הַכְּרַךְ, לְפִי שֶׁהָיְתָה מְלֵאָה שִׁקּוּצִים וְגִלּוּלִים.

עַד שֶׁלֹּא נִבְחֲרָה אֶרֶץ יִשְׂרָאֵל הָיוּ כָּל הָאֲרָצוֹת כְּשֵׁרוֹת לְדִבְּרוֹת, מִשֶּׁנִּבְחֲרָה אֶרֶץ יִשְׂרָאֵל יָצְאוּ כָּל הָאֲרָצוֹת. עַד שֶׁלֹּא נִבְחֲרָה יְרוּשָׁלַיִם הָיוּ כָּל הַמְּקוֹמוֹת כְּשֵׁרוֹת לְהַקְרָבָה, מִשֶּׁנִּבְחֲרָה יְרוּשָׁלַיִם יָצְאוּ כָּל הַמְּקוֹמוֹת, שֶׁנֶּאֱמַר  "הִשָּׁמֵר לְךָ פֶּן תַּעֲלֶה עֹלֹתֶיךָ בְּכָל מָקוֹם אֲשֶׁר תִּרְאֶה". עַד שֶׁלֹּא נִבְחָר בֵּית עוֹלָמִים [הָיְתָה יְרוּשָׁלַיִם לַשְּׁכִינָה, מִשֶּׁנִּבְחַר בֵּית עוֹלָמִים] יָצְאָה יְרוּשָׁלַיִם, שֶׁנֶּאֱמַר (תהלים קלב, יג) "כִּי בָחַר ה' בְּצִיּוֹן" וְגוֹ', וְאוֹמֵר (שם יד) "זֹאת מְנוּחָתִי עֲדֵי עַד". עַד שֶׁלֹּא נִבְחַר אַהֲרֹן הָיוּ כָּל יִשְׂרָאֵל רְאוּיִין לִכְהֻנָּה. מִשֶּׁנִּבְחַר אַהֲרֹן יָצְאוּ כָּל יִשְׂרָאֵל, שֶׁנֶּאֱמַר (הֲלֹא לָכֶם לָדַעַת)  ["לְחָק עוֹלָם בְּרִית מֶלַח" וְגוֹ']. וְאוֹמֵר (שם כה, יג) "וְהָיְתָה לוֹ וּלְזַרְעוֹ אַחֲרָיו". עַד שֶׁלֹּא נִבְחַר דָּוִד הָיוּ כָּל יִשְׂרָאֵל רְאוּיִין לְמַלְכוּת. מִשֶּׁנִּבְחַר דָּוִד יָצְאוּ כָּל יִשְׂרָאֵל, שֶׁנֶּאֱמַר,  "הֲלֹא לָכֶם לָדַעַת כִּי ה' אֱלֹהֵי יִשְׂרָאֵל נָתַן מַמְלָכָה לְדָוִיד". וְאִם תֹּאמַר, דָּן אֲנִי מִן הַנְּבִיאִים שֶׁנִּדְבַּר עִמָּהֶן בְּחוּצָה לָאָרֶץ לֹא נִדַּבֵּר עִמָּהֶן אֶלָּא בִּזְכוּת אָבוֹת, שֶׁנֶּאֱמַר (ירמיה לא, יד טז) "קוֹל בְּרָמָה נִשְׁמָע וְגוֹ' כֹּה אָמַר ה' מִנְעִי קוֹלֵךְ מִבֶּכִי וְגוֹ' וְיֵשׁ תִּקְוָה לְאַחֲרִיתֵךְ". וְיֵשׁ אוֹמְרִים, אַף עַל פִּי שֶׁנִּדַּבֵּר עִמָּהֶן בְּחוּצָה לָאָרֶץ בִּזְכוּת אָבוֹת לֹא נִדַּבֵּר עִמָּהֶן אֶלָּא בִּמְקוֹם טָהֳרָה שֶׁל מַיִם, שֶׁנֶּאֱמַר (דניאל ח, ב) "וַאֲנִי הָיִיתִי עַל אוּבַל אוּלָי",  "וַאֲנִי הָיִיתִי עַל יַד הַנָּהָר הַגָּדוֹל הוּא חִדָּקֶל". (יחזקאל א, ג) "הָיָה דְבַר ה' אֶל יְחֶזְקֵאל בֶּן בּוּזִי הַכֹּהֵן וְגוֹ' עַל נְהַר כְּבָר". וְיֵשׁ אוֹמְרִים, נִדַּבֵּר עִמּוֹ בָּאָרֶץ וְנִדַּבֵּר עִמּוֹ בְּחוּץ לָאָרֶץ, שֶׁנֶּאֱמַר (יחזקאל שם) "הָיֹה", [שֶׁנִּדַּבֵּר עִמּוֹ בָּאָרֶץ], "הָיָה", שֶׁנִּדְבַּר עִמּוֹ בְּחוּץ לָאָרֶץ. הָיָה רַבִּי אֶלְעָזָר בְר' צָדוֹק אוֹמֵר, הֲרֵי הוּא אוֹמֵר (שם ג, כב) "קוּם צֵא אֶל הַבִּקְעָה" מַגִּיד שֶׁהַבִּקְעָה כְּשֵׁרָה תֵּדַע, שֶׁאֵין הַשְּׁכִינָה נִגְלֵיתְ בְּחוּצָה לָאָרֶץ, שֶׁנֶּאֱמַר  "וַיָקָם יוֹנָה לִבְרֹחַ תַּרְשִׁישָׁה מִלִּפְנֵי ה'". וְכִי מִלִּפְנֵי ה' הוּא בּוֹרֵחַ, וַהֲלֹא כְּבָר נֶאֱמַר (תהלים קלט, ז) "אָנָה אֵלֵךְ מֵרוּחֶךָ וְגוֹ' אִם אֶסַּק שָׁמַיִם שָׁם אָתָּה" וְגוֹ'. אֶלָּא אָמַר [יוֹנָה], אֵלֵךְ לִי לְחוּצָה לָאָרֶץ שֶׁאֵין הַשְּׁכִינָה נִגְלֵית.

לֵאמֹר צֵא וֶאֱמֹר אֲלֵיהֶם מִיָּד שֶׁנֶּאֱמַר  "וְיָּצָא וְדִבֶּר", [דִּבְרֵי רַבִּי יִשְׁמָעֵאל]. רַבִּי אֱלִיעֶזֶר אוֹמֵר צֵא וֶאֱמוֹר לָהֶם וַהֲשִׁיבֵנִי, שֶׁנֶּאֱמַר (להלן יט, ח) "וַיָּשֶׁב מֹשֶׁה אֶת דִּבְרֵי הָעָם אֶל ה'". וְאוֹמֵר (יחזקאל ט, יא) "וְהִנֵּה הָאִישׁ לְבֻשׁ הַבַּדִּים... מֵשִׁיב דָּבָר". וְאוֹמֵר  "הַתְשַׁלַּח בְּרָקִים וְיֵלֵכוּ וְיֹאמְרוּ לְךָ הִנֵּנוּ". רַבִּי שִׁמְעוֹן בֶּן עַזַּאי אוֹמֵר לֵאמֹר בְּקוֹל שֶׁאַתָּה שׁוֹמֵעַ בּוֹ אַתְּ לָמֵד רַבִּי עֲקִיבָא אוֹמֵר, צֵא וֶאֱמֹר לָהֶם, בִּזְכוּתָן הוּא מִדַּבֵּר עִמִּי, שֶׁכָּל שְׁלֹשִׁים וּשְׁמוֹנֶה שָׁנָה שֶׁהָיָה כּוֹעֵס עַל יִשְׂרָאֵל לֹא הָיָה מִדַּבֵּר עִם מֹשֶׁה, שֶׁנֶּאֱמַר (דברים ב, טז יז) "וַיְהִי כַאֲשֶׁר תַּמּוּ כָּל אַנְשֵׁי הַמִּלְחָמָה וַיְדַבֵּר ה' אֵלַי לֵאמֹר", אֵלַי הָיָה דִבּוּר. אָמַר רַבִּי שִׁמְעוֹן בֶּן עַזַּאי, אֵינִי כְּמֵשִׁיב עַל דִּבְרֵי רַבִּי עֲקִיבָא אֶלָּא כְּמוֹסִיף עַל דְּבָרָיו. וְלֹא עִם מֹשֶׁה בִּלְבַד נִדְבַּר עִמּוֹ בִּזְכוּתָן שֶׁל יִשְׂרָאֵל אֶלָּא אַף שְׁאַר הַנְּבִיאִים לֹא נִדְבַּר עִמָּהֶן אֶלָּא בִּזְכוּתָן שֶׁל יִשְׂרָאֵל, שֶׁנֶּאֱמַר (יחזקאל ג, טו) "וָאֵשֵׁב שָׁם שִׁבְעַת יָמִים מַשְׁמִים בְּתוֹכָם". וְאוֹמֵר (שם טז) "וַיְהִי מִקְצֵה שִׁבְעַת יָמִים וַיְהִי דְבַר ה' אֵלַי לֵאמֹר".  "וַיְהִי מִקֵּץ עֲשֶׂרֶת יָמִים וַיְהִי דְבַר ה' אֶל יִרְמְיָהוּ". וְכֵן אַתָּה מוֹצֵא בְּבָרוּךְ בֶּן נֵרִיָּה שֶׁהָיָה מִתְרַעֵם לִפְנֵי הַקָּדוֹשׁ בָּרוּךְ הוּא. אָמַר (שם מה, ג) "אוֹי נָא לִי כִּי יָסַף ה' יָגוֹן עַל מַכְאֹבִי". מָה נִשְׁתַּנֵּיתִי מִכֹּל תַּלְמִידֵי הַנְּבִיאִים. יְהוֹשֻׁעַ שִׁמֵּשׁ אֶת מֹשֶׁה וְשָׁרְתָה עָלָיו רוּחַ הַקֹּדֶשׁ. אֱלִישָׁע שִׁמֵּשׁ אֶת אֵלִיָּהוּ וְשָׁרְתָה עָלָיו רוּחַ הַקֹּדֶשׁ. וַאֲנִי מָה נִשְׁתַּנֵּיתִי מִכֹּל תַּלְמִידֵי הַנְּבִיאִים.  "יָגַעְתִּי בְּאַנְחָתִי" וְגוֹ' אֵין מְנוּחָה אֶלָּא נְבוּאָה, שֶׁנֶּאֱמַר (במדבר יא, כו) "וַתָּנַח עֲלֵהֶם הָרוּחַ". וְאוֹמֵר (מ"ב ב, טו) "נָחָה רוּחַ אֵלִיָּהוּ עַל אֱלִישָׁע". וְאוֹמֵר  "וְנָחָה עָלָיו רוּחַ ה'". בֹּא וּרְאֵה מָה הַמָּקוֹם מֵשִׁיבוֹ, (ירמיה מה, ד ה) "כֹּה תֹּאמַר אֵלָיו כֹּה אָמַר ה' הִנֵּה אֲשֶׁר בָּנִיתִי אֲנִי הֹרֵס וְגוֹ' וְאַתָּה תְּבַקֶּשׁ לְךָ גְדֹלוֹת אַל תְּבַקֵּשׁ". וְאֵין גְּדוֹלוֹת אֶלָּא נְבוּאָה, שֶׁנֶּאֱמַר (מ"ב ח, ד) "סַפְּרָה נָא לִי אֵת כָּל הַגְּדֹלוֹת אֲשֶׁר עָשָׂה אֱלִישָׁע", (ירמיה לג, ג) "קְרָא אֵלַי וְאֶעֱנְךָּ וְאַגִּידָה לְּךָ גְּדֹלוֹת וּבְצֻרוֹת לֹא יְדַעְתָּם". אָמַר בָּרוּךְ בֶּן נֵרִיָּה, כֶּרֶם אֵין, סְיַג לָמָּה, צֹאן אֵין, רוֹעֶה לָמָּה.  "כִּי הִנְנִי מֵבִיא רָעָה עַל כָּל בָּשָׂר וְגוֹ' וְנָתַתִּי לְךָ אֶת נַפְשְׁךָ לְשָׁלָל". הָא בְּכָל מָקוֹם אַתְּ מוֹצֵא שֶׁאֵין הַנְּבִיאִים מִנַּבְּאִין אֶלָּא בִּזְכוּתָן שֶׁל יִשְׂרָאֵל.

{pפסוק בp}  הַחֹדֶשׁ הַזֶּה לָכֶם, אָמַר רַבִּי יִצְחָק, לֹא הָיָה צָרִיךְ לְהַתְחִיל הַתּוֹרָה אֶלָּא מֵהַחֹדֶשׁ הַזֶּה לָכֶם, וְלָמָּה מַתְחִיל מִבְּרֵאשִׁית מִשּׁוּם (תהלים קיא, ו) "כֹּחַ מַעֲשָׂיו הִגִּיד לְעַמּוֹ לָתֵת לָהֶם נַחֲלַת גּוֹיִם".

הַחֹדֶשׁ הַזֶּה לָכֶם, תַּנִי רַבָּה בַּר שְׁמוּאֵל, יָכוֹל כְּשֵׁם שֶׁמְעַבְּרִין אֶת הַשָּׁנָה לְצֹרֶךְ כָּךְ מְקַדְּשִׁין אֶת הַחֹדֶשׁ לְצֹרֶךְ, תַּלְמוּד לוֹמַר הַחֹדֶשׁ הַזֶּה לָכֶם, כָּזֶה רְאֵה וְקַדֵּשׁ. וְכִי הָא דְּרַבִּי יְהוֹשֻׁעַ בֶּן לֵוִי מְאַיְּמִין עַל הָעֵדִים עַל הַחֹדֶשׁ שֶׁנִּרְאָה בִּזְמַנּוֹ לְעַבְּרוֹ וְאֵין מְאַיְּמִין עַל הָעֵדִים עַל הַחֹדֶשׁ שֶׁלֹּא נִרְאָה בִּזְמַנּוֹ לְקַדְּשׁוֹ.

רַבִּי שִׁמְעוֹן אוֹמֵר, אָב וּבְנוֹ וְכָל הַקְּרוֹבִים כְּשֵׁרִין לְעֵדוּת הַחֹדֶשׁ. וְאָמַר רַבִּי לֵוִי, מַאי טַעְמָא, דִּכְתִּיב הַחֹדֶשׁ הַזֶּה לָכֶם, עֵדוּת זוֹ תְּהֵא כְּשֵׁרָה בָּכֶם וְרַבָּנָן עֵדוּת זוֹ תְּהֵא מְסוּרָה לָכֶם.

רָאוּהוּ שְׁלֹשָׁה וְהֵן בֵּית דִּין יַעַמְדוּ שְׁנַיִם וְיוֹשִׁיבוּ שְׁנַיִם מֵחַבְרֵיהֶן אֵצֶל הַיָּחִיד וְיָעִידוּ בִּפְנֵיהֶם, שֶׁאֵין הַיָּחִיד נֶאֱמָן עַל יְדֵי עַצְמוֹ בד"א וְכוּ'. הוֹאִיל וּתְנַן דִּינֵי מָמוֹנוֹת בִּשְׁלֹשָׁה וְאִם הָיָה מֻמְחֶה לְרַבִּים דָּן אֲפִלּוּ יְחִידִי הָכָא נַמִי נְקַדְּשֵׁיהּ קָא מַשְׁמַע לַן. וְאֵימָא הָכִי נַמִי. אֵין לְךָ מוּמְחֶה לְרַבִּים בְּיִשְׂרָאֵל יוֹתֵר מִמֹּשֶׁה, וְקָאָמַר לֵיהּ רַחֲמָנָא עַד דְּאִיכָּא אַהֲרֹן בַּהֲדָךְ, שֶׁנֶּאֱמַר וַיֹּאמֶר ה' אֶל מֹשֶׁה ואֶל אַהֲרֹן, הַחֹדֶשׁ הַזֶּה לָכֶם. לְמֵימְרָא דְּעֵד נַעֲשֶׂה דַּיָּן וְהָתַּנְיָא, סַנְהֶדְרִין שֶׁרָאוּ בְּאֶחָד שֶׁהָרַג אֶת הַנֶּפֶשׁ, רַבִּי עֲקִיבָא אוֹמֵר, כֻּלָּן עֵדִים וְאֵין עֵד נַעֲשֶׂה דַּיָּן, עַד כַּאן לֹא אָמַר רַבִּי עֲקִיבָא הָתָם אֶלָּא בְּדִינֵי נְפָשׁוֹת דְּרַחֲמָנָא אָמַר (במדבר לה, כד כה) "וְשָׁפְטוּ הָעֵדָה וְהִצִּילוּ הָעֵדָה" וְכֵיוָן דְּחָזוּ דְּקָטַל נַפְשָׁא תוּ לֹא (חָזִי) [חָזוּ] לֵיהּ זְכוּתָא, אֲבָל הָכָא אֲפִלּוּ רַבִּי עֲקִיבָא מוֹדֶה.

כְּתִיב (דהי"ב ל, יח) "כִּי הִתְפַּלֵּל יְחִזְקִיָּהוּ עֲלֵיהֶם (לוֹמַר) [לֵאמֹר] ה' הַטּוֹב יְכַפֵּר בְּעַד" וְגוֹ'. מִפְּנֵי מָה בִּקֵּשׁ רַחֲמִים עַל עַצְמוֹ. לְפִי שֶׁאֵין מְעַבְּרִין אֶלָּא אֲדָר, וְהוּא עִבֵּר נִיסָן בְּנִיסָן וְלֵית לֵיהּ לְחִזְקִיָּה הַחֹדֶשׁ הַזֶּה לָכֶם זֶה נִיסָן וְכוּ'. חִזְקִיָּה בְּדִשְׁמוּאֵל טָעָה, דְּאָמַר שְׁמוּאֵל, אֵין מְעַבְּרִין אֶת הַשָּׁנָה בְּיוֹם שְׁלֹשִׁים שֶׁל אֲדָר הוֹאִיל וְרָאוּי לְקָבְעוֹ נִיסָן וְהוּא מֵעִקָרָא סָבַר, הוֹאִיל וְרָאוּי לְקָבְעוֹ נִיסָן לֹא אַמְרִינָן.

מִנַּיִן שֶׁאֵין מוֹנִין יָמִים לְשָׁנִים, שֶׁנֶּאֱמַר לְחָדְשֵׁי הַשָּׁנָה, חֳדָשִׁים אַתָּה מוֹנֶה לְשָׁנִים וְאֵין אַתָּה מוֹנֶה יָמִים לְשָׁנִים. וּמִנַּיִן שֶׁאֵין מוֹנִין שָׁעוֹת לָחֳדָשִׁים שֶׁנֶּאֱמַר  "עַד חֹדֶשׁ יָמִים", יָמִים אַתָּה מְחַשֵּׁב לָחֳדָשִׁים וְאִי אַתָּה מְחַשֵּׁב שָׁעוֹת לָחֳדָשִׁים.

{rרמז קפחr}  הַחֹדֶשׁ הַזֶּה לָכֶם, אָמַר רַבִּי יִשְׁמָעאֵל, מֹשֶׁה הֶרְאָה אֶת הַחֹדֶשׁ לְיִשְׂרָאֵל וְאָמַר לָהֶם, כָּזֶה תִּהְיוּ רוֹאִים וְקוֹבְעִים כֵּן לְדוֹרוֹת רַבִּי עֲקִיבָא אוֹמֵר, זֶה אֶחָד מִשְּׁלֹשָׁה דְּבָרִים שֶׁנִּתְקַשָּׁה מֹשֶׁה בָּהֶן וְהֶרְאָהוּ הַמָּקוֹם לְמֹשֶׁה כֻּלָּן בְּאֶצְבַּע. כַּיוֹצֵא בּוֹ אַתָּה אוֹמֵר (במדבר ח, ד) "וְזֶה מַעֲשֵׂה הַמְּנֹרָה" כַּיוֹצֵא בּוֹ (ויקרא יא, כט) "וְזֶה לָכֶם הַטָּמֵא" וְיֵשׁ אוֹמְרִים, אַף בִּשְׁחִיטָה שֶׁנֶּאֱמַר (להלן כט, לח) "וְזֶה אֲשֶׁר תַּעֲשֶׂה עַל הַמִּזְבֵּחַ".

רַבִּי שִׁמְעוֹן בֶּן יוֹחַאי אוֹמֵר, וַהֲלֹא כָּל הַדִּבְּרוֹת שֶׁנִּדְבַּר עִם מֹשֶׁה לֹא נִדְבַּר עִמּוֹ אֶלָּא בַּיּוֹם, וְהַחֹדֶשׁ הֶרְאָהוּ לוֹ בַּלַּיְלָה הָא כֵּיצַד נִדְבַּר עִמּוֹ בַּיּוֹם וְהֶרְאָהוּ הַחֹדֶשׁ בַּלַּיְלָה רַבִּי אֱלִיעֶזֶר אוֹמֵר, נִדְבַּר עִמּוֹ בַּיּוֹם עִם חֲשֵׁכָה וְהֶרְאָהוּ הַחֹדֶשׁ עִם חֲשֵׁכָה.

הַחֹדֶשׁ הַזֶּה, [זֶה] נִיסָן, אוֹ אֵינוֹ אֶלָּא אֶחָד מֵחָדְשֵׁי הַשָּׁנָה, כְּשֶׁהוּא אוֹמֵר  ["וְ]חַג הָאָסִף בְּצֵאת הַשָּׁנָה", (להלן לד, כב) "וְחַג הָאָסִיף תְּקוּפַת הַשָּׁנָה", אָמַרְתָּ אֵי זֶה חֹדֶשׁ שֶׁיֵּשׁ בּוֹ חַג הָאָסִיף וּתְקוּפַת הַשָּׁנָה יוֹצְאָה בּוֹ וְקָרוּי שְׁבִיעִי, אִי אַתָּה מוֹצֵא אֶלָּא בְּתִשְׁרֵי. לְאַחַר שֶׁלָּמַדְתָּ שֶׁחֹדֶשׁ שְׁבִיעִי תִּשְׁרֵי, נִיסָן זֶה רֹאשׁוֹ וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר  "בַּחֹדֶשׁ הָרִאשׁוֹן הוּא חֹדֶשׁ נִיסָן".

רֹאשׁ חֳדָשִׁים, מַגִּיד שֶׁנִּיסָן רֹאשׁ לָחֳדָשִׁים מִנַּיִן אַף לַמְּלָכִים תַּלְמוּד לוֹמַר (מ"א ו, א) "וַיְהִי בִשְׁמוֹנִים שָׁנָה וְאַרְבַּע מֵאוֹת שָׁנָה לְצֵאת בְּנֵי יִשְׂרָאֵל וְגוֹ' הוּא הַחֹדֶשׁ הַשֵּׁנִי לִמְלֹךְ שְׁלֹמֹה וּמִנַּיִן אַף לָרְגָלִים תַּלְמוּד לוֹמַר (דברים טז, טז) "בְּחַג הַמַּצּוֹת וּבְחַג הַשָּׁבֻעוֹת וּבְחַג הַסֻּכּוֹת". רַבִּי יִצְחָק וְר' נָתַן אָמְרֵי, אַף לִשְׂכִירוּת בָּתִּים אֲבָל לֹא לְשָׁנִים וְלֹא לִשְׁמִיטִּין וְלֹא לְיוֹבְלוֹת וְלֹא לִנְטִיעָה וְלֹא לִירָקוֹת.

לָכֶם, וְלֹא מָנָה בּוֹ אָדָם הָרִאשׁוֹן. אוֹ אֵינוֹ אֶלָּא לָכֶם וְלֹא לַגּוֹיִם כְּשֶׁהוּא אוֹמֵר רִאשׁוֹן הוּא לָכֶם הֲרֵי לָכֶם וְלֹא לַגּוֹיִם אָמוּר, הָא מָה תַּלְמוּד לוֹמַר לָכֶם, לָכֶם וְלֹא מָנָה בּוֹ אָדָם הָרִאשׁוֹן. נִמְצֵינוּ לְמֵדִין שֶׁהַגּוֹיִם מוֹנִין לַחַמָּה וְיִשְׂרָאֵל לַלְּבָנָה. וְלֹא דַּיָּן לְיִשְׂרָאֵל שֶׁהֵן מוֹנִין לַלְּבָנָה, אֶלָּא אַחַת לִשְׁלֹשִׁים יוֹם מַגְבִּיהִין אֶת עֵינֵיהֶם לַאֲבִיהֶן שֶׁבַּשָּׁמִים. וּכְשֶחַמָּה לוֹקָה סִמָּן רַע הוּא לַגּוֹיִם, שֶׁהֵם מוֹנִין לַחַמָּה. וּכְשֶׁהַלְּבָנָה לוֹקָה סִמָּן רַע לְשׂוֹנְאֵי יִשְׂרָאֵל, שֶׁיִּשְׂרָאֵל מוֹנִין לַלְּבָנָה. רַבִּי מֵאִיר אוֹמֵר, כְּשֶׁהַחַמָּה לוֹקָה בַּמִּזְרָח סִמָּן רַע לְיוֹשְׁבֵי מִזְרָח, בַּמַּעֲרָב סִמָּן רַע לְיוֹשְׁבֵי מַעֲרָב. רַבִּי יֹאשִׁיּה אוֹמֵר, כְּשֶׁהַמַּזָּלוֹת לוֹקִין בַּמִּזְרָח סִמָּן רַע לְיוֹשְׁבֵי מִזְרָח וְכוּ'. רַבִּי יוֹנָתָן אוֹמֵר, אֵלּוּ וָאֵלּוּ נִתְּנוּ לַגּוֹיִם, שֶׁנֶּאֱמַר  "כֹּה אָמַר ה' אֶל דֶּרֶךְ הַגּוֹיִם אַל תִּלְמְדוּ".

רֹאשׁ חֳדָשִׁים, שׁוֹמֵעַ אֲנִי מִעוּט חֳדָשִׁים שְׁנַיִם, תַּלְמוּד לוֹמַר לְחָדְשֵׁי הַשָּׁנָה.

{rרמז קפטr}  רִאשׁוֹן הוּא לָכֶם, לָמָּה נֶאֱמַר לְפִי שֶׁהוּא אוֹמֵר (דברים טז, א) "שָׁמוֹר אֶת חֹדֶשׁ הָאָבִיב", שָׁמוֹר אֶת הַפֶּסַח לָאָבִיב וְאֶת הָאָבִיב לַפֶּסַח שֶּׁיָּבֹא אָבִיב בִּזְמַנּוֹ הָא כֵּיצַד עַבֵּר אֶת אֲדָר שֶּׁיָּבֹא אָבִיב בִּזְמַנּוֹ. הֲרֵי שֶׁעִבְּרוּ אֶת אֲדָר וְלֹא בָּא אָבִיב בִּזְמַנּוֹ, שׁוֹמֵעַ אֲנִי יְעַבְּרוּ אֶת נִיסָן. הָיָה רַבִּי שִׁמְעוֹן אוֹמֵר, הָא אִם אָמַרְתָּ כֵּן נִמְצֵאתָ עוֹשֶׂה נִיסָן שֵׁנִי, וְאָמְרָה תּוֹרָה רִאשׁוֹן הוּא לָכֶם. רַבִּי יוֹנָתָן אוֹמֵר, "שָׁמוֹר אֶת חֹדֶשׁ הָאָבִיב", חֹדֶשׁ הַסָּמוּךְ לָאָבִיב אַתָּה מְעַבֵּר זֶה חֹדֶשׁ אֲדָר. אֲבָל לֹא שָׁמַעְנוּ מִכַּמָּה מְעַבֵּר כְּשֶׁהוּא אוֹמֵר "שָׁמוֹר אֶת חֹדֶשׁ", חֹדֶשׁ אַתָּה מְעַבֵּר וְהַדִּין נוֹתֵן הוֹאִיל וְהַחֹדֶשׁ מִתְעַבֵּר וְשָׁנָה מִתְעַבֶּרֶת, מָה חֹדֶשׁ אֶחָד מִמְנוּיָו אַף שָׁנָה אֶחָד מִמִנוּיָה אִי מָה חֹדֶשׁ אֶחָד מִשְּׁלֹשִׁים אַף שָׁנָה אֶחָד מִשְּׁלֹשִׁים, תַּלְמוּד לוֹמַר שָׁמוֹר אֶת חֹדֶשׁ, חֹדֶשׁ אַתָּה מְעַבֵּר אֶחָד מִשְּׁלֹשִׁים וְאִי אַתָּה מְעַבֵּר שָׁנָה אֶחָד מִשְּׁלֹשִׁים. אִי מָה הַשָּׁנָה אֶחָד מִשְּׁנֵים עָשָׂר בּוֹ אַף חֹדֶשׁ אֶחָד מִשְּׁנֵים עָשָׂר בּוֹ, תַּלְמוּד לוֹמַר (ויקרא כג, ו) "וּבַחֲמִשָּׁה עָשָׂר יוֹם לַחֹדֶשׁ הַזֶּה" יוֹם לְחֹדֶשׁ אַתָּה מְעַבֵּר וְאִי אַתָּה מְעַבֵּר אֶחָד מִשְּׁנֵים עָשָׂר בּוֹ. רַבִּי יִצְחָק אוֹמֵר, הָא אִם אָמַרְתָּ כֵּן נִמְצֵאת כְּבָר לְבָנָה בְּאֶמְצַע הָרָקִיעַ. הָא אֵין עָלֶיךָ לוֹמַר כְּלָשׁוֹן אַחֲרוֹן אֶלָּא כְּלָשׁוֹן רִאשׁוֹן וּמַה חֹדֶשׁ אֵין תּוֹסֶפֶת עִבּוּרוֹ אֶלָּא בַּסּוֹף אַף שָׁנָה אֵין תּוֹסֶפֶת עִבּוּרָה אֶלָּא בַּסּוֹף רַבִּי יִרְמִיָּה אוֹמֵר, הוֹאִיל וְטֻמְאָה מִתְעַבֶּרֶת וְאָבִיב מִתְעַבֵּר, מָה טֻמְאָה אֵין פָּחוּת מִשְּׁלֹשִׁים יוֹם, אַף אָבִיב אֵין פָּחוּת מִשְּׁלֹשִׁים יוֹם. [אוֹ אֲפִלּוּ בִּיהַל אָבִיב וּבָא תַּלְמוּד לוֹמַר (להלן יג, י). "וְשָׁמַרְתָּ אֶת הַחֻקָּה הַזֹּאת"] מוֹסִיף אַתָּה וְאֵין אַתָּה גּוֹרֵעַ.

רִאשׁוֹן הוּא, שֶׁלֹּא יַעֲשֶׂה נִיסָן שֵׁנִי. רַבִּי יֹאשִׁיּה אוֹמֵר, מִנַּיִן שֶׁאֵין מְעַבְּרִין אֶת הַשָּׁנָה אֶלָּא בְּבֵית דִּין הַגָּדוֹל שֶׁבִּירוּשָׁלַיִם, תַּלְמוּד לוֹמַר רִאשׁוֹן הוּא לָכֶם. דַּבְּרוּ אֶל כָּל עֲדַת.

אָמַר רַבִּי יוֹחָנָן, כָּל הַמְּבָרֵךְ עַל הַחֹדֶשׁ בִּזְמַנּוֹ כְּאִלּו מְקַבֵּל פְּנֵי שְׁכִינָה כְּתִיב הָכָא הַחֹדֶשׁ הַזֶּה לָכֶם, וּכְתִיב הָתָם  "זֶה אֵלִי וְאַנְוֵהוּ". תָּנָא דְבֵי רַבִּי יִשְׁמָעֵאל, אִלְמָלֵי לֹא זָכוּ יִשְׂרָאֵל אֶלָּא לְהַקְבִּיל פְּנֵי אֲבִיהֶם שֶׁבַּשָּׁמַיִם כָּל חֹדֶשׁ וָחֹדֶשׁ דַּיָּם, אָמַר אַבַּיֵּי הִלְכָּךְ [נֵימְרִינְהוּ] מְעֻמָּד. מְרֵימַר וּמַר זוּטְרָא מְכַתְּפֵי (לְהוּ) וּמְבָרְכֵי. מַאי מְבָרְכֵי, אֲשֶׁר בְּמַאֲמָרוֹ בָּרָא שְׁחָקִים וְכוּ'.

זֶהוּ שֶׁאָמַר הַכָּתוּב  "רַבּוֹת עָשִׂיתָ אַתָּה ה' אֱלֹהַי נִפְלְאֹתֶיךָ וּמַחְשְׁבֹתֶיךָ אֵלֵינוּ". אָמַר רַבִּי סִימוֹן, חֶשְׁבּוֹנוֹתֶיךָ אֵלֵינוּ, שֶׁכָּל אַלְפַּיִם וְאַרְבַּע מֵאוֹת אַרְבָּעִים ושְׁמוֹנָה שָׁנָה עַד שֶׁלֹּא יָצְאוּ יִשְׂרָאֵל מִמִּצְרַיִם הָיָה הַקָּדוֹשׁ בָּרוּךְ הוּא יוֹשֵב וּמְחַשֵּׁב חֶשְׁבּוֹנוֹת וּמְקַדֵּשׁ אֶת הַשָּׁנִים וּמְחַדֵּשׁ חֳדָשִׁים, וְכֵיוַן שֶׁיָּצְאוּ יִשְׂרָאֵל מִמִּצְרַיִם מְסָרָן לָהֶם, הֲדָא הוּא דִּכְתִיב וַיֹּאמֶר ה' אֶל מֹשֶׁה וְאֶל אַהֲרֹן בְּאֶרֶץ מִצְרַיִם לֵאמֹר, מַהוּ לֵאמֹר, אָמַר מִכָּאן וָאֵילַךְ הֲרֵי הֵן מְסוּרִין לָכֶם הַחֹדֶשׁ הַזֶּה לָכֶם וְגוֹ'.

(משלי יג, יב) "תּוֹחֶלֶת מְמֻשָּׁכָה מַחְלָה לֵב" רַבִּי חִיָּיא בַּר אַבָּא אָמַר, אֵלּוּ יִשְׂרָאֵל עַד שֶׁלֹּא נִגְאֲלוּ, וְכֵיוַן שֶׁבָּא מֹשֶׁה אֵצֶל יִשְׂרָאֵל וְאָמַר כָּךְ אָמַר לִי הַקָּדוֹשׁ בָּרוּךְ הוּא (לעיל ג, טז) "פָּקֹד פָּקַדְתִּי" אָמְרוּ לוֹ, מֹשֶׁה רַבֵּינוּ, עֲדַיִן פְּקִידָה,  "מַה כֹּחִי כִי אֲיַחֵל וּמַה קִּצִּי כִּי אַאֲרִיךְ נַפְשִׁי, אִם כֹּחַ אֲבָנִים כֹּחִי אִם בְּשָׂרִי נָחוּשׁ". וְכֵיוַן שֶׁאָמַר לָהֶם הַחוֹדֶשׁ הַזֶּה אַתֶּם נִגְאָלִים, אָמְרִין, הָא סִמָן טָב, (משלי שם) "וְעֵץ חַיִּים תַּאֲוָה בָאָה".

{rרמז קצr}  הַחֹדֶשׁ הַזֶּה לָכֶם. רַבִּי לֵוִי פָּתַח (ויקרא כ, כו) "וִהְיִיתֶם לִי קְדֹשִׁים כִּי קָדוֹשׁ אֲנִי ה' וָאַבְדִּל אֶתְכֶם מִן הָעַמִּים", אִם אָמַר וָאַבְדִּיל עַמִּים מִכֶּם לֹא הָיְתָה תְּקוּמָה לְאֻמּוֹת הָעוֹלָם, אֶלָּא "וָאַבְדִּל אֶתְכֶם" כְּזֶה שֶׁבּוֹרֵר הַיָּפֶה מִתּוֹךְ הָרַע וְחוֹזֵר וּבוֹרֵר אֲבָל כְּשֶׁהוּא בּוֹרֵר אֶת הָרַע מִתּוֹךְ הַיָּפֶה שׁוּב אֵינוֹ בּוֹרֵר. אָמַר רַבִּי לֵוִי, וְכָל מַעֲשֵׂיהֶן שֶׁל יִשְׂרָאֵל מְשֻׁנִּין מֵאֻמּוֹת הָעוֹלָם, בַּחֲרִישָׁתָן וּבִזְרִיעָתָן וּבִקְצִירָתָן וּבְעִימּוּרָן וּבְדִישָׁתָן, בְּגָרְנֵיהֶן וּבְיִקְבֵיהֶן, בְּמִנְיָנָן וּבְחֶשְׁבּוֹנָן. בַּחֲרִישָׁתָן (דברים כב, י) "לֹא תַּחֲרֹשׁ בְּשׁוֹר וּבַחֲמֹר יַחְדָּו". בִּזְרִיעָתָן,  "לֹא תִּזְרַע כַּרְמְךָ כִּלְאָיִם". בִּקְצִירָתָן (ויקרא יט, ט) "וְלֶקֶט קְצִירְךָ לֹא תְלַקֵּט". בְּעִימּוּרָן,  "וְשָׁכַחְתָּ עֹמֶר בַּשָׂדֶה". בְּדִישָׁתָן, (שם כה, ד) "לֹא תַחְסֹם שׁוֹר בְּדִישׁוֹ". בְּגָרְנֵיהֶן וּבְיִקְבֵיהֶן, (שם טו, יד) "הַעֲנֵיק תַּעֲנִיק לוֹ מִצֹּאנְךָ וּמִגָּרְנְךָ וּמִיִּקְבֶךָ". בְּמִנְיָנָן וּבְחֶשְׁבּוֹנָן, שֶׁיְּהוּ אֻמּוֹת הָעוֹלָם מוֹנִין לַחַמָּה וְיִשְׂרָאֵל לַלְּבָנָה.

הַחֹדֶשׁ הַזֶּה לָכֶם. הֲדָא הוּא דִּכְתִיב  "קוֹל דּוֹדִי הִנֵּה זֶה בָּא", רַבִּי יְהוּדָה אוֹמֵר, "קוֹל דּוֹדִי" זֶה מֹשֶׁה, בְּשָׁעָה שֶׁאָמַר לְיִשְׂרָאֵל בַּחֹדֶשׁ הַזֶּה אַתֶּם נִגְאָלִין, אָמְרוּ לוֹ, מֹשֶׁה רַבֵּינוּ, הֵיאַךְ אָנוּ נִגְאָלִין, לֹא כָּךְ אָמַר הַקָּדוֹשׁ בָּרוּךְ הוּא לְאַבְרָהָם אָבִינוּ (בראשית טו, יג) "וַעֲבָדוּם וְעִנּוּ אֹתָם אַרְבַּע מֵאוֹת שָׁנָה", וַהֲלֹא אֵין בְּיָדֵנוּ אֶלָּא מָאתַיִם וָעֶשֶׂר, אָמַר לָהֶם, הוֹאִיל וְהוּא חָפֵץ בִּגְאֻלַּתְכֶם אֵינוֹ מַבִּיט בְּחֶשְׁבּוֹנוֹתֵיכֶם אֶלָּא (שם שה"ש ב, ח) "מְדַלֵג עַל הֶהָרִים", מְדַלֵּג עַל הַקִּצִּים וְעַל הַחֶשְׁבּוֹנוֹת וְעַל הָעִבּוּרִים וּבַחֹדֶשׁ הַזֶּה אַתֶּם נִגְאָלִים הַחֹדֶשׁ הַזֶּה לָכֶם.

אָמַר רַבִּי יְהוֹשֻׁעַ בֶּן לֵוִי. מָשָׁל לְמֶלֶךְ שֶׁנִּשְׁבָּה בְּנוֹ וְלָבַשׁ נְקָמָה וְהָלַךְ וּפָדָה אֶת בְּנוֹ, וְהָיוּ מוֹנִין אִיפְטִיָּא לְפִדְיוֹן בְּנוֹ. כָּךְ אָמַר הַקָּדוֹשׁ בָּרוּךְ הוּא, הֱיוּ מוֹנִין אִיפְטִיָּא לִיצִיאַת מִצְרַיִם, הַחֹדֶשׁ הַזֶּה לָכֶם. לְמֶלֶךְ שֶׁנָּשָׂא נָשִׁים הַרְבֵּה וְלֹא כָּתַב לָהֶם לֹא גְּמִיקוֹן וְלֹא אִיפְטִיָּא. וְכֵיוָן שֶׁנָּשָׂא אִשָּׁה בַּת טוֹבִים כָּתַב לָהּ גְּמִיקוֹן וְכָתַב לָהּ אִיפְטִיָּא, כָּךְ כָּל הַנָּשִׁים שֶׁנָּשָׂא אֲחַשְׁוֵרוֹשׁ לֹא כָּתַב לָהֶם [גְּמִיקוֹן] כְּשֶׁנָּשָׂא אֶסְתֵּר כָּתַב לָהּ גְּמִיקוֹן (אסתר ב, טז) "בַּחֹדֶשׁ הָעֲשִׂירִי הוּא חֹדֶשׁ טֵבֵת", וְכָתַב לָהּ אִיפְטִיָּא  "בִּשְׁנַת שֶׁבַע לְמַלְכוּתוֹ". כָּךְ אָמַר הַקָּדוֹשׁ בָּרוּךְ הוּא, כֵּיוַן שֶׁבָּרָאתִי אֶת עוֹלָמִי הָיוּ אֻמּוֹת הָעוֹלָם אוֹמְרִים לֹא נָתַתִּי לָהֶם לֹא חֹדֶשׁ וְלֹא שַׁבָּת, וְכֵיוַן שֶׁעָמְדוּ יִשְׂרָאֵל נָתַתִּי לָהֶם רָאשֵׁי חֳדָשִׁים וְעִבּוּר שָׁנִים, לְכַךְ נֶאֱמַר הַחֹדֶשׁ הַזֶּה לָכֶם.

אָמַר רַבִּי בֶּרֶכְיָה, הַחֹדֶשׁ הַזֶּה לָכֶם אִם זְכִיתֶם אַתֶּם מוֹנִין לִמְלֵאוּתוֹ, וְאִם לָאו אַתֶּם מוֹנִין לִפְגָמוֹ לִמְלֵאוּתוֹ, XאY אַבְרָהָם, XבY יִצְחָק, XגY וְיַעֲקֹב, XדY יְהוּדָה, XהY פֶּרֶץ, XוY חֶצְרוֹן, XזY רָם, XחY עֲמִינָדָב, XטY נַחְשׁוֹן, XיY שַׂלְמוֹן, XיאY בֹּעַז, XיבY עוֹבֵד, XיגY יִשַּׁי, XידY דָּוִד, XטוY שְׁלֹמֹה, (דהי"א כט, כג) "וַיֵּשֶׁב שְׁלֹמֹה עַל כִּסֵּא ה' לְמֶלֶךְ", הָא סִיהֲרָא עַל מַלְיָא. לֹא זְכִיתֶם אַתֶּם מוֹנִין לִפְגָמוֹ XאY רְחַבְעָם, XבY אֲבִיָּה XגY אָסָא, XדY יְהוֹשָׁפָט, XהY יְהוֹרָם, XיאY אָחָז, XיבY חִזְקִיָּהוּ, XיגY מְנַשֶּׁה, XידY אָמוֹן, XטוY יֹאשִׁיָּה[וּ] צִדְקִיָּהוּ,  "וְאֶת עֵינֵי צִדְקִיָּהוּ עִוֵּר, הָא סִיהֲרָא עַל פְּגָמָא.

הַחֹדֶשׁ הַזֶּה לָכֶם. מָסוּר הוּא לָכֶם, אָמַר רַבִּי יְהוֹשֻׁעַ בֶּן לֵוִי, מָשָׁל לְמֶלֶךְ שֶׁהָיָה לוֹ אוֹרְגּוֹלִין וְהָיָה מַבִּיט בָּהּ וְיוֹדֵעַ אֵיזוֹ שָׁעָה בַּיּוֹם, כֵּיוָן שֶׁעָמַד בְּנוֹ עַל פִּרְקוֹ מָסַר לוֹ אוֹרְגּוֹלִין שֶׁלּוֹ. כָּךְ אָמַר הַקָּדוֹשׁ בָּרוּךְ הוּא, עַד עַכְשָׁיו חֶשְׁבּוֹנָן שֶׁל חֳדָשִׁים וְשֶׁל שָׁנִים בְּיָדִי, מִכָּאן וָאֵילָךְ הֲרֵי הֵן מְסוּרִין בְּיֶדְכֶם, שֶׁנֶּאֱמַר הַחֹדֶשׁ הַזֶּה לָכֶם. אָמַר רַבִּי יוֹסִי בַּר חֲנִינָא לְמֶלֶךְ שֶׁהָיָה לוֹ טַבַּעַת וְכוּ'. אָמַר רַבִּי יִצְחָק לְמֶלֶךְ שֶׁהָיָה לוֹ אוֹצָרוֹת וְהָיָה מַפְתֵּחַ לְכָל אֶחָד וְאֶחָד וְכוּ'. אָמַר רַבִּי חִיָּיא, לְנַגָּר שֶׁהָיָה לוֹ כְּלֵי אֻמָּנוּת וְכוּ', וְרַבָּנַן אָמְרִין, לְרוֹפֵא שֶׁהָיָה לוֹ נַרְתֵּק שֶׁל רְפוּאוֹת וְכוּ'.

תָּנִי רַבִּי הוֹשַׁעְיָא, גָּזְרוּ בֵּית דִּין שֶׁלְּמַטָּה וְאָמְרוּ הַיּוֹם רֹאשׁ הַשָּׁנָה, אָמַר הַקָּדוֹשׁ בָּרוּךְ הוּא לַמַּלְאָכִים, הַעֲמִידוּ בִּימָה וְהַעֲמִידוּ סָנֵגוֹרִין וְיַעַמְדוּ סְפִּיקְטוֹרִין שֶׁגָּזְרוּ בֵּית דִּין לְמַטָּה וְאָמְרוּ הַיּוֹם רֹאשׁ הַשָּׁנָה. נִשְׁתָּהוּ הָעֵדִים לָבֹא אוֹ נִמְלְכוּ בֵּית דִּין לְעַבְּרָהּ לְמָחָר הַקָּדוֹשׁ בָּרוּךְ הוּא אוֹמֵר לְמַלְאֲכֵי הַשָּׁרֵת הַעֲבִירוּ בִּימָה וְיַעַבְרוּ סָנֵגוֹרִין וְיַעַבְרוּ סְפִּיקְטוֹרִין שֶׁגָּזְרוּ בֵּית דִּין לְמַטָּה וְאָמְרוּ רֹאשׁ הַשָּׁנָה לְמָחָר, וּמַה טַּעַם (תהלים פא, ה) "כִּי חֹק לְיִשְׂרָאֵל הוּא", אִם חֹק לְיִשְׂרָאֵל הוּא (שם) "מִשְׁפָּט לֵאלֹהֵי יַעֲקֹב".

{rרמז קצאr}  רַבִּי פִּנְחָס וְרַבִּי חִלְקִיָּה בְּשֵׁם רַבִּי סִימוֹן מִתְכַּנְּסִין מַלְאֲכֵי הַשָּׁרֵת אֵצֶל הַקָּדוֹשׁ בָּרוּךְ הוּא וְאוֹמְרִים לְפָנָיו, רִבּוֹנוֹ שֶׁל עוֹלָם, אֵימָתַי רֹאשׁ הַשָּׁנָה, וְהוּא אוֹמֵר, וְלִי אַתֶּם שׁוֹאֲלִים, אֲנִי וְאַתֶּם נִשְׁאַל לְבֵית דִּין שֶׁל מַטָּה. וּמַה טַּעַם  "כה' אֱלֹהֵינוּ בְּכָל קָרְאֵנוּ אֵלָיו", וְאֵין קָרְאֵנוּ אֶלָּא מוֹעֲדוֹת, שֶׁנֶּאֱמַר (ויקרא כג, ד) "אֵלֶּה מוֹעֲדֵי ה' מִקְרָאֵי קֹדֶשׁ". רַבִּי קְרִיסְפָּא בְּשֵׁם רַבִּי יוֹחָנָן, לְשֶׁעָבַר "אֵלֶּה מוֹעֲדֵי ה'" מִכָּאן וָאֵילַךְ (שם) "אֲשֶׁר תִּקְרְאוּ אֹתָם", אִם קְרִיתֶם אַתֶּם מוֹעֲדֵי, וְאִם לַאו אֵינָם מוֹעֲדֵי.

הַחֹדֶשׁ הַזֶּה לָכֶם. אַתֶּם מוֹנִין לוֹ, וְאֵין אֻמּוֹת הָעוֹלָם מוֹנִין לוֹ. רַבִּי בְּשֵׁם רַבִּי יְהוּדָה בְּרַבִּי אִלְעָאי דֶּרֶךְ אֶרֶץ הוּא, הַגָּדוֹל מוֹנֶה לַגָּדוֹל וְהַקָּטָן מוֹנֶה לַקָּטָן. עֵשָׂו שֶׁהוּא גָּדוֹל מוֹנֶה לַחַמָּה שֶׁהִיא גְּדוֹלָה. וְיַעֲקֹב שֶׁהוּא הַקָּטָן מוֹנֶה לַלְּבָנָה שֶׁהִיא קְטַנָּה. אָמַר רַב נַחְמַן, הָא סִמָּן טָב, גָּדוֹל שַׁלִּיט בַּיּוֹם וְאֵינוֹ שַׁלִּיט בַּלַּיְלָה. כָּךְ עֵשָׂו הָרָשָׁע שׁוֹלֵט בָּעוֹלָם הַזֶּה וְאֵינוֹ שׁוֹלֵט בָּעוֹלָם הַבָּא. הַקָּטָן שַׁלִּיט בַּיּוֹם וּבַלַּיְלָה, כָּךְ יַעֲקֹב שׁוֹלֵט בָּעוֹלָם הַזֶּה וּבָעוֹלָם הַבָּא. רַב נַחְמָן אָמַר, כָּל זְמַן שֶׁאוֹרוֹ שֶׁל גָּדוֹל מַבְהִיק אֵין אוֹרוֹ שֶׁל קָטָן מִתְפַּרְסֵם, שָׁקַע אוֹרוֹ שֶׁל גָּדוֹל אוֹרוֹ שֶׁל קָטָן מִתְפַּרְסֵם. כָּךְ כָּל זְמַן שֶׁאוֹרוֹ שֶׁל עֵשָׂו מַבְהִיק אֵין אוֹרוֹ שֶׁל יַעֲקֹב מִתְפַּרְסֵם, שָׁקַע אוֹרוֹ שֶׁל עֵשָׂו נִתְפַּרְסֵם אוֹרוֹ שֶׁל יַעֲקֹב, שֶׁנֶּאֱמַר (ישעיה ס, א) "קוּמִי אוֹרִי" וְגוֹ'.

הַחֹדֶשׁ הַזֶּה. רַבִּי שְׁמוּאֵל בַּר אַבָּא אָמַר, כָּל חֹדֶשׁ שֶׁהוּא נוֹלָד מִשֵּׁשׁ שָׁעוֹת וּלְמַטָּה יֵשׁ כֹּחַ בָּעַיִן לִרְאוֹתוֹ מִשֵּׁשׁ שָׁעוֹת וּלְמַעְלָה אֵין כֹּחַ בָּעַיִן לִרְאוֹתוֹ וְאוֹתוֹ הַחֹדֶשׁ שֶׁאָמַר הַקָּדוֹשׁ בָּרוּךְ הוּא לְמֹשֶׁה נוֹלַד מִשֵּׁשׁ שָׁעוֹת וּלְמַעְלָה וְלֹא הָיָה כֹּחַ בָּעַיִן לִרְאוֹתוֹ וְהֶרְאָהוּ לוֹ הַקָּדוֹשׁ בָּרוּךְ הוּא בְּאֶצְבַּע וְאָמַר לוֹ הַחֹדֶשׁ הַזֶּה.

רַבִּי אָחָא בְּשֵׁם רַבִּי שְׁמוּאֵל בַּר נַחְמַנִי שָׁנָה שֶׁיָּצְאוּ יִשְׂרָאֵל מִמִּצְרַיִם הָיוּ חָדְשֵׁי שָׁנָה וְחָדְשֵׁי תְּקוּפָה שָׁוִין. רַבִּי חִיָּיא בְּשֵׁם רַבִּי יוֹחָנָן, נִתְעַטֵּף הַקָּדוֹשׁ בָּרוּךְ הוּא בְּטַלִּית מְצֻיֶּצֶת וְהֶעֱמִיד לְמֹשֶׁה מִכָּאן וּלְאַהֲרֹן מִכָּאן וְקָרָא לְמִיכָאֵל וּלְגַבְרִיאֵל וְעָשָׂה אוֹתָם כִּשְׁלוּחֵי הַחֹדֶשׁ.

וְאָמַר לָהֶם, כֵּיצַד רְאִיתֶם אֶת הַלְּבָנָה, לִפְנֵי הַחַמָּה אוֹ לְאַחַר הַחַמָּה לִצְפוֹנָהּ אוֹ לִדְרוֹמָהּ [כַּמָה הָיְתָה גְּבוֹהָה] כַּמָּה הָיָה נוֹטֶה וּמִכַּמָּה הָיָה רָחָב אָמַר לָהֶם, כַּסֵּדֶר הַזֶּה יְהוּ בָּנַי מְקַדְּשִׁין אֶת הַחֹדֶשׁ לְמַטָּה עַל יְדֵי זָקֵן וְעַל יְדֵי עֵדִים וְעַל יְדֵי טַלִּית מְצֻיֶּצֶת.

דָּבָר אַחֵר, הַחֹדֶשׁ הַזֶּה לָכֶם, אָמַר לָהֶן הַקָּדוֹשׁ בָּרוּךְ הוּא, חִדּוּשׁ דְּבָרִים אֲנִי עוֹשֶׂה לָכֶם לְשֶׁעָבַר לֹא גָּאַלְתִּי אֻמָּה מִתּוֹךְ אֻמָּה אֶלָּא לָכֶם אֲנִי מְחַדֵּשׁ דָּבָר זֶה.

מִנַּיִן שֶׁאֵין מוֹנִין יָמִים לְשָׁנִים, שֶׁנֶּאֱמַר "לְחָדְשֵׁי הַשָּׁנָה", חֳדָשִׁים אָתָּה מוֹנֶה לְשָׁנִים וְאֵין אַתָּה מוֹנֶה יָמִים לְשָׁנָה.

הַחֹדֶשׁ הַזֶּה לָכֶם. הוּא מָסוּר בְּיֶדְכֶם וְאֵין אַתֶּם מְסוּרִין בְּיָדוֹ. מַעֲשֶׂה בְּרַבִּי חִיָּיא הַגָּדוֹל שֶׁעָלָה הַיָּרֵחַ עֶרֶב רֹאשׁ הַשָּׁנָה וְהָלְכוּ הַסַפָּנִין לְאוֹרוֹ מַהֲלַךְ שְׁלֹשָׁה מִילִין. רָאָה אוֹתוֹ רַבִּי חִיָּיא, נָטַל צְרוֹרוֹת וְעָפָר וְהָיָה זוֹרֵק בָהּ. אָמַר לֵיהּ, לְמָחָר אָנוּ מְבַקְּשִׁין לְקַדֶּשְׁךָ וְעָלִיתָ לְךָ עַכְשָׁיו, מִיַּד נִבְלַע בִּמְקוֹמוֹ.

אָמַר לְהוּ הַקָּדוֹשׁ בָּרוּךְ הוּא לְיִשְׂרָאֵל, בַּחֹדֶשׁ הַזֶּה אַתֶּם נִגְאָלִין. אָמְרוּ לוֹ, תֹּאמַר שֶׁאָנוּ נִגְאָלִין וְאָנוּ מִשְׁתַּעְבְּדִים פַּעַם אֲחֶרֶת, אָמַר לָהֶם, חַדְּשׁוּ מַעֲשֵׂיכֶם, עַד עַכְשָׁיו יֵשׁ לָכֶם רֹאשׁ [וְרִאשׁוֹן], רֹאשׁ זֶה מַלְכוּת בָּבֶל שֶׁנֶּאֱמַר  "אַנְתָּה הוּא רֵאשָׁהּ דִּי דַּהֲבָא", זֶה נְבוּכַדְנֶצַּר, רִאשׁוֹן זֶה עֵשָׂו, שֶׁנֶּאֱמַר (בראשית כה, כה) "וַיֵּצֵא הָרִאשׁוֹן אַדְמוֹנִי".

{pפסוק ג-דp}  דַּבְּרוּ אֶל כָּל עֲדַת בְּנֵי יִשְׂרָאֵל לֵאמֹר בֶּעָשׂוֹר לַחֹדֶשׁ הַזֶּה. אָמַר רַבִּי יוֹחָנָן, וַהֲלֹא הוּא אֵינוֹ יָפֶה אֶלָּא מִדִּירוֹ וְאַתְּ אָמַרְתְּ מִבֶּעָשׂוֹר. אֶלָּא מְלַמֵּד שֶׁהָיוּ קוֹשְׁרִין בְּכַרְעֵי מִטּוֹתֵיהֶן שֶׁל יִשְׂרָאֵל מִבֶּעָשׂוֹר, וְהָיוּ הַמִּצְרִיִּים נִכְנָסִין וְרוֹאִין אוֹתָם וְנַפְשָׁם פּוֹרַחַת מֵעֲלֵיהֶן. רַבִּי חִיָּיא בְּרֵיהּ דְּרַב אַדָא  "מִשְׁכוּ וּקְחוּ לָכֶם צֹאן", שֶׁיְּהֵא כָּל אֶחָד וְאֶחָד מוֹשֵׁךְ אֱלֹהִי שֶׁל מִצְרִי וְשׁוֹחֲטוֹ לְפָנָיו וְדְרָגִישׁ לוֹ יְמַלֵּל.

רַבִּי חֶלְבּוֹ בְּשֵׁם רַבִּי יוֹחָנָן הָכָא אַתְּ אֲמָר בֶּעָשׂוֹר לַחֹדֶשׁ, וּלְהַלָּן אֲמָר (יהושע ד, יט) "וְהָעָם עָלוּ מִן הַיַּרְדֵּן בֶּעָשׂוֹר לַחֹדֶשׁ" רַבִּי חִיָּיא בְּשֵׁם רַבִּי יוֹחָנָן, לְקִיחָתוֹ עָמְדָה לָהֶן בַּיַּרְדֵּן וַאֲכִילָתוֹ עָמְדָה לָהֶן בִּימֵי הָמָן (להלן פסוק ח) "וְאָכְלוּ אֶת הַבָּשָׂר בַּלַּיְלָה הַזֶּה",  "בַּלַּיְלָה [הַהוּא] (שֶׁ)נָדְדָה שְׁנַת הַמֶּלֶךְ", רַבִּי בֶּרֶכְיָה בְּשֵׁם רַבִּי אֲבִין, אִישׁ נָחוּם וְיִקְחוּ לָהֶם אִישׁ, זֶה הַקָּדוֹשׁ בָּרוּךְ הוּא, דִּכְתִיב בֵּיהּ (להלן טו, ג) "ה' אִישׁ מִלְחָמָה". שֶׂה לְבֵית אָבֹת אָמַר רַבִּי יוּדָן בְּשֵׁם רַבִּי סִימוֹן, לֹא לָן אָדָם בִּירוּשָׁלַיִם וּבְיָדוֹ עָוֹן. כֵּיצַד, בְּתָּמִיד שֶׁל בֹּקֶר מְכַפֵּר עַל עֲבֵרוֹת שֶׁנַּעֲשׂוּ בַּלַּיְלָה, וְתָּמִיד שֶׁל בֵּין הָעַרְבַּיִם מְכַפֵּר עַל עֲבֵרוֹת שֶׁנַּעֲשׂוּ בַּיּוֹם. מַה טַּעַם (ישעיה א, כא) "צֶדֶק יָלִין בָּהּ", צַדִּיק יָלִין בָּהּ.

מִי פּוֹרֵעַ לָכֶם מִמָּדַי בֶּעָשׂוֹר אָמַר רַבִּי אֲבִין, בָּא עָשׂוֹר שֶׁנִּכְרַת הָמָן וַעֲשֶׂרֶת בָּנָיו. מִי פּוֹרֵעַ לָכֶם מֵהֶם סַנְקְלִיטִין מָרְדְּכַי וְאֶסְתֵּר, מָרְדְּכַי מִבַּחוּץ וְאֶסְתֵּר מִבִּפְנִים, מִי פּוֹרֵעַ לָכֶם מִיָּוָן בְּנֵי חַשְׁמוֹנָאִי שֶׁהָיוּ מַקְרִיבִין שְׁנֵי תְּמִידִין בְּכָל יוֹם מִי פּוֹרֵעַ לָכֶם מִמַּלְכוּת רְבִיעִית נַטְרוּנָא  וְהָיָה לָכֶם לְמִשְׁמֶרֶת. (להלן פסוק ט) אַל תֹּאכְלוּ מִמֶּנוּ נָא, לָא תִּבְעוּנֵיהּ מְהַבְהְבָה. רֹאשׁוֹ עַל כְּרָעָיו וְעַל קִרְבּוֹ, הוּא וְדוּכְסַיָא וְאַפְרַכְיָא וְאִיסְטֶרְטְלִיטִי  "הוֹנֵךְ (ו)מַעֲרָבֵךְ" (להלן פסוק יא) וְכָכָה תֹּאכְלוּ אֹתוֹ וְגוֹ', אָמַר רַבִּי שְׁמוּאֵל בַּר נַחְמַנִי, לְפִי שֶׁבָּעוֹלָם הַזֶּה  "וַאֲכַלְתֶּם אֹתוֹ בְּחִפָּזוֹן", אֲבָל לֶעָתִיד לָבֹא (ישעיה נב, יב) "כִּי לֹא בְחִפָּזוֹן תֵּצֵאוּ וּבִמְנוּסָה לֹא תֵלֵכוּן כִּי הֹלֵךְ לִפְנֵיכֶם ה'" וְגוֹ'.

דַּבְּרוּ אֶל כָּל עֲדַת יִשְׂרָאֵל. רַבִּי יִשְׁמָעֵאל אוֹמֵר, וְכִי שְׁנֵיהֶם הָיוּ מְדַבְּרִים וַהֲלֹא כְּבָר נֶאֱמַר (וְאַתָּה דַבֵּר אֶל בְּנֵי יִשְׂרָאֵל) (לעיל ז, ב) ["אַתָּה תְדַבֵּר אֶת כָּל אֲשֶׁר אֲצַוֶּךָּ"] וּמַה תַּלְמוּד לוֹמַר דַּבְּרוּ, אֶלָּא כֵּיוָן שֶׁהָיָה מֹשֶׁה מְדַבֵּר הָיָה אַהֲרֹן מַרְכִּין אָזְנָיו לִשְׁמֹעַ בְּאֵימָה וּמַעֲלֶה עָלָיו כְּאִלּו שׁוֹמֵעַ מִפִּי הַקָּדוֹשׁ בָּרוּךְ הוּא רַבִּי אַמִי בַּר יֹאשִׁיָּה אוֹמֵר, וְכִי שְׁנֵיהֶם הָיוּ מְדַבְּרִים וַהֲלֹא כְּבָר נֶאֱמַר (וְאַתָּה) ["אַתָּה"] וְגוֹ', אֶלָּא (כֵּיוָן שֶׁהָיָה מֹשֶׁה מְדַבֵּר הָיָה אַהֲרֹן מִימִינוֹ וְאֶלְעָזָר בִּשְׂמֹאלוֹ וְאִיתָמָר מִימִנוֹ שֶׁל אַהֲרֹן וְהָיָה הַדִּבּוּר יוֹצֵא מִבֵּין שְׁנֵיהֶם רַבִּי שִׁמְעוֹן בֶּן יוֹחַאי אוֹמֵר) מֹשֶׁה הָיָה חוֹלֵק כָּבוֹד לְאַהֲרֹן וְאוֹמֵר לוֹ (למדנו) [לַמְּדֵנִי], וְאַהֲרֹן חוֹלֵק כָּבוֹד לְמֹשֶׁה וְאוֹמֵר (למדנו) [לַמְּדֵנִי], וְהַדִּבּוּר יוֹצֵא מִבֵּינֵיהֶן כְּאִלּו שְׁנֵיהֶם מְדַבְּרִים.

דַּבְּרוּ אֶל כָּל עֲדַת יִשְׂרָאֵל לֵאמֹר בֶּעָשׂוֹר לַחֹדֶשׁ. הַדִּבּוּר בְּרֹאשׁ חֹדֶשׁ וּלְקִיחָה מִבֶּעָשׂוֹר, וּשְׁחִיטָה בְּאַרְבָּעָה עָשָׂר, אוֹ אֵינוֹ אֶלָּא הַדִּבּוּר וּלְקִיחָה מִבֶּעָשׂוֹר, וּשְׁחִיטָה בְּאַרְבָּעָה עָשָׂר, תַּלְמוּד לוֹמַר הַחֹדֶשׁ הַזֶּה לָכֶם דַּבְּרוּ אֵימָתַי הָיָה הַדִּבּוּר בְּרֹאשׁ חֹדֶשׁ. רַבִּי אָחָא בַּר יֹאשִׁיָּה אוֹמֵר אוֹ אֵינוֹ אֶלָּא הַדִּבּוּר וּלְקִיחָה בְּרֹאשׁ חֹדֶשׁ וּשְׁחִיטָה בְּאַרְבָּעָה עָשָׂר, תַּלְמוּד לוֹמַר דַּבְּרוּ אֶל כָּל עֲדַת יִשְׂרָאֵל לֵאמֹר, אֵין תַּלְמוּד לוֹמַר לֵאמֹר אֶלָּא לְהַפְסִיק הָעִנְיָן הַדִּבּוּר בְּרֹאשׁ חֹדֶשׁ וּלְקִיחָה בְּעָשוֹר, וּשְׁחִיטָה בְּאַרְבָּעָה עָשָׂר. רַבִּי יוֹסֵי הַגְּלִילִי אוֹמֵר, אוֹ אֵינוֹ אֶלָּא הַדִּבּוּר בְּרֹאשׁ חֹדֶשׁ וּלְקִיחָה וּשְׁחִיטָה בֶּעָשׂוֹר תַּלְמוּד לוֹמַר  וְהָיָה לָכֶם לְמִשְׁמֶרֶת וְגוֹ', אִם תֹּאמַר כֵּן עָקַרְתָּ כָּל הַכָּתוּב.

בֶּעָשׂוֹר לַחֹדֶשׁ הַזֶּה וְיִקְחוּ. אֵין לִי אֶלָּא עֲשִׂירִי שֶׁהוּא כָּשֵׁר לִלְקִיחָה, אַרְבָּעָה עָשָׂר מִנַּיִן אָמַרְתָּ קַל וָחוֹמֶר, וּמָה עֲשִׂירִי שֶׁאֵינוֹ כָּשֵׁר לִשְׁחִיטָה כָּשֵׁר לִלְקִיחָה, אַרְבָּעָה עָשָׂר שֶׁהוּא כָּשֵׁר לִשְׁחִיטָה דִּין הוּא שֶׁיְהֵא כָּשֵׁר לִלְקִיחָה. וְשְׁלֹשָׁה עָשָׂר מִנַּיִן אָמַרְתָּ קַל וָחוֹמֶר, וּמָה עֲשִׂירִי שֶׁאֵינוֹ קָרוֹב לִשְׁחִיטָה כָּשֵׁר לִלְקִיחָה, שְׁלֹשָׁה עָשָׂר שֶׁהוּא קָרוֹב לִשְׁחִיטָה דִּין הוּא שֶׁהוּכְשַׁר לִלְקִיחָה, וְהוּא הַדִּין לִשְׁנֵים עָשָׂר וּלְאַחַד עָשָׂר.

בֶּעָשׂוֹר לַחֹדֶשׁ הַזֶּה. לְהוֹצִיא פֶּסַח דּוֹרוֹת, שֶׁפֶּסַח מִצְרַיִם מִקְּחוֹ מִבֶּעָשׂוֹר וּפֶסַח דּוֹרוֹת מִקְּחוֹ כָּל זְמַן.

{rרמז קצבr}  וְיִקְחוּ לָהֶם. וְכִי כֻּלָּן הָיוּ לוֹקְחִין אֶלָּא לַעֲשוֹת שְׁלוּחוֹ שֶׁל אָדָם כְּמוֹתוֹ.

תָּנִי (דברים כד, א) "וְשִׁלַּח" מְלַמֵּד שֶׁהוּא עוֹשֶׂה שָׁלִיחַ "וְשִׁלְּחָה" מְלַמֵּד שֶׁהִיא עוֹשָׂה שָׁלִיחַ "וְשִׁלַּח וְשִׁלְּחָה", מְלַמֵּד שֶׁהַשָּׁלִיחַ עוֹשֶׂה שָׁלִיחַ. אַשְׁכְּחַן בְּגֵרוּשִׁין, בְּקִדּוּשִׁין מִנָּלָן, וְכִי תֵּימָא דְּיָלִיף מִגֵּרוּשִׁין, מַה לְגֵרוּשִׁין שֶׁכֵּן יֶשְׁנָן בְּעַל כָּרְחָהּ אָמַר קְרָא  "וְיָצְאָה וְהָיְתָה", מַקִּישׁ הֲוָיָה לִיצִיאָה, מָה יְצִיאָה מַשְׁוֵי שָׁלִיחַ אַף הֲוָיָה מַשְׁוֵי שָׁלִיחַ.

וְאֶלָּא הָא דִּתְנַן, הָאוֹמֵר לִשְׁלוּחוֹ צֵא וּתְרֹם תּוֹרֵם כְּדַעַת בַּעַל הַבַּיִת מִנָּלָן, וְכִי תֵּימָא יָלִיף מִגֵּרוּשִׁין, מַה לְגֵרוּשִׁין שֶׁכֵּן יֶשְׁנוֹ חֹל, תֹּאמַר וְכוּ'. אָמַר קְרָא (במדבר יח, כח) "אַתֶּם" "גַם אַתֶּם" לְרַבּוֹת שְׁלוּחֲכֶם. וְנִיכְתּוֹב רַחֲמָנָא בִּתְרוּמָה וְנֵיתוּ הֲנָךְ וְנִגְמְרוּ מִנֵּיהּ. מִשּׁוּם דְאִיכָּא לְמִיפְרַךְ מָה לִתְרוּמָה שֶׁכֵּן יֶשְׁנָהּ בְּמַחֲשָׁבָה. וְהָא דִּתְנַן, חֲבוּרָה שֶׁאָבַד פִּסְחָהּ וְאָמְרָה לְאֶחָד צֵא וּבַקֵּשׁ וּשְׁחֹט עָלֵינוּ, וְהָלַךְ וּמָצָא וְשָׁחַט הוּא אוֹכֵל וְהֵן אוֹכְלִין עִמּוֹ, מִנָּלָן וְכִי תֵּימָא דְּיָלִיף מֵהֲנָךְ. מָה לְהֲנָךְ שֶׁכֵּן חֹל הֵן אֵצֶל קָדָשִׁים. נַפְקָא לֵיהּ מִדְרְבִּי יְהוֹשֻׁעַ בֶּן קָרְחָה, דְּאָמַר, מִנַּיִן שֶׁשְּׁלוּחוֹ שֶׁל אָדָם כְּמוֹתוֹ, שֶׁנֶּאֱמַר (להלן פסוק ו) וְשָׁחֲטוּ אֹתוֹ כֹּל קְהַל עֲדַת יִשְׂרָאֵל, וְכִי כָּל הַקָּהָל כֻּלָּן הָיוּ שׁוֹחֲטִין וַהֲלֹא אֵינוֹ שׁוֹחֵט אֶלָּא אֶחָד, אֶלָּא מִכָּאן שֶׁשְּׁלוּחוֹ שֶׁל אָדָם כְּמוֹתוֹ. וְנֵיתוּ הֲנָךְ וְנִגְמְרוּ מִנֵּיהּ. מִשּׁוּם דְּאִיכָּא לְמִיפְרַךְ, מָה לְקָדָשִׁים שֶׁכֵּן רֹב מַעֲשֵׂיהֶם עַל יְדֵי שָׁלִיחַ וְלֹא נִיכְתּוֹב רַחֲמָנָא בִּתְרוּמָה וְתֵיתֵי מֵהֲנָךְ. הָכִי נַמִי, אֶלָּא "אַתֶּם גַּם אַתֶּם" לָמָה לִי מִיבָּעְיָא לֵיהּ לִכְדְּרַבִּי יַנַּאי, מָה אַתֶּם בְּנֵי בְּרִית אַף שְׁלוּחֲכֶם בְּנֵי בְּרִית. וְאִצְטְרִיךְ, סַלְקָא דַּעְתָּךְ אֲמִינָא הוֹאִיל וְאִיתָא בִּתְרוּמָה דְּנַפְשֵׁהּ, דִּתְנַן, הַנָּכְרִי וְהַכּוּתִי שֶׁתָּרְמוּ תְּרוּמָתָן תְּרוּמָה אֵימָא שְׁלִיחוּת נַמִי עָבִיד וּלְרַבִּי שִׁמְעוֹן דְּפָּטַר, דִּתְנַן, תְּרוּמַת הַנָּכְרִי מְדַמַּעַת וְחַיָּיבִין עָלֶיהָ חוֹמֶשׁ וְרַבִּי שִׁמְעוֹן פּוֹטֵר "אַתֶּם גַם אַתֶּם" לָמָּה לִי אִצְטְרִיךְ, סַלְקָא דַּעְתָּךְ אֲמִינָא הוֹאִיל וְאָמַר מַר אַתֶּם וְלֹא אָרִיסִים אַתֶּם וְלֹא שֻׁתָּפִים אַתֶּם וְלֹא אֶפּוֹטְרוֹפְּסִים אַתֶּם וְלֹא הַתּוֹרֵם אֶת שֵׁאֵינוֹ שֶׁלּוֹ אֵימָא אַתֶּם וְלֹא שְׁלוּחֲכֶם נַמִי, קָא מַשְׁמַע לָן. הֲנִיחָא לְרַבִּי יְהוֹשֻׁעַ בֶּן קָרְחָה אֶלָּא לְרַבִּי יוֹנָתָן דְּאָמַר מִנַּיִן שֶׁכָּל יִשְׂרָאֵל יוֹצְאִין בְּפֶסַח אֶחָד שֶׁנֶּאֱמַר  "וְשָׁחֲטוּ אֹתוֹ כֹּל קְהַל עֲדַת יִשְׂרָאֵל" שְׁלִיחוּת מִנָּא לֵיהּ. וְכִי תֵּימָא נֵילַף מִנֵּיהּ דִּילְמָא שַׁאנִי הָתָם דְּאִית לֵיהּ שׁוּתָּפוּת בְּגַוֵּיהּ. אֶלָּא מֵהָכָא "וְיִקְחוּ לָהֶם אִישׁ שֶׂה לְבֵית אָבֹת" הָתָם נַמִּי אִית לֵיהּ שֻׁתָּפוּת בְּגַוֵּיהּ. אִם כֵּן תְּרֵי קְרָאֵי לָמָּה לִי, אִם אֵינוֹ עִנְיָן לְהֵיכָא דְּשַׁיָּךְ תְּנֵהוּ עִנְיָן לְהֵיכָא דְּלָא שַׁיָּךְ. הַאי מִיבָּעְיָא לֵיהּ לִכְדְרַבִּי יִצְחָק אִישׁ זוֹכֶה וְאֵין קָטָן זוֹכֶה הַהוּא מִ'וְאִישׁ לְפִי אָכְלוֹ' נַפְקָא וְאַכָּתִי מִיבָּעְיָא לֵיהּ שׁוֹחֲטִין אֶת הַפֶּסַח עַל הַיָּחִיד סָבַר לֵהּ כְּמַאן דְאָמַר אֵין שׁוֹחֲטִין אֶת הַפֶּסַח עַל הַיָּחִיד.

אִישׁ שֶׂה לְבֵית אָבֹת בִּכְלַל שֶׂה גְּדִי וְטָלֶה, שֶׁנֶּאֱמַר (דברים יד, ד) "שֵׂה כְשָׂבִים וְשֵׂה עִזִּים" לְבֵית אָבֹת, אֵין לְבֵית אָבוֹת אֶלָּא מִשְׁפָּחוֹת, שֶׁנֶּאֱמַר (במדבר א, ב) "לְמִשְׁפְּחֹתָם לְבֵית אֲבֹתָם", וַהֲרֵי שֶׁהָיוּ עֶשֶׂר מִשְׁפָּחוֹת לְבֵית אַב אֶחָד שׁוֹמֵעַ אֲנִי שֶׂה אֶחָד לְכֻלָם, תַּלְמוּד לוֹמַר שֶׂה לַבָּיִת.

דָּבָר אַחֵר, שֶׂה לַבָּיִת מְלַמֵּד שֶׁאָדָם מֵבִיא וְשׁוֹחֵט עַל יְדֵי בְּנוֹ וּבִתּוֹ הַקְּטַנִּים, וְעַל יְדֵי עַבְדּוֹ וְשִׁפְחָתוֹ הַכְּנַעֲנִים בֵּין מִדַּעְתָּן בֵּין שֶׁלֹּא מִדַּעְתָּן, אֲבָל אֵינוֹ שׁוֹחֵט עַל יְדֵי בְּנוֹ וּבִתּוֹ הַגְּדוֹלִים, וְלֹא עַל יְדֵי עַבְדּוֹ וְשִׁפְחָתוֹ הָעִבְרִים וְלֹא עַל יְדֵי אִשְׁתּוֹ אֶלָּא מִדַּעְתָּן.

הִפְרִישׁ פֶּסַח עַל חֲבֵרוֹ לֹא עָשָׂה כְּלוּם. שֶׂה לַבַּיִת לָאו דְּאוֹרַיְיתָא דִּתְנַן הָאוֹמֵר לִבְנוֹ הֲרֵינִי שׁוֹחֵט אֶת הַפֶסַח עַל מִי שֶׁיַעֲלֶה מִכֶּם רִאשׁוֹן לִירוּשָׁלַיִם כֵּיוַן שֶׁהִכְנִיס רִאשׁוֹן רֹאֹשׁוֹ וְרֻבּוֹ זָכָה בְּחֶלְקוֹ וּמְזַכֶּה אֶחָיו עִמּוֹ, וְאִי אַמְרֵת שֶׂה לַבָּית דְּאוֹרַיְיתָא עַל בִּישְׂרָא קָאי וּמְזַכֵּי לְהוּ אֶלָּא לָמָּה לְהוּ דְאָמַר לְהוֹן אֲבוּהוֹן כְּדֵי לְזָרְזָן [בְּמִצְוֹת]. תַּנְיָא נַמִי הַכִי, מַעֲשֶׂה הָיָה וְקָדְמוּ בָּנוֹת לְבָנִים וְנִמְצְאוּ בָּנוֹת זְרִיזוֹת וּבָנִים שְׁפָלִים.

וְאִם יִמְעַט הַבַּיִת מִהְיוֹת מִשֶּׂה, בָּא הַכָּתוּב לְלַמֶּדְךָ שֶׁלְּעוֹלָם נִמְנִין עַל הַפֶּסַח וּמוֹשְׁכִין יְדֵיהֶן מִמֶּנוּ עַד שֶׁיִּשָּׁחֵט וּבִלְּבַד שֶׁלֹּא יַנִּיחַ אֶת הַפֶּסַח כְּמוֹת שֶׁהוּא רַבִּי יְהוּדָה אוֹמֵר, וּבִלְבַד שֶׁהָיָה שָׁם אֶחָד מֵחֲבוּרָה רִאשׁוֹנָה שֶׁלֹּא לַעֲשׂוֹת עִקָר טְפֵלָה וּטְפֵלָה עִקָר.

וּמוֹשְׁכִין אֶת יְדֵיהֶן מִמֶּנוּ עַד שֶׁיִּשָּׁחֵט רַבִּי שִׁמְעוֹן אוֹמֵר, עַד שֶׁיִּזָּרֵק הַדָּם וְרַבָּנָן סַבְרֵי, מִהְיוֹת, מֵחֲיוּתָא דְּשֶׂה. ור' שִׁמְעוֹן סָבַר, מֵהֲוָיָתָהּ דְּשֶׂה, אֲבָל לִמָּנוֹת עָלָיו דִּבְרֵי הַכֹּל עַד שֶׁיִּשָּׁחֵט, אָמַר קְרָא בְּמִכְסַת נְפָשֹׁת וַהֲדַר תָּכֹסּוֹ.

תַּנְיָא מִהְיוֹת מִשֶּׂה מִכְּדֵי אֲכִילָה וְלֹא מִכְּדֵי מִקָּח, רַבִּי אוֹמֵר, אַף מִכְּדֵי מִקָּח, שֶׁאִם אֵין לוֹ מְמַנֶּה אֲחֵרִים עִמּוֹ וּמָעוֹת שֶׁבְּיָדוֹ חֻלִּין שֶׁעַל מְנַת כֵּן הִקְדִּישׁוּ יִשְׂרָאֵל אֶת פִּסְחֵיהֶן. רַבָּה וְר' זֵירָא בַּעֲצֵי צְלִיָּתוֹ כוּלֵי עַלְמָא לֹא פְּלִיגֵי דִּכְגוּפוֹ דָּמִי, כִּי פְּלִיגִי בְּמַצָּה וּמָרוֹר, רַבָּנָן סָבְרֵי, הָא אֲכִילָה אַחֲרִיתִי, וְרַבִּי סָבַר, כֵּיוַן דְּהֶכְשֵׁרוֹ דְּפֶסַח הוּא כְּפֶסַח דָּמִי. וְחַד אָמַר בְּמַצָּה וּמָרוֹר נַמִי לֹא פְּלִיגֵי כִּי פְּלִיגֵי לִקַּח בָּהֶן חָלוּק אוֹ טַלִּית, דְּרַבָּנַן סָבְרֵי, מִהְיוֹת מִשֶּׂה, הַחַיֵיהוּ לַשֶׂה, וְרַבִּי סָבַר, הַחֲיֵה עַצְמְךָ מִשֶׂה.

וְלָקַח הוּא וּשְׁכֵנוֹ, רַבִּי עֲקִיבָא אוֹמֵר, מִנַּיִן אַתָּה אוֹמֵר שֶׁאִם רוֹצֶה אָדָם לַעֲשׂוֹת פֶּסַח יְחִידִי הוּא רַשַּׁאי תַּלְמוּד לוֹמַר וְלָקַח הוּא, רַבִּי יִשְׁמָעֵאל אוֹמֵר מִנַּיִן אַתָּה אוֹמֵר שֶׁאִם רוֹצֶה אָדָם לְמַנּוֹת אֲחֵרִים עַל פִּסְחוֹ שֶׁהוּא רַשַּׁאי תַּלְמוּד לוֹמַר וְלָקַח הוּא וּשְׁכֵנוֹ.

שׁוֹמֵעַ אֲנִי שְׁכֵנוֹ שֶׁבְּגַגּוֹ, אוֹ אֵינוֹ אֶלָּא שְׁכֵנוֹ שֶׁבְּצִדּוֹ תַּלְמוּד לוֹמַר הַקָּרֹב אֶל בֵּיתוֹ, דִבֵּר הַכָּתוּב בָּהוֹוֶה. רַבִּי שִׁמְעוֹן בֶּן יוֹחַאי אוֹמֵר, שְׁכֵנוֹ מִכָּל מָקוֹם.

בְּמִכְסַת, אֵין מִכְסַת אֶלָּא מִנְיָן, שֶׁיִּשְׁחָטֶנּוּ לִמְנוּיָיו, אֲבָל אִם שְׁחָטוֹ שֶׁלֹּא לִמְנוּיָיו שׁוֹמֵעַ אֲנִי שֶׁיְּהֵא כָּשֵׁר, תַּלְמוּד לוֹמַר אִישׁ לְפִי אָכְלוֹ תָּכֹסּוּ שָׁנָּה עָלָיו הַכָּתוּב לִפְסֹל. רַבִּי אוֹמֵר לְשׁוֹן סוּרְסִי הוּא זֶה כְּאָדָם שֶׁאוֹמֵר לַחֲבֵרוֹ כּוֹס לִי טָלֶה זֶה אַשְׁכְּחַן שֶׁלֹּא לִמְנוּיָו, שֶׁלֹּא לְאוֹכְלָיו מִנָּלָן. אָמַר קְרָא, אִישׁ לְפִי אָכְלוֹ תָּכֹסּוּ, אִיתְקַשׁ אוֹכְלָיו לִמְנוּיָיו.

{rרמז קצגr}  תַּנְיָא, אִשָּׁה בָּרִאשׁוֹן שׁוֹחֲטִין עָלֶיהָ בִּפְנֵי עַצְמָהּ, וּבַשֵּׁנִי עוֹשֶׂה אוֹתָהּ טְפֵלָה לַאֲחֵרִים, דִּבְרֵי רַבִּי יְהוּדָה. רַבִּי יוֹסֵי אוֹמֵר, בַּשֵּׁנִי שׁוֹחֲטִין עָלֶיהָ בִּפְנֵי עַצְמָהּ וְאֵין צָרִיךְ לוֹמַר בָּרִאשׁוֹן. רַבִּי שִׁמְעוֹן אוֹמֵר, בָּרִאשׁוֹן עוֹשִׂין אוֹתָהּ טְפֵלָה לַאֲחֵרִים וּבַשֵּׁנִי אֵין שׁוֹחֲטִין עָלֶיהָ כָּל עִקָר, מַאי טַעְמָא דְּרַבִּי יְהוּדָה, כְּתִיב בָּרִאשׁוֹן בְּמִכְסַת נְפָשֹׁת דְּאֲפִלּוּ אִשָּׁה, וּכְתִיב בַּשֵּׁנִי (במדבר ט, יג) "חֶטְאוֹ יִשָּׂא הָאִישׁ הַהוּא", אִישׁ וְלֹא אִשָּׁה, וְכִי מְמַעֵט לָהּ מֵחוֹבָה, מִטָפְלָה לֹא מְמַעֵט לָהּ, דְּכִי כָּתַב  "חֻקַּת הַפֶּסַח" לְטָפְלָהּ אַהֲנִי וְר' יוֹסֵי מַאי טַעְמָא, כְּתִיב בָּרִאשׁוֹן בְּמִכְסַת נְפָשֹׁת דְּאֲפִלּוּ אִשָּׁה, וְכָתַב בַּשֵּׁנִי (שם יג) "וְנִכְרְתָה הַנֶּפֶשׁ הַהִיא", דְּאֲפִלּוּ אִשָּׁה, וְ"חֶטְאוֹ יִשָּׂא הָאִישׁ הַהוּא" מִבָּעְיָא לֵיהּ אִישׁ וְלֹא קָטָן, וְרַבִּי שִׁמְעוֹן מַאי טַעְמָא, כָּתַב בָּרִאשׁוֹן אִישׁ וְלֹא אִשָּׁה, וּמִכְסַת נְפָשֹׁת מְהַנִי לְטָפְלָהּ, וְכָתַב בַּשֵּׁנִי "חֶטְאוֹ יִשָּׂא הָאִישׁ וְלֹא אִשָּׁה. מִמַּאי קָא מְמַעֵט לָהּ, אִילֵימָא מֵחוֹבָה, הַשְׁתָּא בָּרִאשׁוֹן אַמְרֵת לֹא, בַּשֵּׁנִי מִיבָּעְיָא. אֶלָּא לָאו לְטָפְלהּ, וּמַאי אִישׁ דְּקָאָמַר רַבִּי שִׁמְעוֹן, אִלֵימָא וְיִקְחוּ לָהֶם אִישׁ הַאי מִיבָּעְיָא לֵיהּ לְכִדְרַבִּי יִצְחָק אִישׁ זוֹכֶה וְלֹא קָטָן זוֹכֶה אֶלָּא אִישׁ לְפִי אָכְלוֹ, וְאֵימָא כְּרַבִּי יוֹסֵי דְּשׁוֹחֲטִין אֶת הַפֶּסַח עַל הַיָּחִיד אִם כֵּן נִכְתֹּב לְפִי אָכְלוֹ, מַאי אִישׁ שְׁמַע מִינָהּ תַּרְתֵּי.

דָּבָר אַחֵר, בְּמִכְסַת נְפָשֹׁת, לָמָּה נֶאֱמַר, לְפִי שֶׁנֶּאֱמַר אִישׁ אֵין לִי אֶלָּא אִישׁ, אִשָּׁה טוּמְטוּם וְאַנְדְּרוֹגִינוּס מִנַּיִן, תַּלְמוּד לוֹמַר בְּמִכְסַת נְפָשׁוֹת, רִבָּה מַשְׁמַע מֵבִיא אֲנִי אֶת אֵלּוּ וּמֵבִיא אֶת הַחוֹלֶה וְאֶת הַקָּטָן שֶׁאֵין יְכוֹלִין לֶאֱכֹל כְּזַיִת, תַּלְמוּד לוֹמַר לְפִי אָכְלוֹ, יָצְאוּ הַחוֹלֶה וְהַקָּטָן שֶׁאֵין יְכוֹלִין לֶאֱכֹל כְּזַיִת, אֵין שׁוֹחֲטִין עֲלֵיהֶם.

רַבִּי יִשְׁמָעֵאל אוֹמֵר, בָּא הַכָּתוּב לְלַמֶּדְךָ שֶׁנִּמְנִין עַל הַפֶּסַח וּמוֹשְׁכִין יְדֵיהֶם מִמֶּנוּ עַד שֶׁיִּשָּׁחֵט, וּבִלְבַד שֶׁלֹּא יַנִּיחוּ אֶת הַפֶּסַח כְּמוֹת שֶׁהוּא רַבִּי יִצְחָק אוֹמֵר, בְּמִי הָעִנְיָן מְדַבֵּר, בְּחַי.

{pפסוק הp} {rרמז קצדr}  שֶׂה תָמִים. בִּכְלַל שֶׂה גְּדִי וְטָלֶה, שֶׁנֶּאֱמַר  "שֵׂה כְשָׂבִים וְשֵׂה עִזִּים". תָמִים, לְהוֹצִיא בַּעַל מוּם. זָכָר, לְהוֹצִיא טוּמְטוּם וְאַנְדְּרוֹגִינוּס וּנְקֵבָה. בֶּן שָׁנָה. אֵין לִי אֶלָּא בֶּן שָׁנָה, כָּל שְׁנָתוֹ מִנַּיִן הָיָה רַבִּי יִשְׁמָעֵאל אוֹמֵר, קַל וָחֹמֶר, וּמָה אִם עוֹלָה שֶׁהִיא חֲמוּרָה כְּשֵׁרָה לְהָבִיא כָּל שְׁנָתָהּ כְּבַת שְׁנָתָהּ, פֶּסַח שֶׁהוּא קַל אֵינוֹ דִּין שֶׁיַכְשִׁיר לְהָבִיא כָּל שְׁנָתוֹ כְּבֶן שְׁנָתוֹ. רַבִּי יוֹסֵי הַגְּלִילִי אוֹמֵר, וּמָה אַיִל שֶׁתְּחִלַּת שְׁנָתוֹ פָּסוּל סוֹפוֹ כָּשֵׁר, פֶּסַח שֶׁתְּחִלָּתוֹ כָּשֵׁר אֵינוֹ דִּין שֶׁיְּהֵא סוֹפוֹ כָּשֵׁר.

מִן הַכְּבָשִׂים וּמִן הָעִזִּים, מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ. אוֹ אֵינוֹ אֶלָּא מִשְּׁנֵיהֶם כְּאַחַת, תַּלְמוּד לוֹמַר (ויקרא א, י) "וְאִם מִן הַצֹּאן קָרְבָּנוֹ" מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ. וַהֲרֵי דְּבָרִים קַל וָחֹמֶר, וּמָה אִם עוֹלָה שֶׁהִיא חֲמוּרָה כְּשֵׁרָה לְהָבִיא מִין (אַחֵר) [אֶחָד] פֶּסַח שֶׁהוּא קַל אֵינוֹ דִּין שֶׁיָּבִיא מִמִּין (אַחֵר) [אֶחָד] הָא מַה תַּלְמוּד לוֹמַר מִן הַכְּבָשִׂים וּמִן הָעִזִּים, מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ.

(להלן פסוק ו) וְהָיָה לָכֶם  לְהָבִיא פֶּסַח דּוֹרוֹת, שֶׁלֹּא יָבִיא אֶלָּא מִן הַכְּבָשִׂים וּמִן הָעִזִּים, דִּבְרֵי רַבִּי אֱלִיעֶזֶר. רַבִּי יֹאשִׁיָּה אוֹמֵר תִּקָּחוּ לָמָּה נֶאֱמַר, לְפִי שֶׁנֶּאֱמַר  "וְזָבַחְתָּ פֶּסַח לַה' אֱלֹהֶיךָ צֹאן וּבָקָר", צֹאן לְפֶסַח וּבָקָר לַחֲגִיגָה. אוֹ אֵינוֹ אֶלָּא אֶחָד מִזֶּה וְאֶחָד מִזֶּה בְּפֶסַח וּמָה אֲנִי מְקַיֵּם שֶׂה תָמִים זָכָר בֶּן שָׁנָה לְפֶסַח מִצְרַיִם, אֲבָל לְפֶסַח דּוֹרוֹת יָבִיא מִזֶּה וּמִזֶּה, תַּלְמוּד לוֹמַר מִן הַכְּבָשִׂים וּמִן הָעִזִּים תִּקָּחוּ דִבְרֵי רַבִּי יֹאשִׁיָּה. רַבִּי יוֹנָתָן אוֹמֵר, צֹאן לַפֶּסַח בָּקָר לַחֲגִיגָה, אוֹ אֵינוֹ אֶלָא אֶחָד מִזֶּה וְאֶחָד מִזֶּה בַּפֶּסַח וּמָה אֲנִי מְקַיֵּים שֵׂה תָמִים, לְפֶּסַח מִצְרַיִם, אֲבָל פֶּסַח דּוֹרוֹת יָבִיא מָזֶּה וּמִזֶה, תַּלְמוּד לוֹמַר (להלן יג, ה) "וְעָבַדְתָּ אֶת הָעֲבֹדָה הַזּאֹת בַּחֹדֶשׁ הַזֶּה", כָּעֲבֹדָה שֶׁעָבַדְתָּ בְּמִצְרַיִם כָּךְ עֲשֵׂה לְדוֹרוֹת, דִּבְרֵי רַבִּי נָתָן. רַבִּי אֱלִיעֶזֶר אוֹמֵר, צֹאן לְפֶסַח וּבָקָר לַחֲגִיגָה וְכוּ'. וּמָה אֲנִי מְקַיֵּם שֶׂה תָמִים, לְפֶסַח מִצְרַיִם, אֲבָל פֶּסַח דּוֹרוֹת יָבִיא מִזֶּה וּמִזֶּה. תַּלְמוּד לוֹמַר (להלן יב, כד) "וּשְׁמַרְתֶּ[ם] אֶת הַדָּבָר הַזֶּה" הֲרֵי פֶּסַח דּוֹרוֹת אָמוּר. אִם כֵּן מַה תַּלְמוּד לוֹמַר (דברים שם) "וְזָבַחְתָּ פֶּסַח לַה' אֱלֹהֶיךָ צֹאן וּבָקָר", צֹאן לְפֶסַח וּבָקָר לַחֲגִיגָה.

רַבִּי עֲקִיבָא אוֹמֵר, כָּתוּב אֶחָד אוֹמֵר  "וְזָבַחְתָּ פֶסַח... צֹאן וּבָקָר", וְכָתוּב אֶחָד אוֹמֵר, מִן הַכְּבָשִׂים וּמִן הָעִזִּים, כֵּיצַד יִתְקַיְּמוּ שְׁנֵי כְּתוּבִין הַלָּלוּ, אָמַרְתָּ זוֹ מִדָּה בַּתּוֹרָה, שְׁנֵי כְּתוּבִים זֶה כְּנֶגֶד זֶה וְסוֹתְרִין זֶה עַל יְדֵי זֶה וּמִתְקַיְּמִין בִּמְקוֹמָן, עַד שֶּׁיָּבֹא הַכָּתוּב הַשְׁלִישִׁי וְיַכְרִיעַ בֵּינֵהֶן, תַּלְמוּד לוֹמַר (להלן יב, כא) "מִשְׁכוּ וּקְחוּ לָכֶם צֹאן" צֹאן לַפֶסַח וָּבָקָר לַחֲגִיגָה וְלֹא בָּקָר לַפֶסַח, רַבִּי יִשְׁמָעֵאל אוֹמֵר, בַּחֲגִיגָה הַבָּאָה בַּפֶּסַח הַכָּתוּב מְדַבֵּר, אוֹ אֵינוֹ אֶלָּא בְּפֶסַח עַצְמוֹ, כְּשֶׁהוּא אוֹמֵר שֶׂה תָמִים זָכָר בֶּן שָׁנָה הֲרֵי פֶּסַח עַצְמוֹ אָמוּר. וּמַה תַּלְמוּד לוֹמַר "וְזָבַחְתָּ פֶּסַח לַה' אֱלֹהֶיךָ צֹאן וּבָקָר", בַּחֲגִיגָה הַבָּאָה בַּפֶּסַח הַכָּתוּב מְדַבֵּר. רַבִּי אוֹמֵר, בְּזֶבַח שֶׁהוּא בָּא מִן הַצֹּאן וּמִן הַבָּקָר הַכָּתוּב מְדַבֵּר, וְאֵי זֶה זֶה שְׁלָמִים מִכָּאן אָמְרוּ, מוֹתַר שְׁלָמִים לִשְׁלָמִים וּמוֹתַר פֶּסַח לִשְׁלָמִים.

שֶׂה תָמִים זָכָר בֶּן שָׁנָה יִהְיֶה לָכֶם, שֶׁיְהֵא תָּמִים בֶּן שָׁנָה בִּשְׁעַת שְׁחִיטָה, וּמִנַּיִן בְּקַבָּלָה וְהוֹלָכָה וְהַזָּיָה, תַּלְמוּד לוֹמַר יִהְיֶה, שֶׁיְהֵא הֲוָיָתוֹ תָּם וּבֶן שָׁנָה, תִּרְגְּמָא אֲבֶּן שָׁנָה. הָכִי נַמִי מִסְתַּבְּרָא, דְּתַנְיָא, רַבִּי יְהוֹשֻׁעַ אוֹמֵר, כָּל הַזְּבָחִים שֶׁבַּתּוֹרָה שֶׁנִּשְׁתַּיֵּר מֵהֶן כְּזַיִת בָּשָׂר אוֹ כְּזַיִת חֵלֶב זוֹרֵק אֶת הַדָּם, שְׁמַע מִינָהּ וּמִי אִכָּא מִידִי דְּבִשְׁעַת שְׁחִיטָה הֱוֵי בֶּן שָׁנָה וּבַקַּבָּלָה וְהוֹלָכָה וּבִזְרִיקָה הֱוֵי בֶּן שְׁתֵּי שָׁנִים. אָמַר רָבָא, זֹאת אוֹמֶרֶת שָׁעוֹת פּוֹסְלוֹת בַּקָּדָשִׁים.

"מִן הַבְּהֵמָה מִן הַבָּקָר וּמִן הַצֹּאן", פְּרַט לְזָקֵן וּלְחוֹלֶה וְלִמְזֹהָם וְהַהוּא תַּנָּא דְּנָפְקָא לֵיהּ לְרוֹבֵעַ וְנִרְבָּע מִ"מִּן הַבְּהֵמָה", זָקֵן וְחוֹלֶה וּמְזֹהָם מִנָּא לֵיהּ. נַפְקָא לֵיהּ מִדְּתַנְיָא מִן הַכְּבָשִׂים וּמִן הָעִזִּים תִּקָּחוּ, הֲרֵי אֵלּוּ מִעוּטִין, פְּרַט לְזָקֵן וְחוֹלֶה וְלִמְזֹהָם. וְהַהוּא תַּנָא דְּבֵי רַבִּי יִשְׁמָעֵאל סָבַר, הַהוּא מִן הַכְּבָשִׂים וּמִן הָעִזִּים תִּקָּחוּ, אוֹרְחֵיהּ דִּקְרָא הוּא לְאִשְׁתְּעוּיֵי הָכִי.

{rרמז קצהr}  וְהָיָה לָכֶם לְמִשְׁמֶרֶת עַד אַרְבָּעָה עָשָׂר. מִפְּנֵי מַה הִקְדִּים הַכָּתוּב לְקִיחָתוֹ שֶׁל פֶּסַח קֹדֶם לִשְׁחִיטָתוֹ אַרְבָּעָה יָמִים, הָיָה רַבִּי מַתְיָא בֶּן חָרָשׁ אוֹמֵר, הֲרֵי הוּא אוֹמֵר (יחזקאל טז, ח) "וָאֶעֱבֹר עָלַיִךְ וָאֶרְאֵךְ" וְגוֹ', הִגִּיעַ שְׁבוּעָה שֶׁנִּשְׁבַּע הַקָּדוֹשׁ בָּרוּךְ הוּא לְאַבְרָהָם אָבִינוּ שֶׁהוּא גּוֹאֵל אֶת בָּנָיו, וְלֹא הָיוּ בְּיָדָם מִצְוֹת שֶׁיִּתְעַסְּקוּ בָּהֶן כְּדֵי שֶׁיִּגָּאֲלוּ, שֶׁנֶּאֱמַר (שם ז) "שָׁדַיִם נָכוֹנוּ וּשְׂעָרֵךְ צִמֵּחַ וְאַתְּ עֵרוֹם וְעֶרְיָה", "עֶרְיָה" מִן הַמִּצְוֹת, וְנָתַן לָהֶן הַקָּדוֹשׁ בָּרוּךְ הוּא שְׁתֵּי מִצְוֹת, מִצְוַת פֶּסַח וּמִצְוַת מִילָה, שֶׁיִּתְעַסְּקוּ בָּהֶן כְּדֵי שֶׁיִּגָּאֲלוּ וְכוּ', וְאוֹמֵר  "כֵּן אַתְּ בְּדַם בְּרִיתֵךְ שִׁלַּחְתִּי אֲסִירַיִךְ", לְכָךְ הִקְדִּים לְקִיחַת הַפֶּסַח קֹדֶם שְׁחִיטָתוֹ אַרְבָּעָה יָמִים, שֶׁאֵין נוֹטְלִין שָׂכָר אֶלָּא עַל הַמַּעֲשֶׂה. רַבִּי אֱלִיעֶזֶר אוֹמֵר, אַרְבָּעָה הָיוּ בְּיָדָם (כָּתוּב בְּפָסוּק וְשָׁאֲלָה אִשָּׁה מִשְּׁכֶנְתָּהּ) וּמִפְּנֵי מָה הִקְדִּים לְקִיחָתוֹ שֶׁל פֶּסַח לִשְׁחִיטָת[וֹ] אַרְבָּעָה יָמִים, לְפִי שֶׁהָיוּ יִשְׂרָאֵל שְׁטוּפִים בַּעֲבוֹדָה זָרָה בְּמִצְרַיִם. וַעֲבוֹדָה זָרָה שְׁקוּלָה כְּכָל מִצְוֹת שֶׁבַּתּוֹרָה, שֶׁנֶּאֱמַר (במדבר טו, כד) "וְהָיָה אִם מֵעֵינֵי הָעֵדָה" וְגוֹ', הֲרֵי (כְּתִיב כָּל) [יִיחֵד הַכָּתוּב] הַמִּצְוָה הַזּאֹת וַאֲמָרָהּ עִנְיָן בִּפְנֵי עַצְמָהּ, זוֹ עֲבוֹדַת אֱלִילִים. אוֹ אֵינוֹ אֶלָּא אַחַת מִּכָּל הַמִּצְוֹת הָאֲמוּרוֹת בַּתּוֹרָה, כְּשֶׁהוּא אוֹמֵר (שם כב) "וְכִי תִשְׁגוּ וְלֹא תַּעֲשׂוּ" וְגוֹ' בָּאוּ כָּל הַמִּצְוֹת לְלַמֶּדְךָ עַל מִצְוָה אַחַת, מָה עוֹבֵר עַל כָּל הַמִּצְוֹת פּוֹרֵק עֹל וּמֵפֵר בְּרִית וּמְגַלֶּה פָּנִים בַּתּוֹרָה אַף הָעוֹבֵר עַל מִצְוָה אַחַת וְכוּ', שֶׁנֶּאֱמַר  "לְעָבְרְךָ בִּבְרִית", אֵין בְּרִית אֶלָּא תּוֹרָה, שֶׁנֶּאֱמַר (שם כח, סט) "אֵלֶּה דִּבְרֵי הַבְּרִית". אָמְר לָהֶם, מִשְׁכוּ יְדֵיכֶם מֵעֲבוֹדַת אֱלִילִים וְהִדַבְּקוּ בְּמִצְוֹת.

רַבִּי יְהוּדָה בֶּן בְּתֵירָא אוֹמֵר, הֲרֵי הוּא אוֹמֵר (לעיל ו, ט) "וְלֹא שָׁמְעוּ אֶל מֹשֶׁה" (כָּתוּב בְּרֶמֶז קעז).

וְהָיָה לָכֶם לְמִשְׁמֶרֶת. לָמָּה נֶאֱמַר, לְפִי שֶׁהוּא אוֹמֵר  "מִשְׁכוּ וּקְחוּ" אָמְרוּ יִשְׂרָאֵל לְמֹשֶׁה רַבֵּנוּ (לעיל ח, כב) "הֶן נִזְבַּח אֶת תּוֹעֲבַת מִצְרַיִם" וְגוֹ'. אָמַר, מִן הַנֵּס שֶׁהוּא עוֹשֶׂה (לָהֶם) [לָכֶם] בִּמְשִׁיכָתָן, אַתֶּם יוֹדְעִין מָה בִּשְׁחִיטָתָן.

וְהָיָה לָכֶם לְמִשְׁמֶרֶת, שָׁמְרֵהוּ עַד אַרְבָּעָה עָשָׂר שָׁחֲטֵהוּ בְּאַרְבָּעָה עָשָׂר. אוֹ אֵינוֹ אֶלָּא שָׁמְרְהוּ עַד אַרְבָּעָה עָשָׂר וּמָשְׁכֵהוּ וְשָחֲטֵהוֹ, תַּלְמוּד לוֹמַר (במדבר ט, ה) "בָּרִאשׁוֹן בְּאַרְבָּעָה עָשָׂר" קְבָעוֹ הַכָּתוּב חוֹבָה.

וְהָיָה לָכֶם לְמִשְׁמֶרֶת, מַגִּיד הַכָּתוּב שֶׁהָיוּ מְבַקְּרִין אוֹתוֹ אַרְבָּעָה יָמִים קֹדֶם לִשְׁחִיטָתוֹ, מִכָּאן אַתָּה דָּן עַל הַתָּמִיד, נֶאֱמַר שְׁמִירָה בְּפֶסַח וְנֶאֱמַר שְׁמִירָה בְּתָמִיד, מַה שְׁמִירָה הָאֲמוּרָה בְּפֶסַח מְבַקְּרִין אוֹתוֹ אַרְבָּעָה יָמִים קֹדֶם לִשְׁחִיטָתוֹ, אַף שְׁמִירָה הָאֲמוּרָה בְּתָמִיד מְבַקְּרִין אוֹתוֹ אַרְבָּעָה יָמִים קֹדֶם לִשְׁחִיטָתוֹ. מִכָּאן אָמְרוּ, אֵין פּוֹחֲתִין מִשִּׁשָׁה טְלָאִים הַמְּבֻקָּרִים בְּלִשְׁכַּת הַטְּלָאִים, כְּדֵי לְשַׁבָּת וּשְׁנֵי יָמִים טוֹבִים שֶׁל רֹאשׁ הַשָּׁנָה וּמוֹסִיפִין לְעוֹלָם.

(אִי בְּעַרְבֵי) תְּמִידִין וּמוּסָפִין טוּבָא הַוֵי. וְהַאי תָּנָא בְּעָלְמָא קָאי, אַתְּמִידִין לְחוּדַיְיהוּ קָאי וּמַאי כְּדֵי לְשַׁבָּת, סִימָנָא בְּעָלְמָא וְהֲכִי קָאָמַר, אֵין פּוֹחֲתִין מִשִּׁשָׁה טְלָאִים הַמְּבֻקָּרִין בְּלִשְׁכַּת הַטְּלָאִים אַרְבָּעָה יָמִים קֹדֶם שְׁחִיטָה, וּמַנִי בֶּן בַּג בַּג הִיא, דְּתֲנְיָא, מִנַּיִן לְתָמִיד שֶׁטָּעוּן בִקּוּר וְכוּ'. דַּיְקָא נַמִי דְּקְתַּנִי כְּדֵי לְשַׁבָּת וְלֹא קְתַנִי לְשַׁבָּת, שְׁמַע מִינָּהּ.

וְהָיָה לָכֶם לְמִשְׁמֶרֶת לְהוֹצִיא פֶּסַח דּוֹרוֹת, שֶׁפֶּסַח מִצְרַיִם מִקְּחוֹ מִבֶּעָשׂוֹר וּפֶסַח דּוֹרוֹת מִקְּחוֹ בְּכָל זְמַן.

בֶּעָשׂוֹר לַחֹדֶשׁ הַזֶּה, זֶה מִקְּחוֹ מִבֶּעָשׂוֹר וּפֶסַח דּוֹרוֹת אֵין מִקְּחוֹ מִבֶּעָשׂוֹר. וְהָיָה לָכֶם לְמִשְׁמֶרֶת עַד אַרְבָּעָה עָשָׂר יוֹם לַחֹדֶשׁ הַזֶּה. הַזֶּה לָמָּה לִי, לִמְעוּטֵי פֶּסַח שֵׁנִי דִּכְוָותֵיהּ כְּתִיב בְּפָרָשַׁת בְּהַעֲלֹתְךָ .

{rרמז קצוr}  וְשָׁחֲטוּ אֹתוֹ, וְכִי כֻּלָּם שׁוֹחֲטִין, אֶלָּא לַעֲשׂת שְׁלוּחוֹ שֶׁל אָדָם כְּמוֹתוֹ.

וְשָׁחֲטוּ אֹתוֹ, בֵּין בְּחֹל בֵּין בְּשַׁבָּת וּמָה אֲנִי מְקַיֵּם (להלן לא, יד) "מְחַלֶּלֶיהָ מוֹת יוּמָת", בִּשְׁאַר כָּל מְלָאכוֹת חוּץ מִשְּׁחִיטַת הַפֶּסַח. אוֹ אֵינוֹ אֶלָּא אֲפִלּוּ בִּשְׁחִיטַת הַפֶּסַח וּמָה אֲנִי מְקַיֵּם וְשָׁחֲטוּ אֹתוֹ בִּשְׁאַר כָּל הַיָּמִים חוּץ מִן הַשַּׁבָּת, תַּלְמוּד לוֹמַר  "וְיַעֲשׂוּ בְנֵי יִשְׂרָאֵל אֶת הַפָּסַח בְּמֹעֲדוֹ", אֲפִלּוּ בְּשַׁבָּת, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, מִמַּשְׁמַע זֶה עֲדַיִן לֹא שָׁמַעְנוּ. נָם לוֹ רַבִּי יֹאשִׁיָּה, הֲרֵי הוּא אוֹמֵר (שם כח, ב) "צַו אֶת בְּנֵי יִשְׂרָאֵל וְאָמַרְתָּ אֲלֵהֶם אֶת קָרְבָּנִי לַחְמִי" וְגוֹ' אִם לְלַמֵּד עַל הַתָּמִיד שֶׁתִּדְחֶה אֶת הַשַּׁבָּת וַהֲלֹא כְּבָר נֶאֱמַר (שם ט) "וּבְיוֹם הַשַּׁבָּת שְׁנֵי כְבָשִׁים בְּנֵי שָׁנָה", וּמַה תַּלְמוּד לוֹמַר בְּמֹעֲדוֹ. אֶלָּא לְהַקִּישׁ לְדִין גְּזֵרָה שָׁוָה, נֶאֱמַר כַּאן "בְּמֹעֲדוֹ" וְנֶאֱמַר בְּפֶסַח "בְּמֹעֲדוֹ", מַה (פֶּסַח) [לְהַלָּן] דּוֹחֶה אֶת הַשַּׁבָּת, אַף כַּאן דּוֹחֶה אֶת הַשַּׁבָּת.

וְשָׁחֲטוּ אֹתוֹ. רַבִּי אֱלִיעֶזֶר אוֹמֵר, מִנַּיִן אַתָּה אוֹמֵר שֶׁאִם אֵין לָהֶן לְיִשְׂרָאֵל אֶלָּא פֶּסַח יְחִידִי שֶׁכֻּלָּן יוֹצְאִין בּוֹ יְדֵי חוֹבָתָן, תַּלְמוּד לוֹמַר וְשָׁחֲטוּ אֹתוֹ.

כָּל קְהַל עֲדַת יִשְׂרָאֵל. מִכַּאן אָמְרוּ הַפֶּסַח נִשְׁחָט בְּשָׁלֹשׁ כִּתּוֹת, קָהָל וְעֵדָה וְיִשְׂרָאֵל.

אָמַר רַבִּי יִצְחָק, אֵין הַפֶּסַח נִשְׁחָט אֶלָּא בְּשָׁלֹשׁ כִּתּוֹת שֶׁל שְׁלֹשִׁים שְׁלֹשִׁים בְּנֵי אָדָם. מְסַפְּקָא לֵיהּ הַאי קָהָל וְעֵדָה וְיִשְׂרָאֵל אִי בְּבַת אַחַת אִי בַּזֶּה אַחַר זֶה. הִלְכַּךְ בְּחַמְשִׁין סַגִי, דְּעַיְּילֵי תְּלָתִין בְּרֵישָׁא וְשׁוֹחֲטִין פִּסְחֵיהֶן וְנָפְקֵי עֲשָׂרָה מִנַּיְיהוּ וְעַיְילֵי עֲשָׂרָה חֲדָשִׁים [דְּאִי אִית] לֵיהּ בַּהֲדֵי הֲדָדֵי קָאָמַר הָא אִיכָּא וְאִי בַּזֶּה אַחַר זֶה קָאָמַר הָא אִיכָּא עֲשָׂרָה חֲדָשִׁים דְּהַיְינוּ עֵדָה.

נִכְנְסָה כַּת רִאשׁוֹנָה נִתְמַלְּאָ[ה] הָעֲזָרָה. נָעֲלוּ דַּלְתוֹת הָעֲזָרָה, תָּקְעוּ וְהֵרִיעוּ וְתָקְעוּ, וְהַכֹּהֲנִים עוֹמְדִין שׁוּרוֹת שׁוּרוֹת, וּבִידֵיהֶן בָּזִיכֵי כֶּסֶף וּבָזִיכֵי זָהָב, שׁוּרָה שֶׁל כֶּסֶף כֻּלָּהּ כֶּסֶף, שׁוּרָה שֶׁל זָהָב כֻּלָּהּ זָהָב. וּמְעֹרָבִין לֹא הָיוּ. וְלֹא הָיוּ לַבָּזִיכִין שׁוּלַיִם, שֶׁמָּא יַנִּיחוּם וְיִקָּרֵשׁ הַדָּם, שָׁחַט יִשְׂרָאֵל וְקִבֵּל כֹּהֵן וְנוֹתְנוֹ לַחֲבֵרוֹ, וַחֲבֵרוֹ מְקַבֵּל אֶת הַמָּלֵא וּמַחֲזִיר אֶת הָרֵיקָן, הַכֹּהֵן הַקָּרוֹב אֵצֶל הַמִּזְבֵּחַ זוֹרֵק זְרִיקָה אַחַת כְּנֶגֶד הַיְּסוֹד.

מַאן תָּנָא פֶּסַח בִּזְרִיקָה רַבִּי יוֹסֵי הַגְּלִילִי הִיא, דְּתַנְיָא רַבִּי יוֹסֵי הַגְּלִילִי אוֹמֵר דָּמוֹ לֹא נֶאֱמַר אֶלָּא "דָּמָם", חֶלְבּוֹ לֹא נֶאֱמַר אֶלָּא "חֶלְבָּם", לִמֵּד עַל בְּכוֹר מַעֲשֵׂר וּפֶסַח שֶׁטְּעוּנִין מַתַּן דָּמִים וְאִימוּרִין לְגַבֵּי מִזְבֵּחַ. כְּנֶגֶד הַיְּסוֹד מִנָּלָן, אַתְיָא זְרִיקָה זְרִיקָה מֵעוֹלָה, וְעוֹלָה גּוּפָהּ מִנָּלָן אָמַר קְרָא  "אֶל יְסוֹד מִזְבַּח הָעֹלָה", לִמֵּד עַל הָעוֹלָה שֶׁטְּעוּנָה יְסוֹד.

{rרמז קצזr}  בֵּין הָעַרְבָּיִם. שׁוֹמֵעַ אֲנִי עִם דִּמְדּוּמֵי חַמָּה תַּלְמוּד לוֹמַר (דברים טז, ו) "בָּעֶרֶב", אִי "בָּעֶרֶב" יָכוֹל מִשֶּׁתֶּחְשַׁךְ, תַּלְמוּד לוֹמַר (שם) "כְּבֹא הַשֶּׁמֶשׁ" אִי "כְּבֹא הַשֶּׁמֶשׁ וּבִשַּׁלְתָּ וְאָכַלְתָּ" מִשֶּׁחָשְכָה. (בְּרֶמֶז תתק"ג). רַבִּי אוֹמֵר הֲרֵי הוּא אוֹמֵר (דברים שם) "שָׁם תִּזְבַּח אֶת הַפֶּסַח בָּעֶרֶב", שׁוֹמֵעַ אֲנִי כְּמַשְׁמָעוֹ, תַּלְמוּד לוֹמַר  "מוֹעֵד צֵאתְךָ מִמִּצְרָיִם", אֵימָתַי יָצְאוּ יִשְׂרָאֵל מִמִּצְרַיִם, מִשֵּׁשׁ שָׁעוֹת וּלְמַעְלָה (להלן פסוק מא) "וַיְהִי בְּעֶצֶם הַיּוֹם הַזֶּה" רַבִּי נָתָן אוֹמֵר, מִנַּיִן לְבֵין עַרְבַּיִם שֶׁהוּא מִשֵּׁשׁ שָׁעוֹת וּלְמַעְלָה, אַף עַל פִּי שֶׁאֵין רְאָיָה לַדָּבָר זֵכֶר לַדָּבָר,  "כִּי פָנָה הַיּוֹם כִּי (נָטוּ) [יִנָּטוּ] צִלְלֵי עָרֶב", רַבִּי שִׁמְעוֹן בֶּן יוֹחַאי אוֹמֵר, בָּא הַכָּתוּב לְהַשְׁווֹת רִאשׁוֹן לָאַחֲרוֹן וְאַחֲרוֹן לָרִאשׁוֹן "מוֹעֵד צֵאתְךָ", לִשְׁחִיטָתוֹ. "כְּבֹא הַשָּׁמֶשׁ", לִצְלִיָּתָן. "בָּעֶרֶב", לַאֲכִילָתוֹ. בֵּין הָעַרְבָּיִם. בֶּן בְּתֵירָא אוֹמֵר, בֵּין הָעַרְבָּיִם שָׁחְטֵהוּ וְתֵן עֶרֶב לִשְׁחִיטָה וְתֵן עֶרֶב לַאֲכִילָה.

וְלָקְחוּ מִן הַדָּם. שׁוֹמֵעַ אֲנִי בֵּין בַּיָּד בֵּין בִּכְלִי תַּלְמוּד לוֹמַר (להלן פסוק כב) "אֲשֶׁר בַּסָּף" מַגִּיד הַכָּתוּב שֶׁעוּקָה חוֹקֵק בְּצַד הָאַסְקֻפָּה וְשׁוֹחֵט בְּתוֹכָה, וְאֵין סַף אֶלָּא אַסְקֻפָּה, דִּכְתִיב (יחזקאל מג, ח) "בְּתִתָּם סִפָּם אֶת סִפִּי", וּכְתִיב  "וַיָּנֻעוּ אַמּוֹת הַסִּפִּים", דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵין סַף אֶלָּא כְּלִי, שֶׁנֶּאֱמַר (מ"א ז, נ) ["ו]הַסִּפּוֹת וְהַמְזַמְּרוֹת וְהַמִּזְרָקוֹת".

וְנָתְנוּ עַל שְׁתֵּי הַמְּזוּזֹת. מִבִּפְנִים, אוֹ אֵינוֹ אֶלָּא מִבַּחוּץ, תַּלְמוּד לוֹמַר (להלן פסוק יג) "וְרָאִיתִי אֶת הַדָּם", הַנִּרְאֶה לִי וְלֹא לַאֲחֵרִים, דִּבְרֵי רַבִּי יִשְׁמָעֵאל. רַבִּי יוֹנָתָן אוֹמֵר, מִבִּפְנִים, אוֹ אֵינוֹ אֶלָּא מִבַּחוּץ, תַּלְמוּד לוֹמַר (להלן פסוק יג) "וְהָיָה הַדָּם לָכֶם לְאֹת", לָכֶם לְאוֹת וְלֹא לַאֲחֵרִים לְאוֹת. רַבִּי יִצְחָק אוֹמֵר, לְעוֹלָם מִבַּחוּץ, כְּדֵי שֶׁיְּהוּ הַמִּצְרִיִּים רוֹאִין וּמְעֵיהֶן מִתְחַתְּכִין.

וְנָתְנוּ עַל שְׁתֵּי הַמְּזוּזֹת וְעַל הַמַּשְׁקוֹף. שׁוֹמֵעַ אֲנִי הִקְדִּים זֶה לַזֶּה לֹא יָצָא, תַּלְמוּד לוֹמַר  "וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת", הָא אִם הִקְדִּים זֶה לָזֶה יָצָא. נִמְצֵינוּ לְמֵדִין שֶׁשְּׁלֹשָׁה מִזְבְּחוֹת הָיוּ לַאֲבוֹתֵינוּ בְּמִצְרַיִם, הַמַּשְׁקוֹף וּשְׁתֵּי הַמְּזוּזוֹת רַבִּי שִׁמְעוֹן אוֹמֵר, אַרְבָּעָה הָיוּ, הַסַּף וְהַמַּשְׁקוֹף וּשְׁתֵּי הַמְּזוּזוֹת.

עַל הַבָּתִּים אֲשֶׁר יֹאכְלוּ אֹתוֹ בָּהֶם. אֵין לִי אֶלָּא בָּתִּים שֶׁהָיוּ אוֹכְלִין אוֹתוֹ בָּהֶן, בָּתִּים שֶׁהָיוּ יְשֵׁנִים בָּהֶן מִנַּיִן, תַּלְמוּד לוֹמַר (להלן פסוק יג) עַל הַבָּתִּים אֲשֶׁר אַתֶּם שָׁם, מִכָּל מָקוֹם.

תַּנְיָא, עַל הַבָּתִּים אֲשֶׁר יֹאכְלוּ אֹתוֹ בָּהֶם, מְלַמֵּד שֶׁהַפֶּסַח נֶאֱכָל בִּשְׁתֵּי חֲבוּרוֹת, יָכוֹל שֶׁהָאוֹכֵל אוֹכֵל בִּשְנֵי מְקוֹמוֹת, תַּלְמוּד לוֹמַר  "בְּבַיִת אֶחָד יֵאָכֵל", מִכָּאן אָמְרוּ, הַשַּׁמָּשׁ שֶׁאָכַל כְּזַיִת בְּצַד הַתַּנּוּר אִם פִּקֵּחַ מְמַלֵּא כְּרֵסוֹ הֵימֶנּוּ רָצוּ בְּנֵי חֲבוּרָה לַעֲשׂוֹת עִמּוֹ טוֹבָה בָּאִין וְיוֹשְׁבִין בְּצִדּוֹ, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, בָּתִּים אֲשֶׁר יֹאכְלוּ אֹתוֹ, מְלַמֵּד שֶׁהָאוֹכֵל אוֹכֵל בִּשְׁנֵי מְקוֹמוֹת יָכוֹל יְהֵא נֶאֱכָל בִּשְׁתֵּי חֲבוּרוֹת, תַּלְמוּד לוֹמַר "בְּבַיִת אֶחָד יֵאָכֵל", מַר סָבַר יֵשׁ אֵם לַמִּקְרָא וּמַר סָבַר יֵשׁ אֵם לַמָּסֹרֶת.

{pפסוק חp}  וְאָכְלוּ אֶת הַבָּשָׂר, וְלֹא גִּידִים וַעֲצָמוֹת וְלֹא קַרְנַיִם וְלֹא טְלָפַיִם.

בַּלַּיְלָה הַזֶּה, שׁוֹמֵעַ אֲנִי כָּל הַלַּיְלָה תַּלְמוּד לוֹמַר (להלן פסוק י) "וְלֹא תוֹתִירוּ מִמֶּנוּ עַד בֹּקֶר", אֲנִי אֶקְרָא "הַנֹּתָר מִמֶּנוּ בָּאֵשׁ (תִּשְׂרֹף) [תִּשְׂרֹפוּ"], "עַד בֹּקֶר" לָמָּה נֶאֱמַר, לֹא בָּא הַכָּתוּב אֶלָּא לִתֵּן תְּחוּם לְבָקְרוֹ שֶׁל בֹּקֶר, וְאֵי זֶה, זֶה עַמּוּד הַשַּׁחַר. מִכָּאן אָמְרוּ אֲכִילַת פְּסָחִים וַאֲכִילַת זְבָחִים מִצְוָתָן עַד שֶׁיַּעֲלֶה עַמּוּד הַשַּׁחַר. וְלָמָּה אָמְרוּ חֲכָמִים עַד חֲצוֹת כְּדֵי לְהַרְחִיק אָדָם מִן הָעֲבֵרָה וְלַעֲשׂוֹת סְיָג לַתּוֹרָה וּלְקַיֵּם דִּבְרֵי אַנְשֵׁי כְּנֶסֶת הַגְּדוֹלָה שֶׁהָיוּ אוֹמְרִים שְׁלֹשָׁה דְּבָרִים, הֱווּ מְתוּנִים בַּדִּין וְהַעֲמִידוּ תַּלְמִידִים הַרְבֵּה וַעֲשׂוּ סְיָג לַתּוֹרָה.

רַבִּי אֶלְעָזָר בֶּן עֲזַרְיָה אוֹמֵר, נֶאֱמַר כַּאן בַּלַּיְלָה הַזֶּה, וְנֶאֱמַר לְהַלָּן (להלן פסוק יב) "וְעָבַרְתִּי בְאֶרֶץ מִצְרַיִם בַּלַּיְלָה הַזֶּה", מָה לְהַלָּן עַד חֲצוֹת אַף כָּאן עַד חֲצוֹת. אָמַר לוֹ רַבִּי עֲקִיבָא, וַהֲלֹא נֶאֱמַר  "וַאֲכַלְתֶּם אֹתוֹ בְּחִפָּזוֹן", עַד שְׁעַת חִפָּזוֹן, אִם כֵּן מַה תַּלְמוּד לוֹמַר בַּלַּיְלָה הַזֶּה, לַמְּעוּטֵי לַיְלָה אַחֵר, סַלְקָא דַּעְתָּךְ אֲמִינָא הוֹאִיל וּפֶסַח קָדָשִׁים קַלִּים וּשְׁלָמִים קָדָשִׁים קַלִּים מָה שְׁלָמִים נֶאֱכָלִין לִשְנֵי יָמִים וְלַיְלָה אֶחָד אַף פֶּסַח נַמִּי אוּקִי שְׁנֵי לֵילוֹת בִּמְקוֹם שְׁנֵי יָמִים וִיהֵא נֶאֱכָל לִשְנֵי לֵילוֹת וְיוֹם אֶחָד, קָא מַשְׁמָע לָן. (א"כ מַה תַּלְמוּד לוֹמַר בַּלַּיְלָה בַלָּיְלָה הוּא נֶאֱכָל וְאֵינוֹ נֶאֱכָל בַּיּוֹם).

צְלִי אֵשׁ וְלֹא צְלִי שִׁפּוּד וְלֹא צְלִי אַסְּכָּלָא וְלֹא תַּנּוּר שֶׁל חֶרֶס אֶלָּא צְלִי אֵשׁ הַצָּלוּי מִן הַחַי, אַתָּה אוֹמֵר מִן הַחַי, אוֹ אֵינוֹ אֶלָּא הַצָּלוּי כַּמְּבֻשָּׁל, תַּלְמוּד לוֹמַר (להלן פסוק ט) כִּי אִם צְלִי אֵשׁ, הָא מַה תַּלְמוּד לוֹמַר צְלִי אֵשׁ, הַצָּלוּי מִן הַחַי.

צְלִי אֵשׁ וּמַצּוֹת. הוֹסִיף לוֹ הַכָּתוּב שְׁתֵּי מִצְוֹת חוּץ מִן הַמִּצְוָה הָאֲמוּרָה בְּגוּפוֹ וְאֵי זֶה, זֶה (להלן פסוק מו) "עֶצֶם לֹא תִשְׁבְּרוּ בּוֹ".

צְלִי אֵשׁ וּמַצּוֹת, מַגִּיד הַכָּתוּב שֶׁמִּצְוַת הַפֶּסַח מַצָּה, צְלִי וּמָרוֹר, וּמִנַּיִן שֶׁאִם אֵין לוֹ מַצָּה וּמָרוֹר הֵן יוֹצְאִין יְדֵי חוֹבָתָן בַּפֶּסַח, תַּלְמוּד לוֹמַר יֹאכְלֻהוּ, וּמִנַּיִן שֶׁאִם אֵין לָהֶן פֶּסַח יוֹצְאִין יְדֵי חוֹבָתָן בְּמַצָּה וּמָרוֹר. הֲרֵי אַתָּה דָּן הוֹאִיל וְהַפֶּסַח מִצְוַת עֲשֵׂה וּמַצָּה וּמָרוֹר מִצְוַת עֲשֵׂה, אִם לָמַדְתָּ שֶׁאִם אֵין לָהֶם מַצָּה וּמָרוֹר יוֹצְאִין יְדֵי חוֹבָתָן בַּפֶּסַח, כָּךְ אִם אֵין לָהֶם פֶּסַח יוֹצְאִין יְדֵי חוֹבָתָן בְּמַצָּה וּמָרוֹר, דָּבָר אַחֵר, יֹאכְלֻהוּ, מִכָּאן אָמְרוּ הַפֶּסַח נֶאֱכָל אֲכִילַת שׂבַע. תַּנְיָא, אָמְרוּ עָלָיו עַל הִלֵּל שֶׁהָיָה כּוֹרְכָן בְּבַת אַחַת וְאוֹכְלָן, לְקַיֵּם מָה שֶׁנֶּאֱמַר  עַל מַצּוֹת וּמְרוֹרִים יֹאכְלֻהוּ. אָמַר רַבִּי יוֹחָנָן, חֲלוּקִין עָלָיו חֲבֵרָיו עַל הִלֵּל, דְּתַנְיָא יָכוֹל לֹא יֵצֵא אָדָם יְדֵי חוֹבָתוֹ אֶלָּא אִם כֵּן כּוֹרְכָן בְּבַת אַחַת וְאוֹכְלָן, כְּדֶרֶךְ שֶׁהִלֵּל אוֹכְלָן תַּלְמוּד לוֹמַר (שם) עַל מַצּוֹת וּמְרֹרִים יֹאכְלֻהוּ אֲפִלּוּ זֶה בִּפְנֵי עַצְמוֹ וְזֶה בִּפְנֵי עַצְמוֹ וְהַשְׁתָּא דְּלָא אִתְּמַר הִלְכְתָא לָא כְּמַר וְלָא כְּמַר מְבָרֵךְ אֲמַצָּה לְחוּדָהּ וְאָכִיל, וְהֲדַר מְבָרֵךְ אֲמָרוֹר לְחוּדֵיהּ וְאָכִיל, וְהֲדַר אָכִיל מַצָּה וּמָרוֹר בְּלֹא בְּרָכָה זֵכֶר לַמִּקְדָשׁ כְּהִלֵּל.

{pפסוק טp}  אַל תֹּאכְלוּ מִמֶּנּוּ נָא, אֵין נָא אֶלָּא חַי. וּבָשֵׁל מְבֻשָּׁל, לְחַיֵּב עַל הַחַי וְעַל הַמְּבֻשָּׁל, אוֹ אֵינוֹ אֶלָּא לְחַיֵּב עַל הַחַי וְעַל הַמְּבֻשָּׁל בְּיוֹתֵר, תַּלְמוּד לוֹמַר כִּי אִם צְלִי אֵשׁ וְהָא מַה תַּלְמוּד לוֹמַר וּבָשֵׁל מְבֻשָּׁל, לְחַיֵּב עַל הַחַי וְעַל הַמְּבֻשָּׁל.

בַּמָּיִם. אֵין לִי אֶלָּא בְּמַיִם, שְׁאַר כָּל הַמַּשְׁקִין מִנַּיִן רַבִּי יִשְׁמָעֵאל אוֹמֵר, קַל וָחֹמֶר הוּא, וּמָה אִם מַיִם שֶׁאֵין מְפִיגִין טַעְמָן הֲרֵי הֵן אֲסוּרִין בְּבִשּׁוּל, שְׁאַר כָּל הַמַּשְׁקִין שֶׁמְּפִיגִין טַעְמָן אֵינוֹ דִּין שֶׁיְּהוּ אֲסוּרִין בְּבִשּׁוּל. רַבִּי עֲקִיבָא אוֹמֵר, אֵין לִי אֶלָּא מַיִם, שְׁאַר כָּל מַשְׁקִין מִנַּיִן, תַּלְמוּד לוֹמַר וּבָשֵׁל מְבֻשָּׁל, לְהָבִיא שְׁאַר מַשְׁקִין. רַבִּי אוֹמֵר, אֲנִי אֶקְרָא אַל תֹּאכְלוּ מִמֶּנּוּ נָא כִּי אִם צְלִי אֵשׁ, מַה תַּלְמוּד לוֹמַר וּבָשֵׁל מְבֻשָּׁל. שֶׁיָּכוֹל אֵין לִי אֶלָּא בְּשָׁעָה שֶׁהוּא בֶּאֱכֹל צְלִי שֶׁהוּא בְּבַל תֹּאכַל נָא וּמְבֻשָּׁל מִבְּעוֹד יוֹם מִנַּיִן תַּלְמוּד לוֹמַר וּבָשֵׁל, לְחַיֵּב עָלָיו מִבְּעוֹד יוֹם. מְבֻשָּׁל, לְהָבִיא שְׁאַר מַשְׁקִין.

וּבָשֵׁל, אֵין בָּשֵׁל אֶלָּא צָלִי, שֶׁנֶּאֱמַר  "וּבִשַּׁלְתָּ וְאָכַלְתָּ", וְאוֹמֵר (דבהי"ב לה, יג) "וַיְבַשְּׁלוּ (אֶת הַדָּם) [הַפֶּסַח בָּאֵשׁ"]. מִכַּאן הָיָה רַבִּי יֹאשִׁיָּה אוֹמֵר, הַנּוֹדֵר מִן הַמְּבֻשָּׁל אָסוּר בְּצָלִי.

כִּי אִם צְלִי אֵשׁ. לָמָּה נֶאֱמַר, הָיִיתִי אוֹמֵר הָרָאוּי לִבָּשֵׁל יִבָּשֵׁל, הָרָאוּי לִצָּלוֹת יִצָּלֶה, תַּלְמוּד לוֹמַר כִּי אִם צְלִי אֵשׁ, רֹאֹשׁוֹ עַל כְּרָעָיו, תּוֹךְ וּבָר דִּבְרֵי רַבִּי אֱלִיעֶזֶר. רַבִּי עֲקִיבָא אוֹמֵר, מְקוּלָּס.

תָּנוּ רַבָּנָן, בַּמָּיִם, אֵין לִי אֶלָּא בְּמַיִם, שְׁאַר מַשְׁקִין מִנַּיִן, אָמַרְתָּ קַל וָחוֹמֶר וְכוּ'. רַבִּי אוֹמֵר, אֵין לִי אֶלָּא בְּמַיִם, שְׁאַר מַשְׁקִין מִנַּיִן, תַּלְמוּד לוֹמַר וּבָשֵׁל מְבֻשָּׁל מִכָּל מָקוֹם. מַאי בֵּנַיְיהוּ אִכָּא בֵּנַיְיהוּ צְלִי קֵדָר, וְתַנָּא קַמָּא, הַאי בָּשֵׁל מְבֻשָּׁל מַאי עָבִיד לֵיהּ. מִבָּעְיָא לֵיהּ לִכְדְּתַנְיָא, בִּשְּׁלוֹ וְאַחַר כָּךְ צְלָאוֹ צְלָאוֹ וְאַחַר כָּךְ בִּשְּׁלוֹ חַיָּב, בִּשְׁלֵמָא בִּשְּׁלוֹ וְאַחַר כָּךְ צְלָאוֹ דְּהָא בַשְּׁלֵיהּ, אֶלָּא צְלָאוֹ וְאַחַר כָּךְ בִּשְּׁלוֹ צְלִי אֵשׁ הוּא אָמַר קְרָא, וּבָשֵׁל מְבֻשָּׁל מִכָּל מָקוֹם.

יָכוֹל צְלָאוֹ כָּל צָרְכּוֹ יְהֵא חַיָּב, תַּלְמוּד לוֹמַר אַל תֹּאכְלוּ מִמֶּנּוּ נָא וּבָשֵׁל וְגוֹ', נָא וּבָשֵׁל מְבֻשָּׁל אָמַרְתִּי לְךָ וְלֹא שֶׁצְּלָאוֹ כָּל צָרְכּוֹ. הֵיכִי דַּמִי, (דשויא) [דְּשַׁוְויֵהּ] חֲרוֹכָא.

יָכוֹל יְהֵא מֻתָּר, תַּלְמוּד לוֹמַר כִּי אִם צְלִי אֵשׁ, מַאי נָא, כִּדְאָמְרֵי אִינְשֵׁי אֲבַרְנִים.

הַמְּבַשֵּׁל בְּשַׁבָּת בְּחַמֵּי טְבֶרְיָא פָּטוּר, דְּלַאו תּוֹלָדַת הָאֵשׁ הוּא. פֶּסַח שֶׁבִּשְׁלוֹ בְּחַמֵּי טְבֶרְיָא חַיָּב, מִשּׁוּם דְּאֵינוֹ צְלִי אֵשׁ. אָמַר רָבָא, אָכַל נָא לוֹקֶה שְׁתַּיִם אָכַל מְבֻשָּׁל לוֹקֶה שְׁתַּיִם, נָא מְבֻשָּׁל לוֹקֶה שָׁלֹשׁ, אַבַּיֵּי אָמַר, אֵין לוֹקִין עַל לַאו שֶׁבִּכְלָלוֹת, אִיכָּא דְּאָמְרֵי, תַּרְתֵּי הוּא דְלָא לָקֵי חֲדָא מִיהָא לָקֵי, וְאִיכָּא דְּאָמְרֵי, חַד נַמִי לֹא לִילְקִי, דְלָא מְיַחֵד לַאוֵיהּ כְּלַאו דְּחֲסִימָה.

אַל תֹּאכְלוּ מִמֶּנּוּ נָא וּבָשֵׁל מְבֻשָּׁל, שֶׁאֵין תַּלְמוּד לוֹמַר כִּי אִם צְלִי אֵשׁ מַה תַּלְמוּד לוֹמַר כִּי אִם צְלִי אֵשׁ, לוֹמַר לְךָ בְּשָׁעָה שֶׁיֶּשְׁנוֹ בְּקוּם אֱכֹל צָלִי יֶשְׁנוֹ בְּבַל תֹּאכַל נָא. בְּשָׁעָה שֶׁאֵינוֹ בְּקוּם אֱכֹל צָלִי אֵינוֹ בְּבַל תֹּאכַל נָא, רַבִּי אוֹמֵר, אֶקְרָא אֲנִי בָּשֵׁל, מַה תַּלְמוּד לוֹמַר מְבֻשָּׁל, שֶׁיָּכוֹל אֵין לִי אֶלָּא שֶׁבִּשְּׁלוֹ מִשֶּׁחָשְׁכָה בִּשְּׁלוֹ מִבְּעוֹד יוֹם מִנַּיִן, תַּלְמוּד לוֹמַר מְבֻשָּׁל מִכָּל מָקוֹם. וְהָא הַאי וּבָשֵׁל מְבֻשָּׁל הָא אַפִּיקְתֵּיהּ לִצְלִי קֵדָר אִם כֵּן לֵימָא קְרָא אוֹ בָּשֵׁל בָּשֵׁל אוֹ מְבֻשָּׁל מְבֻשָּׁל, מַאי בָּשֵׁל מְבֻשָּׁל שְׁמַע מִינָה תַּרְתֵּי.

תָּנוּ רַבָּנָן, אָכַל כְּזַיִת צָלִי מִבְּעוֹד יוֹם, כְּזַיִת נָא מִשֶּׁחָשְׁכָה, חַיָּב כָּרֵת. קְתַנִי צָלִי דּוּמְיָא דְּנָא, מַה נָּא בְּלַאו אַף צָלִי בְּלַאו. בִּשְׁלֵמָא נָא, דִּכְתִיב אַל תֹּאכְלוּ מִמֶּנּוּ נָא, אֶלָּא צָלִי מִנָּלָן דִּכְתִיב וְאָכְלוּ אֶת הַבָּשָׂר בַּלַּיְלָה הַזֶּה, בַּלַּיְלָה אִין בַּיּוֹם לָא. הַאי לַאו הַבָּא מִכְּלַל עֲשֵׂה עֲשֵׂה הוּא. אָמַר רַב חִסְדָּא, רַבִּי יְהוּדָה הִיא דְּתַנְיָא (ויקרא כב, כג) "וְשׁוֹר וְשֶׂה שָׂרוּעַ וְקָלוּט נְדָבָה תַּעֲשֶׂה אֹתוֹ", אֹתוֹ אַתָּה מַתְפִּיס לְבֶדֶק הַבַּיִת וְאִי אַתָּה מַתְפִּיס תְּמִימִים לְבֶדֶק הַבָּיִת. מִכָּאן אָמְרוּ, כָּל הַמַּתְפִּיס תְּמִימִים לְבֶדֶק הַבַּיִת עוֹבֵר בְּעֲשֵׂה. אֵין לִי אֶלָּא בְּעֲשֵׂה, בְּלָא תַּעֲשֶׂה מִנַּיִן, תַּלְמוּד לוֹמַר  "וַיְדַבֵּר ה' אֶל מֹשֶׁה לֵאמֹר", לִמֵּד עַל כָּל הַפָּרָשָׁה כֻּלָּהּ שֶׁהִיא בְּלֹא תַּעֲשֶׂה, דִּבְרֵי רַבִּי יְהוּדָה וְכוּ'.

{rרמז קצחr}  אָמַר רַבִּי יִצְחָק, מִנַּיִן לְעָרֵל שֶׁאָסוּר בְּמַעֲשֵׂר, נֶאֱמַר מִמֶּנּוּ בְּפֶסַח, וְנֶאֱמַר "מִמֶּנּוּ" בְּמַעֲשֵׂר, מַה מִּמֶּנּוּ הָאָמוּר בְּפֶסַח עָרֵל אָסוּר בּוֹ אַף מִמֶּנּוּ הָאָמוּר בְּמַעֲשֵׂר עָרֵל אָסוּר בּוֹ. מֻפְנֶה, דְּאִי לֹא מֻפְנֶה אִיכָּא לְמִיפְרַךְ מַה לְפֶסַח שֶׁכֵּן חַיָּבִין עָלָיו מִשּׁוּם פִּגּוּל וְנוֹתָר וְטָמֵא, לַאיֵי אַפְנוּיֵי מֻפְנֶה מַאי מֻפְנֶה, אָמַר רָבָא אָמַר רַבִּי יִצְחָק, תְּלָתָא מִמֶּנּוּ כְּתִיבֵי בְּפֶסַח, וּתְלָתָא מִמֶּנּוּ כְּתִיבֵי בְּמַעֲשֵׂר. בְּפֶסַח חַד לְגוּפֵיהּ וְחַד לִגְזֵרָה שָׁוָה, וְאִידָךְ לְמַאן דְאָמַר בָּא הַכָּתוּב לִתֵּן עֲשֵׂה אַחַר לֹּא תַּעֲשֶׂה אַיְידֵּי דְּכָתַב נוֹתָר כָּתַב נַמִי מִמֶּנּוּ. וּלְמַאן דְאָמַר לִתֵּן לוֹ בֹּקֶר שֵׁנִי לִשְׂרֵפָתוֹ אַיְידֵּי דְּכָתַב עַד בֹּקֶר כָּתַב נַמִי מִמֶּנּוּ. תְּלָתָא מִמֶּנּוּ כְּתִיבֵי בְּמַעֲשֵׂר, חַד לְגוּפֵיהּ וְחַד לְכִדְרַבִּי אַבָּהוּ אָמַר רַבִּי יוֹחָנָן וְחַד לְכִדְרֵישׁ לָקִישׁ מִשּׁוּם רַבִּי סִימַאי דְּאָמַר, מִנַּיִן לְמַעֲשֵׂר שֵׁנִי שֶׁנִּטְמָא שֶׁמֻּתָּר לְסוּכוֹ שֶׁנֶּאֱמַר (דברים כו, יד) "וְלֹא נָתַתִּי מִמֶּנּוּ לְמֵת", לְמֵת הוּא דְּלֹא נָתַתִּי הָא לְחַי דּוּמְיָא דְּמֵת נָתַתִּי, אֵיזֶהוּ דָּבָר שֶׁשָּׁוֶה בְּמֵתִים כְּחַיִּים הֱוֵי אוֹמֵר זֶה סִיכָה. מַתְקִיף לֵיהּ מַר זוּטְרָא, וְאֵימָא לִקַּח לוֹ אָרוֹן וְתַכְרִיכִין. אָמַר רַב הוּנָא בְּרֵיהּ דְּרַב יְהוֹשֻׁעַ "מִמֶּנּוּ" מִגּוּפוֹ רַב אַשִׁי אָמַר, בְּעִינָן לֹא נָתַתִּי דּוּמְיָא דְּלֹא אָכַלְתִּי, מַה לְּהַלָּן מִגּוּפוֹ אַף כָּאן מִגּוּפוֹ. וְאַכַּתִי מֻפְנֶה מִצַּד אֶחָד הוּא, הֲנִיחָא לְמַאן דְאָמַר לְמֵדִין וְאֵין מְשִׁיבִין, אֶלָּא לְמַאן דְאָמַר לְמֵדִין וּמְשִׁיבִין מַאי אִיכָּא לְמֵימָר. הָא דְּרַבִּי אַבָּהוּ מִדְּרַב נַחְמָן אָמַר רַבָּה בַּר אֲבוּהָ נַפְקָא, דִּכְתִיב (במדבר יח, ח) "וַאֲנִי הִנֵּה נָתַתִּי לְךָ אֶת מִשְׁמֶרֶת תְּרוּמֹתָי", בִּשְׁתֵּי תְּרוּמוֹת הַכָּתוּב מְדַבֵּר אַחַת תְּרוּמָה טְהוֹרָה וְאַחַת תְּרוּמָה טְמֵאָה וְאָמַר רַחֲמָנָא לְךָ, שֶׁלְּךָ תְּהֵא לְהַסִּיקָהּ תַּחַת תַּבְשִׁילְךָ.

כֵּיצַד צוֹלִין אֶת הַפֶּסַח, שִׁפּוּד שֶׁל רִמּוֹן תּוֹחֲבוֹ לְתוֹךְ פִּיו עַד בֵּית נְקוּבָתוֹ. וְנֵיתֵי שֶׁל מַתָּכוֹת, אַיְּידֵי דְּחַם מִקְצָתוֹ חַם כֻּלּוֹ וְקָא מִיכְוִי מֵחֲמַת הַשִּׁפּוּד וְרַחֲמָנָא אָמַר צְלִי אֵשׁ וְלֹא צְלִי דָּבָר אַחֵר.

אָמַר רַב אַסִּי אָמַר רַבִּי יוֹחָנָן, תַּנּוּר שֶׁהִסִּיקוֹ וּגְרָפוֹ וְצָלָה בּוֹ אֶת הַפֶּסַח אֵין זֶה צְלִי אֵשׁ, מִשּׁוּם שֶׁנֶּאֱמַר צְלִי אֵשׁ צְלִי אֵשׁ שְׁנֵי פְּעָמִים. תָּנוּ רַבָּנָן, חֲתָכוֹ וּנְתָנוֹ עַל גַּבֵּי גֶּחָלִים, רַבִּי אוֹמֵר, אוֹמֵר אֲנִי זֶה צְלִי אֵשׁ. וּמִי אָמַר רַבִּי גַּחֶלֶת אִיקְרִי אֵשׁ, וְרַמִּינְהוּ (ויקרא יג, כד) "מִכְוַת אֵשׁ" אֵין לִי אֶלָּא שֶׁנִּכְוָה בְּאֵשׁ, בְּגַחֶלֶת, בְּרֶמֶץ בְּסִיד רוֹתֵחַ, בְּגַפְסִיס רוֹתֵחַ וּבְכָל דָּבָר הַבָּא מֵחֲמַת הָאוּר לְרַבּוֹת חַמֵּי הָאוּר מִנַּיִן תַּלְמוּד לוֹמַר מִכְוָה מִכְוָה רִבָּה. טַעְמָא דְּאָמַר רַחֲמָנָא מִכְוָה מִכְוָה הָא לַאו הָכִי הֲוָה אֲמִינָא גַּחֶלֶת לֹא אִיקְרֵי אֵשׁ. אָמַר רַבִינָא כְּרִיךְ וְתַנִי מִכְוַת אֵשׁ. אֵין לִי אֶלָּא שֶׁנִּכְוָה בְּאֵשׁ וְגַחֶלֶת, נִכְוָה בְּרֶמֶץ בְּסִיד רוֹתֵחַ וְכוּ'.

{pפסוק יp}  וְלֹא תוֹתִירוּ מִמֶּנּוּ עַד בֹּקֶר, הָא אִם הוֹתִיר עָבַר עַל מִצְוָה, אֲבָל שׁוֹמֵעַ אֲנִי יְהֵא כָּשֵׁר תַּלְמוּד לוֹמַר וְלֹא תוֹתִירוּ מִמֶּנּוּ עַד בֹּקֶר, אֲנִי אֶקְרָא וְהַנֹּתָר מִמֶּנּוּ בָּאֵשׁ תִּשְׂרֹפוּ, עַד בֹּקֶר לָמָּה לִי, אֶלָּא בָּא הַכָּתוּב לִתֵּן תְּחוּם לְבָקְרוֹ שֶׁל בֹּקֶר.

דָּבָר אַחֵר, מַה תַּלְמוּד לוֹמַר עַד בֹּקֶר, מַגִּיד שֶׁאֵינוֹ נִשְׂרָף אֶלָּא לְאוֹר שִׁשָּׁה עָשָׂר, רַבִּי יִשְׁמָעֵאל אוֹמֵר, אֵינוֹ צָרִיךְ, הֲרֵי הוּא אוֹמֵר  "כָּל מְלָאכָה לֹא יֵעָשֶׂה בָהֶם", שְׂרֵפָה מֵעֵין מְלָאכָה הִיא. וּמַה תַּלְמוּד לוֹמַר עַד (הַ)בֹּקֶר, אֶלָּא שֶׁאִם חָל שִׁשָּׁה עָשָׂר לִהְיוֹת בְּשַׁבָּת מַגִּיד שֶּׁאֵינוֹ נִשְׂרָף אֶלָּא לְאוֹר שִׁבְעָה עָשָׂר. רַבִּי יוֹנָתָן אוֹמֵר, אֵינוֹ צָרִיךְ וּמַה בְּמָקוֹם שֶׁכָּל אֹכֶל נֶפֶשׁ דּוֹחֶה אֶת יוֹם טוֹב אֵין שְׂרֵפַת נוֹתָר דּוֹחָה יוֹם טוֹב מָקוֹם שֶׁאֵין מִקְצַת אֹכֶל נֶפֶשׁ דּוֹחֶה שַׁבָּת אֵינוֹ דִּין שֶׁלֹּא תְּהֵא שְׂרֵפַת נוֹתָר דּוֹחָה אֶת הַשַּׁבָּת, וּמַה תַּלְמוּד לוֹמַר עַד בֹּקֶר בָּא הַכָּתוּב לִתֵּן תְּחוּם לְבָקְרוֹ שֶׁל בֹּקֶר, רַבִּי יִצְחָק אוֹמֵר, אֵינוֹ צָרִיךְ, וּמָה אִם חָמֵץ שֶׁהוּא בְּבַל יֵרָאֶה וּבַל יִמָּצֵא אֵין שְׂרֵפָתוֹ דּוֹחֶה יוֹם טוֹב וְכוּ' הָא מַה תַּלְמוּד לוֹמַר עַד בֹּקֶר, לָעִנְיָן שֶׁאָמַרְנוּ.

{rרמז קצטr}  אֵין מַדְלִיקִין בְּשֶׁמֶן שְׂרֵפָה, מִנָּא הַנֵי מִילֵי, אָמַר חִזְקִיָּה וְכֵן תַּנָּא דְּבֵי חִזְקִיָּה, אָמַר קְרָא וְלֹא תוֹתִירוּ מִמֶּנּוּ עַד בֹּקֶר שֶׁאֵין תַּלְמוּד לוֹמַר עַד בֹּקֶר וּמַה תַּלְמוּד לוֹמַר עַד בֹּקֶר, בָּא הַכָּתוּב לִּתֵּן (עוֹד) בֹּקֶר שֵׁנִי לִשְׂרֵפָתוֹ, אַבַּיֵי אָמַר אָמַר קְרָא  "עוֹלַת שַׁבָּת בְּשַׁבָּתוֹ", וְלֹא עוֹלַת חֹל בְּיוֹם טוֹב. רָבָא אָמַר, אָמַר קְרָא (להלן פסוק טז) "הוּא לְבַדּוֹ יֵעָשֶׂה לָכֶם", "הוּא" וְלֹא מַכְשִׁירָיו, לְבַדּוֹ וְלֹא מִילָה שֶׁלֹּא בִּזְמַנָּהּ, רַב אַשִׁי אָמַר, אָמַר קְרָא (ויקרא כג, ג) ["שַׁבַּת] שַׁבָּתוֹן", [עֲשֵׂה], וַהֲוֵה לֵיהּ יוֹם טוֹב עֲשֵׂה וְלֹא תַעֲשֶׂה, וְאֵין עֲשֵׂה דּוֹחֶה לֹא תַּעֲשֶׂה וַעֲשֵׂה.

הָעֲצָמוֹת וְהַגִּידִים יִשָּׂרְפוּ לְשִׁשָּׁה עָשָׂר. וְנֵיתֵי עֲשֵׂה וְנִדְחֵי לֹא תַעֲשֶׂה, אָמַר חִזְקִיָּה, וְלֹא תוֹתִירוּ מִמֶּנּוּ עַד בֹּקֶר וְכוּ', אַבַּיֵּי אָמַר, אָמַר קְרָא, עוֹלַת שַׁבָּת בְּשַׁבָּתּוֹ וְכוּ', רָבָא אָמַר, אָמַר קְרָא, שַׁבָּתוֹן וְכוּ'.

וְלֹא תוֹתִירוּ מִמֶּנּוּ עַד בֹּקֶר וְהַנֹּתָר מִמֶּנּוּ עַד בֹּקֶר בָּאֵשׁ תִּשְׂרֹפוּ, בָּא הַכָּתוּב לִּתֵּן עֲשֵׂה אַחַר לֹא תַּעֲשֶׂה לוֹמַר שֶׁאֵין לוֹקִין עָלָיו, דִּבְרֵי רַבִּי יְהוּדָה. רַבִּי יַעֲקֹב אוֹמֵר, לֹא מִן הַשֵּׁם הוּא זֶה, אֶלָּא מִשּׁוּם דְּהֲוֵה לֵיהּ לָאו שֶׁאֵין בּוֹ מַעֲשֶׂה וְכָל לָאו שֶׁאֵין בּוֹ מַעֲשֶׂה אֵין לוֹקִין עָלָיו. מִכְּלָל דְּרַבִּי יְהוּדָה סָבַר לוֹקִין עָלָיו. מִנָּא לֵיהּ. אָמַר עוּלָא, גָּמַר מֵעֵדִים זוֹמְמִין, מָה עֵדִים זוֹמְמִין לָאו שֶׁאֵין בּוֹ מַעֲשֶׂה וְלוֹקִין אַף כָּל לָאו שֶׁאֵין בּוֹ מַעֲשֶׂה לוֹקֶה. מַה לְּעֵדִים זוֹמְמִין שֶׁכֵּן אֵין צְרִיכִין הַתְרָאָה, מוֹצִיא שֵׁם רַע יוֹכִיחַ, מַה לְמוֹצִיא שֵׁם רַע שֶׁכֵּן לוֹקֶה וּמְשַׁלֵּם, עֵדִים זוֹמְמִין יוֹכִיחוּ. וְחָזַר הַדִּין לֹא רָאִי זֶה כְּרָאִי זֶה וְלֹא רָאִי זֶה כְּרָאִי זֶה. הַצַּד הַשָּׁוֶה שֶׁבָּהֶן שֶׁכֵּן לָאו שֶׁאֵין בּוֹ מַעֲשֶׂה וְלוֹקֶה, אַף כָּל לָאו שֶׁאֵין בּוֹ מַעֲשֶׂה לוֹקֶה. וְר' יַעֲקֹב, הַאי וְהַנֹּתָר מִמֶּנּוּ מַאי עָבִיד לֵיהּ, מִיבָּעְיָא לֵיהּ  לְכְדְּתְּנַן הָעֲצָמוֹת וְהַגִּידִין וְהַנּוֹתָר יִשָּׂרְפוּ לְשִׁשָּׁה עָשָׂר חָל שִׁשָּׁה עָשָׂר לִהְיוֹת בְּשַׁבָּת יִשָּׂרְפוּ לְשִׁבְעָה עָשָׂר לְפִי שֶׁאֵין דּוֹחֶה לֹא אֶת הַשַׁבָּת וְלֹא אֶת יוֹם טוֹב.

{pפסוק יאp}  וְכָכָה תֹּאכְלוּ אֹתוֹ, כְּיוֹצְאִין דְּרָכִים, רַבִּי יוֹסֵי הַגְּלִילִי אוֹמֵר, בָּא הַכָּתוּב לְלַמֶּדְךָ דֶּרֶךְ אֶרֶץ מִן הַתּוֹרָה עַל יוֹצְאֵי דְּרָכִים שֶׁיְּהוּ מְזוֹרָזִין, וַאֲכַלְתֶּם אֹתוֹ בְּחִפָּזוֹן, זֶה חִפָּזוֹן מִצְרַיִם, אוֹ אֵינוֹ אֶלָּא חִפָּזוֹן יִשְׂרָאֵל כְּשֶׁהוּא אוֹמֵר (לעיל יא, ז) "וּלְכֹל בְּנֵי יִשְׂרָאֵל" וְגוֹ', הֲרֵי חִפָּזוֹן דְּיִשְׂרָאֵל אָמוּר, הָא מַה תַּלְמוּד לוֹמַר בְּחִפָּזוֹן, זֶה חִפָּזוֹן מִצְרַיִם. רַבִּי יְהוֹשֻׁעַ בֶּן קָרְחָה אוֹמֵר, זֶה חִפָּזוֹן יִשְׂרָאֵל, אוֹ אֵינוֹ אֶלָּא חִפָּזוֹן מִצְרַיִם, כְּשֶׁהוּא אוֹמֵר (להלן פסוק לט) "כִּי גֹּרְשוּ מִמִּצְרַיִם", הֲרֵי חִפָּזוֹן מִצְרַיִם אָמוּר. הָא מַה תַּלְמוּד לוֹמַר וַאֲכַלְתֶּם אֹתוֹ בְּחִפָּזוֹן, זֶה חִפָּזוֹן יִשְׂרָאֵל. אַבָּא חָנָן אוֹמֵר מִשּׁוּם רַבִּי אֶלְעָזָר, זֶה חִפָּזוֹן שְׁכִינָה, וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר שֶׁנֶּאֱמַר (שה"ש ב, ח) "קוֹל דּוֹדִי הִנֵּה זֶה בָּא מְדַלֵּג עַל הֶהָרִים מְקַפֵּץ עַל הַגְּבָעוֹת". וְאוֹמֵר  "הִנֵּה זֶה עוֹמֵד אַחַר כָּתְלֵנוּ" יָכוֹל לְעָתִיד לָבֹא יְהֵא בְּחִפָּזוֹן, תַּלְמוּד לוֹמַר (ישעיה נב, יב) "כִּי לֹא בְחִפָּזוֹן תֵצֵאוּ" וְגוֹ'. פֶּסַח לַה', שֶׁיִּהְיוּ כָּל מַעֲשָׂיו לְשֵׁם שָׁמַיִם.

וַאֲכַלְתֶּם אֹתוֹ בְּחִפָּזוֹן, אֹתוֹ בְּחִפָּזוֹן וְאֵין אַחֵר בְּחִפָּזוֹן.

{pפסוק יבp}  וְעָבַרְתִּי בְאֶרֶץ מִצְרַיִם. רַבִּי יְהוּדָה אוֹמֵר, כְּמֶלֶךְ שֶׁהוּא עוֹבֵר מִמָּקוֹם לְמָקוֹם דָּבָר אַחֵר, נוֹתֵן אֲנִי עֶבְרָתִי וְיִרְאָתִי בְּמִצְרַיִם, וְאֵין עֶבְרָה אֶלָּא זַעַם, שֶׁנֶּאֱמַר  "יְשַׁלַּח בָּם חֲרוֹן אַפּוֹ עֶבְרָה וָזַעַם וְצָרָה". וְאוֹמֵר (צפניה א, טו) "יוֹם עֶבְרָה הַיּוֹם הַהוּא".

וְהִכֵּיתִי כָל בְּכוֹר. שׁוֹמֵעַ אֲנִי עַל יְדֵי מַלְאָךְ אוֹ עַל יְדֵי שָׁלִיחַ, תַּלְמוּד לוֹמַר (להלן פסוק כט) "וַה' הִכָּה כָל בְּכוֹר בְּאֶרֶץ מִצְרַיִם", לֹא עַל יְדֵי מַלְאָךְ וְלֹא עַל יְדֵי שָׁלִיחַ. וְהִכֵּיתִי כָל בְּכוֹר בְּאֶרֶץ מִצְרַיִם, וַאֲפִלּו מִמְּקוֹמוֹת אֲחֵרִים, בְּכוֹרֵי מִצְרַיִם שֶׁהֵן בִּמְקוֹמוֹת אֲחֵרִים מִנַּיִן, שֶׁנֶּאֱמַר  "לְמַכֵּה מִצְרַיִם בִּבְכוֹרֵיהֶם". בְּכוֹרֵי חָם, כּוּשׁ, פּוּט וְלוּד מִנַּיִן, תַּלְמוּד לוֹמַר (שם עח, נא) "וַיַּךְ כָּל בְּכוֹר בְּמִצְרָיִם רֵאשִׁית אוֹנִים בְּאָהֳלֵי חָם".

מֵאָדָם וְעַד בְּהֵמָה, מִי שֶׁהִתְחִיל בַּעֲבֵרָה מִמֶּנּוּ הִתְחִילָה הַפֻּרְעָנוּת, כַּיּוֹצֵא בּוֹ (בראשית יט, יא) "וְאֶת הָאֲנָשִׁים אֲשֶׁר פֶּתַח הַבַּיִת" (כָּתוּב בְּרֶמֶז פ"ד) וַהֲרֵי דְּבָרִים קַל וָחֹמֶר, וּמָה אִם מִדַּת הַפֻּרְעָנוּת מְעוּטָה מִמֶּנּוּ הִתְחִילָה הַפֻּרְעָנוּת מִמִּי שֶׁהִתְחִיל בַּעֲבֵרָה, קַל וָחֹמֶר לְמִדַּת הַטּוֹב שֶׁהִיא מְרֻבָּה.

וּבְכָל אֱלֹהֵי מִצְרַיִם אֶעֱשֶׂה שְׁפָטִים, מְשֻׁנִּים זֶה מִזֶּה, שֶׁל אֶבֶן הָיְתָה נְמֶסֶת, שֶׁל עֵץ הָיְתָה נִרְקֶבֶת, שֶׁל מַתֶּכֶת נַעֲשֶׂה חֲלוּדָה, שֶׁנֶּאֱמַר  "וּמִצְרַיִם מְקַבְּרִים אֶת אֲשֶׁר הִכָּה ה' בָּהֶם כָּל בְּכוֹר וּבֵאלֹהֵיהֶם עָשָׂה ה' שְׁפָטִים. וְיֵשׁ אוֹמְרִים, שֶׁל אֶבֶן נִרְקֶבֶת וְשֶׁל עֵץ נְמֶסֶת, רַבִּי נָתָן אוֹמֵר שְׁפָטִים וּשְׁפָטֵי שְׁפָטִים נִרְקָבִים נִבְקָעִים נִגְדָּעִים נִשְׂרָפִים. נִמְצִינוּ לְמֵדִים שֶׁהָאֱלִילִים לוֹקִים בְּאַרְבַּע דְּבָרִים וְעוֹבְדֵיהֶם בִּשְׁלֹשָׁה, בְּמַכָּה, בְּהַשְׁחָתָה בְּמַגֵּפָה אֲנִי ה'. מַה שֶּׁאִי אֶפְשָׁר לְבָשָׂר וָדָם לוֹמַר כֵּן, אֲנִי ה', בִּשְׁבוּעָה אֲנִי נִפְרָע מֵהֶם, וַהֲלֹא דְּבָרִים קַל וָחֹמֶר, וּמָה אִם מִדַּת פֻּרְעָנוּת מְעוּטָה אָמַר הַקָּדוֹשׁ בָּרוּךְ הוּא לַעֲשׂוֹת וְעָשָׂה, לְמִדַּת טוֹבָה שֶׁמְּרֻבָּה עַל אַחַת כַּמָּה וְכַמָּה.

וְעָבַרְתִּי בְאֶרֶץ מִצְרַיִם, אֲנִי וְלֹא מַלְאָךְ, וְהִכֵּיתִי כָּל בְּכוֹר, אֲנִי וְלֹא שָׂרָף וְכוּ'.

אֵין לְךָ כָּל אֻמָּה וְאֻמָּה שֶׁלּוֹקָה שֶׁאֵין אֱלֹהֶיהָ לוֹקֶה עִמָּהּ, שֶׁנֶּאֱמַר וּבְכָל אֱלֹהֵי מִצְרַיִם אֶעֱשֶׂה שְׁפָטִים.

{pפסוק יגp} {rרמז רr}  וְהָיָה הַדָּם לָכֶם לְאֹת, וְלֹא לִי לְאוֹת. לָכֶם לְאֹת, וְלֹא לַאֲחֵרִים לְאוֹת.

עַל הַבָּתִּים. לָמָּה נֶאֱמַר וַהֲלֹא כְּבָר נֶאֱמַר (לעיל פסוק י) "עַל הַבָּתִּים אֲשֶׁר יֹאכְלוּ אֹתוֹ בָּהֶם", אֵין לִי אֶלָּא בָּתִּים שֶׁאוֹכְלִין אֹתוֹ בָּהֶם, בָּתִּים שֶׁהֵן יְשֵׁנִין בָּהֶן מִנַּיִן, תַּלְמוּד לוֹמַר עַל הַבָּתִּים אֲשֶׁר אַתֶּם שָׁם, מִּכָּל מָקוֹם.

וְרָאִיתִי אֶת הַדָּם, הָיָה רַבִּי יִשְׁמָעֵאל אוֹמֵר וַהֲלֹא הַכֹּל גָּלוּי לְפָנָיו, שֶׁנֶּאֱמַר  "יָדַע מָה בַחֲשׁוֹכָא וּנְהוֹרָא עִמֵּהּ שְׁרֵא", וְאוֹמֵר (תהלים קלט, יב) "גַּם חֹשֶׁךְ לֹא יַחְשִׁיךְ מִמֶּךָּ", וּמַה תַּלְמוּד לוֹמַר וְרָאִיתִי אֶת הַדָּם, אֶלָּא בִּשְׂכַר מִצְוָה אַחַת שֶׁאַתֶּם עוֹשִׂים אֲנִי נִגְלֶה וְחָס עֲלֵיכֶם, שֶׁנֶּאֱמַר וּפָסַחְתִּי עֲלֵיכֶם. וְאֵין פְּסִיחָה אֶלָּא חָסוּת, שֶׁנֶּאֱמַר (ישעיה לא, ה) "כְּצִפֳּרִים עָפוֹת כֵּן יָגֵן" וְכוּ', דָּבָר אַחֵר דַּם עֲקֵדָתוֹ שֶׁל יִצְחָק, שֶׁנֶּאֱמַר  "וַיִּקְרָא אַבְרָהָם אֶת שֵׁם הַמָּקוֹם הַהוּא ה' יִרְאֶה", וּלְהַלָּן אוֹמֵר (דהי"א כא, טו) "וּכְהַשְׁחִית רָאָה ה' וַיִנָּחֶם", מָה רָאָה, דַּם עֲקֵדָתוֹ שֶׁל יִצְחָק. שֶׁנֶּאֱמַר (בראשית כב, ח) "אֱלֹהִים יִרְאֶה לוֹ הַשֶּׂה".

וּפָסַחְתִּי עֲלֵיכֶם, רַבִּי יֹאשִׁיָּה אוֹמֵר, אַל תִּקְרֵי 'וּפָסַחְתִּי' אֶלָּא 'וּפָסַעְתִּי', שֶׁהַמָּקוֹם מְדַלֵּג עַל בָּתֵּי בָּנָיו בְּמִצְרַיִם, שֶׁנֶּאֱמַר (שה"ש ב, ח- ט) "קוֹל דּוֹדִי הִנֵּה זֶה בָּא וְגוֹ' הִנֵּה זֶה עוֹמֵד אַחַר כָּתְלֵנוּ" וְגוֹ'. רַבִּי יוֹנָתָן אוֹמֵר, וּפָסַחְתִּי עֲלֵיכֶם, אֲנִי חָס עֲלֵיכֶם, וְאֵינִי חָס עַל מִצְרָיִם. הֲרֵי שֶׁהָיָה הַמִּצְרִי בְּבֵיתוֹ שֶׁל יִשְׂרָאֵל שׁוֹמֵעַ אֲנִי יִנָּצֵל בְּגִנּוֹ תַּלְמוּד לוֹמַר וּפָסַחְתִּי עֲלֵיכֶם, עֲלֵיכֶם אֲנִי חָס וְאֵינִי חָס עַל מִצְרָיִם. הֲרֵי שֶׁהָיָה יִשְׂרָאֵל בְּבֵיתוֹ שֶׁל מִצְרִי שׁוֹמֵעַ אֲנִי יִלְקֶה בְּגִינוֹ, תַּלְמוּד לוֹמַר וְלֹא יִהְיֶה בָּכֶם נֶגֶף, 'בָּכֶם' אֵינוֹ הוֹוֶה אֲבָל בְּמִצְרַיִם הוֹוֶה. בְּהַכֹּתִי בְּאֶרֶץ מִצְרָיִם אֵינוֹ הוֹוֶה, אֶלָּא הוֹוֶה לְאַחַר זְמַן.

{pפסוק ידp}  וְהָיָה הַיּוֹם הַזֶּה לָכֶם לְזִכָּרוֹן יוֹם שֶׁהוּא לָכֶם לְזִכָּרוֹן אַתָּה חוֹגֵג, אֲבָל לֹא שָׁמַעְנוּ אֵיזֶהוּ, כְּשֶׁהוּא אוֹמֵר  "וַיֹּאמֶר מֹשֶׁה אֶל הָעָם זָכוֹר" וְכוּ' עֲדַיִן הַדָּבָר שָׁקוּל, כְּשֶׁהוּא אוֹמֵר (במדבר לג, ג) "מִמָּחֳרַת הַפֶּסַח יָצְאוּ" אֵימָתַי אָכְלוּ יִשְׂרָאֵל אֶת הַפֶּסַח, בְּלֵילֵי יוֹם טוֹב וְהֵם לֹא יָצְאוּ אֶלָּא בְּיוֹם טוֹב עַצְמוֹ.

וְחַגֹּתֶם אֹתוֹ חַג לַה'. אֵין לִי אֶלָּא יוֹם טוֹב רִאשׁוֹן שֶׁהוּא טָעוּן חֲגִיגָה יוֹם טוֹב הָאַחֲרוֹן מִנַּיִן תַּלְמוּד לוֹמַר  ("שֵׁשֶׁת) [שִׁבְעַת] יָמִים תֹּאכַל מַצּוֹת וּבַיּוֹם הַשְּׁבִיעִי חַג לַה'", אֵין לִי אֶלָּא יוֹם טוֹב רִאשׁוֹן וְאַחֲרוֹן שֶׁהֵן טְעוּנִין חֲגִיגָה, חֻלּוֹ שֶׁל מוֹעֵד מִנַּיִן, הֲרֵי אַתָּה דָּן, הוֹאִיל וְיוֹם טוֹב רִאשׁוֹן וְאַחֲרוֹן קְרוּאִין מִקְרָא קֹדֶשׁ וְחֻלּוֹ שֶׁל מוֹעֵד קָרוּי מִקְרָא קֹדֶשׁ אִם לָמַדְתָּ עַל יוֹם טוֹב רִאשׁוֹן וְאַחֲרוֹן שֶׁהֵן קְרוּיִן מִקְרָא קֹדֶשׁ הֲרֵי הֵן טְעוּנִין חֲגִיגָה, אַף חוּלוֹ שֶׁל מוֹעֵד שֶׁהוּא קָרוּי מִקְרָא קֹדֶשׁ [אֵינוֹ] דִּין שֶׁיִּטְעֹן חֲגִיגָה. וְעוֹד קַל וָחֹמֶר, וּמָה אִם יוֹם הָרִאשׁוֹן וְהָאַחֲרוֹן שֶׁאֵין לִפְנֵיהֶן וּלְאַחֲרֵיהֶן מְקֻדָּשִׁין הֲרֵי הֵן טְעוּנִין חֲגִיגָה, חֻלּוֹ שֶׁל מוֹעֵד שֶׁמְּקֻדָּשׁ לְפָנָיו וּלְאַחֲרָיו אֵינוֹ דִּין שֶׁיִּטְעֹן חֲגִיגָה. דָּבָר אַחֵר, אִם יוֹם הָרִאשׁוֹן וְהָאַחֲרוֹן שֶׁאֵין לִפְנֵיהֶם וּלְאַחֲרֵיהֶם טְעוּנִין חֲגִיגָה הֲרֵי הֵן טְעוּנִין חֲגִיגָה, חֻלּוֹ שֶׁל מוֹעֵד שֶׁלִּפְנֵיהֶן וּלְאַחֲרֵיהֶן טְעוּנִין חֲגִיגָה אֵינוֹ דִּין שֶׁיִּטְעֹן חֲגִיגָה. רַבִּי יוֹסֵי הַגְּלִילִי אוֹמֵר, הֲרֵי הוּא אוֹמֵר (דברים טז, טו) "שִׁבְעַת יָמִים תָּחֹג", לְהָבִיא שִׁבְעַת יְמֵי הַפֶּסַח שֶׁיִּטָּעַנוּ חֲגִיגָה, אוֹ אֵינוֹ מְדַבֵּר אֶלָּא בֶּחָג כְּשֶׁהוּא אוֹמֵר (ויקרא כג, מא) "וְחַגֹּתֶם אֹתוֹ חַג לַה'" הֲרֵי חַג אָמוּר, וּמַה תַּלְמוּד לוֹמַר "שִׁבְעַת יָמִים תָּחֹג" לְהָבִיא שִׁבְעַת יְמֵי הַפֶּסַח שֶׁיִּטָּעַנוּ חֲגִיגָה.

לְדֹרֹתֵיכֶם, שׁוֹמֵעַ אֲנִי מִעוּט דּוֹרוֹת שְׁנַיִם תַּלְמוּד לוֹמַר חֻקַּת עוֹלָם תְּחָגֻּהוּ.

בֵּית שַׁמַּאי אוֹמְרִים, מְבִיאִין שְׁלָמִים וְאֵין סוֹמְכִין עֲלֵיהֶם אֲבָל לֹא עוֹלוֹת וּבֵית הִלֵּל אוֹמְרִים, מְבִיאִין שְׁלָמִים וְעוֹלוֹת וְסוֹמְכִין עֲלֵיהֶן. אָמַר עוּלָא, מַחֲלֹקֶת בְּשַׁלְמֵי חֲגִיגָה לִסְמֹךְ וְעוֹלַת רְאִיָּה לִקָרֵב דְּבֵית שַׁמַּאי סַבְרֵי וְחַגֹּתֶם אֹתוֹ חַג לַה', חֲגִיגָה אִין עוֹלַת רְאִיָּה לֹא, וּבֵית הִלֵּל סַבְרֵי "לַה'" כָּל דְלַה' אֲבָל נְדָרִים וּנְדָבוֹת דִּבְרֵי הַכֹּל אֵין קְרֵבִין בְּיוֹם טוֹב. מֵיתֵיבֵי, רַבִּי שִׁמְעוֹן בֶּן אֶלְעָזָר אוֹמֵר, לֹא נֶחְלְקוּ עַל עוֹלָה שֶׁאֵינָהּ שֶׁל יוֹם טוֹב שֶׁאֵינָהּ קְרֵבָה בְּיוֹם טוֹב וְעַל שְׁלָמִים שֶׁהֵן שֶׁל יוֹם טוֹב שֶׁהֵן קְרֵבִין בְּיוֹם טוֹב. עַל מָה נֶחְלְקוּ, עַל עוֹלָה שֶׁהִיא שֶׁל יוֹם טוֹב וְעַל שְׁלָמִים שֶׁאֵינָם שֶׁל יוֹם טוֹב שֶׁבֵּית שַׁמַּאי אוֹמְרִים לֹא יָבִיא, וּבֵית הִלֵּל אוֹמְרִים יָבִיא אָמַר רַב יוֹסֵף, תַּנָּאֵי שַׁקְלֵת מֵעָלְמָא תַּנָּאֵי הִיא, דְּתַנְיָא, שְׁלָמִים הַבָּאִין מֵחֲמַת יוֹם טוֹב בְּיוֹם טוֹב, בֵּית שַׁמַּאי אוֹמְרִים מְבִיאִין מֵעֶרֶב יוֹם טוֹב וְסוֹמְכִין וְשׁוֹחֲטִין בְּיוֹם טוֹב, וּבֵית הִלֵּל אוֹמְרִים, סוֹמֵךְ עֲלֵיהֶם בְּיוֹם טוֹב וְשׁוֹחֲטָן בְּיוֹם טוֹב, אֲבָל נְדָרִים וּנְדָבוֹת דִּבְרֵי הַכֹּל אֵין קְרֵבִין בְּיוֹם טוֹב.

תַּנְיָא, אָמְרוּ לָהֶם בֵּית הִלֵּל לְבֵית שַׁמַּאי, וּמָה אִם בְּמָקוֹם שֶׁאָסוּר לְהֶדְיוֹט מֻתָּר לְגָבוֹהַ, מָקוֹם שֶׁמֻּתָּר לְהֶדְיוֹט אֵינוֹ דִּין שֶׁמֻּתָּר לְגָבוֹהַ, אָמְרוּ לָהֶם בֵּית שַׁמַּאי, נְדָרִים וּנְדָבוֹת יוֹכִיחוּ שֶׁמֻּתָּר לְהֶדְיוֹט וְאָסוּר לְגָבוֹהַ. אָמְרוּ לָהֶם בֵּית הִלֵּל, מַה לִנְדָרִים וּנְדָבוֹת שֶׁאֵין קָבוּעַ לָהֶם זְמַן, תֹּאמַר בְּעוֹלַת רְאִיָּה שֶׁקָּבוּעַ לָהּ זְמַן. אָמְרוּ לָהֶם בֵּית שַׁמַּאי, אַף עוֹלָה אֵין קָבוּעַ לָהּ זְמַן, דִּתְנַן, מִי שֶׁלֹּא חָג בְּיוֹם טוֹב הָרִאשׁוֹן חוֹגֵג וְהוֹלֵךְ כָּל הָרֶגֶל. אָמְרוּ לָהֶם בֵּית הִלֵּל, אַף זֶה קָבוּעַ לֵיהּ זְמַן דִּתְנַן עָבַר הָרֶגֶל וְלֹא חַג אֵינוֹ חַיָּב בְּאַחְרָיֻּתוֹ, אָמְרוּ לָהֶם בֵּית שַׁמַּאי, וַהֲלֹא כְּבָר נֶאֱמַר,  "לָכֶם" וְלֹא לְגָבוֹהַ. אָמְרוּ לָהֶם בֵּית הִלֵּל, וַהֲלֹא כְּבָר נֶאֱמַר לַה' כָּל דְּלַה', אִם כֵּן מַה תַּלְמוּד לוֹמַר "לָכֶם", "לָכֶם" וְלֹא לְכוּתִים, "לָכֶם" וְלֹא לִכְלָבִים. אַבָּא שָׁאוּל אוֹמֵר בְּלָשׁוֹן אֲחֶרֶת וּמַה בְּמָקוֹם שֶׁכִּירָתְךָ סְתוּמָה כִּירַת רַבְּךָ פְּתוּחָה מָקוֹם שֶׁכִּירָתְךָ פְּתוּחָה אֵינוֹ דִּין שֶׁכִּירַת רַבְּךָ פְּתוּחָה וְכֵן בְּדִין, שֶׁלֹּא יְהֵא שֻׁלְחָנְךָ מָלֵא וְשֻׁלְחַן רַבְּךָ רֵיקָם. בְּמַאי קַמִיפְלְגֵי מָר סָבַר נְדָרִים וּנְדָבוֹת קְרֵבִין בְּיוֹם טוֹב וּמָר סָבַר אֵין קְרֵבִין בְּיוֹם טוֹב.

אָמַר רַבִּי יוֹסֵי, לֹא נֶחְלְקוּ בֵּית שַׁמַּאי וּבֵית הִלֵּל עַל הַסְּמִיכָה שֶׁצָּרִיךְ. עַל מָה נֶחְלְקוּ עַל תֵּכֶף לִסְמִיכָה שְׁחִיטָה, שֶׁבֵּית שַׁמַּאי אוֹמְרִים אֵין צָרִיךְ וּבֵית הִלֵּל אוֹמְרִים צָרִיךְ רַבִּי יוֹסֵי בְּר' יְהוּדָה אוֹמֵר, לֹא נֶחְלְקוּ בֵּית שַׁמַּאי וּבֵית הִלֵּל עַל תֵּכֶף לִסְמִיכָה שְׁחִיטָה שֶׁצָּרִיךְ עַל מָה נֶחְלְקוּ עַל הַסְּמִיכָה עַצְמָהּ שֶׁבֵּית שַׁמַּאי אוֹמְרִים אֵין צָרִיךְ וּבֵית הִלֵּל אוֹמְרִים צָרִיךְ.

חֲגִיגַת אַרְבָּעָה עָשָׂר, מַאי טַעְמָא לֹא דַּחְיָא שַׁבָּת, הָא קָרְבָּן צִבּוּר הִיא אָמַר קְרָא (ויקרא כג, מא) "וְחַגֹּתֶם אֹתוֹ חַג לַה' שִׁבְעַת יָמִים", שִׁבְעָה, שְׁמֹנָה הָווּ, אֶלָּא מִכָּאן לַחֲגִיגָה שֶׁאֵינָהּ דּוֹחָה שַׁבָּת אָמַר רַבִּי אֶלְעָזָר, שְׁלָמִים שֶׁשְׁחָטָן מֵעֶרֶב יוֹם טוֹב אֵינוֹ יוֹצֵא בָּהֵן לֹא מִשּׁוּם שִׂמְחָה וְלֹא מִשּׁוּם חֲגִיגָה. מִשּׁוּם שִׂמְחָה דִּכְתִיב (דברים כז, ז) "וְזָבַחְתָּ שְׁלָמִים וְגוֹ' וְשָׂמַחְתָּ", בָּעִינַן שֶׁתְּהֵא זְבִיחָה בִּשְׁעַת שִׂמְחָה וְלֵיכָּא. מִשּׁוּם חֲגִיגָה הָוֵי דָּבָר שֶׁבְּחוֹבָה וְכָל דָּבָר שֶׁבְּחוֹבָה אֵינוֹ בָּא אֶלָּא מִן הַחֻלִּין.

{pפסוק טוp} {rרמז ראr}  שִׁבְעַת יָמִים מַצּוֹת תֹּאכֵלוּ, שׁוֹמֵעַ אֲנִי כָּל מַצָּה בְּמַשְׁמָע תַּלְמוּד לוֹמַר (דברים טז, ג) "לֹא תֹּאכַל עָלָיו חָמֵץ" לֹא אָמַרְתִּי אֶלָּא דָּבָר שֶׁהוּא בָּא לִידֵי מַצָּה וְחָמֵץ אֵלּוּ חֲמֵשֶׁת הַמִּינִין, הַחִטִּין, וְהַשְׂעוֹרִין, וְהַכֻּסָּמִין, וְשִׁבֹּלֶת שׁוּעָל, וְהַשִּׁיפּוֹן, יָצְאוּ הָאֹרֶז וְהַדֹּחַן וְהַפְּרָגִין וְהַשׁוּמְשְׁמִין וְהַקִּטְנִיּוֹת שֶׁאֵין בָּאִין [לִידֵי חִמּוּץ אֶלָּא] לִידֵי סִרָחוֹן.

שִׁבְעַת יָמִים מַצּוֹת תֹּאכֵלוּ, שׁוֹמֵעַ אֲנִי אַף מַעֲשֵׂה קְדֵרָה בְּמַשְׁמָע, תַּלְמוּד לוֹמַר  "לֶחֶם".

שִׁבְעַת יָמִים מַצּוֹת תֹּאכֵלוּ עִם יוֹם טוֹב הָרִאשׁוֹן אוֹ אֵינוֹ אֶלָּא חוּץ מִיּוֹם טוֹב הָרִאשׁוֹן תַּלְמוּד לוֹמַר (להלן פסוק יח) עַד יוֹם הָאֶחָד וְעֶשְׂרִים, וְאִי עַד יוֹם הָאֶחָד וְעֶשְׂרִים מוֹצִיא סָמוּךְ לְעֶשְׂרִים תַּלְמוּד לוֹמַר שִׁבְעַת יָמִים מַצּוֹת תֹּאכֵלוּ.

לַעֲשׂוֹת הָרִאשׁוֹן חוֹבָה וּשְׁאַר הַיָּמִים רְשׁוּת. אוֹ אֵינוֹ אֶלָּא לַעֲשׂוֹת הָרִאשׁוֹן רְשׁוּת וּשְׁאַר הַיָּמִים חוֹבָה תַּלְמוּד לוֹמַר  "בָּרִאשׁוֹן בְּאַרְבָּעָה עָשָׂר", קְבָעוֹ הַכָּתוּב חוֹבָה כָּתוּב אֶחָד אוֹמֵר, שִׁבְעַת יָמִים מַצּוֹת תֹּאכֵלוּ, וְכָתוּב אֶחָד אוֹמֵר (דברים טז, ח) "שֵׁשֶׁת יָמִים תֹּאכַל מַצּוֹת", שְׁבִיעִי הָיָה בַּכְּלָל וְיָצָא מִן הַכְּלָל לְלַמֵּד עַל הַכְּלָל כֻּלּוֹ יָצָא, מַה שְּׁבִיעִי רְשׁוּת אַף כֻּלָּן רְשׁוּת. אִי מַה שְּׁבִיעִי רְשׁוּת אַף לַיְלָה הָרִאשׁוֹן רְשׁוּת, תַּלְמוּד לוֹמַר (להלן פסוק יח) "בָּרִאשׁוֹן בְּאַרְבָּעָה עָשָׂר" וְגוֹ' קְבָעוֹ הַכָּתוּב חוֹבָה.

דָּבָר אַחֵר, כָּתוּב אֶחָד אוֹמֵר שִׁשָּׁה וְכָתוּב אֶחָד אוֹמֵר שִׁבְעָה, 'שִׁשָּׁה' מִן הֶחָדָשׁ וְ'שִׁבְעָה' מִן הַיָּשָׁן.

אַךְ בַּיּוֹם הָרִאשׁוֹן מֵעֶרֶב יוֹם טוֹב אוֹ אֵינוֹ אֶלָּא יוֹם טוֹב עַצְמוֹ, תַּלְמוּד לוֹמַר  "לֹא תִּשְׁחַט עַל חָמֵץ דַּם זִבְחִי", לֹא תִּשְׁחַט אֶת הַפֶּסַח וְחָמֵץ קַיָּם דִּבְרֵי רַבִּי יִשְׁמָעֵאל. רַבִּי יוֹנָתָן אוֹמֵר, אֵינוֹ צָרִיךְ, וַהֲלֹא כְּבָר נֶאֱמַר (להלן פסוק טז) "וְכָל מְלָאכָה לֹא יֵעָשֶׂה בָּהֶם", שְׂרֵפָה מֵעֵין מְלָאכָה הִיא וּמַה תַּלְמוּד לוֹמַר תַּשְׁבִּיתוּ שְׂאוֹר, מֵעֶרֶב יוֹם טוֹב אוֹ אֵינוֹ אֶלָּא בְּיוֹם טוֹב עַצְמוֹ, תַּלְמוּד לוֹמַר אַךְ, חִלֵּק.

רַבִּי יְהוּדָה אוֹמֵר, תַּשְׁבִּיתוּ בִּשְׂרֵפָה, אוֹ אֵינוֹ אֶלָּא בְּכָל דָּבָר, הֲרֵי אַתָּה דָּן וְכוּ'.

תַּנְיָא, רַבִּי יְהוּדָה אוֹמֵר, אֵין בִּעוּר חָמֵץ אֶלָּא שְׂרֵפָה. וְהַדִּין נוֹתֵן, וּמַה נּוֹתָר שֶׁאֵינוֹ בְּבַל יֵרָאֶה וּבַל יִמָּצֵא טָעוּן שְׂרֵפָה חָמֵץ שֶׁיְּשְׁנוֹ בְּבַל יֵרָאֶה וּבַל יִמָּצֵא אֵינוֹ דִּין שֶׁטָּעוּן שְׂרֵפָה. אָמְרוּ לֵיהּ, כָּל דִּין שֶׁאַתָּה דָּן שֶׁתְּחִלָּתוֹ לְהַחְמִיר וְסוֹפוֹ לְהָקֵל אֵינוֹ דִּין, אִם לֹא מָצָא עֵצִים לְשָׂרְפוֹ יְהֵא יוֹשֵב וּבָטֵל וְהַתּוֹרָה אָמְרָה תַּשְׁבִּיתוּ שְׂאוֹר מִבָּתֵּיכֶם, בְּכָל דָּבָר שֶׁאַתָּה יָכוֹל לְהַשְׁבִּיתוֹ. חָזַר רַבִּי יְהוּדָה וְדָן דִּין אַחֵר" נוֹתָר אָסוּר בַּאֲכִילָה וְחָמֵץ אָסוּר בַּאֲכִילָה, מַה נּוֹתָר בִּשְׂרֵפָה אַף חָמֵץ שְׂרֵפָה. אָמְרוּ לוֹ, נְבֵלָה תּוֹכִיחַ, שֶׁאֲסוּרָה בַּאֲכִילָה וְאֵינָהּ בִּשְׂרֵפָה. אָמַר לָהֶן, הֶפְרֵשׁ, נוֹתָר אָסוּר בַּאֲכִילָה וּבַהֲנָאָה וְחָמֵץ אָסוּר בַּאֲכִילָה וּבַהֲנָאָה, מַה נּוֹתָר בִּשְׂרֵפָה אַף חָמֵץ בִּשְׂרֵפָה. אָמְרוּ לוֹ, שׁוֹר הַנִּסְקָל יוֹכִיחַ, שֶׁאָסוּר בַּאֲכִילָה וּבַהֲנָאָה וְאֵין טָעוּן שְׂרֵפָה. אָמַר לָהֶן, הֶפְרֵשׁ, נוֹתַר אָסוּר בַּאֲכִילָה וּבַהֲנָאָה וְעָנוּשׁ כָּרֵת וְחָמֵץ אָסוּר בַּאֲכִילָה וּבַהֲנָאָה וְעָנוּשׁ כָּרֵת, מַה נּוֹתָר בִּשְׂרֵפָה אַף חָמֵץ בִּשְׂרֵפָה. אָמְרוּ לֵיהּ, חֵלֶב שׁוֹר הַנִּסְקָל יוֹכִיחַ, שֶׁאָסוּר בַּאֲכִילָה וּבַהֲנָאָה, וְעָנוּשׁ כָּרֵת וְאֵין טָעוּן שְׂרֵפָה. חָזַר רַבִּי יְהוּדָה וְדָן דִּין אַחֵר, נוֹתָר יֶשְׁנוֹ בְּבַל תוֹתִירוּ וְחָמֵץ יֶשְׁנוֹ בְּבַל תוֹתִירוּ. מַה נּוֹתָר טָעוּן שְׂרֵפָה אַף חָמֵץ טָעוּן שְׂרֵפָה. אָמְרוּ לֵיהּ, אָשָׁם תָּלוּי וְחַטַּאת הָעוֹף הַבָּא עַל הַסָּפֵק לִדְבָרֶיךָ יוֹכִיחוּ, שֶׁהֵן בְּבַל תוֹתִירוּ וְאָנוּ אוֹמְרִים בִּשְׂרֵפָה וְאַתָּה אוֹמֵר בִּקְבוּרָה, שָׁתַק רַבִּי יְהוּדָה, אָמַר רַב יוֹסֵף הַיְינוּ דְּאָמְרֵי אִינְשֵׁי כַּפָּא דְחַטָא נַגְרָא בְּגַוֵּוהּ נִשְׂרוֹף חַרְדְּלָא אַבַּיֵי אָמַר, סַדְנָא בְּסַדְנֵי יָתִיב מִדְוִיל יְדֵיה מִשְׁתַּלֵּם רָבָא אָמַר, גִּירָא בְּגִירֵיהּ מִיקְטִיל מִדְוִיל יְדֵיה מִשְׁתַּלֵּם.

נוֹתָר אָסוּר בַּאֲכִילָה וְחָמֵץ אָסוּר בַּאֲכִילָה לָמַדְתָּ עַל נוֹתָר שֶׁאֵינוֹ אֶלָּא בִּשְׂרֵפָה אַף חָמֵץ לֹא יְהֵא אֶלָּא בִּשְׂרֵפָה. נְבֵלָה תּוֹכִיחַ, שֶׁהִיא אֲסוּרָה בַּאֲכִילָה וְאֵינָהּ בִּשְׂרֵפָה, הִיא תּוֹכִיחַ עַל חָמֵץ אַף עַל פִּי שֶׁהוּא אָסוּר בַּאֲכִילָה לֹא יְהֵא בִּשְׂרֵפָה. אָמַרְתָּ, הֶפְרֵשׁ, נוֹתָר אָסוּר בְּהֲנָאָה וְחָמֵץ אָסוּר בְּהֲנָאָה, אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרֵפָה אַף חָמֵץ לֹא יְהֵא אֶלָּא בִּשְׂרֵפָה. וַהֲרֵי שׁוֹר הַנִּסְקָל יוֹכִיחַ, שֶׁהוּא אָסוּר בַּהֲנָאָה וְאֵינוֹ בִּשְׂרֵפָה, הוּא יוֹכִיחַ עַל חָמֵץ אַף עַל פִּי שֶׁהוּא אָסוּר בַּהֲנָאָה לֹא יְהֵא בִּשְׂרֵפָה. אָמַרְתָּ, הֶפְרֵשׁ, נוֹתָר חַיָּבִין עָלָיו כָּרֵת, וְחָמֵץ חַיָּבִין עָלָיו כָּרֵת, אִם לָמַדְתָּ עַל נוֹתָר שֶׁהוּא בְּכָרֵת וְאֵינוֹ אֶלָּא בִּשְׂרֵפָה אַף חָמֵץ לֹא יְהֵא אֶלָּא בִּשְׂרֵפָה. וַהֲרֵי חֵלֶב שׁוֹר הַנִּסְקָל יוֹכִיחַ שֶׁחַיָּבִין עָלָיו כָּרֵת וְאֵינוֹ בִּשְׂרֵפָה, הוּא יוֹכִיחַ עַל חָמֵץ אַף עַל פִּי שֶׁחַיָּבִין עָלָיו כָּרֵת לֹא יְהֵא בִּשְׂרֵפָה. אָמַרְתָּ, הֶפְרֵשׁ, אָדוּן אַרְבַּע לְשׁוֹנוֹת כְּאַחַת נוֹתָר אָסוּר בַּאֲכִילָה וְאָסוּר בַּהֲנָאָה וְחַיָּבִין עָלָיו כָּרֵת וְהַזְמַן גּוֹרֵם וְחָמֵץ אָסוּר בַּאֲכִילָה וְאָסוּר בַּהֲנָאָה וְחַיָּבִין עָלָיו כָּרֵת וְהַזְמַן גּוֹרֵם וְאַל תֹּאמַר נְבֵלָה תּוֹכִיחַ, שֶׁאַף עַל פִּי שֶׁאָסוּר בַּאֲכִילָה אֵינָהּ אֲסוּרָה בַּהֲנָאָה, וְלֹא שׁוֹר הַנִּסְקָל יוֹכִיחַ, שֶׁאַף עַל פִּי שֶׁאָסוּר בַּהֲנָאָה אֵין חַיָּבִין עָלָיו כָּרֵת, וְלֹא חֵלֶב שׁוֹר הַנִּסְקָל יוֹכִיחַ, שֶׁאַף עַל פִּי שֶׁחַיָּבִין עָלָיו כָּרֵת אֵין הַזְמַן גּוֹרֵם. אֶלְמַד דָּבָר מִדָּבָר וְאָדוּן דָּבָר מִדָּבָר. אֶלְמַד דָּבָר שֶׁהוּא שָׁוֶה בְּאַרְבָּעָה דְּבָרִים מִדָּבָר שָׁוֶה בְּאַרְבָּעָה דְּבָרִים, וְלֹא אֶלְמַד דָּבָר שֶׁהוּא שָׁוֶה בְּאַרְבָּעָה דְּבָרִים מִדָּבָר שֶׁהוּא שָׁוֶה בְּדָבָר אֶחָד אוֹ בִּשְׁנַיִם אוֹ בִּשְׁלֹשָׁה אָמַר לֵיהּ רַבִּי יְהוּדָה בֶּן בְּתֵירָה סָבוּר אַתָּה שֶׁאַתָּה מַחְמִיר עָלָיו אֵין אַתָּה אֶלָּא מֵקֵל עָלָיו, אִם לֹא מָצָא אוּר יֵשֵׁב לוֹ וְלֹא יִשְׂרֹף, אֶלָּא בְּלָשׁוֹן זֶה הֱוֵי אוֹמֵר, עַד שֶׁלֹּא תַּגִּיעַ שְׁעַת הַבִּעוּר מִצְוַת כִּלּוּיוֹ בִּשְׂרֵפָה, מִשֶּׁתַּגִּיעַ שְׁעַת בִּעוּר מִצְוַת כִּלּוּיוֹ בְּכָל דָּבָר רַבִּי אוֹמֵר, בְּדָבָר שֶׁהוּא בְּבַל יֵרָאֶה וּבַל יִמָּצֵא אֵין אַתָּה מוֹצֵא אֶלָּא בִּשְׂרֵפָה.

כִּי כָּל אֹכֵל (מַחְמֶצֶת) [חָמֵץ] וְנִכְרְתָה. שׁוֹמֵעַ אֲנִי חָמֵץ בְּמַשְׁמָע תַּלְמוּד לוֹמַר (דברים טז, ג) "לֹא  תֹאכַל עָלָיו חָמֵץ", לֹא אָמַרְתִּי אֶלָּא בְּדָבָר שֶׁהוּא בָּא לִידֵי מַצָּה וְחָמֵץ אֵלּוּ חֲמֵשֶׁת הַמִּינִין כו'.

(כָּרֵת) [וְנִכְרְתָה]. אֵין הַכְרָתָה אֶלָּא הַפְסָקָה הַנֶּפֶשׁ הַהִיא, מְזִידָה דִּבְרֵי רַבִּי עֲקִיבָא, מִיִּשְׂרָאֵל, שׁוֹמֵעַ אֲנִי תִּכָּרֵת מִיִּשְׂרָאֵל וְתֵלֵךְ לָהּ לְעַם אַחֵר, תַּלְמוּד לוֹמַר (ויקרא כב, ג) "מִלְּפָנַי אֲנִי ה'", בְּכָל מָקוֹם הוּא בִּרְשׁוּתִי.

הַנֶּפֶשׁ .

מִיּוֹם הָרִאשֹׁן עַד יוֹם הַשְּׁבִעִי. עוֹנְשׁוֹ שִׁבְעָה וְאַזְהָרָתוֹ לְעוֹלָם שֶׁהָיָה בְּדִין הוֹאִיל וְחֵלֶב חַיָּבִין עָלָיו כָּרֵת וְחָמֵץ חַיָּבִין עָלָיו כָּרֵת, אִם לִמֵּד עַל הַחֵלֶב שֶׁעָשָׂה עוֹנְשׁוֹ כְּאַזְהָרָתוֹ יָכוֹל אַף חָמֵץ יַעֲשֶׂה עוֹנְשׁוֹ כְּאַזְהָרָתוֹ, תַּלְמוּד לוֹמַר מִיּוֹם הָרִאשֹׁן עַד יוֹם הַשְּׁבִעִי, עוֹנְשׁוֹ שִׁבְעָה וְאַזְהָרָתוֹ לְעוֹלָם. עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר (להלן פסוק כ) "כָּל מַחְמֶצֶת לֹא תֹאכֵלוּ".

דְּכֻלֵּי עַלְמָא מִיהָא חָמֵץ מִשֵּׁשׁ שָׁעוֹת וּלְמַעְלָה אָסוּר. מִנָּלָן. אָמַר אַבַּיֵי, תְּרֵי קְרָאֵי כְּתִיבֵי, כְּתִיב  "שִׁבְעַת יָמִים שְׂאֹר לֹא יִמָצֵא בְּבָתֵּיכֶם" וּכְתִיב אַךְ בַּיּוֹם הָרִאשׁוֹן תַּשְׁבִּיתוּ הָא כֵּיצַד, לְרַבּוֹת אַרְבָּעָה עָשָׂר לְבִעוּר, וְאֵימָא לְרַבּוֹת לֵיל חֲמִשָּׁה עָשָׂר לְבִעוּר דְסַלְקָא דַּעְתָּךְ אֲמִינָא יָמִים אִין לֵילוֹת לָא, קָא מַשְׁמָע לָן אֲפִלּוּ לֵילוֹת. הַהִיא לָא צְרִיכָא קְרָא, דְּהָא אִיתְקַש הַשְׁבָּתַת שְׂאֹר לַאֲכִילַת חָמֵץ וַאֲכִילַת חָמֵץ לַאֲכִילַת מַצָּה דִּכְתִיב (שם) "שְׂאֹר לֹא יִמָּצֵא בְּבָתֵּיכֶם כִּי כָּל אֹכֵל (חָמֵץ) [מַחְמֶצֶת"] וּכְתִיב (להלן פסוק כ) "כָּל מַחֲמֶצֶת לֹא תֹאכֵלוּ בְּכֹל מוֹשְׁבֹתֵיכֶם תֹּאכְלוּ מַצּוֹת", וּכְתִיב בֵּיהּ בְּמַצּוֹת בָּעֶרֶב תֹּאכְלוּ מַצֹּת וְאֵימָא לְרַבּוֹת לֵיל אַרְבָּעָה עָשָׂר לְבִעוּר, בַּיּוֹם כְּתִיב וְאֵימָא בְּצַפְרָא אַךְ חִלֵּק.

דְּבֵי רַבִּי יִשְׁמָעֵאל תַּנָא, מָצִינוּ אַרְבָּעָה עָשָׂר שֶּׁנִּקְרָא רִאשׁוֹן, שֶׁנֶּאֱמַר  "בָּרִאשֹׁן בְּאַרְבָּעָה עָשָׂר". רַב נַחְמָן אָמַר, רִאשׁוֹן דְּמֵעִקָרָא מַשְׁמָע, שֶׁנֶּאֱמַר (איוב טו, ז) "הָרִאשׁוֹן אָדָם תִּוָּלֵד", וּמֵהַנֵי שְׁלֹשָׁה רִאשׁוֹן דִּכְתִיבֵי בְּמִקְרָא קֹדֶשׁ דְפֶסַח וּמִקְרָא קֹדֶשׁ דְּסֻכּוֹת וּמִצְוַת לוּלָב (לאיתותביה) [לָא תוֹתְבֵיהּ] לְרַב נַחְמָן דְּהַנֵי רִאשׁוֹן דִּכְתִיבֵי בְּהוּ לָאו לְמַשְׁמְעוּתַיְיהוּ אָתוּ אֶלָּא שְׁמָא בְּעַלְמָא הוּא דְּנִקְרָא רִאשׁוֹנִים, וְכִדְתָּנָא דְּבֵי רַבִּי יִשְׁמָעֵאל, בִּשְׂכַר שְׁלֹשָׁה רִאשׁוֹן זָכוּ לִשְׁלֹשָׁה רִאשׁוֹן, לְהַכְרִית זַרְעוֹ שֶׁל עֵשָׂו, דִּכְתִיב (בראשית כה, כה) "וַיֵּצֵא הָרִאשׁוֹן אַדְמוֹנִי", וּלְבִנְיַן בֵּית הַמִּקְדָשׁ, דִּכְתִיב (ירמיה יז, יב) "כִּסֵּא כָבוֹד מָרוֹם מֵרִאשׁוֹן" וְלִשְׁמוֹ שֶׁל מָשִׁיחַ שֶׁנֶּאֱמַר  "רִאשׁוֹן לְצִיוֹן הִנֵּה הִנָּם" וְגוֹ'.

רָבָא אָמַר, (להלן לד, כה) לֹא תִשְׁחַט עַל חָמֵץ דַּם זִבְחִי, לֹא- תִשְׁחַט אֶת הַפֶּסַח וַעֲדַיִן חָמֵץ קַיָּם. וְאֵימָא כָּל חַד וְחַד כִּי שָׁחִיט, זְמַן שְׁחִיטָה אָמַר רַחֲמָנָא, תַּנְיָא נַמִי הָכִי, אַךְ בַּיּוֹם הָרִאשׁוֹן תַּשְׁבִּיתוּ וְכוּ' רַבִּי עֲקִיבָא אוֹמֵר, אֵינוֹ צָרִיךְ הֲרֵי הוּא אוֹמֵר אַךְ בַּיּוֹם הָרִאשׁוֹן וְגוֹ', וּכְתִיב  "(וְ)כָל מְלָאכָה לֹא (תַּעֲשׂוּ) [יֵעָשֶׂה"], וּמָצִינוּ הַבְעָרָה בַּתּוֹרָה שֶׁהִיא אַב מְלָאכָה אָמַר רָבָא, שְׁמַע מִינַּהּ מִדְּרַבִּי עֲקִיבָא תְּלָת, שְׁמַע מִינָהּ אֵין בִּעוּר חָמֵץ אֶלָּא שְׂרֵפָה, וּשְׁמַע מִינָהּ הַבְעָרָה לְחַלֵּק יָצְתָה, וּשְׁמַע מִינָּהּ לֹא אַמְרִינָן הוֹאִיל וְהֻתְּרָה הַבְעָרָה לְצֹרֶךְ הֻתְּרָה נַמִי שֶׁלֹּא לְצֹרֶךְ.

{pפסוק טזp}  [וּ]בַּיּוֹם הָרִאשׁוֹן מִקְרָא קֹדֶשׁ וּבַיּוֹם הַשְּׁבִיעִי קֹדֶשׁ הוּא בְּמַאֲכָל וּבְמִשְׁתֶּה וּבִכְסוּת נְקִיָּה. אֵין לִי אֶלָּא יוֹם טוֹב רִאשׁוֹן וְאַחֲרוֹן שֶׁהֵן קְרוּאִין מִקְרָא קֹדֶשׁ, חֻלּוֹ שֶׁל מוֹעֵד מִנַּיִן, תַּלְמוּד לוֹמַר (ויקרא כג, ב) ("אֵלֶּה) מוֹעֲדֵי ה' אֲשֶׁר תִּקְרְאוּ אֹתָם" וְגוֹ'.

כָּל מְלָאכָה לֹא יֵעָשֶׂה בָּהֶם. אֵין לִי אֶלָּא יוֹם טוֹב הָאַחֲרוֹן שֶׁהוּא אָסוּר בַּעֲשִׂיַּת מְלָאכָה, יוֹם טוֹב הָרִאשׁוֹן מִנַּיִן תַּלְמוּד לוֹמַר וּבַיּוֹם הָרִאשׁוֹן מִקְרָא קֹדֶשׁ. אֵין לִי אֶלָּא יוֹם טוֹב הָרִאשׁוֹן וְהָאַחֲרוֹן שֶׁהוּא אָסוּר בַּעֲשִׂיַּת מְלָאכָה, חֻלּוֹ שֶׁל מוֹעֵד מִנַּיִן תַּלְמוּד לוֹמַר  "אֶת חַג הַמַּצּוֹת תִּשְׁמֹר" מִכָּל מָקוֹם, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, אֵינוֹ צָרִיךְ, אִם יוֹם טוֹב הָרִאשׁוֹן וְאַחֲרוֹן שֶׁאֵין קְדֻשָּׁה לֹא לִפְנֵיהֶן וְלֹא לְאַחֲרֵיהֶן הֲרֵי הֵן אֲסוּרִין בַּעֲשִׂיַּת מְלָאכָה חֻלּוֹ שֶׁל מוֹעֵד שֶׁיֵּשׁ קְדֻשָּׁה לִפְנֵיהֶן וּלְאַחֲרֵיהֶן אֵינוֹ דִּין שֶׁיְּהוּ אֲסוּרִין בַּעֲשִׂיַּת מְלָאכָה. שֵׁשֶׁת יְמֵי בְּרֵאשִׁית יוֹכִיחוּ שֶׁיֵּשׁ קְדֻשָּׁה לִפְנֵיהֶן וּלְאַחֲרֵיהֶן וּמֻתָּרִין בַּעֲשִׂיַּת מְלָאכָה, הֵן יוֹכִיחוּ עַל חוּלוֹ שֶׁל מוֹעֵד שֶׁמֻּתָּרִין בַּעֲשִׂיַּת מְלָאכָה אַף עַל פִּי שֶׁיֵּשׁ קְדֻשָּׁה לִפְנֵיהֶן וּלְאַחֲרֵיהֶן. לֹא אִם אָמַרְתָּ בְּשֵׁשֶׁת יְמֵי בְּרֵאשִׁית שֶׁאֵין בָּהֵן קָרְבַּן מוּסָף, לְפִיכָךְ מֻתָּר בַּעֲשִׂיַּת מְלָאכָה, תֹּאמַר בְּחֻלּוֹ שֶׁל מוֹעֵד שֶׁיֵּשׁ קָרְבַּן מוּסָף לְפִיכָךְ הוּא אָסוּר בַּעֲשִׂיַּת מְלָאכָה, וַהֲרֵי רָאשֵׁי חֳדָשִׁים יוֹכִיחוּ שֶׁיֵּשׁ בָּהֵן קָרְבַּן מוּסָף וּמֻתָּרִין בַּעֲשִׂיַּת מְלָאכָה וְהֵן יוֹכִיחוּ עַל חֻלּוֹ שֶׁל מוֹעֵד שֶׁאַף עַל פִּי שֶׁיֵּשׁ בּוֹ קָרְבַּן מוּסָף יְהֵא מֻתָּר בַּעֲשִׂיַּת מְלָאכָה. לֹא אִם אָמַרְתָּ בְּרָאשֵׁי חֳדָשִׁים שֶׁאֵינָן קְרוּיִן מִקְרָא קֹדֶשׁ, לְפִיכָךְ מֻתָּר בַּעֲשִׂיַּת מְלָאכָה. תֹּאמַר בְּחוּלוֹ שֶׁל מוֹעֵד שֶׁהֵן קְרוּיִן מִקְרָא קֹדֶשׁ, לְפִיכָךְ אָסוּר בַּעֲשִׂיַּת מְלָאכָה.

כָּל מְלָאכָה לֹא יֵעָשֶׂה בָּהֶם. לֹא תַּעֲשֶׂה אַתָּה, וְלֹא יַעֲשֶׂה חֲבֵרְךָ, אֲבָל גּוֹי יַעֲשֶׂה מְלַאכְתְּךָ. אוֹ אֵינוֹ אֶלָּא לֹא יַעֲשֶׂה גּוֹי מְלַאכְתְּךָ, תַּלְמוּד לוֹמַר (דברים טז, ח) "שֵׁשֶׁת יָמִים" וְגוֹ' אֲבָל יַעֲשֶׂה גּוֹי מְלַאכְתְּךָ דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, אֵינוֹ צָרִיךְ, הֲרֵי הוּא אוֹמֵר (להלן כ, ח יא) "זָכוֹר אֶת יוֹם הַשַׁבָּת", וַהֲרֵי דְּבָרִים קַל וָחֹמֶר, וּמַה שַּׁבָּת חֲמוּרָה אִי אַתָּה מֻזְהָר עַל מְלֶאכֶת הַגּוֹי כִּמְלַאכְתְּךָ. יוֹם טוֹב הַקַּל דִּין הוּא שֶׁלֹּא תְּהֵא מֻזְהָר עַל מְלֶאכֶת הַגּוֹי כִּמְלַאכְתְּךָ.

כָּל מְלָאכָה לֹא יֵעָשֶׂה בָהֶם. אֵין לִי אֶלָּא יוֹם טוֹב שֶׁאַתָּה מֻזְהָר עַל מְלֶאכֶת חֲבֵרְךָ כִּמְלַאכְתְּךָ שַׁבָּת מִנַּיִן. קַל וָחֹמֶר, וּמָה אִם יוֹם טוֹב הַקַּל אַתָּה מֻזְהָר עַל מְלֶאכֶת חֲבֵרְךָ כִּמְלַאכְתְּךָ, שַׁבָּת חֲמוּרָה דִּין הוּא שֶׁתְּהֵא מוּזְהָר עַל מְלֶאכֶת חֲבֵרְךָ כִּמְלַאכְתְּךָ.

אַךְ אֲשֶׁר יֵאָכֵל לְכָל נֶפֶשׁ. כָּל אֹכֶל נֶפֶשׁ דּוֹחֶה יוֹם טוֹב וְאֵין עֲבוֹדָה דּוֹחָה אֶת יוֹם טוֹב. שֶׁהָיָה בְּדִין וּמָה אִם בְּמָקוֹם שֶׁאֵין מִקְצַת אֹכֶל נֶפֶשׁ דּוֹחֶה אֶת הַשַּׁבָּת מִקְצַת עֲבוֹדָה דּוֹחָה אֶת הַשַּׁבָּת, מָקוֹם שֶׁכָּל אֹכֶל נֶפֶשׁ דּוֹחֶה אֶת יוֹם טוֹב אֵינוֹ דִּין שֶׁתְּהֵא כָּל עֲבוֹדָה דּוֹחָה אֶת יוֹם טוֹב, תַּלְמוּד לוֹמַר אַךְ אֲשֶׁר יֵאָכֵל, כָּל אֹכֶל נֶפֶשׁ דּוֹחֶה יוֹם טוֹב וְאֵין כָּל עֲבוֹדָה דּוֹחָה אֶת יוֹם טוֹב וְלֹא מִקְצַת אֹכֶל נֶפֶשׁ דּוֹחֶה אֶת הַשַּׁבָּת. וְהַדִּין נוֹתֵן, וּמָה אִם בְּמָקוֹם שֶׁאֵין כָּל עֲבוֹדָה דּוֹחָה אֶת יוֹם טוֹב כָּל אֹכֶל נֶפֶשׁ דּוֹחֶה אֶת יוֹם טוֹב מָקוֹם שֶׁמִּקְצַת עֲבוֹדָה דּוֹחֶה אֶת הַשַּׁבָּת אֵינוֹ דִּין שֶׁיְהֵא מִקְצַת אֹכֶל נֶפֶשׁ דּוֹחֶה אֶת הַשַּׁבָּת. תַּלְמוּד לַוֹמַר [אַךְ אֲשֶׁר יֵאָכֵל לְכָל] נֶפֶשׁ (אֲשֶׁר יֵאָכֵל) וְגוֹ' כָּל אֹכֶל נֶפֶשׁ דּוֹחֶה אֶת יוֹם טוֹב וְאֵין מִקְצַת אֹכֶל נֶפֶשׁ דּוֹחֶה אֶת הַשַּׁבָּת.

אַךְ אֲשֶׁר יֵאָכֵל לְכָל נֶפֶשׁ. שׁוֹמֵעַ אֲנִי אַף נַפְשׁוֹת בְּהֵמָה וְנַפְשׁוֹת אֲחֵרִים בְּמַשְׁמָע תַּלְמוּד לוֹמַר לָכֶם, 'לָכֶם' לֹא לִבְהֵמָה, לָכֶם וְלֹא לַאֲחֵרִים, דִּבְרֵי רַבִּי יִשְׁמָעֵאל. רַבִּי יוֹסֵי הַגְּלִילִי אוֹמֵר, אַךְ אֲשֶׁר יֵאָכֵל אַף נַפְשׁוֹת בְּהֵמָה בְּמַשְׁמָע. מַשְׁמָע מֵבִיא נַפְשׁוֹת בְּהֵמָה וּמֵבִיא נַפְשׁוֹת אֲחֵרִים, תַּלְמוּד לוֹמַר אַךְ, חִלֵּק. רַבִּי עֲקִיבָא אוֹמֵר, אַךְ אֲשֶׁר יֵאָכֵל לְכָל נֶפֶשׁ, נֶפֶשׁ בְּהֵמָה בְּמַשְׁמָע. מַשְׁמָע מֵבִיא נֶפֶשׁ בְּהֵמָה וְנֶפֶשׁ אֲחֵרִים, תַּלְמוּד לוֹמַר לָכֶם וְלֹא לַאֲחֵרִים. וּמָה רָאִיתָ לְחַלֵּק שֶׁאַתָּה מֻזְהָר עַל הַבְּהֵמָה וְאֵין אַתָּה מֻזְהָר עַל הָאֲחֵרִים, שֶׁהָאֲחֵרִים אֵין מְזוֹנוֹתָם עָלֶיךָ אֲבָל הַבְּהֵמָה מְזוֹנוֹתֶיהָ עָלֶיךָ.

אַךְ אֲשֶׁר יֵאָכֵל לְכָל נֶפֶשׁ. דָּבָר הַשָּׁוֶה לְכָל נֶפֶשׁ. אֶלָּא מֵעַתָּה נִזְדַּמֵּן לוֹ צְבִי בְּיוֹם טוֹב הוֹאִיל וְאֵינוֹ שָׁוֶה לְכָל נֶפֶשׁ הָכִי נַמִי דְּאָסוּר לְמִשְׁחֲטֵהּ. אָמַר לֵיהּ, אֲנָא דָּבָר הַצָּרִיךְ לְכָל נֶפֶשׁ אֲמִינָא, וּצְבִי נַמִי צָרִיךְ לְכָל נֶפֶשׁ הוּא. לְאַפּוּקֵי מֻגְמָר שֶׁאֵינוֹ צָרִיךְ לְכָל נֶפֶשׁ.

הוּא לְבַדּוֹ .

דָּרַשׁ רַב חִסְדָּא וְאִיתֵימָא רַב יוֹסֵף, אֶחָד סַכִּין שֶׁנִּפְגַּם וְאֶחָד שִׁפּוּד שֶׁנִּרְצַם וְאֶחָד גְּרִיפַת תַּנּוּר וְכִירַיִם בָּאנוּ לְמַחֲלֹקֶת רַבִּי יְהוּדָה וְרַבָּנָן. דִּתְנַן, אֵין בֵּין יוֹם טוֹב לְשַׁבָּת אֶלָּא אֹכֶל נֶפֶשׁ בִּלְבַד, וְרַבִּי יְהוּדָה מַתִּיר בְּמַכְשִׁירֵי אֹכֶל נֶפֶשׁ מַאי טַעְמָא דְּתַנָּא קַמָּא, אָמַר קְרָא, הוּא לְבַדּוֹ יֵעָשֶׂה לָכֶם, הוּא וְלֹא מַכְשִׁירָיו. וְרַבִּי יְהוּדָה אָמַר קְרָא, לָכֶם לְכָל צָרְכֵיכֶם. וְתַנָּא קַמָּא נַמִי הָכְתִיב לָכֶם. הַהוּא מִיבָּעְיָא לֵיהּ, לָכֶם וְלֹא לַגּוֹיִם. וְאִידָךְ נַמִי הָכְתִיב הוּא. אָמַר לָךְ, כְּתִיב הוּא וּכְתִיב לָכֶם, כָּאן בְּמַכְשִׁירִין שֶׁאֶפְשָׁר לַעֲשׂוֹתָן מֵעֶרֶב יוֹם טוֹב כָּאן בְּמַכְשִׁירִין שֶׁאִי אֶפְשָׁר לַעֲשׂוֹתָן מֵעֶרֶב יוֹם טוֹב.

{pפסוק יזp}  וּשְׁמַרְתֶּם אֶת הַמַּצּוֹת. שָׁמְרֵם שֶׁלֹּא תְּבִיאֵם לְבֵית הַפָּסוּל. מִכָּאן אָמְרוּ, תִּלְטוֹשׁ בְּצוֹנֵן שְׂאוֹר יִשָּׂרֵף וְהָאוֹכְלוֹ [פָּטוּר, סִידּוּק יִשָּׂרֵף וְהָאוֹכְלוֹ] חַיָּב כָּרֵת. אֵי זֶהוּ שְׂאוֹר, כְּקַרְנֵי חֲגָבִים סִדּוּק, שֶׁנִּתְעָרְבוּ סְדָקִין זֶה בָּזֶה, דִּבְרֵי רַבִּי יְהוּדָה. וַחֲכָמִים אוֹמְרִים, זֶה וְזֶה הָאוֹכְלוֹ חַיָּב כָּרֵת,  וְאֵי זֶהוּ שְׂאוֹר, כָּל שֶׁהִכְסִיפוּ פָּנָיו כְּאָדָם שֶׁעָמְדוּ שַׂעֲרוֹתָיו.

וּשְׁמַרְתֶּם אֶת הַמַּצּוֹת. רַבִּי יֹאשִׁיָּה אוֹמֵר, אַל תִּקְרֵי כֵּן, אֶלָּא 'וּשְׁמַרְתֶּם אֶת הַמִּצְווֹת', כְּדֶרֶךְ שֶׁאֵין מַחְמִיצִין אֶת הַמַּצָּה כָּךְ לֹא יַחֲמִיצוּ אֶת הַמִּצְווֹת אֶלָּא אִם בָּאָה מִצְוָה לְיָדְךָ עֲשֵׂה אוֹתָהּ מִיָּד.

אָמַר רַבִּי שִׁמְעוֹן בֶּן לָקִישׁ, אֵין מַעֲבִירִין עַל הַמִּצְוֹת, אָמַר רָבָא, שְׁמַע מִינָּהּ מִדְּרַבִּי שִׁמְעוֹן בֶּן לָקִישׁ, עִבּוּרֵי דְּרָעָא אֲטוֹטַפְתָּא אָסוּר, וְדִשּׁוּן מִזְבֵּחַ הַפְּנִימִי קוֹדֵם לַהֲטָבַת חָמֵשׁ נֵרוֹת, דְּכִי פָּגַע בְּרֵישָׁא בַּמִּזְבֵּחַ פָּגַע דְּתַנְיָא, שֻׁלְחָן בְּצָפוֹן מָשׁוּךְ מִן הַכֹּתֶל שְׁתֵּי אַמּוֹת וּמֶחֱצָה, וּמְנוֹרָה בְּדָרוֹם מְשׁוּכָה מִן הַכֹּתֶל שְׁתֵּי אַמּוֹת וּמֶחֱצָה, מִזְבֵּחַ מְמֻצָּע וְעוֹמֵד בָּאֶמְצַע.

{rרמז רבr}  תַּנְיָא, יָכוֹל יֵצֵא אָדָם יְדֵי חוֹבָתוֹ בְּחַלּוֹת תּוֹדָה וּרְקִיקִי נָזִיר, תַּלְמוּד לוֹמַר וּשְׁמַרְתֶּם אֶת הַמַּצּוֹת, מַצָּה הַמִּשְׁתַּמֶּרֶת לְשֵׁם מַצָּה יָצְתָה זוֹ שֶׁאֵינָהּ מִשְׁתַּמֶּרֶת לְשֵׁם מַצָּה אֶלָּא לְשֵׁם זֶבַח. תַּנְיָא אִידָךְ, יָכוֹל יֵצֵא אָדָם בְּחַלּוֹת תּוֹדָה וּרְקִיקֵי נָזִיר, תַּלְמוּד לוֹמַר (לעיל פסוק טו) "שִׁבְעַת יָמִים מַצּוֹת תֹּאכֵלוּ", מַצָּה הַנֶּאֱכֶלֶת לְשִׁבְעָה, יָצְתָה זוֹ שֶׁאֵינָהּ נֶאֱכֶלֶת לְשִׁבְעָה אֶלָּא לְיוֹם וָלַיְלָה. וְתֵפּוּק לֵיהּ דְּאֵינָהּ נֶאֱכֶלֶת בְּעֹנִי, כְּרַבִּי עֲקִיבָא דְּאָמַר "עֹנִי" כְּתִיב וְתֵפוּק לֵיהּ דְּהֲוָה מַצָּה עֲשִׁירָה, רְבִיעִית הִיא הַמִּתְחַלֶּקֶת לְכַמָּה חַלּוֹת וְתֵפוּק לֵיהּ דְּאֵינָהּ נֶאֱכֶלֶת בְּכָל מוֹשָׁבוֹת זֹאת אוֹמֶרֶת חַלּוֹת תּוֹדָה וּרְקִיקֵי נָזִיר נֶאֱכָלִין בְּנֹב וּבְגִבְעוֹן עֲשָׂאוֹ לִמְכֹּר בַּשּׁוּק יוֹצֵא בָּהֵן, וְטַעְמָא מַאי כָּל לַשּׁוּק אִמְלוּכֵי מִימְלַךְ אִי מְזַבִּינְנָא מְזַבִּינְנָא, וְאִי לֹא, נָפִיק אֲנָא.

אָמַר רָבָא, מִצְוָה לִלְתֹּת, דִּכְתִיב וּשְׁמַרְתֶּם אֶת הַמַּצּוֹת, אִי לָאו לְתִיתָה שִׁמּוּר לְמַאי שִׁמּוּר דְּלִישָׁה לָאו שִׁמּוּר הוּא דְּאָמַר רַב הוּנָא בְּצֵקוֹת שֶׁל גּוֹיִם אָדָם מְמַלֵּא כְּרֵסוֹ מֵהֶן וּבִלְבַד שֶׁיֹּאכַל כְּזַיִת מַצָּה בָּאַחֲרוֹנָה וְנַעֲבִיד לְהוּ שִׁמּוּר מֵאֲפִיָּה וָאֵילָךְ, אֶלָּא שְׁמַע מִינָּהּ שִׁמּוּר דְּמֵעִקָרָא בְּעִינָן. אָמַר לְהוּ רָבָא לְדִמְּהַפְּכֵי כַפֵּי, הֲפִיכוּ לְשֵׁם מִצְוָה.

כִּי בְּעֶצֶם הַיּוֹם הַזֶּה. מַגִּיד שֶׁלֹּא יָצְאוּ אֶלָּא בַּיּוֹם. הוֹצֵאתִי אֶת צִבְאוֹתֵיכֶם. אֵלּוּ צִבְאוֹת יִשְׂרָאֵל. אוֹ אֵינוֹ אֶלָּא צִבְאוֹת מַלְאֲכֵי הַשָּׁרֵת כְּשֶׁהוּא אוֹמֵר  "יָצְאוּ כָּל צִבְאוֹת י"י", הֲרֵי צִבְאוֹת מַלְאֲכֵי הַשָּׁרֵת אָמוּר, הָא מַה תַּלְמוּד לוֹמַר צִבְאוֹתֵיכֶם אֵלּוּ צִבְאוֹת יִשְׂרָאֵל.

וּשְׁמַרְתֶּם אֶת הַיּוֹם הַזֶּה לְדֹרֹתֵיכֶם. לָמָּה נֶאֱמַר, וַהֲלֹא כְּבָר נֶאֱמַר כָּל מְלָאכָה לֹא יֵעָשֶׂה בָהֶם, אֵין לִי אֶלָּא דְּבָרִים שֶׁהֵן מִשּׁוּם מְלָאכָה, דְּבָרִים שֶׁהֵן מִשּׁוּם שְׁבוּת מִנַּיִן, תַּלְמוּד לוֹמַר וּשְׁמַרְתֶּם, לְהָבִיא דְּבָרִים שֶׁהֵן מִשּׁוּם שְׁבוּת וְאַף חֻלּוֹ שֶׁל מוֹעֵד יְהֵא אָסוּר מִשּׁוּם שְׁבוּת, וְהַדִּין נוֹתֵן, הוֹאִיל וְיוֹם טוֹב הָרִאשׁוֹן וְהָאַחֲרוֹן קָרוּי מִקְרָא קֹדֶשׁ וְחֻלּוֹ שֶׁל מוֹעֵד קָרוּי מִקְרָא קֹדֶשׁ, אִם לָמַדְתָּ עַל יוֹם טוֹב הָרִאשׁוֹן [וְהָאַחֲרוֹן] שֶׁהֵן קְרוּיִן מִקְרָא קֹדֶשׁ הֲרֵי הֵן אֲסוּרִין מִשּׁוּם שְׁבוּת, חוּלּוֹ שֶׁל מוֹעֵד קָרוּי מִקְרָא קֹדֶשׁ אֵינוֹ- דִין שֶׁאָסוּר מִּשׁוּם שְׁבוּת. תַּלְמוּד לוֹמַר (ויקרא כג, לט) "בַּיּוֹם הָרִאשׁוֹן שַׁבָּתוֹן וּבַיּוֹם הַשְּׁמִינִי שַׁבָּתוֹן".

{pפסוק יחp}  בָּרִאשׁוֹן בְּאַרְבָּעָה עָשָׂר וְגוֹ'. קְבָעוֹ הַכָּתוּב חוֹבָה. עַד יוֹם הָאֶחָד וְעֶשְׂרִים לַחֹדֶשׁ. לָמָּה נֶאֱמַר, לְפִי שֶׁהוּא אוֹמֵר (לעיל פסוק קטו) "שִׁבְעַת יָמִים מַצּוֹת תֹּאכֵלוּ", אֵין לִי אֶלָּא יָמִים לֵילוֹת מִנַּיִן, תַּלְמוּד לוֹמַר עַד יוֹם הָאֶחָד וְעֶשְׂרִים, לְרַבּוֹת אֶת הַלֵּילוֹת.

תַּנְיָא, חָמֵץ בֵּין לִפְנֵי זְמַנּוֹ בֵּין לְאַחַר זְמַנּוֹ עוֹבֵר עָלָיו בְּלָאו וְכָרֵת, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, חָמֵץ לִפְנֵי זְמַנּוֹ אֵינוֹ עוֹבֵר עָלָיו בְּלֹא כְלוּם. תּוֹךְ זְמַנּוֹ עוֹבֵר עָלָיו בְּלָאו וְכָרֵת. רַבִּי יוֹסֵי הַגְּלִילִי אוֹמֵר, תְּמַהּ עַל עַצְמְךָ, הֵיאַךְ חָמֵץ אָסוּר בַּהֲנָאָה כָּל שִׁבְעָה וּמִנַּיִן לָאוֹכֵל חָמֵץ מִשֵּׁשׁ שָׁעוֹת וּלְמַעְלָה שֶׁהוּא בְּלֹא תַעֲשֶׂה, שֶׁנֶּאֱמַר  "לֹא תֹאכַל עָלָיו עָלָיו חָמֵץ", דִּבְרֵי רַבִּי יְהוּדָה. אָמַר לֵיהּ רַבִּי שִׁמְעוֹן, וְכִי אֶפְשָׁר לוֹמַר כֵּן, הֲרֵי כְּבָר נֶאֱמַר (שם) "לֹא תֹאכַל עָלָיו חָמֵץ שִׁבְעַת יָמִים תֹּאכַל עָלָיו מַצּוֹת", בְּשָׁעָה שֶׁיֶּשְׁנוֹ בְּקוּם אֱכֹל מַצָּה יֶשְׁנוֹ בְּבַל תֹּאכַל חָמֵץ, בְּשָׁעָה שֶׁאֵינוֹ בְּקוּם אֱכֹל מַצָּה אֵינוֹ בְּבַל תֹּאכַל חָמֵץ.

מַאי טַעְמָא דְּרַבִּי יְהוּדָה, תְּלָתָא קְרָאֵי כְּתִיבֵי, (להלן יג, ג) ["וְ]לֹא יֵאָכֵל חָמֵץ". (להלן פסוק כ) "כָּל מַחְמֶצֶת לֹא תֹאכֵלוּ".  "לֹא תֹאכַל עָלָיו חָמֵץ". חָד לִפְנֵי זְמַנּוֹ. וְחָד בְּתוֹךְ זְמַנּוֹ. וְחָד לְאַחַר זְמַנּוֹ. וְרַבִּי שִׁמְעוֹן מַחְמֶצֶת" מִיבָּעְיָא לֵיהּ לְכִדְתַּנְיָא "מַחְמֶצֶת" אֵין לִי אֶלָּא שֶׁנִּתְחַמֵּץ מֵאֵלָיו, נִתְחַמֵּץ מֵחֲמַת דָּבָר אַחֵר מִנַּיִן, תַּלְמוּד לוֹמַר "כָּל מַחֲמֶצֶת". (להלן יג, ג) ["וְ]לֹא יֵאָכֵל חָמֵץ" מִיבָּעְיָא לֵיהּ, לְכִדְתַּנְיָא רַבִּי יוֹסֵי הַגְּלִילִי אוֹמֵר מִנַּיִן לְפֶסַח מִצְרַיִם שֶׁאֵין חֶמְצוֹ נוֹהֵג אֶלָּא יוֹם אֶחָד, תַּלְמוּד לוֹמַר ["וְ]לֹא יֵאָכֵל חָמֵץ" וְסָמִיךְ לֵיהּ "הַיּוֹם אַתֶּם יוֹצְאִים" וְרַבִּי יְהוּדָה, נִתְחַמֵּץ מֵחֲמַת דָּבָר אַחֵר מִנָּא לֵיהּ, מִדְאַפְקֵיהּ רַחְמָנָא בִּלְשׁוֹן מַחְמֶצֶת. פֶּסַח מִצְרַיִם מִנָּא לֵיהּ "הַיּוֹם אַתֶּם יוֹצְאִים" וְאִי תֵימָא, סְמוּכִין לֹא דָרִיש, וְרַבִּי יְהוּדָה, שַׁפִּיר קָאָמַר לֵיהּ רַבִּי שִׁמְעוֹן אָמַר לֵיהּ, הַאי "עָלָיו" הוּא דְאָתָא לְקָבְעוֹ חוֹבָה וְאִידָךְ, נַפְקָא לֵיהּ מִ"בָּעֶרֶב תֹּאכְלוּ מַצֹּת" וְאִידָךְ, מִיבָּעְיָא לֵיהּ לְטָמֵא וְדֶרֶךְ רְחוֹקָה, סַלְקָא דַּעְתָּךְ אֲמִינָא, הוֹאִיל וּפֶסַח לֹא אָכִיל מַצָּה וּמָרוֹר נַמִי לֹא נֵיכוּל וְרַבִּי שִׁמְעוֹן, לֹא גָרַע מֵעָרֵל וּבֶן נֵכָר, דִּכְתִיב  "לֹא יֹאכַל בּוֹ", "בּוֹ" אֵינוֹ אוֹכֵל אֲבָל אוֹכֵל הוּא בְּמַצָּה וּמָרוֹר. וְרַבִּי יְהוּדָה, כָּתַב בְּהָאי וְכָתַב בְּהָאי.

אָמַר רָבָא, מַצָּה בַּזְּמַן הַזֶּה דְּאוֹרַיְיתָא, מָרוֹר דְּרַבָּנָן. מַאי שְׁנָא מָרוֹר, דִּכְתִיב (במדבר ט, יא) "עַל מַצּוֹת וּמְרֹרִים יֹאכְלֻהוּ" בִּזְמַן דְּאִיכָּא פֶּסַח אִין בִּזְמַן דְּלֵיכָּא פֶּסַח לָא. מַצָּה נַמִּי הָכְתִּיב "עַל מַצּוֹת וּמְרֹרִים יֹאכְלֻהוּ", בִּזְמַן דְּאִיכָּא פֶּסַח אִין, בִּזְמַן דְּלֵיכָּא פֶּסַח לָא. הֲדַר אֲהַדְרֵיהּ קְרָא, בָּעֶרֶב תֹּאכְלוּ מַצֹּת. וְרַב אָחָא בַּר יַעֲקֹב אָמַר, אֶחָד זֶה וְאֶחָד זֶה דְּרַבָּנָן, אֶלָּא הָכְתִיב בָּעֶרֶב תֹּאכְלוּ מַצֹּת, הַהוּא מִיבָּעְיָא לֵיהּ לְטָמֵא וְשֶׁהָיָה בְּדֶרֶךְ רְחוֹקָה וְכוּ'.

הַכֹּהֲנִים יוֹצְאִין בְּחַלָּה. פְּשִׁיטָא, מַהוּ דְּתֵימָא מַצָּה הַשָּׁוָה לְכָל אָדָם בָּעִינָן קָמַשְׁמַע לָן מַצּוֹת מַצּוֹת רִבָּה.

עַד יוֹם הָאֶחָד וְעֶשְׂרִים. אָמַר רַב אַשִׁי הָא דְּאַמְרֵת צָרִיךְ שֶׁיְּהֵא לַיְלָה וְיוֹם מִן הַחֹדֶשׁ מִנָּלָן, רַבִּי יוֹחָנָן אָמַר (ויקרא כג, לב) "מֵעֶרֶב עַד עֶרֶב תִשְׁבְתוּ שַׁבַּתְּכֶם". רֵישׁ לָקִישׁ אָמַר עַד יוֹם הָאֶחָד וְעֶשְׂרִים לַחֹדֶשׁ בָּעֶרֶב מַאי בֵּנַיְיהוּ, חֲצוֹת לַיְלָה אִיכָּא בֵּנַיְיהוּ.

תַּנְיָא  "מִיּוֹם הָרִאשֹׁן עַד יוֹם הַשְּׁבִעִי", יָכוֹל רִאשׁוֹן וְלֹא רִאשׁוֹן בִּכְלַל, שְׁבִיעִי וְלֹא שְׁבִיעִי בִּכְלַל, כְּעִנְיָן שֶׁנֶּאֱמַר (ויקרא יג, יב) "מֵרֹאשׁוֹ וְעַד רַגְלָיו" "רֹאשׁוֹ" וְלֹא רֹאשׁוֹ בִּכְלַל "רַגְלָיו" וְלֹא רַגְלָיו בִּכְלַל. תַּלְמוּד לוֹמַר עַד יוֹם הָאֶחָד וְעֶשְׂרִים לַחֹדֶשׁ בָּעֶרֶב. רַבִּי אוֹמֵר, אֵינוֹ צָרִיךְ, "רִאשׁוֹן" רִאשׁוֹן בִּכְלַל, "שְׁבִיעִי" וּשְׁבִיעִי בִּכְלַל.

{pפסוק יט-כp}  שִׁבְעַת יָמִים שְׂאֹר לֹא יִמָּצֵא בְּבָתֵּיכֶם. אֵין לִי אֶלָּא בְּבַל יִמָּצֵא, בְּבַל יֵרָאֶה מִנָּלָן תַּלְמוּד לוֹמַר (להלן יג, ז) ["וְ]לֹא יֵרָאֶה לְךָ שְׂאֹר". אֵין לִי אֶלָּא שְׂאוֹר שֶׁהוּא בְּבַל יֵרָאֶה וּבְבַל יִמָּצֵא, חָמֵץ מִנָּלָן, תַּלְמוּד לוֹמַר (שם) ["וְ]לֹא יֵרָאֶה לְךָ חָמֵץ וְלֹא יֵרָאֶה לְךָ שְׂאֹר בְכָל גְּבֻלֶךָ" הִקִּישׁ שְׂאוֹר לְחָמֵץ וְחָמֵץ לִשְׂאוֹר, מַה זֶּה בְּבַל יֵרָאֶה אַף זֶה בְּבַל יֵרָאֶה, מַה זֶּה בְּבַל יִמָּצֵא אַף זֶה בְּבַל יִמָּצֵא מַה זֶּה מֵחֲמֵשֶׁת מִינִין אַף זֶה מֵחֲמֵשֶׁת הַמִּינִין.

בְּבָתֵּיכֶם. לָמָּה נֶאֱמַר, לְפִי שֶׁנֶּאֱמַר  "בְכָל גְּבֻלֶךָ", שׁוֹמֵעַ אֲנִי כְּמַשְׁמָעוֹ תַּלְמוּד לוֹמַר בְּבָתֵּיכֶם, מַה בֵּיתְךָ בִּרְשׁוּתְךָ אַךְ גְּבוּלְךָ בִּרְשׁוּתְךָ, יָצָא חֲמֵצוֹ שֶׁל יִשְׂרָאֵל שֶׁהוּא בִּרְשׁוּת נָכְרִי אַף עַל פִּי שֶׁהוּא יָכוֹל לְבַעֲרוֹ אֲבָל אֵינוֹ בִּרְשׁוּתוֹ יָצָא חֲמֵצוֹ שֶׁל נָכְרִי שֶׁהוּא בִּרְשׁוּת יִשְׂרָאֵל וְחָמֵץ שֶׁנָּפְלָה עָלָיו מַפּוֹלֶת, אַף עַל פִּי שֶׁהוּא בִּרְשׁוּתוֹ אֲבָל אֵינוֹ יָכוֹל לְבַעֲרוֹ. אַתָּה אוֹמֵר לְכָךְ בָּא אוֹ לֹא בָּא אֶלָּא לְלַמֵּד בְּבָתִּים שִׁבְעָה וּבִגְבוּלִים לְעוֹלָם, תַּלְמוּד לוֹמַר (דברים טז, ד) ["וְ]לֹא יֵרָאֶה לְךָ שְׂאֹר", מַה בְּבָתִּים שִׁבְעָה אַף בִּגְבוּלִין שִׁבְעָה.

כִּי כָּל אֹכֵל מַחְמֶצֶת וְנִכְרְתָה. לָמָּה נֶאֱמַר, לְפִי שֶׁהוּא אוֹמֵר  "כִּי כָּל אֹכֵל חָמֵץ", אֵין לִי אֶלָּא חָמֵץ שֶׁחַיָּבִין עָלָיו כָּרֵת, שְׂאוֹר מִנַּיִן, תַּלְמוּד לוֹמַר כִּי כָּל אֹכֵל מַחְמֶצֶת, עַד שֶׁלֹּא יֵאָמֵר יֵשׁ לִי בְּדִין, וּמָה אִם חָמֵץ שֶׁאֵינוֹ מַחְמִיץ לַאֲחֵרִים חַיָּבִין עָלָיו כָּרֵת, שְׂאוֹר שֶׁמַּחְמִיץ לַאֲחֵרִים אֵינוֹ דִּין שֶׁחַיָּבִין עָלָיו כָּרֵת, לֹא אִם אָמַרְתָּ בְּחָמֵץ שֶׁהוּא רָאוּי לַאֲכִילָה לְפִיכָךְ חַיָּבִין עָלָיו כָּרֵת, תֹּאמַר בִּשְׂאוֹר שֶׁאֵינוֹ רָאוּי לַאֲכִילָה לְפִיכָךְ לֹא יְהוּ חַיָּבִין עָלָיו כָּרֵת, תַּלְמוּד לוֹמַר כִּי כָּל אֹכֵל מַחֲמֶצֶת וְנִכְרְתָה. אֲנִי אֶקְרָא אֶת הַשְּׂאוֹר קַל וָחֹמֶר לְחָמֵץ, וּמָה אִם הַשְּׂאֹר שֶׁאֵינוֹ רָאוּי לַאֲכִילָה חַיָּבִין עָלָיו כָּרֵת חָמֵץ לֹא כָּל שֶׁכֵּן, לֹא אִם אָמַרְתָּ בִּשְׂאֹר שֶׁהוּא מַחְמִיץ לַאֲחֵרִים לְפִיכָךְ חַיָּבִין עָלָיו כָּרֵת, תֹּאמַר בְּחָמֵץ שֶׁאֵינוֹ מַחְמִיץ לַאֲחֵרִים לְפִיכָךְ לֹא יְהוּ חַיָּבִין עָלָיו כָּרֵת, תַּלְמוּד לוֹמַר (לעיל פסוק קטו) "כִּי כָּל אֹכֵל חָמֵץ וְנִכְרְתָה", כִּי כָּל אֹכֵל מַחְמֶצֶת וְנִכְרְתָה, עַד שֶׁיֵאָמְרוּ שְׁנֵי כְּתוּבִין וְאִם לָאו לֹא שָׁמַעְנוּ.

וְנִכְרְתָה. אֵין הַכְרָתָה אֶלָּא הַפְסָקָה, הַנֶּפֶשׁ הַהִיא מֵעֲדַת יִשְׂרָאֵל. שׁוֹמֵעַ אֲנִי תִּכָּרֵת מֵעֲדַת יִשְׂרָאֵל וְתֵלֵךְ לָהּ אֶל עַם אַחֵר, תַּלְמוּד לוֹמַר (ויקרא כב, ג) "מִלְּפָנַי" בְּכָל מָקוֹם בִּרְשׁוּתִי הוּא.

בַּגֵּר וּבְאֶזְרַח הָאָרֶץ. לְפִי שֶׁהוּא מַעֲשֶׂה בְּיִשְׂרָאֵל צָרִיךְ לְהָבִיא אֶת הַגֵּרִים, אַף בְּכָל מָקוֹם שֶׁהוּא מַעֲשֶׂה בְּיִשְׂרָאֵל צָרִיךְ לְהָבִיא אֶת הַגֵּרִים.

{rרמז רגr}  תַּנְיָא אִידָךְ, שְׂאֹר לֹא יִמָּצֵא בְּבָתֵּיכֶם, מַה תַּלְמוּד לוֹמַר, לְפִי שֶׁנֶּאֱמַר  ["וְ]לֹא יֵרָאֶה לְךָ חָמֵץ וְלֹא יֵרָאֶה לְךָ שְׂאֹר", שֶׁלְךָ אֵי אַתָּה רוֹאֶה אֲבָל אַתָּה רוֹאֶה שֶׁל אֲחֵרִים וְשֶׁל גָּבוֹהַּ. יָכוֹל יַטְמִין וִיקַבֵּל פִּקְדוֹנוֹת מִן הַגּוֹיִם, תַּלְמוּד לוֹמַר לֹא יִמָּצֵא. אֵין לִי אֶלָּא בְּגוֹי שֶׁכְּבַשְׁתּוֹ וְשָׁרוּי עִמְּךָ בֶּחָצֵר, גּוֹי שֶׁלֹּא כְּבַשְׁתּוֹ וְאֵין שָׁרוּי עִמְּךָ בֶּחָצֵר מִנַּיִן, תַּלְמוּד לוֹמַר לֹא יִמָּצֵא בְּבָתֵּיכֶם, מִכָּל מָקוֹם. אֵין לִי אֶלָּא בְּבָתִּים, בְּבוֹרוֹת שִׁיחִין וּמְעָרוֹת מִנַּיִן, תַּלְמוּד לוֹמַר (שם) "בְכָל גְּבֻלֶךָ". וַעֲדַיִן אֲנִי אוֹמֵר בַּבָּתִּים עוֹבֵר מִשּׁוּם בַּל יֵרָאֶה וּבַל יִמָּצֵא וּבַל יַטְמִין וּבַל יְקַבֵּל פִּקְדוֹנוֹת, בִּגְבוּלִין שֶׁלְּךָ אִי אַתָּה רוֹאֶה אֲבָל אַתָּה רוֹאֶה שֶׁל אֲחֵרִים וְשֶׁל גָּבוֹהַּ, מִנַּיִן לִתֵּן הָאָמוּר שֶׁל זֶה בָּזֶה וְשֶׁל זֶה בָּזֶה, תַּלְמוּד לוֹמַר שְׂאֹר שְׂאֹר לִגְזֵרָה שָׁוָה, נֶאֱמַר שְׂאֹר בְּבָתִּים וְנֶאֱמַר שְׂאֹר בִּגְבוּלִין וְכוּ'. רָבָא אָמַר, לְעוֹלָם לֹא תֵּיפוּךְ, וְאֲרֵישָׁא קָאי, שֶׁלְּךָ אִי אַתָּה רוֹאֶה אֲבָל אַתָּה רוֹאֶה שֶׁל אֲחֵרִים וְשֶׁל גָּבוֹהַּ. אֵין לִי אֶלָּא בְּגוֹי [שֶׁלֹּא] (ש)כְּבַשְׁתּוֹ (וְכוּ' עַד), תַּלְמוּד לוֹמַר לֹא יִמָּצֵא. הַאי תַּנָא מֵהֲדַר אֲהֶתֵּירָא וְנָסַב לְמִקְרָא לְאִסּוּרָא, מִשּׁוּם לְךָ לְךָ תְּרֵי זִמְנֵי. אָמַר מַר, יָכוֹל יַטְמִין, תַּלְמוּד לוֹמַר לֹא יִמָּצֵא. וְהָאַמְרֵת רֵישָׁא אֲבָל אַתָּה רוֹאֶה שֶׁל אֲחֵרִים. לֹא קַשְׁיָא, הָא דְּקַבִּיל עָלֵיהּ אַחְרָיוּת וְהָא דְּלָא קַבִּיל, כִּי הָא דְאָמַר רָבָא לִבְנֵי מְחוֹזָא וְכוּ'.

תָּנוּ רַבָּנָן גּוֹי שֶׁנִּכְנַס לַחֲצֵרוֹ שֶׁל יִשְׂרָאֵל וּבְצֵקוֹ בְּיָדוֹ אֵין זָקוּק לְבַעֵר, הִפְקִידוֹ אֶצְלוֹ צָרִיךְ לְבַעֵר, שֶׁנֶּאֱמַר לֹא יִמָּצֵא. רַב פָּפָּא אָמַר, אֲרֵישָׁא קָאי. רַב אַשִׁי אָמַר, אַסֵיפָא קָאי, שֶׁנֶּאֱמַר לֹא יִמָּצֵא, וְהָאי לָאו דִידֵיהּ הוּא, וְאַף עַל גַּב דִּשְׂכִירוּת לֹא קַנְיָא שַׁאְנִי הָכָא דְּאַפְקֵיהּ רַחֲמָנָא בִּלְשׁוֹן לֹא יִמָּצֵא, מִי שֶׁמָּצוּי בְּיָדוֹ, יָצָא זֶה שֶׁאֵין מָצוּי בְּיָדוֹ, שֶׁהֲרֵי אוֹתָהּ זָוִית שְׁאוּלָה לְגוֹי.

{rרמז רדr}  בֵּית שַׁמַּאי אוֹמְרִים, שְׂאוֹר בִּכְזַיִת וְחָמֵץ בִּכְכוּתֶבֶת. וּבֵית הִלֵּל אוֹמְרִים, זֶה וָזֶה בִּכְזַיִת. מַאי טַעְמָא דְּבֵית שַׁמַּאי, אִם כֵּן לִכְתּוֹב רַחֲמָנָא חָמֵץ וְלָא בָּעֵי שְׂאוֹר, וַאֲנָא אֲמִינָא, וּמַה חָמֵץ שֶׁאֵין חִמּוּצוֹ קָשֶׁה בִּכְזַיִת, שְׂאוֹר שֶׁחִמּוּצוֹ קָשֶׁה לֹא כָל  שֶׁכֵּן, שְׂאוֹר דְּכָתַב רַחֲמָנָא לָמָּה לִי, לוֹמַר לְךָ, שֶׁשִּׁעוּרוֹ שֶׁל זֶה לֹא כְשִׁעוּרוֹ שֶׁל זֶה. וּבֵית הִלֵּל, צְרִיכֵי, דְּאִי כָתַב רַחֲמָנָא שְׂאוֹר, מִשׁוּם דְחִמּוּצוֹ קָשֶׁה, אֲבָל חָמֵץ שֶׁאֵין חִמּוּצוֹ קָשֶׁה אֵימָא לֹא. וְאִי כָּתַב רַחֲמָנָא חָמֵץ, מִשּׁוּם דְּרָאוּי לַאֲכִילָה, אֲבָל שְׂאוֹר דְּאֵין רָאוּי לַאֲכִילָה אֵימָא לֹא, קָא מַשְׁמַע לָן. וּבֵית שַׁמַּאי, לֵית לְהוּ לְהָא דְאָמַר רַבִּי זֵירָא פָּתַח הַכָּתוּב בִּשְׂאוֹר וְסִיֵּם בְּחָמֵץ לוֹמַר לְךָ זֶהוּ שְׂאוֹר זֶהוּ חָמֵץ. לְעִנְיַן אֲכִילָה כּוּלֵי עַלְמָא לֹא פְּלִיגֵי, כִּי פְּלִיגֵי לְעִנְיַן בִּעוּר, בֵּית שַׁמַּאי סָבְרֵי לֹא יַלְפִינָן בִּעוּר מֵאֲכִילָה, . וּבֵית הִלֵּל.

כָּל מַחְמֶצֶת לֹא תֹאכֵלוּ וְכוּ' לָמָּה נֶאֱמַר, לְפִי שֶׁנֶּאֱמַר כִּי כָּל אֹכֵל מַחֲמֶצֶת וְנִכְרְתָה, אֵין לִי אֶלָּא חָמֵץ, תַּעֲרָבְתּוֹ מִנַּיִן, תַּלְמוּד לוֹמַר כָּל מַחֲמֶצֶת לֹא תֹאכֵלוּ.

כָּל מַחֲמֶצֶת לֹא תֹאכֵלוּ, לְרַבּוֹת כּוּתַח הַבַּבְלִי וְשֵׁכַר הַמָּדִי וְחֹמֶץ הָאֲדוֹמִי וְזֵיתוּם הַמִּצְרִי. יָכוֹל יְהֵא עָנוּשׁ כָּרֵת, תַּלְמוּד לוֹמַר כִּי כָּל אֹכֵל מַחֲמֶצֶת וְנִכְרְתָה, עַל חָמֵץ דָּגָן גָּמוּר עָנוּשׁ כָּרֵת וְעַל עֵרוּבוֹ בְּלָאו, דִּבְרֵי רַבִּי אֱלִיעֶזֶר, וַחֲכָמִים אוֹמְרִים, עַל עֵרוּבוֹ וְלֹא כְּלוּם. וְרַבִּי אֱלִיעֶזֶר, עֵרוּבוֹ בְּלָאו מִנָּא לֵיהּ. דִּכְתִיב, כָּל מַחְמֶצֶת לֹא תֹאכֵלוּ. אִי הָכִי כָּרֵת נַמִי לִיחָיֵיב, דְּהָא כְּתִיב כִּי כָּל אֹכֵל מַחְמֶצֶת וְנִכְרְתָה. הַהוּא מַחְמֶצֶת מִיבָּעְיָא לֵיהּ לִכְדְּתַנְיָא, אֵין לִי אֶלָּא שֶׁנִּתְחַמֵּץ מֵאֵלָיו, מֵחֲמָת דָּבָר אַחֵר מִנַּיִן, תַּלְמוּד לוֹמַר מַחְמֶצֶת. אִי הָכִי, דְּלָאו נַמִי לְהָכִי הוּא דַּאֲתָא (וּבְלָאו נַמִי מִיבָּעְיָא לֵיהּ לְהָכֵי), אֶלָּא טַעְמָא דְּרַבִּי אֶלִיעֶזֶר מִ"כָּל" נַפְקָא, גַּבֵּי כָּרֵת נַמִי הָא כְּתִיב כָּל, הַהוּא מִיבָּעְיָא לֵיהּ לְרַבּוֹת אֶת הַנָּשִׁים. נָשִׁים מִדְּרַב יְהוּדָה אָמַר רַב נַפְקָא  "אִישׁ אוֹ אִשָּׁה כִּי יַעֲשׂוּ", הִשְׁוָה הַכָּתוּב אִשָּׁה לְאִישׁ לְכָל עוֹנְשִׁין שֶׁבַּתּוֹרָה. אִיצְטְרִיךְ, סַלְקָא דַּעְתָּךְ אֲמִינָא הוֹאִיל וּכְתִיב (דברים טז, ג) "לֹא תֹאכַל עָלָיו חָמֵץ" וְגוֹ', כָּל שֶׁיֶּשְׁנוֹ בְּקוּם (עֲשֵׂה) אֱכֹל מַצָּה יֶשְׁנוֹ בְּבַל תֹּאכַל חָמֵץ, וְהַנֵי נָשֵׁי כֵּיוָן דְּאִנּוּן אֵינָן בְּקוּם אֱכֹל מַצָּה, דְּהַוְיָא לָהּ מִצְוַת עֲשֵׂה שֶׁהַזְמַן גְּרָמָא, אֵימָא בְּבַל תֹּאכַל חָמֵץ נַמִי לֵיתְנְהוּ, קָא מַשְׁמַע לָן. וְהַשְׁתָּא דְאִתְרַבּוּ לַאֲכִילַת חָמֵץ אִתְרַבּוּ לַאֲכִילַת מַצָּה. כִּדְרַבִּי אֱלִיעֶזֶר, דְּאָמַר רַבִּי אֱלִיעֶזֶר, נָשִׁים חַיָּבוֹת בַּאֲכִילַת מַצָּה דְּבַר תּוֹרָה, שֶׁנֶּאֱמַר  "לֹא תֹאכַל עָלָיו חָמֵץ שִׁבְעַת יָמִים" וְגוֹ', כָּל שֶׁיֶּשְׁנוֹ בְּבַל תֹּאכַל חָמֵץ יֶשְׁנוֹ בְּקוּם אֱכֹל מַצָּה וְכוּ'. וּמַאי חָזִית דְּהָאי כָּל לְרַבּוֹת נָשִׁים, אֵימָא לְרַבּוֹת עֵרוּבוֹ. מִסְתַּבְּרָא קָאי בְּאוֹכְלִין מְרַבֶּה אוֹכְלִין, קָאי בְּאוֹכְלִין מְרַבֶּה נֶאֱכָלִין. וְכָל הֵיכָא דְּקָאי בְּאוֹכְלִין לֹא מְרַבֶּה נֶאֱכָלִין וְהַתָּנְיָא (ויקרא ז, כה) "כִּי כָּל אֹכֶל חֵלֶב", אֵין לִי אֶלָּא חֵלֶב תְּמִימִין הָרָאוּי לִקְרַב, חֵלֶב בַּעֲלֵי מוּמִין מִנַּיִן, תַּלְמוּד לוֹמַר "כָּל אֹכֵל חֵלֶב", חֻלִּין מִנַּיִן, תַּלְמוּד לוֹמַר "כִּי כָּל", וְהָא הָכָא דְּקָאי בְּאוֹכְלִין וּמְרַבֶּה נֶאֱכָלִין. הָתָם דְּלֵיכָּא אוֹכְלִין מְרַבֶּה נֶאֱכָלִין, הָכָא דְּאִכָּא אוֹכְלִין לֹא שָׁבִיק אוֹכְלִין וּמְרַבֶּה נֶאֱכָלִין. וְרַבָּנָן, דְּלֵית לְהוּ עֵרוּב, כָּל לָא דָרְשֵׁי, אֶלָּא נָשִׁים מִנָּא לְהוֹ, כָּל לָא דַרְשִׁינָן, כִּי כָּל דַּרְשִׁינָן. וְר' אֱלִיעֶזֶר, אֵימָא כָּל לְרַבּוֹת אֶת הַנָּשִׁים, כִּי כָּל לְרַבּוֹת עֵרוּבוֹ.

וְכִי תֵּימָא רַבִּי אֱלִיעֶזֶר כִּי כָּל לֹא דָּרִישׁ, וְהָתָנְיָא (שם ב, יא) "כִּי כָּל שְׂאֹר וְכָל דְּבַשׁ לֹא תַקְטִירוּ", אֵין לִי אֶלָּא כֻּלּוֹ, מִקְצָתוֹ מִנַּיִן, תַּלְמוּד לוֹמַר, "כָּל", עֵרוּב מִנַּיִן, תַּלְמוּד לוֹמַר "כִּי כָּל". מַאן שְׁמַעֲת לֵיהּ דְּדָרִישׁ "כָּל", רַבִּי אֱלִיעֶזֶר, וְקָא דָּרִישׁ "כִּי כָל", קַשְׁיָא. (כָּתוּב בְּרֶמֶז תק"ד).

{rרמז רהr}  בְּכֹל מוֹשְׁבֹתֵיכֶם תֹּאכְלוּ מַצּוֹת. לָמָּה נֶאֱמַר, לְפִי שֶׁהוּא אוֹמֵר  "וְאָכַלְתָּ לִפְנֵי ה' אֱלֹהֶיךָ וְגוֹ' מַעֲשַׂר דְּגָנְךָ", הֲרֵי שֶׁהֶעֱלָה מַעֲשֵׂר שֵׁנִי לִירוּשָׁלַיִם שׁוֹמֵעַ אֲנִי יוֹצֵא בּוֹ מִשּׁוּם מַצּוֹת, וּמִנַּיִן שֶׁאֵין יוֹצֵא לֹא בְּלֶחֶם הַפָּנִים וְלֹא בִּשְׁיָרֵי מְנָחוֹת וְלֹא בְּחַלּוֹת תּוֹדָה וְלֹא בִּרְקִיקֵי נָזִיר וְלֹא בְּבִכּוּרִים, תַּלְמוּד לוֹמַר בְּכֹל מוֹשְׁבֹתֵיכֶם תֹּאכְלוּ מַצּוֹת, יָצְאוּ אֵלּוּ שֶׁאֵינָן נֶאֱכָלִין בְּכָל מוֹשָׁבוֹת, מוֹצִיא אֲנִי אֶת אֵלּוּ [וּמֵבִיא] אֶת הַסּוּפְגָנִין וְאֶת הַדּוּבְשָׁנִין וְהָאַסְקְרִיטִין וְחַלַּת מִשְׁרַת וַאֲשִׁישָׁה,  תַּלְמוּד לוֹמַר (שם טז, ג) "לֶחֶם עֹנִי", יָצְאוּ אֵלּוּ שֶׁאֵינָן לֶחֶם עֹנִי, דִּבְרֵי רַבִּי יִשְׁמָעֵאל. וַחֲכָמִים אוֹמְרִים, יוֹצֵא בָּהֶם וּבְמַעֲשֵׂר שֵׁנִי, וּמַה תַּלְמוּד לוֹמַר "לֶחֶם עֹנִי", שֶׁלֹּא יָלוּשׁ לֹא בְּיַיִן וְלֹא בְּשֶׁמֶן וְלֹא בִּשְׁאַר כָּל מַשְׁקִין אֶלָּא מְקַטֵּף הוּא מִכֻּלָּן. רַבִּי אֱלִיעֶזֶר אוֹמֵר, יוֹצֵא בָּהֶן וּבְמַעֲשֵׂר שֵׁנִי, וּמַה תַּלְמוּד לוֹמַר "לֶחֶם עֹנִי", מַה לַּחְמוֹ שֶׁל עָנִי כָּל יְמוֹת הַשָּׁנָה אִשְׁתּוֹ לָשָׁה וְהוּא מַסִּיק בַּתַּנּוּר, אַף מַצָּה אִשְׁתּוֹ לָשָׁה וְהוּא מַסִּיק בַּתַּנּוּר. רַבִּי יוֹסֵי הַגְּלִילִי אוֹמֵר, הֲרֵי הוּא אוֹמֵר  "לֹא תֹאכַל עָלָיו חָמֵץ שִׁבְעַת יָמִים" וְגוֹ', שׁוֹמֵעַ אֲנִי אַף מַעֲשֵׂר שֵׁנִי בְּמַשְׁמָע, תַּלְמוּד לוֹמַר "לֶחֶם עֹנִי", יָצָא מַעֲשֵׂר שֵׁנִי שֶׁאֵינוֹ נֶאֱכָל אֶלָּא בְּשִׂמְחָה.

{rרמז רוr}  יָכוֹל יֵצֵא אָדָם יְדֵי חוֹבָתוֹ בְּטֶבֶל שֶׁלֹּא נִתְקַן כָּל צָרְכּוֹ, שֶׁלֹּא נָטַל מִמֶּנּוּ מַעֲשֵׂר עָנִי, תַּלְמוּד לוֹמַר (שם) "לֹא תֹאכַל עָלָיו חָמֵץ" וְגוֹ', מִי שֶׁאִסּוּרוֹ מִשּׁוּם בַּל תֹאכַל חָמֵץ, יָצָא זֶה שֶׁאִסּוּרוֹ מִשּׁוּם בַּל תֹאכַל טֶבֶל. יָכוֹל יְהֵא אָדָם יוֹצֵא יְדֵי חוֹבָתוֹ בְּמַעֲשֵׂר שֵׁנִי בִּירוּשָׁלַיִם, תַּלְמוּד לוֹמַר (שם) "לֶחֶם עֹנִי", מִי שֶׁנֶּאֱכָל בְּעֹנִי, יָצָא זֶה שֶׁאֵינוֹ נֶאֱכָל בְּעֹנִי אֶלָּא בְּשִׂמְחָה, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר, מַצּוֹת מַצּוֹת רִבָּה, אִם כֵּן מַה תַּלְמוּד לוֹמַר "לֶחֶם עֹנִי", פְּרָט לְעִסָּה שֶׁנִּלּוֹשָׁה בְּיַיִן וְשֶׁמֶן וּדְבָשׁ. מַאי טַעְמָא דְרַבִּי עֲקִיבָא, מִי כְּתִיב עוֹנִי, עֹנִי כְּתִיב. וְרַבִּי יוֹסֵי הַגְּלִילִי, מִי קָרִי עֹנִי, עוֹנִי קָרִי. וְרַבִּי עֲקִיבָא, הָא דְּקָרִי עוֹנִי, כְּדִשְׁמוּאֵל, דְּאָמַר שְׁמוּאֵל, "לֶחֶם עֹנִי", לֶחֶם שֶׁעוֹנִין עָלָיו דְּבָרִים, וְהַנֵי מִילֵי בְּיוֹם טוֹב רִאשׁוֹן, אֲבָל בְּיוֹם טוֹב שֵׁנִי לָשִׁין, כִּדְרַבִּי יְהוֹשֻׁעַ בֶּן לֵוִי אָמַר לְבָנָיו, יוֹמָא קַמָּא לֹא תָלוּשׁוּ לִי בְּדוּבְשָׁא, מִכָּאן וָאֵילָךְ לוּשׁוּ לִי בְּדוּבְשָׁא.

יָכוֹל יֵצֵא אָדָם יְדֵי חוֹבָתוֹ בְּבִכּוּרִים, תַּלְמוּד לוֹמַר בְּכֹל מוֹשְׁבֹתֵיכֶם תֹּאכְלוּ מַצּוֹת, מַצָּה הַנֶּאֱכֶלֶת בְּכֹל מוֹשָׁבוֹת, יָצְאוּ בִּכּוּרִים שֶׁאֵין נְאֱכָלִין בְּכֹל מוֹשָׁבוֹת אֶלָּא בִּירוּשָׁלַיִם, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר, יָכוֹל שֶׁאֲנִי מוֹצִיא אַף מַעֲשֵׂר שֵׁנִי, תַּלְמוּד לוֹמַר מַצּוֹת מַצּוֹת, רִבָּה. מָה רָאִיתָ לְרַבּוֹת מַעֲשֵׂר שֵׁנִי וּלְהוֹצִיא בִּכּוּרִים, מְרַבֶּה אֲנִי מַעֲשֵׂר שֵׁנִי שֶׁיֵּשׁ לוֹ הֶיתֵּר בְּכָל מוֹשָׁבוֹת, דְּאָמַר רַבִּי אֶלְעָזָר, מִנַּיִן לְמַעֲשֵׂר שֵׁנִי שֶׁנִּטְמָא שֶׁפּוֹדִין אוֹתוֹ וַאֲפִלּו בִּירוּשָׁלַיִם, תַּלְמוּד לוֹמַר  "כִּי לֹא תוּכַל שְׂאֵתוֹ", וְאֵין שְׂאֵתוֹ אֶלָּא אֲכִילָה, שֶׁנֶּאֱמַר (בראשית מג, לב) "וַיִּשָּׂא מַשְׂאֹת מֵאֵת פָּנָיו". וְרַבִּי יוֹסֵי הַגְּלִילִי, תֵּיפּוּק לֵיהּ (דברים טז, ג) "מִלֶּחֶם עֹנִי", מִי שֶׁנֶּאֱכָל בְּעֹנִי יָצָא זֶה שֶׁנֶּאֱכָל בְּשִׂמְחָה, סָבַר לָהּ כְּרַבִּי שִׁמְעוֹן דְּאָמַר, בִּכּוּרִים מֻתָּרִין לְאוֹנֵן.

תָּנוּ רַבָּנָן, לֶחֶם עֹנִי פְּרָט לְחֲלוּט וַאֲשִׁישָׁה. יָכוֹל לֹא יָצָא יְדֵי חוֹבָתוֹ אֶלָּא בְּפַת הַדְרָאָה, תַּלְמוּד לוֹמַר מַצּוֹת מַצּוֹת, רִבָּה, וַאֲפִלּו כְּמַצָּתוֹ שֶׁל שְׁלֹמֹה.

מוֹשָׁבוֹת דְּכָתַב רַחֲמָנָא גַּבֵּי מַצָּה לָמָּה לִי. אִצְטְרִיךְ, סַלְקָא דַּעְתָּךְ אֲמִינָא הוֹאִיל וּכְתִיב (במדבר ט, יא) "עַל מַצּוֹת וּמְרֹרִים יֹאכְלֻהוּ" בִּזְמַן דְּאִכָּא פֶּסַח אִין בִּזְמַן דְּלֵיכָּא פֶּסַח לֹא, קָא מַשְׁמַע לָן.

{pפסוק כאp}  וַיִּקְרָא מֹשֶׁה לְכָל זִקְנֵי יִשְׂרָאֵל. מַגִּיד שֶׁעֲשָׂאָן בֵּית דִּין. וַיֹּאמֶר אֲלֵהֶם. הַדִּבּוּר מִפִּי מֹשֶׁה לֵאמֹר לְכָל יִשְׂרָאֵל, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, הַדִּבּוּר מִפִּי מֹשֶׁה לֵאמֹר לַזְּקֵנִים וּזְקֵנִים לֵאמֹר לְכָל יִשְׂרָאֵל. נָם לוֹ רַבִּי יֹאשִׁיָּה, מַה נִּשְׁתַּנָּה הַדִּבּוּר הַזֶּה מִכָּל הַדִּבְּרוֹת שֶׁבַּתּוֹרָה, שֶׁכָּל הַדִּבְּרוֹת שֶׁבַּתּוֹרָה הַדִּבּוּר מִפִּי מֹשֶׁה לֶאֱמֹר לְכֹל יִשְׂרָאֵל, וּמַה תַּלְמוּד לוֹמַר וַיֹּאמֶר אֲלֵהֶם, אֶלָּא שֶׁמֹּשֶׁה חָלַק כָּבוֹד לַזְּקֵנִים, וְכֵן הַקָּדוֹשׁ בָּרוּךְ הוּא אָמַר לוֹ, חַלֵּק כָּבוֹד לַזְּקֵנִים, שֶׁנֶּאֱמַר  "לֵךְ וְאָסַפְתָּ אֶת זִקְנֵי יִשְׂרָאֵל", וְכֵן עָשָׂה מֹשֶׁה וְאַהֲרֹן, (שם ד, כט) "וַיַּאַסְפוּ אֶת כָּל זִקְנֵי בְּנֵי יִשְׂרָאֵל".

מִשְׁכוּ וּקְחוּ לָכֶם צֹאן. "מִשְׁכוּ", מִי שֶׁיֵּשׁ לוֹ, "וּקְחוּ", מִי שֶׁאֵין לוֹ. רַבִּי יוֹסֵי הַגְּלִילִי אוֹמֵר, מִשְׁכוּ יְדֵיכֶם מֵעֲבֹדַת אֶלִילִים וְהִדַּבְּקוּ בַּמִּצְוֹת. רַבִּי יִשְׁמָעֵאל אוֹמֵר, בָּא הַכָּתוּב לְלַמֶּדְךָ שֶׁלְּעוֹלָם נִמְנִין עַל הַפֶּסַח וּמוֹשְׁכִין יְדֵיהֶן מִמֶּנּוּ עַד שֶׁיִּשָּׁחֵט, וּבִלְבַד שֶׁלֹּא יָנִיחַ אֶת הַפֶּסַח כְּמוֹת שֶׁהוּא, רַבִּי יִצְחָק אָמַר, בָּא הַכָּתוּב לְלַמֵּד עַל בְּהֵמָה דַּקָּה שֶׁתְּהֵא נִקְנֵית בִּמְשִׁיכָה.

וְשַׁחֲטוּ הַפָּסַח. מִצְוָה שֶׁיִּשְׁחֲטֶנּוּ לִשְׁמוֹ, אֲבָל אִם שְׁחָטוֹ שֶׁלֹּא לִשְׁמוֹ עָבַר עַל הַמִּצְוָה. יָכוֹל יְהֵא כָּשֵׁר, תַּלְמוּד לוֹמַר מִשְׁכוּ וּקְחוּ, שָׁנָה עָלָיו הַכָּתוּב לִפָּסֵל. מִכָּאן אָמְרוּ, כָּל הַזְּבָחִים שֶׁנִּזְבְּחוּ שֶׁלֹּא לִשְׁמָן כְּשֵׁרִין אֶלָּא שֶׁלֹּא עָלוּ לַבְּעָלִים לְשֵׁם חוֹבָה חוּץ מִן הַפֶּסַח וּמִן הַחֲטָאת.

{pפסוק כבp}  וּלְקַחְתֶּם אֲגֻדַּת אֵזוֹב. מִכָּאן אַתָּה דָּן כָּל הַלְּקִיחוֹת שֶׁבַּתּוֹרָה,  הוֹאִיל וְנֶאֱמַר לְקִיחוֹת בַּתּוֹרָה סְתָם וּפֵרֵט לְךָ הַכָּתוּב בְּאַחַת מֵהֶן שֶׁאֵינָהּ אֶלָּא אֲגֻדָּה, פּוֹרְטָנִי לְכָל הַלְּקִיחוֹת שֶׁבַּתּוֹרָה שֶׁאֵינָן אֶלָּא אֲגֻדּוֹת.

אֵזוֹב, וְלֹא אֵזוֹב יָוָן וְלֹא אֵזוֹב רוֹמִי וְלֹא אֵזוֹב מִדְבָּרִי וְלֹא כָּל אֵזוֹב שֶׁיֵּשׁ לוֹ שֵׁם לְוַוי.

וּטְבַלְתֶּם בַּדָּם אֲשֶׁר בַּסַּף. שֶׁיְהֵא בַּדָּם כְּדֵי טְבִילָה.

אֲשֶׁר בַּסַּף. מַגִּיד הַכָּתוּב שׁעוֹקֶה וְחוֹקֵק בְּצַד הָאַסְקֻפָּה וְשׁוֹחֵט בְּתוֹכָהּ, וְאֵין סַף אֶלָּא אַסְקֻפָּה.

מִן הַדָּם אֲשֶׁר בַּסַּף. לָמָּה נֶאֱמַר, וַהֲלֹא כְּבָר נֶאֱמַר וּטְבַלְתֶּם בַּדָּם אֲשֶׁר בַּסַּף, לְפִי שֶׁהוּא אוֹמֵר  "וְלָקְחוּ מִן הַדָּם וְנָתְנוּ" שׁוֹמֵעַ אֲנִי טְבִילָה אַחַת לְכֻלָּן, תַּלְמוּד לוֹמַר וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת עַל כָּל הַגָּעָה טְבִילָה.

{pפסוק כגp}  וְאַתֶּם לֹא תֵצְאוּ אִישׁ מִפֶּתַח בֵּיתוֹ עַד בֹּקֶר. שֶׁנֶּאֱמַר (ישעיה כו, כ) "לֵךְ עִמִי בֹּא בַחֲדָרֶיךָ וְגוֹ' לְלַמֶּדְךָ שֶׁתְּהֵא נִכְנָס בְּכִי טוֹב וְיוֹצֵא בְּכִי טוֹב, וְכֵן אַתָּה מוֹצֵא שֶׁהָיוּ אָבוֹת וְהַנְּבִיאִים נוֹהַגִין בְּדֶרֶךְ אֶרֶץ, שֶׁנֶּאֱמַר (בראשית כב, ג) "וַיַּשְׁכֵּם אַבְרָהָם בַּבֹּקֶר",  "וַיַּשְׁכֵּם יַעֲקֹב בַּבֹּקֶר" (להלן לד, ד) "וַיַּשְׁכֵּם מֹשֶׁה בַּבֹּקֶר", (ש"א טו, יב) "וַיַּשְׁכֵּם שְׁמוּאֵל לִקְרַאת שָׁאוּל בַּבֹּקֶר", וַהֲרֵי דְּבָרִים קַל וָחוֹמֶר, וּמָה אִם אָבוֹת וְהַנְּבִיאִים שֶׁהָלְכוּ לַעֲשׂוֹת רְצוֹן שֶׁל מִי שֶׁאָמַר וְהָיָה הָעוֹלָם נָהֲגוּ בְּדֶרֶךְ אֶרֶץ, עַל אַחַת כַּמָּה וְכַמָּה שְׁאֲר כָּל אָדָם. וְכֵן הוּא אוֹמֵר (תהלים קד, כ כא) "תָּשֶׁת חֹשֶׁךְ וִיהִי לָילָה וְגוֹ' הַכְּפִירִים שֹׁאֲגִים לַטֶּרֶף וְגוֹ' תִּתֵּן לָהֶם יִלְקֹטוּן". וְאוֹמֵר  "תִּזְרַח הַשֶּׁמֶשׁ יֵאָסֵפוּן" מִּכַּאן וָאֵילַךְ (שם כג) "יֵצֵא אָדָם לְפָעֳלוֹ", וְאוֹמֵר  מָה רַבּוּ מַעֲשֶׂיךָ ה' כֻּלָם בְּחָכְמָה עָשִׂיתָ.

תָּנִי רַב יוֹסֵף מַאי דִּכְתִיב וְאַתֶּם לֹא תֵצְאוּ. מִכָּאן כֵּיוָן שֶׁנִּתַּן רְשׁוּת לַמַּשְׁחִית שׁוּב אֵינוֹ מַבְחִין בֵּין צַדִּיק לְרָשָׁע, וְלֹא עוֹד אֶלָּא שֶׁמַּתְחִיל מִן הַצַּדִּיק תְּחִלָּה, שֶׁנֶּאֱמַר (יחזקאל כא, ח) "וְהִכְרַתִּי מִמֵּךְ צַדִּיק וְרָשָׁע". כִּי הֲוָה מָטֵי רַב יוֹסֵף לְהַאי קְרָא בָּכִי, כּוּלֵי הַאי נַמִי (לאוקמינהו) [לְאַיִן דּוֹמִין] אָמַר לֵיהּ אַבַּיֵּי, טִיבוּתָא הוּא לְגַבַּיְיהוּ, דִּכְתִיב (ישעיה נז, א) "כִּי מִפְּנֵי הָרָעָה נֶאֱסַף הַצַּדִּיק". לְעוֹלָם יִכָּנֵס אָדָם בְּכִי טוֹב וְכוּ'. תָּנוּ רַבָּנָן, דֶּבֶר בָּעִיר כַּנֵּס רַגְלֶיךָ, שֶׁנֶּאֱמַר וְאַתֶּם לֹא תֵצְאוּ וְגוֹ'. וְאוֹמֵר  "לֵךְ עַמִּי בֹּא בַחֲדָרֶיךָ וּסְגֹר דְּלָתְךָ בַּעֲדֶךָ חֲבִי כִמְעַט רֶגַע עַד- יַעֲבָר זָעַם". וְאוֹמֵר (דברים לב, כה) "מִחוּץ תְּשַׁכֶּל חֶרֶב וּמֵחֲדָרִים אֵימָה". מַאי וְאוֹמֵר, וְכִי תֵימָא, הַנֵי מִילֵי בְּלֵילְיָא אֲבָל בִּימָמָא לָא, תָּא שְׁמַע, לֵךְ עַמִּי בֹּא בַחֲדָרֶיךָ. וְכִי תֵימָא, הַנֵי מִילֵי דְּלֵיכָּא אֵימָה מִגַּוַּאי אֲבָל הֵיכָא דְּאִכָּא אֵימָה מִגַּוַּאי כִּי אָזִיל וַאֲתֵי בֵּינֵי אִנְשֵׁי בְּצַוְתָּא טְפֵי מַעֲלֵי, תָּא שְׁמַע, "מִחוּץ תְּשַׁכֶּל חֶרֶב", אַף עַל גַּב דְּמֵחֲדָרִים אֵימָה מִחוּץ תְּשַׁכֶּל חֶרֶב.

וְעָבַר ה' לִנְגֹּף אֶת מִצְרַיִם. רַבִּי יְהוּדָה אוֹמֵר, כְּמֶלֶךְ שֶׁהוּא עוֹבֵר מִמָּקוֹם לְמָקוֹם. דָּבָר אַחֵר, נוֹתֵן אֲנִי עֶבְרָתִי וְיִרְאָתִי עַל מִצְרַיִם, אֵין עֶבְרָה אֶלָּא זַעַם וְכוּ'.

וְרָאָה אֶת הַדָּם, וַהֲלֹא הַכֹּל גָּלוּי לְפָנָיו וְכוּ'.

וּפָסַח ה' עַל הַפֶּתַח. וַהֲרֵי דְּבָרִים קַל וָחֹמֶר, וּמָה אִם דַּם פֶּסַח מִצְרַיִם הַקַּל, שֶׁלֹּא הָיָה אֶלָּא לְפִי שָׁעָה וְאֵינוֹ נוֹהֵג בַּיּוֹם וּבַלַּיְלָה וְאֵינוֹ נוֹהֵג לְדוֹרוֹת, כְּתִיב וְלֹא יִתֵּן הַמַּשְׁחִית, מְזוּזָה חֲמוּרָה, שֶׁיֵּשׁ בָּהּ עֲשָׂרָה שֵׁמוֹת הַמְּיֻחָד וְנוֹהֶגֶת בַּיּוֹם וּבַלַּיְלָה וְנוֹהֶגֶת לְדוֹרוֹת, עַל אַחַת כַּמָּה וְכַמָּה שֶׁלֹּא יִתֵּן הַמַּשְׁחִית. וּמִי גָּרַם, עֲוֹנוֹתֵינוּ, שֶׁנֶּאֱמַר (ירמיה ה, כה) "עֲוֹנוֹתֵיכֶם הִטּוּ אֵלֶּה" וְגוֹ'. וְאוֹמֵר (ישעיה נט, ב) "כִּי אִם עֲוֹנֹתֵיכֶם הָיוּ מַבְדִּלִים" וְגוֹ'.

{pפסוק כדp}  וּשְׁמַרְתֶּם אֶת הַדָּבָר הַזֶּה. לְהָבִיא פֶּסַח דּוֹרוֹת שֶׁלֹּא יָבִיא אֶלָּא מִן הַכְּבָשִׂים וּמִן הָעִזִּים.

כְּתִיב, לְחָק לְךָ וּלְבָנֶיךָ עַד עוֹלָם. לָמָּה נֶאֱמַר, לְפִי שֶׁהוּא אוֹמֵר  "וְלָקְחוּ מִן הַדָּם", שׁוֹמֵעַ אֲנִי אַף הַנָּשִׁים בְּמַשְׁמָע, תַּלְמוּד לוֹמַר לְחָק לְךָ וּלְבָנֶיךָ, הָאֲנָשִׁים אֲבָל לֹא הַנָּשִׁים.

{pפסוק כהp} {rרמז רזr}  וְהָיָה כִּי תָבֹאוּ אֶל הָאָרֶץ. תָּלָה הַכָּתוּב לַעֲבֹדָה הַזֹּאת מִבִּיאָתָן לָאָרֶץ וּלְהַלָּן.

כַּאֲשֶׁר דִבֵּר. וְהֵיכָן דִּבֵּר, (לעיל ו, ח) "וְהֵבֵאתִי אֶתְכֶם אֶל הָאָרֶץ אֲשֶׁר נָשָׂאתִי" וְגוֹ'. כַּיּוֹצֵא בּוֹ,  "הוּא אֲשֶׁר דִבֶּר ה' שַׁבָּתוֹן", וְהֵיכָן דִּבֵּר, (שם ה) "וְהָיָה בַּיּוֹם הַשִּׁשִּׁי וְהֵכִינוּ" וְגוֹ'. כַּיּוֹצֵא בּוֹ (ויקרא י, ג) "הוּא אֲשֶׁר דִּבֶּר ה' לֵאמֹר בִּקְרֹבַי אֶקָּדֵשׁ", וְהֵיכָן דִּבֵּר,  "וְנֹעַדְתִּי שָׁמָּה לִבְנֵי יִשְׂרָאֵל". כַּיּוֹצֵא בּוֹ, (דברים יא, כה) "פַּחְדְּכֶם וּמוֹרַאֲכֶם יִתֵּן ה' אֱלֹהֵיכֶם וְגוֹ', וְהֵיכָן דִּבֵּר, (להלן כג, כז) "אֶת אֵימָתִי אֲשַׁלַּח לְפָנֶיךָ". כַּיּוֹצֵא בּוֹ (דברים יב, כ) "כִּי יַרְחִיב ה' אֱלֹהֶיךָ אֶת גְּבֻלְךָ" וְגוֹ', וְהֵיכָן דִּבֵּר,  "כִּי אוֹרִישׁ גּוֹיִם מִפָּנֶיךָ (וְשַׁתִּי) [וְהִרְחַבְתִּי] אֶת גְּבֻלֶךָ". כַּיּוֹצֵא בּוֹ (דברים טו, ו) "כִּי ה' אֱלֹהֶיךָ בֵּרַכְךָ" וְגוֹ', וְהֵיכָן דִּבֵּר,  "בָּרוּךְ תִּהְיֶה מִכָּל הָעַמִּים". כַּיּוֹצֵא בּוֹ (שם כו, יח) "וַה' הֶאֱמִירְךָ הַיּוֹם" וְהֵיכָן דִּבֵּר, (שם יז) "אֶת ה' הֶאֱמַרְתָּ הַיּוֹם" וְגוֹ', כַּיּוֹצֵא בּוֹ,  "וּלְתִתְּךָ עֶלְיוֹן עַל כָּל" וְגוֹ', וְהֵיכָן דִּבֵּר, (שם כח, יג) "וּנְתָנְךָ ה' לְרֹאשׁ" וְגוֹ'. כַּיּוֹצֵא בּוֹ (ישעיה א, ב) "שִׁמְעוּ שָׁמַיִם וְהַאֲזִינִי אֶרֶץ", וְהֵיכָן דִּבֵּר, (דברים לב, א) "הַאֲזִינוּ הַשָּׁמַיִם וַאֲדַבֵּרָה". כַּיּוֹצֵא בּוֹ,  "וְנִגְלָה כְּבוֹד ה' וְרָאוּ" וְגוֹ', וְהֵיכָן דִּבֵּר, (דברים לב, לט) "רְאוּ עַתָּה כִּי אֲנִי אֲנִי הוּא". כַּיּוֹצֵא בּוֹ,  "אִם תֹּאבוּ וּשְׁמַעְתֶּם וְאִם תְּמָאֲנוּ וּמְרִיתֶם", וְהֵיכָן דִּבֵּר, (ויקרא כו, כה) "וְהֵבֵאתִי עֲלֵיכֶם חֶרֶב" וְגוֹ'. כַּיּוֹצֵא בּוֹ (ישעיה כה, ח) "בִּלַּע הַמָּוֶת לָנֶצַח" וְגוֹ', וְהֵיכָן דִּבֵּר,  "אֲנִי אָמִית וַאֲחַיֶּה" וְגוֹ'. כַּיּוֹצֵא בּוֹ, (ישעיה נח, יד) "אָז תִּתְעַנַּג עַל ה'", וְהֵיכָן דִּבֵּר, (דברים לב, יג) "יַרְכִּבֵהוּ עַל בָּמֳתֵי אָרֶץ". כַּיּוֹצֵא בּוֹ, (יחזקאל לט, ח) "הִנֵּה בָאָה וְנִהְיָתָה נְאֻם ה'", וְהֵיכָן דִּבֵּר,  "אַשְׁכִּיר חִצַּי מִדָּם". כַּיּוֹצֵא בּוֹ, (מיכה ד, ד) "וְיָשְׁבוּ אִישׁ תַּחַת גַּפְנוֹ וְתַחַת תְּאֵנָתוֹ", וְהֵיכָן דִּבֵּר,  "וְנָתַתִּי שָׁלוֹם בָּאָרֶץ" וְגוֹ'. כַּיּוֹצֵא בּוֹ, (עובדיה א, יח) "וְלֹא יִהְיֶה שָׂרִיד לְבֵית עֵשָׂו", וְהֵיכָן דִּבֵּר, (במדבר כד, יט) "וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר". כַּיּוֹצֵא בּוֹ,  "וַה' פָּקַד אֶת שָׂרָה כַּאֲשֶׁר אָמָר", וְהֵיכָן אָמַר, (שם יז, יט) "אֲבָל שָׂרָה אִשְׁתְּךָ יֹלֶדֶת" וְגוֹ'. כַּיּוֹצֵא בּוֹ, (שם כא, א) "וַיַּעַשׁ ה' לְשָׂרָה כַּאֲשֶׁר דִּבֵּר", וְהֵיכָן דִּבֵּר, (שם טו, יח) "בַּיּוֹם הַהוּא כָּרַת ה' אֶת אַבְרָם". כַּיּוֹצֵא בּוֹ,  "וּמָכַרְתִּי אֶת בְּנֵיכֶם", וְהֵיכָן דִּבֵּר, (בראשית ט, כה) "וַיֹּאמֶר אָרוּר כְּנָעַן עֶבֶד" וְגוֹ'. כַּיּוֹצֵא בּוֹ,  "וַה' אָמַר לָכֶם לֹא תֹסִיפוּן", וְהֵיכָן אָמַר, (להלן יד, יג) "כִּי אֲשֶׁר רְאִיתֶם אֶת מִצְרַיִם". כַּיּוֹצֵא בּוֹ, (ישעיה סה, כה) "זְאֵב וְטָלֶה יִרְעוּ כְאֶחָד", וְהֵיכָן דִּבֵּר,  "וְהִשְׁבַּתִּי חַיָּה רָעָה". כַּיּוֹצֵא בּוֹ, (מ"א יא, ב) "מִן הַגּוֹיִם אֲשֶׁר אָמַר ה' וְגוֹ' לֹא תָבֹאוּ בָהֶם", וְהֵיכָן אָמַר, (דברים ז, ג) "וְלֹא תִתְחַתֵּן בָּם". כַּיּוֹצֵא בּוֹ, (מ"א ח, יב) "אָז אָמַר שְׁלֹמֹה", וְהֵיכָן אָמַר,  "כִּי בֶּעָנָן אֵרָאֶה עַל הַכַּפֹּרֶת". כַּיּוֹצֵא בּוֹ, (מלאכי ג, יז) "וְהָיוּ לִי אָמַר ה'", וְהֵיכָן אָמַר,  "וִהְיִיתֶם לִי סְגֻלָּה". כַּיּוֹצֵא בּוֹ, (ישעיה יג, ז) "כֹּל הַנִּקְרָא בִשְׁמִי" וְגוֹ', וְהֵיכָן דִּבֵּר, (דברים כח, י) "וְרָאוּ כָּל עַמֵּי הָאָרֶץ" וְגוֹ'. כַּיּוֹצֵא בּוֹ,  "וְגַם מֵהֶם אֶקַּח לַכֹּהֲנִים" וְגוֹ', וְהֵיכָן דִּבֵּר (דברים כט, כח) "הַנִּסְתָּרֹת לַה' אֱלֹהֵינוּ.

{pפסוק כוp} {rרמז רחr}  וְהָיָה כִּי יֹאמְרוּ אֲלֵיכֶם בְּנֵיכֶם. בְּשׂוֹרָה רָעָה נִתְבַּשְּׂרוּ יִשְׂרָאֵל בְּאוֹתָהּ שָׁעָה, שֶׁסּוֹף עֲתִידָה תּוֹרָה לְהִשְׁתַּכֵּחַ. וְיֵשׁ אוֹמְרִים, בְּשׂוֹרָה טוֹבָה נִתְבַּשְּׂרוּ, לִרְאוֹת בָּנִים וּבְנֵי בָנִים.

{pפסוק כזp}  וַיִּקֹּד הָעָם וַיִּשְׁתַּחֲווּ. לָמָּה הִשְׁתַּחֲווּ, לְפִי שֶׁנֶּאֱמַר (להלן יג, יח) "וַחֲמֻשִׁים עָלוּ בְנֵי יִשְׂרָאֵל", אֶחָד מֵחֲמִשָּׁה, וְיֵשׁ אוֹמְרִים, אֶחָד מֵחֲמִשִּׁים, וְיֵשׁ אוֹמְרִים, אֶחָד מֵחֲמֵשׁ מֵאוֹת. רַבִּי נְהוֹרַאי אוֹמֵר, הָעֲבֹדָה, אֶחָד מֵחֲמֵשׁ מֵאוֹת לֹא עָלוּ, שֶׁנֶּאֱמַר (יחזקאל טז, ז) "רְבָבָה כְּצֶמַח הַשָּׂדֶה" וְגוֹ', וְאוֹמֵר  "וּבְנֵי יִשְׂרָאֵל פָּרוּ וַיִּשְׁרְצוּ", שֶׁהָיְתָה הָאִשָּׁה יוֹלֶדֶת שִׁשָּׁה בְּכֶרֶס אֶחָד, וְאַתְּ אוֹמֵר, אֶחָד מֵחֲמֵשׁ מֵאוֹת עָלוּ, וְאֵימָתַי מֵתוּ בְּשְׁלוֹשָׁה יְמֵי אֲפֵלָה, שֶׁנֶּאֱמַר (לעיל י, כג) "לֹא רָאוּ אִישׁ אֶת אָחִיו", שֶׁהָיוּ קוֹבְרִין אֶת מֵתֵיהֶן וְהוֹדוּ וְשִׁבְּחוּ שֶׁלֹּא רָאוּ אוֹיְבֵיהֶם מַפַּלְתָּם וְיָשִׂישׂוּ.

וַאֲמַרְתֶּם זֶבַח פֶּסַח. שָׁנוּ רַבּוֹתֵינוּ, כָּל הַזְּבָחִים שֶׁנִּזְבְּחוּ שֶׁלֹּא לִשְׁמָן כְּשֵׁרִין אֶלָּא שֶׁלֹּא עָלוּ לַבְּעָלִים לְשֵׁם חוֹבָה חוּץ מִן הַפֶּסַח וְהַחֲטָאת. וּפֶסַח מִנָּלָן, דִּכְתִיב  "שָׁמוֹר אֶת חֹדֶשׁ הָאָבִיב וְעָשִׂיתָ פֶּסַח", שֶׁיְהֵא כָּל עֲשִׂיָּיתְך לְשֵׁם פֶּסַח. אַשְׁכְּחַן שִׁנּוּי קֹדֶשׁ, שִׁנּוּי בְּעָלִים מִנָלָּן, וַאֲמַרְתֶּם זֶבַח פֶּסַח הוּא, שֶׁתְּהֵא זְבִיחָה לְשֵׁם פֶּסַח, אִם אֵינוֹ עִנְיָן לְשִׁנּוּי קֹדֶשׁ. דְּנָפְקָא לֵיהּ מֵהָתָם, תְּנֵהוּ לְעִנְיַן שִׁנּוּי בְּעָלִים. אַשְׁכְּחַן לְמִצְוָה, לְעַכֵּב מִנָּלָן, הוּא, לְעַכֵּב, בֵּין הָכָא וּבֵין הָכָא אַשְׁכְּחַן זְבִיחָה, שְׁאַר עֲבוֹדוֹת מִנָּלָן, הוֹאִיל וְגַלִי גַּלִי, רַב אַשִׁי אָמַר, הוֹאִיל וְגַלִי גַּלִי לָא אַמְרִינַן, אֶלָּא מִנָּלָן, דִּכְתִיב (ויקרא ז, לז) "זֹאת הַתּוֹרָה לָעֹלָה לַמִּנְחָה" וְגוֹ', וְתַנְיָא (שם לח) "בְּיוֹם צַוֹּתוֹ", זֶה בְּכוֹר וּמַעֲשֵׂר וּפֶסַח הִקִּישׁוֹ הַכָּתוּב לִשְׁלָמִים, מַה שְּׁלָמִים בֵּין שִׁנּוּי קֹדֶשׁ בֵּין שִׁנּוּי בְּעָלִים לְמִצְוָה, אַף כֹּל בֵּין שִׁנּוּי קֹדֶשׁ בֵּין שִׁנּוּי בְּעָלִים בָּעִינַן לְמִצְוָה, וְכִשְׁלָמִים, מַה שְּׁלָמִים לֹא חָלַקְתָּ בָּהֵן בֵּין זְבִיחָה לִשְׁאַר עֲבוֹדוֹת לְמִצְוָה, אַף פֶּסַח לֹא תַּחֲלֹק בּוֹ בֵּין זְבִיחָה לִשְׁאַר עֲבוֹדוֹת לְעַכֵּב, וְאֶלָּא הוּא לָמָּה לִי, לִכְדְּתַנְיָא, כָּל מָקוֹם שֶׁנֶּאֱמַר הוּא בִּזְבִיחָה אֵינוֹ אֶלָּא לְעַכֵּב, אֲבָל אָשָׁם לֹא נֶאֱמַר בּוֹ הוּא אֶלָּא לְאַחַר הַקְטָרַת אִמּוּרִין, הוּא עַצְמוֹ שֶׁלֹּא הוּקְטְרוּ אִמּוּרָיו כָּשֵׁר.

רַבָּן גַּמְלִיאֵל אוֹמֵר, כָּל מִי שֶׁלֹּא אָמַר שְׁלֹשָׁה דְּבָרִים אֵלּוּ בְּפֶסַח לֹא יָצָא יְדֵי חוֹבָתוֹ, אֵלּוּ הֵן, פֶּסַח, מַצָּה וּמָרוֹר. פֶּסַח עַל שׁוּם מָה, עַל שׁוּם שֶׁפָּסַח הַקָּדוֹשׁ בָּרוּךְ הוּא עַל בָּתֵּי אֲבוֹתֵינוּ בְּמִצְרַיִם, שֶׁנֶּאֱמַר וַאֲמַרְתֶּם זֶבַח פֶּסַח וְגוֹ'. מָרוֹר זֶה עַל שׁוּם מָה, עַל שׁוּם שֶׁמֵּרְרוּ הַמִּצְרִיִּים אֶת חַיֵּי אֲבוֹתֵינוּ בְּמִצְרַיִם, שֶׁנֶּאֱמַר  "וַיְמָרְרוּ אֶת חַיֵּיהֶם בַּעֲבֹדָה" וְגוֹ'. מַצָּה זוּ עַל שׁוּם שֶׁנִּגְאֲלוּ שֶׁנֶּאֱמַר (להלן פסוק לט) "וַיֹּאפוּ אֶת הַבָּצֵק" וְגוֹ'.

רַבִּי יוֹסֵי הַגְּלִילִי אוֹמֵר, רְאוּיִין הָיוּ יִשְׂרָאֵל כְּלָיָה בְּמִצְרַיִם עַד שֶׁגָּמַר הָאַחֲרוֹן אֶת פִּסְחוֹ, שֶׁנֶּאֱמַר וַאֲמַרְתֶּם זֶבַח פֶּסַח וְגוֹ'. לְלַמֶּדְךָ שֶׁכָּל מִי שֶׁרוֹאֶה וְשׁוֹמֵעַ נִסִּים שֶׁעָשָׂה הַקָּדוֹשׁ בָּרוּךְ הוּא לְיִשְׂרָאֵל צָרִיךְ לִתֵּן שֶׁבַח וְהוֹדָאָה שֶׁנֶּאֱמַר (להלן יח, ח י) "וַיְסַפֵּר מֹשֶׁה לְחֹתְנוֹ, וַיִּחַדְּ יִתְרוֹ, וַיֹּאמֶר יִתְרוֹ בָּרוּךְ ה'".

{pפסוק כחp}  וַיֵּלְכוּ וַיַּעֲשׂוּ בְּנֵי יִשְׂרָאֵל. לִיתֵּן שָׂכָר לַעֲשִׂיָּה וְשָׂכָר לַהֲלִיכָה. וַיַּעֲשׂוּ. וְכִי כְּבָר עָשׂוּ, אֶלָּא מִכָּאן שֶׁקִּבְּלוּ עֲלֵיהֶן לַעֲשׂוֹת וְהֶעֱלָה עֲלֵיהֶם הַמָּקוֹם כְּאִלּו עָשׂוּ.

כַּאֲשֶׁר צִוָּה ה' אֶת מֹשֶׁה וְאֶת אַהֲרֹן כֵּן עָשׂוּ. לְהוֹדִיעַ שִׁבְחָן שֶׁל יִשְׂרָאֵל. שֶׁכְּשֵׁם שֶׁאָמַר לָהֶם מֹשֶׁה וְאַהֲרֹן כֵּן עָשׂוּ, דָּבָר אַחֵר, מַה תַּלְמוּד לוֹמַר כֵּן עָשׂוּ, אֶלָּא מֹשֶׁה וְאַהֲרֹן כֵּן עָשׂוּ.

{pפסוק כטp}  וַיְהִי בַּחֲצִי הַלַּיְלָה. יוֹצְרוֹ חִלְּקוֹ לָמָּה נֶאֱמַר, לְפִי שֶׁהוּא אוֹמֵר (לעיל א, ד) "וַיֹּאמֶר מֹשֶׁה כֹּה אָמַר ה' כַּחֲצֹת הַלַּיְלָה", וְכִי אֶפְשָׁר לְבָשָׂר וָדָם לַעֲמֹד עַל חֶצְיוֹ שֶׁל לַיְלָה, אֶלָּא מִכָּאן יוֹצְרוֹ חִלְּקוֹ. רַבִּי יְהוּדָה בֶּן בְּתֵירָא אוֹמֵר, הַיּוֹדֵעַ שְׁעוֹתָיו וְעִתּוֹתָיו הוּא חִלְּקוֹ.

רַבִּי אֱלִיעֶזֶר אוֹמֵר, נֶאֱמַר כָּאן לַיְלָה וְנֶאֱמַר לְהַלָּן  "לַיְלָה" מָה לַּיְלָה הָאָמוּר כָּאן עַד חֲצוֹת אַף לַיְלָה הָאָמוּר לְהַלָּן עַד חֲצוֹת.

וַה' הִכָּה, שׁוֹמֵעַ אֲנִי עַל יְדֵי מַלְאָךְ אוֹ עַל יְדֵי שָׁלִיחַ, תַּלְמוּד לוֹמַר (לעיל פסוק יב) "וְהִכֵּיתִי כָל בְּכוֹר", לֹא עַל יְדֵי מַלְאָךְ וְלֹא עָל יְדֵי שָׁלִיחַ.

וַה' הִכָּה כָל בְּכוֹר, אֲפִלּוּ מִמְּקוֹמוֹת אֲחֵרִים בְּכוֹרֵי מִצְרַיִם שֶׁהֵן בִּמְקוֹמוֹת אֲחֵרִים מִנַּיִן, תַּלְמוּד לוֹמַר  "לְמַכֵּה מִצְרַיִם בִּבְכוֹרֵיהֶם". בְּכוֹרֵי חָם, פּוּט, כּוּשׁ וְלוּד מִנַּיִן, תַּלְמוּד לוֹמַר (שם עח, נא) "וַיַּךְ כָּל בְּכוֹר בְּמִצְרָיִם רֵאשִׁית אוֹנִים בְּאָהֳלֵי חָם".

מִבְּכֹר פַּרְעֹה. בָּא הַכָּתוּב לְלַמֶּדְךָ עַל פַּרְעֹה שֶׁהוּא בְּכוֹר. אוֹ לֹא בָּא הַכָּתוּב אֶלָּא לְלַמֵּד עַל בְּנוֹ שֶׁהוּא בְּכוֹר, כְּשֶׁהוּא אוֹמֵר הַיֹּשֵׁב עַל כִּסְאוֹ הֲרֵי בְּנוֹ אָמוּר, הָא מַה תַּלְמוּד לוֹמַר מִבְּכֹר פַּרְעֹה, בָּא הַכָּתוּב לְלַמֵּד עַל פַּרְעֹה שֶׁהוּא בְּכוֹר, וְהוּא נִשְׁתַּיֵּר מִכָּל הַבְּכוֹרוֹת וְעָלָיו הַכָּתוּב אוֹמֵר וְאוּלָם (לעיל ט, טז) "בַּעֲבוּר זֹאת הֶעֱמַדְתִּיךָ". בַּעַל צָפוֹן נִשְׁתַּיֵּר מִכָּל הַיִּרְאוֹת בִּשְׁבִיל לְפַתּוֹת לִבָּן שֶׁל מִצְרַיִם עָלָיו הוּא אוֹמֵר  "מַשְׂגִּיא לַגּוֹיִם וַיְאַבְּדֵם.

עַד בְּכוֹר הַשְּׁבִי, וְכִי שְׁבוּיִים מַה חָטְאוּ, אֶלָּא שֶׁלֹּא יְהוּ הַשְּׁבוּיִים אוֹמְרִים יִרְאָתָם הֵבִיאָה עֲלֵיהֶן אֶת הַפֻּרְעָנוּת, קָשָׁה יִרְאָתֵנוּ שֶׁעָמְדָה עַל עַצְמָהּ, קָשָׁה יִרְאָתֵנוּ שֶׁלֹּא שִׁלְּטָה בָּנוּ (אֶת) הַפֻּרְעָנוּת. לְלַמֶּדְךָ שֶׁכָּל גְּזֵרוֹת שֶׁהָיָה פַּרְעֹה גּוֹזֵר עַל יִשְׂרָאֵל הָיוּ הַשְּׁבוּיִים שְׂמֵחִין בָּהֵן. וַעֲלֵיהֶן הַכָּתוּב אוֹמֵר (משלי יז, ה) "שָׂמֵחַ לְאֵיד לֹא יִנָּקֶה", וְאוֹמֵר (שם כד, יז) "בִּנְפֹל אוֹיִבְךָ אַל תִּשְׂמָח" וְגוֹ'. וּכְתִיב  "בֶּן אָדָם יַעַן אֲשֶׁר אָמְרָה צֹּר עַל יְרוּשָׁלַםִ הֶאָח", מַהוּ אוֹמֵר (שם ג) "הִנְנִי עָלַיִךְ צֹר וְהַעֲלֵיתִי עָלַיִךְ גּוֹיִם" וְלֹא שְׁבוּיִין בִּלְבַד הָיוּ אֶלָּא אֲפִלּוּ עֲבָדִים וּשְׁפָחוֹת, שֶׁנֶּאֱמַר  "עַד בְּכוֹר הַשִּׁפְחָה". וְכֹל בְּכוֹר בְּהֵמָה, וְכִי בְּהֵמָה מַה חָטְאָה, אֶלָּא שֶׁלֹּא יְהוּ הַמִּצְרִיִּים אוֹמְרִים יִרְאָתֵנוּ הֵבִיאָה עָלֵינוּ אֶת הַפֻּרְעָנוּת, קָשָׁה יִרְאָתֵנוּ שֶׁעָמְדָה לְעַצְמָהּ וְלֹא שָׁלְטָה בָּהּ הַפֻּרְעָנוּת.

{pפסוק לp}  וַיָּקָם פַּרְעֹה לַיְלָה. שׁוֹמֵעַ אֲנִי בְּשָׁלֹשׁ שָׁעוֹת, שֶׁכֵּן דֶּרֶךְ הַמְּלָכִים לַעֲמֹד עַל שָׁלֹשׁ שָׁעוֹת, תַּלְמוּד לוֹמַר לַיְלָה, אִי לַיְלָה שׁוֹמֵעַ אֲנִי עַל יְדֵי שָׁרִים וְשָׁרוֹת תַּלְמוּד לוֹמַר הוּא וְכָל עֲבָדָיו וְכָל מִצְרַיִם, מַגִּיד שֶׁהָיָה פַּרְעֹה מְחַזֵּר עַל כָּל בָּתֵּי עֲבָדָיו וְעַל כָּל בָּתֵּי מִצְרַיִם וּמַעֲמִידָן כָּל אֶחָד וְאֶחָד מִמְּקוֹמוֹ.

וַתְּהִי צְעָקָה גְדֹלָה בְּמִצְרָיִם, כְּעִנְיַן שֶׁנֶּאֱמַר (לעיל יא, ו) ["וְהָיְתָה] צְעָקָה גְדֹלָה".

כִּי אֵין בַּיִת וְגוֹ', רַבִּי נָתָן אוֹמֵר, וְכִי לֹא הָיָה שָׁם בַּיִת שֶׁלֹּא הָיָה שָׁם בְּכוֹר, אֶלָּא מִכֵּיוָן שֶׁהָיָה [הַבְּכוֹר] לְאֶחָד מֵהֶן מֵת הָיָה עוֹשֶה אִיקוּנִין שֶׁלּוֹ וּמַעֲמִידָה בְּתוֹךְ בֵּיתוֹ וְאוֹתוֹ הַיּוֹם נִשְׁחֶקֶת וְנִדֶּקֶת וְנִזֶּרֶת, וְהָיָה אוֹתוֹ הַיּוֹם קָשֶׁה בְּעֵינֵיהֶן כְּאִלּו אוֹתוֹ הַיּוֹם קְבָרוּהוּ. וְלֹא עוֹד אֶלָּא שֶׁהָיוּ הַמִּצְרִיִּים קוֹבְרִין בְּתוֹךְ בָּתֵּיהֶן וְהָיוּ הַכְּלָבִים נִכְנָסִין דֶּרֶךְ הַכּוּכִין וּמְחַטְּטִין וּמוֹצִיאִין אֶת הַבְּכוֹרוֹת מִתּוֹךְ כּוּכֵיהֶן וּמְתַעְתְּעִים בָּהֶן וְקָשֶׁה הָיָה בְּעֵינֵיהֶן כְּאִלּו אוֹתוֹ הַיּוֹם קְבָרוּם.

{pפסוק לא-לבp}  וַיִּקְרָא לְמֹשֶׁה וּלְאַהֲרֹן לַיְלָה. מַגִּיד שֶׁהָיָה פַּרְעֹה מְחַזֵּר וְשׁוֹאֵל בְּכָל אֶרֶץ מִצְרַיִם הֵיכָן מֹשֶׁה שָׁרוּי הֵיכָן אַהֲרֹן שָׁרוּי. וַיֹּאמֶר קוּמוּ צְאוּ. אָמַר לוֹ מֹשֶׁה, מוּזְהָרִין אָנוּ שֶׁלֹּא לָצֵאת אֶלָּא בְּפַרְהֶסְיָא, שֶׁנֶּאֱמַר (לעיל פסוק כב) "וְאַתֶּם לֹא תֵצְאוּ אִישׁ מִפֶּתַח בֵּיתוֹ עַד בֹּקֶר". דָּבָר אַחֵר, וַיִּקְרָא לְמשֶׁה וּלְאַהֲרֹן לָמָּה נֶאֱמַר, לְפִי שֶׁהוּא אוֹמֵר  "וַיֹּאמֶר לוֹ פַרְעֹה לֵךְ מֵעָלָי" וְגוֹ' "וַיֹּאמֶר מֹשֶׁה כֵּן דִּבַּרְתָּ", יָפֶה דִּבַּרְתָּ, בִּזְמַנּוֹ דִּבַּרְתָּ "לֹא אֹסִיף עוֹד רְאוֹת פָּנֶיךָ" אֶלָּא (לעיל יא, ח) "וְיָרְדוּ כָל עֲבָדֶיךָ אֵלֶּה אֵלַי" שֶׁאֵין תַּלְמוּד לוֹמַר אֶלָּא שֶׁסּוֹפוֹ עָתִיד לֵירֵד בָּרִאשׁוֹנָה אֶלָּא שֶׁמּשֶׁה חָלַק כָּבוֹד לַמַּלְכוּת.

(לעיל פסוק כז) "וַיִּקֹּד הָעָם וַיִּשְׁתַּחֲווּ" (כָּתוּב בְּרֶמֶז קע"ח).

תָּנוּ רַבָּנָן, כָּל אוֹתָן אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר לֹא הָיָה יוֹם שֶׁלֹּא נָשְׁבָה בּוֹ רוּחַ צְפוֹנִית בַּחֲצִי הַלַּיְלָה, שֶׁנֶּאֱמַר  וַיְהִי בַּחֲצִי הַלַּיְלָה וַה' הִכָּה כָל בְּכוֹר. מַאי תַּלְמוּדָא, הָא קָא מַשְׁמַע לָן דְּעֵת רָצוֹן מִלְּתָא הִיא.

וַיִּקְרָא לְמשֶׁה וּלְאַהֲרֹן לַיְלָה וַיֹּאמֶר קוּמוּ צְאוּ. הָיָה פַּרְעֹה הוֹלֵךְ בַּלַּיְלָה וּמְסַבֵּב בְּכָל שׁוּק וְשׁוּק וְאָמַר הֵיכָן הוּא מֹשֶׁה וְהֵיכָן הוּא דָּר, וְהָיוּ בְּנֵיהֶם שֶׁל יִשְׂרָאֵל מְשַׂחֲקִים בּוֹ וְאוֹמְרִים לוֹ, פַּרְעֹה, לְהֵיכָן אַתָּה הוֹלֵךְ, וְהוּא אוֹמֵר לָהֶם לְמֹשֶׁה אֲנִי מְבַקֵּשׁ, וְהֵם אוֹמְרִים כָּאן הוּא דָּר, וּמְשַׂחֲקִים בּוֹ עַד שֶׁעָמַד עָלָיו. אָמַר, קוּמוּ צְאוּ מִתּוֹךְ עַמִּי, אָמַר לוֹ מֹשֶׁה, וְכִי גַּנְּבֵי אָנוּ, הַקָּדוֹשׁ בָּרוּךְ הוּא אוֹמֵר לָנוּ (לעיל פסוק כב) "לֹא תֵצְאוּ אִישׁ מִפֶּתַח בֵּיתוֹ עַד בֹּקֶר". אָמַר לוֹ, בְּבַקָּשָׁה מִמְּךָ קוּמוּ צְאוּ. אָמַר לוֹ מֹשֶׁה, לָמָּה אַתָּה מַטְרִיחַ הַרְבֶּה, אָמַר לוֹ שֶׁאֲנִי בְּכוֹר, מִתְיָרֵא אֲנִי שֶׁמָּא אָמוּת. אָמַר לוֹ מֹשֶׁה, אַל תִּתְיָרִא לִגְדוֹלָה מִזּוֹ אַתָּה מְתֻקָּן וְלֹא תֹּאמַר שֶׁפַּרְעֹה לְבַד הָיָה דּוֹחֵק, אֶלָּא כָּל מִצְרַיִם הָיוּ דּוֹחֲקִין, שֶׁנֶּאֱמַר  וַתֶּחֱזַק מִצְרַיִם אָמַר לָהֶם הַקָּדוֹשׁ בָּרוּךְ הוּא, חַיֵּיכֶם, אֵין כֻּלְּכֶם מֵתִים כָּאן אֶלָּא בַּיָּם. לָמָּה לֹא מֵתוּ כֻּלָּם בְּמַכַּת בְּכוֹרוֹת אֶלָּא בַּיָּם. אָמַר רַבִּי שְׁמוּאֵל בַּר נַחְמָנִי, בְּעָרְמָה בָּאוּ מִצְרַיִם עַל יִשְׂרָאֵל, אָמְרוּ, אִם מְשַׁעְבְּדִים אָנוּ אוֹתָם בְּאֵשׁ יָכוֹל אֱלֹהֵיהֶן לְהָבִיא עָלֵינוּ אֵשׁ מִלְּמַעְלָה כְּשֵׁם שֶׁהֵבִיא עַל הַסְּדוֹמִים. אֶלָּא נִשְׁבַּע שֶׁלֹּא יָבִיא מַבּוּל, בּוֹאוּ וּנְשַׁעְבְּדֵם בְּמַיִם. אָמַר לָהֶם הַקָּדוֹשׁ בָּרוּךְ הוּא אֲנִי נִשְׁבַּעְתִּי שֶׁאֵינִי מֵבִיא עוֹד מַבּוּל לָעוֹלָם, חַיֵּיכֶם, אוֹתָן הָאֲנָשִׁים הוֹלְכִין לַמַּבּוּל שֶׁנֶּאֱמַר (תהלים סג, יא) "יַגִּירֻהוּ עַל יְדֵי חָרֶב", אוֹתָן הָאֲנָשִׁים נִגְרָרִין וְהוֹלְכִין מֵעַצְמָן לַיָּם. (שם) "מְנָת שֻׁעָלִים יִהְיוּ" אָמַר שְׁלֹמֹה  "אֶחֱזוּ לָּנוּ שׁוּעָלִים".

(כָּתוּב בְּרֶמֶז פ"ו).

קוּמוּ צְאוּ. מְלַמֵּד שֶׁהָיָה פַּרְעֹה דּוֹפֵק, עַל פִּתְחָן שֶׁל מֹשֶׁה וְאַהֲרֹן, אָמְרוּ לוֹ, הָא שׁוֹטֶה, בַּלַּיְלָה אָנוּ יוֹצְאִין. אָמַר לָהֶם, קוּמוּ צְאוּ. אָמְרוּ לוֹ, וְכִי גַּנָּבִים אֲנַחְנוּ בַּבֹּקֶר אָנוּ יוֹצְאִין, אָמַר הֲרֵי מֵתוּ כָּל מִצְרַיִם, שֶׁנֶּאֱמַר (להלן פסוק לג) "כִּי אָמְרוּ כֻּלָּנוּ מֵתִים". אָמְרוּ לוֹ, וּמְבַקֵּשׁ אַתָּה לְכַלּוֹת אֶת הַמַּכָּה הַזּוֹ מִמְּךָ, אֶמוֹר, הֲרֵי אַתֶּם בִּרְשׁוּתְכֶם הֲרֵי אַתֶּם עֲבָדָיו שֶׁל הַקָּדוֹשׁ בָּרוּךְ הוּא. הִתְחִיל פַּרְעֹה צוֹוֵחַ, לְשֶׁעָבַר הֱיִיתֶם עֲבָדַי, אֲבָל עַכְשָׁיו הֲרֵי אַתֶּם בְּנֵי חוֹרִין, הֲרֵי אַתֶּם בִּרְשׁוּתְכֶם, צְרִיכִין אַתֶּם לְהַלֵּל לְהַקָּדוֹשׁ בָּרוּךְ הוּא שֶׁאַתֶּם עֲבָדָיו, שֶׁנֶּאֱמַר (תהלים קיג, א) "הַלְלוּיָהּ הַלְלוּ עַבְדֵי ה'".

"גַּם אַתָּה תִּתֵּן בְּיָדֵנוּ" (כָּתוּב בְּרֶמֶז צ"ב).

קוּמוּ צְאוּ. אֲנִי אָמַרְתִּי  "מִי וָמִי הַהֹלְכִים" וְאַתֶּם אוֹמְרִים, (שם ט) "בִּנְעָרֵינוּ וּבִזְקֵנֵינוּ" וְגוֹ'. קוּמוּ צְאוּ אֲנִי אָמַרְתִּי (שם כד) "צֹאנְכֶם וּבְקַרְכֶם יֻצָּג", וְאַתֶּם אוֹמְרִים  "וְגַם מִקְנֵנוּ יֵלֵךְ עִמָּנּוּ", גַּם צֹאנְכֶם גַּם בְּקַרְכֶם קְחוּ, אַתָּה אֹמֵר (שם כה) "גַּם אַתָּה תִּתֵּן בְּיָדֵנוּ" קְחוּ (מַה) [כַּאֲשֶׁר] (שֶּׁ)דִּבַּרְתֶּם וָלֵכוּ וּבֵרַכְתֶּם גַּם אֹתִי, הִתְפַּלְּלוּ עָלָי כְּדֵי שֶׁתִּכְלֶה מִמֶּנּוּ הַפֻּרְעָנוּת.

{pפסוק לגp}  וַתֶּחֱזַק מִצְרַיִם עַל הָעָם. מַגִּיד שֶׁהָיוּ מַבְהִילִין אוֹתָן וְטוֹרְדִין אוֹתָן לָצֵאת. כִּי אָמְרוּ כֻּלָּנוּ מֵתִים. אָמְרוּ, לֹא כִּגְזֵרַת מֹשֶׁה, מֹשֶׁה אָמַר (לעיל יא, ה) "וּמֵת כָּל בְּכוֹר", וְהָיוּ סְבוּרִין מִי שֶׁיֵּשׁ לוֹ אַרְבָּעָה אוֹ חֲמִשָּׁה בָּנִים לְאֶחָד מֵהֶן לֹא הָיָה אֶחָד מֵת אֶלָּא הַבְּכוֹר שֶׁבָּהֶן. וְהֵן לֹא הָיוּ יוֹדְעִין שֶׁנְּשֵׁיהֶן חֲשׁוּדוֹת עַל הָעֲרָיוֹת וְהָיוּ כֻּלָּן בְּכוֹרוֹת מֵרַוָּקִים אֲחֵרִים. הֵן עָשׂוּ בַּסֵּתֶר וְהַמָּקוֹם פִּרְסְמָן בַּגָּלוּי. וְהֲרֵי דְּבָרִים קַל וָחֹמֶר, וּמָה אִם מִדַּת פֻּרְעָנוּת הַמְּעֻטָה הָעוֹשֶה בַּסֵּתֶר הַמָּקוֹם מְפַרְסְמוֹ בַּגָּלוּי, קַל וָחֹמֶר לְמִדַת טוֹבָה הַמְרֻבָּה.

{pפסוק לדp}  וַיִּשָּׂא הָעָם אֶת בְּצֵקוֹ טֶרֶם יֶחְמָץ, מַגִּיד שֶׁלָּשׁוּ אֶת הָעִיסָּה וְלֹא הִסְפִּיקוּ לְחַמְצָהּ עַד שֶׁנִּגְאֲלוּ. וְכֵן אַתָּה מוֹצֵא לְעָתִיד לָבֹא מַהוּ אוֹמֵר  "יִשְׁבּוֹת מֵעִיר מִלּוּשׁ בָּצֵק עַד חֻמְצָתוֹ. מִשְׁאֲרוֹתָם אֵלּוּ שְׁיָירֵי מַצָּה וּמָרוֹר אוֹ אֵינוֹ אֶלָּא שְׁיָירֵי פְּסָחִים. כְּשֶׁהוּא אוֹמֵר (לעיל פסוק י) "וְלֹא תוֹתִירוּ מִמֶּנּוּ עַד בֹּקֶר", הֲרֵי שְׁיָרֵי פְּסָחִים אֲמוּרִים הָא מַה תַּלְמוּד לוֹמַר מִשְׁאֲרֹתָם, אֵלּוּ שְׁיָירֵי מַצָּה וּמָרוֹר. צְרֻרֹת בְּשִׂמְלֹתָם. רַבִּי נָתָן אוֹמֵר, וְכִי לֹא הָיָה שָׁם בְּהֵמָה וַהֲלֹא כְּבָר נֶאֱמַר  "וְגַם עֵרֶב רַב עָלָה אִתָּם" וְגוֹ', וּמַה תַּלְמוּד לוֹמַר צְרֻרֹת בְּשִׂמְלֹתָם עַל שִׁכְמָם, אֶלָּא שֶׁהָיוּ יִשְׂרָאֵל מְחַבְּבִין אֶת הַמִּצְוֹת.

{pפסוק להp}  וּבְנֵי יִשְׂרָאֵל עָשׂוּ כִּדְבַר מֹשֶׁה. וְכִי מָה אָמַר לְהוּ מֹשֶׁה לְיִשְׂרָאֵל בְּמִצְרַיִם, הֲרֵי הוּא אוֹמֵר (לעיל יא, ב) "דַּבֵּר נָא בְּאָזְנֵי הָעָם", וְכֵן עָשׂוּ בְּנֵי יִשְׂרָאֵל, וַיִשְׁאֲלוּ מִמִּצְרַיִם כְּלֵי כֶסֶף וּכְלֵי זָהָב וּשְׂמָלוֹת, שֶׁאֵין תַּלְמוּד לוֹמַר שְׂמָלוֹת, אֶלָּא מִכָּאן שֶׁהַכְּסוּת הָיְתָה חֲבִיבָה עֲלֵיהֶן יּוֹתֵר מִן הַכֶּסֶף וּמִן הַזָּהָב, אַחֲרוֹן אַחֲרוֹן חָבִיב.

{pפסוק לוp}  וַה' נָתַן אֶת חֵן הָעָם וְגוֹ' וַיַּשְׁאִילוּם. כְּמַשְׁמָעוֹ, לֹא הִסְפִּיק לוֹמַר הַשְׁאִילֵנִי עַד שֶׁהוּא מוֹצִיא וְנוֹתֵן לוֹ, דִּבְרֵי רַבִּי יִשְׁמָעֵאל. רַבִּי יוֹסֵי הַגְּלִילִי אוֹמֵר, הֶאֱמִינוּ בָּהֶם מִשְּׁלֹשֶׁת יְמֵי אֲפֵלָה, שֶׁהָיוּ אוֹמְרִים, וּמָה אִם בְּשָׁעָה שֶׁהָיִינוּ בַּאֲפֵלָה וְהֵן בְּאוֹרָה לֹא נֶחְשְׁדּוּ וְעַכְשָׁיו הֵן נֶחֱשָׁדִין. רַבִּי אֱלִיעֶזֶר אוֹמֵר, רוּחַ הַקֹּדֶשׁ שָׁרְתָה עֲלֵיהֶן וְהָיָה אוֹמֵר לוֹ הַשְׁאִילֵנִי כֶּלְיְךָ הַמֻּנָּח לְךָ בְּמָקוֹם פְּלוֹנִי וְהַלָּה מוֹצִיא וְנוֹתֵן לוֹ. וְאֵין חֵן אֶלָּא רוּחַ הַקֹּדֶשׁ, שֶׁנֶּאֱמַר (זכריה יב, י) "וְשָׁפַכְתִי עַל בֵּית דָּוִיד רוּחַ חֵן וְתַחֲנוּנִים". רַבִּי נָתָן אוֹמֵר, אֵין צָרִיךְ לוֹמַר וַיַּשְׁאִילוּם אֶלָּא מַה שֶּׁלֹּא שָׁאֲלוּ הָיוּ מַשְׁאִילִין אוֹתָן, וְכָךְ הָיָה אוֹמֵר תֵּן לִי חֵפֶץ פְּלוֹנִי, וְהָיָה אוֹמֵר לָהֶם, טֹל לְךָ זֶה וְאַחֵר כַּיּוֹצֵא בּוֹ.

וַיְנַצְּלוּ אֶת מִצְרָיִם. מַגִּיד שֶׁהָעֲבֹדָה זָרָה שֶׁלָּהֶם נִתְּכָה וּבְטֵלָה וְחוֹזֶרֶת לְכַתְּחִלָּה.

וּמִנַּיִן שֶׁבִּזַּת הַיָּם גְּדוֹלָה מִבִּזַּת מִצְרַיִם, שֶׁנֶּאֱמַר  "וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים". "עֲדִי" זוֹ בִּזַּת מִצְרַיִם, "עֲדָיִים זוֹ בִּזַּת הַיָּם", (תהלים סח, יד) "כַּנְפֵי יוֹנָה נֶחְפָּה בַכֶּסֶף" זוֹ בִּזַּת מִצְרַיִם. "וְאֶבְרוֹתֶיהָ בִּירַקְרַק חָרוּץ" זוֹ בִּזַּת הַיָּם, (שה"ש א, יא) "תּוֹרֵי זָהָב נַעֲשֶׂה לָּךְ" זוֹ בִּזַּת הַיָּם. "עִם נְקֻדּוֹת הַכֶּסֶף", זוֹ בִּיזַּת מִצְרַיִם.

וַיַּשְׁאִילוּם. מְלַמֵּד שֶׁהִשְׁאִילוּם בְּעַל כָּרְחָם. אִכָּא דְּאָמְרֵי, בְּעַל כָּרְחַיְיהוּ דְּמִצְרַיִם, דִּכְתִיב (תהלים סח, יג) "וּנְוַת בַּיִת תְּחַלֵּק שָׁלָל", וְאִכָּא דְּאָמְרֵי, בְּעַל כָּרְחַיְיהוּ דְּיִשְׂרָאֵל, מִשּׁוּם טִרְחָא וַיְנַצְּלוּ אֶת מִצְרָיִם. אָמַר רַבִּי אַסִי שֶׁעֱשָׂאוּהָ כִּמְצוּלָה שֶׁאֵין בָּהּ דָּגִים. רַבִּי שִׁמְעוֹן בֶּן לָקִישׁ אָמַר, כִּמְצוּדָה שֶׁאֵין בָּהּ דָּגָן.

.

{pפסוק לז-לחp}  וַיִּסְעוּ בְנֵי יִשְׂרָאֵל מֵרַעְמְסֵס סֻכֹּתָה. מֵרַעְמְסֵס לְסֻכּוֹת מַהֲלַךְ אַרְבָּעִים פַּרְסָה הוֹלֵךְ קוֹלוֹ שֶׁל מֹשֶׁה מַהֲלַךְ אַרְבָּעִים (פַּרְסָה) [יוֹם]. וְאַל תִּתְמַהּ הֲרֵי הוּא אוֹמֵר (לעיל ט, ח ט) "וַיֹּאמֶר ה' אֶל מֹשֶׁה וְאֶל אַהֲרֹן קְחוּ לָכֶם מְלֹא חָפְנֵיכֶם וְגוֹ' וְהָיָה לְאָבָק עַל כָּל אֶרֶץ מִצְרָיִם". וַהֲרֵי דְּבָרִים קַל וָחֹמֶר, [וּמָה אִם אָבָק שֶׁאֵין דַּרְכּוֹ לַהֲלֹךְ הָלַךְ מַהֲלַךְ אַרְבָּעִים (פַּרְסָה) [יוֹם] קַל וָחֹמֶר] לְקוֹל שֶׁדַּרְכּוֹ לְהַלֵּךְ, כְּהֶרֶף עַיִן. נָסְעוּ בְּנֵי יִשְׂרָאֵל מֵרַעְמְסֵס לְסֻכּוֹת לְקַיֵּם מַה שֶׁנֶּאֱמַר  "וָאֶשָּׂא אֶתְכֶם עַל כַּנְפֵי נְשָׁרִים".

{rרמז רטr}  סֻכֹּתָה. סֻכּוֹת מַמָּשׁ הָיוּ, שֶׁנֶּאֱמַר (בראשית לג, יז) "וְיַעֲקֹב נָסַע סֻכֹּתָה", דִּבְרֵי רַבִּי אֱלִיעֶזֶר. וַחֲכָמִים אוֹמְרִים, אֵין סֻכּוֹת אֶלָּא מָקוֹם, שֶׁנֶּאֱמַר (להלן יג, כ) "וַיִּסְעוּ מִסֻּכֹּת וַיַּחֲנוּ בְאֵתָם", מָה אֵתָם מָקוֹם אַף סֻכּוֹת מָקוֹם. רַבִּי עֲקִיבָא אוֹמֵר, אֵין סֻכּוֹת אֶלָּא עַנְנֵי כָּבוֹד, שֶׁנֶּאֱמַר  "כִּי עַל כָּל כָּבוֹד חֻפָּה וְאֵין לִי אֶלָּא לְשֶׁעָבַר, לְעָתִיד לָבֹא מִנַּיִן (שם ו) "וְסֻכָּה תִּהְיֶה לְצֵל יוֹמָם", (שם לה, י) "וּפְדוּיֵי ה' יְשֻׁבוּן" וְגוֹ', רַבִּי נְחֶמְיָה אוֹמֵר סֻכֹּתָה, לְפִי שֶׁצָּרִיךְ לָמֶ"ד בִּתְחִלָּתוֹ נִתַּן לוֹ הֵ"א בְּסוֹפוֹ.

כְּשֵׁשׁ מֵאוֹת אֶלֶף רַגְלִי. כְּשִׁשִּׁים רִבּוֹא, דִּבְרֵי רַבִּי יִשְׁמָעֵאל שֶׁנֶּאֱמַר (שה"ש ג, ז) "הִנֵּה מִטָּתוֹ שֶׁלִּשְׁלֹמֹה" "הִנֵּה מִטָּתוֹ" שֶׁל מִי שֶׁאָמַר וְהָיָה הָעוֹלָם שִׁשִּׁים רִבּוֹא גִּבֹּרִים מִגִּבֹּרֵי יִשְׂרָאֵל  "כֻּלָּם אֲחֻזֵי חֶרֶב", (במדבר כא, יד) "עַל כֵּן יֵאָמֵר בְּסֵפֶר מִלְחֲמֹת ה'", וּכְתִיב  "יַעְלְזוּ חֲסִידִים בְּכָבוֹד רוֹמְמוֹת אֵל בִּגְרוֹנָם לַעֲשׂוֹת נְקָמָה בַּגּוֹיִם לֶאֱסֹר מַלְכֵיהֶם בְּזִקִּים" לְבַד מִטָּף לְבַד מִנָּשִׁים (טַף) וּקְטַנִּים, רַבִּי יוֹנָתָן אוֹמֵר, מֵאָה וְשִׁשִּׁים רִבּוֹא, לְבַד מִטָּף (וְנָשִׁים) לְבַד מִנָּשִׁים טַף וּזְקֵנִים. וְגַם עֵרֶב רַב עָלָה אִתָּם, מֵאָה וְעֶשְׂרִים רִבּוֹא, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, מָאתַיִם וְאַרְבָּעִים רִבּוֹא, רַבִּי יוֹנָתָן אוֹמֵר, שְׁלֹשׁ מֵאוֹת וְשִׁשִּׁים רִבּוֹא, וְצֹאן וּבָקָר מִקְנֶה כָּבֵד מְאֹד, עֲלֵיהֶם אָמַר הַקָּדוֹשׁ בָּרוּךְ הוּא לְאַבְרָהָם אָבִינוּ  "וְאַחֲרֵי כֵן יֵצְאוּ בִּרְכֻשׁ גָּדוֹל", עִם יְצִיאָתָם מִמִּצְרַיִם אֲנִי מְמַלְּאָם כֶּסֶף וְזָהָב.

{pפסוק לטp}  וַיֹאפוּ אֶת הַבָּצֵק. מַגִּיד שֶׁלָּשׁוּ אֶת הָעִסָּה וְלֹא הִסְפִּיקוּ לְחַמְּצָהּ עַד שֶׁנִּגְאֲלוּ. וְכֵן אַתָּה מוֹצֵא לֶעָתִיד לָבֹא מַהוּ אוֹמֵר (הושע ז, ד) "יִשְׁבּוֹת מֵעִיר מִלּוּשׁ בָּצֵק עַד חֻמְצָתוֹ".

עֻגֹת מַצּוֹת, אֵין עֻגֹת אֶלָּא חֲרָרָה שֶׁנֶּאֱמַר (יחזקאל ד, יב) "וְעֻגַת שְׂעֹרִים תֹּאכְלֶנָּה" וְאוֹמֵר (מ"א יז, יג) "עֲשִׂי לִי מִשָּׁם עֻגָה קְטַנָּה". נֵס גָּדוֹל נַעֲשָׂה לָהֶם בַּחֲרָרָה שֶׁהָיוּ אוֹכְלִין מִמֶּנָּהּ שְׁלֹשִׁים יוֹם עַד שֶׁיָּרַד לָהֶם הַמָּן.

כִּי גֹרְשׁוּ מִמִּצְרַיִם. שׁוֹמֵעַ אֲנִי מֵאֲלֵיהֶם תַּלְמוּד לוֹמַר וְלֹא יָכְלוּ לְהִתְמַהְמֵהַּ עַד שֶׁנִּגְאֲלוּ. וְגַם צֵדָה לֹא עָשׂוּ לָהֶם. לְהוֹדִיעַ שִׁבְחָן שֶׁל יִשְׂרָאֵל שֶׁלֹּא אָמְרוּ לְמֹשֶׁה הֵיאַךְ אָנוּ יוֹצְאִין לַמִּדְבָּר וְאֵין בְּיָדֵינוּ מִחְיָה לַדֶּרֶךְ, אֶלָּא הֶאֱמִינוּ וְהָלְכוּ אַחֲרֵי מֹשֶׁה. עֲלֵיהֶם מְפֹרָשׁ בַּקַּבָּלָה  "הָלֹךְ וְקָרָאתָ בְאָזְנֵי יְרוּשָׁלַיִם" וְגוֹ'. מַה שָׂכָר נָטְלוּ עַל כָּךְ, (שם ג) "קֹדֶשׁ יִשְׂרָאֵל לַה'" וְגוֹ'.

{pפסוק מp} {rרמז ריr}  וּמוֹשַׁב בְּנֵי יִשְׂרָאֵל. כָּתוּב אֶחָד אוֹמֵר שְׁלֹשִׁים שָׁנָה וְאַרְבַּע מֵאוֹת שָׁנָה, וְכָתוּב אֶחָד אוֹמֵר  "וַעֲבָדוּם וְעִנּוּ אֹתָם אַרְבַּע מֵאוֹת שָׁנָה", כֵּיצַד יִתְקַיְּמוּ שְׁנֵי כְּתוּבִים הַלָּלוּ. שְׁלֹשִׁים שָׁנָה עַד שֶׁלֹּא נוֹלַד יִצְחָק נִגְזְרָה גְּזֵרָה בֵּין הַבְּתָרִים רַבִּי אוֹמֵר, כָּתוּב אֶחָד אוֹמֵר "וַעֲבָדוּם וְעִנּוּ אֹתָם אַרְבַּע מֵאוֹת שָׁנָה" וְכָתוּב אֶחָד אוֹמֵר (שם טז) "וְדוֹר רְבִיעִי יָשׁוּבוּ הֵנָּה" כֵּיצַד יִתְקַיְּמוּ שְׁנֵי כְּתוּבִים הַלָּלוּ. אִם יַעֲשׂוּ תְּשׁוּבָה גּוֹאֲלָם אֲנִי לְדוֹרוֹת וְאִם לָאו גּוֹאֲלָם אֲנִי לְשָׁנִים.

וּמוֹשַׁב בְּנֵי יִשְׂרָאֵל (כָּתוּב בְּרֶמֶז ז).

{pפסוק מאp}  וַיְהִי מִקֵּץ שְׁלֹשִׁים שָׁנָה וְגוֹ'. מַגִּיד שֶׁכֵּיוָן שֶׁהִגִּיעַ הַקֵּץ לֹא עִכְּבָן הַמָּקוֹם כְּהֶרֶף עַיִן. בְּט"ו בְּנִיסָן נִדְבַּר עִם אַבְרָהָם בֵּין הַבְּתָרִים, בְּט"ו בְּנִיסָן נוֹלַד יִצְחָק, שֶׁנֶּאֱמַר וַיְהִי מִקֵּץ, קֵץ אֶחָד לְכֻלָּן. וְכֵן הוּא אוֹמֵר וַיְהִי בְּעֶצֶם הַיּוֹם הַזֶּה יָצְאוּ כָּל צִבְאוֹת ה'. וְכֵן אַתָּה מוֹצֵא שֶׁכָּל זְמַן שֶׁיִּשְׂרָאֵל מְשֻׁעְבָּדִים שְׁכִינָה מְשֻׁעְבֶּדֶת עִמָּהֶן, שֶׁנֶּאֱמַר  "וַיִּרְאוּ אֵת אֱלֹהֵי יִשְׂרָאֵל וְתַחַת רַגְלָיו" וְגוֹ' וּכְשֶׁנִּגְאֲלוּ מַה הוּא אוֹמֵר (שם) "וּכְעֶצֶם הַשָּׁמַיִם לָטֹהַר". וְאוֹמֵר (ישעיה סג, ט) "בְּכָל צָרָתָם לוֹ צָר". אֵין לִי אֶלָּא צָרַת צִבּוּר, צָרַת יָחִיד מִנַּיִן, תַּלְמוּד לוֹמַר (תהלים צא, טו) "יִקְרָאֵנִי וְאֶעֱנֵהוּ" וְגוֹ'. וְאוֹמֵר  "וַיִּקַּח אֲדֹנֵי יוֹסֵף אֹתוֹ" וּמַהוּ אוֹמֵר (שם כא) "וַיְהִי ה' אֶת יוֹסֵף וַיֵּט אֵלָיו חָסֶד". וְכֵן הוּא אוֹמֵר  "מִפְּנֵי עַמְּךָ אֲשֶׁר פָּדִיתָ לְּךָ מִמִּצְרַיִם גּוֹיִם וֵאלֹהָיו" רַבִּי עֲקִיבָא אוֹמֵר, אִלּוּלֵי הַדָּבָר כָּתוּב אִי אֶפְשָׁר לְאָמְרוֹ, כִּבְיָכוֹל אָמְרוּ יִשְׂרָאֵל לִפְנֵי הַמָּקוֹם עַצְמְךָ פָּדִיתָ. וְכֵן אַתָּה מוֹצֵא שֶׁכָּל מָקוֹם שֶׁגָּלוּ יִשְׂרָאֵל כִּבְיָכוֹל שְׁכִינָה גָּלְתָה עִמָּהֶם. גָּלוּ לְמִצְרַיִם שְׁכִינָה עִמָּהֶם, שֶׁנֶּאֱמַר (ש"א ב, כז) "הֲנִגְלֹה נִגְלֵיתִי אֶל בֵּית אָבִיךָ" וְגוֹ', גָּלוּ לְבָבֶל שְׁכִינָה עִמָּהֶם, שֶׁנֶּאֱמַר (ישעיה מג, יד) "לְמַעַנְכֶם שִׁלַּחְתִּי בָבֶלָה". גָּלוּ לְעֵילָם שְׁכִינָה עִמָּהֶם, שֶׁנֶּאֱמַר  "וְשַׂמְתִּי כִסְאִי בְּעֵילָם". גָּלוּ לֶאֱדוֹם שְׁכִינָה עִמָּהֶם, שֶׁנֶּאֱמַר (ישעיה סג, א) "מִי זֶה בָּא מֵאֱדוֹם". וּכְשֶׁהֵם חוֹזְרִין שְׁכִינָה חוֹזֶרֶת עִמָּהֶם, שֶׁנֶּאֱמַר (דברים ל, ג) "וְשָׁב ה' אֶת- שְׁבוּתְךָ" אֵינוֹ אוֹמֵר אֶלָּא "וְשָׁב ה' אֱלֹהֶיךָ" וְאוֹמֵר (שה"ש ד, ח) "אִתִּי מִלְּבָנוֹן כַּלָּה" וְכִי מִלְּבָנוֹן הִיא בָּאָה, וַהֲלֹא לִלְבָנוֹן הִיא עוֹלָה מַה תַּלְמוּד לוֹמַר "אִתִּי מִלְּבָנוֹן" אֶלָּא כִּבְיָכוֹל אֲנִי וְאַתְּ עוֹלִין מִלְּבָנוֹן.

{pפסוק מבp}  לֵיל שִׁמֻּרִים הוּא לַה'. בּוֹ נִגְאֲלוּ בּוֹ עֲבִידִין לְהִגָּאֵל, דִּבְרֵי רַבִּי יְהוֹשֻׁעַ, שֶׁנֶּאֱמַר הוּא הַלַּיְלָה הַזֶּה לַה'. רַבִּי אֱלִיעֶזֶר אוֹמֵר, בּוֹ נִגָּאֵל, אֲבָל לֶעָתִיד לָבֹא אֵין נִגְאָלִין אֶלָּא בְּתִשְׁרֵי, שֶׁנֶּאֱמַר  "תִּקְעוּ בַחֹדֶשׁ שׁוֹפָר בַּכֶּסֶה לְיוֹם חַגֵּנוּ", מִפְּנֵי מַה, "כִּי חֹק לְיִשְׂרָאֵל הוּא". וּמַה תַּלְמוּד לוֹמַר הַלַּיְלָה הַזֶּה לַה', אֶלָּא הוּא הַלַּיְלָה שֶׁאָמַר הַקָּדוֹשׁ בָּרוּךְ הוּא לְאַבְרָהָם, בַּלַּיְלָה הַזֶּה אֲנִי גּוֹאֵל אֶת בָּנֶיךָ, וּכְשֶׁהִגִּיעַ הַקֵּץ לֹא עִכְּבָן אֲפִלּוּ כְּהֶרֶף עַיִן. שִׁמֻּרִים לְכָל בְּנֵי יִשְׂרָאֵל לְדֹרֹתָם. מַגִּיד שֶׁכָּל יִשְׂרָאֵל צְרִיכִין לְהִשְׁתַמֵּר בּוֹ.

רַבִּי אֱלִיעֶזֶר אוֹמֵר, בְּנִיסָן נִגְאֲלוּ, בְּתִשְׁרֵי עֲתִידִין לְהִגָּאֵל, דִּכְתִיב (תהלים פא, ד) "תִּקְעוּ בַחֹדֶשׁ שׁוֹפָר", וּכְתִיב  "וְהָיָה בַּיּוֹם הַהוּא יִתָּקַע בְּשׁוֹפָר גָּדוֹל". רַבִּי יְהוֹשֻׁעַ אוֹמֵר, בְּנִיסָן נִגְאֲלוּ וּבְנִיסָן עֲבִידִין לְהִגָּאֵל, מַאי טַעְמָא, לֵיל שִׁמֻּרִים הוּא לַה', לַיְלָה הַמְּשֻׁמָּר וּבָא מִשֵּׁשֶׁת יְמֵי בְּרֵאשִׁית. וְאִידָךְ, לַיְלָה הַמְּשֻׁמָּר וּבָא מִן הַמַּזִּיקִין.

תְּנַן הָתָם, לֹא יִפְחֲתוּ לוֹ מֵאַרְבַּע כּוֹסוֹת, וְהֵיכִי קַיְימֵי רַבָּנָן וּמְתַקְּנֵי מִילְתָּא דְּאָתֵי בָּהּ לְידֵי סַכָּנָה, וְהָתַנְיָא, לֹא יֹאכַל תְּרֵי וְלֹא יִשְׁתֶּה תְּרֵי אָמַר רַב נַחְמָן בַּר יִצְחָק, אָמַר קְרָא, לֵיל שִׁמֻּרִים הוּא לַה', לַיְלָה הַמְּשֻׁמָּר וּבָא מִן הַמַּזִּיקִין.

{pפסוק מג-מהp} {rרמז ריאr}  וַיֹּאמֶר ה' אֶל מֹשֶׁה (וְאֶל) וְאַהֲרֹן זֹאת חֻקַּת הַפָּסַח. יֵשׁ פָּרָשָׁה שֶׁהוּא כּוֹלֵל בִּתְחִלָּה וּפוֹרֵט בַּסּוֹף, פּוֹרֵט בִּתְחִלָּה וְכוֹלֵל בַּסּוֹף (להלן יט, ו) "וְאַתֶּם תִּהְיוּ לִי מַמְלֶכֶת כֹּהֲנִים וְגוֹי קָדוֹשׁ", פְּרָט (שם) "אֵלֶּה הַדְּבָרִים אֲשֶׁר תְּדַבֵּר אֶל בְּנֵי יִשְׂרָאֵל", כְּלָל,  "זֹּאת חֻקַּת הַתּוֹרָה", כְּלָל, (שם) "וְיִקְחוּ אֵלֶיךָ פָרָה אֲדֻמָּה", פְּרָט זֹאת חֻקַּת הַפָּסַח, כְּלָל כָּל בֶּן נֵכָר לֹא יֹאכַל בּוֹ, פְּרָט (פְּרָט וּ)כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט.

זֹאת חֻקַּת הַפָּסַח. בְּפֶסַח מִצְרַיִם וּבְפֶסַח דּוֹרוֹת הַכָּתוּב מְדַבֵּר דִּבְרֵי רַבִּי יֹאשִׁיָּה. רַבִּי יוֹנָתָן אָמַר, בְּפֶסַח מִצְרַיִם הַכָּתוּב מְדַבֵּר, אֵין לִי אֶלָּא פֶּסַח מִצְרַיִם, בְּפֶסַח דּוֹרוֹת מִנַּיִן, תַּלְמוּד לוֹמַר (במדבר ט, ג) "כְּכָל- חֻקֹּתָיו וּכְכָל מִשְׁפָּטָיו תַּעֲשׂוּ אֹתוֹ". נָם לוֹ רַבִּי יֹאשִׁיָּה, אֶחָד זֶה וְאֶחָד זֶה בְּפֶסַח מִצְרַיִם וּבְפֶסַח דּוֹרוֹת הַכָּתוּב מְדַבֵּר, וּמַה תַּלְמוּד לוֹמַר "כְּכָל חֻקֹּתָיו וּכְכָל מִשְׁפָּטָיו תַּעֲשׂוּ", אֶלָּא בָּא הַכָּתוּב לְלַמֵּד בּוֹ דְּבָרִים הַמְּחֻסָּרִין בּוֹ אִיסִי בֶּן עֲקַבְיָא אוֹמֵר, חֻקָּה הָאֲמוּרָה בְּפֶסַח אֵינָהּ אֶלָּא גּוּפוּ.

(וְ)כָּל בֶּן נֵכַר לֹא יֹאכַל בּוֹ. אֶחָד יִשְׂרָאֵל מוּמָר וְאֶחָד גּוֹי בְּמַשְׁמַע, שֶׁנֶּאֱמַר  "כֹּה אָמַר אֲדֹנָי אֱלֹהִים כָּל בֶּן נֵכָר עֶרֶל לֵב וְעֶרֶל בָּשָׂר לֹא יָבוֹא אֶל מִקְדָּשִׁי".

(להלן פסוק מח) וְכָל עָרֵל לֹא יֹאכַל בּוֹ", כָּל בֶּן נֵכָר לֹא יֹאכַל בּוֹ. מְשֻׁמָּדוּת (פְּסוּלוֹת) [פּוֹסֶלֶת] בְּפֶסַח וְאֵין מְשֻׁמָּדוּת (פְּסוּלוֹת) [פּוֹסֶלֶת] בִּתְרוּמָה. וְאִצְטְרִיךְ, דְּאִי כָּתַב רַחֲמָנָא עָרֵל, מִשּׁוּם דְּלֵית לֵיהּ מִילָה אֲבָל בֶּן נֵכָר דְּאִית לֵיהּ מִילָה אֵימָא לָא. וְאִי אַשְׁמְעִינָן בֶּן נֵכָר, מִשּׁוּם דְּאֵין לִבּוֹ לַשָּׁמַיִם, אֲבָל עָרֵל דְּלִבּוֹ לַשָּׁמַיִם אֵימָא לָא, צְרִיכָא. תּוֹשָׁב וְשָׂכִיר לֹא יֹאכַל בּוֹ, "בּוֹ" אֵינוֹ אוֹכֵל, אֲבָל אוֹכֵל בְּמַצָּה וּמָרוֹר. וּמַלְתָּה אֹתוֹ אָז יֹאכַל בּוֹ, "בּוֹ", מִילַת זְכָרָיו וַעֲבָדָיו מְעַכֶּבֶת וְאֵין מִילַת זְכָרָיו וַעֲבָדָיו מְעַכֶּבֶת בִּתְרוּמָה. (להלן פסוק מו) "וְעֶצֶם לֹא תִשְׁבְּרוּ בוֹ", "בוֹ" בְּכָשֵׁר וְלֹא בְּפָסוּל.

וְכָל עֶבֶד אִישׁ. אֵין לִי אֶלָּא עֶבֶד אִישׁ, עֶבֶד אִשָּׁה וְקָטָן מִנַּיִן תַּלְמוּד לוֹמַר מִקְנַת כָּסֶף מִכָּל מָקוֹם.

אָמַר שְׁמוּאֵל, הַמַּפְקִיר עַבְדּוֹ יָצָא לַחֵרוּת וְאֵינוֹ צָרִיךְ גֵּט שִׁחְרוּר, שֶׁנֶּאֱמַר וְכָל עֶבֶד אִישׁ מִקְנַת כָּסֶף, עֶבֶד אִישׁ וְלֹא עֶבֶד אִשָּׁה אֶלָּא עֶבֶד שֶׁיֵּשׁ לְרַבּוֹ רְשׁוּת עָלָיו קָרוּי עֶבֶד, שֶׁאֵין לְרַבּוֹ רְשׁוּת עָלָיו אֵין קָרוּי עֶבֶד.

וּמַלְתָּה אֹתוֹ אָז יֹאכַל בּוֹ מַגִּיד שֶׁמִּילַת עֲבָדָיו מְעַכַּבְתּוֹ מִלֶּאֱכֹל בַּפֶּסַח. אֵין לִי אֶלָּא מִילַת עֲבָדָיו, מִילַת זְכָרָיו מִנַּיִן הֲרֵי אַתָּה דָּן, נֶאֱמַר כָּאן אָז וְנֶאֱמַר לְהַלָּן "אָז", מַה לְהַלָּן מִילַת זְכָרָיו אַף כָּאן מִילַת זְכָרָיו מַה כָּאן מִילַת עֲבָדָיו אַף לְהַלָּן מִילַת עֲבָדָיו דִּבְרֵי רַבִּי אֱלִיעֶזֶר. רַבִּי יִשְׁמָעֵאל אוֹמֵר, אֵין מִילַת עֲבָדָיו מְעַכַּבְתּוֹ מִלֶּאֱכֹל בַּפֶּסַח, וּמַה תַּלְמוּד לוֹמַר וּמַלְתָּה אֹתוֹ אָז יֹאכַל בּוֹ, אֶלָּא הֲרֵי שֶׁהָיוּ לְפָנָיו עֲבָדָיו עֲרֵלִים, מִנַּיִן שֶׁאִם רָצָה לְמוֹהֲלָן וּלְהַאֲכִילָן בַּפֶּסַח שֶׁהוּא רַשַּׁאי, תַּלְמוּד לוֹמַר וּמַלְתָּה אֹתוֹ אָז יֹאכַל בּוֹ, מָצִינוּ שֶׁהוּא רַשַּׁאי לְקַיֵּם לוֹ עֲבָדִים עֲרֵלִים, שֶׁנֶּאֱמַר (להלן כג, יב) "וְיִנָּפֵשׁ בֶּן אֲמָתְךָ", רַבִּי אֱלִיעֶזֶר אוֹמֵר, אֵינוֹ רַשַּׁאי לְקַיֵּם לוֹ עֲבָדִים עֲרֵלִים, שֶׁנֶּאֱמַר וּמַלְתָּה אֹתוֹ. אִם כֵּן מַה תַּלְמוּד לוֹמַר "וְיִנָּפֵשׁ בֶּן אֲמָתְךָ", אֶלָּא שֶׁלְּקָחוֹ רַבּוֹ מֵעֶרֶב שַׁבָּת עִם חֲשֵׁכָה וְלֹא הִסְפִּיק לְמוֹהֲלוֹ עַד שֶׁחָשְׁכָה לְכָךְ נֶאֱמַר "וְיִּנָּפֵשׁ בֶּן אֲמָתְךָ וְהַגֵּר". דָּבָר אַחֵר, וּמַלְתָּה אֹתוֹ אָז יֹאכַל בּוֹ. לָמָּה נֶאֱמַר, לְהָבִיא אֶת שֶׁנִּתְקַיְּמָה בּוֹ מִצְוַת מִילָה [אֲפִלּוּ] שָׁעָה אַחַת אַף עַל פִּי שֶׁחָזַר הַבָּשָׂר וְחִפָּה אֶת הָעֲטָרָה אֵינוֹ מְעַכְּבוֹ מִלֶּאֱכֹל לֹא בְּפֶסַח וְלֹא בִּתְרוּמָה וְעַל זֶה נִמְנוּ רַבּוֹתֵינוּ בְּלוּד וְאָמְרוּ אֵינוֹ חוֹצֵץ לְטֻמְאָה.

{pפסוק מוp}  תּוֹשָׁב וְשָׂכִיר לֹא יֹאכַל בּוֹ, "תּוֹשָׁב" זֶה גֵּר תּוֹשָׁב "שָׂכִיר" זֶה הַגּוֹי. רַבִּי אֱלִיעֶזֶר אוֹמֵר, תּוֹשָׁב וְשָׂכִיר לֹא יֹאכַל בּוֹ. לָמָּה נֶאֱמַר, לָדוּן מִן הַפֶּסַח עַל הַתְּרוּמָה לִפְסֹל בָּהּ אֶת הֶעָרֵל. עַד שֶׁלֹּא יֹאמַר יֵשׁ לִי בַּדִּין, מָה אִם פֶּסַח הַקַּל פָּסַל בּוֹ אֶת הֶעָרֵל, תְּרוּמָה חֲמוּרָה אֵינוֹ דִּין שֶׁיִּפְסֹל בָּהּ אֶת הֶעָרֵל. לֹא אִם אָמַרְתָּ בְּפֶסַח שֶׁמִּעֵט הַכָּתוּב זְמַן אֲכִילָתוֹ לָאוֹכְלִין, לְפִיכָךְ פָּסַל בּוֹ אֶת הֶעָרֵל, תֹּאמַר בִּתְרוּמָה שֶׁרִבָּה הַכָּתוּב זְמַן אֲכִילָתָהּ לְאוֹכְלֶיהָ (אֵינוֹ) דִּין שֶׁלֹּא יִפְסֹל בָּהּ אֶת הֶעָרֵל, תַּלְמוּד לוֹמַר [תּוֹשָׁב וְשָׂכִיר בְּפֶסַח] תּוֹשָׁב וְשָׂכִיר בִּתְרוּמָה, מֻפְנֶה לְהַקִּישׁ וְלָדוּן גְּזֵרָה שָׁוָה, מַה תּוֹשָׁב וְשָׂכִיר הָאָמוּר בְּפֶסַח פָּסַל בּוֹ אֶת הֶעָרֵל אַף שָׂכִיר וְתוֹשָׁב הָאָמוּר בִּתְרוּמָה פָּסַל בּוֹ אֶת הֶעָרֵל. רַבִּי יִצְחָק אוֹמֵר, תּוֹשָׁב וְשָׂכִיר לֹא יֹאכַל בּוֹ. לָמָּה נֶאֱמַר, וַהֲלֹא כְּבָר נֶאֱמַר  "כָּל בֶּן נֵכָר לֹא יֹאכַל בּוֹ". אֲבָל אִם הָיָה עֲרָבִי מָהוּל וְגִבְעוֹנִי מָהוּל שׁוֹמֵעַ אֲנִי יְהֵא כָּשֵׁר לֶאֱכֹל בַּפֶּסַח, תַּלְמוּד לוֹמַר תּוֹשָׁב וְשָׂכִיר לֹא יֹאכַל בּוֹ.

{rרמז ריבr}  תַּנְיָא, רַבִּי אֱלִיעֶזֶר אוֹמֵר, מִנַּיִן לְעָרֵל שֶׁאֵינוֹ אוֹכֵל בִּתְרוּמָה. נֶאֱמַר תּוֹשָׁב וְשָׂכִיר בְּפֶסַח וְנֶאֱמַר (ויקרא כב, י) "תּוֹשָׁב וְשָׂכִיר" בִּתְרוּמָה, מַה תּוֹשָׁב וְשָׂכִיר הָאָמוּר בְּפֶסַח עָרֵל אָסוּר בּוֹ, אַף תּוֹשָׁב וְשָׂכִיר הָאָמוּר בִּתְרוּמָה עָרֵל אָסוּר בּוֹ. רַבִּי עֲקִיבָא אוֹמֵר, אֵינוֹ צָרִיךְ, הֲרֵי הוּא אוֹמֵר (שם ד) "אִישׁ אִישׁ" לְרַבּוֹת הֶעָרֵל אָמַר מַר, רַבִּי אֱלִיעֶזֶר אוֹמֵר, נֶאֱמַר תּוֹשָׁב וְשָׂכִיר. מֻפְנֶה, דְּאִי לֹא מֻפְנֶה אִיכָּא לְמִיפְרַךְ, מַה לַּפֶּסַח שֶׁכֵּן חַיֵּיב עָלָיו מִשּׁוּם פִּגּוּל נוֹתָר וְטָמֵא מַאי אַפְנוּיֵי מֻפְנֶה אִי מֻפְנֶה דִּתְרוּמָה מִצְרִיךְ צְרִיכֵי דְּתַנְיָא, תּוֹשָׁב זֶה קָנוּי קִנְיַן עוֹלָם שָׂכִיר, זֶה קָנוּי קִנְיַן שָׁנִים וְיאֹמַר תּוֹשָׁב וְאַל יֹאמַר שָׂכִיר, וַאֲנִי אוֹמֵר קָנוּי קִנְיַן עוֹלָם אֵינוֹ אוֹכֵל, קָנוּי קִנְיַן שָׁנִים לֹא כָּל שֶׁכֵּן. אִלּוּ כֵּן הָיִיתִי אוֹמֵר תּוֹשָׁב זֶה קָנוּי קִנְיַן שָׁנִים אֲבָל קָנוּי קִנְיַן עוֹלָם אוֹכֵל. בָּא שָׂכִיר וְלִמֵּד עַל תּוֹשָׁב שֶׁאַף עַל פִּי שֶׁקָּנוּי קִנְיַן עוֹלָם אֵינוֹ אוֹכֵל. אֶלָּא דְּפֶסַח מֻפְנֶה. הָאי תּוֹשָׁב וְשָׂכִיר דְּכָתַב רַחֲמָנָא בְּפֶסַח מַאי נִיהוּ. אִלֵימָא תּוֹשָׁב וְשָׂכִיר מַמָּשׁ מִשּׁוּם דַּהֲוָה לֵיהּ תּוֹשָׁב וְשָׂכִיר אִיפְטַר לֵיהּ מִפֶּסַח. וְהָא קַיְמָא לָן גַּבֵּי תְּרוּמָה דְּלָא אָכִיל, אַלְמָא לֹא קָנֵי לֵיהּ רַבֵּיהּ וְכוּ'. אֶלָּא לָאו מֻפְנֶה וְאַכַּתִי מֻפְנֶה מִצַּד אֶחָד הוּא וְשַׁמְעִינָן לֵיהּ לְרַבִּי אֱלִיעֶזֶר דְּלְמֵדִין וּמְשִׁיבִין, כֵּיוָן דִּלְגוּפֵיהּ לֹא צָרִיךְ שָׁדְי חָד אֲלָמֵד וְחָד אֲמְלַמֵּד וַהֲוָה לֵיהּ גְזֵרָה שָׁוָה מֻפְנָה מִשְּׁנֵי צְדָדִין. אִי מַה פֶּסַח אוֹנֵן אָסוּר אַף תְּרוּמָה אוֹנֵן אָסוּר, אָמַר קְרָא (ויקרא כב, י)  "וְכָל זָר" זָרוּת אָמַרְתִּי לְךָ וְלֹא אֲנִינוּת. אֵימָא וְלֹא עָרֵלוּת, הָא כְּתִיב תּוֹשָׁב וְשָׂכִיר. וּמָה רָאִיתָ, [מִסְתַּבְּרָא] עָרֵלוּת הֲוָה לֵיהּ לְרִבּוּיֵי שֶׁכֵּן מְחֻסָּר מַעֲשֶׂה, וּמַעֲשֶׂה בְּגוּפוֹ, וְעָנוּשׁ כָּרֵת וְיֶשְׁנוֹ לִפְנֵי הַדִּבּוּר, וּמִילַת זְכָרָיו וַעֲבָדָיו מְעַכֶּבֶת אוֹתוֹ. אַדְרַבָּא, אֲנִינוּת הֲוָה לֵיהּ לְרִבּוּיֵי שֶׁכֵּן יֶשְׁנוֹ בְּכָל שָׁעָה וְנוֹהֶגֶת בַּאֲנָשִׁים וּבְנָשִׁים וְאֵין בְּיָדוֹ לְתַקֵּן עַצְמוֹ. הֲנָךְ נָפִישָׁן רָבָא אָמַר, בְּלָא הֲנָךְ נְפִישָׁן נַמִי לֹא מָצִיתָ אַמְרֵת שַׁבְקִינָן עָרֵלוּת דְּכָתַב בְּגוּפֵיהּ וְיַלְפִינָן אֲנִינוּת מִפֶּסַח, דְּפֶסַח גּוּפֵיהּ מִמַּעֲשֵׂר גָּמַר. אִי מַה פֶּסַח מִילַת זְכָרָיו וַעֲבָדָיו מְעַכֶּבֶת אַף תְּרוּמָה מִילַת זְכָרָיו וַעֲבָדָיו מְעַכֶּבֶת, אָמַר קְרָא (לעיל פסוק מד) וּמַלְתָּה אֹתוֹ אָז יֹאכַל בּוֹ, מִילַת זְכָרָיו וַעֲבָדָיו מְעַכֶּבֶת [מִלֶּאֱכֹל פֶּסַח] וְאֵין מִילַת זְכָרָיו וַעֲבָדָיו מְעַכֶּבֶת אֹתוֹ בִּתְרוּמָה. אִי הָכִי אֵימָא  "עָרֵל לֹא יֹאכַל בּוֹ", "בּוֹ" אֵינוֹ אוֹכֵל אֲבָל אוֹכֵל בִּתְרוּמָה, הָא כְּתִיב תּוֹשָׁב וְשָׂכִיר. וּמָה רָאִיתָ, מִסְתַּבְּרָא עָרֵלוּת הֲוָה לֵיהּ לְרִבּוּיֵי שֶׁכֵּן מַעֲשֶׂה בְּגוּפוֹ וְעָנוּשׁ כָּרֵת. אַדְּרַבָּא, מִילַת זְכָרָיו וַעֲבָדָיו הֲוָה לֵיהּ לְרִבּוּיֵי, שֶׁכֵּן יֶשְׁנוֹ בְּכָל שָׁעָה. הֲנָךְ נַפְשִׁין רָבָא אָמַר, בְּלֹא הֲנָךְ נְפִישָׁן לֹא מָצִיתָ אַמְרֵת מִי אִכָּא מִידִי דְּעָרֵלוּת דְּגוּפֵיהּ לֹא מְעַכְּבָא וְעָרֵלוּת דְּאַחֲרִינֵי מְעַכְּבָא.

וְרַבִּי עֲקִיבָא הָאי תּוֹשָׁב וְשָׂכִיר מַאי עָבִיד לֵיהּ לְאַתּוּיֵי גֵּר שֶׁמָּל וְלֹא טָבַל וְקָטָן שֶנּוֹלַד כְּשֶׁהוּא מָהוּל וְקַסָּבַר צָרִיךְ לְהַטִּיף מִמֶּנוּ דַּם בְּרִית וְרַבִּי אֱלִיעֶזֶר, הָאי "אִישׁ אִישׁ" מַאי עָבִיד לֵיהּ, דִּבְּרָה תּוֹרָה כִּלְשׁוֹן בְּנֵי אָדָם.

הַשְׁתָּא דְּאַמְרֵת בּוֹ לִדְרָשָׁא (להלן פסוק מח) ["וְ]כָל עָרֵל לֹא יֹאכַל בּוֹ" (לעיל פסוק מג) "וְכָל בֶּן  נֵכָר לֹא יֹאכַל בּוֹ" לָמָּה לִי "בּוֹ" מְשֻׁמָּדוּת פּוֹסֶלֶת, וְאֵין מְשֻׁמָּדוּת פּוֹסֶלֶת בְּמַעֲשֵׂר. ["וְ]כָּל עָרֵל לֹא  יֹאכַל בּוֹ" "בּוֹ" אֵינוֹ אוֹכֵל אֲבָל אוֹכֵל הוּא בְּמַצָּה וּמָרוֹר.

אֵין לִי אֶלָּא מִילַת זְכָרָיו בִּשְׁעַת עֲשִׂיָּה וַעֲבָדָיו בִּשְׁעַת אֲכִילָה מִנַּיִן לִתֵּן אֶת הָאָמוּר שֶׁל זֶה בְּזֶה וְשֶׁל זֶה בְּזֶה, תַּלְמוּד לוֹמַר "אָז אָז" לִגְזֵרָה שָׁוָה.

בְּבַיִת אֶחָד יֵאָכֵל. בַּחֲבוּרָה אַחַת הַכָּתוּב מְדַבֵּר אוֹ אֵינוֹ בְּבַיִת אֶחָד כְּמַשְׁמָעוֹ כְּשֶׁהוּא אוֹמֵר  "עַל הַבָּתִּים אֲשֶׁר יֹאכְלוּ אֹתוֹ בָּהֶם", הָא לָמַדְנוּ שֶׁהוּא נֶאֱכָל בְּבָתִּים הַרְבֵּה. הָא מַה תַּלְמוּד לוֹמַר בְּבַית אֶחָד יֵאָכֵל, בַּחֲבוּרָה אַחַת הַכָּתוּב מְדַבֵּר. מִכַּאן אָמְרוּ, הַפֶּסַח נֶאֱכָל בִּשְׁנֵי מְקוֹמוֹת וְאֵין הַפֶּסַח נֶאֱכָל בִּשְׁתֵּי חֲבוּרוֹת. רַבִּי שִׁמְעוֹן בֶּן יוֹחַאי אוֹמֵר בִּשְׁנֵי מְקוֹמוֹת כֵּיצַד. הָיוּ בְּתוֹךְ הַבַּיִת וּבָקְעָה עֲלֵיהֶם הַקּוֹרָה יוֹצְאִין לֶחָצֵר. הָיוּ בֶּחָצֵר וְיָרְדוּ עֲלֵיהֶם גְּשָׁמִים וְנִכְנָסִין בַּבַּיִת, נִמְצָא אוֹכְלִין אוֹתוֹ בִּשְׁנֵי מְקוֹמוֹת.

לֹא תוֹצִיא מִן הַבַּיִת מִן הַבָּשָׂר חוּצָה, חוּץ לַחֲבוּרָה הָא אִם הוֹצִיא עָבַר עַל הַמִּצְוָה, שׁוֹמֵעַ אֲנִי שֶׁיְּהֵא כָּשֵׁר, וְהַדִּין נוֹתֵן הוֹאִיל וּשְׁלָמִים קָדָשִׁים קַלִּים וּפֶסַח קָדָשִׁים קַלִּים, אִם לָמַדְתָּ עַל שְׁלָמִים שֶׁאִם הוֹצִיאָן לַחוּץ פְּסָלָן אַף הַפֶּסַח אִם הוֹצִיאוֹ לַחוּץ פְּסָלוֹ. הָא מַה תַּלְמוּד לוֹמַר לֹא תוֹצִיא, חוּץ לַחֲבוּרָה. לֹא תוֹצִיא מִן הַבַּיִת. בַּבָּשָׂר הַכָּתוּב מְדַבֵּר, אַתָּה אוֹמֵר בַּבָּשָׂר, אוֹ אֵינוֹ אֶחָד בָּשָׂר וְאֶחָד עֶצֶם פָּסַל, תַּלְמוּד לוֹמַר לֹא תוֹצִיא מִן הַבַּיִת מִן הַבָּשָׂר, בַּבָּשָׂר הַכָּתוּב מְדַבֵּר.

(כָּתוּב בְּרֶמֶז תרמ"א וּבְרֶמֶז תמ"ג).

וְעֶצֶם לֹא תִשְׁבְּרוּ בוֹ. לָמָּה נֶאֱמַר וַהֲלֹא כְּבָר נֶאֱמַר (לעיל פסוק ח) "וְאָכְלוּ אֶת הַבָּשָׂר", הַבָּשָׂר שֶׁחוּץ לָעֶצֶם אוֹ אֵינוֹ [אֶלָּא] בָּשָׂר שֶׁבְּתוֹךְ הָעֶצֶם וּמָה אֲנִי מְקַיֵּם וְעֶצֶם לֹא תִשְׁבְּרוּ בוֹ עֶצֶם שֶׁאֵין בּוֹ בָּשָׂר, (אוֹ עֶצֶם שֶׁיֵּשׁ בּוֹ בָּשָׂר) תַּלְמוּד לוֹמַר וְעֶצֶם לֹא תִשְׁבְּרוּ, בֵּין שֶׁיֵּשׁ בּוֹ בָּשָׂר בֵּין שֶׁאֵין בּוֹ בָּשָׂר.

בּוֹ, וְלֹא בִּשְׁאַר כָּל הַקָּדָשִׁים שֶׁהָיָה בַּדִּין, וּמָה אִם פֶּסַח הַקַּל הֲרֵי הוּא עוֹבֵר עָלָיו מִשּׁוּם בַּל תִּשְׁבּוֹר, קָדָשִׁים חֲמוּרִים אֵינוֹ דִּין שֶׁיַּעֲבֹר עָלָיו, הָא מַה תַּלְמוּד לוֹמַר בּוֹ, "בּוֹ" וְלֹא בִּשְׁאַר קָדָשִׁים.

הַשּׁוֹבֵר אֶת הָעֶצֶם בְּפֶסַח טָהוֹר סוֹפֵג אֶת הָאַרְבָּעִים, אֲבָל הַמּוֹתִיר בְּטָהוֹר וְהַשּׁוֹבֵר בְּטָמֵא אֵינוֹ עוֹבֵר. מִנָּלָן, אָמַר קְרָא וְעֶצֶם לֹא תִשְׁבְּרוּ- בוֹ, בוֹ בְּכָשֵׁר וְלֹא בְּפָסוּל. מוֹתִיר בְּטָהוֹר מִנָּלָן, דְּתַנְיָא  "וְלֹא תוֹתִירוּ מִמֶּנּוּ עַד בֹּקֶר" בָּא הַכָּתוּב לִתֵּן עֲשֵׂה אַחַר לֹא תַעֲשֶׂה וְכוּ'.

תָּנוּ רַבָּנָן, וְעֶצֶם לֹא תִשְׁבְּרוּ בוֹ, אֶחָד עֶצֶם שֶׁיֵּשׁ בּוֹ מֹחַ וְאֶחָד עֶצֶם שֶׁאֵין בּוֹ מֹחַ, וּמָה אֲנִי מְקַיֵּם (לעיל פסוק ח) "וְאָכְלוּ אֶת הַבָּשָׂר" בְּבָשָׂר שֶׁעַל גַּבֵּי הָעֶצֶם, אוֹ אֵינוֹ אֶלָּא בְּבָשָׂר שֶׁבְּתוֹךְ הָעֶצֶם, וּמָה אֲנִי מְקַיֵּם וְעֶצֶם לֹא תִשְׁבְּרוּ בוֹ בַּעֲצָמוֹת שֶׁאֵין בָּהֶן מֹחַ אֲבָל בַּעֲצָמוֹת שֶׁיֵּשׁ בָּהֶן מֹחַ שׁוֹבֵר וְאוֹכֵל, וְאַל תִּתְמַהּ שֶׁהֲרֵי יָבֹא עֲשֵׂה וְיִדְחֶה אֶת לֹא  תַעֲשֶׂה רָבָא אָמַר, אֵין עֲשֵׂה דּוֹחֶה אֶת לֹא תַעֲשֶׂה שֶׁבַּמִּקְדָּשׁ. כְּשֶׁהוּא אוֹמֵר  "וְעֶצֶם לֹא (ת)[יִ]שְׁבְּרוּ בּוֹ" בְּפֶסַח שֵׁנִי, שֶׁאֵין תַּלְמוּד לוֹמַר שֶׁהֲרֵי כְּבָר נֶאֱמַר (שם) "כְּכָל חֻקַּת הַפֶּסַח יַעֲשׂוּ אוֹתוֹ" הֱוֵי אוֹמֵר אֶחָד עֶצֶם שֶׁיֵּשׁ בּוֹ מֹחַ וְאֶחָד עֶצֶם שֶׁאֵין בּוֹ מֹחַ.

לֹא תוֹצִיא מִן הַבַּיִת. אֵין לִי אֶלָּא מִבַּיִת לְבַיִת, מֵחֲבוּרָה לַחֲבוּרָה מִנַּיִן, תַּלְמוּד לוֹמַר מִן הַבָּשָׂר חוּצָה חוּצָה לַאֲכִילָתוֹ. אָמַר רַב אַמִי, הַמּוֹצִיא בְּשַׂר פֶּסַח מֵחֲבוּרָה לַחֲבוּרָה אֵינוֹ חַיָּב עַד שֶׁיַּנִּיחַ הוֹצָאָה כְּתִיב בֵּיהּ כְּשַׁבָּת.

תַּנְיָא  "עַל הַבָּתִּים אֲשֶׁר יֹאכְלוּ אֹתוֹ בָּהֶ(ן)[ם"], מְלַמֵּד שֶׁהַפֶּסַח נֶאֱכָל בִּשְׁתֵּי חֲבוּרוֹת. יָכוֹל שֶׁהָאוֹכֵל בִּשְׁנֵי מְקוֹמוֹת, תַּלְמוּד לוֹמַר בְּבַיִת אֶחָד יֵאָכֵל, מִכָּאן אָמְרוּ, הַשַּׁמָּשׁ שֶׁאָכַל כְּזַיִת (בָּשָׂר הַנּוֹתָר) [בְּצַד הַתַּנּוּר] רָצוּ בְּנֵי חֲבוּרָה לַעֲשׂת עִמּוֹ טוֹבָה בָּאִין וְיוֹשְׁבִין בְּצִדּוֹ, דִּבְרֵי רַבִּי יְהוּדָה. רַבִּי יִשְׁמָעֵאל אוֹמֵר, "בָּתִּים אֲשֶׁר יֹאכְלוּ אֹתוֹ בָּהֶ(ן)[ם"] מְלַמֵּד שֶׁהָאוֹכְלוֹ אוֹכֵל בִּשְׁנֵי מְקוֹמוֹת. יָכוֹל יְהֵא נֶאֱכָל בִּשְׁתֵּי חֲבוּרוֹת, תַּלְמוּד לוֹמַר בְּבַיִת אֶחָד יֵאָכֵל. מַר סָבַר יֵשׁ אֵם לַמִּקְרָא וּמַר סָבַר יֵשׁ אֵם לַמַּסֹּרֶת. (יָכוֹל יְהֵא עִקָּרוֹ שֶׁל פֶּסַח נֶאֱכָל בִּשְׁתֵּי חֲבוּרוֹת תַּלְמוּד לוֹמַר בְּבַיִת אֶחָד יֵאָכֵל).

{pפסוק מזp}  כָּל עֲדַת יִשְׂרָאֵל יַעֲשׂוּ אֹתוֹ. לָמָּה נֶאֱמַר, לְפִי שֶׁהוּא אוֹמֵר (לעיל פסוק כא) "מִשְׁכוּ וּקְחוּ לָכֶם צֹאן", כְּשֵׁם שֶׁפֶּסַח מִצְרַיִם אֵינוֹ כָּשֵׁר אֶלָּא לְמִשְׁפָּחוֹת כָּךְ פֶּסַח דּוֹרוֹת לֹא יְהֵא כָּשֵׁר אֶלָּא לְמִשְׁפָּחָה, תַּלְמוּד לוֹמַר כָּל עֲדַת יִשְׂרָאֵל יַעֲשׂוּ אֹתוֹ, מַגִּיד שֶׁפֶּסַח נֶאֱכָל בְּעִרְבּוּבְיָא.

{pפסוק מחp}  וְכִי יָגוּר אִתְּךָ גֵּר וְעָשָׂה פֶסַח. שׁוֹמֵעַ אֲנִי כֵּיוָן שֶׁנִּתְגַּיֵּר יַעֲשֶׂה פֶּסַח מִיָּד, תַּלְמוּד לוֹמַר וְהָיָה כְּאֶזְרַח הָאָרֶץ, מָה אֶזְרָח בְּאַרְבָּעָה עָשָׂר אַף הַגֵּר בְּאַרְבָּעָה עָשָׂר. רַבִּי שִׁמְעוֹן בֶּן אֶלְעָזָר אוֹמֵר, הֲרֵי שֶׁנִּתְגַּיֵּר בֵּין שְׁנֵי פְּסָחִים שׁוֹמֵעַ אֲנִי יַעֲשֶׂה פֶּסַח שֵׁנִי, תַּלְמוּד לוֹמַר וְהָיָה כְּאֶזְרַח הָאָרֶץ, מָה אֶזְרַח הָאָרֶץ שֶׁלֹּא עָשָׂה אֶת הָרִאשׁוֹן יַעֲשֶׂה אֶת הַשֵּׁנִי וְכוּ'.

הִמּוֹל לוֹ כָל זָכָר וְאָז יִקְרַב לַעֲשֹׂתוֹ, מַגִּיד שֶׁמִּילַת זְכָרָיו מְעַכַּבְתּוֹ מִלֶּאֱכֹל בַּפֶּסַח, אֵין לִי אֶלָּא מִילַת זְכָרָיו, מִילַת עֲבָדָיו מִנַּיִן הֲרֵי אַתָּה דָּן, נֶאֱמַר כָּאן אָז וְנֶאֱמַר לְהַלָּן, (לעיל פסוק מד) "אָז" מַה לְהַלָּן מִילַת עֲבָדָיו אַף כָּאן מִילַת עֲבָדָיו וּמַה (כָּאן) [לְהַלָּן] מִילַת זְכָרָיו אַף כָּאן מִילַת זְכָרָיו דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵין מִילַת זְכָרָיו מְעַכַּבְתּוֹ מִלֶּאֱכֹל בַּפֶּסַח. וּמַה תַּלְמוּד לוֹמַר הִמּוֹל לוֹ כָל זָכָר וְאָז יִקְרַב לַעֲשֹׂתוֹ. אֶלָּא שֶׁאִם הָיוּ לְפָנָיו שְׁתֵּי מִצְוֹת, מִצְוַת פֶּסַח וּמִצְוַת מִילָה, אֵינִי יוֹדֵעַ אֵיזֶה יַקְדִּים, כְּשֶׁהוּא אוֹמֵר הִמּוֹל לוֹ כָל זָכָר, הִקְדִּים מִצְוַת מִילָה לְמִצְוַת הַפֶּסַח.

רַבִּי נָתָן אוֹמֵר, אֵין תַּלְמוּד לוֹמַר הִמּוֹל לוֹ כָל זָכָר אֶלָּא לְהָבִיא אֶת הָעֶבֶד שֶׁטָּבַל לִפְנֵי רַבּוֹ שֶׁיָּצָא בֶּן חוֹרִין, מַעֲשֶׂה בִּבְלוֹרְיָא שֶׁטָּבְלוּ מִקְצַת שִׁפְחוֹתֶיהָ לְפָנֶיה וּמִקְצַת לְאַחֲרֶיהָ, וּבָא מַעֲשֶׂה לִפְנֵי חֲכָמִים וְאָמְרוּ אֶת שֶׁטָּבְלוּ לְפָנֶיהָ בְּנוֹת חוֹרִין וּלְאַחֲרֶיהָ מְשֻׁעְבָּדוֹת. אַף עַל פִּי כֵן הָיוּ מְשַׁמְּשׁוֹת אוֹתָהּ עַד יוֹם מוֹתָהּ.

תַּנָא דְּבֵי אֵלִיָּהוּ, פַּעַם אַחַת הָיִיתִי עוֹבֵר מִמָּקוֹם לְמָקוֹם, מְצָאַנִי זָקֵן אֶחָד, אָמַר לִי, יֵשׁ אֻמּוֹת הָעוֹלָם לִימוֹת הַמָּשִׁיחַ, אָמַרְתִּי לוֹ, בְּנִי כָּל גּוֹי וְכָל מַמְלָכָה שֶׁעִנּוּ אֶת יִשְׂרָאֵל וְלָחֲצוּ אוֹתָם רוֹאִין בְּטוֹבָתָן שֶׁל יִשְׂרָאֵל וְחוֹזְרִין וְשָׁבִין לַעֲפָרָן וְשׁוּב אֵינָן חַיִּים לְעוֹלָם, שֶׁנֶּאֱמַר  "רָשָׁע יִרְאֶה וְכָעָס" וְגוֹ', וְכָל גּוֹי וְכָל מַמְלָכָה שֶׁלֹּא עִנּוּ אֶת יִשְׂרָאֵל וְלֹא לָחֲצוּ אוֹתָם בָּאִין לִימוֹת הַמָּשִׁיחַ, שֶׁנֶּאֱמַר (ישעיה סא, ה ו) "וְעָמְדוּ זָרִים" וְגוֹ', "וְאַתֶּם כֹּהֲנֵי ה' תִּקָּרֵאוּ", וְאוֹמֵר  "וְלַעֲבָדָיו יִקְרָא שֵׁם אַחֵר", אֵלּוּ הַכְּשֵׁרִים שֶׁבָּאֻמּוֹת. אָמַר לִי, רַבִּי תֹּאמַר הוֹאִיל וְהֵן בָּאִין לִימוֹת הַמָּשִׁיחַ כוּ'.

וְכָל עָרֵל לֹא יֹאכַל בּוֹ, יָכוֹל יִפְסֹל בְּנֵי חֲבוּרָה הַבָּאִים עִמּוֹ. וְדִין הוּא, הוֹאִיל וְטֻמְאָה פּוֹסֶלֶת וְעָרְלָה פּוֹסֶלֶת, מַה טֻּמְאָה לֹא עָשָׂה בָּה מִקְצַת טֻמְאָה כְּכָל טֻמְאָה אַף עָרְלָה לֹא עָשָׂה בּוֹ מִקְצַת עָרְלָה כְּכָל עָרְלָה, אוֹ כְּלַךְ לְדֶרֶךְ זוּ, הוֹאִיל וְעָרְלָה פּוֹסֶלֶת וּזְמַן פּוֹסֵל, מַה זְּמַן עָשָׂה בּוֹ מִקְצַת זְמַן כְּכָל זְמַן אַף עָרְלָה עָשָׂה בּוֹ מִקְצַת עָרְלָה כְּכָל  עָרְלָה. נִרְאֶה לְמִי דּוֹמֶה דָּנִין דָּבָר שֶׁאֵינוֹ נוֹהֵג בְּכָל הַזְּבָחִים וְכוּ'. אוֹ כְּלַךְ לְדֶרֶךְ זוּ. אוֹ דָּנִין דָּבָר שֶׁלֹּא הֻתַּר מִכְּלָלוֹ מִדָּבָר שֶׁלֹּא הֻתַּר מִכְּלָלוֹ וְאַל יוֹכִיחַ טֻמְאָה שֶׁהֻתְּרָה מִכְּלָלָהּ תַּלְמוּד לוֹמַר וְכָל עָרֵל, אִכָּא כּוּלָּהּ עָרְלָה פְּסוּלָה, מִקְצָתָהּ לֹא פְּסוּלָה. וְכִי תֵימָא לִזְרִיקָה, דְּכוּלָהּ עָרְלָה פָּסְלָה אֲבָל בִּזְרִיקָה לֹא, דְּקָא סָבַר רַבָּה שְׁחָטוֹ לְמוֹלִין שֶׁיִּתְכַּפְּרוּ בּוֹ עֲרֵלִים כָּשֵׁר, דְּאֵין מַחֲשֶׁבֶת עֲרֵלִים בִּזְרִיקָה. וְכִי תֵימָא, מַאי קִילָא בִּזְרִיקָה, דְּאֵין מַחֲשֶׁבֶת אוֹכְלִין בִּזְרִיקָתָהּ וְרַב חִסְדָּא אַדְּרַבָּא לְאִידָךְ גִּיסָא תַּלְמוּד לוֹמַר [וְ]כָל עָרֵל, דְּאִי אִיכָּא כֻּלָּהּ עָרֵלוּת פָּסְלָה, מִקְצָתָהּ לֹא פָּסְלָה. וְכִי תֵימָא, הוּא הַדִּין לִזְרִיקָה, תַּלְמוּד לוֹמַר "זֹאת" בִּשְׁחִיטָה, אֲבָל בִּזְרִיקָה אֲפִלּוּ מִקְצָתָהּ נַמִי פָּסְלָה. וְכִי תֵימָא מַאי חֻמְרָא דְּלָא מִיקְבַּע בְּפִגּוּל אֶלָּא בִּזְרִיקָה.

תּוֹרָה אַחַת יִהְיֶה לָאֶזְרָח. לָמָּה נֶאֱמַר, וַהֲרֵי כְּבָר נֶאֱמַר וְהָיָה כְּאֶזְרַח הָאָרֶץ, מַה תַּלְמוּד לוֹמַר תּוֹרָה אַחַת יִהְיֶה לָאֶזְרָח. לְפִי שֶׁהוּא אוֹמֵר וְכִי יָגוּר אִתְּךָ גֵּר אֵין לִי אֶלָּא פֶּסַח שֶׁהִשְׁוָה בּוֹ אֶת הַגֵּר לָאֶזְרָח, שְׁאַר כָּל הַמִּצְוֹת שֶׁבַּתּוֹרָה מִנַּיִן, תַּלְמוּד לוֹמַר תּוֹרָה אַחַת, בָּא הַכָּתוּב וְהִשְׁוָה אֶת הַגֵּר לָאֶזְרָח לְכָל הַמִּצְוֹת הָאֲמוּרוֹת בַּתּוֹרָה.

{rרמז ריגr}  תּוֹרָה אַחַת יִהְיֶה לָאֶזְרָח וְלַגֵּר. שְׁלֹשָׁה גֵּרִים הֵן. יֵשׁ גֵּר שֶׁנִּתְגַּיֵּר לְשֵׁם אִשָּׁה. אָמַר לוֹ הַקָּדוֹשׁ בָּרוּךְ הוּא, נִתְגַּיַּרְתָּ בִּשְׁבִיל הַנְּבֵלָה, הֲרֵי נְתוּנָה לְךָ שֶׁנֶּאֱמַר (דברים יד, כא) "לַגֵּר אֲשֶׁר בִּשְׁעָרֶיךָ תִּתְּנֶנָּה". הַגֵּר הַשֵּׁנִי לִהְיוֹת מִתְפַּרְנֵס כְּעָנִי, הֲרֵי הֵן נוֹתְנִין לוֹ שֶׁנֶּאֱמַר (ויקרא כג, כב) "וּבְקֻצְרְכֶם אֶת קְצִיר" וְגוֹ'. הַגֵּר הַשְּׁלִישִׁי זֶה שֶׁנִּתְגַּיֵּר לִשְׁמוֹ שֶׁל הַקָּדוֹשׁ בָּרוּךְ הוּא. אָמַר הַקָּדוֹשׁ בָּרוּךְ הוּא, הוּא שָׁקוּל עָלַי כְּאַחַד מֵהֶם, שֶׁנֶּאֱמַר  "הַקָּהָל חֻקָּה אַחַת וְגוֹ' תּוֹרָה אַחַת יִהְיֶה לָאֶזְרַח" וְגוֹ'. וְלֹא עוֹד אֶלָּא שֶׁהוּא שָׁקוּל עָלַי כַּלֵּוִי שֶׁנֶּאֱמַר (דברים יד, כט) "וּבָא הַלֵּוִי כִּי אֵין לוֹ", אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, הַגֵּר הַזֶּה כְּלֵוִי לְפָנֶיךָ אָמַר לוֹ גָּדוֹל הוּא לְפָנַי, שֶׁנִּתְגַּיֵּר לִשְׁמִי. מָשָׁל לִצְבִי שֶׁגָּדַל בַּמִדְבָּר וּבָא מֵעַצְמוֹ וְנִתְעָרֵב בַּצֹּאן וְהָיָה הָרוֹעֶה מַאֲכִילוֹ וּמַשְׁקֵהוּ וּמְחַבְּבוֹ יוֹתֵר מִצֹּאנוֹ. אָמְרוּ לוֹ, לִצְבִי זֶה אַתָּה מְחַבֵּב יוֹתֵר מִן הַצֹּאן. אָמַר לָהֶם כַּמָּה יְגִיעוֹת יָגַעְתִּי בְּצֹאנִי, מוֹצִיאָן בַּבֹּקֶר וּמַכְנִיסָן בָּעֶרֶב עַד (שֶׁבָּא גָּדְלוּ) [שֶׁנִּתְגַּדְּלוּ], וְזֶה שֶׁגָּדַל בַּמִּדְבָּרוֹת וּבַיְּעָרִים וּבָא מֵעַצְמוֹ לְתוֹךְ צֹאנִי לְכַךְ אֲנִי מְחַבְּבוֹ. כָּךְ הַקָּדוֹשׁ בָּרוּךְ הוּא, כַּמָּה יָגַעְתִּי בְּיִשְׂרָאֵל, הוֹצֵאתִים מִמִּצְרַיִם, הֶרְאֵיתִי לִפְנֵיהֶם, הוֹרַדְתִּי לָהֶם אֶת הַמָּן, הֵגַזְתִּי לָהֶם אֶת הַשְּׂלָו, הֶעֱלִיתִי לָהֶם אֶת הַבְּאֵר, הִקַּפְתִּים עַנְנֵי כָּבוֹד עַד שֶׁקִּבְּלוּ תּוֹרָתִי, וְזֶה בָּא מֵעַצְמוֹ, לְפִיכָךְ שָׁקוּל עָלַי כְּיִשְׂרָאֵל וְכוּ' [וּכְלֵוִי].

~ פרק יג

{pפסוק א-בp} {rרמז רידr}  וַיְדַבֵּר ה' אֶל מֹשֶׁה לֵּאמֹר קַדֶּשׁ לִי כָל בְּכוֹר. זוּ אַחַת מִן הַמִּדּוֹת שֶׁהַתּוֹרָה נִדְרֶשֶׁת בָּהֶם, כְּלָל שֶׁהוּא צָרִיךְ לִפְרָט, וּפְרָט שֶׁהוּא צָרִיךְ לִכְלָל, קַדֶּשׁ לִי כָל בְּכוֹר, כְּלָל, אֶחָד זְכָרִים וְאֶחָד נְקֵבוֹת בְּמַשְׁמַע, שֶׁנֶּאֱמַר (דברים טו, יט) "כָּל הַבְּכוֹר אֲשֶׁר יִוָּלֵד" וְגוֹ'. "הַזָּכָר", פְּרָט, יָצְאוּ נְקֵבוֹת, מִמַּשְׁמָע אֲנִי אֶקְרָא אֶת הַכְּלָל וּמַה תַּלְמוּד לוֹמַר הַפְּרָט, שֶׁאִם קוֹרֵא אֲנִי אֶת הַכְּלָל אֲבָל לֹא אֶת הַפְּרָט שׁוֹמֵעַ אֲנִי כָּל שֶׁיִּוָּלֵד רִאשׁוֹן בֵּין זָכָר בֵּין נְקֵבָה יִהְיֶה בְּכוֹר (וְכוּ'), תַּלְמוּד לוֹמַר "כָּל הַבְּכוֹר וְגוֹ'. הַזָּכָר", זְכָרִים אֲבָל לֹא נְקֵבוֹת. אֲנִי אֶקְרָא אֶת הַפְּרָט אֲבָל לֹא אֶת הַכְּלָל, שׁוֹמֵעַ אֲנִי כָּל זָכָר שֶׁיִּוָּלֵד בֵּין כְּשֶׁהוּא פּוֹתֵחַ רֶחֶם וּבֵין שֶׁאֵינוֹ פּוֹתֵחַ רֶחֶם יִהְיֶה בְּכוֹר, תַּלְמוּד לוֹמַר קַדֶּשׁ לִי כָל בְּכוֹר, עַד שֶׁיִּהְיֶה זָכָר וּפוֹתֵחַ רֶחֶם, לְקַיֵּם מַה שֶׁנֶּאֱמַר  "כָּל פֶּטֶר רֶחֶם" וְגוֹ'.

רַבִּי יִשְׁמָעֵאל אוֹמֵר, כָּתוּב אֶחָד אוֹמֵר (דברים טו, יט) "תַּקְדִּישׁ" וְכָתוּב אַחֵר אוֹמֵר  "לֹא יַקְדִּישׁ". מַקְדִּישׁוֹ אַתָּה הֶקְדֵּשׁ עִלּוּי וְאֵין אַתָּה מַקְדִּישׁוֹ הֶקְדֵּשׁ מִזְבֵּחַ.

בָּאָדָם וּבַבְּהֵמָה. אֶת שֶׁיֵּשׁ לוֹ בָּאָדָם יֵשׁ לוֹ בַּבְּהֵמָה, יָצְאוּ הַלְּוִיִּים שֶׁאֵין לָהֶם בָּאָדָם, לֹא יִהְיֶה לָהֶם בַּבְּהֵמָה, דָּבָר אַחֵר, הִקִּישׁ בְּכוֹר אָדָם לִבְכוֹר בְּהֵמָה וּבְכוֹר בְּהֵמָה לִבְכוֹר אָדָם, מַה בְּכוֹר בְּהֵמָה הַנְּפָלִים פּוֹטְרִים בָּהּ מִן הַבְּכוֹרָה, אַף בְּכוֹר אָדָם הַנְּפָלִים פּוֹטְרִים הַבְּכוֹרָה, מַה בְּכוֹר אָדָם אַתָּה רַשַּׁאי לִתְּנוֹ לַכֹּהֵן בְּכָל מָקוֹם שֶׁיִּרְצֶה אַף בְּכוֹר בְּהֵמָה אַתָּה רַשַּׁאי לִתְּנוֹ לַכֹּהֵן בְּכָל מָקוֹם שֶׁיִּרְצֶה.

{rרמז רטוr} , לְפִי שֶׁהוּא אוֹמֵר (דברים יב, ו) "וַהֲבֵאתֶם שָׁמָּה עֹלֹתֵיכֶם וְגוֹ' וּבְכֹרֹת בְּקַרְכֶם וְצֹאנְכֶם", שׁוֹמֵעַ אֲנִי אֲפִלּוּ הוּא בְּמָקוֹם רָחוֹק יִהְיֶה חוֹבָה עָלָיו לַהֲבִיאוֹ לְבֵית הַבְּחִירָה, תַּלְמוּד לוֹמַר בָּאָדָם וּבַבְּהֵמָה, הִקִּישׁ בְּכוֹר בְּהֵמָה לִבְכוֹר אָדָם, מַה בְּכוֹר אָדָם אַתָּה רַשַּׁאי לִתְּנוֹ לַכֹּהֵן בְּכָל מָקוֹם שֶׁיִּרְצֶה אַף בְּכוֹר בְּהֵמָה אַתָּה רַשַּׁאי לִתְּנוֹ לַכֹּהֵן בְּכָל מָקוֹם שֶׁיִּרְצֶה, מַה בְּכוֹר אָדָם אַתָּה מְטַפֵּל בּוֹ שְׁלֹשִׁים יוֹם, אַף בְּכוֹר בְּהֵמָה אַתָּה מְטַפֵּל בּוֹ שְׁלֹשִׁים יוֹם.

לִי הוּא, לָמָּה נֶאֱמַר, לְפִי שֶׁהוּא אוֹמֵר (דברים טו, יט) "הַזָּכָר תַּקְדִּישׁ לַה' אֱלֹהֶיךָ", הַקְדִּישׁוֹ כְּדֵי שֶׁתְּקַבֵּל שָׂכָר, אוֹ אִם הִקְדַּשְׁתּוֹ יְהֵא מֻקְדָּשׁ וְאִם לָאו אֵינוֹ מֻקְדָּשׁ, תַּלְמוּד לוֹמַר לִי הוּא מִכָּל מָקוֹם, הָא מַה תַּלְמוּד לוֹמַר "תַּקְדִּישׁ", שֶׁתְּקַבֵּל שָׂכָר. כַּיּוֹצֵא בּוֹ אַתָּה אוֹמֵר  "וּבִעֵר עָלֶיָה הַכֹּהֵן עֵצִים בַּבֹּקֶר בַּבֹּקֶר", לָמָּה נֶאֱמַר, וַהֲרֵי כְּבָר נֶאֱמַר (ישעיה מ, טז) "וּלְבָנוֹן אֵין דֵּי בָּעֵר", הָא מַה תַּלְמוּד לוֹמַר "וּבִעֵר עָלֶיהָ הַכֹּהֵן", כְּדֵי שֶׁתְּקַבֵּל שָׂכָר.

{rרמז ריוr} , כַּיּוֹצֵא בּוֹ אַתָּה אוֹמֵר (במדבר כח, ד) "אֶת הַכֶּבֶשׁ אֶחָד תַּעֲשֶׂה בַבֹּקֶר", לָמָּה נֶאֱמַר, וַהֲרֵי כְּבָר נֶאֱמַר (ישעיה שם) "וְחַיָּתוֹ אֵין דֵּי עוֹלָה", הָא מַה תַּלְמוּד לוֹמַר "אֶת הַכֶּבֶשׁ אֶחָד", שֶׁתְּקַבֵּל שָׂכָר. כַּיּוֹצֵא בּוֹ  "וְעָשׂוּ לִי מִקְדָּשׁ" הִתְקַבֵּל שָׂכָר. כְּבָר שָׁבְתוּ תַּלְמִידִים בְּיַבְנֶה וְלֹא שָׁבַת שָׁם רַבִּי יְהוֹשֻׁעַ, וּכְשֶׁבָּאוּ הַתַּלְמִידִים אֶצְלוֹ אָמַר לָּהֶם מַה דָּבָר חָדָשׁ הָיָה לָכֶם בְּיַבְנֶה, אָמְרוּ לוֹ, אַחֲרֶיךָ רַבִּי, אָמַר לָהֶם, מִי שָׁבַת שָׁם. אָמְרוּ לוֹ רַבִּי אֶלְעָזָר בֶּן עֲזַרְיָה. אָמַר לָהֶם, אִי אֶפְשָׁר שֶׁשָּׁבַת שָׁם רַבִּי אֶלְעָזָר בֶּן עֲזַרְיָה וְלֹא חִדֵּשׁ לָכֶם דָּבָר. אָמְרוּ לוֹ, רַבִּי, כְּלָל זֶה דָּרַשׁ (דברים כט, ט י) "אַתֶּם נִצָּבִים הַיּוֹם כֻּלְּכֶם וְגוֹ' טַפְּכֶם נְשֵׁיכֶם", וְכִי טַף זֶה יוֹדֵע לְהָבִין בֵּין טוֹב לְרָע, אֶלָּא לִתֵּן שָׂכָר בָּנִים לָאָבוֹת לְרַבּוֹת שְׂכַר עוֹשֵׂי רְצוֹנוֹ, לְקַיֵּם מַה שֶׁנֶּאֱמַר  "ה' חָפֵץ לְמַעַן צִדְקוֹ יַגְדִּיל תּוֹרָה וְיַאְדִּיר". אָמַר לָהֶם, אֵין זֶה דָּבָר חָדָשׁ, וַהֲלֹא אֲנִי כְּבֶן שְׁמֹנִים שָׁנָה וְלֹא זָכִיתִי לְדָבָר זֶה בִּלְתִּי הַיּוֹם, אַשְׁרֶיךָ אַבְרָהָם אָבִינוּ שֶׁרַבִּי אֶלְעָזָר בֶּן עֲזַרְיָה יָצָא מֵחֲלָצֶיךָ. אֵין הַדּוֹר יָתוֹם שֶׁרַבִּי אֶלְעָזָר בֶּן עֲזַרְיָה שָׁרוּי בְּתוֹכוֹ.

אָמְרוּ לוֹ, עוֹד כְּלָל אֶחָד דָּרַשׁ, (ירמיה כג, ז) "לָכֵן הִנֵּה יָמִים בָּאִים נְאֻם ה' וְלֹא יֹאמְרוּ עוֹד חַי ה' אֲשֶׁר הֶעֱלָה אֶת בְּנֵי יִשְׂרָאֵל" וְגוֹ'. מָשְׁלוּ מָשָׁל, לְמַה הַדָּבָר דּוֹמֶה לְאֶחָד שֶׁהָיָה מִתְאַוֶּה לְבָנִים, נוֹלְדָה לוֹ בַּת הָיָה נוֹדֵר בְּחַיֵּי הַבַּת, נוֹלַד לוֹ בֵּן הִנִּיחַ אֶת הַבַּת וְהָיָה נוֹדֵר בְּחַיֵּי הַבֵּן. רַבִּי שִׁמְעוֹן בֶּן יוֹחַאי אוֹמֵר, לְמָה הַדָּבָר דּוֹמֶהּ, לְאֶחָד שֶׁהָיָה מְהַלֵּךְ בַּדֶּרֶךְ וּפָגַע בּוֹ זְאֵב, נִצַּל מִמֶּנּוּ, הָיָה מְתַנֶּה נִסִּים שֶׁנַּעֲשׂוּ לוֹ בַּזְּאֵב, חָזַר וּפָגַע בּוֹ אֲרִי וְהִנִּיחַ נִסִּים שֶׁנַּעֲשׂוּ לוֹ בַּזְּאֵב וְהָיָה מְתַנֶּה נִסִּים שֶׁנַּעֲשׂוּ לוֹ בָּאֲרִי.

כַּיּוֹצֵא בּוֹ דָּרַשׁ (בראשית כח, יט) "וַיִּקְרָא אֶת שֵׁם הַמָּקוֹם הַהוּא בֵּית אֵל", עָבַר שֵׁם הָרִאשׁוֹן וְנִתְקַיֵּם שֵׁם הַשֵּׁנִי.

{rרמז ריזr}  כַּיּוֹצֵא בּוֹ דָּרַשׁ  "וְלֹא יִקָּרֵא עוֹד אֶת שִׁמְךָ אַבְרָם וְהָיָה שִׁמְךָ אַבְרָהָם", עָבַר שֵׁם הָרִאשׁוֹן וְנִתְקַיֵּם שֵׁם הַשֵּׁנִי. כַּיּוֹצֵא בּוֹ דָּרַשׁ (שם טו) "וַיֹּאמֶר אֱלֹהִים אֶל אַבְרָהָם שָׂרַי אִשְׁתְּךָ" וְגוֹ' עָבַר שֵׁם הָרִאשׁוֹן וְנִתְקַיֵּם שֵׁם הַשֵּׁנִי. כַּיּוֹצֵא בּוֹ דָּרַשׁ (שם לב, כח) "וַיֹּאמֶר לֹא יַעֲקֹב יֵאָמֵר עוֹד שִׁמְךָ" הָרִאשׁוֹן נִתְקַיֵּם לוֹ וְהַשֵּׁנִי נִתְוַסֵף לוֹ. יִצְחָק לֹא נִשְׁתַּנָּה שְׁמוֹ, שֶׁנִּקְרָא מִפּי הַקָּדוֹשׁ בָּרוּךְ הוּא שְׁלֹשָׁה מִפִּי הַקָּדוֹשׁ בָּרוּךְ הוּא. יִצְחָק וּשְׁלֹמֹה ויֹאשִׁיָּה, בְּיִצְחָק מַהוּ אוֹמֵר, (שם יז, יט) "אֲבָל שָׂרָה אִשְׁתְּךָ" וְגוֹ'. בִּשְׁלֹמֹה מַהוּ אוֹמֵר, הִנֵּה בֵן נוֹלָד לָךְ וְגוֹ' שְׁלֹמֹה יִהְיֶה שְׁמוֹ. בִּיֹאשִׁיָּה מַהוּ אוֹמֵר  "הִנֵּה בֵן נוֹלָד לְבֵית דָּוִד יֹאשִׁיָּהוּ שְׁמוֹ". וְיֵשׁ אוֹמְרִים, אַף יִשְׁמָעֵאל בַגּוֹיִם. מָצִינוּ שְׁמוֹתָן שֶׁל צַּדִּיקִים וּמַעֲשֵׂיהֶם גְּלוּיִים לִפְנֵי הַמָּקוֹם עַד שֶׁלֹּא נוֹצְרוּ, שֶׁנֶּאֱמַר (ירמיה א, ה) "בְּטֶרֶם אֶצָּרְךָ בַבֶּטֶן יְדַעְתִּיךָ". הָא לָמַדְנוּ שֶׁשְּׁמוֹתֵיהֶן שֶׁל צַּדִּיקִים גְּלוּיִים, שֶׁל רְשָׁעִים מִנַּיִן, תַּלְמוּד לוֹמַר  "זֹרוּ רְשָׁעִים מֵרָחֶם".

רַבִּי יְהוּדָה אוֹמֵר, הַמְּקַבֵּל בְּהֵמָה מִן הַגּוֹי וְיָלְדָה מַעֲלִין אוֹתוֹ בְּשָׁוְיוֹ וְנוֹתֵן חֲצִי דָמָיו לַכֹּהֵן, וְהַנּוֹתֵן לוֹ בְּקַבָּלָה אַף עַל- פִּי שֶׁאֵינוֹ רַשַּׁאי קוֹנְסִין אוֹתוֹ עַד עֲשָׂרָה בְּדָמָיו וְנוֹתֵן כָּל דָּמָיו לַכֹּהֵן. וַחֲכָמִים אוֹמְרִים, כָּל זְמַן שֶׁיַּד גּוֹי בָּאֶמְצַע פְּטוּרָה מִן הַבְּכוֹרָה. אָמַר רַבִּי יוֹחָנָן, וּשְׁנֵיהֶם מִקְרָא אֶחָד דָּרְשׁוּ, קַדֶּשׁ לִי כָּל בְּכוֹר, רַבָּנָן סָבְרֵי, בְּכוֹר מִקְצַת בְּכוֹר מַשְׁמָע, כָּתַב רַחֲמָנָא כָּל, [עַד דְּאִכָּא כֻּלֵּיהּ וְרַבִּי יְהוּדָה סָבַר, בְּכוֹר כֻּלֵּי' מַשְׁמָע כָּתַב רַחֲמָנָא כָּל], דַּאֲפִלּוּ כָּל דְּהוּ. וְאִיבָעִית אֵימָא, דְּכוּלֵי עָלְמָא בְּכוֹר רוּבָּה מַשְׁמָע, מַר סָבַר כָּל לְמִלּוּיֵי אָתָא, וּמַר סָבַר כָּל לִגְרוּעֵי אָתֵי. וְכַמָּה תְּהֵא שֻׁתָּפוּת עִם הַגּוֹי וּתְהֵא פְּטוּרָה מִן הַבְּכוֹרָה. אָמַר רַב הוּנָא, אֲפִילוּ אָזְנוֹ, מַתְקִיף לֵהּ רַב נַחְמָן, וְלֵימָא לֵיהּ שְׁקֹל אָזְנָּךְ וְזִיל. אִתְּמַר, רַב חִסְדָּא אָמַר, דָּבָר שֶׁעוֹשֶׂה אוֹתָהּ נְבֵלָה, וְרָבָא אָמַר, כָּל דָּבָר שֶׁעוֹשֶה אוֹתָהּ טְרֵפָה. בְּמַאי קָא מִפְלְגֵי, מַר סָבַר טְרֵפָה חַיָּה וּמַר סָבַר טְרֵפָה אֵינָהּ חַיָּה. אֲמָרוּהָ רַבָּנָן קַמֵּיהּ דְּרַב פָּפָּא, הָא דְּרַב הוּנָא וְרַב חִסְדָּא וְרָבָא לֹא פְּלִיגֵי, הָא בּוֹ, הָא בְּאִמּוֹ. אָמַר לֵיהּ רַב פַּפָּא, מַאי שְׁנָא בּוֹ דְּבָעִינַן כָּל בְּכוֹר וְלֵיכָּא, אִמּוֹ נַמִי בָּעִינַן (להלן לד, יט) "כָּל מִקְנְךָ תִזָּכָר וְלֵיכָּא, אֶלָּא לֹא שְׁנָא. מַתְקִיף לָהּ מַר בַּר רַב אַשִׁי, מַאי שְׁנָא מִנְּפָלִים דְּאַף עַל גַּב דְּלָאו בְּנֵי חִיוּתָא נִינְהוּ קָדְשֵׁי, דַּאֲמַר מַר, (להלן פסוק יב) "פֶּטֶר שֶׁגֶר בְּהֵמָה", שֶׁגֶר בִּבְהֵמָה. הָתָם כֵּיוָן דְּלָא עָרַב בְּהוּ חוּלִּין קָרִינָא בְּהוּ כָּל בְּכוֹר, הָכָא דְּעָרְבֵי בְּהוּ חוּלִּין לֹא קָרִינָא בֵּיהּ כָּל בְּכוֹר.

רַב מָרִי בַּר רָחֵל הַוְיָא לֵיהּ הַהוּא חֲיוּתָא. הֲוָה מַקְנֵי לְאוּדְנַיְיהוּ לַגּוֹיִם, וְאָסַר לְהוּ בְּגִזָּה וַעֲבֹדָה, וְיָהִיב לְהוּ לַכֹּהֲנִים, וְכַלַּאי חֲיוּתָא אַמַּאי מַקְנֵי לְהוּ לַגּוֹיִם, דִּלְמָא אָתֵי בְּהוּ לִידֵי תַּקָּלָה. אִי הָכִי, מַאי טַעְמָא כַּלַּאי חֲיוּתָא, מִשּׁוּם דְּקָא מַפְקַע לְהוּ מִקְּדוּשָׁתַיְיהוּ. וְהָא אָמַר רַב יְהוּדָה, מֻתָּר לְהַטִּיל מוּם בַּבְּכוֹר קֹדֶם שֶׁיָּצָא לַאֲוִיר הָעוֹלָם, הָתָם מִקְּדוּשַּׁת מִזְבֵּחַ קָא מַפְקַע לֵיהּ, הָכָא מִקְּדוּשַׁת כֹּהֵן נַמִי מַפְקַע לֵיהּ. וְאִי תֵּימָא, רַב מָרִי בַּר רָחֵל יָדַע לְאַקְנוּיֵי קִנְיָן גָּמוּר, כֻּלֵּי עַלְמָא לָא יָדְעֵי לְאַקְנוּיֵי קִנְיָן גָּמוּר, וַחֲזֵי אִינִישׁ אַחֲרִינָא וְאָזִיל וְעָבִיד, וְסָבַר רַב מַרִי בַּר רָחֵל מִילְתָּא דְּעָבִיד, וְאָתִי בָּהּ לִידֵי תַּקָּלָה.

הַלּוֹקֵחַ עֻבָּר פָּרָתוֹ שֶׁל נָכְרִי וְהַמּוֹכֵר לוֹ, אַף עַל פִּי שֶׁאֵינוֹ רַשַּׁאי, וְהַמְּשַׁתֵּף לוֹ וְהַמְּקַבֵּל מִמֶּנּוּ וְנוֹתֵן לוֹ כְּדֵי קַבָּלָה פָּטוּר מִן הַבְּכוֹרָה, שֶׁנֶּאֱמַר "בְּיִשְׂרָאֵל" אֲבָל בַּאֲחֵרִים לֹא, וְהַכֹּהֲנִים וְהַלְּוִיִּם חַיָּיבִים, לֹא נִפְטְרוּ אֶלָּא מִפִּדְיוֹן הַבֵּן, מִפֶּטֶר חֲמוֹר.

רַבִּי יוֹסֵי הַגְּלִילִי אוֹמֵר, בְּכוֹר לְנַחֲלָה וּלְכֹהֵן, שֶׁנֶּאֱמַר פֶּטֶר רֶחֶם בְּיִשְׂרָאֵל, עַד שֶׁיִּפְטְרוּ רֶחֶם מִיִּשְׂרָאֵל. אָמַר רַב אַדָא בַּר אַהֲבָה, לְוִיָה שֶׁיָּלְדָה, בְּנָהּ פָּטוּר מֵחֲמִשָּׁה סְלָעִים, אַף עַל גַּב דְּאִיעֲבָּר מִיִּשְׂרָאֵל, וְשַׁאנִי הָתָם דַּאֲמַר קְרָא פֶּטֶר רֶחֶם, בְּפֶטֶר רֶחֶם תָּלָה רַחֲמָנָא.

{pפסוק ג-דp} {rרמז ריחr}  וַיֹּאמֶר מֹשֶׁה אֶל הָעָם זָכוֹר וְגוֹ'. אֵין לִי אֶלָּא שֶׁמַּזְכִּירִין יְצִיאַת מִצְרַיִם בַּיָּמִים, בַּלֵּילוֹת מִנַּיִן, תַּלְמוּד לוֹמַר  "לְמַעַן תִּזְכֹּר אֶת יוֹם צֵאתְךָ מֵאֶרֶץ מִצְרַיִם כֹּל יְמֵי חַיֶּיךָ", "יְמֵי חַיֶּיךָ", הַיָּמִים, "כֹּל יְמֵי חַיֶּיךָ", הַלֵּילוֹת, כְּדִבְרֵי בֶּן זוֹמָא. וַחֲכָמִים אוֹמְרִים, "יְמֵי חַיֶּיךָ", בָּעוֹלָם הַזֶּה, "כֹּל יְמֵי חַיֶּיךָ", לְהָבִיא לִימוֹת הַמָּשִׁיחַ. אָמַר לוֹ בֶּן זוֹמָא, עֲתִידִין יִשְׂרָאֵל שֶׁלֹּא לְהַזְכִּיר יְצִיאַת מִצְרַיִם לְעָתִיד לָבֹא, שֶׁנֶּאֱמַר (ירמיה כג, ז ח) "לָכֶן הִנֵּה יָמִים בָּאִים וְגוֹ' כִּי אִם חַי ה' אֲשֶׁר הֶעֱלָה וַאֲשֶׁר הֵבִיא", מַגִּיד שֶׁאֵין מַזְכִּירִין יְצִיאַת מִצְרַיִם לְעָתִיד לָבֹא.

{rרמז ריטr}  מִנַּיִן שֶׁאוֹמְרִים בָּרוּךְ אַתָּה ה' אֱלֹהֵינוּ וֶאֱלֹהֵי אֲבוֹתֵינוּ אֱלֹהֵי אַבְרָהָם אֱלֹהֵי יִצְחָק וֶאֱלֹהֵי יַעֲקֹב, שֶׁנֶּאֱמַר (לעיל ג, טו) "וַיֹּאמֶר עוֹד אֱלֹהִים אֶל מֹשֶׁה כֹּה תֹאמַר אֶל בְּנֵי יִשְׂרָאֵל ה' אֱלֹהֵי אֲבֹתֵיכֶם אֱלֹהֵי אַבְרָהָם אֱלֹהֵי יִצְחָק וֵאלֹהֵי יַעֲקֹב". וּמִנַּיִן שֶׁמְּבָרְכִין עַל הַמָּזוֹן, שֶׁנֶּאֱמַר (דברים ח, י) "וְאָכַלְתָּ וְשָׂבָעְתָּ וּבֵרַכְתָּ", זוּ בְּרָכָה רִאשׁוֹנָה, "עַל הָאָרֶץ", זוּ בְּרָכָה שְׁנִיָּה, "הַטֹּבָה", זֶה בּוֹנֵה יְרוּשָׁלַיִם, שֶׁנֶּאֱמַר  "הָהָר הַטּוֹב הַזֶּה וְהַלְּבָנֹן", "אֲשֶׁר נָתַן לָךְ", שֶׁגְּמָלָנוּ כָּל טוּב, א"ר חִיָּיא בַּר נַחְמָנִי בְּשֵׁם רַבִּי יִשְׁמָעֵאל, הֲרֵי הוּא אוֹמֵר "וְאָכַלְתָּ וְשָׂבָעְתָּ" (וּבֵרַכְתָּ הַטֹּבָה) מַה זֶּה מְחֻסַּר "אֲשֶׁר נָתַן לָךְ", בֵּין מִדָּה טוֹבָה בֵּין מִדַּת פֻּרְעָנוּת. אֵין לִי אֶלָּא מָזוֹן שֶׁהוּא טָעוּן בְּרָכָה לְאַחֲרָיו, לְפָנָיו מִנַּיִן, הָיָה רַבִּי יִשְׁמָעֵאל אוֹמֵר, קַל וָחֹמֶר הוּא, אִם בְּשֶׁאָכַל וְשָׂבָע הֲרֵי טָעוּן בְּרָכָה קַל וָחֹמֶר כְּשֶׁהוּא תָּאֵב לֶאֱכֹל. רַבִּי אוֹמֵר, אֵינוֹ צָרִיךְ, הֲרֵי הוּא אוֹמֵר "וְאָכַלְתָּ וְשָׂבָעְתָּ וּבֵרַכְתָּ", זוּ בִּרְכַּת הַזָּן, "עַל הָאָרֶץ", זוּ בִּרְכַּת הָאָרֶץ, "הַטֹּבָה" זֶה בּוֹנֵה יְרוּשָׁלַיִם, וְכֵן הוּא אוֹמֵר (שם ג, כה) "הָהָר הַטּוֹב", "אֲשֶׁר נָתַן לָךְ" זֶה הַטּוֹב וְהַמֵּטִיב. אֵין לִי אֶלָּא לְאַחֲרָיו, לְפָנָיו מִנַּיִן, תַּלְמוּד לוֹמַר "אֲשֶׁר נָתַן לָךְ", מִשָּׁעָה שֶׁנִּתַּן לָךְ. רַבִּי יִצְחָק אוֹמֵר, הֲרֵי הוּא אוֹמֵר  "וַעֲבַדְתֶּם אֵת ה' אֱלֹהֵיכֶם וּבֵרַךְ אֶת לַחְמְךָ", אֵימָתַי הוּא לַחְמְךָ, עַד שֶׁלֹּא אָכַלְתּוֹ. אֵין לִי אֶלָּא מָזוֹן שֶׁהוּא טָעוּן בְּרָכָה לְפָנָיו וּלְאַחֲרָיו, תּוֹרָה מִנַּיִן, הָיָה רַבִּי יִשְׁמָעֵאל אוֹמֵר, אָמַרְתָּ קַל וָחֹמֶר, וּמַה מָזוֹן שֶׁהוּא צֹרֶךְ חַיֵּי הָעוֹלָם הַזֶּה טָעוּן בְּרָכָה לְפָנָיו וּלְאַחֲרָיו, תּוֹרָה שֶׁהִיא חַיֵּי הָעוֹלָם הַבָּא אֵינוֹ דִּין שֶׁיִּטְעֹן בְּרָכָה לְפָנֶיהָ וּלְאַחֲרֶיהָ. רַבִּי יְהוּדָה בֶּן בְּתֵירָא אוֹמֵר, הֲרֵי הוּא אוֹמֵר "וְאָכַלְתָּ וְשָׂבָעְתָּ וּבֵרַכְתָּ", מַהוּ "הַטֹּבָה", זוּ תּוֹרָה, שֶׁנֶּאֱמַר (משלי ד, ב) "כִּי לֶקַח טוֹב נָתַתִּי לָכֶם" וְגוֹ'.

רַבִּי חֲנִינָא בֶּן אֲחִי רַבִּי יְהוֹשֻׁעַ אוֹמֵר, הֲרֵי הוּא אוֹמֵר (דברים לב, ג) "כִּי שֵׁם ה' אֶקְרָא", זֶה הַמְּבָרֵךְ, "הָבוּ גֹדֶל לֵאלֹהֵינוּ", אֵלּוּ הָעוֹנִים אַחֲרָיו, וּמַה הֵם עוֹנִין אַחַר הַמְּבָרֵךְ, בָּרוּךְ ה' הַמְּבֹרָךְ וְגוֹ', וּכְשֶׁהוּא קוֹרֵא בִּשְׁמוֹ עוֹנִין אַחֲרָיו בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד, וְכֵן דָּוִד הוּא אוֹמֵר  "גַּדְּלוּ לַה' אִתִּי". רַבִּי אוֹמֵר, (משלי י, ז) "זֵכֶר צַדִּיק לִבְרָכָה" כְּשֶׁהוּא מַזְכִּיר חַי הָעוֹלָמִים, שֶׁנֶּאֱמַר (תהלים קמה, יז) "צַדִּיק ה' בְּכָל דְּרָכָיו" תֵּן לוֹ בְּרָכָה.

[וְ]לֹא יֵאָכֵל חָמֵץ, לַעֲשׂת אֶת הַמַּאֲכִיל כָּאוֹכֵל. אוֹ אֵינוֹ אֶלָּא לְאָסְרוֹ בַּהֲנָאָה, כְּשֶׁהוּא אוֹמֵר (דברים טז, ג) "לֹא תֹאכַל עָלָיו חָמֵץ" הָא לָמַדְנוּ שֶׁהוּא אָסוּר בַּהֲנָאָה, הָא מַה תַּלְמוּד לוֹמַר לֹא יֵאָכֵל חָמֵץ, לַעֲשׂוֹת אֶת הַמַּאֲכִיל כָּאוֹכֵל, דִּבְרֵי רַבִּי יֹאשִׁיָּה. רַבִּי יִצְחָק אוֹמֵר, אֵינוֹ צָרִיךְ, אִם שְׁרָצִים קַלִּים עָשָׂה בָּהֶם אֶת הַמַּאֲכִיל כָּאוֹכֵל, חָמֵץ חָמוּר אֵינוֹ דִין שֶׁיַעֲשֶׂה בּוֹ כֵּן, הָא מַה תַּלְמוּד לוֹמַר וְלֹא יֵאָכֵל חָמֵץ, לֹא בָּא הַכָּתוּב אֶלָּא לְאָסְרוֹ בַּהֲנָאָה. רַבִּי יוֹסֵי הַגְּלִילִי אוֹמֵר, לֹא יֵאָכֵל חָמֵץ הַיּוֹם, מַגִּיד שֶׁלֹּא אָכְלוּ יִשְׂרָאֵל מַצָּה בְּמִצְרַיִם אֶלָּא יוֹם אֶחָד בִּלְבַד.

{rרמז רכr}  אָמַר חִזְקִיָּה, מִנַּיִן לְחָמֵץ בְּפֶסַח שֶׁאָסוּר בְּהֲנָאָה כָּל שִׁבְעָה, שֶׁנֶּאֱמַר [וְ]לֹא יֵאָכֵל חָמֵץ לֹא יְהֵא בּוֹ הֶיתֵּר אֲכִילָה. טַעְמָא דְּכָתַב רַחֲמָנָא לֹא יֵאָכֵל, הָא לֹא כָּתַב רַחֲמָנָא לֹא יֵאָכֵל אִסּוּר אֲכִילָה מַשְׁמָע אִסּוּר הֲנָאָה לֹא מַשְׁמָע. וּפְלִיגָא דְּרַבִּי אַבָּהוּ אָמַר רַבִּי אֶלְעָזָר, כָּל מָקוֹם שֶׁנֶּאֱמַר לֹא יֹאכַל, לֹא תֹאכַל, לֹא תֹאכֵלוּ אֶחָד אִסּוּר אֲכִילָה וְאֶחָד אִיסוּר הֲנָאָה בְּמַשְׁמַע עַד שֶׁיִּפְרֹט לְךָ הַכָּתוּב כְּדֶרֶךְ שֶׁפֵּרֵט לְּךָ בִּנְבֵלָה, לַגֵּר בִּנְתִינָה וְלַנָּכְרִי בִּמְכִירָה. וַהֲרֵי חָמֵץ, דְּרַחֲמָנָא אָמַר לֹא יֵאָכֵל חָמֵץ, וְתַנְיָא, רַבִּי יוֹסֵי הַגְּלִילִי אוֹמֵר, תְּמַהּ עַל עַצְמְךָ, הֵיאַךְ חָמֵץ אָסוּר בַּהֲנָאָה כָּל שִׁבְעָה. שַׁאנִי הָתָם, דִּכְתִיב  "לֹא יֵרָאֶה לְךָ", שֶׁלְּךָ יְהֵא. וְרַבָּנָן, שֶׁלְּךָ אִי אַתָּה רוֹאֶה אֲבָל אַתָּה רוֹאֶה שֶׁל אֲחֵרִים וְשֶׁל גָּבוֹהַּ. וְאִידָךְ, תַּרְתֵּי לְךָ כְּתִיבֵי. וְאִידָךְ, חַד בְּגוֹי שֶׁכְּבַשְׁתּוֹ וְחַד בְּגוֹי שֶׁלֹּא כְּבַשְׁתּוֹ, וְאִידָךְ, שְׁלֹשָׁה לְךָ כְּתִיבֵי, וְאִידָךְ, חָד בִּשְׂאוֹר וְחָד בְּחָמֵץ, וּצְרִיכֵי.

תַּנְיָא, רַבִּי יוֹסֵי הַגְּלִילִי אוֹמֵר, מִנַּיִן לְפֶסַח מִצְרַיִם שֶׁאֵין חִמּוּצוֹ נוֹהֵג אֶלָּא יוֹם אֶחָד, תַּלְמוּד לוֹמַר לֹא יֵאָכֵל חָמֵץ הַיּוֹם אַתֶּם יֹצְאִים.

רַבִּי בְּנָיָיה אוֹמֵר, אִלּוּ זָכוּ יִשְׂרָאֵל לְיוֹם אֶחָד הָיוּ נִכְנָסִין לָאָרֶץ, שֶׁנֶּאֱמַר הַיּוֹם אַתֶּם יֹצְאִים וְהָיָה כִי יְבִיאֲךָ, מִיָּד. הַיּוֹם אַתֶּם יֹצְאִים בְּחֹדֶשׁ הָאָבִיב, שֶׁאֵין תַּלְמוּד לוֹמַר בְּחֹדֶשׁ הָאָבִיב אֶלָּא חֹדֶשׁ שֶׁהוּא כָּשֵׁר לָכֶם, לֹא חַמָּה קָשָׁה וְלֹא גְּשָׁמִים. רַבִּי יוֹנָתָן אוֹמֵר (תהלים סח, ז) "מוֹצִיא אֲסִירִים בַּכּוֹשָׁרוֹת", אֵלּוּ בּוֹכִים וְאֵלּוּ מְשׁוֹרְרִים, מִצְרַיִם בּוֹכִים, שֶׁנֶּאֱמַר  "וּמִצְרַיִם מְקַבְּרִים אֵת אֲשֶׁר הִכָּה" וְגוֹ'. יִשְׂרָאֵל מְשׁוֹרְרִים, שֶׁנֶּאֱמַר (תהלים קיח, טו) "קוֹל רִנָּה וִישׁוּעָה בְּאָהֳלִי צַדִּיקִים", שֶׁהַמָּקוֹם מִתְרוֹמֵם עַל הַמִּצְרִיִּים. רַבִּי נָתָן אוֹמֵר, "בַּכּוֹשָׁרוֹת", בְּמַעֲשֵׂה הַכְּשֵׁרוֹת שֶׁלָּהֶן, וְכֵן הוּא אוֹמֵר (להלן לח, ח) "בְּמַרְאֹת הַצֹּבְאֹת אֲשֶׁר צָבְאוּ פֶּתַח אֹהֶל מוֹעֵד. רַבִּי אֶלִעָזָר בֶּן עֲזַרְיָה אוֹמֵר, בִּזְכוּת אַבְרָהָם אֲבִיהֶם הוֹצִיא הַמָּקוֹם אֶת יִשְׂרָאֵל מִמִּצְרַיִם, שֶׁנֶּאֱמַר (תהלים קה, מב מג) "כִּי זָכַר אֶת דְּבַר קָדְשׁוֹ אֶת אַבְרָהָם עַבְדּוֹ וַיּוֹצִא עַמּוֹ בְשָׂשׂוֹן".

רַבִּי שִׁמְעוֹן בֶּן יוֹחַאי אוֹמֵר בִּזְכוּת הַמִּילָה הוֹצִיא הַמָּקוֹם אֶת יִשְׂרָאֵל מִמִּצְרַיִם, שֶׁנֶּאֱמַר (יחזקאל טז, ו) "וָאֶעֱבֹר עָלַיִךְ וָאֶרְאֵךְ" וְגוֹ'. רַבִּי אוֹמֵר, בִּזְרִיזוּת יָצְאוּ יִשְׂרָאֵל מִמִּצְרַיִם, שֶׁנֶּאֱמַר כִּי בְחֹזֶק יָד הוֹצִיא ה'. דָּבָר אַחֵר, בִּזְרִיזוּת עַצְמָן יָצְאוּ יִשְׂרָאֵל מִמִּצְרַיִם, שֶׁנֶּאֱמַר (לעיל יב, א) "וְכָכָה תֹּאכְלוּ אֹתוֹ מָתְנֵיכֶם" וְגוֹ'. רַבִּי אוֹמֵר, ["מוֹצִיא אֲסִירִים בַּכּוֹשָׁרוֹת"], סוֹרְרִים הָיוּ אֶלָּא שֶׁנָּהַג עִמָּהֶן בְּהֶכְשֵׁרוּת, וְכֵן הוּא אוֹמֵר  "וָאֹמֵר אִישׁ שִׁקּוּצֵי עֵינָיו הַשְׁלִיכוּ וְגוֹ' וָאָעַשׂ לְמַעַן שְׁמִי לְבִלְתִּי הֵחֵל", אַךְ סוֹרְרִים הָיוּ אֶלָּא שֶׁנָּהַג עִמָּהֶן בְּהֶכְשֵׁרוּת.

הַיּוֹם אַתֶּם יֹצְאִים וְגוֹ'. שֶׁאֵין תַּלְמוּד לוֹמַר חֹדֶשׁ הָאָבִיב, אֶלָּא מַגִּיד שֶׁהַשָּׁנָה שֶׁיָּצְאוּ יִשְׂרָאֵל לֹא הָיְתָה צְרִיכָה לֵיעַבֵּר.

(כָּתוּב בְּרֶמֶז קפ"ז).

{rרמז רכאr}  וְהָיָה כִּי יְבִיאֲךָ ה' אֶל אֶרֶץ הַכְּנַעֲנִי וְגוֹ'. בְּאֶרֶץ חֲמֵשֶׁת עֲמָמִים, שֶׁהֵן שִׁבְעָה בְּמָקוֹם אַחֵר, הַכָּתוּב מְדַבֵּר. אוֹ אֵינוֹ מְדַבֵּר אֶלָּא בְּאֶרֶץ חֲמֵשֶׁת הָעֲמָמִין, הֲרֵי אַתָּה דָּן, נֶאֱמַר כָּאן בִּיאָה וְנֶאֱמַר לְהַלָּן  "בִּיאָה", מַה בִּיאָה הָאֲמוּרָה לְהַלָּן בְּאֶרֶץ חֲמֵשֶׁת הָעֲמָמִין שֶׁהֵן שִׁבְעָה בְּמָקוֹם אַחֵר, אַף בִּיאָה הָאֲמוּרָה כָּאן בְּאֶרֶץ חֲמֵשֶׁת הָעֲמָמִין שֶׁהֵן שִׁבְעָה בְּמָקוֹם אַחֵר. רַבִּי יוֹסֵי הַגְּלִילִי אוֹמֵר, אֲשֶׁר נִשְׁבַּע לַאֲבֹתֶיךָ לָמָּה נֶאֱמַר, לְפִי שֶׁהוּא אוֹמֵר (שם כו, ב) "וְלָקַחְתָּ מֵרֵאשִׁית כָּל פְּרִי הָאֲדָמָה", שׁוֹמֵעַ אֲנִי כָּל הָאֲרָצוֹת בְּמַשְׁמָע, הֲרֵי אַתָּה דָּן, נֶאֱמַר כָּאן שְׁבוּעָה וְנֶאֱמַר לְהַלָּן (שם ג) "שְׁבוּעָה", מַה שְּׁבוּעוֹת הָאֲמוּרוֹת לְהַלָּן בְּאֶרֶץ חֲמִשָּׁה עֲמָמִין שֶׁהֵן שֶׁבַע בְּמָקוֹם אַחֵר אַף כָּאן בְּאֶרֶץ חֲמֵשֶׁת עֲמָמִין שֶׁהֵן שִׁבְעָה בְּמָקוֹם אַחֵר. רַבִּי יֹאשִׁיָּה אוֹמֵר, נֶאֱמַר כָּאן אֶרֶץ זָבַת חָלָב וּדְבָשׁ וְנֶאֱמַר לְהַלָּן  "אֶרֶץ זָבַת חָלָב וּדְבָשׁ" מָה אֶרֶץ זָבַת חָלָב וּדְבָשׁ הָאָמוּר לְהַלָּן בְּאֶרֶץ חֲמֵשֶׁת עֲמָמִין שֶׁהֵן שִׁבְעָה בְּמָקוֹם אַחֵר אַף וְכוּ'.

אֲשֶׁר נִשְׁבַּע לַאֲבֹתֶיךָ. הֵיכָן נִשְׁבַּע, בְּאַבְרָהָם הוּא אוֹמֵר (בראשית טו, יח) "בַּיּוֹם הַהוּא כָּרַת ה' אֶת אַבְרָם בְּרִית לֵאמֹר וְגוֹ', בְּיִצְחָק הוּא אוֹמֵר (שם כו, ג) "גּוּר בָּאָרֶץ הַזֹּאת וְגוֹ', בְּיַעֲקֹב מַהוּ אוֹמֵר", (שם כח, יג) "הָאָרֶץ אֲשֶׁר אַתָּה שֹׁכֵב עָלֶיהָ לְךָ אֶתְּנֶנָּה".

וְעָבַדְתָּ אֶת הָעֲבֹדָה הַזֹּאת בַּחֹדֶשׁ הַזֶּה. כַּעֲבֹדָה שֶׁעָבַדְתָּ בְּמִצְרַיִם כֵּן עֲשֵׂה לְדוֹרוֹת, דִּבְרֵי רַבִּי יוֹנָתָן.

{pפסוק ו-זp}  שִׁבְעַת יָמִים תֹּאכַל מַצֹּת .

וּבַיּוֹם הַשְּׁבִיעִי חַג לַה'. כָּתוּב (בְּפֶסַח) [בַּפָּסוּק] "וְחַגֹּתֶם אֹתוֹ", כָּל זְמַן שֶׁיֵּשׁ חֲגִיגָה יֵשׁ מַצָּה אִם אֵין חֲגִיגָה אֵין מַצָּה, תַּלְמוּד לוֹמַר מַצּוֹת יֵאָכֵל. אֵת שִׁבְעַת הַיָּמִים. לָמָּה נֶאֱמַר, לְפִי שֶׁלֹּא לָמַדְנוּ עַל הֶחָמֵץ שֶׁהוּא אָסוּר מִשֵּׁשׁ שָׁעוֹת וּלְמַעְלָה, מִנַּיִן שֶׁהוּא אָסוּר מִשֵּׁשׁ שָׁעוֹת וּלְמַעְלָה, תַּלְמוּד לוֹמַר מַצּוֹת יֵאָכֵל אֵת שִׁבְעַת הַיָּמִים, מִכָּאן הָיָה רַבִּי יְהוּדָה בֶּן בְּתֵירָה אוֹמֵר, בִּשְׁלֹשָׁה פְּרָקִים בּוֹדְקִין אֶת הֶחָמֵץ, אוֹר אַרְבָּעָה עָשָׂר, וּבְאַרְבָּעָה עָשָׂר שַׁחֲרִית וּבִשְׁעַת הַבִּעוּר.

לֹא יֵרָאֶה לְךָ שְׂאֹר (כָּתוּב בְּרֶמֶז ר"ב).

{pפסוק חp}  וְהִגַּדְתָּ לְבִנְךָ בַּיּוֹם הַהוּא. שׁוֹמֵעַ אֲנִי מֵרֹאשׁ חֹדֶשׁ, תַּלְמוּד לוֹמַר בַּיּוֹם הַהוּא, שׁוֹמֵעַ אֲנִי מִבְּעוֹד יוֹם, תַּלְמוּד לוֹמַר בַּעֲבוּר זֶה, בְּשָׁעָה שֶׁמַּצָּה וּמָרוֹר מֻנָּחִין לְפָנֶיךָ עַל הַשֻּׁלְחָן.

בַּעֲבוּר זֶה עָשָׂה ה' לִי. לָמָּה נֶאֱמַר, לְפִי שֶׁהוּא אוֹמֵר  "מָה הָעֲבֹדָה הַזֹּאת לָכֶם", אֶלָּא בֵּן רָשָׁע שֶׁהוֹצִיא אֶת עַצְמוֹ מִן הַכְּלָל אַף אַתָּה תּוֹצִיאוֹ מִן הַכְּלָל, אֱמֹר לוֹ, בַּעֲבוּר זֶה עָשָׂה ה' לִי, וְלֹא לוֹ, אִלּוּ הָיָה שָׁם לֹא הָיָה נִגְאָל.

בְּכָל דּוֹר וָדוֹר חַיָּב אָדָם לִרְאוֹת אֶת עַצְמוֹ כְּאִלּוּ הוּא יָצָא מִמִּצְרַיִם, שֶׁנֶּאֱמַר וְהִגַּדְתָּ לְבִנְךָ בַּיּוֹם הַהוּא לֵאמֹר בַּעֲבוּר זֶה עָשָׂה ה' לִי בְּצֵאתִי מִמִּצְרָיִם. אָמַר רַב אָחָא בַּר יַעֲקֹב, סוּמָא פָּטוּר מִלּוֹמַר הַהַגָּדָה, כְּתִיב הָכָא בַּעֲבוּר זֶה וּכְתִיב הָתָם (דברים כא, כ) "בְּנֵנוּ זֶה", מַה לְהַלָּן פְּרָט לְסוּמִין אַף כָּאן פְּרָט לְסוּמִין. וְרַב שֵׁשֶׁת וְרַב יוֹסֵף סַבְרֵי, חַיָּב, בִּשְׁלָמָא הָתָם, מִדַּהֲוָה לֵיהּ לְמִכְתַּב "בְּנֵנוּ הוּא" וְכָתַב "זֶה", פְּרָט לְסוּמִין, אֲבָל הָכָא בַּעֲבוּר זֶה, בַּעֲבוּר מַצָּה וּמָרוֹר דַּאֲתָא.

וְהָיָה לְךָ לְאוֹת עַל יָדְךָ. כְּרַךְ אֶחָד שֶׁל אַרְבַּע פָּרָשִׁיּוֹת, וְהַדִּין נוֹתֵן, הוֹאִיל אָמְרָה תּוֹרָה תֵּן תְּפִלִּין בָּרֹאשׁ אַרְבַּע טוֹטָפוֹת אַף בְּיָדְךָ אַרְבַּע טוֹטָפוֹת, תַּלְמוּד לוֹמַר וְהָיָה לְךָ לְאוֹת עַל יָדְךָ, כְּרַךְ אֶחָד שֶׁל אַרְבַּע פָּרָשִׁיּוֹת. יָכוֹל כְּשֵׁם שֶׁבַּיָּד כְּרַךְ אֶחָד כָּךְ בָּרֹאשׁ כְּרַךְ אֶחָד, וְהַדִּין נוֹתֵן, הוֹאִיל וְאָמְרָה תּוֹרָה תֵּן תְּפִלִּין בַּיָּד תֵּן תְּפִלִּין בָּרֹאשׁ, מַה בַּיָּד כְּרַךְ אֶחָד אַף בָּרֹאשׁ כְּרַךְ אֶחָד, תַּלְמוּד לוֹמַר "לְטוֹטָפֹת לְטוֹטָפֹת", הֲרֵי אַרְבַּע טוֹטָפוֹת אֲמוּרוּת. אוֹ יַעֲשֶׂה אַרְבַּע כִּיסִין שֶׁל אַרְבַּע פָּרָשִׁיּוֹת, תַּלְמוּד לוֹמַר [ו]לְזִכָּרוֹן בֵּין עֵינֶיךָ, כִּיס אֶחָד שֶׁל אַרְבַּע פָּרָשִׁיּוֹת.

עַל יָדְךָ עַל גֹּבַהּ שֶׁל יָד. אוֹ יָדְךָ כְּמַשְׁמָעוֹ, וְהַדִּין נוֹתֵן, הוֹאִיל וְאָמְרָה תּוֹרָה תֵּן תְּפִלִּין בָּרֹאשׁ תֵּן תְּפִלִּין בַּיָּד, מַה בָּרֹאשׁ עַל גֹּבַהּ שֶׁבָּרֹאשׁ אַף בַּיָּד עַל גֹּבַהּ שֶׁבַּיָּד. רַבִּי אֶלְעָזָר אוֹמֵר, עַל גֹּבַהּ שֶׁל יָד. אוֹ עַל יָדְךָ כְּמַשְׁמָעוֹ, תַּלְמוּד לוֹמַר וְהָיָה לְךָ לְאוֹת, לְךָ הִיא לְאוֹת וְאֵינָהּ אוֹת לַאֲחֵרִים. רַבִּי יִצְחָק אָמַר, עַל גֹּבַהּ שֶׁל יָד. אוֹ עַל הַיָּד כְּמַשְׁמָעוֹ, תַּלְמוּד לוֹמַר (דברים יא, יח) "וְשַׂמְתֶּם אֶת דְּבָרַי אֵלֶּה עַל לְבַבְכֶם", לֹא אָמַרְתִּי אֶלָּא דָּבָר שֶׁהוּא מְכֻוָּון כְּנֶגֶד הַלֵּב, זֶה גֹּבַהּ שֶׁל יָד.

עַל יָדְךָ. זֶה שְׂמֹאל. אוֹ אֵינוֹ אֶלָּא יָמִין אַף עַל פִּי שֶׁאֵין רְאָיָה לַדָּבָר זֵכֶר לַדָּבָר,  "אַף יָדִי יָסְדָה אֶרֶץ וִימִינִי טִפְּחָה שָׁמָיִם", וְאוֹמֵר (שופטים ה, כו) "יָדָהּ לַיָּתֵד תִּשְׁלַחְנָה", הָא אֵין יָד בְּכָל מָקוֹם אֶלָּא שְׂמֹאל.

+4(רמז רכב) רַבִּי נָתָן אוֹמֵר, (דברים ו, ח ט) "וּקְשַׁרְתָּם וּכְתַבְתָּם", מַה כְּתִיבָה בְּיָמִין אַף קְשִׁירָה בְּיָמִין, רַבִּי יוֹסֵי הָחָרוּם אוֹמֵר, מָצִינוּ שֶׁיָּמִין קְרוּיָה יָד, אַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר (וַיִּשְׁלַח יִשְׂרָאֵל אֶת יְמִינוֹ)  "כִּי יָשִׁית אָבִיו יַד יְמִינוֹ" וְגוֹ', וּמַה תַּלְמוּד לוֹמַר עַל יָדְךָ, לְהָבִיא אֶת הַגִּדֵּם שֶׁיְּהֵא נוֹתֵן בְּיָמִין.

וְהָיָה לְךָ לְאוֹת עַל יָדְךָ. כָּל זְמַן שֶׁתְּפִלִּין שֶׁל יָד בַּיָּד תֵּן שֶׁל רֹאשׁ בָּרֹאשׁ, מִכָּאן אָמְרוּ, מִצְוַת תְּפִלִּין שֶׁכְּשֶׁהוּא נוֹתֵן נוֹתֵן אֶת שֶׁל יָד וְאַחַר כָּךְ נוֹתֵן אֶת שֶׁל רֹאשׁ, וּכְשֶׁהוּא חוֹלֵץ חוֹלֵץ אֶת שֶׁל רֹאשׁ וְאַחַר כָּךְ חוֹלֵץ אֶת שֶׁל יָד.

בֵּין עֵינֶיךָ. עַל גֹּבַהּ שֶׁל רֹאשׁ. אַתָּה אוֹמֵר עַל גֹּבַהּ שֶׁל רֹאשׁ אוֹ בֵּין עֵינֶיךָ כְּמַשְׁמָעוֹ, תַּלְמוּד לוֹמַר (דברים יד, א) "בָּנִים אַתֶּם לַה' אֱלֹהֵיכֶם לֹא תִתְגֹּדֲדוּ" וְגוֹ', מַה בֵּין עֵינֵיכֶם הָאָמוּר לְהַלָּן עַל גֹּבַהּ שֶׁל רֹאשׁ אַף בֵּין עֵינֶיךָ הָאָמוּר כָּאן עַל גֹּבַהּ שֶׁל רֹאשׁ.  רַבִּי יְהוּדָה אוֹמֵר, הוֹאִיל וְאָמְרָה תּוֹרָה תֵּן תְּפִלִּין בָּרֹאשׁ וּבַיָּד, מַה בַּיָּד מָקוֹם שֶׁהוּא רָאוּי לְהִטַּמֵּא בְּנֶגַע אֶחָד אַף בָּרֹאשׁ מָקוֹם שֶׁהוּא רָאוּי לְהִטַּמֵּא בְּנֶגַע אֶחָד.

תָּנוּ רַבָּנָן, לְטֹטָפֹת לְטֹטָפֹת לְטוֹטָפֹת הֲרֵי כַּאן אַרְבַּע, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵינוֹ צֹרֶךְ, טַט בְּכִתְפֵי שְׁתַּיִם, פַּת בְּאַפְרִיקֵי שְׁתַּיִם. תָּנוּ רַבָּנָן, יָכוֹל יִכְתְּבֵם עַל אַרְבָּעָה עוֹרוֹת וְיַנִּיחֵם בְּאַרְבָּעָה בָּתִּים, תַּלְמוּד לוֹמַר וּלְזִכָּרוֹן בֵּין עֵינֶיךָ, זִכָּרוֹן אֶחָד אָמַרְתִּי לְךָ וְלֹא שְׁנַיִם וּשְׁלֹשָׁה זִכְרוֹנוֹת. הָא כֵּיצַד, כּוֹתְבוֹ עַל אַרְבָּעָה עוֹרוֹת וּמַנִּיחָן בְּאַרְבָּעָה בָּתִּים בְּעוֹר אֶחָד, וְאִם כְּתָבָם עַל עוֹר אֶחָד וְהִנִּיחָן בְּאַרְבָּעָה בָּתִּים יָצָא. תָּנוּ רַבָּנָן, כֵּיצַד כּוֹתְבִין תְּפִלִּין שֶׁל יָד, כּוֹתְבָהּ עַל עוֹר אֶחָד וּמַנִּיחָהּ בְּבַיִת אֶחָד בְּעוֹר אֶחָד. וְאִם כְּתָבָהּ בְּאַרְבָּעָה עוֹרוֹת וְהִנִּיחַ בְּבַיִת אֶחָד יָצָא. וְצָרִיךְ לְדַבֵּק, שֶׁנֶּאֱמַר וְהָיָה לְךָ לְאוֹת עַל יָדְךָ.

בִּשְׁלָמָא כְּשֶׁהוּא מֵנִיחַ מֵנִיחַ שֶׁל יָד וְאַחַר כָּךְ שֶׁל רֹאשׁ, דִּכְתִיב (דברים ו, ח) "וּקְשַׁרְתָּם לְאוֹת עַל יָדֶךָ וְהָיוּ לְטֹטָפֹת בֵּין עֵינֶיךָ", אֶלָּא כְּשֶׁהוּא חוֹלֵץ חוֹלֵץ שֶׁל רֹאשׁ וְאֲחַר כָּךְ שֶׁל יָד, מִנָּלָן, אָמַר קְרָא, "וְהָיוּ לְטֹטָפֹת בֵּין עֵינֶיךָ", כָּל זְמַן שֶׁבֵּין עֵינֶיךָ יִהְיוּ שְׁתַּיִם.

תַּנָא דְּבֵי מְנַשֶּׁה, עַל יָדְךָ זוּ קִבֹּרֶת יָד, בֵּין עֵינֶיךָ זֶה קָדְקֹד. הֵיכָא אַמְרֵי דְּבֵי רַבִּי יַנַּאי, מָקוֹם שֶׁמֹּחוֹ שֶׁל תִּינוֹק רוֹפֵף.

רַבִּי יוֹסֵי הָחָרוּם (אוֹמֵר), הֲנָחָה דְּבִשְׂמֹאל מִנָּא לֵיהּ, נַפְקָא לֵיהּ מֵהֵיכָא דְּנָפְקָא לֵיהּ לְרַבִּי נָתָן. רַב אַשִׁי אָמַר,  "מִיָּדְכָה", יָד כֵּהָה. וְאֵימָא יָדְךָ שֶּׁבְּכֹחַ, אָמַר לֵיהּ, מִי כְּתִיב כֹּחַ בְּחֵי"ת. תָּנוּ רַבָּנַן, אִטֵּר מֵנִיחַ תְּפִלִּין בְּיָמִין שְׁהִיא שְׂמֹאלוֹ. וְהָתַנְיָא מֵנִיחַ בִּשְׂמֹאלוֹ שֶׁהִיא שְׂמֹאל שֶׁל כָּל אָדָם. אָמַר אַבַּיֵּי, כִּי תַּנְיָא הַהִיא בְּשׁוֹלֵט בִּשְׁתֵּי יָדַיִם.

וְהָיָה לְךָ לְאוֹת עַל יָדְךָ וּלְזִכָּרוֹן בֵּין עֵינֶיךָ לְמַעַן תִּהְיֶה תּוֹרַת ה' בְּפִיךָ. הֻקְּשָׁה כָּל הַתּוֹרָה כֻּלָּהּ לִתְפִלִּין, מַה תְּפִלִּין מִצְוַת עֲשֵׂה שֶׁהַזְמַן גְּרָמָא וְנָשִׁים פְּטוּרוֹת אַף כָּל מִצְוֹת וְכוּ'. וּמִדְּמִצְוֹת עֲשֵׂה שֶׁהַזְּמַן גְרָמָא נָשִׁים פְּטוּרוֹת הָא מִצְוַת עֲשֵׂה שֶׁלֹּא הַזְּמַן גְּרָמָא נָשִׁים חַיָּיבוֹת, הֲנִיחָא לְמַאן דְאָמַר תְּפִלִּין מִצְוַת עֲשֵׂה שֶׁהַזְּמַן גְּרָמָא, אֶלָּא לְמַאן דְאָמַר תְּפִלִּין מִצְוַת עֲשֵׂה שֶׁלֹּא הַזְּמַן גְּרָמָא מַאי אִכָּא לְמֵימַר, מַאן שָׁמַעַתְּ לֵיהּ דְּאָמַר הָכִי, רַבִּי מֵאִיר, סָבַר לָהּ כְּמַאן דְאָמַר שְׁנֵי כְּתוּבִים הַבָּאִין כְּאֶחָד אֵין מְלַמְּדִין. וּלְרַבִּי יְהוּדָה דְּאָמַר מְלַמְּדִין וּתְפִלִּין מִצְוַת עֲשֵׂה שֶׁלֹּא הַזְּמַן גְּרָמָא מַאי אִכָּא לְמֵימַר, מִשּׁוּם דַּהֲוָה מַצָּה, שִׂמְחָה וְהַקְהֵל שְׁלֹשָׁה כְּתוּבִים הַבָּאִים כְּאֶחָד וְאֵין מְלַמְּדִין.

אָמַר רַבִּי אֶלְעָזָר, אָמְרוּ יִשְׂרָאֵל לִפְנֵי הַמָּקוֹם, אָנוּ רוֹצִים לִיגַע בַּתּוֹרָה יוֹמָם וָלַיְלָה אֲבָל אֵין לָנוּ פְּנַאי. אָמַר לָהֶם הַקָּדוֹשׁ בָּרוּךְ הוּא, קַיְּמוּ מִצְוַת תְּפִלִּין וּמַעֲלֶה אֲנִי עֲלֵיכֶם כְּאִלּו אַתֶּם יְגֵעִים יוֹמָם וָלַיְלָה. רַבִּי יוֹחָנָן אָמַר, מִקְרָא מָלֵא הוּא, וְהָיָה לְאוֹת עַל יָדֶךָ וְגוֹ' לְמַעַן תִּהְיֶה תּוֹרַת ה' בְּפִיךָ. רַבִּי יְהוֹשֻׁעַ בֶּן לֵוִי אָמַר, מַה שֶּׁאָמַר רַבִּי אֶלְעָזָר אֵינוֹ אֶלָּא פְּרָט לַלֵּילוֹת, שֶׁאֵין מִצְוַת תְּפִלִּין מִתְקַיֶּמֶת אֶלָּא בַּיּוֹם, שֶׁנֶּאֱמַר וְשָׁמַרְתָּ אֶת הַחֻקָּה וְגוֹ', וּמָה אַתָּה מְקַיֵּם (תהלים א, ב) "וּבְתוֹרָתוֹ יֶהְגֶּה יוֹמָם וָלָיְלָה", זוּ קְרִיאַת שְׁמַע שֶׁאָדָם קוֹרֵא שַׁחֲרִית וְעַרְבִית, מַעֲלֶה עָלָיו כְּאִלּו הוּא יָגֵעַ בַּתּוֹרָה יוֹמָם וָלַיְלָה.

לְמַעַן תִּהְיֶה תּוֹרַת ה' בְּפִיךָ. לָמָּה נֶאֱמַר, לְפִי שֶׁהוּא אוֹמֵר וְהָיָה לְךָ לְאוֹת עַל יָדְךָ שׁוֹמֵעַ אֲנִי אַף הַנָּשִׁים וְהַטַּף בְּמַשְׁמָע, וְהַדִּין נוֹתֵן, הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה, אִם לָמַדְתָּ עַל מְזוּזָה שֶׁהִיא נוֹהֶגֶת בְּנָשִׁים כְּבַאֲנָשִׁים יָכוֹל אַף תְּפִלִּין יִנְהֲגוּ בְּנָשִׁים כְּבַאֲנָשִׁים, תַּלְמוּד לוֹמַר, לְמַעַן תִּהְיֶה תּוֹרַת ה' בְּפִיךָ, לֹא אָמַרְתִּי אֶלָּא בְּמִי שֶׁהוּא חַיָּב בְּתַלְמוּד תּוֹרָה, מִכָּאן אָמְרוּ הַכֹּל חַיָּבִין בִּתְפִלִּין (נָ"א בת"ת) חוּץ מִנָּשִׁים וַעֲבָדִים. מִיכַל בַּת שָׁאוּל הָיְתָה מָנַחַת תְּפִלִּין, אִשְׁתּוֹ שֶׁל יוֹנָה הָיְתָה עוֹלָה לָרֶגֶל. טָבִי עַבְדּוֹ שֶׁל רַבָּן גַּמְלִיאֵל הָיָה מֵנִיח תְּפִלִּין.

וּלְזִכָּרוֹן בֵּין עֵינֶיךָ לְמַעַן תִּהְיֶה תּוֹרַת ה' בְּפִיךָ. מִכָּאן אָמְרוּ, כָּל הַמֵּנִיח תְּפִלִּין כְּאִלּו קָרָא בַּתּוֹרָה וְכָל הַקּוֹרֵא בַּתּוֹרָה פָּטוּר מִתְּפִלִּין.

סֵפֶר שֶׁתְּפָרוֹ בְּפִשְׁתָּן רַבִּי יְהוּדָה וְרַבִּי מֵאִיר חָד אָמַר פָּסוּל, דִּכְתִיב לְמַעַן תִּהְיֶה תּוֹרַת ה' בְּפִיךָ, אִיתְקַשׁ כָּל הַתּוֹרָה לִתְפִלִּין, מַה תְּפִלִּין הֲלָכָה לְמֹשֶׁה מִסִּינַי לְתָפְרָן בְּגִידִין, אַף כָּל הַתּוֹרָה לְתָפְרָהּ בְּגִידִין, וְחָד אָמַר כָּשֵׁר, כִּי אִיתְקַשׁ לַמּוּתָּר בְּפִיךָ, לְהִלְכוֹתָיו לֹא אִיתְקַשׁ.

וְשָׁמַרְתָּ אֶת הַחֻקָּה הַזֹּאת לְמוֹעֲדָהּ מִיָּמִים יָמִימָה. יָמִים וְלֹא לֵילוֹת, מִיָּמִים וְלֹא כָּל יָמִים, פְּרָט לְשַׁבָּתוֹת וְיָמִים טוֹבִים, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר, לֹא נֶאֱמַר חֻקָּה זוּ אֶלָּא כְּנֶגֶד הַפֶּסַח בִּלְבַד, רַבִּי עֲקִיבָא אוֹמֵר, יָכוֹל יָנִיחַ אָדָם תְּפִלִּין בְּשַׁבָּת וְיָמִים טוֹבִים, תַּלְמוּד לוֹמַר וְהָיָה לְךָ לְאוֹת, מִי שֶׁצְּרִיכִים אוֹת, יָצְאוּ שַׁבָּתוֹת וְיָמִים טוֹבִים שֶׁהֵן גּוּפָן אוֹת, אָמַר רַבִּי אֶלְעָזָר, כָּל הַמֵּנִיחַ תְּפִלִּין אַחַר שְׁקִיעַת הַחַמָּה עוֹבֵר בַּעֲשֵׂה, וְרַבִּי יוֹחָנָן אָמַר עוֹבֵר בְּלָאו. כֻּלֵּי עַלְמָא אִית לְהוּ דְּרַבִּי [אָבִין אָמַר רַבִּי אֶלְעַאי] דְּאָמַר כָּל מָקוֹם שֶׁנֶּאֱמַר הִשָּׁמֵר פֶּן וְאַל אֵינוֹ אֶלָּא לֹא תַעֲשֶׂה, וְהָכָא בְּהָא קָמִיפְלְגֵי, מַר סָבַר, הִשָּׁמֵר דְּלָאו לָאו, הִשָּׁמֵר דַעֲשֵה עֲשֵׂה, וּמַר סָבַר הִשָּׁמֵר דַעֲשֵה נַמִי לָאו. וְאָמַר רַבִּי אֶלְעָזָר, וְאִם לְשָׁמְרָן מֻתָּר.

וְשָׁמַרְתָּ אֶת הַחֻקָּה. דִּמְבָרְכֵי לְבָתַר דִּמְסַלְּקֵי תְּפִלַּיְיהוּ לִשְׁמֹר חֻקָּיו.

וְשָׁמַרְתָּ אֶת הַחֻקָּה הַזֹּאת לְמוֹעֲדָהּ. לָמָּה נֶאֱמַר, לְפִי שֶׁהוּא אוֹמֵר וְהָיָה לְךָ לְאוֹת עַל יָדְךָ, שׁוֹמֵעַ אֲנִי אַף הַקְּטַנִּים בְּמַשְׁמָע, וְהַדִּין נוֹתֵן, הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה, אִם לָמַדְתָּ עַל מְזוּזָה שֶׁהִיא נוֹהֶגֶת בַּקְּטַנִּים וּבַגְּדוֹלִים, יָכוֹל אַף תְּפִלִּין בַּקְּטַנִּים וּבַגְּדוֹלִין, תַּלְמוּד לוֹמַר וְשָׁמַרְתָּ אֶת הַחֻקָּה הַזֹּאת, לֹא אָמַרְתִּי אֶלָּא בְּמִי שֶׁהוּא יוֹדֵעַ לִשְׁמֹר תְּפִלָּיו. מִכָּאן אָמְרוּ חֲכָמִים, כָּל קָטָן שֶׁהוּא יוֹדֵעַ לִשְׁמֹר תְּפִלָּיו הֲרֵי זֶה אָבִיו עוֹשֶה לוֹ תְּפִלִּין.

וְשָׁמַרְתָּ אֶת הַחֻקָּה הַזֹּאת. זוּ מִצְוַת תְּפִלִּין. אוֹ אֵינוֹ אֶלָּא חֻקַּת כָּל הַמִּצְוֹת. אָמַרְתָּ בְּמִי הָעִנְיָן מְדַבֵּר, בִּתְפִלִּין.

מִיָּמִים יָמִימָה. לָמָּה נֶאֱמַר, לְפִי שֶׁהוּא אוֹמֵר וְהָיָה לְךָ לְאוֹת שׁוֹמֵעַ אֲנִי אַף הַלֵּילוֹת בְּמַשְׁמָע, וְהַדִּין נוֹתֵן, הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה, אִם לָמַדְתָּ עַל מְזוּזָה שֶׁהִיא נוֹהֶגֶת בַּלֵּילוֹת כְּבַיָּמִים אַף תְּפִלִּין יִנְהֲגוּ בַּלֵּילוֹת כְּבַיָּמִים, תַּלְמוּד לוֹמַר מִיָּמִים יָמִימָה. בַּיָּמִים אַתָּה נוֹתֵן וְאִי אַתָּה נוֹתֵן בַּלַּיְלָה. דָּבָר אַחֵר, מִיָּמִים יָמִימָה, לָמָּה נֶאֱמַר, לְפִי שֶׁהוּא אוֹמֵר וְהָיָה לְךָ לְאוֹת שׁוֹמֵעַ אֲנִי אַף שַׁבָּתוֹת וְיָמִים טוֹבִים בְּמַשְׁמָע, וְהַדִּין נוֹתֵן, הוֹאִיל וּמְזוּזָה מִצְוַת עֲשֵׂה וּתְפִלִּין מִצְוַת עֲשֵׂה, אִם לָמַדְתָּ עַל מְזוּזָה שֶׁהִיא נוֹהֶגֶת בְּשַׁבָּתוֹת וְיָמִים טוֹבִים יָכוֹל אַף תְּפִלִּין יִנְהֲגוּ בְּשַׁבָּתוֹת וְיָמִים טוֹבִים, תַּלְמוּד לוֹמַר מִיָּמִים יָמִימָה, יָצְאוּ שַׁבָּתוֹת וְיָמִים טוֹבִים. רַבִּי יֹאשִׁיָּה אוֹמֵר, מִיָּמִים, יֵשׁ יָמִים שֶׁאַתָּה נוֹתֵן וְיֵשׁ יָמִים שֶׁאֵין אַתָּה נוֹתֵן, יָצְאוּ שַׁבָּתוֹת וְיָמִים טוֹבִים. רַבִּי יִצְחָק אוֹמֵר, הוֹאִיל וְשַׁבָּת קְרוּיָה אוֹת וּתְפִלִּין קְרוּיִן אוֹת לֹא יִתֵּן אוֹת בְּתוֹךְ אוֹת. אוֹ יִתֵּן אוֹת בְּתוֹךְ אוֹת, אָמַרְתָּ, לֹא תִדָּחֶה שַׁבָּת שֶׁהִיא קְרוּיָה אוֹת וּבְרִית, לִתְפִלִּין שֶׁאֵין קְרוּיִן אוֹת וּבְרִית אֶלָּא אוֹת בִּלְבַד. רַבִּי עֲזַרְיָה אוֹמֵר, הוֹאִיל וְשַׁבָּת קְרוּיָה אוֹת וּתְפִלִּין קְרוּיִן אוֹת לֹא יִתֵּן אוֹת בְּתוֹךְ אוֹת. אוֹ יִתֵּן אוֹת בְּתוֹךְ אוֹת. אָמַרְתָּ, לֹא תִדָּחֶה שַׁבָּת שֶׁחַיָּיבִין עָלֶיהָ כָּרֵת וּמִיתַת בֵּית דִּין לִתְפִלִּין שֶׁאֵין חַיָּבִין עָלֵיהֶן לֹא כָּרֵת וְלֹא מִיתַת בֵּית דִּין.

דָּבָר אַחֵר, מִיָּמִים יָמִימָה, מַגִּיד שֶׁאָדָם צָרִיךְ לִבְדֹּק אֶת הַתְּפִלִּין פַּעַם אֶחָד לִשְׁנֵים עָשָׂר חֹדֶשׁ. נֶאֱמַר כָּאן מִיָּמִים וְנֶאֱמַר לְהַלָּן (ויקרא כה, כט) "יָמִים תִּהְיֶה גְאֻלָּתוֹ", מַה יָּמִים שֶׁנֶּאֱמַר לְהַלָּן אֵין פָּחוֹת מִשְּׁנֵים עָשָׂר חֹדֶשׁ אַף יָמִים שֶׁנֶּאֱמַר כָּאן אֵין פָּחוֹת מִשְּׁנֵים עָשָׂר חֹדֶשׁ, דִּבְרֵי בֵּית הִלֵּל. בֵּית שַׁמַּאי אוֹמְרִים, אֵין צָרִיךְ לְבָדְקָן עוֹלָמִית. שַׁמַּאי הַזָּקֵן אוֹמֵר, אֵלּוּ תְּפִלִּין שֶׁל אֲבִי אִמָּא.

{pפסוק יאp}  וְהָיָה כִּי יְבִאֲךָ ה' אֱלֹהֶיךָ אֶל אֶרֶץ הַכְּנַעֲנִי. זָכָה כְּנַעַן שֶׁנִּקְרְאָה הָאָרֶץ עַל שְׁמוֹ. וְכִי מָה עָשָׂה כְּנַעַן אֶלָּא כֵּיוָן שֶׁשָּׁמַע שֶׁיִּשְׂרָאֵל נִכְנָסִין לָאָרֶץ עָמַד וּפָנָה מִפְּנֵיהֶם. אָמַר לֵיהּ הַמָּקוֹם, אַתָּה פָּנִּיתָ מִפְּנֵי עַמִּי אַף אֲנִי אֶקְרָא אֶת הָאָרֶץ עַל שִׁמְךָ, וְאֶתֵּן לְךָ אֶרֶץ יָפָה כְּאַרְצְךָ, וְאֵי זֶה, זֶה אַפְרִיקֵי. וְכֵן הוּא אוֹמֵר,  "וּכְנַעַן יָלַד אֶת צִידֹן בְּכֹרוֹ וְאֶת חֵת", וּכְתִיב (שם כג, ה ו) "וַיַּעֲנוּ בְּנֵי חֵת אֶת אַבְרָהָם לֵאמֹר לוֹ שְׁמָעֵנוּ אֲדֹנִי". אָמַר לָהֶן הַמָּקוֹם, כִּבַּדְתֶּם אֶת יְדִידִי, אַף אֲנִי אֶקְרָא אֶת הָאָרֶץ עַל שִׁמְכֶם וְאֶתֵּן לָכֶם אֶרֶץ יָפָה כְּאַרְצְכֶם, זוּ אַפְרִיקֵי.

כַּאֲשֶׁר נִשְׁבַּע לַאֲבֹתֶיךָ. וְהֵיכָן נִשְׁבַּע לָאָבוֹת. בְּאַבְרָהָם הוּא אוֹמֵר  "בַּיּוֹם הַהוּא כָּרַת ה' אֶת אַבְרָם בְּרִית לֵאמֹר", בְּיִצְחָק מַהוּ אוֹמֵר (שם כו, ג) "גּוּר בָּאָרֶץ הַזֹּאת", בְּיַעֲקֹב מַהוּ אוֹמֵר (שם כח, יג) "הָאָרֶץ אֲשֶׁר אַתָּה שֹׁכֵב עָלֶיהָ לָךְ אֶתְּנֶנָּה".

[וּנְתָנָהּ לָךָ]. שֶׁלֹּא תְּהֵא בְּעֵינֶיךָ כִּירוּשַּׁת אָבוֹת, אֶלָּא יְהֵא בְּעֵינֶיךָ כְּאִלּו אוֹתוֹ הַיּוֹם נְתָנָהּ לָךְ.

{pפסוק יבp} {rרמז רכגr}  וְהַעֲבַרְתָּ, אֵין הַעֲבָרָה אֶלָּא הַפְרָשָׁה, וְכֵן הוּא אוֹמֵר  "וְהַעֲבַרְתֶּם אֶת נַחֲלָתוֹ לְבִתּוֹ". שִׁמְעוֹן בֶּן עַזַּאי אוֹמֵר, וְהַעֲבַרְתָּ כָל פֶּטֶר רֶחֶם מַה תַּלְמוּד לוֹמַר, לְפִי שֶׁהוּא אוֹמֵר (ויקרא כז, לב) "כֹּל אֲשֶׁר יַעֲבֹר תַּחַת הַשָּׁבֶט", שׁוֹמֵעַ אֲנִי אַף הַיָּתוֹם בְּמַשְׁמָע, וְהַדִּין נוֹתֵן, וּמָה אִם בַּעַל מוּם שֶׁאֵינוֹ כָּשֵׁר עַל גַּבֵּי הַמִּזְבֵּחַ הֲרֵי הוּא נִכְנָס לַדִּיר לְהִתְעַשֵּׂר, יָתוֹם שֶׁהוּא כָּשֵׁר עַל גַּבֵּי הַמִּזְבֵּחַ דִּין הוּא שֶׁיִּכָּנֵס לַדִּיר לְהִתְעַשֵּׂר, וַהֲרֵי הַלָּקוּחַ שֶׁהוּא כָּשֵׁר עַל גַּבֵּי הַמִּזְבֵּחַ וְאֵינוֹ נִכְנָס לַדִּיר לְהִתְעַשֵּׂר, וַהֲרֵי הוּא יוֹכִיחַ עַל הַיָּתוֹם שֶׁאַף עַל פִּי שֶׁהוּא כָּשֵׁר עַל גַּבֵּי הַמִּזְבֵּחַ לֹא יְהֵא נִכְנָס לַדִּיר לְהִתְעַשֵּׂר, לֹא אִם אָמַרְתָּ בְּלָקוּח שֶׁלֹּא נוֹלַד בִּרְשׁוּתוֹ וּלְפִיכָךְ אֵינוֹ נִכְנָס לַדִּיר לְהִתְעַשֵּׂר תֹּאמַר בְּיָתוֹם שֶנּוֹלַד בִּרְשׁוּתוֹ יְהֵא נִכְנָס לַדִּיר לְהִתְעַשֵּׂר. לֹא זָכִיתִי מִן הַדִּין, נֶאֱמַר כָּאן הַעֲבָרָה, וְנֶאֱמַר לְהַלָּן הַעֲבָרָה, מַה הַעֲבָרָה הָאֲמוּרָה כָּאן אֵין קְדֻשָּׁה חָלָה עָלָיו אֶלָּא בְּחַיֵּי אִמּוֹ. אַף הַעֲבָרָה הָאֲמוּרָה לְהַלָּן אֵין קְדוּשָּׁה חָלָה עָלָיו אֶלָּא בְּחַיֵּי אִמּוֹ. אִי מַה כָּאן זְכָרִים אַף לְהַלָּן זְכָרִים, תַּלְמוּד לוֹמַר (ויקרא שם) "כֹּל אֲשֶׁר יַעֲבֹר תַּחַת הַשָּׁבֶט", אֶחָד זְכָרִים וְאֶחָד נְקֵבוֹת בְּמַשְׁמָע.

וְכָל פֶּטֶר שֶׁגֶר בְּהֵמָה. אֵין פֶּטֶר שֶׁגֶר בְּהֵמָה אֶלָּא שֶׁשִּׁגַּרְתוֹ אִמּוֹ יְהֵא פָּטוּר מִן הַבְּכוֹרָה וְהַבָּא אַחֲרָיו אֵינוֹ בְּכוֹר.

אֲשֶׁר יִהְיֶה לְךָ. לְהוֹצִיא הַמּוֹכֵר עֻבָּר בְּהֶמְתּוֹ לַגּוֹי, מַשְׁמָע אֲנִי מוֹצִיא אֶת הַמּוֹכֵר עֻבָּר בְּהֶמְתּוֹ לַגּוֹי וּמֵבִיא אֶת הַלּוֹקֵחַ עֻבָּר בְּהֶמְתּוֹ שֶׁל גּוֹי, תַּלְמוּד לוֹמַר (דברים טו, יט) "אֲשֶׁר יִוָּלֵד בִּבְקָרְךָ וּבְצֹאנְךָ הַזָּכָר", לְהוֹצִיא אֶת הַלּוֹקֵחַ עֻבָּר בְּהֶמְתּוֹ שֶׁל גּוֹי.

הַזְּכָרִים לַה'. מִכָּאן הָיָה רַבִּי יוֹסֵי הַגְּלִילִי אוֹמֵר, רְחֵלָה שֶׁלֹּא בִּכְּרָה וְיָלְדָה שְׁנֵי זְכָרִים וְיָצְאוּ שְׁנֵי רָאשֵׁיהֶם כְּאֶחָד שְׁנֵיהֶן לַכֹּהֵן, שֶׁנֶּאֱמַר הַזְּכָרִים לַה'. וַחֲכָמִים אוֹמְרִים, אִי אֶפְשָׁר לְצַמְצֵם, אֶלָּא אֶחָד לוֹ וְאֶחָד לַכֹּהֵן.

{pפסוק יגp}  וְכָל פֶּטֶר חֲמֹר תִּפְדֶּה בְשֶׂה. וְלֹא בְּעֵגֶל וְלֹא בְּחַיָּה וְלֹא בִּשְׁחוּטָה וְלֹא בִּטְרֵפָה וְלֹא בִּכְּוִי.

וּפֶטֶר חֲמֹר תִּפְדֶּה בְשֶׂה לָמָּה נֶאֱמַר, לְפִי שֶׁהוּא אוֹמֵר  "אַךְ פָּדֹה תִפְדֶּה" וְגוֹ' שׁוֹמֵעַ אֲנִי כָּל בְּכוֹר בְּהֵמָה טְמֵאָה בְּמַשְׁמָע, תַּלְמוּד לוֹמַר וּפֶטֶר חֲמֹר תִּפְדֶּה בְשֶׂה, בְּכוֹר חֲמוֹר אַתָּה פּוֹדֶה וְאִי אַתָּה פּוֹדֶה שְׁאַר בְּכוֹר בְּהֵמָה טְמֵאָה. אוֹ פֶּטֶר חֲמֹר תִפְדֶּה בְשֶׂה, שְׁאַר בְּכוֹר בְּהֵמָה טְמֵאָה בִּכְסוּת וְכֵלִים, תַּלְמוּד לוֹמַר עוֹד בְּמָקוֹם אַחֵר (להלן לד, כ) "פֶּטֶר חֲמֹר תִּפְדֶּה בְשֶׂה", פֶּטֶר חֲמוֹר אַתָּה פּוֹדֶה וְאִי אַתָּה פּוֹדֶה בְּכוֹר שְׁאַר בְּהֵמָה טְמֵאָה, אִם כֵּן מַה תַּלְמוּד לוֹמַר "אַךְ פָדֹה תִפְדֶּה", אֶלָּא אִם אֵינוֹ עִנְיָן שֶׁפּוֹדִין בְּכוֹר בְּהֵמָה טְמֵאָה, תְּנֵהוּ לְעִנְיָן שֶׁמַּקְדִּישִׁין בְּהֵמָה טְמֵאָה לְבֶדֶק הַבַּיִת וּפוֹדִין מֵהֶקְדֵּשׁ בֶּדֶק הַבַּיִת. אִיבָעְיָא לְהוּ, מַהוּ לִפְדּוֹת בְּבֶן פְּקוּעָה, אֲלִבָּא דְּרַבִּי מֵאִיר לֹא תִּבָּעֵי לָךְ, כֵּיוָן דְאָמַר בֶּן פְּקוּעָה טָעוּן שְׁחִיטָה שֶׁה מְעַלְיָא הוּא. כִּי תִּבָּעֵי לָךְ אֲלִבָּא דְּרַבָּנָן, דְּאָמְרֵי שְׁחִיטַת אִמּוֹ מְטַהַרְתּוֹ, מַאי. כֵּיוָן דְּאָמְרוּ רַבָּנָן שְׁחִיטַת אִמּוֹ מְטַהַרְתּוֹ כְּבִשְׂרָא בְּדִיקוּלָא דַּמְיָא, אוֹ דִּלְמָא כֵּיוָן דְּרָהִיט וְאָתֵי רָהִיט וְאָזִיל שֶׂה קָרִינָא בֵּיהּ. מַר זוּטְרָא אָמַר, אֵין פּוֹדִין, רַב אַשִׁי אָמַר פּוֹדִין. אָמַר לֵיהּ רַב אַשִׁי לְמַר זוּטְרָא, מַאי דַּעְתָּךְ, דְּיָלַפְתְּ "שֶׂה שֶׂה" מִפֶּסַח, אִי מַה לְּהַלָּן זָכָר תָּמִים וּבֶן שָׁנָה אַף כָּאן זָכָר תָּמִים וּבֶן שָׁנָה, "תִּפְדֶּה תִּפְדֶּה" רִבָּה אִי "תִּפְדֶּה תִּפְדֶּה" רִבָּה אֲפִלּוּ כָּל מִילֵי נַמִי, אִם כֵּן "שֶׂה שֶׂה" מַאי אֲהַנִי לֵיהּ.

{rרמז רכדr}  וְאִם לֹא תִפְדֶּה וַעֲרַפְתּוֹ. מִכָּאן אָמְרוּ, מִצְוַת פְּדִיָּה קוֹדֶמֶת לְמִצְוַת עֲרִיפָה. מִצְוַת יְעִידָה קוֹדֶמֶת לְמִצְוַת פְּדִיָּה, שֶׁנֶּאֱמַר  "אֲשֶׁר לֹא יְעָדָהּ וְהֶפְדָּהּ". מִצְוַת יִבּוּם קוֹדֶמֶת לְמִצְוַת חֲלִיצָה בָּרִאשׁוֹנָה שֶׁהָיוּ מִתְכַּוְּונִין לְשֵׁם מִצְוָה, עַכְשָׁיו שֶׁאֵין מִתְכַּוְּונִין לְשֵׁם מִצְוָה אָמְרוּ מִצְוַת חֲלִיצָה קוֹדֶמֶת לְמִצְוַת יִבּוּם. מִצְוַת גְּאֻלָּה בַּאֲדוֹן קוֹדֶמֶת לְכֹל אָדָם, שֶׁנֶּאֱמַר (ויקרא כז, כז) "וְאִם לֹא יִגָּאֵל וְנִמְכַּר בְּעֶרְכְּךָ".

וּפֶטֶר חֲמֹר תִּפְדֶּה בְשֶׂה. אָמַר רַבִּי חֲנִינָא, שָׁאַלְתִּ(י) אֶת רַבִּי אֱלִיעֶזֶר בְּבֵית מוֹתְבָא רַבָּא, מַה נִּשְׁתַּנּוּ פִּטְרֵי חֲמוֹרִים מִפִּטְרֵי סוּסִים וּגְמַלִּים, אָמַר לוֹ, גְּזֵרַת הַכָּתוּב הִיא, וְעוֹד דְּסִיְּעוּ אֶת יִשְׂרָאֵל בְּשָׁעָה שֶׁיָּצְאוּ מִמִּצְרַיִם, שֶׁאֵין לְךָ כָּל אֶחָד וְאֶחָד שֶׁלֹּא הָיוּ לוֹ תִּשְׁעִים חֲמוֹרִים לוּבִים טְעוּנִים בְּכֶסֶף וְזָהָב שֶׁל מִצְרָיִם.

וְאִם לֹא תִפְדֶּה וַעֲרַפְתּוֹ. מִכָּאן אָמְרוּ, אִם אֵין פּוֹדֵהוּ יַעַרְפֵהוּ, הוֹאִיל וְאִבֵּד נִכְסֵי כֹּהֵן אַף מָמוֹנוֹ יְאַבֵּד. וּמִנַּיִן שֶׁהוּא אָסוּר בַּהֲנָאָה, נֶאֱמַר כָּאן עֲרִיפָה וְנֶאֱמַר לְהַלָּן  "עֲרִיפָה", מָה עֲרִיפָה הָאֲמוּרָה לְהַלָּן אָסוּר בַּהֲנָאָה, אַף עֲרִיפָה הָאֲמוּרָה כָּאן אָסוּר בַּהֲנָאָה.

{rרמז רכהr}  וְכֹל בְּכוֹר אָדָם בְּבָנֶיךָ תִּפְדֶּה. לָמָּה נֶאֱמַר, לְפִי שֶׁהוּא אוֹמֵר (במדבר יח, טז) "וּפְדוּיָו מִבֶּן חֹדֶשׁ תִּפְדֶּה", כְּלָל, "בְּעֶרְכְּךָ כֶּסֶף חֲמֵשֶׁת שְׁקָלִים" פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, כְּשֶׁהוּא אוֹמֵר וְכֹל בְּכוֹר אָדָם בְּבָנֶיךָ תִּפְדֶּה חָזַר וְכָלַל, אוֹ כָּלַל בַּכְּלָל הָרִאשׁוֹן, אָמַרְתּ לָאו, אֶלָּא כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ בִּנְכָסִין וּמִטַּלְטְלִין שֶׁאֵין לָהֶן אַחְרָיוּת אַף הַכְּלָל כֵּן. מִכָּאן אָמְרוּ, בַּכֹּל פּוֹדִין בְּכוֹר אָדָם חוּץ מִן הָעֲבָדִים וּשְׁטָרוֹת וְקַרְקָעוֹת וְהֶקְדָּשׁוֹת. רַבִּי אוֹמֵר, בַּכֹּל פּוֹדִין בְּכוֹרֵי אָדָם.

דָּבָר אַחֵר, [וְ]כֹּל בְּכוֹר אָדָם בְּבָנֶיךָ תִּפְדֶּה. הָיוּ לוֹ חֲמִשָּׁה בְּכוֹרוֹת מֵחֲמֵשׁ נָשִׁים חַיָּב לִפְדוֹת אֶת כֻּלָּן.

דָּבָר אַחֵר, וְכֹל בְּכוֹר בָּנֶיךָ תִּפְדֶּה. מִנַּיִן שֶׁאִם לֹא פְּדָאוֹ אָבִיו הוּא יִפְדֶּה אֶת עַצְמוֹ, תַּלְמוּד לוֹמַר וְכָל בְּכוֹר בָּנַי אֶפְדֶּה. רַבִּי יוֹסֵי הַגְּלִילִי אוֹמֵר, הוֹאִיל וְאָמְרָה תּוֹרָה פְּדֵה אֶת בָּנֶיךָ, וְלַמֵּד אֶת בָּנֶיךָ תּוֹרָה, אִם לָמַדְתָּ עַל תַּלְמוּד תּוֹרָה שֶׁאִם לֹא לִמְּדוֹ אָבִיו מְלַמֵּד הוּא אֶת עַצְמוֹ כָּךְ אִם לֹא פְּדָאוֹ חַיָּב לִפְדוֹת אֶת עַצְמוֹ. לֹא אִם אָמַרְתָּ בְּתַלְמוּד תּוֹרָה שֶׁהוּא שָׁקוּל כְּנֶגֶד הַכֹּל, שֶׁאִם לֹא לִמְּדוֹ אָבִיו מְלַמֵּד הוּא אֶת עַצְמוֹ, תֹּאמַר בִּפְדִיָּה שֶׁאֵינָהּ שְׁקוּלָה כְּנֶגֶד הַכֹּל, לְפִיכָךְ אִם לֹא פְּדָאוֹ אָבִיו לֹא יִפְדֶּה אֶת עַצְמוֹ. וַהֲרֵי מִילָה תּוֹכִיחַ שֶׁאֵינָהּ שְׁקוּלָה כְּנֶגֶד הַכֹּל, שֶׁאִם לֹא מָלוֹ אָבִיו מָל הוּא אֶת עַצְמוֹ, כָּךְ אִם לֹא פְּדָאוֹ אָבִיו הוּא יִפְדֶּה אֶת עַצְמוֹ. לֹא אִם אָמַרְתָּ בְּמִילָה שֶׁחַיָּבִין עָלֶיָה כָּרֵת, שֶׁאִם לֹא מָלוֹ אָבִיו הוּא מָל אֶת עַצְמוֹ, תֹּאמַר בִּפְדִיָּה שֶׁאֵין חַיָּבִים עָלֶיָה כָּרֵת, לְפִיכָךְ אִם לֹא פְדָאוֹ לֹא יִפְדֶּה אֶת עַצְמוֹ, אָמַרְתָּ הֶפְרֵשׁ. אָדוּן בִּנְיַן אָב מִבֵּין שְׁלָשְׁתָּם, לֹא הֲרֵי מִילָה כַּהֲרֵי תַּלְמוּד תּוֹרָה וְלֹא הֲרֵי תּוֹרָה כַּהֲרֵי מִילָה וְלֹא זֶה וָזֶה כַּהֲרֵי פְּדִיָּה, לֹא הֲרֵי פְּדִיָּה כַּהֲרֵי זֶה וָזֶה, הַצַּד הַשָּׁוֶה שֶׁבָּהֵן (כָּל) שֶׁהוּא מִצְוַת הָאָב עַל הַבֵּן אִם לֹא עָשָׂה לוֹ אָבִיו יַעֲשֶׂה הוּא לְעַצְמוֹ אַף כָּל מַה שֶּׁהוּא מִצְוַת הָאָב עַל הַבֵּן אִם לֹא עָשָׂה לוֹ אָבִיו הוּא יַעֲשֶׂה לְעַצְמוֹ, מִכָּאן אָמְרוּ חַיָּב אָדָם מִן הַתּוֹרָה לָמוּל אֶת בְּנוֹ וְלִפְדּוֹתוֹ וּלְלַמְּדוֹ תּוֹרָה וּלְלַמְּדוֹ אֻמָּנוּת וּלְהַשִׂיאוֹ אִשָּׁה, רַבִּי עֲקִיבָא אוֹמֵר, אַף לְלַמְּדוֹ שַׁיִט, רַבִּי אוֹמֵר, אַף יִשּׁוּב מְדִינָה.

וְהָיָה כִּי יִשְׁאָלְךָ בִנְךָ מָחָר לֵאמֹר. יֵשׁ מָחָר עַכְשָׁיו וְיֵשׁ מָחָר לְאַחַר זְמַן. מָחָר לֵאמֹר מַה זֹּאת, הֲרֵי מָחָר לְאַחַר זְמַן. (לעיל ח, יט) "מָחָר יִהְיֶה הָאֹת הַזֶּה", הֲרֵי מָחָר עַכְשָׁיו, (להלן יז, ט) "מָחָר אָנֹכִי נִצָּב עַל רֹאשׁ הַגִּבְעָה" הֲרֵי מָחָר עַכְשָׁיו,  "מָחָר יֹאמְרוּ בְנֵיכֶם לְבָנֵינוּ" הֲרֵי מָחָר לְאַחַר זְמַן.

(דברים ו, כ) "מָה הָעֵדֹת וְהַחֻקִּים וְהַמִּשְׁפָּטִים". נִמְצֵאתָ אוֹמֵר, אַרְבָּעָה בָּנִים הֵם, אֶחָד חָכָם וְאֶחָד טִפֵּשׁ וְאֶחָד רָשָׁע וְאֶחָד שֶׁאֵינוֹ יוֹדֵעַ לִשְׁאֹל. חָכָם מַהוּ אוֹמֵר "מַה הָעֵדֹת וְהַחֻקִּים וְהַמִּשְׁפָּטִים" וְגוֹ', אַף אַתָּה אֱמֹר לוֹ כְּהִלְכוֹת הַפֶּסַח, אֵין מַפְטִירִין אַחַר הַפֶּסַח אֲפִיקוֹמָן. טִפֵּשׁ מַהוּ אוֹמֵר, מַה זֹּאת וְאָמַרְתָּ אֵלָיו בְּחֹזֶק יָד הוֹצִיאָנוּ. רָשָׁע מַהוּ אוֹמֵר,  מָה הָעֲבֹדָה הַזֹּאת לָכֶם, לָכֶם וְלֹא לוֹ, וּלְפִי שֶׁהוֹצִיא אֶת עַצְמוֹ מִן הַכְּלָל כָּפַר בָּעִיקָר, אַף אַתָּה תּוֹצִיאוֹ מִן הַכְּלָל וֶאֱמֹר לוֹ, (לעיל פסוק ח) "בַּעֲבוּר זֶה עָשָׂה ה' לִי בְּצֵאתִי מִמִּצְרָיִם", לִי וְלֹא לוֹ, אִלּוּ הָיָה שָׁם לֹא הָיָה נִגְאָל. וְשֶׁאֵינוֹ יוֹדֵעַ לִשְׁאֹל אַתְּ פְּתַח לוֹ, שֶׁנֶּאֱמַר (שם) "וְהִגַּדְתָּ לְבִנְךָ בַּיּוֹם הַהוּא". דָּבָר אַחֵר "מָה הָעֵדֹת וְהַחֻקִּים". רַבִּי אֱלִיעֶזֶר אוֹמֵר, מִנַּיִן אַתָּה אוֹמֵר שֶׁאִם הָיְתָה חֲבוּרָה שֶׁל תַּלְמִידֵי חֲכָמִים צְרִיכִים לִהְיוֹת יוֹשְׁבִין וְעוֹסְקִין בְּהִלְכוֹת הַפֶּסַח עַד חֲצוֹת, לְכָךְ נֶאֱמַר "מַה הָעֵדֹת וְהַחֻקִּים וְהַמִּשְׁפָּטִים" וְגוֹ'.

{pפסוק טוp}  וַיְהִי כִּי הִקְשָׁה פַרְעֹה. שׁוֹמֵעַ אֲנִי מֵאֵלָיו, תַּלְמוּד לוֹמַר  "וַיְחַזֵּק ה' אֶת לֵב פַּרְעֹה". וַיַּהֲרֹג ה' כָּל בְּכוֹר בְּאֶרֶץ מִצְרַיִם וְגוֹ', מִכָּאן אָמְרוּ חֲכָמִים, זוֹבְחִים בְּכוֹרֵי בְּהֵמָה כְּנֶגֶד בְּכוֹרֵי בְּהֵמָה וּפוֹדִין בְּכוֹרֵי אָדָם כְּנֶגֶד בְּכוֹרֵי אָדָם.

{pפסוק טזp}  וְהָיָה לְאוֹת עַל יָדְךָ. בְּאַרְבָּעָה מְקוֹמוֹת מַזְכִּירִין פָּרָשַׁת תְּפִלִּין, קַדֶּשׁ לִי כָל בְּכוֹר, וְהָיָה כִי יְבִיאֲךָ, שְׁמַע יִשְׂרָאֵל, וְהָיָה אִם שָׁמֹעַ, מִכָּאן אָמְרוּ, מִצְוַת תְּפִלִּין אַרְבַּע פָּרָשִׁיּוֹת (שֶׁל רֹאשׁ) הֵם אַרְבַּע טוֹטָפוֹת, וְאֵלּוּ הֵן, קַדֶּשׁ לִי כָל בְּכוֹר, וְהָיָה כִּי יְבִיאֲךָ, שְׁמַע, וְהָיָה אִם שָׁמֹעַ, וְכוֹתְבָן כְּסִדְרָן, וְאִם כְּתָבָן שֶׁלֹּא כְּסִדְרָן הֲרֵי אֵלּוּ יִגָּנְזוּ.


@ פָּרָשַׁת בְּשַׁלַּח

{pפסוק יזp}  זֶה שֶׁאָמַר הַכָּתוּב (איוב ט, ד) "חֲכַם לֵבָב וְאַמִּיץ כֹּחַ מִי הִקְשָׁה אֵלָיו וַיִּשְלָם", דּוֹר הַמַּבּוּל נִתְקַשּׁוּ כְּנֶגְדּוֹ שְׁטָפָם בְּמַיִם, דּוֹר הַפְּלָּגָה נִתְקַשּׁוּ כְּנֶגְדּוֹ הֱפִיצָם בְּכָל הָעוֹלָם, אַנְשֵׁי סְדוֹם נִתְקַשּׁוּ כְּנֶגְדּוֹ, מֶה הָיָה סוֹפָן, (בראשית יט, כד) "וַה' הִמְטִיר עַל סְדֹם". פַּרְעֹה אָמַר  "לֹא יָדַעְתִּי אֶת ה'", והַקָּדוֹשׁ בָּרוּךְ הוּא אָמַר (שם א) "שַׁלַּח אֶת עַמִּי", וְנִתְקַשָּׁה כְּנֶגְדּוֹ  "וַיְהִי כִּי הִקְשָׁה פַרְעֹה", כֵּיוָן שֶׁבָּאתָ מַכַּת בְּכוֹרוֹת מִיַּד שְׁלָחָן, לְכָךְ נֶאֱמַר וַיְהִי בְּשַׁלַּח.

(תהלים סו, ג) "אִמְרוּ לֵאלֹהִים מַה נּוֹרָא מַעֲשֶׂיךָ", אִמְרוּ לְפֹעֲלָא טָבָא אַיְישַׁר, "מַה נּוֹרָא מַעֲשֶׂיךָ", מַה דְּחִילוּן אִנּוּן מַנְגְנַיָא דִּידָךְ, הַנֶּהֱרָגִים הוֹרְגִין אֶת הוֹרְגֵיהֶן, וְהַנִּצְלָבִין צוֹלְבִין אֶת צוֹלְבֵיהֶן הַמִּשְׁתַּקְּעִים בַּיָּם שׁוֹקְעִין אֶת שׁוֹקְעֵיהֶן, (תהלים שם) "בְּרֹב עֻזְּךָ יְכַחֲשׁוּ לְךָ אֹיְבֶיךָ", יְשַׁקְּרוּ וְיֵעָשׂוּ אוֹיְבִים כֶּחָשִׁים, נְבוּכַדְנֶצַּר אָמַר  "בְּרִיךְ אֱלָהֲהוֹן דִּי שַׁדְרַךְ מֵישַׁךְ וַעֲבֵד" נְגוֹ, סַנְחֵרִיב אָמַר (מ"ב יח, לה) "מִי בְּכָל אֱלֹהֵי הָאֲרָצוֹת" וְגוֹ', לֹא זָז מִשָּׁם עַד שֶׁכִּחֵשׁ, שֶׁנֶּאֱמַר (דבהי"ב לב, כא) "וַיָּשָׁב בְּבֹשֶׁת פָּנִים לְאַרְצוֹ". פַּרְעֹה אָמַר (לעיל ה, ב) "לֹא יָדַעְתִּי אֶת ה'" נַעֲשָׂה כַּחֲשָׁן, שֶׁנֶּאֱמַר  "ה' הַצַּדִּיק", הוּא אָמַר (לעיל ה, ב) "וְגַם אֶת יִשְׂרָאֵל לֹא אֲשַׁלֵּחַ" וְהוּא בְּעַצְמוֹ שְׁלָחָן, שֶׁנֶּאֱמַר וַיְהִי בְּשַׁלַּח פַּרְעֹה.

"בִּרְצוֹת ה' דַּרְכֵי אִישׁ", אֵלּוּ יִשְׂרָאֵל שֶׁכָּתוּב בָּהֶן (דברים כט, ט) "כֹּל אִישׁ יִשְׂרָאֵל". "גַּם אוֹיְבָיו יַשְׁלִם אִתּוֹ", זֶה פַּרְעֹה שֶׁכָּתוּב בּוֹ (להלן טו, ט) "אָמַר אוֹיֵב" לְכָךְ נֶאֱמַר וַיְהִי בְּשַׁלַּח פַּרְעֹה.

מִי קָרָא וַוי, הַקָּדוֹשׁ בָּרוּךְ הוּא קָרָא וַוי, לְמָה הַדָּבָר דּוֹמֶה לְמֶלֶךְ שֶׁנִּשְׁבָּה בְּנוֹ נִלְבַּשׁ בִּלְבוּשׁ נְקָמָה בְּאוֹיְבָיו וְהָלַךְ וְהֵבִיאוֹ, נָטַל אֶת הַשַּׁבַּאי וּתְלָאוֹ בְּגַרְדּוֹן, הִתְחִיל לְצַעֵר אוֹתוֹ וְאָמַר לֵיהּ לָמָּה עָשִׂיתָ כָּךְ לִבְנִי, עִם שֶׁהוּא מְצַעֲרוֹ הִתְחִיל לְהוֹדוֹת וְאָמַר הַמֶּלֶךְ וַוי שֶׁהוֹדָה זֶה, הָיִיתִי מְבַקֵּשׁ לְצַעֲרוֹ הַרְבֵּה וְהוֹדָה, מִיָּד נָתַן לוֹ אֲפִיפוֹרִין, כָּךְ פַּרְעֹה שִׁעְבֵּד אֶת יִשְׂרָאֵל בְּמִצְרַיִם הִתְחִילוּ הַמַּכּוֹת בָּאוֹת עָלָיו, וּכְשֶׁשְּׁלָחָן אָמַר הַקָּדוֹשׁ בָּרוּךְ הוּא, וַוי שֶׁשָּׁלַח פַּרְעֹה, שֶׁנֶּאֱמַר וַיְהִי בְּשַׁלַּח פַּרְעֹה. דָּבָר אַחֵר, מִי קָרָא וַוי, פַּרְעֹה קָרָא וַוי. לְמַה הַדָּבָר דּוֹמֶה, לְאֶחָד שֶׁהָיָה לוֹ קְצָצִים מְכָרָם בְּדָמִים מֻעָטִים הָלַךְ הַלּוֹקֵחַ וְעָשָׂה לוֹ תֵּבוֹת וּמִגְדָּלִים וַחֲפָצִים הַרְבֵּה, רָאָה אוֹתוֹ הַמּוֹכֵר, אָמַר, וַוי לְאוֹתוֹ הָאִישׁ, מַה מָכַר. כָּךְ פַּרְעֹה הָיוּ יִשְׂרָאֵל מְשֻׁעְבָּדִין לוֹ בְּטִיט וּלְבֵנִים וְלֹא הָיוּ נִכָּרִים שֶׁהֵם אֻמָּה. כֵּיוָן שֶׁיָּצְאוּ יִשְׂרָאֵל מִמִּצְרַיִם וּבָאוּ וְנַעֲשׂוּ דְּגָלִים עַל הַיָּם, יָצָא פַּרְעֹה וְרָאָה אוֹתָם שֶׁהָיוּ עֲשׂוּיִין דְּגָלִים הִתְחִיל קוֹרֵא וַוי, וַיְהִי בְּשַׁלַּח פַּרְעֹה.

דָּבָר אַחֵר, מִי קָרָא וַוי, הַמִּצְרִיִּים קָרְאוּ וַוי. לְמָה הַדָּבָר דּוֹמֶה, לְרוֹפֵא שֶׁהָיָה בַּמְּדִינָה וְהָיָה אָדָם נִפְצָע וְהָיָה מְרַפֵּא אוֹתוֹ, כֵּיוָן שֶׁיָּצָא הָרוֹפֵא מִן הַמְּדִינָה הִתְחִילוּ בְּנֵי הַמְּדִינָה קוֹרְאִין וַוי. כָּךְ הָיוּ בְּמִצְרַיִם כְּשֶׁהָיְתָה הַמַּכָּה בָּאָה עַל מִצְרַיִם וְהָיוּ בָּאִין אֵצֶל מֹשֶׁה וּמְבַקְשִׁים מִמֶּנּוּ וְהוּא מִתְפַּלֵּל וּמְרַפֵּא אֶת הַמַּכָּה כְּשֶׁיָּצְאוּ מִמִּצְרַיִם אָמְרוּ הַמִּצְרִים וַוי שֶׁשָּׁלַח פַּרְעֹה.

דָּבָר אַחֵר, כְּנַעֲנִים קָרְאוּ וַוי. לְמָה הַדָּבָר דּוֹמֶה, לְמֶלֶךְ שֶׁהָיָה לוֹ בֵּן קָטָן וְהָיָה לוֹ אוֹסְיָא וְהָיָה מְבַקֵּשׁ לָצֵאת לִמְדִינַת הַיָּם. אָמַר לְאָרִיס אֶחָד שֶׁיְּהֵא מְשַׁמְּרָהּ וְשֶׁיְּהֵא אוֹכֵל מִפֵּרוֹתֶיהָ עַד שֶׁיַּעֲמֹד בְּנוֹ עַל פִּרְקוֹ, כְּשֶׁגָּדַל בְּנוֹ שֶׁל מֶלֶךְ בִּקֵּשׁ הָאוֹסְיָא, מִיָּד הִתְחִיל הָאָרִיס קוֹרֵא וַוי. כָּךְ הָיוּ יִשְׂרָאֵל בְּמִצְרַיִם וְהַכְּנַעֲנִיִּים יוֹשְׁבִין וּמְשַׁמְּרִין אֶרֶץ יִשְׂרָאֵל וְאוֹכְלִין פֵּרוֹתֶיהָ, כֵּיוָן שֶׁשָּׁמְעוּ שֶׁיָּצְאוּ יִשְׂרָאֵל מִמִּצְרַיִם הִתְחִילוּ קוֹרְאִים וַוי. וַיְהִי בְּשַׁלַּח פַּרְעֹה.

תַּנָא רַבִּי שִׁמְעוֹן בֶּן יוֹחַאי, מָשָׁל לְאֶחָד שֶׁנָּפְלָה לוֹ יְרֻשָּׁה בִּמְדִינַת הַיָּם וְהָיָה לוֹ יוֹרֵשׁ עָצֵל וְעָמַד וּמְכָרָהּ בְּדָבָר מוּעָט וְהָלַךְ הַלּוֹקֵחַ וַחֲפָרָה וּמָצָא בָּהּ סִימָא וּבָנָה אוֹתָהּ פְּלָטִין וְהָיָה מְהַלֵּךְ בְּשׁוּקָה מְקוּזָזי מִן קַדְמוֹי מְקוּזָזי מִן לַאֲחוֹרֵיהּ, הִתְחִיל הַמּוֹכֵר נֶחְנָק. רַבִּי יוֹסֵי הַגְּלִילִי אוֹמֵר, לְמָה הַדָּבָר דּוֹמֶה, לְאֶחָד שֶׁנָּפְלָה לוֹ בֵּית כּוּר בִּירֻשָּׁה וּמְכָרָהּ בְּדָבָר מוּעָט, הָלַךְ הַלּוֹקֵחַ וּפִתַּח בָּהּ מַעְיָנוֹת וְנָטַע בָּהּ גַנּוֹת וְאִילָנוֹת וּפַרְדֵּסִים, הִתְחִיל הַמּוֹכֵר נֶחְנָק, כָּךְ נַעֲשָׂה לַמִּצְרִים שֶׁשָּׁלְחוּ וְלֹא יָדְעוּ מַה שָׁלְחוּ. עֲלֵיהֶן מְפֹרָשׁ בַּקַּבָּלָה,  "שְׁלָחַיִךְ פַּרְדֵּס רִמּוֹנִים".

תַּנָא רַבִּי יִשְׁמָעֵאל, מָשָׁל לְמָה הַדָּבָר דּוֹמֶה, לְמֶלֶךְ שֶׁאָמַר לָעַבְדּוֹ צֵא וְהָבֵא לִי דָּג מִן הַשּׁוּק, הָלַךְ וְהֵבִיא לוֹ דַּג מַבְאִישׁ אָמַר לֵיהּ, חַיֶּיךָ חֲדָא מָן תְּלָתָא לָא פָלְטָה לָךְ, אוֹ סִירִיּוֹת אַתָּה אוֹכֵל אוֹ מֵאָה בּוּרְלוֹדִין אַתָּה לוֹקֶה אוֹ מָמוֹן אַתָּה נוֹתֵן. אָמַר, אֲנִי אוֹכֵל סִירִיּוֹת, לֹא הִסְפִּיק לֶאֱכוֹל עַד שֶׁנָּקְטָה נַפְשׁוֹ עָלָיו וְאָמַר אֲנִי לוֹקֶה. לֹא הִסְפִּיק לִלְקוֹת חֲמִשִּׁים עַד שֶׁאָמַר אֲנִי פּוֹרֵעַ מָמוֹן. נִמְצָא אוֹכֵל סִירִיּוֹת, וְלוֹקֶה וּמְשַׁלֵּם מָמוֹן. כָּךְ אָמַר הַקָּדוֹשׁ בָּרוּךְ הוּא לְפַרְעֹה, רָשָׁע, חַיֶּיךָ, עֶשֶׂר קַטַפְרֵס אַתָּה לוֹקֶה, אֵלּוּ עֶשֶׂר מַכּוֹת, וּמָמוֹן אַתָּה נוֹתֵן, (לעיל יב, לו) "וַיְנַצְּלוּ אֶת מִצְרָיִם", וְיִשְׂרָאֵל אַתָּה תִּשְׁלַח, לְכָךְ נֶאֱמַר וַיְהִי בְּשַׁלַּח פַּרְעֹה.

{rרמז רכוr}  (ישעיה כז, ז) "הַכְּמַכַּת מַכֵּהוּ הִכָּהוּ", רַבִּי יְהוּדָה אוֹמֵר בְּמַקֵּל שֶׁהִכּוּ הַמִּצְרִים אֶת יִשְׂרָאֵל בּוֹ לָקוּ. רַבִּי נְחֶמְיָה אוֹמֵר, בְּאִיסְפָטִי שֶׁהִכּוּ אֶת יִשְׂרָאֵל בּוֹ לָקוּ. (שם ח) "בְּסַאסְּאָה בְּשַׁלְּחָהּ תְּרִיבֶנָּה". תַּנָא בְּשֵׁם רַבִּי מֵאִיר, בְּמִדָּה שֶׁאָדָם מוֹדֵד בָּהּ מוֹדְדִין לוֹ. "בְּשַׁלְּחָהּ תְּרִיבֶנָּה" לָקָה וְאַחֲרֵי כֵן שָׁלַח, לְכָךְ נֶאֱמַר וַיְהִי בְּשַׁלַּח.

זֶה שֶׁאָמַר הַכָּתוּב  "שְׁלָחַיִךְ פַּרְדֵּס רִמּוֹנִים". מָשָׁל לְמֶלֶךְ שֶׁהָיוּ לוֹ בָּנוֹת בּוֹגְרוֹת וְלֹא נִפְנָה לְהַשִּׂיאָן וְהָלַךְ לוֹ לִמְדִינַת הַיָּם וְשָׁהָה שָׁם שָׁנִים הַרְבֵּה, עָמְדוּ הַבָּנוֹת וְנִתְעַסְּקוּ בְּעַצְמָן וְנִשְּׂאוּ לַאֲנָשִׁים, וְהָיְתָה כָּל אַחַת וְאַחַת נוֹטֶלֶת חוֹתָמוֹ שֶׁל בַּעֲלָהּ וּסְמַנְטְרִין שֶׁלּוֹ. לְאַחַר יָמִים בָּא הַמֶּלֶךְ מִמְּדִינַת הַיָּם וְשָׁמַע הַבְּרִיּוֹת מְלִיזִין עַל בְּנוֹתָיו וְאֹמְרִים שֶׁזָּנוּ בְּנוֹתָיו שֶׁל מֶלֶךְ. מֶה עָשָׂה, הוֹצִיא כָּרוֹז וְאָמַר כָּל עַמָּא יִפְקוּן לְקוּמְפּוֹן, קָרְאוּ לַחֲתָנוֹ הָרִאשׁוֹן אָמַר לוֹ מִי אַתְּ, אָמַר לוֹ חֲתָנְךָ הוֹצִיא חוֹתָמוֹ. אָמַר, שֶׁל מִי הוּא זֶה. אָמַר לוֹ שֶׁלִּי, הוֹצִיא סְמַנְטְרִין שֶׁלּוֹ. אָמַר לוֹ שֶׁל מִי הוּא. זֶה אָמַר לוֹ שֶׁלִּי, וְכֵן לַשֵּׁנִי, וְכֵן לַשְּׁלִישִׁי. אָמַר הַמֶּלֶךְ בְּנוֹתַי נִתְעַסְּקוּ בְּעַצְמָן וְנִשְּׂאוּ וְאַתֶּם אוֹמְרִים שֶׁזָּנוּ בְּנוֹתַי. כָּךְ לְפִי שֶׁהָיוּ אֻמּוֹת הָעוֹלָם מוֹנִין לְיִשְׂרָאֵל וְאוֹמְרִים שֶׁהֵן בְּנֵיהֶן שֶׁל מִצְרִיִּים, וְהָיוּ אוֹמְרִים, בְּנַפְשׁוֹתֵיהֶן שֶׁל יִשְׂרָאֵל הָיוּ שַׁלִּיטִין לֹא כָּל שֶׁכֵּן בִּנְשׁוֹתֵיהֶן. אָמַר רַבִּי אוֹשַׁעְיָא, בְּאוֹתָהּ שָׁעָה קָרָא הַקָּדוֹשׁ בָּרוּךְ הוּא לַמַּלְאָךְ שֶׁהוּא מְמֻנֶּה עַל הַהֵרָיוֹן, אָמַר, צַיֵּר צוּרַת הַוָּלָד בִּדְמוּת אֲבוֹתָם, הֲדָא הוּא דִּכְתִיב (ראה במדבר כו, ז יד) "לִרְאוּבֵן מִשְׁפַּחַת הָרְאוּבֵנִי לְשִׁמְעוֹן מִשְׁפַּחַת הַשִּׁמְעֹנִי". אָמַר רַבִּי מַרִינוּס בַּר רַבִּי אוֹשַׁעְיָא, כְּאִינְשׁ דְּאָמַר בְּרוֹנִי סִבְרוֹנִי סַבּוּנִי, אָמַר רַב אִידִי ה' בְּרֵישָׁא דְּתֵיבוּתָא וְי' בְּסוֹפָהּ יָה מֵעִיד עֲלֵיהֶן שֶׁהֶן בְּנֵיהֶן שֶׁל אֲבוֹתֵיהֶן. רַבָּנַן אַמְרֵי,  "גַּן נָעוּל" אֵלּוּ הַבְּתוּלוֹת, "גַּל נָעוּל" אֵלּוּ [הַבְּעוּלֹוֹת], "מַעְיָן חָתוּם" אֵלּוּ הַזְּכָרִים. תָּנֵי בְּשֵׁם רַבִּי נָתָן, "גַּן נָעוּל גַּל נָעוּל" שְׁנֵי פְּעָמִים, כְּדַרְכָּהּ וְשֶׁלֹּא כְּדַרְכָּהּ. רַב הוּנָא בְּשֵׁם רַבִּי חִיָּיא, בָּאְתָה שָׂרָה לְמִצְרַיִם וְגָדְרָה עַצְמָהּ מִן הָעֶרְוָה, וְנִגְדְּרוּ כָּל הַנָּשִׁים בִּזְכוּתָהּ. אַבְרָהָם יָרַד לְמִצְרַיִם וְגָדַר עַצְמוֹ מִן הָעֶרְוָה, וְנִגְדְּרוּ כָּל הָאֲנָשִׁים בִּזְכוּתוֹ.

אָמַר רַב חִיָּיא בַּר אַבָּא, כְּדַאי הוּא גִּדּוּר עֶרְוָה שֶׁיִּגָּאֲלוּ יִשְׂרָאֵל מִמִּצְרַיִם בִּזְכוּתוֹ. רַב הוּנָא בְּשֵׁם בַּר קַפָּרָא, בִּזְכוּת ד' דְּבָרִים נִגְאֲלוּ יִשְׂרָאֵל מִמִּצְרַיִם, XאY שֶׁלֹּא שִׁנּוּ אֶת שְׁמָם רְאוּבֵן וְשִׁמְעוֹן נַחֲתוּן וּרְאוּבֵן וְשִׁמְעוֹן סָלְקוּן, XבY שֶׁלֹּא שִׁנּוּ אֶת לְשׁוֹנָם, (בראשית מה, יב) "כִּי פִי הַמְּדַבֵּר אֲלֵיכֶם" בִּלְשׁוֹן הַקֹּדֶשׁ הָיָה מְדַבֵּר, XגY וְשֶׁלֹּא הָיָה בָּהֶן לָשׁוֹן הָרָע, (לעיל יא, ב) "דַבֶּר נָא בְּאָזְנֵי הָעָם וְיִשְׁאֲלוּ" אַתְּ מוֹצֵא שֶׁהַדָּבָר הָיָה מֻפְקָד אֶצְלָם שְׁנֵים עָשָׂר חֹדֶשׁ וְלֹא נִמְצָא אֶחָד מֵהֶן שֶׁהִלְשִׁין עָל חֲבֵרוֹ, XדY וְשֶׁלֹּא הָיָה בָּהֶן פָּרוּץ בְּעֶרְוָה, תֵּדַע לְךָ, שֶׁהֲרֵי בַּת אַחַת הָיְתָה וּפִרְסְמָהּ הַכָּתוּב, שֶׁנֶּאֱמַר  "וְשֵׁם אִמּוֹ שְׁלוֹמִית בַּת דִּבְרִי לְמַטֵּה דָן". רַבִּי פִּנְחָס בְּשֵׁם רַבִּי חִיָּיא, בִּזְכוּת שֶׁגָּדְרוּ עַצְמָן מִן הָעֶרְוָה בִּזְכוּת כֵּן (שה"ש ד, יג) "שְׁלָחַיִךְ פַּרְדֵּס רִמּוֹנִים" שְׁלוּחַיךְ, לְכָךְ נֶאֱמַר וַיְהִי בְּשַׁלַּח.

אֵין שִׁלּוּחַ בְּכָל מָקוֹם אֶלָּא לְוָיָה, שֶׁנֶּאֱמַר (בראשית יח, טז) "וְאַבְרָהָם הֹלֵךְ עִמָּם לְשַׁלְּחָם", (שם כו, לא) "וַישַׁלְּחֵם יִצְחָק וַיֵּלְכוּ מֵאִתּוֹ בְּשָׁלוֹם".

הַפֶּה שֶׁאָמַר  "גַּם אֶת יִשְׂרָאֵל לֹא אֲשַׁלֵּחַ", הוּא הַפֶּה שֶׁאָמַר (לעיל ח, כד) "אָנֹכִי אֲשַׁלַּח אֶתְכֶם", וּמַה שָּׂכָר נָטְלוּ עַל כָּךְ,  "לֹא תְּתַעֵב מִצְרִי", הַפֶּה שֶׁאָמַר (לעיל ה, ב) "לֹא יָדַעְתִּי אֶת ה'", הוּא הַפֶּה שֶׁאָמַר (להלן יד, כה) "אָנוּסָה מִפְּנֵי יִשְׂרָאֵל", וּמַה שָּׂכָר נָטְלוּ עַל כָּךְ,  "בַּיּוֹם הַהוּא יִהְיֶה מִזְבֵּחַ לַה'" וְגוֹ'. הַפֶּה שֶׁאָמַר (לעיל ה, ב) "מִי ה' אֲשֶׁר אֶשְׁמַע בְּקוֹלוֹ", הוּא הַפֶּה שֶׁאָמַר (לעיל ט, כז) "ה' הַצַּדִּיק", וּמַה שָׂכָר נָטְלוּ עַל כָּךְ, שֶׁנִּתַּן לָהֶם מְקוֹם קְבוּרָה, שֶׁנֶּאֱמַר (להלן טו, יב) "נָטִיתָ יְמִינְךָ וְגוֹ'".

וְלֹא נָחָם אֱלֹהִים, אֵין נִחוּם בְּכָל מָקוֹם אֶלָּא נִהוּג, שֶׁנֶּאֱמַר  "נָחִיתָ כַצֹּאן עַמֶּךָ", וּכְתִיב (שם עח, יד) "וַיַּנְחֵם בֶּעָנָן יוֹמָם וְכָל הַלַּיְלָה בְּאוֹר אֵשׁ".

דָּבָר אַחֵר, וְלֹא נָחָם אֱלֹהִים, לְפִי שֶׁהַקָּדוֹשׁ בָּרוּךְ הוּא אָמַר לַנָּבִיא  "בֶּן אָדָם נְהֵה עַל הֲמוֹן מִצְרַיִם וְהוֹרִדֵהוּ", הִתְחִיל פַּרְעֹה מִתְגָּאֶה, אוֹמֵר, אֲנִי יוֹרֵד אֶצְלָם. אָמַר לוֹ, (שם, יט) "מִמִּי נָעָמְתָּ", מִמִּי אַתְּ יָפֶה, טוֹב אַתָּה מִמֶּלֶךְ אַשּׁוּר אוֹ מִמֶּלֶךְ צוֹר וְצִידוֹן. (שם) "רְדָה וְהָשְׁכְּבָה אֶת עֲרֵלִים...  שָׁם אַשּׁוּר וְכָל קְהָלָהּ וְגוֹ' שָׁם עֵילָם וְכָל הֲמוֹנָהּ וְגוֹ' שָׁם מֶשֶׁךְ תֻּבַל וְכָל הֲמוֹנָהּ וְגוֹ' שָׁמָּה אֱדוֹם מְלָכֶיהָ וְכָל נְשִׂיאֶיהָ וְגוֹ' שָׁמָּה נְסִיכֵי צָפוֹן". בְּאוֹתָהּ שָׁעָה הָיָה פַּרְעֹה רוֹאֶה אוֹתָם וּמִתְנַחֵם, שֶׁנֶּאֱמַר (שם, לא) "אוֹתָם יִרְאֶה פַרְעֹה וְנִחַם" וְגוֹ'. אָמַר לוֹ הַקָּדוֹשׁ בָּרוּךְ הוּא, פַּרְעֹה, אַתָּה מִתְנַחֵם, אֲנִי אֵינִי מִתְנַחֵם מִמַּה שֶׁעָשִׂיתָ לְבָנַי וְלֹא נָחָם אֱלֹהִים.

דָּבָר אַחֵר, וְלֹא נָחָם אֱלֹהִים, אַף עַל פִּי שֶׁיָּצְאוּ יִשְׂרָאֵל מִמִּצְרַיִם לֹא קִבֵּל הַקָּדוֹשׁ בָּרוּךְ הוּא תַּנְחוּמִין עַל בְּנֵי אֶפְרַיִם שֶׁנֶּהֶרְגוּ, שֶׁמָּנוּ הַקֵּץ וְטָעוּ וְיָצְאוּ שְׁלוֹשִׁים שָׁנָה קֹדֶם הַקֵּץ, שֶׁמָּנוּ לְבֵין הַבְּתָרִים, וְהַקֵּץ הָיָה מִשֶּׁנּוֹלַד יִצְחָק, מָשָׁל מֶלֶךְ שֶׁהָיָה מַשִּׂיא בְּנוֹ וּמִתּוֹךְ הַחֻפָּה מֵת לוֹ בֵּן אֶחָד, אָמַר, אִי אֶפְשִׁי בְּשִׂמְחָה מִפְּנֵי בְּנִי הַמֵּת, וְאִי אֶפְשִׁי לְהִתְאַבֵּל מִפְּנֵי שִׂמְחַת בְּנִי הָחַי, וּמֶה עָשָׂה, הִתְחִיל מְרַקֵּד בְּיָדוֹ אַחַת וְסוֹפֵד בְּיָדוֹ אֲחֶרֶת, הֱוֵי וְלֹא נָחָם.

דָּבָר אַחֵר, וְלֹא נָחָם אֱלֹהִים, כְּדֶרֶךְ כָּל הָאָרֶץ, דֶּרֶךְ אֶרֶץ הָעֶבֶד טוֹעֵן אֶת רַבּוֹ, שֶׁמָּא אֲדוֹנוֹ טוֹעֲנוֹ, הַקָּדוֹשׁ בָּרוּךְ הוּא לֹא נָהַג עִמָּהֶן כָּךְ אֶלָּא (דברים א, לא) "וּבַמִדְבָּר אֲשֶׁר רָאִיתָ אֲשֶׁר נְשָׂאֲךָ ה' אֱלֹהֶיךָ", וְאוֹמֵר (להלן יט, ד) "וָאֶשָּׂא אֶתְכֶם עַל כַּנְפֵי נְשָׁרִים". דֶּרֶךְ אֶרֶץ הַמַּיִם מִלְּמַעְלָה וְהַלֶּחֶם מִלְּמַטָּה, בְּרַם הָכָא הַלֶּחֶם מִלְּמַעְלָה וְהַמַּיִם מִלְּמַטָּה. הַלֶּחֶם מִלְּמַעְלָה  "הִנְנִי מַמְטִיר לָכֶם לֶחֶם מִן הַשָּׁמָיִם". וְהַמַּיִם מִלְמַטָּה, (במדבר כא, יז) "אָז יָשִׁיר יִשְׂרָאֵל אֶת הַשִּׁירָה הַזֹּאת עֲלִי בְאֵר". דֶּרֶךְ אֶרֶץ תַּלְמִיד טוֹעֵן פָּנָס וּמְהַלֵּךְ לִפְנֵי הָרָב, בְּרָם הָכָא  "לֹא יָמִישׁ עַמּוּד הֶעָנָן יוֹמָם". דֶּרֶךְ אֶרֶץ תַּלְמִיד מַלְבִּישׁ אֶת הָרָב, בְּרָם הָכָא (יחזקאל טז, י) "וָאַלְבִּשֵׁךְ רִקְמָה", רַבִּי סִימוֹן אוֹמֵר פּוּרְפִירוֹן, דֶרֶךְ אֶרֶץ תַּלְמִיד מַנְעִיל אֶת הַרַב, בְּרַם הָכָא (יחזקאל שם) "וָאֶנְעֲלְךָ תָּחַשׁ", דֶרֶךְ אֶרֶץ הַרַב יָשֵׁן וְתַּלְמִיד עוֹמֵד עַל גַבָּיו. בְּרַם הָכָא  "הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל". וְכָל כָּךְ לָמָּה כִּי קָרוֹב הוּא, שֶׁנֶּאֱמַר (שם קמח, יד) "לִבְנֵי יִשְׂרָאֵל עַם קְרֹבוֹ".

דֶּרֶךְ אֶרֶץ פְּלִשְׁתִּים כִּי קָרוֹב הוּא, קָרוֹב הַדָּבָר שֶׁאָמַר הַמָּקוֹם לְמֹּשֶׁה (לעיל ג, יב) "בְּהוֹצִיאֲךָ אֶת הָעָם מִמִּצְרַיִם תַּעַבְדוּן" וְגוֹ', דָּבָר אַחֵר, כִּי קָרוֹב הוּא, קָרוֹב הַדֶּרֶךְ לַחֲזוֹר לְמִצְרַיִם שֶׁנֶּאֱמַר (לעיל ה, ג) "שְׁלֹשֶׁת יָמִים" וְגוֹ', דָּבָר אַחֵר, כִּי קָרוֹב הוּא, קְרוֹבָה שְׁבֻעָה שֶׁנִּשְׁבַּע אַבְרָהָם אָבִינוּ לַאֲבִימֶלֶךְ,  "וְעַתָּה הִשָּׁבְעָה לִי בֵּאלֹהִים הִנָּה" וְגוֹ' וַעֲדַיִן נְכֶדּוֹ קַיָּם. דָּבָר אַחֵר, כִּי קָרוֹב הוּא, קְרוֹבָה מִלְחָמָה רִאשׁוֹנָה לַשְּׁנִיָּה, דָּבָר אַחֵר, כִּי קָרוֹב הוּא, בְּקֵרוּב יָרְשׁוּ כְּנַעֲנִים אֶת הָאָרֶץ, שֶׁנֶּאֱמַר (שם טו, טז) "וְדוֹר רְבִיעִי יָשׁוּבוּ הֵנָּה" [וַעֲדַיִן לֹא הָיָה לָהֶם דוֹר רְבִיעִי].

דָּבָר אַחֵר, כָּל שֶׁכֵּן לָמָּה לֹא הֵבִיאָן הַקָּדוֹשׁ בָּרוּךְ הוּא בִּפְשׁוּטָה, אֶלָּא אָמַר הַקָּדוֹשׁ בָּרוּךְ הוּא, אִם מַכְנִיס אֲנִי אֶת יִשְׂרָאֵל בִּפְשׁוּטָה מִיָּד הֵם מַחֲזִיקִין אִישׁ בְּשָׂדֵהוּ וּבְכַרְמוֹ וּבְטֵלִין מִן הַתּוֹרָה. אֶלָּא הֲרֵי אֲנִי מַקִּיפָן בַּמִּדְבָּר אַרְבָּעִים שָׁנָה כְּדֵי שֶׁיֹּאכְלוּ אֶת הַמָּן, וְשׁוֹתִין מֵי בְּאֵר, וְהַתּוֹרָה נִבְלֶלֶת בְּגוּפָן, מִכָּאן הָיָה רַבִּי שִׁמְעוֹן בֶּן יוֹחַאי אוֹמֵר, לֹא נִתְּנָה תּוֹרָה לִדְרוֹשׁ אֶלָּא לְאוֹכְלֵי הַמָּן, שְׁנִיָּה לָהֶם אוֹכְלֵי תְּרוּמָה. דָּבָר אַחֵר, כָּל שֶׁכֵּן לָמָּה לֹא הֵבִיאָן בִּפְשׁוּטָה, אֶלָּא כֵּיוָן שֶׁשָּׁמְעוּ כְּנַעֲנִיִּים שֶׁיִּשְׂרָאֵל נִכְנָסִין לָאָרֶץ עָמְדוּ וְשָׂרְפוּ אֶת הַזְּרָעִים, וְקִצְּצוּ אֶת הַנְּטִיעוֹת, וְסָתְרוּ אֶת הַבִּנְיָנִים, וְסָתְמוּ אֶת הַמַּעְיָנוֹת. אָמַר הַקָּדוֹשׁ בָּרוּךְ הוּא, לֹא הִבְטַחְתִּי לְאַבְרָהָם אֲבִיהֶם שֶׁאֲנִי מַכְנִיסָם לְאֶרֶץ חֲרֵבָה אֶלָּא לְאֶרֶץ מְלֵאָה כָּל טוּב, שֶׁנֶּאֱמַר  "וּבָתִּים מְלֵאִים כָּל טוּב", אֶלָּא הֲרֵינִי מַקִּיפָן בַּמִּדְבָּר אַרְבָּעִים שָׁנָה, כְּדֵי שֶׁיַּעַמְדוּ כְּנַעֲנִיִּים וִיתַקְּנוּ מַה שֶּׁקִּלְקְלוּ.

{rרמז רכזr}  דָּבָר אַחֵר, כִּי קָרוֹב הוּא, קְרוֹבָה הִיא פֻּרְעָנוּת שֶׁל פַּרְעֹה הָרָשָׁע שֶׁיִּפָּרַע הַקָּדוֹשׁ בָּרוּךְ הוּא מִמֶּנּוּ.

דָּבָר אַחֵר, כִּי קָרוֹב הוּא, קָרוֹב הַחֶסֶד שֶׁעָשׂוּ כְּנַעֲנִיִּים עִם אָבִינוּ יַעֲקֹב, הֲדָא הוּא דִּכְתִיב (בראשית נ, יא) "וַיַּרְא יוֹשֵׁב הָאָרֶץ הַכְּנַעֲנִי" אֶת הָאֵבֶל, רַבִּי אֶלְעָזָר אוֹמֵר שֶׁהִתִּירוּ אֲזוֹרֵיהֶן, רַבִּי שִׁמְעוֹן בֶּן לָקִישׁ אָמַר, עַל יְדֵי שֶׁהִתִּירוּ קִשְׁרֵי כִּתְפוֹתֵיהֶם, וְרַבָּנָן אַמְרִין, עַל יְדֵי שֶׁזָּקְפוּ קוֹמָתָן, רַבִּי יוּדָן אוֹמֵר, עַל יְדֵי שֶׁהֶרְאוּ בְּאֶצְבַּע, וַהֲלֹא דְּבָרִים קַל וָחֹמֶר, וּמָה אִם הַכְּנַעֲנִים שֶׁלֹּא עָשׂוּ חֶסֶד לֹא בִּידֵיהֶן וְלֹא בְּרַגְלֵיהֶן אֶלָּא עַל יְדֵי שֶׁהֶרְאוּ בְּאֶצְבַּע נִצּוֹלוּ מִן הַפֻּרְעָנוּת, יִשְׂרָאֵל שֶׁהֵן עוֹשִׂין חֶסֶד עִם גְּדוֹלֵיהֶן וְעִם קְטַנֵּיהֶן לֹא כָּל שֶׁכֵּן.

דָּבָר אַחֵר, כִּי קָרוֹב הוּא, קְרוֹבָה מִלְחָמָה רִאשׁוֹנָה, רַבִּי אֱלִיעֶזֶר אוֹמֵר, כָּל אוֹתָן הַשָּׁנִים שֶׁהָיוּ יִשְׂרָאֵל יוֹשְׁבִין [בְּמִצְרַיִם הָיוּ יוֹשְׁבִין] בֶּטַח וְשַׁאֲנָן וְשָׁלֵו, עַד שֶׁבָּא גָּאוֹן מִבְּנֵי בָּנָיו שֶׁל אֶפְרַיִם וְאָמַר נִגְלָה עָלַי הַקָּדוֹשׁ בָּרוּךְ הוּא לְהוֹצִיא אֶתְכֶם מִמִּצְרַיִם, בְּנֵי אֶפְרַיִם בְּגֵאוּת לִבָּם שֶׁהֵם מִזֶּרַע הַמְּלוּכָה וְשֶׁהֵן גִּבּוֹרֵי כֹּחַ בַּמִּלְחָמָה עָמְדוּ וְלָקְחוּ נְשֵׁיהֶן בְּנֵיהֶן וּבְנוֹתֵיהֶן וְיָצְאוּ מִמִּצְרַיִם, וְעָמְדוּ הַמִּצְרִים וְהָרְגוּ כָּל גִּבּוֹרֵיהֶם, שֶׁנֶּאֱמַר (תהלים עח, ט) "בְּנֵי אֶפְרַיִם נוֹשְׁקֵי רוֹמֵי קָשֶׁת הָפְכוּ בְּיוֹם קְרָב" וְגוֹ'.

כִּי אָמַר אֱלֹהִים פֶּן יִנָּחֵם הָעָם בִּרְאֹתָם מִלְחָמָה, זוּ מִלְחֶמֶת בְּנֵי אֶפְרַיִם, שֶׁנֶּאֱמַר  "וּבְנֵי אֶפְרַיִם שׁוּתָלַח וְגוֹ' וְזָבָד בְּנוֹ וְגוֹ' וַהֲרָגוּם אַנְשֵׁי גַת" (מָאתַיִם אֶלֶף) עַל שֶׁלֹּא שָׁמְרוּ בְּרִית אֱלֹהִים עַל שֶׁעָבְרוּ עַל הַקֵּץ, וְעַל שֶׁעָבְרוּ עַל הַשְּׁבוּעָה, דָּבָר אַחֵר, כְּדֵי שֶׁלֹּא יִרְאוּ אֶת עַצְמוֹת אֲחֵיהֶם מֻשְׁלָכִים בִּפְלֶשֶׁת וְיַחְזְרוּ לָהֶם. דָּבָר אַחֵר, כְּדֵי שֶׁלֹּא יַחְזְרוּ לַאֲחוֹרֵיהֶם, וַהֲרֵי דְּבָרִים קַל וָחֹמֶר אִם כְּשֶהִקִּיפָם דֶּרֶךְ (רְחוֹקָה) [עֲקוּמָה] אָמְרוּ (במדבר יד, ד) "נִתְּנָה רֹאשׁ וְנָשׁוּבָה מִצְרָיְמָה" עַל אַחַת כַּמָּה וְכַמָּה אִלּוּ הֵבִיאָן בִּפְשׁוּטָה. דָּבָר אַחֵר, בִּרְאֹתָם מִלְחָמָה, זוּ מִלְחֶמֶת עֲמָלֵק שֶׁנֶּאֱמַר (שם מה) "וַיֵּרֶד הָעֲמָלֵקִי וְהַכְּנַעֲנִי".

{pפסוק יחp}  וַיַּסֵּב אֱלֹהִים אֶת הָעָם, מִפְּנֵי מָה, כְּדֵי לַעֲשוֹת לָהֶם נִסִּים וּגְבוּרוֹת. רַבִּי אֱלִיעֶזֶר אוֹמֵר, דֶּרֶךְ כְּדֵי לְיַגְּעָן, שֶׁנֶּאֱמַר  "עִנָּה בַדֶּרֶךְ כֹּחִי", הַמִּדְבָּר כְּדֵי לְצָרְפָן, שֶׁנֶּאֱמַר (דברם ח, טו) "הַמּוֹלִיכֲךָ בַּמִּדְבָּר הַגָּדֹל וְהַנּוֹרָא" וְגוֹ', יַם סוּף לְנַסּוֹתָן, שֶׁנֶּאֱמַר  "וַיַּמְרוּ עַל יָם בְּיַם סוּף". רַבִּי יְהוֹשֻׁעַ אוֹמֵר, דֶּרֶךְ כְּדֵי לִתֵּן לָהֶם אֶת הַתּוֹרָה, שֶׁנֶּאֱמַר (דברים ח, ל) "בְּכָל הַדֶּרֶךְ אֲשֶׁר צִוָּה ה' (אֱלֹהֵינוּ) [אֱלֹהֵיכֶם] אֶתְכֶם תֵּלֵכוּ", וְאוֹמֵר (משלי ו, כג) "כִּי נֵר מִצְוָה וְתוֹרָה אוֹר וְדֶרֶךְ חַיִּים", הַמִּדְבָּר, כְּדֵי לְהַאֲכִילָן הַמָּן, שֶׁנֶּאֱמַר  "הַמַּאֲכִלְךָ מָן בַּמִּדְבָּר", יַם סוּף כְּדֵי לַעֲשׂוֹת לָהֶם נִסִּים וּגְבוּרוֹת, שֶׁנֶּאֱמַר (תהלים קו, כב) "נוֹרָאוֹת עַל יַם סוּף" וְנֶאֱמַר (שם ט) "וַיִּגְעַר בְּיַם סוּף וַיְּחֱרָב".

וַחֲמֻשִׁים, אֵין חֲמֻשִׁים אֶלָּא מְזוּיָּינִים, שֶׁנֶּאֱמַר (יהושע א, יד) "וְאַתֶּם תַּעַבְרוּ חֲמֻשִׁים" מְלַמֵּד שֶׁהָיוּ מְצוּיָּינִין בַּחֲמִשָּׁה מִינֵי זַיִן, דָּבָר אַחֵר, אֵין חֲמֻשִׁים אֶלָּא מְזוֹרָזִים, שֶׁנֶּאֱמַר  "וַיַּעַבְרוּ בְּנֵי גָּד וּבְנֵי רְאוּבֵן חֲמֻשִׁים כְּאַרְבָּעִים אֶלֶף חֲלוּצֵי [הַ]צָּבָא". דָּבָר אַחֵר, וַחֲמֻשִׁים, אֶחָד מֵחֲמִשָּׁה עָלוּ, דָּבָר אַחֵר, אֶחָד מֵחֲמִשִּׁים, וְיֵשׁ אוֹמְרִים, אֶחָד מֵחֲמֵשׁ מֵאוֹת. רַבִּי נְהוֹרַאי אוֹמֵר, הָעֲבוֹדָה, לֹא אֶחָד מֵחֲמֵשׁ מֵאוֹת עָלוּ, שֶׁנֶּאֱמַר (יחזקאל טז, ז) "רְבָבָה כְּצֶמַח הַשָּׂדֶה" וְגוֹ', וְאוֹמֵר  "וּבְנֵי יִשְׂרָאֵל פָּרוּ וַיִּשְׁרְצוּ", שֶׁהָיוּ יוֹלְדוֹת שִׁשָּׁה בְּכֶרֶס אֶחָד, וְאַתְּ אַמְרֵתְ אֶחָד מֵחֲמֵשׁ מֵאוֹת עָלוּ. וְאֵימָתַי מֵתוּ, בִּשְׁלֹשֶׁת יְמֵי אֲפֵלָה, שֶׁנֶּאֱמַר (לעיל י, כג) "לֹא רָאוּ אִישׁ אֶת אָחִיו" שֶׁהָיוּ קוֹבְרִין אֶת מֵתֵיהֶן וְהוֹדוּ וְשִׁבְּחוּ שֶׁלֹּא רָאוּ אוֹיְבֵיהֶם וְשָׂשׂוּ בְּמַפָּלָתָם. רַבִּי יוֹסֵי אוֹמֵר, לַחֲמִשָּׁה דּוֹרוֹת עָלוּ.

(כָּתוּב בְּרֶמֶז תקס"ד).

{pפסוק יטp}  וַיִּקַּח מֹשֶׁה אֶת עַצְמוֹת יוֹסֵף, מֹשֶׁה זָכָה בְּעַצְמוֹת יוֹסֵף וְאֵין בְּיִשְׂרָאֵל גָּדוֹל הֵימֶנּוּ, שֶׁנֶּאֱמַר וַיִּקַּח מֹשֶׁה אֶת עַצְמוֹת יוֹסֵף עִמּוֹ. בֹּא וּרְאֵה כַּמָּה חֲבִיבוֹת מִצְוֹת עַל מֹשֶׁה רַבֵּנוּ, שֶׁכָּל יִשְׂרָאֵל נִתְעַסְּקוּ בְּבִזָּה וְהוּא נִתְעַסֵּק בְּמִצְוֹת, שֶׁנֶּאֱמַר  "חֲכַם לֵב יִקַּח מִצְוֹת". וּמִנַּיִן הָיָה יוֹדֵע מֹשֶׁה הֵיכָן יוֹסֵף קָבוּר, אָמְרוּ, סֶרַח בַּת אָשֵׁר נִשְׁתַּיְּרָה מֵאוֹתוֹ הַדּוֹר הָלַךְ מֹשֶׁה אֶצְלָהּ, אָמַר לָהּ, כְּלוּם אַתְּ יוֹדַעַת הֵיכָן יוֹסֵף קָבוּר, אָמְרָה לוֹ, אָרוֹן שֶׁל מַתֶּכֶת עָשׂוּ לוֹ מִצְרִים וְשִׁקְּעוּהוּ בִּנְהַר נִילוּס כְּדֵי שֶׁיִּתְבָּרְכוּ מֵימָיו, הָלַךְ מֹשֶׁה וְעָמַד עַל שְׂפַת נִילוּס, אָמַר לוֹ, יוֹסֵף יוֹסֵף, הִגִּיעַ הָעֵת שֶׁנִּשְׁבַּע הַקָּדוֹשׁ בָּרוּךְ הוּא שֶׁגּוֹאֵל אֶת יִשְׂרָאֵל וְהִגִּיעָה הַשְּׁבוּעָה שֶׁהִשְׁבַּעְתָּ אֶת יִשְׂרָאֵל, אִם אַתָּה מַרְאֶה אֶת עַצְמְךָ מוּטָב, וְאִם לָאו, הֲרֵי אָנוּ נְקִיִּים מִשְּׁבוּעָה. מִיָּד צָף אֲרוֹנוֹ שֶׁל יוֹסֵף. וְאַל תִּתְמַהּ, שֶׁהֲרֵי כְּתִיב (מ"ב ו, ה ו) "וַיְהִי הָאֶחָד מַפִּיל הַקּוֹרָה וְאֶת הַבַּרְזֶל נָפַל אֶל הַמָּיִם וַיִּצְעַק וַיֹּאמֶר וְגוֹ' אָנָה נָפָל וַיַּרְאֵהוּ אֶת הַמָּקוֹם וַיִּקְצָב עֵץ וַיַּשְׁלֶךְ שָׁמָּה וַיָּצֶף הַבַּרְזֶל", וַהֲרֵי דְּבָרִים קַל וָחֹמֶר, וּמָה אֱלִישָׁע תַּלְמִידוֹ שֶׁל אֵלִיָּהוּ וְאֵלִיָּהוּ תַּלְמִידוֹ שֶׁל מֹשֶׁה צָף מִפָּנָיו, מִפְּנֵי מֹשֶׁה רַבֵּנוּ עַל אַחַת כַּמָּה וְכַמָּה. רַבִּי נָתָן אוֹמֵר, בִּקְבַרְנִיט שֶׁל מְלָכִים הָיָה קָבוּר, הָלַךְ מֹשֶׁה וְעָמַד שָׁם וְאָמַר, יוֹסֵף יוֹסֵף וְכוּ', מִיָּד נִזְדַּעְזַע אֲרוֹנוֹ שֶׁל יוֹסֵף, נְטָלוֹ מֹשֶׁה וְהֵבִיאוֹ אֶצְלוֹ.

קָשׁוּ קְרָאֵי אֲהַדָדֵי. כְּתִיב, וַיִּקַּח מֹשֶׁה אֶת עַצְמוֹת יוֹסֵף וּכְתִיב (יהושע כד, לב) "וְאֶת עַצְמוֹת יוֹסֵף אֲשֶׁר הֶעֱלוּ בְנֵי יִשְׂרָאֵל" (כָּתוּב בְּרֶמֶז קמ"ה).

אָמַר רַב יְהוּדָה אָמַר רַב, מִפְּנֵי מָה נִקְרָא יוֹסֵף בְּחַיָּיו עֲצָמוֹת, מִפְּנֵי שֶׁלֹּא מִחָה בִּכְבוֹד אָבִיו, דְּאָמְרוּ לוֹ עַבְדְּךָ עַבְדְּךָ וְלֹא קָאָמַר לְהוּ מִידִי.

מִי לָנוּ גָּדוֹל מִמּשֶׁה שֶׁלֹּא נִתְעַסֵּק בּוֹ אֶלָּא הַקָּדוֹשׁ בָּרוּךְ הוּא, שֶׁנֶּאֱמַר  "וַיִּקְבֹּר אֹתוֹ בַגַּי". וְלֹא עַל מֹשֶׁה בִּלְבַד אָמְרוּ אֶלָּא עַל הַצַּדִּיקִים כֻּלָּן, שֶׁנֶּאֱמַר (ישעיה נח, ח) "וְהָלַךְ לְפָנֶיךָ צִדְקֶךָ כְּבוֹד ה' יַאַסְפֶךָ".

שְׁלֹשָׁה מַחֲנוֹת הֵם, תָּנֵי, טְמֵא מֵת מֻתָּר לִכָּנֵס לְמַחֲנֶה לְוִיָּה. וְלֹא טְמֵא מֵת בִּלְבַד אֶלָּא אֲפִלּוּ מֵת עַצְמוֹ, שֶׁנֶּאֱמַר וַיִּקַּח מֹשֶׁה אֶת עַצְמוֹת יוֹסֵף עִמּוֹ, עִמּוֹ בִּמְחִצָּתוֹ. עָמַד לוֹ עַל נִילוּס הַנָּהָר וְאָמַר, יוֹסֵף יוֹסֵף, הִגִּיעָה הַשָּׁעָה שׁהַקָּדוֹשׁ בָּרוּךְ הוּא גּוֹאֵל אֶת בָּנָיו, הַשְּׁכִינָה מְעֻכֶּבֶת לְךָ, וְיִשְׂרָאֵל מְעֻכָּבִין לְךָ, וְעַנְנֵי כָּבוֹד מְעֻכָּבִין לְךָ, אִם מוֹדִיעַ אַתָּה אֶת עַצְמְךָ הֲרֵי יָפֶה וְכוּ'. וְיֵשׁ אוֹמְרִים, נָטַל חֶרֶס וְכָתַב עָלָיו שֵׁם הַמְּפֹרָשׁ וְהִשְׁלִיךְ לַיְאוֹר, מִיָּד צָף וְעָלָה אֲרוֹנוֹ שֶׁל יוֹסֵף. וְהָווּן תַּמָּן תְּרֵין כְּלָבִים דְחַרְשִׁין שָׁרוּן נָבְחִין בְּמֹשֶׁה. אָמַר מֹשֶׁה, אֵיתוּן [חֲמוּן], כְּלָבִין קוּשְׁטָא לֹא נָבְחִין וּכְלָבַיָּא דְּשִׁקְרָא וּדְחַרְשִׁין נָבְחִין. אָמַר רַב, דְּהֲדִין כַּלְבָּא מַלְחִית בְּלִישָׁנֵיה בְּרַם הָכָא  "וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ".

לְלַמֶּדְךָ שֶׁבְּמִדָּה שֶׁאָדָם מוֹדֵד בָּהּ מוֹדְדִין לוֹ. מִרְיָם הִמְתִּינָה לְמֹשֶׁה שָׁעָה אַחַת (כָּתוּב בְּרֶמֶז קס"ד), וְלֹא עוֹד אֶלָּא שֶׁעִם יַעֲקֹב עָלוּ עַבְדֵי פַּרְעֹה וְזִקְנֵי בֵּיתוֹ, וְעִם יוֹסֵף עָלוּ הָאָרוֹן וְהַשְּׁכִינָה וְהַכֹּהֲנִים וְהַלְּוִיִּם וְיִשְׂרָאֵל וְשִׁבְעָה עַנְנֵי כָּבוֹד. וְלֹא עוֹד אֶלָּא שֶׁהָיָה אֲרוֹנוֹ שֶׁל יוֹסֵף מְהַלֵּךְ עִם אֲרוֹן חַי הָעוֹלָם וְהָיוּ אֻמּוֹת הָעוֹלָם אוֹמְרִים לָהֶם מַה טִיבָן שֶׁל שְׁנֵי אֲרוֹנוֹת הַלָּלוּ, וְהֵן אוֹמְרִים זֶה אֲרוֹנוֹ שֶׁל מֵת וְזֶה אֲרוֹנוֹ שֶׁל חַי הָעוֹלָמִים. וְהָיוּ אוֹמְרִים לָהֶן אֻמּוֹת הָעוֹלָם, מַה טִּיבוֹ שֶׁל מֵת מְהַלֵּךְ עִם אֲרוֹן חַי עוֹלָמִים, וְהֵן אוֹמְרִים, הַמֻּנָּח בְּאָרוֹן זֶה קִיֵּם מַה שֶּׁכָּתוּב בְּזֶה. בְּזֶה כְּתִיב (להלן כ, ב) "אָנֹכִי ה' אֱלֹהֶיךָ", וּבְיוֹסֵף כְתִיב  "הֲתַחַת אֱלֹהִים (אָנֹכִי) [אָנִי"], בְּזֶה כְּתִיב (שם, ג) "לֹא יִהְיֶה לְךָ אֱלֹהִים אֲחֵרִים" וּבְיוֹסֵף כְּתִיב (בראשית מב, יח) "אֶת הָאֱלֹהִים אֲנִי יָרֵא", בְּזֶה כְּתִיב (להלן כ, ז) "לֹא תִשָּׂא" וּבְיוֹסֵף כְּתִיב (בראשית מב, טו) "חֵי פַרְעֹה אִם תֵצְאוּ", בְּזֶה כְּתִיב  "זָכוֹר אֶת יוֹם הַשַׁבָּת" וּבְיוֹסֵף כְּתִיב (בראשית מג, טז) "וּטְבֹח טֶבַח וְהָכֵן", וְאֵין הָכֵן אֶלָּא שַׁבָּת, שֶׁנֶּאֱמַר (להלן טז, ה) "וְהָיָה [בַּ]יּוֹם הַשִּׁשִּׁי וְהֵכִינוּ". בְּזֶה כְּתִיב  "כַּבֵּד אֶת אָבִיךָ" וּבְיוֹסֵף כְּתִיב (בראשית לז, יג) "וַיֹּאמֶר יִשְׂרָאֵל אֶל יוֹסֵף הֲלוֹא אַחֶיךָ רֹעִים בִּשְׁכֶם" וְגוֹ', בְּזֶה כְּתִיב (להלן כ, יג) "לֹא תִרְצַח" לֹא רָצַח לְפוֹטִיפֶרַע, בְּזֶה כְּתִיב (שם) "לֹא תִגְנֹב", לֹא גָּנַב, כְּעִנְיַן שֶׁנֶּאֱמַר  "וַיְלַקֵּט יוֹסֵף אֶת כָּל הַכֶּסֶף" וְגוֹ'. בְּזֶה כְּתִיב (להלן כ, יג) "לֹא תִּנְאָף", לֹא נָאַף עִם אִשְׁתּוֹ שֶׁל פּוֹטִיפֶרַע, בְּזֶה כְּתִיב  "לֹא תַחְמֹד" לֹא חָמַד אִשְׁתּוֹ שֶׁל פּוֹטִיפֶרַע. בְּזֶה כְּתִיב (שם, יג) "לֹא תַעֲנֶה", וַהֲרֵי דְּבָרִים קַל וָחֹמֶר, דְּבָרִים שֶׁל אֱמֶת לֹא הִגִּיד קַל וָחֹמֶר שֶׁל שֶׁקֶר. בְּזֶה כְּתִיב (ויקרא יט, יז) "לֹא תִשְׂנָא אֶת אָחִיךָ בִּלְבָבֶךָ", וּכְתִיב  "וַיְנַחֵם אוֹתָם וַיְדַבֵּר עַל לִבָּם". בְּזֶה (ויקרא יט, יח) "לֹא תִקֹּם וְלֹא תִטֹּר" וּכְתִיב (בראשית נ, כ) "וְאַתֶּם חֲשַׁבְתֶּם עָלַי רָעָה". בְּזֶה (ויקרא כה, לו) "וְחֵי אָחִיךָ עִמָּךְ" וּכְתִיב  "וַיְכַלְכֵּל יוֹסֵף אֶת אֶחָיו".

כִּי הַשְׁבֵּעַ הִשְׁבִּיעַ, הִשְׁבִּיעָן שֶׁיַּשְׁבִּיעוּ לִבְנֵיהֶן. רַבִּי נָתָן אוֹמֵר, מִפְּנֵי מַה הִשְׁבִּיעַ אֶת אֶחָיו וְלֹא הִשְׁבִּיעַ אֶת בָּנָיו, אָמַר, אִם מַשְׁבִּיעַ אֲנִי אֶת בָּנַי אֵין מִצְרַיִם מַנִּיחִין אוֹתָן. וְאִם אוֹמְרִים לָהֶם אָבִינוּ הֶעֱלָה אֶת אָבִיו אוֹמְרִים לָהֶם אֲבִיכֶם מֶלֶךְ הָיָה, לְפִיכָךְ הִשְׁבִּיעַ אֶת אֶחָיו וְלֹא הִשְׁבִּיעַ אֶת בָּנָיו. דָּבָר אַחֵר, אָמַר לָהֶם יוֹסֵף, אֲבִי יָרַד כָּאן לִרְצוֹנוֹ וַאֲנִי הֶעֱלִיתִיו, אֲנִי יָרַדְתִּי עַל כָּרְחִי, מַשְׁבִּיעַ אֲנִי עֲלֵיכֶם שֶׁמִּמָּקוֹם שֶׁגְּנַבְתוּנִי לְשָׁם תַּחֲזִירוּנִי וְכֵן עָשׂוּ לוֹ, כְּעִנְיַן שֶׁנֶּאֱמַר (יהושע כד, לב) "וְאֶת עַצְמוֹת יוֹסֵף אֲשֶׁר הֶעֱלוּ בְנֵי יִשְׂרָאֵל קָבְרוּ בִּשְׁכֶם".

פָּקֹד יִפְקֹד אֱלֹהִים אֶתְכֶם, 'פָּקֹד' אֶתְכֶם בְּמִצְרַיִם, וְיִפְקֹד אֶתְכֶם עַל הַיָּם. פָּקֹד אֶתְכֶם עַל הַיָּם, וְיִפְקֹד אֶתְכֶם בַּמִּדְבָּר. פָּקֹד אֶתְכֶם בַּמִּדְבָּר, וְיִפְקֹד בְּנַחֲלֵי אַרְנוֹן. פָּקֹד אֶתְכֶם בָּעוֹלָם הַזֶּה, וְיִפְקֹד אֶתְכֶם לָעוֹלָם הַבָּא, פְּקִידָה בְּמִצְרַיִם, פְּקִידָה בְּסִינַי, פְּקִידָה בְּנִיסָן, פְּקִידָה בְּתִשְׁרֵי.

וְהַעֲלִיתֶם אֶת עַצְמֹתַי מִזֶּה, שׁוֹמֵעַ אֲנִי מִיָּד, תַּלְמוּד לוֹמַר אִתְּכֶם, כְּשֶׁתִּהְיוּ עוֹלִין. וּמִנַּיִן שֶׁאַף עַצְמוֹת הַשְּׁבָטִים הֶעֱלוּ עִמָּהֶם, תַּלְמוּד לוֹמַר מִזֶּה אִתְּכֶם ז"ה תְּרֵי עָשָׂר.

וַיִּסְעוּ מִסֻּכֹּת וַיַּחֲנוּ בְאֵתָם, מָה אֵתָם מָקוֹם אַף סֻכּוֹת מָקוֹם, רַבִּי עֲקִיבָא אוֹמֵר, עַנְנֵי כָּבוֹד הָיוּ, שֶׁנֶּאֱמַר  "עַל כָּל כָּבוֹד חֻפָּה", אֵין לִי אֶלָּא לְשֶׁעָבַר, לְעָתִיד לָבֹא מִנַּיִן, תַּלְמוּד לוֹמַר (שם, ו) "וְסֻכָּה תִּהְיֶה לְצֵל יוֹמָם", וְאוֹמֵר (שם לה, י) "וּפְדוּיֵי ה' יְשֻׁבוּן".

{rרמז רכחr}  וַה' הֹלֵךְ לִפְנֵיהֶם יוֹמָם. נִמְצֵאתָ אוֹמֵר שִׁבְעָה עֲנָנִים הֵן. וַה' הֹלֵךְ לִפְנֵיהֶם יוֹמָם בְּעַמּוּד עָנָן.  "וַעֲנָנְךָ עֹמֵד עֲלֵהֶם". (שם) "וּבְעַמּוּד עָנָן". (שם ט, יט) "וּבְהַאֲרִיךְ הֶעָנָן". (להלן מ, לו) "וּבְהֵעָלוֹת הֶעָנָן".  "וְאִם לֹא יֵעָלֶה הֶעָנָן". (להלן מ, לח) "כִּי "עֲנַן ה' עַל הַמִּשְׁכָּן". הָא שִׁבְעָה עֲנָנִים הֵן, אַרְבַּע מֵאַרְבַּע רוּחוֹת וְאֶחָד מִלְמַעְלָן, וְאֶחָד מִלְּמַטָּן, וְאֶחָד שֶׁהָיָה מְהַלֵּךְ לִפְנֵיהֶם, כָּל הַנָּמוּךְ מַגְבִּיהוֹ וְכָל הַגָּבוֹהַּ מַנְמִיכוֹ, שֶׁנֶּאֱמַר  "כָּל גֶּיא יִנָּשֵׂא וְכָל הַר וְגִבְעָה יִשְׁפָּלוּ" וְגוֹ'. וְהָיָה מַכֶּה נְחָשִׁים וְעַקְרַבִּים מְכַבֵּד וּמְרַבֵּץ לִפְנֵיהֶם. רַבִּי יְהוּדָה אוֹמֵר, שְׁלֹש עֶשְׂרֵה, שְׁנַיִם לְכָל רוּחַ וּשְׁנַיִם לְמַטָּה וְאֶחָד הָיָה מְהַלֵּךְ לִפְנֵיהֶם. רַבִּי יֹאשִׁיָּה אוֹמֵר, אַרְבָּעָה, רַבִּי אוֹמֵר שְׁנַיִם.

וַה' הֹלֵךְ לִפְנֵיהֶם יוֹמָם, לְלַמֶּדְךָ שֶׁבְּמִדָּה שֶׁאָדָם מוֹדֵד בָּהּ מוֹדְדִין לוֹ. אַבְרָהָם לִוָּה אֶת מַלְאֲכֵי הַשָּׁרֵת, שֶׁנֶּאֱמַר (בראשית יח, טז) "וְאַבְרָהָם הֹלֵךְ עִמָּם לְשַׁלְּחָם", וְהַקָּדוֹשׁ בָּרוּךְ הוּא לִוָּה אֶת בָּנָיו בַּמִדְבָּר אַרְבָּעִים שָׁנָה. בְּאַבְרָהָם כְּתִיב (שם ד) "יֻקַּח נָא מְעַט מַיִם", וְהַקָּדוֹשׁ בָּרוּךְ הוּא הֶעֱלָה לְבָנָיו אֶת הַבְּאֵר, שֶׁנֶּאֱמַר  "אָז יָשִׁיר יִשְׂרָאֵל", בְּאַבְרָהָם כְּתִיב (בראשית יח, ה) "וְאֶקְחָה פַת לֶחֶם", וְהַקָּדוֹשׁ בָּרוּךְ הוּא הוֹרִיד לְבָנָיו מָן, שֶׁנֶּאֱמַר (להלן טז, ד) "הִנְנִי מַמְטִיר לָכֶם לֶחֶם מִן הַשָּׁמָיִם". בְּאַבְרָהָם כְּתִיב (בראשית יח, ז) "וְאֶל הַבָּקָר רָץ אַבְרָהָם" וְהַקָּדוֹשׁ בָּרוּךְ הוּא הִגִּיז לְבָנָיו אֶת הַשְׂלָו, שֶׁנֶּאֱמַר  "וְרוּחַ נָסַע מֵאֵת ה'". בְּאַבְרָהָם כְּתִיב (בראשית יח, ד) "וְהִשָּׁעֲנוּ תַּחַת הָעֵץ" וְהַקָּדוֹשׁ בָּרוּךְ הוּא פָּרַשׁ לְבָנָיו שִׁבְעָה עַנְנֵי כָּבוֹד, שֶׁנֶּאֱמַר  "פָּרַשׁ עָנָן לְמָסַךְ", בְּאַבְרָהָם כְּתִיב (בראשית יח, ח) "וְהוּא עֹמֵד עֲלֵיהֶם", וְהַקָּדוֹשׁ בָּרוּךְ הוּא הֵגִין עַל בָּתֵיהֶן בְּמִצְרַיִם כְּדֵי שֶׁלֹּא יִנָגְפוּ, שֶׁנֶּאֱמַר (לעיל יב, כג) "וּפָסַח ה' עַל הַפֶּתַח".

וַה' הֹלֵךְ לִפְנֵיהֶם, אֶפְשָׁר לוֹמַר כֵּן וַהֲלֹא כְּבָר נֶאֱמַר  "הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא", וְאוֹמֵר (ישעיה ו, ג) "וְקָרָא זֶה אֶל זֶה וְאָמַר" וְגוֹ' וְאוֹמֵר (יחזקאל מג, ב) "וְהִנֵּה (שָׁם) כְּבוֹד אֱלֹהֵי יִשְׂרָאֵל" וְגוֹ' וּמַה תַּלְמוּד לוֹמַר וַה' הֹלֵךְ לִפְנֵיהֶם. רַבִּי אוֹמֵר, אַנְטוֹנִינוּס פְּעָמִים שֶׁהָיָה דָּן עַל הַבִּימָה וּמַחְשִׁיךְ וְהָיוּ בָּנָיו מַחְשִׁיכִין אֶצְלוֹ, מֵאַחַר שֶׁנִּפְטַר מִן הַבִּימָה הָיָה נוֹטֵל אֶת הַפָּנָס וּמֵאִיר לִפְנֵי בָּנָיו, וְהָיוּ גְּדוֹלֵי מַלְכוּתוֹ קְרֵבִין אֶצְלוֹ וְאוֹמְרִין לוֹ, אָנוּ נוֹטְלִין אֶת הַפָּנָס וְנָאִיר לִפְנֵי בָּנֶיךָ, וְהוּא אוֹמֵר לָהֶם, לָאו, אֶלָּא אֲנִי אֶטֹּל אֶת הַפָּנָס וּמֵאִיר לִפְנֵי בָּנַי, כְּדֵי לְהוֹדִיעַ לָכֶם חִבָּתָן שֶׁל בָּנַי שֶׁתִּהְיוּ נוֹהֲגִין עִמָּהֶן בְּכָבוֹד. כָּךְ הוֹדִיעָם הַקָּדוֹשׁ בָּרוּךְ הוּא חִבָּתָן שֶׁל יִשְׂרָאֵל לִפְנֵי אֻמּוֹת הָעוֹלָם שֶׁיִּהְיוּ נוֹהֲגִין עִמָּהֶן בְּכָבוֹד. וְלֹא דַּיָּין שֶׁאֵינָן נוֹהֲגִין עִמָּהֶן בְּכָבוֹד, אֶלָּא מְמִיתִין אוֹתָן מִיתוֹת חֲמוּרוֹת וּמְשֻׁנּוֹת זוּ מִזּוּ. לְעִנְיָן כֵּן הוּא אוֹמֵר  "וְקִּבַּצְתִּי אֶת כָּל הַגּוֹיִם וְהוֹרַדְתִּים אֶל עֵמֶק יְהוֹשָׁפָט" וְגוֹ'. יָכוֹל עַל עֲבוֹדַת אֱלִילִים וְעַל גִּלּוּי עֲרָיוֹת וְעַל שְׁפִיכוּת דָּמִים, תַּלְמוּד לוֹמַר (שם) "עַל עַמִּי וְנַחֲלָתִי יִשְׂרָאֵל אֲשֶׁר פִּזְּרוּ בַגּוֹיִם",  ("וְאֶל מִצְרַיִם לְשָׁמָה תִהְיֶה) [מִצְרַיִם לִשְׁמָמָה תִהְיֶה"] וְגוֹ', בְּאוֹתָהּ שָׁעָה (וַה' לְעוֹלָם יֵשֵׁב) (שם כ) ["וִיהוּדָה לְעוֹלָם תֵּשֵׁב"] וְאוֹמֵר  "וְנִקֵּיתִי דָּמָם לֹא נִקֵּיתִי", אֵימָתַי (שם) "וַה' שֹׁכֵן בְּצִיּוֹן".

אָמַר רַב חִסְדָּא, הָאָב שֶׁמָּחַל עַל כְּבוֹדוֹ כְּבוֹדוֹ מָחוּל, הָרָב שֶׁמָּחַל עַל כְּבוֹדוֹ אֵין כְּבוֹדוֹ מָחוּל. וְרָב יוֹסֵף אָמַר, אֲפִלּוּ הָרָב שֶׁמָּחַל עַל כְּבוֹדוֹ כְּבוֹדוֹ מָחוּל, שֶׁנֶּאֱמַר וַה' הֹלֵךְ לִפְנֵיהֶם יוֹמָם. אָמַר רָבָא, הָכִי הַשְׁתָּא, הָתָם קוּדְשָׁא בְּרִיךְ הוּא דְּעָלְמָא דִּילֵיהּ הוּא מָחִיל לֵיהּ דִּידֵהּ, הָכָא תּוֹרָה דִּילֵיהּ הִיא, הָדַר אָמַר רָבָא אִין, תּוֹרָה דִּילֵיהּ הִיא, דִּכְתִיב (תהלים א, ב) "וּבְתוֹרָתוֹ יֶהְגֶּה", וַאֲפִלּוּ הָכִי הָדוּר מִיבָּעְיֵא לֵיהּ לְמֶעְבַּד. אָמַר רַב אַשִׁי אֲפִלּוּ לְמַאן דְּאָמַר נָשִׂיא שֶׁמָּחַל עַל כְּבוֹדוֹ כְּבוֹדוֹ מָחוּל, מֶלֶךְ שֶׁמָּחַל עַל כְּבוֹדוֹ אֵין כְּבוֹדוֹ מָחוּל, שֶׁנֶּאֱמַר (דברים יז, טו) "שׂוֹם תָּשִׂים עָלֶיךָ מֶלֶךְ" שֶׁתְּהֵא אֵימָתוֹ עָלֶיךָ.

{rרמז רכטr}  מַעֲשֶׂה בְּרַבִּי אֱלִיעֶזֶר וְרַבִּי יְהוֹשֻׁעַ וְרַבִּי צָדוֹק שֶׁהָיוּ מְסֻבִּין בְּבֵית הַמִּשְׁתֶּה שֶׁל בְּנוֹ שֶׁל רַבָּן גַּמְלִיאֵל וְהָיָה רַבָּן גַּמְלִיאֵל עוֹמֵד וּמַשְׁקֶה עֲלֵיהֶן, נָתַן לוֹ כּוֹס לְרַבִּי אֱלִיעֶזֶר וְלֹא קִבֵּל, לְרַבִּי יְהוֹשֻׁעַ וְקִבֵּל. אָמַר לוֹ רַבִּי אֱלִיעֶזֶר, מַה זֶּה, יְהוֹשֻׁעַ, אָנוּ יוֹשְׁבִין וְרַבָּן גַּמְלִיאֵל בְּרַבִּי עוֹמֵד וּמַשְׁקֶה עָלֵינוּ. אָמַר לוֹ, מָצִינוּ גָּדוֹל (מִמֹּשֶׁה רַבֵּנוּ) [מִמֶּנּוּ] שֶׁהָיָה עוֹמֵד וּמְשַׁמֵּשׁ עֲלֵיהֶם, אַבְרָהָם אָבִינוּ גְּדוֹל הַדּוֹר הָיָה וּכְתִיב  "וְהוּא עֹמֵד עֲלֵיהֶם", וְשֶׁמָּא תֹּאמַר כְּמַלְאֲכֵי הַשָּׁרֵת נִדְמוּ לוֹ, לֹא נִדְמוּ לוֹ אֶלָּא כְּעַרְבִיִּים וְאָנוּ לֹא יְהֵא רַבָּן גַּמְלִיאֵל בְּרַבִּי עוֹמֵד וּמַשְׁקֶה עָלֵינוּ. אָמַר לוֹ רַבִּי צָדוֹק, עַד מָתַי אַתֶּם מַנִּיחִין כְּבוֹדוֹ שֶׁל מָקוֹם וְעוֹסְקִין בִּכְבוֹד הַבְּרִיּוֹת, הַקָּדוֹשׁ בָּרוּךְ הוּא מַשִּׁיב רוּחוֹת וּמַעֲלֶה נְשִׂיאִים וּמוֹרִיד מָטָר וּמַצְמִיחַ אֲדָמָה וְעוֹרֵךְ שֻׁלְחָן לִפְנֵי כָּל אֶחָד וְאֶחָד וְאָנוּ לֹא יְהֵא רַבָּן גַּמְלִיאֵל בְּרַבִּי עוֹמֵד וּמַשְׁקֶה עָלֵינוּ.

מִנָּא הָא מִלְתָא דְּאָמְרִי אִינְשֵׁי כִּי הֲוֵינָא זוּטְרֵי לְגַבְרֵי הַשְׁתָּא דְּקַשִׁישְׁנָא לְדַרְדְקֵי דִּכְתִיב מֵעִקָּרָא וַה' הֹלֵךְ לִפְנֵיהֶם יוֹמָם, וּלְבַסּוֹף כְּתִיב (להלן כג, כ) "הִנֵּה אָנֹכִי שֹׁלֵחַ מַלְאָךְ לְפָנֶיךָ".

אָמַר רַב יְהוּדָה אָמַר רָב, כָּל מַה שֶּׁעָשָׂה אַבְרָהָם לְמַלְאֲכֵי הַשָּׁרֵת וְכוּ' כִּדְכָתוּב בְּאַבְרָהָם.

אוּנְקְלוּס בַּר קלוֹנִיקוּס אִיגְיַיר. שָׁדַר קֵיסָר גוּנְדְּרָא דְּרוּמָאֵי בַּתְרֵיהּ, מַשְׁכִינְהוּ בִּקְרָאֵי וְגַיּירִינְהוּ, הָדַר שָׁדַר גּוּנְדָא דְּרוֹמָאֵי בַּתְרֵהּ. אָמַר לְהוּ לָא תֵּימְרוּ לֵיהּ וְלָא מִידִי, אָמַר לְהוּ אֵימָא לְכוּ מִלְתָּא בַּהֲדֵי דְּשָׁקְלֵי וְאָזְלֵי וְכוּ' מִי נָקַט נוּרָא מִקָּמֵי אִינְשֵׁי אָמְרוּ לֵיהּ לָא, אָמַר לְהוּ וּבְהַקָּדוֹשׁ בָּרוּךְ הוּא כְּתִיב וַה' הֹלֵךְ לִפְנֵיהֶם יוֹמָם. אִיגְיוּר, שָׁדַר גּוּנְדָּא אַחֲרִינָא בַּתְרֵיהּ. אָמַר לְהוּ לָא תִּשְׁתָּעוּ בַּהֲדֵיה כְּלָל, כִּי נָקְטֵי לֵיהּ וְאָזְלֵי חָזִי מְזוּזְתָּא, אוֹתִיב יָדֵיהּ עֲלַהּ אָמַר לְהוּ, מַאי הַאי. אָמְרוּ לֵיהּ אֵימָא לָן אַתְּ, אָמַר לְהוּ מִנְהָגוֹ שֶׁל עוֹלָם מֶלֶךְ יוֹשֵב בִּפְנִים וַעֲבָדָיו יוֹשְׁבִין בַּחוּץ וּמְשַׁמְּרִים אוֹתוֹ, וְאִלּוּ הַקָּדוֹשׁ בָּרוּךְ הוּא מְשַׁמֵּר אֶת יִשְׂרָאֵל מִבַּחוּץ וְהֵן יוֹשְׁבִין מִבִּפְנִים, שֶׁנֶּאֱמַר  "ה' יִשְׁמָר צֵאתְךָ וּבוֹאֶךָ" וְגוֹ', אִיגְיוּר.

{pפסוק כבp} {rרמז רלr}  לֹא יָמִישׁ עַמּוּד הֶעָנָן, מַגִּיד הַכָּתוּב שֶׁעֲדַיִן עַמּוּד הֶעָנָן קַיָּים הָיָה עַמּוּד הָאֵשׁ צוֹמֵחַ, דָּבָר אַחֵר, בָּא הַכָּתוּב לְלַמֶּדְךָ דֶּרֶךְ אֶרֶץ מִן הַתּוֹרָה עַל עַרְבֵי שַׁבָּתוֹת, עַד שֶׁעַמּוּד הֶעָנָן קַיָּים יִהְיֶה עַמּוּד הָאֵשׁ צוֹמֵחַ.

דְּבִיתְהוּ דְּרַב יוֹסֵף מֵאַחֶרֶת וּמַדְלֶקֶת, אָמַר לֵיה רַב יוֹסֵף, תָּנִינָא, לֹא יָמִישׁ עַמּוּד הֶעָנָן, מְלַמֵּד שֶׁעַמּוּד הֶעָנָן מַשְׁלִים לְעַמּוּד הָאֵשׁ, סָבְרָה לְאַקְדּוּמֵי, אָמַר הַהוּא סָבָא, וּבִלְבַד שֶׁלֹּא יַקְדִּים, אָמַר רַב הוּנָא, הָרָגִיל בְּנֵר, הַוְיַין לוֹ בָּנִים תַּלְמִידֵי חֲכָמִים, הָרָגִיל בִּמְזוּזָה, זוֹכֶה לְדִירָה נָאָה, הַזָּהִיר בְּצִיצִית, זוֹכֶה לְטַלִּית נָאָה, הָרָגִיל בְּקִדּוּשׁ הַיּוֹם, זוֹכֶה וּמְמַלֵּא גַּרְבֵּי יַיִן. אָמַר רָבָא, דְּרָחִים רַבָּנָן, הָווּ לֵיהּ בְּנִין רַבָּנָן, דְּמוֹקִיר רַבָּנָן, הָווּ לֵיהּ חַתְוָונָתָא רַבָּנָן, דְּדָחִיל מֵרַבָּנָן הוּא גּוּפֵיהּ הָוֵי צוֹרְבָא מֵרַבָּנָן, וְאִי לָאו בַּר הָכִי הוּא מִשְׁתַּמְעָן מִלֵּיהּ כְּצוֹרְבָא מֵרַבָּנָן.

~ פרק יד

{pפסוק א-בp}  וְיָשֻׁבוּ וְיַחֲנוּ לִפְנֵי פִּי הַחִירֹת, כָּאן נִתְקַיֵּם (בראשית טו, יד) "וְאַחֲרֵי כֵן יֵצְאוּ בִּרְכֻשׁ גָּדוֹל", אָמַר הַקָּדוֹשׁ בָּרוּךְ הוּא, זוּ הִיא הַבְטָחָה שֶׁהִבְטַחְתִּי לוֹ יַחְזְרוּ לַאֲחוֹרֵיהֶם, שֶׁכָּל כֶּסֶף וְזָהָב שֶׁכִּנֵּס יוֹסֵף הָיָה נָתוּן בְּבַעַל צְפוֹן, וּכְשֶׁחָזְרוּ נְטָלוּהוּ שֶׁנֶּאֱמַר (תהלים סח, יד) "כַּנְפֵי יוֹנָה נֶחְפָּה בַכֶּסֶף".

וַיְדַבֵּר ה' אֶל מֹשֶׁה לֵּאמֹר דַבֵּר אֶל בְּנֵי יִשְׂרָאֵל וְיָשֻׁבוּ וְיַחֲנוּ. רַבִּי שִׁמְעוֹן בֶּן יוֹחַאי אוֹמֵר, כָּל מָקוֹם שֶׁהוּא אוֹמֵר לֵּאמֹר וְאָמַרְתָּ אֲלֵיהֶם, לְדוֹרוֹת. וְכָל מָקוֹם שֶׁאֵינוֹ אוֹמֵר לֵּאמֹר וְאָמַרְתָּ אֲלֵיהֶם הֲרֵי זוּ לְשָׁעָה, רַבִּי אוֹמֵר, אַף בְּכָל מָקוֹם שֶׁאֵינוֹ אוֹמֵר לֵּאמֹר וְאָמַרְתָּ אֲלֵיהֶם הֲרֵי הוּא לְדוֹרוֹת חוּץ מִשְּׁלֹשָׁה מְקוֹמוֹת, וְיָשֻׁבוּ וְיַחֲנוּ לִפְנֵי פִּי הַחִירֹת. מֶה הָיוּ חִירוֹת הַלָּלוּ, לֹא הָיוּ מְשֻׁפָּעוֹת אֶלָּא גְּדוּדִיּוֹת, לֹא הָיוּ תְּרוּטוֹת אֶלָּא מֻקָּפוֹת, לֹא הָיוּ עֲגֻלּוֹת אֶלָּא מְרֻבָּעוֹת, לֹא הָיוּ מַעֲשֵׂה אָדָם אֶלָּא מַעֲשֵׂה שָׁמַיִם, וְעֵינַיִם לָהֶם פְּתוּחוֹת כְּמִין זָכָר וּכְמִין נְקֵבָה הָיוּ, דִּבְרֵי רַבִּי אֱלִיעֶזֶר. רַבִּי יְהוֹשֻׁעַ אוֹמֵר, הַחִירֹת מִצַּד זֶה, וּמִגְדֹל מִצַּד זֶה, וְהַיָּם לִפְנֵיהֶם, וּמִצְרַיִם מֵאֲחוֹרֵיהֶם, דָּבָר אַחֵר, אֵין חִירֹת אֶלָּא מְקוֹם חֵרוּתָן, מְקוֹם אַטְלָס, מְקוֹם בֵּית עֲבוֹדָה זָרָה שֶׁלָּהֶן לְשֶׁעָבַר הָיָה נִקְרָא פִּיתוֹם, שֶׁנֶּאֱמַר  "וַיִּבֶן עָרֵי מִסְכְּנוֹת" וְגוֹ' חָזְרוּ לָהֶן וְנִקְרָא פִּי הַחִירֹת, שֶׁהִיא מְאֲחֶרֶת עוֹבְדֶיהָ.

וַיִּסְעוּ בְּנֵי יִשְׂרָאֵל מֵרַעַמְסֵס לְסֻכֹּת, וּמִסֻּכּוֹת לְאֵתָם, וּמֵאֵתָם לִפְנֵי פִּי הַחִירֹת. נָסְעוּ בְּעֶרֶב שַׁבָּת וְשַׁבָּת וּבְאֶחָד בְּשַׁבָּת, שֵׁנִי בְּשַׁבָּת שֶׁהוּא רְבִיעִי לִנְסִיעָתָן הִתְחִילוּ יִשְׂרָאֵל מְתַקְּנִים אֶת כְּלֵיהֶם וּמַצִּיעִים אֶת בְּהֶמְתָּן לָצֵאת. אָמְרוּ לָהֶם הָאוּקְטוֹרִין הִגִּיעַ פּרוּטְגְּמָא שֶׁלָּכֶם לַחֲזוֹר לְמִצְרַיִם, שֶׁנֶּאֱמַר (לעיל ה, ג) "דֶּרֶךְ שְׁלֹשֶׁת יָמִים" וְגוֹ'. אָמְרוּ לָהֶן יִשְׂרָאֵל, וּכְשֶׁיָּצָאנוּ בִּרְשׁוּת מִי יָצָאנוּ, שֶׁנֶּאֱמַר (במדבר לג, ג) "מִמָּחֳרַת הַפֶּסַח" וְגוֹ'. אָמְרוּ לָהֶם הָאוּקְטוֹרִין, רוֹצִים וְלֹא רוֹצִים סוֹפְכֶם לְקַיֵּם דִּבְרֵי מַלְכוּת. עָמְדוּ עֲלֵיהֶם יִשְׂרָאֵל, הִכּוּ מֵהֶן פָּצְעוּ מֵהֶן וְהָרְגוּ מֵהֶן. הָלְכוּ וְהִגִּידוּ לְפַרְעֹה. אָמַר לָהֶם מֹשֶׁה, חִזְרוּ לַאֲחוֹרֵיכֶן כֵּיוָן שֶׁתָּקַע קֶרֶן חָזוֹר הִתְחִילוּ מְחֻסְּרֵי אֲמָנָה שֶׁבְּיִשְׂרָאֵל מְתַלְּשִׁין בִּשְׂעָרָן וּמְקָרְעִים לִכְסוּתָן, עַד שֶׁאָמַר לָהֶם מֹשֶׁה, מִפִּי הַקָּדוֹשׁ בָּרוּךְ הוּא נֶאֱמַר לִי שֶׁאַתֶּם בְּנֵי חוֹרִין, לְכָךְ נֶאֱמַר וְיַחֲנוּ לִפְנֵי פִּי הַחִירֹת.

בֵּין מִגְדֹּל וּבֵין הַיָּם. שָׁם גְּדוֹלָם שֶׁל מִצְרַיִם, שָׁם הָיְתָה תִּפְאַרְתָּם, שָׁם הָיְתָה מְקוֹם מְיֻחָס שֶׁלָּהֶם. שָׁם כָּנַס יוֹסֵף אֶת הַכֶּסֶף וְאֶת הַזָּהָב, כְּעִנְיָן שֶׁנֶּאֱמַר (בראשית מז, יד) "וַיְלַקֵּט יוֹסֵף" וְגוֹ'.

לִפְנֵי בַּעַל צְפֹן, נִשְׁתַּיֵּר מִכָּל הַיִּרְאוֹת, בִּשְׁבִיל לְפַתּוֹת לִבָּן שֶׁל מִצְרַיִם. עָלָיו הוּא אוֹמֵר  "מַשְׂגִּיא לַגּוֹיִם וַיְאַבְּדֵם". נִכְחוֹ תַחֲנוּ עַל הַיָּם, בִּשְׁבִיל לְפַתּוֹת לִבָּם שֶׁל מִצְרַיִם.

{pפסוק גp}  וְאָמַר פַּרְעֹה לִבְנֵי יִשְׂרָאֵל נְבֻכִים הֵם בָּאָרֶץ, אֵין נְבוּכִים אֶלָּא מְטֹרָפִים, שֶׁנֶּאֱמַר (יואל א, יח) "מַה נֶּאֶנְחָה בְהֵמָה נָבֹכוּ עֶדְרֵי בָקָר" וְגוֹ', דָּבָר אַחֵר, אֵין נְבוּכִים אֶלָּא מְעוֹרָבִין, שֶׁנֶּאֱמַר  "וְהַמֶּלֶךְ וְהָמָן יָשְׁבוּ לִשְׁתּוֹת" וְגוֹ', דָּבָר אַחֵר, אָמַר פַּרְעֹה וְלֹא יָדַע מָה אָמַר, מֹשֶׁה הִטְעָה אוֹתָם וְלֹא הָיָה יוֹדֵע לְהֵיכָן מוֹלִיכָן, שֶׁנֶּאֱמַר נְבוּכִים הֵם, וְאֵין נְבוּכִים אֶלָּא מֹשֶׁה, שֶׁנֶּאֱמַר (דברים לב, מט) "עֲלֵה אֶל הַר הָעֲבָרִים הַזֶּה הַר נְבוֹ", דָּבָר אַחֵר, אָמַר פַּרְעֹה וְלֹא יָדַע מָה אָמַר, רָאָה שֶׁעֲתִידִין יִשְׂרָאֵל לִבְכּוֹת בַּמִּדְבָּר, שֶׁנֶּאֱמַר (במדבר יד, א) "וַתִּשָׂא כָּל הָעֵדָה", דָּבָר אַחֵר, אָמַר פַּרְעֹה וְלֹא יָדַע מָה אָמַר, רָאָה שֶׁיִּשְׂרָאֵל עֲתִידִין לִפּוֹל בַּמִּדְבָּר, שֶׁנֶּאֱמַר  "בַּמִּדְבָּר הַזֶּה יִפְּלוּ".

סָגַר עֲלֵיהֶם הַמִּדְבָּר, כֵּיוָן שֶׁרָאוּ יִשְׂרָאֵל הַיָּם סוֹעֵר וְשׂוֹנֵא רוֹדֵף הָפְכוּ פְּנֵיהֶם לַמִּדְבָּר, זִמֵּן לָהֶם הַמָּקוֹם חַיוֹת רָעוֹת וְלֹא הָיוּ מַנִּיחִין אוֹתָן לַעֲבוֹר, שֶׁנֶּאֱמַר סָגַר עֲלֵיהֶם הַמִּדְבָּר. וְאֵין סְגִירָה אֶלָּא חָיָה רָעָה, כְּעִנְיָן שֶׁנֶּאֱמַר (דניאל ו, כג) "אֱלָהִי שְׁלַח מַלְאֲכֵ(י)הּ וּסֲגַר פֻּם אַרְיָוָתָא".

{pפסוק דp}  וְחִזַּקְתִּי אֶת לֵב פַּרְעֹה. שֶׁהָיָה לִבָּן חָלוּק אִם לִרְדּוֹף אִם לֹא לִרְדּוֹף.

וְאִכָּבְדָה בְּפַרְעֹה וּבְכָל חֵילוֹ, פַּרְעֹה הִתְחִיל בַּעֲבֵרָה תְּחִלָּה וּמִמֶּנּוּ הִתְחִילָה הַפֻּרְעָנוּת, כַּיּוֹצֵּא בּוֹ (בראשית ז, כג) "וַיִּמַח אֶת כָּל הַיְקוּם" וְגוֹ', כַּיּוֹצֵא בּוֹ  "וְהִכֵּיתִי כָל בְּכוֹר", כַּיּוֹצֵא בּוֹ (דברים יג, טז) "הַכֵּה תַכֶּה" וְגוֹ', כַּיּוֹצֵא בּוֹ  "וְצָבְתָה בִטְנָהּ" אֵבָר שֶׁהִתְחִילָה בָּעֲבֵרָה תְּחִלָּה מִמֶּנָּה הִתְחִילָה הַפֻּרְעָנוּת, וַהֲרֵי דְּבָרִים קַל וָחֹמֶר וּמָה אִם מִדַּת פֻּרְעָנוּת מְעוּטָה מִי שֶׁהִתְחִיל בָּעֲבֵרָה מִמֶּנוּ הִתְחִילָה הַפֻּרְעָנוּת, קַל וָחֹמֶר לְמִדַּת הַטּוֹבָה מְרֻבָּה.

דָּבָר אַחֵר, וְאִכָּבְדָה בְּפַרְעֹה, מַגִּיד הַכָּתוּב כְּשֶׁיָּבֹא הַקָּדוֹשׁ בָּרוּךְ הוּא לִפְרֹעַ מִן הָאֻמּוֹת שְׁמוֹ מִתְגַּדֵּל בְּעוֹלָם, שֶׁנֶּאֱמַר (ישעיה סו, יט) "וְשַׂמְתִּי בָהֶם אוֹת וְשִׁלַּחְתִּי מֵהֶם פְּלֵיטִים" וְגוֹ' (שם מה, יד) "כֹּה אָמַר ה' יְגִיעַ מִצְרַיִם וּסְחַר כּוּשׁ", אַחֲרָיו מַהוּ אוֹמֵר  "אָכֵן אַתָּה אֵל מִסְתַּתֵּר", וְכֵן הוּא אוֹמֵר (יחזקאל לח, כב) "וְנִשְׁפַּטְתִּי אִתּוֹ בְּדֶבֶר וּבְדָם". אַחַר כָּךְ (שם כג) "וְהִתְגַּדִּלְתִּי וְהִתְקַדִּשְׁתִּי". (תהלים עו, ג ד) "וַיְהִי בְשָׁלֵם סוּכּוֹ" וְגוֹ', שָׁמָּה שִׁבַּר רִשְׁפֵי קָשֶׁת מָגֵן וְחֶרֶב", מַה הוּא אוֹמֵר  "נוֹדָע בִּיהוּדָה אֱלֹהִים בְּיִשְׂרָאֵל גָּדוֹל שְׁמוֹ", לְכָךְ וְיָדְעוּ מִצְרַיִם כִּי אֲנִי ה', לְשֶׁעָבַר לֹא הָיוּ יוֹדְעִים אֶת ה', אֲבָל מִכָּאן וָאֵילָךְ וְיָדְעוּ מִצְרַיִם כִּי אֲנִי ה'.

וַיַּעֲשׂוּ כֵן. לְהוֹדִיעַ חָכְמָתָן שֶׁל יִשְׂרָאֵל שֶׁלֹּא אָמְרוּ הֵיאַךְ אָנוּ חוֹזְרִין לַאֲחוֹרֵינוּ, שֶׁלֹּא לִשְׁבּוֹר לֵב טַף וְנָשִׁים שֶׁעִמָּם, דָּבָר אַחֵר, וַיַּעֲשׂוּ כֵן, אָמְרוּ, רוֹצִים וְלֹא רוֹצִים אֵין לָנוּ אֶלָּא לְקַיֵּם דִּבְרֵי בֶּן עַמְרָם.

{pפסוק הp}  וַיֻּגַּד לְמֶלֶךְ מִצְרַיִם. הָאוֹקְטוֹרִין שֶׁלוֹ הִגִּידוּ לוֹ. וְיֵשׁ אוֹמְרִים, דִּירְכָאוֹת הָיוּ לוֹ. וְיֵשׁ אוֹמְרִים, עֲמָלֵק הִגִּיד לוֹ. כִּי בָרַח הָעָם. וְכִי בּוֹרְחִים הָיוּ, וַהֲלֹא כְּבָר נֶאֱמַר (במדבר לג, ג) "מִמָּחֳרַת הַפֶּסַח יָצְאוּ בְּנֵי יִשְׂרָאֵל בְיָד רָמָה", וּמַה תַּלְמוּד לוֹמַר כִּי בָרַח הָעָם, אֶלָּא מִתּוֹךְ שֶׁהִכּוּ אֶת הָאוֹקְטוֹרִים הָלְכוּ וְהִגִּידוּ לְפַרְעֹה, אָמְרוּ, הִכּוּ מִמֶּנּוּ פָּצְעוּ מִמֶּנּוּ וְהָרְגוּ מִמֶּנּוּ וְלֹא מִחָה אָדָם בְּיָדָם, אֵין לָהֶם לֹא מוֹשֵׁל וְלֹא שָׂר, כְּעִנְיָן שֶׁנֶּאֱמַר  "מֶלֶךְ אֵין לָאַרְבֶּה".

וַיֵּהָפֵךְ לְבַב פַּרְעֹה וַעֲבָדָיו. לְשֶׁעָבַר, (לעיל י, ז) "וַיֹּאמְרוּ עַבְדֵי פַרְעֹה אֵלָיו" וְגוֹ', וְעַכְשָׁיו וַיֵּהָפֵךְ לְבַב פַּרְעֹה וַעֲבָדָיו, אָמְרוּ, אִלּוּ לֹא לָקִינוּ וְשָׁלַחְנוּ דַּי הוּא, אֶלָּא לָקִינוּ וְשָׁלַחְנוּ. אוֹ אִילּוּ לָקִינוּ וְשִׁלַּחְנוּ וְלֹא נָטְלוּ אֶת מָמוֹנֵינוּ דַּי הוּא אֶלָּא לָקִינוּ וְשִׁלַּחְנוּ וְנָטְלוּ אֶת מָמוֹנֵנוּ. מָשָׁל לְמַה הַדָּבָר דּוֹמֶה לְאֶחָד שֶׁאָמַר לְעַבְדּוֹ הָבֵא לִי דָּג מִן הַשּׁוּק וְכוּ' (בַּמְּכִילְתָּא).

דָּבָר אַחֵר, וַיֵּהָפֵךְ, מַגִּיד הַכָּתוּב שֶׁכְּשֶׁיָּצְאוּ יִשְׂרָאֵל מִמִּצְרַיִם בָּטְלָה מַלְכוּתָן שֶׁל מִצְרַיִם, שֶׁנֶּאֱמַר מֵעָבְדֵנוּ, אָמְרוּ, עַכְשָׁיו כָּל הָאֻמּוֹת מַקִּישׁוֹת עָלֵינוּ בְּזוּג, לוֹמַר, מָה אֵלּוּ שֶׁהָיוּ בִּרְשׁוּתָם הִנִּיחוּם וְהָלְכוּ לָהֶם, עַכְשָׁיו הֵיאַךְ אָנוּ שׁוֹלְחִים לַאֲרָם נַהֲרַיִם וְלַאֲרָם צוֹבָה לְהַעֲלוֹת לָנוּ מִסִּים, לְהָבִיא לָנוּ עֲבָדִים וּשְׁפָחוֹת, לְלַמֶּדְךָ שֶׁהָיָה פַּרְעֹה שׁוֹלֵט מִסּוֹף הָעוֹלָם וְעַד סוֹפוֹ, וְהָיוּ לוֹ שׁוּלְטָנוּת עַל כָּל הָעוֹלָם כֻּלּוֹ בִּשְׁבִיל כְּבוֹדָן שֶׁל יִשְׂרָאֵל. עָלָיו הוּא אוֹמֵר  "שָׁלַח מֶלֶךְ וַיַּתִּירֵהוּ מֹשֵׁל עַמִּים וַיְפַתְּחֵהוּ", וְכֵן אַתָּה מוֹצֵא בְּכָל מַלְכוּת שֶׁשִׁעְבְּדָה אֶת יִשְׂרָאֵל שֶׁשָּׁלְטָה עַל כָּל הָעוֹלָם כֻּלּוֹ בִּשְׁבִיל כְּבוֹדָן שֶׁל יִשְׂרָאֵל. בְּמַלְכוּת בָּבֶל מַהוּ אוֹמֵר, (ירמיה כז, ח) "וְהָיָה הַגּוֹי וְהַמַּמְלָכָה אֲשֶׁר לֹא יַעַבְדוּ אֶת נְבוּכַדְנֶאצַּר מֶלֶךְ בָּבֶל", בְּמַלְכוּת אַשּׁוּר מַהוּ אוֹמֵר, (ישעיה י, יד) "וַתִּמְצָא כַקֵּן יָדִי" וְגוֹ', בְּמַלְכוּת מָדַי וּפָרַס מַהוּ אוֹמֵר, (דניאל ו, כו) "בֵּאדַיִן דָּרְיָוֶשׁ מַלְכָּא כְּתַב לְכָל עַמְמַיָּא אֻמַּיָּא וְלִשָּׁנַיָּא", בְּמַלְכוּת יָוָן מַהוּ אוֹמֵר,  "וְאַרְבְּעָה רֵאשִׁין לְחֵיוְתָא וְשָׁלְטָן יְהִיב לַהּ, בְּמַלְכוּת רְבִיעִית מַהוּ אוֹמֵר, (שם, כג) "וְתֵאכֻל כָּל אַרְעָא", לְלַמֶּדְךָ שֶׁכָּל מַלְכוּת וּמַלְכוּת שֶׁשִּׁעְבְּדָה אֶת יִשְׂרָאֵל שָׁלְטָה מִסּוֹף הָעוֹלָם וְעַד סוֹפוֹ בִּשְׁבִיל כְּבוֹדָן שֶׁל יִשְׂרָאֵל.

דָּבָר אַחֵר, וַיֵּהָפֵךְ. אָמְרוּ, בִּשְׁבִילָם הָיְתָה טוֹבָה בָּאָה עָלֵינוּ. רַבִּי יוֹסֵי הַגְּלִילִי, אוֹמֵר מָשָׁל לְמָה הַדָּבָר דּוֹמֶה, לְאֶחָד שֶׁנָּפְלָה לוֹ בֵּית כּוּר בִּירֻשָּׁה וְכוּ' , כָּךְ נַעֲשָׂה לְמִצְרַיִם, שָׁלְחוּ וְלֹא יָדְעוּ מָה שָׁלְחוּ, דִּכְתִיב, וַיֹּאמְרוּ מַה זֹּאת עָשִׂינוּ.

וַיְּאֱסֹר אֶת רִכְבּוֹ. בְּיָדוֹ אֲסָרוֹ, אָמַר, דֶּרֶךְ מְלָכִים לִהְיוֹת עוֹמְדִים וַאֲחֵרִים מַצִּיעִין לָהֶם אֲבָל כָּאן בְּיָדוֹ אֲסָרוֹ, כֵּיוָן שֶׁרָאוּ גְּדוֹלֵי מַלְכוּת שֶׁהוּא עוֹמֵד וּמַצִּיע לְעַצְמוֹ עָמַד כָּל אֶחָד וְהִצִּיע לְעַצְמוֹ.

אַרְבָּעָה אָסְרוּ בְּשִׂמְחָה (כָּתוּב בְּרֶמֶז צ"ו).

וְאֶת עַמּוֹ לָקַח עִמּוֹ. לְקָחָן בִּדְבָרִים, אָמַר לָהֶן דֶּרֶךְ מְלָכִים לִהְיוֹת מַנְהִיגִים בַּסּוֹף וְחַיָלוֹתֵיהֶם מַקְדִּימִים לִפְנֵיהֶן, אֲנִי אַקְדִּים לִפְנֵיכֶם, שֶׁנֶּאֱמַר (להלן פסוק י) "וּפַרְעֹה הִקְרִיב". דֶּרֶךְ מְלָכִים לִהְיוֹת בּוֹזְזִין לְעַצְמָן וְנוֹטְלִין חֵלֶק בָּרֹאשׁ, אֲנִי אֶשְׁוֶה לָכֶם בַּבִּזָּה. שֶׁנֶּאֱמַר  "אֲחַלֵּק שָׁלָל", וְלֹא עוֹד אֶלָּא שֶׁאֲנִי פּוֹתֵחַ לָכֶם אוֹצָרוֹת שֶׁל כֶּסֶף וְשֶׁל זָהָב וּמְחַלֵּק לָכֶם, לְכָךְ נֶאֱמַר וְאֶת עַמּוֹ לָקַח עִמּוֹ, לְקָחָם בִּדְבָרִים.

וַיִּקַּח שֵׁשׁ מֵאוֹת רֶכֶב בָּחוּר. מִשֶׁל מִי (כָּתוּב בְּרֶמֶז קפ"ו).

בְּסִיסְרָא אוֹמֵר (שופטים ד, ג) "תְּשַׁע מֵאוֹת רֶכֶב בַּרְזֶל", אָמַר רַבִּי שִׁמְעוֹן, מָשָׁל לְשׁוֹר הַבָּר שֶׁהָיוּ הַכֹּל בּוֹרְחִין מִמֶּנּוּ, אָמְרוּ, נוֹצִיא לוֹ אֶת הָאֲרִי שֶׁיְּהֵה דָּר עִמּוֹ בַּמְּדִינָה, יָצָא הָאֲרִי וַחֲתָכוֹ אֵבָרִים אֵבָרִים. כָּךְ הָיָה סִיסְרָא מִתְגָּאֶה בַּבַּרְזֶל, אָמַר לוֹ הַקָּדוֹשׁ בָּרוּךְ הוּא בַּבַּרְזֶל אַתָּה מִתְגָּאֶה, חַיֶּיךָ, הָאֵשׁ מְפַעְפְּעוֹ, שֶׁנֶּאֱמַר (שם ה, כ) "הַכּוֹכָבִים מִמְּסִלּוֹתָם נִלְחֲמוּ עִם סִיסְרָא".

רַבָּן שִׁמְעוֹן בֶּן גַּמְלִיאֵל אוֹמֵר, בֹּא וּרְאֵה גָּדְלָהּ וְעָשְׁרָהּ שֶׁל מַלְכוּת חַיֶּבֶת שֶׁאֵין לָהֶן גּוֹמְוִין אַחַת בְּטֵלָה שֶׁכֻּלָּן רָצוֹת בַּיּוֹם וּבַלַּיְלָה, וּכְנֶגְדָּן שֶׁל מִצְרַיִם (שֶׁלָּהֶן) [כֻּלְּהוֹן] עוֹמְדוֹת בְּטֵלוֹת. וְשָׁלִשִׁם, אֵין שָׁלִשִׁים אֶלָּא גִּבּוֹרִים, שֶׁנֶּאֱמַר  "שָׁלִשִׁים וּקְרוּאִים רֹכְבֵי סוּסִים כֻּלָּם". דָּבָר אַחֵר, שָׁלִשִׁים, שֶׁיְּהוּ מְשֻׁלָּשִׁין בְּזַיִן. רַבָּן שִׁמְעוֹן בֶּן גַּמְלִיאֵל אוֹמֵר, שָׁלִשִׁים שֶׁעַל הַמֶּרְכָּב, לְשֶׁעָבַר לֹא הָיוּ אֶלָּא שְׁנַיִם, וּפַרְעֹה הוֹסִיף עֲלֵיהֶם עוֹד אַחַת, בִּשְׁבִיל לְמַהֵר לִרְדוֹף אַחֲרֵי יִשְׂרָאֵל. רַבִּי אוֹמֵר, אַנְטוֹנִינוֹס הוֹסִיף עֲלֵיהֶן עוֹד אֶחָד.

דָּבָר אַחֵר, וְשָׁלִשִׁים עַל כֻּלּוֹ. שְׁלשָׁה עַל כָּל אֶחָד וְאֶחָד, וְיֵשׁ אוֹמְרִים, שְׁלֹשִׁים עַל כָּל אֶחָד. וְיֵשׁ אוֹמְרִים, שְׁלֹש מֵאוֹת עַל כָּל אֶחָד וְאֶחָד. וְכִי מִנַּיִן הָיָה יוֹדֵע כַּמָּה מֵתוּ מִיִּשְׂרָאֵל בִּשְׁלשֶׁת יְמֵי אֲפֵלָה, אֶלָּא הוֹצִיא טִימוּסִין שֶׁלָּהֶן וּלְפִי הַטִּימוּסִין הוֹצִיא עָלֵיהֶן חֲיָלוֹת. כַּיוֹצֵא בּוֹ דָּרַשׁ רַבִּי יִרְמִיָּה (דהי"ב יד, ח) "וַיֵּצֵא אֲלֵיהֶם זֶרַח  הַכּוּשִׁי בְּחַיִל אֶלֶף אֲלָפִים וּמֶרְכָּבוֹת שְׁלֹשׁ מֵאוֹת" וּלְפִי מֶרְכָּבוֹת הוֹצִיא עֲלֵיהֶם חֲיָלוֹת, דָּבָר אַחֵר, וְשָׁלִשִׁים עַל כֻּלּוֹ. עַל מְנַת לְכַלּוֹת, לְשֶׁעָבַר (לעיל א, כב) "כָּל הַבֵּן הַיִּלּוֹד" וְגוֹ', אֲבָל כָּאן וְשָׁלִשִׁים עַל כֻּלּוֹ עַל מְנַת לְכַלּוֹת, שֶׁנֶּאֱמַר (להלן טו, ט) "אָרִיק חַרְבִּי".

{pפסוק חp}  וַיְּחַזֵּק ה' אֶת לֵב פַּרְעֹה. שֶׁהָיָה לִבּוֹ חָלוּק אִם לִרְדּוֹף אִם לֹא לִרְדּוֹף. וַיִּרְדֹּף אַחֲרֵי בְּנֵי יִשְׂרָאֵל. לְהוֹדִיעַ שִׁבְחָן שֶׁל יִשְׂרָאֵל, שֶׁאִלּוּ הָיְתָה אֻמָּה אַחֶרֶת לֹא הָיָה פַּרְעֹה רוֹדֵף אַחֲרֶיהָ. וּבְנֵי יִשְׂרָאֵל יֹצְאִים בְּיָד רָמָה. מַגִּיד הַכָּתוּב שֶׁכְּשֶׁהָיוּ מִצְרַיִם רוֹדְפִים אַחֲרֵי יִשְׂרָאֵל הָיוּ מְחָרְפִים וּמְנָאֲצִים וּמְגַדְּפִים, אֲבָל יִשְׂרָאֵל מְפָאֲרִים וּמְרוֹמְמִים וּמְשַׁבְּחִים וְנוֹתְנִין שִׁיר וְשֶׁבַח וּגְדֻלָּה תְּהִלָּה וְתִפְאֶרֶת לְמִי שֶׁהַמִּלְחָמוֹת שֶׁלּוֹ, כְּעִנְיָן שֶׁנֶּאֱמַר  "רוֹמְמוֹת אֵל בִּגְרוֹנָם", (שם נז, ו) "רוּמָה עַל שָׁמַיִם אֱלֹהִים", וְאוֹמֵר (ישעיה כה, א) "ה' אֱלֹהַי אַתָּה אֲרוֹמִמְךָ אוֹדֶה שִׁמְךָ". וּבְנֵי יִשְׂרָאֵל יֹצְאִים בְּיָד רָמָה, שֶׁהָיְתָה יָדָן רָמָה עַל הַמִּצְרִיִּים.

{pפסוק טp}  וַיִּרְדְּפוּ מִצְרַיִם אַחֲרֵיהֶם, מַגִּיד שֶׁלֹּא נִכְשַׁל אֶחָד מֵהֶם שֶׁלֹּא יְנַחֲשׁוּ וְיַחְזְרוּ לַאֲחוֹרֵיהֶם, וְכֵן מָצִינוּ בְּכָל מָקוֹם הַגּוֹיִם מְנַחֲשִׁים, שֶׁנֶּאֱמַר (דברים יח, יד) "כִּי הַגּוֹיִם הָאֵלֶה אֲשֶׁר אַתָּה יוֹרֵשׁ אוֹתָם אֶל מְעֹנֲנִים וְאֶל קֹסְמִים יִשְׁמָעוּ",  "וַיֵּלְכוּ זִקְנֵי מוֹאָב וְזִקְנֵי מִדְיָן וּקְסָמִים בְּיָדָם", (יהושע יג, כב) "וְאֶת בִּלְעָם בֶּן בְּעוֹר הַקּוֹסֵם".

{pפסוק יp}  וּפַרְעֹה הִקְרִיב, הוּא הִקְרִיב אֶת הַפֻּרְעָנוּת לָבֹא עָלָיו, כֵּיוָן שֶׁרָאָה פַּרְעֹה שֶׁיִּשְׂרָאֵל חוֹנִים עַל הַיָּם, אָמַר, בַּעַל צְפֹן הִסְכִּים עַל דַעַת גְּזֵרָתִי, אֲנִי חָשַׁבְתִּי לְאַבְּדָן בַּמַּיִם, וְהוּא הִתְחִיל לְאַבְּדָן בַּמַּיִם, הִתְחִיל מְזַבֵּחַ וּמְקַטֵּר וּמְנַסֵּךְ וּמִשְׁתַּחֲוֶה לַעֲבוֹדָה זָרָה שֶׁלּוֹ, לְכָךְ נֶאֱמַר וּפַרְעֹה הִקְרִיב, הִקְרִיב לִזְבֹּחַ וּלְקַטֵּר. דָּבָר אַחֵר, הִקְרִיב, מַה שֶׁהָלְכוּ יִשְׂרָאֵל בִּשְׁלשֶׁת יָמִים הָלְכוּ הָאוֹקְטוֹרִין בְּיוֹם וּמֶחֱצָה [וּמַה שֶׁהָלְכוּ הָאוֹקְטוֹרִין בְּיוֹם וּמֶחֱצָה] הָלַךְ פַּרְעֹה בְּיוֹם אֶחָד, לְכָךְ נֶאֱמַר וּפַרְעֹה הִקְרִיב.

וַיִּשְׂאוּ בְנֵי יִשְׂרָאֵל. כֵּיוָן שֶׁהִכּוּ אֶת הָאוֹקְטוֹרִין הָיוּ יוֹדְעִין שֶׁסּוֹפָן לִרְדּוֹף אַחֲרֵיהֶן.

וְהִנֵּה מִצְרַיִם נֹסֵעַ אַחֲרֵיהֶם. נוֹסְעִים אֵינוֹ אוֹמֵר אֶלָּא נוֹסֵעַ אַחֲרֵיהֶם, מְלַמֵּד שֶׁעָשׂוּ כֻּלָּן טוּרְמִיּוֹת טוּרְמִיּוֹת כְּאִישׁ אֶחָד. מִכָּאן לָמְדָה מַלְכוּת לִהְיוֹת מִתְנַהֶגֶת טוּרְמִיּוֹת.

{pפסוק יp} {rרמז רלאr}  וַיִּירְאוּ מְאֹד וַיִּצְעֲקוּ בְנֵי יִשְׂרָאֵל אֶל ה'. תָּפְסוּ לָהֶם אֻמָּנוּת אֲבוֹתָם. בְּאַבְרָהָם מַהוּ אוֹמֵר,  "בֵּית אֵל מִיָּם וְהָעַי מִקֶּדֶם" וְגוֹ'. (שם כא, לג) "וַיִּטַּע אֵשֶׁל בִּבְאֵר שָׁבַע". בְּיִצְחָק מַהוּ אוֹמֵר, (שם כד, סג) "וַיֵּצֵא יִצְחָק לָשׂוּחַ בַּשָּׂדֶה" וְאֵין שִׂיחָה אֶלָּא תְּפִלָּה, שֶׁנֶּאֱמַר  "עֶרֶב וָבֹקֶר וְצָהֳרַיִם אָשִׂיחָה", (שם קמב, ג) "אֶשְׁפֹּךְ לְפָנָיו שִׂיחִי", (שם קב, א) "תְּפִלָּה לְעָנִי כִי יַעֲטֹף" וְכוּ'. בְּיַעֲקֹב מַהוּ אוֹמֵר, (בראשית כח, א) "וַיִּפְגַּע בַּמָּקוֹם", וְאֵין פְּגִיעָה אֶלָּא לְשׁוֹן תְּפִלָּה, שֶׁנֶּאֱמַר  "אַל תִּתְפַּלֵּל בְּעַד הָעָם הַזֶּה" וְגוֹ', וְכֵן הוּא אוֹמֵר (ירמיה ז, טז) "אַל תִּירְאִי תּוֹלַעַת יַעֲקֹב", מַה תּוֹלַעַת אֵינָהּ מַכָּה אֶת הָאֲרָזִים אֶלָּא בְּפֶה, כָּךְ אֵין לָהֶם לְיִשְׂרָאֵל אֶלָּא תְּפִלָּה, וְכֵן הוּא אוֹמֵר,  "וַאֲנִי הִנֵּה נָתַתִּי לְךָ שְׁכֶם אַחַד עַל אַחֶיךָ", וְכִי בְּחַרְבּוֹ וּבְקַשְׁתּוֹ לָקַח, וַהֲלֹא בְּאַבְרָהָם נֶאֱמַר (תהלים מד, ז) "כִּי לֹא בְקַשְׁתִּי אֶבְטָח", מַה תַּלְמוּד לוֹמַר "בְּחַרְבִּי וּבְקַשְׁתִּי", זוּ תְּפִלָּה, וְכֵן הוּא אוֹמֵר, (בראשית מט, ט) "גּוּר אַרְיֵה יְהוּדָה", וְאוֹמֵר  "וְזֹאת לִיהוּדָה וַיֹּאמַר" וְגוֹ'. וְכֵן יִרְמִיָּה אָמַר, (ירמיה יז, ה ז) "אָרוּר הַגֶּבֶר אֲשֶׁר יִבְטַח בָּאָדָם בָּרוּךְ הַגֶּבֶר אֲשֶׁר יִבְטַח בַּה' וְהָיָה ה' מִבְטַחוֹ". וְכֵן דָּוִד הוּא אוֹמֵר, (ש"א יז, מה) "אַתָּה בָּא אֵלַי בְּחֶרֶב וּבַחֲנִית", וְאוֹמֵר (תהלים כ, ח י) "אֵלֶּה בָרֶכֶב וְאֵלֶּה בַסּוּסִים הֵמָּה כָּרְעוּ וְנָפָלוּ וְגוֹ' ה' הוֹשִׁיעָה הַמֶּלֶךְ יַעֲנֵנוּ בְיוֹם קָרְאֵנוּ". וְכֵן אָסָא הוּא אוֹמֵר,  "וַיִּקְרָא אָסָא אֶל ה' אֱלֹהָיו וְגוֹ' כִּי עָלֶיךָ נִשְׁעַנּוּ וּבְשִׁמְךָ בָאנוּ עַל הֶהָמוֹן (הַגָּדוֹל) הַזֶּה ה' אֱלֹהֵינוּ אַתָּה אַל יַעְצֹר עִמְּךָ אֱנוֹשׁ". בְּמֹשֶׁה מַהוּ אוֹמֵר,  "וַיִּשְׁלַח מֹשֶׁה מַלְאָכִים מִקָּדֵשׁ וְגוֹ' וַיֵּרְדוּ אֲבֹתֵינוּ מִצְרַיְמָה וְגוֹ' וַנִּצְעַק אֶל ה' (אֱלֹהֵי אֲבוֹתֵינוּ) וַיִּשְׁמַע (ה' אֶת) קֹלֵנוּ", אָמְרוּ לָהֶם, אַתֶּם מִתְגָּאִים עַל מַה שֶּׁהוֹרִישׁ לָכֶם אֲבִיכֶם,  "הַקֹּל קוֹל יַעֲקֹב", (במדבר שם) "וַיִּשְׁמַע (ה' אֶת) קֹלֵנוּ", וְאָנוּ מִתְגָּאִים עַל מַה שֶּׁהוֹרִישׁ לָנוּ אָבִינוּ, (בראשית כז, כב) "וְהַיָּדַיִם יְדֵי עֵשָו",  "עַל חַרְבְּךָ תִחְיֶה". מַהוּ אוֹמֵר, (במדבר כ, יח) "לֹא תַעֲבֹר בִּי פֶּן בַּחֶרֶב" וְגוֹ', אַף כָּאן אַתָּה אוֹמֵר וַיִּצְעֲקוּ בְנֵי יִשְׂרָאֵל אֶל ה', תָּפְסוּ לָהֶם אֻמָּנוּת אֲבוֹתָם, אֻמָּנוּת אַבְרָהָם יִצְחָק וְיַעֲקֹב.

{pפסוק יא-יבp}  וַיֹּאמְרוּ אֶל מֹשֶׁה הֲמִבְּלִי אֵין קְבָרִים. מֵאַחַר שֶׁנָּתְנוּ שְׂאוֹר בָּעִסָּה בָּאוּ (לָהֶם) אֶל מֹשֶׁה אָמְרוּ הֲלֹא זֶה הַדָּבָר וְגוֹ' וְכִי מָה אָמְרוּ יִשְׂרָאֵל לְמֹשֶׁה בְּמִצְרַיִם, הֲרֵי הוּא אוֹמֵר  "וַיִּפְגְּעוּ אֶת מֹשֶׁה וְאֶת אַהֲרֹן נִצָּבִים וְגוֹ', וַיֹּאמְרוּ אֲלֵהֶם יֵרֶא ה' עֲלֵיכֶם וְיִשְׁפֹּט", הָיִינוּ מִצְטַעֲרִין עַל שִׁעְבּוּדֵנוּ בְּמִצְרַיִם, מִיתַת אַחֵינוּ בַּאֲפֵלָה קָשָׁה מִמֶּנּוּ, הָיִינוּ מִצְטַעֲרִין עַל מִיתַת אַחֵינוּ בַּאֲפֵלָה, מִיתָתֵנוּ בַּמִּדְבָּר קָשָׁה לָנוּ מִמִּיתַת אַחֵינוּ בַּאֲפֵלָה, שֶׁאַחֵינוּ נִסְפְּדוּ וְנִקְבְּרוּ וְאָנוּ תְּהֵא נִבְלָתֵנוּ מֻשְׁלֶכֶת לַחֹרֶב בַּיּוֹם וְלַקֶּרַח בַּלַּיְלָה.

{rרמז רלבr}  תַּנְיָא, אָמַר רַבִּי יְהוּדָה, עֲשָׂרָה נִסְיוֹנוֹת נִסּוּ אֲבוֹתֵינוּ לַמָּקוֹם בַּמִּדְבָּר, שְׁנַיִם בַּיָּם, שְׁנַיִם בַּמַּיִם, שְׁנַיִם בַּמָּן, שְׁנַיִם בַּשְׂלָו, אֶחָד בָּעֵגֶל, וְאֶחָד בַּמִּדְבָּר פָּארָן. שְׁנַיִם בַּיָּם, אַחַת בִּירִידָה וְאַחַת בָּעֲלִיָּה. בִּירִידָה, דִּכְתִיב וַיֹּאמְרוּ אֶל מֹשֶׁה הֲמִבְּלִי אֵין קְבָרִים. בָּעֲלִיָּה, כִּדְרַב הוּנָא, יִשְׂרָאֵל שֶׁבְּאוֹתוֹ הַדּוֹר מִקְּטַנֵּי אֲמָנָה הָיוּ, כִּדְרַשׁ רַבָּה בַּר מָרִי, מַאי דִּכְתִיב, (תהלים קו, ז ח) "וַיַּמְרוּ עַל יָם בְּיַם סוּף וְיוֹשִׁיעֵם לְמַעַן שְׁמוֹ", מְלַמֵּד שֶׁהִמְרוּ יִשְׂרָאֵל עַל הַיָּם וְאָמְרוּ, כְּשֵׁם שֶׁאֲנַחְנוּ עוֹלִים מִצַּד זֶה כָּךְ מִצְרַיִם עוֹלִים מִצַּד אַחֵר. אָמַר הַקָּדוֹשׁ בָּרוּךְ הוּא לְשָׂר שֶׁל יָם, פְּלֹט אוֹתָם לַיַּבָּשָׁה, אָמַר לְפָנָיו, רִבּוֹנוֹ שֶׁל עוֹלָם, יֵשׁ עֶבֶד שֶׁנָּתַן לוֹ רַבּוֹ מַתָּנָה וְחָזַר וְנוֹטְלָהּ הֵימֶנּוּ, אָמַר הַקָּדוֹשׁ בָּרוּךְ הוּא, אֲנִי נוֹתֵן לְךָ אֶחָד וּמֶחֱצָה שֶׁבָּהֶן. אָמַר לְפָנָיו, רִבּוֹנוֹ שֶׁל עוֹלָם, יֵשׁ עֶבֶד שֶׁתּוֹבֵעַ אֶת רַבּוֹ, אָמַר לוֹ נַחַל קִישׁוֹן יְהֵא עָרֵב, מִיָּד פְּלָטָן לַיַּבָּשָׁה, הַיְינוּ דִּכְתִיב (להלן פסוק ל) "וַיַּרְא יִשְׂרָאֵל אֶת מִצְרַיִם מֵת עַל שְׂפַת הַיָּם". שְׁנַיִם בַּמַּיִם, אַחַת בְּמָרָה, וְאַחַת בִּרְפִידִים. בְּמָרָה דִּכְתִיב  "וַיָּבֹאוּ מָרָתָה", וּכְתִיב (שם, כד) "וַיִּלֹנוּ הָעָם". בִּרְפִידִים דִּכְתִיב (להלן יז, א) "וַיַּחֲנוּ בִּרְפִידִים" וּכְתִיב (שם ב) "וַיָּרֶב הָעָם עִם מֹשֶׁה". שְׁנַיִם בַּמָּן, שֶׁנֶּאֱמַר  "אַל (תֵּצֵא) [יֵצֵא"], וְיָצְאוּ. (ראה שם טז, יט כ) "לֹא תוֹתִירוּ", וְהוֹתִירוּ. שְׁנַיִם בַּשְּׂלָו, בִּשְׂלָו רִאשׁוֹן, דִּכְתִיב  "בְּשִׁבְתֵּנוּ עַל סִיר הַבָּשָׂר", בִּשְׂלָו שֵׁנִי, דִּכְתִיב (במדבר יא, ד) "וְהָאסַפְסֻף אֲשֶׁר בְּקִרְבּוֹ". עֵגֶל כִּדְאִיתֵיהּ, בְּמִדְבָּר פָּארָן כִּדְאִיתֵיהּ.

{pפסוק יגp}  וַיֹּאמֶר מֹשֶׁה אֶל הָעָם אַל תִּירָאוּ. הֲרֵי מֹשֶׁה מְזָרְזָן לְהוֹדִיעַ חָכְמָתוֹ שֶׁל מֹשֶׁה הֵיאַךְ הָיָה מֹשֶׁה עוֹמֵד וּמְפַיֵּיס לְכָל אוֹתָן הָאֲלָפִים וְהָרְבָבוֹת, עָלָיו מְפֹרָשׁ בַּקַּבָּלָה, (קהלת ז, יט) "הַחָכְמָה תָּעֹז לֶחָכָם", הִתְיַצְּבוּ וּרְאוּ אֶת יְשׁוּעַת ה'. אָמְרוּ לוֹ, אֵימָתַי, אָמַר לָהֶם, הַיּוֹם יִשְׁלַח עֲלֵיכֶם רוּחַ הַקֹּדֶשׁ וְאֵין יְצִיבָה בְּכָל מָקוֹם אֶלָּא רוּחַ הַקֹּדֶשׁ, שֶׁנֶּאֱמַר  "רָאִיתִי אֶת ה' נִצָּב עַל הַמִּזְבֵּחַ". וְאוֹמֵר (ש"א ג, י) "וַיָּבֹא ה' וַיִּתְיַצַּב וַיִּקְרָא כְפַעַם בְּפַעַם", וְאוֹמֵר, (דברים לא, יד) "קְרָא אֶת יְהוֹשֻׁעַ וְהִתְיַצְּבוּ".

לְמַה הָיוּ יִשְׂרָאֵל דּוֹמִין בְּאוֹתָהּ שָׁעָה, לְיוֹנָה שֶׁבָּרְחָה מִפְּנֵי בֶּן הַנֵּץ, וְנִכְנְסָה לִנְקִיק הַסֶּלַע וְהָיָה הַנָּחָשׁ נוֹשֵׁף בָּהּ, אִם תִּכָּנֵס לִפְנִים (וְכוּ'), יָצְתָה לַחוּץ הֲרֵי בָּא בֶּן הַנֵּץ לְתָפְשָׂהּ. כָּךְ הָיוּ יִשְׂרָאֵל דּוֹמִין בְּאוֹתָהּ שָׁעָה, הַיָּם סוֹגֵר וְשׂוֹנֵא רוֹדֵף וְנָתְנוּ עֵינֵהֶן בִּתְפִלָּה. עֲלֵיהֶן מְפֹרָשׁ בַּקַּבָּלָה  "יוֹנָתִי בְּחַגְוֵי הַסֶּלַע" וְגוֹ' "כִּי קוֹלֵךְ עָרֵב", בִּתְפִלָּה, "וּמַרְאֵיךְ נָאוֶה", בְּתַלְמוּד תּוֹרָה.

דָּבָר אַחֵר, הִתְיַצְּבוּ וּרְאוּ. אָמְרוּ לוֹ, אֵימָתַי. אָמַר לָהֶם, לְמָחָר, אָמְרוּ לוֹ, מֹשֶׁה רַבֵּנוּ, אֵין בָּנוּ כֹּחַ לִסְבּוֹל, הִתְפַּלֵּל מֹשֶׁה בְּאוֹתָהּ שָׁעָה וְהֶרְאָה לָהֶם הַמָּקוֹם טוּרְמִיּוֹת שֶׁל מַלְאֲכֵי הַשָּׁרֵת עוֹמְדִין לִפְנֵיהֶם, כְּעִנְיַן שֶׁנֶּאֱמַר (מ"ב ו, טו יז) "וַיַּשְׁכֵּם מְשָׁרֵת אִישׁ הָאֱלֹהִים" וְגוֹ' וַיֹּאמֶר אַל תִּירָא כִּי רַבִּים וְגוֹ' וַיִּתְפַּלֵּל אֱלִישָׁע וַיֹּאמַר ה' פְּקַח נָא אֶת עֵינָיו וְגוֹ', כָּךְ הִתְפַּלֵּל מֹשֶׁה בְּאוֹתָהּ שָׁעָה וְהֶרְאָה לָהֶם הַמָּקוֹם טוּרְמִיּוֹת שֶׁל מַלְאֲכֵי הַשָּׁרֵת עוֹמְדִין לִפְנֵיהֶם. וְכֵן הוּא אוֹמֵר  "מִנֹּגַהּ נֶגְדּוֹ עָבָיו עָבְרוּ בָּרָד וְגַחֲלֵי אֵשׁ". "עָבָיו", כְּנֶגֶד טוּרְמִיּוֹת שֶׁלָּהֶן, "בָּרָד", כְּנֶגֶד אַבְנֵי בְּלִיסְטְרָאוֹת שֶׁלָּהֶן, "גַּחֲלֵי אֵשׁ" כְּנֶגֶד טַרְמָנָה שֶׁלָּהֶן, "אֵשׁ", כְּנֶגֶד נֵפְט שֶׁלָּהֶן, (שם יד) "יַרְעֵם מִן שָׁמַיִם", כְּנֶגֶד הֲגָפַת תְּרִיסִין וְשִׁפְעַת קַלְגָסִין שֶׁלָּהֶן, "וְעֶלְיוֹן יִתֵּן קוֹלוֹ", כְּנֶגֶד צִחְצוּחַ הַזַּיִן שֶׁלָּהֶן, (שם טו) "וַיִּשְׁלַח חִצָּיו וַיְפִיצֵם", כְּנֶגֶד חִצִּים שֶׁלָּהֶן, "וּבְרָקִים רָב וַיְהֻמֵּם", כְּנֶגֶד צְוָחוֹת שֶׁלָּהֶם, דָּבָר אַחֵר, "וַיִּשְׁלַח חִצָּיו וַיְּפִיצֵם" שֶׁהָיוּ חִצָּיו מְפַזְּרָן וּבְרָקִים מְכַנְּסָן, "וַיְהֻמֵּם", הֲמָמָם, עִרְבְּבָם, נָטַל סִגָּנִיּוֹת שֶׁלָּהֶן וְלֹא הָיוּ יוֹדְעִין מַה הֵם עוֹשִׂין, דָּבָר אַחֵר, "וַיְהֻמֵּם", אֵין הֲמָמָה אֶלָּא מַגֵּפָה, כְּעִנְיָן שֶׁנֶּאֱמַר  "וְהָמָם מְהוּמָה גְדֹלָה".

{rרמז רלגr}  כִּי אֲשֶׁר רְאִיתֶם אֶת מִצְרַיִם הַיּוֹם. בִּשְׁלֹשָה מְקוֹמוֹת הִזְכִּיר הַקָּדוֹשׁ בָּרוּךְ הוּא שֶׁלֹּא לַחֲזוֹר לְמִצְרַיִם, שֶׁנֶּאֱמַר כִּי אֲשֶׁר רְאִיתֶם אֶת מִצְרַיִם, וְאוֹמֵר (דברים יז, טז) "וַה' אָמַר (אֵלַי) [לָכֶם] לֹא תֹסִיפוּן לָשׁוּב בַּדֶּרֶךְ הַזֶּה עוֹד", וְאוֹמֵר (שם כח, סח) "בַּדֶּרֶךְ אֲשֶׁר אָמַרְתִּי לְךָ" וְגוֹ'. בִּשְׁלָשְׁתָּן חָזְרוּ וּבִשְׁלָשְׁתָּן נָפְלוּ. הָרִאשׁוֹנָה בִּימֵי סַנְחֵרִיב, שֶׁנֶּאֱמַר (ישעיה לא, א) "הוֹי הַיֹּרְדִים מִצְרַיִם לְעֶזְרָה", הַשְּׁנִיָּה בִּימֵי יוֹחָנָן בֶּן קָרֵחַ, שֶׁנֶּאֱמַר  "וְהָיְתָה הַחֶרֶב אֲשֶׁר אַתֶּם יְרֵאִים" וְגוֹ', וְהַשְּׁלִישִׁית בִּימֵי טְרָגָנוּס. בִּשְׁלָשְׁתָּן חָזְרוּ וּבִשְׁלָשְׁתָּן נָפְלוּ.

אַרְבַּע כִּתּוֹת נַעֲשׂוּ יִשְׂרָאֵל עַל הַיָּם, אַחַת אוֹמֶרֶת נִפּוֹל לַיָּם, וְאַחַת אוֹמֶרֶת נַחֲזֹר לְמִצְרַיִם, וְאַחַת אוֹמֶרֶת נַעֲשֶׂה מִלְחָמָה כְּנֶגְדָּן, וְאַחַת אוֹמֶרֶת נִצְוַח כְּנֶגְדָּן, זוּ שֶׁאוֹמֶרֶת נִפּוֹל לַיָּם, נֶאֱמַר לָהֶם הִתְיַצְּבוּ וּרְאוּ, זוּ שֶׁאוֹמֶרֶת נַחֲזֹר לְמִצְרַיִם, נֶאֱמַר לָהֶם כִּי אֲשֶׁר רְאִיתֶם, זוּ שֶׁאוֹמֶרֶת נַעֲשֶׂה מִלְחָמָה כְּנֶגְדָּן, נֶאֱמַר לָהֶם ה' יִלָּחֵם וְזוּ שֶׁאוֹמֶרֶת נִצְוַח כְּנֶגְדָּן, נֶאֱמַר לָהֶם וְאַתֶּם תַּחֲרִשׁוּן.

{pפסוק ידp}  ה' יִלָּחֵם לָכֶם. לֹא לְשָׁעָה אֶלָּא לְעוֹלָם, שֶׁנֶּאֱמַר ה' יִלָּחֵם לָכֶם. רַבִּי מֵאִיר אוֹמֵר, ה' יִלָּחֵם לָכֶם, אִם כְּשֶׁתִּהְיוּ שׁוֹתְקִין קַל וָחֹמֶר כְּשֶׁתִּהְיוּ נוֹתְנִין שֶׁבַח וְהַלֵל. רַבִּי אוֹמֵר, ה' יִלָּחֵם לָכֶם הַמָּקוֹם יַעֲשֶׂה לָכֶם נִסִּים וּגְבוּרוֹת וְאַתֶּם תִּהְיוּ עוֹמְדִין וְשׁוֹתְקִין. אָמְרוּ יִשְׂרָאֵל לְמֹשֶׁה, מֹשֶׁה רַבֵּנוּ, מָה עָלֵינוּ לַעֲשׂוֹת. אָמַר לָהֶם, אַתֶּם תִּהְיוּ מְפָאֲרִין מְרוֹמְמִין וּמְשַׁבְּחִין וְכוּ'. בְּאוֹתָהּ שָׁעָה פָּתְחוּ יִשְׂרָאֵל פִּיהֶם וְאָמְרוּ שִׁירָה, (להלן טו, א) "אָשִׁירָה לַה' כִּי גָאֹה גָּאָה".

{pפסוק טוp}  מַה תִּצְעַק אֵלָי. אָמַר לְפָנָיו, רִבּוֹנוֹ שֶׁל עוֹלָם, לְמָה אֲנִי דוֹמֶה, לְרוֹעֶה שֶׁמָּסַר לוֹ רַבּוֹ צֹאן וּפָשַׁע בָּהֶן, הֶעֱלָן לְרָאשֵׁי צוּקִין וְלֹא הָיָה יוֹדֵע אֵיךְ לְהוֹרִידָן, נִתְעַטֵּף בְּבִגְדּוֹ וְהִתְחִיל יוֹשֵׁב וְתָמֵהַּ מַה תְּהֵא עֲלֵיהֶן, כָּךְ אִם אֲנִי בָּא לְהַחֲזִירָן לְמִצְרַיִם הֲרֵי פַּרְעֹה וּמִצְרִיִּים, וְאִם אָנִי מוֹלִיכָן לַדָּרוֹם הֲרֵי בַּעַל צְפוֹן, וְאִם אָנִי מוֹלִיכָן לַצָּפוֹן הֲרֵי מִגְדּוֹל, וְאִם אָנִי מוֹלִיכָן לְמִזְרָח הֲרֵי הַיָּם.

וַיֹּאמֶר ה' אֶל מֹשֶׁה מַה תִּצְעַק אֵלָי. רַבִּי יְהוֹשֻׁעַ אוֹמֵר, אָמַר לוֹ הַקָּדוֹשׁ בָּרוּךְ הוּא לְמֹשֶׁה, בָּנַי נְתוּנִין בְּצָרָה וְהַיָּם סוֹגֵר וְשׂוֹנֵא רוֹדֵף וְאַתָּה עוֹמֵד וּמַרְבֶּה בִּתְפִלָּה, מַה תִּצְעַק אֵלָי, יֵשׁ שָׁעָה לְקַצֵּר, וְיֵשׁ שָׁעָה לְהַאֲרִיךְ,  "אֵל נָא רְפָא נָא לָהּ", הֲרֵי זֶה לְקַצֵּר, (דברים ט, יח) "וָאֶתְנַפַּל לִפְנֵי ה' כָּרִאשׁוֹנָה אַרְבָּעִים יוֹם", הֲרֵי זֶה לְהַאֲרִיךְ.

רַבִּי מֵאִיר אוֹמֵר, אִם לְאָדָם יְחִידִי עָשִׂיתִי יַבָּשָׁה, שֶׁנֶּאֱמַר (בראשית א, ט) "וַיֹּאמֶר אֱלֹהִים יִקָּווּ הַמַּיִם" וְגוֹ', לַעֲדַת קְדוֹשִׁים אֵלּוּ אֵינִי עוֹשֶׂה לָהֶם יַבָּשָׁה, מַה תִּצְעַק אֵלָי דַבֵּר אֶל בְּנֵי יִשְׂרָאֵל וְיִסָּעוּ. רַבִּי יִשְׁמָעֵאל אוֹמֵר, בִּזְכוּת יְרוּשָׁלַיִם אֲנִי קוֹרֵעַ לָהֶם אֶת הַיָּם, שֶׁנֶּאֱמַר  "עוּרִי עוּרִי לִבְשִׁי עֻזֵּךָ צִיּוֹן לִבְשִׁי בִּגְדֵי תִפְאַרְתֵּךְ יְרוּשָׁלַםִ", וְאוֹמֵר (שם נא, ט י) "עוּרִי עוּרִי לִבְשִׁי עֹז זְרוֹעַ ה' עוּרִי כִּימֵי קֶדֶם דּוֹרוֹת עוֹלָמִים... הֲלוֹא אַתְּ הִיא הַמַּחֲרֶבֶת יָם וְגוֹ' דֶּרֶךְ לַעֲבֹר גְּאוּלִים".

דָּבָר אַחֵר, עוֹשֶׂה אֲנִי לָהֶם הַבְטָחָה שֶׁהִבְטַחְתִּי לַאֲבוֹתֵיהֶם שֶׁבִּזְכוּתָן אֲנִי קוֹרֵעַ אֶת הַיָּם, שֶׁנֶּאֱמַר (בראשית כח, יד) "וְהָיָה זַרְעֲךָ כַּעֲפַר הָאָרֶץ" וְגוֹ'. רַבִּי יְהוּדָה בֶּן בְּתֵירָה אוֹמֵר, כְּבָר עָשִׂיתִי הַבְטָחָה שֶׁהִבְטַחְתִּי אֶת אֲבוֹתֵיהֶם, שֶׁנֶּאֱמַר (להלן פסוק כא) "וַיָּשֶׂם אֶת הַיָּם לֶחָרָבָה" וְגוֹ',  "וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם". רַבִּי שִׁמְעוֹן בֶּן יוֹחַאי אוֹמֵר, כְּבָר חַמָּה וּלְבָנָה מֵעִידָה, שֶׁנֶּאֱמַר (ירמיה לא, לד) "כֹּה אָמַר ה' נֹתֵן שֶׁמֶשׁ לְאוֹר יוֹמָם וְגוֹ' רֹגַע הַיָּם וַיֶהֱמוּ גַלָּיו ה' צְבָאוֹת שְׁמוֹ". רַבִּי בְּנָאָה אוֹמֵר, בִּזְכוּת מִצְוֹת שֶׁעָשָׂה אֲבִיהֶם אַבְרָהָם אֲנִי קוֹרֵעַ לָהֶם אֶת הַיָּם, שֶׁנֶּאֱמַר  "וַיְבַקַּע עֲצֵי עֹלָה", וְכָאן נֶאֱמַר (להלן פסוק כא) "וַיִּבָּקְעוּ הַמָּיִם".

שִׁמְעוֹן הַתִּמְנִי אוֹמֵר, בִּזְכוּת הַמִּילָה אֲנִי קוֹרֵעַ לָהֶם אֶת הַיָּם, שֶׁנֶּאֱמַר (ירמיה לג, כה) "אִם לֹא בְרִיתִי יוֹמָם וָלָיְלָה" וְגוֹ', אָמַרְתָּ, צֵא וּרְאֵה אֵיזוֹ בְּרִית שֶׁהִיא נוֹהֶגֶת בַּיּוֹם וּבַלַּיְלָה, אֵין אַתָּה מוֹצֵא אֶלָּא מִילָה.

רַבִּי [אַבְטוּלֵס] אוֹמֵר, מָשְׁלוּ מָשָׁל לְמַה הַדָּבָר דּוֹמֶה לְאֶחָד שֶׁכָּעַס עַל בְּנוֹ וְטוֹרְפוֹ, נִכְנַס אֶפּוֹטְרוֹפּוֹס לְבַקֵּשׁ עָלָיו, אָמַר לֵיהּ, כְּלוּם אַתָּה מְבַקֵּשׁ מִמֶּנִּי אֶלָּא מִפְּנֵי בְּנִי, כְּבָר נִתְרַצִּיתִי עִמּוֹ. כָּךְ אָמַר הַקָּדוֹשׁ בָּרוּךְ הוּא לְמֹשֶׁה, מַה תִּצְעַק אֵלָי, כְּבָר נִתְרַצִּיתִי לָהֶם, דַבֵּר אֶל בְּנֵי יִשְׂרָאֵל וְיִסָּעוּ.

דָּבָר אַחֵר, דַבֵּר אֶל בְּנֵי יִשְׂרָאֵל וְיִסָּעוּ, אֶמֶשׁ הָיִיתָ אוֹמֵר  "וּמֵאָז בָּאתִי אֶל פַּרְעֹה" וְעַכְשָׁיו אַתָּה עוֹמֵד וּמַרְבֶּה בִּתְפִלָּה, מַה תִּצְעַק אֵלָי דַבֵּר אֶל בְּנֵי יִשְׂרָאֵל וְיִסָּעוּ, אֱמֹר לָהֶם שֶׁיַּסִּיעוּ דְּבָרִים מִלִּבָּן, אֶמֶשׁ הָיוּ אוֹמְרִים (לעיל פסוק יא) הֲמִבְּלִי אֵין קְבָרִים בְּמִצְרַיִם וְעַכְשָׁיו אַתָּה מַרְבֶּה בִּתְפִלָּה, וַחֲכָמִים אוֹמְרִים, לְמַעַן שְׁמוֹ עָשָׂה עִמָּהֶן, שֶׁנֶּאֱמַר (ישעיה מח, יא) "לְמַעֲנִי לְמַעֲנִי אֶעֱשֶׂה" וְגוֹ', מַה תַּלְמוּד לוֹמַר (שם סג, יב) "בּוֹקֵעַ מַיִם מִפְּנֵיהֶם", מִפְּנֵי מַה,  "לַעֲשוֹת לוֹ שֵׁם עוֹלָם".

רַבִּי אוֹמֵר, כְּדַאי הִיא הָאֲמָנָה שֶׁהֶאֱמִינוּ בִּי שֶׁאֶקְרַע לָהֶן אֶת הַיָּם, שֶׁנֶּאֱמַר (לעיל פסוק ב ד) וְיָשֻׁבוּ וְיַחֲנוּ לִפְנֵי פִּי הַחִירֹת.

רַבִּי אֶלִעָזָר בֶּן עֲזַרְיָה אוֹמֵר, בִּזְכוּת אַבְרָהָם אֲבִיהֶם אֲנִי קוֹרֵעַ לָהֶם אֶת הַיָּם, שֶׁנֶּאֱמַר  "כִּי זָכַר אֶת דְּבַר קָדְשׁוֹ אֶת אַבְרָהָם עַבְדּוֹ", וְאוֹמֵר (שם מג) "וַיּוֹצִא עַמּוֹ בְשָׂשׂוֹן בְּרִנָּה אֶת בְּחִירָיו".

אָמַר רַבִּי אֶלְעָזָר בֶּן עֲזַרְיָה אִישׁ כְּפָר בֵּיתָר, בִּזְכוּת הַשְּׁבָטִים קָרַע לָהֶן אֶת הַיָּם, שֶׁנֶּאֱמַר (חבקוק ג יד) "נָקַבְתָּ בְמַטָּיו" וְגוֹ',  "לְגֹזֵר יַם סוּף לִגְזָרִים".

שְׁמַעְיָה אוֹמֵר, כְּדַאי הִיא הָאֲמָנָה שֶׁהֶאֱמִין אַבְרָהָם שֶׁאֶקְרַע לָהֶם אֶת הַיָּם, שֶׁנֶּאֱמַר (בראשית טו, ו) "וְהֶאֱמִן בַּה' וַיַּחְשְׁבֶהָ לּוֹ צְדָקָה". אַבְטַלְיוֹן אוֹמֵר, כְּדַאי הִיא הָאֲמָנָה שֶׁהֶאֱמִינוּ בִּי שֶׁאֶקְרַע לָהֶן אֶת הַיָּם, שֶׁנֶּאֱמַר (לעיל ד, לא) "וַיַּאֲמֵן הָעָם".

שִׁמְעוֹן אִישׁ קִטְרוֹן אוֹמֵר, בִּזְכוּת עַצְמוֹת יוֹסֵף אֲנִי קוֹרֵעַ לָהֶם אֶת הַיָּם, שֶׁנֶּאֱמַר (בראשית לט, יח) "וַיָּנָס הַחוּצָה", וְאוֹמֵר  "הַיָּם רָאָה וַיָּנֹס".

רַבִּי יוֹנָתָן אוֹמֵר מִשּׁוּם אַבָּא יוֹסֵף הַמְּחוֹזִי, וַהֲלֹא כְּבָר כָּתַבְתִּי בְּתוֹרָתִי (במדבר יב, ז) "בְכָל בֵּיתִי נֶאֱמָן הוּא", הַיָּם בִּרְשׁוּתִי וַאֲנִי עֲשִׂיתִיךָ גִּזְבַּר עָלָיו. רַבִּי חֲנַנְיָה בֶּן חֲכִינַאי אוֹמֵר, וַהֲלֹא כְּבָר כָּתַבְתִּי  "אָח לְצָרָה יִוָּלֵד", אָח אֲנִי לְיִשְׂרָאֵל בִּשְׁעַת צָרָתָן, אַחִים, אֵלּוּ יִשְׂרָאֵל, שֶׁנֶּאֱמַר (תהלים קכב, ח) "לְמַעַן אַחַי וְרֵעָי". רַבִּי שִׁמְעוֹן בֶּן יְהוּדָה אוֹמֵר, מַה תִּצְעַק, כְּבַר צַעֲקָתָם קָדְמָה לְצַעֲקָתְךָ, שֶׁנֶּאֱמַר (לעיל פסוק י) "וַיִּצְעֲקוּ בְנֵי יִשְׂרָאֵל אֶל ה'".

רַבִּי אָחָא אָמַר, אִלּוּלֵי צַעֲקָתְךָ כְּבָר אִבַּדְתִּי אוֹתָם מִן הָעוֹלָם, שֶׁנֶּאֱמַר  "וַיֹּאמֶר לְהַשְׁמִידָם לוּלֵי מֹשֶׁה בְּחִירוֹ. רַבִּי אֶלְעָזָר הַמּוֹדָעִי אוֹמֵר, מַה תִּצְעַק, עַל בָּנַי אֲנִי צָרִיךְ צִוּוּי, שֶׁנֶּאֱמַר (ישעיה מה, יא) "עַל בָּנַי וְעַל פֹּעַל יָדַי תְּצַוֻּנִי" וַהֲלֹא כְּבָר מוּכָנִים לְפָנַי מִשֵּׁשֶׁת יְמֵי בְּרֵאשִׁית, שֶׁנֶּאֱמַר (ירמיה לא, לה לו) "אִם יָמֻשׁוּ הַחֻקִּים הָאֵלֶּה מִלְּפָנַי נְאֻם ה' גַּם זֶרַע יִשְׂרָאֵל יִשְׁבְּתוּ מִהְיוֹת גּוֹי לְפָנַי נְאֻם ה'".

אֲחֵרִים אוֹמְרִים, כְּדַאי הוּא הָאֲמָנָה שֶׁהֶאֱמִינוּ בִּי שֶׁאֶקְרַע לָהֶם אֶת הַיָּם, שֶׁלֹּא אָמְרוּ לְמֹשֶׁה הֵיאַךְ אָנוּ יוֹצְאִין לַמִּדְבָּר וְאֵין בְּיָדֵנוּ מִחְיָה לַדֶּרֶךְ אֶלָּא הֶאֱמִינוּ וְהָלְכוּ אַחֲרֵי מֹשֶׁה, עֲלֵיהֶם מְפֹרָשׁ בַּקַּבָּלָה עַל יְדֵי יִרְמְיָהוּ הַנָּבִיא, (ירמיה ב, ב) "הָלֹךְ וְקָרָאתָ בְאָזְנֵי יְרוּשָׁלַיִם לֵאמֹר" וְגוֹ', מַה שָּׂכָר נָטְלוּ עַל כָּךְ,  "קֹדֶשׁ יִשְׂרָאֵל לַה' רֵאשִׁית תְּבוּאָתֹה".

{pפסוק טזp}  רַבִּי יוֹסֵי הַגְּלִילִי אוֹמֵר, כְּבָר הָיָה הַר הַמּוֹרִיָּה נֶעֱקָר מִמְּקוֹמוֹ, וּמִזְבְּחוֹ שֶׁל יִצְחָק הַבָּנוּי עָלָיו וּמַעֲרַכְתּוֹ הָעֲרוּכָה עָלָיו, וְיִצְחָק כְּאִלּו עָקוּד וְנָתוּן עַל גַּבֵּי הַמִּזְבֵּח וְאַבְרָהָם כְּאִלּוּ פּוֹשֵׁט יָדוֹ וְלוֹקֵחַ הַמַּאֲכֶלֶת לִשְׁחוֹט אֶת בְּנוֹ, אָמַר הַמָּקוֹם לְמֹשֶׁה, מֹשֶׁה, בָּנַי נְתוּנִים בְּצָרָה, הַיָּם סוֹגֵר וְשׂוֹנֵא רוֹדֵף וְאַתָּה עוֹמֵד וּמַאֲרִיךְ בִּתְפִלָּה, שֶׁנֶּאֱמַר מַה תִּצְעַק אֵלָי, אָמַר מֹשֶׁה לִפְנֵי הַקָּדוֹשׁ בָּרוּךְ הוּא, וּמָה עָלַי לַעֲשׂוֹת, אָמַר לוֹ, וְאַתָּה הָרֵם אֶת מַטְּךָ, אַתָּה מְרוֹמֵם וּמְפָאֵר וּמְשַׁבֵּחַ וְנוֹתֵן שִׁיר וְשֶׁבַח וּתְהִלָּה וְתִפְאֶרֶת הוֹדָיָה וְהַלֵל לְמִי שֶׁהַמְּלוּכָה שֶׁלּוֹ.

וְאַתָּה הָרֵם אֶת מַטְּךָ. עֲשָׂרָה נִסִּים נַעֲשׂוּ לְיִשְׂרָאֵל עַל הַיָּם, נִבְקְעוּ הַמַּיִם וְנַעֲשׂוּ כְּמִין כִּפָּה, שֶׁנֶּאֱמַר (חבקוק ג, יד) "נָקַבְתָּ בְמַטָּיו", נֶחֱלַק לִשְׁנַים, שֶׁנֶּאֱמַר נְטֵה אֶת יָדְךָ עַל הַיָּם וּבְקָעֵהוּ, נַעֲשָׂה יַבָּשָׁה, שֶׁנֶּאֱמַר  "וּבְנֵי יִשְׂרָאֵל הָלְכוּ בַיַּבָּשָׁה", נַעֲשָׂה כְּמִין טִיט, שֶׁנֶּאֱמַר (חבקוק ג, טו) "דָּרַכְתָּ בַיָּם סוּסֶיךָ חֹמֶר" וְגוֹ', וְנַעֲשָׂה פֵּרוּרִים פֵּרוּרִים, שֶׁנֶּאֱמַר (תהלים עד, יג) "אַתָּה פוֹרַרְתָּ בְעָזְּךָ יָם", נַעֲשָׂה סְלָעִים סְלָעִים, שֶׁנֶּאֱמַר  "רָאשֵׁי תַנִּינִים עַל הַמָּיִם", נַעֲשָׂה גְּזָרִים גְּזָרִים, שֶׁנֶּאֱמַר (שם קלו, יג) "לְגֹזֵר יַם סוּף לִגְזָרִים", נַעֲשָׂה עֲרֵמוֹת עֲרֵמוֹת, שֶׁנֶּאֱמַר (להלן טו, ח) "וּבְרוּחַ אַפֶּיךָ נֶעֶרְמוּ מַיִם", נַעֲשׂוּ כְּמוֹ נֵד, שֶׁנֶּאֱמַר (שם) "נִצְּבוּ כְמוֹ נֵד נֹזְלִים", יָצְאוּ לָהֶם מַיִם מְתוּקִים מִתּוֹךְ מְלוּחִים, שֶׁנֶּאֱמַר  "וַיּוֹצִא נוֹזְלִים מִסָּלַע", קָפָא הַיָּם מִשְּׂנֵי חֲלָקִים וְנַעֲשָׂה כְּמִין בְּלוּס שֶׁל זְכוּכִית, שֶׁנֶּאֱמַר (להלן טו, ח) "קָפְאוּ תְהֹמֹת".

{pפסוק יטp}  וַיִּסַּע מַלְאַךְ הָאֱלֹהִים הַהֹלֵךְ לִפְנֵי מַחֲנֵה יִשְׂרָאֵל וַיֵּלֶךְ מֵאַחֲרֵיהֶם. מַה תַּלְמוּד לוֹמַר וַיִּסַּע עַמּוּד הֶעָנָן מִפְּנֵיהֶם וַיַּעֲמֹד מֵאַחֲרֵיהֶם, אֶלָּא אוֹתָהּ מִדַּת הַדִּין שֶׁהָיְתָה מְתוּחָה כְּנֶגֶד יִשְׂרָאֵל, הֲפָכָהּ הַקָּדוֹשׁ בָּרוּךְ הוּא כְּנֶגֶד הַמִּצְרִים.

וַיִּסַּע מַלְאַךְ הָאֱלֹהִים. רַבִּי יְהוּדָה אוֹמֵר, הֲרֵי זֶה מִקְרָא עָשִׁיר בִּמְקוֹמוֹת הַרְבֵּה. מָשְׁלוּ מָשָׁל לְמַה הַדָּבָר דּוֹמֶה, לְאֶחָד שֶׁהָיָה מְהַלֵּךְ בַּדֶּרֶךְ וְהָיָה בְּנוֹ מְהַלֵּךְ לְפָנָיו, בָּאוּ לִסְטִים לְתָפְסוּ נְטָלוֹ מִלְּפָנָיו וּנְתָנוֹ לְאַחֲרָיו, בָּא זְאֵב לִטְּלוֹ מֵאַחֲרָיו נְטָלוֹ וּנְתָנוֹ עַל זְרוֹעוֹתָיו, שֶׁנֶּאֱמַר  "וְאָנֹכִי תִּרְגַּלְתִּי לְאֶפְרַיִם קָחָם עַל זְרוֹעֹתָיו", הִתְחִיל הַבֵּן מִצְטַעֵר מִפְּנֵי הַחַמָּה פָּרַשׂ עָלָיו בִּגְדּוֹ, שֶׁנֶּאֱמַר (תהלים קה, לט) "פָּרַשׁ עָנָן לְמָסָךְ", נִרְעַב הֶאֱכִילוֹ לֶחֶם, שֶׁנֶּאֱמַר (להלן טז, ד) "הִנְנִי מַמְטִיר לָכֶם לֶחֶם", צָמָא הִשְׁקָהוּ מַיִם, שֶׁנֶּאֱמַר  "וַיּוֹצִא נוֹזְלִים מִסָּלַע" וְאֵין נוֹזְלִים אֶלָּא מַיִם חַיִּים, שֶׁנֶּאֱמַר (שה"ש ד, טו) "מַעְיַן גַּנִּים" וְגוֹ' וְאוֹמֵר (משלי ה, טו) "שְׁתֵה מַיִם מִבּוֹרֶךָ וְגוֹ'.

שָׁאַל רַבִּי נָתָן אֶת רַבִּי שִׁמְעוֹן בֶּן יוֹחַאי, בְכָל מָקוֹם הוּא אוֹמֵר (בראשית טז, ז) "וַיּמְצָאָהּ מַלְאַךְ ה'"  "וַיֹּאמֶר לָהּ מַלְאַךְ ה'", (לעיל ג, ב) "וַיֵּרָא מַלְאַךְ ה'", וְכָאן הוּא אוֹמֵר מַלְאַךְ הָאֱלֹהִים, אָמַר לוֹ, אֵין אֱלֹהִים בְּכָל מָקוֹם אֶלָּא דִּין, מַגִּיד הַכָּתוּב שֶׁהָיוּ יִשְׂרָאֵל נְתוּנִים בְדִין בְּאוֹתָהּ שָׁעָה אִם לְהִנָּצֵל אִם לִיאָבֵד עִם מִצְרִיִּים.

{pפסוק כp}  וַיָּבֹא בֵּין מַחֲנֵה מִצְרַיִם וּבֵין מַחֲנֵה יִשְׂרָאֵל וַיְהִי הֶעָנָן וְהַחֹשֶׁךְ. הֶעָנָן עַל יִשְׂרָאֵל, וְהַחֹשֶׁךְ עַל מִצְרַיִם, מַגִּיד הַכָּתוּב שֶׁהָיוּ יִשְׂרָאֵל בְּאוֹרָה וּמִצְרַיִם בַּאֲפֵלָה. וְכֵן בְּמִצְרַיִם  "לֹא רָאוּ אִישׁ אֶת אָחִיו". וְכֵן אַתָּה מוֹצֵא לֶעָתִיד לָבֹא (ישעיה ס, א) "קוּמִי אוֹרִי כִּי בָא אוֹרֵךְ", מִפְּנֵי מַה, (שם ב) "כִּי הִנֵּה הַחֹשֶׂךְ יְכַסֶּה אֶרֶץ" וְגוֹ'. וְלֹא עוֹד אֶלָּא כָּל שֶׁהוּא נָתוּן בַּאֲפֵלָה רוֹאֶה מַה שֶּׁהוּא נָתוּן בְּאוֹרָה, מִצְרַיִם שֶׁהָיוּ נְתוּנִים בַּאֲפֵלָה רוֹאִין אֶת יִשְׂרָאֵל נְתוּנִין בְּאוֹרָה וְאוֹכְלִין וְשׁוֹתִין וּשְׂמֵחִים וְהָיוּ מְזָרְקִין בָּהֶם חִצִּים וְאַבְנֵי בְּלִיסְטְרָאוֹת וְהֶעָנָן (מְקַבְּלָן מֵהֶן) [מֵגֵן עֲלֵיהֶם], שֶׁנֶּאֱמַר  "אַל תִּירָא אַבְרָם אָנֹכִי מָגֵן לָךְ", וְנֶאֱמַר (ש"ב כב, ג) "מָגִנִּי וְקֶרֶן יִשְׁעִי". וְאוֹמֵר (שם, לא) "מָגֵן הוּא לְכֹל הַחוֹסִים בּוֹ". וְלֹא קָרַב זֶה אֶל זֶה כָּל הַלָּיְלָה, מַגִּיד הַכָּתוּב שֶׁהָיָה הַמִּצְרִי עוֹמֵד וְאֵינוֹ יָכֹל לֵישֵׁב, יוֹשֵב וְאֵינוֹ יָכוֹל לַעֲמֹד, פּוֹרֵק וְאֵין יָכוֹל לִטְעֹן, טוֹעֵן וְאֵינוֹ יָכוֹל לִפְרֹק, מִפְּנֵי שֶׁהָיָה מַמָּשׁוּת בַּאֲפֵלָה, שֶׁנֶּאֱמַר (לעיל ל, כא) "וְיָמֵשׁ חֹשֶׁךְ". דָּבָר אַחֵר, וְלֹא קָרַב זֶה אֶל זֶה, לֹא מַחֲנֵה מִצְרַיִם אֶל מַחֲנֵה יִשְׂרָאֵל, וְלֹא מַחֲנֵה יִשְׂרָאֵל אֶל מַחֲנֵה מִצְרַיִם.

אָמַר רַבִּי שְׁמוּאֵל בַּר נַחְמָנִי, מַאי דִּכְתִיב וְלֹא קָרַב זֶה אֶל זֶה כָּל הַלָּיְלָה, בִּקְּשׁוּ מַלְאֲכֵי הַשָּׁרֵת לוֹמַר שִׁירָה לִפְנֵי הַקָּדוֹשׁ בָּרוּךְ הוּא, אָמַר לָהֶם הַקָּדוֹשׁ בָּרוּךְ הוּא, מַעֲשֵׂה יָדַי טוֹבְעִים בַּיָּם וְאַתֶּם אוֹמְרִים שִׁירָה לְפָנָי.

{pפסוק כאp} {rרמז רלדr}  וַיֵּט מֹשֶׁה אֶת יָדוֹ עַל הַיָּם. הִתְחִיל הַיָּם עוֹמֵד כְּנֶגְדּוֹ. אָמַר לוֹ מֹשֶׁה, תִּקָּרַע בְּשֵׁם הַקָּדוֹשׁ בָּרוּךְ הוּא וְלֹא קִבֵּל עָלָיו, הֶרְאָהוּ אֶת הַמַּטֶּה וְלֹא קִבֵּל עָלָיו. מָשְׁלוּ מָשָׁל, לְמָה הַדָּבָר דּוֹמֶה, לְמֶלֶךְ בָּשָׂר וָדָם שֶׁהָיוּ לוֹ שְׁתֵּי גִנּוֹת זוּ לִפְנִים מִזּוּ, מָכַר הַפְּנִימִית, בָּא הַלּוֹקֵחַ לְהִכָּנֵס בְּתוֹכוֹ וְלֹא הִנִּיחוֹ הַשּׁוֹמֵר, אָמַר לוֹ בְּשֵׁם הַמֶּלֶךְ וְלֹא קִבֵּל עָלָיו, הֶרְאָהוּ אֶת הַטַּבַּעַת וְלֹא קִבֵּל עָלָיו, עַד שֶׁנָּהַג הַמֶּלֶךְ וּבָא, כֵּיוָן שֶׁנָּהַג הַמֶּלֶךְ וּבָא הִתְחִיל הַשּׁוֹמֵר לִבְרֹחַ. אָמַר לוֹ, כָּל הַיּוֹם הָיִיתִי אוֹמֵר לְךָ בְּשֵׁם הַמֶּלֶךְ וְלֹא קִבַּלְתָּ עָלֶיךָ וְעַכְשָׁיו לָמָּה אַתָּה בוֹרֵחַ, אָמַר לוֹ, לֹא מִפָּנֶיךָ אֲנִי בּוֹרֵחַ אֶלָּא מִפְּנֵי הַמֶלֶךְ. כָּךְ בָּא מֹשֶׁה וְעָמַד עַל הַיָּם וְאָמַר בְּשֵׁם הַקָּדוֹשׁ בָּרוּךְ הוּא וְלֹא קִבֵּל עָלָיו, הֶרְאָהוּ אֶת הַמַּטֶּה וְלֹא קִבֵּל עָלָיו עַד שֶׁנִּגְלָה עָלָיו הַקָּדוֹשׁ בָּרוּךְ הוּא בִּכְבוֹדוֹ, כֵּיוָן שֶׁנִּגְלָה עָלָיו הַקָּדוֹשׁ בָּרוּךְ הוּא בִּכְבוֹדוֹ הִתְחִיל הַיָּם בּוֹרֵחַ, שֶׁנֶּאֱמַר  "הַיָּם רָאָה וַיָּנֹס", אָמַר לוֹ, כָּל הַיּוֹם הָיִיתִי אוֹמֵר לְךָ בְּשֵׁם הַקָּדוֹשׁ בָּרוּךְ הוּא וְלֹא קִבַּלְתָּ עָלֶיךָ, וְעַכְשָׁיו (שם) "מַה לְּךָ הַיָּם כִּי תָנוּס", אָמַר לוֹ, לֹא מִפָּנֶיךָ בֶּן עַמְרָם אֶלָּא "מִלִּפְנֵי אָדוֹן חוּלִי אָרֶץ".

וַיּוֹלֶךְ ה' אֶת הַיָּם בְּרוּחַ קָדִים עַזָּה, בָּעַזָּה שֶׁבָּרוּחוֹת וְאֵיזוֹ, זוּ רוּחַ קָדִים. וְכֵן אַתָּה מוֹצֵא שֶׁלֹּא נִפְרַע הַמָּקוֹם מִדּוֹרוֹ שֶׁל מַבּוּל וּמֵאַנְשֵׁי סְדוֹם אֶלָּא בְּרוּחַ קָדִים, שֶׁנֶּאֱמַר  "מִנִּשְׁמַת אֱלוֹהַ יֹאבֵדוּ", זֶה דּוֹר הַמַּבּוּל, "וּמֵרוּחַ אַפּוֹ יִכְלוּ" אֵלּוּ אַנְשֵׁי סְדוֹם. וְכֵן אַתָּה מוֹצֵא בְּאַנְשֵׁי מִגְדָּל שֶׁלֹּא נִפְרַע מֵהֶם הַמָּקוֹם אֶלָּא בְּרוּחַ קָדִים, שֶׁנֶּאֱמַר (בראשית יא, ט) "וּמִשָּׁם הֱפִיצָם ה'", וְאֵין הֲפָצָה אֶלָּא רוּחַ קָדִים, שֶׁנֶּאֱמַר (ירמיה יח, יז) ("בְּרוּחַ) [כְּרוּחַ] קָדִים אֲפִיצֵם". וְכֵן אַתָּה מוֹצֵא בַּמִּצְרִיִּים שֶׁלֹּא נִפְרַע מֵהֶם אֶלָּא בְּרוּחַ קָדִים, שֶׁנֶּאֱמַר וַה' נִהַג רוּחַ קָדִים. וְכֵן אַתָּה מוֹצֵא שֶׁלֹּא נִפְרַע הַקָּדוֹשׁ בָּרוּךְ הוּא (מִשֵּׁבֶט יְהוּדָה וּבִנְיָמִן) [מֵעֲשֶׂרֶת הַשְּׁבָטִים] אֶלָּא בְּרוּחַ קָדִים, שֶׁנֶּאֱמַר  "כִּי הוּא בֵּין אַחִים יַפְרִיא יָבוֹא קָדִים רוּחַ ה'". וְכֵן אַתָּה מוֹצֵא שֶׁלֹּא נִפְרַע הַקָּדוֹשׁ בָּרוּךְ הוּא (מְעַשֶׂרֶת הַשְּׁבָטִים) [מִשֵּׁבֶט יְהוּדָה וּבִנְיָמִין] אֶלָּא בְּרוּחַ קָדִים, שֶׁנֶּאֱמַר (ירמיה יח, יז) "בְּרוּחַ קָדִים אֲפִיצֵם". וְכֵן אַתָּה מוֹצֵא בְּצוֹר שֶׁלֹּא נִפְרַע מֵהֶם הַקָּדוֹשׁ בָּרוּךְ הוּא אֶלָּא בְּרוּחַ קָדִים, שֶׁנֶּאֱמַר (יחזקאל כז, כו) "רוּחַ הַקָּדִים שְׁבָרֵךְ בְּלֵב יַמִּים". וְכֵן אַתָּה מוֹצֵא שֶׁאֵין הַקָּדוֹשׁ בָּרוּךְ הוּא עָתִיד לִפָּרַע מִמַּלְכוּת עֲלִיזָה אֶלָּא בְּרוּחַ קָדִים, שֶׁנֶּאֱמַר (תהלים מח, ח) "בְּרוּחַ קָדִים תְּשַׁבֵּר אֳנִיּוֹת תַּרְשִׁישׁ". וְכֵן אַתָּה מוֹצֵא שֶׁאֵין הַמָּקוֹם עָתִיד לִפָּרַע מִן הָרְשָׁעִים בַּגֵּיהִנָּם לֶעָתִיד לָבֹא אֶלָּא בְּרוּחַ קָדִים, שֶׁנֶּאֱמַר  "כִּי עָרוּךְ מֵאֶתְמוּל תָּפְתֶּה" וְגוֹ', (שם כז, ח) "הָגָה בְּרוּחוֹ הַקָּשָׁה בְּיוֹם קָדִים". אַף כָּאן אַתָּה מוֹצֵא וַיּוֹלֶךְ ה' אֶת הַיָּם בְּרוּחַ קָדִים עַזָּה, בָּעַזָּה שֶׁבָּרוּחוֹת, וְאֵיזוֹ, זוּ רוּחַ הַקָּדִים.

וַיָּשֶׂם אֶת הַיָּם לֶחָרָבָה, כְּמִין חָרָבָה עֲשָׂאוֹ. וַיִּבָּקְעוּ הַמָּיִם. כָּל הַמַּיִם שֶׁבָּעוֹלָם נִבְקְעוּ, וּמִנַּיִן אַתָּה אוֹמֵר אַף הַמַּיִם שֶׁבַּבּוֹרוֹת וְשֶׁבַּשִׁיחִין וְשֶׁבַּמְּעָרוֹת (ושבככר) [וְשֶׁבַּכַּד] וְשֶׁבַּכּוֹס וְשֶׁבַּצְּלוֹחִית וְשֶׁבַּחָבִית נִבְקְעוּ, תַּלְמוּד לוֹמַר וַיִּבָּקְעוּ הַמָּיִם, כָּל הַמַּיִם שֶׁבָּעוֹלָם. וּמִנַּיִן אַתָּה אוֹמֵר אַף הַמַּיִם הָעֶלְיוֹנִים וְהַתַּחְתּוֹנִים נִבְקְעוּ, שֶׁנֶּאֱמַר  "רָאוּךָ מַּיִם אֱלֹהִים וְגוֹ' יָחִילוּ", אֵלּוּ הָעֶלְיוֹנִים, "אַף יִרְגְּזוּ תְהֹמוֹת", אֵלּוּ הַתַּחְתּוֹנִים. וְכֵן הוּא אוֹמֵר, (שם, יח) "זֹרְמוּ מַיִם עָבוֹת קוֹל נָתְנוּ שְׁחָקִים", אֵלּוּ הָעֶלְיוֹנִים, "אַף חֲצָצֶיךָ יִתְהַלָּכוּ", אֵלּוּ הַתַּחְתּוֹנִים. (שם מב, ח) "תְּהוֹם אֶל תְּהוֹם קוֹרֵא לְקוֹל צִנּוֹרֶיךָ", וְאוֹמֵר  "נָתַן תְּהוֹם קוֹלוֹ", וּכְשֶׁחָזְרוּ כָּל הַמַּיִם שֶׁבָּעוֹלָם חָזְרוּ, שֶׁנֶּאֱמַר (להלן פסוק כח) "וַיָּשֻׁבוּ הַמַּיִם" וְכוֹ', כָּל הַמַּיִם שֶׁבָּעוֹלָם חָזְרוּ.

{pפסוק כבp}  וַיָּבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה. רַבִּי מֵאִיר אוֹמֵר, בְּלָשׁוֹן אֶחָד. רַבִּי יְהוּדָה אוֹמֵר, בְּלָשׁוֹן אַחֵר. רַבִּי מֵאִיר אוֹמֵר, כְּשֶׁעָמְדוּ שְׁבָטִים עַל הַיָּם זֶה אוֹמֵר אֲנִי אֵרֵד וְזֶה אוֹמֵר אֲנִי אֵרֵד, וּמִתּוֹךְ כָּךְ שֶׁהֵן עוֹמְדִין וְצוֹהֲבִין קָפַץ שֵׁבֶט בִּנְיָמִין וְיָרַד לַיָּם תְּחִלָּה, שֶׁנֶּאֱמַר (תהלים סח, כח) "שָׁם בִּנְיָמִן צָעִיר רֹדֵם" אֶל תִּקְרִי רֹדֵם אֶלָּא רָד יָם. הִתְחִילוּ שָׂרֵי יְהוּדָה מְרַגְּמִין אוֹתָם בַּאֲבָנִים, שֶׁנֶּאֱמַר (שם) "שָׂרֵי יְהוּדָה רִגְמָתָם". מָשָׁל לְמַה הַדָּבָר דּוֹמֶה, לְמֶלֶךְ בָּשָׂר וָדָם שֶׁהָיָה לוֹ שְׁנֵי בָּנִים אֶחָד גָּדוֹל וְאֶחָד קָטָן, אָמַר לַקָּטָן, תַּעֲמִידֵנִי עִם הָנֵץ הַחַמָּה, וְאָמַר לַגָּדוֹל תַּעֲמִידֵנִי בְּשָׁלֹשׁ שָׁעוֹת. בָּא הַקָּטָן לְהַעֲמִידוֹ עִם הָנֵץ הַחַמָּה וְלֹא הִנִּיחוֹ הַגָּדוֹל. אָמַר לוֹ, לֹא אָמַר לִי אֶלָּא עַד שָׁלֹשׁ שָׁעוֹת, וְהַקָּטָן אָמַר, לֹא אָמַר לִי אֶלָּא עִם הָנֵץ הַחַמָּה. מִתּוֹךְ שֶׁהָיוּ עוֹמְדִין וְצוֹהֲבִין נֵעוֹר אֲבִיהֶם, אָמַר לָהֶם, בָּנַי, כָּל שְׁנֵיכֶם לֹא נִתְכַּוַּנְתֶּם אֶלָּא לִכְבוֹדִי אַף אֲנִי לֹא אֲקַפַּח שְׂכַרְכֶם. כָּךְ מַה שָׂכָר נָטַל שִׁבְטוֹ שֶׁל בִּנְיָמִן שֶׁיָּרַד לַיָּם תְּחִלָּה, זָכָה שֶׁשָּׂרְתָה שְׁכִינָה בְּחֶלְקוֹ שֶׁל בִּנְיָמִין, שֶׁנֶּאֱמַר  "בִּנְיָמִין זְאֵב יִטְרָף", וְאוֹמֵר (דברים לג, יב) "לְבִנְיָמִין אָמַר יְדִיד ה'" וְגוֹ', וּמַה שָׂכָר נָטַל שִׁבְטוֹ שֶׁל יְהוּדָה, זָכָה לְמַלְכוּת, שֶׁנֶּאֱמַר  "שָׂרֵי יְהוּדָה רִגְמָתָם", וְאֵין רִגְמָה אֶלָּא מַלְכוּת, שֶׁנֶּאֱמַר (דניאל ה, כט) "בֵּאדַיִן אֲמַר בֵּלְשַׁאצַּר וְהַלְבִּשׁוּ לְדָנִיֵּאל אַרְגְּוָנָא", וְאוֹמֵר (זכריה ז, ב) "וְרֶגֶם מֶלֶךְ וַאֲנָשָׁיו", וְאוֹמֵר  "שָׂרֵי זְבֻלוּן שָׂרֵי נַפְתָּלִי", מְלַמֵּד שֶׁכְּשֵׁם שֶׁנַּעֲשׂוּ נִסִּים לְיִשְׂרָאֵל עַל הַיָּם עַל יְדֵי שֵׁבֶט יְהוּדָה וּבִנְיָמִין, כָּךְ נַעֲשָׂה לָהֶם נִסִּים עַל יְדֵי זְבוּלוּן וְנַפְתָּלִי בִּימֵי דְּבוֹרָה וּבָרָק, שֶׁנֶּאֱמַר (שופטים ד, ו ז) "וַתִּשְׁלַח וַתִּקְרָא לְבָרָק בֶּן אֲבִינֹעַם וְגוֹ' וּמָשַׁכְתִּי אֵלֶיךָ אֶל נַחַל קִישׁוֹן אֶת סִיסְרָא", וְאוֹמֵר (שם ה, יח) "זְבֻלוּן עַם חֵרֵף נַפְשׁוֹ לָמוּת" וְגוֹ'. רַבִּי יְהוּדָה אוֹמֵר, כְּשֶׁעָמְדוּ יִשְׂרָאֵל עַל הַיָּם זֶה אָמַר אֵינִי יוֹרֵד וְזֶה אָמַר אֵינִי יוֹרֵד, שֶׁנֶּאֱמַר (הושע יב, א) "סְבָבֻנִי בְכַחַשׁ אֶפְרַיִם" וְגוֹ'. מִתּוֹךְ שֶׁהָיוּ עוֹמְדִין וְנוֹטְלִין עֵצָה, קָפַץ נַחְשוֹן בֶּן עַמִּינָדָב וְנָפַל לְגַלִּי הַיָּם, עָלָיו הוּא אוֹמֵר  "הוֹשִׁיעֵנִי אֱלֹהִים כִּי בָאוּ מַיִם עַד נָפֶשׁ טָבַעְתִּי בִּיוֵן מְצוּלָה אַל תִּשְׁטְפֵנִי שִׁבֹּלֶת מַיִם". בְּאוֹתָהּ שָׁעָה אָמַר הַקָּדוֹשׁ בָּרוּךְ הוּא לְמֹשֶׁה, מֹשֶׁה יְדִידִי, (אַתֶּם) מְשֻׁקָּעִים בַּמַיִם וְהַיָּם סוֹגֵר וְשׂוֹנֵא רוֹדֵף וְאַתְּ עוֹמֵד וּמַרְבֶּה בִּתְפִלָּה, אָמַר לוֹ, וּמָה עָלַי לַעֲשׂוֹת, אָמַר לוֹ  "וְאַתָּה הָרֵם אֶת מַטְּךָ", וּמָה אָמְרוּ מֹשֶׁה וְיִשְׂרָאֵל עַל הַיָּם, (להלן טו, יח) "ה' יִמְלֹךְ לְעֹלָם וָעֶד" אָמַר הַקָּדוֹשׁ בָּרוּךְ הוּא, מִי שֶׁהִמְלִיכָנִי תְּחִלָּה עַל הַיָּם אֶעֱשֶׂנּוּ מֶלֶךְ עַל יִשְׂרָאֵל.

וּכְבָר הָיוּ רַבִּי טַרְפוֹן וּזְקֵנִים יוֹשְׁבִין בְּצִלּוֹ שֶׁל שׁוֹבַךְ בְּיַבְנֶה, וְנִשְׁאֲלָה שְׁאֵלָה זוּ לִפְנֵיהֶם, מַאי דִּכְתִיב (בראשית לז, כה) "וּגְמַלֵּיהֶם נוֹשְׂאִים נְכֹאת וּצְרִי וָלֹט", לְהוֹדִיעַ זְכוּת שֶׁל צַדִּיקִים עַד כַּמָּה הוּא מְסַיְּעָן, שֶׁאִלּוּ יָרַד הַיָּדִיד הָאָהוּב הַזֶּה עִם עַרְבִיִּים לֹא הָיוּ מְמִיתִין אוֹתוֹ מֵרֵיחַ גְּמַלִּים וּמֵרֵיחַ הָעִטְרָן, אֶלָּא זִמֵּן לוֹ הַקָּדוֹשׁ בָּרוּךְ הוּא שַׂקִּים מְלֵאִים בְּשָׂמִים וְכָל טוּב שֶׁלֹּא יָמוּת מֵרֵיחַ הַגְּמַלִּים וּמֵרֵיחַ הָעִטְרָן. אָמְרוּ לוֹ, לַמְּדֵנוּ רַבֵּנוּ, הַשּׁוֹתֶה מַיִם לִצְמָאוֹ כֵּיצַד הוּא מְבָרֵךְ אָמַר לָהֶם, בּוֹרֵא נְפָשׁוֹת רַבּוֹת וְחֶסְרוֹנָם. אָמְרוּ לוֹ, לַמְּדֵנוּ רַבֵּנוּ, בְּאֵיזֶה זְכוּת זָכָה יְהוּדָה לַמַלְכוּת, אָמַר לָהֶם, אִמְרוּ אַתֶּם, אָמְרוּ לוֹ בִּזְכוּת שֶׁאָמַר  "מַה בֶּצַע כִּי נַהֲרֹג אֶת אָחִינוּ" וְגוֹ'. אָמַר לָהֶם, דַּיָּהּ לְהַצָּלָה כְּדֵי שֶׁתְּכַפֵּר עַל הַמְּכִירָה. אָמְרוּ לוֹ, אִם כֵּן בִּזְכוּת שֶׁאָמַר (שם לח, כו) "צָדְקָה מִמֶּנִּי", אָמַר לָהֶם, דַּיָּהּ שֶׁתְּכַפֵּר עַל הַבִּיאָה. אָמְרוּ לוֹ, אִם כֵּן בִּזְכוּת שֶׁאָמַר (שם מד, לג) "יֵשֵׁב נָא עַבְדְךָ תַּחַת הַנַּעַר". אָמַר לָהֶם, מָצִינוּ שֶׁהֶעָרֵב מְשַׁלֵּם בְּכָל מָקוֹם, אָמְרוּ לוֹ, רַבֵּנוּ, לַמְּדֵנוּ בְּאֵיזֶה זְכוּת, אָמַר לָהֶם, כְּשֶׁעָמְדוּ יִשְׂרָאֵל עַל הַיָּם וְכוּ'.

וְהַמַּיִם לָהֶם חוֹמָה, כְּמִין חוֹמָה עֲשָׂאָן. מִימִינָם, זוּ מְזוּזָה, וּמִשְּׂמֹאלָם זוּ תְּפִלִּין.

וְהַמַּיִם לָהֶם חוֹמָה, בְּשָׁעָה שֶׁיָּרְדוּ יִשְׂרָאֵל לַיָּם יָרַד גַּבְרִיאֵל עִמָּהֶם וְהִקִּיפָם וּשְׁמָרָם כַּחוֹמָה, וְהָיָה מַכְרִיז (בֵּין מַיִם לְמַיִם) [בַּמַּיִם, לְיָמִין], הִזָּהֲרוּ בְּיִשְׂרָאֵל שֶׁעֲתִידִין לְקַבֵּל הַתּוֹרָה מִימִינוֹ שֶׁל הַקָּדוֹשׁ בָּרוּךְ הוּא. וְלִשְׂמֹאל, הָיָה אוֹמֵר, הִזָּהֲרוּ בְּאֵלּוּ שֶׁעֲתִידִין לְהָנִיחַ תְּפִלִּין בִּשְׂמֹאל. וְלַמַּיִם שֶׁלִּפְנֵיהֶם הָיָה אוֹמֵר, הִזָּהֲרוּ בְּאֵלּוּ שֶׁעֲתִידִין שֶׁיְּהוּ חוֹתְמִין לִפְנֵיהֶן בַּבְּרִית. וְשֶׁלְּאַחֲרֵיהֶם הָיָה אוֹמֵר, הִזָּהֲרוּ בְּאֵלּוּ שֶׁעֲתִידִין לְהַרְאוֹת קֶשֶׁר שֶׁל תְּפִלִּין וּכְנַף צִצִּיּוֹתֵיהֶן מֵאַחֲרֵיהֶן. דָּבָר אַחֵר, וְהַמַּיִם לָהֶם חוֹמָה. שֶׁיָּרַד סַמָּאֵל וְאָמַר לְפָנָיו, רִבּוֹנוֹ שֶׁל עוֹלָם, לֹא עָבְדוּ יִשְׂרָאֵל עֲבוֹדָה זָרָה בְּמִצְרַיִם וְאַתָּה עוֹשֶה לָהֶם נִסִּים. וְהָיָה מַשְׁמִיעַ קוֹלוֹ לְשַׂר שֶׁל יָם וְנִתְמַלֵּא עֲלֵיהֶם חֵמָה וּבִקֵּשׁ לְטַבְּעָן. מִיָּד הֵשִׁיב לוֹ הַקָּדוֹשׁ בָּרוּךְ הוּא, שׁוֹטֶה שֶׁבָּעוֹלָם, וְכִי לְדַעְתָּם עֲבָדוּהָ וַהֲלֹא לֹא עֲבָדוּהָ אֶלָּא מִתּוֹךְ שִׁעְבּוּד וּמִתּוֹךְ טֵרוּף דַּעַת וְאַתָּה דָּן שׁוֹגֵג כְּמֵזִיד וְאֹנֶס כְּרָצוֹן. כֵּיוָן שֶׁשָּׁמַע שַׂר שֶׁל יָם, אוֹתָהּ חֵמָה שֶׁנִּתְמַלֵּא עַל יִשְׂרָאֵל הֶחֱזִירָהּ עַל מִצְרַיִם, שֶׁנֶּאֱמַר (להלן פסוק כח) "וַיָּשֻׁבוּ הַמַּיִם", שֶׁשָּׁבוּ מִיִּשְׂרָאֵל עַל מִצְרָיִם.

{pפסוק כדp} {rרמז רלהr}  וַיְהִי בְּאַשְׁמֹרֶת הַבֹּקֶר וַיַּשְׁקֵף ה'. בַּלַּיְלָה רָצָה גַּבְרִיאֵל לַהֲרֹג אֶת מִצְרַיִם. אָמַר לוֹ הַקָּדוֹשׁ בָּרוּךְ הוּא, הַמְתֵּן לָהֶם עַד אוֹתָהּ שָׁעָה שֶׁפָּעַל אֲבִיהֶם עִמִּי שֶׁנֶּאֱמַר  "וַיַּשְׁכֵּם אַבְרָהָם בַבֹּקֶר". כֵּיוָן שֶׁשָּׁמַע גַּבְרִיאֵל כָּךְ לֹא נָגַע בָּהֵן כָּל הַלַּיְלָה, שֶׁנֶּאֱמַר (לעיל פסוק כ) "וְלֹא קָרַב זֶה אֶל זֶה", הָיוּ הַמִּצְרִיִּים עוֹשִׂין כְּשָׁפִים וְעוֹלִין מִן הַיָּם. אָמַר הַיָּם, פִּקָּדוֹן שֶׁהִפְקִיד לִי הַקָּדוֹשׁ בָּרוּךְ הוּא הֵיאַךְ אַנִּיחֶנּוּ, מִיָּד הָיוּ הַמַּיִם רָצִין אַחַר כָּל מִצְרִי וּמִצְרִי וּמוֹרִידָן לַיָּם, שֶׁנֶּאֱמַר  "וּמִצְרַיִם נָסִים" וְגוֹ', לִקְרָאתָם לֹא נֶאֱמַר אֶלָּא "לִקְרָאתוֹ" שֶׁל כָּל מִצְרִי וּמִצְרִי. שְׁנֵי מְכַשְּׁפִים הָיוּ בְּמִצְרַיִם יוֹחֲנִי וּמַמְרֵא וְעָשׂוּ לָהֶן כְּנָפַיִם בִּכְשָׁפִים וּפָרְחוּ בַּאֲוִיר וְנִתְלוּ בְּרוּמוֹ שֶׁל עוֹלָם. אָמַר גַּבְרִיאֵל, (להלן טו, ז) "בְּרֹב גְּאוֹנְךָ תַּהֲרֹס קָמֶיךָ". מִיָּד אָמַר הַקָּדוֹשׁ בָּרוּךְ הוּא לְמִיכָאֵל, לֶךְ וַעֲשֵׂה בָּהֶם דִּין, תְּפָסָן מִיכָאֵל בְּצִיצִת רֹאשָׁן וְקִעְקְעָן עַל פְּנֵי הַמַּיִם, הֲדָא הוּא דִּכְתִיב (תהלים עד, יג) "אַתָּה פוֹרַרְתָּ בְעָזְּךָ יָם שִׁבַּרְתָּ רָאשֵׁי תַנִּינִים עַל הַמָּיִם".

וַיְהִי בְּאַשְׁמֹרֶת הַבֹּקֶר. אַתָּה מוֹצֵא שֶׁתְּפִלָּתָן שֶׁל צַדִּיקִים נִשְׁמָעִין בַּבֹּקֶר, בָּקְרוֹ שֶׁל אַבְרָהָם,  "וַיַּשְׁכֵּם אַבְרָהָם בַּבֹּקֶר", בָּקְרוֹ שֶׁל שְׁמוּאֵל, (ש"א טו, יב) "וַיַּשְׁכֵּם שְׁמוּאֵל לִקְרַאת שָׁאוּל בַּבֹּקֶר", בָּקְרָן שֶׁל נְבִיאִים שֶׁעֲתִידִין לַעֲמֹד, שֶׁנֶּאֱמַר (תהלים ה, ד) "ה' בֹּקֶר תִּשְׁמַע קוֹלִי", בָּקְרוֹ שֶׁל עוֹלָם הַבָּא, שֶׁנֶּאֱמַר (איכה ג, כג) "חֲדָשִׁים לַבְּקָרִים". דָּבָר אַחֵר, וַיְהִי בְּאַשְׁמֹרֶת הַבֹּקֶר, עִם שֶׁהֵאִיר הַמִּזְרָח, שֶׁנֶּאֱמַר וַיַּשְׁקֵף ה' אֶל מַחֲנֵה מִצְרַיִם וְגוֹ'. הַקָּדוֹשׁ בָּרוּךְ הוּא קָרוּי רוֹפֵא לְכָל בָּאֵי עוֹלָם, שֶׁנֶּאֱמַר  "כִּי אֲנִי ה' רֹפְאֶךָ", (ירמיה יז, יד) "רְפָאֵנִי ה' וְאֵרָפֵא"  "שׁוּבוּ בָּנִים שׁוֹבָבִים אֶרְפָּה" וְגוֹ'. בֹּא וּרְאֵה, הוּא רִפָּא אֶת אִיּוֹב בִּסְעָרָה וּבִסְעָרָה הִכָּהוּ, שֶׁנֶּאֱמַר (איוב ט, יז) "אֲשֶׁר בִּשְׂעָרָה יְשׁוּפֵנִי", וּבִסְעָרָה רִפְּאָהוּ, שֶׁנֶּאֱמַר (שם לח, א) "וַיַּעַן ה' אֶת אִיּוֹב מִן הַסְּעָרָה". וּבֶעָבִים הִגְלָה הַקָּדוֹשׁ בָּרוּךְ הוּא אֶת יִשְׂרָאֵל, שֶׁנֶּאֱמַר  "אֵיכָה יָעִיב", וּבֶעָבִים גְּאָלָן, (ישעיה ס, סח) "מִי אֵלֶּה כָּעָב תְּעוּפֶינָה". וּכְשֶׁפִּזְּרָן לֹא פִּזְּרָן אֶלָּא כַּיּוֹנִים, שֶׁנֶּאֱמַר (יחזקאל ז, טז) "וּפָלְטוּ פְּלִיטֵיהֶם וְהָיוּ אֶל הֶהָרִים כְּיוֹנֵי הַגֵּאָיוֹת כֻּלָּם הֹמוֹת אִישׁ בַּעֲוֹנוֹ". וּכְשֶׁמַּחֲזִירָן אֵין מַחֲזִירָן אֶלָּא כַּיּוֹנִים, שֶׁנֶּאֱמַר (שם) "וְכַיּוֹנִים אֶל אֲרֻבֹּתֵיהֶם". וּכְשֶׁהוּא מְבָרֵךְ אֶת יִשְׂרָאֵל אֵינוֹ מְבָרְכָן אֶלָּא בְּהַשְׁקָפָה, שֶׁנֶּאֱמַר  "הַשְׁקִיפָה מִמְעוֹן קָדְשְׁךָ". בְּהַשְׁקָפָה גְּאָלָנוּ וְנִפְרַע מִמִּצְרַיִם, שֶׁנֶּאֱמַר וַיַּשְׁקֵף ה' אֶל מַחֲנֵה מִצְרַיִם בְּעַמּוּד אֵשׁ וְעָנָן, שֶׁהָיָה עַמּוּד עָנָן יוֹרֵד וְעוֹשֶה אוֹתוֹ כַּטִּיט, וְעַמּוּד הָאֵשׁ מַרְתִּיחוֹ וְטַלְפוֹת סוּסִים מִשְׁתַּמְּטוֹת.

{pפסוק כהp}  וַיָּסַר אֶת אֹפַן מַרְכְּבֹתָיו. רַבִּי יְהוּדָה אוֹמֵר, מֵחֲמַת הָאֵשׁ שֶׁלְּמַעְלָן נִשְׂרְפוּ גַּלְגַּלִּין שֶׁלְּמַטָּן, וְהָיוּ מוֹטוֹת וּמֶרְכָּבוֹת רָצוֹת וְנִכְנָסוֹת עַל כָּרְחָן, שֶׁהָיוּ טוֹעֲנוֹת כֶּסֶף וְזָהָב וַאֲבָנִים טוֹבוֹת וּמַרְגָּלִיוֹת וְכוּ'. רַבִּי נְחֶמְיָה אוֹמֵר, מִקּוֹל רַעַם שֶׁלְּמַעְלָה נִתְּזוּ צִנּוֹרוֹת מִלְּמַטָּה, שֶׁנֶּאֱמַר (תהלים עז, יט) "קוֹל רַעַמְךָ" וְגוֹ', וְהָיוּ מוֹטוֹת וְכוֹ' וְנִכְנָסוֹת בְּעַל כָּרְחָן. דֶּרֶךְ אֶרֶץ הַמֶּרְכָּבוֹת נִמְשָׁכוֹת אַחַר הַפְּרָדִים, עַכְשָׁיו מֶרְכָּבוֹת מוֹשְׁכוֹת אֶת הַפְּרָדִים.

וַיְנַהֲגֵהוּ בִּכְבֵדֻת. רַבִּי יְהוּדָה אוֹמֵר, בַּמִדָּה שֶׁאָדָם מוֹדֵד בָּהּ מוֹדְדִין לוֹ. הֵם אָמְרוּ  "תִּכְבַּד הָעֲבֹדָה", וּבְאוֹתָהּ מִדָּה מָדַד לָהֶם, לְכָךְ נֶאֱמַר וַיְנַהֲגֵהוּ וְגוֹ'.

אָנוּסָה מִפְּנֵי יִשְׂרָאֵל כִּי ה' נִלְחָם לָהֶם, אָמְרוּ, מִי שֶׁעָשָׂה לָהֶם נִסִּים בְּמִצְרַיִם הוּא עוֹשֶה לָהֶם נִסִּים עַל הַיָּם. רַבִּי יוֹסֵי אוֹמֵר, מִנַּיִן אַתָּה אוֹמֵר שֶׁבַּמַכּוֹת שֶׁהָיוּ אֵלּוּ שֶׁעַל הַיָּם לוֹקִים כָּךְ הָיוּ בְּמִצְרַיִם לוֹקִין, וְהָיוּ רוֹאִין זֶה אֶת זֶה וְכוּ', וְאוֹמֵר (תהלים כז, ב) "צָרַי וְאֹיְבַי לִי", (שם פא, טו) "וְעַל צָרֵיהֶם אָשִׁיב יָדִי", וְאוֹמֵר  "עֲשֶׂרֶת בְּנֵי הָמָן" וְגוֹ', וְאוֹמֵר (ישעיה יד, כה) "לִשְׁבֹּר אַשּׁוּר (בְּאַפִּי) בְּאַרְצִי", וְאוֹמֵר (שם יא, יג) "וְסָרָה קִנְאַת אֶפְרַיִם" וְגוֹ'. כָּךְ הִיא מִדָּה מְהַלֶּכֶת עַל פְּנֵי כָּל הַדּוֹרוֹת,  "זֹאת הָעֵצָה הַיְעוּצָה עַל כָּל הָאָרֶץ", מִפְּנֵי מַה, "כִּי ה' צְבָאוֹת יָעָץ וּמִי יָפֵר", הָא לֹא בְּמִצְרַיִם בִּלְבַד אֶלָּא בְּכָל הַמְּצֵירִין לָהֶם עַל פְּנֵי כָּל הַדּוֹרוֹת. לְכָךְ נֶאֱמַר כִּי ה' נִלְחָם לָהֶם בְּמִצְרָיִם.

{pפסוק כוp} {rרמז רלוr}  וַיֹּאמֶר ה' אֶל מֹשֶׁה נְטֵה אֶת יָדְךָ עַל הַיָּם. אֵין הַיָּם עוֹמֵד כְּנֶגְדֶּךָ. וְיָּשֻׁבוּ עַל מִצְרַיִם, וְיַחֲזֹר עֲלֵיהֶם הַגַּלְגַּל וְיַחֲזֹר עֲלֵיהֶן זְדוֹנָם, שֶׁבַּמַּחֲשָׁבָה שֶׁחָשְׁבוּ מִצְרַיִם לְאַבֵּד אֶת יִשְׂרָאֵל בָּהּ אֲנִי מְאַבְּדָן. הֵם חָשְׁבוּ לְאַבֵּד אֶת בָּנַי בַּמַּיִם, אַף אֲנִי לֹא אֶפָּרַע מֵהֶן אֶלָּא בַּמַּיִם. (תהלים ז, טז יז) "בּוֹר כָּרָה וַיַּחְפֵּרֵהוּ וְגוֹ' יָשֻׁב עֲמָלוֹ בְרֹאשׁוֹ" וְגוֹ', וְאוֹמֵר  "כֹּרֶה שַּׁחַת בָּהּ יִפֹּל". וְאוֹמֵר (קהלת י, ח ט) "חֹפֵר גּוּמָּץ בּוֹ יִפּוֹל מַסִּיעַ אֲבָנִים יֵעָצֵב בָּהֶם". וְכֵן שְׁלֹמֹה אוֹמֵר (משלי יב, יד) "מִפְּרִי פִי אִישׁ יִשְׂבַּע (נַפְשׁוֹ) [טוֹב"]. וְכֵן יְשַׁעְיָה אָמַר  "כְּעַל גְּמֻלוֹת כְּעַל יְשַׁלֵּם", וְאוֹמֵר (שם סה, ז) "וּמַדֹּתִי פְעֻלָּתָם רִאשֹׁנָה". וְכֵן יִרְמִיָּה אָמַר (ירמיה לב, יט) "גְּדֹל הָעֵצָה וְרַב הָעֲלִילִיָּה", וְאוֹמֵר (שם נ, כט) "שַׁלְּמוּ לָהּ כְּפָעֳלָהּ". וְכֵן אָמַר יִתְרוֹ לְמֹשֶׁה  "עַתָּה יָדַעְתִּי כִּי גָדוֹל ה' מִכָּל הָאֱלֹהִים כִּי בַדָּבָר אֲשֶׁר זָדוּ", מַכִּירוֹ הָיִיתִי לְשֶׁעָבַר וְעַכְשָׁיו בְּיוֹתֵר שֶׁנִּגְדַּל שְׁמוֹ בָּעוֹלָם, שֶׁבַּמַּחֲשָׁבָה שֶׁחָשְׁבוּ מִצְרַיִם לְאַבֵּד אֶת יִשְׂרָאֵל בּוֹ בַּדָּבָר נִפְרַע מֵהֶם הַקָּדוֹשׁ בָּרוּךְ הוּא, שֶׁנֶּאֱמַר (שם) "כִּי בַדָּבָר אֲשֵׁר זָדוּ עֲלֵיהֶם".

{pפסוק כזp}  וַיָּשָׁב הַיָּם לִפְנוֹת בֹּקֶר לְאֵיתָנוֹ. אָמַר רַבִּי יוֹחָנָן, הִתְנָה הַקָּדוֹשׁ בָּרוּךְ הוּא תְּנָאִים עִם הַיָּם שֶׁיְהֵא נִקְרָע לִפְנֵי יִשְׂרָאֵל, הָדָא הוּא דִּכְתִיב, וַיָּשָׁב הַיָּם לִפְנוֹת בֹּקֶר לְאֵיתָנוֹ, לִתְנָאוֹ שֶׁהִתְנָה הַקָּדוֹשׁ בָּרוּךְ הוּא עִמּוֹ, וּכְתִיב  "יִקָּווּ הַמַּיִם", יְקַוּוּ לִי הַמַּיִם מַה שֶּׁאֲנִי עָתִיד לַעֲשׂוֹת בָּהֶם.

{rרמז רלזr}  אָמַר רַבִּי יִרְמִיָּה בֶּן אֶלְעָזָר, לֹא עִם הַיָּם בִּלְבָד הִתְנָה הַקָּדוֹשׁ בָּרוּךְ הוּא אֶלָּא עִם כָּל מַה שֶּׁנִּבְרָא מִשֵּׁשֶׁת יְמֵי בְּרֵאשִׁית. הֲדָא הוּא דִּכְתִיב (ישעיה מה, יב) "יָדַי נָטוּ שָׁמַיִם וְכָל צְבָאָם צִוֵּיתִי". צִוִּיתִי אֶת הַיָּם שֶׁיִּקָּרַע לִפְנֵי יִשְׂרָאֵל. צִוִּיתִי אֶת הַשָּׁמָיִם וְאֶת הָאָרֶץ שֶׁיִּשְׁתְּקוּ לִפְנֵי מֹשֶׁה, שֶׁנֶּאֱמַר (דברים לב, א) "הַאֲזִינוּ הַשָּׁמַיִם". צִוִּיתִי אֶת הַשֶּׁמֶשׁ וְאֶת הַיָּרֵחַ שֶׁיַּעַמְדוּ לִפְנֵי יְהוֹשֻׁעַ, שֶׁנֶּאֱמַר  "שֶׁמֶשׁ בְּגִבְעוֹן דּוֹם וְיָרֵחַ בְּעֵמֶק אַיָּלוֹן". צִוִּיתִי אֶת הָעוֹרְבִים שֶׁיְּכַלְכְּלוּ אֶת אֵלִיָּהוּ, שֶׁנֶּאֱמַר (מ"א יז, ד) "וְהָעֹרְבִים צִוִּיתִי לְכַלְכֶּלְךָ שָׁם". צִוִּיתִי אֶת הַשָּׁמַיִם שֶׁיִּפָּתְחוּ לִפְנֵי יְחֶזְקֵאל, צִוִּיתִי אֶת הַדָּג לְהָקִיא אֶת יוֹנָה, שֶׁנֶּאֱמַר (יונה ב, יא) "וַיֹּאמֶר ה' לַדָּג וַיָּקֵא אֶת יוֹנָה".

וַיָּשָׁב הַיָּם לִפְנוֹת בֹּקֶר לְאֵיתָנוֹ. אֵין אֵיתָנוֹ אֶלָּא תָּקְפּוֹ, שֶׁנֶּאֱמַר (במדבר כד, כא) "אֵיתָן מוֹשָׁבֶךָ". רַבִּי נָתָן אוֹמֵר, אֵין אֵיתָן אֶלָּא לְשׁוֹן קָשֶׁה, שֶׁנֶּאֱמַר  "גּוֹי אֵיתָן הוּא". וּמִצְרַיִם נָסִים לִקְרָאתוֹ. מְלַמֵּד שֶׁבְּכָל מָקוֹם שֶׁהָיָה מִצְרִי נָס הָיָה הַיָּם רָץ כְּנֶגְדּוֹ. מָשְׁלוּ מָשָׁל לְמַה הַדָּבָר דּוֹמֶה, לְיוֹנָה שֶׁבָּרְחָה מִפְּנֵי הַנֵּץ וְנִכְנְסָה לַטְּרַקְלִין, פָּתַח הַמֶּלֶךְ חַלּוֹן מִזְרָחִית, יָצְאָה וְהָלְכָה לָהּ, נִכְנַס הַנֵּץ אַחֲרֶיהָ וְנָעַל הַמֶּלֶךְ בְּפָנָיו אֶת כָּל הַחַלּוֹנוֹת וְהִתְחִיל מוֹרֶה בּוֹ אֶת הַחִצִּים. כָּךְ כְּשֶׁעָלָה הָאַחֲרוֹן מִיִּשְׂרָאֵל מִן הַיָּם יָרַד הָאַחֲרוֹן שֶׁל מִצְרַיִם בְּתוֹךְ הַיָּם, וְהִתְחִילוּ מַלְאֲכֵי הַשָּׁרֵת זוֹרְקִין בָּהֶן אֶת הַחִצִּים וְאַבְנֵי אֶלְגָּבִישׁ אֵשׁ וְגָפְרִית, שֶׁנֶּאֱמַר (יחזקאל לח, כב) "וְנִשְׁפַּטְתִּי אִתּוֹ בְּדֶבֶר וּבְדָם וְגֶשֶׁם שׁוֹטֵף וְאַבְנֵי אֶלְגָּבִישׁ". וַיְנַעֵר ה' אֶת מִצְרַיִם, כְּאָדָם שֶׁהוּא מְנַעֵר אֶת הַקְּדֵרָה, הַתַּחְתּוֹן עוֹלֶה לְמַעְלָה וְהָעֶלְיוֹן יוֹרֵד לְמַטָּה. דָּבָר אַחֵר וַיְנַעֵר, מָסַר אֵלּוּ בִּידֵי מַלְאָכִים נְעָרִים וְאֵלּוּ בִּידֵי מַלְאָכִים אַכְזָרִים, שֶׁנֶּאֱמַר  "וּמַלְאָךְ אַכְזָרִי יְשֻׁלַּח בּוֹ", (איוב לו, יד) "תָּמֹת בַּנֹּעַר נַפְשָׁם" וְגוֹ'.

{pפסוק כחp} {rרמז רלחr}  וַיָּשֻׁבוּ הַמַּיִם וַיְכַסּוּ אֶת הָרֶכֶב וְאֶת הַפָּרָשִׁים. וְאַף פַּרְעֹה, דִּבְרֵי רַבִּי יְהוּדָה, שֶׁנֶּאֱמַר (להלן טו, ד) "מַרְכְּבֹת פַּרְעֹה וְחֵילוֹ". רַבִּי נְחֶמְיָה אוֹמֵר, חוּץ מִפַּרְעֹה, עָלָיו הוּא אוֹמֵר  "וְאוּלָם בַּעֲבוּר זֹאת הֶעֱמַדְתִּיךָ", וְיֵשׁ אוֹמְרִים, בָּאַחֲרוֹנָה יָרַד וְטָבַע, שֶׁנֶּאֱמַר (להלן טו, יט) "כִּי בָא סוּס פַּרְעֹה".

{pפסוק כטp}  וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם. וְהָיוּ מַלְאֲכֵי הַשָּׁרֵת תְּמֵהִין לוֹמַר בְּנֵי אָדָם עוֹבְדֵי עֲבוֹדָה זָרָה מְהַלְּכִים בַּיַּבָּשָׁה. וּמִנַּיִן שֶׁאַף הַיָּם נִתְמַלֵּא עֲלֵיהֶן חֵמָה, שֶּׁלְּמַעְלָה הוּא אוֹמֵר וְהַמַּיִם לָהֶם חֹמָה חֵמָה כְּתִיב. וּמִי גָּרַם לָהֶם לְהִנָּצֵל, מִימִינָם וּמִשְּׂמֹאלָם. מִימִינָם, בִּזְכוּת הַתּוֹרָה שֶׁהֵן עֲתִידִין לְקַבֵּל, שֶׁנֶּאֱמַר (דברים לג, ב) "מִימִינוֹ אֵשׁ דָּת לָמוֹ". וּמִשְּׂמֹאלָם, זוּ תְּפִלִּין. דָּבָר אַחֵר, מִימִינָם, זוֹ מְזוּזָה, וּמִשְּׂמֹאלָם, זוּ תְּפִלִּין.

דָּרַשׁ רַבִּי פַּפּוּס, (שה"ש א, ט) "לְסֻסָתִי בְּרִכְבֵי פַרְעֹה", רָכַב פַּרְעֹה עַל סוּס זָכָר. כִּבְיָכוֹל נִגְלָה עָלָיו הַקָּדוֹשׁ בָּרוּךְ הוּא עַל סוּס זָכָר, שֶׁנֶּאֱמַר  "דָּרַכְתָּ בַּיָּם סוּסֶיךָ". רָכַב פַּרְעֹה עַל סוּס נְקֵבָה, כִּבְיָכוֹל נִגְלָה עָלָיו עַל סוּס נְקֵבָה, שֶׁנֶּאֱמַר (שה"ש שם) "לְסֻסָתִי בְּרִכְבֵי פַרְעֹה". אָמַר לֵיהּ רַבִּי עֲקִיבָא, דַּיֶיךָ פַּפּוּס, לְסֻסָתִי כְּתִיב, אָמַר הַקָּדוֹשׁ בָּרוּךְ הוּא, כְּשֵׁם שֶׁשַּׂשְׂתִּי עַל מִצְרַיִם לְאַבְּדָן כָּךְ שַּׂשְׂתִּי עַל יִשְׂרָאֵל לְאַבְּדָן. וּמִי גָּרַם לָהֶן לְהִנָּצֵל, בִּזְכוּת מִימִינָם וּמִשְּׂמֹאלָם, בִּזְכוּת הַתּוֹרָה שֶׁהֵן עֲתִידִין לְקַבֵּל מִימִינָם, שֶׁנֶּאֱמַר  "מִימִינוֹ אֵשׁ דָּת לָמוֹ", וּמִשְּׂמֹאלָם זוּ תְּפִלִּין וְכוּ' כְּדִלְעֵיל.

{pפסוק לp} {rרמז רלטr}  וַיּוֹשַׁע ה' בַּיּוֹם הַהוּא אֶת יִשְׂרָאֵל מִיַּד מִצְרָיִם. כְּצִפּוֹר שֶׁהִיא נְתוּנָה בְּיַד אָדָם, שֶׁאִם יִכְבֹּשׁ יָדוֹ מְעַט מִיַּד הִיא נֶחְנֶקֶת, שֶׁנֶּאֱמַר (תהלים קכד, ו ז) "נַפְשֵׁנוּ כְּצִפּוֹר נִמְלְטָה מִפַּח יוֹקְשִׁים וְגוֹ' בָּרוּךְ ה' שֶׁלֹּא נְתָנָנוּ טֶרֶף לְשִׁנֵּיהֶם". וּכְאָדָם שֶׁהוּא שׁוֹמֵט אֶת הָעֻבָּר מִמְּעֵי הַפָּרָה, שֶׁנֶּאֱמַר (דברים ד, לד) "אוֹ הֲנִסָּה אֱלֹהִים"  שֶׁאֵין תַּלְמוּד לוֹמַר "מִקֶּרֶב גּוֹי", אֶלָּא כְּאָדָם שֶׁהוּא שׁוֹמֵט אֶת הָעֻבָּר מִמְּעֵי הַפָּרָה, שֶׁנֶּאֱמַר  "וְאֶתְכֶם לָקַח ה' וַיּוֹצִא אֶתְכֶם" וְגוֹ'.

וַיַּרְא יִשְׂרָאֵל אֶת מִצְרַיִם מֵת. מִפְּנֵי אַרְבָּעָה דְּבָרִים רָאוּ יִשְׂרָאֵל אֶת מִצְרַיִם מֵתִים, XאY כְּדֵי שֶׁלֹּא יֹאמְרוּ כְּשֵׁם שֶׁעָלִינוּ מִצַּד זֶה כָּךְ עָלוּ מִצְרַיִם מִצַּד זֶה, XבY וּכְדֵי שֶׁלֹּא יְהוּ מִצְרַיִם אוֹמְרִים כְּשֵׁם שֶׁאָנוּ אֲבוּדִים בַּיָּם כָּךְ אָבְדוּ יִשְׂרָאֵל בַּיָּם, XגY וּכְדֵי שֶׁיִּקְחוּ יִשְׂרָאֵל אֶת הַבִּזָּה שֶׁהָיוּ טְעוּנִין כֶּסֶף וְזָהָב וַאֲבָנִים טוֹבוֹת וּמַרְגָּלִיּוֹת, XדY וּכְדֵי שֶׁיְּהוּ יִשְׂרָאֵל נוֹתְנִין אֶת עֵינֵיהֶם בָּהֶן וּמַכִּירִין אוֹתָן וּמוֹכִיחִין אוֹתָן, שֶׁנֶּאֱמַר (תהלים נ, כא) "אוֹכִיחֲךָ וְאֶעֶרְכָה לְעֵינֶיךָ" (מיכה ז, י) "וְתֵרֶא אֹיַבְתִּי וּתְכַסֶּהָ בוּשָׁה".

וַיַרְא יִשְׂרָאֵל אֶת מִצְרַיִם. מֵתִים אֵינוֹ אוֹמֵר אֶלָּא מֵת, מֵתִים וְלֹא מֵתִים כָּעִנְיָן שֶׁנֶּאֱמַר (בראשית לה, יח) "וַיְהִי בְּצֵאת נַפְשָׁהּ כִּי מֵתָה", וְכִי מֵתָה הָיְתָה, אֶלָּא מֵתָה וְלֹא מֵתָה.

{pפסוק לאp} {rרמז רמr}  וַיַּרְא יִשְׂרָאֵל אֶת הַיָּד הַגְּדֹלָה. מִיתוֹת חֲמוּרוֹת, מִיתוֹת מְשֻׁנּוֹת זוּ מִזּוּ. רַבִּי יוֹסֵי הַגְּלִילִי אוֹמֵר, מִנַּיִן אַתָּה אוֹמֵר שֶׁלָּקוּ הַמִּצְרִים בְּמִצְרַיִם עֶשֶׂר מַכּוֹת וְכוּ'. רַבִּי אֱלִיעֶזֶר אוֹמֵר, מִנַּיִן שֶׁכָּל מַכָּה וּמַכָּה שֶּׁהֵבִיא הַקָּדוֹשׁ בָּרוּךְ הוּא עַל מִצְרַיִם בְּמִצְרַיִם הָיְתָה שֶׁל אַרְבַּע מַכּוֹת וְכוּ'. רַבִּי עֲקִיבָא אוֹמֵר, מִנַּיִן שֶׁכָּל מַכָּה וּמַכָּה הָיְתָה שֶׁל חֲמִשָּׁה מַכּוֹת וְכוּ'.

וַיִּירְאוּ הָעָם אֶת ה'. לְשֶׁעָבַר לֹא הָיוּ יְרֵאִים אֶת ה'. אֲבָל כָּאן וַיִּירְאוּ הָעָם אֶת ה'. וַיַּאֲמִינוּ בַּה' וּבְמֹשֶׁה עַבְדּוֹ. אִם בְּמֹשֶׁה הֶאֱמִינוּ קַל וָחֹמֶר בַּה' וּמַה תַּלְמוּד לוֹמַר [בי"י] (וּבְמֹשֶׁה), לְלַמֶּדְךָ שֶׁכָּל הַמַּאֲמִין בְּרוֹעֵה יִשְׂרָאֵל כְּאִלּו מַאֲמִין בְּמִי שֶׁאָמַר וְהָיָה הָעוֹלָם. כַּיּוֹצֵא בּוֹ אַתָּה אוֹמֵר  "וַיְדַבֵּר הָעָם בֵּאלֹהִים וּבְמֹשֶׁה", אִם בֵּאלֹהִים דִבְּרוּ קַל וָחֹמֶר בְּמשֶׁה, לְלַמֶּדְךָ שֶׁכָּל הַמְדַבֵּר בְּרוֹעֵה יִשְׂרָאֵל כְּאִלּו מְדַבֵּר בְּמִי שֶׁאָמַר וְהָיָה הָעוֹלָם.

וַיַּאֲמִינוּ בַּה', בִּשְׂכַר אֲמָנָה שֶׁהֶאֱמִינוּ שָׁרְתָה עֲלֵיהֶם רוּחַ הַקֹּדֶשׁ וְאָמְרוּ שִׁירָה, אָז יָשִׁיר מֹשֶׁה וּבְנֵי יִשְׂרָאֵל. רַבִּי נְחֶמְיָה אוֹמֵר, מִנַּיִן אַתָּה אוֹמֵר שֶׁכָּל הַמְּקַבֵּל עָלָיו מִצְוָה אַחַת בֶּאֱמוּנָה כְּדַאי הוּא שֶׁתִּשְׁרֶה עָלָיו רוּחַ הַקֹּדֶשׁ, שְׁכֵּן מָצִינוּ בַּאֲבוֹתֵינוּ שֶׁבִּשְׂכַר אֲמָנָה שֶׁהֶאֱמִינוּ וְכוּ'. אַתָּה מוֹצֵא שֶׁלֹּא יָרַשׁ אַבְרָהָם אָבִינוּ הָעוֹלָם הַזֶּה וְהָעוֹלַם הַבָּא אֶלָּא בִּזְכוּת אֲמָנָה שֶׁהֶאֱמִין, שֶׁנֶּאֱמַר (בראשית טו, ו) "וְהֶאֱמִן בַּה'". וְכֵן אַתָּה מוֹצֵא שֶׁלֹּא נִגְאֲלּוּ אֲבוֹתֵינוּ מִמִּצְרַיִם אֶלָּא בִּזְכוּת אֲמָנָה שֶׁהֶאֱמִינוּ, שֶׁנֶּאֱמַר  "וַיַּאֲמֵן הָעָם". וְכֵן הוּא אוֹמֵר (תהלים לא, כד) "אֱמוּנִים נֹצֵר ה'".

וַיַּרְא יִשְׂרָאֵל אֶת מִצְרַיִם מֵת. מַה הָיוּ עוֹשִׂין הָיָה כָּל אֶחָד וְאֶחָד מִיִּשְׂרָאֵל נוֹטֵל אֶת כַּלְבּוֹ וְהוֹלֵךְ וְנוֹתֵן אֶת רַגְלוֹ עַל צַוָּארוֹ שֶׁל מִצְרִי וְהָיָה אוֹמֵר לְכַלְבּוֹ אֱכֹל מִן הַיָּד הַזּוֹ שֶׁנִשְׁתַּעבְּדָה בִּי, אֱכֹל מִן זְרוֹעִים הַלָּלוּ שֶׁלֹּא חָסוּ עָלַי. תֵּדַע לְךָ שְׁכֵּן הוּא, שֶׁכֵּן כְּתִיב (שם סח, כד) "לְמַעַן תִּמְחַץ רַגְלְךָ בְּדָם לְשׁוֹן כְּלָבֶיךָ מֵאוֹיְבִים מִנֵּהוּ". אָמְרוּ יִשְׂרָאֵל עָשִׂיתָ לָנוּ כָּל הַנִּסִּים הָאֵלּוּ, אַף אָנוּ לֹא נִהְיֶה כְּפוּיֵי טוֹבָה, וּמַה יֵּשׁ לָנוּ לוֹמַר, שִׁירוֹת וְתִשְׁבָּחוֹת וְכוּ' אָז יָשִׁיר מֹשֶׁה.

מַזְכִּירִין אֱמוּנַת אָבוֹת,  "אַהֲרֹן וְחוּר תָּמְכוּ בְיָדָיו" וְגוֹ', (תהלים קיח, כ) "זֶה הַשַּׁעַר לַה' צַדִּיקִים יָבֹאוּ בוֹ", בְּבַעֲלֵי אֱמוּנָה מַהוּ אוֹמֵר (ישעיה כו, ב) "פִּתְחוּ שְׁעָרִים וְיָבֹא גוֹי צַדִּיק שֹׁמֵר אֱמֻנִים". הַשַּׁעַר הַזֶּה כָּל בַּעֲלֵי אֱמוּנָה נִכְנָסִין בּוֹ. וְכֵן הוּא אוֹמֵר (תהלים צב, ב) "טוֹב לְהֹדוֹת לַה'" וְגוֹ', מִי גָּרַם לָהֶם לָבֹא לִידֵי שִׂמְחָה זוּ, אֶלָּא בִּשְׂכַר אֱמוּנָה שֶׁהֶאֱמִינוּ אֲבוֹתֵיהֶם בָּעוֹלָם הַזֶּה שֶׁכֻּלּוֹ לֵילוֹת לְכָךְ נֶאֱמַר  "לְהַגִּיד בַּבֹּקֶר חַסְדֶּךָ", וְכֵן יְהוֹשָׁפָט אוֹמֵר לָעָם (דבהי"ב כ, כ) "הַאֲמִינוּ בַּה' אֱלֹהֵיכֶם וְתֵאָמֵנוּ הַאֲמִינוּ בִנְבִיאָיו וְהַצְלִיחוּ", וּכְתִיב  "עֵינֶיךָ הֲלוֹא לֶאֱמוּנָה", (חבקוק ב, ד) "וְצַדִּיק בֶּאֱמוּנָתוֹ יִחְיֶה", (איכה ג, כג) "חֳדָשִׁים לַבְּקָרִים רַבָּה" וְגוֹ'. וְכֵן אַתָּה מוֹצֵא שֶׁאֵין הַגָּלֻיּוֹת מִתְכַּנְּסוֹת אֶלָּא בִּשְׂכַר אֲמָנָה, שֶׁנֶּאֱמַר  "אִתִּי מִלְּבָנוֹן כַּלָּה" וְגוֹ', (הושע ב, כב) "וְאֵרַשְׂתִּיךְ לִי לְעוֹלָם [וְגוֹ' וְאֵרַשְׂתִּיךְ] לִי בֶּאֱמוּנָה". הָא גְּדוֹלָה הָאֲמָנָה לִפְנֵי מִי שֶׁאָמַר וְהָיָה הָעוֹלָם שֶׁבִּשְׂכַר אֲמָנָה שֶׁהֶאֱמִינוּ שָׁרְתָה עֲלֵיהֶם רוּחַ הַקֹּדֶשׁ וְאָמְרוּ שִׁירָה, שֶׁנֶּאֱמַר וַיַּאֲמִינוּ בַּה' וּבְמֹשֶׁה עַבְדּוֹ אָז יָשִׁיר מֹשֶׁה, וְכֵן הוּא אוֹמֵר (תהלים קו, יב) "וַיַּאֲמִינוּ בִדְבָרָיו יָשִׁירוּ תְּהִלָּתוֹ".

{rרמז רמאr}  דָּבָר אַחֵר, וַיּוֹשַׁע ה' בַּיּוֹם הַהוּא. וְכִי יִשְׂרָאֵל בְּיַד מִצְרַיִם הָיוּ, אֶלָּא בְּשָׁעָה שֶׁיָּצְאוּ יִשְׂרָאֵל מִמִּצְרַיִם פָּתַח עוּזָא שָׂר שֶׁל מִצְרַיִם לִפְנֵי הַקָּדוֹשׁ בָּרוּךְ הוּא וְאָמַר לְפָנָיו, רִבּוֹנוֹ שֶׁל עוֹלָם, אֻמָּה זוּ שֶׁאַתָּה מוֹצִיא מִמִּצְרַיִם יֵשׁ לִי עָלֶיהָ דִּין, יָבֹא מִיכָאֵל שָׂר שֶלָּהֶן וְיִדּוֹן לְפָנֶיךָ עִמִּי. בְּאוֹתָהּ שָׁעָה אָמַר הַקָּדוֹשׁ בָּרוּךְ הוּא לְמִיכָאֵל בֹּא וְדוֹן עִמּוֹ. פָּתַח עוּזָא שָׂר שֶׁל מִצְרַיִם וְאָמַר לְפָנָיו, רִבּוֹנוֹ שֶׁל עוֹלָם אַתָּה גָּזַרְתָּ עַל אֻמָּה זוּ שֶׁיְּהוּ מְשֻׁעְבָּדִין תַּחַת יְדֵי אֻמָּה שֶׁלִּי אַרְבַּע מֵאוֹת שָׁנָה, שֶׁנֶּאֱמַר (בראשית טו, יג) "וַעֲבָדוּם וְעִנּוּ אֹתָם" וְגוֹ', וַעֲדַיִן לֹא עָבְדוּ בָּהֶן אֶלָּא שְׁמוֹנִים וְשִׁשָּׁה שָׁנָה מִשֶּׁנּוֹלְדָה מִרְיָם וַעֲדַיִן לֹא הִגִּיעַ זְמַנָּם לָצֵאת, אֶלָּא תֵּן לִי רְשׁוּת וְאַחֲזִירֶם תַּחַת יְדֵי אֻמָּה שֶׁלִּי עַד אַרְבַּע מֵאוֹת שָׁנָה, כְּשֵׁם שֶׁאַתָּה קַיָּם כָּךְ שְׁבוּעַתְּךָ קַיֶּמֶת. בְּאוֹתָהּ שָׁעָה אָמַר לוֹ הַקָּדוֹשׁ בָּרוּךְ הוּא לְמִיכָאֵל לְהַחֲזִיר לוֹ תְּשׁוּבָה. מִיָּד שָׁתַק מִיכָאֵל. בְּאוֹתָהּ שָׁעָה הֵשִׁיב הַקָּדוֹשׁ בָּרוּךְ הוּא וְאָמַר לְעוּזָא, יֵשׁ לִי לְלַמֵּד זְכוּת עַל בָּנַי, כְּלוּם נִתְחַיְּיבוּ שִׁעְבּוּד אֶלָּא בִּשְׁבִיל דִּבּוּר אֶחָד שֶׁדִּבֵּר אַבְרָהָם אוֹהֲבִי שֶׁאָמַר לְפָנַי  "בַּמָּה אֵדַע כִּי אִירָשֶׁנָּה" וְאָמַרְתִּי לוֹ (שם, יג) "יָדֹעַ תֵּדַע כִּי גֵר יִהְיֶה זַרְעֲךָ", כְּלוּם אָמַרְתִּי בְּאֶרֶץ מִצְרַיִם "בְּאֶרֶץ לֹא לָהֶם" דִּבַּרְתִּי, וּכְבָר גָּלוּי וְיָדוּעַ שֶׁמִּשֶּׁנּוֹלַד יִצְחָק נַעֲשׂוּ גֵּרִים וּכְבָר שָׁלְמוּ אַרְבַּע מֵאוֹת שָׁנָה, אֵין לְךָ לְשַׁעְבֵּד עַל בָּנַי כְּלוּם. בְּאוֹתָהּ שָׁעָה הִצִּיל הַקָּדוֹשׁ בָּרוּךְ הוּא אֶת יִשְׂרָאֵל, לְכָךְ נֶאֱמַר וַיּוֹשַׁע ה' בַּיּוֹם הַהוּא וְגוֹ'. וַיַּרְא יִשְׂרָאֵל אֶת הַיָּד הַגְּדֹלָה. בְּשָׁעָה שֶׁבִּקֵּשׁ הַקָּדוֹשׁ בָּרוּךְ הוּא לְהַטְבִּיעַ אֶת מִצְרַיִם, עָמַד עוּזָא שָׂר שֶׁל מִצְרַיִם לִפְנֵי הַקָּדוֹשׁ בָּרוּךְ הוּא וְאָמַר לְפָנָיו, רִבּוֹנוֹ שֶׁל עוֹלָם, נִקְרֵאתָ צַדִּיק וְיָשָׁר וְאֵין לְפָנֶיךָ לָא עַוְלָה וְלֹא מַשּׂוֹא פָנִים וְלֹא מִקַּח שֹׁחַד, לָמָּה אַתָּה רוֹצֶה לְהַטְבִּיעַ מִצְרַיִם, כְּלוּם הִטְבִּיעוּ בָּנַי מִבָּנֶיךָ אוֹ הָרְגוּ מֵהֶם, בִּשְׁבִיל שֶׁשִּׁעְבְּדוּ בָּהֶן אַתָּה רוֹצֶה לְטַבְּעָן, כְּבָר נָטְלוּ שְׂכָרָן כָּל כֶּסֶף וְכָל זָהָב שֶׁלָּהֶן. בְּאוֹתָהּ שָׁעָה כִּנֵּס הַקָּדוֹשׁ בָּרוּךְ הוּא כָּל פָּמַלְיָא שֶׁל מַעְלָה וְאָמַר לָהֶם, הֱווּ דָּנִין בֵּינִי וּבֵין עוּזָא שָׂר שֶׁל מִצְרַיִם, בִּתְחִלָּה הֵבֵאתִי עֲלֵיהֶם רָעָב וְהֶעֱמַדְתִּי לָהֶם יוֹסֵף הֵבִין בְּחָכְמָתוֹ וְנַעֲשׂוּ כֻּלָּן עֲבָדָיו, וּלְבַסּוֹף בָּאוּ בָּנַי כְּגֵרִים וְשִׁעְבְּדוּ בָּהֶם שִׁעְבּוּד קָשֶׁה עַד שֶׁעָלְתָה צַעֲקָתָם לְפָנַי, וְשָׁלַחְתִּי לָהֶם מֹשֶׁה וְאַהֲרֹן עֲבָדַי וְאָמְרוּ לַמֶּלֶךְ שֶׁלָּהֶם  "כֹּה אָמַר ה' אֱלֹהֵי הָעִבְרִים" וְהָיוּ יוֹשְׁבִין לְפָנָיו כָּל מַלְכֵי מִזְרָח וּמַעֲרָב וְהִתְחִיל מִתְגָּאֶה לִפְנֵיהֶן וְאָמַר, (שם ה, ב) "מִי ה'" שֶׁלֹּא הֵבִיא דּוֹרוֹן כָּל אוֹתָן הַשָּׁנִים כְּדֶרֶךְ כָּל אֱלָהוּת (שם) "לֹא יָדַעְתִּי אֶת ה'", אֶלָּא הַמְתִּינוּ וְאֶבְדֹּק בַּסְּפָרִים שֶׁלִּי אִם שְׁמוֹ כָּתוּב אֶצְלִי, בָּדַק וְלֹא מָצָא, הֵשִׁיבוּ מֹשֶׁה וְאַהֲרֹן וְאָמְרוּ לֵיהּ, הוּא בָּרָא שָׁמַיִם וָאָרֶץ וְהוּא צָר הָעֻבָּר בִּמְעֵי אִמּוֹ וְהוּא מַשִּׁיב רוּחוֹת וּמוֹרִיד גְּשָׁמִים וּמַפְרִיחַ טְלָלִים וּמַצְמִיחַ אִילָנוֹת וַעֲשָׂבִים וּמֵמִית וּמְחַיֶּה, נֶפֶשׁ כָּל חַי בְּיָדוֹ, הֵשִׁיב לִשְׁלוּחַי, אֵין אֱלוֹהַ בָּעוֹלָם שֶׁיַּעֲשֶׂה מַעֲשִׂים הַלָּלוּ אֶלָּא אֲנִי בָּרָאתִי עַצְמִי וְאֶת נִילוּס נַהֲרִי, שֶׁנֶּאֱמַר  "לִי יְאֹרִי וַאֲנִי עֲשִׂיתִנִי", הֵשִׁיב וְאָמַר לַחֲכָמָיו, שְׁמַעְתֶּם אֱלוֹהַ זֶה מֵעוֹלָם, אָמְרוּ לֵיהּ, שָׁמַעְנוּ שֶׁבֶּן חֲכָמִים הוּא [בֶּן] מַלְכֵי קֶדֶם, שֶׁנֶּאֱמַר (ישעיה יט, יא) "אֵיךְ תֹּאמְרוּ אֶל פַּרְעֹה בֶּן חֲכָמִים" וְגוֹ', הֵשִׁיב לִשְׁלוּחַי (לעיל ה, ב) "לֹא יָדַעְתִּי", כֵּיוָן שֶׁכָּפַר בִּי שָׁלַחְתִּי לוֹ עֶשֶׂר מַכּוֹת וְלֹא הוֹעַלְתִּי וְכָל כַּךְ כָּפַר בִּי, וְהוֹסִיף לְשַׁעְבֵּד אֶת בָּנַי וּלְאַחַר שֶׁהוֹדַעְתִּי לוֹ אֶת כֹּחִי וּגְבוּרָתִי שִׁלַּח בְּעַל כָּרְחוֹ, וְעַכְשָׁיו רָדַף אַחֲרֵיהֶם לְהַחֲזִירָם לְשִׁעְבּוּד, מִי עָשָׂה כַּזֶּה וְלֹא הֵבִין אֵינוֹ רָאוּי לְטַבְּעוֹ בַּיָּם הוּא וְכָל חֵילוֹ. הֵשִׁיבוּ לוֹ כָּל פָּמַלְיָא שֶׁל מַעְלָה, הַדִּין עִמְּךָ, עֲשֵׂה מַה שֶּׁאַתָּה חָפֵץ. בְּאוֹתָהּ שָׁעָה עָנָה עוּזָא וְאָמַר, רִבּוֹנוֹ שֶׁל עוֹלָם, יוֹדֵעַ אֲנִי בְּעַצְמִי שֶׁהֵן חַיָּיבִין אֶלָּא שֵׁב עֲלֵיהֶם בְּמִדַּת רַחֲמִים. בְּאוֹתָהּ שָׁעָה עָמַד גַּבְרִיאֵל וְלָקַח מַלְבֵּן שֶׁל טִיט וְעָמַד לִפְנֵי הַקָּדוֹשׁ בָּרוּךְ הוּא וְאָמַר רִבּוֹנוֹ שֶׁל עוֹלָם, הֲלֹא שִׁעְבְּדוּ בָּנֶיךָ שִׁעְבּוּד קָשֶׁה כָּזֶה, תְּרַחֵם עֲלֵיהֶם, מִיָּד חָזַר הַקָּדוֹשׁ בָּרוּךְ הוּא וְיָשַׁב עֲלֵיהֶן בְּמִדַּת הַדִּין וְחָזַר וְטִבְּעָם בַּיָּם, לְכָךְ נֶאֱמַר וַיַּרְא יִשְׂרָאֵל אֶת הַיָּד הַגְּדֹלָה.

~ פרק טו

{pפסוק אp}  אָז יָשִׁיר מֹשֶׁה. זֶה שֶׁאָמַר הַכָּתוּב (תהלים מ, ב) "קַוֹּה קִוִּיתִי ה'", אָמַר רַבִּי פִּנְחָס הַכֹּהֵן בְּשֵׁם רַבִּי חָמָא, אִם קִוִּיתָ וְלֹא בָּא חֲזֹר וְקַוֵּה, אָמַר דָּוִד  "קַוֵּה אֶל ה' חֲזַק וְיַאֲמֵץ לִבֶּךָ וְקַוֵּה אֶל ה'", אִם בָּא קִוּוּיְךָ, יָפֶה, וְאִם לָאו, חֲזֹר וְקַוֵּה, אָמַר דָּוִד (שם מ, ב ד) "קַוֹּה קִוִּיתִי  ה'" "וַיַּעֲלֵנִי מִבּוֹר שָׁאוֹן מִטִּיט הַיָּוֵן", מִטִּיט לְבֵנִים, "וַיָּקֶם עַל סֶלַע רַגְלַי", שֶׁנָּתַן לִי בִּזַּת מִצְרַיִם וּבִזַּת הַיָּם. "כּוֹנֵן אֲשֻׁרָי וַיִּתֵּן בְּפִי שִׁיר חָדָשׁ". אָז יָשִׁיר מֹשֶׁה. מַהוּ אָז, עָשָׂה הַקָּדוֹשׁ בָּרוּךְ הוּא לְדוֹרוֹ שֶׁל אֱנוֹשׁ הַיַּבָּשָׁה יָם, שֶׁנֶּאֱמַר (בראשית ד, כו) "אָז הוּחַל לִקְרֹא בְּשֵׁם ה'". וְלָנוּ עָשָׂה הַיָּם יַבָּשָׁה, בְּאָז אָנוּ מְקַלְּסִין אוֹתוֹ. דָּבָר אַחֵר, לָמָּה בְּ'אָז' אָמַר מֹשֶׁה, בְּאָז קָרָאתִי תַּגָּר לִפְנֵי הַקָּדוֹשׁ בָּרוּךְ הוּא, שֶׁנֶּאֱמַר (לעיל ה, כג) "וּמֵאָז בָּאתִי אֶל פַּרְעֹה", בַּלָּשׁוֹן שֶׁסָּרַחְתּי בּוֹ בַּלָּשׁוֹן אֲנִי מְתַקֵּן וַאֲקַלֵּס אוֹתְךָ. דָּבָר אַחֵר א' אֶחָד ז' שִׁבְעָה הֲרֵי שְׁמוֹנָה, אָמַר מֹשֶׁה בִּזְכוּת הַמִּילָה שֶׁנִתְּנָה לִשְׁמוֹנָה נִקְרַע הַיָּם, בְּאָז נְקַלֵּס. אָמַר רַבִּי לֵוִי,  "לְגֹזֵר יַם סוּף לִגְזָרִים", שֶׁכֵּן בִּלְשׁוֹן אֲרַמִּי קוֹרִין לִמְהוּלִין גְּזוּרִין, בִּזְכוּת הַמִּילָה נִקְרַע הַיָּם.

יֵשׁ אָז לְשֶׁעָבַר, וְיֵשׁ אָז לֶעָתִיד, (בראשית ד, כו) "אָז הוּחַל לִקְרֹא בְּשֵׁם ה'", (לעיל ד, כו) "אָז אָמְרָה חֲתַן דָּמִים", (במדבר כא, יז) "אָז יָשִׁיר יִשְׂרָאֵל", "אָז יָשִׁיר מֹשֶׁה",  "אָז יְדַבֵּר יְהוֹשֻׁעַ", (דבהי"א טו, ב) "אָז אָמַר דָּוִיד",  "אָז אָמַר שְׁלֹמֹה", הֲרֵי אֵלּוּ לְשֶׁעָבַר. וְיֵשׁ אָז לֶעָתִיד לָבֹא, (ישעיה ס, ה) "אָז תִּרְאִי וְנָהַרְתְּ", (שם נח, ח) "אָז יִבָּקַע כַּשַּׁחַר אוֹרֶךְ",  "אָז יְדַלֵּג כָּאַיָּל", (שם, ה) "אָז תִּפָּקַחְנָה", (ירמיה לא, יב) "אָז תִּשְׂמַח בְּתוּלָה", (תהלים קכו, ב) "אָז יִמָּלֵא שְׂחוֹק פִּינוּ אָז יֹאמְרוּ בַגּוֹיִם", הֲרֵי אֵלּוּ לֶעָתִיד לָבֹא.

אָמַר רַבִּי עֲקִיבָא, בְּשָׁעָה שֶׁאָמְרוּ יִשְׂרָאֵל אָז יָשִׁיר לָבַשׁ הַקָּדוֹשׁ בָּרוּךְ הוּא חָלוּק שֶׁל תִּפְאֶרֶת שֶׁהָיוּ חֲקוּקִין עָלָיו כָּל אָז שֶׁבַּתּוֹרָה,  "אָז תִּשְׂמַח בְּתוּלָה", (ישעיה לה, ו) "אָז יְדַלֵּג כָּאַיָּל פִּסֵּחַ",  "אָז תִּפָּקַחְנָה עֵינֵי עִוְרִים", (יהושע י, יג) "אָז יְדַבֵּר יְהוֹשֻׁעַ", (ישעיה ס, ה) "אָז תִּרְאִי וְנָהַרְתְּ",  "אֶת ה' הֶאֱמַרְתָּ הַיּוֹם וַה' הֶאֱמִירְךָ הַיּוֹם". וְכֵיוָן שֶׁחָטְאוּ חָזַר וּקְרָעוֹ שֶׁנֶּאֱמַר (איכה ב, יז) "בִּצַּע אֶמְרָתוֹ", וְעָתִיד הַקָּדוֹשׁ בָּרוּךְ הוּא לְהַחֲזִירוֹ, שֶׁנֶּאֱמַר (תהלים קכו, ב) "אָז יִמָּלֵא שְׂחוֹק פִּינוּ".

רַבָּנַן אַמְרֵי, כָּל פְּרַקְמַטְיָא שֶׁל מֹשֶׁה לֹא הָיְתָה אֶלָּא בְּאָז. הַצָּלַת נַפְשׁוֹ בְּאָז, (לעיל ד, כו) "וַיִּרֶף מִמֶּנּוּ אָז אָמְרָה חֲתַן דָּמִים" וְגוֹ', קִנְטוּרוֹ בְּאָז,  "וּמֵאָז בָּאתִי אֶל פַּרְעֹה", שִׁירָתוֹ בְּאָז, אָז יָשִׁיר מֹשֶׁה, אַף הַפְרָשַׁת הֶעָרִים בְּאָז, (דברים ד, מא) "אָז יַבְדִּיל מֹשֶׁה שָׁלֹשׁ עָרִים".

תַּנְיָא, רַבִּי מֵאִיר אוֹמֵר, מִנַּיִן לִתְחִיַּת הַמֵּתִים מִן הַתּוֹרָה, שֶׁנֶּאֱמַר אָז יָשִׁיר מֹשֶׁה, שָׁר לֹא נֶאֱמַר אֶלָּא יָשִׁיר, כַּיּוֹצֵא בַּדָּבָר אַתָּה אוֹמֵר  "אָז יִבְנֶה יְהוֹשֻׁעַ מִזְבֵּחַ", בָּנָה לֹא נֶאֱמַר אֶלָּא "יִבְנֶה", מִכָּאן לִתְחִיַּת הַמֵּתִים מִן הַתּוֹרָה.

בּוֹ בַּיּוֹם דָּרַשׁ רַבִּי עֲקִיבָא, אָז יָשִׁיר מֹשֶׁה וּבְנֵי יִשְׂרָאֵל, שֶׁאֵין תַּלְמוּד לוֹמַר לֵאמֹר, מְלַמֵּד שֶׁהָיוּ יִשְׂרָאֵל עוֹנִין אַחֲרָיו שֶׁל מֹשֶׁה שִׁירָה עַל כָּל דָּבָר וְדָבָר כְּקוֹרִין אֶת הַהַלֵּל. רַבִּי נְחֶמְיָה אוֹמֵר, כְּקוֹרִין אֶת שְׁמַע וְלֹא כְּקוֹרִין אֶת הַהַלֵּל. דָּרַשׁ רַבִּי עֲקִיבָא, בְּשָׁעָה שֶׁעָלוּ יִשְׂרָאֵל מִן הַיָּם נָתְנוּ עֵינֵיהֶם לוֹמַר שִׁירָה, וְכֵיצַד אָמְרוּ שִׁירָה, כְּגָדוֹל הַמְּקָרֵא אֶת הַהַלֵּל וְהֵן עוֹנִין אַחֲרָיו רָאשֵׁי פְּרָקִים, מֹשֶׁה אָמַר אָשִׁירָה לַּה' וְהֵן אוֹמְרִים אָשִׁירָה לַּה', מֹשֶׁה אָמַר כִּי גָאֹה גָּאָה וְהֵן אוֹמְרִים אָשִׁירָה לַּה' וְכוּ'. רַבִּי נְחֶמְיָה אוֹמֵר, כְּסוֹפֵר הַפּוֹרֵס עַל שְׁמַע בְּבֵית הַכְּנֶסֶת שֶׁהוּא פּוֹתֵחַ תְּחִלָּה וְהֵן עוֹנִין אַחֲרָיו מַה שֶּׁהוּא אוֹמֵר. בְּמַאי קָמִיפְלְגֵי, רַבִּי עֲקִיבָא סָבַר לֵאמֹר אֲמִילְתָּא קָמַיְיתָּא, וְרַבִּי אֱלִיעֶזֶר סָבַר, לֵאמֹר אֲכָל מִילְתָּא וּמִילְתָּא, וְרַבִּי נְחֶמְיָה סָבַר, וַיֹּאמְרוּ, דְּאָמְרוּ כֻּלְהוּ בַּהֲדֵי הֲדָדֵי, לֵאמֹר דְּפָתַח מֹשֶׁה בְּרֵישָׁא. דָּרַשׁ רַבִּי יוֹסֵי הַגְּלִילִי, בְּשָׁעָה שֶׁעָלוּ יִשְׂרָאֵל מִן הַיָּם נָתְנוּ עֵינֵיהֶם לוֹמַר שִׁירָה, וְכֵיצַד אָמְרוּ שִׁירָה, עוֹלֵל מֻטָּל עַל בִּרְכֵּי אִמּוֹ, וְתִינוֹק יוֹנֵק מִשְּׁדֵּי אִמּוֹ, כֵּיוָן שֶׁרָאוּ אֶת הַשְּׁכִינָה עוֹלֵל הִגְבִּיהַ צַוָּארוֹ וְתִינוֹק שָׁמַט דָּד מִפִּיו וְאָמְרוּ (להלן פסוק ב) "זֶה אֵלִי וְאַנְוֵהוּ" שֶׁנֶּאֱמַר (תהלים ח, ג) "מִפִּי עוֹלְלִים וְיֹנְקִים יִסַּדְתָּ עֹז". הָיָה רַבִּי מֵאִיר אוֹמֵר, מִנַּיִן שֶׁאֲפִלּוּ עֻבָּרִים שֶׁבִּמְעֵי אִמָּן אָמְרוּ שִׁירָה עַל הַיָּם, שֶׁנֶּאֱמַר  "בְּמַקְהֵלוֹת בָּרְכוּ אֱלֹהִים אֲדֹנָי מִמְּקוֹר יִשְׂרָאֵל".

מֹשֶׁה וּבְנֵי יִשְׂרָאֵל, מֹשֶׁה שָׁקוּל כְּיִשְׂרָאֵל וְיִשְׂרָאֵל כְּמֹשֶׁה בְּשָׁעָה שֶׁאָמְרוּ שִׁירָה. דָּבָר אַחֵר מֹשֶׁה וּבְנֵי יִשְׂרָאֵל, מַגִּיד (שֶׁהָיָה מֹשֶׁה שָׁקוּל כְּנֶגֶד כָּל יִשְׂרָאֵל) [שֶׁאָמַר מֹשֶׁה שִׁירָה כְּנֶגֶד כָּל יִשְׂרָאֵל] לְפִי שֶׁכָּל הָעוֹלָם כֻּלּוֹ שֶׁלְּךָ, וְאֵין לְךָ עָם אֶלָּא יִשְׂרָאֵל, שֶׁנֶּאֱמַר (ישעיה מג, כא) "עַם זוּ יָצַרְתִּי לִי" וְגוֹ'. וְכֵן הוּא אוֹמֵר (שה"ש ו, ח ט) "שִׁשִּׁים הֵמָּה מְלָכוֹת" (אֵלּוּ שִׁשִּׁים רִבּוֹא וּשְׁמֹנִים פִּילַגְשִׁים אֵלּוּ מִבֶּן עֶשְׂרִים שָׁנָה וָמַעְלָה) [אֵלּוּ שִׁשִּׁים רִבּוֹא מִבֶּן עֶשְׂרִים שָׁנָה וָמַעְלָה, "וּשְׁמֹנִים פִּילַגְשִׁים" אֵלּוּ שְׁמוֹנִים רִבּוֹא מִבֶּן עֶשְׂרִים שָׁנָה וּלְמַטָּה], "וַעֲלָמוֹת אֵין מִסְפָּר" אֵלּוּ קְטַנִּים שֶׁאֵין לָהֶם מִנְיָן. אַף עַל פִּי כֵן "אַחַת הִיא יוֹנָתִי תַמָּתִי", זֶה מֹשֶׁה שֶׁהוּא שָׁקוּל כְּנֶגֶד הַכֹּל. וּכְבַר הָיָה רַבִּי יוֹשֵׁב וְדוֹרֵשׁ שֶׁיָּלְדָה אִשָּׁה בְּמִצְרַיִם שִׁשִּׁים רִבּוֹא, נַעֲנָה תַּלְמִיד אֶחָד מִלְּפָנָיו וְאָמַר לֵיהּ, רַבִּי, וּמַה מִי גָּדוֹל, הָעוֹלָם אוֹ הַצַּדִּיק, אָמַר לֵיהּ, הַצַּדִּיק, לָמָּה, אָמַר לֵיהּ, שֶׁכְּשֶׁיָּלְדָה יוֹכֶבֶד אֵם מֹשֶׁה אֶת מֹשֶׁה הָיָה שָׁקוּל כְּנֶגֶד הַכֹּל, וְכִי הֵיכָן מָצִינוּ שֶׁהוּא שָׁקוּל כְּנֶגֶד הַכֹּל, שֶׁנֶּאֱמַר (במדבר כו, ד) "אֲשֶׁר צִוָּה מֹשֶׁה וּבְנֵי יִשְׂרָאֵל", וְאוֹמֵר אָז יָשִׁיר מֹשֶׁה וּבְנֵי יִשְׂרָאֵל,  "וְלֹא קָם נָבִיא עוֹד בְּיִשְׂרָאֵל כְּמֹשֶׁה".

וַיֹּאמְרוּ לֵאמֹר, מַהוּ לֵאמֹר, לֵאמֹר לְדוֹרוֹת הַנִּסִּים שֶׁעָשָׂה הַקָּדוֹשׁ בָּרוּךְ הוּא עִם יִשְׂרָאֵל. דָּבָר אַחֵר אָז יָשִׁיר. בְּשָׁעָה שֶׁהָיוּ יִשְׂרָאֵל חוֹנִים עַל הַיָּם בָּאוּ מַלְאֲכֵי הַשָּׁרֵת לְקַלֵּס לְהַקָּדוֹשׁ בָּרוּךְ הוּא וְלֹא הִנִּיחָן, שֶׁנֶּאֱמַר (לעיל יד, כ) "וְלֹא קָרַב זֶה אֶל זֶה" וְאוֹמֵר  "וְקָרָא זֶה אֶל זֶה". לְמִי הָיוּ דּוֹמִין, לְמֶלֶךְ שֶׁנִּשְׁבָּה לוֹ בְּנוֹ לָבַשׁ נְקָמָה בְּאוֹיְבָיו וְהָלַךְ וְהֵבִיא אוֹתוֹ, וּבָאוּ הַבְּרִיּוֹת לוֹמַר לוֹ הִימְנוֹן, אָמַר לָהֶם, לְשֶׁאֲנִי פּוֹדֶה אֶת בְּנִי אַתֶּם מְקַלְּסִין אוֹתִי. כָּךְ יִשְׂרָאֵל הָיוּ נְתוּנִין בְּצָרָה בַּיָּם בָּאוּ מַלְאֲכֵי הַשָּׁרֵת לְקַלֵּס לְהַקָּדוֹשׁ בָּרוּךְ הוּא, נָזַף בָּהֶם, אָמַר לָהֶם הַקָּדוֹשׁ בָּרוּךְ הוּא, בָּנַי נְתוּנִין בְּצָרָה וְאַתֶּם מְקַלְּסִין אוֹתִי. כֵּיוָן שֶׁעָלוּ מִן הַיָּם בִּקְּשׁוּ יִשְׂרָאֵל וּמַלְאֲכֵי הַשָּׁרֵת לוֹמַר שִׁירָה. אָמַר רַבִּי אָבִין הַלֵּוִי, מָשָׁל לְמַה הַדָּבָר דּוֹמֶה, לְמֶלֶךְ שֶׁיָּרַד לַמִּלְחָמָה וְנִצַּח וּבָאוּ בְּנוֹ וַעֲבָדָיו וַעֲטָרָה בְּיָדָם לִתֵּן בְּרֹאֹשׁוֹ שֶׁל מֶלֶךְ. בָּאוּ לַמֶּלֶךְ, אָמְרוּ לוֹ, בִּנְךָ וַעֲבָדֶיךָ עוֹמְדִים וַעֲטָרָה בְּיָדָם, מִי יִכָּנֵס תְּחִלָּה, אָמַר לָהֶם, שׁוֹטִים שֶׁבָּעוֹלָם, עַבְדִּי קוֹדֵם לִבְנִי, יִכָּנֵס בְּנִי תְּחִלָּה. כָּךְ כֵּיוָן שֶׁעָלוּ יִשְׂרָאֵל מִן הַיָּם בָּאוּ יִשְׂרָאֵל וּמַלְאֲכֵי הַשָּׁרֵת לוֹמַר שִׁירָה, אָמַר הַקָּדוֹשׁ בָּרוּךְ הוּא לְמַלְאֲכֵי הַשָּׁרֵת, הַנִיחוּ יִשְׂרָאֵל תְּחִלָּה, שֶׁנֶּאֱמַר אָז יָשִׁיר מֹשֶׁה. נִמְצְאוּ הַנָּשִׁים וּמַלְאֲכֵי הַשָּׁרֵת עוֹמְדִים מִי יְקַלֵּס תְּחִלָּה. אָמַר רַבִּי חִיָּיא בַּר אַבָּא, רַב הַשָּׁלוֹם עָשָׂה שָׁלוֹם בֵּינֵיהֶם, שֶׁנֶּאֱמַר (תהלים סח, כו) "קִדְּמוּ שָׁרִים אַחַר נֹגְנִים", "קִדְּמוּ שָׁרִים", אֵלּוּ יִשְׂרָאֵל, וְ"אַחַר" כָּךְ "נֹגְנִים" אֵלּוּ הַמַּלְאָכִים, "בְּתוֹךְ עֲלָמוֹת תּוֹפֵפוֹת" אֵלּוּ הַנָּשִׁים. אָמַר רַבִּי לֵוִי, הַשָּׁמַיִם, לֹא אֲקַבֵּל אֶת הַדָּבָר הַזֶּה, אֶלָּא הַנָּשִׁים קִלְּסוּ תְּחִלָּה, דִּכְתִיב "בְּתוֹךְ עֲלָמוֹת תּוֹפֵפוֹת", הָעֲלָמוֹת בַּתָּוֶךְ, הִתְחִילוּ מַלְאֲכֵי הַשָּׁרֵת לְהִתְרַעֵם, אָמְרוּ, לֹא דַּיֵּנוּ שֶׁקָּדְמוּ לָנוּ הָאֲנָשִׁים אֶלָּא אַף הַנָּשִׁים, אָמַר לָהֶם הַקָּדוֹשׁ בָּרוּךְ הוּא, חַיֵּיכֶם כֵּן, מַה כְּתִיב (יחזקאל ג, יב) "וַתִּשָּׂאֵנִי רוּחַ וָאֶשְׁמַע אַחֲרַי", מַהוּ "אַחֲרַי", אַחֲרֵי שֶׁקִּלַּסְתִּי אֲנִי וַחֲבֵרִים שֶׁלִּי, אַחַר כָּךְ אָמְרוּ מַלְאֲכֵי הַשָּׁרֵת  "בָּרוּךְ כְּבוֹד ה' מִמְּקוֹמוֹ". מַה כְּתִיב (שם א, כד) "בְּעָמְדָם תְּרַפֶּינָה כַנְפֵיהֶן", מַהוּ "בְּעָמְדָם", וְכִי יֵשׁ יְשִׁיבָה לְמַעְלָה, וְהָכְּתִיב (ישעיה ו, ב) "שְׂרָפִים עֹמְדִים מִמַּעַל לוֹ", וְכֵן הוּא אוֹמֵר (דניאל ז, טז) "קִרְבֵת עַל חַד מִן קָאֲמַיָּא", אֶלָּא "בְּעָמְדָם" בְּעַם דֹּם, כְּשֶׁיִּשְׂרָאֵל עוֹמְדִין וּמְקַלְּסִין לְהַקָּדוֹשׁ בָּרוּךְ הוּא אוֹתָהּ שָׁעָה "תְּרַפֶּינָה כַנְפֵיהֶן" .

{rרמז רמבr}  אֶת הַשִּׁירָה הַזֹּאת. וְכִי שִׁירָה אַחַת הִיא וַהֲלֹא עֶשֶׂר שִׁירוֹת הֵן, הָרִאשׁוֹנָה בְּמִצְרַיִם, שֶׁנֶּאֱמַר (ישעיה ל, כט) "הַשִּׁיר יִהְיֶה לָכֶם כְּלֵיל הִתְקַדֶּשׁ חָג", הַשְּׁנִיָה, שֶׁנֶּאֶמְרָה עַל הַיָּם, שֶׁנֶּאֱמַר אָז יָשִׁיר מֹשֶׁה, שְׁלִישִׁית, שֶׁנֶּאֶמְרָה עַל הַבְּאֵר, שֶׁנֶּאֱמַר  "אָז יָשִׁיר יִשְׂרָאֵל", XדY וְשֶׁאָמַר מֹשֶׁה, שֶׁנֶּאֱמַר (דברים לא, כד ל) "וַיְהִי כְּכַלּוֹת מֹשֶׁה לִכְתֹּב", XהY וְשֶׁאָמַר יְהוֹשֻׁעַ, שֶׁנֶּאֱמַר (יהושע י, יב) "אָז יְדַבֵּר יְהוֹשֻׁעַ", XוY וְשֶׁאָמְרוּ דְּבוֹרָה וּבָרָק, שֶׁנֶּאֱמַר  "וַתָּשַׁר דְּבוֹרָה", XזY וְשֶׁאָמַר דָּוִד, (ש"ב כב, א) "וַיְדַבֵּר דָּוִד לַה'" (תהלים ל, א) "מִזְמוֹר שִׁיר חֲנֻכַּת הַבַּיִת". XחY וְשֶׁאָמַר שְׁלֹמֹה, שֶׁנֶּאֱמַר (מ"א ח, יב) "אָז אָמַר שְׁלֹמֹה", XטY וְשֶׁאָמַר יְהוֹשָפָט, שֶׁנֶּאֱמַר  "בְּצֵאת לִפְנֵי הֶחָלוּץ [וְאֹמְרִים] הוֹדוּ לַה' כִּי לְעוֹלָם חַסְדּוֹ", מַה נִּשְׁתַּנָּה הוֹדָאָה זֹאת מִכָּל הוֹדָאוֹת שֶׁבַּתּוֹרָה, שֶׁבְּכֻלָּן נֶאֱמַר כִּי טוֹב וְכָאן לֹא נֶאֱמַר כִּי טוֹב, מְלַמֵּד כִּבְיָכוֹל לֹא הָיְתָה שִׂמְחָה בַּמָּרוֹם עַל אָבְדָן שֶׁל רְשָׁעִים, וְקַל וָחֹמֶר עַל אֲבֵדָתוֹ שֶׁל צַדִּיק אֶחָד שֶׁהוּא שָׁקוּל כְּנֶגֶד כָּל הָעוֹלָם כֻּלּוֹ, שֶׁנֶּאֱמַר (משלי י, כה) "וְצַדִּיק יְסוֹד עוֹלָם", XיY הָעֲשִׂירִית לֶעָתִיד, לָבֹא שֶׁנֶּאֱמַר  "שִׁירוּ לַה' שִׁיר חָדָשׁ תְּהִלָּתוֹ מִקְצֵה הָאָרֶץ", וְאוֹמֵר (תהלים קמט, א) "שִׁירוּ לַה' שִׁיר חָדָשׁ תְּהִלָּתוֹ בִּקְהַל חֲסִידִים".

כָּל הַשִּׁירוֹת שֶׁעָבְרוּ קְרוּיוֹת בִּלְשׁוֹן נְקֵבָה, כְּשֵׁם שֶׁהַנְּקֵבָה יוֹלֶדֶת כָּךְ הַתְּשׁוּעוֹת שֶׁעָבְרוּ הָיָה אַחֲרֵיהֶם שִׁעְבּוּד. אֲבָל הַתְּשׁוּעָה שֶׁהִיא עֲתִידָה לָבֹא קְרוּיָה בִּלְשׁוֹן זָכָר, שֶׁנֶּאֱמַר (ירמיה ל, ו) "שַׁאֲלוּ נָא וּרְאוּ אִם יֹלֵד זָכָר", כְּשֵׁם שֶׁאֵין הַזָּכָר יוֹלֵד כָּךְ הַתְּשׁוּעָה הָעֲתִידָה לָבֹא אֵין אַחֲרֶיהָ שִׁעְבּוּד, שֶׁנֶּאֱמַר  "יִשְׂרָאֵל נוֹשַׁע בַּה' תְּשׁוּעַת עוֹלָמִים".

אֶת הַשִּׁירָה הַזֹּאת לַה'. לַה' אֲמָרוּהַ וְלֹא אָמְרוּ לְבָשָׂר וָדָם, כְּמַה שֶּׁנֶּאֱמַר (ש"א יח, ו ז) "וַתֵּצֶאנָה הַנָּשִׁים מִכָּל עָרֵי יִשְׂרָאֵל לָשִׁיר וְהַמְּחֹלוֹת וְגוֹ' הִכָּה שָׁאוּל בַּאֲלָפָיו וְדָוִד בְּרִבְבֹתָיו", אֲבָל כָּאן לַה' אֲמָרוּהָ וְלֹא אֲמָרוּהָ עַל בָּשָׂר וָדָם.

וַיֹּאמְרוּ לֵאמֹר. רַבִּי נְחֶמְיָה אוֹמֵר, רוּחַ הַקֹּדֶשׁ שָׁרְתָה עַל יִשְׂרָאֵל וְאָמְרוּ שִׁירָה כִּבְנֵי אָדָם שֶׁהֵם קוֹרְאִים אֶת שְׁמַע. רַבִּי עֲקִיבָא אוֹמֵר, כִּבְנֵי אָדָם שֶׁהֵן קוֹרִין אֶת הַהַלֵּל, וְרַבִּי אֶלְעָזָר בֶּן עֲזַרְיָה אוֹמֵר, משֶׁה הָיָה פּוֹתֵחַ וְאוֹמֵר אָשִׁירָה לַה' וְיִשְׂרָאֵל עוֹנִין אַחֲרָיו אָשִׁירָה לַה' כִּי גָאֹה גָּאָה. מֹשֶׁה הָיָה פּוֹתֵחַ וְאוֹמֵר (להלן פסוק ב) "עָזִּי וְזִמְרָת יָהּ" וְיִשְׂרָאֵל וְעוֹנִין אַחֲרָיו וְגוֹמְרִין עִמּוֹ עָזִּי וְזִמְרָת יָהּ וַיְהִי לִי לִישׁוּעָה. מֹשֶׁה הָיָה פּוֹתֵחַ וְאוֹמֵר (להלן פסוק ג) ה' אִישׁ מִלְחָמָה וְיִשְׂרָאֵל עוֹנִין אַחֲרָיו וְגוֹמְרִין ה' אִישׁ מִלְחָמָה ה' שְׁמוֹ.

אָשִׁירָה לַה', לַה' נָאָה גְּדֻלָּה, לַה' נָאָה גְּבוּרָה, לַה' נָאָה הַתִּפְאֶרֶת וְהַנֶּצַח וְהַהוֹד. וְכֵן דָּוִד אָמַר  "לְךָ ה' הַגְּדֻלָּה וְהַגְּבוּרָה".

אָשִׁירָה לַה'. מָשָׁל לְמָה הַדָּבָר דּוֹמֶה, לְמֶלֶךְ בָּשָׂר וָדָם שֶׁנִּכְנַס לַמְּדִינָה וְהָיוּ הַכֹּל מְקַלְּסִין לְפָנָיו שֶׁהוּא גִּבּוֹר וְאֵינוֹ אֶלָּא חַלָּשׁ, שֶׁהוּא עָשִׁיר וְאֵינוֹ אֶלָּא עָנִי, שֶׁהוּא חָכָם וְאֵינוֹ אֶלָּא טִפֵּשׁ, שֶׁהוּא רַחֲמָנִי וְאֵינוֹ אֶלָּא אַכְזָרִי, שֶׁהוּא דַּיָּן שֶׁהוּא נֶאֱמָן וְאֵין בּוֹ אַחַת מִכָּל הַמִּדּוֹת הַלָּלוּ אֶלָּא הַכֹּל מְחַנְּפִין אוֹתוֹ. אֲבָל מִי שֶׁאָמַר וְהָיָה הָעוֹלָם אֵינוֹ כֵּן אֶלָּא אָשִׁירָה לַה' שֶׁהוּא גִּבּוֹר שֶׁנֶּאֱמַר (דברים י, יז) "הָאֵל הַגָּדֹל הַגִּבֹּר וְהַנּוֹרָא", וְאוֹמֵר  "ה' עִזּוּז וְגִבּוֹר ה' גִּבּוֹר מִלְחָמָה", וְאוֹמֵר (ישעיה מב, יג) "ה' כַּגִּבּוֹר יֵצֵא", וְאוֹמֵר (ירמיה י, ו) "מֵאֵין כָּמוֹךָ ה' גָּדוֹל אַתָּה וְגָדוֹל שִׁמְךָ בִּגְבוּרָה". אָשִׁירָה לַה'. שֶׁהוּא עָשִׁיר, שֶׁנֶּאֱמַר  "הֵן לַה' אֱלֹהֶיךָ הַשָּׁמַיִם וּשְׁמֵי הַשָּׁמָיִם" וְגוֹ'. וְאוֹמֵר (תהלים צה, ה) "אֲשֶׁר לוֹ הַיָּם וְהוּא עָשָׂהוּ" וְגוֹ'. וְאוֹמֵר (תהלים כד, א) "לַה' הָאָרֶץ וּמְלוֹאָהּ". וְאוֹמֵר (חגי ב, ח) "לִי הַכֶּסֶף וְלִי הַזָּהָב". וְאוֹמֵר  "הֵן כָּל הַנְּפָשׁוֹת לִי (הֵמָּה) [הֵנָּה"]. אָשִׁירָה לַה' שֶׁהוּא חָכָם, שֶׁנֶּאֱמַר (משלי ג, יט) "ה' בְּחָכְמָה יָסַד אָרֶץ". וְאוֹמֵר  "עִמּוֹ חָכְמָה וּגְבוּרָה". וְאוֹמֵר (משלי ב, ו) "כִּי ה' יִתֵּן חָכְמָה". וְאוֹמֵר (דניאל ב, כא) "יָהֵב חָכְמְתָא לְחַכִּימִין". וְאוֹמֵר  "כִּי בְכָל חַכְמֵי הַגּוֹיִם". אָשִׁירָה לַה' שֶׁהוּא רַחֲמָן, שֶׁנֶּאֱמַר (להלן לד, ו) "ה' ה' אֵל רַחוּם". וְאוֹמֵר (תהלים קג, ח) "רַחוּם וְחַנּוּן ה'". וְאוֹמֵר (דברים ד, לא) "כִּי אֵל רַחוּם ה' אֱלֹהֶיךָ". וְאוֹמֵר  "זְכֹר רַחֲמֶיךָ ה'". וְאוֹמֵר (שם קמה, ט) "טוֹב ה' לַכֹּל וְרַחֲמָיו" וְגוֹ'. וְאוֹמֵר  "לַאדֹנָי אֱלֹהֵינוּ הָרַחֲמִים" וְגוֹ'. אָשִׁירָה לַה'. שֶׁהוּא דַּיָּן, שֶׁנֶּאֱמַר (דברים א, יז) "כִּי הַמִּשְׁפָּט לֵאלֹהִים הוּא", (תהלים פב, א) "אֱלֹהִים נִצָּב בַּעֲדַת אֵל". וְאוֹמֵר  "הַצּוּר תָּמִים פָּעֳלוֹ". אָשִׁירָה לַה'. שֶׁהוּא נֶאֱמָן, שֶׁנֶּאֱמַר (שם ז, ט) "הָאֵל הַנֶּאֱמָן שֹׁמֵר" וְגוֹ'. וְאוֹמֵר (שם לב, ד) "אֵל אֱמוּנָה וְאֵין עָוֶל". אָשִׁירָה לַה'. שֶׁהוּא נָאָה לוֹ גְּדֻלָּה וּגְבוּרָה וְתִפְאֶרֶת וְהַנֵּצַח וְהַהוֹד. אָשִׁירָה לַה' שֶׁהוּא נָאֶה שֶׁהוּא הָדוּר שֶׁהוּא מְשֻׁבָּח, שֶׁנֶּאֱמַר (תהלים פט, ז ח) "כִּי מִי בַשַּׁחַק יַעֲרֹךְ לַה' וְגוֹ' אֵל נַעֲרָץ בְּסוֹד קְדֹשִׁים רַבָּה". וְאוֹמֵר  "ה' אֱלֹהֵי צְבָאוֹת מִי כָמוֹךָ חֲסִין יָּהּ", מַהוּ "צְבָאוֹת", אוֹת הוּא בְּתוֹךְ צָבָא שֶׁלּוֹ. וְכֵן הוּא אוֹמֵר (דברים לג, ב) "וְאָתָה מֵרִבֲבֹת קֹדֶשׁ", אוֹת הוּא בְּתוֹךְ רִבְבוֹת קֹדֶשׁ שֶׁלּוֹ. וְכֵן דָּוִד הוּא אוֹמֵר  "אֵין כָּמוֹךָ בָאֱלֹהִים ה'". וְכֵן הוּא אוֹמֵר (שה"ש ה, י טו) "דּוֹדִי צַח וְאָדוֹם" וְאוֹמֵר "רֹאֹשׁוֹ כֶּתֶם פָּז" וְאוֹמֵר "עֵינָיו כְּיוֹנִים" וְאוֹמֵר "לְחָיָו כַּעֲרוּגַת הַבֹּשֶׂם" וְאוֹמֵר "יָדָיו גְּלִילֵי זָהָב" וְאוֹמֵר "שׁוֹקָיו עַמּוּדֵי שֵׁשׁ".

רַבִּי יוֹסֵי הַגְּלִילִי אוֹמֵר, הֲרֵי הוּא אוֹמֵר (תהלים ח, ג) "מִפִּי עוֹלְלִים וְיֹנְקִים", עוֹלְלִים אֵלּוּ עֻבָּרִים שֶׁבִּמְעֵי אִמָּן, שֶׁנֶּאֱמַר  "אוֹ כְנֵפֶל טָמוּן לֹא אֶהְיֶה" וְגוֹ', "וְיֹנְקִים" אֵלּוּ שֶׁיּוֹנְקִים שְׁדֵי אִמָּן, שֶׁנֶּאֱמַר "מִפִּי עוֹלְלִים וְיֹנְקִים". רַבִּי אוֹמֵר, "עוֹלְלִים" אֵלּוּ שֶׁבַּחוּץ, שֶׁנֶּאֱמַר (ירמיה ט, כ) "לְהַכְרִית עוֹלָל מִחוּץ". וְאוֹמֵר (איכה ד, ד) "עוֹלָלִים שָׁאֲלוּ לֶחֶם". "וְיֹנְקִים" אֵלּוּ שֶׁיּוֹנְקִים שְׁדֵי אִמָּן, שֶׁנֶּאֱמַר (יואל ב, טז) "אִסְפוּ עוֹלָלִים וְיוֹנְקֵי שָׁדָיִם". אֵלּוּ וָאֵלּוּ פָּתְחוּ פִּיהֶם וְאָמְרוּ שִׁירָה לִפְנֵי הַמָּקוֹם, שֶׁנֶּאֱמַר אָשִׁירָה לַה'. רַבִּי מֵאִיר אוֹמֵר, אַף עוּבָּרִין שֶׁבִּמְעֵי אִמָּן פָּתְחוּ פִּיהֶם וְאָמְרוּ שִׁירָה לִפְנֵי הַמָּקוֹם, שֶׁנֶּאֱמַר  "בְּמַקְהֵלוֹת בָּרְכוּ אֱלֹהִים אֲדֹנָי מִמְּקוֹר יִשְׂרָאֵל", וְלֹא יִשְׂרָאֵל בִּלְבַד אָמְרוּ שִׁירָה אֶלָּא אַף מַלְאֲכֵי הַשָּׁרֵת, שֶׁנֶּאֱמַר (שם ח, ב) "ה' אֲדֹנֵינוּ מָה אַדִּיר שִׁמְךָ בְּכָל הָאָרֶץ".

כִּי גָאֹה גָּאָה. גֵּאַנִי וּגְאִיתִיו, גֵּאַנִי בְּמִצְרַיִם,  "כֹּה אָמַר ה' בְּנִי בְכֹרִי יִשְׂרָאֵל", אַף אֲנִי גְּאִיתִיו בְּמִצְרַיִם, שֶׁנֶּאֱמַר (ישעיה ל, כט) "הַשִּׁיר יִהְיֶה לָכֶם" וְגוֹ'. גֵּאַנִי עַל הַיָּם, (לעיל יד, יט) "וַיִּסַּע מַלְאַךְ הָאֱלֹהִים" וְגוֹ', אַף אֲנִי גְּאִיתִיו עַל הַיָּם, וְאָמַרְתִּי לְפָנָיו שִׁירָה. דָּבָר אַחֵר גָאֹה גָּאָה. גָּאָה וְעָתִיד לְהִתְגָּאוֹת, שֶׁנֶּאֱמַר  "כִּי יוֹם לַה' צְבָאוֹת עַל כָּל גֵּאֶה וָרָם וְגוֹ' וְעַל כָּל אַרְזֵי הַלְּבָנוֹן וְגוֹ' וְעַל כָּל הֶהָרִים הָרָמִים וְגוֹ' וְעַל כָּל מִגְדָּל גָּבֹהַּ וְגוֹ' וְעַל כָּל אֳנִיּוֹת תַּרְשִׁישׁ". וְאוֹמֵר (שם, יז) "וְשַׁח גַּבְהוּת הָאָדָם וְשָׁפֵל רוּם אֲנָשִׁים". וְאוֹמֵר (שם, יח) "וְהָאֱלִילִים כָּלִיל יַחֲלֹף".

{rרמז רמגr}  דָּבָר אַחֵר גָאֹה גָּאָה. מִתְגָּאֶה הוּא עַל כָּל הַמִּתְגָּאִים, שֶׁבְּמַּה שֶׁאֻמּוֹת מִתְגָּאִים לְפָנָיו בּוֹ נִפְרָע מֵהֶן, שֶׁכֵּן הוּא אוֹמֵר בְּדוֹרוֹ שֶׁל מַבּוּל (איוב כא, י יב) "שׁוֹרוֹ עִבַּר וְלֹא יַגְעִל וְגוֹ' יְשַׁלְּחוּ כַצֹּאן עֲוִילֵיהֶם וְגוֹ' יִשְּׂאוּ כְּתֹף וְכִנּוֹר" וְגוֹ'. מַה נֶּאֱמַר שָׁם  "וַיֹּאמְרוּ לָאֵל סוּר מִמֶּנּוּ וְגוֹ' מַה שַּׁדַי כִּי נַעַבְדֶנּוּ", אָמְרוּ, לֹא טִפַּת גְּשָׁמִים הִיא, אֵין אָנוּ צְרִיכִין לָהּ אֶלָּא (בראשית ב, ו) "וְאֵד יַעֲלֶה מִן הָאָרֶץ". אָמַר לָהֶם הַמָּקוֹם, שׁוֹטִים שֶׁבָּעוֹלָם, בְּטוֹבָה שֶׁהִשְׁפַּעְתִּי לָכֶם אַתֶּם מִתְגָּאִים, בָּהּ אֲנִי נִפְרָע מִכֶּם, שֶׁנֶּאֱמַר  "וַיְהִי הַגֶּשֶׁם עַל הָאָרֶץ". רַבִּי יוֹסֵי בֶּן דּוּרְמַסְקִית אוֹמֵר, הֵם נָתְנוּ עֵינֵיהֶם הָעֶלְיוֹנָה בַּתַּחְתּוֹנָה כְּדֵי לַעֲשׂוֹת תַּאֲוָתָן, וְהַמָּקוֹם פָּתַח עֲלֵיהֶם מַעְיָנוֹת מִלְּמַטָּה וּמִלְּמַעְלָה כְּדֵי לְאַבְּדָן, שֶׁנֶּאֱמַר (שם יא) "בַּיּוֹם הַזֶּה נִבְקְעוּ" וְגוֹ'.

וְכֵן אַתָּה מוֹצֵא בְּאַנְשֵׁי מִגְדָּל שֶׁבַּמֶּה שֶׁנִּתְגָּאוּ בּוֹ נִפְרַע מֵהֶן, שֶׁנֶּאֱמַר (שם יא, ד) "הָבָה נִבְנֶה לָּנוּ עִיר וּמִגְדָּל וְרֹאֹשׁוֹ בַשָּׁמַיִם וְנַעֲשֶׂה לָּנוּ שֵׁם פֶּן נָפוּץ", אַחֲרָיו מַה כְּתִיב  "וַיָּפֶץ ה' אֹתָם מִשָּׁם".

וְכֵן אַתָּה מוֹצֵא בְּאַנְשֵׁי סְדוֹם שֶׁבַּמֶּה שֶׁנִּתְגָּאוּ לְפָנָיו בּוֹ נִפְרַע מֵהֶן, שֶׁנֶּאֱמַר (איוב כח, ה ח) "אֶרֶץ מִמֶּנָּה יֵצֵא לָחֶם וְגוֹ' מְקוֹם סַפִּיר אֲבָנֶיהָ וְגוֹ' נָתִיב לֹא יְדָעוֹ עָיִט וְגוֹ' לֹא הִדְרִיכוּהוּ בְנֵי שָׁחַץ". אָמְרוּ הַסְּדוֹמִים, אֵין אָנוּ צְרִיכִין שֶׁיָּבֹא אָדָם אֶצְלֵנוּ שֶׁהֲרֵי מָזוֹן יוֹצֵא מֵאֶצְלֵנוּ וְכֶסֶף וְזָהָב וַאֲבָנִים טוֹבוֹת וּמַרְגָּלִיּוֹת יוֹצֵא מֵאֶצְלֵנוּ, בּוֹאוּ וּנְשַׁכַּח הָרֶגֶל מִבֵּינֵינוּ, אָמַר לָהֶם הַקָּדוֹשׁ בָּרוּךְ הוּא, שׁוֹטִים שֶׁבָּעוֹלָם, בַּטּוֹבָה שֶׁהִשְׁפַּעְתִּי לָכֶם אַתֶּם מִתְגָּאִים וְאַתֶּם אוֹמְרִים נְשַׁכַּח הָרֶגֶל, אַף אֲנִי אֲשַׁכַּח אֶתְכֶם מִן הָעוֹלָם. שֶׁנֶּאֱמַר (שם, ד) "פָּרַץ נַחַל מֵעִם גָּר הַנִּשְׁכָּחִים מִנִּי רָגֶל", (שם יב, ה ו) "לַפִּיד בּוּז לְעַשְׁתּוּת שַׁאֲנָן וְגוֹ' יִשְׁלָיוּ אֹהָלִים לְשֹׁדְדִים" וְגוֹ', מִי גָּרַם לָהֶם,  "לַאֲשֶׁר הֵבִיא אֱלוֹהַּ בְּיָדוֹ". וְכֵן הוּא אוֹמֵר, (יחזקאל טז, נ) "וַתִּגְבְּהֶינָה וַתַּעֲשֶׂינָה תוֹעֵבָה לְפָנָי". (מִי) [מַה] גָּרַם לָהֶם "וָאָסִיר אֶתְהֶן כַּאֲשֶׁר רָאִיתִי". וְכֵן הוּא אוֹמֵר,  "הִנֵּה זֶה הָיָה עֲוֹן סְדֹם אֲחוֹתֵךְ" וְגוֹ', לְכָךְ מַה גָּרַם לָהֶם "וְיַד עָנִי וְאֶבְיוֹן לֹא הֶחֱזִיקָה". וְכֵן הוּא אוֹמֵר (בראשית יג, י) "לִפְנֵי שַׁחֵת ה' אֶת סְדֹם וְאֶת עֲמֹרָה". וְאַחֲרָיו מַה כְּתִיב (שם יט, לג) "וַתַּשְׁקֶיןָ אֶת אֲבִיהֶן יַיִן", וְכִי מִנַּיִן הָיָה לָהֶם יַיִן בַּמְּעָרָה אֶלָּא שֶׁזִּמֵּן לָהֶם הַקָּדוֹשׁ בָּרוּךְ הוּא יַיִן, כָּעִנְיָן שֶׁנֶּאֱמַר  "וְהָיָה בַיּוֹם הַהוּא יִטְּפוּ הֶהָרִים עָסִיס", אִם כָּךְ זִמֵּן הַמָּקוֹם לְמַכְעִיסָיו קַל וָחֹמֶר לְעוֹשֵי רְצוֹנוֹ.

וְכֵן אַתְּ מוֹצֵא בְּמִצְרַיִם שֶׁבְּמַה שֶּׁנִּתְגָּאוּ לְפָנָיו בּוֹ נָפְלוּ, שֶׁנֶּאֱמַר (לעיל יד, ז) "וַיִּקַּח שֵׁשׁ מֵאוֹת רֶכֶב בָּחוּר", וּכְתִיב אַחֲרָיו (להלן פסוק ד) "מַרְכְּבֹת פַּרְעֹה וְחֵילוֹ" וְגוֹ'. וְכֵן אַתָּה מוֹצֵא בְּסִיסְרָא בְּמַה שֶּׁנִּתְגָּאָה לְפָנָיו בּוֹ נִפְרַע מִמֶּנּוּ, שֶׁנֶּאֱמַר (שופטים ד, יג) "וַיַּזְעֵק סִיסְרָא אֶת כָּל רִכְבּוֹ", מַה כְּתִיב אַחֲרָיו  "מִן (הַ)שָּׁמַיִם נִלְחָמוּ".

וְכֵן אַתָּה מוֹצֵא בְּשִׁמְשׁוֹן שֶׁבְּמַה שֶּׁנִּתְגָּאָה לְפָנָיו בּוֹ נָפַל וְנִפְרַע מִמֶּנּוּ, שֶׁנֶּאֱמַר  "וַיֹּאמֶר שִׁמְשׁוֹן אֶל אָבִיו אוֹתָהּ קַח לִי כִּי הִיא יָשְׁרָה בְעֵינָי", אַחֲרָיו מַה כְּתִיב (שם טז, כא) "וַיֹּאחֲזוּהוּ פְלִשְׁתִּים וַיְּנַקְּרוּ אֶת עֵינָיו וַיּוֹרִיד(וּהוּ) [אוֹתוֹ] עַזָּתָה". רַבִּי יְהוּדָה אוֹמֵר, תְּחִלַּת קַלְקָלָתוֹ בְּעַזָּה לְפִיכָךְ הָיָה עוֹנְשׁוֹ בְּעַזָּה. וְכֵן אַתָּה מוֹצֵא בְּאַבְשָׁלוֹם בְּמַה שֶּׁנִּתְגָּאָה בּוֹ נִפְרַע מִמֶּנּוּ, שֶׁנֶּאֱמַר (ש"ב יד, כה כו) "וּכְאַבְשָׁלוֹם לֹא הָיָה אִישׁ יָפֶה וּבְגַלְּחוֹ אֶת רֹאֹשׁוֹ וְהָיָה מִקֵּץ יָמִים". רַבִּי יְהוּדָה אוֹמֵר, נְזִיר עוֹלָם הָיָה וְהָיָה מְגַלֵּחַ אֶחָד לִשְׁנֵים עָשָר חֹדֶשׁ, שֶׁנֶּאֱמַר  "וַיְהִי מִקֵּץ אַרְבָּעִים שָׁנָה וַיֹּאמֶר אַבְשָׁלוֹם אֶל הַמֶּלֶךְ וְגוֹ' כִּי נֵדֶר נָדַר עַבְדְּךָ" וְגוֹ'. רַבִּי יוֹסֵי אוֹמֵר, נְזִיר יָמִים הָיָה, וְהָיָה מְגַלֵּחַ אֶחָד לִשְׁלֹשִׁים יוֹם, שֶׁנֶּאֱמַר (שם יד, כו) "מִקֵּץ יָמִים לַיָּמִים אֲשֶׁר יְגַלֵּחַ". רַבִּי אוֹמֵר, כָּל עֶרֶב שַׁבָּת הָיָה מְגַלֵּחַ, שֶׁכֵּן דֶּרֶךְ בְּנֵי מְלָכִים לִהְיוֹת מְגַלְּחִים מֵעֶרֶב שַׁבָּת לְעֶרֶב שַׁבָּת, וְכֵן הוּא אוֹמֵר (שם יח, ט) "וַיִּקָּרֵא אַבְשָׁלוֹם לִפְנֵי עַבְדֵי דָוִד וְאַבְשָׁלוֹם רֹכֵב עַל הַפֶּרֶד".

וְכֵן אַתָּה מוֹצֵא בְּסַנְחֵרִב, שֶׁנֶּאֱמַר (מ"ב יט, כג) "בְּיַד מַלְאָכֶיךָ חֵרַפְתָּ ה'", וּכְתִּיב  "אֲנִי קַרְתִּי וְשָׁתִיתִי מַיִם", מַהוּ אוֹמֵר, (שם, לה) "וַיֵּצֵא מַלְאַךְ ה' וַיַּךְ בְּמַחֲנֵה אַשּׂוּר", אָמְרוּ, הַגָּדוֹל שֶׁבָּהֶן הָיָה מְמֻנֶּה עַל מֵאָה וּשְׁמוֹנִים וַחֲמִשָּׁה אֶלֶף, וְהַקָּטָן שֶׁבָּהֶן לֹא הָיָה עַל פָּחוֹת מִשְׁנֵי אֲלָפִים, שֶׁנֶּאֱמַר  "וְאֵיךְ תָּשִׁיב אֵת פְּנֵי פַחַת אַחַד עַבְדֵי אֲדֹנִי" (שם, כג) "וְאֶתְּנָה לְךָ אַלְפַּיִם סוּס[יִם"], וְאוֹמֵר (שם יט, כא כב) "זֶה הַדָּבָר אֲשֶׁר דִּבֶּר ה' עָלָיו בָּזָה לְךָ לָעֲגָה לָךְ וְגוֹ' אֶת מִי חֵרַפְתָּ וְגִדַּפְתָּ", וְאוֹמֵר  "עוֹד הַיּוֹם בְּנֹב לַעֲמֹד". וְכֵן אַתָּה מוֹצֵא בִּנְבוּכַדְנֶצַּר שֶׁבְּמַה שֶּׁנִּתְגָּאָה בּוֹ נָפַל, שֶׁנֶּאֱמַר (ישעיה יד, יג) "וְאַתָּה אָמַרְתָּ בִלְבָבְךָ הַשָּׁמַיִם אֶעֱלֶה" (שם, יד) "אֶעֱלֶה עַל בָּמֳתֵי עָב", וּכְתִיב אַחֲרָיו (שם, טו) "אַךְ אֶל שְׁאוֹל תּוּרָד". וְכֵן אַתָּה מוֹצֵא בִּכְרַךְ צוֹר בְּמַה שֶּׁנִּתְגָּאָה בּוֹ נִפְרַע מִמֶּנּוּ, שֶׁנֶּאֱמַר  "אַתְּ אָמַרְתְּ אֲנִי כְּלִילַת יֹפִי בְּלֵב יַמִּים גְּבוּלָיִךְ", וּכְתִיב (שם כו, ג) "הִנְנִי עָלַיִךְ צֹר וְהַעֲלֵיתִי עָלַיִךְ גּוֹיִם רַבִּים כְּהַעֲלוֹת הַיָּם לְגַלָּיו", וְכֵן אַתָּה מוֹצֵא בִּנְגִיד צֹר, שֶׁנֶּאֱמַר  "בֶּן אָדָם אֱמֹר לִנְגִיד צֹר וְגוֹ' יַעַן גָּבַהּ לִבְּךָ וַתֹּאמֶר אֵל אָנִי", מַהוּ אוֹמֵר (שם, י) "מוֹתֵי עֲרֵלִים תָּמוּת בְּיַד זָרִים". הָא בְּמַה שֶׁאֻמּוֹת הָעוֹלָם מִתְגָּאִים לְפָנָיו, בּוֹ נִפְרַע מֵהֶן, שֶׁנֶּאֱמַר כִּי גָאֹה גָּאָה".

אָמַר רַבִּי חָמָא בַּר חֲנִינָא, בַּשָּׁעָה שֶׁיָּצְאוּ יִשְׂרָאֵל מִמִּצְרַיִם עָמַד שַׂר שֶׁל מִצְרַיִם וְנִשְׁתַּטַּח לִפְנֵי הַקָּדוֹשׁ בָּרוּךְ הוּא. אָמַר לְפָנָיו, רִבּוֹנוֹ שֶׁל עוֹלָם, בְּמִדַּת רַחֲמִים בָּרָאתָ עוֹלָמְךָ וְאַתְּ מִתְגָּאֶה בְּחָזְקָה, מִיָּד קָרָא הַקָּדוֹשׁ בָּרוּךְ הוּא לְכָל שָׂרֵי הָאֻמּוֹת וְהָיָה מְסַדֵּר לִפְנֵיהֶם כָּל הַמְּאֹרָע, אָמַר, שִׁפְטוּ נָא בֵּינִי וּבֵין זֶה, שֶׁבִּתְחִלָּה יָרְדוּ בָּנַי לְמִצְרַיִם וְלֹא יָרְדוּ אֶלָּא לָגוּר, שֶׁנֶּאֱמַר (בראשית מז, ד) "וַיֹּאמְרוּ אֶל פַּרְעֹה לָגוּר בָּאָרֶץ בָּאנוּ", עָמַד פַּרְעֹה וּכְבָשָׁן לַעֲבָדִים, בִּתְחִלָּה עֲשָׂאָם רוֹעִים, שֶׁנֶּאֱמַר  "וְאִם יָדַעְתָּ וְיֶשׁ בָּם אַנְשֵׁי חַיִל" וְגוֹ', חָזַר וַעֲשָׂאָם בַּנָּאִים, שֶׁנֶּאֱמַר (לעיל א, יא) "וַיִּבֶן עָרֵי מִסְכְּנוֹת", לְמַעֲטָן מִפְּרִיָּה וּרְבִיָּה, וְחָזַר וְגָזַר עֲלֵיהֶן, (שם, כב) "כָּל הַבֵּן הַיִּלּוֹד" וְחָזַר וְאָמַר (שם טז) "אִם בֵּן הוּא וַהֲמִתֶּן אֹתוֹ". אָמַר לְפָנָיו, רִבּוֹנוֹ שֶׁל עוֹלָם, הַדִּין עִמְּךָ וְעִמְּךָ הָאֱמֶת, אֶלָּא אִם רְצוֹנְךָ תּוֹשִׁיעַ אֶת יִשְׂרָאֵל וְלֹא תְּאַבֵּד אֶת מִצְרַיִם. אָמַר רַבִּי יְהוֹשֻׁעַ בֶּן לֵוִי, כֵּיוָן שֶׁרָאָה מִיכָאֵל שֶׁשָּׂרֵי הָאֻמּוֹת מְלַמְּדִין סָנֵגוֹרְיָא עַל מִצְרַיִם, רָמַז לְגַבְרִיאֵל וְטָס לְמִצְרַיִם טִיסָה אַחַת וְשָׁמַט לְבֵנָה עִם טִיטָה וְתִינוֹק אֶחָד מַה שֶׁשִּׁקְּעוּהוּ בְּבִנְיָן, עָמַד לוֹ לִפְנֵי הַקָּדוֹשׁ בָּרוּךְ הוּא וְאָמַר לְפָנָיו, רִבּוֹנוֹ שֶׁל עוֹלָם, בְּזֶה עִנְיָן שִׁעְבְּדוּ בָּנֶיךָ. כֵּיוָן שֶׁרָאֲתָה מִדַּת הַדִּין אָמְרָה, עֲשֵׂה דִּין לְבָנֶיךָ בְּמִצְרַיִם שֶׁרֻבָּן חַיָּבִין, מִיָּד טָבְעוּ מִצְרַיִם, שֶׁנֶּאֱמַר  "דָּרַכְתָּ בַיָּם סוּסֶיךָ חֹמֶר מַיִם רַבִּים", אוֹתוֹ חֹמֶר שֶׁהֵבִיא גַּבְרִיאֵל גָּרַם לְמִצְרַיִם לְטַבְּעָן.

אָמַר רֵישׁ לְקִישׁ, מַאי דִּכְתִיב (שִׁירוּ) [אָשִׁירָה] לַּה' כִּי גָאֹה גָּאָה, שִׁירוּ לְמִי שֶׁמִּתְגָּאֶה עַל גֵּאִים. אַרְבָּעָה גֵּאִים הֵם בָּעוֹלָם, אַרְיֵה בַּחַיּוֹת, שׁוֹר בַּבְּהֵמוֹת, וְנֶשֶׁר בָּעוֹפוֹת, וְאָדָם גֵּאֶה עַל כֻּלָּם, נְטָלָן הַקָּדוֹשׁ בָּרוּךְ הוּא וּקְבָעָן בְּכִסֵא הַכָּבוֹד שֶׁמִּתְגָּאֶה עַל הַגֵּאִים.

סוּס וְרֹכְבוֹ רָמָה בַיָּם. וְכִי סוּס אֶחָד הָיָה שֶׁכָּתוּב סוּס וְרֹכְבוֹ, אֶלָּא כֻּלָּן לֹא הָיוּ סְפוּנִים לִפְנֵי הַקָּדוֹשׁ בָּרוּךְ הוּא אֶלָּא כְּאֶחָד. דָּבָר אַחֵר, סוּס וְרֹכְבוֹ. קְשָׁרָם הַקָּדוֹשׁ בָּרוּךְ הוּא זֶה בָּזֶה כְּדֵי שֶׁיֶּהֱנוּ יִשְׂרָאֵל בַּבִּזָּה, לָמָּה, כֵּיוָן שֶׁיָּצְאוּ יִשְׂרָאֵל מִמִּצְרַיִם וְיָצְאוּ הַמִּצְרִיִּים לִרְדֹף אַחֲרֵיהֶם אָמַר לָהֶם פַּרְעֹה, יוֹדֵעַ אֲנִי שֶׁנָּטְלוּ כַּסְפֵּיכֶם וְזַהֲבֵיכֶם אֶלָּא אַל תִּתְּנוּ דַעְתְּכֶם בַּבִּזָּה, מֶה עָשָׂה, פָּתַח לָהֶם אוֹצָרוֹת שֶׁל יוֹסֵף, אָמַר לָהֶם, טְלוּ לָכֶם כֶּסֶף וְזָהָב וְנָטְלוּ וְעִטְּרוּ אֵת סוּסֵיהֶם, שֶׁנֶּאֱמַר (לעיל יד, ט) "כָּל סוּס רֶכֶב פַּרְעֹה", לְפִיכָךְ הָיוּ קְשׁוּרִין זֶה בָּזֶה כְּדֵי שֶׁיֶּהֱנוּ יִשְׂרָאֵל בַּבִּזָּה, וְלָעוֹלָם הַבָּא כָּל מַה שֶׁאֻמּוֹת הָעוֹלָם מְסַגְּלִין לְיִשְׂרָאֵל הוּא, שֶׁנֶּאֱמַר  "וְהָיָה סַחְרָהּ וְאִתְנַנָּהּ וְגוֹ'.

דָּבָר אַחֵר, וְכִי סוּס אֶחָד הוּא וְרֶכֶב אֶחָד הוּא, וַהֲלֹא כְּבָר נֶאֱמַר (לעיל יד, ז) "וַיִּקַּח שֵׁשׁ מֵאוֹת רֶכֶב", (להלן פסוק ד) "מַרְכְּבֹת פַּרְעֹה וְחֵילוֹ", אֶלָּא כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם אֵין אוֹיְבֵיהֶן לִפְנֵיהֶן אֶלָּא כְּסוּס אֶחָד וְרֹכְבוֹ. כַּיּוֹצֵא בַּדָּבָר אַתָּה אוֹמֵר,  "כִּי תֵצֵא לַמִּלְחָמָה עַל אוֹיְבֶךָ וְרָאִיתָ סוּס וָרֶכֶב", וְכִי סוּס אֶחָד וְרֶכֶב אֶחָד הוּא, וַהֲלֹא כְּבָר נֶאֱמַר (שם) "עַם רַב מִמְּךָ", אֶלָּא כְּשֶׁיִּשְׂרָאֵל עוֹשִׂין וְכוּ'.

סוּס וְרֹכְבוֹ. מַגִּיד שֶׁהַסּוּס קָשׁוּר בָּרֶכֶב וְרֶכֶב קָשׁוּר בַּסּוּס וְעוֹלִין לַמָּרוֹם וְיוֹרְדִין לַתְּהוֹם וְאֵין נִפְרָדִין זֶה מִזֶּה. מָשָׁל אָדָם זוֹרֵק שְׁנֵי כֵּלִים לָאֲוִיר, סוֹף אֶחָד מֵהֶן לְהִפָּרֵד מֵחֲבֵרוֹ. אֲבָל כָּאן רָמָה (להלן פסוק ד) וְיָרָה, רָמָה, שֶׁהָיוּ עוֹלִין לַמָּרוֹם, "יָרָה", שֶׁהָיוּ יוֹרְדִין לַתְּהוֹם, וְאֵינָן נִפְרָדִין זֶה מִזֶּה. כָּתוּב אֶחָד אוֹמֵר רָמָה וְכָתוּב אֶחָד אוֹמֵר (להלן פסוק ד) יָרָה, כֵּיצַד יִתְקַיְּמוּ שְׁנֵי כְּתוּבִים הַלָּלוּ, אֶלָּא רָמָה, שֶׁהָיוּ עוֹלִין לְמַעְלָה "יָרָה", שֶׁהָיוּ יוֹרְדִין לְמַטָּה.

דָּבָר אַחֵר רָמָה. כֵּיוָן שֶׁרָאוּ יִשְׂרָאֵל שָׂרָהּ שֶׁל מַלְכוּת מִצְרַיִם נוֹפֵל הִתְחִילוּ נוֹתְנִין שֶׁבַח, לְכָךְ נֶאֱמַר רָמָה. וְכֵן אַתָּה מוֹצֵא שֶׁאֵין הַמָּקוֹם עָתִיד לְהִפָּרַע מִן הַמַּלְכֻיּוֹת לְעָתִיד לָבֹא עַד שֶׁיִּפָּרַע מִשָּׂרֵיהֶם תְּחִלָּה, שֶׁנֶּאֱמַר  "וְהָיָה בַּיּוֹם הַהוּא יִפְקֹד ה' עַל צְבָא הַמָּרוֹם בַּמָּרוֹם", וְאַחַר כַּךְ "עַל מַלְכֵי הָאֲדָמָה" וְגוֹ', וְאוֹמֵר (שם יד, יב) "אֵיךְ נָפַלְתָּ מִשָּׁמַיִם הֵילֵל בֶּן שָׁחַר", וְאַחַר כַּךְ "נִגְדַּעְתְּ לָאָרֶץ חוֹלֵשׁ עַל גּוֹיִם", וְאוֹמֵר  "כִּי רִוְּתָה בַשָּׁמַיִם חַרְבִּי", וְאַחַר כַּךְ "עַל אֱדוֹם תֵּרֵד".

סוּס וְרֹכְבוֹ רָמָה בַיָּם. לֶעָתִיד לָבֹא הַקָּדוֹשׁ בָּרוּךְ הוּא מֵבִיא סוּס וְרֹכְבוֹ וּמַעֲמִידָן בַּדִּין, אוֹמֵר לַסּוּס, לָמָּה רָצְתָּ אַחַר בָּנַי וְהוּא אוֹמֵר מִצְרִי הֵרִיצַנִי עַל כָּרְחִי וְכוּ', שֶׁנֶּאֱמַר (להלן פסוק יט) "כִּי בָא סוּס פַּרְעֹה". שָׁאַל אַנְטוֹנִינוֹס אֶת רַבֵּנוּ, בְּשָׁעָה שֶׁאָדָם מֵת וְהַגּוּף כָּלֶה והַקָּדוֹשׁ בָּרוּךְ הוּא מַעֲמִידוֹ בַּדִּין, אָמַר לֵיהּ עַד שֶׁאַתָּה שׁוֹאֲלַנִי עַל הַגּוּף שֶׁהוּא טָמֵא שְׁאָלֵנִי עַל הַנְּשָׁמָה שֶׁהִיא טְהוֹרָה, מָשָׁל לְמָה הַדָּבָר דּוֹמֶה, לְמֶלֶךְ בָּשָׂר וָדָם שֶׁהָיָה לוֹ פַּרְדֵּס נָאֶה וְהוֹשִׁיב הַמֶּלֶךְ בָּהּ שׁוֹמְרִים אֶחָד חִגֵּר וְאֶחָד סוּמָא וְכוּ'.

רַבִּי אִיסִי בֶּן עַזַּאי אוֹמֵר, נֶאֱמַר כָּאן סוּס סָתוּם, וְנֶאֱמַר לְהַלָּן סוּס מְפֹרָשׁ, שֶׁנֶּאֱמַר (זכריה יב, ד) " בַּיּוֹם הַהוּא נְאֻם ה' אַכֶּה כָל סוּס בַּתִּמָּהוֹן וְרֹכְבוֹ בַּשִּׁגָּעוֹן", וְאוֹמֵר (שם יד, יב) ["וְ]זֹאת תִּהְיֶה הַמַּגֵּפָה", וְאוֹמֵר (שם, טו) "וְכֵן תִּהְיֶה מַגֵּפַת הַסּוּס", בָּא מְפֹרָשׁ לִמֵּד עַל הַסָּתוּם, מַה מְּפֹרָשׁ בַּחֲמִשִּׁים מַכּוֹת, אַף סָתוּם בַּחֲמִשִּׁים מַכּוֹת.

{pפסוק בp} {rרמז רמדr}  עָזִּי וְזִמְרָת יָהּ. אֵין עָזִּי אֶלָּא תּוֹרָה, שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן", וְאוֹמֵר  "וְעֹז מֶלֶךְ מִשְׁפָּט אָהֵב". דָּבָר אַחֵר, אֵין עָזִּי אֶלָּא מַלְכוּת, שֶׁנֶּאֱמַר (שם כא, ב) "ה' בְּעָזְּךָ יִשְׂמַח מֶלֶךְ", וְאוֹמֵר  "ה' עֹז לְעַמּוֹ יִתֵּן", וְאוֹמֵר (ש"א ב, י) "וְיִתֶּן עֹז לְמַלְכּוֹ". דָּבָר אַחֵר, אֵין עָזִּי אֶלָּא תֹּקֶף, שֶׁנֶּאֱמַר (ירמיה טז, יט) "ה' עֻזִּי וּמָעֻזִּי וּמְנוּסִי בְּיוֹם צָרָה", וְאוֹמֵר  "עֻזִּי וּמָגִנִּי בּוֹ בָטַח לִבִּי" וְגוֹ'. דָּבָר אַחֵר, עוֹזֵר וּמְסַמֵּךְ אַתָּה לְכָל בָּאֵי עוֹלָם אֲבָל לִי בְּיוֹתֵר, עֲשָׂאַנִי אֲמִירָה, שֶׁנֶּאֱמַר (דברים כו, יח) "וַה' הֶאֱמִירְךָ הַיּוֹם", וְאַף אֲנִי עֲשִׂיתִיו אֲמִירָה, דִּכְתִיב (שם, יז) "אֶת ה' הֶאֱמַרְתָּ הַיּוֹם". וַהֲרֵי כָּל הָאֻמּוֹת שִׁבְּחוּ אֶת מִי שֶׁאָמַר וְהָיָה הָעוֹלָם, אֲבָל שֶׁלִּי נָעִים לְפָנָיו, שֶׁנֶּאֱמַר (ש"ב כג, א) "וּנְעִים זְמִרוֹת יִשְׂרָאֵל". יִשְׂרָאֵל אוֹמְרִים  "שְׁמַע יִשְׂרָאֵל ה' אֱלֹהֵינוּ" וְרוּחַ הַקֹּדֶשׁ צוֹוַחַת מִן הַשָּׁמַיִם וְאוֹמֶרֶת (דבהי"א יז, כא) "וּמִי כְּעַמְּךָ יִשְׂרָאֵל גּוֹי אֶחָד בָּאָרֶץ". יִשְׂרָאֵל אוֹמְרִים  "מִי כָמֹכָה בָּאֵלִם ה'", וְרוּחַ הַקֹּדֶשׁ צוֹוַחַת מִן הַשָּׁמַיִם וְאוֹמֶרֶת (דברים לג, כט) "אַשְׁרֶיךָ יִשְׂרָאֵל מִי כָמוֹךָ". יִשְׂרָאֵל אוֹמְרִים (שם ד, ז) "כַּה' אֱלֹהֵינוּ בְּכָל קָרְאֵנוּ אֵלָיו", וְרוּחַ הַקֹּדֶשׁ צוֹוַחַת וְאוֹמֶרֶת  "כִּי מִי גוֹי גָּדוֹל אֲשֶׁר לוֹ אֱלֹהִים קְרֹבִים אֵלָיו". יִשְׂרָאֵל אוֹמְרִים (תהלים פט, יח) "כִּי תִפְאֶרֶת עֻזָּמוֹ אָתָּה", וְרוּחַ הַקֹּדֶשׁ צוֹוַחַת וְאוֹמֶרֶת (ישעיה מט, ג) "יִשְׂרָאֵל אֲשֶׁר בְּךָ אֶתְפָּאָר".

דָּבָר אַחֵר עָזִּי וְזִמְרָת יָהּ, מָשָׁל לְמַה הַדָּבָר דּוֹמֶה, לְמֶלֶךְ שֶׁהָיָה לוֹ מַרְגָּלִית אַחַת, בָּא בְּנוֹ וְאָמַר לוֹ תֵּן אוֹתָהּ לִי, אָמַר לוֹ אֵינָהּ שֶׁלְּךָ, הִטְרִיחַ עָלָיו וּנְתָנָהּ לוֹ. כָּךְ יִשְׂרָאֵל אָמְרוּ שִׁירָה עָזִּי וְזִמְרָת וְהָיוּ מְבַקְּשִׁין מֵהַקָּדוֹשׁ בָּרוּךְ הוּא שֶׁיִּתֵּן לָהֶם אֶת הַתּוֹרָה, אָמַר לָהֶם אֵינָהּ שֶׁלָּכֶם, שֶׁל עֶלְיוֹנִים הִיא, כֵּיוָן שֶׁהִטְרִיחוּ עָלָיו נְתָנָהּ לָהֶם, שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן".

וַיְהִי לִי לִישׁוּעָה. הָיָה לִי וְיִהְיֶה לִי לֶעָתִיד לָבֹא. זֶה אֵלִי. רַבִּי אֱלִיעֶזֶר אוֹמֵר, מִנַּיִן אַתָּה אוֹמֵר שֶׁרָאֲתָה שִׁפְחָה עַל הַיָּם מַה שֶּׁלֹּא רָאָה יְחֶזְקֵאל וִישַׁעְיָה, שֶׁנֶּאֱמַר  "וּבְיַד הַנְּבִיאִים אֲדַמֶּה", וּכְתִיב (יחזקאל א, א) "נִפְתְּחוּ הַשָּׁמַיִם וָאֶרְאֶה" וְגוֹ'. מָשָׁל לְמַה הַדָּבָר דּוֹמֶה, לְמֶלֶךְ בָּשָׂר וָדָם שֶׁנִּכְנַס לַמְּדִינָה וְעָלָיו צְפִירָה מַקִּיפָתוֹ וְגִבּוֹרָיו מִימִינוֹ וּמִשְּׂמֹאלוֹ וַחֲיָלוֹת מִלְּפָנָיו וּמִלְּאַחֲרָיו, וְהָיוּ הַכֹּל שׁוֹאֲלִין לוֹמַר אֵי זֶה הַמֶּלֶךְ, מִפְּנֵי שֶׁהוּא בָּשָׂר וָדָם כַּיּוֹצֵא בָּהֵן, אֲבָל כְּשֶּׁנִּגְלָה הַקָּדוֹשׁ בָּרוּךְ הוּא עַל הַיָּם לֹא הֻצְרַךְ אֶחָד מֵהֶן לִשְׁאֹל אֵי זֶהוּ הַמֶּלֶךְ אֶלָּא כֵּיוָן שֶׁרָאוּהוּ הִכִּירוּהוּ, פָּתְחוּ כֻּלָּן וְאָמְרוּ זֶה אֵלִי וְאַנְוֵהוּ.

רַבִּי יִשְׁמָעֵאל אוֹמֵר, וְכִי אֶפְשָׁר לוֹ לְבָשָׂר וָדָם לְהַשְׁווֹת לְקוֹנוֹ, אֶלָּא אֶתְנָאֶה לוֹ בְּמִצְוֹת, אֶעֱשֶׂה לְפָנָיו לוּלָב נָאֶה, סֻכָּה נָאָה, צִיצִית נָאָה, תְּפִלִּין נָאֶה. אַבָּא שָׁאוּל אוֹמֵר, נִדְמֶה לוֹ, מַה הוּא חַנּוּן וְרַחוּם, אַף אַתָּה תְּהֵא חַנּוּן וְרַחוּם. רַבִּי יוֹסֵי אוֹמֵר, אַגִּיד נְאוֹתָיו וְשִׁבְחוֹ שֶׁל מִי שֶׁאָמַר וְהָיָה הָעוֹלָם בִּפְנֵי כָּל אֻמּוֹת הָעוֹלָם, רַבִּי יוֹסֵי בֶּן דּוּרְמַסְקִית אוֹמֵר, אֶעֱשֶׂה לְפָנָיו בֵּית הַמִּקְדָּשׁ, שֶׁנֶּאֱמַר  "וְאֶת נָוֵהוּ הֵשַׁמּוּ", וְאוֹמֵר (ישעיה לג, כ) "חֲזֵה צִיּוֹן קִרְיַת מוֹעֲדֵנוּ" וְגוֹ'. רַבִּי עֲקִיבָא אוֹמֵר, אֲדַבֵּר בִּנְאוֹתָיו וּשְׁבָחָיו בִּפְנֵי כָּל אֻמּוֹת הָעוֹלָם, שֶׁהֲרֵי אֻמּוֹת הָעוֹלָם שׁוֹאֲלִין לוֹמַר (שה"ש ה, ט) "מַה דּוֹדֵךְ מִדּוֹד", שֶׁאַתֶּם מֵתִים עָלָיו וְכָךְ אַתֶּם נֶהֱרָגִין עָלָיו, שֶׁנֶּאֱמַר  "עַל כֵּן עֲלָמוֹת אֲהֵבוּךָ", אֲהַבְנוּךָ עַד מָוֶת, וּכְתִיב (תהלים מד, כג) "כִּי עָלֶיךָ הֹרַגְנוּ כָל הַיּוֹם", הֲרֵי אַתֶּם גִּבּוֹרִים בּוֹאוּ הִתְעָרְבוּ עִמָּנוּ, וְיִשְׂרָאֵל אוֹמְרִים לְאֻמּוֹת הָעוֹלָם מַכִּירִים אַתֶּם אוֹתוֹ, נֹאמַר לָכֶם מִקְצַת שִׁבְחוֹ, (שה"ש ה, י) "דּוֹדִי צַח וְאָדוֹם דָּגוּל מֵרְבָבָה", כֵּיוָן שֶׁשּׁוֹמְעִין אֻמּוֹת הָעוֹלָם שִׁבְחוֹ שֶׁל מִי שֶׁאָמַר וְהָיָה הָעוֹלָם, אוֹמְרִים לָהֶם לְיִשְׂרָאֵל נֵלְכָה עִמָּכֶם, שֶׁנֶּאֱמַר (שם ו, א) "אָנָה הָלַךְ דּוֹדֵךְ" וְגוֹ', וְיִשְׂרָאֵל אוֹמְרִים לְאֻמּוֹת הָעוֹלָם, אֵין לָכֶם חֵלֶק בּוֹ, אֶלָּא  "דּוֹדִי לִי וַאֲנִי לוֹ", (שם ו, ג) "אֲנִי לְדוֹדִי וְדוֹדִי לִי". וַחֲכָמִים אוֹמְרִים, עַד שֶׁאָבֹא עִמּוֹ לְבֵית מִקְדָּשׁוֹ. מָשָׁל לְמַה הַדָּבָר דּוֹמֶה, לְמֶלֶךְ שֶׁהָיָה בְּנוֹ בִּמְדִינַת הַיָּם, יָצָא אַחֲרָיו הָלַךְ לוֹ לִמְדִינָה אַחֶרֶת יָצָא אַחֲרָיו עַד שֶׁעָמַד עָלָיו. כָּךְ כְּשֶׁיָּרְדוּ יִשְׂרָאֵל לְמִצְרַיִם שְׁכִינָה יָרְדָה עִמָּהֶם, שֶׁנֶּאֱמַר  "אָנֹכִי אֵרֵד עִמְּךָ מִצְרַיְמָה". עָלוּ עָלְתָה הַשְּׁכִינָה עִמָּהֶם, שֶׁנֶּאֱמַר (שם) "וְאָנֹכִי אַעַלְךָ גַם עָלֹה". יָרְדוּ לַיָּם שְׁכִינָה עִמָּהֶן, שֶׁנֶּאֱמַר (לעיל יד, יט) "וַיִּסַּע מַלְאַךְ הָאֱלֹהִים". יָצְאוּ לַמִּדְבָּר שְׁכִינָה עִמָּהֶם, שֶׁנֶּאֱמַר "וַה' הֹלֵךְ לִפְנֵיהֶם יוֹמָם", עַד שֶׁאָבֹא עִמּוֹ לְבֵית מִקְדָּשׁוֹ. וְכֵן הוּא אוֹמֵר  "כִּמְעַט שֶׁעָבַרְתִּי מֵהֶם".

זֶה אֵלִי. עִמִּי נָהַג בְּמִדַּת רַחֲמִים, וְעִם אֲבוֹתַי נָהַג בְּמִדַּת רַחֲמִים. וּמִנַּיִן שֶׁאֵין אֵלִי אֶלָּא מִדַּת רַחֲמִים, שֶׁנֶּאֱמַר (תהלים כב, ב) "אֵלִי אֵלִי לָמָה עֲזַבְתָּנִי". וְאוֹמֵר (במדבר יב, יג) "אֵל נָא רְפָא נָא לָהּ". וְאוֹמֵר (תהלים קיח, כז) "אֵל ה' וַיָּאֶר לָנוּ".

{rרמז רמהr}  זֶה אֵלִי וְאַנְוֵהוּ. הִתְנָאֶה לְפָנָיו בְּמִצְוֹת, עֲשֵׂה סֻכָּה נָאָה, וְלוּלָב נָאֶה, שׁוֹפָר נָאֶה, כְּתֹב סֵפֶר תּוֹרָה לִשְׁמוֹ בִּדְיוֹ נָאָה, בְּקוּלְמוּס נָאֶה, בְּלַבְלָר אוּמָּן, וְכוֹרְכוֹ בְּשִׁירָאוֹת נָאִין. אַבָּא שָׁאוּל אוֹמֵר, הֱוֵי דּוֹמֶה לוֹ, מַה הוּא רַחוּם וְחַנּוּן אַף אַתָּה רַחוּם וְחַנּוּן.

מַאן תַּנָא לְהָא דְּתָּנוּ רַבָּנָן, לוּלָב מִצְוָה לְאָגְדוֹ, לֹא אֲגָדוֹ כָּשֵׁר, אִי כְּרַבִּי יְהוּדָה כִּי לֹא אֲגָדוֹ אַמַּאי כָּשֵׁר, וְאִי כְּרַבָּנַן מַאי מִצְוָה. לְעוֹלָם כְּרַבָּנַן, וּמַאי מִצְוָה, מִשּׁוּם זֶה אֵלִי וְאַנְוֵהוּ.

תַּנְיָא, הֲרֵי שֶׁהָיָה צָרִיךְ לִכְתֹב אֶת הַשֵּׁם, וְנִתְכַּוֵּן לִכְתֹב יְהוּדָה וְטָעָה וְלֹא הִטִּיל בּוֹ דָּלֶת מַעֲבִיר עָלָיו קוֹלְמוֹס וּמְקַדֵּשׁ, דִּבְרֵי רַבִּי יְהוּדָה. וַחֲכָמִים אוֹמְרִים, אֵין הַשֵּׁם מִן הַמֻּבְחָר, בָּעִינָא זֶה אֵלִי וְאַנְוֵהוּ וְלֵיכָּא.

דָּרַשׁ רַבִּי עֲקִיבָא, בִּשְׂכַר נָשִׁים צִדְקָנִיּוֹת שֶׁהָיוּ בְּאוֹתוֹ הַדּוֹר נִגְאֲלוּ וְכוּ' עַד וַיֵּנִקֵהוּ דְבַשׁ מִסֶּלַע וְהֵם הִכִּירוּהוּ תְּחִלָּה, זֶה אֵלִי וְאַנְוֵהוּ.

דָּרַשׁ רַבִּי יוֹסֵי הַגְּלִילִי, בְּשָׁעָה שֶׁעָלוּ יִשְׂרָאֵל מִן הַיָּם וְכוּ' כֵּיוָן שֶׁרָאוּ הַשְּׁכִינָה עוֹלָל הִגְבִּיהַּ צַוָּארוֹ, וְתִינוֹק שָׁמַט דָּד מִפִּיו, וְאָמְרוּ זֶה אֵלִי וְאַנְוֵהוּ, שֶׁנֶּאֱמַר  "מִפִּי עוֹלְלִים" וְגוֹ'.

תַּנְיָא, זֶה אֵלִי וְאַנְוֵהוּ הִתְנָאֶה לְפָנָיו בְּמִצְוֹת, עֲשֵׂה לְךָ סֵפֶר תּוֹרָה נָאֶה וְכוּ'.

אָמַר רַבִּי זֵירָא, הִדּוּר מִצְוָה עַד שְׁלִישׁ בַּמִּצְוָה, בָּעֵי רַב אַשִׁי, שְׁלִישׁ מִלְּגָיו, אוֹ שְׁלִישׁ מִלְּבָר, תֵּיקוּ. בְּמַעֲרָבָא אַמְרֵי מִשְּׁמֵיהּ דְרַבִּי זֵירָא, עַד שְׁלִישׁ, מִשֶּׁלּוֹ, מִכָּאן וָאֵילָךְ מִשֶּׁל הַקָּדוֹשׁ בָּרוּךְ הוּא.

תַּמָּן תָּנֵינַן, אֵלּוּ דְּבָרִים שֶׁאֵין לָהֶם שִׁעוּר, גְּמִילוּת חֲסָדִים וְכוּ', הָא דְּאִתְּמַר בְּגוּפוֹ, אֲבָל בְּמָמוֹנוֹ יֵשׁ לוֹ שִׁעוּר, וְאַתְיָא כִּדְאָמַר רֵישׁ לָקִישׁ, נִמְנוּ בְּאוּשָׁא שֶׁיְּהֵא אָדָם מַפְרִישׁ חֹמֶשׁ מִנְּכָסָיו לְמִצְוָה, עַד הֵיכָן, רַבִּי גַּמְלִיאֵל בַּר אִינְיָא וְרַבִּי אַבָּא בַּר כַּהֲנָא, חָד אָמַר עַד כְּדֵי תְּרוּמָה וּתְרוּמַת מַעֲשֵׂר, וְחָד אָמַר (משלי ג, ט) "כַּבֵּד אֶת ה' מֵהוֹנֶךָ וּמֵרֵאשִׁית כָּל תְּבוּאָתֶךָ", כְּמֵרֵאשִׁית כָּל תְּבוּאָתֶךָ, רַבִּי גַּמְלִיאֵל בַּר אִינְיָא בָּעָא קוּמֵי רַבִּי מָנָא, מַה חֹמֶשׁ בְּכָל שָׁנָה, לְחָמֵשׁ שָׁנִים הוּא מַפְסִיד כֻּלָּהּ. אָמַר לוֹ, לְכַתְּחִלָּה לַקֶּרֶן, מִכָּאן וָאֵילָךְ לַשָּׂכָר. רַב הוּנָא אָמַר, לְמִצְוֹת, מַה לְּכָל הַמִּצְוֹת עַד שְׁלִישׁ, סַבְרִין מֵימַר לְכָל הַמִּצְוֹת עַד שְׁלִישׁ. רַבִּי אָבִין אָמַר, אַף לְמִצְוָה אַחַת. רַבִּי חֲנִינָא בְּשֵׁם רַבָּנָן דְּתַמָּן, שְׁלִישׁ לְדָמִים. הֵיךְ עֲבִידָא, לוֹקֵחַ אָדָם מִצְוָה אַחַת וְרָאָה מִצְוָה אֲחֶרֶת נָאָה הֵימֶנָּה עַד כַּמָּה מַטְרִיחִים עָלָיו, עַד שְׁלִישׁ. תָּנֵי רַבִּי יִשְׁמָעֵאל, זֶה אֵלִי וְאַנְוֵהוּ הִתְנָאֶה לְפָנָיו בְּמִצְוֹת וְכוּ'.

אֱלֹהֵי אָבִי וַאֲרֹמֲמֶנְהוּ. אֲנִי מַלְכָּה בַּת מְלָכִים, אֲהוּבָה בַּת אֲהוּבִים, קְדוֹשָׁה בַּת קְדוֹשִׁים, טְהוֹרָה בַּת טְהוֹרִים. מָשָׁל לְאָדָם שֶׁהָלַךְ לְקַדֵּשׁ אִשָּׁה, פְּעָמִים בּוֹשׁ בָּהּ, פְּעָמִים בּוֹשׁ בְּמִשְׁפַּחְתָהּ, פְּעָמִים בּוֹשׁ בִּקְרוֹבוֹתֶיהָ, אֲבָל אֲנִי אֵינִי בּוֹשׁ, מַלְכָּה בַּת מְלָכִים, אֲהוּבָה בַּת אֲהוּבִים. אֱלֹהֵי אָבִי וַאֲרֹמֲמֶנְהוּ. רַבִּי שִׁמְעוֹן בֶּן אֶלְעָזָר אוֹמֵר, כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם מִתְגַּדֵּל שְׁמוֹ בָּעוֹלָם, שֶׁנֶּאֱמַר  "וַיְהִי כִשְׁמֹעַ כָּל מַלְכֵי הָאֱמֹרִי", וְכֵן רָחָב הַזּוֹנָה אָמְרָה, (שם ג, י יא) "כִּי שָׁמַעְנוּ אֵת אֲשֶׁר הוֹבִישׁ ה' וְגוֹ' וַנִּשְׁמַע וַיִּמַּס לְבָבֵנוּ". וּבִזְמַן שֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם שְׁמוֹ מִתְחַלֵּל בָּעוֹלָם, שֶׁנֶּאֱמַר (יחזקאל לא, כ כג) "וַיָּבוֹא אֶל הַגּוֹיִם אֲשֶׁר בָּאוּ שָׁם וַיְחַלְּלוּ אֶת שֵׁם קָדְשִׁי בֶּאֱמֹר לָהֶם עַם ה' אֵלֶּה וּמֵאַרְצוֹ יָצָאוּ וָאֶחְמֹל עַל שֵׁם קָדְשִׁי אֲשֶׁר חִלְּלֻהוּ וְגוֹ' לָכֵן אֱמֹר לְבֵית יִשְׂרָאֵל כֹּה אָמַר אֲדֹנָי אֱלֹהִים לֹא לְמַעַנְכֶם אֲנִי עֹשֶׂה וְגוֹ' וְקִדַּשְׁתִּי אֶת שְׁמִי הַגָּדוֹל". אֱלֹהֵי אָבִי וַאֲרֹמֲמֶנְהוּ. לֹא עַל הַנִּסִּים שֶׁעָשִׂיתָ עִמִּי בִלְבַד אֲנִי אוֹמֵר לְפָנֶיךָ שִׁירָה וָשֶׁבַח, אֶלָּא עַל הַנִּסִּים שֶׁעָשִׂיתָ עִמִּי וְעִם אֲבוֹתַי וְעוֹשֶׂה עִמִּי בְּכָל דּוֹר וָדוֹר אֱלֹהֵי אָבִי וַאֲרֹמְמֶנְהוּ.

{pפסוק גp} {rרמז רמוr}  ה' אִישׁ מִלְחָמָה, רַבִּי יְהוּדָה אוֹמֵר, הֲרֵי זֶה מִקְרָא עָשִׁיר בִּמְקוֹמוֹת הַרְבֵּה. מַגִּיד שֶׁנִּגְלָה עֲלֵיהֶם הַקָּדוֹשׁ בָּרוּךְ הוּא בְּכָל כְּלֵי זַיִן. נִגְלָה עֲלֵיהֶן כְּגִבּוֹר חֲגוּר חֶרֶב, שֶׁנֶּאֱמַר  "חֲגוֹר חַרְבְּךָ עַל יָרֵךְ גִּבּוֹר". נִגְלָה כְּפָרָשׁ שֶׁנֶּאֱמַר (שם יח, יא) "וַיִּרְכַּב עַל כְּרוּב". נִגְלָה בְּשִׁרְיוֹן וְכוֹבַע, שֶׁנֶּאֱמַר (ישעיה נט, יז) "וַיִּלְבַּשׁ צְדָקָה כַּשִּׂרְיָן". נִגְלָה בְּחָנִית, שֶׁנֶּאֱמַר (חבקוק ג, יא) "לְנֹגַהּ בְּרַק חֲנִיתֶךָ", וּכְתִיב  "וְהָרֵק חֲנִית וּסְגֹר". נִגְלָה בְּקֶשֶׁת וּבַחֲנִית וְחִצִּים, שֶׁנֶּאֱמַר (חבקוק ג, ט) "עֶרְיָה תֵעוֹר קַשְׁתֶּךָ", וּכְתִיב  "וַיִּשְׁלַח חִצָּיו וַיְפִיצֵם". נִגְלָה עָלָיו בְּצִנָּה וּמָגֵן, שֶׁנֶּאֱמַר (תהלים צא, ד) "צִנָּה וְסֹחֵרָה אֲמִתּוֹ", וְאוֹמֵר (שם לה, ב) "הַחֲזֵק מָגֵן וְצִנָּה" וְגוֹ'. אוֹ שׁוֹמֵעַ אֲנִי שֶׁהוּא צָרִיךְ לְאַחַת מִן הַמִּדּוֹת הַלָּלוּ, תַּלְמוּד לוֹמַר ה' שְׁמוֹ, בִּשְׁמוֹ הוּא נִלְחָם וְאֵינוֹ צָרִיךְ לְאַחַת מִן הַמִּדּוֹת הַלָּלוּ. וְאִם כֵּן לָמָּה צָרִיךְ הַכָּתוּב לִפְרֹט כָּל אַחַת וְאַחַת בִּפְנֵי עַצְמוֹ, אֶלָּא שֶׁאִם צָרְכוּ יִשְׂרָאֵל לָהֶם לִמְדְּךָ שֶׁהַקָּדוֹשׁ בָּרוּךְ הוּא עוֹשֶׂה לָהֶם מִלְחָמָה, אוֹי לָהֶם לְאֻמּוֹת הָעוֹלָם מַה הֵם שׁוֹמְעִין בְּאָזְנֵיהֶם, שֶׁהֲרֵי מִי שֶׁאָמַר וְהָיָה הָעוֹלָם עָתִיד לְהִלָּחֵם בָּם.

ה' אִישׁ מִלְחָמָה ה' שְׁמוֹ. לָמָּה נֶאֱמַר, לְפִי שֶׁנִּגְלָה עַל הַיָּם כְּגִבּוֹר עוֹשֵׂה מִלְחָמָה, שֶׁנֶּאֱמַר ה' אִישׁ מִלְחָמָה. נִגְלָה בְּסִינַי כְּזָקֵן מָלֵא רַחֲמִים, שֶׁנֶּאֱמַר  "וַיִּרְאוּ אֵת אֱלֹהֵי יִשְׂרָאֵל" וְגוֹ', וּכְשֶׁנִּגְאֲלוּ מַהוּ אוֹמֵר (שם) "וּכְעֶצֶם הַשָּׁמַיִם לָטֹהַר". וְאוֹמֵר, (דניאל ז, יט) "חָזֵה הֲוֵית עַד דִּי כָרְסָוָן רְמִיו וְעַתִּיק יוֹמִין יְתִב", שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר שְׁתֵּי רָשֻׁיּוֹת הֵן, אֶלָּא ה' אִישׁ מִלְחָמָה ה' שְׁמוֹ. הוּא בְּמִצְרַיִם הוּא עַל הַיָּם. הוּא לְשֶׁעָבַר וְהוּא לֶעָתִיד לָבֹא. הוּא בָּעוֹלָם הַזֶּה וְהוּא בָּעוֹלָם הַבָּא, שֶׁנֶּאֱמַר (דברים לב, לט) "רְאוּ עַתָּה כִּי אֲנִי אֲנִי הוּא" וְגוֹ'. וּכְתִיב  "כֹּה אָמַר ה' מֶלֶךְ יִשְׂרָאֵל וְגֹאֲלוֹ ה' צְבָאוֹת אֲנִי רִאשׁוֹן וַאֲנִי אַחֲרוֹן", (שם מא, ד) "וְאֶת אַחֲרֹנִים אֲנִי הוּא".

יֵשׁ גִּבּוֹר בַּמְּדִינָה וְעָלָיו כָּל כְּלֵי זַיִן אֲבָל אֵין לוֹ לֹא כֹּחַ וְלֹא גְּבוּרָה וְלֹא תַּכְסִיס וְלֹא מִלְחָמָה. אֲבָל מִי שֶׁאָמַר וְהָיָה הָעוֹלָם אֵינוֹ כֵּן אֶלָּא לוֹ כֹּחַ וְלוֹ גְּבוּרָה תַּכְסִיס וּמִלְחָמָה, שֶׁנֶּאֱמַר  "כִּי לַה' הַמִּלְחָמָה". וּכְתִיב (תהלים קמד, א) "לְדָוִד בָּרוּךְ ה' צוּרִי הַמְלַמֵּד יָדַי לַקְרָב". וְגוֹ' יֵשׁ גִּבּוֹר בַּמְּדִינָה וְכֹחוֹ עָלָיו, בֶּן אַרְבָּעִים אֵינוֹ דּוֹמֶה לְבֶן שִׁשִּׁים, וּבֶן שִׁשִּׁים אֵינוֹ דּוֹמֶה לְבֶן שִׁבְעִים, אֶלָּא כָּל שֶׁהוּא הוֹלֵךְ כֹּחוֹ מִתְמַעֵט, אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא (מלאכי ג, ו) "אֲנִי ה' לֹא שָׁנִיתִי". יֵשׁ גִּבּוֹר בַּמְּדִינָה כְּשֶׁקִּנְאָה וּגְבוּרָה לוֹבַשְׁתוֹ אֲפִלּוּ אָבִיו אֲפִלּוּ קְרוֹבוֹ הַכֹּל מַכֶּה וְהוֹלֵךְ בְּחֵמָה, אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא ה' אִישׁ מִלְחָמָה, שֶׁהוּא נִלְחָם בְּמִצְרַיִם, ה' שְׁמוֹ, שֶׁהוּא מְרַחֵם עַל בְּרִיּוֹתָיו, שֶׁנֶּאֱמַר  "ה' ה' אֵל רַחוּם וְחַנּוּן". יֵשׁ גִּבּוֹר בַּמְּדִינָה שֶׁמִּשָּׁעָה שֶׁהַחֵץ יוֹצֵא מִיָּדוֹ אֵינוֹ יָכוֹל לְהַחֲזִירוֹ, שֶׁכְּבָר יָצָא מִיָּדוֹ, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא כְּשֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם כִּבְיָכוֹל גְּזֵרָה יוֹצְאָה מִלְּפָנָיו, שֶׁנֶּאֱמַר (דברים לב, מא) "אִם שַׁנּוֹתִי בְּרַק חַרְבִּי", עָשׂוּ תְּשׁוּבָה מִיָּד הוּא מַחֲזִירָה, שֶׁנֶּאֱמַר (שם) "וְתֹאחֵז בְּמִשְׁפָּט יָדִי". שׁוֹמֵעַ אֲנִי שֶׁהוּא מַחֲזִירָה רֵיקָם, תַּלְמוּד לוֹמַר (שם) "אָשִׁיב נָקָם לְצָרָי". עַל מִי הוּא מַחֲזִירָה, עַל אֻמּוֹת הָעוֹלָם מַכְחִישֵׁי ה', שֶׁנֶּאֱמַר  "וְלִמְשַׂנְאַי אֲשַׁלֵּם". מֶלֶךְ בָּשָׂר וָדָם יוֹצֵא לַמִּלְחָמָה וּמְדִינוֹת קְרוֹבוֹת אֶצְלוֹ בָּאוֹת וְשׁוֹאֲלוֹת צָרְכֵיהֶן מִלְּפָנָיו, וְהוּא אוֹמֵר לָהֶם זָעוּף הוּא, בַּמִּלְחָמָה הוּא, לִכְשֶׁיַּחֲזֹר וִינַצַּח אַתֶּם בָּאִים וְשׁוֹאֲלִין צָרְכֵיהֶן מִלְּפָנָיו. אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא ה' אִישׁ מִלְחָמָה, שֶׁהוּא נִלְחָם בְּמִצְרַיִם, ה' שְׁמוֹ, שֶׁהוּא שׁוֹמֵעַ צַעֲקַת כָּל בָּאֵי עוֹלָם, שֶׁנֶּאֱמַר (תהלים סה, ג) "שֹׁמֵעַ תְּפִלָּה עָדֶיךָ כָּל בָּשָׂר יָבֹאוּ". מֶלֶךְ בָּשָׂר וָדָם עוֹמֵד בַּמִּלְחָמָה אֵינוֹ יָכוֹל לָזוּן אֶת חֵילוֹתָיו וְלֹא לְסַפֵּק לָהֶם אַכְסָנִיּוֹת. אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא ה' אִישׁ מִלְחָמָה, שֶׁהוּא נִלְחָם בְּמִצְרַיִם, ה' שְׁמוֹ, שֶׁהוּא זָן וּמְפַרְנֵס אֶת כָּל בְּרִיּוֹתָיו, שֶׁנֶּאֱמַר  "לְגֹזֵר יַם סוּף לִגְזָרִים", וּכְתִיב (שם, כה) "נֹתֵן לֶחֶם לְכָל בָּשָׂר".

ה' אִישׁ מִלְחָמָה. אֶפְשָׁר לוֹמַר כָּךְ וַהֲלֹא כְּבָר נֶאֱמַר (ירמיה כג, כד) "הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא נְאֻם ה'", וּכְתִיב  "וְקָרָא זֶה אֶל זֶה וְאָמַר" וְגוֹ', וְאוֹמֵר (יחזקאל מג, ב) "וְהִנֵּה כְּבוֹד אֱלֹהֵי יִשְׂרָאֵל", וּמַה תַּלְמוּד לוֹמַר אִישׁ מִלְחָמָה, מִפְּנֵי חִבַּתְכֶם וּמִפְּנֵי קִרְבַתְכֶם אֲקַדֵּשׁ שְׁמִי בָּכֶם. ה' שְׁמוֹ, בִּשְׁמוֹ הוּא נִלְחָם, אֵינוֹ צָרִיךְ אַחַת מִכָּל מִדּוֹת הַלָּלוּ. וְכֵן דָּוִד הוּא אוֹמֵר (ש"א יז, מה) "אַתָּה בָּא אֵלַי בְּחֶרֶב וּבַחֲנִית" וְגוֹ', וּכְתִיב (תהלים כ, ח ט) "אֵלֶּה בָרֶכֶב וְאֵלֶּה בַסּוּסִים וְגוֹ' הֵמָּה כָּרְעוּ וְנָפָלוּ" מַהוּ אוֹמֵר  "ה' הוֹשִׁיעָה" וְגוֹ', וְכֵן אָסָא אוֹמֵר (דבהי"ב יד, י) "וַיִּקְרָא אָסָא אֶל ה'".

שֶׁלֹּא כְּמִּדַּת הַקָּדוֹשׁ בָּרוּךְ הוּא מִדַּת בָּשָׂר וָדָם. מִדַּת בָּשָׂר וָדָם כְּשֶׁהוּא יוֹצֵא לַמִּלְחָמָה יוֹצֵא בִּבְנֵי אָדָם מְרֻבִּים, וּכְשֶׁהוּא יוֹצֵא לְשָלוֹם אֵינוֹ בָּא אֶלָּא בִּבְנֵי אָדָם מֻעָטִים. אֲבָל מִי שֶׁאָמַר וְהָיָה הָעוֹלָם אֵינוֹ כָּךְ, אֶלָּא כְּשֶׁהוּא יוֹצֵא לַמִּלְחָמָה אֵינוֹ יוֹצֵא אֶלָּא יְחִידִי, שֶׁנֶּאֱמַר ה' אִישׁ מִלְחָמָה, וְכֵן הוּא אוֹמֵר  "וַיֵּרֶד ה' בְּעַמּוּד עָנָן וַיַּעֲמֹד פֶּתַח הָאֹהֶל", וּכְשֶׁהוּא בָּא בְּשָׁלוֹם בָּא בַּאֲלָפִים וּבִרְבָבוֹת, שֶׁנֶּאֱמַר (תהלים סח, יח) "רֶכֶב אֱלֹהִים רִבֹּתַיִם".

{pפסוק דp}  מַרְכְּבֹת פַּרְעֹה וְחֵילוֹ יָרָה בַיָּם. בְּמִדָּה שֶׁאָדָם מוֹדֵד בָּהּ מוֹדְדִין לוֹ. הֵם אָמְרוּ (לעיל ה, ב) "מִי ה' אֲשֶׁר אֶשְׁמַע בְּקֹלוֹ", וְאַף אַתָּה בְּאוֹתָהּ מִדָּה מָדַדְתָּ לָהֶם, לְכָךְ נֶאֱמַר יָרָה בַיָּם, כָּתוּב אֶחָד אוֹמֵר יָרָה וְכָתוּב אֶחָד אוֹמֵר  "רָמָה" וְכוּ'. דָּבָר אַחֵר מַרְכְּבֹת וְגוֹ', בְּמִדָּה שֶׁמָּדְדוּ בָּהּ מָדַדְתָּ לָהֶם. הֵן אָמְרוּ (לעיל א, כב) "כָּל הַבֵּן הַיִּלּוֹד הַיְּאֹרָה תַּשְׁלִיכֻהוּ" וְגוֹ', אַף אַתָּה בְּאוֹתָהּ מִדָּה מָדַדְתָּ לָהֶם, לְכָךְ נֶאֱמַר מַרְכְּבֹת פַּרְעֹה וְחֵילוֹ יָרָה בַיָּם. דָּבָר אַחֵר הֵם אָמְרוּ (לעיל יד, ז) "וַיִּקַּח שֵׁשׁ מֵאוֹת רֶכֶב", אַף אַתָּה מַרְכְּבֹת פַּרְעֹה וְחֵילוֹ. הֵם אָמְרוּ (שם) "וְשָׁלִשִׁם עַל כֻּלּוֹ", אַף אַתָּה מִבְחַר שָׁלִשָׁיו טֻבְּעוּ בְיַם סוּף. הֵם מֵרְרוּ אֶת חַיֵּיהֶם בַּטִּיט, אַף אַתָּה בְּאוֹתָהּ מִדָּה עָשִׂיתָ לָהֶם מַיִם בַּטִּיט וְהָיוּ מִשְׁתַּקְּעִין בָּהֶם, לְכָךְ נֶאֱמַר טֻבְּעוּ בְיַם סוּף, וְאֵין טְבִיעָה אֶלָּא טִיט, שֶׁנֶּאֱמַר  "וַיִּטְבַּע יִרְמְיָהוּ בַּטִּיט", וְאוֹמֵר (תהלים סט, ג) "טָבַעְתִּי בִּיוֵן מְצוּלָה", לְכָךְ נֶאֱמַר טֻבְּעוּ בְיַם סוּף.

{pפסוק ה-וp}  תְּהֹמֹת יְכַסְיֻמוּ. וְכִי תְּהוֹמוֹת יֵשׁ שָׁם, וַהֲלֹא עֲשׁוֹנִית הִיא, אֶלָּא מְלַמֵּד שֶׁעָלוּ תְּהוֹם הָעֶלְיוֹן וּתְהוֹם הַתַּחְתּוֹן וְהָיוּ הַמַּיִם נִלְחָמִים בָּהֶם בְּכָל מִיּנֵי פֻּרְעָנֻיּוֹת, לְכָךְ נֶאֱמַר תְּהֹמֹת יְכַסְיֻמוּ, דָּבָר אַחֵר שֶׁעָלָה תְּהוֹם הַתַּחְתּוֹן עַל תְּהוֹם הָעֶלְיוֹן, וְחִפָּה עֲלֵיהֶם אֶת הָרָקִיעַ וְהִקְדִּיר עֲלֵיהֶם אֶת הַכּוֹכָבִים,  (וְ)"כָּל מְאוֹרֵי אוֹר בַּשָּׁמַיִם", מִפְּנֵי מַה, (שם) "וְנָתַתִּי חֹשֶׁךְ עַל אַרְצְךָ נְאֻם ה'". וְכֵן הוּא אוֹמֵר  "כִּי כוֹכְבֵי הַשָּׁמַיִם וּכְסִילֵיהֶם לֹא יָהֵלּוּ אוֹרָם", מִפְּנֵי מַה, "חָשַׁךְ הַשֶּׁמֶשׁ בְּצֵאתוֹ וְיָרֵחַ לֹא יַגִּיהַּ אוֹרוֹ". וְכֵן הוּא אוֹמֵר (יחזקאל ל, יח) "וּבִתְחַפְנְחֵס חָשַׂךְ הַיּוֹם בְּשִׁבְרִי שָׁם אֶת מֹטוֹת מִצְרַיִם וְנִשְׁבַּת בָּהּ גְּאוֹן עֻזָּהּ" מִפְּנֵי מַה, כִּי "הִיא עָנָן יְכַסֶּנָּה וּבְנוֹתֶיהָ בַּשְּׁבִי תֵלַכְנָה". וְכֵן הוּא אוֹמֵר (ישעיה יג, יא) "וּפָקַדְתִּי עַל תֵּבֵל רָעָה וְעַל רְשָׁעִים עֲוֹנָם". יוֹנָה יָרַד לִתְהוֹם אֶחָד, שֶׁנֶּאֱמַר (יונה ב, ו) "תְּהוֹם יְסֹבְבֵנִי", וְהֵם יָרְדוּ לִשְׁנֵי תְּהוֹמוֹת, שֶׁנֶּאֱמַר תְּהֹמֹת יְכַסְיֻמוּ. יוֹנָה יָרַד לִמְצוּלָה אַחַת, שֶׁנֶּאֱמַר  "וַתַּשְׁלִיכֵנִי מְצוּלָה", וְהֵן יָרְדוּ לִשְׁנֵי מְצוּלוֹת, שֶׁנֶּאֱמַר יָרְדוּ בִמְצוֹלֹת, וְאֵין מְצוּלָה אֶלָּא מַיִם עַזִּים, שֶׁנֶּאֱמַר (יונה שם) "וַתַּשְׁלִיכֵנִי מְצוּלָה", וּכְתִיב  "וְאֶת רֹדְפֵיהֶם הִשְׁלַכְתָּ בִמְצוֹלֹת כְּמוֹ אֶבֶן בְּמַיִם עַזִּים", וְכִי מְצוּלוֹת יֵשׁ שָׁם וַהֲלֹא עֲשׁוֹנִית הִיא, אֶלָּא מְלַמֵּד שֶׁנִּפְרַץ הַיָּם הַגָּדוֹל לְתוֹכוֹ וְהָיוּ הַמַּיִם נִלְחָמִים בָּהֶם בְּכָל מִינֵי פֻּרְעָנֻיּוֹת, לְכָךְ נֶאֱמַר יָרְדוּ בִמְצוֹלֹת.

בְּמִדָּה שֶׁמָּדְדוּ מָדַד לָהֶם, הֵם אָמְרוּ (לעיל א, טז) "וּרְאִיתֶן עַל הָאָבְנָיִם", וְאַף אַתָּה עָשִׂיתָ לָהֶן מַיִם כָּאֲבָנִים, וְהָיוּ מַיִם מַכִּין עַל מְקוֹם הָאֲבָנִים לְכָךְ נֶאֱמַר כְּמוֹ אָבֶן. דָּבָר אַחֵר כְּמוֹ אָבֶן. הִיא הָיְתָה מִיתָה בֵּינוֹנִית, הָרְשָׁעִים שֶׁבָּהֶן הָיוּ מְטֹרָפִין כְּקַשׁ, הַבֵּינוֹנִים כְּאֶבֶן, הַפִּקְּחִין שֶׁבָּהֶן (להלן פסוק י) "צָלֲלוּ כַּעוֹפֶרֶת בְּמַיִם אַדִּירִים", דָּבָר אַחֵר כְּמוֹ אָבֶן. עַל שֶׁהִקְשׁוּ לִבָּן כְּמוֹ אֶבֶן. אֲבָל אַתָּה חַסְדְּךָ וְטוּבְךָ וְרַחֲמֶיךָ הָרַבִּים, וִימִינְךָ שֶׁהִיא פְּשׁוּטָה לְכָל בָּאֵי עוֹלָם, שֶׁנֶּאֱמַר "יְמִינְךָ ה' יְמִינְךָ ה'" שְׁנֵי פְּעָמִים,  "כִּי יְמִינְךָ וּזְרוֹעֲךָ וְאוֹר פָּנֶיךָ כִּי רְצִיתָם", (ישעיה מה, כג) "בִּי נִשְׁבַּעְתִּי יָצָא מִפִּי צְדָקָה".

נֶאְדָּרִי בַּכֹּחַ. נָאֶה אַתָּה וְאַדִּיר בַּכֹּחַ שֶׁנָּתַתָּ אֲרוּכָה לְדוֹרוֹ שֶׁל מַבּוּל לַעֲשוֹת תְּשׁוּבָה וְלֹא עָשׂוּ, שֶׁנֶּאֱמַר (בראשית ו, ג) "וַיֹּאמֶר ה' לֹא יָדוֹן רוּחִי בָאָדָם" וְגוֹ', וְלֹא גָּמַרְתָּ עֲלֵיהֶם כְּלָיָה עַד שֶׁהִשְׁלִימוּ רִשְׁעָם לְפָנֶיךָ. וְכֵן אַתָּה מוֹצֵא בְּאַנְשֵׁי מִגְדָּל שֶׁנָּתַתָּ לָהֶם אֲרוּכָה, שֶׁנֶּאֱמַר (שם יא, ו) "וַיֹּאמֶר ה' הֵן עַם אֶחָד" וְגוֹ', וְאֵין "עַתָּה" אֶלָּא תְּשׁוּבָה, שֶׁנֶּאֱמַר  "וְעַתָּה יִשְׂרָאֵל מַה ה' שֹׁאֵל מֵעִמָּךְ", לֹא גָּמַרְתָּ עֲלֵיהֶם כְּלָיָה עַד שֶׁהִשְׁלִימוּ רִשְׁעָם לְפָנֶיךָ. וְכֵן אַתָּה מוֹצֵא בְּאַנְשֵׁי סְדוֹם שֶׁנָּתַתָּ לָהֶם אֲרוּכָה לַעֲשׂוֹת תְּשׁוּבָה וְלֹא עָשׂוּ, שֶׁנֶּאֱמַר (שם יח, כ כא) "וַיֹּאמֶר ה' זַעֲקַת סְדֹם וְגוֹ' אֵרֲדָה נָּא וְאֶרְאֶה", מַה נֶּאֱמַר שָׁם  "וַה' הִמְטִיר עַל סְדֹם" וְגוֹ', אִם יַעֲשׂוּ תְּשׁוּבָה הֲרֵי מָטָר, וְאִם לָאו הֲרֵי גָּפְרִית וָאֵשׁ, וְלֹא גָּמַרְתָּ עֲלֵיהֶם וְכוּ'.

יְמִינְךָ ה'. כְּשְׁיִשְׂרָאֵל עוֹשִׂין רְצוֹנוֹ שֶׁל מָקוֹם הֵן עוֹשִׂין שְׂמֹאל יָמִין, שֶׁנֶּאֱמַר יְמִינְךָ ה' שְנֵי פְּעָמִים, וּכְשֶׁאֵין עוֹשִׂין רְצוֹנוֹ שֶׁל מָקוֹם עוֹשִׂין יָמִין שְׂמֹאל, שֶׁנֶּאֱמַר (איכה ב, ג) "הֵשִׁיב אָחוֹר יְמִינוֹ". כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם אֵין שֵׁינָה לְפָנָיו, שֶׁנֶּאֱמַר (תהלים קכא, ד) "הִנֵּה לֹא יָנוּם וְלֹא יִישַׁן שׁוֹמֵר יִשְׂרָאֵל", וּכְשֶׁאֵין עוֹשִׂין רְצוֹנוֹ שֶׁל מָקוֹם כִּבְיָכוֹל שֵׁינָה לְפָנָיו, שֶׁנֶּאֱמַר  "וַיִּקַץ כְּיָשֵׁן ה'". כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם אֵין חֵמָה מִלְּפָנָיו, שֶׁנֶּאֱמַר (ישעיה כז, ד) "חֵמָה אֵין לִי", וּכְשֶׁאֵין עוֹשִׂין רְצוֹנוֹ שֶׁל מָקוֹם כִּבְיָכוֹל חֵמָה לְפָנָיו, שֶׁנֶּאֱמַר (דברים יא, יז) "וְחָרָה אַף ה'". כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם הוּא נִלְחָם לָהֶם, שֶׁנֶּאֱמַר (לעיל יד, יד) "ה' יִלָּחֵם לָכֶם", וּכְשֶׁאֵין עוֹשִׂין רְצוֹנוֹ שֶׁל מָקוֹם הוּא נִלְחָם בָּם, שֶׁנֶּאֱמַר  "וַיֵּהָפֵךְ לָהֶם לְאוֹיֵב (וְ)הוּא נִלְחַם בָּם", וְלֹא עוֹד אֶלָּא שֶׁהֵן עוֹשִׂין רַחֲמָן אַכְזָרִי, שֶׁנֶּאֱמַר  "הָיָה ה' כְּאוֹיֵב".

תִּרְעַץ אוֹיֵב. רָעַצְתָּ אוֹיֵב אֵינוֹ אוֹמֵר כָּאן אֶלָּא תִּרְעַץ אוֹיֵב, לֶעָתִיד לָבֹא, שֶׁנֶּאֱמַר (חבקוק ג, יב) "בְּזַעַם תִּצְעַד אָרֶץ" וְגוֹ'. תִּרְעַץ אוֹיֵב. זֶה פַּרְעֹה, שֶׁנֶּאֱמַר (להלן פסוק ט) "אָמַר אוֹיֵב". דָּבָר אַחֵר זֶה עֵשָׂו, שֶׁנֶּאֱמַר  "יַעַן אָמַר הָאוֹיֵב".

רַבִּי חֲנִינָא בַּר פַּפָּא רָמֵי, כְּתִיב (איוב לז, כג) "שַׁדַּי לֹא מְצָאנֻהוּ שַׂגִּיא כֹחַ", וּכְתִיב יְמִינְךָ ה' נֶאְדָּרִי בַּכֹּחַ. לֹא קַשְׁיָא, כָּאן בִּשְׁעַת הַדִּין כַּאן בִּשְׁעַת מִלְחָמָה.

{pפסוק זp} {rרמז רמזr}  וּבְרֹב גְּאוֹנְךָ וְגוֹ'. הִרְבִּיתָ לְהִתְגָּאוֹת כְּנֶגֶד מִי שֶׁקָּמוּ כְּנֶגְדְּךָ, וּמִי הֵם שֶׁקָּמוּ כְּנֶגְדְּךָ, מִי שֶׁקָּמוּ כְּנֶגֶד בָּנֶיךָ. תַּהֲרֹס קָמֵינוּ לֹא נֶאֱמַר אֶלָּא תַּהֲרֹס קָמֶיךָ, מַגִּיד הַכָּתוּב שֶׁכָּל מִי שֶׁהוּא קָם כְּנֶגֶד יִשְׂרָאֵל כְּאִלּוּ קָם כְּנֶגֶד מִי שֶׁאָמַר וְהָיָה הָעוֹלָם. וְכֵן הוּא אוֹמֵר (תהלים עד, כג) "אַל תִּשְׁכַּח קוֹל צֹרְרֶיךָ שְׁאוֹן קָמֶיךָ עֹלֶה תָמִיד", (שם פג, ג ד) "כִּי הִנֵּה אוֹיְבֶיךָ יֶהֱמָיוּן", מִפְּנֵי מַה, "עַל עַמְּךָ יַעֲרִימוּ סוֹד וְיִתְיָעֲצוּ עַל צְפוּנֶיךָ",  "הֲלוֹא מְשַׂנְאֶיךָ ה' אֶשְׂנָא", מִפְּנֵי מַה, "תַּכְלִית שִׂנְאָה שְׂנֵאתִים לְאֹיְבִים הָיוּ לִי". וְכֵן הוּא אוֹמֵר (זכריה ב, יב) "כִּי הַנֹּגֵעַ בָּכֶם נֹגֵעַ בְּבָבַת עֵינוֹ". רַבִּי יְהוּדָה אוֹמֵר, בְּבָבַת עַיִן אֵינוֹ אוֹמֵר, אֶלָּא "בְּבָבַת עֵינוֹ", כִּבְיָכוֹל כְּלַפֵּי מַעְלָה הַכָּתוּב מְדַבֵּר אֶלָּא שֶׁכִּנָּה הַכָּתוּב. כַּיּוֹצֵא בּוֹ אַתָּה אוֹמֵר,  "וַאֲמַרְתֶּם הִנֵּה מַתְּלָאָה וְהִפַּחְתֶּם אוֹתוֹ" אֶלָּא שֶׁכִּנָּה הַכָּתוּב. כַּיּוֹצֵא בּוֹ אַתָּה אוֹמֵר (ש"א ג, יג) "בַּעֲוֹן אֲשֶׁר יָדַע כִּי מְקַלְלִים לָהֶם" אֶלָּא שֶׁכִּנָּה הַכָּתוּב. כַּיּוֹצֵא בּוֹ אַתָּה אוֹמֵר (חבקוק א, יב) "הֲלֹא אַתָּה  מִקֶּדֶם ה' אֱלֹהַי קְדוֹשִׁי לֹא נָמוּת", אֶלָּא שֶׁכִּנָּה הַכָּתוּב. כַּיּוֹצֵא בּוֹ (ירמיה ב, יא) "הַהֵימִיר גּוֹי אֱלֹהִים" וְגוֹ' אֶלָּא שֶׁכִּנָּה הַכָּתוּב. כַּיּוֹצֵא בּוֹ (תהלים קו, כ) "וַיָּמִירוּ אֶת כְּבוֹדָם" וְגוֹ' אֶלָּא שֶׁכִּנָּה הַכָּתוּב. כַּיּוֹצֵא בּוֹ (במדבר יא, טו) "וְאִם כָּכָה אַתְּ עֹשֶׂה לִּי" וְגוֹ' אֶלָּא שֶׁכִּנָּה הַכָּתוּב. כַּיּוֹצֵא בּוֹ  "אֵין לָנוּ חֵלֶק בְּדָוִד" וְגוֹ' אֶלָּא שֶׁכִּנָּה הַכָּתוּב. כַּיּוֹצֵא בּוֹ (במדבר יב, יב) "אֲשֶׁר בְּצֵאתוֹ מֵרֶחֶם אִמּוֹ" וְגוֹ' אֶלָּא שֶׁכִּנָּה הַכָּתוּב. כַּיּוֹצֵא בּוֹ  "וְהֵנָּה שֹׁלְחִים אֶת הַזְּמוֹרָה אֶל אַפָּם", אֶלָּא שֶׁכִּנָּה הַכָּתוּב. אַף כָּאן אַתָּה אוֹמֵר (זכריה ב, יב) "כִּי (כָּל) הַנֹּגֵעַ בָּכֶם" וְכוּ'.

.

וְכָל מִי שֶׁהוּא עוֹזֵר לְיִשְׂרָאֵל כְּאִלּו עוֹזֵר לְהַקָּדוֹשׁ בָּרוּךְ הוּא, שֶׁנֶּאֱמַר (שופטים ה, כג) "אוֹרוּ מֵרוֹז אָמַר מַלְאַךְ ה'" וְגוֹ'. הִרְבִּיתָ לְהִתְגָּאוֹת כְּנֶגֶד מִי שֶׁקָּם כְּנֶגְדְּךָ, וּמִי הֵם שֶׁקָּמוּ נֶגְדְּךָ, מִי שֶׁקָּמוּ כְּנֶגֶד יְדִידֶיךָ. וּמַה טִּיבָן, (בראשית יד, ט) "אֵת כְּדָרְלָעֹמֶר מֶלֶךְ עֵילָם" וְגוֹ', (שם, טו) "וַיֵּחָלֵק עֲלֵיהֶם לַיְלָה" וְגוֹ',  "מִי הֵעִיר מִמִּזְרָח וְגוֹ' יִתֵּן כֶּעָפָר חַרְבּוֹ וְגוֹ' יִרְדְּפֵם יַעֲבוֹר שָׁלוֹם", וְכֵן הוּא אוֹמֵר (תהלים קי, א ד) "נְאֻם ה' לַאדֹנִי שֵׁב לִימִינִי וְגוֹ' מַטֵּה עֻזְּךָ יִשְׁלַח ה' מִצִּיּוֹן עַמְּךָ נְדָבֹת בְּיוֹם חֵילֶךָ נִשְׁבַּע ה' וְלֹא יִנָּחֵם". הִרְבִּיתָ לְהִתְגָּאוֹת כְּנֶגֶד מִי שֶׁקָּמוּ כְּנֶגְדְּךָ, וּמִי הֵן, מִי שֶׁקָּמוּ כְּנֶגֶד בָּנֶיךָ, פַּרְעֹה וְכָל חֵילוֹ, שֶׁנֶּאֱמַר  "וַיִּקַּח שֵׁשׁ מֵאוֹת רֶכֶב", מַהוּ אוֹמֵר (לעיל פסוק ד) "מַרְכְּבֹת פַּרְעֹה וְחֵילוֹ". סִיסְרָא וְכָל רִכְבּוֹ, שֶׁנֶּאֱמַר (שופטים ד, יג) "וַיַּזְעֵק סִיסְרָא אֶת כָּל רִכְבּוֹ", מַהוּ אוֹמֵר  "מִן שָׁמַיִם נִלְחָמוּ" וְגוֹ'. סַנְחֵרִב וְכָל אֲגַפָּיו שֶׁנֶּאֱמַר (ישעיה לז, כד כה) "בְּיַד עֲבָדֶיךָ חֵרַפְתָּ ה' אֲנִי קַרְתִּי וְשָׁתִיתִי מָיִם" וְגוֹ', מַהוּ אוֹמֵר, (דבהי"ב לב, כא) "וַיִּשְׁלַח ה' מַלְאָךְ (וַיַּךְ) [וַיַּכְחֵד] כָּל גִּבּוֹר חַיִל" וְגוֹ'. נְבוּכַדְנֶצַּר וְכָל הֲמוֹנוֹ, שֶׁנֶּאֱמַר (ישעיה יד, יג) "וְאַתָּה אָמַרְתָּ הַשָּׁמַיִם אֶעֱלֶה" וְגוֹ'. אָמַר נְבוּכַדְנֶצַּר, אֶעֱשֶׂה לִי עָב קְטַנָּה וְאָדוּר בְּתוֹכָהּ, שֶׁנֶּאֱמַר  "אֶעֱלֶה עַל בָּמֳתֵי עָב". אָמַר לוֹ הַקָּדוֹשׁ בָּרוּךְ הוּא, אַתָּה רָצִיתָ לִפְרֹשׁ עַצְמְךָ מִבְּנֵי אָדָם סוֹף בְּנֵי אָדָם נִפְרָשִׁין מִמְּךָ, שֶׁנֶּאֱמַר (דניאל ד, כו ל) "לִקְצָת יַרְחִין תְּרֵי עֲשַׂר וְגוֹ' עָנֵה מַלְכָּא וְאָמַר וְגוֹ' עוֹד מִלְּתָא בְּפֻם מַלְכָּא וְגוֹ' וּמִן אֲנָשָׁא לָךְ טָרְדִין וְעִם חֵיוַת בָּרָא וְגוֹ' בַּהּ שַׁעֲתָא מִלְּתָא סָפַת עַל נְבוּכַדְנֶצַּר" וְגוֹ',  "כֹּלָּא מְטָא עַל נְבוּכַדְנֶצַּר מַלְכָּא" וְגוֹ', (שם ה, א ט) "בֵּלְשַׁאצַּר מַלְכָּא עֲבַד לְחֶם רַב וְגוֹ' אֲמַר בִּטְעֵם חַמְרָא וְגוֹ' הַיְתִיו מָאנֵי דַהֲבָא וְגוֹ' אִשְׁתִּי חַמְרָא וְשַׁבַּחוּ לֵאלָהֵי דַהֲבָא וְכַסְפָּא וְגוֹ' בַּהּ שַׁעֲתָא נְפַקָה אֶצְבְּעָן וְגוֹ' אֱדַיִן מַלְכָּא וְגוֹ' [וְ]זִיוֹהִי שָׁנַיִן עֲלוֹהִי. וְכֵן הוּא אוֹמֵר (חבקוק ב, טו טז) "הוֹי מַשְׁקֵה רֵעֵהוּ גּוֹ', שָׂבַעְתָּ (כָּבוֹד מִקָּלוֹן) [קָלוֹן מִכָּבוֹד"] וְגוֹ',  "בֵּהּ בְּלֵילְיָא קְטִיל בֵּלְאשַׁצַּר".

הָרַסְתָּ קָמֶיךָ אֵין כְּתִיב כָּאן אֶלָּא תַּהֲרֹס קָמֶיךָ לֶעָתִיד לָבֹא, שֶׁנֶּאֱמַר (תהלים נח, ז) "אֱלֹהִים הֲרָס שִׁנֵּימוֹ בְּפִימוֹ", מִפְּנֵי מַה, (שם כח, ה) "כִּי לֹא יָבִינוּ אֶל פְּעֻלֹּת ה'" וְגוֹ'. "יֶהֶרְסֵם" בָּעוֹלָם הַזֶּה "וְלֹא יִבְנֵם" לָעוֹלָם הַבָּא. שָׁלַחְתָּ חֲרֹנְךָ אֵין כְּתִיב כָּאן אֶלָּא תְּשַׁלַּח חֲרֹנְךָ, לֶעָתִיד לָבֹא. שֶׁנֶּאֱמַר (שם סט, כה) "שְׁפָךְ עֲלֵיהֶם זַעְמֶךָ" וְגוֹ', וְאוֹמֵר  "שְׁפֹךְ חֲמָתְךָ (אֶל) [עַל] הַגּוֹיִם", מִפְּנֵי מַה, "כִּי אָכַל אֶת יַעֲקֹב וְאֶת נָוֵהוּ הֵשַׁמּוּ", נָוֶה שָׁאֲנָן. יֹאכְלֵמוֹ כַּקַּשׁ. לֶעָתִיד לָבֹא, שֶׁנֶּאֱמַר (עובדיה א, יח) "וְהָיָה בֵית יַעֲקֹב אֵשׁ", וְאוֹמֵר  "בַּיּוֹם הַהוּא אָשִׂים אֶת אַלֻּפֵי יְהוּדָה" וְגוֹ'. כָּל הָעֵצִים דּוֹלְקִין וְאֵין קוֹלָן הוֹלֵךְ אֲבָל הַקַּשׁ כְּשֶׁהוּא דּוֹלֵק קוֹלוֹ הוֹלֵךְ, כָּךְ הָיָה קוֹלָן שֶׁל מִצְרַיִם הוֹלֵךְ מִפְּנֵי הַפֻּרְעָנוּת שֶׁהֵבֵאתָ עֲלֵיהֶן. כָּל הָעֵצִים כְּשֶׁהֵן דּוֹלְקִין יֵשׁ בָּהֶן מַמָּשׁ אֲבָל הַקַּשׁ כְּשֶׁהוּא דּוֹלֵק אֵין בּוֹ מַמָּשׁ, שֶׁנֶּאֱמַר (לעיל יד, ז) "וַיִּקַּח שֵׁשׁ מֵאוֹת רֶכֶב". שׁוֹמֵעַ אֲנִי שֶׁהָיָה בָּהֶן מַמָּשׁ, תַּלְמוּד לוֹמַר יֹאכְלֵמוֹ כַּקַּשׁ, מַה הַקַּשׁ הַזֶּה כְּשֶׁהוּא דּוֹלֵק אֵין בּוֹ מַמָּשׁ כָּךְ לֹא הָיָה בָּהֶן מַמָּשׁ מִפְּנֵי הַפֻּרְעָנוּת שֶׁהֵבֵאתָ עֲלֵיהֶן. וְכֵן הוּא אוֹמֵר (ישעיה מג, יז) "יַחְדָּו יִשְׁכְּבוּ בַּל יָקוּמוּ דָּעֲכוּ כַּפִּשְׁתָּה כָבוּ".

לְלַמֶּדְךָ שֶׁלֹּא הָיְתָה מַלְכוּת יְרוּדָה מִשֶּׁל מִצְרַיִם, אֶלָּא שֶׁנָּטְלָה שְׂרָרָה לְשָׁעָה בִּשְׁבִיל כְּבוֹדָן שֶׁל יִשְׂרָאֵל. וּכְשֶׁהוּא מוֹשֵׁל אֶת הַמַּלְכוּת אֵינוֹ מוֹשְׁלָן אֶלָּא בַּאֲרָזִים, שֶׁנֶּאֱמַר  "הִנֵּה אַשּׂוּר אֶרֶז בַּלְּבָנוֹן יְפֵה עָנָף", וְאוֹמֵר (עמוס ב, ט) "וְאָנֹכִי הִשְׁמַדְתִּי אֶת הָאֱמֹרִי מִפְּנֵיהֶם אֲשֶׁר כְּגֹבַהּ אֲרָזִים גָּבְהוֹ", וְאוֹמֵר (דניאל ד, יז) "אִילָנָא דִּי חֲזַיְתָ דִּי רְבָה". וּכְשֶׁהוּא מוֹשֵׁל אֶת הַמִּצְרִים אֵינוֹ מוֹשְׁלָן אֶלָּא כַּקַּשׁ, שֶׁנֶּאֱמַר יֹאכְלֵמוֹ כַּקַּשׁ. כְּשֶׁהוּא מוֹשֵׁל אֶת הַמַּלְכֻיּוֹת אֵינוֹ מוֹשְׁלָן אֶלָּא בְּכֶסֶף וּבְזָהָב, שֶׁנֶּאֱמַר (שם ב, לח) "אַנְתְּ הוּא רֵאשָׁה דִּי דַהֲבָא", וּכְשֶׁהוּא מוֹשֵׁל אֶת מִצְרַיִם אֵינוֹ מוֹשְׁלָן אֶלָּא כַּעֹפֶרֶת, שֶׁנֶּאֱמַר  צָלֲלוּ כַּעוֹפֶרֶת. כְּשֶׁהוּא מוֹשֵׁל אֶת הַמַּלְכֻיּוֹת אֵינוֹ מוֹשְׁלָן אֶלָּא כְּחַיּוֹת, שֶׁנֶּאֱמַר (שם ז, ג) "וְאַרְבַּע חֵיוָן רַבְרְבָן" וּכְשֶׁהוּא מוֹשֵׁל אֶת הַמִּצְרִים אֵינוֹ מוֹשְׁלָן אֶלָּא כְּשׁוּעָלִים, שֶׁנֶּאֱמָר  "אֶחֱזוּ לָנוּ שׁוּעָלִים". שָׁאַל אַנְטוֹנִינוֹס אֶת רַבֵּנוּ, אֲנִי מְבַקֵּשׁ לֵילֵךְ לַאֲלֶכְּסַנְדְּרִיָּא, שֶׁמָּא יַעֲמֹד (עָלָיו וינֶצְיָה) [עָלַי וִינַצְחֵנִי]. אָמַר לוֹ, אֵינִי יוֹדֵע, מִכָּל מָקוֹם כְּתִיב לָנוּ שֶׁאֵין אֶרֶץ מִצְרַיִם יְכוֹלָה לְהַעֲמִיד לֹא מוֹשֵׁל אוֹ שַׂר, שֶׁנֶּאֱמַר (יחזקאל כט, טו) "מִן הַמַּמְלָכוֹת תִּהְיֶה שְׁפָלָה וְלֹא תִתְנַשֵּׂא עוֹד עַל הַגּוֹיִם".

{pפסוק חp} {rרמז רמחr}  וּבְרוּחַ אַפֶּיךָ נֶעֶרְמוּ מַיִם. בְּמִדָּה שֶׁמָּדְדוּ בָּהּ מָדַדְתָּ לָהֶם, הֵם אָמְרוּ (לעיל א, י) "הָבָה נִתְחַכְּמָה לוֹ", אַף אַתָּה נָתַתָּ עַרְמוּמִית בַּמַּיִם וְהָיוּ הַמַּיִם נִלְחָמִים בָּהֶן בְּכָל מִינֵי פֻּרְעָנוּת, לְכָךְ נֶאֱמַר וּבְרוּחַ אַפֶּיךָ נֶעֶרְמוּ מַיִם. דָּבָר אַחֵר עֲשָׂאָן כְּמִין עֲרֵמוֹת. נִצְּבוּ כְּמוֹ נֵד, מַה נֹד צָרוּר וְאֵינוֹ מוֹצִיא וּמַכְנִיס, כָּךְ הָיְתָה נַפְשָׁם צְרוּרָה בָּהֶן בְּיִשְׂרָאֵל, אוֹכְלִין וְשׁוֹתִין וּשְׂמֵחִין וְיָצְאוּ לָהֶם כְּדֵי מַיִם מְתוּקִים מִתּוֹךְ מַיִם מְלוּחִין, שֶׁנֶּאֱמַר  "וַיּוֹצִא נוֹזְלִים", אֵין נוֹזְלִים אֶלָּא מַיִם חַיִּים, כָּעִנְיָן שֶׁנֶּאֱמַר (שה"ש ד, טו) "מַעְיַן גַּנִּים בְּאֵר מַיִם חַיִּים", וּכְתִיב (משלי ה, טו) "שְׁתֵה מַיִם מִבּוֹרֶךָ". דָּבָר אַחֵר נִצְּבוּ כְּמוֹ נֵד, מַה נוֹד צָרוּר עוֹמֵד לֹא מוֹצִיא וְלֹא מַכְנִיס, כָּךְ הָיְתָה נַפְשָׁם שֶׁל מִצְרַיִם צְרוּרָה בָּהֶן לֹא מוֹצִיאִין וְלֹא מַכְנִיסִין מְעֻלָּפִין מֵרֵיחַ הַמַּיִם, שֶׁנֶּאֱמַר (איוב מא, כג) "יַרְתִּיחַ כַּסִּיר מְצוּלָה", וְיִשְׂרָאֵל עָשָׂה לָהֶם הַיָּם כָּל מִינֵי בְּשָׂמִים, שֶׁנֶּאֱמַר  "יָם יָשִׂים כַּמֶּרְקָחָה", וְאוֹמֵר (שה"ש ד, טז) "עוּרִי צָפוֹן וּבוֹאִי תֵימָן" וְגוֹ'. קָפְאוּ תְהֹמֹת בְּלֶב יָם. עֲשָׂאָן כְּמִין כִּפָּה. בְּלֶב יָם. הֵיאַךְ לִבּוֹ שֶׁל אָדָם נָתוּן מִשְּׁנֵי חֲלָקִים וּלְמַעְלָה,  כָּךְ נִקְפָּה לָהֶם הַיָּם מִשְּׁנֵי חֲלָקִים וּלְמַעְלָה. הַיָּם לֹא הָיָה לוֹ לֵב וְנִתַּן לוֹ לֵב, שֶׁנֶּאֱמַר בְּלֶב יָם. הָאֵלָה לֹא הָיָה לָּהּ לֵב, נִתַּן לָהּ לֵב, שֶׁנֶּאֱמַר (ש"ב יח, יד) "בְּלֵב הָאֵלָה". הַשָּׁמַיִם לֹא הָיָה לָהֶם לֵב, וְנִתַּן לָהֶם לֵב, שֶׁנֶּאֱמַר (דברים ד, יא) "עַד לֵב הַשָּׁמַיִם". יָבֹא הַיָּם שֶׁלֹּא הָיָה לוֹ לֵב וְיִפָּרַע מִן הַמִּצְרִיִּים שֶׁהָיָה לָהֶן לֵב וְשִׁעְבְּדוּ אֶת יִשְׂרָאֵל בְּכָל מִינֵי פֻּרְעָנֻיּוֹת, שֶׁנֶּאֱמַר  "וַיַּעֲבִדוּ מִצְרַיִם אֶת בְּנֵי יִשְׂרָאֵל בְּפָרֶךְ". תָּבֹא הָאֵלָה שֶׁלֹּא הָיָה לָהּ לֵב וְנִתַּן לָהּ לֵב וְתִפָּרַע מֵאַבְשָׁלוֹם שֶׁהָיָה לוֹ לֵב וְגָנַב שָׁלֹשׁ לְבָבוֹת, גָּנַב לֵב אָבִיו, וְלֵב בֵּית דִּין, וְלֵב אַנְשֵׁי יִשְׂרָאֵל, שֶׁנֶּאֱמַר (ש"ב טו, ו) "וַיְגַנֵּב אַבְשָׁלוֹם אֶת לֵב אַנְשֵׁי יִשְׂרָאֵל". יָבֹאוּ הַשָּׁמַיִם שֶׁלֹּא הָיָה לָהֶם לֵב, וְנִתַּן לָהֶם לֵב, וְיוֹרִידוּ הַמָּן לְיִשְׂרָאֵל שֶׁהָיָה לָהֶם לֵב וְעָסְקוּ בַּתּוֹרָה בְּכָל לְבָבָם וּבְכָל נַפְשָׁם, שֶׁנֶּאֱמַר (דברים ו, ה) "וְאָהַבְתָּ אֵת ה' אֱלֹהֶיךָ", וְלֹא הַשָּׁמַיִם בִּלְבַד שְׂמֵחִים בִּגְאֻלָּתָן שֶׁל יִשְׂרָאֵל, אַף הֶהָרִים וְהַגְּבָעוֹת עֵץ פְּרִי וְכָל אֲרָזִים, שֶׁנֶּאֱמַר (ישעיה מד, כג) "רָנּוּ שָׁמַיִם כִּי עָשָׂה ה'" וְגוֹ', מִפְּנֵי מַה,  "כִּי גָאַל ה' (אֶת)יַעֲקֹב",  "רָנּוּ שָׁמַיִם וְגִילִי אָרֶץ וּפִצְחוּ הָרִים רִנָּה כִּי (גָּאַל ה' אֶת יַעֲקֹב) [נִחַם ה' עַמּוֹ] וַעֲנִיָּו יְרַחֵם".

{pפסוק ט-יp} {rרמז רמטr}  אָמַר אוֹיֵב. זֶה הָיָה תְּחִלַּת הַפָּרָשָׁה, וְלָמָּה נִכְתַּב כָּאן, לְלַמֶּדְךָ שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בּוֹ (ויקרא ט, א) "וַיְהִי בַּיּוֹם הַשְּׁמִינִי קָרָא מֹשֶׁה לְאַהֲרֹן וּלְבָנָיו", זֶה הָיָה תְּחִלַּת הַפָּרָשָׁה, וְלָמָּה נִכְתַּב כָּאן, שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בּוֹ (ישעיה ו, א) "בִּשְׁנַת מוֹת הַמֶּלֶךְ עֻזִּיָּהוּ", זֶה תְּחִלַּת הַפָּרָשָׁה, וְלָמָּה נִכְתַּב כָּאן, שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בּוֹ  "בֶּן אָדָם עֲמֹד עַל רַגְלֶיךָ", וְיֵשׁ אוֹמְרִים (שם יז, ב) "בֶּן אָדָם חוּד חִידָה", זֶה הָיָה תְּחִלַּת הַפָּרָשָׁה וְגוֹ'. כַּיּוֹצֵא בּוֹ (ירמיה ב, ב) "הָלֹךְ וְקָרָאתָ בְאָזְנֵי יְרוּשָׁלַםִ זֶה הָיָה וְכוּ'. כַּיּוֹצֵא בּוֹ (קהלת א, יב) "אֲנִי קֹהֶלֶת הָיִיתִי מֶלֶךְ", זֶה הָיָה וְכוּ'.

אָמַר אוֹיֵב. זֶה פַּרְעֹה (וְכוּ') [וְכִי], מִנַּיִן הָיוּ יִשְׂרָאֵל יוֹדְעִין מַה פַּרְעֹה חָשַׁב עֲלֵיהֶם בְּמִצְרַיִם, אֶלָּא רוּחַ הַקֹּדֶשׁ שָׁרְתָה עַל יִשְׂרָאֵל וְהָיוּ יוֹדְעִין מַה פַּרְעֹה חָשַׁב עֲלֵיהֶן בְּמִצְרַיִם. כֵּיוָן שֶׁרָאָה פַּרְעֹה שֶׁיָּצְאוּ יִשְׂרָאֵל אָמַר דַּיֵּנוּ שֶׁנֵּלֵךְ לִרְדֹּף אַחֲרֵי יִשְׂרָאֵל, אֶלָּא בִּשְׁבִיל כֶּסֶף וְזָהָב שֶׁלָּקְחוּ מִמֶּנּוּ כְּדַאי הוּא. כֵּיוָן שֶׁרָאוּ מִקְצַת הָעָם שֶׁאִבְּדוּ מָמוֹן מֻעָט אָמְרֵי הַווּ יְתֵרְתָה נִרְדֹּף אַחֲרֵי יִשְׂרָאֵל. כֵּיוָן שֶׁרָאָה פַּרְעֹה כֵּן אָמַר כֻּלָּנוּ שָׁוִין בַּבִּזָּה, שֶׁנֶּאֱמַר אֲחַלֵּק שָׁלָל. וְלֹא עוֹד אֶלָּא שֶׁאֲנִי פּוֹתֵחַ לָכֶם תִּסְבְּרִיּוֹת שֶׁל כֶּסֶף וְזָהָב וּמְחַלֵּק לָכֶם אֲבָנִים טוֹבוֹת וּמַרְגָּלִיּוֹת.

דָּבָר אַחֵר אָמַר אוֹיֵב. וְלֹא יָדַע מַאי אָמַר,  "לְאָדָם מַעַרְכֵי לֵב וּמֵה' מַעֲנֵה לָשׁוֹן". "נִרְדֹּף נַשִּׂיג נְחַלֵּק" אֵין כְּתִיב כָּאן, אֶלָּא אֶרְדֹּף אַשִּׂיג אֲחַלֵּק שָׁלָל, מֻרְדָּף אֲנִי לָהֶם, מֻתְפָּס אֲנִי לָהֶם, מְחַלֵּק אֲנִי לָהֶם שָׁלָל וּמָמוֹנִי לָהֶם. "תִּמְלָאֵם" אֵינוֹ אוֹמֵר כָּאן, אֶלָּא תִּמְלָאֵמוֹ נַפְשִׁי, מְמַלְּאִין הֵן נַפְשָׁן מִמֶּנִּי. "תּוֹרִישֵׁם יָדִי" אֵינוֹ אוֹמֵר כָּאן, אֶלָּא תּוֹרִישֵׁמוֹ, מוֹרִישׁ אֲנִי עָשְׁרִי וּכְבוֹדִי לָהֶם, לְשֶׁעָבַר הֲיִיתֶם בּוֹזְזִין בָּהֶם וְהָיִיתִי תּוֹבֵעַ מִיְדְכֶם בְּנִימוּסֵי מַלְכוּת, אֲבָל כַּאן אָרִיק חַרְבִּי תּוֹרִישֵׁמוֹ יָדִי. לְשֶּׁעָבַר הֱיִיתֶם רוֹצִים לֶאֱנֹס נְשֵׁיהֶן וּבְנוֹתֵיהֶן וְהָיִיתִי תּוֹבֵעַ מִיֶּדְכֶם, אֲבָל כָּאן אָרִיק חַרְבִּי, וְיֵשׁ אוֹמְרִים "אֶתֵּן חַרְבִּי" אֵין כְּתִיב כַּאן אֶלָּא אָרִיק חַרְבִּי, אָמַר לִבְעֹל אֶת זְכוּרֵיהֶן, כָּעִנְיָן שֶׁנֶּאֱמַר (יחזקאל כח, ז) ["וְהֵרִיקוּ חַרְבוֹתָם] עַל יְפִי חָכְמָתֶךָ". לְפִי שֶׁנֶּאֱמַר גָּבַהּ לִבְּךָ כְּנֶגֶד כֵּן הִשְׁפִּילוֹ הַמָּקוֹם, וּבָאוּ עָלָיו כָּל אֻמּוֹת הָעוֹלָם. שָׁלֹשׁ כִּתּוֹת נַעֲשׂוּ מִצְרַיִם עַל יִשְׂרָאֵל עַל הַיָּם, אַחַת אוֹמֶרֶת נִטֹּל מָמוֹנָם וְלֹא נַהַרְגֵם, וְאַחַת אוֹמֶרֶת נַהַרְגֵם וְלֹא נִטֹּל מָמוֹנָם, וְאַחַת אוֹמֶרֶת נַהַרְגֵם וְנִטֹּל מָמוֹנָם. זוּ שֶׁאָמְרָה נִטֹּל מָמוֹנָם וְלֹא נַהַרְגֵם, אָמַר אֲחַלֵּק שָׁלָל, וְזוּ שֶׁאָמַר נַהַרְגֵם וְלֹא נִטֹּל מָמוֹנָם אָמַר תִּמְלָאֵמוֹ נַפְשִׁי, וְזוּ שֶׁאָמְרָה נַהַרְגֵם וְנִטֹּל מָמוֹנָם תּוֹרִישֵׁמוֹ יָדִי.

חֲמִשָּׁה דְּבָרִים הָיָה פַּרְעֹה עוֹמֵד וּמְנָאֵץ בְּתוֹךְ אֶרֶץ מִצְרַיִם, שֶׁנֶּאֱמַר אָמַר אוֹיֵב אֶרְדֹּף אַשִּׂיג אֲחַלֵּק שָׁלָל וְכוּ'. וּכְנֶגְדָּן שֶׁל חֲמֵשׁ דְּבָרִים הֵשִׁיבָה אוֹתוֹ רוּחַ הַקֹּדֶשׁ וְאוֹמֶרֶת XאY נָשַׁפְתָּ בְרוּחֲךָ,  XגY יְמִינְךָ ה' תִּרְעַץ אוֹיֵב, (לעיל פסוק ז) XדY וּבְרֹב גְּאוֹנְךָ, XהY תְּשַׁלַּח חֲרֹנְךָ.

+4(רמז רנ) (להלן פסוק יב) XוY נָטִיתָ יְמִינְךָ. מָשָׁל לְמַה הַדָּבָר דּוֹמֶה, לְלִסְטִים שֶׁהָיָה עוֹמֵד וּמְנָאֵץ אַחַר פְּלָטִין שֶׁל מֶלֶךְ, אָמַר, אִם אֲנִי מוֹצִיא אֶת בֶּן הַמֶּלֶךְ אֲנִי תּוֹפְסוֹ וַאֲנִי הוֹרְגוֹ וְצוֹלְבוֹ וַאֲנִי מֵמִית אוֹתוֹ מִיתוֹת חֲמוּרוֹת. כָּךְ הָיָה פַּרְעֹה הָרָשָׁע עוֹמֵד וּמְנָאֵץ בְּתוֹךְ אֶרֶץ מִצְרַיִם אָמַר אוֹיֵב אֶרְדֹּף אַשִּׂיג אֲחַלֵּק שָׁלָל, וְרוּחַ הַקֹּדֶשׁ מְלַעֶגֶת עָלָיו וְאוֹמֶרֶת לוֹ נָשַׁפְתָּ בְרוּחֲךָ, וְאוֹמֵר  נָטִיתָ יְמִינְךָ. וְכֵן הוּא אוֹמֵר (תהלים ב, א ד) "לָמָּה רָגְשׁוּ גוֹיִם וְגוֹ' יִתְיַצְּבוּ מַלְכֵי אֶרֶץ נְנַתְּקָה וְגוֹ' יוֹשֵׁב בַּשָּׁמַיִם" וְגוֹ'. וְאוֹמֵר (שם נט, ח ט) "הִנֵּה יַבִּיעוּן בְּפִיהֶם" וְאַחֲרָיו מַה כְּתִיב וְאַתָּה ה' (תִּלְעַג לָמוֹ) תִּשְׂחַק וְגוֹ'. וְכֵן הוּא אוֹמֵר  "שְׁבָא וּדְדָן וְסֹחֲרֵי תַרְשִׁישׁ וְכָל כְּפִירֶיהָ" וְאוֹמֵר (שם, יח כ) "וְהָיָה בַּיּוֹם הַהוּא בְּיוֹם בּוֹא גוֹג עַל אַדְמַת יִשְׂרָאֵל וְגוֹ' וְרָעֲשׁוּ מִפָּנַי דְּגֵי הַיָּם וְעוֹף הַשָּׁמַיִם וְגוֹ' וְנֶהֶרְסוּ הֶהָרִים וְנָפְלוּ הַמַּדְרֵגוֹת" וְגוֹ', הָא כָּל אוֹתָן הָאֲלָפִים וְכָל אוֹתָן הָרְבָבוֹת צָלֲלוּ כַּעֹפֶרֶת.

אַרְבָּעָה נִקְרְאוּ אַדִּירִים .

{pפסוק יאp}  מִי כָמֹכָה בָּאֵלִם ה'. כֵּיוָן שֶׁרָאוּ יִשְׂרָאֵל שֶׁאָבַד פַּרְעֹה וְחֵילוֹ בַּיָּם, וּבָטְלָה מַלְכוּתָן שֶׁל מִצְרַיִם, וּשְׁפָטִים נַעֲשׂוּ בֶּאֱלֹהֵיהֶם שֶׁלָּהֶם, פָּתְחוּ כֻּלָּם פִּיהֶם וְאָמְרוּ מִי כָמֹכָה וְגוֹ'. וְלֹא יִשְׂרָאֵל בִּלְבַד אָמְרוּ שִׁירָה אֶלָּא אַף אֻמּוֹת הָעוֹלָם, כֵּיוָן שֶׁשָּׁמְעוּ שֶׁאָבַד וְכוּ' כָּפְרוּ כֻּלָּן בֶּאֱלֹהֵיהֶם שֶׁלָּהֶם וְאָמְרוּ מִי כָמֹכָה וְגוֹ'. אַתָּה מוֹצֵא שֶׁעֲתִידִין אֻמּוֹת הָעוֹלָם לִכְפֹּר בֶּאֱלֹהֵיהֶם שֶׁלָּהֶם, שֶׁנֶּאֱמַר (ירמיה טז, יט) "ה' עֻזִּי וּמָעֻזִּי וּמְנוּסִי בְּיוֹם צָרָה" וְגוֹ' וְאוֹמֵר (שם, כ) "הֲיַעֲשֶׂה לּוֹ אָדָם אֱלֹהִים". וְאוֹמֵר  (ישעיה ב, כ) "בַּיּוֹם הַהוּא יַשְׁלִיךְ הָאָדָם" וְגוֹ'. וְאוֹמֵר (שם, כא) "לָבוֹא בְּנִקְרוֹת הַצֻּרִים וְגוֹ' (וְאַחֲרָיו מַה כְּתִיב) [וּמַה כְּתִיב שָׁם] (שם, יח) "וְהָאֱלִילִים כָּלִיל יַחֲלֹף". דָּבָר אַחֵר מִי כָמֹכָה. בְּנִסִּים וּגְבוּרוֹת שֶׁעָשִׂיתָ עַל הַיָּם, שֶׁנֶּאֱמַר  "נוֹרָאוֹת עַל יַם (בְּיַם) סוּף"  "וַיִּגְעַר בְּיַם סוּף וַיּוֹלִיכֵם בַּתְּהֹמוֹת". מִי כָמֹכָה בָּאֵלִם. מִי כָּמֹכָה רוֹאֶה בְּעֶלְבּוֹן בָּנֶיךָ וְשׁוֹתֵק, שֶׁנֶּאֱמַר (ישעיה מב, יד טז) "הֶחֱשֵׁיתִי מֵעוֹלָם", לְשֶׁעָבַר "אַחֲרִישׁ אֶתְאַפָּק", מִכָּאן וָאֵילָךְ "כַּיּוֹלֵדָה אֶפְעֶה אֶשֹּׁם וְאֶשְׁאַף יָחַד אַחֲרִיב הָרִים וּגְבָעוֹת וְגוֹ' וְהוֹלַכְתִּי עִוְרִים בְּדֶרֶךְ לֹא יָדָעוּ" וְגוֹ'. מִי כָמֹכָה בָּאֵלִם. כְּאֵלּוּ שֶׁהֵן מְשַׁמְּשִׁין לְפָנָיו בַּמָּרוֹם, שֶׁנֶּאֱמַר (תהלים פט, ז ח) "כִּי מִי בַשַּׁחַק יַעֲרֹךְ לַה'", וְאוֹמֵר "אֵל נַעֲרָץ בְּסוֹד קְדֹשִׁים רַבָּה וְאוֹמֵר ה' אֱלֹהֵי צְבָאוֹת מִי כָמוֹךָ חֲסִין יָהּ".

מִי כָמֹכָה בָּאֵלִם. מִי כָמֹכָה בְּאוֹתָן שֶׁקּוֹרִין עַצְמָן אֱלוֹהוּת. פַּרְעֹה קָרָא עַצְמוֹ אֱלוֹהַּ, שֶׁנֶּאֱמַר  "יַעַן אָמַר יְאֹר לִי וַאֲנִי (עֲשִׂיתִנִי) [עָשִׂיתִי"]. סַנְחֵרִיב קָרָא עַצְמוֹ אֱלוֹהַּ, שֶׁנֶּאֱמַר (מ"ב יח, לה) "מִי בְּכָל אֱלֹהֵי הָאֲרָצוֹת" וְגוֹ'. נְבוּכַדְנֶצַּר קָרָא עַצְמוֹ אֱלוֹהַ, שֶׁנֶּאֱמַר (ישעיה יד, יד) "אֶעֱלֶה עַל בָּמֳתֵי עָב", נְגִיד צֹר קָרָא עַצְמוֹ אֱלוֹהַ, שֶׁנֶּאֱמַר (יחזקאל כח, ב) "אֱמֹר לִנְגִיד צֹר", מִי כָמֹכָה לֹא כְּאֵלּוּ שֶׁאֲחֵרִים קוֹרְאִין אוֹתָן אֱלוֹהוּת וְאֵין בָּהֶם מַמָּשׁ וַעֲלֵיהֶם נֶאֱמַר  "פֶּה לָהֶם וְלֹא יְדַבֵּרוּ וְגוֹ' לֹא יֶהְגּוּ בִּגְרוֹנָם", אֵלּוּ פֶּה לָהֶם וְלֹא יְדַבֵּרוּ, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא אָמַר שְׁנֵי דְּבָרִים בְּדִבּוּר אֶחָד מַה שֶׁאִי אֶפְשָׁר לְבָשָׂר וָדָם לוֹמַר כֵּן, שֶׁנֶּאֱמַר (שם סב, יב) "אַחַת דִבֶּר אֱלֹהִים שְׁתַּיִם זוּ שָׁמָעְתִּי" וְגוֹ',  "הֲלוֹא כֹה דְבָרִי כָּאֵשׁ" וְגוֹ', (עַד) (איוב לז, ב) "וְהֶגֶה מִפִּיו יֵצֵא". מִי כָמֹכָה נֶאְדָּר בַּקֹּדֶשׁ. נָאֶה אַתָּה וְאַדִּיר בַּקֹּדֶשׁ. שֶׁלֹּא כְּמִדַּת בָּשָׂר וָדָם מִדַּת הַקָּדוֹשׁ בָּרוּךְ הוּא. בָּשָׂר וָדָם אֵינוֹ יָכוֹל לוֹמַר שְׁנֵי דְּבָרִים כְּאֶחָד, אֲבָל מִי שֶׁאָמַר וְהָיָה הָעוֹלָם אָמַר עֲשָׂרָה דִּבְּרוֹת בְּדִבּוּר אֶחָד מַה שֶׁאִי אֶפְשָׁר לְבָשָׂר וָדָם לוֹמַר כֵּן, שֶׁנֶּאֱמַר  "וַיְדַבֵּר אֱלֹהִים אֵת כָּל הַדְּבָרִים הָאֵלֶּה לֵאמֹר".

דֶּרֶךְ בָּשָׂר וָדָם אֵינוֹ יָכוֹל לִשְׁמֹעַ מִשְּׁנֵי בְּנֵי אָדָם כְּשֶׁהֵן צוֹעֲקִין כְּאַחַת, אֲבָל מִי שֶׁאָמַר וְהָיָה הָעוֹלָם אֲפִלּוּ כָּל בָּאֵי הָעוֹלָם בָּאִין וְצוֹעֲקִין לְפָנָיו הוּא שׁוֹמֵעַ צַעֲקָתָן, שֶׁנֶּאֱמַר (תהלים סה, ג) "שֹׁמֵעַ תְּפִלָּה עָדֶיךָ כָּל בָּשָׂר יָבֹאוּ".

נוֹרָא תְהִלֹּת. לֹא מֵעַכְשָׁיו אֶלָּא מֵעוֹלָם נוֹרָא תְהִלֹּת. דָּבָר אַחֵר נוֹרָא תְהִלֹּת. מִדַּת בָּשָׂר וָדָם מוֹרָאוֹ עַל הָרְחוֹקִים יוֹתֵר מִן הַקְּרוֹבִים, אֲבָל מִדַּת הַקָּדוֹשׁ בָּרוּךְ הוּא אֵינוֹ כֵן, אֶלָּא מוֹרָאוֹ עַל הַקְּרוֹבִים יוֹתֵר מִן הָרְחוֹקִים, שֶׁנֶּאֱמַר (ויקרא י, ג) "בִּקְרֹבַי אֶקָּדֵשׁ" וּכְתִיב (תהלים נ, ג) "וּסְבִיבָיו נִשְׂעֲרָה מְאֹד", וְאוֹמֵר  "אֵל נַעֲרָץ בְּסוֹד קְדֹשִׁים רַבָּה", וְאוֹמֵר (שם, ט) "ה' אֱלֹהֵי צְבָאוֹת מִי כָמוֹךָ חֲסִין יָהּ", מִדַּת בָּשָׂר וָדָם, פּוֹעֵל עוֹשֶׂה אֵצֶל בַּעַל הַבַּיִת חוֹרֵשׁ עִמּוֹ וְזוֹרֵעַ עִמּוֹ מְנַכֵּשׁ עִמּוֹ מְעַדֵּר עִמּוֹ מַטְבֵּעַ אֶחָד נוֹתֵן וְהוֹלֵךְ לוֹ. אֲבָל הַקָּדוֹשׁ בָּרוּךְ הוּא אֵינוֹ כֵן, אֶלָּא תָּאֵב לְבָנִים נוֹתֵן לוֹ, שֶׁנֶּאֱמַר  "הִנֵּה נַחֲלַת ה' בָּנִים", תָּאֵב לְחָכְמָה נוֹתֵן לוֹ, כְּתִיב (משלי ב, ו) "כִּי ה' יִתֵּן חָכְמָה", תָּאֵב לִנְכָסִים נוֹתֵן לוֹ, שֶׁנֶּאֱמַר (דבהי"א כט, יב) "וְהָעֹשֶׁר וְהַכָּבוֹד מִלְּפָנֶיךָ".

מִדַּת בָּשָׂר וָדָם כְּשֶׁהוּא בּוֹנֶה בּוֹנֶה אֶת הַתַּחְתּוֹן וְאַחַר כָּךְ בּוֹנֶה אֶת הָעֶלְיוֹן. אֲבָל הַקָּדוֹשׁ בָּרוּךְ הוּא אֵינוֹ כֵן, בָּרָא אֶת הָעֶלְיוֹן וְאַחַר כָּךְ הַתַּחְתּוֹן, שֶׁנֶּאֱמַר  "בְּרֵאשִׁית בָּרָא אֱלֹהִים" וְגוֹ', מִדַּת בָּשָׂר וָדָם כְּשֶׁהוּא מְקָרֶה מְקָרֶה בְּעֵצִים וּבַאֲבָנִים וּבְעָפָר שֶׁמָּא בְּמַיִם אֲבָל הַקָּדוֹשׁ בָּרוּךְ הוּא אֵינוֹ כֵן, קֵרָה אֶת עוֹלָמוֹ בְּמַיִם, שֶׁנֶּאֱמַר (תהלים קד, ג) "הַמְקָרֶה בַמַּיִם עֲלִיּוֹתָיו".

מִדַּת בָּשָׂר וָדָם אֵינוֹ יָכוֹל לָצוּר צוּרָה בְּמַיִם, אֲבָל הַקָּדוֹשׁ בָּרוּךְ הוּא אֵינוֹ כֵּן, אֶלָּא צָר צוּרָה בַּמַּיִם, שֶׁנֶּאֱמַר (בראשית א, כ) "יִשְׁרְצוּ הַמַּיִם". מִדַּת בָּשָׂר וָדָם אֵינוֹ יָכוֹל לָצוּר צוּרָה בֶּעָפָר, אֲבָל הַקָּדוֹשׁ בָּרוּךְ הוּא צָר צוּרָה בֶּעָפָר, שֶׁנֶּאֱמַר (תהלים קלט, טו) "אֲשֶׁר עֻשֵּׂיתִי בַסֵּתֶר רֻקַּמְתִּי בְּתַחְתִּיּוֹת אָרֶץ". מִדַּת בָּשָׂר וָדָם כְּשֶׁהוּא בָּא לָצוּר צוּרָה מַתְחִיל בְּרֹאשָׁהּ אוֹ בְּאֶחָד מִהַּצְּדָדִים וְאַחַר כָּךְ גּוֹמְרָהּ, אֲבָל הַקָּדוֹשׁ בָּרוּךְ הוּא אֵינוֹ כֵן, צָר צוּרָה כֻּלָּהּ כְּאַחַת, שֶׁנֶּאֱמַר  "כִּי יוֹצֵר הַכֹּל הוּא", וְאוֹמֵר (ש"א ב, ב) "וְאֵין צוּר כֵּאלֹהֵינוּ", אֵין צַיָּר כֵּאלֹהֵינוּ. בָּשָׂר וָדָם הוֹלֵךְ אֵצֶל עוֹשֵׂה צְלָמִים וְאוֹמֵר לוֹ עֲשֵׂה לִי צוּרָתוֹ שֶׁל אַבָּא וְהוּא אוֹמֵר לוֹ יָבוֹא אָבִיךָ וְיַעֲמֹד לְפָנַי אוֹ הָבֵא לִי אִיקוּנִין שֶׁלּוֹ וַאֲנִי עוֹשֶׂה לוֹ צוּרָתוֹ, אֲבָל הַקָּדוֹשׁ בָּרוּךְ הוּא אֵינוֹ כֵן אֶלָּא נוֹתֵן לָאָדָם בֵּן מִטִּפָּה שֶׁל מַיִם וְדוֹמֶה לְצוּרָתוֹ שֶׁל אָבִיו.

עֹשֵׂה פֶלֶא. עָשָׂה פֶלֶא אֵין כְּתִיב כָּאן אֶלָּא עֹשֵׂה פֶלֶא, לֶעָתִיד לָבֹא, שֶׁנֶּאֱמַר  "לָכֵן הִנֵּה יָמִים בָּאִים נְאֻם ה' וְלֹא יֵאָמֵר עוֹד חַי ה' אֲשֶׁר הֶעֱלָה" וְגוֹ'. דָּבָר אַחֵר עֹשֵׂה פֶלֶא. עָשָׂה עִמָּנוּ פֶּלֶא וְעוֹשֶׂה עִמָּנוּ בְּכָל דּוֹר וָדוֹר, שֶׁנֶּאֱמַר (תהלים קלט, יד) "נִפְלָאִים מַעֲשֶׂיךָ וְנַפְשִׁי יֹדַעַת מְאֹד", (שם מ, ו) "רַבּוֹת עָשִׂיתָ אַתָּה ה' נִפְלְאֹתֶיךָ". דָּבָר אַחֵר עֹשֵׂה פֶּלֶא. עִם אָבוֹת, וְעָתִיד לַעֲשׂוֹת עִם בָּנִים, שֶׁנֶּאֱמַר  "כִּימֵי צֵאתְךָ מֵאֶרֶץ מִצְרָיִם אַרְאֶנּוּ נִפְלָאוֹת", אַרְאֶנּוּ מַה שֶּׁלֹּא הֶרְאֵיתִי לָאָבוֹת, שֶׁהֲרֵי נִסִּים וְנִפְלָאוֹת שֶׁאֲנִי עָתִיד לַעֲשוֹת עִם הַבָּנִים יוֹתֵר מֵהַפֶּלֶא וְנִפְלָאוֹת מַה שֶׁעָשִׂיתִי עִם אָבוֹת. וְכֵן הוּא אוֹמֵר (תהלים קלו, ד) "לְעֹשֵׂה נִפְלָאוֹת גְּדֹלוֹת לְבַדּוֹ כִּי לְעוֹלָם חַסְדּוֹ" (שם עב, יח יט) "בָּרוּךְ ה' אֱלֹהִים אֱלֹהֵי יִשְׂרָאֵל עֹשֵׂה נִפְלָאוֹת לְבַדּוֹ וּבָרוּךְ שֵׁם כְּבוֹדוֹ לְעוֹלָם וְיִמָּלֵא כְבוֹדוֹ אֶת כָּל הָאָרֶץ אָמֵן וְאָמֵן".

רַבִּי יִשְׁמָעֵאל תָּנָא. מִי כָמֹכָה בָּאֵלִם, מִי כָמֹכָה בָּאִלְּמִים. אַבָּא חָנָן אוֹמֵר, (תהלים פט, ט) "מִי כָמוֹךָ חֲסִין יָהּ", חֲסִין, קָשֶׁה, שֶׁאַתָּה שׁוֹמֵעַ נִאוּצוֹ וְגִדּוּפוֹ שֶׁל אוֹתוֹ רָשָׁע  "וְאָמַר אֵי אֱלֹהֵימוֹ צוּר חָסָיוּ בוֹ", זֶה טִיטוּס הָרָשָׁע שֶׁחֵרֵף וְגִדֵּף כְּלַפֵּי מַעְלָה, מֶה עָשָׂה, תָּפַשׂ זוֹנָה בְּיָדוֹ וְנִכְנַס לְבֵית קֹדֶשׁ הַקָּדָשִׁים וְכוּ'.

{pפסוק יבp} {rרמז רנאr}  נָטִיתָ יְמִינְךָ. מַגִּיד שֶׁכָּל הַנְּפָשׁוֹת בְּכַף הַקָּדוֹשׁ בָּרוּךְ הוּא, שֶׁנֶּאֱמַר (איוב יב, י) "אֲשֶׁר בְּיָדוֹ נֶפֶשׁ כָּל חָי בְּיָדְךָ אַפְקִיד רוּחִי". תִּבְלָעֵמוֹ אָרֶץ. בְּאֵיזֶה זְכוּת נָתַן לָהֶם הַמָּקוֹם קְבוּרָה, בִּזְכוּת שֶׁאָמְרוּ  "ה' הַצַּדִּיק". אָמַר לָהֶם הַמָּקוֹם, אַתֶּם צִדַּקְתֶּם עֲלֵיכֶם אֶת הַדִּין, אַף אֲנִי לֹא אֲקַפַּח שְׂכַרְכֶם וְאֶתֵּן לָכֶם מְקוֹם קְבוּרָה, שֶׁנֶּאֱמַר נָטִיתָ יְמִינְךָ.

דָּבָר אַחֵר נָטִיתָ יְמִינְךָ, מַגִּיד שֶׁהַיָּם זְרָקָן לַיַּבָּשָׁה וְיַבָּשָׁה זְרָקָתָן לַיָּם. אָמְרָה הַיַּבָּשָׁה, וּמָה אִם בְּשָׁעָה שֶׁלֹּא קִבַּלְתִּי אֶלָּא דָּמוֹ שֶׁל הֶבֶל יְחִידִי נֶאֱמַר לִי (וְעַתָּה אֲרוּרָה) (בראשית ד, יא) ["אָרוּר אָתָּה מִן] הָאַדֲמָה", וְעַכְשָׁיו הֵיאַךְ אֲנִי יְכוֹלָה לְקַבֵּל דָּמָן שֶׁל כָּל אֵלּוּ אוּכְלוּסִין. עַד שֶׁנִּשְׁבַּע לָהּ הַקָּדוֹשׁ בָּרוּךְ הוּא שֶׁאֵינָהּ מַעֲמִידָהּ בַּדִּין, שֶׁנֶּאֱמַר נָטִיתָ יְמִינְךָ וְאֵין יָמִין אֶלָּא שְׁבֻעָה, שֶׁנֶּאֱמַר  "נִשְׁבַּע ה' בִּימִינוֹ".

נָטִיתָ יְמִינְךָ. מַגִּיד הַכָּתוּב שֶׁכְּשֶׁהַמָּקוֹם מַטֶּה אֶת יָדוֹ רְשָׁעִים כָּלִים מִן הָעוֹלָם, שֶׁנֶּאֱמַר (צפניה ב, יג) "וְיֵט יָדוֹ עַל צָפוֹן וִיאַבֵּד אֶת אַשּׁוּר". וְאוֹמֵר (יחזקאל כה, טז) "הִנְנִי נוֹטֶה (אֶת) יָדִי עַל פְּלִשְׁתִּים". וְאוֹמֵר  "וְנָטִיתִי יָדִי עַל יְהוּדָה". וְאוֹמֵר (יחזקאל כה, יג) "וְנָטִתִי יָדִי עַל אֱדוֹם". מָשָׁל לְמַה הַדָּבָר דּוֹמֶה, לְבֵיצִים שֶׁהֵן נְתוּנִים בִּידֵי אָדָם שֶׁאִם מַטֶּה אֶת יָדוֹ מְעָט כֻּלָּן נוֹפְלוֹת וּמִשְׁתַּבְּרוֹת, שֶׁנֶּאֱמַר  "וַה' יַטֶּה יָדוֹ וְכָשַׁל עוֹזֵר וְנָפַל עָזֻר וְיַחְדָּו כֻּלָּם יִכְלָיוּן".

{pפסוק יגp}  נָחִיתָ בְחַסְדְּךָ. חֶסֶד עָשִׂיתָ עִמָּנוּ שֶׁלֹּא הָיוּ בְּיָדֵינוּ מַעֲשִׂים, שֶׁנֶּאֱמַר (ישעיה סג, ז) "חַסְדֵי ה' אַזְכִּיר תְּהִלֹּת ה'" וְגוֹ', (תהלים סט, ב) "חַסְדֵי ה' עוֹלָם אָשִׁירָה". וְהָעוֹלָם לֹא נִבְנָה מִתְּחִלָּתוֹ אֶלָּא בְּחֶסֶד, שֶׁנֶּאֱמַר  "אָמַרְתִּי עוֹלָם חֶסֶד יִבָּנֶה". עַם זוּ גָּאָלְתָּ. לְפִי שֶׁכָּל הָעוֹלָם כֻּלּוֹ שֶׁלְּךָ וְאֵין לְךָ עַם אֶלָּא יִשְׂרָאֵל, שֶׁנֶּאֱמַר (ישעיה מג, כא) "עַם זוּ יָצַרְתִּי לִי" (כָּתוּב בַּפָּסוּק אָז יָשִׁיר מֹשֶׁה וּבְנֵי יִשְׂרָאֵל).

נֵהַלְתָּ בְעָזְּךָ. בִּזְכוּת הַתּוֹרָה שֶׁהֵן עֲתִידִין לְקַבֵּל, וְאֵין עֹז אֶלָּא תּוֹרָה, שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן". וְאוֹמֵר  "וְעֹז מֶלֶךְ מִשְׁפָּט אָהֵב". דָּבָר אַחֵר נֵהַלְתָּ בְעָזְּךָ, בִּזְכוּת מַלְכוּת בֵּית דָּוִד הֵן עֲתִידִין לְקַבֵּל, וְאֵין עֹז אֶלָּא מַלְכוּת, שֶׁנֶּאֱמַר (שם כא, ב) "ה' בְּעָזְּךָ יִשְׂמַח מֶלֶךְ", וְאוֹמֵר  "ה' עֹז לָמוֹ וּמָעוֹז יְשׁוּעוֹת מְשִׁיחוֹ הוּא", וְאוֹמֵר (ש"א ב, י) "וְיִתֶּן עֹז לְמַלְכּוֹ". אֶל נְוֵה קָדְשֶׁךָ. בִּזְכוּת בֵּית הַמִּקְדָּשׁ שֶׁהֵן עֲתִידִין לִבְנוֹת, וְאֵין נָוֶה אֶלָּא בֵּית הַמִּקְדָשׁ, שֶׁנֶּאֱמַר (ירמיה י, כה) "וְאֶת נָוֵהוּ הֵשַׁמּוּ" וְאוֹמֵר  "חֲזֵה צִיּוֹן קִרְיַת מוֹעֲדֵנוּ" וְגוֹ'.

תַּמָּן תָּנֵינָן, שִׁמְעוֹן הַצַּדִּיק הָיָה מִשְּׁיָרֵי כְּנֶסֶת הַגְּדֹלָה הוּא הָיָה אוֹמֵר עַל שְׁלשָׁה דְּבָרִים הָעוֹלָם עוֹמֵד, עַל הַתּוֹרָה וְעַל הָעֲבוֹדָה וְעַל גְּמִילוּת חֲסָדִים. רַב הוּנָא בְּשֵׁם רַבִּי אָחָא, עוֹבְרֵי הַיָּם פֵּרְשׁוּ אוֹתוֹ, נָחִיתָ בְחַסְדְּךָ, זוּ גְּמִילוּת חֲסָדִים, נֵהַלְתָּ בְעָזְּךָ זוּ תּוֹרָה, עֲדַיִן הָיָה הָעוֹלָם מִתְמוֹטֵט וְאֵימָתַי נִתְבַּסֵּס כְּשֶׁבָּאוּ אֶל נְוֵה קָדְשֶׁךָ. רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי, (ישעיה נא, טז) "וָאָשִׂם דְּבָרַי בְּפִיךָ", אֵלּוּ תּוֹרָה, "וּבְצֵל יָדִי כִּסִּיתִיךָ", זוּ גְּמִילוּת חֲסָדִים, לְלַמֶּדְךָ שֶׁכָּל מִי שֶׁעוֹסֵק בַּתּוֹרָה וּבִגְמִילוּת חֲסָדִים זוֹכֶה לַחֲסוֹת בְּצִלּוֹ שֶׁל הַקָּדוֹשׁ בָּרוּךְ הוּא. הָדָא הוּא דִּכְתִיב (תהלים לו, ח) "מַה יָּקָר חַסְדְּךָ אֱלֹהִים וּבְנֵי אָדָם בְּצֵל כְּנָפֶיךָ יֶחֱסָיוּן". (ישעיה שם) "לִנְטֹעַ שָׁמַיִם וְלִיסֹד אָרֶץ", אֵלּוּ הַקָּרְבָּנוֹת.  וְלֵאמֹר לְצִיוֹן עַמִּי אָתָּה, אָמַר רַבִּי הוּנָא בַּר פָּפָּא חִזַּרְנוּ עַל כָּל הַמִּקְרָא וְלֹא מָצִינוּ מָקוֹם שֶׁנִּקְרְאוּ יִשְׂרָאֵל צִיּוֹן וְהֵיכָן מָצִינוּ, כָּאן, "וְלֵאמֹר לְצִיּוֹן עַמִּי אָתָּה".

{pפסוק ידp}  שָׁמְעוּ עַמִּים יִרְגָּזוּן. כֵּיוָן שֶׁשָּׁמְעוּ אֻמּוֹת הָעוֹלָם שֶׁאָבַד פַּרְעֹה וְחֵילוֹ בַּיָּם, וּבָטְלָה מַלְכוּת שֶׁל מִצְרַיִם, וּשְׁפָטִים נַעֲשׂוּ בַּעֲבוֹדָה זָרָה שֶׁלָּהֶן, הִתְחִילוּ מִתְרַגְּזִין, לְכַךְ נֶאֱמַר שָׁמְעוּ עַמִּים יִרְגָּזוּן. דָּבָר אַחֵר כֵּיוָן שֶׁשָּׁמְעוּ אֻמּוֹת הָעוֹלָם שֶׁהַקָּדוֹשׁ בָּרוּךְ הוּא הֵרִים קַרְנָם שֶׁל יִשְׂרָאֵל וּמַכְנִיסָן לָאָרֶץ הִתְחִילוּ מִתְרַגְּזִין. אָמַר לָהֶם הַמָּקוֹם, שׁוֹטִים שֶּׁבָּעוֹלָם, כַּמָּה מְלָכִים מָלְכוּ מִכֶּם וְלֹא כָּעֲסוּ בְּנֵי יִשְׂרָאֵל, שֶׁנֶּאֱמַר (בראשית לו, לא) "וְאֵלֶּה הַמְּלָכִים", כַּמָּה שִׁלְטוֹנִים שָׁלְטוּ מִכֶּם וְלֹא כָּעֲסוּ בְּנֵי יִשְׂרָאֵל,  "אַלּוּף לוֹטָן", וְעַכְשָׁיו אַתֶּם כּוֹעֲסִים, אַף אֲנִי נוֹתֵן לָכֶם כַּעַס שֶׁאֵין בּוֹ רָצוֹן, שֶׁנֶּאֱמַר (תהלים צט, א) "ה' מָלָךְ יִרְגְּזוּ עַמִּים".

חִיל אָחַז יֹשְׁבֵי פְּלָשֶׁת. כֵּיוָן שֶׁשָּׁמְעוּ שֶׁיִּשְׂרָאֵל נִכְנָסִין לָאָרֶץ אָמְרוּ, עַכְשָׁיו הֵן בָּאִין לְעוֹרֵר עֶבְרָתָם שֶׁל בְּנֵי אֶפְרַיִם, שֶׁנֶּאֱמַר (דבהי"א ז, כ) "וּבְנֵי אֶפְרַיִם שׁוּתָלַח וּבֶרֶד בְּנוֹ"  (תהלים עח, ט) "בְּנֵי אֶפְרַיִם רוֹמֵי קָשֶׁת", מִפְּנֵי מַה, עַל "לֹא שָׁמְרוּ בְּרִית אֶלֹהִים וּבְתוֹרָתוֹ מֵאֲנוּ לָלֶכֶת", עַל שֶׁעָבְרוּ עַל הַקֵּץ, עַל שֶׁעָבְרוּ עַל הַשְּׁבֻעָה. דָּבָר אַחֵר אָמְרוּ, אֵין לָהֶם דֶּרֶךְ בְּכָל מָקוֹם אֶלָּא עָלֵינוּ, שֶׁעַכְשָׁיו הֵן בָּאִין וּבוֹזְזִין אֶת כָּל נְכָסֵינוּ וּמַחֲרִיבִים אֶת אַרְצֵנוּ.

{pפסוק טוp}  אָז נִבְהֲלוּ אַלּוּפֵי אֱדוֹם. אִם תֹּאמַר שֶׁהֵן בָּאִין לִירַשׁ אֶת אַרְצָם, הֲלֹא כְּבָר נֶאֱמַר (דברים ב, ד ה) "אַתֶּם עֹבְרִים בִּגְבוּל אֲחֵיכֶם בְּנֵי עֵשָׂו וְגוֹ' וְנִשְׁמַרְתֶּם מְאֹד אַל תִּתְגָּרוּ בָם", הָא מַה תַּלְמוּד לוֹמַר אָז נִבְהֲלוּ אַלּוּפִי אֱדוֹם, מִפְּנֵי אֲנִינוּת, דָּבָר אַחֵר אָמְרוּ, עַכְשָׁיו הֵן בָּאִין לְעוֹרֵר מְרִיבָה שֶׁבֵּין אָבִינוּ לַאֲבִיהֶם, שֶׁנֶּאֱמַר (בראשית כז, מא) "וַיִּשְׂטֹם עֵשָׂו" וְגוֹ'. אֵילֵי מוֹאָב יֹאחֲזֵמוֹ רָעַד. אִם תֹּאמַר שֶׁהֵן בָּאִין לִירַשׁ אֶת אַרְצָם, וַהֲלֹא כְּבָר נֶאֱמַר  "וַיֹּאמֶר ה' אֵלַי אַל תָּצַר אֶת מוֹאָב", וְאוֹמֵר (שם, יט) "וְקָרַבְתָּ מוּל בְּנֵי עַמּוֹן", הָא מַה תַּלְמוּד לוֹמַר אֵילֵי מוֹאָב יֹאחֲזֵמוֹ רָעַד, מִפְּנֵי אֲנִינוּת. דָּבָר אַחֵר אָמְרוּ, עַכְשָׁיו הֵן בָּאִין לְעוֹרֵר מְרִיבָה שֶׁבֵּין אָבִינוּ לְאַבְרָהָם, שֶׁנֶּאֱמַר "וַיְהִי רִיב בֵּין רֹעֵי מִקְנֵה אַבְרָם" וְגוֹ'. נָמֹגוּ כֹּל יֹשְׁבֵי כְנָעַן. כֵּיוָן שֶׁשָּׁמְעוּ יוֹשְׁבֵי כְּנַעַן שֶׁאָמַר הַמָּקוֹם לְמֹשֶׁה,  "רַק מֵעָרֵי הָעַמִּים הָאֵלֶּה" וְגוֹ' "כִּי הַחֲרֵם תַּחֲרִימֵם" וְגוֹ', אָמְרוּ אֵלּוּ וְאֵלּוּ לֹא הָיוּ מִתְיָרְאִים אֶלָּא מִפְּנֵי מָמוֹנָם וּמִפְּנֵי נִכְסֵיהֶם, אֲבָל עָלֵינוּ אֵין בָּאִין אֶלָּא לְכַלּוֹתֵנוּ וְלִירַשׁ אֶת אַרְצֵנוּ. הִתְחִילוּ נְמֵסִין שֶׁנֶּאֱמַר נָמֹגוּ אֵין נְמִיגָה אֶלָּא מְסִיָּה, שֶׁנֶּאֱמַר (תהלים עה, ד) "נְמוֹגִים אֶרֶץ וְכָל יֹשְׁבֶיהָ", וְאוֹמֵר (יחזקאל כא, כ) "לְמַעַן לָמוּג לֵב".

{pפסוק טזp}  (נָמֹגוּ כֹּל יֹשְׁבֵי כְנָעַן). תִּפֹּל עֲלֵיהֶם אֵימָתָה וָפַחַד, אֵימָתָה עַל הָרְחוֹקִים, וָפַחַד עַל הַקְּרוֹבִים, כָּעִנְיַן שֶׁנֶּאֱמַר  "וַיְהִי כִשְׁמֹעַ כָּל מַלְכֵי הָאֱמֹרִי" וְגוֹ', וְכֵן רָחָב אָמְרָה לִשְׁלוּחֵי יְהוֹשֻׁעַ (שם ב, י יא) "כִּי שָׁמַעְנוּ אֵת אֲשֶׁר הוֹבִישׁ ה' וַנִּשְׁמַע וַיִּמַּס לְבָבֵנוּ".

בִּגְדֹל זְרוֹעֲךָ יִדְּמוּ כָּאָבֶן, כֵּיוָן שֶׁיָּצְאוּ יִשְׂרָאֵל מִן הַיָּם כִּנֵּס עֲמָלֵק אֶת כָּל אֻמּוֹת הָעוֹלָם וּבָא וְעָשָׂה מִלְחָמָה עִם יִשְׂרָאֵל, וְהִתְפַּלֵּל מֹשֶׁה בְּעַד הָעָם, בְּאוֹתָהּ שָׁעָה דָּמָמוּ כֻּלָּם כְּאֶבֶן, לְכַךְ נֶאֱמַר בִּגְדֹל זְרוֹעֲךָ יִדְּמוּ כָּאָבֶן. דָּבָר אַחֵר כֵּיוָן שֶׁנִּכְנְסוּ מְרַגְּלִים לְאָרֶץ כָּל מִי שֶׁהָיָה אוֹמֵר אֵלּוּ מְרַגְּלֵי יִשְׂרָאֵל הָיָה דּוֹמֵם כָּאָבֶן. דָּבָר אַחֵר כֵּיוָן שֶׁעָבְרוּ יִשְׂרָאֵל הַיַּרְדֵּן נִכְנְסוּ כָּל מַלְכֵי כְּנַעַן וְעָשׂוּ מִלְחָמָה עִם יִשְׂרָאֵל, שֶׁנֶּאֱמַר (יהושע יא, א ד) "וַיְהִי כִּשְׁמֹעַ יָבִין מֶלֶךְ חָצוֹר וַיִּשְׁלַח אֶל יוֹבָב וְגוֹ' וְאֶל הַמְּלָכִים אֲשֶׁר מִצְּפוֹן וַיֵּצְאוּ הֵם וְכָל מַחֲנֵיהֶם עִמָּם" וְגוֹ' (שם ט, ב) "וַיִּתְקַבְּצוּ לְהִלָּחֵם עִם יְהוֹשֻׁעַ וְעִם יִשְׂרָאֵל פֶּה אֶחָד". בְּאוֹתָהּ שָׁעָה הִתְפַּלֵּל יְהוֹשֻׁעַ וְדָמְמוּ כֻּלָּם כָּאֶבֶן.

{rרמז רנבr}  עַד יַעֲבֹר עַמְּךָ ה', אֶת הַיָּם עַד יַעֲבֹר אֶת הַיַּרְדֵּן עַד יַעֲבֹר נַחֲלֵי אַרְנוֹן. עַם זוּ קָנִיתָ (לְפִיכָךְ כָּל) [לְפִי שֶׁכָּל] הָעוֹלָם שֶׁלְּךָ וְאֵין לְךָ עַם אֶלָּא יִשְׂרָאֵל, שֶׁנֶּאֱמַר  "עַם זוּ יָצַרְתִּי לִי".

אַרְבָּעָה נִקְרְאוּ קִנְיָן. XאY יִשְׂרָאֵל, שֶׁנֶּאֱמַר עַם זוּ קָנִיתָ. XבY אֶרֶץ יִשְׂרָאֵל נִקְרֵאת קִנְיָן, שֶׁנֶּאֱמַר (תהלים עח, נד) "הַר זֶה קָנְתָה יְמִינוֹ". XגY אַבְרָהָם נִקְרָא קִנְיָן, שֶׁנֶּאֱמַר  "וַיְבָרְכֵהוּ וַיֹּאמַר בָּרוּךְ אַבְרָם לְאֵל עֶלְיוֹן קֹנֵה שָׁמַיִם וָאָרֶץ". XדY הַתּוֹרָה נִקְרֵאת קִנְיָן, שֶׁנֶּאֱמַר (משלי ח, כב) "ה' קָנָנִי רֵאשִׁית דַּרְכּוֹ". יָבֹאוּ יִשְׂרָאֵל שֶׁנִּקְרְאוּ קִנְיָן לָאָרֶץ שֶׁנִּקְרֵאת קִנְיָן וְיִבְנוּ בֵּית הַמִּקְדָשׁ שֶׁנִּקְרָא קִנְיָן בִּזְכוּת הַתּוֹרָה שֶׁנִּקְרֵאת קִנְיָן, לְכַךְ נֶאֱמַר עַם זוּ קָנִיתָ. (כָּתוּב בַּפָּסוּק וּבָרוּךְ אַבְרָם).

{pפסוק יז-יטp} {rרמז רנגr}  תְּבִאֵמוֹ וְתִטָּעֵמוֹ, נִתְנַבְּאוּ אָבוֹת וְלֹא יָדְעוּ מַה נִתְנַבְּאוּ, תְּבִיאֵנוּ וְתִטָּעֵנוּ אֵין כְּתִיב כָּאן, אֶלָּא תְּבִאֵמוֹ וְתִטָּעֵמוֹ, אָמְרוּ, הַבָּנִים נִכְנָסִים וְאֵין הָאָבוֹת נִכְנָסִין. וְכֵן הוּא אוֹמֵר  "אִם לֹא תֵדְעִי לָךְ הַיָּפָה בַּנָּשִׁים" וְגוֹ', אָמְרוּ, הַגְּדָיִים נִכְנָסִין וְאֵין הַתְּיָשִׁים נִכְנָסִין.

דָּבָר אַחֵר תְּבִאֵמוֹ וְתִטָּעֵמוֹ כְּכֶרֶם זֶה שֶׁהוּא נָטוּעַ שׁוּרוֹת שׁוּרוֹת,  שֶׁנֶּאֱמַר (עי' יחזקאל מח, א ז) "מִפְּאַת קָדִימָה עַד פְּאַת יָמָּה יְהוּדָה אֶחָד דָּן אֶחָד נַפְתָּלִי אֶחָד". דָּבָר אַחֵר תְּבִאֵמוֹ וְתִטָּעֵמוֹ, נְטִיעָה שֶׁאֵין בָּהּ נְטִישָׁה, שֶׁנֶּאֱמַר (ירמיה כד, ו) "וּבְנִיתִים וְלֹא אֱהֶרֹס וּנְטַעְתִּים וְלֹא אֶתּוֹשׁ". (יחזקאל כ, ג) "כִּי בְהַר קָדְשִׁי בְּהַר מְרוֹם יִשְׂרָאֵל", בְּהַר נַחֲלָתְךָ, בָּהָר שֶׁהִבְטַחְתָּנוּ בּוֹ, שֶׁנֶּאֱמַר  "בְּהַר מְרוֹם יִשְׂרָאֵל".

אַרְבָּעָה נִקְרְאוּ נַחֲלָה. XאY יִשְׂרָאֵל נִקְרְאוּ נַחֲלָה, שֶׁנֶּאֱמַר (דברים ט, כט) "וְהֵם עַמְּךָ וְנַחֲלָתְךָ". XבY אֶרֶץ יִשְׂרָאֵל נִקְרֵאת נַחֲלָה, שֶׁנֶּאֱמַר  "בָּאָרֶץ אֲשֶׁר ה' אֱלֹהֶיךָ נֹתֵן לְךָ נַחֲלָה". XגY בֵּית הַמִּקְדָשׁ נִקְרָא נַחֲלָה, שֶׁנֶּאֱמַר בְּהַר נַחֲלָתְךָ. XדY הַתּוֹרָה נִקְרֵאת נַחֲלָה, שֶׁנֶּאֱמַר (במדבר כא, יט) "וּמִמַּתָּנָה נַחֲלִיאֵל". אָמַר הַקָּדוֹשׁ בָּרוּךְ הוּא יָבֹאוּ יִשְׂרָאֵל שֶׁנִּקְרְאוּ נַחֲלָה, לָאָרֶץ שֶׁנִּקְרֵאת נַחֲלָה, וְיִבְנוּ בֵּית הַמִּקְדָשׁ שֶּׁנִּקְרָא נַחֲלָה, בִּזְכוּת הַתּוֹרָה שֶׁנִּקְרֵאת נַחֲלָה.

מָכוֹן לְשִׁבְתְּךָ, זֶה אֶחָד מִן הַדְּבָרִים שֶׁכִּסֵּא שֶׁל מַטָּה מְכֻוָּן כְּנֶגֶד כִּסֵּא שֶׁל מַעְלָה. וְכֵן הוּא אוֹמֵר (תהלים יא, ד) "ה' בְּהֵיכַל קָדְשׁוֹ ה' בַּשָּׁמַיִם כִּסְאוֹ". וְאוֹמֵר  "בָּנֹה בָנִיתִי בֵּית זְבֻל לָךְ מָכוֹן לְשִׁבְתְּךָ עוֹלָמִים".

פָּעַלְתָּ ה', חָבִיב בֵּית הַמִּקְדָשׁ לִפְנֵי הַמָּקוֹם, כְּשֶׁבָּרָא הַקָּדוֹשׁ בָּרוּךְ הוּא אֶת עוֹלָמוֹ לֹא בְּרָאוֹ אֶלָּא בְּמַאֲמָר, שֶׁנֶּאֱמַר (תהלים לג, ו) "בִּדְבַר ה' שָׁמַיִם נַעֲשׂוּ" וְגוֹ' וּכְשֶׁבָּנָה בֵּית הַמִּקְדָשׁ כִּבְיָכוֹל פְּעֻלָּה לְפָנָיו, שֶׁנֶּאֱמַר פָּעַלְתָּ ה'. אוֹי לָהֶם לְאֻמּוֹת הָעוֹלָם מַה הֵן שׁוֹמְעִין בְּאָזְנֵיהֶם, הֲרֵי בֵּית הַמִּקְדָּשׁ קָרוּי פְּעֻלָּה לְפָנָיו וְעָמְדוּ וְהֶחֱרִיבוּ אוֹתוֹ. הֵם אָמְרוּ (שם קלז, ז) "עָרוּ עָרוּ עַד הַיְסוֹד בָּהּ", לְעִנְיָן כֵּן מַהוּ אוֹמֵר (ירמיה כה, ל) "ה' מִמָּרוֹם יִשְׁאָג וְגוֹ' שָׁאֹג יִשְׁאַג עַל נָוֵהוּ".  ("עַד) [וְאֶת] "נָוֵהוּ הֵשַׁמּוּ".

מִקְּדָשׁ אֲדֹנָי כּוֹנֲנוּ יָדֶיךָ, חָבִיב בֵּית הַמִּקְדָּשׁ לִפְנֵי הַקָּדוֹשׁ בָּרוּךְ הוּא שֶׁכְּשֶׁבָּרָא אֶת עוֹלָמוֹ לֹא בְּרָאוֹ אֶלָּא בְּיָדוֹ אַחַת, שֶׁנֶּאֱמַר (ישעיה מח, יג) "אַף יָדִי יָסְדָה אֶרֶץ", וּכְשֶׁבָּרָא בֵּית הַמִּקְדָּשׁ כִּבְיָכוֹל בִּשְׁתֵּי יָדָיו, שֶׁנֶּאֱמַר מִקְּדָשׁ אֲדֹנָי כּוֹנֲנוּ יָדֶיךָ, אֵימָתָי תִּבְנֵהוּ, בִּשְׁתֵּי יָדֶיךָ. מָשָׁל לְמַה הַדָּבָר דּוֹמֶה לְלִסְטִים שֶׁנִּכְנְסוּ לִפְלָטִין שֶׁל מֶלֶךְ (וְהֶחֱזִירוֹ) [וְהֶחֱרִיבוּ] פְּלָטִין שֶׁל מֶלֶךְ וּבָזְזוּ וְהָרְגוּ בְּנוֹ שֶׁל מֶלֶךְ, לְאַחַר זְמַן יָשַׁב עֲלֵיהֶם הַמֶּלֶךְ בְּדִין, תָּפַס מֵהֶן, הָרַג מֵהֶם, צָלַב מֵהֶם, יָשַׁב בִּפְלָטִין שֶׁלּוֹ וְאַחַר כָּךְ נִתְוַדַּע מַלְכוּתוֹ בְּעוֹלָם, לְכַךְ נֶאֱמַר מִקְּדָשׁ אֲדֹנָי כּוֹנֲנוּ יָדֶיךָ. ה' יִמְלֹךְ לְעֹלָם וָעֶד.

רַבִּי יוֹסִי אוֹמֵר אִ[י]לּוּ אָמְרוּ יִשְׂרָאֵל עַל הַיָּם "ה' מֶלֶךְ לְעֹלָם וָעֶד" לֹא הָיְתָה אֻמָּה שׁוֹלֶטֶת בָּהֵן לְעוֹלָם, אֶלָּא אָמְרוּ ה' יִמְלֹךְ לְעֹלָם וָעֶד לֶעָתִיד לָבֹא. אֲבָל אֲנַחְנוּ עַמְּךָ עֶדְרְךָ צֹאן מַרְעִיתֶךָ זֶרַע אַבְרָהָם אֹהַבְךָ בְּנֵי יִצְחָק יְחִידְךָ עֲדַת יַעֲקֹב בִּנְךָ בְּכוֹרֶךָ  "גֶּפֶן שֶׁהִסַּעְתָּם מִמִּצְרַיִם וְכַנָּה אֲשֶׁר נָטְעָה יְמִינֶךָ". ה' יִמְלֹךְ לְעֹלָם וָעֶד, מִפְּנֵי מַה, כִּי בָא סוּס פַּרְעֹה וְגוֹ'.

רַבִּי אִיעֲסַק לֵיהּ לִבְרֵיהּ בֵּי רַבִּי יוֹסִי בֶּן זִמְרָא, פָּסְקוּ לֵיהּ תְּרֵיסָר שְׁנִין לְמֵיזַל לְבֵי רַב, אַחְלְפוּהָ קַמֵּיהּ. אָמַר לְהוּ, [נֵיהֲווּ שִׁית שְׁנִין, אַחְלְפוּהָ קַמֵּיהּ אָמַר לְהוּ] אִיכְנוּס וַהֲדַר אֵיזִיל, הֲוָה קָא מִיכְסִיף מֵאֲבוּהָ אָמַר לֵיהּ בְּנִי דַּעַת קוֹנְךָ יֵשׁ בְּךָ, מֵעִיקָרָא כְּתִיב תְּבִאֵמוֹ וְתִטָּעֵמוֹ וּלְבַסּוֹף כְּתִיב (להלן כה, ח) "וְעָשׂוּ לִי מִקְדָּשׁ [וְשָׁכַנְתִּי בְּתוֹכָם"], נָסְבָהּ אֲזַל יָתִיב תְּרֵיסָר שְׁנֵי בְּבֵי רַב עַד דְּאָתָא. אִיעַקְרָא דְּבִיתְהוּ. אָמַר רַבִּי, הֵיכֵי נַעֲבִיד, נִגָּרְשָׁהּ, יֹאמְרוּ עֲנִיָּה זוּ לַשָּׁוְא שָׁמְרָה, לִנְסִיב אִיתְּתָא אַחֲרִיתִי, יֹאמְרוּ זוּ אִשְׁתּוֹ וְזוּ זוֹנָתוֹ, בָּעָא עָלָהּ רַחֲמֵי וְאִיתְּסִיאַת.

אָמַר רַבִּי אֶלְעָזָר, כָּל אָדָם שֶׁיֵּשׁ בּוֹ דֵּעָה כְּאִלּו נִבְנָה בֵּית הַמִּקְדָשׁ בְּיָמָיו, שֶׁזֶּה נִתַּן בֵּין שְׁתֵּי שֵׁמוֹת, שֶׁנֶּאֱמַר (ש"א ב, ג) "כִּי אֵל דֵּעוֹת ה'", וְזֶה נִתַּן בֵּין שְׁתֵּי שֵׁמוֹת, שֶׁנֶּאֱמַר פָּעַלְתָּ ה' מִקְּדָשׁ ה'.

{pפסוק כp}  וַתִּקַּח מִרְיָם הַנְּבִיאָה אֶת הַתֹּף בְּיָדָהּ, וְכִי מִנַּיִן הָיָה לָהֶם לְיִשְׂרָאֵל תֻּפִּים וּמְחוֹלוֹת בַּמִּדְבָּר, אֶלָּא שֶׁהַצַּדִּיקִים מֻבְטָחִים וְיוֹדְעִים שֶׁהַקָּדוֹשׁ בָּרוּךְ הוּא עוֹשֶׂה לָהֶם נִסִּים וּגְבוּרוֹת עִם יְצִיאַת מִצְרַיִם וְהִתְקִינוּ לָהֶם תֻּפִּים וּמְחוֹלוֹת.

{pפסוק כאp}  וַתַּעַן לָהֶם מִרְיָם, מַגִּיד הַכָּתוּב, כְּשֵׁם שֶׁאָמַר מֹשֶׁה שִׁירָה לַאֲנָשִׁים, כָּךְ אָמְרָה מִרְיָם שִׁירָה לַנָּשִׁים, שֶׁנֶּאֱמַר שִׁירוּ לַה' כִּי גָאֹה גָּאָה.

{pפסוק כבp} {rרמז רנדr}  וַיַּסַּע מֹשֶׁה אֶת יִשְׂרָאֵל, אָמַר רַבִּי סִימוֹן לֹא כָּל שֶׁרוֹצֶה לוֹמַר שִׁירָה אוֹמֵר שִׁירָה, אֶלָּא כָּל מִי שֶׁנַּעֲשָׂה לוֹ נֵס וְאוֹמֵר שִׁירָה בְּיָדוּעַ שֶׁמּוֹחֲלִין לוֹ עַל כָּל עֲוֹנוֹתָיו וְנַעֲשֶׂה בְּרִיָּה חֲדָשָׁה. יִשְׂרָאֵל כְּשֶׁנַּעֲשָׂה לָהֶם נֵס וְאָמְרוּ שִׁירָה נִמְחֲלוּ לָהֶן עֲוֹנוֹתֵיהֶן, שֶׁנֶּאֱמַר וַיַּסַּע מֹשֶׁה אֶת יִשְׂרָאֵל שֶׁהִסִּיעָן מֵעֲוֹנוֹתֵיהֶן. וְכֵן אַתָּה מוֹצֵא בִּדְבוֹרָה וּבָרָק שֶׁנַּעֲשָׂה לָהֶם נֵס וְאָמְרוּ שִׁירָה. וּמִנַּיִן שֶׁנִּמְחֲלוּ עֲוֹנוֹתֵיהֶן, רַבִּי אֵיבוֹ בְּשֵׁם רַבִּי אַבָּא, בְּכָל מָקוֹם נֶאֱמַר  "וַיֹּסִיפוּ בְּנֵי יִשְׂרָאֵל לַעֲשׂוֹת הָרַע", וְכָאן כְּתִיב (שם ו, א) "וַיַּעֲשׂוּ בְנֵי יִשְׂרָאֵל", הַתְחָלַת עֲשִׂיָּה, וְהֵיכָן הֵן מַה שֶּׁעָשׂוּ לְשֶׁעָבַר, אֶלָּא מָחַל לָהֶן הַקָּדוֹשׁ בָּרוּךְ הוּא מַה שֶּׁעָשׂוּ לְשֶׁעָבַר. וְכֵן אַתָּה מוֹצֵא בְּדָוִד שֶׁנַּעֲשָׂה לוֹ נֵס וְאָמַר שִׁירָה, וּמִנַּיִן שֶׁנִּמְחַל לוֹ עַל כָּל עֲוֹנוֹתָיו, דִּכְתִיב בָּתַר שִׁירָתוֹ (ש"ב כג, א) "וְאֵלֶּה דִּבְרֵי דָוִד הָאַחֲרֹנִים", הֵיכָן הֵן הָרִאשׁוֹנִים, אֶלָּא מְלַמֵּד שֶׁמָּחַל לוֹ הַקָּדוֹשׁ בָּרוּךְ הוּא.

וַיַּסַּע מֹשֶׁה אֶת יִשְׂרָאֵל, רַבִּי יְהוֹשֻׁעַ אוֹמֵר, נְסִיעָה זוּ נָסְעוּ יִשְׂרָאֵל עַל פִּי מֹשֶׁה, וּשְׁאַר כֹּל הַמַּסָּעוֹת נָסְעוּ עַל פִּי הַגְּבוּרָה, שֶׁנֶּאֱמַר (במדבר ט, יח) "עַל פִּי ה' יִסְעוּ", אֲבָל נְסִיעָה זוּ לֹא נָסְעוּ אֶלָּא עַל פִּי מֹשֶׁה, לְכָךְ נֶאֱמַר וַיַּסַּע מֹשֶׁה אֶת יִשְׂרָאֵל. רַבִּי אֱלִיעֶזֶר אוֹמֵר, עַל פִּי הַגְּבוּרָה נָסְעוּ, שֶׁכֵּן מָצִינוּ בִּשְׁנַיִם וּשְׁלשָׁה מְקוֹמוֹת שֶׁלֹּא נָסְעוּ אֶלָּא עַל פִּי הַגְּבוּרָה, וּמַה תַּלְמוּד לוֹמַר וַיַּסַּע מֹשֶׁה אֶלָּא לְהוֹדִיעַ שִׁבְחָן שֶׁל יִשְׂרָאֵל שֶׁכֵּיוָן שֶׁאָמַר לָהֶן מֹשֶׁה קוּמוּ סְעוּ לֹא אָמְרוּ הֵיאַךְ אָנוּ נוֹסְעִין בַּמִּדְבָּר, וְאֵין בְּיָדֵינוּ מִחְיָה לַדֶּרֶךְ, אֶלָּא הֶאֱמִינוּ וְהָלְכוּ אֲחַרֵי מֹשֶׁה, וַעֲלֵיהֶן מְפֹרָשׁ בַּקַּבָּלָה (ירמיה ב, ב) הָלֹךְ וְקָרָאתָ בְאָזְנֵי יְרוּשָׁלַיִם וְגוֹ'. וְכֵן מָצִינוּ שֶׁחָזְרוּ לַאֲחוֹרֵיהֶן שָׁלֹשׁ מַסָּעוֹת, שֶׁנֶּאֱמַר  "וַיִּסְעוּ מִפְּנֵי הַחִירֹת וַיַּעַבְרוּ בְתוֹךְ הַיָּם וַיִּסְעוּ מִמָּרָה וַיָּבֹאוּ אֵילִמָה וַיִּסְעוּ מֵאֵילִם וַיַּחֲנוּ עַל יַם סוּף", וְכֵן מָצִינוּ שֶׁחָזְרוּ לִכְבוֹדוֹ שֶׁל אַהֲרֹן לִקְבוּרָתוֹ שְׁמוֹנָה מַסָּעוֹת, שֶׁנֶּאֱמַר "וּבְנֵי יִשְׂרָאֵל נָסְעוּ מִבְּאֵרֹת בְּנֵי יַעֲקָן מוֹסֵרָה שָׁם מֵת אַהֲרֹן", וְכִי בְּמוֹסֵרָה מֵת וַהֲלֹא לֹא מֵת אֶלָּא בְּהֹר הָהָר, שֶׁנֶּאֱמַר (במדבר לג, לח) "וַיַּעַל אַהֲרֹן הַכֹּהֵן אֶל הֹר הָהָר" וּמַה תַּלְמוּד לוֹמַר "שָׁם מֵת אַהֲרֹן", אֶלָּא מְלַמֵּד שֶׁחָזְרוּ לִכְבוֹדוֹ שֶׁל אַהֲרֹן לִקְבוּרָתוֹ שְׁמוֹנָה מַסָּעוֹת.

רַבִּי אֱלִיעֶזֶר אוֹמֵר, עַל פִּי הַגְּבוּרָה נָסְעוּ, וּמַה תַּלְמוּד לוֹמַר וַיַּסַּע מֹשֶׁה, אֶלָּא מְלַמֵּד שֶׁהִסִּיעָן מֹשֶׁה בְּעַל כָּרְחָן, שֶׁכֵּיוָן שֶׁרָאוּ בְּפִגְרֵי הָאֲנָשִׁים שֶׁהָיוּ מֵעֲבִידִין בָּהֵן בְּפֶרֶךְ וּבַעֲבוֹדָה קָשָׁה כֻּלָּם פְּגָרִים מֵתִים מֻטָּלִים עַל שְׂפַת הַיָּם, אָמְרוּ כִּמְדוּמִין אָנוּ שֶׁלֹּא נִשְׁתַּיֵּר אָדָם בְּמִצְרַיִם, שֶׁנֶּאֱמַר (במדבר יד, ד) "נִתְּנָה רֹאשׁ וְנָשׁוּבָה מִצְרָיְמָה", וְנַעֲשֶׂה לָנוּ עֲבוֹדָה זָרָה וְתֵרֵד בְּרֹאשֵׁנוּ וְנַחֲזֹר לְמִצְרַיִם, יָכוֹל שֶׁאָמְרוּ וְלֹא עָשׂוּ, הֲרֵי הוּא אוֹמֵר  "וַיְמָאֲנוּ לִשְׁמֹעַ וְלֹא זָכְרוּ נִפְלְאֹתֶיךָ אֲשֵׁר עָשִׂיתָ עִמָּהֶם וַיַּקְשׁוּ אֶת עָרְפָּם".

רַבִּי יְהוּדָה בַּר אִלְעַאי אוֹמֵר, עֲבוֹדָה זָרָה עָבְרָה עִם יִשְׂרָאֵל בַּיָּם, וְהִסִּיעָם מֹשֶׁה בְּאוֹתָהּ שָׁעָה, שֶׁנֶּאֱמַר וַיַּסַּע מֹשֶׁה אֶת יִשְׂרָאֵל מִיַּם סוּף, מִדָּבָר שֶׁהָיָה עִמָּהֶם בְּיַם סוּף.

וַיַּסַּע מֹשֶׁה אֶת יִשְׂרָאֵל, זֶה שֶׁאָמַר הַכָּתוּב (תהלים סח, נב) "וַיַּסַּע כַּצֹּאן עַמּוֹ", מַה הַצֹּאן מִתְרַדֶּפֶת וְהָרוֹעֶה מְכַנְּסָם, כָּךְ הָיוּ יִשְׂרָאֵל בַּמִּדְבָּר מִתְלַחֲמִין וּבוֹכִין וּמִתְרַעֲמִים, כְּמַה שֶׁנֶּאֱמַר (שם, מ) "כַּמָּה יַמְרוּהוּ בַמִּדְבָּר", כִּבְיָכוֹל לֹא נִסְתַּלֵּק מֵעֲלֵיהֶם הַקָּדוֹשׁ בָּרוּךְ הוּא, אֶלָּא נִהַגָם כַּצֹּאן, שֶׁנֶּאֱמַר וַיַּסַּע מֹשֶׁה, דָּבָר אַחֵר מַה הַצֹּאן מְשַׁבֶּרֶת אֶת הָאִילָנוֹת וְאַף עַל פִּי כֵן אֵין בְּעָלֶיהָ מַקְפִּיד עָלֶיהָ, כָּךְ (יחזקאל לד, לא) ("ואתנה) [וְאַתֵּן] צֹאנִי" וְגוֹ', צֹאן לְעֳנָשִׁים וְאָדָם לְמַתַּן שָׂכָר. דָּבָר אַחֵר לָמָּה כַּצֹּאן, כְּשֵׁם שֶׁהָרוֹעֶה זָהִיר בְּצֹאנוֹ בַּיּוֹם מִפְּנֵי הַחַמָּה וּבַלַּיְלָה מִפְּנֵי הַזְּאֵבִים, כָּךְ הָיָה הַקָּדוֹשׁ בָּרוּךְ הוּא  "לֹא יָמִישׁ עַמּוּד הֶעָנָן" וְגוֹ', וְאוֹמֵר (ישעיה ד, ו) "וְסֻכָּה תִּהְיֶה לְצֵל יוֹמָם", וְאוֹמֵר  "נָחִיתָ כַצֹּאן עַמֶּךָ" וְגוֹ'.

מַהוּ וַיַּסַּע שֶׁהִסִּיעָן בְּעַל כָּרְחָן, דִּכְתִיב (לעיל יד, ז) "וַיִּקַּח שֵׁשׁ מֵאוֹת רֶכֶב", עָמַד פַּרְעֹה וְקִשֵּׁט אוֹתָן הַסּוּסִים בַּאֲבָנִים טוֹבוֹת וּמַרְגָּלִיּוֹת, וּכְשֶׁנִּטְבְּעוּ בַּיַּם הָיוּ צָפִין עַל שְׂפַת הַיָּם וְהָיוּ יִשְׂרָאֵל יוֹרְדִין בְּכָל יוֹם וְנוֹטְלִין מֵהֶן וְלֹא הָיוּ מְבַקְּשִׁין לָזוּז מִשָּׁם, כֵּיוָן שֶׁרָאָה מֹשֶׁה כָּךְ, אָמַר לָהֶם מָה אַתֶּם סְבוּרִים שֶׁבְּכָל יוֹם הַיָּם מַעֲלֶה לָכֶם אֲבָנִים טוֹבוֹת וּמַרְגָּלִיּוֹת עָמַד וְהִסִּיעָן בְּעַל כָּרְחָן.

{rרמז רנהr}  וַיֵּצְאוּ אֶל מִדְבַּר שׁוּר, זֶה מִדְבַּר כּוּב. אָמְרוּ עָלָיו עַל מִדְבַּר כּוּב, שֶׁהוּא שְׁמוֹנֶה מֵאוֹת פַּרְסָה עַל שְׁמוֹנֶה מֵאוֹת פַּרְסָה, כֻּלּוֹ מָלֵא נְחָשִׁים וְעַקְרַבִּים, שֶׁנֶּאֱמַר (דברים ח, טו) "הַמּוֹלִיכֲךָ בַּמִּדְבָּר הַגָּדֹל וְהַנּוֹרָא נָחָשׁ שָׂרָף וְעַקְרָב", וְאוֹמֵר  "מַשָּׂא (מִדְבָּר) [בַּהֲמוֹת] נֶגֶב בְּאֶרֶץ צָרָה וְצוּקָה [לָבִיא וָלַיִשׁ מֵהֶם אֶפְעֶה"] וְגוֹ' וְאֵין אֶפְעֶה אֶלָּא עָכָס. אָמְרוּ, כְּשֶׁעָכָס זֶה רוֹאֶה צֵל עוֹף פּוֹרֵחַ בָּאֲוִיר מִיַּד מֵת וְנוֹשֵׁר אֵבָרִים אֵבָרִים. אַף עַל פִּי כֵן (ירמיה ב, ו) "וְלֹא אָמְרוּ אַיֵּה ה' הַמַּעֲלֶה אֹתָנוּ מֵאֶרֶץ מִצְרָיִם וְגוֹ' בְּאֶרֶץ צִיָּה וְצַלְמָוֶת", מַהוּ צַלְמָוֶת, מָקוֹם צֵל וְעִמּוֹ מָוֶת. אָמַר רַבִּי אַבָּא, הַדָּבָר הַזֶּה הֵסִיחַ לִי רַבֵּינוּ הַגָּדוֹל, אָדָם אֶחָד הָיָה בְּאֶרֶץ יִשְׂרָאֵל וְהָיוּ קוֹרִין אוֹתוֹ מְרוּטָה, פַּעַם אַחַת הָלַךְ לְלַקֵּט עֵצִים בְּרֹאשׁ הָהָר וְרָאָה אֶת הַנָּחָשׁ יָשֵׁן וְהַנָּחָשׁ לֹא רָאָהוּ, מִיַּד נָשְׁרוּ שְׂעַר רֹאשׁוֹ וְלֹא צָמַח בּוֹ שֵׂעָר עַד יוֹם מוֹתוֹ, וְהָיוּ קוֹרִין אוֹתוֹ מְרוּטָה.

אָמַר רַבִּי יוֹסֵי, מִדְבַּר שׁוּר הָיוּ שָׁם נְחָשִׁים כְּקוֹרַת בֵּית הַבַּד וְעַקְרַבִּים כִּמְלֹא הַבָּיִת, מַעֲשֶׂה בְּשָׁבוּר הַמֶּלֶךְ שֶׁהָיָה עוֹבֵר שָׁם, עָבְרָה שַׁיָּירָא רִאשׁוֹנָה וּבְלָעָהּ הַנָּחָשׁ וְעָבְרָה שְׁנִיָּה וּשְׁלִישִׁית וּבְלָעָהּ. הָיָה הַמֶּלֶךְ יוֹשֵב וּמֵצֵר, הָיָה שָׁם עִמּוֹ אַרְכִיסְטְרַטִיגוּס. אָמְרוּ לוֹ, מָה אַתָּה עוֹמֵד, הָבֵא עֲשָׂרָה גִּבּוֹרִים וְהֵבִיא. אָמַר לוֹ, יְמַלְאוּ סְדִירוֹת שֶׁל תֶּבֶן, עָשׂוּ כֵן וּמְגַלְגְּלִין לְפִיו וְהוּא בּוֹלֵעַ עַד שֶׁנָּפְחָה כְּרֵסוֹ וְלֹא הָיָה יָכוֹל לָהֶן וְעָמְדוּ וְהָרְגוּ אוֹתוֹ. אָמַר רַבִּי יוֹסֵי בַּר רַבִּי חֲנִינָא, גָּדוֹל הוּא אֱלֹהֵינוּ שֶׁהִצִּילָנוּ מִן הַמִּדְבָּר הַהוּא.

וַיֵּלְכוּ שְׁלֹשֶׁת יָמִים בַּמִּדְבָּר וְלֹא מָצְאוּ מָיִם. רַבִּי יְהוֹשֻׁעַ אוֹמֵר, כְּמַשְׁמָעוֹ. רַבִּי אֱלִיעֶזֶר אוֹמֵר, וַהֲלֹא הַמַּיִם תַּחַת רַגְלֵי יִשְׂרָאֵל הָיוּ וְהָאָרֶץ אֵינָהּ צָפָה אֶלָּא עַל הַמַּיִם, שֶׁנֶּאֱמַר (תהלים קלו, ו) "לְרֹקַע הָאָרֶץ עַל הַמָּיִם", הָא מַה תַּלְמוּד לוֹמַר לֹא מָצְאוּ מָיִם, אֶלָּא כְּדֵי לְיַגְּעָן. אֲחֵרִים אוֹמְרִים מַיִם שֶׁנָּטְלוּ יִשְׂרָאֵל בֵּין הַגְּזָרִים שָׁלְמוּ מֵהֶם בְּאוֹתָהּ שָׁעָה, הָא מַה תַּלְמוּד לוֹמַר וְלֹא מָצְאוּ מָיִם, אַף בִּכְלֵיהֶם לֹא מָצְאוּ, כָּעִנְיָן שֶׁנֶּאֱמַר (ירמיה יד, ג) "וְאַדִּרֵיהֶם שָׁלְחוּ צְעִירֵיהֶם" וְגוֹ'.

דּוֹרְשֵׁי רְשׁוּמוֹת אוֹמְרִים, לֹא מָצְאוּ מָיִם, דִּבְרֵי תּוֹרָה שֶׁנִּמְשְׁלוּ לְמַּיִם, שֶׁנֶּאֱמַר  "הוֹי כָּל צָמֵא לְכוּ לַמַּיִם", לְפִי שֶּׁפָּרְשׁוּ מִדִּבְרֵי תּוֹרָה שְׁלֹשֶׁת יָמִים לְכַךְ מָרְדוּ. לְפִיכַךְ הִתְקִינוּ הַנְּבִיאִים וְהַזְּקֵנִים, שֶׁיְּהוּ קוֹרִין בַּתּוֹרָה בְּשַׁבָּת וּבְשֵׁנִי וּבַחֲמִישִׁי. כֵּיצַד, מַפְסִיקִין אֶחָד בְּשַׁבָּת וְקוֹרִין בַּשֵּׁנִי, וּמַפְסִיקִין בַּשְּׁלִישִׁי וּבָרְבִיעִי וְקוֹרִין בַּחֲמִישִׁי, וּמַפְסִיקִין בַּשִּׁשִּׁי. מֵעִיקָרָא תְּקִינוּ חַד גַּבְרָא תְּלָתָא פְּסוּקֵי, כְּנֶגֶד כֹּהֲנִים לְוִיִּם וְיִשְׂרְאֵלִים אָתָא עֶזְרָא, תִּיקֵּן תְּלָתָא פְּסוּקֵי כְּנֶגֶד עֲשָׂרָה בַּטְלָנִים.

{pפסוק כגp}  וַיָּבֹאוּ מָרָתָה. רַבִּי יְהוֹשֻׁעַ אוֹמֵר, לִשְׁלוֹשָׁה מְקוֹמוֹת בָּאוּ יִשְׂרָאֵל בְּאוֹתָהּ שָׁעָה, שֶׁנֶּאֱמַר וַיָּבֹאוּ מָרָתָה וְגוֹ'. רַבִּי אֶלְעָזָר הַמּוֹדָעִי אוֹמֵר, לֹא בָּאוּ אֶלָּא לְמָקוֹם אֶחָד בִּלְבָד. וַיִּלֹנוּ הָעָם. רַבִּי יְהוֹשֻׁעַ אוֹמֵר, הָיָה לָהֶן לְיִשְׂרָאֵל לִימָּלֵךְ בַּגָּדוֹל שֶׁבָּהֶן תְּחִלָּה. לֵאמֹר מַה נִּשְׁתֶּה אֶלָּא עָמְדוּ וְאָמְרוּ דִּבְרֵי תַרְעוֹמוֹת עַל מֹשֶׁה. רַבִּי אֶלְעָזָר הַמּוֹדָעִי אוֹמֵר, לְמֵדִים הָיוּ יִשְׂרָאֵל לִהְיוֹת אוֹמְרִים דִּבְרֵי תַרְעוֹמוֹת עַל מֹשֶׁה, וְלֹא עַל מֹשֶׁה בִּלְבַד אָמְרוּ אֶלָּא כְּלַפֵּי הַגְּבוּרָה, לָכֵן נֶאֱמַר לֵאמֹר מַה נִּשְׁתֶּה.

{pפסוק כהp} {rרמז רנוr}  וַיִּצְעַק אֶל ה' וְגוֹ'. מִכַּאן שֶׁאֵין הַצַּדִּיקִים קָשִׁים לְקַבֵּל תְּפִלָּתָן, לְפִי דַּרְכְּךָ אַתָּה לָמֵד שֶׁתְּפִלַּת הַצַּדִּיק קְצָרָה. מַעֲשֶׂה בְּתַלְמִיד אֶחָד שֶׁעָבַר לִפְנֵי רַבִּי אֱלִיעֶזֶר וְקִצֵּר בְּבִרְכוֹתָיו. אָמְרוּ לוֹ תַלְמִידָיו, רַבִּי, רָאִיתָ פְּלוֹנִי שֶׁקִּצֵּר בְּבִרְכוֹתָיו, וְהָיוּ אוֹמְרִים עָלָיו תַּלְמִיד חָכָם קַצְרָן הוּא זֶה. אָמַר לָהֶם, לֹא קִצֵּר זֶה יוֹתֵר מִמּשֶׁה, שֶׁנֶּאֱמַר (במדבר יב, יג) "אֵל נָּא רְפָא נָּא לָהּ". שׁוּב מַעֲשֶׂה בְּתַלְמִיד אֶחָד שֶׁעָבַר לִפְנֵי רַבִּי אֱלִיעֶזֶר וְהֶאֱרִיךְ בְּבִרְכוֹתָיו. אָמְרוּ לוֹ, רַבִּי, רָאִיתָ פְּלוֹנִי שֶׁהֶאֱרִיךְ בְּבִרְכוֹתָיו, וְהָיוּ אוֹמְרִים עָלָיו אַרְכָן הוּא זֶה. אָמַר לָהֶם, לֹא הֶאֱרִיךְ יוֹתֵר מִמּשֶׁה רַבֵּנוּ, שֶׁנֶּאֱמַר  "וָאֶתְנַפַּל לִפְנֵי ה' אֶת אַרְבָּעִים הַיּוֹם", שֶׁהָיָה אוֹמֵר, יֵשׁ שָׁעָה לְקַצֵּר וְיֵשׁ שָׁעָה לְהַאֲרִיךְ.

וַיּוֹרֵהוּ ה' עֵץ. רַבִּי יְהוֹשֻׁעַ אוֹמֵר, זֶה עֵץ שֶׁל עֲרָבָה. רַבִּי אֶלְעָזָר הַמּוֹדָעִי אוֹמֵר, זֶה עֵץ שֶׁל זַיִת, שֶׁאֵין לְךָ מַר יוֹתֵר מִזַּיִת. רַבִּי יְהוֹשֻׁעַ בֶּן קָרְחָה אוֹמֵר זֶה עֵץ שֶׁל הַרְדּוּפְנִי, רַבִּי שִׁמְעוֹן בֶּן יוֹחַאי אוֹמֵר, דָּבָר מִן הַתּוֹרָה הֶרְאָהוּ, שֶׁנֶּאֱמַר וַיּוֹרֵהוּ ה' עֵץ, כְּעִנְיַן שֶׁנֶּאֱמַר (משלי ד, ד) "וַיּוֹרֵהוּ וַיֹּאמֶר לִי יִתְמָךְ דְּבָרַי לִבְּךָ", וּכְתִיב (שם ג, יח) "עֵץ חַיִּים הִיא לַמַּחֲזִיקִים". רַבִּי נָתָן אוֹמֵר זֶה עֵץ שֶׁל קַתְרוֹס, וְיֵשׁ אוֹמְרִים עִיקָר תְּאֵנָה וְעִיקָר רִמּוֹן.

רַבָּן שִׁמְעוֹן בֶּן גַּמְלִיאֵל אוֹמֵר, בּוֹא וּרְאֵה כַּמָּה מוּפְרָשִׁין דְּרָכָיו שֶׁל מָקוֹם מִדַּרְכֵי בָּשָׂר וָדָם. בָּשָׂר וָדָם בְּמָתוֹק מְרַפֵּא אֶת הַמַּר, אֲבָל הַקָּדוֹשׁ בָּרוּךְ הוּא אֵינוֹ כֵן אֶלָּא בְּמַר מְרַפֵּא אֶת הַמַּר, הָא כֵּיצַד, נָתַן הַמְּחַבֵּל לְתוֹךְ דָּבָר שֶׁנִּתְחַבֵּל כְּדֵי לַעֲשׂוֹת בּוֹ נֵס. כַּיּוֹצֵא בּוֹ  "וַיֹּאמֶר יְשַׁעְיָהוּ יִשְּׂאוּ דְּבֶלֶת תְּאֵנִים", וַהֲלֹא בָּשָׂר חַי שֶׁאַתָּה נוֹתֵן עָלָיו דְּבֶלֶת תְּאֵנִים מִיַּד הוּא נִסְרַח, הָא כֵּיצַד, נָתַן דָּבָר הַמְּחַבֵּל לְתוֹךְ דָּבָר שֶׁנִּתְחַבֵּל כְּדֵי לַעֲשׂוֹת בּוֹ נֵס בְּתוֹךְ נֵס. כַּיּוֹצֵא בּוֹ (מ"ב ב, כא) "וַיֵּצֵא אֶל מוֹצָא הַמַּיִם וַיַּשְׁלֵךְ שָׁם מֶלַח וַיֹּאמֶר כֹּה אָמַר ה'", וַהֲרֵי מַיִם מְתוּקִין כֵּיוַן שֶׁאַתָּה נוֹתֵן בָּהֶן מֶלַח מִיַּד הֵן נִמְלָחִים, הָא כֵּיצַד, נוֹתֵן דָּבָר הַמְּחַבֵּל לְתוֹךְ דָּבָר שֶׁנִּתְחַבֵּל כְּדֵי לַעֲשׂוֹת בּוֹ נֵס.

וַיַּשְׁלֵךְ אֶל הַמַּיִם, אֲחֵרִים אוֹמְרִים, הָיוּ יִשְׂרָאֵל מִתְחַנְּנִים וּמִתְגּוֹרְרִים לִפְנֵי אֲבִיהֶם שֶׁבַּשָּׁמַיִם כְּבֵן שֶׁהוּא מִתְחַנֵּן לִפְנֵי אָבִיו וּכְתַלְמִיד שֶׁהוּא מִתְגּוֹרֵר לִפְנֵי רַבּוֹ, כָּךְ הָיוּ יִשְׂרָאֵל מִתְחַנְּנִין וּמִתְגּוֹרְרִין לִפְנֵי אֲבִיהֶן שֶׁבַּשָּׁמַיִם, וְאָמְרוּ לְפָנָיו, רִבּוֹנוֹ שֶׁל עוֹלָם, חָטָאנוּ לְפָנֶיךָ שֶׁהִתְרַעַמְנוּ עַל הַיָּם. וַיִּמְתְּקוּ הַמָּיִם. רַבִּי יְהוֹשֻׁעַ אוֹמֵר, מָרִים הָיוּ לְפִי שָׁעָה וְנִמְתְּקוּ. רַבִּי אֶלְעָזָר הַמּוֹדָעִי אוֹמֵר, מָרִים הֵן בִּתְחִלָּה, שֶׁנֶּאֱמַר הַמָּיִם הַמָּיִם שְׁנֵי פְּעָמִים.

כְּתִיב (אסתר ה, יד) "יַעֲשׂוּ עֵץ גָּבֹהַּ חֲמִשִּׁים אַמָּה" וְהַקָּדוֹשׁ בָּרוּךְ הוּא צָוַח לֹא יִהְיֶה קַלְוַוסַן, וּמָה אֲנִי עוֹשֶׂה לְאַבְרָהָם, (בראשית יח, ח) "וְהוּא עֹמֵד עֲלֵיהֶם תַּחַת הָעֵץ", וּמָה אֲנִי מְפַיֵּיס לְמֹשֶׁה, וַיּוֹרֵהוּ ה' עֵץ.  "הַהוּא אָמַר וְלֹא יַעֲשֶׂה", וְהָיָה הָמָן מְבַקֵּשׁ קוֹרָה שֶׁל חַמִשִּׁים אַמָּה וְלֹא מְצָאָהּ אֶלָּא קוֹרָה שֶׁהָיְתָה בְּבֵיתוֹ, שֶׁהָיָה בְּנוֹ פַּרְשַׁנְדָתָא הֶגְמוֹן בְּקַדְרוֹנְיָא, וְנָטַל נֶסֶר אֶחָד מִתֵּבָתוֹ שֶׁל נֹחַ, שֶׁעָשָׂה הַקָּדוֹשׁ בָּרוּךְ הוּא זִכָּרוֹן לָעוֹלָם שֶׁיֵּדְעוּ דּוֹרוֹת עוֹלָם שֶׁהֵבִיא מַבּוּל לָעוֹלָם, שֶׁכֵּן כְּתִיב (תהלים קיא, ד) "זֵכֶר עָשָׂה לְנִפְלְאֹתָיו", וְכֵן כְּשֶׁנֶּהֶפְכוּ סְדוֹם וַעֲמוֹרָה כְּתִיב  "וַתַּבֵּט אִשְׁתּוֹ מֵאַחֲרָיו", וְעַד עַכְשָׁיו הִיא עוֹמֶדֶת נְצִיב מֶלַח. לָמָּה, "זֵכֶר עָשָׂה לְנִפְלְאֹתָיו", שֶׁיִּהְיוּ הַדּוֹרוֹת מְתַנִּין שִׁבְחוֹ שֶׁל הַקָּדוֹשׁ בָּרוּךְ הוּא.

{rרמז רנזr}  שָׁם שָׂם לוֹ חֹק וּמִשְׁפָּט, שָׁם נִיתַּן לְיִשְׂרָאֵל אַחַת עֶשְׂרֵה מִצְוֹת, שֶׁבַע שֶׁנִּצְטַוּוּ בְּנֵי נֹחַ, וְאַבְרָהָם עַל הַמִּילָה וְיַעֲקֹב עַל גִּיד הַנָּשֶׁה הוֹסִיפוּ לְיִשְׂרָאֵל שַׁבָּת וְכִבּוּד אָב וָאֵם.

תַּנְיָא, עֶשֶׂר מִצְוֹת נִצְטַוּוּ יִשְׂרָאֵל בְּמָרָה שֶׁבַע שֶׁקִּבְּלוּ עֲלֵיהֶן בְּנֵי חֵת, וְהוֹסִיפוֹ עֲלֵיהֶן דִּינִין, דִּכְתִיב שָׁם שָׂם לוֹ חֹק וּמִשְׁפָּט, שַׁבָּת וְכִבּוּד אָב וָאֵם, דִּכְתִיב (דברים ה, יב) "כַּאֲשֶׁר צִוְּךָ ה' אֱלֹהֶיךָ", אָמַר רַב יְהוּדָה אָמַר רַב, כַּאֲשֶׁר צִוְּךָ בְּמָרָה.

(כָּתוּב בְּרֶמֶז נ"ב).

שָׁם שָׂם לוֹ חֹק וּמִשְׁפָּט. זֶה כִּבּוּד אָב וָאֵם, דִּבְרֵי רַבִּי יְהוֹשֻׁעַ. וְרַבִּי אֶלְעָזָר הַמּוֹדָעִי אוֹמֵר, חֹק, אֵלּוּ עֲרָיוֹת, שֶׁנֶּאֱמַר  "לְבִלְתִּי עֲשׂוֹת מֵחֻקּוֹת הַתּוֹעֵבֹת", וּמִשְׁפָּט, אֵלּוּ עוֹנָשִׁין וְדִינֵי קְנָסוֹת וְדִינֵי חַבָּלוֹת.

וְשָׁם נִסָּהוּ. שָׁם נָשָׂא לוֹ גְּדוּלָה דִּבְרֵי רַבִּי יְהוֹשֻׁעַ, שֶׁנֶּאֱמַר (מ"ב כה, כז) "נָשָׂא אֱוִיל מֵרֹדָךְ אֶת רֹאשׁ יְהוֹיָכִין מֶלֶךְ יְהוּדָה". וְאוֹמֵר (במדבר ד, כב) "נָשֹׂא אֶת רֹאשׁ בְּנֵי גֵרְשׁוֹן". אָמַר לוֹ רַבִּי אֶלְעָזָר הַמּוֹדָעִי, וַהֲלֹא גְּדוּלָּה אֵינָהּ תְּלוּיָה אֶלָּא בְּשִׁי"ן, וְכַאן לֹא כְּתִיב אֶלָּא בְּסָמֶ"ךְ, הָא מַה תַּלְמוּד לוֹמַר וְשָׁם נִסָּהוּ, שָׁם נִסָּה הַמָּקוֹם אֶת יִשְׂרָאֵל.

{pפסוק כוp}  וַיֹּאמֶר אִם שָׁמוֹעַ תִּשְׁמַע. אָמַר רַבִּי זֵירָא וְאִיתֵימָא רַבִּי חֲנִינָא בַּר פָּפָּא, בּוֹא וּרְאֵה שֶׁלֹּא כְּמִדַּת הַקָּדוֹשׁ בָּרוּךְ הוּא מִדַּת בָּשָׂר וָדָם, מִדַּת בָּשָׂר וָדָם כְּלִי רֵיקָן מַחֲזִיק, כְּלִי מָלֵא אֵינוֹ מַחֲזִיק, אֲבָל מִדַּת הַקָּדוֹשׁ בָּרוּךְ הוּא אֵינוֹ כֵּן, אֶלָּא מָלֵא מַחֲזִיק, רֵיקָן אֵינוֹ מַחֲזִיק, שֶׁנֶּאֱמַר וַיֹּאמֶר אִם שָׁמוֹעַ תִּשְׁמַע, אִם שָׁמוֹעַ תִּשְׁמַע וְאִם לַאו לֹא תִשְׁמַע. דָּבָר אַחֵר, אִם שָׁמוֹעַ בְּחָדָשׁ תִּשְׁמַע בַיָּשָׁן, וְאִם יִפְנֶה לְבָבְךָ שׁוּב לֹא תִשְׁמַע.

מִכָּאן אָמְרוּ, שָׁמַע אָדָם מִצְוָה אַחַת מַשְׁמִיעִין אוֹתוֹ מִצְוֹת הַרְבֶּה, שֶׁנֶּאֱמַר אִם שָׁמוֹעַ תִּשְׁמַע, אִם שָׁכַח מִצְוָה אַחַת, מְשַׁכְּחִין אוֹתוֹ מִצְוֹת הַרְבֶּה, שֶׁנֶּאֱמַר (דברים ח, יט) "אִם שָׁכֹח תִּשְׁכַּח".

לְקוֹל ה' אֱלֹהֶיךָ, אֵלּוּ עֲשֶׂרֶת הַדִּבְּרוֹת שֶׁנִּתְּנוּ מִפֶּה לְפֶה בַּעֲשָׂרָה קוֹלוֹת. וְהַיָּשָׁר בְּעֵינָיו תַּעֲשֶׂה, אֵלּוּ אַגָּדוֹת מְשֻׁבָּחוֹת הַנִּשְׁמָעוֹת בְּאָזְנֵי כָּל אָדָם. וְהַאַזַנְתָּ לְמִצְוֹתָיו, אֵלּוּ גְּזֵרוֹת שָׁווֹת. וְשָׁמַרְתָּ כָּל חֻקָּיו, אֵלּוּ הֲלָכוֹת. כָּל הַמַּחֲלָה אֲשֶׁר שַׂמְתִּי בְמִצְרַיִם לֹא אָשִׂים עָלֶיךָ. הָא אִם אָשִׂים אֲנִי ה' רֹפְאֶךָ, דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, אִם שָׁמוֹעַ, שׁוֹמֵעַ אֲנִי רְשׁוּת, תַּלְמוּד לוֹמַר תִּשְׁמַע, חוֹבָה וְלֹא רְשׁוּת. תִּשְׁמַע, זֶה הַכְּלָל שֶׁכָּל הַתּוֹרָה כְּלוּלָה בָּהּ. לְקוֹל ה' אֱלֹהֶיךָ, מְלַמֵּד שֶׁכָּל מִי שֶׁהוּא שׁוֹמֵעַ לְקוֹל הַגְּבוּרָה מַעֲלִין עָלָיו כְּאִלּוּ עוֹמֵד וּמְשַׁמֵּשׁ לִפְנֵי חַי וְקַיָּם לְעוֹלָמִים. וְהַיָּשָׁר בְּעֵינָיו תַּעֲשֶׂה, זֶה מַשָּׂא וּמַתָּן, מְלַמֵּד שֶׁכָּל מִי שֶׁהוּא נוֹשֵׂא וְנוֹתֵן בֶּאֱמוּנָה רוּחַ הַבְּרִיּוֹת נוֹחָה הֵימֶנּוּ וּמַעֲלֶה עָלָיו הַכָּתוּב כְּאִלּוּ קִיֵּם כָּל הַתּוֹרָה כֻּלָּהּ. וְהַאֲזַנְתָּ לְמִצְוֹתָיו, אֵלּוּ הֲלָכוֹת. וְשָׁמַרְתָּ כָּל חֻקָּיו, אֵלּוּ עֲרָיוֹת, כָּל הַמַּחֲלָה אֲשֶׁר שַׂמְתִּי בְמִצְרַיִם לֹא אָשִׂים עָלֶיךָ. וּמַה תַּלְמוּד לוֹמַר כִּי אֲנִי ה' רֹפְאֶךָ, אֶלָּא אָמַר הַמָּקוֹם לְיִשְׂרָאֵל, דִּבְרֵי תּוֹרָה שֶׁנָּתַתִּי לָכֶם חַיִּים הֵם לָכֶם, רְפוּאָה הוּא לָכֶם, שֶׁנֶּאֱמַר  "כִּי חַיִּים הֵם לְמֹצְאֵיהֶם וּלְכָל בְּשָׂרוֹ מַרְפֵּא", וְאוֹמֵר (שם ג, ח) "רִפְאוּת תְּהִי לְשָׁרֶךָ" וְגוֹ'. רַבִּי יִצְחָק אוֹמֵר, אִם אֵין בָּהֵן חֹלִי מִפְּנֵי מַה הֵן צְרִיכִין רְפוּאָה, אֶלָּא כָּל הַמַּחֲלָה אֲשֶׁר שַׂמְתִּי בְמִצְרַיִם לֹא אָשִׂים עָלֶיךָ, בָּעוֹלָם הַזֶּה, וְאִם אָשִׂים, כִּי אֲנִי ה' רֹפְאֶךָ, לָעוֹלָם הַבָּא. שִׁמְעוֹן בֶּן עַזַּאי אוֹמֵר, שָׁמוֹעַ, מַה תַּלְמוּד לוֹמַר תִּשְׁמַע, מִכָּאן אָמְרוּ, רוֹצֶה אָדָם לִשְׁמוֹעַ מַשְׁמִיעִין אוֹתוֹ מִיָּד, לְשַׁכֵּחַ, מְשַׁכְּחִין אוֹתוֹ מִיַּד. הוּא הָיָה אוֹמֵר, רָצָה אָדָם לִשְׁמוֹעַ בְּטוֹבָתוֹ מַשְׁמִיעִין אוֹתוֹ שֶׁלֹּא בְּטוֹבָתוֹ, [לְשַׁכֵּחַ בְּטוֹבָתוֹ, מְשַׁכְּחִין אוֹתוֹ שֶׁלֹּא בְּטוֹבָתוֹ] הָרְשׁוּת נְתוּנָה, שֶׁנֶּאֱמַר  "אִם לַלֵּצִים הוּא יָלִיץ". אֲחֵרִים אוֹמְרִים, (להלן כב, כה) "אִם חָבוֹל תַּחֲבֹל", אִם חָבַלְתָּ חֲבוּלָה אַחַת, סוֹף שֶׁחוֹבְלִין בְּךָ חֲבוּלוֹת הַרְבֵּה.

אָמַר לֵיהּ רָבָא לְרַבָּה בַּר מַרִי, כְּתִיב כָּל הַמַּחֲלָה אֲשֶׁר שַׂמְתִּי בְמִצְרַיִם לֹא אָשִׂים עָלֶיךָ, וְכִי מֵאַחַר שֶׁלֹּא שָׂם מַחֲלָה רְפוּאָה לָמָּה, אָמַר לוֹ, הָכִי אָמַר רַבִּי יוֹחָנָן, מִקְרָא זֶה מֵעַצְמוֹ נִדְרָשׁ, אִם תִּשְׁמַע לֹא אָשִׂים, וְאִם לֹא תִּשְׁמַע אָשִׂים, וְאַף עַל פִּי כֵן אֲנִי ה' רֹפְאֶךָ.

(כָּתוּב בְּרֶמֶז תתמ"ח).

{pפסוק כזp}  וַיָּבֹאוּ אֵילִמָה וְשָׁם שְׁתֵּים עֶשְׂרֵה וְגוֹ'. מַגִּיד שֶׁאוֹתוֹ מָקוֹם מְהוּלָּל בְּמַיִם יוֹתֵר מִכָּל הַמְּקוֹמוֹת. תֵּדַע שֶׁכֵּן, שֶׁהֲרֵי הָיוּ שָׁם שְׁנֵים עָשָׂר מַבּוּעִין וְלֹא סִפְּקוּ אֶלָּא לְשִׁבְעִים דְּקָלִים, וְכֵיוַן שֶׁבָּאוּ יִשְׂרָאֵל וְשָׁרוּ עֲלֵיהֶם שִׁשִּׁים רִבּוֹא אָדָם  וְסִפְּקוּ לָהֶם וְלָנוּ וְשָׁנוּ וְשִׁלְּשׁוּ. וַיַּחֲנוּ שָׁם עַל הַמָּיִם. לְעוֹלָם אֵין יִשְׂרָאֵל שׁוֹרִין אֶלָּא עַל הַמַּיִם, דִּבְרֵי רַבִּי יְהוֹשֻׁעַ. רַבִּי אֶלְעָזָר אוֹמֵר, מִיּוֹם שֶׁבָּרָא הַקָּדוֹשׁ בָּרוּךְ הוּא אֶת עוֹלָמוֹ בָּרָא שְׁנֵים עָשָׂר מַבּוּעִין כְּנֶגֶד שְׁנֵים עָשָׂר שְׁבָטִים, שִׁבְעִים דְּקָלִים כְּנֶגֶד שִׁבְעִים זְקֵנִים, וּמַה תַּלְמוּד לוֹמַר וַיַּחֲנוּ שָׁם עַל הַמָּיִם, אֶלָּא מְלַמֵּד שֶׁהָיוּ עוֹסְקִין בְּדִבְרֵי תּוֹרָה שֶׁנִּתְּנוּ לָהֶן בְּמָרָה.

~ פרק טז

{pפסוק אp}  וַיִּסְעוּ מֵאֵילִם וַיָּבֹאוּ כָּל עֲדַת בְּנֵי יִשְׂרָאֵל. לָמָּה נֶאֱמַר יוֹם, מַגִּיד שֶׁבְּאוֹתוֹ הַיּוֹם אֵרַע שַׁבָּת לִהְיוֹת, שֶׁהִיא סְדוּרָה וּבָאָה מִיּוֹם שֶׁבָּרָא הַקָּדוֹשׁ בָּרוּךְ הוּא עַד שֶׁנְּתָנָהּ לָהֶן בְּעֶשְׂרִים וּשְׁנַיִם בְּאִיָּיר. דָּבָר אַחֵר, בַּחֲמִשָּׁה עָשָׂר יוֹם לַחֹדֶשׁ. לָמָּה נֶאֱמַר יוֹם, לֵידַע בְּאֵיזֶה (זְכוּת) [יוֹם] נִתְּנָה תּוֹרָה לְיִשְׂרָאֵל. נִיסָן שֶׁיָּצְאוּ בּוֹ יִשְׂרָאֵל מִמִּצְרַיִם אֵרַע לִהְיוֹת בַּחֲמִשָּׁה בְּשַׁבָּת, הִשְׁלִים נִיסָן, אֵירַע אִיָּיר לִהְיוֹת בְּשַׁבָּת, חִסֵר אִיָּיר, אֵירַע סִיוָן לִהְיוֹת בְּאֶחָד בְּשַׁבָּת, וְאוֹמֵר,  "מִמָּחֳרַת הַפֶּסַח יָצְאוּ בְנֵי יִשְׂרָאֵל", וְאוֹמֵר בַּחֲמִשָּׁה עָשָׂר יוֹם לַחֹדֶשׁ הַשֵּׁנִי לְצֵאתָם מֵאֶרֶץ מִצְרָיִם, וְאוֹמֵר (להלן יט, א) "בַּחֹדֶשׁ הַשְּׁלִישִׁי לְצֵאת בְּנֵי יִשְׂרָאֵל" (כְּשֶׁתִּמְצָא לוֹמַר), [נִמְצֵאתָ אוֹמֵר] בַּשְּׁלִישִׁי לֶחֳדָשִׁים, בַּשִּׁשִּׁי בַּחֹדֶשׁ, בַּשִּׁשִּׁי בְּשַׁבָּת.

דָּבָר אַחֵר, בַּחֲמִשָּׁה עָשָׂר יוֹם לַחֹדֶשׁ לָמָּה נֶאֱמַר יוֹם, לֵידַע בְּאֵיזֶה יוֹם יָרַד הַמָּן לְיִשְׂרָאֵל, חֲרָרָה שֶׁהוֹצִיאוּ יִשְׂרָאֵל מִמִּצְרַיִם אָכְלוּ מִמֶּנָּהּ שְׁלֹשִׁים וְאֶחָד יוֹם, שֶׁנֶּאֱמַר (לעיל יב, לט) "וַיֹּאפוּ אֶת הַבָּצֵק", וְאוֹמֵר בַּחֹדֶשׁ הַשֵּׁנִי לְצֵאת בְּנֵי יִשְׂרָאֵל, וּבְצִדּוֹ מַהוּ אוֹמֵר,  "הִנְנִי מַמְטִיר לָכֶם לֶחֶם מִן הַשָּׁמָיִם", רַבִּי שִׁילָא אוֹמֵר, נִתְפַּרְנְסוּ מִמֶּנָּהּ שִׁשִּׁים יוֹם וּסְעוּדָה אַחַת.

{pפסוק בp}  וַיִּלּוֹנוּ כָּל עֲדַת בְּנֵי יִשְׂרָאֵל עַל מֹשֶׁה וְעַל אַהֲרֹן בַּמִּדְבָּר. רַבִּי יְהוֹשֻׁעַ אוֹמֵר, הָיָה לָהֶן לְיִשְׂרָאֵל לְיִמָּלֵךְ בְּגָדוֹל שֶׁבָּהֶן מַה נֹּאכַל, אֶלָּא עָמְדוּ וְאָמְרוּ דִּבְרֵי תַּרְעוֹמוֹת עַל מֹשֶׁה. רַבִּי אֶלְעָזָר הַמּוֹדָעִי אוֹמֵר, לְמֵדִים הָיוּ יִשְׂרָאֵל לֵאמֹר דִּבְרֵי תַּרְעוֹמוֹת עַל מֹשֶׁה, לָא עַל מֹשֶׁה בִּלְבַד אֶלָּא אַף עַל אַהֲרֹן. (שֶׁנֶּאֱמַר).

{pפסוק גp}  וַיֹּאמְרוּ אֲלֵהֶם בְּנֵי יִשְׂרָאֵל מִי יִתֵּן מוּתֵנוּ וְגוֹ'. אָמְרוּ לָהֶן, הַלְוַאי מַתְנוּ בִּשְׁלֹשֶׁת יְמֵי אֲפֵלָה שֶׁל מִצְרַיִם. בְּשִׁבְתֵּנוּ עַל סִיר הַבָּשָׂר. רַבִּי יְהוֹשֻׁעַ אוֹמֵר, וְכִי תְּאֵבִים הָיוּ לֶאֱכֹל. רַבִּי אֶלְעָזָר הַמּוֹדָעִי אוֹמֵר, עֲבָדִים הָיוּ יִשְׂרָאֵל לִמְלָכִים בְּמִצְרַיִם, יוֹצְאִין לַשּׁוּק, נוֹטְלִים פַּת וּבָשָׂר וְדָגִים וְכָל דָּבָר, וְאֵין בְּרִיָּה מוֹחֶה בְּיָדָן, יוֹצְאִין לַשָּׂדֶה, נוֹטְלִין תְּאֵנִים וַעֲנָבִים וְרִמּוֹנִים וְאֵין בְּרִיָּה מוֹחֶה בְּיָדָם. רַבִּי יוֹסֵי אוֹמֵר, תֵּדַע, שֶׁלֹּא נִיתַּן לָהֶם אֶלָּא [קִשּׁוּאִים] בָּאַחֲרוֹנָה, לְכָךְ נֶאֱמַר (שם) "אֵת הַקִּשּׁוּאִים" שֶׁהֵן קָשִׁים לִמְעֵיהֶן. כִּי הוֹצֵאתֶם אֹתָנוּ. אָמְרוּ לָהֶן, הוֹצֵאתֶם אוֹתָנוּ אֶל הַמִּדְבָּר הַזֶּה, תֹּהוּ שֶׁאֵין בּוֹ כְּלוּם. לְהָמִית אֶת כָּל הַקָּהָל הַזֶּה בָּרָעָב. רַבִּי יְהוֹשֻׁעַ אוֹמֵר אֵין לְךָ מִיתָה קָשָׁה מִמִּיתַת רָעָב, שֶׁנֶּאֱמַר  "טוֹבִים הָיוּ חַלְלֵי חֶרֶב" וְגוֹ'. רַבִּי אֶלְעָזָר הַמּוֹדָעִי אוֹמֵר, בָּרָעָב, בָּא עָלֵינוּ רָעָב אַחַר רָעָב. דֶּבֶר אַחַר דֶּבֶר, חֹשֶׁךְ אַחַר חֹשֶׁךְ.

{pפסוק דp} {rרמז רנחr}  וַיֹּאמֶר ה' אֶל מֹשֶׁה הִנְנִי מַמְטִיר לָכֶם לֶחֶם. זֶה שֶׁאָמַר הַכָּתוּב (איוב לו, לא) "כִּי בָם יָדִין עַמִּים יִתֵּן אֹכֶל לְמַכְבִּיר". הַשָּׁמַיִם הַלָּלוּ בָּם הוּא דָּן אֶת אֻמּוֹת הָעוֹלָם, תֵּדַע לְךָ כְּשֶׁחָטְאוּ דּוֹר הַמַּבּוּל דָּנָם בָּהֶן, שֶׁנֶּאֱמַר (תהלים יא, ו) "יַמְטֵר עַל רְשָׁעִים פַּחִים". אַנְשֵׁי סְדוֹם כְּשֶׁחָטְאוּ דָּנָם בַּשָּׁמַיִם, שֶׁנֶּאֱמַר  "וַה' הִמְטִיר עַל סְדֹם". סִיסְרָא כְּשֶׁחָטָא דָּנוֹ בַּשָּׁמַיִם, שֶׁנֶּאֱמַר (שופטים ה, כ) "מִן שָׁמַיִם נִלְחָמוּ". (איוב שם) "יִתֶּן אֹכֶל לְמַכְבִּיר", מֵהֶן נָתַן מָזוֹן לְיִשְׂרָאֵל, שֶׁנֶּאֱמַר הִנְנִי מַמְטִיר לָכֶם לֶחֶם. מָשָׁל לְמָה הַדָּבָר דּוֹמֶה, לְנַחְתּוֹם שֶׁהָיָה עוֹמֵד עַל הַכִּבְשָׁן, נִכְנַס שׂוֹנְאוֹ וְחָתָה גֶּחָלִים וְנָתַן עַל רֹאשׁוֹ, נִכְנַס אוֹהֲבוֹ וְרָדָה פַּת חַמָּה וְנָתַן לוֹ, הַגֶּחָלִים וְהַפַּת שְׁנֵיהֶם יָצְאוּ מִתּוֹךְ הַכִּבְשָׁן, כָּךְ הַקָּדוֹשׁ בָּרוּךְ הוּא הוֹרִיד אֵשׁ עַל הַסְּדוֹמִים וּשְׂרָפָן מִן הַשָּׁמַיִם, הוֹרִיד מָן לְיִשְׂרָאֵל. דָּבָר אַחֵר, לֹא הָיָה צָרִיךְ לוֹמַר מִן הַשָּׁמָיִם אֶלָּא מִן הָאָרֶץ, שֶׁאֵין דַּרְכּוֹ שֶׁל לֶחֶם לַעֲלוֹת אֶלָּא מִן הָאָרֶץ, זֶה שֶׁאָמַר הַכָּתוּב (תהלים קלה, ו) "כֹּל אֲשֶׁר חָפֵץ ה' עָשָׂה", כְּשֶׁבִּקֵּשׁ קָרַע הַיָּם לִפְנֵי יִשְׂרָאֵל וַעֲשָׂאוֹ יַבָּשָׁה, וּכְשֶׁבִּקֵּשׁ עֲשָׂאוֹ יָם. דַּרְכָּן שֶׁל שָׁמַיִם לְהוֹרִיד טַל וּמָטָר, וְהָאָרֶץ לְהוֹצִיא לֶחֶם, שֶׁנֶּאֱמַר  "אֶרֶץ מִמֶּנָּה יֵצֵא לָחֶם", וּכְשֶׁבִּקֵּשׁ הוֹרִיד הַלֶּחֶם מִן הַשָּׁמַיִם, שֶׁנֶּאֱמַר הִנְנִי מַמְטִיר לָכֶם לֶחֶם מִן הַשָּׁמָיִם. וְהַטַּל עָלָה מִן הָאָרֶץ, שֶׁנֶּאֱמַר (להלן פסוק יד) "וַתַּעַל שִׁכְבַת הַטָּל". כְּתִיב  ("וַיִּתֶּן) [וַיְמַן] לָהֶם הַמֶּלֶךְ" וְגוֹ', בְּמִדָּה, אֲבָל כְּשֶׁהוֹרַדְתִּי לָהֶם מָן הָיָה יוֹרֵד כְּשֵׁם שֶׁהַמָּטָר יוֹרֵד וְאֵין לוֹ קִצְבָּה.

זַבְדִּי בֶּן לֵוִי אָמַר, אַלְפַּיִם אַמָּה הָיָה יוֹרֵד הַמָּן, בְּכָל יוֹם הָיָה עוֹמֵד עַד אַרְבַּע שָׁעוֹת, כֵּיוָן שֶׁהָיָה הַשֶּׁמֶשׁ בָּאָה עָלָיו הָיָה נִימּוֹק וְנַעֲשָׂה נְחָלִים נְחָלִים וְשׁוֹטֵף וְיוֹרֵד. וּלְמִי הוּא מְתוּקָן עַכְשָׁיו, לַצַּדִּיקִים לָעוֹלָם הַבָּא. מִי שֶׁהוּא מַאֲמִין זוֹכֶה וְאוֹכֵל מִמֶּנּוּ, וּמִי שֶׁאֵינוֹ מַאֲמִין, (איוב כ, יז) "אַל יֵרֶא בִפְלַגּוֹת נַהֲרֵי נַחֲלֵי דְּבַשׁ וְחֶמְאָה". וְכֵיוַן שֶׁהָיָה יוֹרֵד בַּנְּחָלִים, הָיוּ אוּמּוֹת הָעוֹלָם בָּאִים לִשְׁתּוֹת מִמֶּנּוּ, וְהוּא נַעֲשָׂה בְּפִיהֶם מַר כְּלַעֲנָה, שֶׁנֶּאֱמַר (במדבר יא, ז) "וְהַמָּן כִּזְרַע גַּד הוּא", אֲבָל לְיִשְׂרָאֵל נַעֲשָׂה בְּתוֹךְ פִּיהֶם כִּדְבַשׁ, שֶׁנֶּאֱמַר  "וְטַעְמוֹ כְּצַפִּיחִת בִּדְבָשׁ". וְאָמַר רַבִּי יְהוּדָה הַלֵּוִי בַּר רַבִּי שָׁלוֹם, חֶשְׁבּוֹן הוּא שֶׁהָיָה הַמָּן יוֹרֵד לְיִשְׂרָאֵל בְּכָל יוֹם מְזוֹן שְׁנֵי אֲלָפִים שָׁנָה, וְגָבְהוֹ שִׁשִּׁים אַמָּה, כְּתִיב בַּמַּבּוּל (בראשית ז, יא) "בַּיּוֹם הַזֶּה נִבְקְעוּ כָּל מַעְיְנוֹת תְּהוֹם רַבָּה וַאֲרֻבּוֹת הַשָּׁמַיִם נִפְתָּחוּ", וּכְתִיב בַּמָּן (תהלים עח, כג) "וַיְצַו שְׁחָקִים מִמָּעַל וְדַלְתֵי שָׁמַיִם פָּתָח".

מַה הָיוּ אוּמּוֹת הָעוֹלָם עוֹשִׂין, צָדִין צְבִי שֶׁהָיָה שׁוֹתֶה מִמֶּנּוּ וְטוֹעֲמִין מִמֶּנּוּ מִטַּעְמוֹ שֶׁל מָן, וְהָיוּ אוֹמְרִים, אַשְׁרֵי הַגּוֹי שֶׁכָּכָה לוֹ. אָמַר רַבִּי יוֹסֵי בַּר רַבִּי חֲנִינָא, לֹא כְּשֵׁם שֶׁהַזָּקֵן טוֹעֵם מִמֶּנּוּ הָיוּ הַתִּינוֹקוֹת טוֹעֲמִין, הַתִּינוֹקוֹת הָיוּ טוֹעֲמִין אוֹתוֹ טַעַם חָלָב, שֶׁנֶּאֱמַר (במדבר יא, ח) "וְהָיָה טַעְמוֹ כְּטַעַם לְשַׁד הַשָּׁמֶן", וְהַבַּחוּרִים הָיוּ טוֹעֲמִין בּוֹ כִּדְבַשׁ, שֶׁנֶּאֱמַר  "וְטַעְמוֹ כְּצַפִּיחִת בִּדְבָשׁ", וְהַזְּקֵנִים הָיוּ טוֹעֲמִין בּוֹ כַּלֶּחֶם, שֶׁנֶּאֱמַר הִנְנִי מַמְטִיר לָכֶם לֶחֶם, וְהַחוֹלֶה הָיָה טוֹעֲמוֹ כְּסֹלֶת מְעֹרָב בְּשֶׁמֶן וּדְבַשׁ, כְּטִיסָנִי זוֹ שֶׁעוֹשִׂין לְחוֹלֶה, שֶׁנֶּאֱמַר (במדבר יא, ח) "וּבִשְׁלוּ בַּפָּרוּר", וּמִנַּיִן שֶׁהָיָה בּוֹ טַעַם סֹלֶת וּדְבַשׁ, שֶׁנֶּאֱמַר  "וְלַחְמִי אֲשֶׁר נָתַתִּי לָךְ סֹלֶת [וָ]שֶׁמֶן וּדְבַשׁ". מִי שֶׁהָיָה זָרִיז הָיָה יוֹצֵא וּמְלַקֵּט מִן הַשָּׂדֶה, שֶׁנֶּאֱמַר וְיָצָא הָעָם וְלָקְטוּ, וְהַבֵּינוֹנִים הָיוּ יוֹצְאִין לְפֶתַח אָהֳלֵיהֶם וּמְלַקְּטִים, וְהָעֲצֵלִים הָיוּ רוֹבְצִים עַל מִטּוֹתֵיהֶן וּפוֹשְׁטִין יְדֵיהֶן וְהוּא יוֹרֵד לְתוֹךְ יְדֵיהֶן, שֶׁנֶּאֱמַר (להלן פסוק יד) "וַתַּעַל שִׁכְבַת הַטָּל".

אָמַר רַבִּי יוֹחָנָן, מָטָר בִּשְׁבִיל יָחִיד, שֶׁנֶּאֱמַר (דברים כח, יב) "לָתֵת מְטַר אַרְצְךָ בְּעִתּוֹ". פַּרְנָסָה בִּשְׁבִיל רַבִּים, שֶׁנֶּאֱמַר הִנְנִי מַמְטִיר לָכֶם לֶחֶם מִן הַשָּׁמָיִם. וּפַרְנָסָה בִּשְׁבִיל יָחִיד לֹא וְהַתָּנְיָא רַבִּי יוֹסֵי בַּר רַבִּי יְהוּדָה אוֹמֵר, שְׁלֹשָׁה פַּרְנָסִים טוֹבִים עָמְדוּ לָהֶם לְיִשְׂרָאֵל וְכוּ'. שַׁאנִי מֹשֶׁה כֵּיוַן דִּלָרַבִּים הוּא צָרִיךְ כְּרַבִּים דָּמִי.

הִנְנִי מַמְטִיר לָכֶם לֶחֶם, לָכֶם נוֹתֵן וְלֹא לְכָל אוּמָּה וְלָשׁוֹן, שֶׁאִם יִתְכַּנְּסוּ כָּל הָאֻמּוֹת לִסְפּוֹת מִן הַמָּן אֲפִלּוּ מַשֶּׁהוּ אֵינָן יְכוֹלִין. וְאֵין לִי אֶלָּא הַמָּן, הַבְּאֵר מִנַּיִן, תַּלְמוּד לוֹמַר  "בְּאֵר חֲפָרוּהָ שָׂרִים", שֶׁאִם יִתְכַּנְּסוּ כָּל אוּמּוֹת הָעוֹלָם לְמַלְּאוֹת קִיתוֹן אֶחָד מִן הַבְּאֵר לֹא הָיוּ יְכוֹלִין. לֶחֶם, שְׁלֹשָׁה שֵׁמוֹת נִקְרָא הַמָּן, לֶחֶם, דְּבַשׁ, שֶׁמֶן. לֶחֶם לִנְעָרִים, שֶׁמֶן לִקְטַנִּים, דְּבַשׁ לַזְקֵנִים. וְיָצָא הָעָם וְלָקְטוּ דְּבַר יוֹם בְּיוֹמוֹ. אָמַר רַבִּי אֶלְעָזָר בְּרַבִּי שִׁמְעוֹן, מְזוֹן אַלְפַּיִם שָׁנָה הָיָה מָן יוֹרֵד בְּכָל יוֹם, דִּכְתִיב דְּבַר יוֹם בְּיוֹמוֹ, וּלְהַלָּן הוּא אוֹמֵר (תהלים צ, ד) "כִּי אֶלֶף שָׁנִים בְּעֵינֶיךָ כְּיוֹם אֶתְמוֹל", אִם כֵּן לָמָּה הָיָה יוֹרֵד בְּכָל יוֹם וְהַמּוֹתָר (להלן פסוק כא) "וְחַם הַשֶּׁמֶשׁ וְנָמָס", מִפְּנֵי מַשּׂאוֹי הַדֶּרֶךְ. דָּבָר אַחֵר, שֶׁהָיוּ אוֹכְלִין אוֹתוֹ חַם וְלֹא צוֹנֵן. דָּבָר אַחֵר, שֶׁיִּהְיוּ יִשְׂרָאֵל נוֹשְׂאִין עֵינֵיהֶן בְּכָל יוֹם לַאֲבִיהֶן שֶׁבַּשָּׁמַיִם.

דָּבָר אַחֵר, הִנְנִי מַמְטִיר לָכֶם לֶחֶם מִן הַשָּׁמָיִם, רַבִּי יְהוֹשֻׁעַ אוֹמֵר, אָמַר הַקָּדוֹשׁ בָּרוּךְ הוּא לְמֹשֶׁה, הֲרֵי אֲנִי נִגְלֶה מִיַּד וְאֵינִי מְעַכֵּב, רַבִּי אֶלְעָזָר הַמּוֹדָעִי אוֹמֵר, אֵינִי אוֹמֵר לָכֶם הִנְנִי, אֶלָּא בִּזְכוּת אֲבוֹתֵיכֶם. לָכֶם, רַבִּי יְהוֹשֻׁעַ אוֹמֵר, בְּוַדַּאי אֵינִי אוֹמֵר לָכֶם הִנְנִי אֶלָּא בִּזְכוּת אַבְרָהָם יִצְחָק וְיַעֲקֹב. מִן הַשָּׁמָיִם. מִן אוֹצַר טוֹב, שֶׁנֶּאֱמַר (דברים כח, יב) "יִפְתַּח ה' לְךָ אֶת אוֹצָרוֹ הַטּוֹב" וְגוֹ'. רַבָּן שִׁמְעוֹן בֶּן גַּמְלִיאֵל אוֹמֵר, בּוֹא וּרְאֵה כַּמָּה חֲבִיבִין יִשְׂרָאֵל לִפְנֵי הַמָּקוֹם שֶׁשִּׁנָּה לָהֶם מַעֲשֵׂה בְּרֵאשִׁית, לְשֶׁעָבַר הָיָה לֶחֶם עוֹלֶה מִן הָאָרֶץ וְהַטַּל יוֹרֵד וְכוּ'.

וְיָצָא הָעָם וְלָקְטוּ. שֶׁלֹּא יִהְיוּ יוֹצְאִים לַחֲצֵרוֹת וּמְלַקְּטִין אֶלָּא יִהְיוּ יוֹצְאִים לַמִּדְבָּרוֹת וּמְלַקְּטִין. דְּבַר יוֹם בְּיוֹמוֹ. רַבִּי יְהוֹשֻׁעַ אוֹמֵר כְּדֵי שֶׁיְּלַקֵּט אָדָם מֵהַיּוֹם לְמָחָר, כְּעֵין מֵעֶרֶב שַׁבָּת לַשַׁבָּת. רַבִּי אֶלְעָזָר הַמּוֹדָעִי אוֹמֵר, כְּדֵי שֶׁלֹּא יְלַקֵט אָדָם מֵהַיּוֹם לְמָחָר כְּעֵין מֵעֶרֶב שַׁבָּת לַשַׁבָּת, שֶׁנֶּאֱמַר דְּבַר יוֹם בְּיוֹמוֹ, מִי שֶׁבָּרָא הַיּוֹם בָּרָא פַּרְנָסָתוֹ. מִכַּאן הָיָה רַבִּי אֱלִיעֶזֶר אוֹמֵר, כָּל מִי שֶׁיֵּשׁ לוֹ מַה שֶּׁיֹּאכַל הַיּוֹם וְאוֹמֵר מָה אֲנִי אוֹכֵל לְמָחָר, הֲרֵי זֶה מְחֻסַּר אֲמָנָה, שֶׁנֶּאֱמַר לְמַעַן אֲנַסֶּנּוּ הֲיֵלֵךְ בְּתוֹרָתִי. רַבִּי יְהוֹשֻׁעַ אוֹמֵר, שָׁנָה אָדָם שְׁתֵּי הֲלָכוֹת בְּשַׁחֲרִית וּשְׁתֵּי הֲלָכוֹת בְּעַרְבִית, וְעוֹסֵק בִּמְלַאכְתּוֹ כָּל הַיּוֹם מַעֲלִין עָלָיו כְּאִלּוּ קִיֵּם כָּל הַתּוֹרָה כּוּלָהּ. מִכַּאן הָיָה רַבִּי שִׁמְעוֹן בֶּן יוֹחַאי אוֹמֵר, לֹא נִתְּנָה תּוֹרָה לִידָּרֵשׁ אֶלָּא לְאוֹכְלֵי הַמָּן, הָא כֵּיצַד, הָיָה יוֹשֵב וְדוֹרֵשׁ וְלֹא הָיָה יוֹדֵעַ מֵהֵיכַן הוּא אוֹכֵל וְשׁוֹתֶה וּמֵהֵיכָן הוּא לוֹבֵשׁ וּמִתְכַּסֶּה, הָא לֹא נִתְּנָה תּוֹרָה לִידָּרֵשׁ אֶלָּא לְאוֹכְלֵי הַמָּן, וּשְׁנִיִּים לָהֶם לְאוֹכְלֵי תְּרוּמָה.

{pפסוק הp}  וְהָיָה בַּיּוֹם הַשִּׁשִּׁי. אָמַר רַב חִסְדָּא, לְעוֹלָם יַשְּׁכִּים אָדָם לְהוֹצָאַת שַׁבָּת, שֶׁנֶּאֱמַר וְהָיָה בַּיּוֹם הַשִּׁשִּׁי וְהֵכִינוּ אֵת אֲשֶׁר יָבִיאוּ, וְהֵכִינוּ, לְאַלְתַּר, אָמַר רַבִּי אַבָּא, בְּשַׁבָּת חַיָּב אָדָם לִבְצֹעַ עַל שְׁתֵּי כִּכָּרוֹת, דִּכְתִיב  "לֶחֶם מִשְׁנֶה". רַב כַּהֲנָא נָקַט תַּרְתֵּי וּבָצַע חֲדָא, אָמַר, לִקְטוּ כְּתִיב, רַבִּי זֵירָא בָּצַע אֲכוּלָּא שֵׁירוּתָא, אָמַר לֵיהּ רָבִינָא לְרַב אַשִׁי, הָא מֵחֲזֵי כְּרַעַבְתָּנוּתָא וְכוּ'. תָּנוּ רַבָּנָן, כַּמָּה סְעֻדּוֹת חַיָּיב אָדָם לֶאֱכוֹל בַּשַּׁבָּת, שָׁלֹשׁ רַבִּי חִדְקָא אוֹמֵר, אַרְבָּע. אָמַר רַבִּי יוֹחָנָן, שְׁנֵיהֵם מִקְרָא אֶחָד דָרְשׁוּ, (להלן פסוק כה) "וַיֹּאמֶר מֹשֶׁה אִכְלֻהוּ הַיּוֹם", רַבִּי חִדְקָא סָבַר, הַנֵי תְּלָתָא הַיּוֹם לְבַר מֵאוֹרְתָא וְרַבָּנָן סַבְרֵי בַּהֲדֵי אוֹרְתָא.

בַּר קַפָּרָא אוֹמֵר, כָּל הַמְּקַיֵּים שָׁלֹשׁ סְעוּדוֹת בַּשַׁבָּת נִצּוֹל מִשָּׁלֹשׁ פֻּרְעָנִיּוֹת, XאY מֵחֶבְלוֹ שֶׁל מָשִׁיחַ, כְּתִיב הָכָא "יוֹם" וּכְתִּיב הָתָם  "הִנְנִי שׁוֹלֵחַ לָכֶם אֶת אֵלִיָּה", וְגוֹ'. XבY מִדִּינָהּ שֶׁל גֵיהִנָּם, כְּתִיב הָכָא "יוֹם", וּכְתִיב הָתָם (צפניה א, טו) "יוֹם עֶבְרָה הַיּוֹם הַהוּא", XגY וּמִמִּלְחֶמֶת גּוֹג וּמָגוֹג, כְּתִיב הָכָא "יוֹם", וּכְתִיב הָתָם (יחזקאל לח, יח) "בְּיוֹם בּוֹא גּוֹג". אָמַר רַב יְהוּדָה אָמַר רַב, אִלְמָלֵא שָׁמְרוּ יִשְׂרָאֵל שַׁבָּת רִאשׁוֹנָה לֹא שָׁלְטָה בָּהֶן אֻמָּה וְלָשׁוֹן, שֶׁנֶּאֱמַר  "וַיְהִי בַּיּוֹם הַשְּׁבִיעִי יָצְאוּ מִן הָעָם לִלְקֹט", וּכְתִיב בַּתְרֵיהּ (להלן יז, ח) "וַיָּבֹא עֲמָלֵק".

בֵּיצָה שֶׁנּוֹלְדָה בְּיוֹם טוֹב, בֵּית שַׁמַּאי אוֹמְרִים, תֵּאָכֵל, וּבֵית הִלֵּל אוֹמְרִים לֹא תֵאָכֵל. אָמַר רַבָּה בְּתַרְנְגוֹלֶת הָעוֹמֶדֶת לַאֲכִילָה וּבְיוֹם טוֹב שֶׁחַל לִהְיוֹת אַחַר הַשַּׁבָּת עַסְקִינָן, וּמִשּׁוּם הֲכָנָה, וְקַסָּבַר רַבָּה כָּל בֵּיצָה דְּמִתְיַלְדָא הָאִידְנָא מֵאֶתְמוֹל גָּמְרָה לָהּ. רַבָּה לְטַעֲמֵיהּ, דְּאָמַר רַבָּה, וְהָיָה בַּיּוֹם הַשִּׁשִּׁי וְהֵכִינוּ אֵת אֲשֶׁר יָבִיאוּ, חוֹל מֵכִין לְשַׁבָּת, וְאֵין שַׁבָּת מֵכִין לְיוֹם טוֹב, וְאֵין יוֹם טוֹב מֵכִין לְשַׁבָּת. וְגַזְרִינָן יוֹם טוֹב דְעַלְמָא, מִשּׁוּם יוֹם טוֹב אַחַר הַשַּׁבָּת. וְשַׁבָּת דְּעַלְמָא אַטוּ שַׁבָּת אַחַר יוֹם טוֹב.

וְהָיָה בַּיּוֹם הַשִּׁשִּׁי וְהֵכִינוּ. מִכַּאן שֶׁיְּעָרֵב אָדָם מֵעֶרֶב שַׁבָּת לְשַׁבָּת. וְהָיָה מִשְׁנֶה, לֶחֶם מְשׁוּנֶּה. אוֹ אֵינוֹ אֶלָּא לֶחֶם כָּפוּל, כְּשֶׁהוּא אוֹמֵר (להלן פסוק כב) "שְׁנֵי הָעֹמֶר לָאֶחָד", הֲרֵי לֶחֶם כָּפוּל אָמוּר, הָא מַה תַּלְמוּד לוֹמַר לֶחֶם מִשְׁנֶה, לֶחֶם שֶׁהוּא מְשׁוּנֶּה, הָא כֵּיצַד, בְּכָל יוֹם הָיָה בָּא עוֹמֶר אֶחָד וּבַשַׁבָּת שְׁנֵי עוֹמָרִים, בְּכָל יוֹם הָיָה רֵיחוֹ נוֹדֵף וּבַשַׁבָּת הָיָה בְּיוֹתֵר, בְּכָל יוֹם הָיָה מוּזְהָב כְּזָהָב וּבְשַּׁבָּת בְּיוֹתֵר.

{pפסוק וp}  וַיֹּאמֶר מֹשֶׁה וְאַהֲרֹן אֶל כָּל בְּנֵי יִשְׂרָאֵל עֶרֶב וִידַעְתֶּם. אָמְרוּ לָהֶם, עַד שֶׁאַתֶּם יְשֵׁנִים בְּמִטּוֹתֵיכֶם הַמָּקוֹם מְפַרְנֵס אֶתְכֶם. וִידַעְתֶּם כִּי ה' הוֹצִיא אֶתְכֶם מֵאֶרֶץ מִצְרָיִם. מִכַּאן אַתָּה לָמֵד שֶׁשְּׁקוּלָה יְצִיאַת מִצְרַיִם כְּנֶגֶד כָּל הַנִסִּים וְהַגְּבוּרוֹת שֶׁעָשָׂה הַמָּקוֹם לְיִשְׂרָאֵל.

{pפסוק זp}  וּבֹקֶר וּרְאִיתֶם אֶת כְּבוֹד ה', מִכַּאן אַתָּה לָמֵד שֶׁבְּפָנִים מְאִירוֹת נִיתַּן הַמָּן לְיִשְׂרָאֵל. הַשְׂלָו שֶׁשָּׁאֲלוּ אוֹתוֹ מִמְּלֹא מֵעָיִם נִיתַּן לָהֶם בְּפָנִים חֲשׁוּכוֹת, אֲבָל הַמָּן שֶׁשָּׁאֲלוּ אוֹתוֹ כַּהֲלָכָה נִיתַּן לָהֶם בְּפָנִים מְאִירוֹת. (בִּשְׁמוֹעַ ה' אֶת תְּלֻנּוֹתֵיכֶם וְגוֹ') וְנַחְנוּ מָה כִּי תַלִּינוּ עָלֵינוּ. אָמְרוּ, וְכִי מָה אָנוּ סְפוּנִים שֶׁאַתֶּם עוֹמְדִים וּמִתְרַעֲמִים עָלֵינוּ אָמְרוּ, אִילּוּ עָלֵינוּ הֲיִיתֶם עוֹמְדִים וּמִתְרַעֲמִים הָיִינוּ סוֹבְלִים, אֶלָּא שֶׁאַתֶּם עוֹמְדִים וּמִתְרַעֲמִים לִפְנֵי מֶלֶךְ חַי וְקַיָּם לְעוֹלָמִים.

(לעיל פסוק א) "וַיִּסְעוּ מֵאֵילִם". אוֹתוֹ הַיּוֹם שַׁבָּת הָיָה, וּבוֹ בַּיּוֹם נִתְרַעֲמוּ, וַיִּלּוֹנוּ הָעָם עַל מֹשֶׁה וְהִבְטִיחָם לְהוֹרִיד לָהֶם מָן לַמָחֳרַת, דִּכְתִיב וּבֹקֶר וּרְאִיתֶם אֶת כְּבוֹד ה'. בְּחַד בְּשַׁבָּת יָרַד לָהֶם הַמָּן תְּחִלָּה, דִּכְתִיב  "שֵׁשֶׁת יָמִים תִּלְקְטֻהוּ".

{pפסוק חp}  וַיֹּאמֶר מֹשֶׁה בְּתֵת ה' לָכֶם בָּעֶרֶב בָּשָׂר לֶאֱכֹל. תַּנָּא לֶחֶם שֶׁשָּׁאֲלוּ יִשְׂרָאֵל כָּהוֹגֶן, נִיתַּן לָהֶם כָּהוֹגֶן, בָּשָׂר שֶׁשָּׁאֲלוּ שֶׁלֹּא כָּהוֹגֶן, נִיתַּן לָהֶם שֶׁלֹּא כָּהוֹגֶן, מִכַּאן לִמְּדָה תוֹרָה דֶּרֶךְ אֶרֶץ שֶׁלֹּא יֹאכַל אָדָם בָּשָׂר אֶלָּא בַּלַּיְלָה. וְהָא אָמַר אַבַּיֵּי, מַאן דְּאִית לֵיהּ סְעוּדָתָא לָא נֵיכְלֵיהּ אֶלָּא בִּימָמָא. כְּעֵין יוֹמָא. בַּתְּחִלָה הָיוּ יִשְׂרָאֵל דּוֹמִין כְּתַרְנְגוֹלִין הַמְּנַקְּרִין בְּאַשְׁפָּה עַד שֶׁבָּא מֹשֶׁה וְקָבַע לָהֶם זְמַן סְעוּדָה.

כְּתִיב לֶחֶם וּכְתִיב שֶׁמֶן וּכְתִיב דְּבַשׁ, לַנְּעָרִים לֶחֶם, לַזְּקֵנִים שֶׁמֶן, וְלַתִּינוֹקוֹת דְּבַשׁ.

אָמַר רַבִּי חָמָא בַּר חֲנִינָא כָּל הַמִּתְרָעֵם עַל רַבּוֹ כְּאִלּוּ מִתְרָעֵם עַל הַשְּׁכִינָה, שֶׁנֶּאֱמַר לֹא עָלֵינוּ תְּלֻנּוֹתֵיכֶם כִּי עַל ה'. אָמַר רַב חִסְדָּא, כָּל הַחוֹלֵק עַל רַבּוֹ כְּאִילּוּ חוֹלֵק עַל הַשְּׁכִינָה, שֶׁנֶּאֱמַר (במדבר כו, ט) "בְּהַצֹּתָם עַל ה'". אָמַר רַבִּי חָמָא בַּר חֲנִינָא, כָּל הָעוֹשֶה מְרִיבָה עִם רַבּוֹ, כְּעוֹשֶׂה מְרִיבָה עִם שְׁכִינָה, שֶׁנֶּאֱמַר  "הֵמָּה מֵי מְרִיבָה אֲשֶׁר רָבוּ בְנֵי יִשְׂרָאֵל אֶת ה'". אָמַר רַבִּי אַבָּהוּ, כָּל הַמְּהַרְהֵר אַחַר רַבּוֹ, כְּאִלּוּ מְהַרְהֵר אַחֲרֵי שְׁכִינָה, שֶׁנֶּאֱמַר (שם כא, ה) "וַיְדַבֵּר הָעָם בֶּאלֹהִים וּבְמֹשֶׁה.

{pפסוק ט-יp}  וַיֹּאמֶר מֹשֶׁה אֶל אַהֲרֹן אֱמֹר אֶל כָּל עֲדַת בְּנֵי יִשְׂרָאֵל קִרְבוּ לִפְנֵי ה'. רַבִּי יְהוֹשֻׁעַ אוֹמֵר, קִרְבוּ, עַל שֶׁנִּתְגַלְּתָה שְׁכִינָה, רַבִּי אֶלְעָזָר הַמּוֹדָעִי אוֹמֵר, קִרְבוּ, כְּדֵי לִיתֵּן הַדִּין, וַיְּהִי כְּדַבֵּר אַהֲרֹן, מַה תַּלְמוּד לוֹמַר וַיְהִי, מְלַמֵּד שֶׁכְּשֵׁם שֶׁגָּזַר הַמָּקוֹם כָּךְ הָיָה. וַיִּפְנוּ אֶל הַמִּדְבָּר. רַבִּי יְהוֹשֻׁעַ אוֹמֵר, לֹא הִפְנוּ עַד שֶׁנִּתְגַלְּתָה גְּבוּרָה. רַבִּי אֶלְעָזָר הַמּוֹדָעִי אוֹמֵר, לֹא הִפְנוּ אֶלָּא עַל מַעֲשֶׂה אָבוֹת, שֶׁנֶּאֱמַר הַמִּדְבָּר, מַה מִּדְבָּר אֵין בּוֹ לֹא עָוֹן וְלֹא חֵטְא, כָּךְ אָבוֹת הָרִאשׁוֹנִים אֵין בָּהֵן לֹא עָוֹן וְלֹא חֵטְא. וְהִנֵּה כְּבוֹד ה' נִרְאָה בֶּעָנָן. רַבִּי יוֹסֵי בֶן שַׁמּוּעַ אוֹמֵר, כָּל זְמַן שֶׁהָיוּ יִשְׂרָאֵל מְבַקְּשִׁים לִסְקוֹל מֹשֶׁה וְאַהֲרֹן מִיַּד וּכְבוֹד ה' נִרְאָה בֶּעָנָן, לְהַלָּן הוּא אוֹמֵר (במדבר יד, י) "וַיֹּאמְרוּ כָּל הָעֵדָה לִרְגוֹם אוֹתָם בָּאֲבָנִים" וְכַאן הוּא אוֹמֵר (ו)כְבוֹד ה' נִרְאָה בֶּעָנָן. וְכָל כַּךְ לָמָּה, אַמָר לָהֶם הַמָּקוֹם מוּטָב שֶׁיִּלְקֶה עַמּוּד הֶעָנָן וְאַל יִסָּקְלוּ מֹשֶׁה וְאַהֲרֹן.

{pפסוק יא-יבp} {rרמז רנטr}  וַיְדַבֵּר ה' אֶל מֹשֶׁה לֵּאמֹר שָׁמַעְתִּי אֶת תְּלוּנֹּת בְּנֵי יִשְׂרָאֵל. רַבִּי יְהוֹשֻׁעַ אוֹמֵר, אָמַר הַקָּדוֹשׁ בָּרוּךְ הוּא לְמֹשֶׁה, גָּלוּי לְפָנַי מַה שֶּׁיִּשְׂרָאֵל אָמְרוּ, וּמַה שֶּׁהֵן עֲתִידִים לוֹמַר. דַבֵּר אֲלֵהֶם לֵאמֹר בֵּין הָעַרְבַּיִם תֹּאכְלוּ בָשָׂר. אֱמוֹר לָהֶם, בֵּין שְׁנֵי דְּבָרִים אַתֶּם עוֹמְדִים, שֶׁשְּׁאַלְתֶּם לֶחֶם לְפָנַי, שֶׁאִי אֶפְשָׁר לְבָשָׂר וָדָם לִחְיוֹת בְּלֹא לֶחֶם נְתַתִּיו לָכֶם, חֲזַרְתֶּם וּשְׁאַלְתֶּם בָּשָׂר מִמְּלֹא מֵעָיִם, הֲרֵי אֲנִי נוֹתְנוֹ לָכֶם, שֶׁמָּא תֹּאמְרוּ שֶׁאֵין סִפֵּק בְּיָדִי לִיתְּנוֹ לָכֶם, וּבַסּוֹף אֲנִי נִפְרָע מִכֶּם, וִידַעְתֶּם כִּי אֲנִי ה' אֱלֹהֵיכֶם, דַּיָּין אֲנִי לִפְרוֹעַ מִכֶּם.

{pפסוק יגp}  וַיְהִי בָעֶרֶב וַתַּעַל הַשְּׂלָו וַתְּכַס אֶת הַמַּחֲנֶה. מִכַּאן אַתָּה לָמֵד שֶׁבְּפָנִים חֲשׁוּכוֹת נִיתַּן הַשְּׂלָו לְיִשְׂרָאֵל. וַתְּכַס אֶת הַמַּחֲנֶה. אֵינִי יוֹדֵעַ כַּמָּה, תַּלְמוּד לוֹמַר  "וּכְאַמָּתַים עַל פְּנֵי הָאָרֶץ", שְׁתֵּי אַמּוֹת הָיְתָה גְּבוֹהָה מִן הָאָרֶץ, כְּדֵי שֶׁיְּהֵא אָדָם עוֹמֵד וּכְנֶגֶד לִבּוֹ וְנוֹטֵל שֶׁלֹּא בְּצַעַר וּבְקוֹמָה זְקוּפָה, שֶׁמִּלִּבּוֹ וּלְמַטָּן שְׁתֵּי אַמּוֹת וּמִלִּבּוֹ וּלְמַעֲלָן אַמָּה אַחַת. רַבִּי יוֹסֵי הַגְּלִילִי אוֹמֵר (שם) "וַיִּטֹשׁ עַל הַמַּחֲנֶה כְּדֶרֶךְ יוֹם כֹּה וּכְדֶרֶךְ יוֹם כֹּה, שָׁלוֹשׁ פַּרְסָאוֹת לְכָל רוּחַ. "וּכְאַמָּתַים עַל פְּנֵי הָאָרֶץ סְבִיבוֹת הַמַּחֲנֶה", וְאוֹמֵר (תהלים עח, כח) "וַיַּפֵּל בְּקֶרֶב מַחֲנֵהוּ", וְרַבִּי יֹאשִיָּה אוֹמֵר, הֲרֵי הוּא אוֹמֵר (במדבר שם) "וַיִּטֹשׁ עַל הַמַּחֲנֶה", שָׁלֹשׁ פַּרְסָאוֹת לְכָל רוּחַ, וּמַה תַּלְמוּד לוֹמַר "כְּדֶרֶךְ יוֹם", שְׁלֹשָׁה, שְׁלֹשָׁה עַל שְׁלֹשָׁה הֲרֵי תִּשְׁעָה, תִּשְׁעָה  וְתִשְׁעָה הֲרֵי שְׁמוֹנָה עָשָׂר. "וּכְאַמָּתַים עַל פְּנֵי הָאָרֶץ סְבִיבוֹת הַמַּחֲנֶה", וְאוֹמֵר (תהלים שם) "וַיִּפֹּל בְּקֶרֶב מַחֲנֵהוּ סָבִיב לְמִשְׁכְּנוֹתָיו". אֲחֵרִים אוֹמְרִים, "וַיִּטֹשׁ עַל הַמַּחֲנֶה כְּדֶרֶךְ יוֹם כֹּה", דֶּרֶךְ בֵּינוֹנִית עֶשֶׂר פַּרְסָאוֹת, "וּכְדֶרֶךְ יוֹם כֹּה" הֲרֵי עֶשְׂרִים יוֹם. "וּכְאַמָּתַים עַל פְּנֵי הָאָרֶץ סְבִיבוֹת הַמַּחֲנֶה" וְאוֹמֵר  "תַּעֲרֹךְ לְפָנַי שֻׁלְחָן נֶגֶד צֹרְרָי", יָכוֹל שֶׁיְּהוּ אִיסְטְרַטִיאוֹת מְקוּלְקָלוֹת, מַה תַּלְמוּד לוֹמַר "עַל פְּנֵי הָאָרֶץ", עַל פָּנוּי שֶׁבָּאָרֶץ. כָּתוּב אֶחָד אוֹמֵר "סְבִיבוֹת הַמַּחֲנֶה", וְכָתוּב אֶחָד אוֹמֵר "סָבִיב לְמִשְׁכְּנֹתָיו", אֶלָּא שֶׁהָיָה חָבוּר לְמִשְׁכְּנוֹתָיו. רַבִּי אֶלְעָזָר הַמּוֹדָעִי אוֹמֵר, "וּכְאַמָּתַים עַל פְּנֵי הָאָרֶץ", שְׁתֵּי אַמּוֹת הָיָה הַמָּן גָּבוֹהַּ מִן הָאָרֶץ, וְלֹא נָטְלוּ אוֹתוֹ יִשְׂרָאֵל אֶלָּא מִן הַגָּבוֹהַּ. אָמַרְתָּ, צֵא וּרְאֵה כֵּיצַד הָיָה הַמָּן יוֹרֵד לָהֶן לְיִשְׂרָאֵל, יוֹצֵא רוּחַ צְפוֹנִית וּמְכַבֵּד אֶת הַמִּדְבָּר, יוֹרֵד מָטָר וּמְכַבֵּשׁ אֶת הָאָרֶץ וְהַטָּל עוֹלֶה וְהָרוּחַ מְנַשֵּׁב וְעוֹשֶׂה אוֹתוֹ כְּמִין שֻׁלְחָנוֹת שֶׁל זָהָב, וְהַמָּן הָיָה יוֹרֵד עֲלֵיהֶן וּמֵהֶן הָיוּ נוֹטְלִין יִשְׂרָאֵל וְאוֹמְרִים, אִם כֵּן זִימֵּן הַמָּקוֹם לְמַכְעִיסָיו, עַל אַחַת כַּמָּה וְכַמָּה יְשַׁלֵּם שָׂכָר טוֹב לַצַּדִּיקִים לֶעָתִיד לָבֹא.

{rרמז רסr}  וַיְהִי בָעֶרֶב וַתַּעַל הַשְּׂלָו. כְּתִיב שְׂלָו וְקָרִינָן סְלָו, צַדִּיקִים אוֹכְלִין אוֹתוֹ בְּשַׁלְוָה וּרְשָׁעִים אוֹכְלִין אוֹתוֹ וְדוֹמֶה עֲלֵיהֶם כְּסִילְוִים. אַרְבָּעָה מִינֵי שְׂלָו הֵן, שִׁבְלִי וְקִיבְלִי וּפֶסְיוֹנִי וּשְׂלָו. מַעַלְיָא דְּכוּלְהוּ שִׁבְלִי, גְּרִיעָא דְּכוּלְהוּ שְׂלָו. כִּי צִיפָּרְתָּא הָוו, וְשָׁחִיט לָהּ וּמוֹתְבִין לָהּ בְּתַנּוּרָא וְתָפַח וַהֲוֵי מְלֹא תַנּוּרָא, וּמוֹתְבִין אֲתְלֵיסַר רִיפְתֵּי וְתַחְתּוֹנָה אֵינָהּ נֶאֱכֶלֶת אֶלָּא עַל יְדֵי תַּעֲרוֹבוֹת. רַב יְהוּדָה מִשְׁתְּכַח לֵיהּ בְּדָנֵי. רַב חִסְדָּא מִשְׁתְּכַח לֵיהּ בֵּי צִיבֵי. רָבָא אַיְיתֵּי לֵיהּ צַיָּידָא כָּל יוֹמָא מֵאַגְמָא. יוֹמָא חַד לָא אַיְיתֵּי לֵיהּ. אָמַר, מַאי הַאי, סָלִיק לְאִגְּרָא, שַׁמְעֵיהּ לְיַנּוּקָא דְּקָאָמַר (חבקוק ג, טז) "שָׁמַעְתִּי וַתִּרְגַּז בִּטְנִי לְקוֹל צָלְלוּ שְׂפָתַי", אָמַר, שְׁמַע מִינָּהּ נַח נַפְשֵׁיהּ דְּרַב חִסְדָּא, וּבְדִיל רַבָּה אָכִיל תַלְמוּדָא.

{pפסוק ידp}  כְּתִיב וַתַּעַל שִׁכְבַת הַטָּל וּכְתִיב (במדבר יא, ט) "וּבְרֶדֶת הַטַּל", טַל מִלְּמַעְלָה וְטַל מִלְּמַטָּה, וְדוֹמֶה כְּמִי שֶׁמּוּנָח בְּקוּפְסָא.

דַּק חֻמְסְפָּס. אָמַר רֵישׁ לָקִישׁ, דָּבָר שֶׁנִּמּוֹחַ עַל פִּסַּת הַיָּד. וְרַבִּי יוֹחָנָן אָמַר, דָּבָר שֶׁנִּבְלָע בְּמָאתַיִם אַרְבָּעִים וּשְׁמוֹנָה אֵבָרִים, מְחֻסְפָּ"ס בְּגִימַטְרִיָּא הֲכִי הָוֵי. מְחוּסְפָּס טוּבָא הָווּ. אָמַר רַב נַחְמַן בַּר יִצְחָק, מְחֻסְפָּס כְּתִיב, תָּנוּ רַבָּנָן,  "לֶחֶם אַבִּירִים אָכַל אִישׁ", לֶחֶם שֶׁמַּלְאֲכֵי הַשָּׁרֵת אוֹכְלִין אוֹתוֹ, דִּבְרֵי רַבִּי עֲקִיבָא. כְּשֶׁנֶּאֱמַר דָּבָר לִפְנֵי רַבִּי יִשְׁמָעֵאל אָמַר לְהוּ צְאוּ וְאִמְרוּ לְרַבִּי עֲקִיבָא, טָעִיתָ, וְכִי מַלְאָכִים אוֹכְלִים, וַהֲלֹא כְּבַר נֶאֱמַר (דברים ט, ט) "לֶחֶם לֹא אָכַלְתִּי", אֶלָּא אַל תִּקְרֵי אַבִּירִים אֶלָּא אֵבָרִים, דָּבָר שֶׁנִּבְלָע בְּמָאתַיִם אַרְבָּעִים וּשְׁמוֹנָה אֵבָרִים, אֶלָּא מָה אֲנִי מְקַיֵּים (שם כג, יד) "וְיָתֵד תִּהְיֶה לְךָ עַל אֲזֵנֶךָ", דְּבָרִים שֶׁתַּגָּרֵי אוּמּוֹת מוֹכְרִין לָהֶן לְיִשְׂרָאֵל. [ר"א אוֹמֵר, אַף אוֹתָן דְּבָרִים] מָן מְפִיגָן, אֶלָּא מָה אֲנִי מְקַיֵּים "וְיָתֵד תִּהְיֶה לְךָ עַל אֲזֵנֶךָ", לְאַחַר שֶׁסָרְחוּ אָמַר הַקָּדוֹשׁ בָּרוּךְ הוּא אֲנִי אָמַרְתִּי יִהְיוּ כְּמַלְאֲכֵי הַשָּׁרֵת וְהֵם לֹא רָצוּ, עַכְשָׁיו אֲנִי מַטְרִיחַ אוֹתָם שָׁלֹשׁ פַּרְסָאוֹת, הַיְינוּ דִּכְתִיב (במדבר לג, מט) "וַיַּחֲנוּ עַל הַיַּרְדֵּן" וְגוֹ', וְאָמַר רַבָּה בַּר בַּר חַנָה, לְדִידִי חָזִי לִי הַהוּא דּוּכְתָּא וַהֲוָה תְּלָתָא פַּרְסֵי. תָּנִי, כְּשֶׁהֵן נִפְנִין אֵין נִפְנִין לֹא לִפְנֵיהֶן וְלֹא לְצִדֵּיהֶן אֶלָּא לַאֲחוֹרֵיהֶן.

שָׁאֲלוּ תַּלְמִידָיו אֶת רַבִּי שִׁמְעוֹן בֶּן יוֹחַאי, מִפְּנֵי מַה לֹא יָרַד מָן לְיִשְׂרָאֵל פַּעַם אַחַת בְּשָׁנָה, אָמַר לָהֶם, אֶמְשׁוֹל לָכֶם מָשָׁל לְמָה הַדָּבָר דּוֹמֶה, לְמֶלֶךְ בָּשָׂר וָדָם שֶׁהָיָה לוֹ בֶּן אֶחָד, פָּסַק לוֹ מְזוֹנוֹתָיו פַּעַם אַחַת בְּשָׁנָה, וְלֹא הָיָה מַקְבִּיל פְּנֵי אָבִיו אֶלָּא פַּעַם אַחַת בְּשָׁנָה. חָזַר וְקָבַע לוֹ בְּכָל יוֹם וְהָיָה מַקְבִּיל פָּנָיו בְּכָל יוֹם. אַף יִשְׂרָאֵל מִי שֶׁהָיוּ לוֹ אַרְבָּעָה וַחֲמִשָּׁה בָּנִים הָיָה דּוֹאֵג וְאוֹמֵר שֶׁמָּא לְמָחָר לֹא יֵרֵד מָן וְנִמְצְאוּ כֻּלָּם מֵתִים בְּרָעָב, וְנִמְצְאוּ כֻּלָּם מְכַוְּנִים אֶת לִבָּם לַאֲבִיהֶם שֶׁבַּשָּׁמַיִם. דָּבָר אַחֵר, כְּדֵי שֶׁיֹּאכְלוּ אוֹתוֹ חָם. דָּבָר אַחֵר, מִפְּנֵי מַשְׂאוּי הַדֶּרֶךְ.

וּכְבָר הָיָה רַבִּי טַרְפוֹן וְהַזְּקֵנִים יוֹשְׁבִין וְעוֹסְקִין בְּפָרָשַׁת הַמָּן, וְהָיָה רַבִּי אֶלְעָזָר הַמּוֹדָעִי יוֹשֵב לִפְנֵיהֶם, נַעֲנָה רַבִּי אֶלְעָזָר הַמּוֹדָעִי וְאָמַר, מָן שֶׁהָיָה יוֹרֵד לְיִשְׂרָאֵל הָיָה גָּבוֹהַּ שִׁשִּׁים אַמָּה. אֲמָר לֵיהּ רַבִּי טַרְפוֹן, מוֹדָעִי, עַד מָתַי אַתָּה מְגַבֵּב דְּבָרִים וּמֵבִיא. אֲמַר לֵיהּ, רַבִּי, מִקְרָא אֲנִי דוֹרֵשׁ,  "חֲמֵשׁ עֶשְׂרֵה אַמָּה מִלְמַעְלָה גָּבְרוּ הַמָּיִם", וְכִי אֵיזוֹ מִדָּה מְרוּבָּה מִדָּה טוֹבָה אוֹ מִדַּת פוּרְעָנוּת הֱוֵי אוֹמֵר מִדָּה טוֹבָה מְרוּבָּה. בְּמִדַּת פוּרְעָנוּת הוּא אוֹמֵר (שם, יא) "וַאֲרֻבֹּת הַשָּׁמַיִם נִפְתָּחוּ". בְּמִדָּה טוֹבָה הוּא אוֹמֵר  "וַיְצַו שְׁחָקִים מִמַּעַל וְדַלְתֵי שָׁמַיִם פָּתָח וַיַּמְטֵר עֲלֵיהֶם מָן לֶאֱכֹל וּדְגַן שָׁמַיִם נָתַן לָמוֹ". כַּמָּה אֲרוּבּוֹת בַּדֶּלֶת, אַרְבַּע, אַרְבַּע עַל אַרְבַּע הֲרֵי כַּאן שְׁמוֹנֶה. נִמְצָא מָן שֶׁיָּרַד לְיִשְׂרָאֵל גָּבוֹהַּ שִׁשִּׁים אַמָּה, מִי דָּמִי, הָתָם בְּאַרְבָּעִין יוֹמִין הָכָא חֲדָא שַׁעְתָּא, הָתָם לְכוּלֵי עָלְמָא הָכָא לְיִשְׂרָאֵל לְחוּדַיְיהוּ, אִם כֵּן נָפִישׁ לֵיהּ טְפֵי, אֶלָּא רַבִּי אֶלְעָזָר הַמּוֹדָעִי פְּתִיחָה פְּתִיחָה גָּמִיר. אִיסִי בֶּן יְהוּדָה אוֹמֵר, מָן שֶׁיָּרַד לָהֶן לְיִשְׂרָאֵל הָיָה מִתְגַבֵּר וְעוֹלֶה עַד שֶׁרוֹאִין אוֹתוֹ כָּל מַלְכֵי מִזְרָח וּמַעֲרָב, שֶׁנֶּאֱמַר (שם כג, ה) "תַּעֲרֹךְ לְפָנַי שֻׁלְחָן נֶגֶד צֹרְרָי דִּשַּׁנְתָּ בַשֶּׁמֶן רֹאשִׁי כּוֹסִי רְוָיָה". אָמַר אַבַּיֵּי, שְׁמַע מִינָּה כַּסִי דְדָוִד לְעָלְמָא דְּאָתֵי מַחֲזִיק מָאתָן וְעֶשְׂרִין וְחַד לוּגֵי, שֶׁנֶּאֱמַר "כּוֹסִי רְוָיָה", "רוי"ה" בְּגִימַטְרִיָּא הָכִי הָוֵי.

וַתַּעַל שִׁכְבַת הַטָּל, הֲרֵי לִמֶּדְּךָ הַכָּתוּב כֵּיצַד הַמָּן יוֹרֵד לְיִשְׂרָאֵל. וְהִנֵּה עַל פְּנֵי הַמִּדְבָּר, וְלֹא עַל הַמִּדְבָּר כּוּלּוֹ אֶלָּא מִקְצָתוֹ. דַּק, מְלַמֵּד שֶׁהוּא דַּק. מְחֻסְפָּס, מַגִּיד שֶׁהָיָה יוֹרֵד כִּגְלִיד עַל הָאָרֶץ, דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, וַתַּעַל שִׁכְבַת הַטָּל, עָלָה פִּלּוּל תְּפִלָּתָן שֶׁל אָבוֹת שֶׁהָיוּ שׁוֹכְבִין כְּטַּל עַל הָאָרֶץ. וְהִנֵּה עַל פְּנֵי הַמִּדְבָּר, לֹא עַל הַמִּדְבָּר כֻּלּוֹ אֶלָּא מִקְצָתוֹ. דַּק, מְלַמֵּד שֶׁהָיָה יוֹרֵד מִן הָרָקִיעַ, שֶׁנֶּאֱמַר (ישעיה מ, כב) "הַנּוֹטֶה כַדּוֹק שָׁמָיִם", וּלְפִי שֶׁהָיָה יוֹרֵד מִן הָרָקִיעַ יָכוֹל יְהֵא יוֹרֵד צוֹנֵן, תַּלְמוּד לוֹמַר "חַם", וּמִנַּיִן שֶׁאֵין יוֹרֵד אֶלָּא עַל הַכֵּלִים, תַּלְמוּד לוֹמַר כַּכְּפֹר. רַבִּי טַרְפוֹן אוֹמֵר, אֵינוֹ יוֹרֵד אֶלָּא עַל הָאוֹפְסִים. כִּבְיָכוֹל פָּשַׁט הַקָּדוֹשׁ בָּרוּךְ הוּא אֶת יָדוֹ וְנָטַל תְּפִלָּתָם שֶׁל אֲבוֹתֵינוּ שֶׁהֵן שׁוֹכְבִין בֶּעָפָר עַל הָאָרֶץ, וְהוֹרִיד מָן לְיִשְׂרָאֵל, כְּעִנְיָן שֶׁנֶּאֱמַר  "מָצָאתִי כֹפֶר".

{pפסוק טוp}  וַיִּרְאוּ בְנֵי יִשְׂרָאֵל וַיֹּאמְרוּ וְגוֹ' מַה הוּא, כְּאָדָם שֶׁאוֹמֵר לַחֲבֵרוֹ מַהוּ כָּךְ אָמְרוּ זֶה לָזֶּה מַהוּ. דּוֹרְשֵׁי רְשׁוּמוֹת אָמְרוּ, יִשְׂרָאֵל קָרְאוּ שְׁמוֹ מָן. וַיֹּאמֶר מֹשֶׁה אֲלֵהֶם, רַבִּי יְהוֹשֻׁעַ אוֹמֵר, מֹשֶׁה אָמַר לִזְקֵנִים וּזְקֵנִים לְכָל יִשְׂרָאֵל. הוּא הַלֶּחֶם, מִכַּאן הָיָה רַבִּי יוֹסֵי וְרַבִּי שִׁמְעוֹן אוֹמְרִים, כְּסוּסִים נִתְפַּטְּמוּ יִשְׂרָאֵל בְּאוֹתָהּ שָׁעָה, נֶאֱמַר כַּאן לְאָכְלָה וְנֶאֱמַר לְהַלָּן (תהלים עח, כה) "לֶחֶם אַבִּירִים אָכַל אִישׁ", אַל תִּקְרִי 'אַבִּירִים' אֶלָּא "אֵבָרִים", לֶחֶם שֶׁנִּמּוֹחַ בָּאֵבָרִים. אָמַר לָהֶם, הַמַּן שֶׁאַתֶּם אוֹכְלִין נִמּוֹחַ בְּאֵבָרֵיכֶם.

(שם) "צֵדָה שָׁלַח לָהֶם לָשׂבַע", זֶה יְהוֹשֻׁעַ בִּן נוּן שֶׁיָּרַד לוֹ מָן כְּנֶגֶד כָּל יִשְׂרָאֵל. וְיֵשׁ אוֹמְרִים, עַל אֵבָרָיו הָיָה יוֹרֵד, וּמִן אֵבָרָיו הָיָה נוֹטֵל וְאוֹכֵל, לְכַךְ נֶאֱמַר "לֶחֶם אַבִּירִים אָכַל אִישׁ".

{pפסוק טז-יחp}  זֶה הַדָּבָר אֲשֶׁר צִוָּה ה' לִקְטוּ מִמֶּנּוּ. אָמְרוּ, עַכְשָׁיו יֵצֵא נַחְשוֹן בֶּן עֲמִּינָדָב וּבֵיתוֹ וּמְלַקֵּט הַרְבֶּה, יֵצֵא עָנִי שֶׁבְּיִשְׂרָאֵל וּמְלַקֵּט קִמְעָא, וּכְשֶׁהֵן בָּאִין לְידֵי מִדָּה נִמְצְאוּ כֻּלָּם שָׁוִים, שֶׁנֶּאֱמַר וַיָּמֹדּוּ בָעֹמֶר וְגוֹ', אָמְרוּ, זֶה שֶׁאוֹכֵל כַּשִּׁעוּר הַזֶּה הֲרֵי זֶה בָּרִיא וּמְבוֹרָךְ, פָּחוֹת מִכַּאן מְקוּלְקָל בָּמֵּעַיִם, יוֹתֵר מִכַּאן הֲרֵי זֶה רַעַבְתָּן. וַיַּעֲשׂוּ כֵן בְּנֵי יִשְׂרָאֵל. עָשׂוּ מַה שֶׁנִּתְפָּקְדוּ וְלֹא עָבְרוּ עַל גְּזֵרַת מֹשֶׁה. (וַיִּלְקְטוּ הַמַּרְבֶּה וְהַמַּמְעִיט, וַיָּמֹדּוּ בָעֹמֶר).

{pפסוק יט-כp}  וַיֹּאמֶר מֹשֶׁה אֲלֵהֶם אִישׁ אַל יוֹתֵר מִמֶּנּוּ עַד בֹּקֶר וְלֹא שָׁמְעוּ אֶל מֹשֶׁה. אֵלּוּ מְחוּסְּרֵי אֲמָנָה שֶׁבְּיִשְׂרָאֵל. וַיּוֹתִירוּ אֲנָשִׁים, אָמְרוּ, אֲנָשִׁים טוֹבִים לֹא הוֹתִירוּ וְשֶׁאֵינָם אֲנָשִׁים טוֹבִים הוֹתִירוּ. וַיָּרֻם תּוֹלָעִים וַיִּבְאַשׁ, הֲרֵי מִקְרָא מְסוֹרָס, וְכִי מֵאַחַר שֶׁמַּרְחִישׁ הוּא מַבְאִישׁ, אֶלָּא הִבְאִישׁ וְאַחַר כָּךְ מַרְחִישׁ, כְּעִנְיָן שֶׁנֶּאֱמַר (להלן פסוק כד) "וְלֹא הִבְאִישׁ וְרִמָּה לֹא הָיְתָה בּוֹ". וַיִּקְצֹף עֲלֵהֶם מֹשֶׁה, כָּעַס עֲלֵיהֶן וְאָמַר לָהֶם מִפְּנֵי מָה עֲשִׂיתֶם כֵּן.

{pפסוק כאp} {rרמז רסאr}  וַיִּלְקְטוּ אֹתוֹ בַּבֹּקֶר בַּבֹּקֶר, וּכְתִיב  "וְהֵם הֵבִיאוּ אֵלָיו עוֹד נְדָבָה בַּבֹּקֶר בַּבֹּקֶר", מְלַמֵּד שֶׁיָּרַד לָהֶם לְיִשְׂרָאֵל אֲבָנִים טוֹבוֹת וּמַרְגָּלִיּוֹת עִם הַמָּן. (להלן לה, כז) "וְהַנְּשִׂיאִים הֵבִיאוּ אֵת אַבְנֵי הַשֹּׁהַם". תַּנָּא, נְשִׂיאִים, נְשִׂיאִים מַמָּשׁ, וְכֵן הוּא אוֹמֵר  "נְשִׂיאִים וְרוּחַ וְגֶשֶׁם אָיִן".

תָּנוּ רַבָּנָן וְחַם הַשֶּׁמֶשׁ וְנָמָס. בְּאַרְבַּע שָׁעוֹת, אַתָּה אוֹמֵר בְּאַרְבַּע, אוֹ אֵינוֹ אֶלָּא בְּשֵׁשׁ שָׁעוֹת, כְּשֶׁהוּא אוֹמֵר (בראשית יח, א) "כְּחֹם הַיּוֹם" הֲרֵי שֵׁשׁ שָׁעוֹת אָמוּר, הָא מָה אֲנִי מְקַיֵּים וְחַם הַשֶּׁמֶשׁ וְנָמָס, אֵיזוֹ שָׁעָה שֶׁהַשֶּׁמֶשׁ חָם וְהַיּוֹם צוֹנֵן הֱוֵי אוֹמֵר בְּאַרְבַּע, מָנִי, לֹא רַבִּי יְהוּדָה וְלֹא רַבָּנָן, דְּאִי רַבִּי יְהוּדָה כּוּלֵי אַרְבַּע שָׁעוֹת נַמִּי צַפְרָא הוּא, דְּרַבִּי יְהוּדָה קָאָמַר תְּפִלַּת הַשַּׁחַר עַד אַרְבַּע שָׁעוֹת, דִּכְתִיב (במדבר כח, ד) "אֶת הַכֶּבֶשׂ אֶחָד תַּעֲשֶׂה בַּבֹּקֶר", וְהָכָא קָאָמַר וַיִּלְקְטוּ אֹתוֹ בַּבֹּקֶר בַּבֹּקֶר, וְאַחַר כַּךְ אָמַר וְחַם הַשֶּׁמֶשׁ, בְּאַרְבַּע שָׁעוֹת, וְאִי רַבָּנָן כּוּלְהוּ שֵׁשׁ נַמִּי צַפְרָא, אִי תֵּימָא רַבָּנָן אָמַר קְרָא בַּבֹּקֶר בַּבֹּקֶר, חַלְּקֵהוּ לִשְׁנֵי בְּקָרִים, וְאִי תֵּימָא רַבִּי יְהוּדָה, אַהַנְיָא לֵיהּ הַאי בֹּקֶר יְתֵירָה לְהַקְדִּים לוֹ שָׁעָה אַחַת קוֹדֶם לַבֹּקֶר.

.

{pפסוק כב-כגp}  וַיָּבֹאוּ כָּל נְשִׂיאֵי הָעֵדָה וְגוֹ'. אָמְרוּ לוֹ, מֹשֶׁה רַבֵּנוּ מַה נִּשְׁתַּנָּה הַיּוֹם הַזֶּה מִכָּל הַיָּמִים. וַיֹּאמֶר אֲלֵהֶם הוּא אֲשֶׁר דִּבֶּר ה'. אָמְרוּ לוֹ אֵימָתַי, אָמַר לָהֶם, מָחָר. אֵת אֲשֶׁר תֹּאפוּ אֵפוּ. רַבִּי יְהוֹשֻׁעַ אוֹמֵר, הָרוֹצֶה לְאָפוּי הָיָה מִתְאָפֶה לוֹ, וְהָרוֹצֶה לֶאֱכוֹל דָּבָר מְבוּשָּׁל הָיָה מִתְבַּשֵּׁל לוֹ. רַבִּי אֶלְעָזָר הַמּוֹדָעִי אוֹמֵר, הָרוֹצֶה לֶאֱכוֹל בּוֹ אָפוּי, הָיָה טוֹעֵם בּוֹ טַעַם כָּל אֲפוּיִּים שֶׁבָּעוֹלָם, וְהָרוֹצֶה לֶאֱכוֹל דָּבָר מְבוּשָּׁל, הָיָה טוֹעֵם בּוֹ טַעַם כָּל בְּשׁוּלִים שֶׁבָּעוֹלָם.

יוֹם טוֹב שֶׁחָל לִהְיוֹת בְּעֶרֶב שַׁבָּת לֹא יְבַשֵׁל לְכַתְּחִלָּה מִיּוֹם טוֹב לְשַׁבָּת אֲבָל מְבַשֵּׁל הוּא לְיוֹם טוֹב, וְאִם הוֹתִיר הוֹתִיר לְשַׁבָּת, וְעוֹשֶה תַבְשִׁיל מֵעֶרֶב יוֹם טוֹב וְסוֹמֵךְ עָלָיו לְשַׁבָּת. מִנָּא הַנֵּי מִילֵי, אָמַר שְׁמוּאֵל, דְּאָמַר קְרָא (להלן כ, ח) "זָכוֹר אֶת יוֹם הַשַּׁבָּת", זוֹכְרֵהוּ מֵאַחַר שֶׁבָּאתָ לְהַשְׁכִּיחוֹ, מַאי טַעְמָא, אָמַר רָבָא, כְּדֵי שֶׁיִּבְרוֹר מָנָה יָפָה לְשַׁבָּת וּמָנָה יָפָה לְיוֹם טוֹב, רַב אַשִּׁי אָמַר, כְּדֵי שֶׁיֹּאמְרוּ אֵין אוֹפִין מִיּוֹם טוֹב לְשַׁבָּת קַל וָחֹמֶר מִיּוֹם טוֹב לְחוֹל, תְּנַן, עוֹשֶׂה תַבְשִׁיל מֵעֶרֶב יוֹם טוֹב וְסוֹמֵךְ עָלָיו לְשַׁבָּת. בִּשְׁלָמָא לְרַב אַשִּׁי דְּאָמַר כְּדֵי שֶׁיֹּאמְרוּ אֵין אוֹפִין מִיּוֹם טוֹב לְשַׁבָּת, הַיְינוּ דְּמֵעֶרֶב יוֹם טוֹב אֵין בְּיוֹם טוֹב לֹא, אֶלָּא לְרָבָא מַאי אִירְיָא מֵעֶרֶב יוֹם טוֹב אֲפִלּוּ בְּיוֹם טוֹב נַמִי. אִין הָכִי נַמִי אֶלָּא גְּזֵירָה שֶׁמָּא יִפְשָׁע. וְתָנָא מַיְיתֵי לָהּ מֵהָכָא, אֵת אֲשֶׁר תֹּאפוּ אֵפוּ וְאֵת אֲשֶׁר תְּבַשְּׁלוּ בַּשֵּׁלוּ, מִכַּאן אָמַר רַבִּי אֶלְעָזָר, אֵין אוֹפִין אֶלָּא עַל הָאָפוּי וְאֵין מְבַשְּׁלִין אֶלָּא עַל הַמְּבוּשָּׁל, מִכַּאן סָמְכוּ חֲכָמִים לְעֵרוּבֵי תַבְשִׁילִין מִן הַתּוֹרָה.

{pפסוק כה-כוp}  וַיֹּאמֶר מֹשֶׁה אִכְלוּהוּ הַיּוֹם, לְפִי שֶׁהָיוּ רְגִילִין לָצֵאת בְּשַׁחֲרִית וְכוּ', אָמְרוּ לֵיהּ, הוֹאִיל וְלֹא יָצָאנוּ שַׁחֲרִית נֵצֵא בֵּין הָעַרְבָּיִם, אָמַר לָהֶם, כִּי שַׁבָּת הַיּוֹם לַה', מַה תַּלְמוּד לוֹמַר, הַיּוֹם לֹא תִמְצָאֻהוּ בַּשָּׂדֶה. אָמְרוּ, בָּקַע לִבָּן שֶׁל אֲבוֹתֵינוּ בְּאוֹתָהּ שָׁעָה שֶׁהָיוּ אוֹמְרִים, הוֹאִיל וְלֹא מְצָאנוּהוּ הַיּוֹם שֶׁמָּא לֹא נִמְצָאֶנּוּ לְמָחָר. אָמַר לָהֶם, הַיּוֹם הַזֶּה אִי אַתֶּם מוֹצְאִין אוֹתוֹ, אֲבָל לְמָחָר אַתֶּם מוֹצְאִין אוֹתוֹ. רַבִּי אֶלְעָזָר בֶּן חִסְמָא אוֹמֵר בָּעוֹלָם הַזֶּה אֵין אַתֶּם מוֹצְאִין אוֹתוֹ, אֲבָל לָעוֹלָם הַבָּא אַתֶּם מוֹצְאִין אוֹתוֹ.

דָּבָר אַחֵר, וַיֹּאמֶר מֹשֶׁה אִכְלֻהוּ הַיּוֹם. רַבִּי יְהוֹשֻׁעַ אוֹמֵר, אִם תִּזְכּוּ לִשְׁמוֹר אֶת הַשַּׁבָּת עָתִיד הַקָּדוֹשׁ בָּרוּךְ הוּא לִתֵּן לָכֶם שֵׁשׁ מִדּוֹת טוֹבוֹת, XאY אֶרֶץ יִשְׂרָאֵל, XבY וְעוֹלָם הַבָּא, XגY וְעוֹלָם חָדָשׁ, XדY וּמַלְכוּת בֵּית דָּוִד, XהY וְהַכְּהֻנָּה, XוY וּלְוִיָּה, לְכַךְ נֶאֱמַר אִכְלוּהוּ הַיּוֹם.

רַבִּי אֱלִיעֶזֶר אוֹמֵר, אִם תִּזְכּוּ לִשְמוֹר אֶת הַשַּׁבָּת תִּנָּצְלוּ מִשָּׁלֹשׁ פּוּרְעָנִיּוֹת, מִיּוֹמוֹ שֶׁל גּוֹג וּמָגוֹג, וּמֵחֶבְלוֹ שֶׁל מָשִׁיחַ, וּמִיּוֹם הַדִּין הַגָּדוֹל, לְכַךְ נֶאֱמַר אִכְלֻהוּ הַיּוֹם, שֵׁשֶׁת יָמִים תִּלְקְטֻהוּ. רַבִּי יְהוֹשֻׁעַ אוֹמֵר, לָמַדְנוּ שֶׁאֵינוֹ יוֹרֵד בְּשַׁבָּת, בְּיוֹם טוֹב מִנַּיִן, תַּלְמוּד לוֹמַר שַׁבָּת לֹא יִהְיֶה בּוֹ. רַבִּי אֶלְעָזָר הַמּוֹדָעִי אוֹמֵר, לָמַדְנוּ שֶׁאֵינוֹ יוֹרֵד בְּשַׁבָּת, בְּיוֹם טוֹב מִנַּיִן, תַּלְמוּד לוֹמַר לֹא יִהְיֶה בּוֹ, בְּיוֹם הַכִּפּוּרִים מִנַּיִן, תַּלְמוּד לוֹמַר שַׁבָּת לֹא יִהְיֶה בּוֹ.

{pפסוק כז-כחp}  וַיְהִי בַּיּוֹם הַשְּׁבִיעִי יָצְאוּ מִן הָעָם, אֵלּוּ מְחוּסְּרֵי אֲמָנָה שֶׁבְּיִשְׂרָאֵל.

וַיֹּאמֶר ה' אֶל מֹשֶׁה עַד אָנָה מֵאַנְתֶּם. רַבִּי יְהוֹשֻׁעַ אוֹמֵר, אָמַר לוֹ הַקָּדוֹשׁ בָּרוּךְ הוּא לְמֹשֶׁה, אֱמוֹר לְיִשְׂרָאֵל הוֹצֵאתִי אֶתְכֶם מִמִּצְרַיִם, קָרַעְתִּי לָכֶם אֶת הַיָּם, הוֹרַדְתִּי לָכֶם הַמָּן, הֶעֱלֵיתִי לָכֶם הַבְּאֵר, הִגַּזְתִּי לָכֶם הַשְּׂלָו (נִלְחַמְתִּי לָכֶם אֶת עֲמָלֵק) עָשִׂיתִי לָכֶם נִסִּים, עַד מָתַי אַתֶּם מְמַאֲנִין לִשְׁמוֹר מִצְוֹתָיי. שֶׁמָּא תֹאמְרוּ מִצְוֹת הַרְבֶּה הֵטַלְתִּי לָכֶם, וַהֲלֹא בְּמָרָה צִוִּיתִי לָכֶם מִצְוָה אַחַת לְשָׁמְרָהּ וְלֹא שְׁמַרְתֶּם אוֹתָהּ. שֶׁמָּא תֹאמְרוּ שֶׁכָּל מִי שֶׁהוּא מְשַׁמֵּר אֶת הַשַּׁבָּת מַה שָּׂכָר נוֹטֵל עָלָיו, תַּלְמוּד לוֹמַר (ישעיה נו, ב) "אַשְׁרֵי אֱנוֹשׁ יַעֲשֶׂה זֹּאת" וְגוֹ', הָא לָמַדְנוּ שֶׁכָּל מִי שֶׁמְּשַׁמֵּר הַשַּׁבָּת מְרוּחָק מִן הָעֲבֵירָה.

אָמַר לֵיהּ רָבָא לְרַבָּה בַּר מַרִי, מִנָּא הָא מִילְתָּא דְּאָמְרִי אִינְשֵׁי בַּהֲדֵי הוּצָא לָקִי כַּרְבָּא, אָמַר לוֹ, דִּכְתִיב  "לָמָּה תָרִיבוּ אֵלָי כֻּלְּכֶם פְּשַׁעְתֶּם בִּי", אָמַר לוֹ, אַתְּ אַמְרֵת מֵהָתָם וַאֲנָא אֲמִינָא מֵהָכָא, עַד אָנָה מֵאַנְתֶּם לִשְמֹר מִצְוֹתַי וְגוֹ'.

תָּנוּ רַבָּנָן אֵין מְעַבְּרִין אֶת הַשָּׁנָה אֶלָּא בַּמְזוּמָּנִין לָהּ, וּמַעֲשֶׂה בְּרַבָּן גַּמְלִיאֵל שֶׁאָמַר הַשְׁכִּימוּ לִי שִׁבְעָה לָעֲלִיָּה, הִשְׁכִּים וּמָצָא שְׁמוֹנָה, אָמַר, מִי הוּא זֶה שֶׁעָלָה שֶׁלֹּא בִּרְשׁוּת. מִיַּד עָמַד שְׁמוּאֵל הַקָּטָן עַל רַגְלָיו וְאָמַר אֲנִי הוּא שֶׁעָלִיתִי שֶׁלֹּא בִּרְשׁוּת, וְלֹא לְעַבֵּר אֶת הַשָּׁנָה עָלִיתִי אֶלָּא לִלְמֹד הֲלָכָה לְמַעֲשֶׂה הוּצְרַכְתִּי, אָמַר לוֹ, שֵׁב בְּנִי שֵׁב, רְאוּיוֹת כָּל הַשָּׁנִים כּוּלָּן לְהִתְעַבֵּר עַל יָדְךָ, אֲבָל אָמְרוּ חֲכָמִים אֵין מְעַבְּרִין אֶת הַשָּׁנָה אֶלָּא בַּמְזוּמָּנִין לָהּ. וְלֹא שְׁמוּאֵל הַקָּטָן הֲוָה אֶלָּא אִינִישׁ אַחֲרִינָא הֲוָה, וּמֵחֲמַת כִּסּוּפָא הוּא דְּעָבַד, כִּי הָא דְּיָתִיב רַבִּי (חִיָּא) וְקָא דְּרֵישׁ וְהֵרִיחַ רֵיחַ שׁוּם, אָמַר, מִי שֶׁאָכַל שׁוּם יֵצֵא. עָמַד רַבִּי חִיָּא וְיָצָא, עָמְדוּ כּוּלָּן וְיָצְאוּ, בַּשַּׁחַר מְצָאוֹ רַבִּי שִׁמְעוֹן [בְּרַבִּי], לְרַבִּי חִיָּא, אָמַר לֵיהּ, אַתָּה הוּא שֶׁצִּעַרְתָּ לְאַבָּא, אָמַר לֵיהּ, חַס וְשָׁלוֹם, לֹא תְהֵא כָּזֹּאת בְּיִשְׂרָאֵל. וְרַבִּי חִיָּיא מֵהֵיכָא גָּמַר לָהּ, מִמַּעֲשֶׂה דְּרַבִּי מֵאִיר, דְּתַנְיָא, מַעֲשֶׂה בְּאִשָּׁה שֶׁבָּאָה לְבֵית מִדְרָשׁוֹ שֶׁל רַבִּי מֵאִיר, אָמְרָה לָהֶם, רַבִּי, אֶחָד מִכֶּם קִדְּשַׁנִּי בְּבִיאָה. עָמַד רַבִּי מֵאִיר וְכָתַב לָהּ גֵּט כְּרִיתוּת וְנָתַן לָהּ, עָמְדוּ כּוּלָּן וְכָתְבוּ לָהּ גֵּט כְּרִיתוּת וְנָתְנוּ לָהּ. וְרַבִּי מֵאִיר מֵהֵיכָא גְּמַר לָהּ, מִשְּׁמוּאֵל הַקָּטָן, וּשְׁמוּאֵל הַקָּטָן מֵהֵיכָא גְּמַר לָהּ, מִשְּׁכַנְיָה בֶּן יְחִיאֵל, דְּכָתַב  "וַיַּעַן שְׁכַנְיָה בֶן יְחִיאֵל מִבְּנֵי עֵילָם וַיֹּאמֶר לְעֶזְרָא אֲנַחְנוּ מָעַלְנוּ בֵּאלֹהֵינוּ וַנֹּשֶׁב נָשִׁים נָכְרִיּוֹת". וּשְׁכַנְיָה בֶן יְחִיאֵל מֵהֵיכָא גָּמַר לָהּ, מִיהוֹשֻׁעַ, דִּכְתִיב (יהושע ז, י) "וַיֹּאמֶר ה' אֶל יְהוֹשֻׁעַ קֻם לָךְ וְגוֹ' חָטָא יִשְׂרָאֵל", אָמַר לְפָנָיו, רִבּוֹנוֹ שֶׁל עוֹלָם, הוֹדִיעֵנִי מִי חָטָא, אָמַר לֵיהּ, וְכִי דֵּילָטוֹר אֲנִי, לֵךְ וַהֲטֵל גּוֹרָלוֹת. וְאִי בָּעִית אֵימָא, מִמֹּשֶׁה, דִּכְתִיב עַד אָנָה מֵאַנְתֶּם, תָּנוּ רַבָּנָן מִשֶּׁמֵּתוּ נְבִיאִים הָאַחֲרוֹנִים חַגַּי זְכַרְיָה וּמַלְאָכִי נִסְתַּלְקָה רוּחַ הַקּוֹדֶשׁ מִיִּשְׂרָאֵל, וְאַף עַל פִּי כֵן הָיוּ מִשְׁתַּמְּשִׁין בְּבַת קוֹל. פַּעַם אַחַת הָיוּ יוֹשְׁבִין בַּעֲלִיַּת בֶּן גּוּרְיָא בִּירִיחוֹ, נָתְנָה עֲלֵיהֶם בַּת קוֹל מִשָּׁמַיִם יֵשׁ בָּכֶם אָדָם אֶחָד שֶׁרָאוּי שֶׁתִּשְׁרֶה עָלָיו שְׁכִינָה כְּמֹשֶׁה, אֶלָּא שֶׁאֵין דּוֹרוֹ רָאוּי לְכַךְ. נָתְנוּ עֵינֵיהֶם בְּהִלֵּל הַזָּקֵן, וּכְשֶׁמֵּת אָמְרוּ עָלָיו אִי עָנָיו אִי חָסִיד תַּלְמִידוֹ שֶׁל עֶזְרָא. שׁוּב פַּעַם אַחַת הָיוּ יוֹשְׁבִין בַּעֲלִיָּה בְּיַבְנֶה, וְנָתְנָה עֲלֵיהֶם בַּת קוֹל מִשָּׁמַיִם יֵשׁ כַּאן אֶחָד שֶׁרָאוּי שֶׁתִּשְׁרֶה עָלָיו שְׁכִינָה אֶלָּא שֶׁאֵין דּוֹרוֹ רָאוּי לְכַךְ נָתְנוּ עֵינֵהֶם בִּשְׁמוּאֵל הַקָּטָן. וּכְשֶׁמֵּת אָמְרוּ עָלָיו אִי עָנָיו אִי חָסִיד תַּלְמִידוֹ שֶׁל הִלֵּל. אַף הוּא אָמַר בִּשְׁעַת מִיתָתוֹ שִׁמְעוֹן וְיִשְׁמָעֵאֵל לְחַרְבָּא, וְחַבְרוֹהִי לִקְטָלָא וּשְׁאַר עַמָּא לְבִיזָּא, וַעֲקָן סַגִּיאָן עֲתִידִין לְמֵיתֵי עַל עָלְמָא, וְאַף עַל רַבִּי יְהוּדָה בֶּן בָּבָא בִּקְשׁוּ לוֹמַר כֵּן, אֶלָּא שֶׁנִטְרְפָה הַשָּׁעָה, שֶׁאֵין מַסְפִּידִין עַל הֲרוּגֵי מַלְכוּת.

עָמַד שְׁמוּאֵל הַקָּטָן עַל רַגְלָיו, אָמַר לוֹ, רַבִּי הֲלָכָה נִכְנַסְתִּי לִישָּׁאֵל, אָמַר לוֹ, מַה לְּךָ אֶלְדָּד וּמֵידָד, שֶׁכָּל יִשְׂרָאֵל יוֹדְעִין שֶׁאִילּוּ אָמַרְתִּי שֶׁלֹּא יִכָּנְסוּ אֶלָּא שְׁנַיִם שֶׁהָיִיתָ אֶחָד מֵהֶם. אָמַר, תּוֹלִין מַפְתֵּחוֹ וּפִנְקָסוֹ שֶׁל מֵת מִפְּנֵי עָגְמַת נֶפֶשׁ וּכְשֶׁמֵּת שְׁמוּאֵל הַקָּטָן תָּלוּ מַפְתֵּחוֹ וּפִנְקָסוֹ בַאֲרוֹנוֹ מִפְּנֵי שֶׁלֹּא הָיָה לוֹ בֵּן. וְהָיָה רַבָּן גַּמְלִיאֵל וְרַבִּי אֶלְעָזָר בֶּן עֲזַרְיָה מַסְפִּידִין עָלָיו וְאָמְרוּ עַל זֶה נָאֶה לִבְכּוֹת, עַל זֶה נָאֶה לְהִתְאַבֵּל, מְלָכִים מֵתִים מְנִיחִין כִּתְרֵיהֶן לִבְנֵיהֶם, עֲשִׁירִים מֵתִים מְנִיחִין עָשְׁרָן לִבְנֵיהֶן, שְׁמוּאֵל הַקָּטָן נָטַל חֲמוּדוֹת שֶׁל עוֹלָם וְהָלַךְ לוֹ.

{pפסוק כט-לp}  רְאוּ כִּי ה' נָתַן לָכֶם (אֶת) הַשַּׁבָּת. רְאוּ מַרְגָּלִיתָא דִּיהָבִית לְכוֹן לֶחֶם יוֹמָיִם. כָּל עִסְקָהּ שֶׁל שַׁבָּת כָּפוּל. עוֹמֶר כָּפוּל, (לעיל פסוק כב) "שְׁנֵי הָעֹמֶר לְאֶחָד". קָרְבָּנָם כָּפוּל  "וּבְיוֹם הַשַּׁבָּת שְׁנֵי כְבָשִׂים". עָנְשָׁהּ כָּפוּל, (להלן לא, יד) "מְחַלְּלֶיהָ מוֹת יוּמָת". שְׂכָרָהּ כָּפוּל, (ישעיה נח, יג) "וְקָרָאתָ לַשַּׁבָּת עֹנֶג לִקְדוֹשׁ ה' מְכֻבָּד". אַזְהָרָתָהּ כָּפוּל, (להלן כ, ח) "זָכוֹר",  וְ"שָׁמוֹר". מִזְמוֹרָהּ כָּפוּל, (תהלים צב, א) "מִזְמוֹר שִׁיר לְיוֹם הַשַּׁבָּת".

רְאוּ כִּי ה' נָתַן לָכֶם (אֶת) הַשַׁבָּת. הִזָּהֲרוּ כִּי ה' נוֹתְנָהּ לָכֶם שֶׁתִּשְׁמְרוּ אוֹתָהּ. עַל כֵּן הוּא נוֹתֵן לָכֶם וְגוֹ', זֶה הוּא שֶׁהָיָה רַבִּי יְהוֹשֻׁעַ אוֹמֵר, זֶה הוּא הַלֶּחֶם כָּפוּל, שֶׁנֶּאֱמַר  "שְׁנֵי הָעֹמֶר לָאֶחָד".

שְׁבוּ אִישׁ תַּחְתָּיו, אֵלּוּ אַרְבַּע אַמּוֹת. אַל יֵצֵא אִישׁ מִמְּקוֹמוֹ בַּיּוֹם הַשְּׁבִיעִי, אֵלּוּ אַלְפַּיִם אַמָּה, וְכֵיוַן שֶׁשָּׁמְעוּ אֶת הַדָּבָר הַזֶּה קִבְּלוּ עֲלֵיהֶם וְשָׁבְתוּ, שֶׁנֶּאֱמַר וַיִשְׁבְּתוּ הָעָם בַּיּוֹם הַשְּׁבִיעִי.

דָּבָר אַחֵר, וַיִשְׁבְּתוּ הָעָם, רַבִּי יְהוֹשֻׁעַ אוֹמֵר, אָמַר לָהֶם, אִם תִשְׁמְרוּ שַׁבָּת זוֹ עָתִיד הַקָּדוֹשׁ בָּרוּךְ הוּא לִיתֵּן לָכֶם שְׁלֹשָׁה מוֹעֲדִים טוֹבִים, חַג שֶׁל נִיסָן, חַג שֶׁל עֲצֶרֶת, חַג שֶׁל תִּשְׁרֵי, וְכֵיוַן שֶׁשָּׁמְעוּ אֶת הַדָּבָר הַזֶּה קִבְּלוּ עֲלֵיהֶן וְשָׁבְתוּ, שֶׁנֶּאֱמַר וַיִשְׁבְּתוּ הָעָם. רַבִּי אֶלְעָזָר הַמּוֹדָעִי אוֹמֵר אָמַר לָהֶם, אִם תִשְׁמְרוּ שַׁבָּת זוֹ עָתִיד הַקָּדוֹשׁ בָּרוּךְ הוּא לִיתֵּן לָכֶם שֵׁשׁ מִדּוֹת טוֹבוֹת, אֶרֶץ יִשְׂרָאֵל, עוֹלָם הַבָּא וְכוּ', וְכֵיוַן שֶׁשָּׁמְעוּ קִבְּלוּ וְשָׁבְתוּ וְגוֹ'.

תָּנִי רַבִּי חִיָּיא, לוֹקִין עַל עֵרוּבֵי תְחוּמִין דְּבַר תוֹרָה, מַתְקִיף לָהּ רַבִּי יוֹנָתָן, וְכִי לוֹקִין עַל לַאו שֶׁבְּאַל. מַתְקִיף לָהּ רַב אָחָא בַּר יַעֲקֹב, (ויקרא יט, לא) "אַל תִּפְנוּ אֶל הָאֹבֹת", הַכִי נַמִי דְּלָא לָקִי, רַבִּי יוֹנָתָן הֲכִי קָא קַשְׁיָא לֵיהּ, לַאו שֶׁנִּיתַּן לְאַזְהָרַת מִיתַת בֵּית דִּין וְאֵין לוֹקִין עָלָיו, [אָמַר רַב אַשִׁי] מִי כְּתִיב אַל יוֹצִא אַל יֵצֵא כְּתִיב.

{pפסוק לאp}  וְהוּא כְּזֶרַע גַּד. אָמַר רַב אַסִי, עָגוֹל [כְּגִידָא] וְלָבָן כְּמַרְגָּלִית. תַּנְיָא נַמִי הָכִי, גַּד, שֶׁדּוֹמֶה לְזֶרַע פִּשְׁתָּן בַּגִּבְעוֹלִין, אֲחֵרִים אוֹמְרִים, גַּד, שֶׁדּוֹמֶה לְאַגָּדָה שֶׁמַּמְשֶׁכֶת לִבּוֹ שֶׁל אָדָם כְּמַעַיָן. תַּנְיָא אִידָךְ, [גַּד], שֶׁהָיָה מַגִּיד לָהֶם לְיִשְׂרָאֵל בֵּין בֶּן תִשְׁעָה לָרִאשׁוֹן וּבֵין בֶּן שִׁבְעָה לָאַחֲרוֹן. לָבָן שֶׁמַּלְבִּין עֲוֹנוֹתֵיהֶן שֶׁל יִשְׂרָאֵל. אָמַר רַבִּי יוֹסֵי, כְּשֵׁם שֶׁהַנָּבִיא מַגִּיד לָהֶם לְיִשְׂרָאֵל מַה שֶּׁבַּחוֹרִין וּבַסְּדָקִין אַף מָן מַגִּיד וְכוּ'. הָא כֵּיצַד, שְׁנַיִם בָּאִין לִפְנֵי מֹשֶׁה לְדִין, זֶה אוֹמֵר עַבְדִּי גָּנַבְתָּ, וְזֶה אוֹמֵר אַתָּה מָכַרְתָּ לִי. אָמַר לָהֶם, (ירמיה כא, יב) "דִּינוּ לַבֹּקֶר מִשְׁפָּט". לְמָחָר נִמְצָא עוֹמְרוֹ בֵּית רַבּוֹ רִאשׁוֹן, בְּיָדוּעַ שֶׁזֶּה גְּנָבוֹ. וְאִם נִמְצָא בְּבֵית שֵׁנִי, בְּיָדוּעַ שֶׁזֶּה מְכָרוֹ לוֹ. וְכֵן אִישׁ וְאִשָּׁה שֶׁבָּאוּ לִפְנֵי מֹשֶׁה לְדִין, הוּא אוֹמֵר הִיא סָרְחָה עָלַי וְהִיא אָמְרָה הוּא סָרַח עָלָי. אָמַר לָהֶם, מֹשֶׁה "דִּינוּ לַבֹּקֶר מִשְׁפָּט". לְמָחָר אִם נִמְצָא עוֹמָרָהּ בְּבֵית בַּעֲלָהּ בְּיָדוּעַ שֶׁהוּא סָרַח עָלֶיָה, וְאִם נִמְצָא עוֹמָרָהּ בְּבֵית אָבִיהָ בְּיָדוּעַ שֶׁהִיא סָרְחָה עָלָיו.

כְּתִיב  "וּבְרֶדֶת הַטַּל עַל הַמַּחֲנֶה" וְגוֹ', וּכְתִיב (לעיל פסוק ד) "וְיָצָא הָעָם וְלָקְטוּ" וְגוֹ', וּכְתִיב (במדבר יא, ח) "שָׁטוּ הָעָם וְלָקְטוּ", הָא כֵּיצַד, לַצַדִּיקִים יוֹרֵד לָהֶם עַל פֶּתַח בֵּיתָם, בֵּינוֹנִים יָצְאוּ וְלָקְטוּ כוּ'.

וַיִּקְרְאוּ בֵית יִשְׂרָאֵל אֶת שְׁמוֹ מָן, דּוֹרְשֵׁי רְשׁוּמוֹת אוֹמְרִים, בְּנֵי יִשְׂרָאֵל קָרְאוּ אֶת שְׁמוֹ מָן. וְהוּא כְּזֶרַע גַּד לָבָן. אֵינִי יוֹדֵעַ שֶׁל מִי, רַבִּי יְהוֹשֻׁעַ אָמַר, דּוֹמֶה לְזֶרַע פִּשְׁתָּן, יָכוֹל כְּשֵׁם שֶׁזֶּרַע פִּשְׁתָּן אָדוֹם כָּךְ זֶה אָדוֹם, תַּלְמוּד לוֹמַר לָבָן. רַבִּי אֶלְעָזָר הַמּוֹדָעִי אוֹמֵר, דּוֹמֶה לִדְבַר אַגָּדָה שֶׁהוּא מוֹשֵׁךְ לֵב בְּנֵי אָדָם, אֲחֵרִים אוֹמְרִים, הוּא מֵעִיד עַל עַצְמוֹ שֶׁהוּא מָן, שֶׁאֵינוֹ יוֹרֵד לֹא בְּשַׁבָּת וְלֹא בְּיוֹם הַכִּפּוּרִים, רַבִּי יוֹסֵי אוֹמֵר, כְּשֵׁם שֶׁהַנָּבִיא הַזֶּה הִגִּיד לָהֶן לְיִשְׂרָאֵל חֲדָרִים וּסְתָרִים, כַּךְ הַמָּן מַגִּיד וְכוּ'.

וְטַעְמוֹ כְּצַפִּיחִת וְגוֹ'. רַבִּי יְהוֹשֻׁעַ אוֹמֵר, כְּאִלְפָס וּכְעֵין אִסְקְרִיטָוָן, רַבִּי אֱלִיעֶזֶר אוֹמֵר, כְּסוֹלֶת זוֹ שֶׁהִיא צָפָה עַל גַּבֵּי נָפָה וְנִלּוֹשֵׁית בִּדְבַשׁ וְחֶמְאָה.

{pפסוק לב-לדp}  זֶה הַדָּבָר אֲשֶׁר צִוָּה ה'. יָכוֹל לֹא הִנִּיחוֹ אֶלָּא בִּשְׁנַת הָאַרְבָּעִים לְצֵאת, תַּלְמוּד לוֹמַר וַיַּנִּיחֵהוּ אַהֲרֹן וְגוֹ' וְאֵימָתַי נַעֲשָׂה הָאָרוֹן, בְּשָׁנָה שְׁנִיָּה, כַּךְ לֹא הִנִּיחוֹ אַהֲרֹן אֶלָּא בְּשָׁנָה שְׁנִיָּה.

וְזֶה אֶחָד מֵעֲשָׂרָה דְּבָרִים שֶׁנִּבְרְאוּ בְּעֶרֶב שַׁבָּת בֵּין הַשְּׁמָשׁוֹת, וְאֵלּוּ הֵן XאY הַקֶּשֶׁת, XבY וְהַמַּן, XגY וְהַמַּטֶּה, XדY וְהַשָּׁמִיר, XהY וְהַכְּתָב, XוY וְהַלּוּחוֹת, XזY וּפְתִיחַת פִּי הָאָרֶץ שֶּׁבָּלְעָה אֶת הָרְשָׁעִים, XחY וּפְתִיחַת פִּי הָאָתוֹן, XטY וְקִבְרוֹ שֶׁל מֹשֶׁה, XיY וּמְעָרָה שֶׁעָמַד בָּהּ מֹשֶׁה וְאֵלִיָּהוּ, דָּבָר אַחֵר, אַף בְּגָדָיו שֶׁל אָדָם הָרִאשׁוֹן וּמַקְלוֹ שֶׁל אַהֲרֹן, שְׁקֵדָיו וּפְרָחָיו.

שִׁבְעָה דְּבָרִים מְכוּסִּין מִבְּנֵי אָדָם, XאY יוֹם מִיתָה, XבY וְיוֹם נֶחָמָה, XגY וְעוֹמֶק הַדִּין, וְאֵין אָדָם יוֹדֵעַ בְּמַּה מִשְׂתַּכֵּר, XהY וְאֵין אָדָם יוֹדֵעַ מַה בְּלִבּוֹ שֶׁל חֲבֵרוֹ, XוY וּמַלְכוּת בֵּית דָּוִד מָתַי תַּחֲזֹר לִמְקוֹמָהּ, XזY וּמַלְכוּת כּוּתִיִּים מָתַי תֵּעָקֵר.

וַיֹּאמֶר מֹשֶׁה אֶל אַהֲרֹן קַח צִנְצֶנֶת אַחַת. אֵינִי יוֹדֵעַ שֶׁל מָה הִיא אִם שֶׁל כֶּסֶף, אִם שֶׁל זָהָב, אִם שֶׁל נְחֹשֶׁת, אִם שֶׁל בַּרְזֶל, אִם שֶׁל בְּדִיל, אִם שֶׁל עוֹפֶרֶת, תַּלְמוּד לוֹמַר צִנְצֶנֶת, לֹא אָמַרְתִּי אֶלָּא דָּבָר שֶׁהוּא מֵצִיץ מֵחֲבֵרוֹ, אִי אַתָּה מוֹצֵא אֶלָּא כְּלִי חֶרֶשׂ, וְתֵן שָׁמָּה מְלֹא הָעֹמֶר וְגוֹ'. רַבִּי יְהוֹשֻׁעַ אוֹמֵר, לָאָבוֹת, רַבִּי אֶלְעָזָר הַמּוֹדָעִי אוֹמֵר, לְדוֹרוֹת, רַבִּי אֱלִיעֶזֶר אוֹמֵר, לִימוֹת יִרְמְיָהוּ, שֶׁבְּשָׁעָה שֶׁאָמַר יִרְמְיָהוּ לְיִשְׂרָאֵל מִפְּנֵי מָה אֵין אַתֶּם עוֹסְקִין בַּתּוֹרָה, אָמְרוּ לוֹ, אִם אָנוּ מִתְעַסְּקִין בַּתּוֹרָה בַּמֶּה נִתְפַּרְנֵס. בְּאוֹתָהּ שָׁעָה הוֹצִיא לָהֶם יִרְמְיָהוּ צְלוֹחִית שֶׁל מַן, וְאָמַר לָהֶם, (ירמיה ב, לא) "הַדּוֹר אַתֶּם רְאוּ דְבַר ה'" וְגוֹ', אֲבוֹתֵיכֶם שֶׁהָיוּ עוֹסְקִין בְּדִבְרֵי תּוֹרָה רְאוּ בְּמַּה נִתְפַּרְנְסוּ, אַף אַתֶּם עִסְקוּ בַּתּוֹרָה וְהַקָּדוֹשׁ בָּרוּךְ הוּא מְפַרְנֵס אֶתְכֶם מִּזֶּה. וְזֶה אֶחָד מִשְׁלֹשָׁה דְּבָרִים שֶׁעָתִיד אֵלִיָּהוּ לְהַעֲמִיד לְיִשְׂרָאֵל, צְלוֹחִית שֶׁל מַן וּצְלוֹחִית שֶׁל מֵי נִדָּה, וְשֶׁל שֶׁמֶן הַמִּשְׁחָה, וְיֵשׁ אוֹמְרִים אַף מַקְלוֹ שֶׁל אַהֲרֹן שְׁקֵדָיו וּפְרָחָיו, שֶׁנֶּאֱמַר  "הָשֵׁב אֶת מַטֵּה אַהֲרֹן".

{pפסוק להp}  וּבְנֵי יִשְׂרָאֵל אָכְלוּ אֶת הַמָּן אַרְבָּעִים שָׁנָה. אִי אֶפְשָׁר לוֹמַר עַד בֹּאָם אֶל אֶרֶץ נוֹשֶׁבֶת, שֶׁהֲרֵי כְּבָר נֶאֱמַר אֶל קְצֵה אֶרֶץ כְּנָעַן, וְאִי אֶפְשָׁר לוֹמַר אֶל קְצֵה אֶרֶץ כְּנָעַן, שֶׁהֲרֵי כְּבָר נֶאֱמַר אֶל אֶרֶץ נוֹשֶׁבֶת הָא כֵּיצַד, בְּשִׁבְעָה בַּאֲדָר מֵת מֹשֶׁה וּפָסַק מָן מִלֵּירֵד וְהָיוּ מִסְתַּפְּקִים מִן מָן שֶׁבַּכֵּלִים עַד (ט"ו) [שִׁשָּׁה עָשָׂר] בְּנִיסָן. תַּנְיָא אִידָךְ, וּבְנֵי יִשְׂרָאֵל אָכְלוּ וְגוֹ'. וְכִי אַרְבָּעִים שָׁנָה אָכְלוּ, אֶלָּא עוּגוֹת שֶׁהוֹצִיאוֹ יִשְׂרָאֵל מִמִּצְרַיִם טָעֲמוּ בָּהּ טַעַם מָן.

וּבְנֵי יִשְׂרָאֵל אָכְלוּ אֶת הַמָּן. אַרְבָּעִים יוֹם לְאַחַר מִיתָתוֹ שֶׁל מֹשֶׁה, כֵּיצַד, מֹשֶׁה מֵת בְּשִׁבְעָה בַאֲדָר, וְאָכְלוּ הֵימֶנּוּ עֶשְּׂרִים וְאַרְבַּע שֶׁל אֲדָר, וְשִׁשָּׁה עָשָׂר שֶׁל נִיסָן, שֶׁנֶּאֱמַר (יהושע ה, יב) "וַיִּשְׁבֹּת הַמָּן מִמָּחֳרָת". רַבִּי אֶלְעָזָר הַמּוֹדָעִי אוֹמֵר, שִׁבְעִים יוֹם אָכְלוּ אֶת הַמָּן אַחֲרֵי מִיתָתוֹ שֶׁל מֹשֶׁה, הָא כֵּיצַד, מֹשֶׁה מֵת בְּשִׁבְעָה בַּאֲדָר, וְאָכְלוּ הֵימֶנּוּ עֶשְּׂרִים וְאַרְבַּע יוֹם שֶׁל אֲדָר הָרִאשׁוֹן, וּשְׁלֹשִׁים שֶׁל אֲדָר הַשֵּׁנִי, שֶׁשְּׁנַת עִבּוּר הָיְתָה, וְשִׁשָּׁה עָשָׂר שֶׁל נִיסָן, שֶׁנֶּאֱמַר  "וַיִּשְׁבֹּת הַמָּן מִמָּחֳרָת". רַבִּי אֱלִיעֶזֶר אוֹמֵר, שִׁבְעִים יוֹם אָכְלוּ יִשְׂרָאֵל אֶת הַמָּן אַחֲר מִיתָתוֹ שֶׁל מֹשֶׁה, כֵּיצַד, מֹשֶׁה מֵת בְּשִׁבְעָה בִּשְׁבָט וְאָכְלוּ הֵימֶנּוּ עֶשְּׂרִים וְאַרְבַּע שֶׁל שְׁבָט, וּשְׁלֹשִׁים שֶׁל אֲדָר וְאוֹתָהּ שָׁנָה לֹא הָיְתָה מֵעוּבֶּרֶת, וְשִׁשָּׁה עָשָׂר שֶׁל נִיסָן, שֶׁנֶּאֱמַר (שם) "וַיִּשְׁבֹּת הַמָּן". רַבִּי אוֹמֵר, חֲמִישִּׁים וְאַרְבָּעָה שָׁנִים אָכְלוּ יִשְׂרָאֵל אֶת הַמָּן אַרְבָּעִים שָׁנָה בְּחַיָּיו שֶׁל מֹשֶׁה, שֶׁנֶּאֱמַר וּבְנֵי יִשְׂרָאֵל אָכְלוּ אֶת הַמָּן, שֶׁאֵין תַּלְמוּד לוֹמַר אֶת הַמָּן אָכְלוּ עַד בֹּאָם אֶל קְצֵה אֶרֶץ כְּנָעַן, אֶלָּא אֵלּוּ אַרְבַּע עֶשְׂרֵה שָׁנָה אַחַר מִיתָתוֹ שֶׁל מֹשֶׁה, וְאֵלּוּ הֵן שֶׁבַע שֶׁכִּבְּשׁוּ וְשֶׁבַע שֶׁחִלְּקוּ. מֵתָה מִרְיָם נִסְתַּלְקָה הַבְּאֵר, מֵת אַהֲרֹן נִסְתַּלֵק עַמּוּד הֶעָנָן, וְחָזְרוּ שְׁנֵיהֶם בִּזְכוּת מֹשֶׁה. מֵת מֹשֶׁה נִסְתַּלְּקוּ שְׁלָשְׁתָּן וְלֹא חָזְרוּ. וְהַצִּרְעָה לֹא עָבְרָה עִמָּהֶן אֵת הַיַּרְדֵּן.

{pפסוק לוp}  וְהָעֹמֶר אֵינִי יוֹדֵעַ כַּמָּה הוּא, תַּלְמוּד לוֹמַר וְהָעֹמֶר עֲשִׂירִית הָאֵיפָה, וְכַמָּה הוּא עֲשִׂירִית הָאֵיפָה, אֶחָד מִשִּׁבְעָה רְבָעִים וְעוֹד, וְעוֹד זֶה אֵינִי יוֹדֵעַ כַּמָּה הוּא, אֶחָד מִשִּׁבְעָה בִּרְבִיעִית.

~ פרק יז

{pפסוק אp}  וַיִּסְעוּ כָּל עֲדַת בְּנֵי יִשְׂרָאֵל מִמִּדְבַּר סִין, לְפִי שֶׁפָּרְשׁוּ יִשְׂרָאֵל מִדִּבְרֵי תּוֹרָה בָּא עֲלֵיהֶן הַשּׂוֹנֶא, שֶׁאֵין הַשּׂוֹנֵא בָּא אֶלָּא עַל חֵטְא וְעַל עֲבֵרָה.

{pפסוק בp}  וַיָּרֶב הָעָם עִם מֹשֶׁה. עָבְרוּ עַל שׁוּרַת הַדִּין, דֶּרֶךְ אֶרֶץ אָדָם כּוֹעֵס בְּתוֹךְ בֵּיתוֹ וְאֵינוֹ נוֹתֵן עֵינָיו אֶלָּא בְּקָטָן, אֲבָל אֵלּוּ לֹא נָתְנוּ עֵינָם אֶלָּא בַּגָדוֹל, לְכָךְ נֶאֱמַר וַיָּרֶב הָעָם עִם מֹשֶׁה, וְלֹא עִם אַהֲרֹן, שֶׁהָיָה אַהֲרֹן חָבִיב עֲלֵיהֶם, שֶׁהָיָה אוֹהֵב שָׁלוֹם וְרוֹדֵף שָׁלוֹם. זֶה שֶׁאָמַר הַכָּתוּב (משלי יח, ו) "שִׂפְתֵי כְסִיל יָבֹאוּ בְּרִיב", הָיוּ תוֹבְעִין  "מִי יִתֵּן מוֹתֵנוּ בְּיַד ה'", (במדבר כ, ג) "וְלוּ גָּוַעְנוּ". מַהוּ "לִפְנֵי ה'", מָשָׁל לְבֶן מְלָכִים שֶׁלֹּא הָיָה לוֹ תַּרְבּוּת, וְהָיָה עוֹלֶה לַכְּתָלִים וְלָאִילָנוֹת כְּנֶגֶד אָבִיו, הוֹלֵךְ לִמְקוֹם הַחַיּוֹת כְּדֵי שֶׁיְּהֵא אָבִיו מִצְטָעֵר, כַּךְ הָיוּ אֵלּוּ אוֹמְרִים, אָנוּ מֵתִים שֶׁיְּהֵא מִצְטָעֵר עָלֵינוּ, וְלֹא עוֹד אֶלָּא שֶׁנִּשְׁבַּע לַאֲבוֹתֵינוּ לָתֵת לָנוּ אֶת הָאָרֶץ.

וַיֹּאמֶר לָהֶם מֹשֶׁה מַה תְּרִיבוּן עִמָּדִי. אָמַר לָהֶם, כָּל זְמַן שֶׁאַתֶּם מִדַּיְּנִים עִמָּדִי אַתֶּם מְנַסִים לַמָּקוֹם, שֶׁנֶּאֱמַר מַה תְּנַסּוּן אֶת ה'. דָּבָר אַחֵר, כָּל זְמַן שֶׁאַתֶּם מִדַּיְּנִים עִמִּי, הַמָּקוֹם עוֹשֶה לָכֶם נִסִּים וּגְבוּרוֹת וּשְׁמִי מִתְגַּדֵּל.

{pפסוק גp}  וַיִּצְמָא שָׁם הָעָם לַמַּיִם. וּבְמָקוֹם אַחֵר מַהוּ אוֹמֵר (לעיל טו, כג) "וַיָּבֹאוּ מָרָתָה וְלֹא יָכְלוּ לִשְׁתֹּת מַיִם מִמָּרָה", עַד כַּאן לֹא נָגַע בָּהֶן צִמָּאוֹן, אֲבָל כַּאן נָגַע בָּהֶן צִמָּאוֹן, (וַיָּרֶב הָעָם עִם מֹשֶׁה) מִכַּאן הָיָה רַבִּי יְהוֹשֻׁעַ אוֹמֵר, נָפַל בֵּיתָא וַוי לָהּ לִכְוָותָא, הִשְׁווּ בְּהֶמְתָּן לְגוּפָן, מִכַּאן אָמְרוּ, בְּהֶמְתּוֹ שֶׁל אָדָם הוּא חַיָּיו, אָדָם הַמְהַלֵּךְ בַּדֶּרֶךְ אִם אֵין בְּהֶמְתּוֹ עִמּוֹ מִסְתַּגֵּף הוּא.

{pפסוק דp}  וַיִּצְעַק מֹשֶׁה וְגוֹ'. לְהוֹדִיעַ שִׁבְחוֹ שֶׁל מֹשֶׁה שֶׁלֹּא אָמַר הוֹאִיל וְהֵן מִדַּיְּנִין עִמִּי אֵינִי מְבַקֵּשׁ עֲלֵיהֶן רַחֲמִים, אֶלָּא וַיִּצְעַק מֹשֶׁה אֶל ה', אָמַר לִפְנֵי הַמָּקוֹם, רִבּוֹנוֹ שֶׁל עוֹלָם, בֵּינְךָ וּבֵינָם אֲנִי הָרוּג, אַתָּה אָמַרְתָּ אַל תַּקְפִּיד כְּנֶגְדָּן, שֶׁנֶּאֱמַר  "כִּי תֹאמַר אֵלַי שָׂאֵהוּ בְחֵיקֶךָ", וְהֵם בִּקְּשׁוּ לְהָרְגֵנִי.

{pפסוק הp}  כַּאן הַמָּקוֹם מֵמִיךְ וּמשֶׁה מַגְבִּיהַּ, וּבְמָקוֹם אַחֵר הַמָּקוֹם מַגְבִּיהַּ וּמֹשֶׁה מֵמִיךְ. כְּעִנְיַן שֶׁנֶּאֱמַר (להלן לב, י) "וְעַתָּה הַנִּיחָה לִּי", אַחֲרָיו מַהוּ אוֹמֵר  "וַיְחַל מֹשֶׁה" וְגוֹ'.

וַיֹּאמֶר ה' אֶל מֹשֶׁה עֲבֹר לִפְנֵי הָעָם. עֲבֹר עַל דִּבְרֵיהֶם. רַבִּי יְהוּדָה אוֹמֵר, עֲבוֹר מֵהֶם, שֶׁאַתָּה מוֹצִיא לָהֶם אֶת הַמָּיִם. רַבִּי נֶחֱמְיָה אוֹמֵר, עֲבוֹר עַל חֵטְא שֶׁלָּהֶן. דָּבָר אַחֵר, עֲבֹר לִפְנֵי הָעָם וְדְרָגַּשׁ לֵיהּ יְמַלֵּל, וְקַח אִתְּךָ מִזִּקְנֵי יִשְׂרָאֵל. לְעֵדוּת שֶׁלֹּא יִהְיוּ אוֹמְרִים מַעְיָנוֹת הָיוּ שָׁם. וּמַטְּךָ אֲשֶׁר הִכִּיתָ. מִפְּנֵי הַתַּרְעוֹמוֹת. וְזֶה אֶחָד מִשְּׁלֹשָׁה דְּבָרִים שֶׁהָיוּ יִשְׂרָאֵל מִתְרַעֲמִין עֲלֵיהֶן וְהָיוּ אוֹמְרִים מִינֵי פּוּרְעָנִיּוֹת הֵן, וְאֵלּוּ הֵם, הַקְּטוֹרֶת וְהָאָרוֹן וְהַמַּטֶּה. אָמְרוּ, הַקְּטֹרֶת הַזֶּה שֶׁל פּוּרְעָנוּת, הָרְגָה נָדָב וַאֲבִיהוּא, שֶׁנֶּאֱמַר (ויקרא י, א) "וַיִּקְחוּ (שְׁנֵי) בְנֵי אַהֲרֹן וְגוֹ', לְכַךְ יָדְעוּ שֶׁהוּא כַּפָּרָה, שֶׁנֶּאֱמַר  "וַיִּתֵּן אֶת הַקְּטֹרֶת וַיְכַפֵּר עַל הָעָם". הָאָרוֹן אָמְרוּ שֶׁהוּא שֶׁל פּוּרְעָנוּת, הוּא הִכָּה אֶת עוּזָּה וְאַנְשֵׁי בֵּית שֶׁמֶשׁ, שֶׁנֶּאֱמַר (ש"ב ו, ז) "וַיִּחַר אַף ה' בְּעֻזָה", וּכְתִיב (ש"א ו, יט) "וַיַּךְ בְּאַנְשֵׁי בֵּית שֶׁמֶשׁ", לְפִיכָךְ יָדְעוּ שֶׁהוּא שֶׁל בְּרָכָה, שֶׁנֶּאֱמַר (ש"ב ו, יא) "וַיֵּשֶׁב אֲרוֹן ה' בֵּית עֹבֵד אֱדוֹם גּוֹ' וִיבָרֶךְ ה' אֶת  עֹבֵד אֱדוֹם". אָמְרוּ, הַמַּטֶּה הַזֶּה שֶׁל סַנְפִּירִינוּן הוּא הֵבִיא עֶשֶׂר מַכּוֹת עַל הַמִּצְרִים וְעֶשֶׂר עַל הַיָּם, לְפִיכָךְ יֵדְעוּ שֶׁהוּא שֶׁל נִסִּים. וּמַטְּךָ אֲשֶׁר הִכִּיתָ בּוֹ אֶת הַיְאֹר, מִפְּנֵי הַתַּרְעוֹמוֹת.

אָמַר רַבִּי אַבָּהוּ, כָּל הַמַּנְהִיג אֶת חֲבֵרוֹ בִּדְבַר מִצְוָה מַעֲלֶה עָלָיו הַכָּתוּב כְּאִלּוּ עֲשָׂאוֹ, שֶׁנֶּאֱמַר וּמַטְּךָ אֲשֶׁר הִכִּיתָ בּוֹ אֶת הַיְאֹר, וְכִי מֹשֶׁה הִכָּה, וַהֲלֹא אַהֲרֹן הִכָּה, אֶלָּא לוֹמַר לְךָ שֶׁכָּל הַמַּנְהִיג אֶת חֲבֵרוֹ לִדְבַר מִצְוָה מַעֲלֶה עָלָיו הַכָּתוּב כְּאִלּוּ עֲשָׂאוֹ.

{pפסוק וp}  הִנְנִי עֹמֵד לְפָנֶיךָ (כָּתוּב בַּפָּסוּק וְרַחֲצוּ רַגְלֵיכֶם).

אָמַר לֵיהּ הַקָּדוֹשׁ בָּרוּךְ הוּא, כָּל מָקוֹם שֶׁאַתָּה מוֹצֵא רוֹשֶׁם רַגְלֵי אָדָם שָׁם אֲנִי לְפָנֶיךָ. וְהִכִּיתָ בַצּוּר. מִכַּאן הָיָה רַבִּי יוֹסֵי בֶּן זִמְרָא אוֹמֵר, הַמַּטֶּה הַזֶּה שֶׁל סַנְפִּירִינוּן הוּא, שֶׁנֶּאֱמַר וְהִכִּיתָ בַצּוּר, עַל הַצּוּר אֵינוֹ אוֹמֵר אֶלָּא וְהִכִּיתָ בַצּוּר.

{pפסוק ז-חp}  וַיִּקְרָא שֵׁם הַמָּקוֹם מַסָּה וּמְרִיבָה, רַבִּי יְהוֹשֻׁעַ אוֹמֵר, מֹשֶׁה קְרָאוֹ מַסָּה וּמְרִיבָה, שֶׁנֶּאֱמַר וַיִּקְרָא שֵׁם הַמָּקוֹם מַסָּה וּמְרִיבָה. רַבִּי אֶלְעָזָר הַמּוֹדָעִי אוֹמֵר, הַקָּדוֹשׁ בָּרוּךְ הוּא קְרָאוֹ מַסָּה וּמְרִיבָה, שֶׁנֶּאֱמַר וַיִּקְרָא שֵׁם הַמָּקוֹם מַסָּה וּמְרִיבָה. מִכַּאן לְבֵית דִּין הַגָּדוֹל שֶׁהוּא קָרוּי מָקוֹם.

עַל רִיב בְּנֵי יִשְׂרָאֵל. רַבִּי יְהוֹשֻׁעַ אוֹמֵר, אָמְרוּ יִשְׂרָאֵל, אִם הוּא רִבּוֹן כָּל הָעוֹלָמִים כְּשֵׁם שֶׁהוּא רִבּוֹן עָלֵינוּ נַעַבְדֶּנּוּ, וְאִם לַאו לֹא נַעַבְדֶּנּוּ. רַבִּי אֱלִיעֶזֶר אוֹמֵר, אָמְרוּ, אִם מַסְפִּיק לָנוּ אֶת צָרְכֵינוּ נַעַבְדֶנּוּ, וְאִם לַאו לֹא נַעַבְדֶּנּוּ, לְכַךְ נֶאֱמַר עַל רִיב בְּנֵי יִשְׂרָאֵל.

כְּתִיב  "לֵץ תַּכֶּה וּפֶתִי יַעֲרִם", "לֵץ תַּכֶּה", זֶה עֲמָלֵק. "וּפֶתִי יַעֲרִיּם" זֶה יִתְרוֹ, בְּשָׁעָה שֶׁבָּא עֲמָלֵק לְהִלָּחֵם עִם יִשְׂרָאֵל מַה כְּתִיב, וַיָּבֹא עֲמָלֵק וַיִּלָּחֶם עִם יִשְׂרָאֵל בִּרְפִידִים. עַל יְדֵי שֶׁרָפוּ יְדֵיהֶם מִן הַתּוֹרָה וּמִן הַמִּצְוֹת, שֶׁהַכָּתוּב אוֹמֵר וַיִּקְרָא שֵׁם הַמָּקוֹם מַסָּה וּמְרִיבָה, הִתְחִיל הַקָּדוֹשׁ בָּרוּךְ הוּא צֹוֵחַ עַל רִיב בְּנֵי יִשְׂרָאֵל וְעַל נַסֹּתָם אֶת ה'. אָמַר רַבִּי לֵוִי, לְמָה הָיוּ יִשְׂרָאֵל דּוֹמִין, לְאֶחָד שֶׁהָיָה לוֹ בֵּן וְהִרְכִּיבָהוּ עַל כְתֵפוֹ וְהָיָה מוֹלִיכוֹ בַּשּׁוּק וְהָיָה הַבֵּן רוֹאֶה דָּבָר שֶׁל חֵפֶץ וְאוֹמֵר לְאָבִיו, קַח לִי וְהוּא לוֹקֵחַ לוֹ, פַּעַם רִאשׁוֹנָה וּשְׁנִיָּה וּשְׁלִישִׁית, רָאָה הַבֵּן אָדָם אֶחָד אָמַר לֵיהּ, רָאִיתָ אֶת אַבָּא, אָמַר לוֹ, שׁוֹטֶה, אַתָּה רוֹכֵב עַל כְּתֵפַי וְכָל מַה שֶּׁאַתָּה מְבַקֵּשׁ אֲנִי לוֹקֵחַ לְךָ, וְאַתְּ אוֹמֵר לַזֶּה רָאִיתָ אֶת אֲבִי, מֶה עָשָׂה אָבִיו, הִשְׁלִיכוּ מֵעַל כְּתֵפוֹ, בָּא כֶּלֶב וּנְשָׁכוֹ. כַּךְ כְּשֶׁיָּצְאוּ יִשְׂרָאֵל מִמִּצְרַיִם הִקִּיפָם הַקָּדוֹשׁ בָּרוּךְ הוּא בְּשִׁבְעָה עַנְנֵי כָבוֹד, שֶׁנֶּאֱמַר (דברים לב, י) "יְסֹבֲבֶנְהוּ יְבוֹנְנֵהוּ". בִּקְּשׁוּ מָן, נָתַן לָהֶם. כֵּיוַן שֶׁנָּתַּן לָהֶם כָּל צָרְכֵּיהֶם הִתְחִילוּ מְהַרְהֲרִים וְאוֹמְרִים הֲיֵשׁ ה' בְּקִרְבֵּנוּ. אָמַר לָהֶם הַקָּדוֹשׁ בָּרוּךְ הוּא, הִרְהַרְתֶּם עָלַי, חַיֵּיכֶם שֶׁאֲנִי מוֹדִיעַ לָכֶם, הֲרֵי הַכֶּלֶב בָּא וְנוֹשֵׁךְ אֶתְכֶם, וְאֵי זֶה, זֶה עֲמָלֵק, שֶׁנֶּאֱמַר וַיָּבֹא עֲמָלֵק.

פָּרַח כַּהֲדֵין זַחֲלָא. דָּבָר אַחֵר, עֲמָלֵק. "עַם לָק", שֶׁבָּא לָלוֹק דָּמָן שֶׁל יִשְׂרָאֵל כְּכֶלֶב. רַבִּי שִׁמְעוֹן בֶּן חֲלַפְתָּא אוֹמֵר, לְמָה הָיָה עֲמָלֵק דּוֹמֶה, לִזְבוּב שֶׁהוּא לָהוּט אַחַר הַמַּכָּה, כָּךְ הָיָה עֲמָלֵק לָהוּט אַחַר יִשְׂרָאֵל. מָשָׁל לְמֶלֶךְ שֶׁהָיָה לוֹ כֶּרֶם וְהִקִּיפוֹ גָּדֵר וְהוֹשִׁיב בּוֹ הַמֶּלֶךְ כֶּלֶב נוֹשֵׁךְ, אָמַר הַמֶּלֶךְ, כָּל מִי שֶׁיָּבֹא וְיִפְרֹץ הַגָּדֵר יִנְשְׁכֶּנּוּ הַכֶּלֶב, וּבָא בְּנוֹ שֶׁל מֶלֶךְ וּפָרַץ הַגָּדֵר וּנְשָׁכוֹ הַכֶּלֶב, כָּל זְמַן שֶׁהָיָה הַמֶּלֶךְ מְבַקֵּשׁ לְהַזְכִּיר חֵטְא שֶׁל בְּנוֹ שֶׁעָשָׂה הוּא אוֹמֵר לוֹ, זְכוֹר אֶת שֶׁנְּשָׁכְךָ הַכֶּלֶב. כַּךְ כָּל זְמַן שׁהַקָּדוֹשׁ בָּרוּךְ הוּא מְבַקֵּשׁ לְהַזְכִּיר חֵטְא שֶׁל יִשְׂרָאֵל מַה שֶּׁעָשׂוּ בִּרְפִידִים, שֶׁאָמְרוּ הֲיֵשׁ ה' בְּקִרְבֵּנוּ, הוּא אוֹמֵר לָהֶם (דברים כה, יז) "זָכוֹר אֶת אֲשֶׁר עָשָׂה לְךָ עֲמָלֵק".

רַבִּי יְהוּדָה וְרַבִּי נֶחֱמְיָה וְרַבָּנָן, רַבִּי יְהוּדָה אוֹמֵר, אָמְרוּ יִשְׂרָאֵל, אִם רִבּוֹן הוּא עַל כָּל הַמַּעֲשִׂים כְּדֶרֶךְ שֶׁהוּא רִבּוֹן עָלֵינוּ נַעַבְדֶּנּוּ, וְאִם לַאו לֹא נַעַבְדֶּנּוּ. וְרַבִּי נֶחֱמְיָה אוֹמֵר, אִם מַסְפִּיק הוּא לָנוּ מְזוֹנוֹתֵינוּ כְּמֶלֶךְ שֶׁהוּא שָׁרוּי בַּמְּדִינָה וְאֵין הַמְּדִינָה חֲסֵרָה כְּלוּם נַעַבְדֶּנּוּ, וְאִם לַאו נִמְרוֹד בּוֹ. וְרַבָּנָן אָמְרִין, אִם מְסִיחִין אָנוּ בִּלְבָבֵנוּ וְהוּא יוֹדֵעַ מָה אָנוּ מְסִיחִין נַעַבְדֶּנּוּ וְאִם לַאו נִמְרוֹד בּוֹ. רַבִּי בֶּרֶכְיָה בְּשֵׁם רַבִּי לֵוִי, בְּלִבָּם הָיוּ מְסִיחִין, וְהַקָּדוֹשׁ בָּרוּךְ הוּא נוֹתֵן לָהֶם שְׁאֵלָתָם, מַה טַּעַם,  "וַיְנַסּוּ אֵל בִּלְבָבָם", מַה כְּתִיב תַּמָּן (שם, כט) "וְיֹאכְלוּ וְיִשְׂבְּעוּ מְאֹד".

וַיָּבֹא עֲמָלֵק. רַבִּי יְהוֹשֻׁעַ וְרַבִּי חִסְמָא אוֹמֵר, הַמִּקְרָא הַזֶּה סָתוּם וּמְפוֹרָשׁ עַל יְדֵי אִיּוֹב, (איוב ח, יא) "הֲיִגְאֶה גֹּמֶא בְּלֹא בִצָּה" וְגוֹ', וְכִי אֶפְשָׁר לְגוֹמֶא זֶה לְהִתְגַּדֵּל בְּלֹא בִצָּה וּבְלֹא מַיִם, וְכִי אֶפְשָׁר לְאָחוּ זֶה לִהְיוֹת בְּלֹא מַיִם, כַּךְ אִי אֶפְשָׁר לְיִשְׂרָאֵל לִהְיוֹת אֶלָּא אִם כֵּן עוֹסְקִין בַּתּוֹרָה, וּלְפִי שֶׁפָּרְשׁוּ מִדִּבְרֵי תוֹרָה לְכַךְ בָּא הַשּׂוֹנֵא עֲלֵיהֶן, שֶׁאֵין הַשּׂוֹנֵא בָּא אֶלָּא עַל חֵטְא וְעַל עֲבֵרָה, לְכַךְ נֶאֱמַר וַיָּבֹא עֲמָלֵק.

רַבִּי אֶלְעָזָר הַמּוֹדָעִי אוֹמֵר, וַיָּבֹא, לְפִי שֶׁהָיָה עֲמָלֵק נִכְנָס תַּחַת כַּנְפֵי הֶעָנָן וְגוֹנֵב נְפָשׁוֹת מִיִּשְׂרָאֵל וְהוֹרְגָן, שֶׁנֶּאֱמַר (דברים כה, יח) "אֲשֶׁר קָרְךָ בַּדֶּרֶךְ" וְגוֹ'. וַאֲחֵרִים אוֹמְרִים,  "וְלֹא יָרֵא אֱלֹהִים", אֵלּוּ יִשְׂרָאֵל שֶׁלֹּא הָיוּ בְיָדָן מִצְוֹת.

רַבִּי אֱלִיעֶזֶר אוֹמֵר, וַיָּבֹא עֲמָלֵק, שֶׁבָּא בְּגִלּוּי פָנִים לְפִי שֶׁכָּל הַבָּאוֹת שֶׁבָּא לֹא בָּא אֶלָּא בְּמַטְמוֹנִיּוֹת, שֶׁנֶּאֱמַר (שם) "אֲשֶׁר קָרְךָ בַּדֶּרֶךְ", אֲבָל בִּיאָה זוֹ לֹא בָּא אֶלָּא בְּגִלּוּי פָּנִים. רַבִּי יוֹסֵי בֶּן חֲלַפְתָּא אוֹמֵר, וַיָּבֹא עֲמָלֵק, שֶׁבָּא בְּעֵצָה, מְלַמֵּד שֶׁכָּנַס עֲמָלֵק אֶת כָּל אוּמּוֹת הָעוֹלָם וְאָמַר לָהֶם, בּוֹאוּ וְסַיְּיעוּנִי עַל יִשְׂרָאֵל, אָמְרוּ, אֵין אָנוּ יְכוֹלִין לַעֲמוֹד כְּנֶגְדָּן, שֶׁהֲרֵי פַּרְעֹה עָמַד כְּנֶגְדָּן וְטָבְעוּ הוּא וְחֵילוֹ בְּיַם סוּף, שֶׁנֶּאֱמַר  "וְנִעֵר פַּרְעֹה וְחֵילוֹ" וְהֵיאַךְ אָנוּ יְכוֹלִין לַעֲמוֹד כְּנֶגְדָּן. אָמַר לָהֶם, אֲנִי אֶתֵּן לָכֶם עֵצָה מַה תַּעֲשׂוּ, אִם יְנַצְּחוּנִי בִּרְחוּ לָכֶם, וְאִם לַאו בּוֹאוּ וְסַיְּעוּנִי עַל יִשְׂרָאֵל, לְכַךְ נֶאֱמַר וַיָּבֹא עֲמָלֵק, שֶׁבָּא בְּעֵצָה.

רַבִּי יְהוּדָה הַנָּשִׂיא אוֹמֵר, חֲמִשָּׁה עַמָּמִין פָּסַע עֲמָלֵק וּבָא וְעָשָׂה מִלְחָמָה עִם יִשְׂרָאֵל, שֶׁנֶּאֱמַר וַיָּבֹא עֲמָלֵק, וּכְתִיב (במדבר יג, כט) "עֲמָלֵק יוֹשֵב בְּאֶרֶץ הַנֶּגֶב", שֶׁהָיָה לִפְנִים מִכּוּלָּן. רַבִּי נָתָן אוֹמֵר, לֹא בָּא עֲמָלֵק אֶלָּא מֵהַרְרֵי הַר שְׂעִיר, אַרְבַּע מֵאוֹת פַּרְסָה פָּסַע עֲמָלֵק וּבָא וְעָשָׂה מִלְחָמָה עִם יִשְׂרָאֵל.

אֲחֵרִים אוֹמְרִים, וַיָּבֹא עֲמָלֵק יָבוֹא כְפוּי טוֹבָה וְיִפָּרַע מִיִּשְׂרָאֵל שֶׁהָיוּ כְפוּיֵי טוֹבָה. כְּתִיב (דבהי"ב כד, כו) "וְאֵלֶּה הַמִּתְקַשְּׁרִים עָלָיו זָבָד בֶּן שִׁמְעַת הָעַמּוֹנִית וִיהוֹזָבָד בֶּן שִׁמְרִית הַמּוֹאָבִית" יָבוֹאוּ אֵלֶּה כְפוּיֵי טוֹבָה וְיִפָּרְעוּ מִיּוֹאָשׁ כְפוּי טוֹבָה, שֶׁנֶּאֱמַר  "וְלֹא זָכַר יוֹאָשׁ הַמֶּלֶךְ הַחֶסֶד [אֲשֶׁר עָשָׂה] יְהוֹיָדָע אָבִיו". מַאי עוֹנְשׁוֹ שֶׁל דָּבָר, (שם, כג) "וַיְהִי לִתְקוּפַת הַשָּׁנָה עָלָה עָלָיו חֵיל אֲרָם וַיָּבֹאוּ אֶל יְהוּדָה וִירוּשָׁלָיִם וַיַּשְׁחִיתוּ אֶת כָּל שָׂרֵי הָעָם מֵעָם וְכָל שְׁלָלָם שִׁלְחוּ [לְמֶלֶךְ דַּרְמָשֶׂק"], וּכְתִיב, (שם, כד) "וַה' נָתַן בְּיָדָם חַיִל לָרֹב מְאֹד", מִפְּנֵי מָה, (שם) "כִּי עָזְבוּ אֶת ה' [אֱלֹהֵי אֲבוֹתֵיהֶם] וְאֶת יוֹאָשׁ עָשׂוּ שְׁפָטִים", אַל תִּקְרֵי 'שְׁפָטִים' אֶלָּא 'שְׁפוּטִים'. וְכִי מַה שְׁפוּטִים עָשׂוּ, כִּי אָמְרוּ, הֶעֱמִידוּ עָלָיו בִּרְיוֹנוֹת קָשִׁים אֲשֶׁר לֹא יָדְעוּ אִשָּׁה מִימֵיהֶם וְעִנּוּ אֹתוֹ בְּמִשְׁכַּב זָכוּר, כְּעִנְיַן שֶׁנֶּאֱמַר  "וְעָנָה גְּאוֹן יִשְׂרָאֵל", (דבהי"ב שם, כה) "וּבְלֶכְתָּם מִמֶּנּוּ כִּי עָזְבוּ אוֹתוֹ [בְּמַחֲלֻיִּים] רַבִּים הִתְקַשְּׁרוּ עָלָיו עֲבָדָיו בִּדְמֵי בְּנֵי יְהוֹיָדָע הַכֹּהֵן וַיַּהַרְגֻהוּ עַל מִטָּתוֹ וַיָּמֹת".

{rרמז רסגr}  וַיִּלָּחֶם עִם יִשְׂרָאֵל בִּרְפִידִם. אָמַר רַבִּי חֲנִינָא, הַדָּבָר הַזֶּה שָׁאַלְתִּי אֶת רַבִּי אֱלִיעֶזֶר שֶׁהָיָה יוֹשֵב בִּמְתִיבְתָּא רַבָּה, מַהוּ רְפִידִם. אָמַר לֵיהּ, כְּמַשְׁמָעוֹ, וְעוֹד אָמַר רַבִּי חֲנִינָא, שָׁאַלְתִּי אֶת רַבִּי אֱלִיעֶזֶר, מֶה רָאוּ יִשְׂרָאֵל לִפְדוֹת פִּטְרֵי חֲמוֹרִים וְלֹא לִפְדוֹת פִּטְרֵי סוּסִים וְלֹא פִּטְרֵי גְּמַלִּים. אָמַר לֵיהּ, גְּזֵרַת הַמֶּלֶךְ הִיא, [וְעוֹד] שֶׁלֹּא הָיוּ בְיָדָן שֶׁל יִשְׂרָאֵל אֶלָּא חֲמוֹרִים בִּלְבַד בְּאוֹתָהּ שָׁעָה לְפִי שֶׁאֵין כָּל אֶחָד מִיִּשְׂרָאֵל שֶׁלֹּא עָלוּ בְיָדוֹ תִּשְׁעִים חֲמוֹרִים טְעוּנִים כֶּסֶף וְזָהָב.

אֲחֵרִים אוֹמְרִים, אֵין רְפִידִם אֶלָּא רִפְיוֹן יָדַיִם, לְפִי שֶׁרָפוּ יְדֵיהֶם מִדִּבְרֵי תּוֹרָה לְכַךְ בָּא הַשּׂוֹנֵא עֲלֵיהֶם, לְפִי שֶׁאֵין הַשּׁוֹנֵא בָּא אֶלָּא עַל רִפְיוֹן יָדַיִם מִן הַתּוֹרָה, שֶׁנֶּאֱמַר  "וַיְהִי כְּהָכִין מַלְכוּת רְחַבְעָם וּכְחֶזְקָתוֹ עָזַב אֶת תּוֹרַת ה' וְכָל יִשְׂרָאֵל עִמּוֹ", וּמָה הוּא עוֹנְשׁוֹ שֶׁל דָּבָר, (שם, ב) "וַיְהִי בַּשָּׁנָה הַחֲמִישִׁת [לַמֶּלֶךְ] רְחַבְעָם עָלָה שִׁישַׁק מֶלֶךְ מִצְרַיִם עַל יְרוּשָׁלָ(י)ם" וְגוֹ'  "וַיִּקַּח אֶת אֹצְרוֹת בֵּית ה'". וְזוֹ הִיא אֶחָד מִשְּׁלוֹשָׁה דְּבָרִים שֶׁחָזְרוּ לִמְקוֹמָן, XאY גָּלוּת יְהוּדָה חָזְרָה לִמְקוֹמָהּ, שֶׁנֶּאֱמַר (יהושע כד, ב) "בְּעֵבֶר הַנָּהָר יָשְׁבוּ אֲבוֹתֵיכֶם, וּכְתִיב (עזרא ה, יב) "וּבַיְתָה דְנָה סַתְרֵהּ וְעַמָּהּ הַגְלִי לְבָבֶל". XבY כְּתַב שָׁמַיִם חָזַר לִמְקוֹמוֹ, שֶׁנֶּאֱמַר (משלי כג, ה) "הֲתָעִיף עֵינֶיךָ בּוֹ וְאֵינֶנּוּ". XגY כֶּסֶף מִצְרַיִם חָזַר לִמְקוֹמוֹ.

{pפסוק טp} {rרמז רסדr}  וַיֹּאמֶר מֹשֶׁה לִיהוֹשֻׁעַ בְּחַר לָנוּ אֲנָשִׁים. מִכַּאן שֶׁהָיָה מֹשֶׁה עוֹשֶה אוֹתוֹ כְּמוֹתוֹ. יִלְמְדוּ כָּל הָעוֹלָם מִמֹּשֶׁה דֶּרֶךְ אֶרֶץ שֶׁלֹּא אָמַר לִיהוֹשֻׁעַ "בְּחַר לִי אֲנָשִׁים" אֶלָּא בְּחַר לָנוּ אֲנָשִׁים, מִכַּאן שֶׁעֲשָׂאוֹ כְמוֹתוֹ. וּמִנַיִן שֶׁיְּהֵא כְבוֹד חֲבֵרוֹ שֶׁל אָדָם חָבִיב עָלָיו כְּמוֹרָא רַבּוֹ, שֶׁנֶּאֱמַר  "וַיֹּאמֶר אַהֲרֹן אֶל מֹשֶׁה בִּי אֲדֹנִי", וַהֲלֹא אָחִיו הָיָה וְגָדוֹל מִמֶּנּוּ, וּמַה תַּלְמוּד לוֹמַר "בִּי אֲדֹנִי", עֲשָׂאוֹ כְּרַבּוֹ. וּמִנַּיִן שֶׁיְּהֵא כְבוֹד רַבּוֹ שֶׁל אָדָם חָבִיב עָלָיו כְּמוֹרָא שָׁמַיִם, שֶׁנֶּאֱמַר (שם יא, כח) "וַיַּעַן יְהוֹשֻׁעַ בִּן נוּן מְשָׁרֵת מֹשֶׁה מִבַּחֻרָיו וַיֹּאמַר אֲדֹנִי מֹשֶׁה כְּלָאֵם", אָמַר לוֹ, רַבֵּנוּ מֹשֶׁה, כְּשֵׁם שֶׁהַמָּקוֹם כְּלָאָם כַּךְ אַתָּה כְּלָאֵם. וְכֵן אַתָּה מוֹצֵא בְגֵיחֲזִי בְּשָׁעָה שֶׁאָמַר לוֹ אֱלִישָׁע  "חֲגֹר מָתְנֶיךָ וְקַח מִשְׁעַנְתִּי בְּיָדְךָ" וְגוֹ' [שָׁרִי] לְמִסְתְּמַךְ עַל מַקְלוֹ וְהָלַךְ, אָמְרוּ לוֹ, לְהֵיכַן אַתָּה הוֹלֵךְ גֵּיחֲזִי, אָמַר לָהֶם, לְהַחֲיוֹת אֶת הַמֵּת. אָמְרוּ לוֹ, וְכִי אַתָּה יָכוֹל לְהַחֲיוֹת אֶת הַמֵּת וַהֲלֹא הַקָּדוֹשׁ בָּרוּךְ הוּא מֵמִית וּמְחַיֶּה, שֶׁנֶּאֱמַר (ש"א ב, ו) "ה' מֵמִית וּמְחַיֶּה". אָמַר לָהֶם, אַף רַבִּי מֵמִית וּמְחַיֶּה.

בְּחַר לָנוּ. רַבִּי יְהוֹשֻׁעַ אוֹמֵר, אֲנָשִׁים, גִבּוֹרִים, רַבִּי אֶלְעָזָר הַמּוֹדָעִי אוֹמֵר, בְּחַר לָנוּ יִרְאֵי חֵטְא. וְצֵא הִלָּחֵם בַּעֲמָלֵק. אָמַר רַבִּי יְהוֹשֻׁעַ, אָמַר לוֹ מֹשֶׁה, יְהוֹשֻׁעַ, צֵא מִתַּחַת הֶעָנָן וְהִלָּחֵם בַּעֲמָלֵק, רַבִּי אֶלְעָזָר הַמּוֹדָעִי אוֹמֵר, אָמַר לוֹ, יְהוֹשֻׁעַ, רֹאשְׁךָ לְמָה אַתָּה מְשַׁמְּרוֹ, לֹא לַכֶּתֶר, צֵא מִתַּחַת הֶעָנָן וְהִלָּחֵם בַּעֲמָלֵק.

מָחָר אָנֹכִי נִצָּב עַל רֹאשׁ הַגִּבְעָה, מָחָר נְהֵא מְעוּתָּדִים וְעוֹמְדִים, עַל רֹאשׁ הַגִּבְעָה, כְּמַשְׁמָעוֹ, דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, מָחָר נִגְזוֹר תַעֲנִית וּנְהֵא מְעוּתָּדִים עַל מַעֲשֶׂה אָבוֹת, רֹאשׁ, אֵלּוּ מַעֲשֵׂה אָבוֹת, הַגִּבְעָה, אֵלּוּ מַעֲשֶׂה אִמָּהוֹת. וּמַטֵּה הָאֱלֹהִים בְּיָדִי, אָמַר מֹשֶׁה לִפְנֵי הַמָּקוֹם, רִבּוֹנוֹ שֶׁל עוֹלָם בַּמַּטֶּה הַזֶּה הוֹצֵאתָ אֶת יִשְׂרָאֵל מִמִּצְרַיִם, בַּמַּטֶּה הַזֶּה קָרַעְתָּ אֶת הַיָּם, בַּמַּטֶּה הַזֶּה עָשִׂיתָ נִסִּים וּגְבוּרוֹת, בַּמַּטֶּה הַזֶּה תַּעֲשֶׂה לָהֶם נִסִּים וּגְבוּרוֹת בַּשָּׁעָה הַזּאֹת.

וַיֹּאמֶר מֹשֶׁה אֶל יְהוֹשֻׁעַ. וְלָמָּה אָמַר לִיהוֹשֻׁעַ, מִפְּנֵי שֶׁבָּא מִשִּׁבְטוֹ שֶׁל יוֹסֵף. כְּתִיב (עובדיה א, יח) "וְהָיָה בֵית יַעֲקֹב אֵשׁ וּבֵית יוֹסֵף לֶהָבָה וּבֵית עֵשָׂו לְקַשׁ", תֵּצֵא לֶהָבָה מִבֵּית יוֹסֵף וְתֹאכַל קַשׁ שֶׁל בֵּית עֵשָׂו, זֶה יְהוֹשֻׁעַ שֶׁהָרַג עֲמָלֵק.

רַבִּי פִּנְחָס בְּשֵׁם רַבִּי שְׁמוּאֵל בַּר נַחְמָן , מָסוֹרֶת אַגָּדָה הִיא, בְּיַד בָּנֶיהָ שֶׁל רָחֵל עֵשָׂו נוֹפֵל, דִּכְתִיב (ירמיה מט, כ) "אִם לֹא יִסְחָבוּם צְעִירֵי הַצֹּאן", וְלָמָּה קוֹרְאָם כַּךְ, שֶׁהֵן קְטַנִּים שֶׁל שְׁבָטִים. וּכְתִיב (בראשית ל, כה) "וַיְהִי כַּאֲשֶׁר יָלְדָה רָחֵל אֶת יוֹסֵף", וּכְתִיב (במדבר כד, יט) "וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר". זֶה כְּתִיב בּוֹ קָטָן,  "הִנֵּה קָטָן נְתַתִּיךָ בַּגּוֹיִם", וְזֶה כְּתִיב בּוֹ נַעַר, (בראשית לז, ב) "וְהוּא נַעַר אֶת בְּנֵי בִלְהָה". זֶה גָּדַל בֵּין שְׁנֵי צַדִּיקִים וְלֹא לָמַד מִמַּעֲשֵׂיהֶן, וְזֶה גָּדַל בֵּין שְׁנֵי רְשָׁעִים וְלֹא לָמַד מִמַּעֲשֵׂיהֶן. זֶה חָס עַל כְּבוֹד קוֹנוֹ, וְזֶה בִּזָּה עַל כְּבוֹד קוֹנוֹ. זֶה כְּתִיב בּוֹ  "וְלֹא יָרֵא אֱלֹהִים" וְזֶה כְּתִיב בּוֹ (בראשית מב, יח) "אֶת הָאֱלֹהִים אֲנִי יָרֵא". יָבֹא זֶה וְיִפֹּל בְּיַד זֶה.

הִנֵּה אָנֹכִי נִצָּב. מִכַּאן שֶׁהַצַּדִּיקִים מַשְׁכִּימִין לְצָרְכֵי צִבּוּר. אָנֹכִי נִצָּב, בִּתְפִלָּה, [כְּמָה דְּהוּא אָמֵר] (להלן לד, ה) "וַיִּתְיַּצֵב עִמּוֹ שָׁם". עַל רֹאשׁ. אֲנִי מַזְכִּיר זְכוּת אָבוֹת, שֶׁנֶּאֱמַר  "כִּי מֵרֹאשׁ צֻרִים אֶרְאֶנּוּ". הַגִּבְעָה. אֲנִי מַזְכִּיר זְכוּת אִמָּהוֹת שֶׁנֶּאֱמַר (שם) "וּמִגְּבָעוֹת אֲשׁוּרֶנוּ". וּמַטֵּה הָאֱלֹהִים בְּיָדִי. שֶׁיֵּשׁ בּוֹ שִׁבְעִים שֵׁמוֹת. אָמַר יְהוֹשֻׁעַ, כַּמָּה גְּדוֹלִים יֵשׁ כַּאן בַּדּוֹר הַזֶּה, אַהֲרֹן וְחוּר וְשִׁבְעִים זְקֵנִים, וְלֹא צִוָּה מֹשֶׁה אֶלָּא לִי, לֹא עַל חִנָּם צִוַּנִּי אֶלָּא שֶׁרָאָה שֶׁנּוֹפֵל בְּיָדִי מִיַּד וַיַּעַשׁ יְהוֹשֻׁעַ כַּאֲשֶׁר אָמַר לוֹ מֹשֶׁה לְהִלָּחֵם בַּעֲמָלֵק.

וּמֹשֶׁה אַהֲרֹן וְחוּר עָלוּ רֹאשׁ הַגִּבְעָה. מִכַּאן לִשְׁלֹשָׁה שֶׁצְּרִיכִין לֵירֵד לִפְנֵי הַתֵּבָה, שְׁלִיחַ צִבּוּר וּשְׁנַיִם מְסַיְּעִין.

וַיַּעַשׁ יְהוֹשֻׁעַ כַּאֲשֶׁר וְגוֹ', מַה שֶּׁנִּתְפַּקֵּד וְלֹא עָבַר עַל גְּזֵרַת מֹשֶׁה. וּמֹשֶׁה אַהֲרֹן וְחוּר עָלוּ. לָעִנְיַן שֶׁאָמַרְנוּ, לְהַזְכִּיר מַעֲשֶׂה אָבוֹת וּמַעֲשֶׂה אִמָּהוֹת.

{pפסוק יאp}  וְהָיָה כַּאֲשֶׁר יָרִים מֹשֶׁה. וְכִי יָדָיו שֶׁל מֹשֶׁה מְגַבְּרוֹת אֶת יִשְׂרָאֵל אוֹ יָדָיו שׁוֹבְרוֹת אֶת עֲמָלֵק, אֶלָּא כָּל זְמַן שֶׁהָיָה מֹשֶׁה מַגְבִּיהַּ אֶת יָדָיו כְּלַפֵּי מַעְלָה הָיוּ יִשְׂרָאֵל מִסְתַּכְּלִין בּוֹ וּמַאֲמִינִים בְּמִי שֶׁפָּקַד אֶת מֹשֶׁה לַעֲשׂוֹת כֵּן, וְהַמָּקוֹם עוֹשֶה לָהֶם נִסִּים וּגְבוּרוֹת.

+4(רמז רסה) כַּיּוֹצֵא בוֹ (במדבר כא, ח) "וַיֹּאמֶר ה' אֶל מֹשֶׁה עֲשֵׂה לְךָ שָׂרָף", וְכִי הַנָּחָשׁ מֵמִית וּמְחַיֶּה, אֶלָּא הָיוּ יִשְׂרָאֵל מִסְתַּכְּלִים בּוֹ וּמַאֲמִינִים בְּמִי שֶׁפָּקַד אֶת מֹשֶׁה לַעֲשׂוֹת כֵּן, וְהַמָּקוֹם שׁוֹלֵחַ לָהֶן רְפוּאוֹת. כַּיּוֹצֵא בוֹ (לעיל יב, יג) "וְהָיָה הַדָּם לָכֶם לְאוֹת", וְכִי מָה הַדָּם מְהַנֶּה לַמַּלְאָךְ אוֹ מַה מְהַנֶּה לָהֶן לְיִשְׂרָאֵל, אֶלָּא כָּל זְמַן שֶׁהָיוּ יִשְׂרָאֵל נוֹתְנִים מִן הַדַּם עַל פִּתְחֵיהֶן הַמָּקוֹם נִגְלֶה וְחָס עֲלֵיהֶן, שֶׁנֶּאֱמַר  "וּפָסַח ה' עַל הַפֶּתַח". רַבִּי אֱלִיעֶזֶר אוֹמֵר, מַה תַּלְמוּד לוֹמַר וְגָבַר יִשְׂרָאֵל אוֹ מַה תַּלְמוּד לוֹמַר וְגָבַר עֲמָלֵק, אֶלָּא כָּל זְמַן שֶׁהָיָה מַגְבִּיהַּ יָדָיו כְּלַפֵּי מַעְלָה הַקָּדוֹשׁ בָּרוּךְ הוּא זוֹכֵר אֶת יִשְׂרָאֵל שֶׁעֲתִידִין יִשְׂרָאֵל לְהַגְבִּיר בְּדִבְרֵי תּוֹרָה שֶׁהֵן עֲתִידִין לְהִנָּתֵן עַל יָדָיו וּכְשֶׁהוּא מֵמִיךְ אֶת יָדָיו עֲתִידִין יִשְׂרָאֵל לְהָמִיךְ בְּדִבְרֵי תּוֹרָה.

{pפסוק יבp}  וִידֵי מֹשֶׁה כְּבֵדִים. אָמַר רַבִּי, בְּשָׁעָה שֶׁהַצִּבּוּר בְצַעַר יָחִיד הַפּוֹרֵשׁ מִן הַצִּבּוּר שְׁנֵי מַלְאֲכֵי הַשָּׁרֵת הַמְּלַוִּין לוֹ לָאָדָם מַנִּיחִין יְדֵיהֶן עַל רֹאשׁוֹ וְאוֹמְרִים, פְּלוֹנִי שֶׁפֵּירֵשׁ מִן הַצִּבּוּר אַל יִרְאֶה בְּנֶחָמַת צִבּוּר, וְכָל הַמִּצְטַעֵר עִם הַצִּבּוּר זוֹכֶה וְרוֹאֶה בְּנֶחָמַת צִבּוּר, שֶׁכֵּן מָצִינוּ בְּמֹשֶׁה רַבֵּנוּ שֶׁצִּעֵר עַצְמוֹ עִם הַצִּבּוּר, שֶׁנֶּאֱמַר וִידֵי מֹשֶׁה כְּבֵדִים וַיִּקְחוּ אֶבֶן, וְכִי לֹא הָיָה לוֹ לְמֹשֶׁה כַּר אוֹ כֶסֶת לֵישֵׁב עֲלֵיהֶן, אֶלָּא כָּךְ אָמַר מֹשֶׁה, הוֹאִיל וְיִשְׂרָאֵל שְׁרוּיִין בְּצַעַר, אַף אֲנִי אֶהֱיֶה עִמָּהֶן בְּצַעַר. שֶׁמָּא יֹאמַר אָדָם מִי מֵעִיד בִּי, אַבְנֵי בֵּיתוֹ שֶׁל אָדָם מְעִידִין בּוֹ, שֶׁנֶּאֱמַר (חבקוק ב, יא) "כִּי אֶבֶן מִקִּיר תִּזְעַק". רַב שִׁילָא אוֹמֵר, שְׁנֵי מַלְאָכִים הַמְּלַוִּין לָאָדָם מְעִידִים בּוֹ, שֶׁנֶּאֱמַר  "כִּי מַלְאָכָיו יְצַוֶּה לָךְ" וְגוֹ'. רַבִּי חִיָּיא אָמַר נִשְׁמָתוֹ שֶׁל אָדָם מְעִידָה בּוֹ, שֶׁנֶּאֱמַר (מיכה ז, ה) "מִשֹּׁכֶבֶת חֵיקֶךָ שְׁמֹר פִּתְחֵי פִיךָ". וַחֲכָמִים אוֹמְרִים אֵבָרָיו שֶׁל אָדָם מְעִידִין בּוֹ", שֶׁנֶּאֱמַר (ישעיה יג, י) "אַתֶּם עֵדַי נְאֻם ה'".

וִידֵי מֹשֶׁה כְּבֵדִים. מִכַּאן שֶׁלֹּא יִשְׁהֶה אָדָם בְּמִצְוֹת, אִילּוּלֵי שֶׁאָמַר מֹשֶׁה לִיהוֹשֻׁעַ בְּחַר לָנוּ אֲנָשִׁים לֹא הָיָה מִצְטָעֵר, כַּךְ אָמְרוּ, יָקְרוּ יָדָיו שֶׁל מֹשֶׁה בְּאוֹתָהּ שָׁעָה כְּאָדָם שֶׁתְּלוּיִּין בְיָדָיו שְׁנֵי כַּדִּים מַיִם. וְאַהֲרֹן וְחוּר תָּמְכוּ בְיָדָיו, שֶׁהָיָה מַעֲלָן וּמוֹרִידָן. וַיְהִי יָדָיו אֱמוּנָה. מַגִּיד שֶׁהָיוּ בְּתַעֲנִית, דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, יָקָר חֵטְא עַל יָדָיו שֶׁל מֹשֶׁה בְּאוֹתָהּ שָׁעָה וְלֹא הָיָה יָכוֹל לַעֲמוֹד בּוֹ, מֶה עָשָׂה, הִפְנָה אֶל מַעֲשֶׂה אָבוֹת, שֶׁנֶּאֱמַר וַיִּקְחוּ אֶבֶן, אֵלּוּ מַעֲשֶׂה אָבוֹת. וַיֵּשֶׁב עָלֶיָה, אֵלּוּ מַעֲשֵׂה אִמָּהוֹת, וְאַהֲרֹן וְחוּר וְגוֹ', מַה תַּלְמוּד לוֹמַר אֶחָד אֶחָד, אֶלָּא שֶׁהָיָה אַהֲרֹן מַזְכִּיר מַעֲשֵׂה לֵוִי, וְחוּר מַעֲשֵׂה יְהוּדָה.

מִכַּאן אָמְרוּ, אֵין פּוֹחֲתִין מִשְּׁלוֹשָׁה בְּנֵי אָדָם הָעוֹבְרִין לִפְנֵי הַתֵּבָה.

וַיְהִי יָדָיו אֱמוּנָה. בְּיָדוֹ אַחַת, שֶׁלֹּא קִבֵּל בָּהּ מִיִּשְׂרָאֵל כְּלוּם, וּבְיָדוֹ אַחֶרֶת אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, עַל יָדִי הוֹצֵאתָ יִשְׂרָאֵל מִמִּצְרַיִם, וְעַל יָדִי קָרַעְתָּ לָהֶם אֶת הַיָּם, וְעַל יָדִי עָשִׂיתָ לָהֶם נִסִּים וּגְבוּרוֹת, וְכֵן עַל יָדִי תַּעֲשֶׂה לָהֶם נִסִּים וּגְבוּרוֹת בַּשָּׁעָה הַזּאֹת. עַד בֹּא הַשֶּׁמֶשׁ. לְפִי שֶׁלָּמַדְנוּ עַל מַלְכֻיּוֹת כּוּלָּן שֶׁאֵין עוֹשִׂין מִלְחָמָה אֶלָּא עַד שֵׁשׁ שָׁעוֹת, אֲבָל מַלְכוּת חַיֶּיבֶת זוֹ עוֹשָׂה מִלְחָמָה מִבֹּקֶר עַד עֶרֶב.

וְאַהֲרֹן וְחוּר תָּמְכוּ בְיָדָיו. מִכַּאן אַתָּה לָמֵד שֶׁשְּׁלִיחַ צִבּוּר אָסוּר לְהִתְפַּלֵּל אִם אֵין שְׁנַיִם עוֹמְדִים אֶחָד מִימִינוֹ וְאֶחָד מִשְּׂמֹאלוֹ. אָמְרוּ, יִשְׂרָאֵל יָצְאוּ חוּץ לְאָהֳלֵיהֶם וְיִרְאוּ אֶת מֹשֶׁה כּוֹרֵעַ עַל בִּרְכָּיו, וְהֵם כּוֹרְעִין עַל בִּרְכֵּיהֶם. וְנוֹפֵל עַל פָּנָיו אַרְצָה, וְהֵן נוֹפְלִין עַל פְּנֵיהֶן אַרְצָה. כְּשֵׁם שֶׁשְּׁלִיחַ צִבּוּר מִתְפַּלֵּל כָּךְ הָעָם עוֹנִים.

וַיְהִי יָדָיו אֱמוּנָה עַד בֹּא הַשָּׁמֶשׁ. וְכִי עַד אוֹתוֹ יוֹם לֹא בָּא הַשֶּׁמֶשׁ. אֶלָּא מִכָּאן שֶׁעָמְדָה לוֹ הַשֶּׁמֶשׁ, זֶהוּ שֶׁאָמַר הַכָּתוּב  "יוֹם לְיוֹם יַבִּיעַ אֹמֶר", זֶה יוֹמוֹ שֶׁל מֹשֶׁה שֶׁבִּשֵּׂר יוֹמוֹ שֶׁל יְהוֹשֻׁעַ, אָמַר, יְהִי רָצוֹן שֶׁתַּעֲמוֹד לְךָ חַמָּה כְּשֵׁם שֶׁעָמְדָה לִי, לְכַךְ נֶאֱמַר (להלן פסוק יד) וְשִׂים בְּאָזְנֵי יְהוֹשֻׁעַ.

{pפסוק יגp}  וַיַּחֲלֹשׁ יְהוֹשֻׁעַ. רַבִּי יְהוֹשֻׁעַ אוֹמֵר, יָרַד וְחָתַךְ רָאשֵׁי גִבּוֹרִים שֶׁעִמּוֹ הָעוֹמְדִים בְּשׁוּרוֹת הַמִּלְחָמָה, רַבִּי אֶלְעָזָר הַמּוֹדָעִי אוֹמֵר, בּוֹ לְשׁוֹן נוֹטְרִיקוֹן, וַיִּחֶל וַיִּזַע וַיִּשָּׁבֵר, עֲמָלֵק, כְּמַשְׁמָעוֹ. וְאֶת, אֵלּוּ אִשְׁתּוֹ וּבָנָיו, עַמּוֹ, אֵלּוּ חֲיָלוֹת שֶׁעִמּוֹ. וּכְשֶׁהוּא אוֹמֵר וְאֶת, אֵלּוּ חַיָּלִים שֶׁעִם בָּנָיו. לְפִי חָרֶב. רַבִּי אוֹמֵר,  לֹא נִוְּולָם אֶלָּא דָּנוּם בְּרַחֲמִים, רַבִּי אֶלְעָזָר אוֹמֵר, לְפִי חָרֶב, לָמָּה נֶאֱמַר, לָמַדְנוּ שֶׁהַמִּלְחָמָה הַזּאֹת לֹא הָיְתָה אֶלָּא עַל פִּי הַגְּבוּרָה. אֲחֵרִים אוֹמְרִים נִתְקַיֵּים עֲלֵיהֶם הַמִּקְרָא הַזֶּה, (יחזקאל לה, ו) "לָכֵן חַי אֲנִי נְאֻם ה' (צְבָאוֹת) [אֱלֹהִים] כִּי לְדָם אֶעֶשְׂךָ וְדָם יִרְדָּפֶךָ".

וַיַּחֲלֹשׁ יְהוֹשֻׁעַ. רַבּוֹתֵינוּ אוֹמְרִים, הִפִּיל עֲלֵיהֶן גּוֹרָלוֹת, כְּמַּה דְּאַתְּ אָמֵר מְטִילִין חַלָשִׁים עַל הַמָּנוֹת. אַרְבַּע שֵׁמוֹת נִקְרְאוּ לַגּוֹרָל חֲלָּשׁ, פּוּר, גּוֹרָל, חֶבֶל, וּבְכוּלָּן לָקוּ בְּנֵי עֵשָׂו. בְּחַלָּשׁ לָקָה עֲמָלֵק, שֶׁנֶּאֱמַר וַיַּחֲלֹשׁ יְהוֹשֻׁעַ. בְּגּוֹרָל וּבְפּוּר לָקָה הָמָן, שֶׁנֶּאֱמַר (אסתר ג, ז) "הִפִּיל פּוּר הוּא הַגּוֹרָל". בְּחֶבֶל עָתִיד לִלְקוֹת מַלְכוּת רְבִיעִית, שֶׁנֶּאֱמַר  "חַבְלֵי יוֹלֵדָה יָבֹאוּ לוֹ".

{pפסוק יד-טוp}  וַיֹּאמֶר ה' אֶל מֹשֶׁה כְּתֹב זֹאת זִכָּרוֹן בַסֵּפֶר. זְקֵנִים הָרִאשׁוֹנִים אוֹמְרִים, כַּךְ מִדָּה מְהַלֶּכֶת עַל פְּנֵי כָּל הַדּוֹרוֹת, שׁוֹט שֶׁיִּשְׂרָאֵל לוֹקִין בּוֹ סוֹפוֹ לִלְקוֹת. יִלְמַד כָּל אָדָם דֶּרֶךְ אֶרֶץ מֵעֲמָלֵק שֶׁבָּא לְהַזִּיק יִשְׂרָאֵל וְאִבְּדוֹ הַקָּדוֹשׁ בָּרוּךְ הוּא מֵחַיֵּי הָעוֹלָם הַזֶּה וְהָעוֹלָם הַבָּא, שֶׁנֶּאֱמַר כִּי מָחֹה אֶמְחֶה, וְכֵן פַּרְעֹה שֶׁבָּא לְהַזִּיק אֶת יִשְׂרָאֵל טִבְּעוֹ הַמָּקוֹם בְּיַם סוּף, שֶׁנֶּאֱמַר (תהלים קלו, טו) "וְנִעֵר פַּרְעֹה וְחֵילוֹ". וְכֵן כָּל אוּמָּה וּמַלְכוּת שֶׁבָּא לְהַזִּיק אֶת יִשְׂרָאֵל בּוֹ בַּדִּין דָּנָן. לְעוֹלָם אָמְרוּ, בְּמִדָּה שֶׁאָדָם מוֹדֵד בָּהּ מוֹדְדִין לוֹ, שֶׁנֶּאֱמַר  "כִּי בַדָּבָר אֲשֶׁר זָדוּ עֲלֵיהֶם".

שָׁלְחָה לָהֶם אֶסְתֵּר לַחֲכָמִים, כִּתְבוּנִי בַּסֵּפֶר, שָׁלְחוּ לָהּ (משלי כב, כ) "הֲלֹא כָּתַבְתִּי לָךְ שָׁלִישִׁים" וְלֹא רִבֵּעִים, עַד שֶׁמָּצְאוּ מִקְרָא בַּתּוֹרָה כְּתֹב זֹאת זִכָּרוֹן בַּסֵּפֶר, זֹאת, מַה שֶּׁכָּתוּב כַּאן, וּבְמִשְׁנֶה תוֹרָה, זִכָּרוֹן, מַה שֶּׁכָּתוּב בַּנְּבִיאִים, בַּסֵּפֶר, מַה שֶּׁכָּתוּב בַּמְּגִילָּה, דִּבְרֵי רַבִּי אֱלְעָזָר הַמּוֹדָעִי. רַבִּי אוֹמֵר, כְּתֹב זֹאת מַה שֶּׁכָּתוּב כַּאן, זִכָּרוֹן, מַה שֶּׁכָּתוּב בְּמִשְׁנֶה תוֹרָה, בַּסֵּפֶר, מַה שֶּׁכָּתוּב בַּנְּבִיאִים.

קְרָאָה עַל פֶּה לֹא יָצָא, אַתְיָא זְכִירָה זְכִירָה, כְּתִיב הָכָא, (אסתר ח, כח) "וְהַיָּמִים הָאֵלֶה נִזְכָּרִים", וּכְתִיב הָתָּם כְּתֹב זֹאת זִכָּרוֹן בַּסֵּפֶר, מַה לְּהַלָּן בַּסֵּפֶר אַף כַּאן בַּסֵּפֶר. וּמִמַּאי דִּקְרִיאָה הִיא, דִלְמָא עִיּוּנֵי בְּעָלְמָא. לֹא סַלְקָא דַּעְתָּךְ, דְּתַנְיָא  "זָכוֹר", יָכוֹל בַּלֵּב, כְּשֶׁהוּא אוֹמֵר (שם, יט) "לֹא תִּשְׁכָּח" הֲרֵי שִׁכְחַת לֵב אָמוּר, וּמָה אֲנִי מְקַיֵּים "זָכוֹר", בְּפֶה.

{rרמז רסוr}  וְשִׂים בְּאָזְנֵי יְהוֹשֻׁעַ, מַגִּיד שֶׁבְּאוֹתוֹ הַיּוֹם נִמְשַׁח יְהוֹשֻׁעַ דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, זֶה אֶחָד מֵאַרְבַּע צַדִּיקִים שֶׁנִּיתַּן לָהֶם רֶמֶז שְׁנַיִם חָשׁוּ וּשְׁנַיִם לֹא חָשׁוּ. מֹשֶׁה נִיתָּן לוֹ רֶמֶז וְלֹא חָשׁ. יַעֲקֹב נִיתָּן לוֹ רֶמֶז וְלֹא חָשׁ. דָּוִד וּמָרְדְּכַי נִיתָּן לָהֶם רֶמֶז וְחָשׁוּ. מֹשֶׁה מִנַּיִן, וְשִׂים בְּאָזְנֵי יְהוֹשֻׁעַ, אָמַר לוֹ יְהוֹשֻׁעַ מַנְחִיל אֶת יִשְׂרָאֵל הָאָרֶץ, וּבַּסוֹף הָיָה עוֹמֵד וּמִתְחַנֵּן, שֶׁנֶּאֱמַר (דברים ג, כג) "וָאֶתְחַנַּן אֶל ה'". יַעֲקֹב נִיתָּן לוֹ רֶמֶז וְלֹא חָשׁ, שֶׁנֶּאֱמַר (בראשית כח, טו) "וְהִנֵּה אָנֹכִי עִמָּךְ וּשְׁמַרְתִּיךָ בְּכָל אֲשֶׁר תֵּלֵךְ", וּבַּסּוֹף הָיָה יָרֵא וּמִתְפַּחֵד", שֶׁנֶּאֱמַר  "וַיִּירָא יַעֲקֹב מְאֹד", אָדָם שֶׁהִבְטִיחוֹ הַמָּקוֹם הָיָה מִתְפַּחֵד, אֶלָּא שֶׁאָמַר שֶׁמָּא יִגְרֹם הַחֵטְא. דָּוִד נִיתָּן לוֹ רֶמֶז וְחָשׁ, שֶׁנֶּאֱמַר (שם יז, לו) "גַּם אֶת הָאֲרִי גַּם  הַדּוֹב הִכָּה עַבְדֶךָ", אָמַר דָּוִד וְכִי מָה אֲנִי סָפוּן שֶׁהִכִּיתִי חַיּוֹת רָעוֹת הַלָּלוּ, אֶלָּא אָמַר שֶׁמָּא דָּבָר עָתִיד לְאֵרַע אֶת יִשְׂרָאֵל וְהֵן עֲתִידִין לְהִנָּצֵל עַל יָדַי. מָרְדְּכַי נִיתָּן לוֹ רֶמֶז וְחָשׁ, שֶׁנֶּאֱמַר (אסתר ב, יא) "וּבְכָל יוֹם וָיוֹם מָרְדְּכַי מִתְהַלֵּךְ", אֶלָּא אָמַר מָרְדְּכַי וְכִי אֶפְשָׁר לַחֲסִידָה זוֹ שֶׁתִּנָּשֵׂא לְרָשָׁע עָרֵל הַזֶּה, אֶלָּא שֶׁמָּא עָתִיד לְאֵרַע אֶת יִשְׂרָאֵל דָּבָר וְהֵן עֲתִידִין לְהִנָּצֵל עַל יָדָהּ.

כִּי מָחֹה אֶמְחֶה, מָחֹה, בָּעוֹלָם הַזֶּה, אֶמְחֶה, לָעוֹלָם הַבָּא. זֵכֶר, זֶה הָמָן. עֲמָלֵק, כְּמַשְׁמָעוֹ. דָּבָר אַחֵר מָחֹה, לוֹ וּלְכָל תּוֹלְדוֹתָיו (וּלְכָל דּוֹרוֹתָיו). אֶמְחֶה, לוֹ וּלְכָל מִשְׁפַּחְתּוֹ דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, זֵכֶר, אֲגָג. עֲמָלֵק, כְּמַשְׁמָעוֹ. מָחֹה, לוֹ וּלְכָל (דּוֹרוֹתָיו) [תּוֹלְדוֹתָיו]. אֶמְחֶה, לוֹ וּלְכָל הַדּוֹר הַהוּא. מִתַּחַת הַשָּׁמָיִם, שֶׁלֹּא יְהֵא נִין וְנֶכֶד לַעֲמָלֵק תַּחַת הַשָּׁמַיִם. רַבִּי יְהוֹשֻׁעַ אוֹמֵר כְּשֶׁבָּא עֲמָלֵק לְהַזִּיק אֶת יִשְׂרָאֵל מִתַּחַת כַּנְפֵי אֲבִיהֶם שֶׁבַּשָּׁמַיִם, אָמַר מֹשֶׁה רִבּוֹנוֹ שֶׁל עוֹלָם, הֲרֵי רָשָׁע זֶה בָּא לְאַבֵּד אֶת בָּנֶיךָ מִתַּחַת כְּנָפֶיךָ, סֵפֶר תּוֹרָה (שֶׁנָּתַתָּ) [שֶׁתִּתֵּן] לָהֶם מִי יִקְרָא בּוֹ. רַבִּי אֱלִיעֶזֶר אוֹמֵר, כְּשֶׁבָּא עֲמָלֵק לְהַזִּיק לָהֶם לְיִשְׂרָאֵל מִתַּחַת כַּנְפֵי אֲבִיהֶם שֶׁבַּשָׁמַיִם, אָמַר מֹשֶׁה לִפְנֵי הַמָּקוֹם רִבּוֹנוֹ שֶׁל עוֹלָם, בָּנֶיךָ שֶׁאַתָּה עָתִיד לְפַזְּרָן לְאַרְבַּע רוּחוֹת הַשָּׁמַיִם, שֶׁנֶּאֱמַר  "כִּי כְּאַרְבַּע רוּחוֹת הַשָּׁמַיִם פֵּרַשְׁתִּי אֶתְכֶם", רָשָׁע זֶה בָּא לְאַבֵּד אוֹתָם מִתַּחַת כְּנָפֶיךָ, סֵפֶר תּוֹרָה (שֶׁנָּתַתָּ) [שֶׁתִּתֵּן] לְבָנֶיךָ מִי יִקְרָא בּוֹ. רַבִּי אֱלִיעֶזֶר אוֹמֵר אֵימָתַי יֶאָבֵד שְׁמָם שֶׁל אֵלּוּ, בְּשָׁעָה שֶׁתֵּעָקֵר עֲבוֹדַת אֱלִילִים וְעוֹבְדֶיהָ, וְיִהְיֶה הַמָּקוֹם יָחִיד בָּעוֹלָם, וּתְּהֵא מַלְכוּתוֹ לְעוֹלָם וּלְעוֹלְמֵי עוֹלָמִים. בְּאוֹתָהּ שָׁעָה (שם יד, ג) "וְיָצָא ה' וְנִלְחַם" וְגוֹ', (שם, ט) "וְהָיָה ה' לְמֶלֶךְ", וְאוֹמֵר (איכה ג, טו) "תִּרְדֹּף בְּאַף וְתַשְׁמִידֵם" וְגוֹ'. רַבִּי נָתָן אוֹמֵר,  לֹא בָּא הָמָן אֶלָּא זֵכֶר לְדּוֹרוֹת, שֶׁנֶּאֱמַר "וִימֵי הַפּוּרִים הָאֵלֶּה" וְגוֹ'.

{rרמז רסזr}  וַיִּבֶן מֹשֶׁה מִזְבֵּחַ וַיִּקְרָא שְׁמוֹ וְגוֹ'. רַבִּי אֶלְעָזָר הַמּוֹדָעִי אוֹמֵר, אָמַר מֹשֶׁה, הַנֵּס הַזֶּה שֶׁעָשָׂה הַמָּקוֹם בְּגִינוֹ עֲשָׂאוֹ, וְכֵן אַתָּה מוֹצֵא שֶׁכָּל זְמַן שֶׁיִּשְׂרָאֵל בְּנֵס כִּבְיָכוֹל הַנֵּס לְפָנָיו, שֶׁנֶּאֱמַר ה' נִסִּי, צָרָה לְיִשְׂרָאֵל, כְּאִילּוּ צָרָה לְפָנָיו, שֶׁנֶּאֱמַר (ישעיה סג, ט) "בְּכָל צָרָתָם לוֹ צָר", שִׂמְחָה לְיִשְׂרָאֵל שִׂמְחָה לְפָנָיו, שֶׁנֶּאֱמַר  "כִּי שָׂמַחְתִּי בִּישׁוּעָתֶךָ".

כָּתוּב אֶחָד אוֹמֵר, (דברים כה, יט) "תִּמְחֶה אֶת זֵכֶר עֲמָלֵק", וְכָתוּב אֶחָד אוֹמֵר, מָחֹה אֶמְחֶה אֶת זֵכֶר עֲמָלֵק, עַד שֶׁלֹּא פָּשַׁט יָדוֹ בַּכִּסֵא, "תִּמְחֶה אֶת זֵכֶר עֲמָלֵק", וּמִשֶּׁפָּשַׁט יָדוֹ בַּכִּסֵא, כִּי מָחֹה אֶמְחֶה אֶת זֵכֶר עֲמָלֵק. וְכִי בָּשָׂר וָדָם יֵשׁ בּוֹ כֹּחַ לִפְשֹׁט יָדוֹ בְּכִסְּאוֹ שֶׁל הַקָּדוֹשׁ בָּרוּךְ הוּא, אֶלָּא עַל יְדֵי שֶׁהוּא עָתִיד לְהַחֲרִיב אֶת יְרוּשָׁלַיִם, דִּכְתִיב (ירמיה ג, יז) "בָּעֵת הַהִיא יִקְרְאוּ לִירוּשָׁלַם כִּסֵּא ה'", לְפִיכָךְ מָחֹה אֶמְחֶה אֶת זֵכֶר עֲמָלֵק.

{pפסוק טזp}  וַיֹּאמֶר כִּי יָד עַל כֵּס יָהּ. רַבִּי יְהוֹשֻׁעַ אוֹמֵר, לִכְשֶׁיֵּשֵׁב הַקָּדוֹשׁ בָּרוּךְ הוּא עַל כִּסֵּא מַלְכוּתוֹ וּתְהֵא הַמֶּמְשָׁלָה שֶׁלּוֹ בְּאוֹתָהּ שָׁעָה מִלְחָמָה לַה' בַּעֲמָלֵק. רַבִּי אֱלִיעֶזֶר אוֹמֵר, נִשְׁבַּע הַמָּקוֹם בְּכִסֵּא כָבוֹד שֶׁלּוֹ אִם מַנִּיחַ אֲנִי נִין וָנֶכֶד לַעֲמָלֵק (מַפְרִיס) תַּחַת כָּל הַשָּׁמַיִם, שֶׁלֹּא יְהוּ אוֹמְרִים, גָּמָל זֶה שֶׁל עֲמָלֵק, רָחֵל זוֹ שֶׁל עֲמָלֵק. רַבִּי אֱלִיעֶזֶר אוֹמֵר, נִשְׁבַּע הַמָּקוֹם בְּכִסְאוֹ שֶׁאִם יָבֹא אֶחָד מִכָּל אוּמּוֹת הָעוֹלָם לְהִתְגַּיֵּיר שֶׁיְּקַבְּלוּ אוֹתוֹ יִשְׂרָאֵל, וּמִבֵּיתוֹ שֶׁל עֲמָלֵק לֹא יְקַבְּלוּ אוֹתוֹ, שֶׁנֶּאֱמַר (ש"ב א, יג) "וַיֹּאמֶר דָּוִד אֶל הַנַּעַר הַמַּגִּיד לוֹ אֵי מִזֶּה אָתָּה וַיֹּאמֶר בֶּן אִישׁ גֵּר עֲמָלֵקִי אָנֹכִי". נִזְכַּר דָּוִד בְּאוֹתָהּ שָׁעָה שֶׁנֶּאֱמַר לְמֹשֶׁה רַבֵּנוּ אִם יָבֹא אֶחָד מִכָּל אוּמּוֹת הָעוֹלָם שֶׁיְּקַבְּלוּ, וּמִבֵּיתוֹ שֶׁל עֲמָלֵק לֹא יְקַבְּלוּ אוֹתוֹ, (שם, טז) "וַיֹּאמֶר אֵלָיו דָּמְךָ עַל רֹאשְׁךָ כִּי פִיךָ עָנָה בְךָ", לְכַךְ נֶאֱמַר מִדֹּר דֹּר, אָמַר רַבִּי יִצְחָק, דּוֹאֵג הָאֲדוֹמִי הָיָה, "דָּמֶיךָ" כְּתִיב, אָמַר לוֹ, הַרְבֶּה דָּמִים שָׁפַכְתָּ בְּנוֹב עִיר הַכֹּהֲנִים.

דָּבָר אַחֵר, מִדֹּר, חַיֵּי הָעוֹלָם הַזֶּה, וּמִדֹּר, חַיֵּי הָעוֹלָם הַבָּא. רַבִּי אֶלְעָזָר הַמוֹדָעִי אוֹמֵר, מִדּוֹרוֹ שֶׁל מֹשֶׁה וּמִּדּוֹרוֹ שֶׁל שְׁמוּאֵל. רַבִּי אֱלִיעֶזֶר אוֹמֵר, מִדּוֹרוֹ שֶׁל מָשִׁיחַ שֶׁהֵם שְׁלֹשָׁה דּוֹרוֹת, שֶׁנֶּאֱמַר  "יִירָאוּךָ עִם שֶׁמֶשׁ וְלִפְנֵי יָרֵחַ דּוֹר דּוֹרִים".

{rרמז רסחr}  תַּנְיָא רַבִּי יְהוּדָה אוֹמֵר, שָׁלֹשׁ מִצְוֹת נִצְטַוּוּ יִשְׂרָאֵל בִּכְנִיסָתָן לָאָרֶץ, לְהַעֲמִיד לָהֶם מֶלֶךְ, וּלְהַכְרִית זַרְעוֹ שֶׁל עֲמָלֵק, וְלִבְנוֹת לָהֶם בֵּית הַבְּחִירָה, וְאֵינִי יוֹדֵעַ אֵיזוֹ תְּחִלָּה, כְּשֶׁהוּא אוֹמֵר כִּי יָד עַל כֵּס יָהּ מִלְחָמָה לַה' בַּעֲמָלֵק הֱוֵי אוֹמֵר לְהַעֲמִיד לָהֶם מֶלֶךְ תְּחִלָּה, וְאֵין כֵּס אֶלָּא מֶלֶךְ, שֶׁנֶּאֱמַר (דבהי"א כט, כג) "וַיֵּשֶׁב שְׁלֹמֹה עַל כִּסֵּא ה'", וַעֲדַיִן אֵינִי יוֹדֵעַ אִם לְהַכְרִית זַרְעוֹ שֶׁל עֲמָלֵק תְּחִלָּה אִם לִבְנוֹת לָהֶם בֵּית הַבְּחִירָה תְּחִלָּה. כְּשֶׁהוּא אוֹמֵר  "וְהֵנִיחַ לָכֶם מִכָּל אֹיְבֵיכֶם מִסָּבִיב וִישַׁבְתֶּם בֶּטַח וְהָיָה הַמָּקוֹם אֲשֶׁר יִבְחַר ה' אֱלֹהֵיכֶם בּוֹ לְשַׁכֵּן שְׁמוֹ שָׁם", הָא לָמַדְתָּ לְהַכְרִית זַרְעוֹ שֶׁל עֲמָלֵק תְּחִלָּה, וְכֵן בְּדָוִד הוּא אוֹמֵר (ש"ב ז, א ב) "וַיְהִי כִּי יָשַׁב הַמֶּלֶךְ (דָּוִד) בְּבֵיתוֹ וַה' הֵנִיחַ לוֹ מִסָּבִיב וְגוֹ' וַיֹּאמֶר הַמֶּלֶךְ אֶל נָתָן הַנָּבִיא רְאֵה נָא אָנֹכִי יוֹשֵב בְּבֵית אֲרָזִים וַאֲרוֹן הָאֱלֹהִים יוֹשֵב בְּתוֹךְ הַיְרִיעָה".

מִדֹּר דֹּר. אָמַר הַקָּדוֹשׁ בָּרוּךְ הוּא, מִדֹּר דֹּר אֲנָא בַּתְרֵיהּ לְדָרֵי דָּרִין, מִדּוֹרוֹ שֶׁל מֹשֶׁה לְדוֹרוֹ שֶׁל שְׁמוּאֵל, לְדוֹרוֹ שֶׁל מָרְדְּכַי וְאֶסְתֵּר. רַבִּי בֶּרֶכְיָה בְּשֵׁם רַבִּי אַבָּא בַּר כַּהֲנָא, כָּל זְמַן שֶׁזַּרְעוֹ שֶׁל עֲמָלֵק קַיָּם בָּעוֹלָם כִּבְיָכוֹל כְּאִלּוּ כָּנָף מְכַסָּה אֶת הַפָּנִים, אָבַד זֶרַע שֶׁל עֲמָלֵק מִן הָעוֹלָם נִיטְּלָה הַכָּנָף, שֶׁנֶּאֱמַר  "וְלֹא יִכָּנֵף עוֹד (אֶת) מוֹרֶיךָ". רַבִּי לֵוִי בְּשֵׁם רַבִּי חָמָא בַּר חֲנִינָא, כָּל זְמַן שֶׁזַּרְעוֹ שֶׁל עֲמָלֵק קַיָּם בָּעוֹלָם, לֹא הַשֵּׁם שָׁלֵם וְלֹא הַכֵּס שָׁלֵם, שֶׁנֶּאֱמַר כִּי יָד עַל כֵּס יָהּ מִלְחָמָה לַה', אָבַד זַרְעוֹ מִן הָעוֹלָם הַכֵּס שָׁלֵם, מַה טַּעַם, (תהלים ט, ז) "הָאוֹיֵב תַּמּוּ חֳרָבוֹת לָנֶּצַח וְעָרִים נָתַשְׁתָּ אָבַד זִכְרָם הֵמָּה", מַה כְּתִיב בַּתְרֵיהּ, (שם, ח) "וַה' לְעוֹלָם יֵשֵׁב כּוֹנֵן לַמִּשְׁפָּט כִּסְאוֹ".

וַיָּבֹא עֲמָלֵק. כְּתִיב (תהלים קמ, ט) "אַל תִּתֵּן ה' מַאֲוָיֵי רָשָׁע". בּוֹא וּרְאֵה מַה בֵּין כֹּחָן שֶׁל יוֹצְאֵי מִצְרַיִם לְזַרְעוֹ שֶׁל עֵשָׂו, יוֹצְאֵי מִצְרַיִם נִתְקַבְּצוּ וְיָשְׁבוּ, מִצְוָה אַחַת הָיְתָה בְּיָדָם, שֶׁהָיוּ מָלִין בְּמִצְרַיִם אֶת בְּנֵיהֶם, אָמְרוּ לָהֶם מִצְרִיִּים, מִפְּנֵי מָה אַתֶּם מָלִין אוֹתָם, יִהְיוּ כִּבְנֵי מִצְרַיִם וְתֵקַל עֲבוֹדָה קָשָׁה מִכֶּם. מְשִׁיבִין יִשְׂרָאֵל לָהֶם, שֶׁמָּא שָׁכְחוּ אַבְרָהָם יִצְחָק וְיַעֲקֹב אֶת אֱלֹהֵיהֶם שֶׁבַּשָּׁמַיִם שֶׁיִּשְׁכְּחוּ בְּנֵיהֶם אַחֲרֵיהֶם. אָמְרוּ לָהֶן מִצְרַיִם, מִפְּנֵי מָה אַתֶּם מָלִין אוֹתָם וּלְאַחַר שָׁעָה אָנוּ מַשְׁלִיכִים אוֹתָם לַיְּאוֹר. מְשִׁיבִין יִשְׂרָאֵל וְאוֹמְרִין לָהֶם, נָמוּל אוֹתָם וְאַחַר כָּךְ עֲשׂוּ מַה שֶּׁאַתֶּם רוֹצִים. אֲבָל זַרְעוֹ שֶׁל עֵשָׂו אֵינוֹ כֵּן אֶלָּא כָּל זְמַן שֶׁהָיָה יִצְחָק קַיָּם קִיְּמוּ עֲלֵיהֶם אֶת הַמִּילָה, וְכֵיוַן שֶׁמֵּת בִּטְּלוּ אֶת הַמִּילָה. מָשְׁלוּ, לְמָה הַדָּבָר דּוֹמֶה, לְמֶלֶךְ שֶׁנָּתַן כִּתְרוֹ לְאוֹהֲבוֹ, אָמַר לוֹ, יְהֵא זֶה מוּנָּח בְּרֹאשְׁךָ וּבְרֹאשׁ בָּנֶיךָ לְעוֹלָם, הִנִּיחוֹ אוֹהֲבוֹ בְּרֹאשׁוֹ עַד שָׁעָה שֶׁנִּכְנַס לְבֵית עוֹלָמוֹ. אַחַר כָּךְ אָמַר הַמֶּלֶךְ, אֵלֵךְ וְאֶרְאֶה בֵּן אוֹהֲבִי מָה אִם יִהְיֶה מוּנָּח כֶּתֶב אָבִיו בְּרֹאֹשׁוֹ, וְהָלַךְ [וּ]מְצָאוֹ שֶׁהוּא מוּשְׁלָךְ בָּאַשְׁפָּה, הָלַךְ לַאֲחוֹרָיו בְּקֶצֶף גָּדוֹל, שֶׁנֶּאֱמַר  "ה' בְּצֵאתְךָ מִשֵּׂעִיר וְגוֹ' הָרִים נָזְלוּ מִפְּנֵי ה'". לְמָה נִדְמוּ עֵשָׂו הָרָשָׁע וֶאֱלִיפַז וַעֲמָלֵק בְּנוֹ וִירָבְעָם בֶּן נְבָט וְהָמָן הָאֲגָגִי וּנְבוּכַדְנֶצַּר, לְאֶחָד שֶׁמָּצָא כְּסוּת בַּדֶּרֶךְ, תְּפָסָהּ בְּיָדוֹ וְהִכְנִיסָהּ לְתוֹךְ הָעִיר וְהָיָה מַכְרִיז וְאוֹמֵר אֲבֵדָה זוֹ שֶׁל מִי, נִתְקַבְּצוּ כָּל בְּנֵי הָעִיר וְיָצְאוּ לִקְרָאתוֹ, אָמְרוּ, רְאִיתֶם אֶת אִישׁ פְּלוֹנִי כַּמָּה צַדִּיק הוּא כַּמָּה חָסִיד הוּא, מִיַּד עָמְדוּ וַעֲשָׂאוּהוּ רֹאשׁ וְקָצִין עֲלֵיהֶם בְּשָׁנָה בִּשְׁתַּיִם בְּשָׁלֹשׁ עַד שֶׁהֶחֱרִיב כָּל הָעִיר כּוּלָּהּ, לְכַךְ נִדְמוּ הָרְשָׁעִים. בִּשְׂכַר שְׁתֵּי דְּמָעוֹת שֶׁהוֹרִיד עֵשָׂו לִפְנֵי אָבִיו נָתְנוּ לוֹ אֶת הַר שֵׂעִיר שֶׁאֵין גִּשְׁמֵי בְרָכָה פּוֹסְקִין מִמֶּנּוּ לְעוֹלָם. בִּשְׂכַר יָרָבְעָם שֶׁהֵשִׁיב דָּבָר לִפְנֵי הַמֶּלֶךְ נָתְנוּ לוֹ עֲשֶׂרֶת שְׁבָטִים. בִּשְׂכַר מְּרוֹדָךְ שֶׁנָּהַג כָּבוֹד לַאֲבִינוּ שֶׁבַּשָּׁמַיִם יָצָא מִמֶּנּוּ נְבוּכַדְנֶצַּר. בִּשְׂכַר אֲגָג שֶׁהָיָה בּוֹכֶה וּמִתְחַנֵּן בְּשָׁעָה שֶׁהָיָה חָבוּשׁ בְּבֵית הָאֲסוּרִים, אָמַר אוֹי לִי שֶׁמָּא אָבַד זַרְעִי מִן הָעוֹלָם, יָצָא מִמֶּנּוּ הָמָן. אֱלִיפַז הַתֵּימָנִי אָמַר לַעֲמָלֵק בְּנוֹ, בְּשָׁעָה שֶׁאָמַר לוֹ, אַבָּא מִי יוֹרֵשׁ הָעוֹלָם הַזֶּה וְהָעוֹלָם הַבָּא, אָמַר לוֹ, (שֶׁיֹּאמַר) בְּנֵי יִשְׂרָאֵל יוֹרְשִׁים הָעוֹלָם הַזֶּה וְהָעוֹלָם הַבָּא, (אֶלָּא) צֵא וַחֲפֹר לָהֶם בְּאֵרוֹת וְהַתְקֵן לָהֶם הַדְּרָכִים, אִם תַּעֲשֶׂה כֵּן וְיִהְיֶה חֶלְקְךָ עִם הַפְּחוּתִים שֶׁבָּהֶם וְתָבֹא לָעוֹלָם הַבָּא. וְהוּא לֹא עָשָׂה כֵּן אֶלָּא יָצָא לְהַחֲרִיב אֶת הָעוֹלָם כּוּלּוֹ. שֶׁנֶּאֱמַר  וַיָּבֹא עֲמָלֵק וַיִּלָּחֶם. אָמַר לוֹ הַקָּדוֹשׁ בָּרוּךְ הוּא, רָשָׁע, אֲנִי יְצַרְתִּיךָ לְאַחַר שִׁבְעִים לְשׁוֹנוֹת, וְעַכְשָׁיו תְּהֵא לִי רֹאשׁ לְפוּרְעָנוּת לְכֹל יוֹרְדֵי גֵיהִנָּם, שֶׁנֶּאֱמַר (במדבר כד, כ) "רֵאשִׁית גּוֹיִם עֲמָלֵק" וְגוֹ', וְאוֹמֵר (לעיל פסוק יד) כִּי מָחֹה אֶמְחֶה וְגוֹ'.


@ פָּרָשַׁת יִתְרוֹ

~ פרק יח

{pפסוק אp}  וַיִּשְׁמַע יִתְרוֹ מַה שְׁמוּעָה שָׁמַע וּבָא, רַבִּי יְהוֹשֻׁעַ אוֹמֵר, מִלְחֶמֶת עֲמָלֵק שָׁמַע וּבָא, שֶׁהִיא כְּתוּבָה בְּצִדּוֹ. רַבִּי אֶלְעָזָר הַמּוֹדָעִי אוֹמֵר, מַתַּן תּוֹרָה שָׁמַע וּבָא, שֶׁבְּשָׁעָה שֶׁנִּתְּנָה תּוֹרָה זָעוּ כָּל מַלְכֵי אֲדָמָה בְּהֵיכְלֵיהֶם, שֶׁנֶּאֱמַר (תהלים כט, ט) "וּבְהֵיכָלוֹ כֻּלּוֹ אֹמֵר כָּבוֹד". בְּאוֹתָהּ שָׁעָה נִתְקַבְּצוּ כָּל אֻמּוֹת הָעוֹלָם וּבָאוּ אֵצֶל בִּלְעָם וְאָמְרוּ לוֹ שֶׁמָּא הַמָּקוֹם עוֹשֶׂה לָנוּ כְּשֵׁם שֶעָשָה לְדוֹר הַמַּבּוּל, שֶׁנֶּאֱמַר  "ה' לַמַּבּוּל יָשָׁב". אָמַר לָהֶם שׁוֹטִים שֶׁבָּעוֹלָם כְּבָר נִשְׁבַּע הַקָּדוֹשׁ בָּרוּךְ הוּא לְנֹחַ שֶׁאֵינוֹ מֵבִיא מַבּוּל לָעוֹלָם, שֶׁנֶּאֱמַר (ישעיה נד, ט) "כִּי מֵי נֹחַ זֹאת לִי" וְגוֹ'. אָמְרוּ לוֹ שֶׁמָּא מַבּוּל שֶׁל מַיִם אֵינוֹ מֵבִיא אֲבָל מֵבִיא הוּא מַבּוּל שֶׁל אֵשׁ. אָמַר לָהֶם אֵינוֹ מֵבִיא לֹא מַבּוּל שֶׁל מַיִם וְלֹא מַבּוּל שֶׁל אֵשׁ, אֶלָּא תּוֹרָה נוֹתֵן לְעַמּוֹ, שֶׁנֶּאֱמַר  "ה' עֹז לְעַמּוֹ יִתֵּן". וְכֵיוָן שֶׁשָּׁמְעוּ כֻּלָּם אֵת הַדָּבָר הַזֶּה מִפִּיו נָסוּ כֻּלָּן וְהָלְכוּ אִישׁ אִישׁ לִמְקוֹמוֹ. רַבִּי אֶלְעָזָר הַמּוֹדָעִי אוֹמֵר, קְרִיעַת יַם סוּף שָׁמַע וּבָא, שֶׁבְּשָׁעָה שֶׁנִּקְרַע יַם סוּף לְיִשְׂרָאֵל שָׁמְעוּ מִסּוֹף הָעוֹלָם וְעַד סוֹפוֹ שֶׁנֶּאֱמַר (יהושע ה, א) "וַיְהִי כִשְׁמֹעַ כָּל מַלְכֵי הָאֱמֹרִי" וְגוֹ'. וְכֵן רָחָב אוֹמֶרֶת לִשְׁלוּחֵי יְהוֹשֻׁעַ (שם ב, י יא) "כִּי שָׁמַעְנוּ אֵת אֲשֶׁר הוֹבִישׁ ה'" וְגוֹ', "וַנִּשְׁמַע וַיִּמַּס לְבָבֵנוּ וְלֹא קָמָה עוֹד רוּחַ" וְגוֹ'.  אָמְרוּ, רָחָב הַזּוֹנָה בַּת עֶשֶׂר שָׁנִים הָיְתָה בְּשָׁעָה שֶׁיָּצְאוּ יִשְׂרָאֵל מִמִּצְרַיִם, וְכָל אוֹתָן אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר זָנְתָה. לְסוֹף חֲמִישִּׁים שָׁנָה נִתְגַיְּרָה הִיא, אָמְרָה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם בְּשְׁלֹשָׁה דְּבָרִים אֵלּוּ חָטָאתִי לְפָנֶיךָ בְּשְׁלֹשָׁה דְּבָרִים אֵלּוּ מְחֹל לִי בְּחֶבֶל בְּחַלּוֹן וּבְחוֹמָה.

זֶהוּ שֶׁאָמַר הַכָּתוּב  "לְרֵיחַ שְׁמָנֶיךָ טוֹבִים", אָמַר רַבִּי יַנַּאי הָרִאשׁוֹנִים נָתַתָּ לָהֶם רֵיחַ מִצְוֹת, אָדָם נָתַתָּ לוֹ ז' מִצְווֹת, נֹחַ אֵבֶר מִן הַחַי, רֵיחַ מִצְווֹת נָתַתָּ לָהֶם, אֲבָל אָנוּ כְּשֶׁבָּאנוּ לְסִינַי כְּאָדָם שֶׁמְּעָרֶה מִפִּי חָבִית הָיִיתָ מְעָרֶה לָנוּ. "שֶׁמֶן תּוּרַק שְׁמֶךָ" אָמַר רַבִּי בֶּרֶכְיָה כְּשֵׁם שֶׁהַשֶּׁמֶן מֵאִיר כָּךְ הַתּוֹרָה מְאִירָה. (שם) "עַל כֵּן עֲלָמוֹת אֲהֵבוּךָ", הָעוֹלָם הַזֶּה וְהָעוֹלָם הַבָּא. דָּבָר אַחֵר "עֲלָמוֹת אֲהֵבוּךָ" אֻמּוֹת הָעוֹלָם בָּאִין וּמִתְגַּיְּרִין מִי הָיָה זֶה יִתְרוֹ מַתַּן תּוֹרָה שָׁמַע וּבָא.

מַה כְּתִיב לְמַעְלָה מִן הָעִנְיָן מַפַּלְתוֹ שֶׁל עֲמָלֵק וְאַחַר כָּךְ וַיִּשְׁמַע יִתְרוֹ, זֶה שֶׁאָמַר הַכָּתוּב (משלי יט, כה) "לֵץ תַּכֶּה וּפֶתִי יַעְרִם". "לֵץ תַּכֶּה" זֶה עֲמָלֵק "וּפֶתִי יַעְרִם" זֶה יִתְרוֹ.

שִׁבְעָה שֵׁמוֹת נִקְרְאוּ לוֹ (כָּתוּב בְּרֶמֶז קסט).

כֹהֵן מִדְיָן רַבִּי יְהוֹשֻׁעַ אוֹמֵר, כֹּמֶר הָיָה, כָּעִנְיָן שֶׁנֶּאֱמַר  "וִיהוֹנָתָן בֶּן גֵּרְשֹׁם בֶּן מְנַשֶּׁה" וְגוֹ', רַבִּי אֶלְעָזָר הַמּוֹדָעִי אוֹמֵר, שַׂר הָיָה, כָּעִנְיָן שֶׁנֶּאֱמַר (ש"ב ח, יח) "וּבְנֵי דָוִד כֹּהֲנִים הָיוּ".

חֹתֵן מֹשֶׁה, מִתְּחִלָּה הָיָה מִתְכַּבֵּד מֹשֶׁה בְּחָמִיו, שֶׁנֶּאֱמַר  "וַיֵּלֶךְ מֹשֶׁה וַיָּשָׁב" וְגוֹ', וְעַכְשָׁו יִתְרוֹ מִתְכַּבֵּד בּוֹ, אָמְרוּ לוֹ מַה טִיבְךָ אָמַר לָהֶם אֲנִי חֹתֵן מֹשֶׁה.

אֵת כָּל אֲשֶׁר עָשָׂה (ה'). שָׁקוּל מֹשֶׁה כְּיִשְׂרָאֵל וְיִשְׂרָאֵל כְּמשֶׁה, שָׁקוּל הָרַב כַּתַּלְמִיד וְשָׁקוּל הַתַּלְמִיד כָּרַב. כִּי הוֹצִיא ה' אֶת יִשְׂרָאֵל מִמִּצְרָיִם, מַגִּיד שֶׁשְּׁקוּלָה יְצִיאַת מִצְרַיִם כְּנֶגֶד כָּל הַנִּסִּים וּגְבוּרוֹת שֶׁעָשָׂה הַמָּקוֹם לְיִשְׂרָאֵל.

{pפסוק בp}  וַיִּקַּח יִתְרוֹ חֹתֵן מֹשֶׁה אֶת צִפֹּרָה וְגוֹ'. רַבִּי יְהוֹשֻׁעַ אוֹמֵר, מֵאַחַר שֶׁפְּטָרָהּ הֵימֶנּוּ בְּגֵט, נֶאֱמַר כָּאן שִׁלּוּחַ, נֶאֱמַר לְהַלָּן שִׁלּוּחַ, מַה שִׁלּוּחַ הָאָמוּר לְהַלָּן גֵּט, אַף שִׁלּוּחַ הָאָמוּר כָּאן גֵּט. רַבִּי אֶלְעָזָר הַמּוֹדָעִי אוֹמֵר, מֵאַחַר שֶׁנִפְטָרָהּ הֵימֶנּוּ בְּמַאֲמָר (בְּרֶמֶז קעד).

{pפסוק גp}  וְאֵת שְׁנֵי בָנֶיהָ וְגוֹ' בְּאֶרֶץ נָכְרִיָּה. רַבִּי יְהוֹשֻׁעַ אוֹמֵר נָכְרִיָּה הָיְתָה לוֹ וַדַּאי. רַבִּי אֶלְעָזָר הַמּוֹדָעִי אוֹמֵר בְּאֶרֶץ נָכְרִיָּה אָמַר מֹשֶׁה, הוֹאִיל וְכָל עוֹלָם כֻּלָּם עוֹבְדִים עֲבוֹדַת אֱלִילִים לְמִי אֲנִי אֶעֱבֹד לְמִי שֶׁאָמַר וְהָיָה הָעוֹלָם. שֶׁבְּשָׁעָה שֶׁאָמַר מֹשֶׁה לְיִתְרוֹ תֵּן לִי אֶת צִפּוֹרָה בִּתְּךָ לְאִשָּׁה אָמַר לוֹ יִתְרוֹ קַבֵּל עָלֶיךָ דָּבָר אֶחָד שֶׁאֲנִי אוֹמֵר לָךְ וַאֲנִי נוֹתְנָהּ לְךָ לְאִשָּׁה, אָמַר לוֹ מֹשֶׁה מַה הוּא, אָמַר לוֹ הַבֵּן שֶׁיִּהְיֶה לְךָ תְּחִלָּה יִהְיֶה לַעֲבוֹדָה זָרָה מִכָּאן וָאֵילָךְ לְשֵׁם שָׁמַיִם וְקִבֵּל עָלָיו, אָמַר לוֹ הִשָּׁבַע וַיִּשָּׁבַע לוֹ, שֶׁנֶּאֱמַר (לעיל ד, כא) "וַיּוֹאֶל מֹשֶׁה" וְאֵין אָלָה אֶלָּא לְשׁוֹן שְׁבֻעָה, שֶׁנֶּאֱמַר  "וַיֹּאֶל שָׁאוּל אֶת הָעָם" וּכְתִיב (מ"ב ה, כג) "וַיֹּאמֶר נַעֲמָן הוֹאֵל (וְ)קַח כִּכָּרַיִם כֶּסֶף", (בְּרֶמֶז ע"ט וּבְרֶמֶז קס"ט).

{pפסוק דp}  רַב אָחָא בְּשֵׁם רַבִּי יוֹסֵי בַּר חֲנִינָא בְּשָׁעָה שֶׁעָלָה מֹשֶׁה לַמָּרוֹם שָׁמַע קוֹלוֹ שֶׁל הַקָּדוֹשׁ בָּרוּךְ הוּא שֶׁיּוֹשֵב וְעוֹסֵק בְּפָרָשַׁת פָּרָה וְאוֹמֵר אֱלִיעֶזֶר בְּנִי אוֹמֵר פָּרָה בַּת שְׁתַּיִם וְעֶגְלָה בַּת שְׁנָתָהּ, אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם הָעֶלְיוֹנִים וְהַתַּחְתּוֹנִים בִּרְשׁוּתְךָ וְאַתָּה יוֹשֵב וְאוֹמֵר הֲלָכָה מִשְּׁמוֹ שֶׁל בָּשָׂר וָדָם. אָמַר לוֹ הַקָּדוֹשׁ בָּרוּךְ הוּא מֹשֶׁה עָתִיד צַדִּיק אֶחָד לַעֲמֹד בְּעוֹלָמִי וְעָתִיד לִפְתֹּחַ בְּפָרָשַׁת פָּרָה תְּחִלָּה רַבִּי אֱלִיעֶזֶר אוֹמֵר פָּרָה בַּת שְׁתַּיִם וְכוּ'. אָמַר לְפָנָיו רִבּוֹנוֹ שֶׁל עוֹלָם יְהִי רָצוֹן שֶׁיֵּצֵא מֵחֲלָצַי, אָמַר לוֹ הַקָּדוֹשׁ בָּרוּךְ הוּא חַיֶּיךָ שֶׁיֵּצֵא מֵחֲלָצֶיךָ, הָדָא הוּא דִּכְתִיב וְשֵׁם הָאֶחָד אֱלִיעֶזֶר, וְשֵׁם אוֹתוֹ הַמְּיֻחָד אֱלִיעֶזֶר.

{pפסוק ה-זp}  וַיָּבֹא יִתְרוֹ חֹתֵן מֹשֶׁה וּבָנָיו וְאִשְׁתּוֹ, וַהֲלֹא כְּבָר נֶאֱמַר וְאִשְׁתְּךָ וּשְׁנֵי בָנֶיהָ עִמָּהּ, שׁוֹמֵעַ אֲנִי שֶׁהָיוּ בָּנֶיהָ מִמָּקוֹם אַחֵר, תַּלְמוּד לוֹמַר וּבָנָיו וְאִשְׁתּוֹ אֶל מֹשֶׁה, בָּנָיו שֶׁל מֹשֶׁה הָיוּ, וְלֹא בָּנֶיהָ מִמָּקוֹם אַחֵר.

אֶל הַמִּדְבָּר אֲשֶׁר הוּא חֹנֶה שָׁם, הֲרֵי הַכָּתוּב מַתְמִיהַּ עָלָיו שֶׁהָיָה שָׁרוּי בְּתוֹךְ כְּבוֹדוֹ שֶׁל עוֹלָם וּבִקֵּשׁ לָצֵאת אֶל הַמִּדְבָּר מְקוֹם תֹּהוּ שֶׁאֵין בּוֹ כְּלוּם לְכָךְ נֶאֱמַר אֶל הַמִּדְבָּר.

אֲנִי חֹתֶנְךָ יִתְרוֹ בָּא אֵלֶיךָ, הַקָּדוֹשׁ בָּרוּךְ הוּא בּוֹחֵן לִבּוֹת וּכְלָיוֹת, אָמַר לוֹ, יִתְרוֹ אַתָּה בָּאתָ לְהַקְבִּיל פָּנָיו שֶׁל אוֹתוֹ צַדִּיק אַל יְהוּ בָּתֵּי מִדְרָשׁוֹת בְּטֵלִין מִזַּרְעֲךָ לְעוֹלָם, שֶׁנֶּאֱמַר  "אֵיתָן מוֹשָׁבֶךָ וְשִׂים בַּסֶּלַע קִנֶּךָ". מִכָּאן אָמְרוּ יִתֵּן אָדָם אֶת בִּתּוֹ לְתַלְמִיד חָכָם וַאֲפִלּו לוֹקְחוֹ בְּדָמִים, יִשָּׂא אָדָם בַּת תַּלְמִיד חָכָם וַאֲפִלּו נוֹתֵן כָּל מָמוֹנוֹ, נָשָׂא אָדָם בַּת עַם הָאָרֶץ סוֹף שֶׁיְּהוּ בָּנָיו עַמֵּי הָאָרֶץ, נָשָׂא אָדָם בַּת תַּלְמִיד חָכָם סוֹף שֶׁיְּהוּ בָּנָיו תַּלְמִידֵי חֲכָמִים. מָשְׁלוּ מָשָׁל עִנְבֵי הַגֶּפֶן בְּעִנְבֵי הַגֶּפֶן.

וַיֹּאמֶר אֶל מֹשֶׁה אֲנִי חֹתֶנְךָ יִתְרוֹ, רַבִּי יְהוֹשֻׁעַ אוֹמֵר, כָּתַב לוֹ בְּאִגֶּרֶת. רַבִּי אֶלְעָזָר הַמּוֹדָעִי אוֹמֵר, שָׁלַח לוֹ בְּיַד שָׁלִיחַ, וְאָמַר לוֹ עֲשֵׂה בְּגִינִי, וְאִם אֵין אַתָּה עוֹשֶׂה בְּגִינִי עֲשֵׂה בְּגִין בָּנֶיךָ, וְאִם אֵין אַתָּה עוֹשֶׂה בְּגִין בָּנֶיךָ עֲשֵׂה בְּגִין אִשְׁתְּךָ. רַבִּי אֱלִיעֶזֶר אוֹמֵר (נֶאֱמַר לְמֹשֶׁה) [וַיֹּאמֶר אֶל מֹשֶׁה] אֲנִי וְגוֹ', הַקָּדוֹשׁ בָּרוּךְ הוּא אָמַר אֲנִי ה' שֶׁאָמַר וְהָיָה הָעוֹלָם, אֲנִי הוּא הַמְקָרֵב וְלֹא הַמְּרַחֵק, שֶׁנֶּאֱמַר  "הַאֱלֹהֵי מִקָּרֹב אָנִי נְאֻם ה' וְלֹא אֱלֹהֵי מֵרָחֹק", אֲנִי הוּא שֶׁקֵּרַבְתִּי אֶת יִתְרוֹ וְלֹא רִחַקְתִּיו, וְאַף אַתָּה כְּשֶׁיָּבֹא אָדָם אֶצְלְךָ לְהִתְגַּיֵּר וְאֵינוֹ בָּא אֶלָּא לְשֵׁם שָׁמַיִם אַף אַתָּה קָרְבֵהוּ וְאַל תְּרַחֲקֵהוּ. מִכָּאן אַתָּה לָמֵד שֶׁיְּהֵא אָדָם דּוֹחֶה בִּשְׂמֹאל וּמְקָרֵב בְּיָמִין, לֹא כְּשֵׁם שֶׁעָשָׂה אֱלִישָׁע לְגֵיחֲזִי שֶׁדְּחָפוֹ לְעוֹלָם. וַיֵּצֵא מֹשֶׁה לִקְרַאת חֹתְנוֹ, אָמְרוּ, יָצָא מֹשֶׁה וְאַהֲרֹן נָדָב וַאֲבִיהוּא וְשִׁבְעִים זִקְנֵי יִשְׂרָאֵל וְאַחֲרֵיהֶם כָּל יִשְׂרָאֵל, וְיֵשׁ אוֹמְרִים אַף שְׁכִינָה יָצְאָה עִמָּהֶן.

וַיִּשְׁתַּחוּ וַיִּשַּׁק לוֹ, אֵינִי יוֹדֵע מִי הִשְׁתַּחֲוָה לְמִי, אוֹ מִי נָשַׁק לְמִי, כְּשֶׁהוּא אוֹמֵר וַיִּשְׁאֲלוּ אִישׁ לְרֵעֵהוּ לְשָׁלוֹם, מִי קָרוּי אִישׁ הֱוֵי אוֹמֵר זֶה מֹשֶׁה, שֶׁנֶּאֱמַר (במדבר יב, ג) "וְהָאִישׁ מֹשֶׁה עָנָו מְאֹד" הֱוֵי לֹא הִשְׁתַּחֲוָה וְלֹא נָשַׁק אֶלָּא מֹשֶׁה לְחָמִיו, מִכָּאן אָמְרוּ שֶׁיְּהֵא אָדָם נוֹהֵג בִּכְבוֹד חָמִיו. וַיָּבֹאוּ הָאֹהֱלָה זֶה בֵּית הַמִּדְרָשׁ.

{pפסוק חp}  וַיְסַפֵּר מֹשֶׁה לְחֹתְנוֹ, לְמָשְׁכוֹ לְקָרְבוֹ לַתּוֹרָה. אֵת כָּל אֲשֶׁר עָשָׂה ה' שֶׁנָּתַן תּוֹרָה לְעַמּוֹ יִשְׂרָאֵל. אֵת כָּל הַתְּלָאָה אֲשֶׁר מְצָאָתַם, עַל הַיָּם. בַּדֶּרֶךְ זוֹ מִלְחֶמֶת עֲמָלֵק. וַיַּצִּלֵם ה', הִצִּילָם הַמָּקוֹם מִכֹּל.

{pפסוק טp}  וַיִּחַדְּ יִתְרוֹ עַל כָּל הַטּוֹבָה וְגוֹ', רַבִּי יְהוֹשֻׁעַ אוֹמֵר בְּטוֹבַת הַמָּן הַכָּתוּב מְדַבֵּר, אָמַר לוֹ הַמָּן הַזֶּה שֶׁנָּתַן לָנוּ הַמָּקוֹם אָנוּ טוֹעֲמִין בּוֹ טַעַם פַּת, טַעַם בָּשָׂר, טַעַם דָּגִים, טַעַם חֲגָבִים, טַעַם כָּל הַמַּטְעַמִּים שֶׁבָּעוֹלָם, שֶׁנֶּאֱמַר טוֹבָה, הַטּוֹבָה, כָּל הַטּוֹבָה, עַל כָּל הַטּוֹבָה. רַבִּי אֶלְעָזָר הַמּוֹדָעִי אוֹמֵר בְּטוֹבַת הַבְּאֵר הַכָּתוּב מְדַבֵּר, אָמַר לוֹ הַבְּאֵר הַזֶּה שֶׁנָּתַן לָנוּ הַמָּקוֹם אָנוּ טוֹעֲמִים בּוֹ טַעַם יַיִן חָדָשׁ, טַעַם יַיִן יָשָׁן, טַעַם חָלָב, טַעַם דְּבַשׁ, טַעַם כָּל הַמַּמְתַּקִּין שֶׁבָּעוֹלָם, שֶׁנֶּאֱמַר טוֹבָה, הַטּוֹבָה, כָּל הַטּוֹבָה, עַל כָּל הַטּוֹבָה. רַבִּי אֱלִיעֶזֶר אוֹמֵר, בְּטוֹבַת אֶרֶץ יִשְׂרָאֵל הַכָּתוּב מְדַבֵּר, אָמַר לוֹ עָתִיד הַמָּקוֹם לִתֵּן לָנוּ שֵׁשׁ מִדּוֹת טוֹבוֹת, אֶרֶץ יִשְׂרָאֵל, הָעוֹלָם הַבָּא, וְהָעוֹלָם חָדָשׁ, וּמַלְכוּת בֵּית דָּוִד, כְּהֻנָּה, וּלְוִיָּה, לְכָךְ נֶאֱמַר טוֹבָה, הַטּוֹבָה, כָּל הַטּוֹבָה, עַל כָּל הַטּוֹבָה, מִיָּד פָּתַח וַיֹּאמֶר בָּרוּךְ ה'.

וַיִּחַדְּ יִתְרוֹ, שֶׁיִּחֵד שֵׁם הַקָּדוֹשׁ בָּרוּךְ הוּא, דָּבָר אַחֵר שֶׁנַּעֲשָׂה יְהוּדִי.

דָּבָר אַחֵר וַיִּחַדְּ יִתְרוֹ, אָמַר רַב שֶׁהֶעֱבִיר חֶרֶב חַדָּה עַל בְּשָׂרוֹ. שְׁמוּאֵל אָמַר שֶׁנַּעֲשָׂה בְּשָׂרוֹ חִדּוּדִין חִדּוּדִין. אָמַר רַב פָּפָּא הַיְינוּ דְּאָמְרֵי אִינְשֵׁי גִּיוֹרָא עַד עֲשָׂרָה דָּרֵי לָא תְבַזֵּי לַאֲרָמָּאָה (קָמֵיהּ) [בְּאַפֵּיהּ].

{pפסוק יp}  וַיֹּאמֶר יִתְרוֹ בָּרוּךְ ה', בְּשֵׁם רַבִּי פַּפּוּס אָמְרוּ גְּנַאי הוּא לְמֹשֶׁה וּלְשִׁשִּׁים רִבּוֹא שֶׁלֹּא אָמְרוּ בָּרוּךְ עַד שֶׁפָּתַח יִתְרוֹ וְאָמַר בָּרוּךְ ה'.

הָרוֹאֶה מָקוֹם שֶׁנַּעֲשׂוּ בּוֹ נִסִּים לְיִשְׂרָאֵל אוֹמֵר בָּרוּךְ שֶׁעָשָׂה לַאֲבוֹתֵינוּ נֵס בַּמָּקוֹם הַזֶּה. מְנָא הָנֵי מִלֵּי, אָמַר רַב אָחָא, דַּאֲמַר קְרָא וַיֹּאמֶר יִתְרוֹ בָּרוּךְ ה' אֲשֶׁר הִצִּיל וְגוֹ'. עַל נִסָּא דְּרַבִּים כֻּלֵּי עַלְמָא צְרִיכֵי לִבְרוּכֵי. עַל נִסָּא דְיָחִיד הוּא נִיהוּ צָרִיךְ לִבְרוּכֵי כֻּלֵּי עַלְמָא לָא צְרִיכֵי לִבְרוּכֵי.

מַהוּ שֶׁיְּבָרֵךְ עַל נִסִּי אָבִיו וְרַבּוֹ. אִם הָיָה מְסֻיָּם כְּגוֹן יוֹאָב בֶּן צְרוּיָה וַחֲבֵרָיו וְאָדָם שֶׁנִּתְקַדֵּשׁ בּוֹ שֵׁם שָׁמַיִם כְּגוֹן דָּנִיֵּאל חֲנַנְיָה מִישָׁאֵל וַעֲזַרְיָה מְבָרֵךְ. נִסֵּי שְׁבָטִים מַהוּ שֶׁיְּבָרֵךְ, מָאן דְּאָמַר כָּל שֵׁבֶט וָשֵׁבֶט אִקְרֵי קָהָל צָרִיךְ לְבָרֵךְ.

בָּרוּךְ ה' אֲשֶׁר הִצִּיל אֶתְכֶם [וּ]מִיַּד פַּרְעֹה, לֹא מִיַּד פַּרְעֹה אֶלָּא מִיַּד הַתַּנִּין הַגָּדוֹל. מִתַּחַת יַד מִצְרָיִם, מִתַּחַת שִׁעְבּוּד שֶׁל מִצְרַיִם.

{pפסוק יאp} {rרמז רסטr}  עַתָּה יָדַעְתִּי כִּי גָדוֹל ה', אָמַר, מִתְּחִלָּה לֹא הָיָה עֶבֶד יָכוֹל לִבְרֹחַ מִמִּצְרַיִם, וְעַכְשָׁיו הוֹצִיא הַמָּקוֹם שִׁשִּׁים רִבּוֹא בְּנֵי אָדָם מִמִּצְרַיִם, לְכָךְ נֶאֱמַר כִּי גָדוֹל ה'.

אַרְבָּעָה בְּנֵי אָדָם אָמְרוּ אַרְבָּעָה דְּבָרִים אִלּוּ אֲמָרָן אָדָם אַחֵר הָיוּ שׂוֹחֲקִין עָלָיו וּמִי הֵן מֹשֶׁה, וְיִתְרוֹ, וּשְׁלֹמֹה, וּנְבוּכַדְנֶצַּר. מֹשֶׁה אָמַר (דברים לב, ד) "הַצּוּר תָּמִים פָּעֳלוֹ כִּי כָל דְּרָכָיו מִשְׁפָּט" אִלּוּ אָדָם אַחֵר אֲמָרוֹ הָיוּ מְשַׂחֲקִין עָלָיו, וּמִי הוֹדִיעוֹ לַזֶּה אֶלָּא לְפִי שֶׁכָּתוּב  "יוֹדִיעַ דְּרָכָיו לְמשֶׁה" לְכָךְ אָמַר "כִּי כָל דְּרָכָיו מִשְׁפָּט". שְׁלֹמֹה אָמַר (קהלת ג, יא) "אֶת הַכֹּל עָשָׂה יָפֶה בְעִתּוֹ", אִלּוּ אֲמָרוֹ אָדָם אַחֵר הָיוּ שׂוֹחֲקִין עָלָיו לוֹמַר, מִי הוֹדִיעַ לַזֶּה מַה יָּפֶה וּמָה אֵינוֹ יָפֶה, אֶלָּא שְׁלֹמֹה שֶׁלֹּא חָסַר כְּלוּם מִשֻּׁלְחָנוֹ הוּא הָיָה יוֹדֵעַ מַה יָּפֶה וּמָה אֵינוֹ יָפֶה. אָמַר רַבִּי יוֹסֵי בַּר חֲנִינָא אֲפִלּוּ מָרוֹר בְּתַמּוּז וּמְלָפְפוֹנִין בְּנִיסָן לֹא חָסַר שֻׁלְחָנוֹ שֶׁל שְׁלֹמֹה. נְבוּכַדְנֶצַּר אָמַר (דניאל ד, לב) "וְכָל דָּיְרֵי אַרְעָא (כְּלָא) [כְּלָה] חֲשִׁיבִין", אִלּוּ אֲמָרוֹ אָדָם אַחֵר הָיוּ שׂוֹחֲקִין עָלָיו, מַה שָּׁלַט אָדָם זֶה, אֲפִלּוּ עַל יַתּוּשׁ לֹא שָׁלַט, אֶלָּא לִנְבוּכַדְנֶצַּר לוֹ נָאֶה לוֹמַר שֶׁנֶּאֱמַר בּוֹ (ירמיה כז, ו) "וְגַם אֶת חַיַּת הַשָּׂדֶה נָתַתִּי לוֹ לְעָבְדוֹ". יִתְרוֹ אָמַר עַתָּה יָדַעְתִּי כִּי גָדוֹל ה', לְפִי שֶׁלֹּא הִנִּיחַ עֲבוֹדָה זָרָה שֶׁלֹּא עֲבָדָהּ לְכָךְ נֶאֱמַר כִּי גָדוֹל ה'.

יִתְרוֹ נָתַן מַמָּשׁ בַּעֲבוֹדָה זָרָה שֶׁנֶּאֱמַר כִּי גָדוֹל ה' מִכָּל הָאֱלֹהִים. נַעֲמָן הוֹדָה בְּמִקְצָת, שֶׁנֶּאֱמַר  "כִּי אֵין אֱלֹהִים בְּכָל הָאָרֶץ כִּי אִם בְּיִשְׂרָאֵל". רָחָב שִׁיְּרָה בַּחֲלָלוֹ שֶׁל עוֹלָם, אָמְרָה (יהושע ב, יא) "כִּי ה' אֱלֹהֵיכֶם הוּא אֱלֹהִים בַּשָּׁמַיִם" אָמַר לָהּ הַקָּדוֹשׁ בָּרוּךְ הוּא לְרָחָב, אַתְּ "אָמַרְתְּ עַל הָאָרֶץ מִתָּחַת" נִיחָא, אֶלָּא "בַּשָּׁמַיִם מִמַּעַל" אַתְּ אָמַרְתְּ מַה דְּלָא חָזוּ עֵינַיִךְ, חַיַּיִךְ שֶׁבְּנֵךְ רוֹאֶה מַה שֶּׁלֹּא רָאוּ הַנְּבִיאִים, שֶׁנֶּאֱמַר  "נִפְתְּחוּ הַשָּׁמַיִם וָאֶרְאֶה מַרְאוֹת אֱלֹהִים" וְגוֹ' אֲבָל מֹשֶׁה אָמַר (דברים ד, לט) "כִּי ה' הוּא הָאֱלֹהִים בַּשָּׁמַיִם מִמַּעַל וְעַל הָאָרֶץ מִתָּחַת אֵין עוֹד", אֲפִלּוּ בַּחֲלָלוֹ שֶׁל עוֹלָם. אָמַר רַבִּי אוֹשַׁעְיָא (משלי לא, לא) "תְּנוּ לָהּ מִפְּרִי יָדֶיהָ", אָמַר הַקָּדוֹשׁ בָּרוּךְ הוּא אַתָּה הֵעַדְתָּ עָלַי "וְאֵין עוֹד" אַף אֲנִי מֵעִיד עָלֶיךָ  "וְלֹא קָם נָבִיא עוֹד בְּיִשְׂרָאֵל כְּמֹשֶׁה".

כִּי בַדָּבָר אֲשֶׁר זָדוּ עֲלֵיהֶם, מַכִּירוֹ הָיִיתִי לְשֶׁעָבַר וְעַכְשָׁיו בְּיוֹתֵר שֶׁנִּתְגַּדֵּל שְׁמוֹ בָּעוֹלָם שֶׁבְּמַחֲשָׁבָה שֶׁחָשְׁבוּ מִצְרִיּם לְאַבֵּד אֶת יִשְׂרָאֵל בּוֹ נִפְרַע מֵהֶם הַמָּקוֹם, שֶׁנֶּאֱמַר כִּי בַדָּבָר וְגוֹ' (כָּתוּב בְּפָסוּק הָבָה נִתְחַכְּמָה לוֹ).

{pפסוק יבp} {rרמז ערr}  וַיִּקַּח יִתְרוֹ חֹתֵן מֹשֶׁה עֹלָה וּזְבָחִים, הַכָּתוּב מַתְּמִיהַּ עָלָיו, אָדָם שֶׁהָיָה עוֹבֵד וְזוֹבֵחַ וּמְקַטֵּר וּמְנַסֵּךְ לַעֲבוֹדָה זָרָה שֶׁלּוֹ, וְעַכְשָׁיו הוּא מֵבִיא עוֹלָה וּזְבָחִים לֵאלֹהִים.

וַיָּבֹא אַהֲרֹן וְכֹל זִקְנֵי יִשְׂרָאֵל, וּמֹשֶׁה לְהֵיכָן הָלַךְ וַהֲלֹא מִתְּחִלָּה יָצָא לִקְרָאָתוֹ שֶׁנֶּאֱמַר (לעיל פסוק ז) וַיֵּצֵא מֹשֶׁה לִקְרַאת חוֹתְנוֹ וְעַכְשָׁיו לְהֵיכָן הָלַךְ. מְלַמֵּד שֶׁהָיָה עוֹמֵד וּמְשַׁמֵּשׁ עֲלֵיהֶן.

וַיָּבֹא אַהֲרֹן וְכֹל זִקְנֵי יִשְׂרָאֵל, מַה תַּלְמוּד לוֹמַר לִפְנֵי הָאֱלֹהִים אֶלָּא מְלַמֵּד שֶׁכָּל הַמְּקַבֵּל פְּנֵי חֲבֵרוֹ כְּמַקְבִּיל פְּנֵי שְׁכִינָה.

אָמַר רַב אָבִין, הַנֶּהֱנֶה מִסְּעֻדָּה שֶׁתַּלְמִיד חָכָם שָׁרוּי בְּתוֹכָהּ כְּאִלּוּ נֶהֱנָה מִזִּיו שְׁכִינָה, שֶׁנֶּאֱמַר וַיָּבֹא אַהֲרֹן וְגוֹ', וְכִי לִפְנֵי הָאֱלֹהִים אָכְלוּ וַהֲלֹא לִפְנֵי מֹשֶׁה אָכְלוּ, אֶלָּא לוֹמַר לְךָ כָּל וְכוּ'.

{pפסוק יגp}  וַיְהִי מִמָּחֳרָת וַיֵּשֶׁב מֹשֶׁה וְגוֹ', מִמָּחֳרַת יוֹם הַכִּפּוּרִים. וַיֵּשֶׁב מֹשֶׁה לִשְׁפֹּט וְגוֹ', וְכִי מִן הַבֹּקֶר עַד הָעֶרֶב הָיָה דָּן אֶת יִשְׂרָאֵל, וַהֲלֹא אֵין הַדַּיָּינִין דָּנִין אֶלָּא עַד זְמַן סְעוּדָה וּמַה תַּלְמוּד לוֹמַר מִן הַבֹּקֶר עַד הָעֶרֶב אֶלָּא מְלַמֵּד שֶׁכָּל מִי שֶׁמּוֹצִיא אֶת הַדִּין לַאֲמִתּוֹ מַעֲלֶה עָלָיו הַכָּתוּב כְּאִלּו נַעֲשָׂה שֻׁתָּף להַקָּדוֹשׁ בָּרוּךְ הוּא בְּמַעֲשֵׂה בְּרֵאשִׁית. כְּתִיב כָּאן מִן הַבֹּקֶר עַד הָעֶרֶב וּלְהַלָּן הוּא אוֹמֵר (בראשית א, ה) "וַיְהִי עֶרֶב וַיְהִי בֹקֶר יוֹם אֶחָד".

אָמַר רַב הוּנָא מַחֲלֹקֶת בִּשְׁעַת מַשָּׂא וּמַתָּן, אֲבָל בִּשְׁעַת גְּמַר דִּין דִּבְרֵי הַכֹּל דַּיָּנִין בִּישִׁיבָה, וּבַעֲלֵי דִּינִין בַּעֲמִידָה, דִּכְתִיב וַיֵּשֶׁב מֹשֶׁה לִשְׁפֹּט אֶת הָעָם וְגוֹ', וְעוֹד דְּהָא עֵדִים כִּגְמַר דִּין דָּמִי וּכְתִיב בְּהוּ  "וְעָמְדוּ שְׁנֵי הָאֲנָשִׁים". אָמַר עוּלָא מַחֲלֹקֶת בְּבַעֲלֵי דִּינִין, אֲבָל בְּעֵדִים דִּבְרֵי הַכֹּל בַּעֲמִידָה, שֶׁנֶּאֱמַר (שם) "וְעָמְדוּ שְׁנֵי הָאֲנָשִׁים".

רַב חִסְדָּא וְרַבָּה בַּר רַב הוּנָא הָווּ יַתְבֵי בְּדִינָא כֻּלֵּי יוֹמָא, הֲוָה קָא חָלִישׁ לִבֵּייהוּ, תַּנָא לְהוּ רַב חִיָּיא בַּר רַב מִדִּיפְתִּי, וַיַּעֲמֹד הָעָם עַל מֹשֶׁה מִן הַבֹּקֶר עַד הָעֶרֶב וְכִי תַּעֲלֶה עַל דַּעְתְּךָ שֶׁמֹּשֶׁה הָיָה יוֹשֵב וְדָן כָּל הַיּוֹם כֻּלּוֹ, תּוֹרָתוֹ אֵימָתַי נַעֲשֵׂית, אֶלָּא לוֹמַר לְךָ כָּל דַּיָּן שֶׁדָּן וְכוּ' כְּדִלְעֵיל, וְעַד מָתַי יוֹשְׁבִין בַּדִּין עַד זְמַן סְעֻדָּה. אָמַר רַב אָחָא, מַאי קְרָא,  "אַשְׁרֵיךְ אֶרֶץ שֶׁמַּלְכֵּךְ בֶּן חוֹרִים וְשָׂרַיִךְ בָּעֵת יֹאכֵלוּ בִּגְבוּרָה וְלֹא בַשְּׁתִי" "בִּגְבוּרָה" שֶׁל תּוֹרָה, וְלֹא "בִּשְׁתִיָּה" שֶׁל יַיִן.

{pפסוק יד-טזp}  וַיַּרְא חֹתֵן מֹשֶׁה וְגוֹ', רָאֲהוּ כְּמֶלֶךְ שֶׁהוּא יוֹשֵב עַל כִּסְאוֹ וְהַכֹּל עוֹמְדִין, כָּךְ אַתָּה עוֹשֶה לָהֶן לְיִשְׂרָאֵל, מַדּוּעַ אַתָּה יוֹשֵב לְבַדֶּךָ. וַיֹּאמֶר מֹשֶׁה לְחֹתְנוֹ אָמְרוּ הַדָּבָר הַזֶּה שָׁאַל יְהוּדָה אִישׁ כְּפַר עַכּוֹ אֶת רַבָּן גַּמְלִיאֵל מָה רָאָה מֹשֶׁה לוֹמַר כִּי יָבֹא אֵלַי הָעָם לִדְרֹשׁ אֱלֹהִים. אָמַר לוֹ אִם לָאו מַה יֹּאמַר, כְּשֶׁהוּא אוֹמֵר לִדְרֹשׁ אֱלֹהִים יָפֶה אָמַר. כִּי יִהְיֶה לָהֶם דָּבָר בָּא אֵלַי, בֵּין טֻמְאָה לְטָהֳרָה. וְשָפַטְתִּי בֵּין אִישׁ זֶה הַדִּין שֶׁאֵין בּוֹ פְּשָׁרָה. וּבֵין רֵעֵהוּ זֶה הַדִּין שֶׁיֵּשׁ בּוֹ פְּשָׁרָה, מַגִּיד שֶׁשְּׁנֵיהֶן נִפְטָרִין כְּרֵעִים זֶה מִזֶּה.

וְהוֹדַעְתִּי אֶת חֻקֵּי הָאֱלֹהִים וְאֶת תּוֹרֹתָיו, חֻקִּים, אֵלּוּ מִדְרָשׁוֹת, וְהַתּוֹרוֹת, אֵלּוּ הַהוֹרָיוֹת, דִּבְרֵי רַבִּי יְהוֹשֻׁעַ. רַבִּי אֱלִיעֶזֶר אוֹמֵר, חֻקִּים אֵלּוּ עֲרָיוֹת שֶׁנֶּאֱמַר (ויקרא יח, ל) "לְבִלְתִּי עֲשׂוֹת מֵחֻקּוֹת הַתּוֹעֵבֹת", וְהַתּוֹרוֹת אֵלּוּ הַהוֹרָיוֹת.

{pפסוק יחp}  נָבֹל תִּבֹּל גַּם אַתָּה, רַבִּי יְהוּדָה אוֹמֵר יַלְאוּ אוֹתְךָ וִינַשְּׁרוּ אוֹתְךָ. רַבִּי אֶלְעָזָר אוֹמֵר יְנַבְּלוּ אוֹתְךָ כִּתְאֵנָה זוֹ שֶׁעָלֶיהָ נוֹבְלוֹת, שֶׁנֶּאֱמַר (ישעיה לד, ד) "וּכְנֹבֶלֶת מִתְּאֵנָה". גַּם אַתָּה זֶה מֹשֶׁה, גַם זֶה אַהֲרֹן, הָעָם אֲשֶׁר עִמָּךְ אֵלּוּ שִׁבְעִים סַנְהֶדְרִין, דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, גַּם אַתָּה זֶה מֹשֶׁה, (וְ)גַם זֶה אַהֲרֹן נָדָב וַאֲבִיהוּא, הָעָם אֲשֶׁר עִמָּךְ, אֵלּוּ שִׁבְעִים זְקֵנִים.

כִּי כָבֵד מִמְּךָ הַדָּבָר, אָמַר לוֹ הִסְתַּכֵּל בְּקוֹרָה זוֹ, כְּשֶׁהִיא לַחָה שְׁנַיִם וּשְׁלֹשָׁה נִכְנָסִין תַּחְתֶּיהָ וְאֵינָן יְכוֹלִין לַעֲמֹד בָּהּ, [כְּשֶׁהִיא יְבֵשָׁה] אַרְבָּעָה וַחֲמִשָּׁה נִכְנָסִין תַּחְתֶּיהָ יְכוֹלִין לַעֲמֹד בָּהּ, הָדָא הוּא דִּכְתִיב כִּי כָבֵד מִמְּךָ הַדָּבָר.

{pפסוק יטp}  עַתָּה שְׁמַע בְּקֹלִי אִיעָצְךָ אִם תִּשְׁמָעֵנִי יִיטַב לָךְ. וִיהִי אֱלֹהִים עִמָּךְ צֵא הִמָּלֵךְ בַּגְּבוּרָה. הֱיֵה אַתָּה לָעָם, הֱיֵה לָהֶם כִּכְלִי מָלֵא (דִּבּוּרִים) [דִּבְּרוֹת], וְהֵבֵאתָ אֶת הַדְּבָרִים שֶׁאַתָּה שׁוֹמֵעַ תַּרְצֶה וְתָבִין לָהֶם.

וְהִזְהַרְתָּה אֶתְהֶם אֶת הַחֻקִּים, אֵלּוּ מִדְרָשׁוֹת. וְהַתּוֹרֹת, אֵלּוּ הַהוֹרָיוֹת.

וְהוֹדַעְתָּ לָהֶם אֶת הַדֶּרֶךְ (אֲשֶׁר) יֵלְכוּ בָהּ, זֶה תַּלְמוּד תּוֹרָה, וְאֶת הַמַּעֲשֶׂה אֲשֶׁר יַעֲשׂוּן, זֶה מַעֲשֵׂה הַטּוֹב, דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, וְהוֹדַעְתָּ הוֹדַע לָהֶם אֶת חַיֵּיהֶם, אֶת הַדֶּרֶךְ, זֶה בִּקּוּר חוֹלִים, אֲשֶׁר יֵלְכוּ, זֶה קְבוּרַת מֵתִים, בָהּ, זֶה גְּמִילוּת חֲסָדִים, וְאֶת הַמַּעֲשֶׂה, זֶה שׁוּרַת הַדִּין, אֲשֶׁר יַעֲשׂוּן, זֶה לִפְנִים מִשּׁוּרַת הַדִּין.

אָמַר מַר (אֲשֶׁר) יֵלְכוּ זֶה בִּקּוּר חוֹלִים. הַיְינוּ גְּמִילוּת חֲסָדִים. לֹא נִצְרְכָה דַּאֲפִלּוּ בְּבֶן גִּילוֹ, דְּאָמַר מַר בֶּן גִּילוֹ נוֹטֵל אֶחָד מִשִּׁשִּׁים בַּחֹלִי וַאֲפִלּו הָכִי אִבַּעְיָא לֵיהּ לְמֵיזַל לְגַבֵּיהּ, בָהּ, זוֹ קְבוּרָה, הַיְינוּ גְּמִילוּת חֲסָדִים, לֹא נִצְרְכָה דַּאֲפִלּוּ זָקֵן וְאֵינָהּ לְפִי כְּבוֹדוֹ. אֲשֶׁר יַעֲשׂוּן, זוֹ לִפְנִים מִשּׁוּרַת הַדִּין, דְּאָמַר רַבִּי יוֹחָנָן מִפְּנֵי מָה חָרְבָה יְרוּשָׁלַיִם שֶׁדָּנוּ בָּהּ דִּין תּוֹרָה וְלֹא עָבוּד לִפְנִים מִשּׁוּרַת הַדִּין.

{pפסוק כא-כגp}  וְאַתָּה תֶחֱזֶה מִכָּל הָעָם, תֶחֱזֶה לָהֶם בִּנְבוּאָה, אַנְשֵׁי חַיִל, אֵלּוּ עֲשִׁירִים וּבַעֲלֵי מָמוֹן, יִרְאֵי אֱלֹהִים, אֵלּוּ שֶׁהֵן יְרֵאִים מִן הַמָּקוֹם בַּדִּין, אַנְשֵׁי אֱמֶת, אֵלּוּ בַּעֲלֵי הַבְטָחָה, שֹׂנְאֵי בָצַע, אֵלּוּ שֶׁשּׂוֹנְאִים לְקַבֵּל מָמוֹן בַּדִּין, דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר, וְאַתָּה תֶחֱזֶה מִכָּל הָעָם, אַתָּה תֶחֱזֶה לָהֶם בְּאַסְפַּקְלַרְיָא בְּמַחֲזוּת זוֹ שֶׁמַּחֲזִין בָּהּ מְלָכִים, אַנְשֵׁי חַיִל, אֵלּוּ בַּעֲלֵי הַבְטָחָה. יִרְאֵי אֱלֹהִים, אֵלּוּ שֶׁעוֹשִׂין פְּשָׁרָה בַּדִּין, אַנְשֵׁי אֱמֶת, כְּגוֹן רַבִּי חֲנִינָא בֶּן דּוֹסָא וַחֲבֵרָיו, שֹׂנְאֵי בָצַע, אֵלּוּ שֶׁהֵן שוֹנְאִין מָמוֹן עַצְמָן וְאִם מָמוֹנָם שוֹנְאִין קַל וָחֹמֶר מָמוֹן חַבְרֵיהֶם.

לָמָּה נִקְרָא שְׁמוֹ יִתְרוֹ, עַל שֵׁם שֶׁיִּתֵּר פָּרָשָׁה אַחַת בַּתּוֹרָה, שֶׁנֶּאֱמַר וְאַתָּה תֶחֱזֶה מִכָּל הָעָם, וַהֲרֵי אַף בִּימֵי מֹשֶׁה הָיוּ מִסִּינַי שֶׁנֶּאֱמַר אִם אֶת הַדָּבָר הַזֶּה תַּעֲשֶׂה וְצִוְּךָ אֱלֹהִים, לָמָּה נִתְעַלֵּם מֵעֵינֵי מֹשֶׁה, לִתְלוֹת זְכוּת בְּזַכַּאי, כְּדֵי שֶׁיִּתָּלֶה הַדָּבָר בְּיִתְרוֹ.

{rרמז רעאr}  תַּנְיָא אֵין מְבַטְּלִין תַּלְמוּד תּוֹרָה עַד שֶׁתֵּצֵא נִשְׁמָתוֹ, וּכְשֶׁמֵּת שִׁמְעוֹן בְּנוֹ שֶׁל רַבִּי עֲקִיבָא נִתְקַבְּצוּ קָהָל גָּדוֹל לְקָבְרוֹ, אָמַר לָהֶם רַבִּי עֲקִיבָא, הוֹצִיאוּ לִי סַפְסָל בֵּין הַקְּבָרוֹת, וְיָשַׁב עָלָיו וְדָרַשׁ וְאָמַר, אַחֵינוּ יִשְׂרָאֵל שְׁמָעוּנִי, לֹא שֶׁאֲנִי חָכָם יֵשׁ כָּאן חֲכָמִים מִמֶּנִּי, לֹא שֶׁאֲנִי עָשִׁיר יֵשׁ כָּאן עֲשִׁירִים מִמֶּנִּי, אַנְשֵׁי דָּרוֹם מַכִּירִין אֶת רַבִּי עֲקִיבָא אַנְשֵׁי גָּלִיל מֵאַיִן מַכִּירִין. הָאֲנָשִׁים אֶת עֲקִיבָא הַנָּשִׁים וְהַטַּף מֵאַיִן מַכִּירִין, אָמַר לָהֶם יוֹדֵעַ אֲנִי שֶׁשְּׁכַרְכֶם מְרֻבֶּה שֶׁלֹּא נִצְטַעַרְתֶּם וּבָאתֶם אֶלָּא לְשֵׁם מִצְוָה, מְנֻחָם אֲנִי שֶׁאִלּוּ הָיוּ לִי שִׁבְעָה בָּנִים וּקְבַרְתִּים יוֹדֵעַ אֲנִי שֶׁבְּנִי בֶּן הָעוֹלָם הַבָּא שֶׁזִּכָּה אֶת הָרַבִּים, מֹשֶׁה זָכָה וְזִכָּה אֶת הָרַבִּים וְכוּ' שֶׁנֶּאֱמַר (דברים לג, כא) "צִדְקַת ה' עָשָׂה", יָרָבְעָם חָטָא וְכוּ', רְאוּיִּין הָיוּ יִשְׂרָאֵל לְקַבֵּל אֶת הַתּוֹרָה אִלּוּלֵי עָמְדוּ מֹשֶׁה וְאַהֲרֹן, שֶׁנֶּאֱמַר  "יִצְפֹּן לַיְשָׁרִים תּוּשִׁיָּה", רְאוּיִּין הָיוּ יִשְׂרָאֵל לְהִגָּאֵל מִמִּצְרַיִם אִלּוּלֵי מֹשֶׁה וְאַהֲרֹן, שֶׁנֶּאֱמַר (בראשית טו, יד) "וְאַחֲרֵי כֵן יֵצְאוּ בִּרְכֻשׁ גָּדוֹל", רְאוּיָה פָּרָשַׁת שׁוֹפְטִים לֵאָמֵר עַל יְדֵי מֹשֶׁה אִלּוּלֵי עָמַד יִתְרוֹ, רְאוּיָה פָּרָשַׁת נַחֲלוֹת לֵאָמֵר עַל יְדֵי מֹשֶׁה אִלּוּלֵי זָכוּ בְּנוֹת צְלָפְחָד, רָאוּי הָיָה פֶּסַח קָטָן לֵיאָמֵר אִלּוּ לֹא עָמְדוּ טְמֵאִים, רָאוּי הָיָה בֵּית הַמִּקְדָשׁ לְהִבָּנוֹת שֶׁנֶּאֱמַר  "מִקְּדָשׁ אֲדֹנָי כּוֹנֲנוּ יָדֶיךָ" אִלּוּלֵי עָמְדוּ דָּוִד וּשְׁלֹמֹה, רְאוּיִּין הָיוּ יִשְׂרָאֵל לִגָּאֵל בִּימֵי הָמָן, שֶׁנֶּאֱמַר (ויקרא כו, מד) "וְאַף גַּם זֹאת" וְגוֹ', אִלּוּלֵי עָמְדוּ מָרְדְּכַי וְאֶסְתֵּר, רְאוּיִּין הָיוּ יִשְׂרָאֵל לְהִשְׁתַּעְבֵּד שֶׁנֶּאֱמַר (בראשית טו, יג) "וַעֲבָדוּם וְעִנּוּ אֹתָם" אִלּוּלֵי פַּרְעֹה וּמִצְרַיִם, רְאוּיִּין הָיוּ יִשְׂרָאֵל לַעֲבֹד עֲבוֹדַת אֱלִילִים, שֶׁנֶּאֱמַר  "וְקָם הָעָם הַזֶּה וְזָנָה" לוּלֵי יָרָבְעָם, רְאוּיָה הָיְתָה פָּרָשַׁת מְקַלֵּל לוּלֵי בֶּן יִשְׂרְאֵלִית, וּפָרָשַׁת שַׁבָּת לוּלֵי מְקוֹשֵׁשׁ, רְאוּיִן הָיוּ יִשְׂרָאֵל לִפּוֹל בַּחֶרֶב שֶׁנֶּאֱמַר (עמוס ט, י) "בַּחֶרֶב (יִפֹּלוּ) [יָמוּת] כֹּל חַטָּאֵי עַמִּי" לוּלֵי בִּלְעָם, רְאוּיָה הָיְתָה יְרוּשָׁלַיִם לֵחָרֵב וּבֵית הַמִּקְדָּשׁ לִשָּׂרֵף שֶׁנֶּאֱמַר (מיכה ג, יב) "לָכֵן בִּגְלַלְכֶם צִיּוֹן שָׂדֶה תֵחָרֵשׁ" לוּלֵי נְבוּכַדְנֶצַּר וַחֲבֵרָיו, וּכְשֶׁהָרַג טְרָגִינוּס אֶת פַּפּוּס וְלוּלְיָנוּס אָחִיו בְּלוּדְקִיָּא אָמַר לָהֶם אִם אַתֶּם מֵעַמּוֹ שֶׁל חֲנַנְיָה מִישָׁאֵל וַעֲזַרְיָה יָבֹא אֱלֹהֵיהֶם וְיַצִּיל אֶתְכֶם מִיָּדִי, אָמְרוּ לוֹ, חֲנַנְיָה מִישָׁאֵל וַעֲזַרְיָה כְּשֵׁרִים הָיוּ וּנְבוּכַדְנֶצַּר מֶלֶךְ הָגוּן הָיָה וְרָאוּי שֶׁיֵּעָשֶׂה נֵס עַל יָדוֹ, אֲבָל אַתָּה רָשָׁע וְאֵין רָאוּי שֶׁיֵּעָשֶׂה נֵס עַל יָדְךָ, וְאָנוּ מְחֻיָּבִים מִיתָה לַשָּׁמַיִם וְאִם אֵין אַתָּה הוֹרְגנוּ הַרְבֵּה אֲרָיוֹת הַרְבֵּה נְחָשִׁים הַרְבֵּה עַקְרַבִּים שֶׁיָּבֹאוּ וְיִפְגְּעוּ בָּנוּ, אֲבָל כְּשֶׁנָּמוּת תֵּדַע שֶׁאָנוּ מִבְּנֵי בְּנֵיהֶם שֶׁל חֲנַנְיָה מִישָׁאֵל וַעֲזַרְיָה, אָמְרוּ לֹא מֵתוּ עַד שֶׁרָאוּ מְחַטְּטִין עֵינָיו.

וְשַׂמְתָּ עֲלֵהֶם שָׂרֵי אֲלָפִים, שֵׁשׁ מֵאוֹת, שָׂרֵי מֵאוֹת, שֵׁשֶׁת אֲלָפִים, שָׂרֵי חֲמִשִּׁים, שְׁנֵים עָשָׂר אֶלֶף, שָׂרֵי עֲשָׂרֹת, שִׁשִּׁים אֶלֶף, נִמְצְאוּ כָּל דַּיָּנֵי יִשְׂרָאֵל שֶׁבַע רִיבּוֹא וּשְׁמוֹנַת אֲלָפִים וְשֵׁשׁ מֵאוֹת.

דִּינֵי מָמוֹנוֹת דָּנִין בַּיּוֹם וְגוֹמְרִין בַּלַּיְלָה, דַּאֲמַר קְרָא וְשָׁפְטוּ אֶת הָעָם בְּכָל עֵת, וּכְתִיב (דברים כא, טז) "וְהָיָה בְּיוֹם הַנְחִילוֹ אֶת בָּנָיו", הָא כֵּיצַד, יוֹם לִתְחִלַּת דִּין לַיְלָה לִגְמַר דִּין. מַתְנִיתִין דְּלָא כְּרַבִּי אֶלְעָזָר דְּתַנְיָא הָיָה רַבִּי אֶלְעָזָר אוֹמֵר וְכוּ'. וְרַבִּי אֶלְעָזָר הַאי וְשָׁפְטוּ מַאי דָּרִישׁ בֵּיהּ, לְאַתוּיֵי יוֹם הַמְּעֻנָּן. וְרַבִּי מֵאִיר הַאי "בְּיוֹם הַנְחִילוֹ" מַאי עָבִיד לֵיהּ, מִבַּעְיָא לֵיהּ בַּיּוֹם מַפִּילִין נַחֲלוֹת וְאֵין מַפִּילִין נַחֲלוֹת בַּלַּיְלָה וְכוּ'.

וְשָׁפְטוּ אֶת הָעָם בְּכָל עֵת, רַבִּי יְהוֹשֻׁעַ אוֹמֵר, בְּנֵי אָדָם שֶׁהֵן בְּטֵלִין מִמְּלַאכְתָּם יִהְיוּ דָּנִים אֶת הָעָם בְּכָל עֵת, וְהָיָה כָּל הַדָּבָר הַגָּדֹל יָבִיאוּ אֵלֶיךָ, דְּבָרִים גְּדוֹלִים יָבִיאוּ אֵלֶיךָ, דְּבָרִים קְטַנִּים יִשְׁפְּטוּ הֵם, אַתָּה אוֹמֵר כֵּן, אוֹ אֵינוֹ אֶלָּא דְּבָרִים שֶׁל בְּנֵי אָדָם גְּדוֹלִים יָבִיאוּ אֵלֶיךָ, וּדְבָרִים שֶׁל בְּנֵי אָדָם קְטַנִּים יִשְׁפְּטוּ הֵם, כְּשֶׁהוּא אוֹמֵר  "אֶת הַדָּבָר הַקָּשֶׁה יְבִיאוּן אֵלֶיךָ" הָא אֵינוֹ מְדַבֵּר בִּבְנֵי אָדָם, אֶלָּא בְּדִבְרֵיהֶם הַכָּתוּב מְדַבֵּר.

אֵין דָּנִין אֶת הַשֵּׁבֶט אֶלָּא בְּבֵית דִּין שֶׁל שִׁבְעִים וְאֶחָד. הַאי שֵׁבֶט דְּחָטָא בְּמַאי, אִילֵימָא שֶׁחִלֵּל אֶת הַשַּׁבַּת, אֵימוּר דְּפָלִיג רַחֲמָנָא בֵּין יְחִידִים לִמְרֻבִּים לְעִנְיַן עֲבוֹדַת אֱלִילִים, בִּשְׁאַר מִצְוֹת מִי פָּלִיג. אֶלָּא בְּשֵׁבֶט שֶׁהֻדַּח. לְמֵימְרָא דִּבְדִּינָא דְּרַבִּים דַּיְינִינָן לֵיהּ, כְּמָאן, לֹא כְּרַבִּי יֹאשִיָּה וְלָא כְּרַבִּי יוֹנָתָן, דְּתַנְיָא עַד כַּמָּה עוֹשִׂין עִיר הַנִּדַּחַת, מֵעֲשָׂרָה וְעַד מֵאָה דִּבְרֵי רַבִּי יֹאשִיָּה, רַבִּי יוֹנָתָן אוֹמֵר מִמֵאָה וְעַד רֻבּוֹ שֶׁל שֵׁבֶט, וַאֲפִלּו רַבִּי יוֹנָתָן לֹא קָאָמַר אֶלָּא רֻבּוֹ אֲבָל כֻּלּוֹ לֹא. אָמַר רַב מַתְנָה, הָכָא בִּנְשִׂיא שֵׁבֶט שֶׁחָטָא עַסְקִינַן, מִי לֹא אָמַר רַב אַדָּא בַּר אֲהָבָה כָּל הַדָּבָר הַגָּדֹל יָבִיאוּ אֵלֶיךָ, דְּבָרָיו שֶׁל גָּדוֹל, הַאי נַמִּי גָּדוֹל הוּא. עוּלָא אָמַר רַבִּי אֶלְעָזָר בְּבָאִין עַל עִסְקֵי נַחֲלוֹת, וְכִתְחִלָּתָהּ שֶׁל אֶרֶץ יִשְׂרָאֵל, מַה תְּחִלָּתָהּ שִׁבְעִים וְאֶחָד אַף כָּאן שִׁבְעִים וְאֶחָד. אִי מַה תְּחִלָּתָהּ קַלְפֵי אוּרִים וְתֻמִּים וְכָל יִשְׂרָאֵל, אַף כָּאן קַלְפֵי אוּרִים וְתֻמִּים וְכָל יִשְׂרָאֵל, אֶלָּא מַחְוַורְתָּא כִּדְרַב מַתְנָה. רַבִינָא אָמַר, לְעוֹלָם בְּשֵׁבֶט שֶׁהֻדַּח, וּדְקַשְׁיָא לָךְ בֵּי דִּינָא דְּרַבִּים (דיינין) [דַּיְינִינָן] לֵיהּ, אִין, אַף עַל גַּב דְּקַטְלִינָן בְּיָחִיד בֵּי דִּינָא דְּרַבִּים (דיינין) [דַּיְינִינָן] לֵיהּ, מִי לָא אָמַר רַבִּי חִיָּיא בַּר יוֹסֵי אָמַר רַב הוֹשַׁעְיָא (דברים יז, ה) "וְהוֹצֵאתָ אֶת הָאִישׁ הַהוּא" וְגוֹ' אִישׁ וְאִשָּׁה אַתָּה מוֹצִיא לִשְׁעָרֶיךָ, וְאֵין אַתָּה מוֹצִיא כָּל הָעִיר לִשְׁעָרֶיךָ, הָכָא נַמִּי אִישׁ וְאִשָּׁה אַתָּה מוֹצִיא לִשְׁעָרֶיךָ וְאִי אַתָּה מוֹצִיא כָּל הַשֵּׁבֶט כֻּלּוֹ אֶל שְׁעָרֶיךָ. וְאֵין דָּנִין כֹּהֵן גָּדוֹל אֶלָּא בְּשִׁבְעִים וְאֶחָד מִנָּא הַנֵי מִילֵי, אָמַר רַב אַדָּא בַּר אַהֲבָה, דַּאֲמַר קְרָא כָּל הַדָּבָר הַגָּדֹל יָבִיאוּ אֵלֶיךָ, דְּבָרָיו שֶׁל גָּדוֹל, מֵיתֵיבֵי דָּבָר גָּדֹל דָּבָר קָשֶׁה, אוֹ אֵינוֹ אֶלָּא דְּבָרָיו שֶׁל גָּדוֹל, כְּשֶׁהוּא אוֹמֵר  "אֶת הַדָּבָר הַקָּשֶׁה יְבִיאוּן אֶל מֹשֶׁה", הֲרֵי דָּבָר קָשֶׁה אָמוּר. הוּא דְּאָמַר כִּי הַאי תַּנָא, דְּתַנְיָא דָּבָר גָּדֹל דְּבָרָיו שֶׁל גָּדוֹל. אוֹ אֵינוֹ אֶלָּא דָּבָר קָשֶׁה, כְּשֶׁהוּא אוֹמֵר "דָּבָר הַקָּשֶׁה" הֲרֵי דָּבָר קָשֶׁה אָמוּר, מָה אֲנִי מְקַיֵּם דָּבָר גָּדֹל דְּבָרָיו שֶׁל גָּדוֹל. וְהַאי תַּנָא תְּרֵי קְרָאֵי לָמָּה לִי, חַד לְצַוָּאָה וְחַד לַעֲשִׂיָּה. וְאִידַךְ, אִם כֵּן לִכְתֹּב אוֹ גָּדֹל גָּדֹל אוֹ קָשֶׁה קָשֶׁה, מַאי גָּדֹל וּמַאי קָשֶׁה שְׁמַע מִינָּהּ תַּרְתֵּי. בָּעֵי רַבִּי אֶלְעָזָר שׁוֹרוֹ שֶׁל כֹּהֵן גָּדוֹל בְּכַמָּה, לְמִיתַת בְּעָלִים דִּידֵיהּ מְדַמִּינָן לֵיהּ, אוֹ דִּילְמָא לְמִיתַת בְּעָלִים דְעַלְמָא מְדַמִּינָן לֵיהּ. אָמַר אַבַּיֵּי מִדְּקָא מִבַּעְיָא לֵיהּ שׁוֹרוֹ מִכְּלָל דְּמָמוֹנוֹ (פשטינן) [פְּשִׁיטָא] לֵיהּ, פְּשִׁיטָא, מַהוּ דְּתֵימָא הוֹאִיל וּכְתִיב כָּל הַדָּבָר הַגָּדֹל כָּל דְּבָרָיו שֶׁל גָּדוֹל, קָא מַשְׁמַע לָן.

תַּנְיָא כֹּהֵן גָּדוֹל שֶׁעָבַר עַל עֲשֵׂה וְעַל לֹא תַּעֲשֶׂה הֲרֵי הוּא כְּהֶדְיוֹט לְכָל דְּבָרָיו. פְּשִׁיטָא, סַלְּקָא דַּעְתָּךְ אֲמִינָא הוֹאִיל וּתְנַן אֵין דָּנִין כֹּהֵן גָּדוֹל אֶלָּא בְּבֵית דִּין שֶׁל שִׁבְעִים וְאֶחָד, וְאָמַר רַב אַדָּא בַּר אֲהָבָה כָּל הַדָּבָר הַגָּדֹל יָבִיאוּ אֵלֶיךָ דְּבָרָיו שֶׁל גָּדוֹל, אֵימָא כָּל דְּבָרָיו שֶׁל גָּדוֹל, קָא מַשְׁמַע לָן. וְאֵימָא הָכִי נַמִּי. מִי כְּתִיב דִּבְרֵי גָּדוֹל, הַדָּבָר הַגָּדֹל כְּתִיב, דָּבָר גָּדוֹל מַמָּשׁ.

וְהָקֵל מֵעָלֶיךָ וְנָשְׂאוּ אִתָּךְ, אֵין בּוֹדְקִין מִן סַנְהֶדְרִין וּלְמַעְלָה, מַאי טַעְמָא, אָמַר רַב נַחְמָן, וְנָשְׂאוּ אִתָּךְ, בְּדוֹמִין לָךְ.

{pפסוק כגp}  אִם אֶת הַדָּבָר הַזֶּה תַּעֲשֶׂה וְצִוְּךָ אֱלֹהִים, צֵא וְהִמָּלֵךְ בַּגְּבוּרָה, וְצִוְּךָ אֱלֹהִים וְיָכָלְתָּ עֲמֹד אִם מוֹדֶה לְךָ אַתְּ יָכוֹל לַעֲמֹד, וְאִם לָאו אֵין אַתְּ יָכוֹל לַעֲמֹד. וְגַם כָּל הָעָם הַזֶּה אַהֲרֹן נָדָב וַאֲבִיהוּא.

הַהוּא דַּהֲוָה קַמוֹבִיד וְאָזִיל מִבֵּי דִּינָא, שָׁקִיל גַּלִימָא, זִמֵּר וְאָזִיל בְּאוֹרְחָא, אָמַר לֵיהּ שְׁמוּאֵל לְרַבִּי יְהוּדָה, שִׁינְנָא, קְרָא כְּתִיב וְגַם כָּל הָעָם הַזֶּה עַל מְקֹמוֹ יָבֹא בְשָׁלוֹם.

{pפסוק כדp}  וַיִּשְׁמַע מֹשֶׁה, רַבִּי אֶלְעָזָר הַמּוֹדָעִי אוֹמֵר, וַיִּשְׁמַע לְקוֹל חֹתְנוֹ וַדַּאי, וַיַּעַשׁ כֹּל אֲשֶׁר אָמָר לוֹ אֱלֹהִים.

{pפסוק כזp}  וַיְשַׁלַּח מֹשֶׁה אֶת חֹתְנוֹ, רַבִּי יְהוֹשֻׁעַ אוֹמֵר שִׁלְּחוֹ מִכְּבוֹדוֹ שֶׁל עוֹלָם, רַבִּי אֶלְעָזָר הַמּוֹדָעִי אוֹמֵר, נָתַן לוֹ מַתָּנוֹת רַבּוֹת, שֶׁמִּתּוֹךְ תְּשׁוּבָה אַתָּה לָמֵד שֶׁנָּתַן לוֹ (במדבר י, לא) "וַיֹּאמֶר אַל נָא תַּעֲזֹב אֹתָנוּ". אָמַר לוֹ, אַתָּה נָתַתָּ לָנוּ עֵצָה טוֹבָה וְעֵצָה יָפָה, וְהַמָּקוֹם הוֹדָה לִדְבָרֶיךָ, "אַל נָא תַּעֲזֹב אֹתָנוּ", אָמַר לוֹ כְּלוּם הַנֵּר מְהַנֶּה אֶלָּא בִּמְקוֹם הַחֹשֶׁךְ, וְכִי מַה הַנֵּר מְהַנֶּה בֵּין חַמָּה לִלְבָנָה, אַתְּ חַמָּה וְאַהֲרֹן לְבָנָה, מַה יַּעֲשֶׂה הַנֵּר בֵּין חַמָּה לִלְבָנָה, אֶלָּא הַרֵינִי הוֹלֵךְ לְאַרְצִי וּמְגַיֵּר כָּל בְּנֵי מְדִינָתִי וַאֲבִיאֵם לְתַלְמוּד וַאֲקָרְבֵם תַּחַת כַּנְפֵי הַשְּׁכִינָה. יָכוֹל שֶׁהָלַךְ וְלֹא עָשָׂה הֲרֵי הוּא אוֹמֵר (שופטים א, טז) "וּבְנֵי קֵינִי חֹתֵן מֹשֶׁה וְגוֹ' וַיֵּלֶךְ וַיֵּשֶׁב אֶת הָעָם", אֵין עַם אֶלָּא חָכְמָה, שֶׁנֶּאֱמַר  "אָמְנָם כִּי אַתֶּם עָם וְעִמָּכֶם תָּמוּת חָכְמָה".

וַיְשַׁלַּח מֹשֶׁה אֶת חֹתְנוֹ, וְאַחַר כָּךְ בַּחֹדֶשׁ הַשְּׁלִישִׁי, אָמַר שְׁלֹמֹה (משלי יד, י) "לֵב יוֹדֵעַ מָרַת נַפְשׁוֹ וּבְשִׂמְחָתוֹ לֹא יִתְעָרַב זָר". אָמַר הַקָּדוֹשׁ בָּרוּךְ הוּא בָּנַי הָיוּ מְשֻׁעְבָּדִין בְּטִיט וּלְבֵנִים וְיִתְרוֹ הָיָה יוֹשֵב בְּתוֹךְ בֵּיתוֹ בְּבֶטַח וְהַשְׁקֵט וּבָא לִרְאוֹת בְּשִׂמְחַת הַתּוֹרָה עִם בָּנַי לְפִיכָךְ וַיְשַׁלַּח מֹשֶׁה אֶת חֹתְנוֹ וְאַחַר כָּךְ בַּחֹדֶשׁ הַשְּׁלִישִׁי. לָמָּה כָּךְ, דָּרַשׁ מֹשֶׁה קַל וָחֹמֶר וּמָה אִם מִצְוָה אַחַת כְּשֶׁבָּא הַקָּדוֹשׁ בָּרוּךְ הוּא לִתֵּן מִצְוַת פֶּסַח אָמְרָה תּוֹרָה (לעיל יב, מג) "כָּל בֶּן נֵכָר לֹא יֹאכַל בּוֹ", תַּרְיָ"ג מִצְוֹת שֶׁרוֹצֶה לִתֵּן לְיִשְׂרָאֵל יְהֵא יִתְרוֹ כָּאן וְיִרְאֶה אוֹתָם, לְפִיכָךְ וַיְשַׁלַּח מֹשֶׁה, אַחַר כָּךְ בַּחֹדֶשׁ הַשְּׁלִישִׁי.

~ פרק יט

{pפסוק א-בp}  זֶה שֶׁאָמַר הַכָּתוּב (משלי כב, כ) "הֲלֹא כָתַבְתִּי לָךְ שָׁלִישִׁים", הַתּוֹרָה מְשֻׁלֶּשֶׁת וְאוֹתִיּוֹת מְשֻׁלָּשִׁין, וְהָאָבוֹת מְשֻׁלָּשִׁין, וְהַשֵּׁבֶט שֶׁנִּתְּנָה עַל יָדוֹ מְשֻׁלָּשׁ, וּמֹשֶׁה שְׁלִישִׁי בֵּינֵיהֶם וְאוֹתִיּוֹתָיו מְשֻׁלָּשׁוֹת, וְאַחִים שְׁלֹשָׁה וְנִצְפַּן לְשְׁלֹשָׁה חֳדָשִׁים. הַתּוֹרָה מְשֻׁלֶּשֶׁת, תּוֹרָה נְבִיאִים וּכְתוּבִים. וְאוֹתִיּוֹתֶיהָ מְשֻׁלָּשׁוֹת, אב"ג. הָאָבוֹת מְשֻׁלָּשִׁין, אַבְרָהָם יִצְחָק וְיַעֲקֹב. וְהַשֵּׁבֶט שְׁלִישִׁי, רְאוּבֵן שִׁמְעוֹן וְלֵוִי. (וְאוֹתִיּוֹתָיו מְשֻׁלָּשִׁין לֵוִי), וּמֹשֶׁה שְׁלִישִׁי בֵּינֵיהֶם,  "אָנֹכִי עֹמֵד בֵּין ה' וּבֵינֵיכֶם". וְאוֹתִיּוֹתָיו מְשֻׁלָּשִׁין, מֹשֶׁה. וְאַחִים שְׁלֹשָׁה, מֹשֶׁה אַהֲרֹן וּמִרְיָם. וְנִצְפַּן לִשְׁלֹשָׁה, (לעיל ב, ב) "וַתִּצְפְּנֵהוּ שְׁלֹשָׁה יְרָחִים". לַיּוֹם הַשְּׁלִישִׁי,  "כִּי בַּיּוֹם הַשְּׁלִשִׁי". וּבַחֹדֶשׁ הַשְּׁלִישִׁי, שֶׁנֶּאֱמַר בַּחֹדֶשׁ הַשְּׁלִישִׁי.

לָמָּה בַּחֹדֶשׁ הַשְּׁלִשִׁי וְלֹא בַּחֹדֶשׁ הַשֵּׁנִי וְלֹא בַּחֹדֶשׁ הָרְבִיעִי וְלֹא בְּחֹדֶשׁ אַחֵר, אָמַר רַבִּי הוֹשַׁעְיָא שָׁנָה לִי רַבִּי חִיָּא הַגָּדוֹל, שְׁבוּיָה וּמְשֻׁחְרֶרֶת לֹא יִנָּשְׂאוּ וְלֹא יֵאָרְסוּ עַד שְׁלֹשָׁה חֳדָשִׁים, כָּךְ יִשְׂרָאֵל נִקְרְאוּ גֵּרִים שֶׁנֶּאֱמַר (להלן כג, ט) "כִּי גֵרִים הֱיִיתֶם", שְׁבוּיִם, שֶׁנֶּאֱמַר (ישעיה יד, ב) "וְהָיוּ שֹׁבִים לְשֹׁבֵיהֶם", מְשֻׁחְרָרִים, שֶׁנֶּאֱמַר  "אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרַיִם מִהְיֹת לָהֶם עֲבָדִים", אָמַר הַקָּדוֹשׁ בָּרוּךְ הוּא אַמְתִּין לָהֶם שְׁלֹשָׁה חֳדָשִׁים וְאַחַר כָּךְ אֶתֵּן לָהֶם אֶת הַתּוֹרָה.

דָּבָר אַחֵר בַּחֹדֶשׁ בָּא חֹדֶשׁ, אָמַר רַב אָבִין כְּשֶׁנִּגְלָה הַקָּדוֹשׁ בָּרוּךְ הוּא עַל מֹשֶׁה בַּסְּנֶה אָמַר לוֹ הַקָּדוֹשׁ בָּרוּךְ הוּא (לעיל ג, יב) "בְּהוֹצִיאֲךָ אֶת הָעָם מִמִּצְרַיִם תַּעַבְדוּן אֶת הָאֱלֹהִים עַל הָהָר הַזֶּה", וְהָיָה מֹשֶׁה מְצַפֶּה וְאוֹמֵר אֵימָתַי הוּא בָּא אוֹתוֹ הַקֵּץ, אֶלָּא כֵּיוָן שֶׁהִגִּיעַ אָמַר הַקָּדוֹשׁ בָּרוּךְ הוּא בָּא חֹדֶשׁ שֶׁהָיִיתָ מְצַפֶּה לוֹ. אֵינוֹ אוֹמֵר בַּיֶּרַח הַשְּׁלִישִׁי כְּמוֹ שֶׁאָמַר (מ"א ו, לז) "בְּיֶרַח זִיו" (שם לח) "בְּיֶרַח בּוּל"  "בְּיֶרַח הָאֵיתָנִים", אֶלָּא בַּחֹדֶשׁ, אָמַר לוֹ הַקָּדוֹשׁ בָּרוּךְ הוּא, חִדּוּשׁ דְּבָרִים אֲנִי עוֹשֶׂה וּמְחַדֵּשׁ אִתְּכֶם. מָשָׁל לְמַה הַדָּבָר דּוֹמֶה לְמֶלֶךְ שֶׁהָיָה לוֹ בֶּן וְעָמַד עַל פִּרְקוֹ בִּקֵּשׁ אָבִיו לְהַשִּׂיאוֹ [וְהָיָה לוֹ אַרְגַּנְטִין יְשָׁנָה], אָמַר הַמֶּלֶךְ אֵין כְּבוֹדוֹ שֶׁל בְּנִי לְהַשִּׂיאוֹ (בֶּחָצֵר) [בְּאַרְגַּנְטִין] יְשָׁנָה אֶלָּא אִם אַמְתִּין עַד שֶׁאֶעֱשֶׂה חֲדָשָׁה אֲנִי מְאַחֵר שִׂמְחָתוֹ שֶׁל בְּנִי, מֶה עָשָׂה הַמֶּלֶךְ הֵבִיא נַפָּחִים וְאֻמָּנִין וְהָיוּ מְצַחְצְחִין בִּכְלֵי נְחֹשֶׁת, הֵבִיא חֳרָשִׁים וְהָיוּ מְסָרְגִין בִּכְלֵי עֵץ. כָּךְ כְּשֶׁיָּצְאוּ יִשְׂרָאֵל מִמִּצְרַיִם הָיוּ בָּהֶן סוּמִין חֵרְשִׁין וְחִגְּרִין, אָמַר הַקָּדוֹשׁ בָּרוּךְ הוּא תּוֹרָה כֻּלָּה תְּמִימָה שְׁלֵמָה הִיא, שֶׁנֶּאֱמַר (תהלים יט, ח) "תּוֹרַת ה' תְּמִימָה". אָמַר הַקָּדוֹשׁ בָּרוּךְ הוּא אֶתֵּן אוֹתָהּ לְדוֹר זֶה יֵשׁ בָּהֶן בַּעֲלֵי מוּמִין, אַמְתִּין עַד שֶׁיַּעַמְדוּ בְּנֵיהֶן אֲנִי מְאַחֵר בְּשִׂמְחָה שֶׁל תּוֹרָה. מֶה עָשָׂה הַקָּדוֹשׁ בָּרוּךְ הוּא רִפֵּא אוֹתָם וְנָתַן לָהֶם אֶת הַתּוֹרָה. וּמִנַּיִן מִי שֶׁהָיָה סוּמָא הָיָה רוֹאֶה, שֶׁנֶּאֱמַר  "וְכָל הָעָם רֹאִים", וּמִי שֶׁהָיָה חֵרֵשׁ נַעֲשָׂה שׁוֹמֵעַ, שֶׁנֶּאֱמַר (שם כד, ז) "נַעֲשֶׂה וְנִשְׁמָע", וּמִי שֶׁהָיָה חִגֵּר נַעֲשָׂה שָׁלֵם, שֶׁנֶּאֱמַר (להלן יט, יז) "וַיִּתְיַצְּבוּ".

בַּחֹדֶשׁ הַשְּׁלִישִׁי לָמָּה בַּחֹדֶשׁ הַשְּׁלִישִׁי תְּאוֹמִים, שֶׁלֹּא יְהֵא פִּתְחוֹן פֶּה לְאֻמּוֹת הָעוֹלָם אִלּוּ נָתַן לָנוּ אֶת הַתּוֹרָה הָיִינוּ מְקַיְּמִין אוֹתָהּ, אָמַר לָהֶם הַקָּדוֹשׁ בָּרוּךְ הוּא רְאוּ בְּאֵיזֶה חֹדֶשׁ נָתַתִּי אֶת הַתּוֹרָה בְּמַזַּל תְּאוֹמִים שֶׁאִם יָבֹא עֵשָׂו הָרָשָׁע לְהִתְגַּיֵּר וְלַעֲשׂוֹת תְּשׁוּבָה יָבֹא לִלְמֹד תּוֹרָה. רַבִּי יוּדָן בְּרַבִּי סִימוֹן פָּתַח,  "רַבּוֹת בָּנוֹת עָשׂוּ חָיִל", אָדָם הָרִאשׁוֹן נִצְטַוָּה עַל שֵׁשׁ מִצְווֹת, נֹחַ נִצְטַוָּה עֹל אֵבֶר מִן הַחַי, אַבְרָהָם עַל הַמִּילָה, יִצְחָק נִתְחַנֵּךְ לִשְׁמוֹנָה, יַעֲקֹב עַל גִּיד הַנָּשֶׁה, יְהוּדָה עַל הַיְּבָמָה, (שם) "וְאַתְּ עָלִית עַל כֻּלָּנָה", אֲבָל אַתְּ בְּסִינַי תַּרְיָ"ג מִצְוֹת, מָאתַיִם אַרְבָּעִים וּשְׁמוֹנָה מִצְוֹת עֲשֵׂה כְּנֶגֶד אֵבָרִים שֶׁבָּאָדָם, כָּל אֵבָר וְאֵבָר אוֹמֵר לָאָדָם עֲשֵׂה בִּי אֶת הַמִּצְוָה הַזֹּאת, וּשְׁלוֹשׁ מֵאוֹת שִׁישִׁים וְחָמֵשׁ מִצְוֹת לֹא תַּעֲשֶׂה כְּנֶגֶד יְמוֹת הַחַמָּה, כָּל יוֹם וָיוֹם אוֹמֵר לָאָדָם בְּבַקָּשָׁה מִמְּךָ אַל תַּעֲשֶׂה בִּי אֶת הָעֲבֵרָה הַזֹּאת. (שם ל) "שֶׁקֶר הַחֵן וְהֶבֶל הַיֹּפִי", שֶׁקֶר הָיָה הַחֵן שֶׁל נֹחַ, (בראשית ו, ח) "וְנֹחַ מָצָא חֵן" וְגוֹ'.  "וְהֶבֶל הַיֹּפִי", הֶבֶל הָיָה יָפְיוֹ שֶׁל אָדָם הָרִאשׁוֹן, תַּפּוּחַ עֲקֵבוֹ שֶׁל אָדָם הָרִאשׁוֹן הָיָה מַכְהֶה גַּלְגַּל חַמָּה, קְלַסְתֵּר פָּנָיו עַל אַחַת כַּמָּה וְכַמָּה. וּמִכֻּלָּם (שם) "אִשָּׁה יִרְאַת ה' הִיא תִתְהַלָּל", זֶה מֹשֶׁה. "תְּנוּ לָהּ מִפְּרִי יָדֶיהָ וִיהַלְלוּהָ בַשְּׁעָרִים מַעֲשֶׂיהָ" אָמַר רַבִּי יוֹסֵי בֶּן זִמְרָא מִפְּנֵי מַה הוּא מוֹשֵׁל אֶת הַנְּבִיאִים בַּנָּשִׁים, אֶלָּא מַה הָאִשָּׁה הַזֹּאת אֵינָהּ מִתְבַּיֶּשֶׁת לִתְבֹּעַ צָרְכֵי בֵּיתָהּ מִבַּעֲלָהּ, כָּךְ הַנְּבִיאִים אֵינָן מִתְבַּיְּשִׁין לִתְבֹּעַ צָרְכֵיהֶן שֶׁל יִשְׂרָאֵל מִלִּפְנֵי הַקָּדוֹשׁ בָּרוּךְ הוּא. אָמַר הַקָּדוֹשׁ בָּרוּךְ הוּא לְיִשְׂרָאֵל, בָּנַי, הֱיוּ קוֹרִין אֶת הַפָּרָשָׁה הַזּוֹ בְּכָל שָׁנָה וְשָׁנָה וַאֲנִי מַעֲלֶה עֲלֵיכֶם כְּאִלּוּ אַתֶּם עוֹמְדִים לִפְנֵי הַר סִינַי וּמְקַבְּלִין אֶת הַתּוֹרָה. שֶׁנֶּאֱמַר בַּיּוֹם הַזֶּה בָּאוּ מִדְבַּר סִינָי, אֵימָתַי, בַּחֹדֶשׁ הַשְּׁלִישִׁי.

רַבִּי יוּדָן פָּתַח,  "יַצִּילֵנִי מֵאֹיְבִי עָז" זֶה פַּרְעֹה שֶׁנֶּאֱמַר (לעיל טו, ט) "אָמַר אוֹיֵב". (תהלים שם) "וּמִשֹּׂנְאַי כִּי אָמְצוּ" אֵלּוּ הַמִּצְרִיִּים. "יְקַדְּמוּנִי בְיוֹם אֵידִי" מָאן דְּאָמַר פַּרְעֹה מָאן דְּאָמַר עֲמָלֵק. וּמִכֻּלָּן "וַיְהִי ה' לְמִשְׁעָן לִי". "וַיּוֹצִיאֵנִי לַמֶּרְחָב" שֶׁנָּתַן לִי אֶת הַתּוֹרָה,  "רְחָבָה מִנִּי יָם". "יְחַלְּצֵנִי כִּי חָפֵץ בִּי", אָמַר רַבִּי יוֹחָנָן פַּזְמָא דִידֵיהּ סְלַּקְתָּ לְמֵיתַן לִי אוֹרַיְיתָא, אֵימָתַי, בַּחֹדֶשׁ הַשְּׁלִישִׁי.

רַבִּי יִצְחָק פָּתַח (שה"ש ב ה) "סַמְּכוּנִי בָּאֲשִׁישׁוֹת", בִּשְׁתֵּי אֵשּׁוֹת אֵשּׁוֹ שֶׁל מוֹרִיָּה וְאֵשָּׁהּ שֶׁל סְנֶה. דָּבָר אַחֵר בְּאֵשּׁוֹ שֶׁל אַבְרָהָם וּבְאֵשּׁוֹ שֶׁל חֲנַנְיָה מִישָׁאֵל וַעֲזַרְיָה. דָּבָר אַחֵר אֵלּוּ הֲלָכוֹת הַמְּאֻשָּׁשׁוֹת. "רַפְּדוּנִי בַּתַּפּוּחִים" אֵלּוּ דִּבְרֵי תּוֹרָה שֶׁרֵיחָן טוֹב כַּתַּפּוּחִים. "כִּי חוֹלַת אַהֲבָה אָנִי" אָמַר רַבִּי יִצְחָק, בָּרִאשׁוֹנָה שֶׁהָיְתָה הַפְּרוּטָה מְצוּיָה הָיָה אָדָם מִתְאַוֶּה לִשְׁמֹעַ דְּבַר מִשְׁנָה וּדְבַר תַּלְמוּד, עַכְשָׁיו שֶׁאֵין הַפְּרוּטָה מְצוּיָה", וּבְיוֹתֵר שֶׁאָנוּ חוֹלִים מִן הַמַּלְכוּת, אָדָם מִתְאַוֶּה לִשְׁמֹעַ דְּבַר מִקְרָא דְּבַר אַגָּדָה. דָּבָר אַחֵר, "כִּי חוֹלַת אַהֲבָה אָנִי", אָמַר רַבִּי לֵוִי, מָשָׁל לְבֶן מֶלֶךְ שֶׁעָמַד מֵחָלְיוֹ אָמַר פַּדֶּגוֹגוֹ יֵלֵךְ לוֹ לְאַסכּוֹלִי, אָמַר הַמֶּלֶךְ עֲדַיִן לֹא בָּאָה זִיו שֶׁל בְּנִי וְהוּא הוֹלֵךְ לוֹ לְאַסְכּוֹלִי, אֶלָּא יִתְעַדֵּן בְּנִי שְׁנַיִם וּשְׁלֹשָׁה חֳדָשִׁים בְּמַאֲכָל וּבְמִשְׁתֶּה, וְאַחַר כָּךְ הוּא הוֹלֵךְ לְאַסְכּוֹלִי. כָּךְ כֵּיוָן שֶׁיָּצְאוּ יִשְׂרָאֵל מִמִּצְרַיִם הָיוּ רְאוּיִּין לְקַבֵּל אֶת הַתּוֹרָה וְהָיוּ בָּהֶן בַּעֲלֵי מוּמִין מִשִּׁעְבּוּד טִיט וּלְבֵנִים. אָמַר הַקָּדוֹשׁ בָּרוּךְ הוּא עֲדַיִן לֹא בָּאָן זִיוָן שֶׁל בָּנַי וְהֵן מְקַבְּלִין אֶת הַתּוֹרָה, אֶלָּא יִתְעַדְּנוּ בָּנַי שְׁנַיִם וּשְׁלֹשָׁה חֳדָשִׁים בִּבְאֵר מָן וּבִשְׂלָו, וְאַחַר כָּךְ מְקַבְּלִין אֶת הַתּוֹרָה, אֵימָתַי, בַּחֹדֶשׁ הַשְּׁלִישִׁי.

רַבִּי אָבִין פָּתַח, (משלי כב, כ) "הֲלֹא כָתַבְתִּי לְךָ שָׁלִישִׁים", וּמְשֻׁלָּשִׁין, אָמַר רַבִּי אֶלְעָזָר, שֶׁלֹּא יִהְיִוּ דִּבְרֵי תּוֹרָה בְּעֵינֶיךָ כִּפְרוֹזְדְּגָמָא יְשָׁנָה אֶלָּא כִּפְרוֹזְדְּגָמָא חֲדָשָׁה שֶׁהַכֹּל רָצִים לִקְרָאתָהּ, שָׁלִישִׁים, שִׁלְשׁוֹם כְּתִיב וְכֵן הוּא אוֹמֵר בַּיּוֹם הַזֶּה בָּאוּ מִדְבַּר סִינָי, וְכֵן הוּא אוֹמֵר (דברים כו, טז) "ה' אֱלֹהֶיךָ מְצַוְּךָ לַעֲשׂוֹת". רַב שְׁמוּאֵל בַּר יִצְחָק "שָׁלִישִׁים" גִּבּוֹרִים, כְּמָה דְּאַתְּ אָמְרֵתְ  "וְשָׁלִשִׁם עַל כֻּלּוֹ". אָמַר רַבִּי שְׁמוּאֵל בַּר נַחְמָנִי, דִּבְרֵי תּוֹרָה נִמְשְׁלוּ כַּזַּיִן, מַה זַיִן זֶה מִתְקַיֵּם לִבְעָלָיו כָּךְ אֵין דִּבְרֵי תּוֹרָה מִתְקַיְּמִין אֶלָּא בְּמִי שֶׁעָמֵל בָּהֶן כָּל צָרְכָּן, מַה טַּעַם, (תהלים קמט, ו) "רוֹמְמוֹת אֵל בִּגְרוֹנָם וְחֶרֶב פִּיפִיּוֹת בְּיָדָם". רַבִּי יוּדָן אָמַר "פִּיפִיּוֹת" תּוֹרָה בִּכְתָב וְתּוֹרָה בְּעַל פֶּה. וְרַב נַחְמָן אָמַר פֶּה פִיּוֹת, חֶרֶב שֶׁהִיא אוֹכֶלֶת מִשְׁנֵי צְדָדֶיהָ, נוֹתֶנֶת חַיִּים בָּעוֹלָם הַזֶּה וּבָּעוֹלָם הַבָּא. רַבִּי אוֹמֵר,  "כִּי הָיוּ שָׂרֵי קֹדֶשׁ וְשָׂרֵי הָאֱלֹהִים", גּוֹזְרִין עַל הָעֶלְיוֹנִים וְהֵן עוֹשִׂין, וְעַל הַתַּחְתּוֹנִים וְהֵן עוֹשִׂין. אָמַר רַבִּי חִיָּיא גִּבּוֹרִים הֵן דִּבְרֵי תּוֹרָה לִפְרֹעַ מִמִּי שֶׁאֵינוֹ עָמֵל בָּהֵן כָּל צָרְכָן. אָמַר רַבִּי אַבָּא דִּבְרֵי תּוֹרָה נִמְשְׁלוּ לְקוֹנְדִּיטוֹן מַה קוֹנְדִּיטוֹן הַזֶּה יֵשׁ בּוֹ יַיִן יֵשׁ בּוֹ דְּבַשׁ יֵשׁ בּוֹ פִּלְפְּלִין, אַף דִּבְרֵי תּוֹרָה יֵשׁ בּוֹ יַיִן שֶׁנֶּאֱמַר (שה"ש א, ב) "כִּי טוֹבִים דֹּדֶיךָ מִיָּיִן", יֵשׁ בּוֹ דְּבַשׁ, (תהלים יט, יא) "וּמְתוּקִים מִדְּבַשׁ", יֵשׁ בּוֹ פִּלְפְּלִין,  "אִמְרַת ה' צְרוּפָה".

(ישעיה מג, יב) "אָנֹכִי הִגַּדְתִּי וְהוֹשַׁעְתִּי וְהִשְׁמַעְתִּי וְאֵין בָּכֶם זָר וְאַתֶּם עֵדַי נְאֻם ה' וַאֲנִי אֵל". "אָנֹכִי הִגַּדְתִּי" בְּמִצְרַיִם (לעיל ד, כח) "וַיַּגֵּד מֹשֶׁה לְאַהֲרֹן אֵת כָּל דִּבְרֵי ה'". "וְהוֹשַׁעְתִּי" בַּיָּם. "וְהִשְׁמַעְתִּי" בְּסִינַי (תהלים עו, ט) "מִשָּׁמַיִם הִשְׁמַעְתָּ דִּין". "וְאֵין בָּכֶם זָר", זֶה יִתְרוֹ. "וְאַתֶּם עֵדַי נְאֻם ה' וַאֲנִי אֵל". תָּנִי רַבִּי שִׁמְעוֹן בֶּן יוֹחַאי, אִם אַתֶּם עֵדַי אֲנִי אֵל, אֵין אַתֶּם עֵדַי כִּבְיָכוֹל אֵינִי אֵל.

"לַכֹּל זְמָן" זְמַן הָיָה לוֹ לְאָדָם הָרִאשׁוֹן שֶׁיִּכָּנֵס לְגַן עֵדֶן שֶׁנֶּאֱמַר (בראשית ב, טו) "וַיַּנִּחֵהוּ בְגַן עֵדֶן". וּזְמַן הָיָה לוֹ שֶׁיֵּצֵא, שֶׁנֶּאֱמַר  "וַיְגָרֶשׁ אֶת הָאָדָם". זְמַן הָיָה לוֹ לְנֹחַ וּלְבָנָיו לִכָּנֵס אֶל הַתֵּבָה שֶׁנֶּאֱמַר (שם ז, א) "בֹּא אַתָּה וְכָל בֵּיתְךָ אֶל הַתֵּבָה". וּזְמַן הָיָה לוֹ שֶׁיֵּצֵא שֶׁנֶּאֱמַר (שם ח, טז) "צֵא מִן הַתֵּבָה". זְמַן הָיָה לוֹ לְאַבְרָהָם שֶׁתִּנָּתֵן מִילָה עַל יָדוֹ שֶׁנֶּאֱמַר "וְאַתָּה אֶת בְּרִיתִי תִשְׁמֹר". וּזְמַן הָיָה שֶׁתָּמוּל לְבָנָיו שְׁתֵּי פְּעָמִים, אֶחָד בְּמִצְרַיִם וְאֶחָד בַּמִּדְבָּר.  "וְעֵת לְכָל חֵפֶץ תַּחַת הַשָּׁמָיִם", אָמַר רַבִּי בֶּרֶכְיָה, חֵפֶץ שֶׁהוּא לְמַעְלָה מִן שָׁמַיִם נִתַּן לְמַטָּה, וְאֵי זוֹ זוֹ תּוֹרָה אֵימָתַי בַּחֹדֶשׁ הַשְּׁלִישִׁי.

(משלי ח, כ) "בְּאֹרַח צְדָקָה אֲהַלֵּךְ בְּתוֹךְ נְתִיבוֹת מִשְׁפָּט", הַתּוֹרָה אוֹמֶרֶת בְּאֵיזֶה שְׁבִיל אֲנִי מְצוּיָה, בְּדַרְכָּן שֶׁל עוֹשֵׂי צְדָקָה. "בְּתוֹךְ נְתִיבוֹת מִשְׁפָּט", אָמַר רַב הוּנָא מָשָׁל לִסְקִיפְסְטִי שֶׁל מַטְרוּנָא כְּשֶׁהִיא עוֹבֶרֶת בַּשּׁוּק מְשַׁמְּטִים סַיִף וְזַיִן מִלְּפָנֶיהָ, וְסַיִף וְזַיִן מֵאַחֲרֶיהָ, כָּךְ הִיא הַתּוֹרָה דִּינִים מִלְּפָנֶיהָ (לעיל טו, כה) "שָׁם שָׂם לוֹ חֹק וּמִשְׁפָּט", (לעיל יח, כא) "וְאַתָּה תֶחֱזֶה מִכָּל הָעָם", וְדִינִים מֵאַחֲרֶיהָ,  "וְאֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם".

{rרמז רעגr}  (שה"ש ב, ג) "כְּתַפּוּחַ בַּעֲצֵי הַיַּעַר", מַה הַתַּפּוּחַ הַזֶּה הַכֹּל בּוֹרְחִין מִמֶּנּוּ שֶׁאֵין לוֹ צֵל כָּךְ בָּרְחוּ כָּל אֻמּוֹת הָעוֹלָם מִלִּפְנֵי הַקָּדוֹשׁ בָּרוּךְ הוּא בְּיּוֹם מַתַּן תּוֹרָה, יָכוֹל אַף יִשְׂרָאֵל כֵּן, תַּלְמוּד לוֹמַר  "בְּצִלּוֹ חִמַּדְתִּי וְיָשַׁבְתִּי", מַה תַּפּוּחַ הַזֶּה מוֹצִיא נִצּוֹ קֹדֶם לְעָלָיו כָּךְ הִקְדִּימוּ יִשְׂרָאֵל עֲשִׂיָּה לִשְׁמִיעָה, מַה תַּפּוּחַ זֶה אֵינוֹ גּוֹמֵר פֵּרוֹתָיו אֶלָּא בְּסִיוָן, כָּךְ לֹא נָתְנוּ יִשְׂרָאֵל רֵיחַ טוֹב בָּעוֹלָם אֶלָּא בְּסִיוָן, אֵימָתַי בַּחֹדֶשׁ הַשְּׁלִישִׁי, מָשָׁל וְכוּ' וְכֵיוָן שֶׁהִגִּיעַ הַזְּמַן אָמְרוּ הֲרֵי שָׁעָה שֶׁתִּכָּנֵס מַטְרוּנָא לְחֻפָּה, כָּךְ כָּאן כֵּיוָן שֶׁהִגִּיעַ זְמַנָּהּ שֶׁל תּוֹרָה, אָמְרוּ הֲרֵי שָׁעָה שֶׁתִּנָּתֵן תּוֹרָה לְיִשְׂרָאֵל. רַבִּי לֵוִי בְּשֵׁם רַבִּי שִׁמְעוֹן בֶּן חֲלַפְתָּא, מָשָׁל לְמֶלֶךְ שֶׁנִּשְׁבָּה בְּנוֹ, וְהָלַךְ וּפָדָה בְּנוֹ, אָמַר הֱיוּ מוֹנִין אַפַּטְיָא לְפִדְיוֹן בְּנִי, כָּךְ אָמַר הַקָּדוֹשׁ בָּרוּךְ הוּא הֱיוּ מוֹנִין אַפַּטְיָא לִיצִיאַת מִצְרַיִם, לְמֶלֶךְ שֶׁהָיָה מַשִּׂיא אֶת בִּתּוֹ, וְאָמַר הֱיוּ מוֹנִין אַפַּטְיָא לְנִשּׂוּאֵי בִּתִּי, כָּךְ אָמַר הַקָּדוֹשׁ בָּרוּךְ הוּא הֱיוּ מוֹנִין אַפַּטְיָא לְמַתַּן תּוֹרָה.

בַּיּוֹם הַזֶּה בָּאוּ מִדְבַּר סִינָי וְכוּ', אָמַר רַבִּי יְהוֹשֻׁעַ בֶּן לֵוִי, מָשָׁל לְבֶן מֶלֶךְ שֶׁהָיָה מְטַיֵּל בַּשּׁוּק וּפָגַע בְּאוֹהֲבוֹ שֶׁל מֶלֶךְ וּמִלֵּא חֵיקוֹ אֲבָנִים טוֹבוֹת וּמַרְגָּלִיּוֹת, אָמַר הַמֶּלֶךְ פִּתְחוּ לוֹ תִּסְוָורִיּוֹת שֶׁלִּי, שֶׁלֹּא יְהֵא בְּנִי אוֹמֵר אִלּוּלֵי אוֹהֲבוֹ שֶׁל מֶלֶךְ לֹא הָיָה לִי מַה לִיתֵּן לוֹ, כָּךְ אָמַר הַקָּדוֹשׁ בָּרוּךְ הוּא לְמֹשֶׁה שֶׁלֹּא יְהוּ יִשְׂרָאֵל אוֹמְרִים אִילּוּלֵי שֶׁבָּא יִתְרוֹ וְלִמְּדָם אֶת הַדִּינִין לֹא הָיָה לוֹ לִיתֵּן לָנוּ אֶת הַתּוֹרָה אֶלָּא הֲרֵינִי נוֹתֵן לָהֶם אֶת הַתּוֹרָה שֶׁכֻּלָּהּ דִּינִים. (להלן כא, א) "וְאֵלֶּה הַמִּשְׁפָּטִים". אָמַר רַבִּי לֵוִי מָשָׁל לְמֶלֶךְ שֶׁהָיָה מְבַקֵּשׁ לִשָּׂא אִשָּׁה בַּת טוֹבִים וּבַת גְּנִיסִים, אָמַר אֵינִי תּוֹבֵעַ בָּהּ אֶלָּא מִשֶּׁאֲנִי עוֹשֶׂה בָּהּ כַּמָּה טוֹבוֹת וְאַחַר כָּךְ אֲנִי תּוֹבֵעַ בָּהּ, רָאָה אוֹתָהּ עֲרֻמָּה וְהִלְבִּישָׁהּ, (יחזקאל טז, י) "וָאַלְבִּשֵׁךְ רִקְמָה", בַּיָּם וְהֶעֱבִירָהּ,  "וּבְנֵי יִשְׂרָאֵל הָלְכוּ בַיַּבָּשָׁה", בָּאוּ עָלֶיהָ שַׁבָּאִים וְהִצִּילָהּ, אֵלּוּ עֲמָלֵקִים, רָאָה אוֹתָהּ אֵצֶל הַנַּחְתּוֹם וּמִלֵּא חֵיקָהּ גְּלוּסְקָאוֹת, אֵצֶל הַחֶנְוָנִי, וְהִשְׁקָה אוֹתָהּ קוֹנְדִּיטוֹן, אֵצֶל הַפַּטָּם וּמִלֵּא חֵיקָהּ פְּטוּמוֹת, אֵצֶל פַּרְקְרוֹס וּמִלֵּא חֵיקָהּ פַּרְקְרִירִיסִים, כָּךְ גְּלוּסְקָאוֹת (לעיל טז, ד) "הִנְנִי מַמְטִיר לָכֶם לֶחֶם", קוֹנְדִּיטוֹן (במדבר כא, יז) "אָז יָשִׁיר אֶת הַשִּׁירָה הַזּאֹת עֲלִי בְאֵר", פְּטוּמוֹת, (שם יא, לא) "וַיָּגֶז שַׂלְוִים", פַּרְקְרוֹס  "וַיֵּנִקֵהוּ דְבַשׁ מִסֶּלַע". מָשָׁל לְמֶלֶךְ שֶׁהָיָה מַשִּׂיא אֶת בִּתּוֹ וְקָבַע קַרְטִיסִין, בְּנֵי רוֹמִי לֹא יֶחֱתוּן לְסוּרְיָא, וּבְנֵי סוּרְיָא לָא יֶחֱתוּן לְרוֹמִי, וְכֵיוָן שֶׁהִשִּׂיא אֶת בִּתּוֹ הִתִּיר קַרְטִיסִין. כָּךְ עַד שֶׁלֹּא נִתְּנָה תּוֹרָה (תהלים קטו, טז) "הַשָּׁמַיִם שָׁמַיִם לַה' וְהָאָרֶץ נָתַן לִבְנֵי אָדָם", מִשֶּׁנִּתְּנָה תּוֹרָה  "וּמשֶׁה עָלָה אֶל הָאֱלֹהִים", (להלן פסוק כ) "וַיֵּרֶד ה' עַל הַר סִינַי".

(משלי ג, יז) "דְּרָכֶיהָ דַרְכֵי נֹעַם וְכָל נְתִיבֹתֶיהָ שָׁלוֹם", בִּקֵּשׁ הַקָּדוֹשׁ בָּרוּךְ הוּא לִיתֵּן תּוֹרָה לְיִשְׂרָאֵל בְּשָׁעָה שֶׁיָּצְאוּ מִמִּצְרַיִם, וְהָיוּ חֲלוּקִים אֵלּוּ עַל אֵלּוּ, וְהָיוּ אוֹמְרִים בְכָל שָׁעָה  "נִתְּנָה רֹאשׁ וְנָשׁוּבָה מִצְרָיְמָה", מַה כְּתִיב (לעיל יג, כ) "וַיִּסְעוּ מִסֻּכֹּת וַיַּחֲנוּ בְאֵתָם" הָיוּ נוֹסְעִין בִּמְרִיבָה וְחוֹנִין בִּמְרִיבָה, כְּשֶׁבָּאוּ לְסִינַי הוּשְׁווּ כֻּלָּם אֲגֻדָּה אַחַת, "וַיַּחֲנוּ שָׁם יִשְׂרָאֵל" אֵין כְּתִיב כָּאן, אֶלָּא וַיִּחַן שָׁם יִשְׂרָאֵל, נַעֲשׂוּ הוֹמְנִיָּא אַחַת, אָמַר הַקָּדוֹשׁ בָּרוּךְ הוּא הַתּוֹרָה כֻּלָּהּ שָׁלוֹם, וּלְמִי אֲנִי נוֹתְנָהּ לְאֻמָּה שֶׁהִיא אוֹהֶבֶת שָׁלוֹם, הָוֵי "כָּל נְתִיבֹתֶיהָ שָׁלוֹם".

{rרמז רעדr}  בַּחֹדֶשׁ הַשְּׁלִישִׁי, חִדּוּשׁ דְּבָרִים אֲנִי מְחַדֵּשׁ בָּכֶם, וְעוֹשֶה בָּכֶם מֵעֵין דֻּגְמַת הָעוֹלָם הַבָּא. מַה לֶּעָתִיד לָבֹא, (ישעיה ה, ה) "וְאָזְנֵי חֵרְשִׁים תִּפָּתַחְנָה", אַף הָכָא (להלן כד, ז) "כֹּל אֲשֶׁר דִּבֶּר ה' נַעֲשֶׂה וְנִשְׁמָע". מַה לֶעָתִיד לָבֹא  "אָז יְדַלֵּג כָּאַיָּל פִּסֵּחַ" וְגוֹ' אַף הָכָא (להלן פסוק ח) "וַיַּעֲנוּ כָל הָעָם יַחְדָּו". וּמִפְּנֵי מַה נִתְּנָה בַּמִדְבָּר, לְלַמֶּדְךָ שֶׁאִם אֵין אָדָם מַפְקִיר עַצְמוֹ כַּמִּדְבָּר אֵינוֹ זוֹכֶה לְדִבְרֵי תּוֹרָה, וּמַה הַמִּדְבָּר הַזֶּה אֵין לוֹ סוֹף, כָּךְ דִּבְרֵי תּוֹרָה אֵין לָהֶם סוֹף, שֶׁנֶּאֱמַר  "אֲרֻכָּה מֵאֶרֶץ מִדָּה" וְגוֹ', וּכְשֵׁם שֶׁאֵין לָּהּ סוֹף כָּךְ אֵין לְמַתַּן שְׂכָרָהּ סוֹף, שֶׁנֶּאֱמַר (תהלים לא, כ) "מַה רַב טוּבְךָ" וְגוֹ'.

בַּיּוֹם הַזֶּה בָּאוּ מִדְבַּר סִינָי, וְכִי בַּיּוֹם הַזֶּה בָּאוּ, אֶלָּא כְּשֶׁאַתָּה לָמֵד תּוֹרָה לֹא יְהוּ בְּעֵינֶיךָ יְשָׁנִים אֶלָּא כְּאִלּוּ הַיּוֹם נִתְּנָה. "בַּיּוֹם הַהוּא" אֵין כְּתִיב כָּאן, אֶלָּא בַּיּוֹם הַזֶּה בָּעוֹלָם הַזֶּה נָתַתִּי לָכֶם אֶת הַתּוֹרָה וְהָיוּ יְחִידִין יְגֵעִים בָּהּ, אֲבָל לֶעָתִיד לָבֹא אֲנִי מְלַמְּדָהּ לְכָל יִשְׂרָאֵל וְהֵן לוֹמְדִין אוֹתָהּ וְאֵינָן שוֹכְחִין, שֶׁנֶּאֱמַר (ירמיה לא, לב) "כִּי זֹאת הַבְּרִית אֲשֶׁר אֶכְרֹת אֶת בֵּית יִשְׂרָאֵל אַחֲרֵי הַיָּמִים הָהֵם נְאֻם ה' נָתַתִּי אֶת תּוֹרָתִי בְּקִרְבָּם וְעַל לִבָּם אֶכְתֳּבֶנָּה וְהָיִיתִי לָהֶם לֵאֱלֹהִים וְהֵמָּה יִהְיוּ לִי לְעָם". וְלֹא עוֹד אֶלָּא שֶׁאֲנִי מַרְבֶּה שָׁלוֹם בֵּינֵיהֶם, כְּשֵׁם שֶׁאָמַר יְשַׁעְיָה  "וְכָל בָּנַיִךְ לִמּוּדֵי ה' וְרַב שְׁלוֹם בָּנָיִךְ".

{rרמז רעדr}  בַּחֹדֶשׁ הַשְּׁלִישִׁי, מַגִּיד שֶׁמּוֹנִין חֳדָשִׁים לִיצִיאַת מִצְרַיִם. אֵין לִי אֶלָּא חֳדָשִׁים, שָׁנִים מִנַּיִן, תַּלְמוּד לוֹמַר (במדבר א, א) "בַּשָּׁנָה הַשֵּׁנִית". אֵין לִי אֶלָּא בְּאוֹתוֹ הַפֶּרֶק בְּפֶרֶק אַחֵר מִנַּיִן, תַּלְמוּד לוֹמַר (שם לג, לח) "בִּשְׁנַת הָאַרְבָּעִים לְצֵאת בְּנֵי יִשְׂרָאֵל". כָּל אֵלּוּ עַד שֶׁלֹּא נִכְנְסוּ יִשְׂרָאֵל לָאָרֶץ, מִשֶּׁנִּכְנְסוּ יִשְׂרָאֵל לָאָרֶץ מִנַּיִן, תַּלְמוּד לוֹמַר (מ"א ו, א) "וַיְהִי בִשְׁמוֹנִים שָׁנָה וְאַרְבַּע מֵאוֹת שָׁנָה" וְגוֹ'. כָּל אֵלּוּ עַד שֶׁלֹּא נִבְנָה בַּיִת, מִשֶּׁנִּבְנָה הַבַּיִת מִנַּיִן, תַּלְמוּד לוֹמַר  "וַיְהִי מִקֵּץ [עֶשְׂרִים] שָׁנָה אֲשֶׁר בָּנָה שְׁלֹמֹה" וְגוֹ'. לֹא רָצוּ לִמְנוֹת לְבִנְיָנוֹ יִמְנוּ לְחֻרְבָּנוֹ, שֶׁנֶּאֱמַר (יחזקאל מ, א) "אַחַר אֲשֶׁר הֻכְּתָה הָעִיר". לֹא רָצוּ לִמְנוֹת לְעַצְמָן יִמְנוּ לַאֲחֵרִים, שֶׁנֶּאֱמַר  "בִּשְׁנַת שְׁתַּיִם לְדָרְיָוֶשׁ". (דניאל ב, א) "וּבִשְׁנַת שְׁתַּיִם לְמַלְכוּת נְבֻכַדְנֶצַּר". וְכֵן הוּא אוֹמֵר (שה"ש א, ח) "אִם לֹא תֵדְעִי לָךְ הַיָּפָה בַּנָּשִׁים" וְגוֹ', וְאוֹמֵר  "תַּחַת אֲשֶׁר לֹא עָבַדְתָּ וְגוֹ' וְעָבַדְתָּ אֶת אֹיְבֶיךָ". וּכְבַר הָיָה רַבִּי יוֹחָנָן בֶּן זַכַּאי עוֹלֶה לִמְעוֹן יְהוּדָה רָאָה רִיבָה אַחַת שֶׁהָיְתָה מְלַקֶּטֶת שְׂעוֹרִים מִתַּחַת גְּלָלֵי הַסּוּס, אָמַר לָהֶם רַבָּן יוֹחָנָן בֶּן זַכַּאי לְתַלְמִידָיו רִיבָה זוֹ מַה הִיא אָמְרוּ לוֹ עִבְרִית, סוּס זֶה שֶׁל מִי הוּא אָמְרוּ לוֹ שֶׁל פָּרָשׁ עֲרָבִי הוּא, אָמַר לָהֶם לְתַלְמִידָיו כָּל יָמַי הָיִיתִי קוֹרֵא הַפָּסוּק הַזֶּה וְלֹא הָיִיתִי יוֹדֵעַ מַה הוּא (שה"ש שם) "אִם לֹא תֵדְעִי לָךְ" וְגוֹ', לֹא רְצִיתֶם לְהִשְׁתַּעְבֵּד לַשָּׁמַיִם הֲרֵי אַתֶּם מִשְׁתַּעְבְּדִים לִפְגוּמֵי גּוֹיִם עַרְבִיִּים, לֹא רְצִיתֶם לִשְׁקֹל שִׁקְלֵיכֶם לַשָּׁמַיִם בֶּקַע לַגֻּלְגֹּלֶת הֲרֵי אַתֶּם שׁוֹקְלִים חֲמִשָּׁה עָשָׂר שְׁקָלִים לְמַלְכוּת אוֹיְבֵיכֶם, לֹא רְצִיתֶם לְתַקֵּן אֶת הַדְּרָכִים וְאֶת הָרְחוֹבוֹת הָעוֹלִין לְבֵית הַבְּחִירָה, הֲרֵי אַתֶּם מְתַקְּנִין אֶת הַבּוּרְגָנִין הָעוֹלִין לְשֻׁלְחַן מְלָכִים, וְכֵן הוּא אוֹמֵר (דברים שם) "תַּחַת אֲשֶׁר לֹא עָבַדְתָּ" וְגוֹ', "תַּחַת אֲשֶׁר לֹא עָבַדְתָּ" בְּאַהֲבָה, "וְעָבַדְתָּ אֶת אוֹיְבֶיךָ" בְּשִׂנְאָה, "תַּחַת אֲשֶׁר לֹא עָבַדְתָּ" בְּשּׂבַע, "וְעָבַדְתָּ אֶת אוֹיְבֶיךָ בְּרָעָב וּבְצָמָא וּבְחֹסֶר כֹּל", שֶׁנִּטְּלָה דַּעַת מֵהֶן. דָּבָר אַחֵר "וּבְחֹסֶר כֹּל" וְגוֹ' חֲסֵרִים בְּתַלְמוּד תּוֹרָה.

בַּיּוֹם הַזֶּה בָּאוּ מִדְבַּר סִינָי, רֹאשׁ חֹדֶשׁ הָיָה, לְכָךְ נֶאֱמַר בַּיּוֹם הַזֶּה בַּחֹדֶשׁ הַשְּׁלִישִׁי.

{rרמז רעהr}  וַיִּסְעוּ מֵרְפִידִים וַיָּבֹאוּ מִדְבַּר סִינַי, וַהֲלֹא כְּבָר נֶאֱמַר בַּיּוֹם הַזֶּה בָּאוּ מִדְבַּר סִינָי, אֶלָּא הִקִּישׁ נְסִיעָתָן מֵרְפִידִים לְבִיאָתָן מִדְבַּר סִינַי, מַה בִּיאָתָן לְמִדְבַּר סִינַי בִּתְשׁוּבָה, אַף נְסִיעָתָן מֵרְפִידִים בִּתְשׁוּבָה. דָּבָר אַחֵר הִקִּישׁ בִּיאָתָן מִדְבַּר סִינַי לִנְסִיעָה מֵרְפִידִים, מַה נְסִיעָתָן מֵרְפִידִים הִכְעִיסוּ לַמָּקוֹם וּלְשָׁעָה קַלָּה עָשׂוּ תְּשׁוּבָה וְנִתְקַבְּלוּ, אַף בִּיאָתָן מִדְבַּר סִינַי הִכְעִיסוּ לַמָּקוֹם וּלְשָׁעָה קַלָּה עָשׂוּ תְּשׁוּבָה וְנִתְקַבְּלוּ.

רַבִּי אֱלִיעֶזֶר בְּרַבִּי יוֹסֵי הַגְּלִילִי אוֹמֵר, הֲרֵי הוּא אוֹמֵר (תהלים פא, ח) "אֶעֶנְךָ בְּסֵתֶר רָעַם" מִשָּׁעָה שֶׁהָיִיתִי עוֹנֵךְ וּמֵגֵן עָלֶיךָ וּמַרְעִים עָלֶיךָ אֶת כָּל הָעוֹלָם, מֵאוֹתָהּ שָׁעָה הָיָה אַתָּה קוֹרֵא בַּסֵּתֶר אֲנִי אֶעֶנְךָ בַּגָּלוּי וּמַרְעִים עָלֶיךָ אֶת כָּל הָעוֹלָם. רַבִּי יְהוּדָה אוֹמֵר, הֲרֵי הוּא אוֹמֵר  "וַיַּרְא אֱלֹהִים אֶת בְּנֵי יִשְׂרָאֵל" וְגוֹ' גָּלוּי וְיָדוּעַ לְפָנָיו שֶׁהֵן עֲתִידִין לְהַכְעִיס שֶׁהֵן עֲתִידִין לְנַאֵץ. כַּיּוֹצֵא בַּדָּבָר דָּרַשׁ רַבִּי אֱלִיעֶזֶר בְּרַבִּי יוֹסֵי הַגְּלִילִי הֲרֵי הוּא אוֹמֵר (ישעיה סג, ט) "בְּכָל צָרָתָם לוֹ צָר" וְגוֹ'  "וַיֹּאמֶר אַךְ עַמִּי הֵמָּה" וְגוֹ', וְכִי לֹא הָיָה גָּלוּי לְפָנָיו שֶׁהֵן עֲתִידִין לְשַׁקֵּר, (מַה) תַּלְמוּד לוֹמַר "אַךְ" גָּלוּי הָיָה לְפָנָיו שֶׁהֵן עֲתִידִין לְשַׁקֵּר, וּמַה תַּלְמוּד לוֹמַר (שם) "וַיְהִי לָהֶם לְמוֹשִׁיעַ", אֶלָּא לֹא הוֹשִׁיעָם כִּבְנֵי אָדָם שֶׁהֵן עֲתִידִין לְהַכְעִיס אֶלָּא כִּבְנֵי אָדָם שֶׁאֵין עֲתִידִין לִבְגֹּד בּוֹ עוֹלָמוֹת. וְכֵן הוּא אוֹמֵר  "וַיְפַתּוּהוּ בְּפִיהֶם וּבִלְשׁוֹנָם יְכַזְּבוּ לוֹ", וְאַף עַל פִּי כֵן (שם לח) "וְהוּא רַחוּם יְכַפֵּר עֲוֹן". וְאוֹמֵר (ישעיה ו, י) "הַשְׁמֵן לֵב הָעָם הַזֶּה" וְגוֹ' "וָשָׁב" הוּא לַעֲשׂוֹת תְּשׁוּבָה "וְרָפָא לוֹ".

וַיַּחֲנוּ בַּמִּדְבָּר, שֶׁאִלּוּ נִתְּנָה תּוֹרָה בְּאֶרֶץ יִשְׂרָאֵל הָיוּ אוֹמְרִים לְאֻמּוֹת הָעוֹלָם אֵין לָכֶם חֵלֶק בָּהּ, אֶלָּא נִתְּנָה בַּמִּדְבָּר, דִּימוּס פַּרְהֶסְיָא בִּמְקוֹם הֶפְקֵר, כָּל הָרוֹצֶה לְקַבֵּל יָבֹא וִיקַבֵּל. יָכוֹל נִתְּנָה בַּלַּיְלָה, תַּלְמוּד לוֹמַר (להלן פסוק טז) "וַיְהִי בַיּוֹם הַשְּׁלִישִׁי בִּהְיֹת הַבֹּקֶר". יָכוֹל נִתְּנָה בִּשְׁתִיקָה, תַּלְמוּד לוֹמַר  "וַיְהִי קֹלֹת וּבְרָקִים". יָכוֹל לֹא הָיוּ שׁוֹמְעִין אֶת הַקּוֹל, תַּלְמוּד לוֹמַר (תהלים כט, ד יא) "קוֹל ה' בַּכֹּחַ קוֹל ה' בֶּהָדָר קוֹל ה' שֹׁבֵר אֲרָזִים וְגוֹ' קוֹל ה' חוֹצֵב לַהֲבוֹת אֵשׁ קוֹל ה' יָחִיל מִדְבָּר וְגוֹ' קוֹל ה' יְחוֹלֵל אַיָּלוֹת ה' לַמַּבּוּל יָשָׁב", אָמַר בִּלְעָם לְכָל הָעוֹמְדִים עָלָיו "ה' עֹז לְעַמּוֹ יִתֵּן", פָּתְחוּ וְאָמְרוּ "ה' יְבָרֵךְ אֶת עַמּוֹ בַשָּׁלוֹם". רַבִּי יוֹסֵי אוֹמֵר,  "לֹא (מֵרֹאשׁ) בַסֵּתֶר דִּבַּרְתִּי בִּמְקוֹם אֶרֶץ חשֶׁךְ", לֹא בִּמְקוֹם הֶסְתֵּר וְלֹא בִּמְקוֹם אֲפֵלָה. (שם) "לֹא אָמַרְתִּי לְזֶרַע יַעֲקֹב תֹּהוּ בַקְּשׁוּנִי", לֹא נְתַתִּיהָ פַּנְגַּס. וְכֵן הוּא אוֹמֵר  "אֲנִי ה' דֹּבֵר צֶדֶק מַגִּיד מֵישָׁרִים", עַד שֶׁלֹּא נָתַתִּי הַמִּצְוֹת הִקְדַמְתִּי לָהֶן מַתַּן שְׂכָרָן, שֶׁנֶּאֱמַר (לעיל טז, ה) "וְהָיָה בַּיּוֹם הַשִּׁשִּׁי וְהֵכִינוּ" וְגוֹ' וּכְתִיב (ויקרא כה, כא) "וְצִוִּיתִי אֶת בִּרְכָתִי לָכֶם", יָכוֹל אֵלּוּ בִּלְבַד וַהֲלֹא כְּבָר נֶאֱמַר (תהלים קה, מד) "וַיִּתֵּן לָהֶם אַרְצוֹת גּוֹיִם", מִפְּנֵי מַה  "בַּעֲבוּר יִשְׁמְרוּ חֻקָּיו וְתוֹרֹתָיו יִנְצֹרוֹ".

הָיָה רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר, הֲרֵי הוּא אוֹמֵר (תהלים קמז, יט כ) "מַגִּיד דְּבָרָו לְיַעֲקֹב וְגוֹ' לֹא עָשָׂה כֵן לְכָל גּוֹי", וְכִי מָה עָשׂוּ הַגּוֹיִם אֵלֶּה שֶׁלֹּא רָצָה לִיתֵּן לָהֶם הַתּוֹרָה, "וּמִשְׁפָּטִים בַּל יְדָעוּם" שֶׁלֹּא רָצוּ לְקַבֵּל, שֶׁנֶּאֱמַר  "אֱלוֹהַּ מִתֵּימָן יָבֹא וְנֹגַהּ כָּאוֹר תִּהְיֶה וְגוֹ' לְפָנָיו יֵלֵךְ דָּבֶר וְגוֹ' עָמַד וַימֹדֶד אֶרֶץ" וְגוֹ'.

וַיִּחַן שָׁם יִשְׂרָאֵל נֶגֶד הָהָר. כָּל מָקוֹם שֶׁהוּא אוֹמֵר וַיִּסְעוּ וַיַּחֲנוּ נוֹסְעִים בְּמַחֲלֹקֶת, אֲבָל כָּאן הוּשְׁווּ לֵב אֶחָד, לְכָךְ נֶאֱמַר וַיִּחַן שָׁם יִשְׂרָאֵל נֶגֶד הָהָר. שָׁם, מַגִּיד שֶׁאָמַר לָהֶם, זְמַן הַרְבֵּה אַתֶּם עוֹשִׂין שָׁם, וְכֵן מָצִינוּ שֶׁהָיוּ שְׁנֵים עָשָׂר חֹדֶשׁ פָּחוֹת עֲשָׂרָה יָמִים. נֶגֶד הָהָר, לְמִזְרָחוֹ שֶׁל הַר, כָּל מָקוֹם שֶׁאַתָּה מוֹצֵא נֶגֶד, פָּנִים לַמִּזְרָח.

{pפסוק גp} {rרמז רעוr}  וּמֹשֶׁה עָלָה אֶל הָאֱלֹהִים, כָּל הַשְׁבִיעִיִּים חֲבִיבִים לְמַעְלָה. הָרָקִיעַ הַשְּׁבִיעִי חָבִיב. XאY שָׁמַיִם, XבY וּשְׁמֵי שָׁמַיִם, XגY זְבוּל, XדY מָעוֹן, XהY מָכוֹן, XזY עֲרָבוֹת. (תהלים סח, ה) "סֹלּוּ לְרֹכֵב בַּעֲרָבוֹת". בַּאֲרָצוֹת הַשְּׁבִיעִי חֲבִיבָה, XאY אֶרֶץ, XבY אֲדָמָה, XגY אַרְקָא, XדY גֵיא, XהY צִיָּה, XוY נְשִׁיָּה, XזY תֵּבֵל (תהלים ט, ט) "וְהוּא יִשְׁפֹּט תֵּבֵל בְּצֶדֶק". בַּדּוֹרוֹת הַשְׁבִיעִי חָבִיב,  XאY "אָדָם, XבY שֵׁת, XגY אֱנוֹשׁ, XדY קֵינָן, XהY מַהֲלַלְאֵל, XוY יֶרֶד, XזY חֲנוֹךְ", (בראשית ה, כד) "וַיִּתְהַלֵּךְ חֲנוֹךְ אֶת הָאֱלֹהִים". בָּאָבוֹת הַשְּׁבִיעִי חָבִיב, XאY אַבְרָהָם, XבY יִצְחָק, XגY וְיַעֲקֹב, XדY לֵוִי, XהY קְהָת, XוY עַמְרָם, XזY מֹשֶׁה וּמֹשֶׁה עָלָה אֶל הָאֱלֹהִים. בַּבָּנִים הַשְּׁבִיעִי חָבִיב, (אֵלִיָּהוּ) XאY [אֱלִיאָב], XבY אֲבִינָדָב, XגY שִׁמְעָא, XדY נְתַנְאֵל, XהY רַדַּי, XוY אֹצֶם, XזY דָּוִד, (דהי"א ב, טו) "דָּוִיד הַשְּׁבִעִי". בַּמְּלָכִים הַשְּׁבִיעִי חָבִיב, XאY שָׁאוּל, XבY אִישׁ בֹּשֶׁת, XגY דָּוִד, XדY שְׁלֹמֹה, XהY רְחַבְעָם, XוY אֲבִיָּה, XזY אָסָא,  "וַיִּקְרָא אָסָא אֶל ה'" וְגוֹ', בַּשְּׁמִיטִים הַשְּׁבִיעִית חֲבִיבָה, (ויקרא כה, י) "וְקִדַּשְׁתֶּם אֵת שְׁנַת הַחֲמִשִּׁים שָׁנָה". בַּשָּׁנִים הַשְּׁבִיעִית חֲבִיבָה,  "וְהַשְּׁבִיעִית תִּשְּׂמְטֶנָהּ וּנְטַשְׁתָּהּ". בַּיָּמִים הַשְּׁבִיעִי חָבִיב, (בראשית ב, ג) "וַיְּבָרֶךְ אֱלֹהִים אֶת יוֹם הַשְּׁבִיעִי". בֶּחֳדָשִׁים הַשְּׁבִיעִי חָבִיב, (ויקרא כג, כד) "בַחֹדֶשׁ הַשְּׁבִיעִי בְּאֶחָד לַחֹדֶשׁ".

וּמשֶׁה עָלָה אֶל הָאֱלֹהִים, זֶה יוֹם רִאשׁוֹן וְשֵׁנִי. וַיִּקְרָא אֵלָיו, מַגִּיד שֶׁקְּרִיאָה קָדְמָה לְדִבּוּר. כֹּה בִּלְשׁוֹן הַקֹּדֶשׁ. כֹּה בַּסֵּדֶר הַזֶּה. כֹּה בְּעִנְיָן זֶה. כֹּה שֶׁלֹּא תִּפְחוֹת וְלֹא תּוֹסִיף.

כֹּה תֹאמַר לְבֵית יַעֲקֹב, אֵלּוּ הַנָּשִׁים וְתַגֵּיד לִבְנֵי יִשְׂרָאֵל אֵלּוּ הָאֲנָשִׁים. דָּבָר אַחֵר לְבֵית יַעֲקֹב, בִּזְכוּת יַעֲקֹב, וְתַגֵּיד לִבְנֵי יִשְׂרָאֵל, בִּזְכוּת יִשְׂרָאֵל. דָּבָר אַחֵר כֹּה תֹאמַר אֱמֹר בְּלָשׁוֹן רַכָּה רָאשֵׁי הַדְּבָרִים לַנָּשִׁים, וְתַגִּיד לִבְנֵי יִשְׂרָאֵל וּתְדַקְדֵּק עִמָּהֶן.

{pפסוק דp}  אַתֶּם רְאִיתֶם אֲשֶׁר עָשִׂיתִי לְמִצְרָיִם, לֹא בְּמָסֹרֶת אֲנִי אוֹמֵר לָכֶם, לֹא כְּתָבִים אֲנִי מְשַׁגֵּר לָכֶם, וְלֹא עֵדִים אֲנִי מַעֲמִיד עֲלֵיכֶם, אֶלָּא אַתֶּם רְאִיתֶם אֲשֶׁר עָשִׂיתִי לְמִצְרָיִם, רְאוּ עַל כַּמָּה חַיָּבִין לִי עַל עֲבוֹדַת אֱלִילִים וְעַל גִּלּוּי עֲרָיוֹת וְעַל שְׁפִיכוּת דָּמִים לְשֶׁעָבַר, וְלֹא נִפְרַעְתִּי מֵהֶן אֶלָּא עַל יֶדְכֶם. וָאֶשָּׂא אֶתְכֶם עַל כַּנְפֵי נְשָׁרִים, רַבִּי אֱלִיעֶזֶר אוֹמֵר, זֶה יוֹם רַעַמְסֵס לְפִי שֶׁנִּתְקַבְּצוּ כֻּלָּן וּבָאוּ לְרַעַמְסֵס לְשָׁעָה קַלָּה. וָאָבִא אֶתְכֶם אֵלָי לִפְנֵי הַר סִינַי. רַבִּי עֲקִיבָא אוֹמֵר, זֶה מַתַּן תּוֹרָה, לְפִי שֶׁיִּשְׂרָאֵל נִרְתָּעִין לַאֲחוֹרֵיהֶן שְׁנֵים עָשָׂר מִיל [וְחוֹזְרִין לִפְנֵיהֶם שְׁנֵים עָשָׂר מִיל] וְעֶשְׂרִים וְאַרְבָּעָה מִיל עַל כָּל דִּבּוּר וְדִבּוּר. וָאָבִא אֶתְכֶם אֵלָי לְבֵית הַבְּחִירָה.

דָּבָר אַחֵר וָאֶשָּׂא אֶתְכֶם עַל כַּנְפֵי נְשָׁרִים, מַה נִּשְׁתַּנָּה הַנֶּשֶׁר הַזֶּה מִכָּל הָעוֹפוֹת כֻּלָּן, שֶׁכָּל הָעוֹפוֹת כֻּלָּן נוֹתְנִין אֶת בְּנֵיהֶן בֵּין רַגְלֵיהֶן מִפְּנֵי שֶׁהֵן מִתְיָרְאִין מֵעוֹף אַחֵר שֶׁהוּא פּוֹרֵחַ עַל גַּבָּיו, אֲבָל הַנֶּשֶׁר הַזֶּה אֵינוֹ מִתְיָרֵא אֶלָּא מִן הָאָדָם זֶה בִּלְבַד, שֶׁמָּא יִזְרֹק בּוֹ אָדָם חֵץ, אָמַר מוּטָב שֶׁיִּכָּנֵס בִּי הַחֵץ וְלֹא בִּבְנִי. מָשָׁל לְאֶחָד שֶׁהָיָה מְהַלֵּךְ בַּדֶּרֶךְ וְהָיָה בְּנוֹ מְהַלֵּךְ לְפָנָיו, בָּאוּ לִסְטִין לִשְׁבּוֹתוֹ מִלְּפָנָיו נְטָלוֹ מִלְּפָנָיו וּנְתָנוֹ לְאַחֲרָיו, בָּא זְאֵב לִטְּלוֹ מִלְּאַחֲרָיו נְטָלוֹ מִלְּאַחֲרָיו וּנְתָנוֹ מִלְּפָנָיו, לִסְטִין לְפָנָיו וּזְאֵב לְאַחֲרָיו נְטָלוֹ וּנְתָנוֹ עַל כְּתֵפָיו, שֶׁנֶּאֱמַר (דברים א, לא) "וּבַמִדְבָּר אֲשֶׁר רָאִיתָ אֲשֶׁר נְשָׂאֲךָ ה' אֱלֹהֶיךָ" וְגוֹ'.

{pפסוק הp}  וְעַתָּה אִם שָׁמוֹעַ תִּשְׁמְעוּ, וְעַתָּה קַבְּלוּ עֲלֵיכֶם, שֶׁכָּל הַתְחָלוֹת קָשׁוֹת. אִם שָׁמוֹעַ תִּשְׁמְעוּ, שָׁמַע אָדָם מִצְוָה אַחַת מַשְׁמִיעִין אוֹתוֹ מִצְווֹת הַרְבֵּה, שֶׁנֶּאֱמַר (לעיל טו, כו) אִם שָׁמוֹעַ תִּשְׁמַע. שָׁכַח מִצְוָה אַחַת מְשַׁכְּחִין אוֹתוֹ מִצְווֹת הַרְבֵּה, שֶׁנֶּאֱמַר (דברים ח, יט) "שָׁכֹח תִּשְׁכַּח". וּשְׁמַרְתֶּם אֶת בְּרִיתִי, רַבִּי אֱלִיעֶזֶר אוֹמֵר זֶה בְּרִית שַׁבָּת. רַבִּי עֲקִיבָא אוֹמֵר, זֶה בְּרִית מִילָה, וַעֲבוֹדַת אֱלִילִים. וִהְיִיתֶם לִי סְגֻלָּה מִכָּל הָעַמִּים, שֶׁתִּהְיוּ פְּנוּיִין לִי וְעוֹסְקִין בְּדִבְרֵי תּוֹרָתִי, וְלֹא תִּהְיוּ עוֹסְקִין בִּדְבָרִים אֲחֵרִים. סְגֻלָּה מַה סְּגֻלָּתוֹ שֶׁל אָדָם חֲבִיבָה עָלָיו, כָּךְ תִּהְיוּ חֲבִיבִין עָלַי. רַבִּי יְהוֹשֻׁעַ בֶּן קָרְחָה אוֹמֵר, כְּדֵי שֶׁתִּקְבַּע אֹזֶן, יָכוֹל כְּשֵׁם שֶׁהָאִשָּׁה מְסַגֶּלֶת אַחַר בַּעֲלָהּ, וְהַבֵּן אַחַר אָבִיו, וְהָעֶבֶד אַחַר אֲדוֹנָיו, וְהַשִּׁפְחָה אַחַר גְּבִרְתָּהּ, יָכוֹל אַף אַתֶּם מְסַגְּלִין לִי מֵאֲחוֹרַי, תַּלְמוּד לוֹמַר כִּי לִי כָּל הָאָרֶץ.

{pפסוק וp}  וְאַתֶּם תִּהְיוּ לִי, כִּבְיָכוֹל אֵינִי מַעֲמִיד וְאֵינִי מַשְׁלִיט עֲלֵיכֶם אֶלָּא אֲנִי. וְכֵן הוּא אוֹמֵר  "הִנֵה לֹא יָנוּם וְלֹא יִישָׁן" וְגוֹ'. מַמְלֶכֶת כֹּהֲנִים, אֵינִי מַמְלִיךְ מֵאֻמּוֹת הָעוֹלָם עֲלֵיכֶם. וְכֵן הוּא אוֹמֵר (שה"ש ו, ט) "אַחַת הִיא יוֹנָתִי" וְגוֹ', רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר, מִנַּיִן אַתָּה אוֹמֵר שֶׁכָּל אֶחָד וְאֶחָד מִיִּשְׂרָאֵל עָתִיד לִהְיוֹת לוֹ בָּנִים כְּיוֹצְאֵי מִצְרַיִם, שֶׁנֶּאֱמַר  "תַּחַת אֲבֹתֶיךָ יִהְיוּ בָנֶיךָ". אִי בָּנִים יָכוֹל דְּווּיִם וּכְפוּפִים, תַּלְמוּד לוֹמַר (שם) "תְּשִׁיתֵמוֹ לְשָׂרִים". אִי "לְשָׂרִים" יָכוֹל פְּרַגְמָטוּטִין, תַּלְמוּד לוֹמַר מַמְלֶכֶת. אִי מֶלֶךְ יָכוֹל חוֹזֵר וּמְכַבֵּשׁ, תַּלְמוּד לוֹמַר כֹּהֲנִים, בַּטְלָנִים כָּעִנְיָן שֶׁנֶּאֱמַר (ש"ב ח, יח) "וּבְנֵי דָּוִד כֹּהֲנִים הָיוּ". מִכָּאן אָמְרוּ רְאוּיִּין הָיוּ יִשְׂרָאֵל לֶאֱכֹל בְּקָדָשִׁים עַד שֶׁלֹּא עָשׂוּ אֶת הָעֵגֶל, מִשֶּׁעָשׂוּ הָעֵגֶל נִטְּלוּ מֵהֶם וְנִתְּנוּ לַכֹּהֲנִים, שֶׁנֶּאֱמַר  "שֶׁה פְזוּרָה יִשְׂרָאֵל", מְשׁוּלִין כַּשֶּׂה, מַה דַּרְכּוֹ שֶׁל שֶׂה לוֹקֶה אֶחָד מֵחֲבֵרָיו וְכֻלָּן מַרְגִּישִׁין, כָּךְ הֵם יִשְׂרָאֵל אֶחָד מֵהֶן (חוֹטֵא) [נֶהֱרָג] וְכֻלָּן (נֶעֱנָשִׁין) [מְצַעֲרִין] אֲבָל עַכּוּ"ם אֵינוֹ כֵן אֶלָּא אִם נֶהֱרָג אֶחָד מֵהֶן כֻּלָּן שְׂמֵחִים בְּמַפַּלְתוֹ. וְגוֹי קָדוֹשׁ, קְרָאוֹ גּוֹי קָדוֹשׁ, שֶׁנֶּאֱמַר (דבהי"א יז, כא) "וּמִי כְּעַמְּךָ יִשְׂרָאֵל גּוֹי אֶחָד בָּאָרֶץ". קָדוֹשׁ מְקֻדָּשִׁים, פְּרוּשִׁים מֵעוֹבְדֵי אֱלִילִים וּמִשִּׁקּוּצֵיהֶם. אֵלֶּה הַדְּבָרִים, שֶׁלֹּא תִּפְחוֹת וְשֶׁלֹּא תּוֹסִיף. אֲשֶׁר תְּדַבֵּר אֶל בְּנֵי יִשְׂרָאֵל, כַּסֵּדֶר הַזֶּה.

{pפסוק זp}  וַיָּבֹא מֹשֶׁה וַיִּקְרָא לְזִקְנֵי הָעָם, מַגִּיד שֶׁמֹּשֶׁה חָלַק כָּבוֹד לַזְּקֵנִים. וַיָּשֶׂם לִפְנֵיהֶם, הֵאִיר אֶת עֵינֵיהֶם. אֵת כָּל הַדְּבָרִים, רִאשׁוֹן רִאשׁוֹן אַחֲרוֹן אַחֲרוֹן. אֲשֶׁר צִוָּהוּ ה', אַף לְנָשִׁים אָמוּר.

{pפסוק ח-יp}  וַיַּעֲנוּ כָל הָעָם יַחְדָּו וַיֹּאמְרוּ, לֹא עָנוּ בַּחֲנֻפָּה, וְלֹא קִבְּלוּ זֶה מִזֶּה, אֶלָּא הִשְׁווּ כֻּלָּן לֵב אֶחָד וְאָמְרוּ כָּל אֲשֶׁר דִּבֶּר ה' נַעֲשֶׂה (וְנִשְׁמָע), וַיָּשֶׁב מֹשֶׁה אֶת דִּבְרֵי הָעָם וְגוֹ' וְכִי הָיָה צָרִיךְ מֹשֶׁה לְהָשִׁיב, אֶלָּא בָּא הַכָּתוּב לְלַמֶּדְךָ שֶׁלֹּא יֹאמַר הוֹאִיל וְיוֹדֵעַ מִי שֶׁשְּׁלָחוֹ אֵינוֹ צָרִיךְ לְהָשִׁיב. דָּבָר אַחֵר לִיתֵּן שָׂכָר לְמֹשֶׁה עַל כָּל עֲלִיָּה וַעֲלִיָּה וְעַל כָּל יְרִידָה וִירִידָה.

וַיֹּאמֶר ה' אֶל מֹשֶׁה הִנֵּה אָנֹכִי בָּא אֵלֶיךָ בְּעַב הֶעָנָן, בְּעָנָן עָבֶה, וְאֵי זֶה זֶה עֲרָפֶל, שֶׁנֶּאֱמַר (להלן כ, יח) "וּמֹשֶׁה נִגַּשׁ אֶל הָעֲרָפֶל" וְגוֹ'. בַּעֲבוּר יִשְׁמַע הָעָם וְגוֹ', רַבִּי יְהוּדָה אוֹמֵר, מִנַּיִן אַתָּה אוֹמֵר שֶׁאָמַר הַמָּקוֹם לְמֹשֶׁה הֲרֵינִי אוֹמֵר לְךָ דָּבָר וְאַתָּה מַחֲזִירֵנִי וַאֲנִי מוֹדֶה לְךָ, שֶׁיְּהוּ יִשְׂרָאֵל אוֹמְרִים גָּדוֹל מֹשֶׁה שֶׁהוֹדָה לוֹ הַמָּקוֹם. וְגַם בְּךָ יַאֲמִינוּ לְעוֹלָם. רַבִּי אוֹמֵר, אֵין אָנוּ צְרִיכִין לַעֲשׂוֹת לְמֹשֶׁה גָּדוֹל אֶלָּא אִם כֵּן עָשִׂינוּ לְהַקָּדוֹשׁ בָּרוּךְ הוּא שֶׁחָזַר בּוֹ בְּדִבּוּרוֹ, אֶלָּא מְלַמֵּד שֶׁאָמַר הַמָּקוֹם לְמֹשֶׁה הֲרֵינִי קוֹרֵא לְךָ מֵרֹאשׁ הָהָר וְאַתָּה עוֹלֶה, שֶׁנֶּאֱמַר  "וַיִּקְרָא ה' לְמֹשֶׁה". וְגַם בְּךָ יַאֲמִינוּ לְעוֹלָם, גַּם בְּךָ גַּם בַּנְּבִיאִים הָעֲתִידִים לַעֲמֹד אַחֲרֶיךָ.

וַיַּגֵּד מֹשֶׁה אֶת דִּבְרֵי הָעָם וְגוֹ', וְכִי מָה אָמַר הַמָּקוֹם לְמֹשֶׁה לֶאֱמֹר לְיִשְׂרָאֵל אוֹ מָה אָמְרוּ יִשְׂרָאֵל לֶאֱמֹר לַמָּקוֹם. רַבִּי יוֹסֵי הַגְּלִילִי אוֹמֵר, מִתּוֹךְ שֶׁנֶּאֱמַר (להלן כד, ג) "וַיָּבֹא מֹשֶׁה וַיְסַפֵּר לָעָם", אָמַר לָהֶם אִם אַתֶּם מְקַבְּלִים עוֹנְשִׁין בְּשִׂמְחָה הֲרֵי אַתֶּם מְקַבְּלִים שָׂכָר, וְאִם לָאו הֲרֵי אַתֶּם מְקַבְּלִים פֻּרְעָנוּת, וְקִבְּלוּ עֲלֵיהֶם עוֹנְשִׁין בְּשִׂמְחָה. רַבִּי אוֹמֵר, וְכִי מָה אָמַר הַמָּקוֹם לְמֹשֶׁה לֶאֱמֹר לְיִשְׂרָאֵל, אוֹ מָה אָמְרוּ יִשְׂרָאֵל לֶאֱמֹר לַמָּקוֹם, אֶלָּא אָמְרוּ רְצוֹנֵנוּ לִשְׁמֹעַ מִפִּי מַלְכֵּנוּ, וְלֹא דּוֹמֶה שׁוֹמֵעַ מִפִּי פַּרְגוֹד לְשׁוֹמֵעַ מִפִּי הַמֶּלֶךְ. אָמַר הַמָּקוֹם תֵּן לָהֶם מַה שֶּׁבִּקְּשׁוּ בַּעֲבוּר יִשְׁמַע הָעָם בְּדַבְּרִי עִמָּךְ. דָּבָר אַחֵר אָמְרוּ רְצוֹנֵנוּ לִרְאוֹת מַלְכֵּנוּ, לֹא דּוֹמֶה שׁוֹמֵעַ לְרוֹאֶה, אָמַר לָהֶם הַמָּקוֹם תֵּן לָהֶם מַה שֶּׁבִּקְּשׁוּ,  "כִּי בַּיּוֹם הַשְּׁלִשִׁי יֵרֵד ה'" וְגוֹ'.

(לעיל פסוק ו) "וְאַתֶּם תִּהְיוּ לִי מַמְלֶכֶת כֹּהֲנִים", אָמַר רַב אַשִׁי, אָמַר לִי הוּנָא בַּר נָתָן, הֲוָה קָאִימְנָא קַמֵּיהּ דְּיִזְגְּדַר מַלְכָּא, וַהֲוָה מִדְלִי לִי הֶמְיָינָאי וְתֵיתֵייהּ נִיהֲלֵיהּ, אָמַר לֵיהּ מַמְלֶכֶת כֹּהֲנִים וְגוֹי קָדוֹשׁ כְּתִיב בְּכוּ. כִּי אָתָאי לְקָמֵּיהּ דְּאֲמֵימַר אָמַר לֵיהּ אִיקַיֵּים בָּךְ (ישעיה מט, כג) "וְהָיוּ מְלָכִים אֹמְנַיִךְ".

כֹּל אֲשֶׁר דִּבֶּר ה' נַעֲשֶׂה וְנִשְׁמָע, רָאוּי הָיָה לוֹמַר "נִשְׁמַע וְנַעֲשֶׂה" אֶלָּא אָמְרוּ יִשְׂרָאֵל לְהַקָּדוֹשׁ בָּרוּךְ הוּא רִבּוֹן כָּל הָעוֹלָמִים עַד שֶׁלֹּא שָׁמַעְנוּם קִיַּמְנוּם.  "אָנֹכִי" קִיֵּם יַעֲקֹב, שֶׁנֶּאֱמַר (בראשית לה, ב) "וַיֹּאמֶר יַעֲקֹב אֶל בֵּיתוֹ וְגוֹ' הָסִירוּ אֶת אֱלֹהֵי הַנֵּכָר". (להלן כ, ז) "לֹא תִשָּׂא" קִיֵּם אַבְרָהָם, שֶׁנֶּאֱמַר (בראשית יד, כב) "הֲרִימֹתִי יָדִי אֶל ה'".  "זָכוֹר" קִיֵּם יוֹסֵף, שֶׁנֶּאֱמַר (בראשית מג, טז) "וּטְבֹחַ טֶבַח וְהָכֵן".  "כַּבֵּד" קִיֵּם יִצְחָק, כְּשֶׁנֶּעֱקַד עַל גַּבֵּי הַמִּזְבֵּחַ. (להלן כ, יג) "לֹא תִרְצַח" קִיֵּם יְהוּדָה, (בראשית לז, כו) "מַה בֶּצַע כִּי נַהֲרֹג אֶת אָחִינוּ".  "לֹא תִנְאָף" קִיֵּם יוֹסֵף, בְּאֵשֶׁת פּוֹטִיפֶרַע. (שם) "לֹא תִגְנֹב" קִיְּמוּ הַשְּׁבָטִים, (בראשית מד, ח) "וְאֵיךְ נִגְנֹב מִבֵּית אֲדֹנֶיךָ כֶּסֶף אוֹ זָהָב". (שם) "לֹא תַעֲנֶה", קִיֵּם אַבְרָהָם, שֶׁהֵעִיד לְכָל בָּאֵי עוֹלָם שֶׁאַתָּה רִבּוֹן כָּל הַמַּעֲשִׂים. אַף הוּא קִיֵּם  "לֹא תַחְמֹד", שֶׁנֶּאֱמַר (בראשית יד, כג) "אִם מִחוּט וְעַד שְׂרוֹךְ נַעַל".

{rרמז רעזr}  דָּרַשׁ רַבִּי סִימָאי, בְּשָׁעָה שֶׁהִקְדִּימוּ יִשְׂרָאֵל נַעֲשֶׂה לְנִשְׁמַע בָּאוּ שִׁישִּׁים רִבּוֹא שֶׁל מַלְאֲכֵי הַשָּׁרֵת, וּלְכָל אֶחָד וְאֶחָד מִיִּשְׂרָאֵל קָשְׁרוּ לוֹ שְׁנֵי כְּתָרִים אֶחָד כְּנֶגֶד נַעֲשֶׂה, וְאֶחָד כְּנֶגֶד נִשְׁמָע, וְכֵיוָן שֶׁחָטְאוּ יִשְׂרָאֵל יָרְדוּ מֵאָה וְעֶשְׂרִים רִבּוֹא שֶׁל מַלְאֲכֵי חַבָּלָה וּפְרָקוּם, שֶׁנֶּאֱמַר  "וַיִּתְנַצְּלוּ בְנֵי יִשְׂרָאֵל אֶת עֶדְיָם מֵהַר חוֹרֵב". בְּחוֹרֵב טָעֲנוּ וּבְחוֹרֵב פָּרְקוּ. בְּחוֹרֵב טָעֲנוּ כִּדְאַמְרָן. בְּחוֹרֵב פָּרְקוּ דִּכְתִיב "וַיִּתְנַצְּלוּ בְנֵי יִשְׂרָאֵל" וְגוֹ'. אָמַר רַבִּי יוֹחָנָן וְכֻלָּן זָכָה מֹשֶׁה וּנְטָלָן, דְּסָמִיךְ לֵיהּ (שם ז) "וּמֹשֶׁה יִקַּח אֶת הָאֹהֶל". אָמַר רֵישׁ לָקִישׁ עָתִיד הַקָּדוֹשׁ בָּרוּךְ הוּא לְהַחֲזִיר לְיִשְׂרָאֵל, שֶׁנֶּאֱמַר (ישעיה נא, יא) "וּפְדוּיֵי ה' יְשׁוּבוּן וְגוֹ' וְשִׂמְחַת עוֹלָם עַל רֹאשָׁם". אָמַר רַבִּי אֶלְעָזָר בְּשָׁעָה שֶׁהִקְדִּימוֹ יִשְׂרָאֵל נַעֲשֶׂה לְנִשְׁמָע, יָצְאָה בַּת קוֹל וְאָמְרָה לָהֶם בָּנַי מִי גִּלָּה לָכֶם רָז זֶה, שֶׁמַּלְאֲכֵי הַשָּׁרֵת מִשְׁתַּמְּשִׁין בּוֹ, דִּכְתִיב  "בָּרְכוּ ה' מַלְאָכָיו" וְגוֹ' בְּרֵישָׁא עוֹשֵׂי וַהֲדַר לִשְׁמֹעַ.

אָמַר רַבִּי חָמָא בַּר חֲנִינָא מַאי דִּכְתִיב כְּתַפּוּחַ בַּעֲצֵי הַיַּעַר לָמָּה נִמְשְׁלוּ יִשְׂרָאֵל לְתַפּוּחַ, מַה תַּפּוּחַ זֶה פִּרְיוֹ קוֹדֵם לְעָלָיו, אַף יִשְׂרָאֵל הִקְדִּימוּ נַעֲשֶׂה לְנִשְׁמָע. הַהוּא מִינָאָה דְּחַזְיֵיהּ לְרָבָא דְּקָא מְעַיֵּן בִּשְמַעְתָּא וְיָהַב אֶצְבְּעֵיהּ דִּידֵיהּ תּוּתֵי כַּרְעֵיהּ וְקָא מַיִיץ לֵיהּ וְקָא נָבְעֵי אֶצְבַּעְתָּן דָּמָא, אָמַר לֵיהּ, עַמָּא פְזִיזָא דְּאַקְדִּים פֻּמֵּהּ לְאוּדְנֵיהּ, אַכַּתִּי בְּפַחֲזוּתַיְיכוּ קַיְימִיתוּ, בְּרֵישָׁא הֲוָה לְכוּ לְמֲשְׁמָע, אִי מָצִיתוּ קַבְּלִיתוּ וְאִי לָא לָא קַבְּלִיתוּ. אָמַר לוֹ אֲנָן דְסָגִינָן בִּשְׁלֵמוּתָא כְּתִיב בָּן (משלי יא, ג) "תֻּמַּת יְשָׁרִים תַּנְחֵם", הֲנָךְ אִינְשֵׁי דְּסָגָן בְּעַרְמוּמִיתָא כְּתִיב (שם) "וְסֶלֶף בֹּגְדִים יְשָׁדֵם".

{rרמז רעחr}  תָּנוּ רַבָּנָן בְּשִׁשָּׁה בַּחֹדֶשׁ נִתְּנוּ עֲשֶׂרֶת הַדִּבְּרוֹת לְיִשְׂרָאֵל, רַבִּי יוֹסֵי אוֹמֵר, בְּשִׁבְעָה בּוֹ. אָמַר רָבָא דְּכוּלֵי עָלְמָא בְּרֹאשׁ חֹדֶשׁ אָתוּ לְמִדְבַּר סִינַי, כְּתִיב הָכָא (לעיל פסוק א) "בַּיּוֹם הַזֶּה בָּאוּ מִדְבַּר סִינָי", וּכְתִיב הָתָם  "הַחֹדֶשׁ הַזֶּה לָכֶם רֹאשׁ חֳדָשִׁים רִאשׁוֹן הוּא לָכֶם לְחָדְשֵׁי הַשָּׁנָה", מַה לְהַלָּן רֹאשׁ חֹדֶשׁ, אַף כָּאן רֹאשׁ חֹדֶשׁ. וּדְכוּלֵי עָלְמָא בְּשַׁבָּת נִתְּנָה תּוֹרָה, כְּתִיב הָכָא (להלן כ, ח) "זָכוֹר אֶת יוֹם הַשַּׁבָּת" וּכְתִיב הָתָם  "זָכוֹר אֶת הַיּוֹם הַזֶּה אֲשֶׁר יְצָאתֶם [מִ]מִּצְרַיִם", מַה לְהַלָּן בְּעִצּוּמוֹ שֶׁל יוֹם אַף כָּאן בְּעִצּוּמוֹ שֶׁל יוֹם. כִּי פְּלִיגִי בִּקְבִיעָא דְּיַרְחָא, רַבִּי יוֹסֵי סָבַר בְּחַד בְּשַׁבָּא אִיקְבַּע יַרְחָא, בְּחַד בְּשַׁבָּא לֹא אֲמָר לְהוּ וְלֹא מִידִי מִשּׁוּם חוּלְשָׁא דְּאוֹרְחָא, בִּתְרֵי בְּשַׁבָּא אֲמָר לְהוּ (לעיל פסוק ו) וְאַתֶּם תִּהְיוּ לִי מַמְלֶכֶת כֹּהֲנִים, בִּתְלָתָא אֲמָר לְהוּ מִצְוַת הַגְבָּלָה, בְּאַרְבָּעָה עָבוּד פְּרִישָׁה, וּמֹשֶׁה בְּהַשְׁכָּמָה עָלָה וּבְהַשְׁכָּמָה יָרַד, [בְּהַשְׁכָּמָה עָלָה] דִּכְתִיב (להלן לד, ד) "וַיַּשְׁכֵּם מֹשֶׁה בַבֹּקֶר וַיַּעַל אֶל הַר סִינַי", וּבַהַשְׁכָּמָה יָרַד דִּכְתִיב  "לֶךְ רֵד וְעָלִיתָ", מַקִּישׁ יְרִידָה לַעֲלִיָּה מָה עֲלִיָּה בְּהַשְׁכָּמָה, אַף יְרִידָה בְּהַשְׁכָּמָה. וְרַבָּנָן סָבְרֵי בִּתְרֵי בְּשַׁבָּא אִיקְבַּע יַרְחָא, בִּתְרֵי בְּשַׁבָּא לֹא אֲמָר לְהוּ וְלֹא מִידִי מִשּׁוּם חוּלְשָׁא דְּאוֹרְחָא, בִּתְלָתָא אֲמָר לְהוּ (לעיל פסוק ו) "וְאַתֶּם תִּהְיוּ לִי", בְּאַרְבָּעָה אֲמָר לוֹ מִצְוַת הַגְבָּלָה, בַּחֲמִשָּׁה עָבוּד פְּרִישָׁה. מֵיתֵיבֵי וְקִדַּשְׁתָּם הַיּוֹם וּמָחָר קַשְׁיָא לְרַבִּי יוֹסֵי, אָמַר לְךָ רַבִּי יוֹסֵי, יוֹם אֶחָד הוֹסִיף מִדַּעְתּוֹ דְּתַּנְיָא שְׁלֹשָׁה דְבָרִים עָשָׂה מֹשֶׁה מִדַּעְתּוֹ וְהִסְכִּים הַקָּדוֹשׁ בָּרוּךְ הוּא עַל יָדוֹ, הוֹסִיף יוֹם אֶחָד מִדַּעְתּוֹ מַאי דָּרַשׁ, הַיּוֹם וּמָחָר הַיּוֹם כְּמָחָר מַה מָחָר לֵילוֹ עִמּוֹ אַף הַיּוֹם לֵילוֹ עִמּוֹ וְלַיְלָה דְּהָאִידְנָא נַפְקָא לֵיהּ שְׁמַע מִינָּהּ תְּרֵי יוֹמֵי לְבַר מֵהָאִידְנָא, וּמִנַּיִן שֶׁהִסְכִּים הַקָּדוֹשׁ בָּרוּךְ הוּא עַל יָדוֹ, דְּלָא שַׁרְיָא שְׁכִינָה עַד צַפְרָא דְשַׁבַּתָּא. פֵּרֵשׁ מִן הָאִשָּׁה, מַאי דָּרַשׁ, אָמַר וּמַה יִּשְׂרָאֵל שֶׁלֹּא דִּבְּרָה עִמָּהֶן שְׁכִינָה אֶלָּא שָׁעָה אַחַת קָבַע לָהֶם זְמַן (להלן פסוק טו) "הֱיוּ נְכֹנִים לִשְׁלשֶׁת יָמִים" אֲנִי שֶׁכָּל שָׁעָה וְשָׁעָה שְׁכִינָה מְדַבֶּרֶת עִמִּי עַל אַחַת כַּמָּה וְכַמָּה, וּמִנָּלָן שֶׁהִסְכִּים הַקָּדוֹשׁ בָּרוּךְ הוּא עַל יָדוֹ, דִּכְתִיב (דברים ה, כז) "לֵךְ אֱמֹר לָהֶם שׁוּבוּ לָכֶם לְאָהֳלֵיכֶם" וּכְתִיב בַּתְרֵיהּ  "וְאַתָּה פֹּה עֲמֹד עִמָּדִי", שָׁבַר אֶת הַלּוּחוֹת, מַאי דָּרַשׁ, אָמַר וּמַה פֶּסַח שֶׁהוּא אֶחָד מִתַּרְיָ"ג אָמְרָה תּוֹרָה (לעיל יב, מג) "כָּל בֶּן נֵכָר לֹא יֹאכַל בּוֹ" הַתּוֹרָה כֻּלָּהּ כָּאן וְיִשְׂרָאֵל עָשׂוּ הָעֵגֶל עַל אַחַת כַּמָּה וְכַמָּה, וּמִנָּלָן דְּהִסְכִּים הַקָּדוֹשׁ בָּרוּךְ הוּא עַל יָדוֹ, דִּכְתִיב  "אֲשֶׁר שִׁבַּרְתָּ", יִישַׁר כֹּחֲךָ שֶׁשִּׁבַּרְתָּ. תָּא שְׁמַע (להלן פסוק יא) "וְהָיוּ נְכֹנִים לַיּוֹם הַשְּׁלִישִׁי", קַשְׁיָא לְרַבִּי יוֹסֵי. הָא אַמְרִינָן יוֹם אֶחָד הוֹסִיף מֹשֶׁה מִדַּעְתּוֹ, תָּא שְׁמַע שְׁלִישִׁי שְׁלִישִׁי בַּחֹדֶשׁ וּשְׁלִישִׁי בְּשַׁבָּת, קַשְׁיָא לְרַבָּנָן, אָמְרֵי לָךְ רַבָּנָן הָא מַנִי רַבִּי יוֹסֵי הִיא. שְׁלִישִׁי שְׁלִישִׁי לְמַאי, לְכִדְתַּנְיָא, וַיָּשֶׁב מֹשֶׁה אֶת דִּבְרֵי הָעָם אֶל ה', וּכְתִיב וַיַּגֵּד מֹשֶׁה אֶת דִּבְרֵי הָעָם אֶל ה', מָה אָמַר לוֹ הַקָּדוֹשׁ בָּרוּךְ הוּא לְמֹשֶׁה, וּמָה אָמַר לָהֶם מֹשֶׁה לְיִשְׂרָאֵל וּמָה אָמְרוּ יִשְׂרָאֵל לְמֹשֶׁה, וּמַה הֵשִׁיב מֹשֶׁה לִפְנֵי הַגְּבוּרָה, זוֹ מִצְוַת הַגְבָּלָה, דִּבְרֵי רַבִּי יוֹסֵי, רַבִּי יְהוּדָה אוֹמֵר, בִּתְחִלָּה פֵּרֵשׁ עָנְשָׁהּ דִּכְתִיב וַיָּשֶׁב מֹשֶׁה, דְּבָרִים שֶׁמְּשַׁבְּבִין דַּעְתּוֹ שֶׁל אָדָם, וּלְבַסּוֹף פֵּרֵשׁ מַתַּן שְׂכָרָהּ, דִּכְתִיב וַיַּגֵּד מֹשֶׁה, דְּבָרִים שֶׁמּוֹשְׁכִין לִבּוֹ שֶׁל אָדָם כְּאַגָּדָה. וְאִכָּא דְּאָמְרֵי בִּתְחִלָּה פֵּרֵשׁ מַתַּן שְׂכָרָהּ, דִּכְתִיב וַיָּשֶׁב מֹשֶׁה, דְּבָרִים שֶׁמְּשִׁיבִין דַּעְתּוֹ שֶׁל אָדָם, וּלְבַסּוֹף פֵּרֵשׁ עָנְשָׁהּ, דִּכְתִיב וַיַּגֵּד דְּבָרִים שֶׁקָּשִׁין לָאָדָם כְּגִידִין.

תָּא שְׁמַע שִׁשִּׁי שִׁשִּׁי בַּחֹדֶשׁ שִׁשִּׁי בְּשַׁבָּת כוּ'. שִׁשִּׁי לְמַאי, רָבָא אָמַר לַחֲנָיָיתָן, רַב אָחָא בַּר יַעֲקֹב אָמַר, לְמַסָּעָן. וְקָמִיפְלְגֵי בְּשַׁבָּת דְּמָרָה דִּכְתִיב בְּדִבְּרוֹת אַחֲרוֹנוֹת (דברים ה, יב) "שָׁמוֹר אֶת יוֹם הַשַּׁבָּת כַּאֲשֶׁר צִוְּךָ" בְּמָרָה, דִּכְתִיב בֵּיהּ  "שָׁם שָׂם לוֹ חֹק וּמִשְׁפָּט". מַר סָבַר בְּרֹאשׁ חוֹדֶשׁ חָנוּ וְשִׁשִּׁי לַחֲנָיָיתָן הוּא שִׁשִּׁי בַּחֹדֶשׁ הוּא שִׁשִּׁי בְּשַׁבָּת, דְּאַתְּחוּמִין (נַמִּי) [לָא] אִפְקוּד, וּמַר סָבַר אַף לְמַסָּעָן, דְּיוֹם שֶׁבָּאוּ לְסִינַי נָסְעוּ מֵרְפִידִים, (דְּאַשַׁבַּת אִפְקוּד אַתְּחוּמִין לָא אִפְקוּד) [דְּאַתְּחוּמִין נַמִּי אִפְקוּד].

וַיֹּאמֶר ה' אֶל מֹשֶׁה הִנֵּה אָנֹכִי בָּא אֵלֶיךָ בְּעַב הֶעָנָן, כִּי אָתָא רַב אָחָא בַּר רַב אַדָּא אָמַר בְּמַעֲרָבָא פָסְקֵי לֵהּ לְהַאי קְרָא לִתְלָתָא פְּסוּקֵי.

{rרמז רעטr}  וַיֹּאמֶר ה' אֶל מֹשֶׁה לֵךְ אֶל הָעָם וְגוֹ' [הַיּוֹם], (לֹא) זֶה יוֹם רְבִיעִי. וּמָחָר זֶה יוֹם חֲמִישִׁי.

{pפסוק יאp}  וְהָיוּ נְכֹנִים לַיּוֹם הַשְּׁלִישִׁי, זֶה יוֹם שִׁשִּׁי שֶׁבּוֹ נִתְּנָה תּוֹרָה, וּמֶה עָשָׂה מֹשֶׁה בַּחֲמִישִׁי הִשְׁכִּים בַּבֹּקֶר וּבָנָה מִזְבֵּחַ תַּחַת הָהָר שֶׁנֶּאֱמַר (להלן כד, ד) "וַיַּשְׁכֵּם בַּבֹּקֶר וַיִּבֶן מִזְבֵּחַ תַּחַת הָהָר", וְהֶעֱמִיד שְׁתֵּים עֶשְׂרֵה מַצֵּבוֹת לִשְׁנֵים עָשָׂר שִׁבְטֵי יִשְׂרָאֵל, דִּבְרֵי רַבִּי יְהוּדָה, וַחֲכָמִים אוֹמְרִים, שְׁתֵּים עֶשְׂרֵה לְכָל שֵׁבֶט בָּנָה מִזְבֵּחַ וְהֶעֱלָה עָלָיו עוֹלוֹת וּשְׁלָמִים, נָטַל מִדַּם הָעוֹלָה בִּשְׁנֵי כּוֹסוֹת חֵלֶק לַמָּקוֹם וְחֵלֶק לַצִּבּוּר, מִדַּם הַשְּׁלָמִים בִּשְׁנֵי כּוֹסוֹת חֵלֶק לַמָּקוֹם וְחֵלֶק לַצִּבּוּר, שֶׁנֶּאֱמַר (להלן כד, ו) "וַיִּקַּח מֹשֶׁה חֲצִי הַדָּם וַיָּשֶׂם בָּאַגָּנוֹת", זֶה חֵלֶק לַמָּקוֹם "וַחֲצִי הַדָּם זָרַק עַל הַמִּזְבֵּחַ" זֶה חֵלֶק לַצִּבּוּר.  "וַיִּקַּח סֵפֶר הַבְּרִית" וְגוֹ' אֲבָל לֹא שָׁמַעְנוּ מֵהֵיכָן קָרָא בְּאָזְנֵיהֶם, רַבִּי יִשְׁמָעֵאֵל בְּרַבִּי יוֹסֵי אוֹמֵר, מִתְּחִלַּת בְּרֵאשִׁית וְעַד כָּאן. רַבִּי אוֹמֵר, מִצְוֹת שֶּׁנִּצְטַוָּה אָדָם הָרִאשׁוֹן, וּמִצְוֹת שֶׁנִּצְטַוּוּ בְּנֵי נֹחַ, וּמִצְוֹת שֶׁנִּצְטַוּוּ בְּמִצְרַיִם, וּבְמָרָה וּשְׁאַר כָּל הַמִּצְוֹת כֻּלָּן. רַבִּי יִשְׁמָעֵאל אוֹמֵר, בִּתְחִלַּת הָעִנְיָן מַהוּ אוֹמֵר (ויקרא כה, א ג) "וְשָׁבְתָה הָאָרֶץ שַׁבָּת לַה' וְגוֹ' שֵׁשׁ שָׁנִים תִּזְרַע" וְגוֹ' שְׁמִיטִּין יוֹבְלוֹת בְּרָכוֹת וּקְלָלוֹת, בְּסוֹף הָעִנְיָן מַהוּ אוֹמֵר  "אֵלֶּה הַחֻקִּים וְהַמִּשְׁפָּטִים וְהַתּוֹרֹת" וְגוֹ', אָמְרוּ מְקַבְּלִים אָנוּ עָלֵינוּ, כֵּיוָן שֶׁרָאָה שֶׁקִּבְּלוּ עֲלֵיהֶן נָטַל הַדָּם וְזָרַק עַל הָעָם, אָמַר לָהֶם הֲרֵי אַתֶּם קְשׁוּרִים עֲנוּבִים וּתְפוּסִים, מַהֵר בֹּאוּ וְקַבְּלוּ עֲלֵיכֶם אֶת כָּל הַמִּצְוֹת. רַבִּי יוֹסֵי בְּרַבִּי יְהוּדָה אוֹמֵר, בּוֹ בַּיּוֹם נַעֲשׂוּ כָּל הַמַּעֲשִׂים. וְכִבְּסוּ שִׂמְלֹתָם, וּמִנַּיִן שֶׁטָּעֲנוּ טְבִילָה, הֲרֵי אֲנִי דָּן וּמָה אִם בְּמָקוֹם שֶׁאֵינָן טְעוּנִין כִּבּוּס בְּגָדִים טְעוּנִין טְבִילָה, כָּאן שֶׁהוּא טָעוּן כִּבּוּס בְּגָדִים אֵינוֹ דִּין (הוּא) שֶׁיִטָּעֲנוּ טְבִילָה, אֵין כִּבּוּס בְּגָדִים בַּתּוֹרָה שֶׁאֵינָן טְעוּנִין טְבִילָה.

לֵךְ אֶל הָעָם וְקִדַּשְׁתָּם הַיּוֹם וּמָחָר, וְכִי מַה הָיְתָה קְדֻשָּׁתָן בַּמִּדְבָּר, עֲרֵלִים לֹא הָיוּ בְּתוֹכָן, מָן הָיָה יוֹרֵד לָהֶם מִן הַשָּׁמַיִם, מַיִם הָיוּ שׁוֹתִין מִן הַבְּאֵר, עַנְנֵי כָּבוֹד הָיוּ מַקִּיפִין עֲלֵיהֶן, אֶלָּא עַל טֻמְאַת תַּשְׁמִישׁ הַמִּטָּה [שֶׁלֹּא יְשַׁמְּשׁוּ], מֶה עָשָׂה הוֹסִיף יוֹם אֶחָד מִשֶּׁלּוֹ, אָמַר לוֹ הַקָּדוֹשׁ בָּרוּךְ הוּא מֹשֶׁה כַּמָּה נְפָשׁוֹת מִיִּשְׂרָאֵל הָיוּ בָּאוֹת בְּאוֹתוֹ לַיְלָה, אֶלָּא מַה שֶּׁעָשִׂיתָ יְהֵא עָשׂוּי שֶׁנֶּאֱמַר וְהָיוּ נְכֹנִים.

הֲלָכָה אָדָם מִיִּשְׂרָאֵל שֶׁקִּדֵּשׁ אִשָּׁה מִי צָרִיךְ לִיתֵּן שְׂכַר כְּתַב קִדּוּשִׁין, כָּךְ שָׁנוּ חֲכָמִים, אֵין כּוֹתְבִין שְׁטַר אֵרוּסִין וְנִשּׂוּאִין אֶלָּא מִדַּעַת שְׁנֵיהֶן וְהֶחָתָן נוֹתֵן שָׂכָר. וּמִמִּי לָמְדוּ, מִן הַקָּדוֹשׁ בָּרוּךְ הוּא בְּשָׁעָה שֶׁקִּדֵּשׁ לְיִשְׂרָאֵל בְּסִינַי שֶׁכָּךְ כָּתַב לֵךְ אֶל הָעָם וְקִדַּשְׁתָּם וּמִי כָּתַב גַּמִיקוּם, זֶה מֹשֶׁה, שֶׁנֶּאֱמַר (דברים לא, ט) "וַיִּכְתֹּב מֹשֶׁה אֶת הַתּוֹרָה הַזֹּאת", וּמַה שָּׂכָר נָתַן לוֹ הַקָּדוֹשׁ בָּרוּךְ הוּא, קֵירוּן הַפָּנִים, דִּכְתִיב (להלן לד, כט) "וּמֹשֶׁה לֹא יָדַע כִּי קָרַן עוֹר פָּנָיו".

+4(רמז רפ) אָמַר רַבִּי שִׁמְעוֹן בֶּן לָקִישׁ הַתּוֹרָה שֶׁנִּתְּנָה לְמֹשֶׁה עוֹרָהּ שֶׁל אֵשׁ לְבָנָה, וּכְתוּבָה בְּאֵשׁ שְׁחוֹרָה, וַחֲתוּמָה בְּאֵשׁ, וּמְלוּפֶּפֶת בְּאֵשׁ, וְעִם שֶׁכּוֹתֵב קִנַּח הַקּוֹלְמוֹס בִּשְׂעָרוֹ וּמִשָּׁם נָטַל משֶׁה זִיו הַפָּנִים. רַבִּי שְׁמוּאֵל בַּר נַחְמָן אוֹמֵר, מִן הַלּוּחוֹת נָטַל מֹשֶׁה זִיו הַפָּנִים. כֵּיוָן שֶׁרָאָה שֶׁעָשׂוּ יִּשְׂרָאֵל אוֹתוֹ מַעֲשֶׂה נְטָלָן וּשְׁבָרָן. אָמַר לוֹ הַקָּדוֹשׁ בָּרוּךְ הוּא כְּשֶׁסִּדַּרְתָּ הַלּוּחוֹת לְיִשְׂרָאֵל נָתַתִּי לְךָ שְׂכָרְךָ זִיו הַפָּנִים, וְעַכְשָׁיו שִׁבַּרְתָּ אֶת הַלּוּחוֹת. אָמַר רַבִּי יִצְחָק שָׁנוּ רַבּוֹתֵינוּ נִשְׁבְּרָה הֶחָבִית נִשְׁבְּרָה לַסַּרְסוּר, אָמַר לוֹ הַקָּדוֹשׁ בָּרוּךְ הוּא אַתָּה הָיִיתָ סַרְסוּר בֵּינִי וּבֵין בָּנַי אַתָּה שִׁבַּרְתָּ אַתָּה מַחֲלִיף, מִנַּיִן, שֶׁנֶּאֱמַר  "בָּעֵת הַהִיא אָמַר ה' אֵלַי פְּסָל לְךָ".

וְהָיוּ נְכֹנִים לַיּוֹם הַשְּׁלִישִׁי, מִנַּיִן לְפוֹלֶטֶת שִׁכְבַת זֶרַע בַּיּוֹם הַשְּׁלִישִׁי שֶׁהִיא טְמֵאָה, שֶׁנֶּאֱמַר וְהָיוּ נְכֹנִים לַיּוֹם הַשְּׁלִישִׁי.

וְהָיוּ נְכֹנִים לַיּוֹם הַשְּׁלִישִׁי, זֶה יוֹם שִׁשִּׁי, שֶׁבּוֹ נִתְּנָה תּוֹרָה, שֶׁנֶּאֱמַר כִּי בַּיּוֹם הַשְּׁלִשִׁי יֵרֵד ה', וְזוֹ אַחַת מֵעֶשֶׂר יְרִידוֹת שֶׁבַּתּוֹרָה. לְעֵינֵי כָּל הָעָם, מְלַמֵּד שֶׁאִם הָיוּ חֲסֵרִין עַד אֶחָד אֵינָן כְּדַאי לְקַבֵּל. רַבִּי יוֹסֵי אוֹמֵר אֲפִילוּ יֵשׁ שְׁנֵי אֲלָפִים וּשְׁנֵי רְבָבוֹת הֵן כְּדַאי לְקַבֵּל, שֶׁנֶּאֱמַר (במדבר י, לו) "וּבְנֻחֹה יֹאמַר שׁוּבָה ה' רִבְבוֹת אַלְפֵי יִשְׂרָאֵל".

{pפסוק יב-יגp}  וְהִגְבַּלְתָּ אֶת הָעָם, שׁוֹמֵעַ אֲנִי לְמִזְרָחוֹ תַּלְמוּד לוֹמַר סָבִיב. לֵאמֹר, שֶׁהֻתְּרוּ זֶה בָּזֶה, הִשָּׁמְרוּ לָכֶם, בְּלֹא תַּעֲשֶׂה. יָכוֹל לֹא יַעֲלֶה אֲבָל יִגַּע, תַּלְמוּד לוֹמַר וּנְגֹעַ בְּקָצֵהוּ. יָכוֹל לֹא יַעֲלֶה וְלֹא יִגַּע אֲבָל יִכָּנֵס בִּגְלוּנְקָא הָא תַּלְמוּד לוֹמַר וּנְגֹעַ בְּקָצֵהוּ. כָּל הַנֹּגֵעַ בָּהָר מוֹת יוּמָת, הֲרֵי זֶה עֹנֶשׁ.

{pפסוק יגp}  לֹא תִגַּע בּוֹ יָד, וְלֹא בְּשִׁילֹה וְלֹא בְּאֹהֶל מוֹעֵד וְלֹא בְּבֵית עוֹלָמִים.

מִנַּיִן שֶׁבִּדְחִיָּה, תַּלְמוּד לוֹמַר יָרֹה. וּמִנַּיִן שֶׁבִּסְקִילָה, תַּלְמוּד לוֹמַר סָקוֹל. וּמִנַּיִן שֶׁבִּסְקִילָה וּדְחִיָּה, תַּלְמוּד לוֹמַר סָקוֹל יִסָּקֵל אוֹ יָרֹה. וּמִנַּיִן שֶׁאִם מֵת בִּדְחִיָּה יָצָא, תַּלְמוּד לוֹמַר אוֹ יָרֹה. וּמִנַּיִן שֶׁאַף לְדוֹרוֹת כָּךְ, תַּלְמוּד לוֹמַר סָקוֹל יִסָּקֵל אוֹ יָרֹה יִיָּרֶה.

{rרמז רפאr}  אֶחָד שׁוֹר וְאֶחָד כָּל בְּהֵמָה לְהַפְרָשַׁת הַר סִינַי, שֶׁנֶּאֱמַר אִם בְּהֵמָה אִם אִישׁ לֹא יִחְיֶה, וְחַיָּה בִּכְלַל בְּהֵמָה, אִם לְרַבּוֹת אֶת הָעוֹפוֹת. וְכֵן לִנְפִילַת הַבּוֹר וּלְתַשְׁלוּמֵי כֶּפֶל, וּלְהֲשָׁבַת אֲבֵדָה, וְלִפְרִיקָה, וְלַחֲסִימָה, וּלְכִלְאַיִם, וְכֵן חַיָּה וְעוֹף כַּיּוֹצֵא בָּהֶן. אִם כֵּן לָמָּה נֶאֱמַר שׁוֹר אוֹ חֲמוֹר, אֶלָּא שֶׁדִּבֵּר הַכָּתוּב בָּהוֹוֶה. לִנְפִילַת הַבּוֹר, (להלן כא, לד) "כֶּסֶף יָשִׁיב לִבְעָלָיו", כֹּל דְּאִית לֵיהּ בְּעָלִים. לְתַשְׁלוּמֵי כֶפֶל, (להלן כב, ח) "עַל כָּל דְּבַר פֶּשַׁע", כָּל דְּבַר פְּשִׁיעָה. לְהֲשָׁבַת אֲבֵדָה  "לְכָל אֲבֵדַת אָחִיךָ". לִפְרִיקָה, יָלִיף חֲמוֹר חֲמוֹר מִשַּׁבָּת. לַחֲסִימָה, יָלִיף שׁוֹר שׁוֹר מִּשַּׁבָּת. לְכִלְאַיִם דְּהַרְבָּעָה, יָלִיף בְּהֶמְתְּךָ בְּהֶמְתְּךָ מִשַּׁבָּת. וְגַבֵּי שַׁבָּת מִנָּלָן, דְּתַּנְיָא רַבִּי יוֹסֵי אוֹמֵר מִשּׁוּם רַבִּי [יִשְׁמָעֵאֵל] (דברים ה, יד) "וְכָל בְּהֶמְתֶּךָ" רִבּוּיָא הוּא. וְכָל הֵיכָא דְּכָתַב "כֹּל" רִבּוּיָא הוּא וְהָא גַּבֵּי מַעֲשֵׂר כְּתִיב  "כָּל" וְקָא דַּרְשִׁינָן לֵיהּ כְּלָל וּפְרָט, דְּתַנְיָא (שם כו) "וְנָתַתָּה הַכֶּסֶף בְּכֹל אֲשֶׁר תְּאַוֶּה נַפְשֶׁךָ" כְּלָל וְכוּ'. אָמַר, "בְּכָל", כְּלָלָא, "כָּל", רִבּוּיָא, וְאִי תֵּימָא "כָּל" נַמִי כְּלָלָא הוּא, מִיהוּ הַאי כָּל דְּהָכָא רִבּוּיָא הוּא, מִדְּהֲוָה לֵיהּ לְמִכְתַּב "וּבְהֶמְתֶּךָ" כִּדְכָתַב בַּדִּבְּרוֹת הָרִאשׁוֹנוֹת, וְכָתַב "כָּל בְּהֶמְתֶּךָ" שְׁמַע מִינֵהּ רִבּוּיָא הוּא. וְהַשְׁתָּא דְּאָמַרְתָּ כָּל רִבּוּיָא הוּא, בְּהֶמְתֶּךָ דְּדִּבְּרוֹת רִאשׁוֹנוֹת וְשׁוֹרְךָ וַחֲמֹרְךָ דְּדִּבְּרוֹת אַחֲרוֹנוֹת לָמָּה לִי. אַמְרֵת, שׁוֹר לְאַגְמוּרֵי שׁוֹר שׁוֹר לַחֲסִימָה, חֲמוֹר לְאַגְמוּרֵי חֲמוֹר חֲמוֹר לִפְרִיקָה. בְּהֶמְתֶּךָ לְאַגְמוּרֵי בְּהֶמְתֶּךָ בְּהֶמְתֶּךָ לְכִלְאַיִם. אִי הָכִי אֲפִלּוּ אָדָם נַמִי לְיתְסַר, אֲלָמָה תְּנָן אָדָם מֻתָּר בְּכֻלָּן לַחֲרֹשׁ וְלִמְשֹׁךְ. אֲמַר קְרָא (דברים ה, יד) "לְמַעַן יָנוּחַ עַבְדְךָ וַאֲמָתֶךָ כָּמוֹךָ" לַהֲנָחָה הִקַּשְׁתִּים וְלֹא לְדָבָר אַחֵר.

אִם בְּהֵמָה אִם אִישׁ, אֵין לִי אֶלָּא בְּהֵמָה, חַיָּה מִנַּיִן, תַּלְמוּד לוֹמַר אִם בְּהֵמָה, אִם אִישׁ. אִישׁ אֵין לִי אֶלָּא אִישׁ, אִשָּׁה מִנַּיִן, תַּלְמוּד לוֹמַר אִם אִישׁ, לֹא יִחְיֶה. רַבִּי עֲקִיבָא אוֹמֵר, נֶאֱמַר כָּאן לֹא יִחְיֶה וְנֶאֱמַר לְהַלָּן  "מְכַשֵּׁפָה לֹא תְחַיֶּה" מַה כָּאן בִּסְקִילָה אַף לְהַלָּן בִּסְקִילָה. בִּמְשֹׁךְ הַיֹּבֵל כְּשֶׁיַּמְשִּׂיךְ הַיּוֹבֵל אֶת קוֹלוֹ הַכֹּל רַשָּׁאִין לַעֲלוֹת בָּהָר. רַבִּי יוֹסֵי אוֹמֵר, לֹא מְקוֹמוֹ שֶׁל אָדָם מְכַבְּדוֹ אֶלָּא אָדָם מְכַבֵּד אֶת מְקוֹמוֹ. מִכָּאן אָמְרוּ כָּל זְמַן שֶׁהַשְּׁכִינָה שׁוֹרָה בָּהָר כָּל הַנֹּגֵעַ בָּהָר מוֹת יוּמָת, נִסְתַּלְקָה שְׁכִינָה הַכֹּל רַשָּׁאִין לַעֲלוֹת בָּהָר.

{pפסוק ידp}  וַיֵּרֶד מֹשֶׁה מִן הָהָר אֶל הָעָם, מְלַמֵּד שֶׁלֹּא הָיָה מֹשֶׁה פּוֹנֶה לַעֲסָקָיו וְלֹא הָיָה יוֹרֵד בְּתוֹךְ בֵּיתוֹ, אֶלָּא מִן הָהָר אֶל הָעָם. אֵין לִי אֶלָּא דִּבְּרוֹת הַר סִינַי, דִּבְּרוֹת אֹהֶל מוֹעֵד מִנַּיִן, תַּלְמוּד לוֹמַר (להלן לד, לד) "וְיָצָא וְדִבֵּר אֶל בְּנֵי יִשְׂרָאֵל", וּמִנַּיִן לְכָל הָעֲלִיּוֹת שֶׁהָיָה עוֹלֶה בַּבֹּקֶר הָיָה עוֹלֶה, שֶׁנֶּאֱמַר (להלן לד, ב) "וֶהְיֵה נָכוֹן לַבֹּקֶר" וְגוֹ' "וַיִּפְסֹל שְׁנֵי לֻחֹת אֲבָנִים" וְגוֹ' שֶׁאֵין תַּלְמוּד לוֹמַר "כַּאֲשֶׁר צִוָּה ה' אֹתוֹ", אֶלָּא זֶה בִּנְיַן אָב כָּל זְמַן שֶׁהָיָה עוֹלֶה, בַּבֹּקֶר הָיָה.

{rרמז רפבr}  וַיְקַדֵּשׁ אֶת הָעָם, זִמְּנָם, וְכִבְּסוּ בִּגְדֵיהֶם וְהִטָּהֲרוּ וְהֶחֱלִיפוּ שִׂמְלוֹתֵיהֶם.

{pפסוק טוp}  וַיֹּאמֶר אֶל הָעָם הֱיוּ נְכֹנִים לִשְׁלֹשֶׁת יָמִים אֲבָל לֹא שָׁמַעְנוּ שֶׁאָמַר הַמָּקוֹם לְמֹשֶׁה לִפְרֹשׁ מִן הָאִשָּׁה, אֶלָּא הֱיוּ נְכֹנִים (לעיל פסוק יא) "וְהָיוּ נְכֹנִים" גְּזֵרָה שָׁוָה מַה הֱיוּ נְכֹנִים הָאָמוּר כָּאן לִפְרֹשׁ מִן הָאִשָּׁה, אַף "נְכֹנִים" הָאָמוּר לְהַלָּן לִפְרֹשׁ מִן הָאִשָּׁה. דָּבָר אַחֵר, מִמְּקוֹמוֹ הוּא מֻכְרָע,  "לֵךְ אֶל הָעָם וְקִדַּשְׁתָּם הַיּוֹם וּמָחָר", אִם לְעִנְיַן טְבִילָה יִטְבֹּל בַּחֲמִישִׁי וְיִהְיֶה טָהוֹר בְּהַעֲרֵב שֶׁמֶשׁ, וּמַה תַּלְמוּד לוֹמַר "לֵךְ אֶל הָעָם וְקִדַּשְׁתָּם הַיּוֹם וּמָחָר" אֶלָּא שֶׁאָמַר הַמָּקוֹם לְמֹשֶׁה לִפְרֹשׁ מִן הָאִשָּׁה, שֶׁנֶּאֱמַר אַל תִּגְּשׁוּ אֶל אִשָּׁה. מִכָּאן אָמְרוּ הַפּוֹלֶטֶת שִׁכְבַת זֶרַע בַּיּוֹם הַשְּׁלִישִׁי שֶׁהִיא טְמֵאָה, רְאָיָה לַדָּבָר מִסִּינַי, דִּבְרֵי רַבִּי אֶלְעָזָר בֶּן עֲזַרְיָה. רַבִּי יִשְׁמָעֵאל אוֹמֵר, פְּעָמִים שֶׁהֵן אַרְבַּע עוֹנוֹת, פְּעָמִים חֲמֵשׁ, פְּעָמִים שֵׁשׁ, רַבִּי עֲקִיבָא אוֹמֵר לְעוֹלָם חֲמִשָּׁה.

{pפסוק טזp}  וַיְהִי בַיּוֹם הַשְּׁלִישִׁי וְגוֹ', מְלַמֵּד שֶׁהִסְכִּים הַקָּדוֹשׁ בָּרוּךְ הוּא עַל יָדוֹ, לְקַיֵּם עַל יָדָיו מַה שֶּׁנֶּאֱמַר (שה"ש א, יב) "עַד שֶׁהַמֶּלֶךְ בִּמְסִבּוֹ" וְגוֹ', וַיְהִי קֹלֹת, קוֹל קֹלֹת מִינֵי קוֹלוֹת מְשׁוּנִין זֶה מִזֶּה. וּבְרָקִים בָּרָק בְּרָקִים [מִינֵי בְּרָקִים] מְשׁוּנִּים זֶה מִזֶּה, וְעָנָן כָּבֵד עַל הָהָר, זֶה עֲרָפֶל, שֶׁנֶּאֱמַר  "וּמֹשֶׁה נִגַּשׁ אֶל הָעֲרָפֶל". וְקֹל שֹׁפָר חָזָק מְאֹד, מִנְהַג הֶדְיוֹט כָּל שֶׁהוּא הוֹלֵךְ קוֹלוֹ עָמֵם אֲבָל כָּאן כָּל שֶּׁהוּא הוֹלֵךְ קוֹלוֹ מַגְבִּיהַּ. וְלָמָּה כָּךְ, מִתְּחִלָּה לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ. וַיֶּחֱרַד כָּל הָעָם, מְלַמֵּד שֶׁנִּזְדַּעְזְעוּ.

אָמַר רַבִּי חֶלְבּוֹ, כָּל הַנֶּהֱנֶה מִסְּעֻדַּת חָתָן (וְכַלָּה) וְאֵינוֹ מְשַׂמְּחוֹ כְּאִלּוּ עוֹבֵר בַּחֲמִשָּׁה קוֹלוֹת שֶׁנֶּאֱמַר (ירמיה לג, יא) "קוֹל שָׂשוֹן וְקוֹל שִׂמְחָה קוֹל חָתָן וְקוֹל כַּלָּה קוֹל אוֹמְרִים הוֹדוּ אֶת ה' צְבָאוֹת" וְגוֹ', וְאִם מְשַׂמְּחוֹ מַה שְּׂכָרוֹ, אָמַר רַבִּי יְהוֹשֻׁעַ בֶּן לֵוִי זוֹכֶה לַתּוֹרָהּ שֶׁנִּתְּנָה בַּחֲמִשָּׁה קוֹלוֹת, שֶׁנֶּאֱמַר וַיְהִי בַיּוֹם הַשְּׁלִישִׁי בִּהְיֹת הַבֹּקֶר גּוֹ', וּכְתִיב  וַיְהִי קוֹל הַשֹּׁפָר.

{pפסוק יזp} {rרמז רפגr}  וַיּוֹצֵא מֹשֶׁה אֶת הָעָם, אָמַר רַבִּי יוֹסֵי, רַבִּי יְהוּדָה הָיָה דּוֹרֵשׁ (דברים לג, ב) "ה' מִסִּינַי בָּא", אַל תִּקְרִי כֵּן אֶלָּא 'ה' לְסִינַי בָּא לִיתֵּן תּוֹרָה לְיִשְׂרָאֵל', אוֹ אֵינוֹ אוֹמֵר כֵּן אֶלָּא "ה' מִסִּינַי בָּא" לְקַבֵּל אֶת יִשְׂרָאֵל כְּחָתָן לִקְרַאת הַכַּלָּה. וַיִּתְיַצְּבוּ (נִכְפְּפוּ) [נִצְפְּפוּ] מְלַמֵּד שֶׁהָיוּ מִתְיָרְאִים מִפְּנֵי הַזִּיקִין וּמִפְּנֵי הַזְּוָעוֹת מִפְּנֵי הָרְעָמִים וּמִפְּנֵי הַבְּרָקִים. תַּחַת הָהָר מְלַמֵּד שֶׁנִּתְלַשׁ הָהָר מִמְּקוֹמוֹ וְקָרְבוּ וְעָמְדוּ תַּחַת הַר סִינַי, שֶׁנֶּאֱמַר (שם ד, יא) "וַתִּקְרְבוּן וַתַּעַמְדוּן תַּחַת הָהָר", עֲלֵיהֶן נֶאֱמַר בַּקַּבָּלָה  "יוֹנָתִי בְּחַגְוֵי הַסֶּלַע" וְגוֹ' "הַרְאִינִי אֶת מַרְאַיִךְ" אֵלּוּ שְׁתֵּים עֶשְׂרֵה מַצֵּבָה לִשְׁנֵים עָשָׂר שִׁבְטֵי יִשְׂרָאֵל, "הַשְׁמִיעִנִי אֶת קוֹלֵךְ" אֵלּוּ עֲשֶׂרֶת הַדִּבְּרוֹת, "כִּי קוֹלֵךְ עָרֵב וּמַרְאֵיךְ נָאוֶה" לְאַחַר עֲשֶׂרֶת הַדִּבְּרוֹת. (ויקרא ט, ה) "וַיִּקְרְבוּ כָּל הָעֵדָה וַיַּעַמְדוּ לִפְנֵי ה'". רַבִּי אֶלְעָזָר אוֹמֵר, הַדָּבָר הַזֶּה עַל יַם סוּף אָמוּר, "הַרְאִינִי אֶת מַרְאַיִךְ",  "הִתְיַצְּבוּ וּרְאוּ אֶת יְשׁוּעַת ה'", "הַשְׁמִיעִנִי אֶת קוֹלֵךְ", (שם י) "וַיִּצְעֲקוּ בְנֵי יִשְׂרָאֵל אֶל ה'", "כִּי קוֹלֵךְ עָרֵב", (לעיל ב, כג) "וַתַּעַל שַׁוְעָתָם", "וּמַרְאֵיךְ נָאוֶה",  "וַיַּעַשׁ הָאֹתֹת לְעֵינֵי הָעָם וַיַּאֲמֵן הָעָם". דָּבָר אַחֵר כִּי "קוֹלֵךְ עָרֵב", "אָשִׁירָה לַה'", "וּמַרְאֵיךְ נָאוֶה", עַל הַיָּם, (תהלים ח, ג) "מִפִּי עוֹלְלִים וְיֹנְקִים יִסַּדְתָּ עֹז".

וַיִּתְיַצְּבוּ בְּתַחְתִּית הָהָר, אָמַר רַבִּי אַבְדִימֵי בַּר חָמָא בַּר מַחְסַיָּא, מְלַמֵּד שֶׁכָּפָה הַקָּדוֹשׁ בָּרוּךְ הוּא עֲלֵיהֶם הַר כְּגִיגִית, אָמַר לָהֶם אִם אַתֶּם מְקַבְּלִים אֶת הַתּוֹרָה מוּטָב, וְאִם לָאו שָׁם תְּהֵא קְבוּרַתְכֶם. אָמַר רַב אָחָא בַּר יַעֲקֹב, מִכָּאן מוֹדָעָא רַבָּה לְאוֹרַיְיתָא, אָמַר רָבָא, אַף עַל פִּי כֵן הֲדַר קִבְּלוּהָ בִּימֵי אֲחַשְׁוֵרוֹשׁ דִּכְתִיב (אסתר ט, כז) "קִיְּמוּ וְקִבְּלֻ הַיְּהוּדִים", קִיְּמוּ מַה שֶׁקִּבְּלוּ כְּבָר. אָמַר רַבִּי שִׁמְעוֹן בֶּן לָקִישׁ, מַאי דִּכְתִיב (בראשית א, לא) "וַיְהִי עֵרֶב וַיְהִי בֹקֶר יוֹם הַשִּׁשִּׁי" הֵ"א יְתֵרָה לָמָּה לִי, מְלַמֵּד שֶׁהִתְנָה הַקָּדוֹשׁ בָּרוּךְ הוּא עִם מַעֲשֵׂה בְּרֵאשִׁית וְכוּ' כִּדְכָתוּב לְעֵיל.

{pפסוק יחp} {rרמז רפדr}  וְהַר סִינַי כֻּלּוֹ, מַאי הַר סִינַי, שֶׁיָּרְדָה בּוֹ שִׂנְאָה לְאֻמּוֹת הָעוֹלָם. וַחֲמִשָּׁה שֵׁמוֹת יֵשׁ לוֹ. XאY מִדְבַּר צִין, שֶׁנִּצְטַוּוּ יִשְׂרָאֵל עָלָיו. XבY מִדְבַּר קָדֵשׁ, שֶׁנִּתְקַדְּשׁוּ יִשְׂרָאֵל עָלָיו. XגY מִדְבַּר קְדֵמוֹת, שֶׁנִּתְּנָה קְדוּמָה עָלָיו. XדY מִדְבַּר פָּארָן, שֶׁפָּרוּ וְרַבּוּ יִשְׂרָאֵל עָלָיו. XהY מִדְבַּר סִינַי, שֶׁיָּרְדָה שִׂנְאָה לְאֻמּוֹת הָעוֹלָם עָלָיו. וּמַה שְּׁמוֹ, הַר חוֹרֵב שְׁמוֹ. וּפְלִיגָא דְּרַבִּי אַבָּהוּ, דְּאָמַר רַבִּי אַבָּהוּ, הַר סִינַי שְׁמוֹ, וְלָמָּה נִקְרָא שְׁמוֹ חוֹרֵב, הַר שֶׁיָּרְדָה בּוֹ חֻרְבָה לְאֻמּוֹת הָעוֹלָם.

וְהַר סִינַי עָשַׁן כֻּלּוֹ, יָכוֹל בְּמָקוֹם אֶחָד, תַּלְמוּד לוֹמַר כֻּלּוֹ. מִפְּנֵי מַה, אֲשֶׁר יָרַד עָלָיו ה' בָּאֵשׁ, מַגִּיד שֶׁהַתּוֹרָה אֵשׁ, וּמֵאֵשׁ נִתְּנָה, וּבְאֵשׁ נִמְשְׁלָה, מַה דַּרְכּוֹ שֶׁל אֵשׁ אִם קָרַב אָדָם אֶצְלָהּ נִכְוֶה, אִם רָחַק מִמֶּנָּהּ צוֹנֵן, כָּךְ אֵין לָאָדָם אֶלָּא לְהִתְחַמֵּם כְּנֶגֶד אוֹרָהּ.

וַיַּעַל עֲשָׁנוֹ כְּעֶשֶׁן הַכִּבְשָׁן, יָכוֹל כְּעֶשֶׁן זֶה בִּלְבַד, תַּלְמוּד לוֹמַר כִּבְשָׁן, אִי כִּבְשָׁן יָכוֹל כְּכִבְשָׁן, תַּלְמוּד לוֹמַר  "וְהָהָר בֹּעֵר בָּאֵשׁ" וְגוֹ', וּמַה תַּלְמוּד לוֹמַר כִּבְשָׁן לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ. כַּיּוֹצֵא בּוֹ (עמוס ג, ח) "אַרְיֵה שָׁאַג מִי לֹא יִירָא" וְגוֹ' מִי נָתַן כֹּחַ וּגְבוּרָה בָּאֲרִי, לֹא הוּא, אֶלָּא הֲרֵי אָנוּ מְכַנִּין אוֹתוֹ לִבְרִיּוֹתָיו כְּדֵי לְשַׁכֵּךְ אֶת הָאֹזֶן. כַּיּוֹצֵא בּוֹ  "וְהִנֵּה כְּבוֹד אֱלֹהֵי יִשְׂרָאֵל בָּא מִדֶּרֶךְ הַקָּדִים וְקוֹלוֹ כְּקוֹל מַיִם רַבִּים", וְכִי מִי נָתַן כֹּחַ בַּמַּיִם, לֹא הוּא, אֶלָּא הֲרֵי הֲרֵי אָנוּ מְכַנִּין אוֹתוֹ לִבְרִיּוֹתָיו כְּדֵי לְשַׁכֵּךְ אֶת הָאֹזֶן. וַיֶּחֱרַד כָּל הָהָר מְאֹד, וַהֲלֹא בִּכְלַל כָּל הֶהָרִים הָיָה, שֶׁנֶּאֱמַר (שופטים ה, ה) "הָרִים נָזְלוּ מִפְּנֵי ה'" וְאוֹמֵר (תהלים סח, יז) "לָמָּה תְּרַצְּדוּן הָרִים גַּבְנֻנִּים", אָמַר לָהֶם כֻּלְּכֶם גַּבְנוּנִים אַתֶּם, כְּמַה דְאַתְּ אָמֵר  "אוֹ גִּבֵּן אוֹ דַק. וּמִפְּנֵי מַה שָׁרְתָה שְׁכִינָה בְּחֶלְקוֹ שֶׁל בִּנְיָמִין, שֶׁכָּל הַשְּׁבָטִים הָיוּ בִּמְכִירָתוֹ שֶׁל יוֹסֵף, וּבִנְיָמִין לֹא הָיָה שֻׁתָּף עִמָּהֶן וְכָל הַשְּׁבָטִים נוֹלְדוּ בְּחוּצָה לָאָרֶץ, וּבִנְיָמִין נוֹלַד בָּאֶרֶץ יִשְׂרָאֵל. וְאַף עַל פִּי כֵן הָהָר חָמַד אֱלֹהִים.

{pפסוק יטp}  וַיְהִי קוֹל הַשֹּׁפָר, הֲרֵי זֶה סִמָּן בַּכְּתוּבִים בְּכָל מָקוֹם שֶׁנֶּאֱמַר "שׁוֹפָר" הֲרֵי סִמָן יָפֶה לְיִשְׂרָאֵל, שֶׁנֶּאֱמַר (תהלים מז, ו) "עָלָה אֱלֹהִים בִּתְרוּעָה" וְגוֹ'. (ישעיה כז, יג) "וְהָיָה בַּיּוֹם הַהוּא יִתָּקַע בְּשׁוֹפָר גָּדוֹל".

הוֹלֵךְ וְחָזֵק מְאֹד, מִנְהַג הֶדְיוֹט כָּל שֶׁהוּא הוֹלֵךְ קוֹלוֹ עָמֵם אֲבָל כָּאן כָּל שֶׁהוּא הוֹלֵךְ קוֹלוֹ מַגְבִּיהַּ, וְלָמָּה כָּךְ, מִתְּחִלָּה לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ. מֹשֶׁה יְדַבֵּר, רַבִּי אֱלִיעֶזֶר אוֹמֵר, מִנַּיִן אַתָּה אוֹמֵר שֶׁאֵין הַקָּדוֹשׁ בָּרוּךְ הוּא מְדַבֵּר עַד שֶׁמֹּשֶׁה אוֹמֵר לוֹ דַּבֵּר, שֶׁכְּבָר קִבְּלוּ עֲלֵיהֶן בָּנֶיךָ, לְכַךְ נֶאֱמַר מֹשֶׁה יְדַבֵּר. אָמַר לוֹ רַבִּי עֲקִיבָא, בְּוַדַּאי כֵּן הוּא הַדָּבָר, וּמַה תַּלְמוּד לוֹמַר מֹשֶׁה יְדַבֵּר, אֶלָּא מְלַמֵּד שֶׁנָּתַן כֹּחַ וּגְבוּרָה בְּמֹשֶׁה וְהָיָה הַקָּדוֹשׁ בָּרוּךְ הוּא מְסַיְּעוֹ. בְּקוֹל וּבִנְעִימָה שֶׁהָיָה מֹשֶׁה שׁוֹמֵעַ, בּוֹ הָיָה מַשְׁמִיעַ אֶת יִשְׂרָאֵל, לְכָךְ נֶאֱמַר מֹשֶׁה יְדַבֵּר.

אָמַר רַבִּי שִׁמְעוֹן בֶּן פָּזִי, מִנַּיִן לַמְּתַרְגֵּם שֵׁאֵינוֹ רַשַּׁאי לְהַגְבִּיהַּ קוֹלוֹ יוֹתֵר מִן הַקּוֹרֵא, שֶׁנֶּאֱמַר מֹשֶׁה יְדַבֵּר וְהָאֱלֹהִים יַעֲנֶנּוּ בְקוֹל, שֶׁאֵין תַּלְמוּד לוֹמַר בְקוֹל וּמַה תַּלְמוּד לוֹמַר בְקוֹל אֶלָּא בְּקוֹלוֹ שֶׁל מֹשֶׁה. תַּנְיָא נַמִּי הָכִי אֵין הַמְּתַרְגֵּם רַשַּׁאי לְהַגְבִּיהַּ קוֹלוֹ יוֹתֵר מִן הַקּוֹרֵא, וְאִם אִי אֶפְשָׁר לַמְּתַרְגֵּם לְהַגְבִּיהַּ קוֹלוֹ כְּנֶגֶד הַקּוֹרֵא, יַנְמִיךְ הַקּוֹרֵא קוֹלוֹ וְיִקְרָא.

{pפסוק כp}  וַיֵּרֶד ה' עַל הַר סִינַי, יְרִידָה הַשִּׁשִּׁית שֶׁיָּרַד לְסִינַי בְּשִׁשָּׁה בְּסִיוָן, וְנִגְלָה עָלָיו, וּמִמְקוֹמוֹ נִתְלַשׁ הַר סִינַי וְנִפְתְּחוּ הַשָּׁמַיִם וְנִכְנַס רֹאשׁ הָהָר בְּתוֹךְ הַשָּׁמַיִם, וְהָעֲרָפֶל מְכַסֶּה אֶת הָהָר, וְהַקָּדוֹשׁ בָּרוּךְ הוּא יוֹשֵב עַל כִּסְאוֹ וְרַגְלָיו עוֹמְדוֹת עַל הָעֲרָפֶל, שֶׁנֶּאֱמַר (תהלים יח, י) "וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו".

אָמַר רַב יוֹסֵף, לְעוֹלָם יִלְמַד אָדָם מִדַּעַת קוֹנוֹ, שֶׁהֲרֵי הִנִּיחַ הַקָּדוֹשׁ בָּרוּךְ הוּא כָּל הֶהָרִים וְהַגְּבָעוֹת, וְהִשְׁרָה שְׁכִינָתוֹ עַל הַר סִינַי, וְהִנִּיחַ כָּל אִילָנוֹת טוֹבוֹת, וְהִשְׁרָה שְׁכִינָתוֹ בַּסְּנֶה. כְּתִיב  "אֶת דַּכָּא וּשְׁפַל רוּחַ" וְגוֹ', רַב הוּנָא וְרַב חִסְדָּא חָד אָמַר, אֲנִי אֶת דַּכָּא וּשְׁפַל רוּחַ, וְחָד אָמַר אִתִּי דַּכָּא וּשְׁפַל רוּחַ, וּמִסְתַּבְּרָא כְּמַאן דְאָמַר אֲנִי אֶת דַּכָּא וּשְׁפַל רוּחַ, שֶׁהֲרֵי הַקָּדוֹשׁ בָּרוּךְ הוּא הִנִּיחַ הָרִים וּגְבָעוֹת וְהִשְׁרָה שְׁכִינָתוֹ עַל הַר סִינַי וְיָרַד לְמַטָּה, וְלֹא גָּבַהּ הַר סִינַי לְמַעְלָה.

כָּתוּב אֶחָד וְאָמַר (להלן כ, יט) "כִּי מִן הַשָּׁמַיִם דִּבַּרְתִּי עִמָּכֶם", וְכָתוּב אֶחָד אוֹמֵר וַיֵּרֶד ה' עַל הַר סִינַי אֶל רֹאשׁ הָהָר, כֵּיצַד יִתְקַיְּמוּ שְׁנֵי כְּתוּבִין הַלָּלוּ, בָּא הַכָּתוּב הַשְּׁלִישִׁי וְהִכְרִיעַ  "מִן שָׁמַיִם הִשְׁמִיעֲךָ אֶת קֹלוֹ" וְגוֹ', דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, כְּתִיב וַיֵּרֶד ה' עַל הַר סִינַי, מְלַמֵּד שֶׁהִרְכִּין וְכוּ'. רַבִּי אוֹמֵר, וַיֵּרֶד ה' עַל הַר סִינַי, יָכוֹל כְּמַשְׁמָעוֹ, אַמְרֵת, וּמָה אִם אֶחָד (אָמַר) מִמְּשַׁמְּשֵׁי שַׁמָּשִׁין (וכ') [הֲרֵי הוּא בָּא בִּמְקוֹמוֹ וְשֶׁלֹּא בִּמְקוֹמוֹ קַל וָחֹמֶר הַקָּדוֹשׁ בָּרוּךְ הוּא].

הֲרֵי הוּא אוֹמֵר וַיֵּרֶד ה' עַל הַר סִינַי, שׁוֹמֵעַ אֲנִי עַל כֻּלּוֹ, תַּלְמוּד לוֹמַר עַל רֹאשׁ הָהָר, יָכוֹל מַמָּשׁ שֶׁיָּרַד הַכָּבוֹד וְהִצִּיעוֹ עַל הַר סִינַי, תַּלְמוּד לוֹמַר (להלן כ, יט) "כִּי מִן הַשָּׁמַיִם דִּבַּרְתִּי עִמָּכֶם" מְלַמֵּד שֶׁהִרְכִּין הַמָּקוֹם הַשָּׁמַיִם הַתַּחְתּוֹנִים וּשְׁמֵי שָׁמַיִם הָעֶלְיוֹנִים עַל רֹאשׁ הָהָר וְיָרַד,  הַכָּבוֹד וְהִצִּיעָן עַל גַּבֵּי הַר סִינַי, כְּאָדָם שֶׁמַּצִּיעַ אֶת הַכָּר עַל גַּבֵּי הַמִּטָּה, וּכְאָדָם שֶׁמְּדַבֵּר מֵעַל גַּבֵּי הַכָּר, שֶׁנֶּאֱמַר (ישעיה סד, א) "כִּקְדוֹחַ אֵשׁ הֲמָסִים" וְגוֹ', רַבִּי יוֹסֵי אוֹמֵר, הֲרֵי הוּא אוֹמֵר (תהלים קטו, טז) "הַשָּׁמַיִם שָׁמַיִם לַה'"

מֵעוֹלָם לֹא יָרְדָה שְׁכִינָה לְמַטָּה, וְלֹא עָלוּ מֹשֶׁה וְאֵלִיָּהוּ לַמָּרוֹם, שֶׁנֶּאֱמַר (שם) "הַשָּׁמַיִם שָׁמַיִם לַה'" וְגוֹ'. וְהַכְּתִיב וַיֵּרֶד ה' עַל הַר סִינַי, לְמַעְלָה מֵעֲשָׂרָה, וְהַכְּתִיב  "וְעָמְדוּ רַגְלָיו בַּיּוֹם הַהוּא עַל הַר הַזֵּיתִים", לְמַעְלָה מֵעֲשָׂרָה. וְהַכְּתִיב (לעיל פסוק ג) "וּמֹשֶׁה עָלָה אֶל הָאֱלֹהִים", לְמַטָּה מֵעֲשָׂרָה. וְהַכְּתִיב  "מְאַחֵז פְּנֵי (כִסֵּא) [כִסֵּה"] וְגוֹ' וְאָמַר רַבִּי תַּנְחוּם, מְלַמֵּד שֶׁפֵּירֵשׂ הַקָּדוֹשׁ בָּרוּךְ הוּא מִזִּיו שְׁכִינָתוֹ וַעֲנָנוֹ עָלָיו, דְּאִשְׁתַּרְבֵּב לֵיהּ לְכִסֵּא עַד עֲשָׂרָה וְנָקִיט בָּהּ.

{pפסוק כאp}  וַיֹּאמֶר ה' אֶל מֹשֶׁה רֵד הָעֵד בָּעָם, הַסְהֵד בָּעָם פֶּן יְהֶרְסוּ, שֶׁמָּא יִדָּחֲקוּ לִרְאוֹת. וְנָפַל מִמֶּנּוּ רָב, מְלַמֵּד שֶׁנִּתְּנָה רְשׁוּת לַשְּׁלוּחִין לְחַבֵּל, דָּבָר אַחֵר אֲפִילוּ רָב אֶחָד מֵהֶן שֶׁיִּפֹּל הֲרֵי הוּא כְּכֻלָּן, מְלַמֵּד שֶׁאַף אֶחָד מְעַכֵּב עַל יְדֵי כֻּלָּם, יְחִידִי שֶׁיִּפֹּל מֵהֶן הֲרֵי הוּא כְּנֶגֶד כָּל מַעֲשֵׂה בְּרֵאשִׁית, שֶׁנֶּאֱמַר (זכריה ט, א) "כִּי לַה' עֵין אָדָם" וְגוֹ'.

{pפסוק כבp}  וְגַם הַכֹּהֲנִים הַנִּגָּשִׁים, יָכוֹל הַכֹּהֲנִים בִּכְלַל הָעָם, תַּלְמוּד לוֹמַר (לעיל פסוק י) "לֵךְ אֶל הָעָם" אֵין הַכֹּהֲנִים בִּכְלַל הָעָם, שֶׁנֶּאֱמַר  "וְעַל הַכֹּהֲנִים וְעַל כָּל עַם הַקָּהָל יְכַפֵּר", וְאוֹמֵר (דברים יח, ג) "וְזֶה יִהְיֶה מִשְׁפַּט הַכֹּהֲנִים מֵאֵת הָעָם", אֵין הַכֹּהֲנִים בִּכְלַל הָעָם, וְאֵיזֶה הֵן הַכֹּהֲנִים, נָדָב וַאֲבִיהוּא, וּכְשֶׁהוּא אוֹמֵר וְגַם, אַף הַזְּקֵנִים עִמָּהֶם.

{rרמז רפהr}  תַּנְיָא וְגַם הַכֹּהֲנִים הַנִּגָּשִׁים אֶל ה' יִתְקַדָּשׁוּ, רַבִּי יְהוֹשֻׁעַ בֶּן קָרְחָה אוֹמֵר, זוֹ פְּרִישַׁת בְּכוֹרוֹת, רַבִּי אוֹמֵר, זָוּ פְּרִישַׁת נָדָב וַאֲבִיהוּא, בִּשְׁלָמָא לְרַבִּי הַיְינוּ דִּכְתִיב (ויקרא י, ג) "הוּא אֲשֶׁר דִּבֵּר ה' לֵאמֹר בִּקְרֹבַי אֶקָּדֵשׁ", אֶלָּא לְרַבִּי יְהוֹשֻׁעַ דְּאָמַר זוֹ פְּרִישַׁת בְּכוֹרוֹת, פְּרִישַׁת נָדָב וַאֲבִיהוּא הֵיכָא רְמִיזָא, "וְנֹעַדְתִּי שָׁמָּה לִבְנֵי יִשְׂרָאֵל וְנִקְדָּשׁ בִּכְבֹדִי", אַל תִּקְרִי בִּכְבֹדִי אֶלָּא (בכבודי) [בִּמְכֻבָּדַי], דָּבָר זֶה רְמָזוֹ הַקָּדוֹשׁ בָּרוּךְ הוּא לְמֹשֶׁה וְלֹא יָדַע עַד שֶׁמֵּתוּ בָּנָיו שֶׁל אַהֲרֹן.

{pפסוק כג-כדp}  וַיֹּאמֶר ה' אֵלָיו לֶךְ רֵד וְעָלִיתָ וְגוֹ', יָפֶה אָמַרְתָּ, זֶה שֶׁהָיָה רַבִּי יְהוּדָה אוֹמֵר מִנַּיִן אַתָּה אוֹמֵר שֶׁאָמַר הַמָּקוֹם לְמֹשֶׁה הֲרֵינִי אוֹמֵר לְךָ דָּבָר וְאַתָּה מַחֲזִירֵנִי וַאֲנִי מוֹדֶה לְךָ, שֶׁיְּהוּ יִשְׂרָאֵל אוֹמְרִים גָּדוֹל מֹשֶׁה שֶׁהוֹדָה לוֹ הַמָּקוֹם, רַבִּי אוֹמֵר אֵין אָנוּ יְכוֹלִין לַעֲשׂוֹת לְמֹשֶׁה גָּדוֹל אֶלָּא אִם כֵּן עָשִׂינוּ לְהַקָּדוֹשׁ בָּרוּךְ הוּא שֶׁחָזַר בִּדְבָרָיו, אֲבָל מְזָרְזִין אֶת הָאָדָם בִּשְׁעַת לִמּוּד, וּמְזָרְזִין אוֹתוֹ בִּשְׁעַת מַעֲשֶׂה. וְעָלִיתָ אַתָּה וְאַהֲרֹן עִמָּךְ וְהַכֹּהֲנִים וְהָעָם, יָכוֹל הַכֹּל יַעֲלוּ תַּלְמוּד לוֹמַר וְהָעָם אַל יֶהֶרְסוּ לַעֲלֹת אֶל ה', יָכוֹל יַעֲלוּ אַף הַכֹּהֲנִים עִמְּךָ, תַּלְמוּד לוֹמַר וְעָלִיתָ אַתָּה אֱמֹר מֵעַתָּה, מָה אַתָּה עוֹשֶׂה מְחִיצָה לְעַצְמְךָ, אַף הֵן מְחִיצָה לְעַצְמָן, וְהָעָם כָּל עִקָּר אַל יַעֲלוּ. אַל יֶהֶרְסוּ לַעֲלֹת וְגוֹ', שֶׁמָּא יַתְרִיעוּ.

{pפסוק כהp}  וַיֹּאמֶר אֲלֵהֶם אָמַר לָהֶם מִיָּד וְלֹא עִכֵּב. דָּבָר אַחֵר וַיֹּאמֶר אֲלֵהֶם אָמַר לָהֶם הֱווּ מְקַבְּלִין מַלְכוּת שָׁמַיִם בְּשִׂמְחָה. דָּבָר אַחֵר אָמַר לָהֶם הֱיוּ אוֹמְרִים עַל הֵן הֵן וְעַל לָאו לָאו.

~ פרק כ

{pפסוק אp}  וַיְדַבֵּר אֱלֹהִים אֵין אֱלֹהִים אֶלָּא דַּיָּן לִפָּרַע וְנֶאֱמָן לְשַׁלֵּם שָׂכָר. אֵת כָּל הַדְּבָרִים מְלַמֵּד שֶׁאָמַר הַמָּקוֹם עֲשֶׂרֶת הַדִּבְּרוֹת בְּדִבּוּר אֶחָד מַה שֶּׁאִי אֶפְשָׁר לְבָשָׂר וָדָם לוֹמַר כֵּן, שֶׁנֶּאֱמַר אֵת כָּל הַדְּבָרִים וּמַה תַּלְמוּד לוֹמַר אָנֹכִי וְלֹא יִהְיֶה לְךָ אֶלָּא מְלַמֵּד שֶׁאָמַר הַמָּקוֹם עֲשֶׂרֶת הַדִּבְּרוֹת בְּדִבּוּר אֶחָד וְחָזַר וּפְרָטָן דִּבּוּר דִּבּוּר בִּפְנֵי עַצְמוֹ. שׁוֹמֵעַ אֲנִי אַף כָּל הַדִּבְּרוֹת שֶׁבַּתּוֹרָה נֶאֱמְרוּ בְּדִבּוּר אֶחָד תַּלְמוּד לוֹמַר הָאֵלֶּה, הַדְּבָרִים הָאֵלֶּה נֶאֶמְרוּ בְּדִבּוּר אֶחָד וּשְׁאַר הַדִּבְּרוֹת שֶׁבַּתּוֹרָה נֶאֶמְרוּ דִּבּוּר דִּבּוּר בִּפְנֵי עַצְמוֹ.

לֵאמֹר, מְלַמֵּד שֶׁהָיוּ אוֹמְרִים עַל הֵן הֵן וְעַל לָאו לָאו דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, עַל הֵן הֵן וְעַל לָאו הֵן. דָּבָר אַחֵר לֵאמֹר, צֵא וֶאֱמֹר לָהֶם לְיִשְׂרָאֵל וַהֲשִׁיבֵנִי מַה הֵן אוֹמְרִים. וּמִנַּיִן שֶׁהָיָה מֹשֶׁה מֵשִׁיב דְּבָרִים לִפְנֵי הַגְּבוּרָה שֶׁנֶּאֱמַר (לעיל פסוק ח) וַיָּשֶׁב מֹשֶׁה אֶת דִּבְרֵי הָעָם אֶל ה'. וּמֶה הָיוּ דִּבְרֵי הָעָם, אָמְרוּ  "כֹּל אֲשֶׁר דִּבֶּר ה' נַעֲשֶׂה וְנִשְׁמָע", וּמִנַּיִן שֶׁהַמָּקוֹם הוֹדָה לְדִבְרֵיהֶם, שֶׁנֶּאֱמַר (דברים ה, כה) "וַיֹּאמֶר ה' אֵלַי הֵיטִיבוּ אֶת אֲשֶׁר דִבֵּרוּ" .

וַיְדַבֵּר אֱלֹהִים אֵת כָּל הַדְּבָרִים, אָמַר רַבִּי יִצְחָק, מִתְחִלַּת בְּרִיָּתוֹ שֶׁל עוֹלָם (תהלים קיט, קס) "רֹאשׁ דְּבָרְךָ אֱמֶת", אֵין כָּל בְּרִיָּה חֲלוּקָה לוֹמַר שְׁתֵּי רָשֻׁיּוֹת נָתְנוּ אֶת הַתּוֹרָה, שְׁתֵּי רָשֻׁיּוֹת בָּרְאוּ אֶת הָעוֹלָם, (בראשית א, א) "בְּרֵאשִׁית בָּרְאוּ" אֵין כְּתִיב כָּאן, אֶלָּא "בְּרֵאשִׁית בָּרָא", וַיְדַבְּרוּ אֵין כְּתִיב כָּאן, אֶלָּא וַיְדַבֵּר אֱלֹהִים.

וַיְדַבֵּר אֱלֹהִים אֵת כָּל הַדְּבָרִים, מַה שֶּׁאִי אֶפְשָׁר לַפֶּה לוֹמַר וְאִי אֶפְשָׁר לָאֹזֶן לִשְׁמֹעַ, וְאוֹמֵר  "אַחַת דִּבֶּר אֱלֹהִים שְׁתַּיִם זוּ שָׁמָעְתִּי", וְאוֹמֵר (ירמיה כג, כט) "הֲלוֹא כֹה דְּבָרִי כָּאֵשׁ", וְאוֹמֵר (במדבר יב, ד) "צְאוּ שְׁלָשְׁתְּכֶם אֶל אֹהֶל מוֹעֵד", מְלַמֵּד שֶׁשְּׁלָשְׁתָּן נִקְרְאוּ בְּדִבּוּר אֶחָד.

{pפסוק בp} {rרמז רפוr}  אָנֹכִי ה' אֱלֹהֶיךָ, זֶה שֶׁאָמַר הַכָּתוּב (תהלים סח, יח) "רֶכֶב אֱלֹהִים רִבֹּתַיִם אַלְפֵי שִׁנְאָן". אָמַר רַבִּי אַבְדִּימִי דְּמִן חֵיפָא, שָׁנִיתִי בְּמִשְׁנָתִי, שֶׁיָּרַד הַקָּדוֹשׁ בָּרוּךְ הוּא בְּסִינַי בְּעֶשְׂרִים וּשְׁתַּיִם אֶלֶף כִּתּוֹת שֶׁל מַלְאֲכֵי הַשָּׁרֵת, אָמַר רַבִּי בֶּרֶכְיָה הַכֹּהֵן בְּרַבִּי, כְּמַחֲנֵה לְוִיָּה, שֶׁצָּפָה הַקָּדוֹשׁ בָּרוּךְ הוּא שֶׁהֵן עוֹמְדִין בְּמוּמֵיהֶן לְכָךְ יָרְדוּ עֶשְׂרִים וּשְׁתַּיִם אֶלֶף כְּמַחֲנֵה לְוִיָּה. דָּבָר אַחֵר "רֶכֶב אֱלֹהִים" מְלַמֵּד שֶׁיָּרַד הַקָּדוֹשׁ בָּרוּךְ הוּא בְּעֶשְׂרִים וּשְׁתַּיִם אֶלֶף מֶרְכָּבוֹת וְכָל מֶרְכָּבָה וּמֶרְכָּבָה שֶׁרָאָה יְחֶזְקֵאל, "אַלְפֵי שִׁנְאָן", אָמַר רַבִּי תַּנְחוּם בַּר חַנִּילַאי, עַד מָקוֹם שֶׁהַסּוֹפִיטוֹם יָכוֹל לְחַשֵּׁב. (כִּי לִי כָל הָאָרֶץ מִילֵי מִילֵי אָרֶץ).

אָמַר רַבִּי אֶלְעָזָר בֶּן פְּדָת וְכֻלָּן יָרְדוּ שְׁנוּנִים לְכַלּוֹת שׂוֹנְאֵיהֶן שֶׁל יִשְׂרָאֵל שֶׁאִלּוּ לֹא קִבְּלוּ אֶת הַתּוֹרָה הָיוּ מְכַלִּין אוֹתָן. אָמַר רַבִּי לֵוִי  "ה' בָם" מִי שֶׁרוֹאֶה פְּנֵי מֶלֶךְ אֵינוֹ מֵת, שֶׁנֶּאֱמַר (משלי טז, טו) "בְּאוֹר פְּנֵי מֶלֶךְ חַיִּים". דָּבָר אַחֵר "רֶכֶב אֱלֹהִים" אָמַר רַבִּי אֶלְעָזָר בֶּן פְּדָת, מַהוּ "אַלְפֵי שִׁנְאָן", הַנָּאִין וּמְשֻׁבָּחִין, וְאַף עַל פִּי כֵן "ה' בָם" מְסוּיָּים בֵּינֵיהֶן, אָמְרָה כְּנֶסֶת יִשְׂרָאֵל  "דּוֹדִי צַח וְאָדוֹם", מֶלֶךְ בָּשָׂר וָדָם יוֹצֵא לְקוּמְפִּין כַּמָּה נָאִים כַּיּוֹצֵא בּוֹ, כַּמָּה גִּבּוֹרִים כַּיּוֹצֵא בּוֹ, כַּמָּה קַוָּוצִים כַּיּוֹצֵא בּוֹ, אֲבָל הַקָּדוֹשׁ בָּרוּךְ הוּא אֵינוֹ כֵן, בְּשָׁעָה שֶׁבָּא לְסִינַי נָטַל עִמּוֹ מַלְאֲכֵי הַשָּׁרֵת הַנָּאִים וּמְשֻׁבָּחִין שֶׁהָיוּ בֵּינֵיהֶן. אָמַר רַבִּי יְהוּדָה בַּרַבִּי סִימוֹן, מַאי דִּכְתִיב (דברים לג, ב) "הוֹפִיעַ מֵהַר פָּארָן וְאָתָה מֵרִבֲבֹת קֹדֶשׁ", אוֹת הוּא בְּתוֹךְ רִבְבוֹת קֹדֶשׁ, בְּשָׁעָה שֶׁבָּא לְסִינַי. דָּבָר אַחֵר "רֶכֶב אֱלֹהִים" אָמַר רַבִּי אֶלְעָזָר בֶּן פְּדָת, בְּמָקוֹם שֶׁיֵּשׁ אוּכְלוּסִין יֵשׁ דֹּחַק, אֲבָל בְּסִינַי כְּשֶׁבָּא הַקָּדוֹשׁ בָּרוּךְ הוּא יָרְדוּ עִמּוֹ אֶלֶף אֲלָפִים וְרִבֵּי רְבָבוֹת, אַף עַל פִּי כֵן הָיָה לָהֶם רֵיוַח, שֶׁנֶּאֱמַר "אַלְפֵי שִׁנְאָן" כְּמָה דְאַתְּ אָמֵר (ירמיה מח, יא) "שַׁאֲנָן מוֹאָב מִנְּעוּרָיו". רַבִּי אֶלְעָזָר בֶּן עֲזַרְיָה וְרַבִּי אֶלְעָזָר הַמּוֹדָעִי אֶחָד מֵהֶן אוֹמֵר וּמַחֲזִיק הָיָה הָהָר, אֶלָּא אָמַר לוֹ הַקָּדוֹשׁ בָּרוּךְ הוּא הַאֲרֵךְ הַרְחֵב וְקַבֵּל בְּנֵי אֲדוֹנֶיךָ, וְאֶחָד אוֹמֵר כְּשֶׁיָּשׁוּב הַקָּדוֹשׁ בָּרוּךְ הוּא לִירוּשָׁלַיִם הוּא מַחֲזִיר אֶת הַגָּלֻיּוֹת לְתוֹכָהּ, שֶׁנֶּאֱמַר  "אֵלֶּה מֵרָחוֹק יָבֹאוּ" יְכוֹלָה הִיא לְהַחֲזִיק אֶלָּא אָמַר לָהּ הַקָּדוֹשׁ בָּרוּךְ הוּא (שם נד, ב) "הַרְחִיבִי מְקוֹם אָהֳלֵךָ". "ה' בָם" אָמַר רֵישׁ לָקִישׁ טַבְלָא יֵשׁ לוֹ עַל לִבּוֹ שֶׁל כָּל מַלְאַךְ וּמַלְאָךְ וּשְׁמוֹ שֶׁל הַקָּדוֹשׁ בָּרוּךְ הוּא מְשֻׁתָּף בִּשְׁמוֹ שֶׁל מַלְאָךְ, מִיכָאֵל גַּבְרִיאֵל רְפָאֵל. "ה' בָם" אַדְנוּתוֹ בָּהֶם וְאַל תֹּאמַר בָּהֶם בִּלְבַד, אֶלָּא אַף בְּשָׁעָה שֶׁבָּא לִיתֵּן תּוֹרָתוֹ בַּלָּשׁוֹן הַזֶּה נְתָנָהּ וּפָתַח בּוֹ אָנֹכִי ה' אֱלֹהֶיךָ.

זֶה שֶׁאָמַר הַכָּתוּב (תהלים נ, ז) "שִׁמְעָה עַמִּי וַאֲדַבֵּרָה". אָמַר רַבִּי חָמָא בַּר יִצְחָק "שִׁמְעָה עַמִּי" שֶׁאֲדַבְּרָה שֶׁיְּהֵא לִי פִּתְחוֹן פֶּה לְקַטְרֵג לְשָׂרֵי אֻמּוֹת הָעוֹלָם, דָּבָר אַחֵר "שִׁמְעָה עַמִּי" לְשֶׁעָבַר עַד שֶׁלֹּא קִבַּלְתֶם הַתּוֹרָה שִׁמְכֶם יִשְׂרָאֵל כִּשְׁמוֹתָם שֶׁל אֻמּוֹת הָעוֹלָם, (בראשית י, ז) "סְבָא וַחֲוִילָה וְסַבְתָּה וְרַעְמָה וְסַבְתְּכָא", מִשֶּׁקִּבַּלְתֶּם אֶת הַתּוֹרָה עַמִּי,  "אֱלֹהִים אֱלֹהֶיךָ אָנֹכִי". רַבִּי יוֹחָנָן אָמַר "אֱלֹהֶיךָ אָנֹכִי" דַּיָּין אֲנִי, פַּטְרוֹנְךָ אֲנִי. וְרֵישׁ לָקִישׁ אָמַר מַה הַפַּטְרוֹן מוֹעִיל אֵצֶל הַדַּיָּן "אֱלֹהִים אֱלֹהֶיךָ אָנֹכִי". אָמַר רַבִּי יְהוּדָה בַּר שָׁלוֹם בְּיִשְׂרָאֵל הוּא מְדַבֵּר, לֹא בִּשְׁבִיל שֶׁקָּרָאתִי אֶתְכֶם אֱלֹהִים (תהלים פב, ו) "אֲנִי אָמַרְתִּי אֱלֹהִים אַתֶּם", "אֱלֹהֶיךָ אָנֹכִי".

"לֹא תְּהוּ מְלַגְלְגִין בַּתּוֹרָה שֶׁנָּתַתִּי לָכֶם, אָנֹכִי לְשׁוֹן נוֹטָרִיקוֹן "אָ"נָא "נַ"פְשִׁי "כְּ"תָבִית "יְ"הָבִית. רַבָּנַן אָמְרִין "יְ"הִיבָה "כְּ"תִיבָה "נְ"עִימָה "אֲ"מִירָה, אָמַר רַבִּי בֶּרֶכְיָה, "אֲ"נָא "נְ"הוֹרָךְ "כְּ"לִילָך "יְ"אוּתָךְ, אֵימָתַי, כְּשֶׁתְּקַבֵּל עֲשֶׂרֶת דִּבְּרוֹת.

אָנֹכִי, רַבִּי אָסָא אוֹמֵר עֶשֶׂרִים וְשִׁשָּׁה דּוֹרוֹת הָיָה אָלֶ"ף קוֹרֵא תַּגָּר לִפְנֵי הַקָּדוֹשׁ בָּרוּךְ הוּא לוֹמַר אֲנִי רִאשׁוֹן שֶׁל אוֹתִיּוֹת וְלֹא בָּרָאתָ בִּי אֶת הָעוֹלָם אֶלָּא בְּבֵי"ת,  "בְּרֵאשִׁית בָּרָא אֱלֹהִים". אָמַר לוֹ הַקָּדוֹשׁ בָּרוּךְ הוּא, חַיֶּיךָ שֶׁאֲנִי פּוֹרֵעַ לְךָ, תּוֹרָה נִבְרֵאת לְפָנַי עַד שֶׁלֹּא נִבְרָא הָעוֹלָם אַלְפַּיִם שָׁנָה, וּכְשֶׁאָבֹא לִיתֵּן תּוֹרָה לְיִשְׂרָאֵל אֵינִי פּוֹתֵחַ אֶלָּא בָּךְ, שֶׁנֶּאֱמַר אָנֹכִי ה' אֱלֹהֶיךָ. אָמַר רַבִּי נֶחֱמְיָה, מַהוּ אָנֹכִי, לְשׁוֹן מִצְרִי הוּא, מָשָׁל לְמֶלֶךְ בָּשָׁר וָדָם שֶׁנִּשְׁבָּה בְּנוֹ וְעָשָׂה יָמִים הַרְבֵּה אֵצֶל הַשַּׁבָּאִין, לָבַשׁ אָבִיו נְקָמָה וְהָלַךְ אֶצְלוֹ וְהֵבִיאוֹ וּבָא לְהָשִיחַ עִמּוֹ בִּלְשׁוֹנָן שֶׁל שַׁבָּאִין. כָּךְ הַקָּדוֹשׁ בָּרוּךְ הוּא, עָשׂוּ יִשְׂרָאֵל בְּמִצְרַיִם כָּל אוֹתָן הַשָּׁנִים וְלָמְדוּ שִׂיחָתָן שֶׁל מִצְרַיִם, כְּשֶׁגְּאָלָן הַקָּדוֹשׁ בָּרוּךְ הוּא וּבָא לִיתֵּן לָהֶן אֶת הַתּוֹרָה אָמַר הַקָּדוֹשׁ בָּרוּךְ הוּא הֲרֵינִי מֵשִׂיחַ עִמָּהֶן בִּלְשׁוֹן מִצְרִי, אָנֹכִי אנוך.

דָּבָר אַחֵר לְפִי שֶׁנִּרְאָה לָהֶם הַקָּדוֹשׁ בָּרוּךְ הוּא בַּיָּם, כְּגִבּוֹר עוֹשֵה מִלְחָמָה, וְנִרְאָה לָהֶם בְּסִינַי כְּסוֹפֵר מְלַמֵּד תּוֹרָה, וְנִרְאָה לָהֶן בִּימֵי דָּנִיֵּאל, כְּזָקֵן מָלֵא רַחֲמִים, אָמַר לָהֶם הַקָּדוֹשׁ בָּרוּךְ הוּא לֹא בִּשְׁבִיל שֶׁאַתֶּם רוֹאִים אוֹתִי דְּמוּיוֹת הַרְבֵּה אֶלָּא אֲנִי הוּא שֶׁבַּיָּם אֲנִי הוּא שֶׁבְּסִינַי. אָנֹכִי ה' אֱלֹהֶיךָ, אָמַר רַבִּי חִיָּיא בַּר אַבָּא לְפִי כָּל עֵסֶק וְעֵסֶק, וְכָל דָּבָר וְדָבָר, הָיָה נִרְאָה לָהֶם, בַּיָּם כְּגִבּוֹר עוֹשֵׂה מִלְחָמָה, וְנִרְאָה לָהֶם בְּסִינַי כְּסוֹפֵר מְלַמֵּד תּוֹרָה, וְנִרְאָה לָהֶם בִּימֵי שְׁלֹמֹה לְפִי מַעֲשֵׂיהֶן (שה"ש ה, טו) "מַרְאֵהוּ כַּלְּבָנוֹן בַּחוּר כָּאֲרָזִים" וְנִרְאָה לָהֶם בִּימֵי דָּנִיֵּאל כְּזָקֵן מְלַמֵּד תּוֹרָה שֶׁכֵּן נָאֶה תּוֹרָה לִהְיוֹת יוֹצְאָה מִפִּי זְקֵנִים.

דָּבָר אַחֵר אָנֹכִי ה' אֱלֹהֶיךָ, אָמַר רַבִּי חֲנִינָא בַּר פַּפָּא, נִרְאָה לָהֶם הַקָּדוֹשׁ בָּרוּךְ הוּא פָּנִים זוֹעֲפוֹת, פָּנִים מַסְבִּירוֹת, פָּנִים בֵּינוֹנִיּוֹת, פָּנִים שׂוֹחֲקוֹת. פָּנִים זוֹעֲפוֹת לְמִקְרָא, כְּשֶׁאָדָם מְלַמֵּד בְּנוֹ תּוֹרָה צָרִיךְ לְלַמְּדוֹ בְּאֵימָה. פָּנִים בֵּינוֹנִיּוֹת, לְמִשְׁנָה. פָּנִים מַסְבִּירוֹת, לְתַלְמוּד. פָּנִים שׂוֹחֲקוֹת, לְאַגָּדָה. אָמַר לָהֶם הַקָּדוֹשׁ בָּרוּךְ הוּא אַף עַל פִּי שֶׁאַתֶּם רוֹאִים כָּל הַדְּמוּיוֹת הַלָּלוּ אָנֹכִי ה' אֱלֹהֶיךָ, אָמַר רַבִּי לֵוִי נִרְאָה לָהֶם הַקָּדוֹשׁ בָּרוּךְ הוּא כְּאִיקוּנִין זוֹ שֶׁמַּרְאָה פָּנִים לְכָל צַד, אֶלֶף בְּנֵי אָדָם מַבִּיטִין בָּהּ וְהִיא מַבֶּטֶת בְּכֻלָּן. כָּךְ הַקָּדוֹשׁ בָּרוּךְ הוּא כְּשֶׁהָיָה מְדַבֵּר, כָּל אֶחָד מִיִּשְׂרָאֵל הָיָה אוֹמֵר עִמִּי הַדִּבּוּר מְדַבֵּר. "אָנֹכִי ה' אֱלֹהֵיכֶם" אֵין כְּתִיב כָּאן, אֶלָּא אָנֹכִי ה' אֱלֹהֶיךָ.

אָמַר רַבִּי יוֹסֵי בַּר חֲנִינָא, לְפִי כֹּחוֹ שֶׁל כָּל אֶחָד וְאֶחָד הָיָה הַדִּבּוּר מְדַבֵּר עִמּוֹ. וְאַל תִּתְמַהּ, הַמָּן שֶׁהָיָה יוֹרֵד לְיִשְׂרָאֵל כָּל אֶחָד וְאֶחָד הָיָה טוֹעֲמוֹ לְפִי כֹּחוֹ, הַתִּינוֹקוֹת לפִי כֹּחָן, כְּשֵׁם שֶׁהַתִּינוֹק הַזֶּה יוֹנֵק מִשְּׁדֵי אִמּוֹ, כָּךְ הָיָה טַעְמָן, שֶׁנֶּאֱמַר (במדבר יא, ח) "וְהָיָה טַעְמוֹ כְּטַעַם לְשַׁד הַשָּׁמֶן", הַבַּחוּרִים לְפִי כֹּחָן, שֶׁנֶּאֱמַר  "וְלַחְמִי אֲשֶׁר נָתַתִּי לָךְ (לֶחֶם) [סֹלֶת] וָשֶׁמֶן וּדְבַשׁ הֶאֱכַלְתִּיךְ", וְהַזְּקֵנִים לְפִי כֹּחָן, שֶׁנֶּאֱמַר (לעיל טז, לא) "וְטַעְמוֹ כְּצַפִּיחִת בִּדְבַשׁ", וּמָה אִם הַמָּן כָּל אֶחָד וְאֶחָד הָיָה טוֹעֵם לְפִי כֹּחוֹ, הַדִּבּוּר עַל אַחַת כַּמָּה וְכַמָּה. אָמַר דָּוִד (תהלים כט, ד) "קוֹל ה' בַּכֹּחַ", "בְכֹחוֹ" אֵין כְּתִיב כָּאן, אֶלָּא "בַּכֹּחַ", בְּכֹחוֹ שֶׁל כָּל אֶחָד. אָמַר לָהֶם הַקָּדוֹשׁ בָּרוּךְ הוּא לֹא בִּשְׁבִיל שֶׁאַתֶּם שׁוֹמְעִין קוֹלוֹת הַרְבֵּה [יֵשׁ אֱלוֹהוּת הַרְבֵּה] אֶלָּא הֱווּ יוֹדְעִים שֶׁאֲנִי הוּא אָנֹכִי ה' אֱלֹהֶיךָ.

לָמָּה לֹא [נִכְתְּבוּ] עֲשֶׂרֶת הַדִּבְּרוֹת מִתְּחִלַּת הַתּוֹרָה. מָשְׁלוּ מָשָׁל לְמַה הַדָּבָר דּוֹמֶה, לְמֶלֶךְ שֶׁנִּכְנַס לִמְדִינָה אָמַר לָהֶם אֶמְלֹךְ עֲלֵיכֶם, אָמְרוּ לוֹ כְּלוּם עָשִׂיתָ לָנוּ טוֹבָה שֶׁתִּמְלֹךְ עָלֵינוּ, מֶה עָשָׂה, בָּנָה לָהֶם אֶת הַחוֹמָה, וְהִכְנִיס לָהֶם אֶת הַמַּיִם, עָשָׂה לָהֶם מִלְחָמוֹת, אָמַר לָהֶם אֶמְלֹךְ עֲלֵיכֶם, אָמְרוּ לוֹ הֵן הֵן. כָּךְ הוֹצִיא הַקָּדוֹשׁ בָּרוּךְ הוּא אֶת יִשְׂרָאֵל מִמִּצְרַיִם, קָרַע לָהֶם אֶת הַיָּם, הוֹרִיד לָהֶם אֶת הַמָּן, הֵגִיז לָהֶם אֶת הַשְּׂלָו, הֶעֱלָה לָהֶם אֶת הַבְּאֵר, עָשָׂה לָהֶם מִלְחֶמֶת עֲמָלֵק, אָמַר לָהֶם אֶמְלֹךְ עֲלֵיכֶם, אָמְרוּ לוֹ הֵן הֵן. רַבִּי אוֹמֵר לְהוֹדִיעַ שִׁבְחָן שֶׁל יִשְׂרָאֵל, שֶׁכְּשֶׁעָמְדוּ כֻּלָּן לִפְנֵי הַר סִינַי לְקַבֵּל אֶת הַתּוֹרָה הוּשְׁווּ כֻּלָּן לֵב אֶחָד לְקַבֵּל מַלְכוּת שָׁמַיִם בְּשִׂמְחָה, וְלֹא עוֹד אֶלָּא שֶׁהָיוּ מִשְׁתַּעְשְׁעִין [נ"א מִתְמַשְׁכְּנִין] זֶה עַל זֶה וּכְשֶׁנִּגְלָה הַקָּדוֹשׁ בָּרוּךְ הוּא לִכְרוֹת בְּרִית עִמָּהֶן עַל הַסְּתָרִים, שֶׁנֶּאֱמַר (דברים כט, כח) "הַנִּסְתָּרֹת לַה' אֱלֹהֵינוּ" אָמְרוּ לוֹ עַל הַגְּלוּיִן אָנוּ כּוֹרְתִין בְּרִית עִמְּךָ, וְאֵין אָנוּ כּוֹרְתִין בְּרִית עִמְּךָ עַל הַנִּסְתָּרוֹת, שֶׁלֹּא יְהֵא אֶחָד חוֹטֵא בַּסֵּתֶר וִיהֵא הַצִּבּוּר מִסְתַּכֵּן  בּוֹ.

אָנֹכִי ה' אֱלֹהֶיךָ, שֶׁלֹּא לִיתֵּן פִּתְחוֹן פֶּה לְאֻמּוֹת הָעוֹלָם לוֹמַר שְׁתֵּי רָשֻׁיּוֹת הֵן, אֶלָּא אָנֹכִי ה' אֱלֹהֶיךָ. אֲנִי הוּא בְּמָרָה, וַאֲנִי הוּא עַל הַיָּם, וַאֲנִי בְּסִינַי, אֲנִי לֶעָתִיד לָבֹא. (שם לב, לט) "רְאוּ עַתָּה כִּי אֲנִי אֲנִי הוּא",  "וְעַד זִקְנָה אֲנִי הוּא" וְגוֹ', (שם מד, ו) "כֹּה אָמַר ה' מֶלֶךְ יִשְׂרָאֵל וְגֹאֲלוֹ וְגוֹ' אֲנִי רִאשׁוֹן" וְגוֹ' (שם מא, ד) "אֲנִי ה' רִאשׁוֹן וְאֶת אַחֲרֹנִים אֲנִי הוּא". אָמַר רַבִּי נָתָן מִכָּאן תְּשׁוּבָה לְאֶפִּיקוֹרְסִין שֶׁהָיוּ אוֹמְרִים שְׁתֵּי רָשֻׁיּוֹת הֵם, אֶלָּא כְּשֶׁעָמַד הַקָּדוֹשׁ בָּרוּךְ הוּא וְאָמַר אָנֹכִי ה' אֱלֹהֶיךָ מִי עָמַד וּמוֹחֶה כְּנֶגְדּוֹ, וְאִם תֹּאמַר בְּמַטְמוֹנִיּוֹת הָיָה הַדָּבָר הַזֶּה, הֲלֹא כְּבָר נֶאֱמַר  "לֹא (מֵרֹאשׁ) בַסֵּתֶר דִּבַּרְתִּי", לֹא נִתְּנָה פַּנְגַּס, וְכֵן הוּא אוֹמֵר (שם) "אֲנִי ה' דֹּבֵר צֶדֶק מַגִּיד מֵישָׁרִים".

דָּבָר אַחֵר אָנֹכִי ה' אֱלֹהֶיךָ, כְּשֶׁעָמַד הַקָּדוֹשׁ בָּרוּךְ הוּא וְאָמַר אָנֹכִי ה' אֱלֹהֶיךָ, הָיוּ הֶהָרִים וְהַגְּבָעוֹת מִתְרַגְּשִׁין, וּבָא תָּבוֹר וְחֶרְמוֹן מִבֵּית אֵלִים, וְכַרְמֶל מֵאַסְּפַּנְיָא, שֶׁנֶּאֱמַר (ירמיה מו, יח) "חַי אֲנִי נְאֻם הַמֶּלֶךְ ה' צְבָאוֹת שְׁמוֹ כִּי כְּתָבוֹר בֶּהָרִים" וְגוֹ'. זֶה אוֹמֵר אֲנִי נִקְרֵאתִי, וְזֶה אוֹמֵר אֲנִי נִקְרֵאתִי, וְכֵיוָן שֶׁשָּׁמְעוּ מִפִּיךָ אֲשֶׁר הוֹצֵאתִיךָ מֵאֶרֶץ מִצְרַיִם, עָמַד כָּל אֶחָד וְאֶחָד בִּמְקוֹמוֹ, וְאָמַר לֹא עָסַק אֶלָּא עִם מִי שֶׁהוֹצִיא מִמִּצְרַיִם.

דָּבָר אַחֵר אָנֹכִי ה' אֱלֹהֶיךָ, כְּשֶׁעָמַד הַמָּקוֹם וְאָמַר אָנֹכִי ה' אֱלֹהֶיךָ, הָיָה אֶרֶץ חָלָה, שֶׁנֶּאֱמַר  "ה' בְּצֵאתְךָ מִשֵּׂעִיר" וְגוֹ' וְאוֹמֵר (שם ה) "הָרִים נָזְלוּ מִפְּנֵי ה'" וְאוֹמֵר  "קוֹל ה' בַּכֹּחַ קוֹל ה' בֶּהָדָר קוֹל ה' יָחִיל" וְגוֹ' "קוֹל ה' שֹׁבֵר אֲרָזִים קוֹל ה' יְחוֹלֵל אַיָּלוֹת" עַד שֶׁנִּתְמַלְּאוּ בָּתֵּיהֶן מִזִּיו הַשְּׁכִינָה. בְּאוֹתָהּ שָׁעָה נִתְכַּנְּסוּ כָּל אֻמּוֹת הָעוֹלָם וּבָאוּ אֵצֶל בִּלְעָם וְאָמְרוּ לוֹ שֶׁמָּא מַבּוּל מֵבִיא לָעוֹלָם, אָמַר לָהֶם כְּבָר נִשְׁבַּע הַמָּקוֹם שֶׁאֵינוֹ מֵבִיא מַבּוּל, שֶׁנֶּאֱמַר (ישעיה נד, ט) "כִּי מֵי נֹחַ זֹאת לִי אֲשֶׁר נִשְׁבַּעְתִּי" וְגוֹ'. אָמְרוּ לוֹ שֶׁמָּא מַבּוּל שֶׁל מַיִם אֵינוֹ מֵבִיא אֲבָל מֵבִיא מַבּוּל שֶׁל אֵשׁ, אָמַר לָהֶם לֹא מַבּוּל שֶׁל מַיִם וְלֹא מַבּוּל שֶׁל אֵשׁ הוּא מֵבִיא, אֶלָּא הַקָּדוֹשׁ בָּרוּךְ הוּא רוֹצֶה לִיתֵּן תּוֹרָה לְעַמּוֹ, שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן". כֵּיוָן שֶׁשָּׁמְעוּ אֶת הַדָּבָר הַזֶּה, פָּנוּ כֻּלָּן וְהָלְכוּ אִישׁ אִישׁ לִמְקוֹמוֹ. וּלְפִיכָךְ נִתְבְּעוּ אֻמּוֹת הָעוֹלָם בַּתּוֹרָה שֶׁלֹּא לִיתֵּן פִּתְחוֹן פֶּה לָאֻמּוֹת אִלּוּ נִתְבַּעְנוּ כְּבָר קִבַּלְנוּ עָלֵינוּ, הֲרֵי שֶׁנִּתְבְּעוּ וְלֹא קִבְּלוּ עֲלֵיהֶם.  "וַיֹּאמֶר ה' מִסִּינַי בָּא" נִגְלָה עַל בְּנֵי עֵשָׂו הָרָשָׁע וְאָמַר לָהֶם מְקַבְּלִים אַתֶּם עֲלֵיכֶם אֶת הַתּוֹרָה, אָמְרוּ לוֹ מַה כְּתִיב בָּהּ אָמַר לָהֶם (להלן פסוק יג) "לֹא תִרְצַח", אָמְרוּ לוֹ הוּא יְרֻשָּׁה שֶׁהוֹרִישׁ לָנוּ אָבִינוּ (בראשית כז, מ) "וְעַל חַרְבְּךָ תִחְיֶה". נִגְלָה עַל בְּנֵי עַמּוֹן וּמוֹאָב אָמַר לָהֶם מְקַבְּלִים אֶת הַתּוֹרָה אָמְרוּ לוֹ מַה כְּתִיב בָּהּ אָמַר לָהֶם (להלן פסוק יג) "לֹא תִנְאָף", אָמְרוּ לוֹ וַהֲלֹא כֻּלָּן בְּנֵי מְנָאֲפִים הֵן, שֶׁנֶּאֱמַר  "וַתַּהֲרֶיןָ שְׁתֵּי בְנוֹת לוֹט מֵאֲבִיהֶן". נִגְלָה עַל בְּנֵי יִשְׁמָעֵאל אָמַר לָהֶם מְקַבְּלִין אַתֶּם עֲלֵיכֶם הַתּוֹרָה, אָמְרוּ לוֹ מַה כְּתִיב בָּהּ, אָמַר לָהֶם (להלן פסוק יג) "לֹא תִגְנֹב", אָמְרוּ לוֹ זוֹ בְּרָכָה שֶׁנָּתַן לָנוּ אָבִינוּ, שֶׁנֶּאֱמַר  "וְהוּא יִהְיֶה פֶּרֶא אָדָם" וּכְתִיב (שם מ, טו) "כִּי גֻּנֹב גֻּנַבְתִּי", וּכְשֶׁבָּא אֵצֶל יִשְׂרָאֵל (דברים לג, ב) "מִימִינוֹ אֵשׁ דָּת לָמוֹ", פָּתְחוּ כֻּלָּם וְאָמְרוּ  "כֹּל אֲשֶׁר דִּבֶּר ה' נַעֲשֶׂה וְנִשְׁמָע". וְכֵן הוּא אוֹמֵר (חבקוק ג, ו) "עָמַד וַיְמֹדֵד אֶרֶץ רָאָה וַיַּתֵּר גּוֹיִם". רַבִּי (ישמעאל) [שִׁמְעוֹן] בֶּן אֶלְעָזָר אוֹמֵר, וּמַה בְּשֶׁבַע מִצְוֹת שֶׁנִּצְטַוּוּ בְּנֵי נֹחַ לֹא יָכְלוּ לַעֲמֹד בָּהֵן, עַל אַחַת כַּמָּה וְכַמָּה בְּכָל הַמִּצְוֹת שֶׁבַּתּוֹרָה. מָשָׁל לְמֶלֶךְ שֶׁהָיוּ לוֹ שְׁנֵי אַפּוֹטְרוֹפִין אֶחָד מְמֻנֶּה עַל אוֹצָר שֶׁל כֶּסֶף וְשֶׁל זָהָב, וְאֶחָד מְמֻנֶּה עַל אוֹצָרוֹת שֶׁל תֶּבֶן, נֶחְשָׁד זֶה שֶׁהָיָה מְמֻנֶּה עַל אוֹצָר שֶׁל תֶּבֶן, וְהָיָה מִתְרַעֵם עַל שֶׁלֹּא מִנּוּ אוֹתוֹ עַל אוֹצָר שֶׁל כֶּסֶף וְשֶׁל זָהָב, אָמְרוּ לוֹ רֵיקָה, אִם עַל אוֹצָר שֶׁל תֶּבֶן נֶחְשַׁדְתָּ, הֵיאַךְ יַאֲמִינוּ אוֹתְךָ עַל אוֹצָר שֶׁל זָהָב וָכֶסֶף. וַהֲרֵי דְּבָרִים קַל וָחֹמֶר וּמַה בְּשֶׁבַע מִצְוֹת שֶׁנִּצְטַוּוּ בְּנֵי נֹחַ לֹא יָכְלוּ לַעֲמוֹד בָּהֶן, עַל אַחַת כַּמָּה וְכַמָּה בְּכָל הַמִּצְוֹת שֶׁבַּתּוֹרָה.

וּמִפְּנֵי מַה לֹּא נִתְּנָה תּוֹרָה בָּאֶרֶץ יִשְׂרָאֵל, שֶׁלֹּא יְהֵא פִּתְחוֹן פֶּה לְאֻמּוֹת הָעוֹלָם לוֹמַר, לְפִי שֶׁנִּתְּנָה תּוֹרָה בְּאַרְצוֹ לְפִיכָךְ לֹא קִבַּלְנוּ עָלֵינוּ. דָּבָר אַחֵר שֶׁלֹּא לְהַטִּיל מַחֲלֹקֶת בֵּין הַשְּׁבָטִים, שֶׁלֹּא יְהֵא זֶה אוֹמֵר בְּאַרְצִי נִתְּנָה תּוֹרָה, וְזֶה אוֹמֵר בְּאַרְצִי נִתְּנָה תּוֹרָה, לְפִיכָךְ נִתְּנָה תּוֹרָה בַּמִּדְבָּר, דִּימוּס בְּפַרְהֶסְיָא בִּמְקוֹם הֶפְקֵר. בִּשְׁלֹשָׁה דְּבָרִים נִמְשְׁלָה תּוֹרָה, בְּמִדְבָּר, בְּאֵשׁ, וּבְמַיִם, לוֹמַר לְךָ מָה אֵלּוּ חִנָּם, אַף דִּבְרֵי תּוֹרָה חִנָּם לְכֹל בָּאֵי עוֹלָם.

אֲשֶׁר הוֹצֵאתִיךָ מִבֵּית עֲבָדִים, עֲבָדִים לִמְלָכִים הָיוּ. אוֹ אֵינוֹ אֶלָּא עֲבָדִים לַעֲבָדִים הָיוּ, כְּשֶׁהוּא אוֹמֵר (דברים ז, ח) "וַיִּפְדְךָ מִבֵּית עֲבָדִים מִיַּד פַּרְעֹה מֶלֶךְ מִצְרָיִם", הֲוֵי עֲבָדִים לִמְלָכִים הָיוּ, וְלֹא עֲבָדִים לַעֲבָדִים. דָּבָר אַחֵר מִבֵּית עֲבָדִים, מִבֵּית עוֹבְדֵי עֲבוֹדַת אֱלִילִים.

{pפסוק גp}  לֹא יִהְיֶה לְךָ אֱלֹהִים אֲחֵרִים, לְמַה נֶאֱמַר, לְפִי שֶׁנֶּאֱמַר אָנֹכִי ה' אֱלֹהֶיךָ, מָשָׁל לְמֶלֶךְ בָּשָׂר וָדָם שֶׁנִּכְנַס לִמְדִינָה אָמְרוּ לוֹ עֲבָדָיו גְּזֹר עֲלֵיהֶם גְּזֵרוֹת, אָמַר לָהֶם לִכְשֶׁיַּקְבְּלוּ מַלְכוּתִי אֶגְזֹר עֲלֵיהֶן גְּזֵרוֹת, שֶׁאִם מַלְכוּתִי אֵין מְקַבְּלִין, גְּזֵרָתִּי הֵיאַךְ מְקַיְּימִין. כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל, אָנֹכִי ה' אֱלֹהֶיךָ לֹא יִהְיֶה לְךָ אֱלֹהִים אֲחֵרִים, אֲנִי הוּא שֶׁקִּבַּלְתֶּם מַלְכוּתִי עֲלֵיכֶם בְּמִצְרַיִם, אָמְרוּ לוֹ הֵן הֵן, כְּשֵׁם שֶׁקִּבַּלְתֶּם מַלְכוּתִי, כָּךְ קַבְּלוּ גְּזֵרוֹתַי, לֹא יִהְיֶה לְךָ אֱלֹהִים אֲחֵרִים. רַבִּי שִׁמְעוֹן בַּר יוֹחַאי אוֹמֵר, הוּא שֶׁנֶּאֱמַר לְהַלָּן (ויקרא יח, ב) "אֲנִי ה' אֱלֹהֵיכֶם כְּמַעֲשֵׂה אֶרֶץ מִצְרַיִם" וְגוֹ' אֲנִי הוּא שֶׁקִּבַּלְתֶּם מַלְכוּתִי עֲלֵיכֶם בְּסִינַי קַבְּלוּ גְּזֵרוֹתַי.

דָּבָר אַחֵר לֹא יִהְיֶה לְךָ לָמָּה נֶאֱמַר, לְפִי שֶׁהוּא אוֹמֵר  "לֹא תַעֲשֶׂה לְךָ פֶסֶל וְכָל תְּמוּנָה" אֵין לִי אֶלָּא שֶׁלֹּא יַעֲשֶׂה, הֶעָשׂוּי כְּבָר מִנַּיִן שֶׁלֹּא יְקַיֵּם, תַּלְמוּד לוֹמַר לֹא יִהְיֶה לְךָ אֱלֹהִים אֲחֵרִים, וְכִי אֱלָהוּת הֵן וַהֲלֹא כְּבָר נֶאֱמַר (ישעיה לז, יט) "וְנָתֹן אֶת אֱלֹהֵיהֶם בָּאֵשׁ כִּי לֹא אֱלֹהִים הֵמָּה", וּמַה תַּלְמוּד לוֹמַר אֱלֹהִים אֲחֵרִים, אֶלָּא שֶׁאֲחֵרִים קוֹרְאִים אוֹתָם אֱלֹהִים. דָּבָר אַחֵר אֱלֹהִים אֲחֵרִים שֶׁהֵם מְאַחֲרִים אֶת הַטּוֹבָה מִלָּבֹא בָּעוֹלָם. דָּבָר אַחֵר אֱלֹהִים אֲחֵרִים שֶׁהֵן עוֹשִׂים אֶת עוֹבְדֵיהֶם אֲחֵרִים. דָּבָר אַחֵר שֶׁהֵן אֲחֵרִים לְעוֹבְדֵיהֶם, וְכֵן הוּא אוֹמֵר ("הֵן) [אַף] יִצְעַק אֵלָיו וְלֹא יַעֲנֵה(וּ) (וּ)מִצָּרָתוֹ לֹא (יוֹשִׁיעוֹ) [יוֹשִׁיעֶנּוּ"].

רַבִּי יוֹסֵי אוֹמֵר, אֱלֹהִים אֲחֵרִים לָמָּה נֶאֱמַר, שֶׁלֹּא לִיתֵּן פִּתְחוֹן פֶּה לְאֻמּוֹת הָעוֹלָם לוֹמַר אִלּוּ נִקְרְאוּ בִּשְׁמוֹ כְּבָר הָיָה בָּהֵן צֹרֶךְ, הֲרֵי נִקְרְאוּ בִּשְׁמוֹ וְאֵין בָּהֵן צֹרֶךְ. אֵימָתַי נִקְרְאוּ בִּשְׁמוֹ, בִּימֵי אֱנוֹשׁ בֶּן שֵׁת, שֶׁנֶּאֱמַר  "אָז הוּחַל לִקְרֹא בְשֵׁם ה'", בְּאוֹתָהּ שָׁעָה עָלָה אוֹקְיָנוֹס וְהֵצִיף שְׁלִישׁוֹ שֶׁל עוֹלָם, אָמַר הַקָּדוֹשׁ בָּרוּךְ הוּא, אַתֶּם עֲשִׂיתֶם מַעֲשֶׂה חָדָשׁ וּקְרָאתֶם עַצְמְכֶם אֱלָהוּת, אַף אֲנִי אֶעֱשֶׂה מַעֲשֶׂה חָדָשׁ וְאֶקְרָא עַצְמִי ה', וְכֵן הוּא אוֹמֵר (עמוס ט, ו) "הַקֹּרֵא לְמֵי הַיָּם וַיִּשְׁפְּכֵם עַל פְּנֵי הָאָרֶץ ה' שְׁמוֹ". רַבִּי אֶלְעָזָר הַמּוֹדָעִי אוֹמֵר, אֱלֹהִים אֲחֵרִים, שֶׁהֵם מְחַדְּשִׁים לָהֶם אֱלוֹהוּת בְּכָל יוֹם. הָא כֵּיצַד הָיָה לוֹ שֶׁל זָהָב וְנִצְרָךְ לוֹ, עוֹשֵׂהוּ שֶׁל כֶּסֶף. נִצְרָךְ לוֹ עוֹשֵׂהוּ שֶׁל נְחֹשֶׁת. וְכֵן בַּרְזֶל, וְשֶׁל בְּדִיל, וְשֶׁל עֹפֶרֶת, שֶׁנֶּאֱמַר (דברים לב, יז) "חֲדָשִׁים מִקָּרֹב בָּאוּ". רַבִּי יִצְחָק אָמַר, אִלּוּ בָּאנוּ לְפָרֵשׁ כָּל שֵׁם אֱלִילִים לֹא הָיָה מַסְפִּיק לָהֶן כָּל עוֹרוֹת שֶׁבָּעוֹלָם.

רַבִּי חֲנִינָא בֶּן אַנְטִיגְנוֹס אוֹמֵר, בֹּא וּרְאֵה לָשׁוֹן שֶׁתָּפְסָה תּוֹרָה לַמֹּלֶךְ, כָּל שֶׁתַּמְלִיכֶנּוּ עָלֶיךָ אֲפִילוּ קֵיסָם אֶחָד. רַבִּי אוֹמֵר, אֱלֹהִים אֲחֵרִים, שֶׁהֵן אַחֲרוֹנִים לְמִי שֶׁהוּא אַחֲרוֹן בְּמַעֲשִׂים, וּמִי אַחֲרוֹן שֶׁבְּמַעֲשִׂים, זֶה הַקּוֹרֵא אוֹתָן אֱלוֹהוּת. עַל פָּנַי לָמָּה נֶאֱמַר, שֶׁלֹּא לִיתֵּן פִּתְחוֹן פֶּה לְיִשְׂרָאֵל לוֹמַר לֹא נִצְטַוָּה עַל עֲבוֹדַת אֱלִילִים אֶלָּא מִי שֶׁיָּצָא מִמִּצְרַיִם, לְכָךְ נֶאֱמַר עַל פָּנַי, לוֹמַר לְךָ מָה אֲנִי חַי וְקַיָּם לְעוֹלָם וּלְעוֹלְמֵי עוֹלָמִים, אַף אַתָּה לֹא בִּנְךָ וְלֹא בֶּן בִּנְךָ לֹא תַּעֲבֹד עֲבוֹדַת אֱלִילִים עַד סוֹף כָּל הַדּוֹרוֹת.

{pפסוק דp}  לֹא תַעֲשֶׂה לְךָ פֶסֶל וְכָל תְּמוּנָה, יָכוֹל לֹא יַעֲשֶׂה לוֹ גְּלוּפָה אֲבָל יַעֲשֶׂה לוֹ אֲטוּמָה, תַּלְמוּד לוֹמַר וְכָל תְּמוּנָה. יָכוֹל לֹא יַעֲשֶׂה לוֹ אֲטוּמָה אֲבָל יַעֲשֶׂה לוֹ מַטַּע, תַּלְמוּד לוֹמַר  "לֹא תִטַּע לְךָ אֲשֵׁרָה". [יָכוֹל] לֹא יִטַּע לוֹ מַטַּע אֲבָל יַעֲשֶׂה שֶׁל עֵץ, תַּלְמוּד לוֹמַר (שם) "כָּל עֵץ". [יָכוֹל] לֹא יַעֲשֶׂה שֶׁל עֵץ אֲבָל יַעֲשֶׂה לוֹ שֶׁל אֶבֶן, תַּלְמוּד לוֹמַר (ויקרא כו, א) "וְאֶבֶן מַשְׂכִּית" וְכוֹ'. יָכוֹל לֹא יַעֲשֶׂה לוֹ שֶׁל אֶבֶן, אֲבָל יַעֲשֶׂה לוֹ שֶׁל כֶּסֶף וְשֶׁל זָהָב, תַּלְמוּד לוֹמַר (להלן פסוק כ) "אֱלֹהֵי כֶסֶף וֶאלֹהֵי זָהָב לֹא תַעֲשׂוּ לָכֶם", לֹא יַעֲשֶׂה לֹא שֶׁל כֶּסֶף וְלֹא שֶׁל זָהָב. יָכוֹל לֹא יַעֲשֶׂה לוֹ שֶׁל כֶּסֶף וְשֶׁל זָהָב אֲבָל יַעֲשֶׂה לוֹ שֶׁל נְחֹשֶׁת וְשֶׁל בַּרְזֶל וְשֶׁל בְּדִיל וְשֶׁל עֹפֶרֶת, תַּלְמוּד לוֹמַר  "אֱלֹהֵי מַסֵּכָה לֹא תַעֲשֶׂה לָךְ". יָכוֹל [לֹא] יַעֲשֶׂה לוֹ דְּמוּת כָּל פֶּסֶל [אֲבָל יַעֲשֶׂה לוֹ כָּל סֶמֶל], תַּלְמוּד לוֹמַר (דברים ד, טז) "פֶּן תַּשְׁחִתוּן וַעֲשִׂיתֶם לָכֶם פֶּסֶל תְּמוּנַת כָּל סָמֶל". יָכוֹל לֹא יַעֲשֶׂה דְּמוּת כָּל סֶמֶל אֲבָל יַעֲשֶׂה לוֹ דְּמוּת בְּהֵמָה חַיָּה וָעוֹף, תַּלְמוּד לוֹמַר  "תַּבְנִית כָּל בְּהֵמָה אֲשֶׁר בָּאָרֶץ תַּבְנִית כָּל צִפּוֹר". יָכוֹל לֹא יַעֲשֶׂה לוֹ דְּמוּת כָּל אֵלֶּה אֲבָל יַעֲשֶׂה לוֹ דְּמוּת דָּגִים וַחֲגָבִים שְׁקָצִים וּרְמָשִׂים, תַּלְמוּד לוֹמַר (שם יח) "תַּבְנִית כָּל רֹמֵשׂ בָּאֲדָמָה תַּבְנִית כָּל דָּגָה אֲשֶׁר בַּמָּיִם". יָכוֹל לֹא יַעֲשֶׂה לוֹ דְּמוּת כָּל אֵלֶּה, אֲבָל יַעֲשֶׂה לוֹ דְּמוּת חַמָּה וּלְבָנָה כּוֹכָבִים וּמַזָּלוֹת תַּלְמוּד לוֹמַר (שם יט) "וּפֶן תִּשָּׂא עֵינֶיךָ הַשָּׁמַיְמָה וְגוֹ'. יָכוֹל לֹא יַעֲשֶׂה דְּמוּת כָּל אֵלֶּה, אֲבָל יַעֲשֶׂה דְּמוּת מַלְאָכִים כְּרוּבִים וְאוֹפַנִּים, תַּלְמוּד לוֹמַר אֲשֶׁר בַּשָּׁמַיִם. אִי אֲשֶׁר בַּשָּׁמַיִם, יָכוֹל  דְּמוּת חַמָּה וּלְבָנָה וְכוֹכָבִים, תַּלְמוּד לוֹמַר מִמַּעַל, לֹא דְּמוּת מַלְאָכִים וְלֹא דְּמוּת כּוֹכָבִים וְלֹא דְּמוּת חַמָּה וּלְבָנָה. יָכוֹל לֹא יַעֲשֶׂה דְּמוּת כָּל אֵלֶּה, אֲבָל יַעֲשֶׂה תְּהוֹם חֹשֶׁךְ, תַּלְמוּד לוֹמַר וַאֲשֶׁר בַּמַּיִם מִתַּחַת לָאָרֶץ, לְהָבִיא אֶת הַבָּבוּאָה, דִּבְרֵי רַבִּי עֲקִיבָא. וְיֵשׁ אוֹמְרִים לְהָבִיא אֶת הַשַּׁבְרִירִין. כָּל כָּךְ רָדַף הַכָּתוּב אַחַר יֵצֶר הָרַע שֶׁלֹּא לִיתֵּן מָקוֹם לַאֲמַתְלָאָה שֶׁל הֶתֵּר.

שָׁנוּ רַבּוֹתֵינוּ, דְּמוּת צוּרוֹת לְבָנוֹת הָיוּ לְרַבָּן גַּמְלִיאֵל עַל הַטַּבְלָא בַּכֹּתֶל, שֶׁבָּהֶן הָיָה מַרְאֶה לַהֶדְיוֹטוֹת, כָּזֶה רְאִיתֶם אוֹ כָּזֶה רְאִיתֶם. וּמִי שָׁרֵי, וְהַכְּתִיב (להלן פסוק כ) "לֹא תַעֲשׂוּן אִתִּי" לֹא תַעֲשׂוּן כִּדְמוּת שַׁמָּשַׁי הַמְּשַׁמְּשִׁין לְפָנַי. אָמַר אַבַּיֵּי לֹא אָסְרָה תּוֹרָה אֶלָּא שַׁמָּשִׁין שֶׁאֶפְשָׁר לַעֲשׂוֹתָן כְּמוֹתָן, כִּדְתַנְיָא לֹא יַעֲשֶׂה אָדָם בַּית תַּבְנִית הֵיכָל וְכוּ', וְהַתָּנְיָא "לֹא תַעֲשׂוּן אִתִּי" כִּדְמוּת שַׁמָּשַׁי הַמְּשַׁמְּשִׁין לְפָנַי בַּמָּרוֹם, לֹא אָסְרָה תּוֹרָה אֶלָּא דְּמוּת אַרְבַּע פָּנִים בַּהֲדֵי הֲדָדֵי, אֶלָּא מֵעַתָּה פַּרְצוּף אָדָם לְחוּדֵיהּ לִישְׁתָּרִי, אֲלָמָּה תְּנָן כָּל הַפַּרְצוּפִין מֻתָּרִין חוּץ מִשֶּׁל אָדָם, אָמַר קְרָא, "לֹא תַעֲשׂוּן אִתִּי", לֹא תַעֲשׂוּן אוֹתִי. וּמַלְאָכִים מִי שָׁרֵי וְהַתָנְיָא לֹא תַעֲשׂוּן כִּדְמוּת שַׁמָּשַׁי, כְּגוֹן חַיּוֹת הַקֹּדֶשׁ וּמַלְאֲכֵי הַשָּׁרֵת וְאוֹפַנִּים וּשְׂרָפִים. לֹא אָסְרָה תּוֹרָה אֶלָּא שַׁמָּשִׁין שֶׁבַּמָּדוֹר הָעֶלְיוֹן. וְשֶׁבַּמָּדוֹר הַתַּחְתּוֹן מִי שָׁרֵי, וְהַתָּנְיָא אֲשֶׁר בַּשָּׁמַיִם לְרַבּוֹת חַמָּה וּלְבָנָה כּוֹכָבִים וּמַזָּלוֹת, מִמַּעַל לְרַבּוֹת מַלְאֲכֵי הַשָּׁרֵת. כִּי תַּנְיָא הַהִיא לְעָבְדָן. לְעָבְדָן אֲפִילוּ שִׁלְשׁוּל קָטָן נַמֵּי, אֵין הֲכִי נַמִי וּמִסֵּיפָא דִּקְרָא אָתִי, דְּתַנְיָא, אֲשֶׁר בָּאָרֶץ לְרַבּוֹת הָרִים וּגְבָעוֹת יַמִּים וּנְחָלִים אֲפִיקִים וְגֵאָיוֹת, מִתַּחַת לְרַבּוֹת שִׁלְשׁוּל קָטָן. [וַעֲשִׂיָּה גְּרֵידָא מִי שָׁרֵי], שַׁאנִי רַבָּן גַּמְלִיאֵל דְּאֲחֵרִים עָשׂוּ לוֹ, וְהָא רַב יְהוּדָה דַּאֲחֵרִים עָשׂוּ לוֹ וְאָמַר לֵיהּ שְׁמוּאֵל סַמִי עֵינֵיהּ דְּדֵין, הָתָם חוֹתָמָהּ בּוֹלֵט הֲוָה, חַיְישִׁינַן לַחֲשָׁדָא, דְּתַנְיָא טַבַּעַת שֶׁחוֹתָמָהּ בּוֹלֵט אָסוּר לְהַנִּיחָהּ, וּמִי חַיְישִׁינַן לַחֲשָׁדָא, וְהָא בֵּי כְּנִישְׁתָּא דְּשָׁף וְיָתִיב בְּנָהַרְדָּעָא דַּהֲוָה בָּהּ אַנְדַּרְטָא וַהֲווּ עַיְילֵי בְּגַוָּוהּ שְׁמוּאֵל וְלֵוִי וּמַצְלוּ, רַבִּים שַׁאנִי, וְרַבָּן גַּמְלִיאֵל נָשִׂיא הֲוָה וְרַבִּים שְׁכִיחֵי בַּהֲדֵיהּ, וְאִי תֵּימָא לִפְרָקִים הֲוָה, וְאִי תֵּימָא לְהִתְלַמֵּד עֲבַד, דִּכְתִיב (דברים יח, ט) "לֹא תִלְמַד לַעֲשׂוֹת", אֲבָל אַתָּה לָמֵד לְהָבִין וּלְהוֹרוֹת.

{pפסוק ה-וp} {rרמז רפזr}  לֹא תִשְׁתַּחֲוֶה לָהֶם וְלֹא תָעָבְדֵם, לָמָּה נֶאֱמַר, לְפִי שֶׁהוּא אוֹמֵר (דברים יז, ג) "וַיֵּלֶךְ וְיַעֲבֹד אֱלֹהִים אֲחֵרִים" לְחַיֵּב עַל הָעֲבוֹדָה בִּפְנֵי עַצְמָהּ, וְעַל הִשְׁתַּחֲוָיָה בִּפְנֵי עַצְמָהּ, אוֹ לֹא יְהֵא חַיָּב עַד שֶׁיַּעֲבֹד וְיִשְׁתַּחֲוֶה, תַּלְמוּד לוֹמַר לֹא תִשְׁתַּחֲוֶה וְכוּ', לְחַיֵּב עַל הָעֲבוֹדָה בִּפְנֵי עַצְמָהּ, וְעַל הַהִשְׁתַּחֲוָויָה בִּפְנֵי עַצְמָהּ דָבָר אֲחֵר לֹא תִשְׁתַּחֲוֶה לָמָּה נֶאֱמַר, לְפִי שֶׁהוּא אוֹמֵר  "זֹבֵחַ לָאֱלֹהִים יָחֳרָם" עֹנֶשׁ שָׁמַעְנוּ, אַזְהָרָה מִנַּיִן, תַּלְמוּד לוֹמַר לֹא תִשְׁתַּחֲוֶה. וְכֵן הוּא אוֹמֵר (להלן לד, יד) "כִּי לֹא תִשְׁתַּחֲוֶה לְאֵל אַחֵר".

אִתְּמַר, הָעוֹבֵד אֱלִילִים מֵאַהֲבָה וּמִיִּרְאָה, אַבַּיֵּי אָמַר חַיָּב, דְּהָא פְּלָחָהּ, רָבָא אָמַר פָּטוּר, אִי קַבְּלֵיהּ עֲלֵהּ לֶאֱלוֹהַ אִין, וְאִי לָא לָא. אָמַר אַבַּיֵּי, מִנָּא אֲמִינָא לָהּ, דְּתַנְיָא לֹא תִשְׁתַּחֲוֶה לָהֶם, לָהֶם אֵי אַתָּה מִשְׁתַּחֲוֶה, אֲבָל אַתָּה מִשְׁתַּחֲוֶה לְאָדָם שֶׁכְּמוֹתְךָ. יָכוֹל אֲפִילוּ נֶעֱבָד כְּהָמָן, תַּלְמוּד לוֹמַר לֹא תָעָבְדֵם. וְהָא הָמָן מִיִּרְאָה הֲוָה, אָמַר רָבָא כְּהָמָן וְלֹא כְּהָמָן, כְּהָמָן דְּאִיהוּ גּוּפֵיהּ אֱלוֹהַ, וְלֹא כְּהָמָן דְּאִלּוּ הָתָם מִיִּרְאָה הָכָא לָאו מִיִּרְאָה.

אָמַר רַבִּי אַמִי, זָבַח קִטֵּר וְנִסֵּךְ בְּהֶעֱלֵם אֶחָד אֵינוֹ חַיָּב אֶלָּא אַחַת, אָמַר קְרָא לֹא תָעָבְדֵם, הַכָּתוּב עֲשָׂאָן כֻּלָּן עֲבוֹדָה אַחַת. אָמַר אַבַּיֵּי, שָׁלֹשׁ הִשְׁתַּחֲוָיוֹת בַּעֲבוֹדָה זָרָה לָמָּה, אַחַת לִכְדַרְכָּהּ, וְאַחַת לְשֶׁלֹּא כְּדַרְכָּהּ, וְאַחַת לְחַלֵּק. לִכְדַרְכָּהּ  "מֵאֵיכָה יַעַבְדוּ" נַפְקָא, אֶלָּא אַחַת לְשֶׁלֹּא כְּדַרְכָּהּ וְאַחַת כְּדַרְכָּהּ וְשֶׁלֹּא כְּדַרְכָּהּ, וְאַחַת לְחַלֵק.

אָמַר רָבָא, הַכֹּל בִּכְלַל לֹא תָעָבְדֵם, כְּשֶׁפֵּרֵט לְךָ הַכָּתוּב (ויקרא יח, ה) "וְחַי בָּהֶם" וְלֹא שֶׁיָּמוּת בָּהֶן, יָצָא אֹנֶס, הָדַר כָּתַב רַחֲמָנָא (ויקרא יח, ה) "וְלֹא תְחַלְּלוּ אֶת שֵׁם קָדְשִׁי", דַּאֲפִלּוּ אֹנֶס, וְלֹא קַשְׁיָא, הָא בְּצִנְעָא, וְהָא בְּפַרְהֶסְיָא.

כִּי אָנֹכִי ה' אֱלֹהֶיךָ אֵל קַנָּא, וְכִי אֲנִי אֱלוֹהַ שֶׁל קִנְאָה, אֲנִי שַׁלִּיט בַּקִּנְאָה וְאֵין הַקִּנְאָה שַׁלִּיטָה בִּי, אֲנִי שַׁלִּיט בַּתְּנוּמָה וְאֵין הַתְּנוּמָה שַׁלִּיטָה בִּי. וְכֵן הוּא אוֹמֵר  "הִנֵּה לָא יָנוּם וְלֹא יִישָׁן שׁוֹמֵר יִשְׂרָאֵל". דָּבָר אַחֵר בְּקִנְאָה אֲנִי נִפְרָע מֵהֶן מֵעוֹבְדֵי עֲבוֹדַת אֱלִילִים, אֲבָל חַנּוּן וְרַחוּם בִּדְבָרִים אֲחֵרִים.

{rרמז רפחr}  שָׁאֲלוּ פִילוֹסוֹפִין אֶת הַזְּקֵנִים בְּרוֹמִי, אִם אֵין רְצוֹנוֹ שֶׁל הַקָּדוֹשׁ בָּרוּךְ הוּא בֶּאֱלֹהִים אֲחֵרִים לָמָּה אֵינוֹ מְבַטְּלָם. אָמְרוּ לָהֶם, אִלּוּ לְדָבָר שֶׁאֵינוֹ צֹרֶךְ בּוֹ לָעוֹלָם הָיוּ עוֹבְדִין הָיָה מְבַטְּלוֹ, הֲרֵי הֵן עוֹבְדִין לַחַמָּה וְלַלְּבָנָה וְלַכּוֹכָבִים וְלַמַּזָּלוֹת, יְאַבֵּד עוֹלָמוֹ מִפְּנֵי הַשּׁוֹטִים. אָמְרוּ לָהֶם, אִם כֵּן יְאַבֵּד דָּבָר שֶׁאֵין צֹרֶךְ לָעוֹלָם בּוֹ וְיָנִיחַ דָּבָר שֶׁצֹּרֶךְ הָעוֹלָם בּוֹ. אָמְרוּ לָהֶם, אִם כֵּן מַחֲזִיקִין אָנוּ יְדֵי עוֹבְדֵיהֶם שֶׁל אֵלּוּ, שֶׁיְּהוּ אוֹמְרִים תֵּדְעוּ שֶׁהֵן אֱלָהוּת שֶׁהֲרֵי אֵלּוּ בָּטְלוּ וְאֵלּוּ לֹא בָּטְלוּ. שָׁאַל פִילוֹסוֹף אֶחָד אֶת הַזְּקֵנִים בְּרוֹמִי, אִם אֵין רְצוֹנוֹ שֶׁל הַקָּדוֹשׁ בָּרוּךְ הוּא בֶּאֱלֹהִים אֲחֵרִים מִפְּנֵי מָה אֵינוֹ מְבַטְּלָם וְכוּ', יְאַבֵּד עוֹלָמוֹ מִפְּנֵי הַשּׁוֹטִים אֶלָּא עוֹלָם כְּמִנְהָגוֹ הוֹלֵךְ וְשׁוֹטִים שֶׁקִּלְקְלוּ עֲתִידִים לִיתֵּן אֶת הַדִּין. דָּבָר אַחֵר הֲרֵי שֶׁגָּזַל סֵאָה שֶׁל חִטִּים וְהָלַךְ וּזְרָעָהּ בַּקַּרְקַע דִּין הוּא שֶׁלֹּא תִּצְמַח, אֶלָּא עוֹלָם כְּמִנְהָגוֹ הוֹלֵךְ וְשׁוֹטִים שֶׁקִּלְקְלוּ עֲתִידִין לִיתֵּן אֶת הַדִּין. וְכֵן הַבָּא עַל אֵשֶׁת חֲבֵרוֹ דִּין הוּא שֶׁלֹּא תִּתְעַבֵּר, אֶלָּא עוֹלָם כְּמִנְהָגוֹ נוֹהֵג וְשׁוֹטִים שֶׁקִּלְקְלוּ עֲתִידִין לִיתֵּן אֶת הַדִּין. וְהַיְינוּ דְּאָמַר רֵישׁ לָקִישׁ אָמַר הַקָּדוֹשׁ בָּרוּךְ הוּא לֹא דַיָּין לָרְשָׁעִים שֶׁעוֹשִׂין סֶלַע שֶׁלִּי פוּמְבֵּי אֶלָּא שֶׁמַּטְרִיחִין אוֹתִי וּמַחְתִימִין אוֹתִי בְּעַל כָּרְחִי בַּעֲבֵרָה, שָׁאַל פִילוֹסוֹף אֶחָד אֶת רַבָּן גַּמְלִיאֵל כְּתִיב כִּי אָנֹכִי ה' אֱלֹהֶיךָ אֵל קַנָּא, מִפְּנֵי מָה מִתְקַנֵּא בְּעוֹבְדֶיהָ וְאֵין מִתְקַנֵּא בָּהּ, אָמַר לֵיהּ מָשָׁל לְמַה הַדָּבָר דּוֹמֶה, לְמֶלֶךְ בָּשָׂר וָדָם שֶׁהָיָה לוֹ בֵּן אֶחָד, וְאוֹתוֹ הַבֵּן הָיָה מְגַדֵּל כֶּלֶב וְהֶעֱלָה לוֹ שֵׁם עַל שֵׁם אָבִיו וּכְשֶׁהוּא נִשְׁבָּע אוֹמֵר בְּחַיֵּי כֶּלֶב אָבִיו, וּכְשֶׁשָּׁמַע הַמֶּלֶךְ עַל הַבֵּן הוּא כּוֹעֵס אוֹ עַל הַכֶּלֶב הוּא כּוֹעֵס, הֱוֵי אוֹמֵר עַל הַבֵּן הוּא כּוֹעֵס. אָמַר לֵיהּ כֶּלֶב אַתָּה קוֹרֵא אוֹתָהּ וַהֲלֹא יֵשׁ בָּהּ מַמָּשׁ. אָמַר לֵיהּ מָה רָאִיתָ בָּהּ. אָמַר לֵיהּ פַּעַם אַחַת נָפְלָה דְּלֵקָה בְּעִירֵנוּ וְנִשְׂרְפָה כָּל הָעִיר כֻּלָּהּ וּבֵיתָהּ לֹא נִשְׂרַף. אָמַר לֵיהּ אֶמְשֹׁל לְךָ מָשָׁל לְמַה הַדָּבָר דּוֹמֶה, לְמֶלֶךְ בָּשָׂר וָדָם שֶׁסָרְחָה עָלָיו מְדִינָה, כְּשֶׁהוּא עוֹשֶׂה מִלְחָמָה עִם הַחַיִּים הוּא עוֹשֶׂה אוֹ עִם הַמֵּתִים הוּא עוֹשֶׂה, הֱוֵי אוֹמֵר עִם הַחַיִּים הוּא עוֹשֶׂה. אָמַר לֵיהּ כֶּלֶב אַתָּה קוֹרֵא אוֹתָהּ, מֵת אַתָּה קוֹרֵא אוֹתָהּ, אִם כֵּן יְאַבְּדֶנָּהּ מִן הָעוֹלָם, אָמַר לֵיהּ אִלּוּ לְדָבָר שֶׁאֵין צֹרֶךְ הָעוֹלָם בּוֹ הָיוּ עוֹבְדִין הָיָה מְאַבְּדָהּ, הֲרֵי הֵן עוֹבְדִים לַחַמָּה וְלַלְּבָנָה לַכּוֹכָבִים וְלַמַּזָּלוֹת לַאֲפִיקִים וְלַגֵּאָיוֹת, יְאַבֵּד עוֹלָמוֹ מִפְּנֵי הַשּׁוֹטִים, אֶלָּא עוֹלָם כְּמִנְהָגוֹ נוֹהֵג וְכוּ'. וְכֵן הוּא אוֹמֵר "אָסֹף אָסֵף כֹּל מֵעַל פְּנֵי הָאֲדָמָה אָסֵף אָדָם וּבְהֵמָה אָסֵף עוֹף הַשָּׁמַיִם וּדְגֵי הַיָּם וְהַמַּכְשֵׁלוֹת אֶת הָרְשָׁעִים", וְכִי מִפְּנֵי שֶׁהָרְשָׁעִים נִכְשָׁלִים בָּהֶם יֹאבְדוּ מִן הָעוֹלָם וְכוּ'.

{rרמז רפטr}  שָׁאַל אַגְרִיפָס שַׂר צָבָא אֶת רַבָּן גַּמְלִיאֵל, כָּתוּב בַּתּוֹרָה כִּי אָנֹכִי ה' אֱלֹהֶיךָ אֵל קַנָּא, כְּלוּם מִתְקַנֵּא אֶלָּא חָכָם בְּחָכָם גִּבּוֹר בְּגִבּוֹר עָשִׁיר בְּעָשִׁיר. אָמַר לֵיהּ אֶמְשֹׁל לְךָ מָשָׁל לְמַה הַדָּבָר דּוֹמֶה, לְאָדָם שֶׁנָּשָּׂא אִשָּׁה עַל אִשְׁתּוֹ, חֲשׁוּבָה מִמֶּנָּה אֵין מִתְקַנֵּא בָּהּ, פְּחוּתָה מִמֶּנָּה מִתְקַנֵּא בָּהּ. אָמַר לֵיהּ זוֹנִין רַבָּה לְרַבִּי עֲקִיבָא לִבִּי וְלִבְּךָ יַדְעֵי בַּעֲבוֹדַת אֱלִילִים (דליה) [דִּלֵית] בָּהּ מַשָׁשָׁא, וְהָא קָא חֲזֵינָן דְּאַזְלֵי בֵּיהּ תְּבִירֵי וְאָתוּ כִּי מְצַמְּדֵּי, אָמַר לֵיהּ אֶמְשֹׁל לְךָ מָשָׁל לְמַה הַדָּבָר דּוֹמֶה, לְאָדָם נֶאֱמָן שֶׁהָיָה בָּעוֹלָם וְכָל בְּנֵי עִירוֹ הָיוּ מַפְקִידִין אֶצְלוֹ שֶׁלֹּא בְּעֵדִים וּבָא אָדָם אֶחָד וְהִפְקִיד אֶצְלוֹ בְּעֵדִים, פַּעַם אַחַת שָׁכַח וְהִפְקִיד אֶצְלוֹ שֶׁלֹּא בְּעֵדִים, אָמְרָה לוֹ אִשְׁתּוֹ בֹּא וְנִכְפְּרֶנּוּ, אָמַר לָהּ וְכִי מִפְּנֵי שׁוֹטֶה זֶה שֶׁעָשָׂה כֵּן נְאַבֵּד אֶת אֱמוּנָתֵנוּ. אַף כָּךְ יִסּוּרִין, בְּשָׁעָה שֶׁמְּשַׁגְּרִין אוֹתָן עַל בְּנֵי אָדָם מַשְׁבִּיעִין אוֹתָן שֶׁלֹּא יֵלְכוּ אֶלָּא בְּיוֹם פְּלוֹנִי עַל יְדֵי פְּלוֹנִי וְעַל יְדֵי סַם פְּלוֹנִי, כֵּיוָן שֶׁהִגִּיעַ זְמַנּוֹ לָצֵאת הוֹלֵךְ לְבֵית פִּסְלוֹ, אוֹמְרִים יִסּוּרִין דִּין הוּא שֶׁלֹּא נֵצֵא, חוֹזְרִין וְאוֹמְרִים וְכִי מִפְּנֵי שׁוֹטֶה זֶה שֶׁעָשָׂה שֶׁלֹּא כָּהֹגֶן אָנוּ נַתִּיר אֶת שְׁבוּעָתֵנוּ. וְהַיְינוּ דְאָמַר רַבִּי יוֹחָנָן מַאי דִּכְתִיב (דברים כח, נט) "וָחֳלָיִם רָעִים וְנֶאֱמָנִים" "רָעִים" בִּשְׁלִיחוּתָם, "וְנֶאֱמָנִים" בִּשְׁבוּעָתָן. אָמַר לֵיהּ רַבָּה בַּר רַבִּי יִצְחָק לְרַבִּי יְהוּדָה, וְהָא אִכָּא בֵּית כְּסִילִים בְּאַתְרִין, דְכִי מִצְטָרֵךְ עַלְמָא לְמִטְרָא וְלֹא אָתֵי מִטְרָא שָׁחֲטוּ לֵיהּ גַּבְרָא וְאָתֵי מִטְרָא, אָמַר לֵיהּ הַשְׁתָּא אֵיכוּ שְׁכִיבוּ לָא אָמְרֵי לְכוּ הָא מִלְּתָא, דַּאֲמַר רַב מַאי דִּכְתִיב (שם ד, יט) "אֲשֶׁר חָלַק ה' אֱלֹהֶיךָ אֹתָם לְכָל הָעַמִּים", מְלַמֵּד שֶׁהֶחֱלִיקָן בִּדְבָרִים כְּדֵי לְטָרְדָן מִן הָעוֹלָם, וְהַיְינוּ דַּאֲמַר רֵישׁ לָקִישׁ מַאי דִּכְתִיב (משלי ג, לד) "אִם לַלֵּצִים הוּא יָלִיץ וְלַעֲנָוִים יִתֵּן חֵן", בָּא לִטָּמֵא פּוֹתְחִין לוֹ, בָּא לִטָּהֵר מְסַיְיעִין לוֹ.

{rרמז רצr}  תָּנוּ רַבָּנָן  "לֹא יוּמְתוּ אָבוֹת עַל בָּנִים" מַה תַּלְמוּד לוֹמַר, אִם לְלַמֵּד שֶׁלֹּא יוּמְתוּ אָבוֹת בַּעֲוֹן בָּנִים וּבָנִים בַּעֲוֹן אָבוֹת, הֲרֵי כְּבָר נֶאֱמַר (שם) "אִישׁ בְּחֶטְאוֹ יוּמָתוּ", אֶלָּא "לֹא יוּמְתוּ אָבוֹת עַל בָּנִים", בְּעֵדוּת בָּנִים. וּבָנִים בַּעֲוֹן אָבוֹת לֹא, וְהַכְּתִיב פֹּקֵד עֲוֹן אָבֹת עַל בָּנִים, הָתָם כְּשֶׁאוֹחֲזִין מַעֲשֵׂה אֲבוֹתֵיהֶם בִּידֵיהֶן, כִּדְתַּנְיָא  "וְאַף בַּעֲוֹנוֹת אֲבוֹתָם אִתָּם יִמָּקּוּ", כְּשֶׁאוֹחֲזִין מַעֲשֵׂה אֲבוֹתֵיהֶם בִּידֵיהֶן. אוֹ אֵינוֹ אֶלָּא כְּשֶׁאֵין אוֹחֲזִין, כְּשֶׁהוּא אוֹמֵר "אִישׁ בְּחֶטְאוֹ יוּמָתוּ" הֱוֵי אוֹמֵר כְּשֶׁאוֹחֲזִין מַעֲשֵׂה אֲבוֹתֵיהֶם בִּידֵיהֶם. וְלֹא, וְהַכְּתִיב (שם לז) "וְכָשְׁלוּ אִישׁ בְּאָחִיו", אִישׁ בַּעֲוֹן אָחִיו, מְלַמֵּד שֶׁכָּל יִשְׂרָאֵל עֲרֵבִים זֶה בַּזֶּה. הָתָם שֶׁהָיָה בְּיָדָם לִמְחוֹת וְלֹא מִיחוּ.

{rרמז רצאr}  אָמַר רַבִּי יוֹסֵי בֶן רַבִּי חֲנִינָא, אַרְבַּע גְּזֵרוֹת גָּזַר מֹשֶׁה עַל יִשְׂרָאֵל וּבָאוּ אַרְבָּעָה נְבִיאִים וּבִטְּלוּם. מֹשֶׁה אָמַר (דברים לג, כח) "וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב", בָּא עָמוֹס וּבִטְּלָהּ, שֶׁנֶּאֱמַר  "ה' אֱלֹהִים מִי יָקוּם יַעֲקֹב כִּי קָטֹן הוּא" וּכְתִיב (שם ו) "נִחַם ה' עַל זֹאת". מֹשֶׁה אָמַר (דברים כח, סה) "וּבַגּוֹיִם הָהֵם לֹא תַרְגִּיעַ", בָּא יִרְמִיָּה וּבִטְּלָהּ, שֶׁנֶּאֱמַר (ירמיה לא, א) "הָלֹךְ לְהַרְגִּיעוֹ יִשְׂרָאֵל". מֹשֶׁה אָמַר פֹּקֵד עֲוֹן אָבֹת עַל בָּנִים, בָּא יְחֶזְקֵאל וּבִטְּלָהּ שֶׁנֶּאֱמַר  "הַנֶּפֶשׁ הַחֹטֵאת הִיא תָמוּת". מֹשֶׁה אָמַר (ויקרא כו, לח) "וַאֲבַדְתֶּם בַּגּוֹיִם" בָּא יְשַׁעְיָה וּבִטְּלָהּ, שֶׁנֶּאֱמַר  "וְהָיָה בַּיּוֹם הַהוּא יִתָּקַע בְּשׁוֹפָר גָּדוֹל" וְגוֹ'.

{rרמז רצבr}  פּוֹקֵד עֲוֹן אָבוֹת עַל בָּנִים עַל שִׁלֵּשִׁים וְגוֹ', בִּזְמַן שֶׁהֵן אֵינָן מְסֹרָגִין, אוֹ בִּזְמַן שֶׁהֵן מְסֹרָגִין, הָא כֵּיצַד, רָשָׁע בֶּן רָשָׁע, רַבִּי נָתָן אוֹמֵר קוֹצֵץ בֶּן קוֹצֵץ, כֵּיוָן שֶׁשָּׁמַע מֹשֶׁה אֶת הַדָּבָר הַזֶּה (להלן לד, ח) "וַיְּמַהֵר מֹשֶׁה וַיִּקֹּד אָרְצָה וַיִּשְׁתָּחוּ". אָמַר חַס וְשָׁלוֹם אֵין בְּיִשְׂרָאֵל רָשָׁע בֶּן רָשָׁע. אוֹ כְּשֵׁם שֶׁמִּדַּת פֻּרְעָנוּת לְאַרְבַּע דּוֹרוֹת כָּךְ מִדַּת הַטּוֹבָה, תַּלְמוּד לוֹמַר לַאֲלָפִים. אִי לַאֲלָפִים שׁוֹמֵעַ אֲנִי מִעוּט אֲלָפִים שְׁנַיִם תַּלְמוּד לוֹמַר (דברים ז, ט) "לְאֶלֶף דּוֹר", דוֹרֵי דּוֹרִים לְאֵין חֵקֶר וְאֵין מִסְפָּר. לְאֹהֲבַי, זֶה אַבְרָהָם וְכַיּוֹצֵא בּוֹ. וּלְשֹׁמְרֵי מִצְוֹתָי, אֵלּוּ הַנְּבִיאִים וְהַזְּקֵנִים. רַבִּי נָתָן אוֹמֵר, לְאֹהֲבַי וּלְשֹׁמְרֵי מִצְוֹתָי, אֵלּוּ שֶׁהֵן יוֹשְׁבִין בְּאֶרֶץ יִשְׂרָאֵל וְנוֹתְנִים נַפְשָׁם עַל כָּל הַמִּצְוֹת, מַה לְּךָ יוֹצֵא לֵהָרֵג, עַל שֶׁמָּלְתִי אֶת בְּנִי, מַה לְּךָ יוֹצֵא לִשָּׂרֵף, עַל שֶׁקָּרִיתִי בַּתּוֹרָה, מַה לְּךָ יוֹצֵא לִצָּלֵב, עַל שֶׁאָכַלְתִּי מַצָּה, מַה לְּךָ לוֹקֵחַ מֵאָה פַּרְגּוֹל, עַל שֶׁנָּטַלְתִּי אֶת הַלּוּלָב. וְאוֹמֵר  "אֲשֶׁר הֻכֵּיתִי בֵּית מְאַהֲבַי", הַמַּכּוֹת הָאֵלֶּה גָּרְמוּ לִי לֶאֱהֹב לְאָבִי שֶׁבַּשָּׁמַיִם.

{pפסוק זp} {rרמז רצגr}  לֹא תִשָּׂא אֶת שֵׁם ה' אֱלֹהֶיךָ, (פְּסִיקְתָּא רַבָּתִי עַיֵּן שָׁם).

כָּל הַמְּבָרֵךְ בְּרָכָה שֶׁאֵינָהּ צְרִיכָה עוֹבֵר מִשּׁוּם לֹא תִשָּׂא.

כִּי אָתָא רַב דִּימֵי אָמַר רַבִּי יוֹחָנָן אוֹכַל וְלֹא אוֹכַל, שֶׁקֶר, וְאַזְהָרָתֵהּ (ויקרא יט, יב) מִ"וְּלֹא תִשָּׁבְעוּ בִשְׁמִי לַשֶּׁקֶר", אָכַלְתִּי וְלֹא אָכַלְתִּי, שָׁוְא, וְאַזְהָרָתֵהּ מֵהָכָא לֹא תִשָּׂא אֶת שֵׁם ה' אֱלֹהֶיךָ לַשָּׁוְא, קוֹנָמוֹת עוֹבֵר (במדבר ל, ג) "בְּלֹא יַחֵל דְּבָרוֹ". מֵיתֵיבֵי שָׁוְא וָשֶׁקֶר אֶחָד הֵן, מַאי לָאו מִדְּשָׁוְא לְשֶׁעָבַר שֶׁקֶר נַמֵי לְשֶׁעָבַר, אַלְמָא אָכַלְתִּי וְלֹא אָכַלְתִּי שֶׁקֶר הוּא. לֹא, הָא כִּדְאִיתָא וְהָא כִּדְאִיתָא. וּמַאי דָּבָר אֶחָד הֵן, דִּבְדִבּוּר אֶחָד נֶאֶמְרוּ, כִּדְתַּנְיָא "זָכוֹר וְשָׁמוֹר" בְּדִבּוּר אֶחָד נֶאֶמְרוּ, מַה שֶּׁאֵין הַפֶּה יָכוֹל לְדַבֵּר וּמַה שֶּׁאֵין הָאֹזֶן יְכוֹלָה לִשְׁמֹעַ. בִּשְׁלָמָא הָתָם בְּדִבּוּר אֶחָד נֶאֶמְרוּ כִּדְרַב אַדָּא בַּר אַהֲבָה דַּאֲמַר, נָשִׁים חַיָּבוֹת בְּקִדּוּשׁ הַיּוֹם דְּבַר תּוֹרָה, דְּאָמַר קְרָא "זָכוֹר וְשָׁמוֹר", כָּל שֶׁיֶּשְׁנוֹ בִּשְׁמִירָה יֶשְׁנוֹ בִּזְכִירָה, וְהַנֵי נָשֵׁי הוֹאִיל וְאִיתְנָהוּ בִּשְׁמִירָה אִיתְנָהוּ נַמִּי בִּזְכִירָה, אֶלָּא הָכָא לְמַאי הִלְכְתָא מִבַּעְיָא לֵיהּ, אֶלָּא כְּשֵׁם שֶׁלּוֹקֶה עַל (שֶׁקֶר) [שָׁוְא] כָּךְ לוֹקֶה עַל (שָׁוְא) [שֶׁקֶר]. פְּשִׁיטָא הַאי לָאו וְהַאי לָאו. מַהוּ דְּתֵימָא כִּדְאָמַר לֵיהּ רַב פָּפָּא לְאַבַּיֵּי לֹא יְנַקֶּה כְּלָל, קָא מַשְׁמַע לָן כִּדְשַׁנִי לֵיהּ, וְאִי תֵּימָא כְּשֵׁם שֶׁמֵּבִיא קָרְבָּן עַל שֶׁקֶר כָּךְ מֵבִיא קָרְבָּן עַל שָׁוְא, וְרַבִּי עֲקִיבָא הִיא דִּמְחַיֵּב לְשֶׁעָבַר כִּלְהַבָּא. כִּי אָתָא רָבִין אָמַר רַבִּי יִרְמִיָּה אָמַר רַבִּי אַבָּהוּ אָמַר רַבִּי יוֹחָנָן, אָכַלְתִּי וְלֹא אָכַלְתִּי דְּבַר שֶׁקֶר, וְאַזְהָרָתֵהּ  מִ"וְּלֹא תִשָּׁבְעוּ בִּשְׁמִי לַשָּׁקֶר", אוֹכַל וְלֹא אוֹכַל עוֹבֵר (במדבר ל, ג) "בְּלֹא יָחֵל דְּבָרוֹ", וְאֵי זֶה שְׁבוּעַת שָׁוְא, נִשְׁבָּע לְשַׁנּוֹת אֶת הַיָּדוּעַ .

אָמַר רַב אִידִי בַּר אָבִין אָמַר רַבִּי עַמְרָם אָמַר רַבִּי יִצְחָק אָמַר רַבִּי יוֹחָנָן, רַבִּי יְהוּדָה אוֹמֵר מִשּׁוּם רַבִּי יוֹסֵי הַגְּלִילִי, כָּל לֹא תַעֲשֶׂה שֶׁבַּתּוֹרָה לָאו שֶׁיֵּשׁ בּוֹ מַעֲשֶׂה לוֹקִין עָלָיו, לָאו שֶׁאֵין בּוֹ מַעֲשֶׂה אֵין לוֹקִין עָלָיו, חוּץ מִנִּשְׁבָּע וּמֵימֵר וּמְקַלֵּל חֲבֵרוֹ בְּשֵׁם. נִשְׁבָּע מִנָּלָן, אָמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יוֹחַאי, אָמַר קְרָא לֹא תִשָּׂא אֶת שֵׁם ה' אֱלֹהֶיךָ לַשָּׁוְא כִּי לֹא יְנַקֶּה וְגוֹ', בֵּית דִּין שֶׁל מַעְלָה אֵין מְנַקִּין אוֹתוֹ, אֲבָל בֵּית דִּין שֶׁל מַטָּה מַלְקִין אוֹתוֹ. אָמַר לֵיהּ רַב פָּפָּא לְאַבַּיֵּי, דִּלְמָא הָכִי קָאָמַר רַחֲמָנָא, לֹא יְנַקֶּה כְּלָל. אִי כְּתִיב לֹא יְנַקֶּה כִּדְקָאַמְרֵת, הַשְׁתָּא דִּכְתִיב כִּי לֹא יְנַקֶּה ה', ה' הוּא דְּאֵינוֹ מְנַקֶּה אֲבָל בֵּית דִּין שֶׁל מַטָּה מַלְקִין אוֹתוֹ וּמְנַקִּין אוֹתוֹ. אַשְׁכְּחָן שְׁבוּעַת שָׁוְא, שְׁבוּעַת שֶׁקֶר מִנָלָן, רַבִּי יוֹחָנָן דִּידֵיהּ אָמַר, לַשָּׁוְא לַשָּׁוְא שְׁתֵּי פְּעָמִים, אִם אֵינוֹ עִנְיָן לִשְׁבוּעַת שָׁוְא תְּנֵהוּ עִנְיָן לִשְׁבוּעַת שֶׁקֶר, כְּגוֹן אָכַלְתִּי וְלֹא אָכַלְתִּי. וּמַאי שְׁנָא, אָמַר רָבָא, בְּפֵרוּשׁ רִבְּתָה תּוֹרָה שְׁבוּעַת שֶׁקֶר דּוֹמֶה לְשָׁוְא, מַה שָׁוְא לְשֶׁעָבַר, אַף שֶׁקֶר נַמִּי לְשֶׁעָבַר.

לֹא תִשָּׂא אֶת שֵׁם ה' אֱלֹהֶיךָ לַשָּׁוְא, שְׁבוּעַת שָׁוְא חַיָּבִין עַל זְדוֹנָהּ מַכּוֹת וְעַל שִׁגְגָתָהּ פָּטוּר. וְאֵיזֶהוּ שְׁבוּעַת שָׁוְא, נִשְׁבָּע לְשַׁנּוֹת אֶת הַיָּדוּעַ (לָאָדָם), עַל עַמּוּד שֶׁל אֶבֶן שֶׁהוּא שֶׁל זָהָב, עַל הָאִישׁ שֶׁהוּא אִשָּׁה, וְעַל הָאִשָּׁה שֶׁהִיא אִישׁ, נִשְׁבָּע עַל דָּבָר שֶׁאִי אֶפְשָׁר לוֹ, אִם לֹא רָאִיתִי גָּמַל פּוֹרֵחַ בָּאֲוִיר, אִם לֹא רָאִיתִי נָחָשׁ כְּקוֹרַת בֵּית הַבַּד, אָמַר לָעֵדִים בּוֹאוּ וַהֲעִידוּנִי, שְׁבוּעָה שֶׁלֹּא נְעִידֶ(ו)ךָ, נִשְׁבָּע לְבַטֵּל אֶת הַמִּצְוֹת, שֶׁלֹּא לַעֲשׂוֹת סֻכָּה וְשֶׁלֹּא לִטּוֹל לוּלָב וְשֶׁלֹּא לְהַנִיחַ תְּפִלִּין.

{rרמז רצדr}  תָּנוּ רַבָּנָן שְׁבוּעַת הַדַּיּנָין אַף הִיא בִּלְשׁוֹנָהּ נֶאֶמְרָה, אוֹמְרִים לוֹ הֱוֵי יוֹדֵעַ שֶׁכָּל הָעוֹלָם כֻּלּוֹ נִזְדַּעְזַע בְּשָׁעָה שֶׁאָמַר לוֹ הַקָּדוֹשׁ בָּרוּךְ הוּא לְמֹשֶׁה בְּסִינַי לֹא תִשָּׂא אֶת שֵׁם וְגוֹ', וְכָל עֲבֵרוֹת שֶׁבַּתּוֹרָה נֶאֱמַר בָּהֶן  "וְנַקֵּה", וְכָאן נֶאֱמַר כִּי לֹא יְנַקֶּה, כָּל עֲבֵרוֹת שֶׁבַּתּוֹרָה נִפְרָעִין מִמֶּנּוּ וְכָאן מִמֶּנּוּ וּמִמִּשְׁפַּחְתּוֹ, שֶׁנֶּאֱמַר (קהלת ה, ה) "אַל תִּתֵּן אֶת פִּיךָ לַחֲטִיא אֶת בְּשָׂרֶךָ", וְאֵין בְּשָׂרֶךָ אֶלָּא קְרוֹבִים, שֶׁנֶּאֱמַר (ישעיה נג, ז) "וּמִבְּשָׂרְךָ לֹא תִּתְעַלָּם", וְכָל עֲבֵרוֹת שֶׁבַּתּוֹרָה נִפְרָעִין מִמֶּנּוּ, וְכָאן מִמֶּנּוּ וּמִכָּל הָעוֹלָם, שֶׁנֶּאֱמַר (הושע ד, ב ג) "אָלְה וּכַחֵשׁ וְרָצֹחַ וְגוֹ' עַל (זֹאת) [כֵּן] תֶּאֱבַל הָאָרֶץ" וְגוֹ', כָּל עֲבֵרוֹת שֶׁבַּתּוֹרָה אִם יֵשׁ לוֹ זְכוּת תּוֹלִין לוֹ שְׁנַיִם וּשְׁלֹשָׁה דּוֹרוֹת, וְכָאן נִפְרָעִין מִמֶּנּוּ לְאַלְתַּר, שֶׁנֶּאֱמַר  "הוֹצֵאתִיהָ נְאֻם ה'" וְגוֹ' הוֹצָאָה לְאַלְתַּר "וּבָאָה אֶל בֵּית הַגַּנָּב", זֶה הַגּוֹנֵב דַעַת הַבְּרִיּוֹת שֶׁאֵין לוֹ מָמוֹן אֵצֶל חֲבֵרוֹ וְטוֹעֲנוֹ וּמַשְׁבִּיעוֹ. "וְאֶל בֵּית הַנִּשְׁבָּע בִּשְׁמִי לַשָּׁקֶר" כְּמַשְׁמָעוֹ, "וְלָנָה בְּתוֹךְ בֵּיתוֹ וְכִלַּתּו וְאֶת עֵצָיו וְאֶת אֲבָנָיו", הָא לָמַדְתָּ, דְּבָרִים שֶׁאֵין אֵשׁ וּמַיִם מְכַלִּין אוֹתוֹ שְׁבוּעַת שָׁוְא מְכַלָּה אוֹתוֹ. אִם אָמַר אֵינִי נִשְׁבָּע פּוֹטְרִין אוֹתוֹ מִיָּד, וְאִם אָמַר הֲרֵינִי נִשְׁבָּע אוֹתָן הָעוֹמְדִין שָׁם אוֹמְרִים (במדבר טז, כו) "סוּרוּ נָא מֵעַל אָהֳלֵי" וְגוֹ', וּכְשֶׁמַּשְׁבִּיעִין אוֹתוֹ אוֹמְרִים לוֹ הֱוֵי יוֹדֵעַ שֶׁלֹּא עַל דַּעְתְּךָ אָנוּ מַשְׁבִּיעִין אוֹתְךָ, אֶלָּא עַל דַּעְתֵּנוּ וְעַל דַּעַת בֵּית דִּין, וְכֵן מָצִינוּ בְּמֹשֶׁה רַבֵּנוּ כְּשֶׁהִשְׁבִּיעַ אֶת יִשְׂרָאֵל אָמַר לָהֶם דְּעוּ לֹא עַל דַעְתְּכֶם אֲנִי מַשְׁבִּיעַ אֶתְכֶם אֶלָּא עַל דַּעְתִּי וְעַל דַּעַת הַמָּקוֹם, שֶׁנֶּאֱמַר  "וְלֹא אִתְּכֶם לְבַדְּכֶם וְגוֹ' כִּי אֶת אֲשֶׁר יֶשְׁנוֹ פֹּה" וְגוֹ', אֵין לִי אֶלָּא לְאוֹתָן הָעוֹמְדִין לִפְנֵי הַר סִינַי, דּוֹרוֹת הַבָּאִים וְגֵרִים הָעֲתִידִים לְהִתְגַּיֵּר מִנַּיִן, תַּלְמוּד לוֹמַר (שם) "וְאֵת אֲשֶׁר אֵינֶנּוּ פֹה". אֵין לִי אֶלָּא מִצְוֹת שֶׁקִּבְּלוּ עֲלֵיהֶן מֵהַר סִינַי, מִצְוֹת הָעֲתִידִין לְהִתְחַדֵּשׁ כְּגוֹן מִקְרָא מְגִלָּה חֲנֻכָּה וּפוּרִים מִנַּיִן, תַּלְמוּד לוֹמַר (אסתר ט, כז) "קִיְּמוּ וְקִבְּלֻ הַיְּהוּדִים" קִיְּמוּ מַה שֶּׁקִּבְּלוּ עֲלֵיהֶם כְּבָר.

אָמַר מַר שְׁבוּעַת הַדַּיָּנִין אַף הִיא בִּלְשׁוֹנָהּ נֶאֶמְרָה, דִּתְנַן אֵלּוּ נֶאֱמָרִין בְּכָל לָשׁוֹן פָּרָשַׁת סוֹטָה, וִדּוּי מַעֲשֵׂר, קְרִיאַת שְׁמַע, וּתְפִלָּה, וּבִרְכוֹת הַמָּזוֹן, וּשְׁבוּעַת הָעֵדוּת, וּשְׁבוּעַת הַפִּקָּדוֹן, וְקָאָמַר נַמִי שְׁבוּעַת הַדַּיָּנִין אַף הִיא בִּלְשׁוֹנָהּ נֶאֶמְרָה. אָמַר מַר כָּל הָעוֹלָם כֻּלּוֹ נִזְדַּעְזַע עַל לֹא תִשָּׂא כְּדִקְתָּנִי טַעְמָא, כָּל הָעֲבֵרוֹת שֶׁבַּתּוֹרָה נֶאֱמַר בָּהֶן  "וְנַקֵּה" וְכָאן נֶאֱמַר לֹא יְנַקֶּה. וְהָא כָּל הָעֲבֵרוֹת שֶׁבַּתּוֹרָה נַמִּי כְּתִיב בָּהֶן (שם) "לֹא יְנַקֶּה". הַהוּא מִבַּעְיָא לֵיהּ לִכְדְּתַנְיָא, רַבִּי אֶלְעָזָר אוֹמֵר, אִי אֶפְשָׁר לוֹמַר "וְנַקֵּה" שֶׁכְּבָר נֶאֱמַר "לֹא יְנַקֶּה", וְאִי אֶפְשָׁר לוֹמַר "לֹא יְנַקֶּה" שֶׁכְּבָר נֶאֱמַר "וְנַקֵּה", הָא כֵּיצַד, מְנַקֶּה לַשָּׁבִים וְאֵינוֹ מְנַקֶּה לְשֶׁאֵינָן שָׁבִין. וְכָל עֲבֵרוֹת שֶׁבַּתּוֹרָה מִמֶּנּוּ אִין מִמִּשְׁפַּחְתּוֹ לָא, וְהַכְּתִיב (ויקרא כ, ה) "וְשַׂמְתִּי אֲנִי אֶת פָּנַי בָּאִישׁ הַהוּא וּבְמִשְׁפַּחְתּוֹ", וְתַנְיָא אָמַר רַבִּי שִׁמְעוֹן אִם הוּא חָטָא מִשְׁפַּחְתּוֹ מַה חָטְאָה, אֶלָּא אֵין לְךָ מִשְׁפָּחָה שֶׁיֵּשׁ בָּהּ מוֹכֵס שֶׁאֵין כֻּלָּן מוֹכְסִין, וְאֵין לְךָ מִשְׁפָּחָה שֶׁיֵּשׁ בָּהּ לִסְטִים שֶׁאֵין כֻּלָּן לִסְטִין, מִפְּנֵי שֶׁמְּחַפִּין עָלָיו, הָתָם בְּדִינָא אַחְרִינָא כִּדְתַּנְיָא רַבִּי אֱלִיעֶזֶר אוֹמֵר, "וְשַׂמְתִּי אֲנִי אֶת פָּנַי בָּאִישׁ הַהוּא וּבְמִשְׁפַּחְתּוֹ", יָכוֹל כָּל הַמִּשְׁפָּחָה כֻּלָּהּ בְּהִכָּרֵת, תַּלְמוּד לוֹמַר "אוֹתוֹ", אֹתוֹ בְּהִכָּרֵת, וְלֹא כָּל הַמִּשְׁפָּחָה כֻּלָּהּ בְּהִכָּרֵת. וּבִשְׁאָר עֲבֵרוֹת מִכָּל הָעוֹלָם כֻּלּוֹ לֹא, וְהַכְּתִיב (שם כו, לז) "וְכָשְׁלוּ אִישׁ בְּאָחִיו" אִישׁ בַּעֲוֹן אָחִיו, מְלַמֵּד שֶׁכָּל יִשְׂרָאֵל עֲרֵבִין זֶה בַּזֶּה. הָתָם שֶׁיֵּשׁ בְּיָדָם לִמְחוֹת וְלָא מִחוּ, הָכָא אַף עַל פִּי שֶׁאֵין בְּיָדָם לִמְחוֹת. מַאי אִכָּא בֵּין רְשָׁעִים דְּמִשְׁפַּחְתּוֹ לִרְשָׁעִים דְּעַלְמָא, בֵּין צַּדִּיקִים דְּמִשְׁפַּחְתּוֹ לְצַדִּיקִים דְּעַלְמָא, בִּשְׁאַר עֲבֵרוֹת הוּא בְּדִינֵהּ, וּרְשָׁעִים דְּמִשְׁפַּחְתּוֹ בְּדִין חָמוּר, וּרְשָׁעִים דְּעַלְמָא בַּדִּין הַקַּל. וְצַדִּיקִים דְּהָכָא וּדְהָכָא פְּטִירֵי. גַּבֵּי שְׁבוּעַת שָׁוְא הוּא וּרְשָׁעִים דְּמִשְׁפַּחְתּוֹ בְּדִינֵהּ, וּרְשָׁעִים דְּעַלְמָא בְּדִין חָמוּר, וְצַדִּיקִים דְּהָכָא וּדְהָכָא בַּדִּין הַקַּל. וְאִם אָמַר הֲרֵינִי נִשְׁבָּע הָעוֹמְדִים שָׁם אוֹמְרִים  "סוּרוּ נָא" וְגוֹ'. בִּשְׁלָמָא דְּהוּא דְּמִשְׁתַּבַּע קָאֵי "בְּסוּרוּ" אֶלָּא הַהוּא דְּקָא מַשְׁבַּע לֵיהּ אַמַּאי. מִיבָּעְיָא לֵיהּ לְכִדְתַּנְיָא רַבִּי שִׁמְעוֹן בֶּן טַרְפוֹן אוֹמֵר (להלן כב, י) "שְׁבֻעַת ה' תִּהְיֶה בֵּין שְׁנֵיהֶם" מְלַמֵּד שֶׁהַשְּׁבוּעָה חָלָה עַל שְׁנֵיהֶם, וּכְשֶׁמַּשְׁבִּיעִין אוֹתוֹ אוֹמְרִים לוֹ הֱוֵי יוֹדֵעַ שֶׁלֹּא עַל דַּעְתְּךָ אָנוּ מַשְׁבִּיעִין אוֹתְךָ אֶלָּא עַל דַּעְתֵּנוּ וְעַל דַּעַת בֵּית דִּין. לָמָּה לִי לְמֵימַר הָכִי, לַאֲפוּקֵי מִקַּנְיָא דְּרָבָא.

{rרמז רצהr}  לֹא תִשָּׂא אֶת שֵׁם ה' אֱלֹהֶיךָ לַשָּׁוְא, אַף שְׁבוּעַת שָׁוא הָיְתָה בַּכְּלָל שֶׁנֶּאֱמַר  "אוֹ נֶפֶשׁ כִּי תִּשָּׁבַע לְבַטֵּא בִשְׂפָתַיִם" וְגוֹ' וַהֲרֵי הַכָּתוּב מוֹצִיאָה מִכְּלָלָהּ, וּמַחֲמִיר עָלֶיהָ וּפוֹטְרָהּ מִן הַקָּרְבָּן, אֲנִי אוֹמֵר כְּשֵׁם שֶׁהִיא פְּטוּרָה מִן הַקָּרְבָּן כָּךְ תְּהֵא פְּטוּרָה מִן הַמַּכּוֹת, תַּלְמוּד לוֹמַר לֹא תִשָּׂא אֶת שֵׁם ה', מִכְּלַל קָרְבָּן יָצָאת מִכְּלַל מַכּוֹת לֹא יָצָאת.

לֹא תִשָּׂא אֶת שֵׁם ה', לָמָּה נֶאֱמַר, לְפִי שֶׁהוּא אוֹמֵר (שם יט, יב) "וְלֹא תִשָּׁבְעוּ בִשְׁמִי לַשָּׁקֶר", אֵין לִי אֶלָּא שֶׁלֹּא יִשָּׁבַע, שֶׁלֹּא יְקַבֵּל עָלָיו לִשָּׁבַע מִנַּיִן, תַּלְמוּד לוֹמַר לֹא תִשָּׂא אֶת שֵׁם ה' אֱלֹהֶיךָ עַד שֶׁלֹּא תְּקַבֵּל לְהִשָּׁבַע הֲרֵי אֲנִי לְךָ לֶאֱלוֹהַ, מִשֶּׁקִּבַּלְתָּ לִשָּׁבַע הֲרֵי אֲנִי לְךָ לְדַיָּן, אִי אֶפְשָׁר לוֹמַר (להלן לד, ז) "וְנַקֵּה" וְגוֹ' שֶׁכְּבָר נֶאֱמַר "לֹא יְנַקֶּה" וְכוּ' כְּדִלְעֵיל.

רַבִּי אוֹמֵר, כָּל שֶׁהוּא מִלֹּא תִשָּׂא וּלְמַעְלָה, תְּשׁוּבָה מְכַפֶּרֶת, מִלֹּא תִשָּׂא וּלְמַטָּה וְלֹא תִשָּׂא עִמָּהֶן הַתְּשׁוּבָה תּוֹלָה וְיוֹם הַכִּפּוּרִים מְכַפֵּר. וְאֵיזוֹ הִיא מִלֹּא תִשָּׂא וּלְמַעְלָה, עֲשֵׂה וְלֹא תַּעֲשֶׂה. מִלֹּא תִשָּׂא וּלְמַטָּן, דְּבָרִים שֶׁחַיָּבִין עֲלֵיהֶן מִיתַת בֵּית דִּין, מִיתָה בִּידֵי שָׁמַיִם, כָּרֵת בִּידֵי שָׁמַיִם, וּמַלְקוֹת אַרְבָּעִים, חַטָּאוֹת, וַאֲשָׁמוֹת, וְלֹא תִשָּׂא עִמָּהֶן.

זָכוֹר (דברים ה, יב) "וְשָׁמוֹר" שְׁנֵיהֶם בְּדִבּוּר אֶחָד נֶאֶמְרוּ, (להלן לא, יד) "מְחַלֲלֶיהָ מוֹת יוּמָת", (במדבר כח, ט) "וּבְיוֹם הַשַׁבָּת שְנֵי כְבָשִׂים", שְׁנֵיהֶם בְּדִבּוּר אֶחָד נֶאֶמְרוּ.  "עֶרְוַת אֵשֶׁת אָחִיךָ" (דברים כה, ה) "יְבָמָהּ יָבֹא עָלֶיהָ" שְׁנֵיהֶם בְּדִבּוּר אֶחָד.  "לֹא תִלְבַּשׁ שַׁעַטְנֵז" (שם, יב) "גְּדִלִים תַּעֲשֶׂה לָּךְ" שְׁנֵיהֶם בְּדִבּוּר אֶחָד. (במדבר לו, ח) "וְכָל בַּת יֹרֶשֶׁת נַחֲלָה מִמַּטּוֹת בְּנֵי יִשְׂרָאֵל"  "וְלֹא תִסֹּב נַחֲלָה מִמַּטֵּה לְמַטֵּה", נֶאֱמַר בְּדִבּוּר אֶחָד, מַה שֶּׁאִי אֶפְשָׁר לְבָשָׂר וָדָם לוֹמַר כֵּן שֶׁנֶּאֱמַר (תהלים סב, יב) "אַחַת דִּבֵּר אֱלֹהִים שְׁתַּיִם זוּ שָׁמַעְתִּי". (ירמיה כג, כט) "הֲלֹא כֹה דְבָרִי כָּאֵשׁ נְאֻם ה'" וְגוֹ'.

"זָכוֹר" "וְשָׁמוֹר" זָכוֹר מִלְּפָנָיו וְשָׁמוֹר מֵאַחֲרָיו, מִכָּאן אָמְרוּ מוֹסִיפִין מֵחוֹל עַל הַקֹּדֶשׁ. מָשָׁל לִזְאֵב שֶׁהוּא טוֹרֵף מִלְּפָנָיו וּמֵאַחֲרָיו. אֶלְעָזָר בֶּן חֲנַנְיָה בֶּן חִזְקִיָּה בֶּן גּוּרְיוֹן אוֹמֵר, תְּהֵא זוֹכְרוֹ מֵאֶחָד בְּשַׁבָּת, שֶׁאִם נִתְמָנָה לְךָ חֵפֶץ יָפֶה תְּהֵא מְתַקְּנוֹ לְשֵׁם שַׁבָּת. רַבִּי יוֹחָנָן אוֹמֵר, לֹא תְּהֵא מוֹנֶה כְּדֶרֶךְ שֶׁאֲחֵרִים מוֹנִין, אֶלָּא תְּהֵא מוֹנֶה לְשֵׁם שַׁבָּת. לְקַדְּשׁוֹ, בִּבְרָכָה, מִכָּאן אָמְרוּ מְקַדְּשִׁין עַל הַיַּיִן בִּכְנִיסָתוֹ. אֵין לִי אֶלָּא קְדֻשָּׁה לְיוֹם, קְדֻשָּׁה לְלַיְלָה מִנַּיִן, תַּלְמוּד לוֹמַר (להלן לא, יד) "וּשְׁמַרְתֶּם אֶת הַשַּׁבָּת" וְגוֹ'. אֵין לִי אֶלָּא שַׁבָּת, יָמִים טוֹבִים מִנַּיִן, תַּלְמוּד לוֹמַר  "אֵלֶּה מוֹעֲדֵי ה'" וְגוֹ'.

תָּנוּ רַבָּנָן, זָכוֹר אֶת יוֹם הַשַּׁבָּת לְקַדְּשׁוֹ, זָכְרֵהוּ עַל הַיָּיִן בִּכְנִיסָתוֹ. אֵין לִי אֶלָּא בַּלַּיְלָה, בַּיּוֹם מִנַּיִן, תַּלְמוּד לוֹמַר זָכוֹר אֶת יוֹם.

אָמַר רַב אָחָא בַּר יַעֲקֹב, צָרִיךְ שֶׁיַּזְכִּיר יְצִיאַת מִצְרַיִם בְּקִדּוּשׁ הַיּוֹם, כְּתִיב הָכָא (דברים טז, ג) "לְמַעַן תִּזְכֹּר" וּכְתִיב הָתָם זָכוֹר אֶת יוֹם הַשַּׁבָּת.

{pפסוק טp} {rרמז רצוr}  שֵׁשֶׁת יָמִים תַּעֲבֹד וְעָשִׂיתָ כָּל מְלַאכְתֶּךָ, וְכִי אֶפְשָׁר לָאָדָם לַעֲשׂוֹת כָּל מְלַאכְתּוֹ בְּשִׁשָּׁה יָמִים, אֶלָּא שְׁבֹת כְּאִלּוּ מְלַאכְתְּךָ עֲשׂוּיָה. דָּבָר אַחֵר שְׁבֹת מִמַּחֲשֶׁבֶת עֲבוֹדָה, וְאוֹמֵר  "אִם תָּשִׁיב מִשַּׁבָּת רַגְלֶךָ וְגוֹ' אָז תִּתְעַנַּג" וְגוֹ'.

{pפסוק יp}  וְיוֹם הַשְּׁבִיעִי שַׁבָּת לַה' אֱלֹהֶיךָ, לָמָּה נֶאֱמַר, לְפִי שֶׁהוּא אוֹמֵר (להלן לא, טו) "כָּל הָעֹשֶׂה מְלָאכָה בְּיוֹם הַשַּׁבָּת מוֹת יוּמָת", עֹנֶשׁ שָׁמַעְנוּ אַזְהָרָה לֹא שָׁמַעְנוּ וְכוּ' תַּלְמוּד לוֹמַר וְיוֹם הַשְּׁבִיעִי שַׁבָּת לַה' אֱלֹהֶיךָ, שֶׁאֵין תַּלְמוּד לוֹמַר שַׁבָּת אֶלָּא לְהָבִיא אֶת הַלַּיְלָה בִּכְלַל אַזְהָרָה.

רַב אָחָא בַּר יֹאשִיָּה אוֹמֵר, אַתָּה וּבִנְךָ וּבִתֶּךָ אֵלּוּ הַקְּטַנִּים. אוֹ אֵינוֹ אֶלָּא גְּדוֹלִים, אָמַרְתָּ וַהֲלֹא כְּבָר מֻזְהָרִין הֵן, הָא מַה תַּלְמוּד לוֹמַר אַתָּה וּבִנְךָ וּבִתֶּךָ, אֵלּוּ קְטַנִּים. עַבְדְּךָ וַאֲמָתְךָ, אֵלּוּ בְּנֵי בְּרִית, אוֹ אֵינוֹ אֶלָּא עֶבֶד עָרֵל, כְּשֶׁהוּא אוֹמֵר (להלן כג, יב) "וְיִנָּפֵשׁ בֶּן אֲמָתֶךָ וְהַגֵּר", הֲרֵי עֶבֶד עָרֵל אָמוּר, הָא מַה תַּלְמוּד לוֹמַר עַבְדְּךָ וַאֲמָתְךָ, אֵלּוּ בְּנֵי בְּרִית. וְגֵרְךָ זֶה גֵּר צֶדֶק. אוֹ אֵינוֹ אֶלָּא גֵּר תּוֹשָׁב, כְּשֶׁהוּא אוֹמֵר  "וְהַגֵּר", הֲרֵי גֵּר תּוֹשָׁב אָמוּר, הָא מַה תַּלְמוּד לוֹמַר וְגֵרְךָ, זֶה גֵּר צֶדֶק.

{pפסוק יאp}  כִּי שֵׁשֶׁת יָמִים וְגוֹ', מַגִּיד שֶׁהָיָה שָׁקוּל כְּנֶגֶד כָּל מַעֲשֵׂה בְּרֵאשִׁית. וַיָּנַח בַּיּוֹם הַשְּׁבִיעִי, וְכִי יֵשׁ לְפָנָיו יְגִיעָה וַהֲלֹא כְּבָר נֶאֱמַר (ישעיה מ, כח כט) "הֲלוֹא יָדַעְתָּ אִם לֹא שָׁמַעְתָּ וְגוֹ' נֹתֵן לַיָּעֵף כֹּחַ" וְגוֹ', (תהלים לג, ו) "בִּדְבַר ה' שָׁמַיִם נַעֲשׂוּ", מַה תַּלְמוּד לוֹמַר וַיָּנַח בַּיּוֹם הַשְּׁבִיעִי. אֶלָּא כִּבְיָכוֹל הִכְתִיב עַל עַצְמוֹ שֶׁבָּרָא אֶת עוֹלָמוֹ לְשִׁשָּׁה יָמִים וְנָח בַּיּוֹם הַשְּׁבִיעִי, וַהֲרֵי דְּבָרִים קַל וָחֹמֶר אִם מִי שֶׁאֵין לְפָנָיו יְגִיעָה הִכְתִיב עַל עַצְמוֹ שֶׁבָּרָא עוֹלָמוֹ לְשִׁשָּׁה יָמִים וְנָח בַּיּוֹם הַשְׁבִיעִי, אָדָם שֶׁכָּתוּב בּוֹ (איוב ה, ז) "אָדָם לְעָמָל יוּלָּד" עַל אַחַת כַּמָּה וְכַמָּה.

עַל כֵּן בֵּרַךְ ה' אֶת יוֹם הַשַּׁבָּת וַיְקַדְּשֵׁהוּ, "בֵּרְכוֹ" בְּמָן, וְ"קִדְּשׁוֹ" בִּבְרָכָה, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר "בֵּרְכוֹ" בְּמָן. וְ"קִדְּשׁוֹ" בִּמְאוֹרוֹת. רַבִּי שִׁמְעוֹן בֶּן יְהוּדָה אִישׁ כְּפַר עַכּוֹ אוֹמֵר בְּשֵׁם רַבִּי שִׁמְעוֹן, "בֵּרְכוֹ" בְּמָן וְ"קִדְּשׁוֹ" בִּמְאוֹר פָּנָיו שֶׁל אָדָם, עַל כֵּן בֵּרַךְ ה' וְגוֹ'.

{pפסוק יבp} {rרמז רצזr}  כַּבֵּד אֶת אָבִיךְ וְאֶת אִמֶּךָ, תָּנוּ רַבָּנָן נֶאֱמַר כַּבֵּד אֶת אָבִיךְ, וְנֶאֱמַר  "כַּבֵּד אֶת ה' מֵהוֹנֶךָ", הִשְׁוָה הַכָּתוּב כְּבוֹד אָב וָאֵם לִכְבוֹד הַמָּקוֹם. נֶאֱמַר (ויקרא יט, ג) "אִישׁ אִמּוֹ וְאָבִיו תִּירָאוּ", וְנֶאֱמַר  "אֶת ה' אֱלֹהֶיךָ תִּירָא", הִשְׁוָה הַכָּתוּב מוֹרַאַת אָב וָאֵם לְמוֹרַאַת הַמָּקוֹם. נֶאֱמַר (להלן כא, יז) "וּמְקַלֵּל אָבִיו וְאִמּוֹ מוֹת יוּמָת", וְנֶאֱמַר (ויקרא כד, טו) "אִישׁ כִּי יִקַלֵּל אֱלֹהָיו", הִשְׁוָה הַכָּתוּב בִּרְכַּת אָב וָאֵם, לְבִרְכַּת הַמָּקוֹם, אֲבָל בְּהַכָּאָה אִי אֶפְשָׁר, וְכֵן בְּדִין, מִפְּנֵי שֶׁשְּׁלָשְׁתָּן שֻׁתָּפִין בּוֹ. תָּנוּ רַבָּנָן שְׁלֹשָׁה שֻׁתָּפִין יֵשׁ בָּאָדָם, הַקָּדוֹשׁ בָּרוּךְ הוּא, וְאָבִיו, וְאִמּוֹ, בִּזְמַן שֶׁאָדָם מְכַבֵּד אֶת אָבִיו וְאִמּוֹ אָמַר הַקָּדוֹשׁ בָּרוּךְ הוּא מַעֲלֶה אֲנִי עֲלֵיהֶן כְּאִלּוּ דַּרְתִּי בֵּינֵיהֶם וְכִבְּדוּנִי, וּבִזְמַן שֶׁאָדָם מְצַעֵר אָבִיו וְאִמּוֹ אָמַר הַקָּדוֹשׁ בָּרוּךְ הוּא יָפֶה עָשִׂיתִי שֶׁלֹּא דַּרְתִּי בֵּינֵיהֶן, שֶׁאִלּוּ דַּרְתִּי בֵּינֵיהֶן צִעֲרוּנִי.

תַּנְיָא, רַבִּי אוֹמֵר, גָּלוּי וְיָדוּעַ לִפְנֵי מִי שֶׁאָמַר וְהָיָה הָעוֹלָם, שֶׁהַבֵּן מְכַבֵּד אֶת אִמּוֹ יוֹתֵר מֵאָבִיו, מִפְּנֵי שֶׁמְּשַׁדַּלְתּוֹ בִּדְבָרִים, לְפִיכָךְ הִקְדִּים הַכָּתוּב כְּבוֹד אָב לִכְבוֹד אֵם וְכוּ'. שָׁאַל בֶּן אַלְמָנָה לְרַבִּי אֱלִיעֶזֶר, אַבָּא אוֹמֵר הַשְׁקֵנִי מַיִם, וְאִמּוֹ אוֹמֶרֶת הַשְׁקֵנִי מַיִם, אֵיזֶה מֵהֶן קוֹדֵם, אָמַר לוֹ הַנַּח כִּבּוּד אִמְּךָ וַעֲשֵׂה כִּבּוּד אָבִיךָ, שֶׁאַתְּ וְאִמְּךָ חַיָּבִין בְּכִבּוּד אָבִיךָ. בָּא לִפְנֵי רַבִּי יְהוֹשֻׁעַ אָמַר לֵיהּ כָּךְ אָמַר לִי רַבִּי, נִתְגָּרְשָׁה מַהוּ, אָמַר לֵיהּ מִבֵּין רִיסֵי עֵינֶיךָ נִכָּר שֶׁאַתָּה בֶּן אַלְמָנָה, הַטֵּל לָהֶם מַיִם בַּסֵּפֶל וְקַעֲקַע לָהֶן כְּתַרְנְגוֹלִין.

שָׁאֲלוּ אֶת רַבִּי אֱלִיעֶזֶר, עַד הֵיכָן כִּבּוּד אָב וָאֵם, אָמַר לָהֶם צְאוּ וּרְאוּ מֶה עָשָׂה גּוֹי אֶחָד לְאָבִיו בְּאַשְׁקְלוֹן, וְדָמָה בֶּן נְתִינָה שְׁמוֹ, פַּעַם אַחַת בִּקְּשׁוּ מִמֶּנּוּ אֲבָנִים לָאֵפוֹד בְּשִׁשִּׁים רִבּוֹא שָׂכָר, וְרַב כַּהֲנָא מַתְנֵי בִּשְׁמוֹנִים רִבּוֹא שָׂכָר, וְהָיָה מַפְתֵּחַ מֻנָּח תַּחַת מְרַאֲשׁוֹתָיו שֶׁל אָבִיו וְלֹא צִעֲרוֹ, לְשָׁנָה הָאַחֶרֶת נָתַן לוֹ הַקָּדוֹשׁ בָּרוּךְ הוּא שְׂכָרוֹ, וְנוֹלְדָה לוֹ פָּרָה אֲדֻמָּה בְּעֶדְרוֹ, וְנִכְנְסוּ חַכְמֵי יִשְׂרָאֵל אֶצְלוֹ, אָמַר לָהֶם יוֹדֵעַ אֲנִי בָּכֶם שֶׁאִם מְבַקֵּשׁ אֲנִי מִכֶּם כָּל מָמוֹן שֶׁבָּעוֹלָם אַתֶּם נוֹתְנִין לִי, וְעַתָּה אֵינִי מְבַקֵּשׁ מִכֶּם אֶלָּא אוֹתוֹ מָמוֹן שֶׁהִפְסַדְתִּי בִּשְׁבִיל אַבָּא. אָמַר רַבִּי חֲנִינָא מִי שֶׁאֵינוֹ מְצֻוֶּה וְעוֹשֶה כָּךְ, מִי שֶׁהוּא מְצֻוֶּה וְעוֹשֶׂה עַל אַחַת כַּמָּה וְכַמָּה. כִּי אָתָא רַב דִּימֵי אָמַר, פַּעַם אַחַת הָיָה לָבוּשׁ סָרִיקוֹן שֶׁל זָהָב, וְיוֹשֵׁב בֵּין גְּדוֹלֵי רוֹמִי, וּבָאָה אִמּוֹ וּקְרָעְתּוֹ מִמֶּנּוּ וְטָפְחָה לוֹ עַל רֹאֹשׁוֹ, וְזָרְקָה לוֹ בְּפָנָיו, וְלֹא הִכְלִימָהּ.

תָּנֵי אֲבִימִי בְּרֵיהּ דְּרַבִּי אַבָּהוּ, יֵשׁ מַאֲכִיל לְאָבִיו פַּסְיוֹנֵי וְטוֹרְדוֹ מִן הָעוֹלָם, וְיֵשׁ מַטְחִינוֹ בְּרֵחַיִם וּמְבִיאוֹ לְחַיֵּי הָעוֹלָם הַבָּא. אָמַר רַבִּי אַבָּהוּ כְּגוֹן אֲבִימִי בְּרִי קִיֵּם מִצְוַת כִּבּוּד. חֲמִשָּׁה בְּנֵי סַמְכֵי הֲווּ לֵיהּ לְאֲבִימִי וְכִי הֲוָה אָתִי אֲבוּהָ קָרִי אֲבָּבָא רָהִיט וְאָזִיל וּפָתַח לֵיהּ וְאָמַר אִין אִין עַד דְּמָטֵי הָתָם, יוֹמָא חַד אָמַר לוֹ אַשְׁקְיַין מַיָּא, עַד דְּאַיְיתֵי לֵיהּ נִמְנֵם, גָּחִין קָאִי עֲלֵיהּ עַד דְּאִיתְּעַר, אִיסְתַּיְיעָא מִלְּתָא וְדָרַשׁ אֲבִימִי  "מִזְמוֹר לְאָסָף". רַבִּי טַרְפוֹן הֲוָה לֵיהּ אִמָּא זְקֵנָה דְּכָל אֵימַת דְּהֲוָה בָּעִית לִיסַק לְפוּרְיָא גָּחִין וְסָלִיק לָהּ, וְכִי הֲוָה נַחֲתָה נַחֲתָה עִלּוּיָהּ, אָתָא וְקָא מִשְׁתַּבֵּחַ בְּבֵי מִדְרָשָׁא, אָמְרוּ לֵיהּ עֲדַיִן לֹא הִגַּעְתָּ לַחֲצִי כִּבּוּד, כְּלוּם זָרְקָה אַרְנָקְךָ לַיָּם וְלֹא הִכְלַמְתָּהּ. רַב יוֹסֵף כַּד הֲוָה שְׁמַע קַל כַּרְעָא דְּאִמֵּהּ, אָמַר אֵיקוּם מִקַּמֵּי שְׁכִינָה דְּאָתְיָא, אָמַר רַבִּי יוֹחָנָן אַשְׁרֵי מִי שֶׁלֹּא חֲמָאָן.

תָּנוּ רַבָּנָן מְכַבְּדוֹ בְּחַיָּיו, מְכַבְּדוֹ בְּמוֹתוֹ. בְּחַיָּיו כֵּיצַד (הַנִּשְׁלָח), [הַנִּשְׁמָע] בִּדְבַר אָבִיו לְמָקוֹם, לֹא יֹאמַר שִׁלְחוּנִי בִּשְׁבִיל עַצְמִי, מַהֲרוּנִי בִּשְׁבִיל עַצְמִי, פִּטְרוּנִי בִּשְׁבִיל עַצְמִי, אֶלָּא כֻּלְּהוּ בִּשְׁבִיל אַבָּא. בְּמוֹתוֹ כֵּיצַד, הָיָה אוֹמֵר דְּבַר שְׁמוּעָה מִפִּיו לֹא יֹאמַר כָּךְ אָמַר אַבָּא, אֶלָּא כָּךְ אָמַר אַבָּא מָרִי הֲרֵינִי כַּפָּרַת מִשְׁכָּבוֹ, הַנֵי מִילֵּי תּוֹךְ שְׁנֵים עָשָׂר חֹדֶשׁ, מִכָּאן וָאֵילָךְ זִכְרוֹנוֹ לְחַיֵּי הָעוֹלָם הַבָּא.

תָּנוּ רַבָּנָן אֵיזֶהוּ מוֹרָא, וְאֵיזֶהוּ כָּבוֹד, מוֹרָא, לֹא עוֹמֵד בִּמְקוֹמוֹ, וְלֹא יוֹשֵב בִּמְקוֹמוֹ, וְלֹא סוֹתֵר אֶת דְּבָרָיו, וְלֹא מַכְרִיעוֹ, כָּבוֹד מַאֲכִיל וּמַשְׁקֶה מַלְבִּישׁ וּמְכַסֶּה מַכְנִיס וּמוֹצִיא, הָיָה אָבִיו עוֹבֵר עַל דִּבְרֵי תּוֹרָה לֹא יֹאמַר לוֹ אַבָּא עָבַרְתָּ עַל דִּבְרֵי תּוֹרָה, אֶלָּא יֹאמַר לוֹ אַבָּא מִקְרָא כָּתוּב בַּתּוֹרָה כָּךְ. אֶלְעָזָר בֶּן מַתְיָא אוֹמֵר אַבָּא אוֹמֵר הַשְׁקֵנִי מַיִם וּמִצְוָה לַעֲשׂוֹת, מַנִּיחַ אֲנִי כְּבוֹד אַבָּא וְעוֹשֶׂה אֲנִי אֶת הַמִּצְוָה, שֶׁאֲנִי וְאַבָּא חַיָּבִין בִּדְבַר מִצְוָה. אִסִּי בֶּן יְהוּדָה אוֹמֵר, אִם אֶפְשָׁר לַעֲשׂוֹתָהּ עַל יְדֵי אֲחֵרִים תֵּעָשֶׂה עַל יְדֵי אֲחֵרִים, וַהֲלָכָה כְּאִסִּי בֶּן יְהוּדָה.

רַבִּי שִׁמְעוֹן בֶּן יוֹחַאי אוֹמֵר, גָּדוֹל הוּא כִּבּוּד אָב וָאֵם שֶׁהֶעֱדִיפוֹ הַמָּקוֹם יוֹתֵר מִכְּבוֹדוֹ, נֶאֱמַר (משלי ג, ט) "כַּבֵּד אֶת ה' מֵהוֹנֶךָ", מַפְרִישׁ לֶקֶט שִׁכְחָה וּפֵאָה, מַפְרִישׁ תְּרוּמָה וּמַעֲשֵׂר רִאשׁוֹן וּמַעֲשֵׂר עָנִי וְחַלָּה, וְעוֹשֶׂה סֻכָּה לוּלָב שׁוֹפָר צִיצִית, מַאֲכִיל רְעֵבִים מַשְׁקֶה צְמֵאִים, אִם יֵשׁ לְךָ אַתָּה חַיָּב בְּכֻלָּן, וְאִם אֵין לְךָ אֵי אַתָּה חַיָּב בְּאַחַת מֵהֶן, אֲבָל כְּשֶׁבָּא אֵצֶל כִּבּוּד אָב וָאֵם בֵּין יֵשׁ לְךָ בֵּין אֵין לְךָ כַּבֵּד אֶת אָבִיךָ וְאֶת אִמֶּךָ, אֲפִילוּ אַתָּה מְסַבֵּב עַל הַפְּתָחִים. רַבִּי יַנַּאי וְרַבִּי יוֹנָתָן הָווּ יַתְבֵי, אָתָא חַד בַּר נָשׁ נָשַׁק רַגְלֵיהּ דְּרַבִּי יוֹנָתָן, אָמַר לוֹ רַבִּי יַנַּאי מַה טִּיבוֹ שְׁלִים לָךְ מִן יוֹמוֹי, אָמַר לֵיהּ חַד זְמַן קָבִּיל לִי בְּרֵיהּ דִּיזוּנִינֵיהּ וְאַמְרִית לֵיהּ בְּצוּר כְנִישְׁתָּא עִלּוּי וּבְזִיתֵיהּ, אָמַר לֵיהּ וְלָמָּה לָא כְּפִיתֵיהּ, אָמַר לֵיהּ וְכוֹפִין אָמַר לֵיהּ אֵין, כּוֹפִין אֶת הַבֵּן לָזוּן אֶת הָאָב.

{rרמז רחצr}  כַּבֵּד אֶת אָבִיךָ וְאֶת אִמֶּךָ, שׁוֹמֵעַ אֲנִי בִּדְבָרִים, תַּלְמוּד לוֹמַר (משלי ג, ט) "כַּבֵּד אֶת ה' מֵהוֹנֶךָ", בְּמַאֲכָל וּמִשְׁתֶּה וּבִכְסוּת נְקִיָּה. דָּבָר אַחֵר כַּבֵּד אֶת אָבִיךָ וְאֶת אִמֶּךָ לָמָּה נֶאֱמַר, לְפִי שֶׁנֶּאֱמַר  "אִישׁ אִישׁ אֲשֶׁר יְקַלֵּל אֶת אָבִיו" וְגוֹ', אֵין לִי אֶלָּא אִישׁ, אִשָּׁה טוּמְטוּם וְאַנְדְּרוֹגִינוֹס מִנַּיִן, תַּלְמוּד לוֹמַר כַּבֵּד אֶת אָבִיךָ וְאֶת אִמֶּךָ מִכָּל מָקוֹם, מַה כָּבוֹד לֹא חָלַק בּוֹ בֵּין אִישׁ לְאִשָּׁה טוּמְטוּם וְאַנְדְּרוֹגִינוֹס, אַף מוֹרָא לֹא תַּחֲלֹק בּוֹ בֵּין אִישׁ בֵּין אִשָּׁה בֵּין טוּמְטוּם וְאַנְדְּרוֹגִינוֹס, דִּבְרֵי רַבִּי יִשְׁמָעֵאל. רַבִּי יְהוּדָה בֶּן בְּתֵירָא אוֹמֵר, נֶאֱמַר (שם יט, ג) "אִישׁ אִמּוֹ וְאָבִיו תִּירָאוּ" וְנֶאֱמַר  "אֶת שַׁבְּתֹתַי תִּשְׁמֹרוּ" וְגוֹ', מַה שַּׁבָּת לֹא חָלַק בּוֹ בֵּין אִישׁ לְאִשָּׁה טוּמְטוּם וְאַנְדְּרוֹגִינוֹס, אַף מוֹרָא לֹא תַּחֲלֹק בּוֹ בֵּין אִישׁ לְאִשָּׁה טוּמְטוּם וְאַנְדְּרוֹגִינוֹס.

כַּבֵּד אֶת אָבִיךָ יָכוֹל כָּל הַקּוֹדֵם בַּמִּקְרָא קוֹדֵם בְּמַעֲשֶׂה, תַּלְמוּד לוֹמַר (שם) "אִישׁ אִמּוֹ וְאָבִיו תִּירָאוּ", שֶׁשְּׁנֵיהֶם שְׁקוּלִין זֶה כְּזֶה. לְמַעַן יַאֲרִיכוּן יָמֶיךָ, אִם כִּבַּדְתּוֹ יַאֲרִכוּן יָמֶיךָ, וְאִם לָאו יִקְצְרוּן יָמֶיךָ, שֶׁדִּבְרֵי תּוֹרָה נוֹטָרִיקוֹן שֶׁכֵּן דִּבְרֵי תּוֹרָה נִדְרָשִׁין מִכְּלַל הֵן לָאו וּמִכְּלַל לָאו הֵן. עַל הָאֲדָמָה אֲשֶׁר ה' אֱלֹהֶיךָ נֹתֵן לָךְ מִכָּאן אָמְרוּ כָּל מִצְוָה שֶׁמַּתַּן שְׂכָרָהּ בְּצִדָּהּ, אֵין בֵּית דִּין שֶׁל מַטָּה מֻזְהָרִין עָלֶיָה.

רָמֵי לֵיהּ רָבָא לְרַב נַחְמָן, תְּנָן, אֵלּוּ דְּבָרִים שֶׁאָדָם אוֹכֵל פֵּרוֹתֵיהֶן בָּעוֹלָם הַזֶּה וְהַקֶּרֶן קַיֶּמֶת לוֹ לָעוֹלָם הַבָּא, כִּבּוּד אָב וָאֵם, וּגְמִילוּת חֲסָדִים, וּבִקּוּר חוֹלִים, וַהֲבָאַת שָׁלוֹם בֵּין אָדָם לַחֲבֵרוֹ, וְתַלְמוּד תּוֹרָה כְּנֶגֶד כֻּלָּם. בְּכִבּוּד אָב וָאֵם כְּתִיב, לְמַעַן יַאֲרִכוּן יָמֶיךָ, בִּגְמִילוּת חֲסָדִים כְּתִיב (משלי כא, כא) "רֹדֵף צְדָקָה וָחָסֶד" וְגוֹ', בַּהֲבָאַת שָׁלוֹם כְּתִיב,  "בַּקֵּשׁ שָׁלוֹם וְרָדְפֵהוּ", אַתְיָא רְדִיפָה רְדִיפָה, בְּתַלְמוּד תּוֹרָה כְּתִיב, (דברים ל, כ) "כִּי (הִיא) [הוּא] חַיֶּיךָ וְאֹרֶךְ יָמֶיךָ". וְלִיתְנִי נַמִּי שִׁלּוּחַ הַקֵּן, דִּכְתִיב (שם כב, ז) "לְמַעַן יִיטַב לָךְ וְהַאֲרַכְתָּ יָמִים". שִׁלּוּחַ הַקֵּן טוֹב לַשָּׁמַיִם וְאֵינוֹ טוֹב לַבְּרִיּוֹת, וּכְתִיב (ישעיה ג, י) "אִמְרוּ צַדִּיק כִּי טוֹב" טוֹב לַשָּׁמַיִם וְטוֹב לַבְּרִיּוֹת.

כְּתִיב  "אֹרַח חַיִּים פֶּן תְּפַלֵּס", אָמַר רַבִּי אַבָּא בַּר כַּהֲנָא, שֶׁלֹּא תְּהֵא יוֹשֵב וּמְשַׁקֵּל מִצְוֹתֶיהָ שֶׁל תּוֹרָה, וְרוֹאֶה אֵיזֶה מִצְוָה שְׂכָרָהּ מְרֻבֶּה וְעוֹשֶׂה אוֹתָהּ. לָמָּה, (שם) "נָעוּ מַעְגְּלֹתֶיהָ לֹא תֵדָע", מְטֻלְטָלִין אִנּוּן שְׁבִילֵי דְּאוֹרַיְיתָא. תָּנֵי רַבִּי חִיָּיא, מָשָׁל לְמֶלֶךְ שֶׁהָיָה לוֹ פַּרְדֵּס, וְהִכְנִיס בּוֹ פּוֹעֲלִין לֹא גִּלָּה לָהֶן שְׂכַר נְטִיעוֹתָיו שֶׁל פַּרְדֵּס, שֶׁאִלּוּ גִּלָּה לָהֶן, הָיוּ רוֹאִין אֵיזוֹ נְטִיעָה שְׂכָרָהּ מְרֻבֶּה וְנוֹטְעִין אוֹתָהּ, וְנִמְצָא מְלֶאכֶת הַפַּרְדֵּס מִקְצָתָהּ בְּטֵלָה וּמִקְצָתָהּ קַיֶּמֶת. כָּךְ אִלּוּ גִּלָּה שְׂכַר הַמִּצְוֹת נִמְצֵאת תּוֹרָה מִקְצָתָהּ בְּטֵלָה וּמִקְצָתָהּ קַיֶּמֶת. אָמַר רַב אָחָא בְּשֵׁם רַבִּי אַבָּא בַּר כַּהֲנָא, טִלְטֵל הַקָּדוֹשׁ בָּרוּךְ הוּא שְׂכַר עוֹשֵׂי מִצְוֹת בָּעוֹלָם הַזֶּה, כְּדֵי שֶׁיִּהְיוּ יִשְׂרָאֵל עוֹשִׂין אוֹתוֹ מֻשְׁלָם. תָּנֵי רַבִּי שִׁמְעוֹן בֶּן יוֹחַאי, שְׁתֵּי מִצְוֹת בַּתּוֹרָה גִּלָּה הַקָּדוֹשׁ בָּרוּךְ הוּא שְׂכָרָן וְאֵלּוּ הֵן, קַלָּה שֶׁבַּקַּלּוֹת, וַחֲמוּרָה שֶׁבַּחֲמוּרוֹת. קַלָּה שֶׁבַּקַּלּוֹת  "שַׁלֵּחַ תְּשַׁלַּח אֶת הָאֵם" וְגוֹ', וּמַה דָּבָר שֶׁהוּא פְּרִיעַת חוֹב כָּךְ דָּבָר שֶׁהוּא חֶסְרוֹן כִּיס וְחֶסְרוֹן נְפָשׁוֹת עַל אַחַת כַּמָּה וְכַמָּה. וּכְשֵׁם שֶׁמַּתַּן שְׂכָרָן שָׁוֶה כָּךְ פֻּרְעָנוּתָן שָׁוֶה, שֶׁנֶּאֱמַר (משלי ל, יז) "עַיִן תִּלְעַג לְאָב וְתָבוּז לִיקְּהַת אֵם", עַיִן שֶׁהִלְעִיגָה עַל כִּבּוּד אָב וָאֵם וּבִיזָּה "לֹא תִקַּח הָאֵם עַל הַבָּנִים" (שם) "יִקְּרוּהָ עֹרְבֵי נַחַל וְיֹאכְלוּהָ בְנֵי נָשֶׁר", דֵּין נְקִיק וְדֵין אָכִיל, אָמַר הַקָּדוֹשׁ בָּרוּךְ הוּא יָבֹא עוֹרֵב שֶׁהוּא אַכְזָרִי עַל בָּנָיו וִינַקֵּר אוֹתָהּ וְאַל יֵהָנֶה מִמֶּנָּהּ, וְיָבֹא נֶשֶׁר שֶׁהוּא רַחֲמָנִי עַל בָּנָיו וְיֵהָנֶה מֵהֶם. וּמִנַּיִן לְעוֹרֵב שֶׁהוּא אַכְזָרִי עַל בָּנָיו, שֶׁנֶּאֱמַר  "מִי יָכִין לָעֹרֵב צֵידוֹ", וְאוֹמֵר (תהלים קמז, ט) "לִבְנֵי עוֹרֵב אֲשֶׁר יִקְרָאוּ", כְּשֶׁהָעוֹרֵב מוֹלִיד יְלָדָיו לְבָנִים וְאוֹמֵר הַזָּכָר לַנְּקֵבָה עוֹף אַחֵר בָּא עָלַיִךְ וּמַנִּיחִין אוֹתָן, מַה הַקָּדוֹשׁ בָּרוּךְ הוּא עוֹשֶׂה, מוֹצִיא מִצּוֹאָה שֶׁלָּהֶן יַתּוּשִׁין וּפוֹרְחִין עֲלֵיהֶן וְאוֹכְלִין וּמִשָּׁם מַשְׁחִירִין. וּמִנַּיִן שֶׁהַנֶּשֶׁר רַחֲמָנִי הוּא, שֶׁנֶּאֱמַר (דברים לב, יא) "כְּנֶשֶׁר יָעִיר קִנּוֹ עַל גּוֹזָלָיו יְרַחֵף". וּמִנַּיִן שֶׁהוּא נֶהֱנֶה מֵהֶם שֶׁנֶּאֱמַר (שם) "יִפְרֹשׁ כְּנָפָיו יִקָּחֵהוּ". וּכְשֵׁם שֶׁעוֹנְשׁוֹ מְרֻבֶּה כָּךְ שְׂכָרוֹ מְרֻבֶּה, שֶׁנֶּאֱמַר לְמַעַן יַאֲרִכוּן יָמֶיךָ.

תַּנְיָא רַבִּי יַעֲקֹב אוֹמֵר, אֵין לְךָ כָּל מִצְוָה וּמִצְוָה שֶׁכְּתוּבָה בַּתּוֹרָה שֶׁמַּתַּן שְׂכָרָהּ בְּצִדָּהּ שֶׁאֵין תְּחִיַּת הַמֵּתִים תְּלוּיָה בָּהּ, שֶׁנֶּאֱמַר  "לְמַעַן יַאֲרִכוּן יָמֶיךָ" בְּעוֹלָם שֶׁכֻּלּוֹ אָרוּךְ וּ"לְמַעַן יִיטַב לָךְ" בְּעוֹלָם שֶׁכֻּלּוֹ טוֹב. בְּשִׁלּוּחַ הַקֵּן כְּתִיב, (שם כב, ז) "לְמַעַן יִיטַב לָךְ וְהַאֲרַכְתָּ יָמִים", הֲרֵי שֶׁאָמַר לוֹ אָבִיו עֲלֵה לַבִּירָה וְהָבֵא לִי גּוֹזָלוֹת וְעָלָה וְשִׁלַּח אֶת הָאֵם וְנָטַל אֶת הַבָּנִים וּבִירִידָתוֹ נָפַל וָמֵת, הֵיכָן הֲטָבָתוֹ שֶׁל זֶה, וְהֵיכָן אֲרִיכוּת יָמָיו שֶׁל זֶה, אֶלָּא "לְמַעַן יִיטַב לָךְ" לְעוֹלָם שֶׁכֻּלּוֹ טוֹב, "לְמַעַן יַאֲרִכוּן יָמֶיךָ" בְּעוֹלָם שֶׁכֻּלּוֹ אָרוּךְ. וְדִלְמָא לֹא הָוֵי הָכִי, רַבִּי יַעֲקֹב מַעֲשֶׂה חֲזָא. וְהָאָמַר רָבָא שְׁלוּחֵי מִצְוָה אֵינָן נִזּוֹקִין, הָתָם סֻלָּם רָעוּעַ הֲוָה דְּהָיָה קְבִיעַ הֶזֵּקָא וְלָא סָמְכִינַן אֲנִיסָּא, דִּכְתִיב  "וַיֹּאמֶר שְׁמוּאֵל אֵיךְ אֵלֵךְ וְשָׁמַע שָׁאוּל וַהֲרָגָנִי".

{pפסוק יג-ידp}  לֹא תִרְצַח, לָמָּה נֶאֱמַר, לְפִי שֶׁהוּא אוֹמֵר (בראשית ט, ו) "שֹׁפֵךְ דַּם הָאָדָם" וְגוֹ' עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר לֹא תִרְצַח. לֹא תִּנְאָף, לָמָּה נֶאֱמַר, לְפִי שֶׁהוּא אוֹמֵר (ויקרא כ, י) "מוֹת יוּמַת הַנֹּאֵף וְהַנֹּאָפֶת", עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר לֹא תִנְאָף.

תַּנָּא דְּבֵי רַבִּי יִשְׁמָעֵאל, לֹא תִנְאָף, לֹא תִּהְיֶה בְּךָ נִאוּף בֵּין בְּיָד בֵּין בְּרֶגֶל. אָמַר רַבִּי אֶלְעָזָר, מַאי דִּכְתִיב  "יְדֵיכֶם דָּמִים מָלֵאוּ", אֵלּוּ הַמְּנָאֲפִים בַּיָּד.

לֹא תִגְנֹב, אַזְהָרָה לְגוֹנֵב נְפָשׁוֹת מִנַּיִן, רַבִּי יֹאשִיָּה אוֹמֵר, מִלֹּא תִגְנֹב. רַבִּי יוֹנָתָן אוֹמֵר (ויקרא כה, מב) "מִלֹּא יִמָכְרוּ מִמְכֶּרֶת עָבֶד". וְלֹא פְּלִיגִי, מַר קָא חָשִׁיב לַאו דִּגְנֵבָה וּמַר קָא חָשִׁיב לָאו דִּמְכִירָה. תַּנְיָא, לֹא תִגְנֹב בְּגוֹנֵב נְפָשׁוֹת הַכָּתוּב מְדַבֵּר, אוֹ אֵינוֹ אֶלָּא בְּגוֹנֵב מָמוֹן, אָמַרְתָּ צֵא וּלְמַד מִשְׁלֹשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶן, דָּבָר הַלָּמֵד מֵעִנְיָנוֹ, בְּמַה הַכָּתוּב מְדַבֵּר, בִּנְפָשׁוֹת, אַף כָּאן בִּנְפָשׁוֹת.

לֹא תִגְנֹב לָמָּה נֶאֱמַר, לְפִי שֶׁהוּא אוֹמֵר (להלן כא, טז) "וְגֹנֵב אִישׁ וּמְכָרוֹ" עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר לֹא תִגְנֹב, הֲרֵי זֶה אַזְהָרָה לְגוֹנֵב נֶפֶשׁ. צֵא וּלְמַד מִשְׁלֹשׁ עֶשְׂרֵה מִדּוֹת וְכוּ', וְעוֹד אָמַר רַבִּי, שָׁלֹשׁ מִצְוֹת נֶאֶמְרוּ בְּעִנְיָן זֶה, שְׁתַּיִם מְפֹרָשׁוֹת, וְאַחַת סְתוּמָה, נִלְמַד סְתוּמָה מִמְּפֹרָשׁוֹת, מַה מְפֹרָשׁוֹת מִצְוֹת שֶׁחַיָּבִין עֲלֵיהֶן מִיתַת בֵּית דִּין, אַף סְתוּמָה מִצְוֹת שֶׁחַיָּבִין עָלֶיהָ מִיתַת בֵּית דִּין. לֹא תַעֲנֶה לָמָּה נֶאֱמַר, לְפִי שֶׁהוּא אוֹמֵר (דברים יט, יט) "וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו", עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר לֹא תַעֲנֶה.

{rרמז רצטr}  שָׁנוּ רַבּוֹתֵינוּ, מְעִידִים אָנוּ אֶת אִישׁ פְּלוֹנִי שֶׁהוּא חַיָּב מַלְקוֹת אַרְבָּעִים, וְנִמְצְאוּ זוֹמְמִין, לוֹקִין שְׁמוֹנִים, מִשּׁוּם לֹא תַעֲנֶה, וּמִשּׁוּם  "וַעֲשִׂיתֶם לוֹ כַּאֲשֶׁר זָמַם", דִּבְרֵי רַבִּי מֵאִיר, וַחֲכָמִים אוֹמְרִים, אֵין לוֹקִין אֶלָּא אַרְבָּעִים. וְרַבָּנָן, הַאי לֹא תַעֲנֶה בְּרֵעֲךָ מַאי דְּרַשׁ לֵיהּ, אַזְהָרָה לְעֵדִים זוֹמְמִין. ורַבִּי מֵאִיר אַזְהָרָה לְעֵדִים זוֹמְמִין מִנָּא לֵיהּ, נַפְקָא לֵיהּ (שם, כ) מֵ"וְּהַנִּשְׁאָרִים יִשְׁמְעוּ וְיִרָאוּ". וְרַבָּנָן, הַהוּא מִבַּעְיָא לֵיהּ לְהַכְרָזָה. ורַבִּי מֵאִיר, הַכְרָזָה מִ"יִּשְׁמְעוּ וְיִרָאוּ" נַפְקָא.

כֵּיצַד נִתְּנוּ עֲשֶׂרֶת הַדִּבְּרוֹת, חֲמִשָּׁה עַל לוּחַ אֶחָד וַחֲמִשָּׁה עַל לוּחַ אֶחָד. כִּתִיב  אָנֹכִי ה' אֱלֹהֶיךָ, וּכְנֶגְדּוֹ לֹא תִרְצַח. מַגִּיד הַכָּתוּב שֶׁכָּל מִי שֶׁהוּא שׁוֹפֵךְ דָּמִים מַעֲלֶה עָלָיו הַכָּתוּב כְּאִלּוּ מְמַעֵט בַּדְּמוּת. מָשָׁל לְמֶלֶךְ בָּשָׂר וָדָם שֶׁנִּכְנַס לִמְדִינָה, וְהֶעֱמִיד לוֹ אִיקוֹנוֹת וְעָשׂוּ לוֹ צְלָמִים, וְטָבְעוּ מַטְבְּעוֹת, לְאַחַר זְמַן כִּיפוּ אִיקוֹנוֹת, שָׁבְרוּ צַלְמוֹתָיו, וּפָסְלוּ מַטְבְּעוֹתָיו, וּמִעֲטוּ בִּדְמוּתוֹ שֶׁל מֶלֶךְ, כָּךְ כָּל מִי שֶׁהוּא שׁוֹפֵךְ דָּמִים מַעֲלֶה עָלָיו הַכָּתוּב כְּאִלּוּ מְמַעֵט בַּדְּמוּת, שֶׁנֶּאֱמַר (בראשית ט, ו) "שֹׁפֵךְ דַּם הָאָדָם" וְגוֹ' וּכְתִיב (שם) "כִּי בְצֶלֶם אֱלֹהִים עָשָׂה אֶת הָאָדָם". כְּתִיב  לֹא יִהְיֶה לְךָ, וּכְנֶגְדּוֹ לֹא תִנְאָף, מַגִּיד הַכָּתוּב שֶׁכָּל מִי שֶׁהוּא עוֹבֵד עֲבוֹדַת אֱלִילִים מַעֲלֶה עָלָיו הַכָּתוּב כְּאִלּוּ מְנָאֵף מֵאַחֲרֵי הַמָּקוֹם, שֶׁנֶּאֱמַר (יחזקאל טז, לב) "הָאִשָּׁה הַמְנָאָפֶת" וְגוֹ', (הושע ג, א) "וַיֹּאמֶר ה' אֵלַי עוֹד לֵךְ אֱהַב אִשָּׁה" וְגוֹ'. כְּתִיב (פסוק ז) "לֹא תִשָּׂא", וּכְנֶגְדּוֹ כְּתִיב לֹא תִגְנֹב, מַגִּיד הַכָּתוּב שֶׁכָּל מִי שֶׁהוּא גּוֹנֵב סוֹפוֹ לָבֹא לִידֵי שְׁבוּעַת שָׁוְא, שֶׁנֶּאֱמַר  "הֲגָנֹב רָצֹחַ וְנָאֹף וְהִשָּׁבֵע לַשֶּׁקֶר", וְאוֹמֵר (הושע ד, ב) "אָלֹה וְכַחֵשׁ וְרָצֹחַ". כְּתִיב  זָכוֹר אֶת יוֹם הַשַּׁבָּת, וּכְנֶגְדּוֹ לֹא תַעֲנֶה, מַגִּיד הַכָּתוּב שֶׁכָּל מִי שֶׁהוּא מְחַלֵּל שַׁבָּת, מֵעִיד לִפְנֵי הַקָּדוֹשׁ בָּרוּךְ הוּא שֶׁלֹּא בָּרָא עוֹלָמוֹ לְשִׁשָּׁה יָמִים, וְלֹא נָח בַּיּוֹם הַשְּׁבִיעִי, וְכָל מִי שֶׁהוּא מְשַׁמֵּר אֶת הַשַּׁבָּת, מֵעִיד לִפְנֵי הַמָּקוֹם שֶׁבָּרָא עוֹלָמוֹ לְשִׁשָּׁה יָמִים, וְנָח בַּשְּׁבִיעִי, שֶׁנֶּאֱמַר (ישעיה מג, יב) "אַתֶּם עֵדַי נְאֻם ה' וַאֲנִי אֵל". כְּתִיב (פסוק יב) כַּבֵּד אֶת אָבִיךָ, וּכְנֶגְדּוֹ כְּתִיב לֹא תַחְמֹד, מַגִּיד הַכָּתוּב שֶׁכָּל מִי שֶׁהוּא חוֹמֵד סוֹף שֶׁיִּהְיֶה מוֹלִיד בֵּן מְקַלֵּל לְאָבִיו, וּמְכַבֵּד שֶׁאֵינוֹ אָבִיו, לְכָךְ נִתְּנוּ עֲשֶׂרֶת הַדִּבְּרוֹת חֲמִשָּׁה עַל לוּחַ זֶה, וַחֲמִשָּׁה עַל לוּחַ זֶה. [וַחֲכָמִים אוֹמְרִים עֲשָׂרָה עַל לוּחַ זֶה וַעֲשָׂרָה עַל לוּחַ זֶה] שֶׁנֶּאֱמַר  "אֶת הַדְּבָרִים הָאֵלֶּה דִּבֵּר ה' אֶל כָּל קְהַלְכֶם" וְגוֹ', וְאוֹמֵר (שה"ש ד, ה) "שְנֵי שָׁדַיִךְ כִּשְׁנֵי עֳפָרִים", וְאוֹמֵר (שם ה, יד) "יָדָיו גְּלִילֵי זָהָב" וְגוֹ'.

כָּתוּב אֶחָד אוֹמֵר לֹא תַחְמֹד, וְכָתוּב אֶחָד אוֹמֵר (דברים ה, יח) "לֹא תִתְאַוֶּה", כֵּיצַד יִתְקַיְּימוּ שְנֵי כְּתוּבִים הַלָּלוּ, הֲרֵי זֶה אַזְהָרָה לְעוֹקֵב אַחַר הַמְּנַאֵף. לֹא תַחְמֹד בֵּית רֵעֶךָ, כְּלָל, עַבְדּוֹ וַאֲמָתוֹ שׁוֹרוֹ וַחֲמֹרוֹ, פְּרָט, כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט. כְּשֶׁהוּא אוֹמֵר וְכֹל אֲשֶׁר לְרֵעֶךָ, חָזַר וְכָלַל. כְּלָל וּפְרָט וּכְלָל, אֵי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ דָּבָר שֶׁהוּא קוֹנֶה וּמַקְנֶה אַף כָּל דָּבָר שֶׁהוּא קוֹנֶה וּמַקְנֶה. אֵי מַה הַפְּרָט מְפֹרָשׁ בִּנְכָסִים הַמִּטַּלְטְלִין שֶׁאֵין לָהֶן אַחְרָיוּת אַף אֵין לִי אֶלָּא נְכָסִים הַמִּטַּלְטְלִים שֶׁאֵין לָהֶן אַחְרָיוּת. כְּשֶׁהוּא אוֹמֵר בְּמִשְׁנֵה תּוֹרָה  "שָׂדֵהוּ", מַה הַפְּרָט מְפֹרָשׁ בְּדָבָר שֶׁהוּא קוֹנֶה וּמַקְנֶה אַף כָּל דָּבָר שֶׁהוּא קוֹנֶה וּמַקְנֶה. אִי מַה הַפְּרָט מְפוֹרָשׁ דָּבָר שֶׁאִי אֶפְשָׁר לָבֹא לִרְשׁוּתְךָ אֶלָּא לִרְצוֹן הַבְּעָלִים, אַף אֵין לִי אֶלָּא דָּבָר שֶׁאִי אֶפְשָׁר לָבֹא לִרְשׁוּתְךָ אֶלָּא לִרְצוֹן הַבְּעָלִים, יָצָא שֶׁאַתָּה חוֹמֵד בִּתּוֹ לְבִנְךָ אוֹ בְּנוֹ לְבִתְּךָ, אוֹ אֲפִלּוּ חוֹמֵד בְּדִבּוּר, תַּלְמוּד לוֹמַר (שם ז, כה) "לֹא תַחְמֹד כֶּסֶף וְזָהָב עֲלֵיהֶם וְלָקַחְתָּ לְךָ", מַה לְהַלָּן עַד שֶׁיַּעֲשֶׂה מַעֲשֶׂה, אַף כָּאן עַד שֶׁיַּעֲשֶׂה מַעֲשֶׂה.

{pפסוק טוp}  וְכָל הָעָם רֹאִים אֶת הַקּוֹלֹת, רַבִּי יְהוּדָה אוֹמֵר אָדָם מְדַבֵּר עִם חֲבֵרוֹ הוּא שׁוֹמֵעַ רֶגֶשׁ קוֹלוֹ אֲבָל אֵינוֹ רוֹאֶה מְאוֹרוֹ, וְיִשְׂרָאֵל שָׁמְעוּ קוֹל שֶׁל הַקָּדוֹשׁ בָּרוּךְ הוּא וְרָאוּ אֶת הַקּוֹל יוֹצֵא מִפִּי הַגְּבוּרָה בִּבְרָקִים וּרְעָמִים, שֶׁנֶּאֱמַר וְכָל הָעָם רֹאִים אֶת הַקּוֹלֹת. רַבִּי פִּנְחָס אוֹמֵר כָּל אוֹתוֹ הַדּוֹר שֶׁשָּׁמְעוּ קוֹלוֹ שֶׁל הַקָּדוֹשׁ בָּרוּךְ הוּא זָכוּ לִהְיוֹת כְּמַלְאֲכֵי הַשָּׁרֵת, וְלֹא שָׁלַט בָּהֶן כָּל מִין כִּנִּים, וּבְמוֹתָם לֹא שָׁלְטָה בָּהֶם רִמָּה, אַשְׁרֵיהֶם בָּעוֹלָם הַזֶּה וְלָעוֹלָם הַבָּא, עֲלֵיהֶם הַכָּתוּב אוֹמֵר  "אַשְׁרֵי הָעָם שֶׁכָּכָה לוֹ".

{rרמז שr}  וְכָל הָעָם רֹאִים אֶת הַקּוֹלֹת, רוֹאִים אֶת הַנִּרְאֶה וְשׁוֹמְעִין אֶת הַנִּשְׁמָע, רָאוּ דָּבָר שֶׁל אֵשׁ יוֹצֵא מִפִּי הַגְּבוּרָה וְנֶחְצָב עַל הַלּוּחוֹת, שֶׁנֶּאֱמַר (תהלים כט, ז) "קוֹל ה' חֹצֵב לַהֲבוֹת אֵשׁ".

וְכָל הָעָם רֹאִים אֶת הַקּוֹלֹת, קוֹל, קוֹלֵי קוֹלוֹת, וְלַפִּיד, לַפִּידֵי לַפִּידִים. וְכַמָּה קוֹלוֹת הָיוּ וְכַמָּה לַפִּידִים הָיוּ, אֶלָּא מַשְׁמִיעִין אֶת הָאָדָם לְפִי כֹּחוֹ, שֶׁנֶּאֱמַר (שם, ב) "קוֹל ה' בַּכֹּחַ קוֹל ה' בֶּהָדָר" וְגוֹ'. רַבִּי אוֹמֵר לְהוֹדִיעַ שִׁבְחָן שֶׁל יִשְׂרָאֵל שֶׁכְּשֶׁעָמְדוּ כֻּלָּן לִפְנֵי הַר סִינַי לְקַבֵּל אֶת הַתּוֹרָה, הָיוּ שׁוֹמְעִין אֶת הַדִּבּוּר וּמְפָרְשִׁין אוֹתוֹ, שֶׁנֶּאֱמַר  "יְסֹבֲבֶנְהוּ יְבוֹנֲנֵהוּ יִצְרֶנְהוּ כְּאִישׁוֹן עֵינוֹ", שֶׁמִּכֵּיוָן שֶׁהָיָה הַדִּבּוּר יוֹצֵא הָיוּ מְפָרְשִׁין אוֹתוֹ.

וּלְהוֹדִיעַ שִׁבְחָן שֶׁל יִשְׂרָאֵל כְּשֶׁעָמְדוּ כֻּלָּן לִפְנֵי הַר סִינַי לְקַבֵּל אֶת הַתּוֹרָה, שֶׁלֹּא הָיוּ בָּהֶן סוּמִין, שֶׁנֶּאֱמַר וְכָל הָעָם רֹאִים. מְלַמֵּד שֶׁלֹּא הָיוּ בָּהֶם אִלְּמִים, שֶׁנֶּאֱמַר (לעיל יט, ח) "וַיַּעֲנוּ כָל הָעָם". מְלַמֵּד שֶׁלֹּא הָיוּ בָּהֶן חֵרְשִׁים, שֶׁנֶּאֱמַר (להלן כד, ז) "כֹּל אֲשֶׁר דִּבֶּר ה' נַעֲשֶׂה וְנִשְׁמָע". מְלַמֵּד שֶׁלֹּא הָיוּ בָּהֶם חִגְּרִין, שֶׁנֶּאֱמַר (לעל יט, יז) "וַיִּתְיַצְּבוּ בְּתַחְתִּית הָהָר". מְלַמֵּד שֶׁלֹּא הָיוּ בָּהֶם טִפְּשִׁין, שֶׁנֶּאֱמַר  "אַתָּה הָרְאֵתָ" וְגוֹ'.

רַבִּי נָתָן אוֹמֵר, מִנַּיִן אַתָּה אוֹמֵר שֶׁהֶרְאָה הַמָּקוֹם לְאַבְרָהָם אָבִינוּ גֵיהִנָּם, וּמַתַּן תּוֹרָה, וּקְרִיעַת יַם סוּף, שֶׁנֶּאֱמַר (בראשית טו, יז) "וְהִנֵּה תַנּוּר עָשָׁן", זֶה גֵיהִנָּם, שֶׁנֶאֱמַר  "הִנֵּה [הַ]יּוֹם בָּא בֹּעֵר כַּתַּנוּר", (בראשית שם) "וְלַפִּיד אֵשׁ", זֶה מַתַּן תּוֹרָה, שֶׁנֶּאֱמַר וְכָל הָעָם רֹאִים אֶת הַקּוֹלֹת וְאֶת הַלַּפִּידִים, "אֲשֶׁר עָבַר בֵּין הַגְּזָרִים", זֶה קְרִיעַת יַם סוּף, שֶׁנֶּאֱמַר (תהלים קלו, יג) "לְגֹזֵר יַם סוּף לִגְזָרִים".

וַיַרְא הָעָם וַיָּנֻעוּ, אֵין נוֹעַ בְּכָל מָּקוֹם אֶלָּא זִיעַ, שֶׁנֶּאֱמַר  "נוֹעַ תָּנוּעַ אֶרֶץ כַּשִּׁכּוֹר". וַיַּעַמְדוּ מֵרָחֹק, חוּץ לִשְׁנֵים עָשָׂר מִיל, מַגִּיד שֶׁהָיוּ יִשְׂרָאֵל נִרְתָּעִין לַאֲחוֹרֵיהֶן שְׁנֵים עָשָׂר מִיל, וְחוֹזְרִין לִפְנֵיהֶן שְׁנֵים עָשָׂר מִיל, הֲרֵי עֶשְׂרִים וְאַרְבָּעָה מִיל עַל כָּל דִּבּוּר וְדִבּוּר, נִמְצְאוּ מְהַלְּכִין בְּאוֹתוֹ יוֹם מָאתַיִם וְאַרְבָּעִים מִיל. בְּאוֹתָהּ שָׁעָה אָמַר הַקָּדוֹשׁ בָּרוּךְ הוּא לְמַלְאֲכֵי הַשָּׁרֵת רְדוּ וְסַיְּעו אֶת אֲחֵיכֶם, שֶׁנֶּאֱמַר (תהלים סח, יג) "מַלְכֵי צְבָאוֹת יִדֹּדוּן יִדֹּדוּן", יִדּוֹדוּן בַּהֲלִיכָה, יִדּוֹדוּן בַּחֲזָרָה, וְלֹא מַלְאֲכֵי הַשָּׁרֵת בִּלְבַד אֶלָּא אַף הַקָּדוֹשׁ בָּרוּךְ הוּא, שֶׁנֶּאֱמַר (שה"ש ב, ו) "שְׂמֹאלוֹ תַּחַת לְרֹאשִׁי". רַבִּי יְהוּדָה בְּרַבִּי אִלְעַאי אוֹמֵר, לְפִי שֶׁהָיוּ יִשְׂרָאֵל מְשֻׁלְהָבִין מֵחֲמַת הָאֵשׁ שֶׁל מַעְלָה, אָמַר הַקָּדוֹשׁ בָּרוּךְ הוּא לְעַנְנֵי כָּבוֹד הֲזִילוּ טַל שֶׁל חַיִּים עַל בָּנַי, שֶׁנֶּאֱמַר (שופטים ה, ד) "ה' בְּצֵאתְךָ מִשֵּׂעִיר" וְגוֹ' וְאוֹמֵר  "גֶּשֶׁם נְדָבוֹת תָּנִיף" וְגוֹ', אֵימָתַי נַעֲשָׂה כָּל הַכָּבוֹד הַזֶּה, בְּשָׁעָה שֶׁהָיְתָה נָאָה שֶׁבְּאֻמּוֹת הָעוֹלָם וּמְכַבֶּדֶת אֶת הַתּוֹרָה, שֶׁנֶּאֱמַר (שם, יג) "וּנְוַת בַּיִת תְּחַלֵּק שָׁלָל" וְאֵין שָׁלָל אֶלָּא תּוֹרָה, שֶׁנֶּאֱמַר  "שָׂשׂ אָנֹכִי עַל אִמְרָתֶךָ" וְגוֹ'.

{pפסוק טז-יחp} {rרמז שאr}  וַיֹּאמְרוּ אֶל מֹשֶׁה דַּבֶּר אַתָּה עִמָּנוּ וְנִשְׁמָעָה. מַגִּיד שֶׁלֹּא הָיָה לָהֶן כֹּחַ לְקַבֵּל אֶלָּא עֲשֶׂרֶת הַדִּבְּרוֹת, שֶׁנֶּאֱמַר (דברים ה, כב) "אִם יֹסְפִים אֲנַחְנוּ" וְגוֹ'. (שם יח, טז) "לֹא אֹסֵף לִשְׁמֹעַ אֶת קוֹל" וְגוֹ', אֶלָּא  "קְרַב אַתָּה וּשֲׁמָע". מֵאוֹתָהּ שָׁעָה זָכוּ יִשְׂרָאֵל לְהַעֲמִיד מֵהֶן נְבִיאִים, שֶׁנֶּאֱמַר (שם יח, יח) "נָבִיא אָקִים לָהֶם", נָבִיא אֲנִי עָתִיד לְהַעֲמִיד מֵהֶן, אֶלָּא שֶׁקִּדְּמוּ הֵן בִּזְכוּתָן, שֶׁנֶּאֱמַר (שם, יז) "וַיֹּאמֶר ה' אֵלַי הֵיטִיבוּ" וְגוֹ', אַשְׁרֵי בְּנֵי אָדָם שֶׁהַמָּקוֹם הוֹדָה לְדִבְרֵיהֶם. וְכֵן הוּא אוֹמֵר (במדבר יד, כ) "וַיֹּאמֶר ה' סָלַחְתִּי כִּדְבָרֶךָ". וְכֵן הוּא אוֹמֵר,  "כֵּן בְּנוֹת צְלָפְחָד דֹּבְרֹת", (שם לו, ה) "כֵּן מַטֵּה בְנֵי יוֹסֵף דֹּבְרִים".  "מִי יִתֵּן וְהָיָה לְבָבָם זֶה לָהֶם", אִלּוּ אֶפְשָׁר לְהַעֲבִיר מַלְאַךְ הַמָּוֶת הָיִיתִי מַעֲבִירוֹ, אֶלָּא שֶׁכְּבָר נִגְזְרָה גְּזֵרָה. רַבִּי יוֹסֵי אוֹמֵר, עַל תְּנַאי כָּךְ עָמְדוּ יִשְׂרָאֵל לִפְנֵי הַר סִינַי, שֶׁלֹּא יִשְׁלֹט בָּהֶן מַלְאַךְ הַמָּוֶת, שֶׁנֶּאֱמַר (תהלים פב, ו) "אֲנִי אָמַרְתִּי אֱלֹהִים אַתֶּם" וְגוֹ' חִבַּלתֶּם מַעֲשֵׂיכֶם, (שם) "אָכֵן כְאָדָם תְּמוּתוּן".

וַיֹּאמְרוּ אֶל מֹשֶׁה דַּבֶּר אַתָּה עִמָּנּוּ, שָׁמַע הַקָּדוֹשׁ בָּרוּךְ הוּא קוֹלָן שֶׁל יִשְׂרָאֵל וְעָרַב עָלָיו, שָׁלַח לְמִיכָאֵל וּלְגַבְרִיאֵל וְאָחֲזוּ בִּשְׁתֵּי יָדָיו שֶׁל מֹשֶׁה שֶׁלֹּא בִּרְצוֹנוֹ, וְהִגִּישׁוּהוּ אֶל הָעֲרָפֶל, שֶׁנֶּאֱמַר וּמֹשֶׁה נִגַּשׁ אֶל הָעֲרָפֶל, גָּשׁ אֵין כְּתִיב כָּאן אֶלָּא נִגַּשׁ.

וַיֹּאמַר מֹשֶׁה אֶל הָעָם אַל תִּירָאוּ, הֲרֵי מֹשֶׁה מְזָרְזָן, לְהוֹדִיעַ חָכְמָתוֹ שֶׁל מֹשֶׁה הֵיאַךְ הָיָה עוֹמֵד וּמְפַיֵּס כָּל אוֹתָן הָאֲלָפִים וְכָל אוֹתָן הָרְבָבוֹת, עָלָיו מְפֹרָשׁ בַּקַּבָּלָה  "הַחָכְמָה תָּעֹז לֶחָכָם" וְגוֹ'. כִּי לְבַעֲבוּר נַסּוֹת אֶתְכֶם, בִּשְׁבִיל לְגַדֵּל אֶתְכֶם בֵּין הָאֻמּוֹת כַּנֵּס הַזֶּה שֶׁל סְפִינָה.

וּבַעֲבוּר תִּהְיֶה יִרְאָתוֹ עַל פְּנֵיכֶם, סִימָן טוֹב הוּא בָּאָדָם שֶׁהוּא בַּיְּשָׁן. לְבִלְתִּי תֶחֱטָאוּ, מַגִּיד שֶׁבּוּשָׁה מְבִיאָה לִידֵי יִרְאַת חֵטְא, שֶׁנֶּאֱמַר (ירמיה ו, טו) "הוֹבִישׁוּ כִּי תוֹעֵבָה עָשׂוּ גַּם בּוֹשׁ לֹא יֵבוֹשׁוּ".

תַּנְיָא וּבַעֲבוּר תִּהְיֶה יִרְאָתוֹ עַל פְּנֵיכֶם לְבִלְתִּי תֶחֱטָאוּ, זוֹ בּוּשָׁה, מְלַמֵּד שֶׁהַבּוּשָׁה מְבִיאָה לִידֵי יִרְאַת חֵטְא. מִכָּאן אָמְרוּ סִמָּן יָפֶה בְּאָדָם שֶׁהוּא בַּיְּשָׁן. אֲחֵרִים אוֹמְרִים כָּל אָדָם הַמִּתְבַּיֵּשׁ לֹא בִּמְהֵרָה הוּא חוֹטֵא, וּמִי שֶׁאֵין לוֹ בֹּשֶׁת פָּנִים, בְּיָדוּעַ שֶׁלֹּא עָמְדוּ אֲבוֹתָיו עַל הַר סִינַי.

וַיַּעֲמֹד הָעָם מֵרָחֹק וּמֹשֶׁה נִגַּשׁ, מִבֵּית הַבְּחִירָה נִדְבַּר עִמּוֹ, כְּמָה דְאַתּ אָמֵר (בראשית כב, ד) "וַיַּרְא אֶת הַמָּקוֹם מֵרָחֹק", מְלַמֵּד שֶׁנִּכְנַס לְמָקוֹם שֶׁאֵין רְשׁוּת לְמַלְאֲכֵי הַשָּׁרֵת לִיכָּנֵס, שֶׁנֶּאֱמַר וּמֹשֶׁה נִגַּשׁ אֶל הָעֲרָפֶל. וְכֵן שְׁלֹמֹה אָמַר, (מ"א ח, יב) "ה' אָמַר לִשְׁכֹּן בָּעֲרָפֶל", וְכֵן הוּא אוֹמֵר,  "וַיְהִי שָׁם עִם ה'".

וַיַּעֲמֹד הָעָם מֵרָחֹק, אֵלּוּ שְׁנֵים עָשָׂר מִיל, מַגִּיד שֶׁהָיָה מַחֲנֵה יִשְׂרָאֵל שְׁנֵים עָשָׂר מִיל וְכֵן הוּא אוֹמֵר (במדבר לג, מט) "וַיַּחֲנוּ עַל הַיַּרְדֵּן מִבֵּית הַיְשִׁמֹת עַד אָבֵל הַשִּׁטִּים", וְהוּא שְׁנֵים עָשָׂר מִיל.

{rרמז שבr}  וּמֹשֶׁה נִגַּשׁ אֶל הָעֲרָפֶל, מִי גָּרַם לוֹ, עַנְוְתָנוּתוֹ, שֶׁנֶּאֱמַר  "וְהָאִישׁ מֹשֶׁה" וְגוֹ'. מַגִּיד הַכָּתוּב שֶׁכָּל מִי שֶׁהוּא עָנָיו, סוֹפוֹ לְהַשְׁרוֹת שְׁכִינָה עִם הָאָדָם בָּאָרֶץ, שֶׁנֶּאֱמַר (ישעיה נז, טו) "כֹה אָמַר רָם וְנִשָּׂא שֹׁכֵן עַד וְקָדוֹשׁ שְׁמוֹ מָרוֹם וְקָדוֹשׁ אֶשְׁכֹּן וְאֶת דַּכָּא וּשְׁפַל רוּחַ", וְאוֹמֵר (שם סא, א) "רוּחַ אֱלֹהִים עָלָי יַעַן מָשַׁח אֹתִי לְבַשֵּׂר עֲנָוִים", וְאוֹמֵר  "וְאֶת כָּל אֵלֶּה יָדִי עָשָׂתָה וְגוֹ' וְאֶל זֶה אַבִּיט אֶל עָנִי וּנְכֵה רוּחַ" (תהלים נא, יט) "זִבְחֵי אֱלֹהִים רוּחַ נִשְׁבָּרָה". וְכָל מִי שֶׁהוּא גְּבַהּ לֵב גּוֹרֵם לְטַמֵּא אֶת הָאָרֶץ, וּלְסַלֵּק אֶת הַשְּׁכִינָה, שֶׁנֶּאֱמַר (שם קא, ה) "גְּבַהּ עֵינַיִם וּרְחַב לֵבָב אֹתוֹ לֹא אוּכָל". וְכָל גְּבַהּ לֵב קָרוּי תּוֹעֵבָה, שֶׁנֶּאֱמַר (משלי טז, ה) "תּוֹעֲבַת ה' כָּל גְּבַהּ לֵב". וְעוֹבֵד אֱלִילִים קָרוּי תּוֹעֵבָה, שֶׁנֶּאֱמַר  "וְלֹא תָבִיא תוֹעֵבָה אֶל בֵּיתֶךָ", כְּשֵׁם שֶׁאֱלִילִים מְטַמֵּא הָאָרֶץ וּמְסַלֶּקֶת אֶת הַשְּׁכִינָה כָּךְ כָּל מִי שֶׁהוּא גְּבַהּ לֵב, גּוֹרֵם לְטַמֵּא הָאָרֶץ, וּלְסַלֵּק אֶת הַשְּׁכִינָה. וּמשֶׁה נִגַּשׁ אֶל הָעֲרָפֶל, לִפְנִים מִשָּׁלֹשׁ מְחִיצוֹת, חֹשֶׁךְ, עָנָן, וַעֲרָפֶל, חֹשֶׁךְ מִבַּחוּץ, עָנָן מִבִּפְנִים, וַעֲרָפֶל מִלִּפְנַי וְלִפְנִים, שֶׁנֶּאֱמַר וּמֹשֶׁה נִגַּשׁ אֶל הָעֲרָפֶל וְגוֹ'.

{pפסוק יטp}  וַיֹּאמֶר ה' אֶל מֹשֶׁה כֹּה תֹאמַר אֶל בְּנֵי יִשְׂרָאֵל, בְּלָשׁוֹן שֶׁאֲנִי אוֹמֵר לְךָ כֹּה תְדַבֵּר אֶל בְּנֵי יִשְׂרָאֵל, בִּלְשׁוֹן הַקֹּדֶשׁ. כָּל מָקוֹם שֶׁנֶּאֱמַר כֹּה, כָּכָה, עֲנִיָּה, וַאֲמִירָה, הֲרֵי זֶה בִּלְשׁוֹן הַקֹּדֶשׁ. אַתֶּם רְאִיתֶם, הֶפְרֵשׁ בֵּין הָאָדָם רוֹאֶה בֵּין שֶׁאֲחֵרִים מְשִׂיחִין לוֹ, כְּשֶׁאֲחֵרִים מְשִׂיחִין לוֹ פְּעָמִים שֶׁלִּבּוֹ חָלוּק, אֲבָל כָּאן אַתֶּם רְאִיתֶם. רַבִּי נָתָן אוֹמֵר, אַתֶּם רְאִיתֶם לָמָּה נֶאֱמַר, לְפִי שֶׁהוּא אוֹמֵר (תהלים קלח, ד) "יוֹדוּךָ ה' כָּל מַלְכֵי אָרֶץ כִּי שָׁמְעוּ אִמְרֵי פִיךָ", יָכוֹל כְּשֵׁם שֶׁשָּׁמְעוּ כָּךְ רָאוּ, תַּלְמוּד לוֹמַר אַתֶּם רְאִיתֶם, וְלֹא רָאוּ אֻמּוֹת הָעוֹלָם.

כִּי מִן הַשָּׁמַיִם דִּבַּרְתִּי עִמָּכֶם, (כָּתוּב בְּפָסוּק  "וַיֵּרֶד ה' עַל הַר סִינַי").

{pפסוק כp}  לֹא תַעֲשׂוּן אִתִּי, רַבִּי יִשְׁמָעֵאל אוֹמֵר לֹא תַעֲשׂוּן דְּמוּת שַׁמָּשַׁי [הַמְּשַׁמְּשִׁין] לְפָנַי בַּמָּרוֹם, וְלֹא דְּמוּת מַלְאָכַי, וְלֹא דְּמוּת כְּרוּבִים, וְלֹא דְּמוּת אוֹפַנִּים. רַבִּי נָתָן אוֹמֵר, לֹא תַעֲשׂוּן אִתִּי, שֶׁלֹּא תֹּאמַר הֲרֵי אֲנִי עוֹשֶׂה כְּמִין דְּמוּת וְאֶשְׁתַּחֲוֶה לוֹ, תַּלְמוּד לוֹמַר לֹא תַעֲשׂוּן אִתִּי, וְכֵן הוּא אוֹמֵר, (דברים ד, טו) "וְנִשְׁמַרְתֶּם מְאֹד לְנַפְשׁוֹתֵיכֶם כִּי לֹא רְאִיתֶם כָּל תְּמוּנָה". רַבִּי עֲקִיבָא אוֹמֵר, לֹא תַעֲשׂוּן אִתִּי, שֶׁלֹּא תִּנְהֲגוּ בִּי כְּדֶרֶךְ שֶׁאֲחֵרִים נוֹהֲגִין בֶּאֱלֹהֵיהֶן, שֶׁכְּשֶׁהַטּוֹבָה בָּאָה עֲלֵיהֶן הֵן מְכַבְּדִין אֶת אֱלֹהֵיהֶן, שֶׁנֶּאֱמַר (חבקוק א, טז) "עַל כֵּן יְזַבֵּחַ לְחֶרְמוֹ", וּכְשֶׁפֻּרְעָנוּת בָּאָה עֲלֵיהֶן הֵן מְקַלְּלִין אֶת אֱלֹהֵיהֶן, שֶׁנֶּאֱמַר  "וְהָיָה כִי יִרְעַב וְהִתְקַצַּף וְקִלֵּל בְּמַלְכּוֹ", אֲבָל אַתֶּם אִם הֵבֵאתִי עֲלֵיכֶם אֶת הַטּוֹבָה תְּנוּ הוֹדָאָה, וְאִם אָבִיא עֲלֵיכֶם יִסּוּרִין, תְּנוּ הוֹדָאָה. וְכֵן דָּוִד אָמַר (תהלים קטז, יג) "כּוֹס יְשׁוּעוֹת אֶשָּׂא וּבְשֵׁם ה' אֶקְרָא" (שם, ג ד) "צָרָה וְיָגוֹן אֶמְצָא וּבְשֵׁם ה' אֶקְרָא". וְכֵן אִיּוֹב אָמַר (איוב א, כא) "ה' נָתַן וַה' לָקָח יְהִי שֵׁם ה' מְבֹרָךְ" עַל מִדַּת הַטּוֹב וְעַל מִדַּת הַפֻּרְעָנוּת. וְכֵן אִשְׁתּוֹ שֶׁל אִיּוֹב אָמְרָה  "עֹדְךָ מַחֲזִיק בְּתֻמָּתֶךָ" וּמַה הוּא אוֹמֵר לָהּ (שם, י) "כְּדַבֵּר אַחַת הַנְּבָלוֹת תְּדַבֵּרִי". אַנְשֵׁי דּוֹר הַמַּבּוּל [וְ]אַנְשֵׁי סְדוֹם שֶׁהָיוּ (שְׁגוּרִין) [כְּעוּרִין] בַּטּוֹבָה, כְּשֶׁבָּאָה עֲלֵיהֶן הַפּוּרְעָנוּת קִבְּלוּ אוֹתָהּ עַל (כָּרְחוֹ) [כָּרְחָם], וְאָנוּ שֶׁהָיִינוּ נָאִים בַּטּוֹבָה, אַל נִהְיֶה נָאִים בַּפֻּרְעָנוּת. וְעוֹד יְהֵא אָדָם שָׂמֵחַ בְּיִסּוּרִין יוֹתֵר מִן הַטּוֹבָה, שֶׁאֲפִלּוּ אָדָם בְּטוֹבָה כָּל יָמָיו אֵינוֹ נִמְחָל לוֹ מִן הָעֲבֵרוֹת שֶׁבְּיָדוֹ, וּמִי מוֹחֵל לוֹ, הֱוֵי אוֹמֵר יִסּוּרִין. רַבִּי אֱלִיעֶזֶר בֶּן יַעֲקֹב אוֹמֵר, הֲרֵי הוּא אוֹמֵר  "מוּסַר ה' בְּנִי אַל תִּמְאָס", מִפְּנֵי מַה, (שם, יב) "כִּי אֶת אֲשֶׁר יֹאהַב ה' יוֹכִיחַ" וְגוֹ', אָמַרְתָּ צֵא וּרְאֵה מִי גָּרַם לַבֵּן לְרַצּוֹת אֶת הָאַב, הֱוֵי אוֹמֵר זֶה יִסּוּרִין.

{rרמז שגr}  רַבִּי מֵאִיר אוֹמֵר, (דברים ח, ה) "וְיָדַעְתָּ עִם לְבָבֶךָ כִּי כַאֲשֶׁר יְיַסֵּר" יְהֵא לִבְּךָ יוֹדֵעַ מַעֲשִׂים שֶׁעָשִׂיתָ, וְיִסּוּרִין שֶׁהֵבֵאתִי עָלֶיךָ, שֶׁלֹּא לְפִי מַעֲשֶׂיךָ הֵבֵאתִי עָלֶיךָ אֶת הַיִּסּוּרִין. רַבִּי יוֹנָתָן אוֹמֵר, חֲבִיבִין יִסּוּרִין שֶׁכְּשֵׁם שֶׁהַבְּרִית כְּרוּתָה לָאָרֶץ, כָּךְ בְּרִית כְּרוּתָה לַיִּסּוּרִין, שֶׁנֶּאֱמַר  "ה' אֱלֹהֶיךָ מְיַסְּרֶךָּ" וְאוֹמֵר (שם, ז) "כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה".

רַבִּי שִׁמְעוֹן בֶּן יוֹחַאי אוֹמֵר, חֲבִיבִין יִסּוּרִין, שֶׁשָּׁלֹשׁ מַתָּנוֹת טוֹבוֹת נִתְּנוּ לָהֶם לְיִשְׂרָאֵל וְאֻמּוֹת הָעוֹלָם מִתְאַוִּין לָהֶן, וְלֹא נִתְּנוּ לָהֶן אֶלָּא בְּיִסּוּרִין, וְאֵלּוּ הֵן תּוֹרָה, וְאֶרֶץ יִשְׂרָאֵל, וְהָעוֹלָם הַבָּא. תּוֹרָה מִנַּיִן, שֶׁנֶּאֱמַר (משלי א, ב) "לָדַעַת חָכְמָה וּמוּסָר לְהָבִין אִמְרֵי בִינָה", וְאוֹמֵר (תהלים צד, יב) "אַשְׁרֵי הַגֶּבֶר אֲשֶׁר תְּיַסְּרֶנּוּ יָהּ וּמִתּוֹרָתְךָ תְלַמְּדֶנּוּ". אֶרֶץ יִשְׂרָאֵל מִנַּיִן, תַּלְמוּד לוֹמַר  "ה' אֱלֹהֶיךָ מְיַסְּרֶךָּ" וְאוֹמֵר (שם, ז) "כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה". הָעוֹלָם הַבָּא מִנַּיִן, תַּלְמוּד לוֹמַר  "כִּי נֵר מִצְוָה וְתוֹרָה אוֹר" וְגוֹ', אָמַרְתָּ צֵא וּרְאֵה אֵיזוֹ דֶּרֶךְ מְבִיאָה לָאָדָם לְחַיֵּי הָעוֹלָם הַבָּא הֱוֵי אוֹמֵר זֶה יִסּוּרִין. רַבִּי נֶחֶמְיָה אוֹמֵר חֲבִיבִין יִסּוּרִין, שֶׁכְּשֵׁם שֶׁהַקָּרְבָּנוֹת מְרַצִּין, כָּךְ יִסּוּרִין מְרַצִּין. בְּקָרְבָּנוֹת מַהוּ אוֹמֵר (ויקרא א, ד) "וְנִרְצָה לוֹ לְכַפֵּר עָלָיו". בְּיִסּוּרִין מַהוּ אוֹמֵר, (שם כו, מג) "וְהֵם יִרְצוּ אֶת עֲוֹנָם". וְלֹא עוֹד אֶלָּא כִּי הַיִּסּוּרִין מְרַצִּין יוֹתֵר מִן קָרְבָּנוֹת, מִפְּנֵי שֶׁהַקָּרְבָּנוֹת בְּמָמוֹן וְהַיִּסּוּרִין בַּגּוּף. וְכֵן הוּא אוֹמֵר  "עוֹר בְּעַד עוֹר וְכֹל אֲשֶׁר לָאִישׁ וְגוֹ'.

וּכְבָר הָיָה רַבִּי אֱלִיעֶזֶר חוֹלֶה, וְנִכְנְסוּ אַרְבָּעָה זְקֵנִים לְבַקְּרוֹ. רַבִּי טַרְפוֹן, וְרַבִּי יְהוֹשֻׁעַ, וְרַבִּי אֶלְעָזָר בֶּן עֲזַרְיָה, וְרַבִּי עֲקִיבָא. נַעֲנָה רַבִּי טַרְפוֹן וְאָמַר, רַבִּי חָבִיב אַתָּה לְיִשְׂרָאֵל מִגַּלְגַּל חַמָּה, שֶׁגַּלְגַּל חַמָּה מֵאִיר בָּעוֹלָם הַזֶּה, וְאַתָּה הֵאַרְתָּ לָנוּ בָּעוֹלָם הַזֶּה וְלָעוֹלָם הַבָּא. נַעֲנָה רַבִּי אֶלְעָזָר בֶּן עֲזַרְיָה וְאָמַר, חָבִיב אַתָּה לְיִשְׂרָאֵל מֵאָב וָאֵם, שֶׁאָב וָאֵם מְבִיאִין אֶת הָאָדָם לָעוֹלָם הַזֶּה אֲבָל אַתָּה (הֵבֵאתָ) בָּעוֹלָם הַזֶּה וּבָעוֹלָם הַבָּא. נַעֲנָה רַבִּי עֲקִיבָא וְאָמַר, חֲבִיבִין יִסּוּרִין, אָמַר רַבִּי אֱלִיעֶזֶר לְתַלְמִידִין, סַמְּכוּנִי. יָשַׁב לוֹ רַבִּי אֱלִיעֶזֶר, אָמַר לוֹ אֱמֹר עֲקִיבָא, אָמַר, הֲרֵי הוּא אוֹמֵר (מ"ב כא, א) "בֶּן שְׁתֵּים עֶשְׂרֵה שָׁנָה מְנַשֶּׁה בְמָלְכוֹ וַחֲמִשִּׁים [וְחָמֵשׁ] שָׁנָה מָלַךְ" וְגוֹ' וְאוֹמֵר (משלי כה, א) "גַּם אֵלֶּה מִשְׁלֵי שְׁלֹמֹה אֲשֶׁר הֶעְתִּיקוּ אַנְשֵׁי חִזְקִיָּה", וְכִי עָלְתָה עַל דַּעְתּוֹ שֶׁל חִזְקִיָּה מֶלֶךְ יְהוּדָה לְלַמֵּד לְכָל יִשְׂרָאֵל תּוֹרָה וְלִמְנַשֶּׁה בְּנוֹ לֹא לִמֵּד תּוֹרָה, אֶלָּא אֱמֹר מֵעַתָּה שֶׁכָּל תַּלְמוּד שֶׁלִּמְּדוֹ וְכָל עָמָל שֶׁעָמַל בּוֹ לֹא הוֹעִיל לוֹ כְּלוּם, וּמַה הוֹעִיל לוֹ, הֱוֵי אוֹמֵר יִסּוּרִין, שֶׁנֶּאֱמַר  "וַיְדַבֵּר ה' אֶל מְנַשֶּׁה וְאֶל עַמּוֹ וְגוֹ' וּכְהָצֵר לוֹ חִלָּה אֶת פְּנֵי ה' אֱלֹהָיו וְגוֹ' וַיִּתְפַּלֵּל אֵלָיו" וְגוֹ', הָא לָמַדְתָּ שֶׁחֲבִיבִין יִסּוּרִין.

אֱלֹהֵי כֶסֶף וֵאלֹהֵי זָהָב, לָמָּה נֶאֱמַר, לְפִי שֶׁנֶּאֱמַר (להלן כה, יח) "וְעָשִׂיתָ שְׁנַיִם כְּרֻבִים זָהָב", אָמַר הֲרֵינִי עוֹשֶׂה אַרְבָּעָה, תַּלְמוּד לוֹמָר אֱלֹהֵי זָהָב אִם הוֹסַפְתָּ עַל שְׁנַיִם הֲרֵי הֵן כֶּאֱלֹהֵי זָהָב. אֱלֹהֵי כֶסֶף לָמָּה נֶאֱמַר, וַהֲלֹא כְּבָר נֶאֱמַר אֱלֹהֵי זָהָב, וּמַה תַּלְמוּד לוֹמַר אֱלֹהֵי כֶסֶף, וַהֲלֹא מַה שֶׁהֻתַּרְנוּ בּוֹ אָסַרְנוּ בּוֹ, וּמַה שֶׁאָסַרְנוּ בּוֹ דִּין הוּא שֶׁנֶּאֱסַרְנוּ בּוֹ, וּמַה תַּלְמוּד לוֹמַר אֱלֹהֵי כֶסֶף, לְפִי שֶׁמָּצִינוּ כָּל כְּלֵי בֵּית עוֹלָמִים שֶׁאִם אֵין לָהֶן שֶׁל זָהָב הֵן עוֹשִׂין אוֹתָן שֶׁל כֶּסֶף, שׁוֹמֵעַ אֲנִי אַף שְׁנַיִם כְּרוּבִים כֵּן, תַּלְמוּד לוֹמַר אֱלֹהֵי כֶסֶף, הָא אִם שִׁנִּיתֶם מִשֶּׁל זָהָב הֲרֵי הֵן כֶּאֱלֹהֵי כֶסֶף. לֹא תַעֲשׂוּ לָכֶם, שֶׁלֹּא תֹּאמַר הוֹאִיל וְנָתְנָה תּוֹרָה רְשׁוּת לַעֲשׂוֹת בְּבֵית עוֹלָמִים, הֲרֵי אָנוּ עוֹשִׂים בְּבָתֵּי כְּנֵסִיּוֹת וּבְבָתֵּי מִדְרָשׁוֹת, תַּלְמוּד לוֹמַר לֹא תַעֲשׂוּ לָכֶם. דָּבָר אַחֵר לֹא תַעֲשׂוּ לָכֶם, שֶׁלֹּא תֹּאמַר הֲרֵי אֲנִי עוֹשֶׂה לְנוֹי אוֹ כְּדֶרֶךְ שֶׁאֲחֵרִים עוֹשִׂין בַּמְּדִינוֹת, תַּלְמוּד לוֹמַר לֹא תַעֲשׂוּ לָכֶם.

אָמַר רֵישׁ לָקִישׁ, כָּל הַמַּעֲמִיד דַיָּין שֶׁאֵינוֹ הָגוּן, כְּאִלּוּ נָטַע אֲשֵׁרָה, שֶׁנֶּאֱמַר  "שֹׁפְטִים וְשֹׁטְרִים" וּסְמִיךְ לֵיהּ "לֹא תִטַּע לְךָ אֲשֵׁרָה", וּבְמָקוֹם שֶׁיֵּשׁ תַּלְמִיד חָכָם כְּאִלּוּ בְּנָאוֹ אֵצֶל מִזְבַּח, "ה' אֱלֹהֶיךָ", וְאוֹמֵר לֹא תַעֲשׂוּן אִתִּי וְגוֹ' אֱלֹהֵי כֶסֶף וֵאלֹהֵי זָהָב, הוּא דְּלָא לֵעֲבִיד הָא דְּעֵץ שָׁרֵי, אֶלָּא אֱלוֹהַ הַבָּא בִּשְׁבִיל כֶּסֶף וּבִשְׁבִיל זָהָב.

{pפסוק כאp}  (כָּתוּב בְּרֶמֶז שע"ג וּבְרֶמֶז תנ"ה).

מִזְבַּח אֲדָמָה תַּעֲשֶׂה לִי, מִזְבֵּחַ מְיֻחָד תַּעֲשֶׂה לִי, שֶׁלֹּא תִּבְנֵהוּ בִּתְחִלָּה לְשֵׁם דָּבָר אַחֵר. רַבִּי יִשְׁמָעֵאל אוֹמֵר, מִזְבַּח מְחֻבָּר בַּאֲדָמָה תַּעֲשֶׂה לִי, שֶׁלֹּא תִּבְנֵהוּ עַל גַּבֵּי כֵּפִים וְלֹא עַל גַּבֵּי עֲמוּדִים. רַבִּי נָתָן אוֹמֵר, מִזְבַּח חָלוּל בַּאֲדָמָה תַּעֲשֶׂה לִי, שֶׁנֶּאֱמַר (להלן כז, ח) "נְבוּב לֻחֹת תַּעֲשֶׂה אֹתוֹ". אִסִּי בֶּן עֲקִיבָא אוֹמֵר, מִזְבַּח נְחשֶׁת מָלֵא אֲדָמָה, שֶׁנֶּאֱמַר  "כִּי מִזְבַּח הַנְּחֹשֶׁת אֲשֶׁר לִפְנֵי ה' קָטָן מֵהָכִיל" וְגוֹ', וְכִי קָטָן הָיָה, וַהֲלֹא כְּבָר נֶאֱמַר (שם ג, ד) "אֶלֶף עֹלוֹת יַעֲלֶה שְׁלֹמֹה", וּמַה תַּלְמוּד לוֹמַר "קָטָן", אֶלָּא מְלַמֵּד בְּיוֹם שֶׁנִּבְנָה זֶה נִגְנַז זֶה.

{rרמז דשr}  בְּכָל מָקוֹם שֶׁנֶּאֱמַר לִי אֵינוֹ זָז לֹא בָּעוֹלָם הַזֶּה וְלֹא בָּעוֹלָם הַבָּא. בַּכֹּהֲנִים כְּתִיב, (להלן כח, מא) "וְכִהֲנוּ לִי". בַּלְּוִיִּם כְּתִיב, (במדבר ח, יד) "וְהָיוּ לִי הַלְוִיִּם". בְּיִשְׂרָאֵל כְּתִיב,  "כִּי לִי בְנֵי יִשְׂרָאֵל עֲבָדִים". בִּתְרוּמָה כְּתִיב, (להלן כה, ב) "וְיִקְחוּ לִי תְּרוּמָה". בַּבְּכוֹרוֹת כְּתִיב,  "כִּי לִי כָל בְּכוֹר". בְּסַנְהֶדְרִין כְּתִיב, (שם יא, טז) "אֶסְפָה לִי". בְּאֶרֶץ יִשְׂרָאֵל כְּתִיב, (ויקרא כה, כג) "כִּי לִי  הָאָרֶץ". בִּירוּשָׁלַיִם כְּתִיב, (מ"א יא, לו) "הָעִיר אֲשֶׁר בָּחַרְתִּי לִי". בְּמַלְכוּת בֵּית דָּוִד כְּתִיב, (ש"א טז, א) "כִּי רָאִיתִי בְּבָנָיו לִי מֶלֶךְ". בַּמִּקְדָּשׁ, (להלן כה, ח) "וְעָשׂוּ לִי מִקְדָשׁ". בַּמִּזְבֵּחַ, מִזְבַּח אֲדָמָה תַּעֲשֶׂה לִי. בַּקָּרְבָּנוֹת,  "תִּשְׁמְרוּ לְהַקְרִיב לִי בְּמוֹעֲדוֹ". בְּשֶׁמֶן הַמִּשְׁחָה כְּתִיב, (להלן ל, לא) "שֶׁמֶן מִשְׁחַת קֹדֶשׁ יִהְיֶה זֶה לִי". הָא בְּכָל מָקוֹם שֶׁנֶּאֱמַר לִי, אֵינוֹ זָז לֹא בָּעוֹלָם הַזֶּה וְלֹא לָעוֹלָם הַבָּא.

וְזָבַחְתָּ עָלָיו, עָלָיו, כְּנֶגְדּוֹ. אוֹ עָלָיו כְּמַשְׁמָעוֹ, וְהַדִּין נוֹתֵן, וּמָה אִם צְפוֹן הַמִּזְבֵּחַ שֶׁאֵינוֹ כָּשֵׁר לְכַפָּרָה כָּשֵׁר לִשְׁחִיטָה, רֹאשׁ הַמִּזְבֵּחַ שֶׁהוּא כָּשֵׁר לְכַפָּרָה, דִּין הוּא שֶׁיֻּכְשַׁר לִשְׁחִיטָה. וַהֲרֵי מִזְבֵּחַ הַפְּנִימִי יוֹכִיחַ, שֶׁהוּא כָּשֵׁר לְכַפָּרָה, וְאֵינוֹ כָּשֵׁר לִשְׁחִיטָה, הוּא יוֹכִיחַ עַל מִזְבֵּחַ הַחִיצוֹן אַף עַל פִּי שֶׁהוּכְשַׁר לְכַפָּרָה, לֹא יֻכְשַׁר לִשְׁחִיטָה. לֹא אִם אָמַרְתָּ בַּמִּזְבֵּחַ הַפְּנִימִי שֶׁהוּא לֹא מַתִּיר וְלֹא מַכְשִׁיר וְאֵינוֹ גּוֹמֵר אֶת הַכַּפָּרָה לְפִיכָךְ אֵינוֹ כָּשֵׁר לִשְׁחִיטָה, תֹּאמַר בַּמִּזְבֵּחַ הַחִיצוֹן שֶׁהוּא מַתִּיר וּמַכְשִׁיר וְגוֹמֵר אֶת הַכַּפָּרָה, לְפִיכָךְ יֻכְשַׁר לִשְׁחִיטָה, תַּלְמוּד לוֹמַר  "וְעָשִׂיתָ עֹלֹתֶיךָ הַבָּשָׂר וְהַדָּם" וְגוֹ', הַבָּשָׂר וְהַדָּם בְּרֹאשׁ הַמִּזְבֵּחַ, וְאֵין שְׁחִיטָה בְּרֹאשׁ הַמִּזְבֵּחַ. רַבִּי יוֹסֵי אוֹמֵר, אַף לִשְׁחֹט בְּרֹאשׁ הַמִּזְבֵּחַ, וְהַכָּתוּב מְסַיֵּעַ, שֶׁנֶּאֱמַר מִזְבַּח אֲדָמָה תַּעֲשֶׂה לִי וְגוֹ'. כָּתוּב אֶחָד אוֹמֵר אֶת עֹלֹתֶיךָ וְאֶת שְׁלָמֶיךָ, וְכָתוּב אֶחָד אוֹמֵר (דברים שם) "וְעָשִׂיתָ עֹלֹתֶיךָ הַבָּשָׂר וְהַדָּם", הָא כֵּיצָד יִתְקַיְּמוּ שְׁנֵי כְּתוּבִים הַלָּלוּ, אָמַר רַבִּי יוֹסֵי בַּר רַבִּי יְהוּדָה, מֵחֲצִי מִזְבֵּחַ וּלְצָפוֹן כַּצָּפוֹן, מֵחֲצִי הַמִּזְבֵּחַ וּלְדָרוֹם כַּדָּרוֹם. וְאֵין לִי אֶלָּא צְפוֹן הַמִּזְבֵּחַ שֶׁהוּא כָּשֵׁר לִשְׁחִיטָה, שְׁאַר כָּל צְפוֹן הָעֲזָרָה מִנַּיִן, תַּלְמוּד לוֹמַר (ויקרא יד, יג) "וְשָׁחַט אֶת הַכֶּבֶשׂ בִּמְקוֹם" וְגוֹ' שֶׁאֵין תַּלְמוּד לוֹמַר "בִּמְקוֹם הַקֹּדֶשׁ", אֶלָּא לְהַכְשִׁיר בּוֹ כָּל רוּחַ צְפוֹנִית.

שָׁנוּ רַבּוֹתֵינוּ, קָדְשֵׁי הַקָּדָשִׁים שֶׁשְּׁחָטָן בְּרֹאשׁ הַמִּזְבֵּחַ, רַבִּי יוֹסֵי אוֹמֵר, כְּאִלּו נִשְׁחֲטוּ בַּצָּפוֹן. רַבִּי יוֹסֵי בַּר רַבִּי יְהוּדָה אוֹמֵר, מֵחֲצִי הַמִּזְבֵּחַ וּלְצָפוֹן כַּצָּפוֹן, מֵחֲצִי הַמִּזְבֵּחַ וּלְדָרוֹם כַּדָּרוֹם. אָמַר רַבִּי אַסִי אָמַר רַבִּי יוֹחָנָן אוֹמֵר הָיָה רַבִּי יוֹסֵי כּוּלֵּהּ מִזְבֵּחַ בַּצָּפוֹן קָאִי, וּמַאי כְּאִילוּ, מַהוּ דְּתֵימָא בָּעִינָא שְׁחִיטָה עַל יֶרֶךְ הַמִּזְבֵּחַ וְלֵיכָּא, קָא מַשְׁמַע לָן. אָמַר לֵיהּ רַבִּי זֵירָא לְרַבִּי אַסִי, אֶלָּא מֵעַתָּה לְרַבִּי יוֹסֵי בְּרַבִּי יְהוּדָה נַמִי חֶצְיוֹ בַּצָפוֹן וְחֶצְיוֹ בַּדָּרוֹם, וְכִי תֵימָא הָכִי נַמִי, וְהָא אַתְּ הוּא דְּאַמְרֵת מִשְּׁמֵיהּ דְּרַבִּי יוֹחָנָן מוֹדֶה רַבִּי יוֹסֵי בְּרַבִּי יְהוּדָה שֶׁאִם שְׁחָטוֹ כְּנֶגְדּוֹ בַּקַרְקַע פְּסוּלִין. אָמַר לֵיהּ הַכִי אָמַר רַבִּי יוֹחָנָן שְׁנֵיהֶם מִקְרָא אֶחָד דָּרְשׁוּ, וְזָבַחְתָּ עָלָיו אֶת עֹלֹתֶיךָ וְאֶת שְׁלָמֶיךָ, רַבִּי יוֹסֵי סָבַר, אוֹ כֻּלֵיהּ לְעוֹלָה, אוֹ כֻּלֵיהּ לִשְׁלָמִים. וְרַבִּי יוֹסֵי בַּר יְהוּדָה סָבַר, חַלְּקֵהוּ חֶצְיוֹ לְעוֹלָה וְחֶצְיוֹ לִשְׁלָמִים. דְּאִי סַלְקָא דַּעְתָּךְ כֻּלֵיהּ לְעוֹלָה כָּשֵׁר, הַשְׁתָּא לְעוֹלָה כָּשֵׁר לִשְׁלָמִים מִבַּעְיָא. וְאִידָךְ, אִצְטְרִיךְ, סַלְּקָא דַּעְתָּךְ אֲמִינָא הַנֵי מִילֵי עוֹלָה דְּדָחִיק לֵיהּ מָקוֹם אֲבָל שְׁלָמִים דְּלָא דָחִיק לֵיהּ מָקוֹם, אֵימָא לָא יִתְכְּשַׁר, קָא מַשְׁמַע לָן.

אָמַר רַב, מִזְבֵּחַ שֶׁנִּפְגַּם, כָּל הַקָּדָשִׁים שֶׁנִּשְׁחֲטוּ שָׁם פְּסוּלִין, וּמִקְרָא הוּא בְּיָדֵינוּ וּשְׁכַחְנוּהוּ. כִּי סָלִיק רַב כַּהֲנָא אַשְׁכְּחֵיהּ לְרַבִּי שִׁמְעוֹן בְּרַבִּי דְיָתִיב וְאָמַר מִשְּׁמֵהּ דְּרַבִּי יִשְׁמָעֵאל בְּרַבִּי יוֹסֵי מִנַּיִן לְמִזְבֵּחַ שֶׁנִּפְגַּם, שֶׁכָּל הַקָּדָשִׁים שֶׁנִּשְׁחֲטוּ שָׁם שֶׁהֵן פְּסוּלִין, שֶׁנֶּאֱמַר וְזָבַחְתָּ עָלָיו אֶת עֹלֹתֶיךָ וְגוֹ', וְכִי עָלָיו אַתָּה זוֹבֵחַ, אֶלָּא בִּזְמַן שֶׁהוּא שָׁלֵם, וְלֹא בִּזְמַן שֶׁהוּא חָסֵר. אָמַר הַיְינוּ קְרָא דְּאִשׁמְטֵיהּ לְרַב. וְרַבִּי יוֹחָנָן אוֹמֵר אֶחָד זֶה וְאֶחָד זֶה שֶׁהָיוּ שָׁם פְּסוּלִים. בְּמַאי קָמִיפְלְגֵי, מַר סָבַר בַּעֲלֵי חַיִּים נִדְחִין, וּמַר סָבַר בַּעֲלֵי חַיִּים אֵינָן נִדְחִין.

{rרמז שהr}  וְזָבַחְתָּ עָלָיו אֶת עֹלֹתֶיךָ וְגוֹ', אֵין לִי אֶלָּא עוֹלָה וּשְׁלָמִים, שְׁאַר כָּל הַקָּדָשִׁים מִנַּיִן, תַּלְמוּד לוֹמַר  "כִּי כַּחַטָּאת הָאָשָׁם הוּא לַכֹּהֵן" שֶׁאֵין תַּלְמוּד לוֹמַר "קֹדֶשׁ קָדָשִׁים" אֶלָּא לְהַכְשִׁיר אֶת כָּל הַקָּדָשִׁים. אֵין לִי אֶלָּא חַטָּאת עוֹלָה וּשְׁלָמִים, שְׁאַר כָּל קָרְבָּנוֹת צִבּוּר מִנַּיִן, תַּלְמוּד לוֹמַר אֶת צֹאנְךָ וְאֶת בְּקָרֶךָ. מַשְׁמָע מֵבִיא אֶת הַקָּדָשִׁים [וְאֶת הַחֻלִּין], (בְּכָל הַמָּקוֹם אֲשֶׁר אַזְכִּיר) אָמַרְתָּ בַּמֶּה הָעִנְיָן מְדַבֵּר.

[בְּכָל הַמָּקוֹם אֲשֶׁר אַזְכִּיר אֶת שְׁמִי], שֶׁאֵינִי נִגְלֶה עָלֶיךָ אֶלָּא בְּבֵית הַבְּחִירָה. מִכָּאן אָמְרוּ שֵׁם הַמְּפֹרָשׁ אָסוּר לְהֵאָמֵר בִּגְבוּלִין. רַבִּי אֱלִיעֶזֶר בֶּן יַעֲקֹב אוֹמֵר, אִם תָּבֹא לְבֵיתִי אָבֹא לְבֵיתְךָ, מָקוֹם שֶׁלִּבִּי הוֹלֵךְ, שָׁם רַגְלַי מוֹלִיכוֹת אוֹתִי, מָקוֹם שֶׁלִּבִּי אוֹהֵב, רַגְלַי מוֹלִיכוֹת אוֹתִי.

מִכָּאן אָמְרוּ עֲשָׂרָה בְּנֵי אָדָם שֶׁנִּכְנָסִין לְבֵית הַכְּנֶסֶת שְׁכִינָה עִמָּהֶן, שֶׁנֶּאֱמַר (תהלים פב, א) "אֱלֹהִים נִצָּב בַּעֲדַת אֵל". וּמִנַּיִן אֲפִלּוּ שְׁלֹשָׁה, שֶׁנֶּאֱמַר (שם) "בְּקֶרֶב אֱלֹהִים יִשְׁפֹּט", וּמִנַּיִן אֲפִילוּ שְׁנַיִם, שֶׁנֶּאֱמַר  "אָז נִדְבְּרוּ יִרְאֵי ה' אִישׁ אֶל רֵעֵהוּ". וּמִנַּיִן אֲפִלּוּ אֶחָד, שֶׁנֶּאֱמַר בְּכָל הַמָּקוֹם אֲשֶׁר אַזְכִּיר אֶת שְׁמִי וְגוֹ'.

רַבִּי יֹאשִיָּה אוֹמֵר הֲרֵי הוּא אוֹמֵר בְּכָל הַמָּקוֹם אֲשֶׁר אַזְכִּיר אֶת שְׁמִי אָבוֹא אֵלֶיךָ וּבֵרַכְתִּיךָ. בְּכָל הַמָּקוֹם סַלְּקָא דַּעְתָּךְ, אֶלָּא מִקְרָא זֶה מְסֹרָס, "בְּכָל הַמָּקוֹם אֲשֶׁר אָבוֹא אֵלֶיךָ וּבֵרַכְתִּיךָ שָׁם אַזְכִּיר אֶת שְׁמִי", וְהֵיכָן, בְּבֵית הַבְּחִירָה.

{pפסוק כבp} {rרמז שוr}  וְאִם מִזְבַּח אֲבָנִים, אָמַר רַב חִסְדָּא אָמַר רַב מִזְבֵּחַ שֶׁל שִׁילֹה שֶׁל אֲבָנִים הָיָה. תַּנְיָא נַמִּי הָכִי, רַבִּי אוֹמֵר מַה תַּלְמוּד לוֹמַר אֲבָנִים, (דברים כז, ה) "אֲבָנִים",  "אֲבָנִים", שְׁלֹשָׁה פְּעָמִים, אֶחָד שֶׁל שִׁילֹה, וְאֶחָד שֶׁל נוֹב וְגִבְעוֹן, וְאֶחָד שֶׁל בֵּית עוֹלָמִים. מֵתִיב רַב אַחַדְבּוֹי בַּר אַמִי, אֵשׁ שֶׁיָּרְדָה בִּימֵי מֹשֶׁה לֹא נִסְתַּלְקָה מֵעַל גַּבֵּי מִזְבַּח הַנְּחֹשֶׁת עַד שֶׁבָּא שְׁלֹמֹה, וְאֵשׁ שֶׁיָּרְדָה בִּימֵי שְׁלֹמֹה, לֹא נִסְתַּלְקָה עַד שֶׁבָּא מְנַשֶּׁה וְסִלְּקָהּ, וְאִם אִיתָא, מֵעִיקָּרָא הַהוּא דְּאִסְתַּלַּק לָּהּ. הוּא דְּאָמַר כִּי הַאי תַּנָּא רַבִּי יוֹסֵי אוֹמֵר, מִזְבֵּחַ שֶׁל נְחֹשֶׁת חָלוּל וּמָלֵא אֲבָנִים הָיָה. רַב נַחְמָן בַּר יִצְחָק אָמַר, מַאי לֹא נִסְתַּלְקָה, לֹא בָּטְלָה לְגַמְרֵי. וְהֵיכֵי הָוֵי. רַבָּנָן אָמְרֵי דֵּין שְׁבִיבֵי הוּא מְשַׁדְּרָא. רַב פָּפָּא אָמַר, אֻשְׁפִּיזָא הֲוָה נָקְטָא זִמְנִין הָכָא זִמְנִין הָתָם.

רַבִּי יִשְׁמָעֵאל אוֹמֵר, כֹּל אִם וָאִם שֶׁבַּתּוֹרָה רְשׁוּת, חוּץ מִשְּׁלֹשָׁה. XאY (ויקרא ב, יד) "וְאִם תַּקְרִיב מִנְחַת בִּכּוּרִים", חוֹבָה, אוֹ אֵינוֹ אֶלָּא רְשׁוּת, תַּלְמוּד לוֹמַר (שם) "תַּקְרִיב אֵת מִנְחַת בִּכּוּרֶיךָ", חוֹבָה וְלֹא רְשׁוּת. XבY כַּיּוֹצֵא בּוֹ  "אִם כֶּסֶף תַּלְוֶה אֶת עַמִּי", חוֹבָה, אוֹ אֵינוֹ אֶלָּא רְשׁוּת, תַּלְמוּד לוֹמַר (דברים טו, ח) "הַעֲבֵט תַּעֲבִיטֶנּוּ", חוֹבָה וְלֹא רְשׁוּת. XגY וְאִם מִזְבַּח אֲבָנִים, חוֹבָה, אוֹ אֵינוֹ אֶלָּא רְשׁוּת, תַּלְמוּד לוֹמַר (דברים כז, ו) "אֲבָנִים שְׁלֵמוֹת תִּבְנֶה", חוֹבָה וְלֹא רְשׁוּת. מִזְבַּח אֲדָמָה תַּעֲשֶׂה לִי רְשׁוּת וְלֹא חוֹבָה, וּמַה תַּלְמוּד לוֹמַר וְאִם מִזְבַּח אֲבָנִים וְגוֹ', אֶלָּא אִם רָצָה לַעֲשׂוֹת שֶׁל אֲבָנִים יַעֲשֶׂה, שֶׁל לְבֵנִים יַעֲשֶׂה. וַהֲרֵי דְּבָרִים קַל וָחֹמֶר וּמָה אִם מִזְבֵּחַ הֶחָמוּר אִם רָצָה לְשַׁנוֹת יְשַׁנֶּה, קַל וָחֹמֶר לִשְׁאַר כָּל הַכֵּלִים.

לֹא תִבְנֶה אֶתְהֶן גָּזִית, אֵין גָּזִית אֶלָּא גְּזוּזוֹת, שֶׁהוּנַף עֲלֵיהֶם בַּרְזֶל. שׁוֹמֵעַ אֲנִי יְהֵא הַמִּזְבֵּחַ כֻּלּוֹ פָּסוּל, תַּלְמוּד לוֹמַר לֹא תִבְנֶה אֶתְהֶן גָּזִית, הֵן פְּסוּלוֹת וּשְׁאַר כָּל הַמִּזְבֵּחַ כָּשֵׁר. לֹא תִבְנֶה אֶתְהֶן גָּזִית, בּוֹ אֵי אַתָּה בּוֹנֶה גָזִית, אֲבָל אַתָּה בּוֹנֶה בַּהֵיכָל וּבְקָדְשֵׁי קָדָשִׁים. שֶׁהָיָה בַּדִּין, וּמָה אִם מִזְבֵּחַ הַקַּל אָסוּר לִבְנוֹת בּוֹ גָּזִית, הֵיכָל וְקָדְשֵׁי קָדָשִׁים שֶׁהֵן חֲמוּרִין, דִּין הוּא שֶׁתְּהֵא אָסוּר לִבְנוֹת בּוֹ גָּזִית, תַּלְמוּד לוֹמַר לֹא תִבְנֶה אֶתְהֶן גָּזִית, בּוֹ אֵי אַתָּה בּוֹנֶה גָּזִית, אֲבָל אַתָּה בּוֹנֶה גָזִית בַּהֵיכָל וְקָדְשֵׁי הַקָּדָשִׁים. וּמָה אֲנִי מְקַיֵּם (מ"א ו, ז) "וּמַקָּבוֹת וְהַגַּרְזֶן כָּל כְּלִי בַרְזֶל לֹא נִשְׁמַע בַּבַּיִת", בַּבַּיִת אֵינוֹ נִשְׁמַע אֲבָל בַּחוּץ נִשְׁמַע.

כִּי חַרְבְּךָ הֵנָפְתָּ עָלֶיהָ וַתְּחַלֲלֶהָ, מִכָּאן הָיָה רַבִּי שִׁמְעוֹן בֶּן אֶלְעָזָר אוֹמֵר, הַמִּזְבֵּחַ נִבְרָא לְהַאֲרִיךְ שְׁנוֹתָיו שֶׁל אָדָם, וְהַבַּרְזֶל מְקַצֵּר יָמָיו שֶׁל אָדָם, אֵינוֹ דִּין שֶׁיָּנִיף הַמְּקַצֵּר עַל הַמַּאֲרִיךְ. רַבָּן יוֹחָנָן בֶּן זַכַּאי אוֹמֵר, הֲרֵי הוּא אוֹמֵר  "אֲבָנִים שְׁלֵמוֹת תִּבְנֶה", אֲבָנִים הַמֵטִילִים שָׁלוֹם בֵּין יִשְׂרָאֵל לַאֲבִיהֶם שֶׁבַּשָּׁמַיִם, וַהֲרֵי דְּבָרִים קַל וָחֹמֶר, וּמָה אִם אַבְנֵי מִזְבֵּחַ שֶׁאֵינָן לֹא רוֹאוֹת וְלֹא שׁוֹמְעוֹת וְלֹא מְדַבְּרוֹת, עַל שֶׁהֵן מַטִּילוֹת שָׁלוֹם בֵּין יִשְׂרָאֵל לַאֲבִיהֶן שֶׁבַּשָּׁמַיִם, אָמַר הַקָּדוֹשׁ בָּרוּךְ הוּא לֹא תָנִיף עֲלֵיהֶם בַּרְזֶל, הַמֵּטִיל שָׁלוֹם בֵּין אִישׁ לְאִשְׁתּוֹ, בֵּין אִישׁ לְאִישׁ, בֵּין עִיר לְעִיר, בֵּין אֻמָּה לְאֻמָּה, בֵּין מִשְׁפָּחָה לְמִשְׁפָּחָה, בֵּין מֶמְשָׁלָה לְמֶמְשָׁלָה, עַל אַחַת כַּמָּה וְכַמָּה שֶׁלֹּא תְּבֹאֵהוּ פֻּרְעָנוּת.

{pפסוק כגp}  וְלֹא תַעֲלֶה בְמַעֲלֹת, מִכָּאן אָמְרוּ עֲשֵׂה כֶּבֶשׁ לַמִּזְבֵּחַ. אֵין לִי אֶלָּא עֲלִיָּה, יְרִידָה מִנַּיִן, תַּלְמוּד לוֹמַר לֹא תִגָּלֶה עֶרְוָתְךָ עָלָיו, הָא לֹא עֲלִיָּה וְלֹא יְרִידָה גָּרְמָה אֶלָּא כִּסּוּי גָּרַם. רַבִּי יִשְׁמָעֵאל אוֹמֵר אֵינוֹ צָרִיךְ, הֲרֵי הוּא אוֹמֵר (להלן כח, מב) "וַעֲשֵׂה לָהֶם מִכְנְסֵי בָד" וְגוֹ', וּמַה תַּלְמוּד לוֹמַר אֲשֶׁר לֹא תִגָּלֶה עֶרְוָתְךָ עָלָיו, שֶׁלֹּא יַפְסִיעוּ בּוֹ פְּסִיעָה גַּסָּה עָלָיו, אֶלָּא גּוּדָל בְּצַד עָקֵב, וְעָקֵב בְּצַד גּוּדָל. אֲשֶׁר לֹא תִגָּלֶה עֶרְוָתְךָ עָלָיו, עָלָיו אֵי אַתָּה פּוֹסֵעַ פְּסִיעָה יְתֵרָה, אֲבָל אַתָּה פּוֹסֵעַ פְּסִיעָה יְתֵרָה בַּהֵיכָל וּבְבֵית קָדְשֵׁי הַקָּדָשִׁים, שֶׁהָיָה בְּדִין, וּמָה אִם מִזְבֵּחַ הַקַּל אַתָּה אוֹסֵר לִפְסוֹעַ פְּסִיעָה יְתֵרָה, בַּהֵיכָל וּבְבֵית קָדְשֵׁי הַקָּדָשִׁים שֶׁהֵן חֲמוּרִין, דִּין הוּא שֶׁיְּהֵא אָסוּר לִפְסֹעַ בָּהֶן פְּסִיעָה יְתֵרָה, תַּלְמוּד לוֹמַר אֲשֶׁר לֹא תִגָּלֶה עֶרְוָתְךָ עָלָיו, בּוֹ אֵי אַתָּה פּוֹסֵעַ פְּסִיעָה יְתֵרָה, אֲבָל אַתָּה פּוֹסֵעַ פְּסִיעָה יְתֵרָה בָּהֵיכָל וּבֵית קָדְשֵׁי הַקָּדָשִׁים. וַהֲרֵי דְּבָרִים קַל וָחֹמֶר וּמָה אִם אֲבָנִים שֶׁאֵין בָּהֶן דַּעַת לֹא לְרָעָה וְלֹא לְטוֹבָה, אָמַר הַמָּקוֹם לֹא תִנְהֹג בָּהֶן בְּבִזָּיוֹן, חֲבֵרְךָ שֶׁהוּא בְּדִמְיוֹן שֶׁל מִי שֶׁאָמַר וְהָיָה הָעוֹלָם, דִּין הוּא שֶׁלֹּא תִנְהוֹג בּוֹ בִּזָּיוֹן.

אֲשֶׁר לֹא תִגָּלֶה עֶרְוָתְךָ עָלָיו וְאֵלֶּה הַמִּשְׁפָּטִים, נִמְצִינוּ לְמֵדִין שֶׁסַּנְהֶדְרִין מְסַדְּרִין דִּירָתָן בְּצַד מִזְבֵּחַ, אַף עַל פִּי שֶׁאֵין רְאִיָּה לַדָּבָר זֵכֶר לַדָּבָר,  "וַיָּנָס יוֹאָב אֶל (הֵיכַל) [אֹהֶל] ה' וַיַּחֲזֵק בְּקַרְנוֹת הַמִּזְבֵּחַ".


@ פָּרָשַׁת מִשְׁפָּטִים

~ פרק כא

{pפסוק אp}  וְאֵלֶּה הַמִּשְׁפָּטִים, זֶה שֶׁאָמַר הַכָּתוּב (תהלים צט, ד) "וְעֹז מֶלֶךְ מִשְׁפָּט אָהֵב", כָּל הָעֹז וְהַגְּבוּרָה וְשֶׁבַח לַהַקָּדוֹשׁ בָּרוּךְ הוּא הֵן. אָמַר דָּוִד, (דבהי"א כט, יא) "לְךָ ה' הַגְּדֻלָּה", אַתָּה מוֹצֵא, מִי שֶׁהוּא בַּעַל זְרוֹעַ מַעֲבִיר עַל הַמִּשְׁפָּט, אֲבָל הַקָּדוֹשׁ בָּרוּךְ הוּא הוּא בַּעַל זְרוֹעַ וְאוֹהֵב מִשְׁפָּט.  "אַתָּה כּוֹנַנְתָּ מֵישָׁרִים", אֲמַר רַבִּי אַלֶכְסַנְדְרִי, שְׁנֵי חַמָרִים הָיוּ מְהַלְּכִין בַּדֶּרֶךְ, וְהָיוּ שוֹנְאִין זֶה לָזֶה. רָבַץ לוֹ חֲמוֹרוֹ שֶׁל אֶחָד מֵהֶן רָאָה אוֹתוֹ חֲבֵרוֹ וְעָבַר. מִשֶּׁעָבַר אֲמַר, כְּתִיב בַּתּוֹרָה (להלן כג, ה) "כִּי תִרְאֶה חֲמוֹר שׂנַאֲךָ" מִיָּד חָזַר וְטָעַן עִמּוֹ. הִתְחִיל לָשִׂיחַ בְּלִבּוֹ. אֲמַר, כָּךְ הָיָה פְּלוֹנִי אוֹהֲבִי וְלֹא הָיִיתִי יוֹדֵעַ, נִכְנְסוּ לְפֻנְדָּק וְאָכְלוּ וְשָׁתוּ. מִי גָּרַם לָהֶם שֶׁעָשׂוּ שָׁלוֹם בֵּינֵיהֶם, עַל יְדֵי שֶׁהֵבִינוּ זֶה בַּתּוֹרָה, הֲוֵי, "אַתָּה כּוֹנַנְתָּ מֵישָׁרִים".

וְאֵלֶּה הַמִּשְׁפָּטִים, הָדָא הוּא דִכְתִיב (משלי כט, ד) "מֶלֶךְ בְּמִשְׁפָּט יַעֲמִיד אָרֶץ", זֶה הַקָּדוֹשׁ בָּרוּךְ הוּא כְּשֶׁבָּא לִתֵּן תּוֹרָה לְיִשְׂרָאֵל פָּתַח בְּמִשְׁפָּט, מַה כְּתִיב (לעיל טו, כה) "שָׁם שָׂם לוֹ חֹק וּמִשְׁפָּט". וְכַאן לִמֵּד מֹשֶׁה אֶת הַמִּשְׁפָּטִים שֶׁלָּמַד, לְיִשְׂרָאֵל.

אֲמַר רַבִּי אַבָּהוּ, כָּל מָקוֹם שֶׁנֶּאֱמַר "אֵלֶּה" פָּסַל אֶת הָרִאשׁוֹנִים.  "אֵלֶּה תֹּלְדוֹת הַשָּׁמַיִם" פָּסַל תֹּהוּ וָבֹהוּ וְחֹשֶׁךְ. וְכַאן וְאֵלֶּה הַמִּשְׁפָּטִים, מוֹסִיף עַל הָרִאשׁוֹנִים, (לעיל טו, כה) "שָׁם שָׂם לוֹ חֹק וּמִשְׁפָּט".

זֶה שֶׁאָמַר הַכָּתוּב  "מַגִּיד דְּבָרָיו לְיַעֲקֹב חֻקָּיו וּמִשְׁפָּטָיו לְיִשְׂרָאֵל", אָמַר הַקָּדוֹשׁ בָּרוּךְ הוּא לְמֹשֶׁה, נָתַתִּי לָהֶם אֶת הַתּוֹרָה, תֵּן לָהֶם אֶת הַמִּשְׁפָּטִים. (כָּתוּב בְּרֶמֶז רע"ג).

{rרמז שזr}   (הושע ג, ב) "וָאֶכְּרֶהָ לִּי בַּחֲמִשָּׁה עָשָׂר כָּסֶף", הֲרֵי חֲמִשָּׁה עָשָׂר,  "וְחֹמֶר שְׂעֹרִים", הֲרֵי שְׁלֹשִׁים, (שם) "וְלֶתֶךְ שְׂעֹרִים", הֲרֵי שִׁשִּׁים מִצְווֹת שֶׁכָּתַב מֹשֶׁה בַּתּוֹרָה. וְאָמַר רַב יוֹחָנָן בְּשֵׁם רַבִּי שִׁמְעוֹן בֶּן יוֹחַאי שְׁלֹוֹשָׁה פַּרְשִׁיוֹת כָּתַב לָנוּ מֹשֶׁה בַּתּוֹרָה כָּל אַחַת וְאַחַת יֵשׁ בָּהּ מִשִּׁשִׁים שִׁשִּׁים מִצְווֹת. וְאֵלּוּ הֵן, פָּרָשַׁת פְּסָחִים וּפָרָשַׁת נְזִיקִין וּפָרָשַׁת קְדוֹשִׁים. רַבִּי לֵוִי בְּשֵׁם רַבִּי שֵׁילָא דִּכְפַר תָּמַרְתָּא, מִשִּׁבְעִים שִׁבְעִים. וְאֲמַר רַבִּי לֵוִי. וְלָא פְּלִיגִין, מַאן דַּעֲבַד פָּרָשַׁת פְּסָחִים שִׁבְעִים, כְּלַל עִמָּהּ פָּרָשַׁת תְּפִלִּין, מַאן דַּעֲבַד פָּרָשַׁת נְזִיקִין שִׁבְעִים, כָּלַל עִמָּהּ פָּרָשַׁת שְׁמִיטִּין, וּמַאן דַּעֲבַד פָּרָשַׁת קְדוֹשִׁים שִׁבְעִים, כָּלַל עִמָּהּ פָּרָשַׁת עָרְלָה.

רַבִּי עֲקִיבָא אוֹמֵר, מִנַּיִן שֶׁחַיָּב אָדָם לִשְׁנוֹת לְתַלְמִידוֹ עַד שֶׁיְּלַמְּדוֹ. שֶׁנֶּאֱמַר (דברים לא, יט) "וְלַמְּדָהּ אֶת בְּנֵי יִשְׂרָאֵל שִׂימָהּ בְּפִיהֶם". וּמִנַּיִן שֶׁחַיָּב לְהַרְאוֹת לוֹ פָּנִים שֶׁנֶּאֱמַר וְאֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם. תָּנוּ רַבָּנָן, כֵּיצַד סֵדֶר מִשְׁנָה. מֹשֶׁה לָמַד מִפִּי הַגְּבוּרָה. נִכְנַס אַהֲרֹן, שָׁנָה לוֹ מֹשֶׁה פִּרְקוֹ, נִסְתַּלֵּק אַהֲרֹן וְיָשַׁב לוֹ לִשְׂמֹאל מֹשֶׁה. נִכְנְסוּ בָּנָיו וְשָׁנָה לָהֶם מֹשֶׁה פִּרְקָן, נִסְתַּלְּקוּ בָּנָיו, אֶלְעָזָר לִימִין מֹשֶׁה וְאִיתָמָר לִשְׂמֹאל אַהֲרֹן. רַבִּי יְהוּדָה אוֹמֵר, לְעוֹלָם אַהֲרֹן לִימִין מֹשֶׁה חוֹזֵר. נִכְנְסוּ זְקֵנִים וְשָׁנָה לָהֶם מֹשֶׁה פִּרְקָן, נִסְתַּלְּקוּ זְקֵנִים, נִכְנְסוּ כָּל יִשְׂרָאֵל וְשָׁנָה לָהֶם מֹשֶׁה פִּרְקָן. נִמְצְאוּ בְּיַד אַהֲרֹן אַרְבָּעָה, וּבְיַד בָּנָיו שְׁלֹשָׁה, וּבְיַד זְקֵנִים שְׁנַיִם וּבְיַד הָעָם אֶחָד. נִסְתַּלֵּק מֹשֶׁה, וְשָׁנָה לָהֶם אַהֲרֹן פִּרְקָן. נִסְתַּלֵּק אַהֲרֹן, וְשָׁנוּ לָהֶם בָּנָיו פִּרְקָן. נִסְתַּלְּקוּ בָּנָיו, וְשָׁנוּ לָהֶם זְקֵנִים פִּרְקָן. נִמְצְאוּ בְּיַד הַכֹּל אַרְבָּעָה. מִכָּאן אָמַר רַבִּי אֶלְעָזָר בֶּן עֲזַרְיָה, חַיָּב אָדָם לִשְׁנוֹת לְתַּלְמִידָיו אַרְבָּעָה פְּעָמִים. וְקַל וָחֹמֶר, וּמַה הַלָּלוּ שֶׁלָּמְדוּ מִפִּי מֹשֶׁה וּמֹשֶׁה מִפִּי הַגְּבוּרָה, כָּךְ, שְׁאָר כָּל הָעָם עַל אַחַת כַּמָּה וְכַמָּה. וְלִגְמְרוּ כֻּלְּהוּ מִמֹּשֶׁה, כְּדֵי לַחֲלֹק כָּבוֹד לְאַהֲרֹן, וְכָבוֹד לְבָנָיו וְכָבוֹד לַזְּקֵנִים. וְלֵיעוּל אַהֲרֹן וְלִגְמֹר מִמֹּשֶׁה, וְלִיעַיְילוּ בָּנָיו וְלִגְמְרוּ מֵאַהֲרֹן, וְלֵיעַיְילוּ זְקֵנִים וְלִגְמְרוּ מִבָּנָיו, וְנֵיזְלוּ וְלִיגְמְרִינְהוּ לְכֻלְּהוּ יִשְׂרָאֵל, כֵּיוַן דְּמֹשֶׁה מִפִּי הַגְּבוּרָה לָמַד, מִסְתַּיְּיעָא מִלְּתָא.

{rרמז שחr}  כָּל מִצְוֹת לֹא תַעֲשֶׂה, בֵּין שֶׁהַזְּמַן גְּרָמָא בֵּין שֶׁלֹּא הַזְּמַן גְּרָמָא, אֶחָד אֲנָשִׁים וְאֶחָד נָשִׁים חַיָּבִין. מִנָּא הָנֵי מִלֵּי, אֲמַר רַב יְהוּדָה אֲמַר רַב, וְכֵן תָּנָא דְּבֵי רַבִּי יִשְׁמָעֵאל, אֲמַר קְרָא, (במדבר ה, ו) "אִישׁ אוֹ אִשָּׁה כִּי יַעֲשׂוּ" וְגוֹ', וְהִשְׁוָה הַכָּתוּב אִשָּׁה לְאִיש לְכָל עוֹנְשִׁין שֶׁבַּתּוֹרָה. דְּבֵי רַבִּי אֱלִיעֶזֶר בֶּן יַעֲקֹב תָּנָא, אֲמַר קְרָא וְאֵלֶּה הַמִּשְׁפָּטִים, הִשְׁוָה הַכָּתוּב אִשָּׁה לְאִיש לְכָל דִּינִין שֶׁבַּתּוֹרָה. דְּבֵי חִזְקִיָּה תָּנָא,  "וְהֵמִית אִישׁ אוֹ אִשָּׁה", הִשְׁוָה הַכָּתוּב אִשָּׁה לְאִיש לְכָל מִיתוֹת שֶׁבַּתּוֹרָה. וּצְרִיכָא, דְּאִי אַשְׁמוּעִינַן הַךְ קָמַיְיתָא, מִשׁוּם כַּפָּרָה חָס רַחֲמָנָא עֲלֵיהּ, אֲבָל דִּינִין אֵימָא אִישׁ דְּבַר מַשָּׂא וּמַתָּן אִין, אִשָּׁה לָא, וְאִי אַשְׁמוֹעִינָן הָא, מִשּׁוּם דְּחַיּוּתָא הוּא, אֲבָל כֹּפֶר, אִישׁ דְּבַר מִצְוָה אִין, אִשָּׁה לָא, וְאִי אַשְׁמוּעִינָן הָא, מִשּׁוּם דְּאִכָּא אִבּוּד נְשָׁמָה חָס רַחֲמָנָא עֲלֵהּ, אֲבָל הָנָךְ תַּרְתֵּי אֵימָא לָא, צְרִיכָא.

דְּרַשׁ בַּר קַפָּרָא, מִנָּא הָא מִלְּתָא דְּאָמוּר רַבָּנָן הֱווּ מְתוּנִים בַּדִּין, דִּכְתִיב (לעיל כ, כג) "וְלֹא תַעֲלֶה בְמַעֲלֹת", וְסָמִיךְ לֵיהּ וְאֵלֶּה הַמִּשְׁפָּטִים. אֲמַר רַבִּי אֶלְעָזָר, מִנַּיִן לַדַּיָן שֶׁלֹּא יַפְסִיעַ עַל רָאשֵׁי עַם קֹדֶשׁ, שֶׁנֶּאֱמַר "וְלֹא תַעֲלֶה בְמַעֲלֹת", וְסָמִיךְ לֵיהּ וְאֵלֶּה הַמִּשְׁפָּטִים. אֲשֶׁר תָּשִׂים, 'אֲשֶׁר תְּלַמֵּד' מִבָּעְיָא לֵיהּ. אָמַר רַבִּי יִרְמִיָּה. אֵלּוּ כְּלֵי הַדַּיָּנִין. רַב הוּנָא, כִּי הֲוָה נָפִיק לְדִינָא, אֲמַר. אַפִּיקוּ לִי מָאנֵי דְחֲנוּתָאי וְכוּ'.  "וָאֲצַוֶּה אֶת שֹׁפְטֵיכֶם", כְּנֶגֶד מַקֵּל וּרְצוּעָה תְּהֵא זָרִיז.

אַבַּיֵּי אַשְׁכַּח לְרַב יוֹסֵף דַּהֲוָה קָא מְעַשֵּׂי אֲגִיטֵּי, אֲמַר לֵיהּ, אֲנַן הֶדְיוֹטוֹת אֲנַן, וְתַנְיָא, הָיָה רַבִּי טַרְפוֹן אוֹמֵר, כָּל מָקוֹם שֶׁאַתָּה מוֹצֵא אֲגוֹרִיָּאוֹת שֶׁל כּוּתִיִּים, אַף עַל פִּי שֶׁדִּינֵיהֶם כְּדִינֵי יִשְׂרָאֵל, אִי אַתָּה רַשַּׁאי לִזָּקֵק לָהֶם, שֶׁנֶּאֱמַר וְאֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם, וְלֹא לִפְנֵי כּוּתִיִּים, דָּבָר אַחֵר, לִפְנֵיהֶם, וְלֹא לִפְנֵי הֶדְיוֹטוֹת. אֲמַר לֵיהּ, אֲנַן שְׁלִיחוּתַיְיהוּ קָא עַבְדִינַן, מִידִי דְּהָוֵה אֲהוֹדָאוֹת וְהַלְוָאוֹת. אִי הָכֵי, גְּזֵלוֹת וְחַבָּלוֹת נַמֵּי. כִּי עַבְדִינַן שְׁלִיחוּתַיְיהוּ בְּמִלְּתָא דִשְׁכִיחָא, בְּמִלְתָא דְּלָא שְׁכִיחָא לָא עָבְדִינַן שְׁלִיחוּתַיְיהוּ.

{rרמז שטr}  וְאֵלֶּה הַמִּשְׁפָּטִים, רַבִּי יִשְׁמָעֵאל אוֹמֵר, אֵלּוּ מוֹסִיפִין עַל הָעֶלְיוֹנִים, מָה עֶלְיוֹנִים מִסִּינַי, אַף תַּחְתּוֹנִים מִסִּינָי. רַבִּי עֲקִיבָא אוֹמֵר, וְאֵלֶּה הַמִּשְׁפָּטִים, לָמָּה נֶאֱמַר, לְפִי שֶׁהוּא אוֹמֵר (ויקרא א, ב) "דַּבֵּר אֶל בְּנֵי יִשְׂרָאֵל וְאָמַרְתָּ אֲלֵיהֶם", שְׁנֵה וְשַׁלֵּשׁ וְרַבֵּעַ עַד שֶׁיִּלְמְדוּ, שֶׁנֶּאֱמַר (דברים לא, יט) "וְלַמְּדָהּ אֶת בְּנֵי יִשְׂרָאֵל". יָכוֹל לְמֵדִין וְלֹא שׁוֹנִין, תַּלְמוּד לוֹמַר  "שִׂימָהּ בְּפִיהֶם". אוֹ שׁוֹנִים וְלֹא יוֹדְעִים תַּלְמוּד לוֹמַר וְאֵלֶּה הַמִּשְׁפָּטִים, עָרְכֵם לִפְנֵיהֶם כְּשֻׁלְחָן עָרוּךְ, שֶׁנֶּאֱמַר (דברים ד, לה) "אַתָּה הָרְאֵתָ לָדַעַת". רַבִּי יְהוּדָה אוֹמֵר וְאֵלֶּה הַמִּשְׁפָּטִים, בְּמָרָה נֶאֶמְרוּ, שֶׁנֶּאֱמַר (לעיל טו, כה) "שָׁם שָׂם לוֹ חֹק וּמִשְׁפָּט".

רַבִּי אֶלְעָזָר בֶּן עֲזַרְיָה אוֹמֵר, וַהֲרֵי הַגּוֹיִם שֶׁדָּנוּ כְּדִינֵי יִשְׂרָאֵל, שׁוֹמֵעַ אֲנִי יִהְיוּ דִּינֵיהֶן קַיָּמִין, תַּלְמוּד לוֹמַר וְאֵלֶּה הַמִּשְׁפָּטִים, אַתָּה דָן אֶת שֶׁלָּהֶם וְהֵם אֵינָן דָּנִין אֶת שֶׁלָּכֶם. מִכַּאן אָמְרוּ, גֵּט הַמְּעֻשֶּׂה בְּיִשְׂרָאֵל כָּשֵׁר, וּבְגוֹיִם פָּסוּל. וּבְגוֹיִם חוֹבְטִין אוֹתוֹ, וְאוֹמְרִים לוֹ עֲשֵׂה מַה שֶּׁיִּשְׂרָאֵל אוֹמְרִין לְךָ. רַבִּי שִׁמְעוֹן בַּר יוֹחַאי אוֹמֵר, מַה רָאוּ דִינִים לְקַדֵּם כָּל הַמִּצְוֹת שֶׁבַּתּוֹרָה, שְׁכְּשֶׁהַדִין בֵּין אָדָם לַחֲבֵרוֹ, תַּחֲרוּת בֵּינֵיהֶן, נִפְסַק לָהֶם הַדִּין, נַעֲשָׂה שָׁלוֹם בֵּינֵיהֶן. וְכֵן יִתְרוֹ אָמַר לְמֹשֶׁה, (לעיל יח, כג) "וְגַם כָּל הָעָם הַזֶּה עַל מְקֹמוֹ יָבֹא בְשָׁלוֹם".

{pפסוק בp} {rרמז שיr}  כִּי תִקְנֶה עֶבֶד עִבְרִי, בְּנִמְכַּר בְּבֵית דִּין בִּגְנֵבָתוֹ הַכָּתוּב מְדַבֵּר, שֶׁיְּהֵא עוֹבְדוֹ וְעוֹבֵד אֶת הַבֵּן. אוֹ אֵינוֹ מְדַבֵּר אֶלָּא בְּמוֹכֵר עַצְמוֹ, כְּשֶׁהוּא אוֹמֵר  "וְכִי יָמוּךְ אָחִיךָ עִמָּךְ וְנִמְכַּר לָךְ", הֲרֵי בְּמוֹכֵר עַצְמוֹ אָמוּר, וּמַה תַּלְמוּד לוֹמַר כִּי תִקְנֶה עֶבֶד עִבְרִי, בְּנִמְכַּר בִּגְנֵבָתוֹ הַכָּתוּב מְדַבֵּר, שֶׁיְּהֵא עוֹבְדוֹ וְעוֹבֵד אֶת הַבֵּן.

כִּי תִקְנֶה עֶבֶד עִבְרִי, בְּבֶן יִשְׂרָאֵל הַכָּתוּב מְדַבֵּר. אוֹ אֵינוֹ אֶלָּא בְּעַבְדּוֹ שֶׁל עִבְרִי, וּמָה אֲנִי מְקַיֵּם (שם, מו) "וְהִתְנַחַלְתֶּם אֹתָם לִבְנֵיכֶם אַחֲרֵיכֶם", בְּנִלְקַח מִן הַגּוֹי, אֲבָל נִלְקַח מִיִּשְׂרָאֵל שׁוֹמֵעַ אֲנִי יְהֵא עוֹבֵד שֵׁשׁ וְיוֹצֵא בַּשְּׁבִיעִית, תַּלְמוּד לוֹמַר  "כִּי יִמָּכֵר לְךָ אָחִיךָ הָעִבְרִי", שֶׁאֵין תַּלְמוּד לוֹמַר הָעִבְרִי, שֶׁכְּבַר נֶאֱמַר "אָחִיךָ", וּמַה תַּלְמוּד לוֹמַר "הָעִבְרִי", אֶלָּא מֻפְנֶה לְהַקִּישׁ לָדוּן גְּזֵרָה שָׁוָה, נֶאֱמַר כַּאן עִבְרִי וְנֶאֱמַר לְהַלָּן "עִבְרִי", מָה עִבְרִי שֶׁנֶּאֱמַר לְהַלָּן בְּבֶן יִשְׂרָאֵל הַכָּתוּב מְדַבֵּר, אַף עִבְרִי שֶׁנֶּאֱמַר כַּאן בְּבֶן יִשְׂרָאֵל הַכָּתוּב מְדַבֵּר. וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, שֶׁנֶּאֱמַר (לעיל ה, ג) "וַיֹּאמְרוּ אֱלֹהֵי הָעִבְרִים נִקְרָא עָלֵינוּ", וְאוֹמֵר (בראשית יד, יג) "וַיָּבֹא הַפָּלִיט וַיַּגֵּד לְאַבְרָם הָעִבְרִי".

רַבִּי אוֹמֵר, יָכוֹל תִּקְרָאֶנּוּ עֶבֶד, לְשׁוֹן בִּזָּיוֹן, תַּלְמוּד לוֹמַר כִּי תִקְנֶה עֶבֶד עִבְרִי, עַל כָּרְחוֹ הַתּוֹרָה קְרָאָתוֹ עֶבֶד.

כִּי תִקְנֶה עֶבֶד עִבְרִי, לָמָּה נֶאֱמַר, לְהָבִיא אֶת הַגֵּר דִּבְרֵי רַבִּי אֱלִיעֶזֶר. רַבִּי יִשְׁמָעֵאל אוֹמֵר, אֵינוֹ צָרִיךְ, אִם יִשְׂרָאֵל עוֹבֵד הַגּוֹי הַגֵּר לֹא יַעֲבֹד, אִם יִשְׂרָאֵל עוֹבֵד שֵׁשׁ, הַגֵּר יַעֲבֹד שְׁתֵּים עֶשְׂרֵה, אָמַרְתָּ דַּיּוֹ לַבָּא מִן הַדִּין לִהְיוֹת כַּנִּדּוֹן, מַה יִּשְׂרָאֵל עוֹבֵד שֵׁשׁ, אַף הַגֵּר יַעֲבֹד שֵׁשׁ. לְפִי שֶׁהוּא אוֹמֵר  "וְאִם אֵין לוֹ וְנִמְכַּר בִּגְנֵבָתוֹ", שׁוֹמֵעַ אֲנִי לְעוֹלָם, תַּלְמוּד לוֹמַר שֵׁשׁ שָׁנִים יַעֲבֹד, מַגִּיד שֶׁהוּא עוֹבֵד שֵׁשׁ וְיוֹצֵא בַּשְּׁבִיעִית.

{rרמז שיאr}  שֵׁשׁ שָׁנִים יַעֲבֹד, שׁוֹמֵעַ אֲנִי, כָּל עֲבוֹדָה בְּמַשְׁמָע. תַּלְמוּד לוֹמַר (ויקרא כה, לט) "לֹא תַעֲבֹד בּוֹ עֲבֹדַת עָבֶד". מִכָּאן אָמְרוּ. לֹא יִרְחַץ לוֹ רַגְלָיו, וְלֹא יִנְעֹל לוֹ סַנְדָּלָיו, וְלֹא יִטֹּל לְפָנָיו כֵּלִים לְבֵית הַמֶּרְחָץ, וְלֹא יִסְמֹךְ בְּמָתְנָיו כֵּיוַן שֶׁעוֹלֶה בְּמַעֲלֶה, וְלֹא יִטְּלוֹ לוֹ בְּפוּרִין וְלֹא בְּכִסֵּא וְלֹא בְּלַקְטְקָא כְּדֶרֶךְ שֶׁהָעֲבָדִים עוֹשִׂים. תַּלְמוּד לוֹמַר (שם, מו) "וּבְאַחֵיכֶם בְּנֵי יִשְׂרָאֵל" וְגוֹ'. אֲבָל בִּבְנוֹ וּבְתַלְמִידוֹ רַשַּׁאי.

שֵׁשׁ שָׁנִים יַעֲבֹד, שׁוֹמֵעַ אֲנִי בֵּין עֲבוֹדָה שֶׁיֵּשׁ בָּהּ בִּזָיוֹן וּבֵין עֲבוֹדָה שֶׁאֵין בָּהּ בִּזָיוֹן, תַּלְמוּד לוֹמַר (שם, מ) "כְּשָׂכִיר", מַה שָׂכִיר אִי אַתָּה רַשַּׁאי לְשַׁנּוֹתוֹ מֵאֻמָּנוּתוֹ, אַף עֶבֶד עִבְרִי אִי אַתָּה רַשַּׁאי לְשַׁנּוֹתוֹ מֵאֻמָּנוּתוֹ. מִכָּאן אָמְרוּ, לֹא יְלַמְּדֶנּוּ רַבּוֹ אֻמָּנוּת שֶׁהִיא מְשַׁמֶּשֶׁת לָרַבִּים, כְּגוֹן בַּלָּן סַפָּר חַיָּט טַבָּח נַחְתּוֹם. רַבִּי יוֹסֵי אוֹמֵר, אִם הָיְתָה אֻמָּנוּתָן מְיֻחֶדֶת לְכָךְ, יַעֲשֶׂה. אֲבָל רַבּוֹ לֹא יְשַׁנֶּה עָלָיו.  "כְּשָׂכִיר כְּתוֹשָׁב" וְגוֹ' מַה שָּׂכִיר עוֹבֵד בַּיּוֹם וְכוּ' אַף וְכוּ'. רַבִּי יוֹסֵי אוֹמֵר, הַכֹּל לְפִי אֻמָּנוּתוֹ.

וּבַשְּׁבִעִת, שְׁבִיעִית לִמְכִירָה, אוֹ אֵינוֹ אֶלָּא שְׁבִיעִית לְשָׁנִים. תַּלְמוּד לוֹמַר שֵׁשׁ שָׁנִים יַעֲבֹד, שְׁבִיעִית לִמְכִירָה וְלֹא שְׁבִיעִית לְשָׁנִים. יֵצֵא לַחָפְשִׁי, לָמָּה נֶאֱמַר, לְפִי שֶׁהוּא אוֹמֵר (דברים טו, יג) "וְכִי תְּשַׁלְּחֶנּוּ חָפְשִׁי מֵעִמָּךְ", שׁוֹמֵעַ אֲנִי יִכְתֹּב לוֹ גֵּט שִׁחְרוּר אוֹ יִתֵּן לוֹ מָעוֹת וְיֵצֵא, תַּלְמוּד לוֹמַר יֵצֵא לַחָפְשִׁי חִנָּם.

מִנַּיִן לְבוֹרֵחַ שֶׁחַיָּב לְהַשְׁלִים, תַּלְמוּד לוֹמַר, שֵׁשׁ שָׁנִים יַעֲבֹד. יָכוֹל אֲפִלּוּ חָלָה, תַּלְמוּד לוֹמַר וּבַשְּׁבִעִת יֵצֵא. חָלָה וַאֲפִלּוּ כָּל שֵׁשׁ, וְהָתַנְיָא, חָלָה שָׁלֹשׁ וְעָבַד שָׁלֹשׁ אֵין חַיָּב לְהַשְׁלִים, חָלָה כָּל שֵׁשׁ חַיָּב לְהַשְׁלִים. אֲמַר רַב שֵׁשֶׁת, בְּעוֹשֵׂה מַעֲשֵׂה מַחַט. חָלָה אַרְבַּע, כְּמִי שֶׁחָלָה כָּל שֵׁשׁ וְחַיָּב לְהַשְׁלִים.

תַּנְיָא, שָׁנָה הָאֲמוּרָה (בֶּחֳדָשִׁים) [בְּקָדָשִׁים], שָׁנָה הָאֲמוּרָה בְּבָתֵּי עָרֵי חוֹמָה, שְׁתֵּי שָׁנִים שֶׁבִּשְׂדֵה אֲחֻזָּה, שֵׁשׁ שָׁנִים שֶׁבְּעֶבֶד עִבְרִי וְשֶׁבְּבֵן וְשֶׁבְּבַת, כֻּלָּן מֵעֵת לְעֵת. שָׁנָה הָאֲמוּרָה בְּקָדָשִׁים, מִנָּלָן אֲמַר קְרָא  "כֶּבֶשׂ בֶּן שְׁנָתוֹ", שְׁנָתוֹ שֶׁלּוֹ וְלֹא שְׁנַת מִנְיַן הָעוֹלָם. שְׁתֵּי שָׁנִים שֶׁבִּשְׂדֵה אֲחֻזָּה אֲמַר קְרָא (שם כה, טו) "שְׁנֵי תְבוּאֹת יִמְּכָּר לָךְ", פְּעָמִים שֶׁאָדָם אוֹכֵל שָׁלֹשׁ תְּבוּאוֹת בִּשְׁתֵּי שָׁנִים. שָׁנָה הָאֲמוּרָה בְּבָתֵּי עָרֵי חוֹמָה, מִנָּלָן, אֲמַר קְרָא (שם, כט) "עַד תֹּם שְׁנַת מִמְכָּרוֹ", שְׁנַת מִמְכָּר שֶׁלּוֹ וְלֹא שְׁנַת מִנְיַן עוֹלָם. שֵׁשׁ שָׁנִים שֶׁבְּעֶבֶד עִבְרִי, מִנָּלָן שֶׁנֶּאֱמַר שֵׁשׁ שָׁנִים יַעֲבֹד וּבַשְּׁבִעִת, בַּשְּׁבִיעִית נַמִּי יַעֲבֹד. שֶׁבְּבֵן וְשֶׁבְּבַת לְמַאי הִלְכְתָא, לַעֲרָכִין, וְלִפְרָקִין דְּיוֹצֵא דֹפֶן.

עֶבֶד עִבְרִי עוֹבֵד אֶת הַבֵּן, דִּכְתִיב שֵׁשׁ שָׁנִים יַעֲבֹד. וְאֵינוֹ עוֹבֵד אֶת הָאָח, שֶׁנֶּאֱמַר  "וַעֲבָדְךָ שֵׁשׁ שָׁנִים", לְךָ וְלֹא לְאָח. וּמַה רָאִיתָ לְרַבּוֹת הַבֵּן וּלְהוֹצִיא אֶת הָאָח. מְרַבֶּה אֲנִי אֶת הַבֵּן, שֶׁכֵּן הוּא קָם תַּחַת אָבִיו לְיַעֲדָה וְלִשְׂדֵה אֲחֻזָּה. אַדְּרַבָּה, מְרַבֶּה אֲנִי אֶת הָאָח, שֶׁכֵּן הוּא קָם תַּחַת אָחִיו לְיִבּוּם. כְּלוּם יֵשׁ יִבּוּם אֶלָּא בְּמָקוֹם שֶׁאֵין בֵּן וְכוּ'. אָמָה הָעִבְרִיָּה אֵינָהּ עוֹבֶדֶת לֹא אֶת הַבֵּן וְלֹא אֶת הָאָח, דִּכְתִיב (דברים טז, יז) "אַף לַאֲמָתְךָ תַּעֲשֶׂה כֵּן", הִקִּישָׁהּ הַכָּתוּב לְנִרְצָע, מַה נִרְצָע אֵינוֹ עוֹבֵד לֹא אֶת הַבֵּן וְלֹא אֶת הָאָח, דִּכְתִיב (להלן פסוק ו) "וְרָצַע אֲדֹנָיו וְגוֹ' וַעֲבָדוֹ לְעֹלָם", לוֹ וְלֹא לַבֵּן וְלֹא לָאָח, וְכוּ'.

רַבִּי שִׁמְעוֹן אוֹמֵר, (ויקרא כה, מא) "וְיָצָא מֵעִמָּךְ הוּא וּבָנָיו", אִם הוּא נִמְכָּר, בָּנָיו וּבְנוֹתָיו מִי נִמְכָּרִין, מִכַּאן שֶׁרַבּוֹ חַיָּב בִּמְזוֹנוֹת בָּנָיו. כַּיּוֹצֵא בַּדָּבָר אַתָּה אוֹמֵר  וְיָצְאָה אִשְׁתּוֹ עִמּוֹ, אִם הוּא נִמְכָּר, אִשְׁתּוֹ מִי נִמְכֶּרֶת, מִכָּאן שֶׁרַבּוֹ חַיָּב בִּמְזוֹנוֹת אִשְׁתּוֹ. וּצְרִיכָא, דְּאִי אַשְׁמוֹעִינַן בָּנָיו וּבְנוֹתָיו, מִשּׁוּם דְּלַאו בְּנֵי מֶעְבַּד וּמֵיכַל נִינְהוּ, אֲבָל אִשְׁתּוֹ, מִשּׁוּם דְּבַרת מֶעֶבָּד וּמֵיכַל הִיא אֵימָא תַּעֲבֹד וְתֵיכוּל, וְאִי אַשְׁמוֹעִינַן אִשְׁתּוֹ, דְּלַאו דַּרְכָּהּ לְאַהֲדוּרֵי, אֲבַל בָּנָיו וּבְנוֹתָיו דְדַרְכַּיְיהוּ לַאַהֲדוּרֵי אֵימָא לָא, צְרִיכָא.

{pפסוק גp}  אִם בְּגַפּוֹ יָבֹא, לָמָּה נֶאֱמַר, לְפִי שֶׁהוּא אוֹמֵר אִם אֲדֹנָיו יִתֶּן לוֹ אִשָּׁה, רְשׁוּת. אוֹ אֵינוֹ אֶלָּא חוֹבָה, תַּלְמוּד לוֹמַר אִם בְּגַפּוֹ יָבֹא בְּגַפּוֹ יֵצֵא, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אִם בְּגַפּוֹ יָבֹא, אִם בְּרָאשֵׁי אֵבָרִים נִכְנַס, בְּרָאשֵׁי אֵבָרִים יֵצֵא. לְפִי שֶׁהוּא אוֹמֵר (להלן פסוק ז) "וְכִי יִמְכֹּר אִישׁ אֶת בִּתּוֹ לְאָמָה לֹא תֵצֵא כְּצֵאת הָעֲבָדִים", לֹא תֵצֵא בְּרָאשֵׁי אֵבָרִים כְּדֶרֶךְ שֶׁהַכְּנַעֲנִיִּים יוֹצְאִים. אוֹ לֹא תֵצֵא בְּשֵׁשׁ וּבְיוֹבֵל, כְּדֶרֶךְ שֶׁעֲבָדִים יוֹצְאִים. תַּלְמוּד לוֹמַר  "כִּי יִמָכֵר לְךָ אָחִיךָ הָעִבְרִי אוֹ הָעִבְרִיָּה" וְגוֹ', מַגִּיד שֶׁהִיא יוֹצְאָה בְּשֵׁשׁ. בְּיוֹבֵל מִנָּיִן תַּלְמוּד לוֹמַר, (ויקרא כה, מב) "כִּי עֲבָדַי הֵם", מִכָּל מָקוֹם. הָא אֵין עָלֶיךָ לָדּוּן כְּלָשׁוֹן אַחֲרוֹן אֶלָּא כְלָשׁוֹן רִאשׁוֹן. לֹא תֵצֵא כְּצֵאת הָעֲבָדִים, לֹא תֵצֵא בְּרָאשֵׁי אֵיבָרִים כְּדֶרֶךְ שֶׁהַכְּנַעֲנִיִים יוֹצְאִים. אֵין לִי אֶלָּא עִבְרִיָּה, עִבְרִי מִנָּיִן תַּלְמוּד לוֹמַר (דברים שם) "הָעִבְרִי אוֹ הָעִבְרִיָּה", מַקִּישׁ עִבְרִי לְעִבְרִיָּה, מָה עִבְרִיָּה אֵינָהּ יוֹצְאָה בְרָאשֵׁי אֵבָרִים, אַף עִבְרִי לֹא יֵצֵא בְרָאשֵׁי אֵבָרִים. וְעוֹד, קַל וָחוֹמֶר הוּא, וּמָה אִם עִבְרִיָּה שֶׁיּוֹצְאָה בְּסִימָנִין, אֵינָהּ יוֹצְאָה בְּרָאשֵׁי אֵבָרִים, עִבְרִי שֶׁאֵינוֹ יוֹצֵא בְּסִימָנִין, דִּין הוּא שֶׁלֹּא יֵצֵא בְּרָאשֵׁי אֵבָרִים. לֹא אִם אָמַרְתָּ בְּעִבְרִיָּה, שֶׁאֵינָהּ נִמְכֶּרֶת עַל גְּנֵבָה, לְפִיכַךְ אֵינָהּ יוֹצְאָה בְּרָאשֵׁי אֵבָרִים, תֹּאמַר בְּעִבְרִי, שֶׁהוּא נִמְכָּר עַל גְּנֵבָתוֹ, לְפִיכָךְ יֵצֵא בְּרָאשֵׁי אֵבָרִים. תַּלְמוּד לוֹמַר הָעִבְרִי אוֹ הָעִבְרִיָּה, מַקִּישׁ עִבְרִי לְעִבְרִיָּה, מָה עִבְרִיָּה אֵינָהּ יוֹצְאָה בְּרָאשֵׁי אֵבָרִים, אַף עִבְרִי אֵינוֹ יוֹצֵא בְּרָאשֵׁי אֵבָרִים.

אִם בַּעַל אִשָּׁה הוּא, בְּבַת יִשְׂרָאֵל הַכָּתוּב מְדַבֵּר. אוֹ אֵינוֹ אֶלָּא בִּכְנַעֲנִית כְּשֶׁהוּא אוֹמֵר אִם אֲדֹנָיו יִתֶּן לוֹ אִשָּׁה, הֲרֵי כְּנַעֲנִית אָמוּר, הָא מַה תַּלְמוּד לוֹמַר אִם בַּעַל אִשָּׁה הוּא, בְּבַת יִשְׂרָאֵל הַכָּתוּב מְדַבֵּר.

וְיָצְאָה אִשְׁתּוֹ עִמּוֹ, מַגִּיד שֶׁהוּא חַיָּב בִּמְזוֹנוֹתֶיהָ וּבִמְזוֹנוֹת בָּנָיו, שֶׁנֶּאֱמַר  "וְיָצָא מֵעִמָּךְ הוּא וּבָנָיו עִמּוֹ", מִכְּלַל יְצִיאָה אַתָּה לָמֵד עַל כְּנִיסָה. יָכוֹל שֶׁהוּא חַיָּב בִּמְזוֹנוֹת אֲרוּסָה וְשׁוֹמֶרֶת יָבָם, תַּלְמוּד לוֹמַר אִשְׁתּוֹ, לְהוֹצִיא שׁוֹמֶרֶת יָבָם שֶׁאֵינָהּ אִשְׁתּוֹ. עִמּוֹ, לְהוֹצִיא אֲרוּסָה שֶׁאֵינָהּ עִמּוֹ.

תָּנוּ רַבָּנָן, אִם בְּגַפּוֹ יָבֹא בְּגַפּוֹ יֵצֵא, בְּגוּפוֹ נִכְנַס, בְּגוּפוֹ יֵצֵא. רַבִּי אֱלִיעֶזֶר בֶּן יַעֲקֹב אוֹמֵר, יְחִידִי נִכְנַס, יְחִידִי יֵצֵא. מַאי בְּגוּפוֹ יֵצֵא, אֲמַר רָבָא, שֶׁאֵינוֹ יוֹצֵא בְּרָאשֵׁי אֵבָרִים כְּעָבֶד. אֲמַר לֵיהּ אַבַּיֵּי, הַהוּא (להלן פסוק ז) מִ"לֹּא תֵצֵא כְּצֵאת הָעֲבָדִים" נַפְקָא, אִי מֵהָתָם, הֲוָה אֲמִינָא נֵיתִיב לֵיהּ דְּמֵי עֵינֵיהּ וְנָפִיק, קָא מַשְׁמַע לָן. מַאי יְחִידִי יֵצֵא, (יֵשׁ) [אֵין] לוֹ אִשָּׁה וּבָנִים, אֵין רַבּוֹ מוֹסֵר לוֹ שִׁפְחָה כְּנַעֲנִית.

{pפסוק דp} {rרמז שיבr}  אִם אֲדֹנָיו יִתֶּן לוֹ אִשָּׁה, רְשׁוּת אוֹ אֵינוֹ אֶלָּא חוֹבָה, תַּלְמוּד לוֹמַר אִם בְּגַפּוֹ יָבֹא וְגוֹ', רְשׁוּת וְלֹא חוֹבָה, דִּבְרֵי רַבִּי יִשְׁמָעֵאל. אִם אֲדֹנָיו יִתֶּן לוֹ אִשָּׁה, שֶׁהִיא מְיֻחֶדֶת לוֹ, שֶׁלֹּא תְּהֵא כְּשִׁפְחַת הֶפְקֵר.

אִם אֲדֹנָיו יִתֶּן לוֹ אִשָּׁה, בִּכְנַעֲנִית הַכָּתוּב מְדַבֵּר. אוֹ אֵינוֹ אֶלָּא בְּעִבְרִית, כְּשֶׁהוּא אוֹמֵר הָאִשָּׁה וִילָדֶיהָ תִּהְיֶה לַאדֹנֶיהָ, הֲרֵי בִּכְנַעֲנִית הַכָּתוּב מְדַבֵּר. וְיָלְדָה לּוֹ בָנִים, אֵין לִי אֶלָּא בָּנִים וּבָנוֹת, טוּמְטוּם וְאַנְדְּרוֹגִינוֹס, מִנָּיִן, תַּלְמוּד לוֹמַר, הָאִשָּׁה וִילָדֶיהָ תִּהְיֶה לַאדֹנֶיהָ, מִכָּל מָקוֹם. רַבִּי נָתָן אוֹמֵר, אֵין תַּלְמוּד לוֹמַר וְיָלְדָה לּוֹ, אֶלָּא לְהָבִיא אֶת הָרַב שֶׁבָּא עַל שִׁפְחָתוֹ שֶׁוְּלָדֶיהָ עֲבָדִים.

{rרמז שיגr}  הָאִשָּׁה וִילָדֶיהָ, מַה תַּלְמוּד לוֹמַר, מַגִּיד שֶׁוְּלָדֶיהָ כָּמוֹהָ. אֵין לִי אֶלָּא שִׁפְחָה שֶׁוְּלָדֶיהָ כָּמוֹהָ, נָכְרִית מִנָּיִן, הָיָה רַבִּי יִשְׁמָעֵאל אוֹמֵר, דִּין הוּא, מַה שִּׁפְחָה כְּנַעֲנִית שֶׁאֵין לָהּ קִדּוּשִׁין מִכָּל אָדָם, וְלָדֶיהָ כָּמוֹהָ, אַף כָּל שֶׁאֵין לָהּ קִדּוּשִׁין מִכָּל אָדָם וְלָדֶיהָ כָּמוֹהָ. וְאֵי זֶה זֶה וְלַד (שִׁפְחָה וְ)נָכְרִית.

וְהוּא יֵצֵא בְגַפּוֹ, מַגִּיד שֶׁאֵינָהּ צְרִיכָה הֵימֶנּוּ גֵּט. אֵין לִי אֶלָּא אָמָה, שֶׁאֵינָהּ צְרִיכָה מִבֶּן יִשְׂרָאֵל גֵּט. בַּת יִשְׂרָאֵל, שֶׁאֵינָהּ צְרִיכָה גֵּט מִן הָעֶבֶד מִנָּיִן, תַּלְמוּד לוֹמַר (ויקרא כה, מד) "מֵהֶם תִּקְנוּ עֶבֶד וְאָמָה", מַקִּישׁ עֶבֶד לְאָמָה וְאָמָה לְעֶבֶד, מָה אָמָה אֵינָהּ צְרִיכָה מִבֶּן יִשְׂרָאֵל, אַף בַּת יִשְׂרָאֵל אֵינָהּ צְרִיכָה מִן הָעֶבֶד גֵּט. דָּבָר אַחֵר, וְהוּא יֵצֵא בְגַפּוֹ, לָמָּה נֶאֱמַר, לְפִי שֶׁהוּא אוֹמֵר  שֵׁשׁ שָׁנִים יַעֲבֹד, אֵין לִי אֶלָּא עוֹבֵד שֵׁשׁ, שֶׁהוּא נוֹהֵג בּוֹ מִנְהָג הָאָמוּר בַּפָּרָשָׁה. נִרְצָע מִנָּלָן, תַּלְמוּד לוֹמַר וְהוּא יֵצֵא בְגַפּוֹ, לְהָבִיא אֶת הַנִּרְצָע. רַבִּי יִצְחָק אוֹמֵר, אֵינוֹ צָרִיךְ, וּמָה אִם הָעוֹבֵד שֵׁשׁ, שֶׁמִּעֵט בּוֹ הַכָּתוּב יְצִיאָתוֹ, הֲרֵי הוּא נוֹהֵג בּוֹ מִנְהָג הָאָמוּר בַּפָּרָשָׁה, נִרְצָע, שֶׁלֹּא מִעֵט הַכָּתוּב יְצִיאָתוֹ, אֵינוֹ דִין שֶׁיִּנְהַג בּוֹ מִנְהָג הָאָמוּר בַּפָּרָשָׁה.

אִם אֲדֹנָיו יִתֶּן לוֹ אִשָּׁה, מוֹכֵר עַצְמוֹ, אֵין רַבּוֹ מוֹסֵר לוֹ שִׁפְחָה כְּנַעֲנִית. רַבִּי אֱלִיעֶזֶר אוֹמֵר, רַבּוֹ מוֹסֵר לוֹ שִׁפְחָה כְּנַעֲנִית. מַאי טַעְמָא דְּתַנָא קַמָּא, מִעֵט רַחֲמָנָא גַּבֵּי מְכָרוּהוּ בֵּית דִּין, אִם אֲדֹנָיו יִתֶּן לוֹ אִשָּׁה, לוֹ וְלֹא לְמוֹכֵר עַצְמוֹ. וְאִידָךְ, הַהוּא מִבָּעְיָא לֵיהּ בְּעַל כָּרְחֵיהּ. וְאִידָךְ, (דברים טו, יח) מִ"כִּי מִשְׁנֵה שְׂכַר שָׂכִיר" נַפְקָא, דְּתַנְיָא, "כִּי מִשְׁנֵה שְׂכַר שָׂכִיר עֲבָדְךָ", שָׂכִיר אֵינוֹ עוֹבֵד אֶלָּא בַּיּוֹם, וְעֶבֶד עִבְרִי בֵּין בַּיּוֹם וּבֵין בַּלַּיְלָה, וְכִי תַּעֲלֶה עַל דַּעְתְּךָ שֶׁעֶבֶד עִבְרִי עוֹבֵד בַּיּוֹם וּבַלַּיְלָה, וַהֲלֹא כְּבָר נֶאֱמַר,  "כִּי טוֹב לוֹ עִמָּךְ", עִמָּךְ בְּמַאֲכָל, עִמָּךְ בְּמִשְׁתֶּה, וַאֲמַר רַבִּי יִצְחָק, מִכָּאן שֶׁרַבּוֹ מוֹסֵר לוֹ שִׁפְחָה כְּנַעֲנִית. וְאִידָךְ, אִי מֵהָתָם, הֲוָה אֲמִינָא הָנֵי מִילֵי מִדַּעְתֵּיהּ, אֲבָל בְּעַל כָּרְחֵיהּ אֵימָא לָא, קָא מַשְׁמַע לָן.

מִי שֶׁיֵּשׁ לוֹ אָח מִכָּל מָקוֹם, זוֹקֵק אֶת אֵשֶׁת אָחִיו לְיִבּוּם, חוּץ מִן הַנּוֹלָד מִן הַשִּׁפְחָה וּמִן הַנָּכְרִית. מַאי טַעְמָא, דִּכְתִיב הָאִשָּׁה וִילָדֶיהָ תִּהְיֶה לַאדֹנֶיהָ, וּבְנָכְרִית כְּתִיב (דברים ז, ד) "כִּי יָסִיר אֶת בִּנְךָ מֵאַחֲרַי", בִּנְךָ הַבָּא מִן הַגּוֹי קָרוּי בִּנְךָ, וְאֵין בִּנְךָ הַבָּא מִן הַגּוֹיָה קָרוּי בִּנְךָ אֶלָּא בְּנָהּ. וְהָא בְּשִׁבְעָה גּוֹיִם כְּתִיב. "כִּי יָסִיר", לְרַבּוֹת כָּל הַמְּסִירוֹת. וּצְרִיכָא, דְּאִי אַשְׁמְעִינַן שִׁפְחָה, מִשּׁוּם דְּאֵין לָהּ חָיִיס, אֲבָל נָכְרִית אֵימָא לָא, וְאִי אַשְׁמְעִינַן נָכְרִית, מִשּׁוּם דְּלָא שָׁיְכָא בְּמִצְוֹת, אֲבָל שִׁפְחָה אֵימָא לָא, צְרִיכָא.

{rרמז שידr}  רַבִּי טַרְפוֹן אוֹמֵר, יְכוֹלִין מַמְזֵרִין לִטָּהֵר כֵּיצַד, מַמְזֵר שֶׁנָּשָׂא שִׁפְחָה, הַוָּלָד עֶבֶד, דִּכְתִיב הָאִשָּׁה וִילָדֶיהָ תִּהְיֶה לַאדֹנֶיהָ, שִׁחְרְרוֹ, נִמְצָא בֶּן חוֹרִין.

שִׁפְחָה, דְּלָא תָפְסֵי בָּהּ קִדּוּשִׁין מִנָּלָן, דַּאֲמַר קְרָא, (בראשית כב, ה) "שְׁבוּ לָכֶם פֹּה עִם הַחֲמוֹר". וְלָדָהּ כָּמוֹהָ, מִנָּלָן, דַּאֲמַר קְרָא, "הָאִשָּׁה וִילָדֶיהָ" וְגוֹ'. נָכְרִית דְּלָא תָפְסֵי בָּהּ קִדּוּשִׁין, מִנָּלָן, אֲמַר קְרָא,  "לֹא תִתְחַתֵּן בָּם". וְלָדָהּ כָּמוֹהָ, מִנָּלָן, דַּאֲמַר קְרָא, "כִּי יָסִיר אֶת" וְגוֹ'.

הָאוֹמֵר לְשִׁפְחָתוֹ, הֲרֵי אַתְּ בַּת חוֹרִין וּוְלָדֵךְ עֶבֶד, וְלָדָהּ כָּמוֹהָ דִּבְרֵי רַבִּי יוֹסִי הַגְּלִילִי. שֶׁנֶּאֱמַר הָאִשָּׁה וִילָדֶיהָ תִּהְיֶה לַאדֹנֶיהָ, בִּזְמַן שֶׁהָאִשָּׁה לַאדֹנֶיהָ, וְלָדָהּ לַאדֹנֶיהָ, אֵין הָאִשָּׁה לַאדֹנֶיהָ, אֵין וְלָדָהּ לַאדֹנֶיהָ. וַחֲכָמִים אוֹמְרִים דְּבָרָיו קַיָּמִין. הַשִּׁפְחָה וְהַנָכְרִית וְלָדָהּ כָּמוֹהָ.

{pפסוק הp} {rרמז שטוr}  וְאִם אָמֹר יֹאמַר הָעֶבֶד, מַגִּיד שֶׁאֵינוֹ נִרְצָע, עַד שֶׁיֹּאמַר שְׁתֵּי פְּעָמִים אָהַבְתִּי אֶת אֲדֹנִי. אֵין לִי אֶלָּא בִּזְמַן שֶׁיֵּשׁ לוֹ אִשָּׁה וּבָנִים וּלְרַבּוֹ אִשָּׁה וּבָנִים. בִּזְמַן שֶׁאֵין לְרַבּוֹ אִשָּׁה וּבָנִים, מִנָּיִן תַּלְמוּד לוֹמַר (דברים טו, טז) "וְהָיָה כִּי יֹאמַר אֵלֶיךָ" וְגוֹ'. מִכָּאן אָמְרוּ, לְעוֹלָם אֵינוֹ נִרְצָע, אֶלָּא אִם כֵּן יֵשׁ לוֹ אִשָּׁה וּבָנִים וּלְרַבּוֹ אִשָּׁה וּבָנִים. אוֹהֵב אֶת רַבּוֹ, וְרַבּוֹ אוֹהֲבוֹ שֶׁנִּתְבָּרְכוּ נְכָסָיו עַל יָדוֹ, מִנָּיִן לְכַךְ נֶאֱמַר (שם) "וְהָיָה כִּי יֹאמַר אֵלֶיךָ וְגוֹ' כִּי טוֹב לוֹ עִמָּךְ", שֶׁתְּהֵא טוֹבָתוֹ שָׁוָה לְךָ, מִכָּאן אָמְרוּ, לֹא יְשַׁנֶּה רַבּוֹ עָלָיו, מַאֲכִילוֹ וּמַשְׁקוֹ וּמְסִיכוֹ מִשֶּׁלּוֹ, תַּלְמוּד לוֹמַר (שם) "כִּי טוֹב לוֹ עִמָּךְ". דָּבָר אַחֵר, "כִּי טוֹב לוֹ עִמָּךְ", אִם הָיָה חִגֵּר אוֹ סוּמָא, אֵינוֹ נִרְצָע.

"וְאַף לַאֲמָתְךָ תַּעֲשֶׂה כֵן", הִקִּישָׁהּ הַכָּתוּב לְנִרְצָע, מַה נִרְצָע אֵינוֹ עוֹבֵד לֹא אֶת הַבֵּן וְלֹא אֶת (הָאָח) [הַבַּת] וְכוּ'. הַאי מִיבָּעְיָא לֵיהּ לִכְדְּתַנְיָא, "וְאַף לַאֲמָתְךָ תַּעֲשֶׂה כֵן", לְהַעֲנִיק, אוֹ אֵינוֹ אֶלָּא לִרְצִיעָה, כְּשֶׁהוּא אוֹמֵר אִם אָמֹר יֹאמַר הָעֶבֶד, הָעֶבֶד וְלֹא אָמָה הָעִבְרִיָּה, הָא מָה אֲנִי מְקַיֵּם "וְאַף לַאֲמָתְךָ תַּעֲשֶׂה כֵן", לְהַעֲנִיק. אִם כֵּן, נִכְתֹּב קְרָא "וְאַף לַאֲמָתְךָ כֵן", מַאי "תַּעֲשֶׂה", שְׁמַע מִינָהּ תַּרְתֵּי.

וְאִם אָמֹר יֹאמַר, עַד שֶׁיֹּאמַר וְיִשְׁנֶה. אָמַר בִּתְחִלַּת שֵׁשׁ וְלֹא אָמַר בְּסוֹף שֵׁשׁ, אֵינוֹ נִרְצָע, שֶׁנֶּאֱמַר לֹא אֵצֵא חָפְשִׁי, עַד שֶׁיֹּאמַר בִּשְׁעַת יְצִיאָה. אָמַר בְּסוֹף שֵׁשׁ וְלֹא אָמַר בִּתְחִלַּת שֵׁשׁ, אֵינוֹ נִרְצָע, שֶׁנֶּאֱמַר וְאִם אָמֹר יֹאמַר הָעֶבֶד, כְּשֶׁהוּא עֶבֶד. אֲמַר מַר, בִּתְחִלַּת שֵׁשׁ, קָא סַלְקָא דַּעְתָּךְ תְּחִלַּת שֵׁשׁ מַמָּשׁ, תֵּיפוּק לֵיהּ דִּבְעִינַן אָהַבְתִּי אֶת אִשְׁתִּי וַעֲדַיִן אֵין לוֹ אִשָּׁה וּבָנִים. וְתוּ וְכוּ' אַטּוּ שֵׁשׁ לָאו עֶבֶד הוּא, יוֹם אַחֲרוֹן נִקְרָא סוֹף שֵׁשׁ וְכָל הַיּוֹם הוּא עֶבֶד. אֲמַר רָבָא, בִּתְחִלַּת פְּרוּטָה אַחֲרוֹנָה, בְּסוֹף פְּרוּטָה אַחֲרוֹנָה, וְהָכִי קָאֲמַר, אָמַר בִּתְחִלַּת שֵׁשׁ קֹדֶם הַתְחָלַת פְּרוּטָה אַחֲרוֹנָה, דִּכְבַר יֵשׁ לוֹ אִשָּׁה וּבָנִים, וְלֹא אָמַר בְּסוֹף שֵׁשׁ, לְאַחַר שֶׁהִתְחִיל פְּרוּטָה אַחֲרוֹנָה, אֵינוֹ נִרְצָע וַאֲפִלּוּ אָמַר וְשָׁנָה, דִּכְתִיב לֹא אֵצֵא, סָמוּךְ לִיצִיאָה וְכָל זְמַן שֶׁיֵּשׁ עָלָיו פְּרוּטָה שְׁלֵמָה לָאו סָמוּךְ לִיצִיאָה הוּא, אָמַר וְשָׁנָה בְּסוֹף פְּרוּטָה אַחֲרוֹנָה, אֵינוֹ נִרְצָע, שֶׁנֶּאֱמַר וְאִם אָמַר יֹאמַר הָעֶבֶד עַד שֶׁיֹּאמַר כְּשֶׁהוּא עֶבֶד.

{rרמז שטזr}  תָּנוּ רַבָּנָן, לוֹ אִשָּׁה וּבָנִים וּלְרַבּוֹ אֵין אִשָּׁה וּבָנִים, אֵינוֹ נִרְצָע, שֶׁנֶּאֱמַר (דברים טו, טז) "כִּי אֲהֵבְךָ וְאֶת בֵּיתֶךָ". לְרַבּוֹ אִשָּׁה וּבָנִים וְלוֹ אֵין אִשָּׁה וּבָנִים, אֵינוֹ נִרְצָע, שֶׁנֶּאֱמַר אָהַבְתִּי אֶת אֲדֹנִי אֶת אִשְׁתִּי וְאֶת בָּנַי. הוּא אוֹהֵב אֶת רַבּוֹ וְרַבּוֹ אֵינוֹ אוֹהֲבוֹ, אֵינוֹ נִרְצָע, שֶׁנֶּאֱמַר  "כִּי טוֹב לוֹ עִמָּךְ". רַבּוֹ אוֹהֲבוֹ וְהוּא אֵינוֹ אוֹהֵב אֶת רַבּוֹ, אֵינוֹ נִרְצָע שֶׁנֶּאֱמַר "כִּי אֲהֵבְךָ וְאֶת בֵּיתֶךָ". הוּא חוֹלֶה, אֵינוֹ נִרְצָע, שֶׁנֶּאֱמַר "כִּי טוֹב לוֹ". רַבּוֹ חוֹלֶה וְהוּא אֵינוֹ חוֹלֶה, אֵינוֹ נִרְצָע, שֶׁנֶּאֱמַר "עִמָּךְ". בָּעֵי רַב בִּיבִּי, שְׁנֵיהֶם חוֹלִים, מַהוּ, עִמָּךְ בָּעִינָן וְהָא אִיכָּא, אוֹ דִּלְמָא "כִּי טוֹב לוֹ" בָּעִינָן וְהָא לֵיכָּא. תֵּיקוּ.

עֶבֶד עִבְרִי כֹּהֵן, רַב אֲמַר, רַבּוֹ מוֹסֵר לוֹ שִׁפְחָה כְּנַעֲנִית. וּשְׁמוּאֵל אֲמַר, אָסוּר. אֲמַר לֵיהּ רַב נַחְמָן לְרַב עָנָן. כִּי הֲוֵיתוּ בֵּי מַר שְׁמוּאֵל, בְּאִיסְקוּנְדְּרִי אִיטְלְלִיתוּ, מַאי טַעְמָא לָא תֵימָא לֵיהּ מֵהָא, וַחֲכָמִים אוֹמְרִים, אֵין עֶבֶד עִבְרִי כֹּהֵן נִרְצָע, מִפְּנֵי שֶׁנַּעֲשֶׂה בַּעַל מוּם, וְאִם תֹּאמַר אֵין רַבּוֹ מוֹסֵר לוֹ שִׁפְחָה כְּנַעֲנִית תֵּיפוּק לֵיהּ דְּבָעִינָן אָהַבְתִּי אֶת אֲדֹנִי אֶת אִשְׁתִּי וְלֵיכָּא. וְתוּ לֹא מִידִי.

{pפסוק וp} {rרמז שיזr}  וְהִגִּישׁוֹ אֲדֹנָיו אֶל הָאֱלֹהִים, אֵצֶל הַדַּיָּנִין, שֶׁיִּמָּלֵךְ בְּמוֹכְרָיו. רַבִּי אוֹמֵר, בְּנִמְכָּר בְּבֵית דִּין עַל גְּנֵבָתוֹ הַכָּתוּב מְדַבֵּר, אֲבָל כַּאן אֵינוֹ נִרְצָע אֶלָּא בֵּינוֹ לְבֵין עַצְמוֹ.

וְהִגִּישׁוֹ אֶל הַדֶּלֶת. הִקִּישׁ דֶּלֶת לִמְזוּזָה, מַה מְּזוּזָה מְעֻמָּד אַף דֶּלֶת מְעֻמָּד. אַתָּה אוֹמֵר לְכָךְ בָּא, אוֹ יִרְצְעֶנּוּ בַּמְּזוּזָה, וְהַדִּין נוֹתֵן, מָה אִם הַדֶּלֶת שֶׁאֵינוֹ כָּשֵׁר לְמִצְוָה, כָּשֵׁר לִרְצִיעָה, מְזוּזָה שֶׁהִיא כְּשֵׁרָה לְמִצְוָה אֵינוֹ דִּין שֶׁתִּכְשַׁר לִרְצִיעָה. תַּלְמוּד לוֹמַר (דברים טו, יז) "וְנָתַתָּה בְּאָזְנוֹ וּבַדֶּלֶת", בַּדֶּלֶת אַתָּה נוֹתֵן וְאִי אַתָּה נוֹתֵן בַּמְּזוּזָה.

וְרָצַע אֲדֹנָיו, לָמָּה נֶאֱמַר, לְפִי שֶׁמָּצִינוּ בְּכָל מָקוֹם, שֶׁשְּׁלוּחוֹ שֶׁל אָדָם כְּמוֹתוֹ. אֲבָל כָּאן, הוּא וְלֹא שְׁלוּחוֹ. אָזְנוֹ, בְּשֶׁל יָמִין הַכָּתוּב מְדַבֵּר. אוֹ אֵינוֹ אֶלָּא בִּשְׂמֹאל. מִדִּין אַתָּה דָן, נֶאֱמַר כָּאן אָזְנוֹ וְנֶאֱמַר לְהַלָּן (ויקרא יד, יד) "אָזְנוֹ", מַה לְהַלָּן בְּיָמִין, אַף כָּאן בְּשֶׁל יָמִין.

אָזְנוֹ, מִן הַמִּלָּתָא, דִּבְרֵי רַבִּי יְהוּדָה. רַבִּי מֵאִיר אוֹמֵר, אַף מִן הַסְּחוּס. שֶׁהָיָה רַבִּי מֵאִיר אוֹמֵר, אֵין כֹהֵן נִרְצָע. וְהֵן אוֹמְרִים נִרְצָע. אֵין כֹהֵן נִמְכָּר. וְהֵן אוֹמְרִים, נִמְכָּר. וּמַה רָאֲתָה אֹזֶן שֶׁתֵּרָצַע, מִכָּל אֵבָרָיו, רַבָּן יוֹחָנָן בֶּן זַכַּאי אוֹמֵר, אֵבֶר שֶׁשָּׁמְעָה  "לֹא תִגְנֹב" וְהָלַךְ וְגָנַב, הִיא תֵרָצַע מִכָּל אֵבָרָיו.

בַּמַּרְצֵעַ, הַתּוֹרָה אָמְרָה בַּמַּרְצֵעַ, וַהֲלָכָה אָמְרָה בְּכָל דָּבָר.

אֲמַר רַבִּי יוֹחָנָן מִשּׁוּם רַבִּי יִשְׁמָעֵאל, בִּשְׁלֹשָׁה מְקוֹמוֹת הֲלָכָה עוֹקֶרֶת הַמִּקְרָא. הַתּוֹרָה אָמְרָה (ויקרא יז, יג) "בֶּעָפָר", וַהֲלָכָה בְּכָל דָּבָר. הַתּוֹרָה אָמְרָה (במדבר ו, ה) "בְּתַעַר", וַהֲלָכָה בְּכָל דָּבָר. הַתּוֹרָה אָמְרָה (דברים כד, א) "סֵפֶר", וַהֲלָכָה בְּכָל דָּבָר.

רַבִּי אוֹמֵר, אוֹמֵר אֲנִי, בְּמִין מַתֶּכֶת בִּלְבַד. וַעֲבָדוֹ לְעֹלָם, עַד הַיּוֹבֵל. שֶׁהָיָה בְּדִין, וּמָה אִם הַכֶּסֶף, שֶׁיָּפֶה כֹּחוֹ וְקוֹנֶה אֶת הַכֹּל, אֵינוֹ קוֹנֶה אֶלָּא שֵׁשׁ, רְצִיעָה, שֶׁאֵינָהּ קוֹנָה אֶלָא עֲבָדִין, אֵינוֹ דִין שֶׁלֹּא תְהֵא קוֹנָה אֶלָּא שֵׁשׁ. הָא מַה תַּלְמוּד לוֹמַר וַעֲבָדוֹ לְעֹלָם, עַד הַיּוֹבֵל. אוֹ וַעֲבָדוֹ לְעֹלָם, כְּמַשְׁמָעוֹ, תַּלְמוּד לוֹמַר  "וְשַׁבְתֶּם אִישׁ אֶל אֲחֻזָּתוֹ", רַבִּי אוֹמֵר, בֹּא וּרְאֵה שֶׁאֵין עוֹלָם אֶלָּא חֲמִשִּׁים שָׁנָה, שֶׁנֶּאֱמַר וַעֲבָדוֹ לְעֹלָם, עַד הַיּוֹבֵל. הָא כֵיצַד, הִגִּיעַ יוֹבֵל, יֵצֵא. מֵת אָדוֹן, יֵצֵא.

וַעֲבָדוֹ, אוֹתוֹ הוּא עוֹבֵד, וְאֵינוֹ עוֹבֵד אֶת הַבֵּן. שֶׁהָיָה בַּדִּין, וּמָה אִם הָעוֹבֵד שֵׁשׁ, שֶׁמִּעֵט הַכָּתוּב בִּיצִיאָתוֹ, הֲרֵי הוּא עוֹבְדוֹ וְעוֹבֵד אֶת הַבֵּן, נִרְצָע, שֶׁרִבָּה הַכָּתוּב יְצִיאָתוֹ, אֵינוֹ דִין שֶׁיְּהֵא עוֹבְדוֹ וְעוֹבֵד אֶת הַבֵּן, תַּלְמוּד לוֹמַר וַעֲבָדוֹ, אוֹתוֹ הוּא עוֹבֵד וְאֵינוֹ עוֹבֵד אֶת הַבֵּן. (הוּא) נִרְצָע וְהָעִבְרִיָּה, לֹא אֶת הַבֵּן וְלֹא אֶת הַבַּת.

חָלְצָה בִּשְׂמֹאל, חֲלִיצָתָה פְּסוּלָה, וְרַבִּי אֱלִיעֶזֶר מַכְשִׁיר. מַאי טַעְמָא דְּרַבָּנָן, יָלְפֵי רֶגֶל רֶגֶל מִמְּצֹרָע, מַה לְּהַלַּן בְּיָמִין, אַף כַּאן יָמִין. וְרַבִּי אֱלִיעֶזֶר לָא יָלִיף, וְהָתַנְיָא, רַבִּי אֱלִיעֶזֶר אוֹמֵר, מִנַּיִן לִרְצִיעָה שֶׁהִיא בְּאֹזֶן יָמִין, נֶאֱמַר כַּאן אֹזֶן וְנֶאֱמַר לְהַלָּן "אֹזֶן", מַה לְּהַלַּן בְּיָמִין אַף כַּאן בְּיָמִין, אֲמַר רַבִּי יוֹחָנָן, מֻחְלֶפֶת הַשִּׁיטָּה. רָבָא אֲמַר. לְעוֹלָם לֹא תֵיפוּךְ, אֹזֶן אֹזֶן מֻפְנֶה, רֶגֶל רֶגֶל לָא מֻפְנֶה. וְכִי לֹא מֻפְנֶה מַאי פָרְכֵת, מִשּׁוּם דְּאִכָּא לְמִיפְרָךְ מַה לִּמְצֹרָע שֶׁכֵּן טָעוּן עֵץ אֶרֶז וְאֵזוֹב וּשְׁנִי תוֹלַעַת.

תָּנוּ רַבָּנָן, מוֹכֵר עַצְמוֹ נִמְכָּר לְשֵׁשׁ וְיָתֵר עַל שֵׁשׁ. [מְכָרוּהוּ בֵּית דִּין, אֵינוֹ נִמְכָּר אֶלָּא לְשֵׁשׁ]. רַבִּי אֱלִיעֶזֶר אוֹמֵר, זֶה וָזֶה אֵינוֹ נִמְכָּר אֶלָּא לְשֵׁשׁ. מַאי טַעְמָא דְּתַנָא קַמָּא, מִעֵט רַחֲמָנָא גַּבֵּי מְכָרוּהוּ בֵּית דִּין "וַעֲבָדְךָ", לְךָ וְלֹא לְיוֹרֵשׁ. וְאִידָךְ, "וַעֲבָדְךָ" אַחֲרִינָא כְּתִיב. וְאִידָךְ, הַהוּא, (לְהַרְצָעַת אֹזֶן) [לְהַרְצָעַת אָדוֹן] הוּא דְּאָתָא. מוֹכֵר עַצְמוֹ אֵינוֹ נִרְצָע, רַבִּי אֱלִיעֶזֶר אוֹמֵר, נִרְצָע. מַאי טַעְמָא דְּתַנָּא קַמָּא, מִעֵט רַחֲמָנָא גַּבֵּי מְכָרוּהוּ בֵּית דִּין וְרָצַע אֲדֹנָיו אֶת אָזְנוֹ, שֶׁלּוֹ וְלֹא אָזְנוֹ שֶׁל מוֹכֵר עַצְמוֹ. וְאִידָךְ, הַהוּא לִגְזֵרָה שָׁוָה הוּא דְּאָתָא, נֶאֱמַר כָּאן אֹזֶן וְכוּ'. וְאִידָךְ, אִם כֵּן נֵימָא קְרָא אֹזֶן, מַאי אָזְנוֹ, שְׁמַע מִינָּהּ תַּרְתֵּי. וְאִידָךְ, הַהוּא מִבָּעְיָא לֵיהּ אָזְנוֹ וְלֹא אָזְנָהּ. וְאִידָךְ, מִ'וְּאִם יֹאמַר הָעֶבֶד', וְלֹא אָמָה הָעִבְרִיָּה. וְאִידָךְ, עַד שֶׁיֹּאמַר כְּשֶׁהוּא עָבֶד. וְאִידָךְ, מֵעֶבֶד הָעֶבֶד. וְאִידָךְ, עֶבֶד הָעֶבֶד לָא דָרִישׁ.

הַנִּרְצָע נִקְנֶה בִּרְצִיעָה, דִּכְתִיב וְרָצַע אֲדֹנָיו אֶת אָזְנוֹ. וְקוֹנֶה אֶת עַצְמוֹ בַּיוֹבֵל, דִּכְתִיב וַעֲבָדוֹ לְעוֹלָם, לְעוֹלָמוֹ שֶׁל יוֹבֵל. וּבְמִיתַת הָאָדוֹן, דִּכְתִיב וַעֲבָדוֹ, לוֹ וְלֹא לַבֵּן. תָּנוּ רַבָּנָן, מַרְצֵעַ, אֵין לִי אֶלָּא מַרְצֵעַ, מִנָלָן לְרַבּוֹת הַסּוֹל וְהַסִּירָא וְהַמַּחַט וְהַמַּקְדֵחַ וְהַמִּכְתָּב, תַּלְמוּד לוֹמַר  "וְלָקַחְתָּ", כָּל דָּבָר שֶׁנִּקָּח בַּיָּד, דִּבְרֵי רַבִּי יוֹסֵי בְּרַבִּי יְהוּדָה. רַבִּי אוֹמֵר, מַה מַּרְצֵעַ מְיֻחָד שֶׁל מַתֶּכֶת, אַף כָּל שֶׁל מַתֶּכֶת. רַבִּי דָּרִישׁ כְּלָלֵי וּפְרָטֵי, "וְלָקַחְתָּ", כְּלָל, "מַרְצֵעַ", פְּרָט, "בְּאָזְנוֹ וּבַדֶּלֶת", חָזַר וְכָלַל, כְּלָל וּפְרָט וּכְלָל אִי אַתָּה דָן אֶלָּא כְּעֵין הַפְּרָט, מַה הַפְּרַט מְפֹרָשׁ שֶׁל מַתֶּכֶת, אַף כָּל שֶׁל מַתֶּכֶת. רַבִּי יוֹסֵי בְּרַבִּי יְהוּדָה דָּרִישׁ רִבּוּיֵי וּמִעוּטֵי, "וְלָקַח", רִבָּה, "מַרְצֵעַ", מִעֵט, "בְּאָזְנוֹ וּבַדֶּלֶת" חָזַר וְרִבָּה, רִבָּה וּמִעֵט וְרִבָּה רִבָּה הַכֹּל, מַאי רִבָּה, רִבָּה כָּל מִלֵּי, וּמַאי מִעֵט, מִעֵט סָם. דָּבָר אַחֵר, הַמַּרְצֵעַ, לְהָבִיא מַרְצֵעַ הַגָּדוֹל, מַאי מַשְׁמָע, כִּדְאֲמַר רָבָא, "הַיָּרֵךְ", הַמְּיֻמֶּנֶת שֶׁבְּיָרֵךְ. הָכָא נַמֵּי הַמַּרְצֵעַ, הַמְּיֻחָד שֶׁבַּמַּרְצֵעִין.

אֲמַר רַבִּי אֱלִיעֶזֶר, (בַּר יוּדָן), [יוּדָן בְּרִיבִּי] הָיָה דּוֹרֵשׁ, אֵין רוֹצְעִין אֶלָּא בְּמִילָת, וַחֲכָמִים אוֹמְרִים, אֵין כֹּהֵן עֶבֶד עִבְרִי נִרְצָע, מִפְּנֵי שֶׁנַּעֲשֶׂה בַּעַל מוּם, וְיֵעָשֶׂה בַּעַל מוּם, אֲמַר קְרָא (ויקרא כה, מא) "וְשָׁב אֶל מִשְׁפַּחְתּוֹ", לַמֻּחְזָק שֶׁבְּמִשְׁפַּחְתוֹ.

{rרמז שיחr}  חֲמִשָּׁה דְבָרִים הָיָה רַבִּי יוֹחָנָן בֶּן זַכַּאי אוֹמְרָן כְּמִין חֹמֶר.

XאY מִפְּנֵי מַה גָּלוּ יִשְׂרָאֵל לְבָבֶל יוֹתֵר מִכָּל הָאֲרָצוֹת. מִפְּנֵי שֶׁבֵּית אַבְרָהָם הִיא מִשָּׁם. מָשְׁלוּ מָשָׁל לְמָה הַדָּבָר דּוֹמֶה. לְאִשָּׁה שֶּׁקִּלְקְלָה עַל בַּעֲלָהּ, לְהֵיכָן מְשַׁלְּחָהּ, לְבֵית אָבִיהָ.

XבY בַּלֻּחוֹת הָרִאשׁוֹנִים  "וְהַלֻּחֹת מֵעֲשֵׂה אֱלֹהִים הֵמָּה וְהַמִּכְתָּב מִכְתָּב אֱלֹהִים". מָשְׁלוּ מָשָׁל לְמָה הַדָּבָר דּוֹמֶה. לְמֶלֶךְ בָּשָׂר וָדָם שֶׁקִּדֵּשׁ אֶת הָאִשָּׁה. הָלַךְ וְהֵבִיא הַלַבְלָר וְאֶת הַדְּיוֹ וְאֶת הַקּוֹלְמוֹס וְאֶת הַשְּׁטָר וְאֶת הָעֵדִים. קִלְקְלָה, הִיא מְבִיאָה אֶת הַכֹּל, דַּיָּהּ שֶׁיִּתֵּן לָהּ הַמֶּלֶךְ כְּתָב וְזֵכֶר יַד שֶׁלּוֹ.

XגY הֲרֵי הוּא אוֹמֵר (ויקרא ד, כב) "אֲשֶׁר נָשִׂיא יֶחֱטָא". אַשְׁרֵי הַדּוֹר שֶׁהַנָּשִׂיא שֶׁלּוֹ מֵבִיא חַטָּאת עַל שִׁגְגָתוֹ.

XדY וְאוֹמֵר, וְרָצַע אֲדֹנָיו אֶת אָזְנוֹ בַּמַּרְצֵעַ, מָה רָאֲתָה אֹזֶן לֵירָצַע יוֹתֵר מִכָּל הָאֵבָרִים כֻּלָּן, לְפִי שֶׁשָּׁמְעָה בְּהַר סִינַי (שם כה, נה) "כִּי לִי בְנֵי יִשְׂרָאֵל עֲבָדִים עֲבָדַי הֵם" וּפָרַק מִמֶּנּוּ עֹל שָׁמַיִם וְהִמְלִיךְ עָלָיו עֹל בָּשָׂר וָדָם, לְפִיכָךְ אָמַר הַכָּתוּב תָּבוֹא אֹזֶן וְתֵרָצַע, שֶׁלֹּא שָׁמְרָה אֶת מַה שֶׁשָּׁמְעָה, [דְּאָמְרֵי אִינְשֵׁי], לֹא רָצָה לְהִשְׁתַּעְבֵּד לְבָנָיו, יָבוֹא וְיִשְׁתַּעְבֵּד לִבְנוֹתָיו.

XהY וְאוֹמֵר, (דברים כז, ה) "מִזְבַּח אֲבָנִים" לֹא תָנִיף עֲלֵיהֶן בַּרְזֶל", וְכִי מָה רָאָה בַּרְזֶל לִיפָּסֵל, יוֹתֵר מִכָּל מִינֵי מַתָּכוֹת, מִפְּנֵי שֶׁהַבַּרְזֶל לַעֲשׂוֹת הֵימֶנּוּ חֶרֶב, סִימַן פֻּרְעָנוּת, וּמִזְבֵּחַ סִימַּן כַּפָּרָה, מַעֲבִירִין דָּבָר סִימַן פֻּרְעָנוּת מִדָּבָר שֶׁסִּימַן כַּפָּרָה, וַהֲרֵי דְבָרִים קַל וָחֹמֶר, וּמָה אִם אֲבָנִים, שֶׁאֵינָן לֹא רוֹאוֹת וְלֹא שׁוֹמְעוֹת וְלֹא מְדַבְּרוֹת, עַל שֶׁמְּטִילוֹת בָּהֶם כַּפָּרָה בֵּין יִשְׂרָאֵל לַאֲבִיהֶן שֶׁבַּשָּׁמַיִם אָמַר הַכָּתוּב לֹא תָנִיף עֲלֵיהֶם בַּרְזֶל, בְּנֵי תּוֹרָה, שֶׁהֵן כַּפָּרָה לָעוֹלָם, עַל אַחַת כַּמָּה וְכַמָּה שֶׁלֹּא יִגַּע בָּהֵן אֶחָד מִכָּל הַמַּזִּיקִין כֻּלָּן. הֲרֵי הוּא אוֹמֵר  "אֲבָנִים שְׁלֵמוֹת תִּבְנֶה", אֲבָנִים שֶׁמֵּטִילוֹת שָׁלוֹם בֵּין יִשְׂרָאֵל לַאֲבִיהֶן שֶׁבַּשָּׁמַיִם, אָמַר הַקָּדוֹשׁ בָּרוּךְ הוּא יִהְיוּ שְׁלֵמִים לְעוֹלָם, עַל אַחַת כַּמָּה וְכַמָּה יִשְׂרָאֵל יִהְיוּ שְׁלֵמִים לִפְנֵי הַמָּקוֹם.

וַעֲבָדוֹ לְעֹלָם (כָּתוּב בְּרֶמֶז תע"ר).

{pפסוק ז-חp} {rרמז שיטr}  וְכִי יִמְכֹּר אִישׁ אֶת בִּתּוֹ לְאָמָה, בִּקְטַנָּה הַכָּתוּב מְדַבֵּר. אוֹ אֵינוֹ אֶלָּא אֲפִלּוּ בִּגְדוֹלָה, אָמַרְתָּ, הוֹאִיל וְרַשַּׁאי בַּהֲפָרַת נְדָרֶיהָ וְרַשַּׁאי בִּמְכִירָתָהּ, מָה הֲפָרַת נְדָרֶיהָ, קְטַנָּה וְלֹא גְדוֹלָה, אַף מְכִירָתָהּ, קְטַנָּה וְלֹא גְדוֹלָה, וְאֵימָא מִמָּקוֹם שֶׁבָּאתָה, מַה לְּהַלַּן כְּשֶׁהִיא נַעֲרָה, אַף כַּאן כְּשֶׁהִיא נַעֲרָה, אָמַרְתָּ, הוֹאִיל וּמוֹצִיאִין אוֹתָהּ הַסִּימָנִין , קַל וָחֹמֶר עַד שֶׁלֹּא נִמְכְּרָה.

וְכִי יִמְכֹּר אִישׁ, הָאִישׁ מוֹכֵר אֶת בִּתּוֹ, וְלֹא הָאִשָּׁה מוֹכֶרֶת אֶת בִּתָּהּ. שֶׁהָיָה בְּדִין, וּמָה אִם הַבֵּן, שֶׁאֵין אָבִיו רַשַּׁאי בִּמְכִירָתוֹ, הֲרֵי הוּא מוֹכֵר אֶת בִּתּוֹ, הַבַּת, שֶׁאָבִיהָ רַשַּׁאי לְמָכְרָהּ, אֵינוֹ דִין שֶׁתִּמְכֹּר אֶת בִּתָּהּ, תַּלְמוּד לוֹמַר וְכִי יִמְכֹּר אִישׁ אֶת בִּתּוֹ, הָאִישׁ מוֹכֵר אֶת בִּתּוֹ, וְאֵין הָאִשָּׁה מוֹכֶרֶת אֶת בִּתָּהּ. וְכִי יִמְכֹּר אִישׁ אֶת בִּתּוֹ, הָאִישׁ מוֹכֵר אֶת בִּתּוֹ, וְאֵינוֹ מוֹכֵר אֶת בְּנוֹ. שֶׁהָיָה בְּדִין, וּמָה אִם הַבַּת, שֶׁאֵינָהּ נִמְכֶּרֶת עַל הַגְּנֵבָה, אָבִיהָ רַשַּׁאי לְמָכְרָה, הַבֵּן, שֶׁהוּא נִמְכָּר עַל גְּנֵבָתוֹ, אֵינוֹ דִין שֶׁיְהֵא אָבִיו רַשַּׁאי לְמָכְרוֹ, תַּלְמוּד לוֹמַר וְכִי יִמְכֹּר אִישׁ אֶת בִּתּוֹ, הָאִישׁ מוֹכֵר אֶת בִּתּוֹ, וְאֵינוֹ מוֹכֵר אֶת בְּנוֹ. הָאִישׁ מוֹכֵר אֶת עַצְמוֹ, וְאֵין הָאִשָּׁה מוֹכֶרֶת אֶת עַצְמָהּ. שֶׁהָיָה בַּדִּין, וּמָה אִם הַבֵּן, שֶׁאֵין אָבִיו רַשַּׁאי לְמָכְרוֹ, הֲרֵי הוּא מוֹכֵר אֶת עַצְמוֹ, בַּת שֶׁאָבִיהָ רַשַּׁאי לְמָכְרָהּ, דִּין הוּא שֶׁתִּמְכֹּר אֶת עַצְמָהּ. לֹא, אִם אָמַרְתָּ בְּבֵן, שֶׁהוּא נִמְכָּר בִּגְנֵבָתוֹ, לְפִיכָךְ הוּא מוֹכֵר אֶת עַצְמוֹ, תֹּאמַר בְּבַת, שֶׁאֵינָהּ נִמְכֶּרֶת בִּגְנֵבָתָהּ, לְפִיכַךְ לֹא תִמְכֹּר עַצְמָהּ. וְתִמָּכֵר עַל גְּנֵבָתָהּ, וְהַדִּין נוֹתֵן, וּמָה אִם בֵּן, שֶׁאֵין אָבִיו רַשַּׁאי לְמָכְרוֹ, הֲרֵי הוּא נִמְכָּר עַל גְּנֵבָתוֹ, הַבַּת, שֶׁאָבִיהָ רַשַּׁאי לְמָכְרָהּ, דִּין הוּא שֶׁתִּמָּכֵר עַל גְּנֵבָתָהּ. לֹא, אִם אָמַרְתָּ בְּבֵן, שֶׁהוּא נִרְצָע, לְפִיכָךְ הוּא נִמְכָּר עַל גְּנֵבָתוֹ, תֹּאמַר בְּבַת, שֶׁאֵינָהּ נִרְצַעַת, לְפִיכַךְ לֹא תִמָּכֵר עַל גְּנֵבָתָהּ. וְתֵרָצַע, וְהַדִּין נוֹתֵן, וּמָה אִם הַבֵּן, שֶׁאֵין אָבִיו רַשַּׁאי לְמָכְרוֹ, הֲרֵי זֶה נִרְצָע, הַבַּת, שֶׁאָבִיהָ רַשַּׁאי לְמָכְרָהּ, דִּין הוּא שֶׁתֵּרָצָע. אָמַרְתָּ, אִם מוֹצִיאָה הוּא מִידֵי מֶכֶר הֶחָמוּר, קַל וָחֹמֶר מִידֵי רְצִיעָה קַלָּה.

וְכִי יִמְכֹּר אִישׁ הָא לָמַדְנוּ שֶׁהוּא רַשַּׁאי בִּמְכִירָתָהּ. וּמִנַּיִן שֶׁהוּא רַשַּׁאי בְּקִדּוּשֶׁיהָ, אָמַרְתָּ, אִם מוֹצִיאָה הוּא מִידֵי קִדּוּשֶׁיהָ לַאֲמָהוּת, קַל וָחֹמֶר לִידֵי קִדּוּשֶׁיהָ. וּמִנַּיִן שֶׁתְּהֵא נִקְנֵית בְּכָסֶף, הָיָה רַבִּי יִשְׁמָעֵאל אוֹמֵר, אָמַרְתָּ, קַל וָחֹמֶר, וּמָה אִם שִׁפְחָה כְּנַעֲנִית, שֶׁאֵינָהּ נִקְנֵית בִּבְעִילָה, הֲרֵי הִיא נִקְנֵית בְּכָסֶף, בַּת יִשְׂרָאֵל, שֶׁנִּקְנֵית בִּבְעִילָה, דִּין הוּא שֶׁתִּקָּנֶה בְּכָסֶף. וּמִנַּיִן אַף בִּשְׁטָר, תַּלְמוּד לוֹמַר (דברים כד, ב) "וְהָלְכָה וְהָיְתָה", מַקִּישׁ הֲוָיָתָהּ לַהֲלִיכָתָהּ, מַה הֲלִיכָתָהּ בִּשְׁטַר, אַף הֲוָיָתָהּ בִּשְׁטָר. רַבִּי עֲקִיבָא אוֹמֵר, הֲרֵי הוּא אוֹמֵר (להלן פסוק י) "אִם אַחֶרֶת יִקַּח לוֹ", הִקִּישׁ הַתַּחְתּוֹנָה לָעֶלְיוֹנָה, מַה עֶלְיוֹנָה בְּכֶסֶף, אַף הַתַּחְתּוֹנָה בְּכָסֶף.

לְאָמָה, לְאָמָה אַחַת הוּא מוֹכְרָהּ, וְאֵין מוֹכְרָהּ לִשְׁתֵּי אֲמָהוּת, רַבִּי יוֹסֵי הַגְּלִילִי אוֹמֵר, נִמְצֵאנוּ לְמֵדִין, שֶׁהוּא מְקַדֵּשׁ לְקִדּוּשׁ אַחַר קִדּוּשׁ וְקִדּוּשׁ אַחַר אֲמָהוּת, אֲבָל לֹא אֲמָהוּת אַחַר קִדּוּשׁ וְאֵין צָרִיךְ לוֹמַר אֲמָהוּת אַחַר אֲמָהוּת.

לֹא תֵצֵא כְּצֵאת הָעֲבָדִים, לֹא תֵצֵא בְּרָאשֵׁי אֵבָרִים כְּדֶרֶךְ שֶׁהַכְּנַעֲנִים יוֹצְאִים. אַתָּה אוֹמֵר כֵּן, אוֹ לֹא תֵצֵא בְּשָׁנִים וּבְיוֹבֵל כְּדֶרֶךְ שֶׁהָעֲבָדִים יוֹצְאִין, תַּלְמוּד לוֹמַר  "כִּי יִמָּכֵר לְךָ אָחִיךָ" וְגוֹ', מַגִּיד שֶׁהִיא יוֹצְאָה בְּשֵׁשׁ. אֵין לִי אֶלָּא עִבְרִיָּה, שֶׁאֵין יוֹצְאָה בְּרָאשֵׁי אֵבָרִים עִבְרִי מִנַּיִן וְכוּ'. וְעוֹד, קַל וָחֹמֶר, וּמָה אִם עִבְרִיָּה, שֶׁהִיא יוֹצְאָה בְּסִימָנִין וְכוּ'. לֹא, אִם אָמַרְתָּ בְּעִבְרִיָּה, שֶׁאֵינָהּ נִמְכֶּרֶת עַל גְּנֵבָה, לְפִיכָךְ וְכוּ'.

{rרמז שכr}  אָמָה הָעִבְרִיָּה נִקְנֵית בִּשְׁטָר, מִנָּלָן, אֲמַר קְרָא. (להלן פסוק י) "אִם אַחֶרֶת יִקַּח לוֹ", הִקִּישָׁהּ הַכָּתוּב לָאַחֶרֶת, מָה אַחֶרֶת נִקְנֵית בִּשְׁטָר, אַף אָמָה הָעִבְרִיָּה נִקְנֵית בִּשְׁטָר. וְרַב חִסְדָּא אֲמַר, לֹא תֵצֵא כְּצֵאת הָעֲבָדִים, אֲבָל נִקְנֵית הִיא כְּקִנְיַן עֲבָדִים, וּמַאי נִיהוּ, שְׁטָר, אֲבָל בַּחֲזָקָה לֹא, דַּאֲמַר קְרָא (ויקרא כה, מו) "וְהִתְנַחַלְתֶּם אֹתָם", אֹתָם בַּחֲזָקָה וְלֹא אַחֵר בַּחֲזָקָה. וּמָה רָאִיתָ מִסְתַּבְּרָא, שְׁטָר הֲוָה לֵיהּ לְרִבּוּיֵי, שֶׁכֵּן מוֹצִיא בְּאִישׁוּת בְּבַת יִשְׂרָאֵל. וְרַב הוּנָא, לֹא תֵצֵא כְּצֵאת הָעֲבָדִים, שֶׁאֵינָה יוֹצְאָה בְּרָאשֵׁי אֵבָרִים כְּעָבֶד. וְרַב חִסְדָּא, אִם כֵּן נִכְתֹּב קְרָא לֹא תֵצֵא כָּעֲבָדִים, מַאי כְּצֵאת, שְׁמַע מִינָהּ תַּרְתֵּי.

תָּנוּ רַבָּנָן, הַמּוֹכֵר אֶת בִּתּוֹ, וּפָסַק עִמּוֹ עַל מְנַת שֶׁלֹּא לְיַעֵד, נִתְקַיְּמוּ הַתְּנָאִים, דִּבְרֵי רַבִּי מֵאִיר. וַחֲכָמִים אוֹמְרִים, אִם רָצָה לְיַעֵד, מְיַעֵד, מִפְּנֵי שֶׁהִתְנָה עַל מַה שֶּׁכָּתוּב בַּתּוֹרָה וְכָל הַמַּתְנֶה עַל מַה שֶּׁכָּתוּב בַּתּוֹרָה תְּנָאוֹ בָּטֵל. וְרַבִּי מֵאִיר, אַף עַל גַּב דְּאִית לֵיהּ תְּנָאוֹ בָּטֵל גַּבֵּי הָאוֹמֵר לְאִשָּׁה הֲרֵי אַתְּ מְקֻדֶּשֶׁת לִי עַל מְנַת שֶׁאֵין לָךְ עָלַי שְׁאֵר כְּסוּת וְעוֹנָה, שָׁאנִי הָכָא, דַּאֲמַר קְרָא, לְאָמָה, פְּעָמִים שֶׁאֵינוֹ מוֹכְרָהּ אֶלָּא לְאָמָה בִּלְבָד. וְרַבָּנָן, מִבַּעְיָא לֵיהּ לִכְדְתַנְיָא, לְאָמָה, מְלַמֵּד שֶּׂמּוֹכְרָהּ לִפְסוּלִין. רַבִּי אֱלִיעֶזֶר אוֹמֵר, אִם לְלַמֵּד שֶׁמּוֹכְרָה לִפְסוּלִין, הֲרֵי כְּבָר נֶאֱמַר אִם רָעָה בְּעֵינֵי אֲדֹנֶיהָ, שֶׁרָעָה בְּנִשׂוּאֶיהָ, אֶלָּא מַה תַּלְמוּד לוֹמַר לְאָמָה, שֶׁמּוֹכְרָהּ לִקְרוֹבִים. תָּנֵי חָדָא, מוֹכְרָה לְאָבִיו, וְאֵין מוֹכְרָה לִבְנוֹ. וְתַנְיָא אִידָךְ, אֵין מוֹכְרָהּ לֹא לְאָבִיו וְלֹא לִבְנוֹ. בִּשְׁלָמָא אֵין מוֹכְרָה לֹא לְאָבִיו וְלֹא לִבְנוֹ, כְּרַבָּנָן, אֶלָּא מוֹכְרָה לְאָבִיו וְאֵין מוֹכְרָהּ לִבְנוֹ, כְּמַאן, לָא כְרַבָּנַן וְלָא כְּרַבִּי אֱלִיעֶזֶר. לְעוֹלָם כְּרַבָּנָן, מוֹדוּ רַבָּנַן הֵיכָא דְּאִיכָּא צַד יִעוּד.

אֲמַר רַב הוּנָא, מִנַּיִן שֶׁמַּעֲשֵׂה הַבַּת לְאָבִיהָ, שֶׁנֶּאֱמַר וְכִי יִמְכֹּר אִישׁ אֶת בִּתּוֹ לְאָמָה, מַה אָמָה מַעֲשֵׂה יָדֶיהָ לְרַבָּהּ, אַף בַּת מַעֲשֵׂה יָדֶיהָ לְאָבִיהָ, לָמָּה לִי תֵּיפוּק לֵיהּ (במדבר ל, יז) מֵ"בִּנְעֻרֶיהָ בֵּית אָבִיהָ", הַהִיא בַּהֲפָרַת נְדָרִים הוּא דִּכְתִיב. וְכִי תֵימָא, נֵילַף מִינָּהּ. מָמוֹנָא מֵאִסּוּרָא לָא יַלְפִינָן. וְנֵילַף מִקְּנָס. מָמוֹנָא מִקְּנָסָא לָא יַלְפִינָן. וּבוֹשְׁתָּהּ וּפְגָמָהּ לְאָבִיהָ, דְּאִי בָּעֵי מָסַר לָהּ לִמְנֻוָּל וּמֻכֵּה שְׁחִין.

הָאָב זַכַּאי בְּבִתּוֹ בְּקִדּוּשֶׁיהָ בְּכֶסֶף בִּשְׁטָר וּבְבִיאָה, וְזַכַּאי בִּמְצִיאָתָהּ וּבְמַעֲשֵׂה יָדֶיהָ וּבַהֲפָרַת נְדָרֶיהָ, וּמְקַבֵּל אֶת גִּטָּה. בְּכֶּסֶף מִנָּלָן, אֲמַר קְרָא,  "וְיָצְאָה חִנָּם אֵין כָּסֶף", אֵין כָּסֶף לְאָדוֹן זֶה, אֲבָל יֵשׁ כֶּסֶף לְאָדוֹן אַחֵר, וּמַנּוּ, לְאָבִיהָ. וְאֵימָא לְדִידָהּ. מִסְתַּבְּרָא, כִּי מִעֵט רַחֲמָנָא לְהַאי, יְצִיאָה דְּכְּוָותָהּ קָא מְמַעֵט. הָא לָא דָמְיָא יְצִיאַת קִדּוּשִׁין לְאָמָה הָעִבְרִיָּה, הָתָם נַפְקָא לָהּ מֵרְשׁוּת אָדוֹן לְגַמְרֵי, הָכָא אַכַּתֵּי מֵחָסְרָה מְסִירָה לְחֻפָּה. מֵהֲפָרַת נְדָרִים נַפְקָא לָהּ מֵרְשׁוּתֵיהּ, דְּתְנַן נַעֲרָה הַמְּאוֹרָסָה אָבִיהָ וּבַעֲלָה מְפִירִין נְדָרֶיהָ. בִּשְׁטָר וּבְבִיאָה, מִנָּלָן, אֲמַר קְרָא, (דברים כד, ג) "וְהָיְתָה", אִיתְּקַשׁ הֲוָיוֹת לַהֲדָדֵי. זַכַּאי בִּמְצִיאָתָהּ, מִשּׁוּם אֵיבָה. וּבְמַעֲשֵׂה יָדֶיהָ, מַאי טַעְמָא, דִּכְתִיב וְכִי יִמְכֹּר אִישׁ אֶת בִּתּוֹ לְאָמָה, מָה אָמָה מַעֲשֵׂה יָדֶיהָ לְרַבָּהּ, אַף הַבַּת מַעֲשֵׂה יָדֶיהָ לְאָבִיהָ. וְאֵימָא הָנֵי מִלֵּי קְטַנָּה, דְמָצִי מִזְבַּן לָהּ, אֲבָל נַעֲרָה, דְּלָא מָצֵי מִזְבַּן לָהּ, מַעֲשֵׂה יָדֶיהָ דִּידָהּ הֲוֵי. קְטַנָּה לָא צְרִיכָה קְרָא, הָשַׁתָּא זְבוּנִי מִזְבַּן לָהּ, מַעֲשֵׂה יָדֶיהָ מִבַּעְיָא, אֶלָּא כִּי אִצְטְרִיךְ קְרָא לְנַעֲרָה. וּבַהֲפָרַת נְדָרֶיהָ, דִּכְתִיב  "בִּנְעֻרֶיהָ בֵּית אָבִיהָ". וּמְקַבֵּל אֶת גִּטָּה, דִּכְתִיב (דברים כד, ב) "וְיָצְאָה וְהָיְתָה", מַקִּישׁ יְצִיאָה לַהֲוָיָה.

אִם רָעָה בְּעֵינֵי אֲדֹנֶיהָ, אֵין רָעָה, אֶלָּא שֶׁלֹּא גָּמְלָה חֶסֶד לְפָנָיו, אֲשֶׁר לֹא יְעָדָהּ, אָדוֹן. וְהֶפְדָּהּ, אָב, לֹא יְיַעֵד לִשְׁנַיִם כְּאֶחָד, לֹא יִמְכֹּר עַל מְנַת לְיַעֵד, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר, מוֹכֵר, וְאִם רָצָה לְיַעֵד מְיַעֵד. לְעַם נָכְרִי, הֲרֵי זֶה אַזְהָרָה לְבֵית דִּין שֶׁלֹּא יִמְכְּרֶנָּה לְגוֹי.

בְּבִגְדוֹ בָהּ, מֵאַחַר שֶׁבָּגַד בָּהּ וְנָהַג בָּהּ בִּזָּיוֹן וְלֹא נָהַג בָּהּ כְּמִשְׁפַּט הַבָּנוֹת, אַף הוּא אֵינוֹ רַשַּׁאי לְקַיְּמָהּ, דִּבְרֵי רַבִּי יוֹנָתָן בֶּן אַבְטוּלְמוּס. וְאֵין בְּגִידָה אֶלָּא שִׁקּוּר, שֶׁנֶּאֱמַר, (מלאכי ב, יא) "בָּגְדָה יְהוּדָה", וְאוֹמֵר  "כִּי בָגוֹד בָּגְדוּ בִּי". רַבִּי יִשְׁמָעֵאל אוֹמֵר, בָּאָדוֹן הַכָּתוּב מְדַבֵּר, שֶׁלְּקָחָה עַל מְנַת לְיַיעֵד וְלֹא יִיעֵד, אַף הוּא אֵינוֹ רַשַּׁאי לְקַיְּימָהּ. רַבִּי עֲקִיבָא אוֹמֵר, בְּבִגְדוֹ בָהּ. מֵאַחַר שֶׁפֵּירֵשׂ בִּגְדּוֹ עָלֶיהָ.

וְהֶפְדָּהּ, מְלַמֵּד שֶׁמְּגָרַעַת פִּדְיוֹנָה וְיוֹצְאָה.

אֲשֶׁר לֹא יְעָדָהּ וְהֶפְדָּהּ, אֵינוֹ רַשַּׁאי לְמוֹכְרָהּ לִקְרוֹבִים רַבִּי אֱלִיעֶזֶר אוֹמֵר, מוֹכְרָה לִקְרוֹבִים, וְשָׁוִין שֶׁמּוֹכְרָה אַלְמָנָה לְכֹּהֵן גָּדוֹל, גְּרוּשָׁה וְחֲלוּצָה לְכֹהֵן הֶדְיוֹט.

אֲמַר רַבִּי יַנַּאי, אֵין יִעוּד אֶלָּא בְּגָדוֹל, לְפִי שֶׁאֵין יִעוּד אֶלָּא מִדַּעַת, בְּנוֹ דּוּמְיָא דִידֵיהּ, מַה הוּא גָּדוֹל, אַף בְּנוֹ נַמִּי, גָּדוֹל. וְאִי תֵימָא, מַאי מִדָּעַת, אַדֲעְתָּא דִידָהּ, דְּתָנֵי אֲבִימִי, אֲשֶׁר לֹא יְעָדָהּ, מְלַמֵּד שֶׁצָּרִיךְ לְיַעֲדָהּ.

תָּנוּ רַבָּנָן, כֵּיצַד מִצְוַת יִעוּד, אוֹמֵר לָהּ בִּפְנֵי שְׁנַיִם, הֲרֵי אַתְּ מְיֻעֶדֶת לִי, הֲרֵי אַתְּ מְקֻדֶּשֶׁת לִי, הֲרֵי אֶת מְאֹרֶסֶת לִי, אֲפִלּוּ בְּסוֹף שֵׁשׁ, וַאֲפִלּו סָמוּךְ לִשְׁקִיעַת הַחַמָּה, וְנוֹהֵג בָּהּ מִנְהַג אִישׁוּת, וְאֵינוֹ נוֹהֵג בָּהּ מִנְהַג שִׁפְחוּת. רַבִּי יוֹסֵי בַּר רַבִּי יְהוּדָה אוֹמֵר, אִם יֵשׁ שָׁהוּת בַּיּוֹם כְּדֵי לַעֲשׂוֹת עִמּוֹ שְׁוֵה פְּרוּטָה, מְקֻדֶּשֶׁת, וְאִם לַאו, אֵינָהּ מְקֻדֶּשֶׁת, דִּכְתִיב וְהֶפְדָּהּ, שֶׁיְּהֵא שָׁהוּת בַּיּוֹם כְּדֵי פְּדִיָּה. וְרַבִּי יוֹסֵי בַּר רַבִּי יְהוּדָה סְבַר, מָעוֹת הָרִאשׁוֹנוֹת שֶׁל מִקְנָתָהּ לֹא לְקִדּוּשִׁין נִתְּנוּ, וְכִי מְיַעֵד לָהּ, בָּעַבְדוּת שֶׁיֵּשׁ לוֹ עָלֶיהָ מְיַעֵד לָהּ, וְאֵין קִדּוּשֶׁיהָ אֵלּוּ עַל יְדֵי הָאָב, וּגְזֵרַת הַכָּתוּב הוּא שֶׁיְּהוּ קִדּוּשִׁין.

תַּנְיָא, מוֹכֵר אָדָם אֶת בִּתּוֹ לְאִישׁוּת וְשׁוֹנֶה, לְשִׁפְחוּת, וְשׁוֹנֶה, לְאִישׁוּת אַחַר שִׁפְחוּת, אֲבָל לֹא לִשִׁפְחוּת אַחַר אִישׁוּת. וְרַבִּי שִׁמְעוֹן אוֹמֵר, כְּשֵׁם שֶׁאֵין אָדָם מוֹכֵר אֶת בִּתּוֹ לִשִׁפְחוּת אַחַר אִישׁוּת, כָּךְ אֵין אָדָם מוֹכֵר אֶת בִּתּוֹ לִשִׁפְחוּת אַחַר שִׁפְחוּת. וּבִפְלוּגְתָא דְּהָנֵי תַּנָּאֵי, דְּתַנְיָא, בְּבִגְדוֹ בָהּ, כֵּיוַן שֶׁפֵּירַשׂ טָלִיתוֹ עָלֶיהָ, שׁוּב אֵין רַשַּׁאי לְמָכְרָהּ, דִּבְרֵי רַבִּי אֱלִיעֶזֶר, רַבִּי עֲקִיבָא אוֹמֵר, כֵּיוָן שֶּׁבָּגַד בָּהּ שׁוּב אֵין רַשַּׁאי לְמָכְרָה. רַבִּי אֱלִיעֶזֶר סְבַר, יֵשׁ אֵם לַמִּקְרָא. וְרַבִּי עֲקִיבָא סְבַר, יֵשׁ אֵם לַמְּסֹרֶת. וְרַבִּי שִׁמְעוֹן סְבַר, יֵשׁ אֵם לַמִּקְרָא וְלַמְּסֹרֶת.

{pפסוק ט-יאp}  וְאִם לִבְנוֹ יִיעָדֶנָּה, לִבְנוֹ יְיַעֵד וְלֹא לְאָחִיו. שֶׁהָיָה בְּדִין, וּמַה אִם הַבֵּן, שֶׁאֵין קָם תַּחְתָּיו לְיִבּוּם, הוּא יְיַעֵד, אָחִיו שֶׁהוּא בָּא תַחְתָּיו לְיִבּוּם דִּין הוּא שֶׁמְיַעֵד. לֹא, אִם אָמַרְתָּ הַבֵּן, שֶׁהוּא נִכְנָס תַּחְתָּיו לַאֲחֻזָּה, תֹּאמַר בְּאָחִיו, שֶׁאֵינוֹ נִכְנָס תַּחְתָּיו לַאֲחֻזָּה, לְפִיכָךְ לֹא יְיַעֵד. תַּלְמוּד לוֹמַר לִבְנוֹ יִיעָדֶנָּה, לִבְנוֹ יִעוּד וְאֵין יִעוּד לְאָחִיו.

כְּמִשְׁפַּט הַבָּנוֹת יַעֲשֶׂה לָּהּ, וְכִי מַה לָּמַדְנוּ עַל מִשְׁפַּט הַבָּנוֹת מֵעַתָּה, אֶלָּא הֲרֵי זֶה בָּא לְלַמֵּד וְנִמְצָא לָמֵד, מַה זּוֹ שְׁאֵרָהּ כְּסוּתָהּ וְעֹנָתָהּ לֹא יִגְרָע, אַף בַּת יִשְׂרָאֵל שְׁאֵרָהּ כְּסוּתָהּ וְעֹנָתָהּ לֹא יִגְרָע דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, בְּעִבְרִיָּה הַכָּתוּב מְדַבֵּר. אַתָּה אוֹמֵר כֵּן, אוֹ אֵינוֹ אֶלָּא בְּבַת יִשְׂרָאֵל, כְּשֶׁהוּא אוֹמֵר אִם אַחֶרֶת יִקַּח לוֹ הֲרֵי בַּת יִשְׂרָאֵל (הַכָּתוּב) אָמוּר, מַה תַּלְמוּד לוֹמַר כְּמִשְׁפַּט הַבָּנוֹת, בְּעִבְרִיָּה הַכָּתוּב מְדַבֵּר.

{rרמז שכאr}  אִם אַחֶרֶת יִקַּח לוֹ, מִכַּאן אָמְרוּ, חַיָּב אָדָם לְהַשִּׂיא אֶת בְּנוֹ הַקָּטָן. וּבְמָקוֹם אַחֵר מַהוּ אוֹמֵר, (דברים לב, ט) "וְהוֹדַעְתָּם לְבָנֶיךָ וְלִבְנֵי בָנֶיךָ", אֵימָתַי אַתָּה זַכַּאי לִרְאוֹת בְּנֵי בָנֶיךָ, כְּשֶּׂתַּשִּׂיא אֶת בָּנֶיךָ קְטַנִּים.

שְׁאֵרָהּ, אֵלּוּ מְזוֹנוֹתֶיהָ, שֶׁנֶּאֱמַר (מיכה ג, ג) "וַאֲשֶׁר אָכְלוּ שְׁאֵר עַמִּי", וּכְתִיב  "וַיַּמְטֵר עֲלֵהֶם כְּעָפָר שְׁאֵר". כְּסוּתָהּ, כְּמַשְׁמָעוֹ. עֹנָתָהּ, זוֹ דֶּרֶךְ אֶרֶץ, שֶׁנֶּאֱמַר (בראשית לד, ב) "וַיִּשְׁכַּב אוֹתָהּ וַיְעַנֶּהָ", דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, שְׁאֵרָהּ, כְּסוּתָהּ, כְּסוּת שֶׁהִיא נוֹפֶלֶת לִשְׁאֵרָהּ, אִם הָיְתָה יַלְדָּה לֹא יִתֵּן לָהּ שֶׁל זְקֵנָה, אִם הָיְתָה זְקֵנָה לֹא יִתֵּן לָה שֶׁל יַלְדָּה. וְעֹנָתָהּ, שֶׁלֹּא יִתֵּן לָהּ שֶׁל יְמוֹת הַחַמָּה בִּימוֹת הַגְּשָׁמִים, וְלֹא שֶׁל יְמוֹת הַגְּשָׁמִים בִּימוֹת הַחַמָּה, אֶלָּא נוֹתֵן לָהּ כָּל אֶחָד וְאֶחָד בְּעוֹנָתָהּ. מְזוֹנוֹתֶיהָ מִנָּיִן, אָמַרְתָּ קַל וָחֹמֶר, וּמָה אִם דְּבָרִים שֶׁאֵין בָּהֵן קִיּוּם נֶפֶשׁ, אִי אַתָּה רַשַּׁאי לִמְנֹעַ הֵימֶנָּה, דְּבָרִים שֶׁהֵן קִיּוּם נֶפֶשׁ דִּין הוּא שֶׁלֹּא תְהֵא רַשַּׁאי לִמְנֹעַ הֵימֶנָּה. דֶּרֶךְ אֶרֶץ, מִנָּיִן, אָמַרְתָּ קַל וָחֹמֶר, וּמַה דְּבָרִים שֶׁלֹּא נִשֵּׂאת עֲלֵיהֶם בַּתְּחִלָּה, אִי אַתָּה רַשַּׁאי לִמְנֹעַ הֵימֶנָּה, דְּבָרִים שֶׁנִּשֵּׂאת עֲלֵיהֶם בַּתְּחִלָּה דִּין הוּא שֶׁלֹּא תְּהֵא רַשַּׁאי לִמְנֹעַ מִמֶּנָּהּ. רַבִּי אוֹמֵר, שְׁאֵרָהּ, זוֹ דֶּרֶךְ אֶרֶץ, שֶׁנֶּאֱמַר  "אִישׁ אִישׁ אֶל כָּל שְׁאֵר בְּשָׂרוֹ", וּכְתִיב (שם יב יג) "שְׁאֵר אָבִיךָ הִיא שְׁאֵר אִמְּךָ הִיא". כְּסוּתָהּ, כְּמַשְׁמָעוֹ. עֹנָתָהּ, אֵלּוּ מְזוֹנוֹתֶיהָ, שֶׁנֶּאֱמַר (דברים ח, ג) "וַיְעַנְּךָ וַיַּרְעִיבֶךָ".

תָּנֵי רַב יוֹסֵף, שְׁאֵרָהּ, זֶה קֵרוּב בָּשָׂר, שֶׁלֹּא יִנְהַג בָּהּ מִנְהַג פַּרְסִיִּים, שֶׁמְּשַׁמְּשִׁין מִטּוֹתֵיהֶן בִּלְבוּשֵׁיהֶן. כִּדְרַב הוּנָא. כָּל הָאוֹמֵר אִי אֶפְשִׁי אֶלָּא אֲנִי בְבִגְדִי וְהִיא בְּבִגְדָּהּ, יוֹצִיא וְיִתֵּן כְּתֻבָּה.

לֹא יִגְרָע, רַבִּי יֹאשִׁיָּה אוֹמֵר, לָמָּה נֶאֱמַר, לְפִי שֶׁהוּא אוֹמֵר אִם אַחֶרֶת יִקַּח לוֹ שׁוֹמֵעַ אֲנִי בְּבַת יִשְׂרָאֵל הַכָּתוּב מְדַבֵּר, תַּלְמוּד לוֹמַר לֹא יִגְרָע, מִמִּי גּוֹרְעִים, מִמִּי שֶׁכְּבָר נָתְנוּ לוֹ. רַבִּי יוֹנָתָן אוֹמֵר, בְּבַת יִשְׂרָאֵל הַכָּתוּב מְדַבֵּר. אוֹ אֵינוֹ אֶלָּא בְּעִבְרִיָּה, כְּשֶׁהוּא אוֹמֵר כְּמִשְׁפַּט הַבָּנוֹת יַעֲשֶׂה לָּהּ, הֲרֵי עִבְרִיָּה אֲמוּרָה, הָא מַה תַּלְמוּד לוֹמַר אִם אַחֶרֶת יִקַּח לוֹ, בְּבַת יִשְׂרָאֵל הַכָּתוּב מְדַבֵּר.

וְאִם שְׁלָשׁ אֵלֶּה וְגוֹ', (יְיַעֵד) [יִיעוּד] לְךָ, אוֹ לְבִנְךָ, אוֹ פָדֹה. אוֹ אֵינוֹ אֶלָּא שְׁאֵרָהּ כְּסוּתָהּ וְעֹנָתָהּ. אָמַרְתָּ , אֵין דָּבָר אָמוּר אֶלָּא בְּעִבְרִיָּה, וּמַה תַּלְמוּד לוֹמַר וְאִם שְׁלָשׁ אֵלֶּה, (יְיַעֵד) [יִיעוּד] לְךָ, אוֹ לְבִנְךָ, אוֹ פָדֹה. וְיָצְאָה חִנָּם, שׁוֹמֵעַ אֲנִי, חִנָּם מִן הַגֵּט, וּמַה אֲנִי מְקַיֵּם (דברים כד, א) "וְכָתַב לָהּ סֵפֶר כְּרִיתֻת", בִּשְׁאַר כָּל הַנָּשִׁים חוּץ מִן הָעִבְרִיָּה (וּבָעִבְרִיָּה מִנַּיִן) [אוֹ בָּעִבְרִיָּה], תַּלְמוּד לוֹמַר וְאִם שְׁלָשׁ אֵלֶּה וְגוֹ', חִנָּם מִן הַכֶּסֶף, וְלֹא חִנָּם מִן הַגֵּט.

וְיָצְאָה חִנָּם, בְּבָגְרָהּ. אֵין כָּסֶף, בִּנְעוּרִים. שֶׁהָיָה בְּדִין, הוֹאִיל וְיָצְאָה בִּנְעוּרִים, לֹא תֵצֵא בִּימֵי בַּגְרוּת, שֶׁאִלּוּ לֹא נֶאֱמַר אֶלָּא אֶחָד הָיִיתִי אוֹמֵר הֵן יְמֵי בַּגְרוּת, וְהַדִּין נוֹתֵן, הוֹאִיל וְיוֹצְאָה מֵרְשׁוּת הָאָב וְיוֹצְאָה מֵרְשׁוּת אָדוֹן, מַה יּוֹצְאָה מֵרְשׁוּת הָאָב שֶׁנִּשְׁתַּנֵּית מִמַּה שֶּׁהָיְתָה וְכוּ', אֵימָתַי נִשְׁתַּנֵּית מִמַּה שֶּׁהָיְתָה, בְּשָׁעָה שֶׁהָיְתָה נַעֲרָה וּבָגְרָה, לְכַךְ נֶאֶמְרוּ שְׁתֵּיהֶן, שֶׁלֹּא יִתֵּן לְבַעַל דִין לַחֲלֹק. וְיָצְאָה חִנָּם. בְּבָגְרָהּ. אֵין כָּסֶף. בִּנְעוּרִים. אַבָּא חָנָן אֲמַר מִשּׁוּם רַבִּי אֱלִיעֶזֶר, וְיָצְאָה חִנָּם, בְּבָגְרָהּ. אֵין כָּסֶף, בְּסִימָנִין. מַגִּיד שֶׁהִיא יוֹצְאָה בְּגֵרְעוֹן כֶּסֶף. (רַבִּי נָתָן אוֹמֵר) הוֹאִיל וְאָמְרָה תּוֹרָה תֵּן כֶּסֶף וּבַל תִּתֵּן כֶּסֶף, (מַה וְכוּ') [תֵּן כֶּסֶף] עַד שֶׁלֹּא בָּאוּ סִימָנִין, (אַף) בַּל תִּתֵּן כֶּסֶף מִשֶּׁיָּבוֹאוּ סִימָנִין.

רַבִּי יוֹסֵי הַגְּלִילִי אוֹמֵר וְיָצְאָה חִנָּם אֵן כָּסֶף, אֵין כֶּסֶף לְאָדוֹן זֶה, אֲבָל יֵשׁ כֶּסֶף לְאָדוֹן אַחֵר. וְהַאי וְיָצְאָה חִנָּם לְהָכֵי הוּא דְּאָתָא, הַהוּא מִבָּעְיָא לֵיהּ לִכְדְּתַנְיָא, וְיָצְאָה חִנָּם, אֵלּוּ יְמֵי בַּגְרוּת, אֵין כָּסֶף, אֵלּוּ יְמֵי נַעֲרוּת, אֲמַר רָבִינָא, אִם כֵּן לֵימָא קְרָא אֵן כָּסֶף, מַאי אֵין כָּסֶף, אֵין כֶּסֶף לְאָדוֹן זֶה וְכוּ'. וּמִמַּאי דְּדַרְשִׁינַן הָכֵי, דְּתַנְיָא, (ויקרא כב, יג) "וְזֶרַע אֵין לָהּ", אֵין לִי אֶלָּא זַרְעָהּ, זֶרַע זַרְעָהּ מִנַּיִן, תַּלְמוּד לוֹמַר "וְזֶרַע אֵין לָהּ", עַיֵּין לָהּ, מִכָּל מָקוֹם וְכוּ'. וְהָא אַפִּיקְתֵּיהּ לְזֶרַע זַרְעָהּ, זֶרַע זַרְעָהּ לָא אִיצְטְרִיךְ קְרָא, דִּבְנֵי בָנִים הֲרֵי הֵן כְּבָנִים, וְכִי אִצְטְרִיךְ קְרָא לְזֶרַע פָּסוּל. וְתַנָא גוּפֵיהּ דְּדָרִישׁ הָכֵי מִנָּא לֵיהּ אַמְרֵי, כְּתִיב (דברים כה, ז) "מֵאֵן יְבָמִי",  "מֵאֵן בִּלְעָם הָלֹךְ עִמָּנוּ", וְלָא כְתִיב בֵּיה יוֹ"ד, וְהָכָא כְּתִיב יוֹ"ד, שְׁמַע מִינָּהּ לִדְרָשָׁה הוּא דְּאָתָא. וְיָצְאָה חִנָּם, אֵלּוּ יְמֵי בַּגְרוּת. אֵין כָּסֶף, אֵלּוּ יְמֵי נַעֲרוּת. וְלִכְתֹּב רַחֲמָנָא נַעֲרוּת וְלָא בָעֵי בַגְרוּת. אֲמַר רָבָא, בָּא זֶה וְלִימֵּד עַל זֶה, מִידִי דַהֲוָה אַתּוֹשָׁב וְשָׂכִיר, דְתַּנְיָא, (לעיל יב, מה ועוד) "תּוֹשָׁב", זֶה קָנוּי קִנְיַן עוֹלָם וְכוּ'. אָמַר לֵיהּ אַבַּיֵּי, מִי דָמֵי, הָתָם תְּרֵי גוּפֵי, אֲבָל הָכָא כִּי נַפְקָא לָה מִנַּעֲרוּת, בַּגְרוּת מַאי בָּעְיָא גַּבֵּהּ. אֲמַר מַר בַּר [רַב] אַשִּׁי, לָא נִצְרְכָה אֶלָּא לְעִיקָר זְבִינָא דְאַיְלוֹנִית, סַלְקָא דַעְתָּךְ אֲמִינָא, דְּאָתְיָא סִימָנֵי נַעֲרוּת הֲוֵי זְבִינָא זְבִינֵי, דְּלָא אָתְיָא סִימָנֵי נַעֲרוּת לָא הֲוֵי זְבִינָא זְבִינֵי, קָא מַשְׁמַע לָן.

{pפסוק יבp} {rרמז שכבr}  מַכֵּה אִישׁ וָמֵת מוֹת יוּמָת, לָמָּה נֶאֱמַר, לְפִי שֶׁהוּא אוֹמֵר  "וְאִישׁ כִּי יַכֶּה כָּל נֶפֶשׁ אָדָם" שׁוֹמֵעַ אֲנִי אֲפִלּוּ סְטָרוֹ סְטִירָה, תַּלְמוּד לוֹמַר "וּמַכֵּה אִישׁ וָמֵת", שֶׁאֵינוֹ חַיָּב עַד שֶׁתֵּצֵא נַפְשׁוֹ. מַכֵּה אִישׁ וָמֵת, אֵין לִי אֶלָּא אִישׁ שֶׁהִכָּה אֶת הָאִישׁ, הִכָּה אֶת הָאִשָּׁה וְאֶת הַקָּטָן, מִנָּיִן, תַּלְמוּד לוֹמַר "וְאִישׁ כִּי יַכֶּה כָּל נֶפֶשׁ אָדָם", לְהָבִיא אֶת הָאִישׁ שֶׁהִכָּה אֶת הָאִשָּׁה וְאֶת הַקָּטָן. הָאִשָּׁה שֶׁהָרְגָה אֶת חֲבֶרְתָּה וְאֶת הַקָּטָן, מִנָּיִן. תַּלְמוּד לוֹמַר (במדבר לה, טז) "רוֹצֵחַ הוּא", לְתַלְמוּדוֹ הוּא בָּא. מַכֵּה אִישׁ, אַף הַקָּטָן. אוֹ אֵינוֹ אֶלָּא גָדוֹל, כְּמַשְׁמָעוֹ, תַּלְמוּד לוֹמַר "וְאִישׁ כִּי יַכֶּה כָּל נֶפֶשׁ אָדָם". שׁוֹמֵעַ אֲנִי אַף בֶּן שְׁמוֹנָה בְּמַשְׁמָע, תַּלְמוּד לוֹמַר וּמַכֵּה אִישׁ, מַגִּיד שֶׁאֵינוֹ חַיָּב עַד שֶׁיַּהֲרֹג בֶּן קְיָמָא.

מוֹת יוּמָת, בְּהַתְרָאַת עֵדִים. אוֹ אֵינוֹ אֶלָּא שֶׁלֹּא בְּהַתְרָאַת עֵדִים, תַּלְמוּד לוֹמַר (דברים יז, ו) "עַל פִּי שְׁנַיִם עֵדִים". מוֹת יוּמָת, בְּבֵית דִּין. אוֹ אֵינוֹ אֶלָּא שֶׁלֹּא בְּבֵית דִּין, תַּלְמוּד לוֹמַר  "לֹא יוּמַת הָרוֹצֵחַ עַד עָמְדוֹ" וְגוֹ'.

מוֹת יוּמַת, בְּסָיִף. אוֹ אֵינוֹ אֶלָּא בְּחָנֶק, הֲרֵי אַתָּה דָן, נֶאֱמַר כָּאן מוֹת יוּמָת, וְנֶאֱמַר (ויקרא כ, י) "מוֹת יוּמַת", בְּנוֹאֵף, מַה לְּהַלַּן בְּחֶנֶק אַף כַּאן בְּחֶנֶק. אַתָּה מַקִּישׁוֹ לִמְנָאֵף, וַאֲנִי מַקִּישׁוֹ לִמְגַדֵּף, נֶאֱמַר כָּאן מוֹת יוּמָת, וְנֶאֱמַר בִּמְגַדֵּף (שם כד, טז) "מוֹת יוּמָת", מַה לְהַלָּן בִּסְקִילָה, אַף כַּאן בִּסְקִילָה. תַּלְמוּד לוֹמַר (בראשית ט, ו) "שֹׁפֵךְ דַּם הָאָדָם" וְגוֹ'. עֲדַיִן אֲנִי אוֹמֵר, יָקִיז לוֹ דָם מִשְּׁנֵי אֵבָרִים וְיָמוּת. תַּלְמוּד לוֹמַר  "וְעָרְפוּ שָׁם אֶת הָעֶגְלָה בַּנַּחַל" (שם, ט) "וְאַתָּה תְּבַעֵר הַדָּם הַנָּקִי", הֻקְּשׁוּ שׁוֹפְכֵי דָּמִים לְעֶגְלָה עֲרוּפָה, מָה עֶגְלָה עֲרוּפָה בְּהַתָּזַת הָרֹאשׁ, אַף כָּל שׁוֹפְכֵי דָמִים בְּהַתָּזַת הָרֹאשׁ. עֹנֶשׁ שָׁמַעְנוּ. אַזְהָרָה לֹא שָׁמַעְנוּ. תַּלְמוּד לוֹמַר  "לֹא תִרְצַח".

{pפסוק יגp} {rרמז שכגr}  וַאֲשֶׁר לֹא צָדָה וְהָאֱלֹהִים אִנָּה לְיָדוֹ, (ש"א כד, יג) "כַּאֲשֶׁר יֹאמַר מָשָׁל הַקַּדְמוֹנִי מֵרְשָׁעִים יֵצֵא רֶשַׁע". בְּמָה הַכָּתוּב מְדַבֵּר, בִּשְׁנֵי בְּנֵי אָדָם שֶׁהָרְגוּ אֶת הַנֶּפֶשׁ, אֶחָד הָרַג שׁוֹגֵג וְאֶחָד הָרַג מֵזִיד, לְזֶה אֵין עֵדִים וְלָזֶה אֵין עֵדִים, וְהַקָּדוֹשׁ בָּרוּךְ הוּא מְזַמְּנָן לְפֻנְדַּק אֶחָד. זֶה שֶׁהָרַג בְּמֵזִיד יוֹשֵב תַּחַת הַסֻּלָּם, וְזֶה שֶׁהָרַג בְּשׁוֹגֵג יוֹרֵד מִסֻּלָּם וְנוֹפֵל עָלָיו וְהֹרְגוֹ. נִמְצָא, זֶה שֶׁהָרַג בְּמֵזִיד, נֶהֱרַג, וְזֶה שֶׁהָרַג בְּשׁוֹגֵג, גּוֹלֶה.

וְשַׂמְתִּי לְךָ מָקוֹם, וְשַׂמְתִּי לְךָ, בְּחַיֶּיךָ. מָקוֹם, בִּמְקוֹמֶךָ. אֲשֶׁר יָנוּס, מְלַמֵּד שֶׁהָיוּ יִשְׂרָאֵל גּוֹלִין בַּמִּדְבָּר. לְהֵיכַן גּוֹלִין, לְמַחֲנֵה לְוִיָּה. מִכָּאן אָמְרוּ, לֵוִי שֶׁהָרַג, גּוֹלֶה מִפֶּלֶךְ לְפָלֶךְ. וְאִם גָּלָה לְפִלְכוֹ, פִּלְכוֹ קוֹלְטוֹ. אֲמַר רַב אָחָא בְּרֵיהּ דְּרַב אִיקָּא, מַאי קְרָא, (במדבר לה, כח) "כִּי בְּעִיר מִקְלָטוֹ יֵשֵׁב", שֶׁקְּלָטוֹ כְּבָר.

{rרמז שכדr}  וַאֲשֶׁר לֹא צָדָה, פְּרַט לְנִתְכַּוֵּן לִזְרֹק שְׁתַּיִם וְזָרַק אַרְבָּע.

וְשַׂמְתִּי לָךְ מָקוֹם, אֲבָל לֹא שָׁמַעְתִּי לְהֵיכָן. הֲרֵי אַתָּה דָן, נֶאֱמַר מָנוֹס לְשָׁעָה, וְנֶאֱמַר מָנוֹס לְדוֹרוֹת, מַה מָנוֹס הָאָמוּר לְדוֹרוֹת, עָרֵי הַלְּוִיִּם קוֹלְטוֹת, אַף מָנוֹס הָאָמוּר לְשָׁעָה, מַחֲנוֹת הַלְּוִיִּים קוֹלְטוֹת.

אִסִּי בֶּן יַעֲקֹב אוֹמֵר, וְשַׂמְתִּי לְךָ מָקוֹם, לָמָּה נֶאֱמַר, לְפִי שֶׁהוּא אוֹמֵר  "שְׁבוּ אִישׁ תַּחְתָּיו" וְגוֹ', אֵלּוּ אַלְפַּיִם אַמָּה, אוֹ אֵינוֹ אֶלָּא אַרְבַּע אַמּוֹת, הֲרֵי אַתָּה דָן, נֶאֱמַר כָּאן מָקוֹם וְנֶאֱמַר לְהַלָּן מָקוֹם, מַה מָּקוֹם הָאָמוּר לְהַלָּן אַלְפַּיִם אַמָּה, אַף מָקוֹם הָאָמוּר כָּאן אַלְפַּיִם אַמָּה.

{pפסוק ידp} {rרמז שכהr}  וְכִי יָזִד אִישׁ, דְּבֵי חִזְקִיָּה תָּנָא, אִישׁ מֵזִיד וּמַזְרִיעַ, וְאֵין קָטָן מֵזִיד וּמַזְרִיעַ. וּמַאי מַשְׁמַע דְּהַאי יָזִד לִישְׁנָא דְּבִשּׁוּלֵי הוּא, דִּכְתִיב (בראשית כה, כט) "וַיָּזֶד יַעֲקֹב נָזִיד".

אֲמַר רָבָא, קָטָן אֵינוֹ מוֹלִיד, שֶׁנֶּאֱמַר (במדבר ה, ח) "וְאִם אֵין לָאִישׁ גּוֹאֵל", וְכִי יֵשׁ אָדָם בְּיִשְׂרָאֵל שֶׁאֵין לוֹ גוֹאֵל, אֶלָּא בְּגֶזֶל הַגֵּר הַכָּתוּב מְדַבֵּר, וַאֲמַר רַחֲמָנָא, "אִישׁ" אַתָּה צָרִיךְ לְחַזֵּר עָלָיו אִם יֵשׁ לוֹ גּוֹאֲלִין אִם לֹא, קָטָן אִי אַתָּה צָרִיךְ לְחַזֵּר אַחֲרָיו, בְּיָדוּעַ שֶׁאֵין לוֹ גּוֹאֵל. אֵיתִיבֵיהּ אַבַּיֵּי, (ויקרא יט, כ) אִישׁ, אֵין לִי אֶלָּא אִישׁ, בֶּן תֵּשַׁע שָׁנִים וְיוֹם אֶחָד, לְבִיאָה מִנַּיִן, תַּלְמוּד לוֹמַר "וְאִישׁ". אֲמַר לֵיהּ יֵשׁ לוֹ וְאֵינָהּ מַזְרַעַת, כִּתְבוּאָה שֶׁלֹּא הֵבִיא שְׁלִישׁ דָּמֵי.

וְכִי יָזִד, לָמָּה נֶאֱמַר, לְפִי שֶׁנֶּאֱמַר  "וְאִישׁ כִּי יַכֶּה כָּל נֶפֶשׁ אָדָם" יָכוֹל בֵּין הַמֵּזִיד וְהַשּׁוֹגֵג וַאֲחֵרִים וְהָרוֹפֵא שֶׁהֵמִית וּמַכֶּה בִּרְשׁוּת בֵּית דִּין וְהָרוֹדֶה בִּבְנוֹ וּבְתַלְמִידוֹ בְּמַשְׁמָע, תַּלְמוּד לוֹמַר וְכִי יָזִד, לְהוֹצִיא אֶת הַשּׁוֹגֵג, אִישׁ, לְהוֹצִיא אֶת הַקָּטָן, רֵעֵהוּ לְהוֹצִיא אֶת הָאֲחֵרִים. אִסִּי בֶּן (יַעֲקֹב) [עֲקִיבָא] אוֹמֵר, קֹדֶם מַתַּן תּוֹרָה הָיִינוּ מֻזְהָרִין עַל שְׁפִיכוּת דָּמִים. אַחַר מַתַּן תּוֹרָה, תַּחַת שֶׁהֻחְמְרוּ, הֵקֵלּוּ. בֶּאֱמֶת אָמְרוּ, פָּטוּר מִדִּינֵי בָּשָׂר וָדָם, וְדִינוֹ מָסוּר לַשָּׁמָיִם. לְהָרְגוֹ בְעָרְמָה, לְהוֹצִיא חֵרֵשׁ שׁוֹטֶה וְקָטָן, שֶׁאֵינָן מַעֲרִימִין, וּלְהוֹצִיא רוֹפֵא שֶׁהֵמִית וְהַמַּכֶּה בִּרְשׁוּת בֵּית דִּין וְהָרוֹדֶה בִּבְנוֹ וּבְתַלְמִידוֹ, אַף עַל פִּי שֶׁהֵן מֵזִידִין, אֲבָל אֵינָן מַעֲרִימִין.

{rרמז שכוr}  אֲמַר עוּלָא, מִנַּיִן לְהַתְרָאָה מִן הַתּוֹרָה, דִּכְתִיב (ויקרא כ, יז) "וְאִישׁ אֲשֵׁר יִקַּח אֶת אֲחֹתוֹ בַּת אָבִיו אוֹ בַּת אִמּוֹ וְרָאָה אֶת עֶרְוָתָהּ", וְכִי בִּרְאִיָּה תַּלְיָא מִלְּתָא, אֶלָּא עַד שֶׁיַּרְאוּהוּ טַעֲמוֹ שֶׁל דָּבָר, אִם אֵינוֹ עִנְיָן לְכָרֵת, תְּנֵהוּ עִנְיָן לְמַלְקוֹת. דְּבֵי חִזְקִיָּה תָּנָא, וְכִי יָזִד אִישׁ עַל רֵעֵהוּ לְהָרְגוֹ בְעָרְמָה, שֶׁהִתְרוּ בּוֹ וַעֲדַיִן הוּא מֵזִיד. דְּבֵי רַבִּי יִשְׁמָעֵאל תָּנָא,  "הַמֹּצְאִים אֹתוֹ מְקֹשֵׁשׁ עֵצִים", שֶׁהִתְרוּ בּוֹ וַעֲדַיִן הוּא מְקוֹשֵׁשׁ. דְּבֵי רַבִּי תָּנָא, (דברים כב, כד) "עַל דְּבַר אֲשֶׁר לֹא צָעֲקָה בָעִיר". עַל עִסְקֵי דִּבּוּר. וּצְרִיכָא, דְּאִי כְּתַב רַחֲמָנָא בַּאֲחֹתוֹ, הֲוָה אֲמִינָא חַיָּיבֵי מַלְקִיּוֹת, אִין, חַיָּיבֵי מִיתוֹת בֵּית דִּין לָא, כְּתַב רַחֲמָנָא וְכִי יָזִד, וְאִי כְּתַב רַחֲמָנָא וְכִי יָזִד, הֲוָה אֲמִינָא הָנֵי מִלֵּי בְּסַיִף, דְּקִיל, אֲבָל סְקִילָה, דְּחָמִיר, אֵימָא לָא, צְרִיכָא. תַּרְתֵּי בְּנִסְקָלִים, לָמָּה לִי לְרַבִּי שִׁמְעוֹן, לְאָתוּיֵי נִשְׂרָפִים, לְרַבָּנָן, מִלְּתָא דְּאַתְיָא בְּקַל וָחֹמֶר טְרַח וְכְתַב לָהּ קְרָא.

מֵעִם מִזְבְּחִי תִּקָּחֶנּוּ לָמוּת, מַגִּיד שֶׁמְּבַטְּלִין עֲבֹדָה מִיָּדוֹ, וְיוֹצֵא לֵיהָרֵג. מֵעִם מִזְבְּחִי תִּקָּחֶנּוּ לָמוּת, בָּא הַכָּתוּב לְלַמֵּד עַל הָרְצִיחָה שֶׁתִּדְחֶה אֶת הָעֲבֹדָה, שֶׁהָיָה בְּדִין, וּמָה אִם שַׁבָּת, שֶׁעֲבֹדָה דוֹחָתָהּ, אֵין רְצִיחָה דּוֹחָה אוֹתָהּ, עֲבֹדָה, שֶׁהִיא דּוֹחָה אֶת הַשַּׁבָּת, אֵינוֹ דִין שֶׁלֹּא תְּהֵא רְצִיחָה דּוֹחָתָהּ, תַּלְמוּד לוֹמַר מֵעִם מִזְבְּחִי, בָּא הַכָּתוּב לְלַמֵּד עַל הָרְצִיחָה שֶׁתִּדְחֶה אֶת הָעֲבֹדָה. וּתְהֵא רְצִיחָה דּוֹחָה אֶת הַשַּׁבָּת מִקַּל וָחֹמֶר, וּמָה אִם עֲבֹדָה, שֶׁהִיא דּוֹחָה אֶת הַשַּׁבָּת, הֲרֵי רְצִיחָה דּוֹחָה אוֹתָהּ, שַׁבָּת שֶׁעֲבֹדָה דוֹחָתָהּ אֵינוֹ דִין שֶׁתְּהֵא רְצִיחָה דּוֹחָתָהּ. לֹא, אִם אָמַרְתָּ בַּעֲבֹדָה, שֶׁקְּבוּרַת מֵת מִצְוָה דּוֹחָתָהּ, לְפִיכָךְ רְצִיחָה דוֹחָתָהּ, תֹּאמַר בַּשַּׁבָּת, שֶׁאֵין קְבוּרַת מֵת מִצְוָה דּוֹחָתָהּ, לְפִיכָךְ לֹא תְהֵא רְצִיחָה דּוֹחָה אוֹתָהּ. אֲמַר תַּלְמִיד אֶחָד מִתַּלְמִידֵי רַבִּי יִשְׁמָעֵאל, הֲרֵי הוּא אוֹמֵר (להלן לה, ג) "לֹא תְבַעֲרוּ" וְגוֹ'. וַהֲלֹא שְׂרֵפָה הָיְתָה בַּכְּלָל, וְיָצְאָה לְלַמֵּד, מַה שְּׂרֵפָה מְיֻחֶדֶת, שֶׁהִיא אַחַת מִמִּיתוֹת בֵּית דִּין וְאֵינָהּ דּוֹחָה אֶת הַשַּׁבָּת, אַף כָּל שְׁאַר מִיתוֹת בֵּית דִּין לֹא יִדְחוּ שַׁבָּת. וּתְּהֵא קְבוּרַת מֵת מִצְוָה דּוֹחָה אֶת הַשַּׁבָּת, וְהַדִּין נוֹתֵן, וּמָה אִם עֲבוֹדָה, שֶׁהִיא דּוֹחָה אֶת הַשַּׁבָּת, קְבוּרַת מֵת מִצְוָה דּוֹחָתָהּ, שַׁבָּת, שֶׁעֲבֹדָה דוֹחָתָהּ, דִּין הוּא שֶׁתְּהֵא קְבוּרַת מֵת מִצְוָה דּוֹחָתָהּ. לֹא, אִם אָמַרְתָּ בַּעֲבֹדָה, שֶׁרְצִיחָה דוֹחָתָהּ, לְפִיכָךְ קְבוּרַת מֵת מִצְוָה דּוֹחָתָהּ תֹּאמַר בְּשַׁבָּת שֶׁאֵין רְצִיחָה דּוֹחָתָהּ לְפִיכָךְ לֹא תְהֵא קְבוּרַת מֵת מִצְוָה דּוֹחָתָהּ, לְכָךְ נֶאֱמַר  "לֹא תָלִין נִבְלָתוֹ עַל הָעֵץ", בַּיּוֹם שֶׁנֶּהֱרַג בּוֹ יִקָּבֵר.

רְצִיחָה דּוֹחָה אֶת הָעֲבֹדָה, וְאֵין פִּקּוּחַ נֶפֶשׁ דּוֹחֶה אֶת הָעֲבֹדָה. שֶׁהָיָה בְּדִין, וּמַה שַּׁבָּת, שֶׁאֵין רְצִיחָה דוֹחָה אוֹתָהּ, פִּקּוּחַ נֶפֶשׁ דּוֹחֶה אֶת הַשַּׁבָּת, עֲבֹדָה, שֶׁרְצִיחָה דוֹחָה אוֹתָהּ, אֵינוֹ דִין שֶׁיְּהֵא פִּקּוּחַ נֶפֶשׁ דּוֹחֶה אֶת הָעֲבֹדָה. תַּלְמוּד לוֹמַר, מֵעִם מִזְבְּחִי תִּקָּחֶנּוּ לָמוּת, בָּא הַכָּתוּב לְלַמֶּדְךָ עַל הָעֲבֹדָה, שֶׁאֵין פִּקּוּחַ נֶפֶשׁ דּוֹחֶה אֶת הָעֲבֹדָה. רַבִּי שִׁמְעוֹן בֶּן מְנַסְיָא אוֹמֵר, וִיהֵא פִּקּוּחַ נֶפֶשׁ דּוֹחֶה אֶת הַשַּׁבָּת, וְהַדִּין נוֹתֵן, אִם רְצִיחָה, שֶׁהִיא דוֹחָה אֶת הָעֲבֹדָה, עֲבֹדָה דּוֹחָה אֶת הַשַּׁבָּת, פִּקּוּחַ נֶפֶשׁ, שֶׁהִיא דּוֹחָה אֶת הָעֲבֹדָה, לֹא כָּל שֶׁכֵּן.

מֵעִם מִזְבְּחִי תִּקָּחֶנּוּ לָמוּת, לָמוּת וְלֹא לִדּוֹן וְלֹא לִלְקוֹת וְלֹא לִגְלוֹת.

מֵעִם מִזְבְּחִי תִּקָּחֶנּוּ לָמוּת, נִמְצִינוּ לְמֵדִים שֶׁסַּנְהֶדְרִין בְּצַד הַמִּזְבֵּחַ. וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, שֶׁנֶּאֱמַר (מ"א ב, כח) "וַיָּנָס יוֹאָב אֶל אֹהֶל ה' וַיַּחֲזֶק בְּקַרְנוֹת הַמִּזְבֵּחַ".

אֲמַר לֵיהּ רֵישׁ לָקִישׁ לְרַבִּי יוֹחָנָן, וּתְהֵא קְבוּרַת מֵת מִצְוָה דוֹחָה אֶת הַשַׁבָּת מִקַּל וָחֹמֶר, וּמָה עֲבֹדָה, שֶׁדּוֹחָה אֶת הַשַּׁבָּת, קְבוּרַת מֵת מִצְוָה דוֹחָה אוֹתָהּ, (במדבר ו, ז) מִ"וְּלַאֲחֹתוֹ", לַאֲחֹתוֹ הוּא דְּאֵינוֹ מִטַּמֵּא אֲבָל מִטַּמֵּא הוּא לְמֵת מִצְוָה, שַׁבָּת שֶׁנִּדְחֵית מִפְּנֵי עֲבֹדָה אֵינוֹ דִין שֶׁתְּהֵא מֵת מִצְוָה דוֹחָה אוֹתָהּ. אָמַר לֵיהּ, רְצִיחָה תוֹכִיחַ, שֶׁדּוֹחָה אֶת הָעֲבֹדָה וְאֵינָהּ דוֹחָה שַׁבָּת. רְצִיחָה גוּפָה תִּדְחֶה שַׁבָּת מִקַּל וָחֹמֶר, וּמָה עֲבֹדָה, שֶׁדּוֹחָה אֶת הַשַּׁבָּת, רְצִיחָה דוֹחָה אוֹתָהּ, שֶׁנֶּאֱמַר מֵעִם מִזְבְּחִי תִּקָּחֶנּוּ לָמוּת, שַׁבָּת, שֶׁנִּדְחֵית מִפְּנֵי עֲבֹדָה, אֵינוֹ דִין שֶׁתְּהֵא רְצִיחָה דוֹחָה אוֹתָהּ. אֲמַר רָבָא, כְּבַר פַּסְקֵהּ תָּנָא דְּבֵי רַבִּי יִשְׁמָעֵאל, (להלן לה, ג) "לֹא תְבַעֲרוּ אֵשׁ" וְגוֹ'. אֲמַר אַבַּיֵּי, הַשַׁתָּא דַּאֲמַרְתְּ אֵין רְצִיחָה דוֹחָה אֶת הַשַּׁבָּת, אֵין רְצִיחָה דוֹחָה אֶת הָעֲבֹדָה, מִקַּל וָחֹמֶר, וּמַה שַּׁבָּת, שֶׁנִּדְחֵית מִפְּנֵי עֲבֹדָה, אֵין רְצִיחָה דוֹחָה אוֹתָהּ, עֲבֹדָה, שֶׁהִיא דוֹחָה אֶת הַשַּׁבָּת אֵינוֹ דִין שֶׁלֹּא תְהֵא רְצִיחָה דוֹחָה אוֹתָהּ. אֶלָּא הָכְתִיב מֵעִם מִזְבְּחִי הַהוּא לְקָרְבַּן יָחִיד, דְּלָא דָחֵי שַׁבָּת. אֲמַר רָבָא, אִי הָכֵי, לָא תְהֵא רְצִיחָה דוֹחָה קָרְבַּן יָחִיד, מִקַּל וָחֹמֶר, וּמַה יּוֹם טוֹב, שֶׁנִּדְחֶה מִפְּנֵי קָרְבַּן יָחִיד, אֵין רְצִיחָה דוֹחָה אוֹתָהּ, קָרְבַּן יָחִיד, שֶׁדּוֹחֶה אֶת יוֹם טוֹב, אֵינוֹ דִין שֶׁלֹּא תְהֵא רְצִיחָה דוֹחָה אוֹתָהּ, הָנִיחָא לְמַאן דַּאֲמַר נְדָרִים וּנְדָבוֹת אֵין קְרֵבִין בְּיוֹם טוֹב, אֶלָּא לְמַאן דַּאֲמַר קְרֵבִין מַאי אִיכָּא לְמֵימַר, אֶלָּא אֲמַר רָבָא, לָא מִבַּעְיָא לְמַאן דַּאֲמַר קְרֵבִין, דְּהָא לָא מִתְקַיֵּם מֵעִם מִזְבְּחִי כְּלַל, אֶלָּא אֲפִלּוּ לְמַאן דַּאֲמַר אֵין קְרֵבִין, כְּתִיב מֵעִם מִזְבְּחִי, מִזְבְּחִי הַמְּיֻחָד לִי, וּמַאי נִיהוּ, תָּמִיד, וַאֲמַר רַחֲמָנָא תִּקָּחֶנּוּ לָמוּת.

{rרמז שכזr}  וּכְבַר הָיוּ רַבִּי יִשְׁמָעֵאל וְרַבִּי עֲקִיבָא וְרַבִּי אֶלְעָזָר בֶּן עֲזַרְיָה וְרַבִּי יוֹסִי הַגְּלִילִי מְהַלְּכִין בַּדֶּרֶךְ, וְהָיָה לֵוִי הַסַּדָּר וְרַבִּי יִשְׁמָעֵאל בְּנוֹ שֶׁל רַבִּי אֶלְעָזָר בֶּן עֲזַרְיָה מְהַלְּכִין אַחֲרֵיהֶן. נִשְׁאֲלָה שְׁאֵלָה זוֹ בִּפְנֵיהֶם, מִנַּיִן לְפִקּוּחַ נֶפֶשׁ שֶׁדּוֹחֶה אֶת הַשַּׁבָּת. נַעֲנָה רַבִּי יִשְׁמָעֵאל וְאָמַר,  "אִם בַּמַּחְתֶּרֶת יִמָּצֵא הַגַּנָּב וְהֻכָּה וָמֵת", וּמַה זֶּה, שֶׁסָּפֵק עַל מָמוֹן בָּא סָפֵק עַל נְפָשׁוֹת בָּא וּשְׁפִיכוּת דָּמִים מְטַמֵּא אֶת הָאָרֶץ וְגוֹרֵם לַשְּׁכִינָה שֶׁתִּסְתַּלֵּק מִיִּשְׂרָאֵל, נִתַּן רְשׁוּת לְהַצִּילוֹ בְּנַפְשׁוֹ, קַל וָחֹמֶר לְפִקּוּחַ נֶפֶשׁ שֶׁדּוֹחֶה אֶת הַשַּׁבָּת. נַעֲנָה רַבִּי עֲקִיבָא וְאָמַר. מֵעִם מִזְבְּחִי תִּקָּחֶנּוּ לָמוּת, מֵעִם מִזְבְּחִי וְלֹא מֵעַל מִזְבְּחִי, וְלֹא שָׁנוּ אֶלָּא לְהָמִית אֲבָל לְהַחֲיוֹת אֲפִלּוּ מֵעַל מִזְבְּחִי, (וְזֶה) [וּמַה זֶּה] סָפֵק אִם יֵשׁ מַמָּשׁ בִּדְבָרָיו, וַעֲבֹדָה דּוֹחָה אֶת הַשַּׁבָּת, קַל וָחֹמֶר לְפִקּוּחַ נֶפֶשׁ דּוֹחֶה אֶת הַשַּׁבָּת. נַעֲנָה רַבִּי אֶלְעָזָר וְאָמַר, וּמַה מִּילָה, שֶׁהִיא תִּקּוּן אֶחָד מֵאֵבָרָיו שֶׁל אָדָם, דּוֹחָה אֶת הַשַּׁבָּת, קַל וָחֹמֶר לְכָל גּוּפוֹ שֶׁדּוֹחֶה אֶת הַשַּׁבָּת. רַבִּי יוֹסֵי הַגְּלִילִי אוֹמֵר, (להלן לא, יג) "אַךְ אֶת שַׁבְּתֹתַי תִּשְׁמֹרוּ", יָכוֹל לַכֹּל, תַּלְמוּד לוֹמַר, "אַךְ", חִלֵּק. רַבִּי יוֹנָתָן בֶּן יוֹסֵף אוֹמֵר,  "כִּי קֹדֶשׁ הִיא לָכֶם", הִיא מְסוּרָה בְּיֶדְכֶם, וְאֵין אַתֶּם מְסוּרִים בְּיָדָהּ. רַבִּי שִׁמְעוֹן בֶּן מְנַסְיָא אוֹמֵר, (שם, טז) "לַעֲשׂוֹת אֶת הַשַּׁבָּת לְדֹרֹתֵיכֶם", אָמְרָה תוֹרָה, חַלֵּל עָלָיו שַׁבָּת אַחַת כְּדֵי שֶׁיִּשְׁמֹר שַׁבָּתוֹת הַרְבֵּה. אֲמַר רַב יְהוּדָה אֲמַר שְׁמוּאֵל, אִי הֲוָאי הָתָם הֲוָה אֲמִינָא מִלְּתָא דְּעָדִיפָא מִכֻּלְּהוּ, (ויקרא יח, ה) "אֲשֶׁר יַעֲשֶׂה אֹתָם הָאָדָם וָחַי בָּהֶם", וְלֹא שֶׁיָּמוּת בָּהֶם. אֲמַר רָבָא, לְכֻלְּהוּ אִית לְהוּ פִּרְכָא, בַּר מִדְּרַב יְהוּדָה אֲמַר שְׁמוּאֵל, דְּלֵית לֵיהּ פִּרְכָא. דְּרַבִּי יִשְׁמָעֵאל, דִּלְמָא כִּדְרַבָּה, דַּאֲמַר רַבָּה, מַאי טַעְמָא דְּמַחְתֶּרֶת, חֲזָקָה אֵין אָדָם מַעֲמִיד עַצְמוֹ עַל מָמוֹנוֹ, וְהַאי מֵידַע יָדַע דְּקָאִים לְאַפֵּהּ, וְאָמַר אִי קָאי לְאַפָּאי קָטִילְנָא לֵיהּ, וְהַתּוֹרָה אָמְרָה אִם בָּא לְהָרְגְךָ הַשְׁכֵּם לְהָרְגוֹ, וְאַשְׁכְּחָן וַדַּאי, סָפֵק מִנָּלָן. דְּרַבִּי עֲקִיבָא, דִּלְמָא כְּאַבַּיֵּי, דַּאֲמַר אַבַּיֵּי, מַסְרִינָן לֵיהּ זוּג דְּרַבָּנָן לֵידַע אִם יֵשׁ מַמָּשׁ בִּדְבָרָיו מַיְיתִּינָן לֵיהּ, וְאִי לָא לָא מַיְיתִּינָן לֵיהּ. וּלְכֻלְּהוּ אַשְׁכְּחָן וַדַּאי, סָפֵק מִנָּלָן. וְדִשְׁמוּאֵל וַדַּאי לֵית לֵיהּ פִּרְכָא. הַיְינוּ דְּאָמְרֵי אִינְשֵׁי, טָבָא חָדָא פִּלְפְּלָא חֲרִיפְתָּא מִמְּלֹא צָנָא דְקָרָא.

{pפסוק טוp}  וּמַכֵּה אָבִיו וְאִמּוֹ מוֹת יוּמָת, לְפִי שֶׁהוּא אוֹמֵר  "עַיִן תַּחַת עַיִן" וַהֲרֵי הַכָּתוּב מוֹצִיאוֹ מִכְּלָלוֹ לְהַחְמִיר עָלָיו שֶׁיְּהֵא בְּמִיתָה, לְכָךְ נֶאֶמְרָה פָּרָשָׁה זוֹ. וּמַכֵּה אָבִיו וְאִמּוֹ, אֵין לִי אֶלָּא אָבִיו וְאִמּוֹ, אָבִיו שֶׁלֹּא אִמּוֹ, אִמּוֹ שֶׁלֹּא אָבִיו, מִנָּיִן. הֲרֵי אַתָּה דָן, הוֹאִיל וְהַמַּכֶּה חַיָּב וְהַמְּקַלֵּל חַיָּב, מַה מְּקַלֵּל, אֶחָד אֶחָד בִּפְנֵי עַצְמוֹ, אַף הַמַּכֶּה חַיָּב אֶחָד אֶחָד בִּפְנֵי עַצְמוֹ. לֹא, אִם אָמַרְתָּ בִּמְקַלֵּל, שֶׁהוּא חַיָּב עַל הַמֵּתִים כַּחַיִּים, לְפִיכָךְ הוּא חַיָּב עַל כָּל אֶחָד וְאֶחָד בִּפְנֵי עַצְמוֹ, תֹּאמַר בְּמַכֶּה, שֶׁאֵינוֹ חַיָּב עַל הַמֵּתִים כַּחַיִּים, לְפִיכָךְ לֹא יְהֵא חַיָּב עַל כָּל אֶחָד וְאֶחָד בִּפְנֵי עַצְמוֹ. (שֶׁאֵין) תַּלְמוּד לוֹמַר [וּ]מַכֵּה אָבִיו וְאִמּוֹ, אֶלָּא אֲפִלּוּ אֶחָד אֶחָד מֵהֶם דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, מַשְׁמַע שְׁנֵיהֶם כְּאֶחָד, וּמַשְׁמַע אֶחָד אֶחָד בִּפְנֵי עַצְמוֹ, עַד שֶׁיִּפְרֹט לְךָ הַכָּתוּב "יַחְדָּו". רַבִּי יִצְחָק אוֹמֵר. וְכִי לֹא בָּאת אִמּוֹ אֶלָּא לְהַחְמִיר עָלָיו, אוֹ לְהָקֵל עָלָיו, לֹא מִפְּנֵי שֶׁהֻחְמַר בּוֹ הוּקַל בּוֹ (תַּלְמוּד לוֹמַר וּמַכֵּה אָבִיו וְאִמּוֹ).

[וּמַכֵּה אָבִיו וְאִמּוֹ], מַכָּה שֶׁיֵּשׁ בָּהּ חַבּוּרָה. אוֹ אֵינוֹ אֶלָּא מַכָּה שֶׁאֵין בָּהּ חַבּוּרָה, אָמַרְתָּ, וּמַה אִם מִדַּת נְזִיקִין מְרֻבָּה, אֵינוֹ חַיָּב עַד שֶׁיַּעֲשֶׂה בָּהֶן חַבּוּרָה, מִדַּת עוֹנְשִׁין מֻעָטָּה, לֹא יְהֵא חַיָּב עַד שֶׁיַּעֲשֶׂה בָּהֶן חַבּוּרָה, הָא מַה תַּלְמוּד לוֹמַר מַכֵּה אָבִיו וְאִמּוֹ, מַכָּה שֶׁיֵּשׁ בָּהּ חַבּוּרָה.

מוֹת יוּמָת. בְּחָנֶק. אוֹ אֵינוֹ אֶלָּא בְּאַחַת מִכָּל מִיתוֹת הָאֲמוּרוֹת בַּתּוֹרָה. אָמַרְתָּ, זוֹ מִדָּה הָאֲמוּרָה בַּתּוֹרָה, כָּל מִיתָה שֶׁנֶּאֶמְרָה בַּתּוֹרָה סְתָם, אִי אַתָּה רַשַּׁאי לְדָרְשָׁהּ לְהַחְמִיר עָלֶיהָ אֶלָּא לְהָקֵל עָלֶיהָ, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, לֹא מִפְּנֵי שֶׁהִיא קַלָּה, אֶלָּא שֶׁנֶּאֶמְרָה סְתָם וְכָל מִיתָה הָאֲמוּרָה סְתָם הֲרֵי זוֹ בְּחָנֶק. רַבִּי אוֹמֵר, כַּמִּיתָה הָאֲמוּרָה בִּידֵי שָׁמַיִם, מַה מִּיתָה הָאֲמוּרָה בִּידֵי שָׁמַיִם מִיתָה שֶׁאֵין בָּהּ רֹשֶׁם, אַף מִיתָה הָאֲמוּרָה כָּאן, מִיתָה שֶׁאֵין בָּהּ רֹשֶׁם. מִכָּאן אָמְרוּ, מִיתַת חֶנֶק, הָיוּ מְשַׁקְּעִין אוֹתוֹ בְּזֶבֶל עַד אַרְכֻּבוֹתָיו, וְנוֹתְנִין סוּדָרִין קָשִׁין בְּתוֹךְ הָרַכִּין, וְכוֹרֵך עַל צַוָּארוֹ, זֶה מוֹשֵׁךְ לְהַלָּן וְזֶה מוֹשֵׁךְ לְהַלָּן עַד שֶׁנַּפְשׁוֹ יוֹצְאָה, זֶה סֵדֶר הַחָנֶק. עֹנֶשׁ שָׁמַעְנוּ, אַזְהָרָה לֹא שָׁמַעְנוּ, תַּלְמוּד לוֹמַר (דברים כה, ג) "אַרְבָּעִים יַכֶּנּוּ לֹא יֹסִיף", וַהֲרֵי דְּבָרִים קַל וָחֹמֶר, וּמַה אִם מִי שֶׁהוּא מְצֻוֶּה לְהַכּוֹת, הֲרֵי הוּא מֻזְהָר שֶׁלֹּא לְהַכּוֹת, מִי שֶׁהוּא מְצֻוֶּה שֶׁלֹּא לְהַכּוֹת, דִּין הוּא שֶׁיְּהֵא מֻזְהָר שֶׁלֹּא לְהַכּוֹת.

{rרמז שכחr}  וּמַכֵּה אָבִיו וְאִמּוֹ מוֹת יוּמָת, בְּחָנֶק. אֵימָא עַד דְּקָטִיל לֵיהּ מִיקְטַל, לָא סַלְקָא דַּעְתָּךְ, קְטַל אַחֵר בְּסַיִף, קְטַל אָבִיו בְּחָנֶק. הָנִיחָא לְמַאן דַּאֲמַר חֶנֶק קַל, אֶלָּא לְמַאן דַּאֲמַר חֶנֶק חָמוּר מַאי אִיכָּא לְמֵימָר, אֶלָּא מִדִּכְתִּיב (לעיל פסוק יד) "מַכֵּה אִישׁ וָמֵת" וּכְתִיב (במדבר לה, טז) "הִכָּהוּ וַיָּמֹת" שְׁמַע מִינָּהּ כָּל הֵיכָא דִכְתִיב הַכָּאָה סְתָם, הַכָּאָה גְרֵידְתָא דְּלַאו מִיתָה הוּא. וְאֵימָא, אַף עַל גַּב דְּלָא עֲבִיד חַבּוּרָה, אֲלָמָה תְּנַן וּמַכֵּה אָבִיו וְאִמּוֹ, אֵינוֹ חַיָּב עַד שֶׁיַּעֲשֶׂה בָּהֶן חַבּוּרָה. אֲמַר קְרָא  "וּמַכֵּה נֶפֶשׁ בְּהֵמָה יְשַׁלְּמֶנָּה", אִם אֵינוֹ עִנְיָן לְנֶפֶשׁ בְּהֵמָה, דְּהָא אִם הִכִּישָׁהּ בַּאֲבָנִים חַיָּב אַף עַל גַּב דְּלָא עֲבִיד חַבּוּרָה, תְּנֵהוּ (לְעִנְיַן נֶפֶשׁ) [עִנְיַן לְנֶפֶשׁ] אָדָם. וְהֵיקֵשָׁא לָמָּה לִי, (עי' שם, יז יח) "מַכֵּה נֶפֶשׁ אָדָם וּמַכֵּה בְּהֵמָה", מַה מַּכֵּה בְהֵמָה לִרְפוּאָה פָּטוּר, אַף מַכֵּה אָדָם לִרְפוּאָה פָּטוּר, דְּאִיבַּעְיָא לָן, בֵּן, מַהוּ שֶׁיָּקִיז דָּם לְאָבִיו, רַב מַתְנָה אֲמַר,  "וְאָהַבְתָּ לְרֵעַךָ כָּמוֹךָ", רַב דִּימִי בַּר חֲנִינָא אֲמַר, "מַכֵּה אָדָם, מַכֵּה בְּהֵמָה" מַה מַּכֵּה בְהֵמָה לִרְפוּאָה פָּטוּר, אַף מַכֵּה אָדָם לִרְפוּאָה פָּטוּר. רַב (פַּפָּא) לָא שְׁבִיק לֵיהּ לִבְרֵיהּ לְמִשְׁקַל לֵיהּ סִילְוָא. מַר בְּרֵיהּ (דְּרַבָּה) [דְּרָבִינָא] לָא שְׁבִיק לֵיהּ לִבְרֵיהּ לְמִיפְתַח לֵיהּ כַּוְותָא, אֲמַר, דִּלְמָא חַבִּיל וְהָוְיָא לֵיהּ שִׁגְגַת אִיסּוּר. אִי הָכֵי, אַחֵר נַמִּי אַחֵר, שִׁגְגַת לַאו, בְּנוֹ, שִׁגְגַת חָנֶק. וְהָא תְנַן, מַחַט שֶׁל יָד מֻתָּר לִטּוֹל בָּהּ אֶת הַקּוֹץ, לֵחוּשׁ דִּלְמָא חַבִּיל וְהָוֵה לֵיהּ אִסּוּר סְקִילָה. הָתָם מְקַלְקֵל הוּא, וַאֲפִלּוּ לְרַבִּי שִׁמְעוֹן דַּאֲמַר מְקַלְקֵל בְּחַבּוּרָה חַיָּב, כָּל מְלָאכָה שֶׁאֵינָהּ צְרִיכָה לְגוּפָה פָּטוּר עָלֶיהָ.

תָּנָא דְּבֵי רַבִּי יִשְׁמָעֵאל, לַכֹּל אֵין הַבֵּן נַּעֲשֶׂה שָׁלִיחַ לְאָבִיו לְהַכּוֹתוֹ וּלְקַלְּלוֹ, חוּץ מִמֵּסִית וּמַדִּיחַ שֶׁהֲרֵי אָמְרָה תּוֹרָה (דברים יג, ט) "לֹא תַחְמֹל עָלָיו וְלֹא תְּכַסֶּה עָלָיו".

{pפסוק טזp} {rרמז שכטr}  וְגֹנֵב אִישׁ וּמְכָרוֹ, לָמָּה נֶאֱמַר, לְפִי שֶׁהוּא אוֹמֵר  "כִּי יִמָּצֵא אִישׁ גֹּנֵב נֶפֶשׁ מֵאֶחָיו" אֵין לִי אֶלָּא עֵדִים עַל גְּנֵבָה, עֵדִים עַל מְכִירָה, מִנָּיִן, תַּלְמוּד לוֹמַר וְגֹנֵב אִישׁ וּמְכָרוֹ וְגוֹ'.

וְגֹנֵב אִישׁ, אֵין לִי אֶלָּא אִישׁ שֶׁגָּנַב אֶת הָאִישׁ, גָּנַב אֶת הָאִשָּׁה וְאֶת הַקָּטָן, מִנָּיִן. תַּלְמוּד לוֹמַר כִּי יִמָּצֵא אִישׁ גֹּנֵב וְגוֹ', לְהָבִיא אֶת שֶׁגָּנַב אֶת הָאִשָּׁה וְאֶת הַקָּטָן. הָאִשָּׁה שֶׁגָּנְבָה אֶת חֲבֶרְתָּהּ וְאֶת הַקָּטָן, מִנָּיִן. תַּלְמוּד לוֹמַר (שם), וּמֵת הַגַּנָּב הַהוּא, מִכָּל מָקוֹם. וְגֹנֵב אִישׁ, אַף הַקָּטָן בְּמַשְׁמָע, תַּלְמוּד לוֹמַר "וְכִי יִמָּצֵא אִישׁ גֹּנֵב נֶפֶשׁ", לְהוֹצִיא אֶת הַקָּטָן. "גֹּנֵב נֶפֶשׁ", שׁוֹמֵעַ אֲנִי אַף בֶּן שְׁמוֹנָה בְּמַשְׁמָע תַּלְמוּד לוֹמַר וְגֹנֵב אִישׁ, מַגִּיד שֶׁאֵינוֹ חַיָּב עַד שֶׁיִּגְנֹב בֶּן קְיָמָא. וּמְכָרוֹ, וְלֹא שֶׁמָּכַר חֶצְיוֹ. וְנִמְצָא, אֵין מְצִיאָה אֶלָּא בְעֵדִים. בְּיָדוֹ, אֵין בְּיָדוֹ בְּכָל מָקוֹם אֶלָּא רְשׁוּתוֹ, וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, שֶׁנֶּאֱמַר (במדבר כא, כו) "וַיִּקַּח אֶת כָּל אַרְצוֹ מִיָּדוֹ", וְאוֹמֵר (בראשית כד, י) "וַיִּקַּח הָעֶבֶד עֲשָׂרָה גְמַלִּים" וְגוֹ'. מוֹת יוּמָת, בְּחָנֶק. אוֹ אֵינוֹ אֶלָּא אַחַת מִכָּל מִיתוֹת הָאֲמוּרוֹת בַּתּוֹרָה. מִיתָה שֶׁאֵין בָּהּ רֹשֶׁם. עֹנֶשׁ שָׁמַעְנוּ, אַזְהָרָה לֹא שָׁמַעְנוּ, תַּלְמוּד לוֹמַר כ "לֹא תִגְנֹב".

הַגּוֹנֵב נֶפֶשׁ מִיִּשְׂרָאֵל אֵינוֹ חַיָּב, עַד שֶׁיַּכְנִיסֶנּוּ לִרְשׁוּתוֹ. ר"י אוֹמֵר, עַד שֶׁיַּכְנִיסֶנּוּ לִרְשׁוּתוֹ וְיִשְׁתַּמֵּשׁ בּוֹ, שֶׁנֶּאֱמַר (דברים כד, ז) "וְהִתְעַמֶּר בּוֹ וּמְכָרוֹ". וְתַנָּא קָמָא לָא בָּעֵי עִמּוּר אֲמַר רַב אָחָא בְּרֵיהּ דְרָבָא, עִמּוּר פָּחוֹת מִשְּׁוֵה פְּרוּטָה, אִיכָּא בֵּנַיְיהוּ. בָּעֵי רַבִּי יִרְמִיָּה, גְּנָבוֹ וּמְכָרוֹ יָשֵׁן, מָהוּ. בָּעֵי רַב אַשִּׁי, מָכַר שִׁפְחָה לְעוּבָּרָה, מָהוּ. תֵּפוּק לֵיהּ דְּלֵיכָּא עִמּוּר כְּלָל, לָא צְרִיכָא, יָשֵׁן, דְּזְגָא עֲלֵיהּ, שִׁפְחָה, דְּאוּקְמָהּ בְּאַפֵּי זִיקָא, דֶּרֶךְ עִמּוּר בְּכָךְ אוֹ אֵין דֶּרֶךְ עִמּוּר בְּכָךְ, תֵּיקוּ.

{rרמז שלr}  תָּנָא,  "כִּי יִמָּצֵא אִישׁ גֹּנֵב נֶפֶשׁ" וְגוֹ', אֶחָד הַגּוֹנֵב אֶת הָאִישׁ, וְאֶחָד הַגּוֹנֵב אֶת הָאִשָּׁה, וְאֶחָד גֵּר, וְאֶחָד עֶבֶד מְשֻׁחְרָר, וְקָטָן, חַיָּב. גְּנָבוֹ וְלֹא מְכָרוֹ, מְכָרוֹ וַעֲדַיִן יֶשְׁנוֹ בִּרְשׁוּתוֹ, פָּטוּר . מְכָרוֹ לְאָבִיו אוֹ לְאָחִיו אוֹ לְאֶחָד מִן הַקְּרוֹבִים, חַיָּב. הַגּוֹנֵב אֶת הָעֲבָדִים, פָּטוּר. תָּנֵי תָּנָא קָמֵיהּ דְּרַב שֵׁשֶׁת, אֲמַר לֵיהּ, אֲנִי שׁוֹנֶה, [רַבִּי שִׁמְעוֹן אוֹמֵר], (שם) "מֵאֶחָיו", עַד שֶׁיּוֹצִיאֶנּוּ מֵרְשׁוּת אֶחָיו, וְאַתְּ אֲמַרְתְּ חַיָּב, תְּנֵי פָּטוּר. דִּסְתָם סִפְרִי רַבִּי שִׁמְעוֹן. הַגּוֹנֵב אֶת בְּנוֹ, רַבִּי יוֹחָנָן בֶּן בְּרוֹקָה מְחַיֵּב, וַחֲכָמִים פּוֹטְרִים. מַאי טַעְמָא דְּרַבָּנָן, דִּכְתִיב וְנִמְצָא בְיָדוֹ מוֹת יוּמָת, פְּרָט לְמָצוּי. הִלְכָּךְ הָנֵי מַקְרֵי דַּרְדָּקֵי וּמַתְנָן רַבָּנָן, כִּמְצוּיִין בְּיָדוֹ דָּמֵי וּפְטִירֵי. גָּנַב מִי שֶׁחֶצְיוֹ עֶבֶד וְחֶצְיוֹ בֶּן חוֹרִין, רַבִּי יְהוּדָה מְחַיֵּב, וַחֲכָמִים פּוֹטְרִים. רַבִּי יְהוּדָה סְבַר, "מֵאֶחָיו", לַאֲפוּקֵי עֲבָדִים, "בְּנֵי יִשְׂרָאֵל", לִמְעוּטֵי מִי שֶׁחֶצְיוֹ עֶבֶד, הֲוֵי מִעוּט אַחַר מִעוּט, וְאֵין מִעוּט אַחַר מִעוּט אֶלָּא לְרַבּוֹת. וְרַבָּנָן, "מֵאֶחָיו" לִמְעוּטֵי עֲבָדִים לָא מַשְׁמָע לְהוּ, דְּהָא אָחִיו בְּמִצְוֹת הוּא, בְּנֵי יִשְׂרָאֵל "מִבְּנֵי יִשְׂרָאֵל", חַד לִמְעוּטֵי עֲבָדִים וְחַד לִמְעוּטֵי מִי שֶׁחֶצְיוֹ עֶבֶד.

{pפסוק יזp}  (ויקרא כ, ט) "אִישׁ אִישׁ אֲשֶׁר יְקַלֵּל אֶת אָבִיו", מַה תַּלְמוּד לוֹמַר "אִישׁ אִישׁ", לְרַבּוֹת טוּמְטוּם וְאַנְדְּרוֹגִינוּס. "אֲשֶׁר יְקַלֵּל אֶת אָבִיו", אֵין לִי אֶלָּא אָבִיו וְאִמּוֹ אָבִיו שֶׁלֹּא אִמּוֹ, אִמּוֹ שֶׁלֹּא אָבִיו, מִנָּיִן. תַּלְמוּד לוֹמַר, "אָבִיו קִלֵּל, אִמּוֹ קִלֵּל", מִכָּל מָקוֹם, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, מַשְׁמַע שְׁנֵיהֶן כְּאֶחָד, וּמַשְׁמַע אֶחָד אֶחָד בִּפְנֵי עַצְמוֹ, עַד שֶׁיִּפְרֹט לְךָ הַכָּתוּב "יַחְדָּו". תָּנוּ רַבָּנָן,  "אָבִיו וְאִמּוֹ קִלֵּל", לְאַחַר מִיתָה, שֶׁיָּכוֹל, הוֹאִיל וְחִיֵב בְּמַכֶּה וְחִיֵב בִּמְקַלֵּל וְכוּ', וּמַה מַּכֵּה שֶׁעָשָׂה בּוֹ שֶׁלֹּא בְעַמְּךָ כִּבְעַמְּךָ וְכוּ', אֵינוֹ דִין שֶׁלֹּא חַיָּב לְאַחַר מִיתָה, תַּלְמוּד לוֹמַר "אָבִיו וְאִמּוֹ קִלֵּל". הָנִיחָא לְרַבִּי יוֹנָתָן, דִּמְיָיתֵּר לֵיהּ קְרָא "אָבִיו וְאִמּוֹ", אֶלָּא לְרַבִּי יֹאשִׁיָּה מַאי אִיכָּא לְמֵימַר וְכוּ'. וְאִידָךְ, מִבַּעְיָא לְרַבּוֹת טוּמְטוּם וְאַנְדְּרוֹגִינוֹס. וְתֵפוּק לֵיהּ מֵ"אִישׁ אִישׁ", דִּבְּרָה תוֹרָה כִּלְשׁוֹן בְּנֵי אָדָם.

וּמְקַלֵּל אָבִיו וְאִמּוֹ, לָמָּה נֶאֱמַר, לְפִי שֶׁהוּא אוֹמֵר (ויקרא כ, ט) "כִּי אִישׁ אִישׁ אֲשֶׁר יְקַלֵּל" אֵין לִי אֶלָּא אִישׁ, אִשָּׁה מִנַּיִן, תַּלְמוּד לוֹמַר "וּמְקַלֵּל אָבִיו וְאִמּוֹ". בַּשֵּׁם הַמְּפֹרָשׁ. אוֹ אֵינוֹ אֶלָּא בְכִינּוּי תַּלְמוּד לוֹמַר (שם כד, טז) "בְנָקבוֹ שֵׁם (ה')" שֶׁאֵין תַּלְמוּד לוֹמַר אֶלָּא לֶהָבִיא אֶת הַמְּקַלֵּל אָבִיו וְאִמּוֹ שֶׁלֹּא יְהֵא חַיָּב עַד שֶׁיְּקַלְלֵם בַּשֵׁם הַמְּפוֹרָשׁ, דִּבְרֵי רַבִּי אָחָא בַּר יֹאשִׁיָּה. רַבִּי חֲנַנְיָה בֶּן אִידִי אוֹמֵר, הוֹאִיל וְאָמְרָה תוֹרָה הִשָּׁבַע וְלֹא תִשָּׁבַע קַלֵּל וְלֹא תְקַלֵּל, מַה הִשָּׁבַע בַּשֵּׁם אַף לֹא תִשָּׁבַע בַּשֵּׁם, מַה מְּקַלֵּל בַּשֵּׁם אַף לֹא תְקַלֵּל בַּשֵּׁם.

מוֹת יוּמָת, בִּסְקִילָה. אוֹ אֵינוֹ אֶלָּא בְּאֶחָד מִכָּל מִיתוֹת הָאֲמוּרָה בַּתּוֹרָה. הֲרֵי אַתָּה דָן, נֶאֱמַר כָּאן (ויקרא כ, ט) "דָּמָיו בּוֹ" וְנֶאֱמַר לְהַלָּן  "דְּמֵיהֶם בָּם", מַה לְּהַלָּן בִּסְקִילָה אַף כָּאן בִּסְקִילָה. עֹנֶשׁ שָׁמַעְנוּ, אַזְהָרָה לֹא שָׁמַעְנוּ, תַּלְמוּד לוֹמַר (להלן כב, כז) "אֶלֹהִים לֹא תְקַלֵּל", אִם דַּיָּן הוּא אָבִיךָ, הֲרֵי הוּא בִּכְלַל "אֱלֹהִים לֹא תְקַלֵּל", אִם נָשִׂיא הוּא אָבִיךָ, הֲרֵי הוּא בִּכְלַל  "וְנָשִׂיא בְעַמְּךָ לֹא תָאֹר", אֵינוֹ לֹא דַּיָּן וְלֹא נָשִׂיא, הֲרֵי אַתָּה דָן בִּנְיַן אָב מִבֵּין שְׁנֵיהֶם, לֹא הֲרֵי דַיָּן כַּהֲרֵי נָשִׂיא, לֹא הֲרֵי נָשִׂיא כַּהֲרֵי דַיָּן, הַצַּד הַשָּׁוֶה שֶׁבָּהֶן שֶׁהֵן בְּעַמְּךָ וְאַתָּה מֻזְהָר עַל קִלְלָתָן, אַף אָבִיךָ שֶׁהוּא בְּעַמְּךָ וְאַתָּה מֻזְהָר עַל קִלְלָתוֹ. דַּיָּן אַתָּה מְצֻוֶּה עַל (הַמְרָאָתוֹ) [הוֹרָאָתוֹ], נָשִׂיא אַתָּה מְצֻוֶּה עַל הַמְרָאָתוֹ, אַף אֲנִי אָבִיא אָבִיךָ, שֶׁבְּעַמְּךָ וְאַתָּה מְצֻוֶּה עַל קִלְלָתוֹ. מַה לְּהַצַּד הַשָּׁוֶה שֶׁבָּהֶן, שֶׁכֵּן גְּדֻלָּתָן גָּרְמָה לָהֶן, תַּלְמוּד לוֹמַר (ויקרא יט, יד) "לֹא תְקַלֵּל חֵרֵשׁ", בְּאֻמְלָלִין שֶׁבְּעַמְּךָ הַכָּתוּב מְדַבֵּר. מַה לְּחֵרֵשׁ שֶׁכֵּן חֵרְשׁוּתוֹ גָרְמָה לוֹ, נָשִׂיא וְדַיָּן יוֹכִיחוּ. מַה נָּשִׂיא וְדַיָּן שֶׁכֵּן גְּדֻלָּתָן וְכוּ'. מַה לְּהַצַּד הַשָּׁוֶה שֶׁבָּהֶן שֶׁכֵּן מְשֻׁנִּין. אִם כֵּן לִכְתֹּב אוֹ "אֱלֹהִים וְחֵרֵשׁ" אוֹ "נָשִׂיא וְחֵרֵשׁ", "אֱלֹהִים" לָמָּה לִי, אִם אֵינוֹ עִנְיָן לְגוּפוֹ תְּנֵהוּ עִנְיָן לְאָבִיו. הָנִיחָא לְמַאן דַּאֲמַר, "אֱלֹהִים", חֹל, אֶלָּא לְמַאן דַּאֲמַר, "אֱלֹהִים", קֹדֶשׁ, מַאי אִיכָּא לְמֵימַר, דְּתַנְיָא וְכוּ'. אֵלּוּ דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר אַזְהָרָה לִמְבָרֵךְ אֶת הַשֵּׁם וְכוּ'. בִּשְׁלָמָא לְמַאן דַּאֲמַר, "אֱלֹהִים", חֹל, גְּמַר קֹדֶשׁ מֵחֹל, אֶלָּא לְמַאן דַּאֲמַר, "אֱלֹהִים", קֹדֶשׁ, הֵיכֵי גָּמִיר חֹל מִקֹּדֶשׁ, דִּלְמָא אֲקֹדֶשׁ אַזְהָר, אַחֹל לָא אַזְהַר. אִם כֵּן לִכְתֹּב "אֱלֹהִים לֹא תָקֵל" מַאי "לֹא תְקַלֵּל", שְׁמַע מִינָּהּ תַּרְתֵּי.

{pפסוק יחp} {rרמז שלאr}  וְכִי יְרִיבֻן אֲנָשִׁים וְגוֹ', לָמָּה נֶאֱמַר, לְפִי שֶׁהוּא אוֹמֵר (להלן פסוק כד) "עַיִן תַּחַת עַיִן", אֲבָל שֶׁבֶת וְרִפּוּי לֹא שָׁמַעְנוּ, תַּלְמוּד לוֹמַר וְכִי יְרִיבֻן אֲנָשִׁים, אִם יָקוּם וְגוֹ', בָּא הַכָּתוּב לְלַמֵּד בּוֹ דְּבָרִים הַמְּחֻסָּרִין בּוֹ.

וְכִי יְרִיבֻן אֲנָשִׁים, אֵין לִי אֶלָּא אֲנָשִׁים, נָשִׁים מִנָּיִן, רַבִּי יִשְׁמָעֵאל אוֹמֵר, הוֹאִיל וְכָל הַנְּזִיקִין שֶׁבַּתּוֹרָה סְתַם, וּפֵרֵט לְךָ הַכָּתוּב בְּאֶחָד מֵהֶן שֶׁעָשָׂה בּוֹ נָשִׁים כַּאֲנָשִׁים, אַף פּוֹרֵט אֲנִי כָּל הַנְּזִיקִין שֶׁבַּתּוֹרָה לַעֲשׂוֹת בָּהֵן נָשִׁים כַּאֲנָשִׁים. רַבִּי יֹאשִׁיָּה אוֹמֵר.  "אִישׁ [אוֹ] אִשָּׁה", לָמָּה נֶאֱמַר, לְפִי שֶׁהוּא אוֹמֵר (להלן פסוק לג) "וְכִי יִפְתַּח אִישׁ בּוֹר" אֵין לִי אֶלָּא אִישׁ, אִשָּׁה מִנַּיִן, תַּלְמוּד לוֹמַר "אִישׁ אוֹ אִשָּׁה" בָּא הַכָּתוּב וְהִשְׁוָה אֶת הָאִשָּׁה לָאִישׁ בְּכָל הַנְּזִיקִין שֶׁבַּתּוֹרָה. רַבִּי יוֹנָתָן אוֹמֵר, אֵינוֹ צָרִיךְ, וַהֲלֹא כְּבָר נֶאֱמַר (להלן פסוק לד) "בַּעַל הַבּוֹר יְשַׁלֵּם", (להלן כב, ה) "שַׁלֵּם יְשַׁלֵּם הַמַּבְעִר אֶת הַבְּעֵרָה", הָא מַה תַּלְמוּד לוֹמַר "אִישׁ אוֹ אִשָּׁה", לְתַלְמוּדוֹ הוּא בָּא.

וְהִכָּה אִישׁ וְגוֹ', לְחַיֵּב עַל זֶה בִּפְנֵי עַצְמוֹ, וְעַל זֶה בִּפְנֵי עַצְמוֹ. בְּאֶבֶן אוֹ בְאֶגְרֹף, מַגִּיד שֶׁאֶבֶן וְאֶגְרֹף סִימָנֵי מִיתָה הֵן. אַתָּה אוֹמֵר לְכָךְ בָּא, אוֹ אֵינוֹ בָא אֶלָּא לְלַמֵּד שֶׁאִם הִכָּהוּ בְאֶבֶן אוֹ בְּאֶגְרֹף יְהֵא חַיָּב, הָא בְּכָל דָּבָר יְהֵא פָטוּר, תַּלְמוּד לוֹמַר  "אִם בְּאֶבֶן", מַגִּיד שֶׁאֵינוֹ חַיָּב עַד שֶׁיַּכֶּנּוּ בְּדָבָר שֶׁהָיָה בוֹ כְדֵי לְהָמִית וְאֶל מָקוֹם שֶׁיְּהֵא כְדֵי לְהָמִית. רַבִּי נָתָן אוֹמֵר, הִקִּישׁ אֶבֶן לְאֶגְרֹף וְאֶגְרֹף לְאֶבֶן, מַה הָאֶבֶן שֶׁיְּהֵא כְּדֵי לְהָמִית, אַף אֶגְרֹף שֶׁיְּהֵא בוֹ כְּדֵי לְהָמִית, וּמַה אֶגְרֹף בְּיָדוּעַ, אַף אֶבֶן בְּיָדוּעַ הָא אִם נִתְעָרְבָה בַּאֲבָנִים אֲחֵרוֹת הֲרֵי זֶה פָטוּר.

וְלֹא יָמוּת וְנָפַל לְמִשְׁכָּב, מַגִּיד שֶׁהַצְּהִיבָה מְבִיאָה לִידֵי מִיתָה. וְלֹא יָמוּת וְנָפַל לְמִשְׁכָּב, הָא אִם הִכָּהוּ מַכָּה שֶׁיֵּשׁ בָּהּ כְּדֵי לְהָמִית, הֲרֵי זֶה פָּטוּר מִן הַשֶּׁבֶת וּמִן הָרִפּוּי.

תַּנְיָא, וְהִכָּה אִישׁ אֶת רֵעֵהוּ בְּאֶבֶן אוֹ בְאֶגְרֹף, שִׁמְעוֹן הַתִּימְנִי אוֹמֵר, מָה אֶגְרֹף מְיֻחָד שֶׁמָּסוּר לְעֵדִים וְכוּ', פְּרָט לְשֶׁיָּצְתָה אֶבֶן מִתַּחַת יָדָן שֶׁל עֵדִים. אֲמַר לֵיהּ רַבִּי עֲקִיבָא, וְכִי בִּפְנֵי עֵדִים הִכָּהוּ, שֶׁיּוֹדְעִין בַּמֶה הִכָּהוּ וְעַל מָה הִכָּהוּ אִם עַל שׁוֹקוֹ אוֹ עַל צִפֹּר נַפְשׁוֹ הִכָּהוּ, דָּבָר אַחֵר, הֲרֵי שֶׁדָּחַף אֶת חֲבֵרוֹ מֵרֹאשׁ הַבִּירָה וּמֵת, הוֹלְכִין אֵצֶל בִּירָה אוֹ בִּירָה תֵלֵךְ אֵצֶל בֵּית דִּין, דָּבָר אַחֵר, נָפְלָה חוֹזֵר וּבֹנֶה אוֹתָהּ, אֶלָּא מַה אֶגְרֹף מְיֻחָד שֶׁמָּסוּר לְעֵדִים, אַף כָּל דָּבָר שֶׁמָּסוּר לְעֵדִים, פְּרָט לְשֶׁיָּצְתָה אֶבֶן מִתַּחַת יָדוֹ שֶׁל מַכֶּה, פָּטוּר.

{pפסוק יטp}  אִם יָקוּם וְהִתְהַלֵּךְ בַּחוּץ, שׁוֹמֵעַ אֲנִי בְּתוֹךְ הַבַּיִת, תַּלְמוּד לוֹמַר בַּחוּץ. אִי בַּחוּץ, שׁוֹמֵעַ אֲנִי אֲפִלּוּ מְתְנַוְּונָה, תַּלְמוּד לוֹמַר אִם יָקוּם וְהִתְהַלֵּךְ בַּחוּץ עַל מִשְׁעַנְתּוֹ, עַל בֻּרְיוֹ. זֶה אֶחָד מִשְּׁלֹשָׁה דְּבָרִים שֶׁהָיָה רַבִּי יִשְׁמָעֵאל דּוֹרֵשׁ בַּתּוֹרָה כְּמִין מָשָׁל. כַּיּוֹצֵא בּוֹ (להלן כב, ב) "אִם זָרְחָה הַשֶּׁמֶשׁ", וְכִי חַמָּה זוֹרַחַת עָלָיו בִּלְבַד, וַהֲלֹא עַל כָּל הָעוֹלָם כֻּלּוֹ זוֹרַחַת, אֶלָּא מַה שֶׁמֶשׁ שָׁלוֹם בָּעוֹלָם, אַף זֶה, אִם יוֹדֵעַ שֶׁבְּשָׁלוֹם הָלַךְ הֵימֶנּוּ וַהֲרָגוֹ, הֲרֵי זֶה חַיָּב. כַּיּוֹצֵא בּוֹ  "וּפָרְשׂוּ הַשִּׂמְלָה", מְחַוְּרִין אֶת הַדְּבָרִים כְּשִׂמְלָה.

הַמַּכֶּה אֶת חֲבֵרוֹ בֵּין בְּאֶבֶן בֵּין בְּאֶגְרֹף, וַאֲמָדוּהוּ לְמִיתָה, וְהוּקַל מִמַּה שֶּׁהָיָה, וּלְאַחַר מִכָּאן הִכְבִּיד וּמֵת, חַיָּב. וְרַבִּי נְחֶמְיָה אָמַר, פָּטוּר. תָּנוּ רַבָּנָן, אֶת זוֹ דָּרַשׁ רַבִּי נְחֶמְיָה, אִם יָקוּם וְהִתְהַלֵּךְ בַּחוּץ עַל מִשְׁעַנְתּוֹ וְנִקָּה הַמַּכֶּה, וְכִי תַּעֲלֶה עַל דַּעְתְּךָ שֶׁזֶּה מְהַלֵּךְ בְּרַגְלָיו בַּשּׁוּק וְזֶה נֶהֱרָג. אֶלָּא זֶה שֶׁאֲמָדוּהוּ לְמִיתָה, וְהֵקֵל מִמַּה שֶּׁהָיָה, וּלְאַחַר מִכָּאן הִכְבִּיד וּמֵת, שֶׁהוּא פָּטוּר. וְרַבָּנָן, הַאי וְנִקָּה הַמַּכֶּה מַאי דָּרְשֵׁי בֵּיהּ, מְלַמֵּד שֶׁחוֹבְשִׁין אוֹתוֹ. וְרַבִּי נְחֶמְיָה, חֲבִישָׁה מִנָּא לֵיהּ, יָלִיף מִמְּקוֹשֵׁשׁ. וְרַבָּנָן, מְקוֹשֵׁשׁ בַּר קְטָלָא הוּא, וּמֹשֶׁה הוּא דְּלָא הֲוָה יָדַע מַאי דִּינֵיהּ, לַאֲפוּקֵי הַאי דְּלָא יַדְעִינָן אִי בַּר קְטָלָא הוּא. וְרַבִּי נְחֶמְיָה, יָלִיף מִמְּגַדֵּף, דֶּלָא הֲוָה יָדַע דְּבַר קְטָלָא הוּא וַחֲבָשׁוּהוּ. וְרַבָּנָן, מְגַדֵּף הוֹרָאַת שָׁעָה הָיְתָה, כִּדְתַּנְיָא, יוֹדֵעַ הָיָה מֹשֶׁה רַבֵּנוּ שֶׁהַמְּקוֹשֵׁשׁ בְּמִיתָה, שֶׁנֶּאֱמַר (להלן לא, יד) "מְחַלְלֶיהָ מוֹת יוּמָת", אֲבָל לֹא הָיָה יוֹדֵעַ בְּאֵיזוֹ מִיתָה הוּא נֶהֱרָג, שֶׁנֶּאֱמַר (במדבר טו, לד) "כִּי לֹא פֹרַשׁ מַה יֵּעָשֶׂה לוֹ", אֲבָל מְגַדֵּף לֹא נֶאֱמַר אֶלָּא  "לִפְרֹשׁ", שֶׁלֹּא הָיָה יוֹדֵעַ מֹשֶׁה רַבֵּנוּ אִם בֶּן מִיתָה הוּא כָּל עִקָּר אִם לָאו. בִּשְׁלָמָא לְרַבִּי נְחֶמְיָה, הַיְינוּ דִּכְתִיב תְּרֵי אוּמְדְנֵי, חַד אֲמָדוּהוּ לְמִיתָה וְחָיָה וְחַד אֲמָדוּהוּ לְמִיתָה וְהֵקֵל, אֶלָּא לְרַבָּנָן וְכוּ'. וְרַבִּי נְחֶמְיָה, אֲמָדוּהוּ לְחַיִּים וּמֵת לָא צְרִיכָא קְרָא, שֶׁהֲרֵי יָצָא מִבֵּית דִּין זַכַּאי.

וְנִקָּה הַמַּכֶּה, מִן הַמִּיתָה. שׁוֹמֵעַ אֲנִי מִן הַשֶּׁבֶת וּמִן הָרִפּוּי, תַּלְמוּד לוֹמַר רַק שִׁבְתּוֹ יִתֵּן וְרַפֹּא יְרַפֵּא, חוּץ מִמַּה שֶׁנּוֹתְנִין לוֹ דְמֵי אֵבָרָיו, נוֹתְנִין לוֹ דְמֵי שִׁבְתּוֹ. רַק שִׁבְתּוֹ יִתֵּן, שׁוֹמֵעַ אֲנִי לְעוֹלָם, תַּלְמוּד לוֹמַר וְרַפֹּא יְרַפֵּא, מַה רִפּוּי מֵחֲמַת מַכָּה, אַף שֶׁבֶת מֵחֲמַת מַכָּה. אוֹ כְּשֵׁם שֶׁלֹּא חִלֵּק מִכְלַל רִפּוּי, כָּךְ לֹא נֶחְלַק מִכְּלַל הַשֶּׁבֶת, שֶׁכְּשֵׁם שֶׁהוּא זָקוּק לְרַפְּאוֹת אֶת זֶה, כָּךְ נוֹתְנִין שֶׁבֶת לָזֶה, תַּלְמוּד לוֹמַר רַק שִׁבְתּוֹ יִתֵּן, מַגִּיד שֶׁחָלוּק מִכְּלַל הַשֶּׁבֶת. וְרַפֹּא יְרַפֵּא, נִתְרַפֵּא וְחָזַר וְנִתְרַפֵּא, וַאֲפִלּוּ אַרְבָּעָה וַחֲמִשָּׁה פְּעָמִים, חַיָּב לְרַפְּאוֹתוֹ, תַּלְמוּד לוֹמַר וְרַפֹּא יְרַפֵּא. עָלוּ צְמָחִים סְבִיבוֹת הַמַּכָּה, אִם מֵחֲמַת הַמַּכָּה, חַיָּב, שֶׁלֹּא מֵחֲמַת הַמַּכָּה, פָּטוּר, וּכְשֶׁאָמְרָה תּוֹרָה שִׁבְתּוֹ יִתֵּן וְרַפֹּא יְרַפֵּא, מַה שֶּׁבֶת מֵחֲמַת הַמַּכָּה, אַף רִפּוּי מֵחֲמַת הַמַּכָּה. דָּבָר אַחֵר, בָּא הַכָּתוּב לְלַמֶּדְךָ דֶּרֶךְ אֶרֶץ מִן הַתּוֹרָה, רַק שִׁבְתּוֹ יִתֵּן וְרַפֹּא יְרַפֵּא.

{rרמז שלבr}  תָּנוּ רַבָּנָן, הֲרֵי שֶׁעָבַר עַל דִּבְרֵי רוֹפֵא, וְאָכַל דְּבַשׁ וְכָל מִינֵי מְתִיקָה וְהֵן קָשִׁין לַמַּכָּה, וְהֶעֶלְתָּה מַכָּתוֹ גַּרְגּוֹתְנִי, יָכוֹל יְהֵא חַיָּב לְרַפְּאוֹתוֹ. תַּלְמוּד לוֹמַר רַק. מַאי גַּרְגּוֹתְנִי, נָאתָא כְּרָבִיתָא תָּנוּ רַבָּנָן, מִנַּיִן שֶׁאִם עָלוּ בּוֹ צְמָחִין מֵחֲמַת הַמַּכָּה וְנִסְתְּרָה הַמַּכָּה, שֶׁחַיָּב לְרַפְּאוֹתוֹ וְחַיָּב לִתֵּן לוֹ דְּמֵי שִׁבְתּוֹ. תַּלְמוּד לוֹמַר רַק שִׁבְתּוֹ יִתֵּן וְרַפֹּא יְרַפֵּא. יָכוֹל אַף שֶׁלֹּא מֵחֲמַת הַמַּכָּה, תַּלְמוּד לוֹמַר רַק. רַבִּי יוֹסֵי בְּרַבִּי יְהוּדָה אוֹמֵר, אַף מֵחֲמַת הַמַּכָּה, שֶׁנֶּאֱמַר רַק. אִיכָּא דְּאַמְרֵי, אַף מֵחֲמַת הַמַּכָּה, פָּטוּר לְגַמְרֵי קָאֲמַר. וְאִי תֵימָא, אַף מֵחֲמַת מַכָּה, פָּטוּר מִשֶּׁבֶת וְחַיָּב בְּרִפּוּי. תָּנָא, וְכֻלָּן מִשְׁתַּלְּמִין בִּמְקוֹם נֵזֶק. מִנָּא הָנֵי מִלֵּי, אֲמַר רַב פַּפָּא מִשְּׁמֵהּ דְּרָבָא, אֲמַר קְרָא וְרַפֹּא יְרַפֵּא, לִתֵּן רְפוּאָה בִּמָקוֹם נֶזֶק. הַאי מִבַּעְיָא לֵיהּ לִכְדְּתָנָא דְּבֵי רַבִּי יִשְׁמָעֵאל, וְרַפֹּא יְרַפֵּא, מִכָּאן שֶׁנִתְּנָה רְשׁוּת לָרוֹפֵא לְרַפְּאוֹת אִם כֵּן לִכְתֹּב קְרָא וְרוֹפֵא יְרַפֵּא. (אִי נָמֵי) [אַכַּתִּי מִבַּעְיָא] לִכִדְּאַמְרָן לְמִיתְנֵי בֵיהּ קְרָא בְּרִפּוּי. לִכְתֹּב אוֹ רַפֹּא יְרַפֵּא (וְכוּ'), מַאי וְרַפֹּא, שְׁמַע מִינָהּ לִתֵּן רְפוּאָה בִּמְקוֹם נֶזֶק.

{rרמז שלגr}  רַב זְבִיד מִשְּׁמֵהּ דְּרָבָא אֲמַר, אֲמַר קְרָא (להלן פסוק כה) "פֶּצַע תַּחַת פָּצַע", לִתֵּן צַעַר בִּמְקוֹם נֵזֶק. הָא מִבַּעְיָא לֵיהּ לְרַבּוֹת שׁוֹגֵג כְּמֵזִיד וְאֹנֶס כְּרָצוֹן. אִם כֵּן לִכְתֹב "פֶּצַע בְּפֶצַע", מַאי "פֶּצַע תַּחַת פֶּצַע", שְׁמַע מִינָּהּ תַּרְתֵּי. צַעַר בִּמָקוֹם נֵזֶק הֵיכֵי מַשְׁכַּחַת לָהּ, כַּמָּה אָדָם רוֹצֶה לִתֵּן לִקְטֹעַ יָדוֹ הַמֻּכְתֶבֶת לַמַּלְכוּת בֵּין סַם לְסָיִף.

{pפסוק כ-כאp} {rרמז שלדr}  וְכִי יַכֶּה אִישׁ אֶת עַבְדּוֹ, אַף עַבְדּוֹ וַאֲמָתוֹ הָיוּ בִּכְלַל (לעיל פסוק יד) "וּמַכֵּה אִישׁ וָמֵת", וְהַכָּתוּב הוֹצִיאוֹ מִכְּלָלוֹ לְהָקֵל עָלָיו, שֶׁיְּהֵא נִדּוֹן בְּיוֹם אוֹ יוֹמַיִם, לְכָךְ נֶאֱמַר פָּרָשָׁה זוֹ. וְכִי יַכֶּה אִישׁ, אֵין לִי אֶלָּא אִישׁ, אִשָּׁה מִנַּיִן, הָיָה רַבִּי יִשְׁמָעֵאל אוֹמֵר וְכוּ', רַבִּי יֹאשִׁיָּה אוֹמֵר וְכוּ', רַבִּי יוֹנָתָן אוֹמֵר, אֶת עַבְדּוֹ אוֹ אֶת אֲמָתוֹ, לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ. רַבִּי אֱלִיעֶזֶר אוֹמֵר, בִּכְנַעֲנִי הַכָּתוּב מְדַבֵּר. אוֹ אֵינוֹ מְדַבֵּר אֶלָּא בְּעִבְרִי. תַּלְמוּד לוֹמַר  "מֵהֶם תִּקְנוּ עֶבֶד וְאָמָה", מָה עֶבֶד שֶׁגוֹדְלוֹ וְקוֹטְנוֹ עֶבֶד, אַף אָמָה שֶׁגוֹדְלָהּ וְקוֹטְנָהּ אָמָה, יָצָא עֶבֶד עִבְרִי שֶׁאַף עַל פִּי שֶׁגּוֹדְלוֹ עֶבֶד אֲבָל אֵין קוֹטְנוֹ עֶבֶד, יָצָא אָמָה הָעִבְרִיָּה אַף עַל פִּי שֶׁקּוֹטְנָהּ אָמָה אֲבָל אֵין גּוֹדְלָהּ אָמָה. אָמַר רַבִּי יִצְחָק, שׁוֹמֵעַ אֲנִי, אַף עֶבֶד שֶׁל שְׁנֵי שֻׁתָּפִין וְעֶבֶד שֶׁחֶצְיוֹ עֶבֶד וְחֶצְיוֹ בֶּן חוֹרִין בְּמַשְׁמַע, תַּלְמוּד לוֹמַר עַבְדוֹ וַאֲמָתוֹ. מַה עַבְדּוֹ שֶׁכֻּלּוֹ שֶׁלּוֹ, אַף אֲמָתוֹ שֶׁכֻּלָּה שֶׁלּוֹ, יָצָא עֶבֶד שֶׁל שְׁנֵי שֻׁתָּפִין וְעֶבֶד שֶׁחֶצְיוֹ עֶבֶד וְחֶצְיוֹ בֶּן חוֹרִין, שֶׁאֵין כֻּלּוֹ שֶׁלּוֹ. רַבִּי יִשְׁמָעֵאל אוֹמֵר, בִּכְנַעֲנִי הַכָּתוּב מְדַבֵּר. אוֹ אֵינוֹ אֶלָּא בְּעִבְרִי, תַּלְמוּד לוֹמַר לֹא יֻקַּם כִּי כַסְפּוֹ הוּא, מַה כַּסְפּוֹ שֶׁקִנְיָנוֹ קִנְיַן עוֹלָם וּרְשׁוּת קִנְיָנוֹ גְמוּרָה לוֹ, יָצָא עִבְרִי אַף עַל פִּי שֶׁרְשׁוּת גְּמוּרָה לוֹ אֲבָל אֵין קִנְיָנוֹ קִנְיַן עוֹלָם, יָצָא עֶבֶד שֶׁל שְׁנֵי שֻׁתָּפִין וְעֶבֶד שֶׁחֶצְיוֹ עֶבֶד וְחֶצְיוֹ בֶּן חוֹרִין אַף עַל פִּי שֶׁקִנְיָנוֹ קִנְיַן עוֹלָם אֲבָל רְשׁוּתוֹ אֵינָהּ גְמוּרָה לוֹ.

בַּשֵּׁבֶט, שׁוֹמֵעַ אֲנִי, בֵּין שֶׁיֵּשׁ בּוֹ כְדֵי לְהָמִית בֵּין שֶׁאֵין בּוֹ כְדֵי לְהָמִית. תַּלְמוּד לוֹמַר (במדבר לה, יח) "אוֹ בִּכְלִי עֵץ יָד אֲשֶׁר יָמוּת", מַגִּיד שֶׁאֵין חַיָּב עַד שֶׁיַּכֶּנּוּ בְּדָבָר שֶׁיֵּשׁ בּוֹ כְּדֵי לְהָמִית וְאֶל מָקוֹם שֶׁהוּא כְּדֵי לְהָמִית. עַד שֶׁלֹּא יֹאמַר יֵשׁ לִי בְּדִין, וּמָה אִם יִשְׂרָאֵל שֶׁהֻחְמַר בּוֹ, שֶׁאֵינוֹ בְּיוֹם אוֹ יוֹמַיִם, אֵינוֹ חַיָּב עַד שֶׁיַּכֶּנּוּ בְדָבָר שֶׁיֵּשׁ בּוֹ כְּדֵי לְהָמִית וְאֶל מָקוֹם שֶׁהוּא כְדֵי לְהָמִית, כְּנַעֲנִי שֶׁהוּקַל בּוֹ, שֶׁיֵּשׁ בּוֹ בְּיוֹם אוֹ יוֹמַיִם, אֵינוֹ דִין שֶׁלֹּא יְהֵא חַיָּב עַד שֶׁיַּכֶּנּוּ בְּדָבָר שֶׁיֵּשׁ בּוֹ כְדֵי לְהָמִית וְאֶל מָקוֹם שֶׁהוּא כְדֵי לְהָמִית. אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר בַּשֵּׁבֶט, שֶׁאֵין עוֹנְשִׁין מִן הַדִּין. רַבִּי אוֹמֵר, בְּשֵּׁבֶט, לָמָּה נֶאֱמַר, עַד שֶׁלֹּא יֹאמַר יֵשׁ לִי בְּדִין, אִם יִשְׂרָאֵל שֶׁהֻחְמַר וְכוּ', וּמַה תַּלְמוּד לוֹמַר בַּשֵּׁבֶט, אֶלָּא מֻפְנֶה לְהַקִּישׁ לְדִין גְּזֵרָה שָׁוָה, נֶאֱמַר כָּאן בַּשֵּׁבֶט וְנֶאֱמַר לְהַלָּן  ("בְּשֵׁבֶט") ["הַשָּׁבֶט"], מַה "שֵּׁבֶט" שֶׁנֶּאֱמַר לְהַלָּן, לְהוֹצִיא אֶת הַלָּקוֹחַ וְשֶׁל שֻׁתָּפִין, אַף שֵׁבֶט שֶׁנֶּאֱמַר כָּאן, לְהוֹצִיא אֶת הַלָּקוֹחַ וְשֶׁל שֻׁתָּפִין.

וּמֵת תַּחַת יָדוֹ, שֶׁתְּהֵא מַכָּתוֹ וּמִיתָתוֹ בִּרְשׁוּתוֹ, הָא אִם הִכָּהוּ וּמְכָרוֹ לְאַחֵר וּמֵת, הֲרֵי זֶה פָטוּר, נָקֹם יִנָּקֵם, מִיתָה. אַתָּה אוֹמֵר מִיתָה, אוֹ אֵינוֹ אֶלָּא מָמוֹן, הָיָה רַבִּי נָתָן אוֹמֵר, נֶאֱמַר כָּאן נְקִימָה וְנֶאֱמַר לְהַלָּן נְקִימָה (ויקרא כו, כה) "וְהֵבֵאתִי עֲלֵיכֶם חֶרֶב" וְגוֹ', מַה לְּהַלָּן בְּחֶרֶב אַף כָּאן בְּחֶרֶב רַבִּי עֲקִיבָא אוֹמֵר, נֶאֱמַר כָּאן נְקִימָה, וְנֶאֱמַר לְהַלָּן (במדבר לא, ב) "נְקֹם נִקְמַת בְּנֵי יִשְׂרָאֵל", מַה לְּהַלָּן בְּחֶרֶב, אַף כָּאן בְּחֶרֶב, מַה לְּהַלָּן בְּבֵית דִּין, אַף כָּאן בְּבֵית דִּין.

{rרמז שלהr}  תַּנְיָא, נָקֹם יִנָּקֵם, נְקִימָה זוֹ אֵינִי יוֹדֵעַ מַה הִיא. כְּשֶׁהוּא אוֹמֵר  "וְהֵבֵאתִי עֲלֵיכֶם חֶרֶב נוֹקֶמֶת נְקַם בְּרִית" וְגוֹ'. וְאֵימָא דְּבָרִיז לֵיהּ מִיבְרַז, (דברים יג, טז) "לְפִי חָרֶב" כְּתִיב. וְאֵימָא דְּעָבִיד לֵיהּ גִּיסְטְרָא, אֲמַר רַב נַחְמָן אֲמַר רַבָּה בַּר אָבוּהָ, אֲמַר קְרָא (ויקרא יט, יח) "וְאָהַבְתָּ לְרֵעֲךָ כָּמוֹךָ", בְּרֹר לוֹ מִיתָה יָפָה. אַשְׁכְּחָן בַּר חוֹרִין דְּקְטַל עֶבֶד, עַבְדָּא דְּקְטַל בַּר חוֹרִין, מִנָּלָן, לָאו קַל וָחֹמֶר קְטַל עֶבֶד בְּסַיִף, בַּר חוֹרִין בְּחָנֶק. הַנִיחָא לְמַאן דַּאֲמַר חֶנֶק קַל, אֶלָּא לְמַאן דַּאֲמַר חֶנֶק חָמוּר מַאי אִיכָּא לְמֵימָר. נַפְקָא לֵיהּ מִדִּתְנַן, (דברים כא, ט) "וְאַתָּה תְּבַעֵר הַדָּם הַנָּקִי", הֻקְּשׁוּ שׁוֹפְכֵי דָּמִים לְעֶגְלָה עֲרוּפָה, מַה לְּהַלָּן בְּסַיִף וּמִן הַצַּוָּאר, אַף כָּאן בְּסַיִף וּבְצַוָּאר. אִי מַה לְּהַלָּן בְּקוֹפִיץ וּמִמּוּל עֹרֶף, אַף כָּאן בְּקוֹפִיץ וּמִמּוּל עֹרֶף. אֲמַר רַב נַחְמָן אֲמַר רַבָּה בַּר אָבוּהָ, "וְאָהַבְתָּ לְרֵעַךָ כָּמוֹךְ", בְּרֹר לוֹ מִיתָה יָפָה.

אַךְ אִם יוֹם אוֹ יוֹמַיִם, שׁוֹמֵעַ אֲנִי כְּמַשְׁמָעוֹ, תַּלְמוּד לוֹמַר אַךְ אִם יוֹם. כֵּיצַד יִתְקַיְימוּ שְׁנֵי כְתוּבִין, אוֹ יוֹם שֶׁהוּא כְיוֹמַיִם וְיוֹמַיִם שֶׁהוּא כְּיוֹם, הָא כֵּיצַד, מֵעֵת לְעֵת. רַבִּי יוֹסֵי הַגְּלִילִי אוֹמֵר, שׁוֹמֵעַ אֲנִי כְּמַשְׁמָעוֹ, תַּלְמוּד לוֹמַר, אַךְ, חִלֵּק. לֹא יֻקַּם וְגוֹ', זֶה הוּא שֶׁהָיָה רַבִּי יִשְׁמָעֵאל אוֹמֵר, בִּכְנַעֲנִי הַכָּתוּב מְדַבֵּר. רַבִּי שִׁמְעוֹן בֶּן יוֹחַאי אוֹמֵר, לָמָּה נֶאֱמַר, עַד שֶׁלֹּא יֹאמַר, יֵשׁ לִי בְּדִין, הוֹאִיל וְשׁוֹרוֹ בְּמִיתָה עַל עַבְדּוֹ וְעַל אֲמָתוֹ, וְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ, וְהוּא בְּמִיתָה עַל עַבְדּוֹ וְעַל אֲמָתוֹ, וְאַחֵר בְּמִיתָה עַל עַבְדּוֹ וְעַל אֲמָתוֹ, אִם לָמַדְתָּ שֶׁלֹּא חָלַק בֵּין שׁוֹרוֹ לְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ, לֹא נַחֲלֹק בֵּינוֹ לְבֵין אַחֵר בְּמִיתָה עַל עַבְדּוֹ וְעַל אֲמָתוֹ, תַּלְמוּד לוֹמַר לֹא יֻקַּם כִּי כַסְפּוֹ הוּא, מַגִּיד הַכָּתוּב, אַף עַל פִּי שֶׁלֹּא חִלֵּק בֵּין שׁוֹרוֹ לְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ חִלֵּק בֵּינוֹ לְבֵין אַחֵר בְּמִיתָה עַל עַבְדּוֹ וְעַל אֲמָתוֹ, הָא מַה תַּלְמוּד לוֹמַר, לֹא יֻקַּם כִּי כַסְפּוֹ הוּא וְכוּ'.

תַּנְיָא, הַמּוֹכֵר עַבְדּוֹ לְאַחֵר, וּפָסַק עִמּוֹ עַל מְנַת שֶׁיְּשַׁמְּשֶׁנּוּ שְׁלֹשִׁים יוֹם, רַבִּי מֵאִיר אוֹמֵר, רִאשׁוֹן יֶשְׁנוֹ בְּדִין יוֹם אוֹ יוֹמַיִם, מִפְּנֵי שֶׁהוּא תַּחְתָּיו. שֵׁנִי אֵינוֹ בְּדִין יוֹם אוֹ יוֹמַיִם, מִפְּנֵי שֶׁאֵינוֹ תַּחְתָּיו. קָסָבַר, קִנְיַן פֵּרוֹת כְּקִנְיַן הַגּוּף דָּמֵי. רַבִּי יְהוּדָה אוֹמֵר, שֵׁנִי יֶשְׁנוֹ בְּדִין יוֹם אוֹ יוֹמַיִם, מִפְּנֵי שֶׁהוּא כַּסְפּוֹ. רִאשׁוֹן אֵינוֹ בְּדִין יוֹם אוֹ יוֹמַיִם, לְפִי שֶׁאֵינוֹ כַּסְפּוֹ. קָסְבַר, קִנְיַן פֵּרוֹת לָאו כְּקִנְיַן הַגּוּף דָּמֵי. רַבִּי יוֹסֵי אוֹמֵר, שְׁנֵיהֶן יֶשְׁנָן בְּדִין יוֹם אוֹ יוֹמַיִם, זֶה מִפְּנֵי שֶׁהוּא תַּחְתָּיו, וְזֶה מִפְּנֵי שֶׁהוּא כַסְפּוֹ. מִסַפְּקָא לֵיהּ אִי קִנְיַן פֵּרוֹת כְּקִנְיַן הַגּוּף דָּמֵי אוֹ לָא, וְסָפֵק נְפָשׁוֹת לְהָקֵל. רַבִּי אֶלְעָזָר אוֹמֵר, שְׁנֵיהֶן אֵינָן בְּדִין יוֹם אוֹ יוֹמַיִם, זֶה לְפִי שֶׁאֵינוֹ כַסְפּוֹ, וְזֶה מִפְּנֵי שֶׁאֵינוֹ תַחְתָּיו. מַאי טַעְמָא דְּרַבִּי אֶלְעָזָר, כִּי כַסְפּוֹ הוּא, כַּסְפּוֹ הַמְּיֻחָד לוֹ. מַאן תָּנָא לְהָא דְּתָנוּ רַבָּנָן, מִי שֶׁחֶצְיוֹ עֶבֶד וְחֶצְיוֹ בֶּן חוֹרִין וְכֵן עֶבֶד שֶׁל שְׁנֵי שֻׁתָּפִין אֵין יוֹצְאִין בְּרָאשֵׁי אֵבָרִים, כְּמַאן, כְּרַבִּי אֶלְעָזָר, לָאו אָמַר רַבִּי אֶלְעָזָר כַּסְפּוֹ הַמְּיֻחָד לוֹ, הָכָא נַמֵּי עַבְדּוֹ הַמְּיֻחָד לוֹ.

{pפסוק כב-כגp}  וְכִי יִנָּצוּ אֲנָשִׁים, לָמָּה נֶאֶמְרָה פָּרָשָׁה זוֹ, לְפִי שֶׁהוּא אוֹמֵר  וְכִי יָזִד וְגוֹ', לֹא שָׁמַעְנוּ אֶלָּא עַל הַמִּתְכַּוֵּן לְהַכּוֹת אֶת שׂוֹנְאוֹ וְהִכָּהוּ, שֶׁהוּא בְּמִיתָה, אֲבָל הַמִּתְכַּוֵּן לְהַכּוֹת אֶת שׂוֹנְאוֹ וְהִכָּה אֶת אוֹהֲבוֹ לֹא שָׁמַעְנוּ. תַּלְמוּד לוֹמַר וְכִי יִנָּצוּ אֲנָשִׁים וְאִם אָסוֹן יִהְיֶה וְגוֹ', בָּא הַכָּתוּב לְלַמֶּדְךָ, הַמִּתְכַּוֵּן לְהַכּוֹת אֶת שׂוֹנְאוֹ וְהִכָּה אֶת אוֹהֲבוֹ, שֶׁהוּא בְּמִיתָה, לְכָךְ נֶאֱמַר פָּרָשָׁה זוֹ. רַבִּי אוֹמֵר, אַף הַמִּתְכַּוֵּן לְהַכּוֹת וְהִכָּה, דִּין הוּא שֶׁהוּא פָּטוּר, אֲבָל בָּא הַכָּתוּב לְלַמֶּדְךָ, שֶׁחַבָּלַת אִשָּׁה, לְבַעֲלָהּ, וּדְמֵי וְלָדוֹת, לַבַּעַל, וְכָל הַמִּתְחַיֵּב בְּמִיתָה פָּטוּר מִן הַתַּשְׁלוּמִין. רַבִּי יִצְחָק אוֹמֵר, אַף הַמִּתְכַּוֵּן לְהַכּוֹת וְהִכָּה, פָּטוּר, עַד שֶׁיֹּאמַר לְאִיש פְּלוֹנִי אֲנִי מַכֶּה, תַּלְמוּד לוֹמַר (דברים יט, יא) "וְאָרַב לוֹ וְקָם עָלָיו" וְגוֹ', וּמַה תַּלְמוּד לוֹמַר וְכִי יִנָּצוּ אֲנָשִׁים, לְפִי שֶׁהוּא אוֹמֵר  "וְאִישׁ כִּי יַכֶּה כָּל נֶפֶשׁ אָדָם" שׁוֹמֵעַ אֲנִי אַף בֶּן שְׁמוֹנָה בְּמַשְׁמַע, תַּלְמוּד לוֹמַר וְכִי יִנָּצוּ אֲנָשִׁים, מַגִּיד שֶׁאֵינוֹ חַיָּב עַד שֶׁיַּכֶּה בֶּן קְיָימָא. וְכִי יִנָּצוּ אֲנָשִׁים, אֵין לִי אֶלָּא אֲנָשִׁים, נָשִׁים מִנָּיִן, הָיָה רַבִּי יִשְׁמָעֵאל אוֹמֵר כוּ'. רַבִּי יֹאשִׁיָּה אוֹמֵר כוּ'. רַבִּי יוֹנָתָן אוֹמֵר כוּ'.

תַּנְיָא, רַבִּי יוֹנָתָן אוֹמֵר, רוֹדֵף שֶׁהָיָה רוֹדֵף אַחַר (אָבִיו) [חֲבֵרוֹ] לְהָרְגוֹ, וְיָכוֹל לְהַצִּילוֹ בְּאֶחָד מֵאֵבָרָיו וְלֹא הִצִּיל, נֶהֱרַג עָלָיו, דִּכְתִיב וְכִי יִנָּצוּ אֲנָשִׁים, וַאֲמַר רַבִּי אֶלְעָזָר בְּמַצּוּת שֶׁבְּמִיתָה הַכָּתוּב מְדַבֵּר, וּכְתִיב וְאִם אָסוֹן יִהְיֶה וְנָתַתָּה נֶפֶשׁ תַּחַת נָפֶשׁ, וַאֲפִלּוּ הָכֵי אֲמַר רַחֲמָנָא וְלֹא יִהְיֶה אָסוֹן עָנוֹשׁ יֵעָנֵשׁ, אִי אֲמַרְתְּ בִּשְׁלָמָא יָכוֹל לְהַצִּיל בְּאֶחָד מֵאֵבָרָיו לֹא נִתָּן לְהַצִּילוֹ בְּנַפְשׁוֹ, הַיְינוּ דְּמַשְׁכַּחַת לָהּ דְּיֵעָנֵשׁ, כְּגוֹן דְּיָכוֹל לְהַצִּיל בְּאֶחָד מֵאֵבָרָיו, אֶלָּא אִי אֲמַרְתְּ יָכוֹל לְהַצִּילוֹ בְּאֶחָד מֵאֵבָרָיו נַמֵּי נִתָּן לְהַצִּילוֹ בְּנַפְשׁוֹ, אַמַאי יֵעָנֵשׁ.

בִּשְׁלָמָא לְרַבָּנָן דְּאַמְרֵי נִתְכַּוֵּן לַהֲרֹג אֶת זֶה וְהָרַג אֶת זֶה חַיָּב, הַיְינוּ דִּכְתִיב וְכִי יִנָּצוּ אֲנָשִׁים וְאָמַר רַבִּי אֶלְעָזָר בְּמַצּוּת שֶׁבְּמִיתָה הַכָּתוּב מְדַבֵּר, דִּכְתִיב וְאִם אָסוֹן יִהְיֶה וְנָתַתָּה נֶפֶשׁ תַּחַת נָפֶשׁ, אֶלָּא לְרַבִּי שִׁמְעוֹן מַאי עָבִיד לֵיהּ. מִבַּעְיָא לֵיהּ לְמָמוֹן, כִּדְרַבִּי, וְנָתַתָּה נֶפֶשׁ [תַּחַת נָפֶשׁ], מָמוֹן. אֲמַר רַב אָחָא, הָא דְּתָנָא דְּבֵי חִזְקִיָּה מַפְקָא מִדְּרַבִּי וּמִדְּרַבָּנָן, דְּתָנָא דְּבֵי חִזְקִיָּה (ראה ויקרא כד, כא) "מַכֵּה אָדָם", "וּמַכֵּה בְהֵמָה", מַה מַּכֵּה בְהֵמָה לֹא חָלַקְתָּ בּוֹ וְכוּ', מַאי שֶׁאֵינוֹ מִתְכַּוֵּן, אִילֵימָא שֶׁאֵינוֹ מִתְכַּוֵּן כְּלָל, הַיְינוּ שׁוֹגֵג, אֶלָּא שֶׁאֵינוֹ מִתְכַּוֵּן לְזֶה [אֶלָּא לְזֶה], וְקָתָנִי לְחַיְּבוֹ מָמוֹן אֶלָּא לְפוֹטְרוֹ מָמוֹן, וְאִי בַּר קְטָלָא הוּא לְמַאי אִצְטְרִיךְ לְמִיפְטְרֵיהּ מָמוֹנָא, אֶלָּא, לָאו שְׁמַע מִינָּהּ לָאו בַּר קְטָלָא הוּא וְלָאו בַּר מָמוֹנָא הוּא.

וְנָגְפוּ אִשָּׁה הָרָה, אַבָּא חָנָן מִשּׁוּם רַבִּי אֱלִיעֶזֶר אוֹמֵר, מַה תַּלְמוּד לוֹמַר. לְפִי שֶׁהוּא אוֹמֵר וְיָצְאוּ יְלָדֶיהָ הָא לָמַדְנוּ שֶׁהִיא הָרָה, וּמַה תַּלְמוּד לוֹמַר הָרָה, אֶלָּא אִם הִכָּה עַל רֹאשָׁהּ אוֹ עַל אֶחָד מֵאֵבָרֶיהָ שׁוֹמֵעַ אֲנִי יְהֵא חַיָּב, תַּלְמוּד לוֹמַר הָרָה, מַגִּיד שֶׁאֵינוֹ חַיָּב עַד שֶׁיַּכֶּנָּה בִּמְקוֹם עִבּוּרָהּ. דָּבָר אַחֵר, לְפִי שֶׁנֶּאֱמַר כַּאֲשֶׁר יָשִׁית עָלָיו בַּעַל הָאִשָּׁה שׁוֹמֵעַ אֲנִי אַף עַל פִּי שֶׁאֵין הָהֵרָיוֹן שֶׁלּוֹ, תַּלְמוּד לוֹמַר הָרָה, מַגִּיד שֶׁאֵינוֹ מְשַׁלֵּם אֶלָּא לְבַעַל הָהֵרָיוֹן.

אָדָם שֶׁהָיָה מִתְכַּוֵּן לַחֲבֵרוֹ וְהִכָּה אֶת הָאִשָּׁה וְיָצְאוּ וְלָדֶיהָ, מְשַׁלֵּם דְּמֵי וְלָדוֹת. כֵּיצַד, שָׁמִין אֶת הָאִשָּׁה כַּמָּה הָיְתָה יָפָה עַד שֶׁלֹּא יָלְדָה, וְכַמָּה הִיא יָפָה מִשֶּׁיָּלְדָה. אָמַר רַבִּי שִׁמְעוֹן בֶּן גַּמְלִיאֵל. אִם כֵּן, מִשֶּׁהָאִשָּׁה יוֹלֶדֶת הִיא מַשְׁבַּחַת, אֶלָּא שָׁמִין אֶת הַוְּלָדוֹת כַּמָּה הֵן יָפִין וְנוֹתְנִין לַבַּעַל, אֵין לָהּ בַּעַל, נוֹתְנִין לַיּוֹרְשִׁין, הָיְתָה שִׁפְחָה וְנִשְׁתַּחְרְרָה אוֹ גִיוֹרֶת, פָּטוּר. אָמַר רַב פָּפָּא, שׁוֹר שֶׁנָּגַח אֶת הַשִּׁפְחָה וְיָצְאוּ יְלָדֶיהָ, מְשַׁלֵּם דְּמֵי וְלָדוֹת. מַאי טַעְמָא, חַמְרָא מְעוּבַּרְתָּא הוּא דְּאַזִּיק, דַּאֲמַר קְרָא (בראשית כב, ה) "שְׁבוּ לָכֶם פֹּה עִם הַחֲמוֹר", עַם הַדּוֹמֶה לַחֲמוֹר. דְּמֵי וְלָדוֹת, שֶׁבַח וְלָדוֹת מִבַּעְיָא לֵיהּ, אֲמַר רַב יְהוּדָה, כֵּיצַד מְשַׁלֵּם דְּמֵי וְלָדוֹת וְשֶׁבַח וְלָדוֹת, שָׁמִין אֶת הָאִשָּׁה כַּמָּה הָיְתָה יָפָה עַד שֶׁלֹּא יָלְדָה, וְכַמָּה הִיא יָפָה מִשֶּׁיָּלְדָה. רַבָּן שִׁמְעוֹן בֶּן גַּמְלִיאֵל מַאי קָאֲמַר, אֲמַר רָבָא, הָכֵי קָאֲמַר, וְכִי מְשֻׁבַּחַת קֹדֶם שֶׁתֵּלֵד יוֹתֵר מֵאַחַר שֶׁתֵּלֵד, וַהֲלֹא אִשָּׁה מְשֻׁבַּחַת לְאַחַר שֶׁתֵּלֵד יוֹתֵר מִקֹּדֶם שֶׁתֵּלֵד מִשּׁוּם דְּאִיפְרַק לָהּ מִלֵּידָה, אֶלָּא שָׁמִין אֶת הַוְּלָדוֹת וְנוֹתְנִין לַבַּעַל. תַּנְיָא נַמֵּי הָכֵי וְכוּ'. רַבָּה אֲמַר הָכֵי קָתְנֵי, וְכִי אִשָּׁה, לְמִי שֶׁיּוֹלִיד מְשֻׁבַּחַת וְאֵין לְעַצְמָה בְּשֶׁבַח וְלָדוֹת כְּלוּם, אֶלָּא שָׁמִין אֶת הַוְּלָדוֹת וְנוֹתְנִין לַבַּעַל, וְשֶׁבַח וְלָדוֹת חוֹלְקִין. תַּנְיָא נַמֵּי הָכֵי, רַבָּן שִׁמְעוֹן בֶּן גַּמְלִיאֵל אוֹמֵר כוּ'. קַשְׁיָא דְּרַבָּן שִׁמְעוֹן בֶּן גַּמְלִיאֵל אֲדְרַבָּן שִׁמְעוֹן בֶּן גַּמְלִיאֵל, לָא קַשְׁיָא, כָּאן בִּמְבַכֶּרֶת כָּאן שֶׁאֵינָהּ מְבַכֶּרֶת. וְרַבָּנָן אַמְרֵי שֶׁבַח וְלָדוֹת נַמֵּי לַבַּעַל, דְּתַנְיָא, מִמַּשְׁמָע שֶׁנֶּאֱמַר וְיָצְאוּ יְלָדֶיהָ אֵינִי יוֹדֵעַ שֶׁהִיא הָרָה, אֶלָּא לוֹמַר לְךָ שֶׁבַח הַהֵרָיוֹן לַבַּעַל. וְרַבָּן שִׁמְעוֹן בֶּן גַּמְלִיאֵל, הַאי הָרָה מִבַּעְיָא לֵיהּ לִכְדְּתָנֵי, לְעוֹלָם אֵינוֹ חַיָּב עַד שֶׁיַּכֶּנָּה כְּנֶגֶד בֵּית הָהֵרָיוֹן. אֲמַר רַב פָּפָּא, לָא תֵימָא כְּנֶגֶד בֵּית הֵרָיוֹן מַמָּשׁ, אֶלָּא כָּל הֵיכָא דְּסָלִיק בָּהּ שִׁיחֲמָא לַוָּלָד, לַאֲפוּקֵי יָד וָרָגֶל.

וְיָצְאוּ יְלָדֶיהָ, מִעוּט וְלָדוֹת שְׁנַיִם. וּמִנַּיִן שֶׁאֲפִלּוּ אֶחָד, תַּלְמוּד לוֹמַר, הָרָה, מִכָּל מָקוֹם. וְלֹא יִהְיֶה אָסוֹן, בָּאִשָּׁה. עָנוֹשׁ יֵעָנֵשׁ, בַּוְּלָדוֹת, אוֹ אֵינוֹ אֶלָּא וְלֹא יִהְיֶה אָסוֹן לֹא בָּאִשָּׁה וְלֹא בַּוְּלָדוֹת, תַּלְמוּד לוֹמַר וְאִם אָסוֹן יִהְיֶה, הָא מַה תַּלְמוּד לוֹמַר וְלֹא יִהְיֶה אָסוֹן, אִם אֲמַרְתְּ כֵּן אַף הוּא צָרִיךְ לִתֵּן שְׂכַר חַיָּה, הָא מַה תַּלְמוּד לוֹמַר וְלֹא יִהְיֶה אָסוֹן בָּאִשָּׁה, עָנוֹשׁ יֵעָנֵשׁ, בַּוְּלָדוֹת. עָנוֹשׁ יֵעָנֵשׁ, מָמוֹן. אוֹ אֵינוֹ אֶלָּא מִיתָה, נֶאֱמַר כָּאן עָנוֹשׁ יֵעָנֵשׁ, וְנֶאֱמַר לְהַלָּן "עָנוֹשׁ", מַה לְּהַלָּן מָמוֹן אַף כָּאן מָמוֹן.

כַּאֲשֶׁר יָשִׁית עָלָיו בַּעַל הָאִשָּׁה, בָּא הַכָּתוּב לְלַמֵּד שֶׁחַבָּלַת הָאִשָּׁה לְבַעֲלָהּ, וּדְמֵי וְלָדוֹת לַבַּעַל, וְכָל הַמְּחֻיָּב מִיתָה פָּטוּר מִן הַתַּשְׁלוּמִין. דָּבָר אַחֵר, כַּאֲשֶׁר יָשִׁית עָלָיו, שׁוֹמֵעַ אֲנִי, אַף עַל פִּי שֶׁאֵין הַהֵרָיוֹן שֶׁלּוֹ, תַּלְמוּד לוֹמַר הָרָה. דָּבָר אַחֵר, כַּאֲשֶׁר יָשִׁית עָלָיו, שׁוֹמֵעַ אֲנִי כָּל שֶׁיִּרְצֶה, תַּלְמוּד לוֹמַר וְנָתַן בִּפְלִלִים, מַגִּיד שֶׁאֵינוֹ מְשַׁלֵּם אֶלָּא עַל פִּי הַדַּיָּנִים, שֶׁנֶּאֱמַר וְנָתַן בִּפְלִלִים, אֵלוּ דַּיָּנִים, שֶׁנֶּאֱמַר  וְאֹיְבֵינוּ פְּלִילִים, וְאוֹמֵר (ש"א ב, כה) "אִם יֶחְטָא אִישׁ לְאִישׁ וּפִלְּלוֹ אֱלֹהִים".

{rרמז שלוr}  הַבָּא עַל בִּתּוֹ וְעַל בַּת בִּתּוֹ וְעַל בַּת בְּנוֹ וְעַל בַּת אִשְׁתּוֹ, אֵין לָהֶם קְנָס, מִפְּנֵי שֶׁמִּתְחַיֵּב בְּנַפְשׁוֹ, שֶׁמִּיתָתוֹ בִּידֵי בֵּית דִּין, וְכָל הַמִּתְחַיֵּב בְּנַפְשׁוֹ אֵין מְשַׁלֵּם מָמוֹן, שֶׁנֶּאֱמַר וְלֹא יִהְיֶה אָסוֹן עָנוֹשׁ יֵעָנֵשׁ, הָא אִיכָּא אָסוֹן, לֹא יֵעָנֵשׁ. וְהָא מֵהָכָא נַפְקָא, מֵהָתָם נַפְקָא, (דברים כה, ב) "כְּדֵי רִשְׁעָתוֹ", מִשּׁוּם רִשְׁעָה אַחַת אַתָּה מְחַיְּבוֹ וְאִי אַתָּה מְחַיְּבוֹ מִשּׁוּם שְׁתֵּי רִשְׁעִיּוֹת. חָדָא בְּמִיתָה וּמָמוֹן, וְחָדָא בְּמַלְקוֹת וּמָמוֹן, וּצְרִיכָא, דְּאִי אַשְׁמְעִינָן מִיתָה וּמָמוֹן, מִשּׁוּם דְּאִכָּא אִבּוּד נְשָׁמָה, אֲבָל מַלְקוֹת וּמָמוֹן, דְּלֵיכָּא אִבּוּד נְשָׁמָה, אֵימָא לָא, וְאִי אַשְׁמְעִינָן מַלְקוֹת וּמָמוֹן, מִשּׁוּם דְּלָא חָמִיר אִיסּוּרֵיהּ, אֲבָל מִיתָה וּמָמוֹן, דְּחָמִיר אִיסּוּרֵיה, אֵימָא לָא, צְרִיכָא. וּלְרַבִּי מֵאִיר, דַּאֲמַר לוֹקֶה וּמְשַׁלֵּם, תַּרְתֵּי לָמָּה לִי. חָדָא בְּמִיתָה וּמָמוֹן, וְחָדָא בְּמִיתָה וּמַלְקוֹת, וּצְרִיכָא, דְּאִי אַשְׁמְעִינָן מִיתָה וּמָמוֹן, מִשּׁוּם דְּחָדָא בְּגוּפֵהּ וְחָדָא בְּמָמוֹנֵיהּ לָא עַבְדִּינָן, אֲבָל מִיתָה וּמַלְקוֹת, דְּאִידִי וְאִידִי בְּגוּפֵהּ, אֵימָא מִיתָה אֲרִיכְתָּא הִיא וְנַעֲבִיד בֵּיהּ, וְאִי אַשְׁמְעִינָן בְּמִיתָה וּמַלְקוֹת, דְּתַרְתֵּי בְּגוּפֵהּ לָא עַבְדִּינָן, אֲבָל מִיתָה וּמָמוֹן, דְּחָדָא בְּגוּפֵהּ וְחָדָא בְּמָמוֹנֵיהּ, אֵימָא נַעֲבִיד בֵּיהּ, צְרִיכָא.

תַּנְיָא, הִכָּה אֶת הָאִשָּׁה וְיָצְאוּ יְלָדֶיהָ, נוֹתֵן נֵזֶק וְצַעַר לָאִשָּׁה, וּדְמֵי וְלָדוֹת לַבַּעַל, וְאִם אֵין הַבַּעַל, נוֹתֵן לְיוֹרְשָׁיו. אֲמַר רַב פָּפָּא, הַתּוֹרָה זִכְּתָה דְּמֵי הַוְּלָדוֹת לַבַּעַל, וַאֲפִלּוּ בָּא עָלֶיהָ בִּזְנוּת, דִּכְתִיב כַּאֲשֶׁר יָשִׁית עָלָיו בַּעַל הָאִשָּׁה.

וְאִם אָסוֹן יִהְיֶה, אֵין אָסוֹן אֶלָּא מִיתָה, וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, (בראשית מב, לח) "וּקְרָאָהוּ אָסוֹן בַּדֶּרֶךְ". וְנָתַתָּה נֶפֶשׁ תַּחַת נָפֶשׁ, נֶפֶשׁ מְשַׁלֵּם תַּחַת נֶפֶשׁ, וְאֵינוֹ מְשַׁלֵּם מָמוֹן תַּחַת נָפֶשׁ. דָּבָר אַחֵר, נֶפֶשׁ תַּחַת נָפֶשׁ מְשַׁלֵּם, וְאֵינוֹ מְשַׁלֵּם נֶפֶשׁ וּמָמוֹן תַּחַת נָפֶשׁ.

רַבִּי אוֹמֵר. וְנָתַתָּה נֶפֶשׁ תַּחַת נָפֶשׁ. מָמוֹן. אוֹ אֵינוֹ אֶלָּא מִיתָה. הֲרֵי אַתָּה דָן, נֶאֱמַר כָּאן הֲשָׁתָה וְנֶאֱמַר לְהַלָּן הֲשָׁתָה, מַה לְּהַלָּן מָמוֹן, אַף כָּאן מָמוֹן.

תַּנְיָא, רַבִּי נְחוּנְיָא בֶּן הַקָּנָה הָיָה עוֹשֶׂה יוֹם הַכִּפּוּרִים כַּשַּׁבָּת, מַה שַּׁבָּת מִתְחַיֵּב בְּנַפְשׁוֹ וּפָטוּר מִתַּשְׁלוּמִין, אַף יוֹם הַכִּפּוּרִים מִתְחַיֵּב בְּנַפְשׁוֹ וּפָטוּר מִן הַתַּשְׁלוּמִין. מַאי טַעְמָא דְּרַבִּי נְחוּנְיָא בֶּן הַקָּנָה, אֲמַר אַבַּיֵּי, נֶאֱמַר "אָסוֹן" בִּידֵי שָׁמַיִם וְנֶאֱמַר אָסוֹן בִּידֵי אָדָם, מָה אָסוֹן הָאָמוּר בִּידֵי אָדָם פָּטוּר מִן הַתַּשְׁלוּמִין, אַף "אָסוֹן" הָאָמוּר בִּידֵי שָׁמַיִם פָּטוּר מִתַּשְׁלוּמִין, וְיַעֲקֹב אֲכָּל מִלֵּי אַזְהָר, אֲצִנִּים פַּחִים וְאֲאַרְיָא וְגַנְבֵי. רָבָא אֲמַר, טַעְמָא דְּרַבִּי נְחוּנְיָא בֶּן הַקָּנָה מֵהָכָא,  "וְאִם הַעֲלֵם יַעֲלִימוּ עַם הָאָרֶץ וְגוֹ' וְשַׂמְתִּי אֲנִי אֶת פָּנַי בָּאִישׁ הַהוּא", אָמְרָה תּוֹרָה, כָּרֵת שֶׁלִּי כְּמִיתָה שֶׁלָּכֶם, מַה מִּיתָה שֶׁלָּכֶם פָּטוּר מִן הַתַּשְׁלוּמִין, אַף כָּרֵת שֶׁלִּי פָּטוּר מִן הַתַּשְׁלוּמִין.

{pפסוק כדp} {rרמז שלזr}  עַיִן תַּחַת עַיִן, הַחוֹבֵל בַּחֲבֵרוֹ חַיָּב עָלָיו מִשּׁוּם חֲמִשָּׁה דְּבָרִים, בְּנֶזֶק וְצַעַר רִפּוּי וְשֶׁבֶת וּבֹשֶׁת. בְּנֶזֶק, כֵּיצַד, סִמֵּא אֶת עֵינוֹ, קָטַע יָדוֹ, שָׁבַר אֶת רַגְלוֹ, רוֹאִין אוֹתוֹ כְּאִלּוּ הוּא עֶבֶד נִמְכָּר בַּשּׁוּק, שָׁמִין אוֹתוֹ כַּמָּה הָיָה יָפֶה וְכַמָּה הוּא יָפֶה. צַעַר, כֵּיצַד, כְּוָאוֹ בְּשַׁפּוּד אוֹ בְּמַסְמֵר וַאֲפִלּוּ עַל צִפָּרְנוֹ, מָקוֹם שֶׁאֵינוֹ עוֹשֶׂה חַבּוּרָה, אוֹמְדִים כַּמָּה אָדָם כַּיּוֹצֵא בַּזֶּה רוֹצֶה לִטֹּל לִהְיוֹת מִצְטַעֵר כָּךְ. רִפּוּי, הִכָּהוּ חַיָּב לְרַפְּאוֹתוֹ, עָלוּ בּוֹ צְמָחִין, אִם מֵחֲמַת הַמַּכָּה, חַיָּב, שֶׁלֹּא מֵחֲמַת הַמַּכָּה, פָּטוּר, חָיְתָה וְנִסְתְּרָה, חַיָּב לְרַפְּאוֹתוֹ, חָיְתָה כָּל צָרְכָּהּ, אֵינוֹ חַיָּב לְרַפְּאוֹתוֹ. שֶׁבֶת, רוֹאִין אוֹתוֹ כְּאִלּוּ הוּא שׁוֹמֵר קִשּׁוּאִין, שֶׁכְּבָר נָתַן לוֹ דְּמֵי יָדוֹ וּדְמֵי רַגְלוֹ. בֹּשֶׁת, הַכֹּל לְפִי הַמְּבַיֵּשׁ וְהַמִּתְבַּיֵּשׁ. אַמַּאי, עַיִן תַּחַת עַיִן אֲמַר רַחֲמָנָא, עַיִן מַמָּשׁ, (אָמְרֵי) לָא סַלְקָא דַּעְתָּךְ, דְּתַנְיָא, יָכוֹל סִמֵּא אֶת עֵינוֹ נְסַמֵּא אֶת עֵינוֹ, קָטַע יָדוֹ נִקְטַע אֶת יָדוֹ, שָׁבַר אֶת רַגְלוֹ נִשְׁבֹּר אֶת רַגְלוֹ, תַּלְמוּד לוֹמַר "מַכֵּה אָדָם", "וּמַכֵּה בְהֵמָה", מַה מַּכֵּה בְּהֵמָה לְתַשְׁלוּמִין, אַף מַכֵּה אָדָם לְתַשְׁלוּמִין, וְאִם נַפְשְׁךָ לוֹמַר, הֲרֵי הוּא אוֹמֵר  "וְלֹא תִקְחוּ כֹפֶר לְנֶפֶשׁ רֹצֵחַ", לְנֶפֶשׁ רוֹצֵחַ אִי אַתָּה לוֹקֵחַ כֹּפֶר, אֲבָל אַתָּה לוֹקֵחַ כֹּפֶר לְרָאשֵׁי אֵבָרִים שֶׁאֵינָם חוֹזְרִין. הֵי "מַכֵּה", אִילֵימָא (ויקרא כד, כא) "מַכֵּה נֶפֶשׁ בְּהֵמָה יְשַׁלְּמֶנָּה וּמַכֵּה אָדָם יוּמָת", הַהוּא בִּקְטָלָא כְּתִיב, אֶלָּא מֵהָכָא (שם, יח) "וּמַכֵּה נֶפֶשׁ בְּהֵמָה יְשַׁלְּמֶנָּה" וְסָמִיךְ לֵיהּ  "וְאִישׁ כִּי יִתֵּן מוּם בַּעֲמִיתוֹ", וְהָא לָאו מַכֵּה הוּא. אֶלָּא הַכָּאָה הַכָּאָה קָאַמְרִינָן, נֶאֱמַר הַכָּאָה בְּאָדָם וְנֶאֱמַר הַכָּאָה בִּבְהֵמָה, מַה לְּהַלָּן תַּשְׁלוּמִין אַף כָּאן תַּשְׁלוּמִין. מַאי אִם נַפְשְׁךָ לוֹמַר, הָכֵי קַשְׁיָא לֵיהּ, מַאי חָזִית דְּיְלַפְתְּ מִ"מַּכֵּה בְּהֵמָה", לֵילַף מִ"מַּכֵּה אָדָם". אַמְרֵי, דָּנִין נְזָקִין מִנְּזָקִין, וְאֵין דָּנִין נְזָקִין מִמִּיתָה. אַדְרַבָּה, דָּנִין אָדָם מֵאָדָם, וְאֵין דָּנִין אָדָם מִבְּהֵמָה. הַיְינוּ דְּקָאֲמַר אִם נַפְשְׁךָ לוֹמַר הֲרֵי הוּא אוֹמֵר "וְלֹא תִקְחוּ כֹפֶר" וְכוּ'. הַאי "וְלֹא תִקְחוּ כֹפֶר" מִבָּעְיָא לֵיהּ דַּאֲמַר רַחֲמָנָא לָא תַעֲבִיד בֵּיהּ תַּרְתֵּי לָא תִשְׁקוֹל מִנֵּיהּ מָמוֹן וְתִקְטְלֵיהּ. הַאי (דברים כה, ב) מִ"כְּדֵי רִשְׁעָתוֹ" נַפְקָא, מִשּׁוּם רִשְׁעָה אַחַת אַתָּה מְחַיְּבוֹ, וְאִי אַתָּה מְחַיְּבוֹ מִשּׁוּם שְׁתֵּי רִשְׁעִיּוֹת. וְאַכַּתֵּי מִבַּעְיָא לֵיהּ דְּלָא תִשְׁקוֹל מִנֵּיהּ מָמוֹנָא וְתִיפְטְרֵיהּ. אִי לְהָכֵי הוּא דְּאָתָא לֵימָא קְרָא "וְלֹא תִקְחוּ כֹפֶר לַאֲשֶׁר הוּא רָשָׁע" וְגוֹ', "לְנֶפֶשׁ רֹצֵחַ" לָמָּה לִי, שְׁמַע מִינָהּ תַּרְתֵּי. וְכִי מֵאַחַר דִּכְתִיב, הַאי מַכֵּה מַכֵּה לָמָּה לִי, אִי מֵהַהִיא, הֲוָה אֲמִינָא אִי בָּעֵי עֵינֵיהּ נֵיתִיב אִי בָּעֵי דְּמֵי עֵינֵיהּ נֵיתִיב וְנִפְרְקֵיהּ, קָא מַשְׁמַע לָן מַכֵּה מַכֵּה, מַה מַּכֵּה בְּהֵמָה לְתַשְׁלוּמִין אַף מַכֵּה אָדָם לְתַשְׁלוּמִין.

תַּנְיָא, רַבִּי דוֹסְתָּאִי בֶּן יְהוּדָה אוֹמֵר, עַיִן תַּחַת עַיִן, מָמוֹן. אוֹ אֵינוֹ אֶלָּא עַיִן מַמָּשׁ. אָמַרְתָּ, הֲרֵי שֶׁהָיְתָה עֵינוֹ שֶׁל זֶה גְּדוֹלָה וְשֶׁל זֶה קְטַנָּה, הֵיאַךְ אֲנִי קוֹרֵא בְּזֶה עַיִן תַּחַת עַיִן. וְכִי תֵימָא, כָּל כִּי הַאי גַּוְנָא שָׁקִיל מִנֵּיהּ מָמוֹנָא, וְהַתּוֹרָה אָמְרָה, (ויקרא כד, כב) "מִשְׁפַּט אֶחָד יִהְיֶה לָכֶם", מִשְׁפָּט הַשָּׁוֶה בְּכֻלְּכֶם. אַמְרֵי, מַאי קוּשְׁיָא, דִּלְמָא, נְהוֹרָא שָׁקִיל מִנֵּיהּ נְהוֹרָא אֲמַר רַחֲמָנָא נִשְׁקֹל מִנֵּיהּ, דְּאִי לָא תֵימָא הָכֵי, קָטָן שֶׁהָרַג אֶת הַגָּדוֹל וְגָדוֹל שֶׁהָרַג אֶת הַקָּטָן הֵיכֵי קַטְלִינָן, וְהַתּוֹרָה אָמְרָה "מִשְׁפַּט אֶחָד יִהְיֶה לָכֶם", אֶלָּא נְשָׁמָה שְׁקַל מִנֵּיהּ נְשָׁמָה נִשְׁקֹל מִנֵּיהּ וְכוּ'. וְתַנְיָא, רַבִּי שִׁמְעוֹן בֶּן יוֹחַאי אוֹמֵר, עַיִן תַּחַת עַיִן, מָמוֹן. אוֹ אֵינוֹ אֶלָּא עַיִן מַמָּשׁ, אָמַרְתָּ, הֲרֵי שֶׁהָיָה סוּמָא וְסִמֵּא, קִטֵּעַ וְקָטַע, הֵיאַךְ אֲנִי קוֹרֵא בְּזֶה עַיִן תַּחַת עַיִן וְהַתּוֹרָה אָמְרָה "מִשְׁפָּט אֶחָד" וְגוֹ'. וּמַאי קוּשְׁיָא, דִּלְמָא הֵיכָא דְּאֶפְשָׁר אֶפְשָׁר הֵיכָא דְּלֹא אֶפְשָׁר לֹא אֶפְשָׁר, דְּאִי לָא תֵימָא הָכֵי, טְרֵפָה שֶׁהָרַג אֶת הַשָּׁלֵם מַאי עָבְדִין לֵיהּ, אֶלָּא הֵיכָא דְּאֶפְשָׁר וְכוּ'.

{rרמז שלחr}  דְּבֵי רַבִּי יִשְׁמָעֵאל תְּנָא, אֲמַר קְרָא (ויקרא כד, יט) "כִּי יִתֵּן מוּם", אֵין נְתִינָה אֶלָּא (בַּיָּד) [מָמוֹן]. אֶלָּא מֵעַתָּה  "כַּאֲשֶׁר יִתֵּן מוּם בָּאָדָם" הָכֵי נַמֵּי דְּמָמוֹן הוּא, וְהָא חַבָּלָא הוּא, דְּבֵי רַבִּי יִשְׁמָעֵאל קְרָא יְתֵרָה קָא דַּרְשֵׁי, מִכְּדֵי כְּתִיב "וְאִישׁ כִּי יִתֵּן מוּם בַּעֲמִיתוֹ כַּאֲשֵׁר יַעֲשֶׂה" וְגוֹ', "כֵּן יִנָּתֵן" לָמָּה לִי, שְׁמַע מִינָּהּ מָמוֹן. "כַּאֲשֶׁר יִתֵּן מוּם בָּאָדָם" לָמָּה לִי. אַיְידֵּי דְּבָעֵי לְמִכְתַּב "כֵּן יִנָּתֵן", כְּתַב נַמֵּי (כִּי) ["כַּאֲשֶׁר] יִתֵּן מוּם בָּאָדָם". דְּבֵי רַבִּי [חִיָּיא] תְּנָא, אֲמַר קְרָא (דברים יט, כא) "יָד בְּיָד", דָּבָר הַנִּתָּן מִיַּד לְיַד, וּמַאי נִיהוּ, מָמוֹן. אֶלָּא מֵעַתָּה  "רֶגֶל בְּרָגֶל" נַמֵּי הָכֵי הוּא, (רַבִּי) [דְּבֵי רַבִּי חִיָּיא] קְרָא יְתֵרָה קָא דָּרְשֵׁי, מִכְּדֵי כְתִיב (שם, יט) "וַעֲשִׂיתֶם לוֹ כַּאֲשֶׁר זָמַם", וְאִי סַלְקָא דַּעְתָּךְ מַמָּשׁ, "יָד בְּיָד" תּוּ לָמָּה לִי, שְׁמַע מִינָּהּ מָמוֹן. "רֶגֶל בְּרָגֶל" לָמָּה לִי, אַיְידֵּי, דְּכְתַב "יָד בְּיָד" כְּתַב "רֶגֶל בְּרָגֶל". אַבַּיֵּי אֲמַר, אַתְיָא מִדְתְּנָא דְּבֵי חִזְקִיָּה, עַיִן תַּחַת עַיִן, וְלֹא עַיִן וְנֶפֶשׁ תַּחַת עַיִן, וְאִי סַלְקָא דַעְתָּךְ עַיִן מַמָּשׁ, זִמְנִין דְּמַשְׁכַּחַת עַיִן וְנֶפֶשׁ תַּחַת עַיִן, דְּבַּהֲדֵי דְעָוִיר לֵיהּ לְעֵינֵיהּ נְפַק נִשְׁמָתֵיהּ. וּמַאי קוּשְׁיָא, דִּלְמָא מֵימַד אַמְדִּינָן לֵיהּ, אִי מָצֵי מְקַבֵּל, עַבְדִּינָן לֵיהּ, וְאִי לָא, לָא עַבְדִּינָן, וְכֵיוָן דְּאַמְדִּינָן דְּמָצֵי מְקַבֵּל וְעַבְדֵּי לֵיהּ וְנָפִיק רוּחֵיהּ, אִי מַיִית לֵימוּת, מִי לָא תְנַן אֲמָדוּהוּ וּמֵת תַּחַת יָדוֹ פָּטוּר.

{pפסוק כהp}  רַב זְבִיד מִשְּׁמֵיהּ דְּרָבָא אֲמַר, אֲמַר קְרָא פֶּצַע תַּחַת פָּצַע, לִתֵּן צַעַר בִּמְקוֹם נֵזֶק, וְאִי סַלְקָא דַעְתָּךְ מַמָּשׁ, כִּי הֵיכִי דִלְהַאי הֲוָה לֵיהּ צַעֲרָא וְכוּ'. וּמַאי קוּשְׁיָא, דִּלְמָא אִכָּא אִינִישׁ דִּמְפַנָּק וְאִית לֵיהּ צַעֲרָא טְפֵי, לְמַאי נַפְקָא מִינָּהּ, לְמֵיתַב לֵיהּ הֵיאַךְ דְּבֵינֵי וּבֵינֵי. רַב פָּפָּא מִשְּׁמֵיהּ דְּרָבָא אֲמַר, אֲמַר קְרָא (לעיל פסוק יט) "וְרַפֹּא יְרַפֵּא", לִתֵּן רְפוּאָה בִּמְקוֹם נֵזֶק, וְאִי סַלְקָא דַעְתָּךְ מַמָּשׁ, כִּי הֵיכֵי דְּהַאי בָעֵי אֲסוּיֵי וְכוּ'. מַאי קוּשְׁיָא, דִּילְמָא אִיכָּא אִינִישׁ דְּסָלִיק בִּשְׂרָא הֵיָיא וְאִיכָּא דְּלָא סָלִיק בִּשְׂרָא הֵיָיא, לְמַאי נַפְקָא מִינָּהּ, לְמֵיתַב לֵיהּ הֵיאַךְ דְּבֵינֵי וּבֵינֵי. רַב אַשִּׁי אֲמַר, אַתְיָא תַּחַת תַּחַת, כְּתִיב הָכָא עַיִן תַּחַת עַיִן וּכְתִיב הָתָם  "תַּחַת אֲשֶׁר עִנָּהּ" מַה לְּהַלָּן מָמוֹן, אַף כָּאן מָמוֹן. תַּנְיָא, רַבִּי אֱלִיעֶזֶר אוֹמֵר, עַיִן תַּחַת עַיִן. מַמָּשׁ. מַמָּשׁ סַלְקָא דַעְתָּךְ, רַבִּי אֱלִיעֶזֶר לֵית לֵיהּ דְכֻלְּהוּ תַּנָּאֵי, אֶלָּא לוֹמַר שֶׁאֵין שָׁמִין בַּנִּזָּק אֶלָּא בַּמַּזִּיק.

רַבִּי יִצְחָק אָמַר, הֲרֵי הוּא אוֹמֵר (להלן פסוק ל) "אִם כֹּפֶר יָשִׁית עָלָיו", וַהֲרֵי דְּבָרִים קַל וָחֹמֶר, וּמָה אִם בְּמָקוֹם שֶׁעָנַשׁ מִיתָה, לֹא עָנַשׁ אֶלָּא מָמוֹן, כָּאן שֶׁלֹּא עָנַשׁ מִיתָה, דִּין הוּא שֶׁלֹּא יַעֲנֹשׁ אֶלָּא מָמוֹן. רַבִּי אֱלִיעֶזֶר אוֹמֵר, עַיִן תַּחַת עַיִן, שׁוֹמֵעַ אֲנִי, בֵּין מִתְכַּוֵּן בֵּין שֶׁאֵין מִתְכַּוֵּן, אֵין מְשַׁלֵּם אֶלָּא מָמוֹן, הֲרֵי הַכָּתוּב מוֹצִיא הַמִּתְכַּוֵּן לַעֲשׂוֹת בּוֹ מוּם שֶׁאֵינוֹ מְשַׁלֵּם אֶלָּא מָמוֹן, שֶׁנֶּאֱמַר (ויקרא כד, יט) "וְאִישׁ כִּי יִתֵּן מוּם בַּעֲמִיתוֹ", כְּלָל, עַיִן תַּחַת עַיִן, פְּרָט, פְּרָט וּכְלָל אֵין בַּכְּלָל אֶלָּא מַה שֶּׁבַּפְּרָט, כְּשֶׁהוּא אוֹמֵר (שם, כ) "כַּאֲשֶׁר יִתֵּן מוּם בָּאָדָם", חָזַר וְכָלַל, אִי כְּלָל, כַּכְּלָל הָרִאשׁוֹן, אָמַרְתָּ, לָאו, אֶלָּא כְּלָל וּפְּרָט וּכְּלָל אִי אַתָּה דָן אֶלָּא כְּעֵין הַפְּרָט, לוֹמַר, מַה הַפְּרָט מְפֹרָשׁ מוּמִין קְבוּעִין וְרָאשֵׁי אֵבָרִים וּבְגָלוּי וּבְמִתְכַּוֵּן שֶׁאֵין מְשַׁלֵּם אֶלָּא מָמוֹן, אַף כָּל וְכוּ', תַּלְמוּד לוֹמַר "כַּאֲשֶׁר יִתֵּן מוּם", עַד שֶׁיִּתְכַּוֵּן לַעֲשׂוֹת בּוֹ מוּם.

{rרמז שלטr}  כְּוִיָּה תַּחַת כְּוִיָּה, תַּנְיָא, רַבִּי אוֹמֵר, כְּוִיָּה נֶאֱמַר תְּחִלָּה. בֶּן עַזַּאי אוֹמֵר, חַבּוּרָה נֶאֶמְרָה תְּחִלָּה. בְּמַאי קָא מִפְלִגֵי, רַבִּי סָבַר, כְּוִיָּה, דְּאִית בָּהּ חַבּוּרָה מַשְׁמָע, כָּתַב רַחֲמָנָא חַבּוּרָה לְגִלּוּיֵי עֲלָּהּ, דִּכְוִיָּה דְּלֵית בָּהּ חַבּוּרָה הוּא. בֶּן עַזַּאי אוֹמֵר, חַבּוּרָה נֶאֶמְרָה תְּחִלָּה, כְּוִיָּה דְּלֵית בָּהּ חַבּוּרָה מַשְׁמָע, כָּתַב [רַחֲמָנָא חַבּוּרָה] לְגִלּוּיֵי עֲלָהּ, דִּכְוִיָּה דְּאִית בָּהּ חַבּוּרָה אִין, אִי לָא, לָא. וְאֲמַסְקָנָא קָיְימֵי. אִי נַמֵי דְּכֻלֵּי עָלְמָא, כְּוִיָּה, בֵּין אִית בָּהּ חַבּוּרָה בֵּין לֵית בָּהּ חַבּוּרָה מַשְׁמָע. וְהָכָא בִּכְלָל וּפְרָט הַמְּרֻחָקִים זֶה מִזֶּה קָמִיפְלְגֵי. דְּרַבִּי סָבַר, כְּלָל וּפְרָט הַמְּרֻחָקִים זֶה מִזֶּה אֵין דָּנִין אוֹתוֹ בִּכְלָל וּפְרָט.  וְכִי תֵימָא, חַבּוּרָה חַבּוּרָה לְרַבִּי לָמָּה לִי. לְדָמִים יְתֵרִים. וּבֶן עַזַּאי סָבַר, כְּלָל וּפְרָט הַמְּרֻחָקֵים זֶה מִזֶּה דָּנִין אוֹתוֹ בִּכְלָל וּפְרָט.

פֶּצַע תַּחַת פָּצַע (כָּתוּב בְּרֶמֶז של"ג).

כְּוִיָּה תַּחַת כְּוִיָּה, אִם תֹּאמַר שֶׁפְּצָעוֹ וְהוֹצִיא דָּמוֹ, וַהֲלֹא כְּבָר נֶאֱמַר פֶּצַע תַּחַת פָּצַע, וְאִם תֹּאמַר שֶׁעָשָׂה בּוֹ חַבּוּרָה, וַהֲלֹא כְּבָר נֶאֱמַר חַבּוּרָה תַּחַת חַבּוּרָה. וּמַה תַּלְמוּד לוֹמַר כְּוִיָּה תַּחַת כְּוִיָּה, אֶלָּא כְּוָאוֹ עַל כַּף רַגְלוֹ וְלֹא רָשַׁם בּוֹ, טְעָנוֹ אֲבָנִים וְצִעֲרוֹ, הִטִּיל עָלָיו שֶׁלֶג וְצִנֵּן עַל רֹאֹשׁוֹ וְצִעֲרוֹ, הֲרֵי זֶה נוֹתֵן לוֹ דְּמֵי צַעֲרוֹ. אֲבָל אִם הָיָה מְרֻכָּךְ וּמְעֻדָּן וּמְפֻנָּק, כָּל שֶׁכֵּן צַעֲרוֹ מְכֻפָּל, זֶהוּ צַעַר הָאָמוּר בַּתּוֹרָה כְּוִיָּה תַּחַת כְּוִיָּה.

{pפסוק כו-כזp}  וְכִי יַכֶּה אִישׁ אֶת עֵין עַבְדּוֹ וְגוֹ', לָמָּה נֶאֶמְרָה פָּרָשָׁה זוֹ, לְפִי שֶׁהוּא אוֹמֵר  "וְהִתְנַחַלְתֶּם אֹתָם" וְגוֹ' שׁוֹמֵעַ אֲנִי אֲפִלּוּ הִפִּיל אֶת שִׁנּוֹ וְסִמֵּא אֶת עֵינוֹ, תַּלְמוּד לוֹמַר וְכִי יַכֶּה אִישׁ אֶת עֵין עַבְדּוֹ וְגוֹ' וְאִם שֵׁן עַבְדּוֹ וְגוֹ' וַהֲרֵי הַכָּתוּב מוֹצִיא עֶבֶד כְּנַעֲנִי מִכְּלָל לְהָקֵל עָלָיו שֶׁהוּא יוֹצֵא בְּרָאשֵׁי אֵבָרִים, לְכָךְ נֶאֶמְרָה פָּרָשָׁה זוֹ. וְכִי יַכֶּה אִישׁ אֶת עֵין עַבְדּוֹ, אֵין לִי אֶלָּא אִישׁ, אִשָּׁה מִנָּיִן, הָיָה רַבִּי יִשְׁמָעֵאל אוֹמֵר וְכוּ'. רַבִּי יֹאשִׁיָּה אוֹמֵר וְכוּ'. רַבִּי יוֹנָתָן אוֹמֵר אֵינוֹ צָרִיךְ וְכוּ'. רַבִּי אֱלִיעֶזֶר אוֹמֵר, בִּכְנַעֲנִי הַכָּתוּב מְדַבֵּר. אוֹ אֵינוֹ אֶלָּא בְּעִבְרִי, תַּלְמוּד לוֹמַר (ויקרא כה, מד) "מֵהֶם תִּקְנוּ עֶבֶד וְאָמָה".

אֶת עֵין עַבְדּוֹ, שׁוֹמֵעַ אֲנִי אֲפִלּוּ הֶעֱלָה חִוְרוּד, תַּלְמוּד לוֹמַר וְשִׁחֲתָהּ, לֹא אָמַרְתִּי אֶלָּא מַכָּה שֶׁיֵּשׁ בָּהּ כְּדֵי הַשְׁחָתָה. מִכָּאן אָמְרוּ, טָפַח עַל עֵינוֹ וְסִמָּהוּ, עַל אָזְנוֹ וְחֵרְשׁוֹ, הֲרֵי זֶה יוֹצֵא בֶּן חוֹרִין, כְּנֶגֶד עֵינוֹ וְאֵינוֹ רוֹאֶה, כְּנֶגֶד אָזְנוֹ וְאֵינוֹ שׁוֹמֵעַ, הֲרֵי זֶה אֵינוֹ יוֹצֵא בֶּן חוֹרִין, דִּבְרֵי רַבִּי חֲנִינָא בֶּן גַּמְלִיאֵל, שֶׁנֶּאֱמַר וְכִי יַכֶּה אִישׁ, עַד שֶׁיַּעֲשֶׂה מַעֲשֶׂה. הִפִּיל שְׁנֵי שִׁנָּיו כְּאֶחָד וְסִמֵּא שְׁתֵּי עֵינָיו כְּאַחַת, הֲרֵי זֶה יוֹצֵא בֶּן חוֹרִין וְאֵינוֹ נוֹטֵל כְּלוּם, תַּלְמוּד לוֹמַר (לעיל פסוק כד) "עַיִן תַּחַת עַיִן שֵׁן תַּחַת שֵׁן". זוֹ אַחַר זוֹ, יוֹצֵא עַל הָרִאשׁוֹנָה וְנוֹטֵל נִזְקֵי שְׁנִיָּה, תַּלְמוּד לוֹמַר תַּחַת עֵינוֹ תַּחַת שִׁנּוֹ.

תָּנָא, יוֹצֵא בְּשֵׁן וָעַיִן וּבְרָאשֵׁי אֵבָרִים שֶׁאֵינָן חוֹזְרִין. בִּשְׁלָמָא שֵׁן וְעַיִן, כְּתִיב, אֶלָּא רָאשֵׁי אֵבָרִים מִנָּלָן, כִּי שֵׁן וָעַיִן, מַה שֵׁן וָעַיִן מוּמִין שֶׁבַּגָּלוּי וְאֵינָן חוֹזְרִין, אַף כָּל מוּמִין שֶׁבַּגָּלוּי וְאֵינָן חוֹזְרִין. וְאֵימָא נֵיהֲוֵי שֵׁן וְעַיִן כִּשְׁנֵי כְּתוּבִין הַבָּאִין כְּאֶחָד וְאֵין מְלַמְּדִין, צְרִיכֵי, דְּאִי כָּתַב רַחֲמָנָא שֵׁן, הֲוָה אֲמִינָא אֲפִלּוּ שֵׁן דְּחָלָב, כָּתַב רַחֲמָנָא עַיִן. וְאִי כָּתַב רַחֲמָנָא עַיִן, הֲוָה אֲמִינָא מָה עַיִן שֶׁנִּבְרֵאת עִמּוֹ אַף כָּל שֶׁנִּבְרָא עִמּוֹ אֲבָל שֵׁן לָא, צְרִיכָא. וְאֵימָא כִּי יַכֶּה כְּלָל, שֵׁן וְעַיִן פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, שֵׁן וְעַיִן אִין, מִידִי אַחֲרִינָא לָא. לַחָפְשִׁי יְשַׁלְּחֶנּוּ, חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ מוּמִין שֶׁבַּגָּלוּי וְאֵינָן חוֹזְרִין וְכוּ'. וְאֵימָא מַה הַפְּרָט מְפֹרָשׁ מוּמִין שֶׁבְּגָלוּי וּבָטֵל מִמְּלַאכְתּוֹ וְאֵינוֹ חוֹזֵר, אַף כָּל וְכוּ', אֲלָמָה תַּנְיָא תָּלַשׁ בִּזְקָנוֹ וְדִלְדֵּל בּוֹ עֶצֶם עֶבֶד יוֹצֵא בּוֹ לְחֵרוּת. לַחָפְשִׁי יִשַׁלְּחֶנּוּ, רִבּוּיָא הוּא. אִי רִבּוּיָא הוּא, אֲפִלּוּ הִכָּהוּ עַל יָדוֹ וְצָמְתָה וְסוֹפָהּ לַחֲזֹר, אֲלָמָה תַּנְיָא הִכָּהוּ עַל יָדוֹ וְצָמְתָה וְסוֹפוֹ לַחֲזֹר אֵין עֶבֶד יוֹצֵא בָּהּ לְחֵרוּת. אִם כֵּן שֵׁן וְעַיִן מַאי אַהֲנֵי לֵיהּ.

תָּנוּ רַבָּנָן, בְּכֻלָּן עֶבֶד יוֹצֵא בָּהֶן לְחֵרוּת וְצָרִיךְ גֵּט שִׁחְרוּר, דִּבְרֵי רַבִּי שִׁמְעוֹן. רַבִּי מֵאִיר אוֹמֵר, אֵינוֹ צָרִיךְ. רַבִּי אֱלִיעֶזֶר אוֹמֵר, צָרִיךְ. רַבִּי טַרְפוֹן אוֹמֵר, אֵינוֹ צָרִיךְ. הַמַּכְרִיעִין לִפְנֵי חֲכָמִים אוֹמְרִים, נִרְאִין דִּבְרֵי רַבִּי טַרְפוֹן בְּשֵׁן וְעַיִן שֶׁהַתּוֹרָה זָכְתָה לוֹ, וְדִבְרֵי רַבִּי עֲקִיבָא בִּשְׁאַר אֵבָרִים הוֹאִיל וּמִדְרַשׁ חֲכָמִים הוּא. מַאי טַעְמָא דְּרַבִּי שִׁמְעוֹן, יָלִיף שִׁלּוּחַ שִׁלּוּחַ מֵאִשָּׁה, מָה אִשָּׁה בִּשְׁטָר אַף עֶבֶד נַמִי בִּשְׁטָר. וְרַבִּי מֵאִיר, אִי כָּתַב יְשַׁלְּחֶנּוּ חָפְשִׁי לְבַסּוֹף, כִּדְקָאָמְרֵת, הָשְׁתָא דִּכְתִיב לַחָפְשִׁי יְשַׁלְחֶנּוּ הֲוָה לֵיהּ חָפְשִׁי מֵעִיקָרָא.

תָּנוּ רַבָּנָן, הֲרֵי שֶׁהָיָה רַבּוֹ רוֹפֵא, וְאָמַר לֵיהּ כְּחֹל לִי עֵינִי, וְסִמְּאָהּ, חֲתֹר לִי שִׁנִּי, וְהִפִּילוֹ, שִׂחֵק בָּאָדוֹן וְיוֹצֵא לְחֵרוּת. רַבַּן שִׁמְעוֹן בֶּן גַּמְלִיאֵל אוֹמֵר, וְשִׁחֲתָהּ, עַד שֶׁיְּכַוֵּן לְשַׁחֲתָהּ. וְרַבָּנָן, הַאי וְשִׁחֲתָהּ מַאי עָבְדֵי לֵיהּ, מִבָּעְיָא לֵיהּ לִכְדְּתַנְיָא, רַבִּי אֶלְעָזָר אוֹמֵר, הוֹשִׁיט יָדוֹ לִמְעֵי שִׁפְחָתוֹ וְסִמֵּא עֻבָּר שֶׁבְּמֵעֶיהָ, פָּטוּר, דַּאָמַר קְרָא וְשִׁחֲתָהּ, עַד שֶׁיְּכַוֵּן לְשַׁחֲתָהּ. וְכוּ' וְאִידָךְ, וְשִׁחֵת וְשִׁחֲתָהּ לָא דָּרִישׁ. אֲמַר רַב שֵׁשֶׁת, הֲרֵי שֶׁהָיְתָה עֵינוֹ סְמוּיָה וְחִטְּטָהּ, עֶבֶד יוֹצֵא בּוֹ לְחֵרוּת. מַאי טַעְמָא, מְחֻסַּר אֵבָר הוּא. וְתָנָא תוּנָא, תַּמּוּת וְזִכְרוּת בִּבְהֵמָה, וְאֵין תַּמּוּת וְזִכְרוּת בְּעוֹפוֹת. יָכוֹל אֲפִלּוּ יָבַשׁ גַּפָּהּ נִקְטְעָה רַגְלָהּ נֶחְטְטָה עֵינָהּ, תַּלְמוּד לוֹמַר  "מִן הָעוֹף" וְלֹא כָּל הָעוֹף. תָּנוּ רַבָּנָן, עֶשְׂרִים וְאַרְבָּעָה אֵבָרִים בָּאָדָם. כֻּלָּם אֵין מְטַמְּאִין מִשּׁוּם מִחְיָה. וְאֵלּוּ הֵן, רָאשֵׁי אֶצְבָּעוֹת יָדַיִם וְרַגְלַיִם, וְרָאשֵׁי אָזְנַיִם, וְרֹאשׁ הַחֹטֶם, וְרֹאשׁ הַגְּוִיָּה, וְרָאשֵׁי דַּדִּים שֶׁבָּאִשָּׁה, רַבִּי יְהוּדָה אוֹמֵר, אַף בָּאִישׁ. וְתָנִי עָלָה, וְכֻלָּן עֶבֶד יוֹצֵא בָּהֶן לְחֵרוּת. בֶּן עַזַּאי אוֹמֵר, אַף הַלָּשׁוֹן. רַבִּי אוֹמֵר, אַף הַסֵּרוּס. סֵרוּס דְּמַאי, אִילֵימָא סֵרוּס דְּגִיד, הַיְינוּ גְּוִיָּה. אֶלָּא דְּבֵיצִים.

סִמֵּא אֶת עֵין עַבְדּוֹ וְהִפִּיל אֶת שִׁנּוֹ, יוֹצֵא לְחֵרוּת וּמְשַׁלֵּם לוֹ דְּמֵי שִׁנּוֹ. מַתְקִיף לָהּ רַבִּי זֵירָא, אֵימָא, סִמֵּא אֶת עֵינוֹ נֵיפוּק בְּעֵינוֹ, סִמֵּא אֶת עֵינוֹ וְהִפִּיל אֶת שִׁנּוֹ נֵיפוּק בְּעֵינוֹ וּבְשִׁנּוֹ. אֲמַר לֵיהּ אַבַּיֵּי, אֲמַר קְרָא, תַּחַת עֵינוֹ וְלֹא תַּחַת שִׁנּוֹ וְעֵינוֹ, תַּחַת שִׁנּוֹ וְלֹא תַּחַת עֵינוֹ וְשִׁנּוֹ.

מַה טַּעַם הָעֶבֶד יוֹצֵא בְּשֵׁן וְעַיִן, מִשּׁוּם דִּכְתִיב (בראשית ט, כב) "וַיַּרְא חָם אֲבִי כְנַעַן וַיַּגֵּד" וְגוֹ'.

לַחָפְשִׁי יְשַׁלְּחֶנּוּ, שׁוֹמֵעַ אֲנִי יִכְתֹּב לוֹ גֵּט שִׁחְרוּר, תַּלְמוּד לוֹמַר תַּחַת עֵינוֹ. רַבִּי אֱלִיעֶזֶר אוֹמֵר, נֶאֱמַר כָּאן שִׁלּוּחַ וְכוּ'. אֵין לִי אֶלָּא שֶׁיָּכוֹל לְהִשְׁתַּלֵּחַ, שֶׁאֵינוֹ יָכוֹל לְהִשְׁתַּלֵּחַ מִנַּיִן, תַּלְמוּד לוֹמַר לַחָפְשִׁי יְשַׁלְּחֶנּוּ תַּחַת עֵינוֹ מִכָּל מָקוֹם. רַבִּי יִשְׁמָעֵאל אוֹמֵר, הוֹאִיל וְאָמְרָה תּוֹרָה בִּמְשַׁלֵּחַ וְאָמְרָה בְּמִשְׁתַּלֵּחַ, אִם לָמַדְתָּ עַל מְשַׁלֵּחַ שֶׁאֵינוֹ מְשַׁלֵּחַ אֶלָּא מִי שֶׁהוּא גָּדוֹל, יָכוֹל אַף הַמִּשְׁתַּלֵּחַ לֹא יְהֵא מִשְׁתַּלֵּחַ אֶלָּא מִי שֶׁהוּא גָּדוֹל, תַּלְמוּד לוֹמַר לַחָפְשִׁי יְשַׁלְחֶנּוּ תַּחַת עֵינוֹ מִכָּל מָקוֹם. רַבִּי יִשְׁמָעֵאל אוֹמֵר, עֶבֶד כְּנַעֲנִי אֵין לוֹ פִּדְיוֹן לְעוֹלָם וְאֵינוֹ יוֹצֵא אֶלָּא לִרְצוֹן רַבּוֹ, שֶׁנֶּאֱמַר (ויקרא כה, מו) "וְהִתְנַחַלְתֶּם אֹתָם". לְפִי דַּרְכֵּנוּ לָמַדְנוּ עֶבֶד כְּנַעֲנִי כִשְׂדֵה אֲחֻזָּה לְעוֹלָם, אֲבָל אִם הָיָה רַבּוֹ רוֹדֵהוּ וְהִפִּיל אֶת שִׁנּוֹ וְסִמֵּא אֶת עֵינוֹ אוֹ אֶחָד מִכָּל רָאשֵׁי הָאֵבָרִים הַגְּלוּיִם הֲרֵי זֶה קוֹנֶה אֶת עַצְמוֹ בְּיִסּוּרִין. וַהֲרֵי דְּבָרִים קַל וָחֹמֶר, וּמָה אִם מִידֵי בָּשָׂר וָדָם, אָדָם קוֹנֶה עַצְמוֹ בְּיִסּוּרִין, קַל וָחֹמֶר מִידֵי שָׁמַיִם. וְכֵן הוּא אוֹמֵר (תהלים קיח, יח) "יַסֹּר יִסְּרַנִּי יָהּ וְלַמָּוֶת לֹא נְתָנָנִי" וְאוֹמֵר  "אַשְׁרֵ[י] הַגֶּבֶר אֲשֶׁר תְּיַסְּרֶנּוּ יָהּ וּמִתּוֹרָתְךָ תְלַמְּדֶנּוּ". קַל וָחֹמֶר מִשֵּׁן וְעַיִן, וּמַה שֵׁן וְעַיִן שֶׁהוּא אֶחָד מֵאֵבָרָיו שֶׁל אָדָם עֶבֶד יוֹצֵא בָּהֶן לְחֵרוּת, יִסּוּרִין שֶׁמְּמָרְקִין כָּל גּוּפוֹ שֶׁל אָדָם עַל אַחַת כַּמָּה וְכַמָּה. וְהַיְינוּ דַּאֲמַר רַבִּי שִׁמְעוֹן בֶּן לָקִישׁ, נֶאֱמַר בְּרִית בְּמֶלַח וְנֶאֱמַר בְּרִית בְּיִסּוּרִין, מַה בְּרִית הָאָמוּר בְּמֶלַח מְמַתֶּקֶת כָּל הַקָּרְבָּן אַף בְּרִית הָאָמוּר בְּיִסּוּרִין מְמָרְקִין כָּל גּוּפוֹ שֶׁל אָדָם.

{pפסוק כחp}  כִּי יִגַּח שׁוֹר, תָּנוּ רַבָּנָן, כִּי יִגַּח שׁוֹר אִישׁ, אֵין נְגִיחָה אֶלָּא בְּקֶרֶן. וְכֵן הוּא אוֹמֵר (מ"א כב, יא) "וַיַּעַשׂ לוֹ צִדְקִיָּה בֶן כְּנַעֲנָה קַרְנֵי בַרְזֶל וַיֹּאמֶר כֹּה אָמַר ה' בְּאֵלֶּה תְּנַגַּח אֶת אֲרָם". וְאוֹמֵר "בְּכוֹר שׁוֹרוֹ הָדָר לוֹ וְקַרְנֵי רְאֵם" וְגוֹ'. מַאי וְאוֹמֵר, וְכִי תֵימָא, דִּבְרֵי תּוֹרָה מִדִּבְרֵי קַבָּלָה לֹא יָלְפִינָן, תָּא שְׁמַע,  "בְּכוֹר שׁוֹרוֹ הָדָר לוֹ". וְהַאי מֵילָף הוּא, גִּלּוּי מִלְּתָא בְּעָלְמָא הוּא דִנְגִיחָה בְּקֶרֶן הוּא. אֶלָּא מַהוּ דְתֵימָא כִּי פָּלִיג רַחֲמָנָא בֵּין תַּמָּה לְמוּעֶדֶת הַנֵי מִילֵי בִּתְלוּשָׁה אֲבָל בִּמְחֻבֶּרֶת אֵימָא כֻּלָּהּ מוּעֶדֶת הִיא. תָּא שְׁמַע, "בְּכוֹר שׁוֹרוֹ הָדָר לוֹ". תּוֹלָדָה דְּקֶרֶן מַאי הִיא, נְגִיפָה, נְשִׁיכָה, רְבִיצָה, בְּעִיטָה. מַאי שְׁנָא נְגִיחָה (דִּקְרָא) [דְקָרִי] לֵיהּ אָב, דִּכְתִיב וְכִי יִגַּח, נְגִיפָה נַמִי, כְּתִיב (להלן פסוק לה) "כִּי יִגֹּף", הַהִיא נְגִיפָה נְגִיחָה הִיא. דְּתַנְיָא "כִּי יִגֹּף", פָּתַח הַכָּתוּב בִּנְגִיפָה וְסִיֵּם בִּנְגִיחָה לוֹמַר לְךָ זוֹ הִיא נְגִיחָה זוֹ הִיא נְגִיפָה. (מַה) [מַאי] שְׁנָא גַּבֵּי אָדָם דִּכְתִיב כִּי יִגַּח, וּמַאי שְׁנָא גַּבֵּי בְּהֵמָה דִּכְתִיב "כִּי יִגֹּף". אָדָם דְּאִית לֵיהּ מַזָּלָא כְּתִיב כִּי יִגַּח, בְּהֵמָה דְּלֵית לָהּ מַזָּלָא כְּתִיב "כִּי יִגֹּף". וּמִלְּתָא אַגַּב אוֹרְחָא קָא מַשְׁמַע לָן, דְּמוּעָד לְאָדָם מוּעָד לִבְהֵמָה, מוּעָד לִבְהֵמָה לָא הֲוֵי מוּעָד לְאָדָם.

תָּנוּ רַבָּנָן, שׁוֹר, שׁוֹר, שִׁבְעָה, לְהָבִיא שׁוֹר הָאִשָּׁה שׁוֹר הַיְּתוֹמִין שׁוֹר הָאַפּוֹטְרוֹפִין שׁוֹר הַמִּדְבָּר שׁוֹר הַהֶקְדֵּשׁ שׁוֹר הַגֵּר שֶׁמֵּת וְאֵין לוֹ יוֹרְשִׁין, חַיָּיבִין מִיתָה. רַבִּי יְהוּדָה אוֹמֵר, שׁוֹר הַמִּדְבָּר שׁוֹר הֶקְדֵּשׁ שׁוֹר הַגֵּר שֶׁמֵּת וְאֵין לוֹ יוֹרְשִׁין, פָּטוּר לְפִי שֶׁאֵין לָהֶן בְּעָלִים. יָתֵר עַל כֵּן אָמַר רַבִּי יְהוּדָה, אֲפִלּוּ נָגַח וּלְבַסּוֹף הִפְקִיר פָּטוּר, שֶׁנֶּאֱמַר (להלן פסוק כט) "וְהוּעַד בִּבְעָלָיו וְהֵמִית" עַד שֶׁתְּהֵא מִיתָה וְהַעֲמָדָה בְּדִין וּגְמַר דִּין שָׁוִין כְּאַחַת.

תָּנוּ רַבָּנָן, מִמַּשְׁמַע שֶׁנֶּאֱמַר סָקוֹל יִסָּקֵל הַשּׁוֹר אֵינִי יוֹדֵעַ שֶׁנְּבֵלָה הִיא וּנְבֵלָה אֲסוּרָה בַּאֲכִילָה, מַה תַּלְמוּד לוֹמַר לֹא יֵאָכֵל אֶת בְּשָׂרוֹ. מַגִּיד לְךָ הַכָּתוּב, שֶׁאִם שְׁחָטוֹ לְאַחַר שֶׁנִּגְמַר דִּינוֹ, אָסוּר בַּאֲכִילָה. אֵין לִי אֶלָּא בַּאֲכִילָה, בַּהֲנָאָה מִנַּיִן, תַּלְמוּד לוֹמַר וּבַעַל הַשּׁוֹר נָקִי. מַאי מַשְׁמָע, שִׁמְעוֹן בֶּן זוֹמָא אוֹמֵר, כְּאָדָם שֶׁאוֹמֵר לַחֲבֵרוֹ, יָצָא פְּלוֹנִי נָקִי מִנְּכָסָיו וְאֵין לוֹ בָּהֶן הֲנָאָה שֶׁל כְּלוּם. וְאֵימָא, הֵיכָא דְשָׁחֲטֵיהּ לְאַחַר שֶׁנִּגְמַר דִּינוֹ שָׁרִי בַּאֲכִילָה, וְהַאי לֹא יֵאָכֵל הֵיכָא דְּסָקְלֵיהּ מִסְקָל דְּאָסוּר בַּהֲנָאָה כִּדְרַבִּי אַבָּהוּ אָמַר רַבִּי אֶלְעָזָר כָּל מָקוֹם שֶׁנֶּאֱמַר לֹא יֵאָכֵל לֹא תֹּאכַל לֹא תֹּאכְלוּ אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמַע עַד שֶׁיִּפְרֹט לְךָ הַכָּתוּב כְּדֶרֶךְ שֶׁפֵּרֵט בִּנְבֵלָה לַגֵּר בִּנְתִינָה וְלַנָּכְרִי בִּמְכִירָה. אָמְרֵי, הַנֵי מִילֵי הֵיכָא דְּנָפִיק אִסּוּר אֲכִילָה וְאִסּוּר הֲנָאָה מֵחַד קְרָא, אֲבָל הָכָא דְּאִסּוּר אֲכִילָה מִסָּקוֹל יִסָּקֵל נַפְקָא לֵיהּ, אִי סַלְקָא דַּעְתָּךְ הַאי לֹא יֵאָכֵל לְאִסּוּר הֲנָאָה הוּא נִכְתּוֹב רַחֲמָנָא לֹא יֵהָנֶה אִי נַמִי 'לֹא יֵאָכֵל', "אֶת בְּשָׂרוֹ" לָמָּה לִי, אַף עַל גַּב דַּעֲבַד כְּעֵין בָּשָׂר, דְּשַׁחֲטֵיהּ, אָסוּר.

אֲמַר רַב, הַמְּקַדֵּשׁ בְּפֶרֶשׁ שׁוֹר הַנִּסְקָל, מְקֻדֶּשֶׁת. בְּפֶרֶשׁ עֶגְלֵי עֲבֹדַת אֱלִילִים, אֵינָהּ מְקֻדֶּשֶׁת. אִי תֵימָא קְרָא, אִי תֵימָא סְבָרָא. עֶגְלֵי עֲבֹדַת אֱלִילִים נַיִיח לֵיהּ בְּנִיפְחֵיהּ, (גכי) [גַבֵּי] שׁוֹר הַנִּסְקָל לָא נִיחָא לֵיהּ בְּנִיפְחֵיהּ. אִי תֵּימָא קְרָא, הָכָא כְּתִיב  "וְלֹא יִדְבַּק בְּיָדְךָ מְאוּמָה מִן הַחֵרֶם". הָתָם כְּתִיב לֹא יֵאָכֵל אֶת בְּשָׂרוֹ, בְּשָׂרוֹ אָסוּר פִּרְשׁוֹ מֻתָּר.

לֹא יֵאָכֵל, אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמָע. וְאִצְטְרִיךְ בַּעַל הַשּׁוֹר נָקִי, סַלְקָא דַּעְתָּךְ אֲמִינָא, לֹא יֵאָכֵל אֶת בְּשָׂרוֹ כְּתִיב, בְּשָׂרוֹ אִין אֲבָל עוֹרוֹ לָא. וּלְהֲנָךְ תַּנָּאֵי דְּמָפְקִי לֵיהּ לְבַעַל הַשּׁוֹר לִדְרָשָׁה אַחֲרִינָא לַחֲצִי כֹּפֶר וְלִדְמֵי וְלָדוֹת, הֲנָאַת עוֹרוֹ מִנָּא לְהוּ. נַפְקָא לְהוּ מֵאֶת בְּשָׂרוֹ, אֶת הַטָּפֵל לִבְשָׂרוֹ. וְאִידָךְ, אֶת לָא דָרִישׁ, כִּדְתַּנְיָא שִׁמְעוֹן הָעַמְסוֹנִי וְאָמְרֵי לָהּ נְחֶמְיָה הָעַמְסוֹנִי הָיָה דּוֹרֵשׁ כָּל אֶתִין וְכוּ'.

תָּנוּ רַבָּנָן, וּבַעַל הַשּׁוֹר נָקִי, רַבִּי אֱלִיעֶזֶר אוֹמֵר, נָקִי מֵחֲצִי כֹּפֶר. אֲמַר לֵיהּ רַבִּי עֲקִיבָא, וַהֲלֹא הוּא עַצְמוֹ אֵינוֹ מִשְׁתַּלֵּם אֶלָּא מִגּוּפוֹ, הָבִיאֵהוּ לְבֵית דִּין וִישַׁלֵּם לְךָ. אָמַר לֵיהּ, עֲקִיבָא, כָּךְ אֲנִי בְּעֵינֶיךָ שֶׁדִּינִי בְּזֶה שֶׁחַיָּב מִיתָה, אֵין דִּינִי אֶלָּא כְּשֶׁהֵמִית הָאָדָם עַל פִּי עֵד אֶחָד אוֹ עַל פִּי הַבְּעָלִים, עַל פִּי בְּעָלִים, מוֹדֶה בִּקְנָס הוּא וּפָטוּר, קָסְבַר כּוּפְרָא כַּפָּרָה. תַּנְיָא אִידָךְ, אָמַר לֵיהּ רַבִּי אֱלִיעֶזֶר, עֲקִיבָא, כָּךְ אֲנִי בְּעֵינֶיךָ שֶׁדִּינִי בְּזֶה שֶׁחַיָּב מִיתָה, אֵין דִּינִי אֶלָּא בְּמִתְכַּוֵּן לַהֲרֹג אֶת הַבְּהֵמָה וְהָרַג אֶת הָאָדָם, לִנְפָלִים וְהָרַג אֶת בֶּן קְיָימָא, תַּנְיָא אִידָךְ, וּבַעַל הַשּׁוֹר נָקִי רַבִּי יוֹסֵי הַגְּלִילִי אוֹמֵר, נָקִי מִדְּמֵי וְלָדוֹת. אֲמַר לֵיהּ רַבִּי עֲקִיבָא, הֲרֵי הוּא אוֹמֵר (לעיל פסוק כב) "וְכִי יִנָּצוּ אֲנָשִׁים", אֲנָשִׁים וְלֹא שְׁוָרִים. שַׁפִּיר קָאָמַר רַבִּי עֲקִיבָא, אֲמַר רַב אַדָא בַּר אַהֲבָה, אִצְטְרִיךְ, סַלְקָא דַּעְתָּךְ אֲמִינָא, אֲנָשִׁים כִּי נִתְכַּוְּנוּ זֶה לְזֶה, אַף עַל גַּב דְּיֵשׁ אָסוֹן בָּאִשָּׁה יֵעָנְשׁוּ, הָא נִתְכַּוְּנוּ לָאִשָּׁה גּוּפָהּ, לֹא יֵעָנְשׁוּ, וְלָא שְׁוָרִים דַּאֲפִלּוּ נִתְכַּוְּנוּ לָאִשָּׁה נַמִי יֵעָנְשׁוּ, כְּתַב רַחֲמָנָא וּבַעַל הַשּׁוֹר נָקִי דִּפְטִירֵי. תַּנְיָא אִידָךְ, וּבַעַל הַשּׁוֹר נָקִי, רַבִּי עֲקִיבָא אוֹמֵר, נָקִי מִדְּמֵי עֶבֶד. וְנֵימָא רַבִּי עֲקִיבָא לְנַפְשֵׁיהּ, וַהֲלֹא הוּא עַצְמוֹ אֵין מִשְׁתַּלֵּם אֶלָּא מִגּוּפוֹ, הָבִיאֵהוּ לְבֵית דִּין וִישַׁלֵּם לְךָ. אָמַר רָבָא, אִצְטְרִיךְ, סַלְקָא דַּעְתָּךְ אֲמִינָא, הוֹאִיל וּמַחְמִיר אֲנִי בְּעֶבֶד יוֹתֵר מִבֶּן חוֹרִין, שֶׁבֶּן חוֹרִין יָפֶה סֶלַע נוֹתֵן סֶלַע וְעֶבֶד יָפֶה סֶלַע נוֹתֵן שְׁלֹשִׁים, מִשְׁתַּלֵּם נַמִי מִן הָעֲלִיָּה, כְּתַב רַחֲמָנָא וּבַעַל הַשּׁוֹר נָקִי דְּפָטוּר.

וְכִי יִגַּח שׁוֹר אֶת אִישׁ, אַף הַשּׁוֹר הָיָה בִּכְלָל שֶׁנֶּאֱמַר (וְהֵמִית אִישׁ אוֹ אִשָּׁה) (לעיל כא, יב) ["מַכֵּה אִישׁ וָמֵת"], וַהֲרֵי הַכָּתוּב מוֹצִיאוֹ מִכְּלָלוֹ לְהַחֲמִיר עָלָיו שֶׁיְּהֵא בִּסְקִילָה, לְכָךְ נֶאֱמַר פָּרָשָׁה זוֹ. וְכִי יִגַּח שׁוֹר, אֵין לִי אֶלָּא שׁוֹר, מִנַּיִן לַעֲשׂוֹת כָּל בְּהֵמָה כְּשׁוֹר, הֲרֵי אֲנִי דָן, נֶאֱמַר כָּאן שׁוֹר וְנֶאֱמַר לְהַלָּן "שׁוֹר", מַה שׁוֹר הָאָמוּר בְּסִינַי עָשָׂה דִין כָּל בְּהֵמָה כְּשׁוֹר, אַף שׁוֹר שֶׁנֶּאֱמַר כָּאן דִּין הוּא שֶׁנַּעֲשֶׂה אֶת הַבְּהֵמָה כְּשׁוֹר.

וּמִנַּיִן לַעֲשׂוֹת כָּל הַמִּיתוֹת כִּנְגִיחָה, הֲרֵי אֲנִי דָן, הוֹאִיל וּמוּעָד בִּסְקִילָה וְתַּם בִּסְקִילָה, אִם לָמַדְתָּ עַל מוּעָד שֶׁעָשָׂה בּוֹ כָּל הַמִּיתוֹת כִּנְגִיחָה אַף הַתַּם נַעֲשֶׂה בּוֹ כָּל הַמִּיתוֹת כִּנְגִיחָה. לֹא אִם אָמַרְתָּ בְּמוּעָד שֶׁהוּא מְשַׁלֵּם אֶת הַכֹּפֶר, תֹּאמַר בְּתַּם שֶׁאֵינוֹ מְשַׁלֵּם אֶת הַכֹּפֶר. תַּלְמוּד לוֹמַר אִישׁ אוֹ אִשָּׁה, שֶׁאֵין תַּלְמוּד לוֹמַר אֶלָּא לְהַקִּישׁ וְלָדוּן גְּזֵרָה שָׁוָה, מַה לְהַלָּן עָשָׂה בּוֹ כָּל הַמִּיתוֹת כִּנְגִיחָה אַף כַּאן דִּין הוּא שֶׁנַּעֲשֶׂה בָּהֶן כָּל הַמִּיתוֹת כִּנְגִיחָה.

וּמִנַּיִן לַעֲשׂוֹת קְטַנִּים כִּגְדוֹלִים, הֲרֵי אֲנִי דָן, הוֹאִיל וּמוּעָד בִּסְקִילָה וְתַּם בִּסְקִילָה, אִם לָמַדְתָּ עַל מוּעָד שֶׁעָשָׂה בּוֹ קְטַנִּים כִּגְדוֹלִים אַף תַּם נַעֲשֶׂה בּוֹ קְטַנִּים כִּגְדוֹלִים. לֹא, אִם אָמַרְתָּ בְּמוּעָד שֶׁכֵּן מְשַׁלֵּם אֶת הַכֹּפֶר וְכוּ', תַּלְמוּד לוֹמַר אוֹ בֵן יִגַּח, שֶׁאֵין תַּלְמוּד לוֹמַר, אֶלָּא מֻפְנֶה לְהַקִּישׁ לָדוּן גְּזֵרָה שָׁוָה, נֶאֱמַר כַּאן יִגַּח וְנֶאֱמַר לְהַלָּן יִגַּח מַה לְּהַלָּן עָשָׂה קְטַנִּים וְכוּ'. רַבִּי שִׁמְעוֹן בֶּן יוֹחַאי אוֹמֵר, לָמָּה נֶאֱמַר, עַד שֶׁלֹּא יֹאמַר יֵשׁ לִי בַּדִּין, מָה אִם בְּמָקוֹם שֶׁלֹּא עָשָׂה בּוֹ קְטַנִּים כִּגְדוֹלִים בְּהוֹרְגִין, עָשָׂה קְטַנִּים כִּגְדוֹלִים בְּנֶהֱרָגִין, וְכָאן שֶׁעָשָׂה קְטַנִּים כִּגְדוֹלִים בְּהוֹרְגִין אֵינוֹ דִין שֶׁנַּעֲשֶׂה קְטַנִּים כִּגְדוֹלִים בְּנֶהֱרָגִין. לֹא אִם אָמַרְתָּ לְהַלָּן, שֶׁעָשָׂה אֶת שֶׁאֵינוֹ מִתְכַּוֵּן כְּמִתְכַּוֵּן בִּנְזִיקִין לְפִיכָךְ עָשָׂה קְטַנִּים כִּגְדוֹלִים בְּנֶהֱרָגִין, תֹּאמַר כַּאן שֶׁלֹּא עָשָׂה אֶת [שֶׁאֵינוֹ מִתְכַּוֵּן כְּמִתְכַּוֵּן] בִּנְזִיקִין לְפִיכָךְ לֹא עָשָׂה בּוֹ קְטַנִּים כִּגְדוֹלִים בְּנֶהֱרָגִין, תַּלְמוּד לוֹמַר יִגַּח לִגְזֵרָה שָׁוָה וְכוּ'.

לֹא יֵאָכֵל אֶת בְּשָׂרוֹ, אֵין לִי אֶלָּא אִסּוּר אֲכִילָה. מִנַּיִן שֶׁהוּא אָסוּר בַּהֲנָאָה, אָמַרְתָּ קַל וָחֹמֶר, וּמָה אִם עֶגְלָה עֲרוּפָה שֶׁהִיא מְכַפֶּרֶת עַל שְׁפִיכוּת דָּמִים הֲרֵי הִיא אֲסוּרָה בַּהֲנָאָה, שׁוֹר הַנִּסְקָל שֶׁהוּא שׁוֹפֵךְ דָּמִים דִּין הוּא שֶׁיְּהֵא אָסוּר בַהֲנָאָה. אוֹ חִלּוּף הַדְּבָרִים, אִם שׁוֹר הַנִּסְקָל שֶׁהוּא שׁוֹפֵךְ דָּמִים הֲרֵי הוּא מֻתָּר בַּהֲנָאָה, עֶגְלָה עֲרוּפָה שֶׁהִיא מְכַפֶּרֶת עַל שְׁפִיכוּת דָּמִים אֵינוֹ דִין שֶׁתְּהֵא מֻתֶּרֶת בַּהֲנָאָה, תַּלְמוּד לוֹמַר  "וְעָרְפוּ שָׁם אֶת הָעֶגְלָה". דַּנְתִּי וְחִלַּפְתִּי וּבָטַל הַחִלּוּף, זָכִיתִי לָדוּן כְּבַתְּחִלָּה, וְכוּ'. רַבִּי יִצְחָק אוֹמֵר, אֵינוֹ צָרִיךְ, וּמָה אִם עֶגְלָה עֲרוּפָה שֶׁאֵינָהּ מְטַמְּאָה אֶת הָאָרֶץ וְלֹא מְסַלֶּקֶת אֶת הַשְּׁכִינָה הֲרֵי הִיא אֲסוּרָה בַּהֲנָאָה, שׁוֹר הַנִּסְקָל שֶׁהוּא מְטַמֵּא אֶת הָאָרֶץ וּמְסַלֵּק אֶת הַשְּׁכִינָה דִּין הוּא שֶׁיְּהֵא אָסוּר בַּהֲנָאָה. רַבִּי אוֹמֵר, וּמָה אִם פָּרִים הַנִּשְׂרָפִין שֶׁאֵין בָּאִין אֶלָּא לְכַפָּרָה לָעוֹלָם אֲסוּרִין בַּהֲנָאָה, שׁוֹר הַנִּסְקָל שֶׁאֵינוֹ בָּא לְכַפֵּר לָעוֹלָם דִּין הוּא שֶׁיְּהֵא אָסוּר בַּהֲנָאָה.

אֵין לִי אֶלָּא בְּשָׂרוֹ, עוֹרוֹ מִנַּיִן, הָיָה רַבִּי יִשְׁמָעֵאל אוֹמֵר, אָמַרְתָּ קַל וָחֹמֶר, וּמָה אִם חַטָּאת שֶׁבְּשָׂרָה מֻתָּר בִּשְׁחִיטָתָהּ עוֹרָהּ אָסוּר בְּמִיתָתָהּ, שׁוֹר הַנִּסְקָל שֶׁבְּשָׂרוֹ אָסוּר בִּשְׁחִיטָתוֹ דִּין הוּא שֶׁיְּהֵא עוֹרוֹ אָסוּר בִּשְׁחִיטָתוֹ, נְבֵלָה תוֹכִיחַ שֶׁעוֹרָהּ מֻתָּר בְּמִיתָתָהּ, הִיא תוֹכִיחַ עַל שׁוֹר הַנִּסְקָל שֶׁאַף עַל פִּי שֶׁבְּשָׂרוֹ אָסוּר בִּשְׁחִיטָה דִּין הוּא שֶׁיְּהֵא עוֹרוֹ מֻתָּר בְּמִיתָתוֹ. אָמַר אֶחָד מִתַּלְמִידֵי רַבִּי יִשְׁמָעֵאל, לֹא אִם אָמַרְתָּ בִּנְבֵלָה שֶׁהִיא מֻתֶּרֶת בַּהֲנָאָה לְפִיכָךְ עוֹרָהּ מֻתֶּרֶת בְּמִיתָה, תֹּאמַר בְּשׁוֹר הַנִּסְקָל שֶׁהוּא אָסוּר בַּהֲנָאָה לְפִיכָךְ יְהֵא עוֹרוֹ אָסוּר (בַּהֲנָאָה) [בְּמִיתָתוֹ]. לֹא יֵאָכֵל אֶת בְּשָׂרוֹ, לָמָּה נֶאֱמַר, לְהָבִיא דָּמוֹ וְחֶלְבּוֹ וְעוֹרוֹ. וּבַעַל הַשּׁוֹר נָקִי, רַבִּי יְהוּדָה בֶּן בְּתֵירָה אוֹמֵר, נָקִי בִּידֵי שָׁמַיִם. שֶׁהָיָה בְּדִין, הוֹאִיל וּמוּעָד בִּסְקִילָה וְתַם בִּסְקִילָה, אִם לָמַדְתָּ עַל מוּעָד אַף עַל פִּי שֶׁיָּצְאוּ בְּעָלָיו מִידֵי בֵּית דִּין שֶׁל בָּשָׂר וָדָם לֹא יָצְאוּ בְּעָלִים מִידֵי בֵּית דִּין שֶׁל שָׁמַיִם, אַף הַתַּם כֵּן. תַּלְמוּד לוֹמַר וּבַעַל הַשּׁוֹר נָקִי, נָקִי מִידֵי שָׁמַיִם. רַבִּי שִׁמְעוֹן בֶּן עַזַּאי אוֹמֵר, נָקִי מֵחֲצִי נֵזֶק, שֶׁהָיָה בְּדִין, הוֹאִיל וְשׁוֹר שֶׁהֵמִית אֶת הַשּׁוֹר בְּתַשְׁלוּמִין וְשׁוֹר שֶׁהֵמִית אֶת הָאָדָם בְּתַשְׁלוּמִין, מַה לְּהַלָּן מוּעָד מְשַׁלֵּם נֵזֶק שָׁלֵם וְתַם מְשַׁלֵּם חֲצִי נֵזֶק אַף כָּאן מְשַׁלֵּם חֲצִי נֵזֶק, תַּלְמוּד לוֹמַר וּבַעַל הַשּׁוֹר נָקִי. רַבָּן גַּמְלִיאֵל אוֹמֵר, נָקִי מִדְּמֵי עֶבֶד, רַבִּי עֲקִיבָא אוֹמֵר, נָקִי מִדְּמֵי וְלָדוֹת וְכוּ'.

{pפסוק כט-לp}  וְאִם שׁוֹר נַגָּח הוּא מִתְּמֹל שִׁלְשֹׁם, אֵיזֶהוּ מוּעָד, כָּל שֶׁהֵעִידוּ בּוֹ שְׁלֹשָׁה יָמִים. וְתָם, שֶׁחָזַר בּוֹ שְׁלֹשָׁה יָמִים, דִּבְרֵי רַבִּי יְהוּדָה. רַבִּי מֵאִיר אוֹמֵר, וּמוּעָד שֶׁהֵעִידוּ בּוֹ שְׁלֹשָׁה (יָמִים) [פְעָמִים]. וְתָם, שֶׁיְּהוּ הַתִּינוֹקוֹת מְמַשְׁמְשִׁין בּוֹ וְאֵינוֹ נוֹגֵחַ. מַאי טַעְמָא דְרַבִּי יְהוּדָה, אֲמַר אַבַּיֵּי, תְּמֹל חָד, מִתְּמֹל תְּרֵי, שִׁלְשֹׁם תְּלָתָא, וְלֹא יִשְׁמְרֶנּוּ בְּעָלָיו אֲתָא לִנְגִיחָה רְבִיעִית. רָבָא אָמַר, תְּמֹל וּמִתְּמֹל חָד הוּא. וְהָכִי קָאָמַר, אִם מִתְּמֹל שִׁלְשֹׁם הוּא וְלֹא יִשְׁמְרֶנּוּ הָאִידְנָא, חַיָּב. וְרַבִּי מֵאִיר, מַאי טַעְמָא, דְּתַנְיָא אָמַר רַבִּי מֵאִיר, קַל וָחֹמֶר, אִם רִחֵק נְגִיחוֹתָיו חַיָּב, קֵרֵב נְגִיחוֹתָיו לֹא כָּל שֶׁכֵּן. אֲמַר לֵיהּ רָבָא, (רְאִיָּה) [זִיבָה] תוֹכִיחַ, רִחֲקָה רְאִיּוֹתֶיהָ טְמֵאָה קֵרְבָה רְאִיּוֹתֶיהָ טְהוֹרָה. אֲמַר לֵיהּ, הֲרֵי הוּא אוֹמֵר (ויקרא טו, ג) "וְזֹאת תִּהְיֶה טֻמְאָתוֹ בְּזוֹבוֹ", גְּזֵרַת הַכָּתוּב הִיא וְלֹא יָלְפִינָן מִינָּהּ. אָמַר רַב נַחְמָן אֲמַר רַב אַדָא בַּר אֲהָבָה, הֲלָכָה כְּרַבִּי יְהוּדָה שֶׁהֲרֵי רַבִּי יוֹסֵי מוֹדֶה לוֹ, וְרַבִּי יוֹסֵי נִמּוּקוֹ עִמּוֹ. דְּתַנְיָא, אֵיזֶהוּ מוּעָד, כָּל שֶׁהֵעִידוּ בּוֹ שְׁלֹשָׁה יָמִים. תָּם, שֶׁיְּהוּ הַתִּינוֹקוֹת מְמַשְׁמְשִׁין בּוֹ וְאֵינוֹ נוֹגֵחַ (כְּרַבִּי) [דִּבְרֵי רַבִּי] יוֹסֵי. רַבִּי שִׁמְעוֹן אוֹמֵר, מוּעָד שֶׁהֵעִידוּ בּוֹ שְׁלֹשָׁה פְעָמִים, וְלֹא אָמְרוּ שְׁלֹשָׁה יָמִים אֶלָּא לְעִנְיַן חֲזָרָה בִּלְבַד.

וְאִם שׁוֹר נַגָּח הוּא, בָּא הַכָּתוּב לַחֲלֹק בֵּין שׁוֹר תָּם לְמוּעָד. חֲמִשָּׁה דְּבָרִים בֵּין שׁוֹר תָּם לְמוּעָד, מוּעָד צָרִיךְ עֵדִים, וְתָם אֵינוֹ צָרִיךְ עֵדִים. מוּעָד מְשַׁלֵּם אֶת הַכֹּפֶר, וְתָם פָּטוּר מִן הַכֹּפֶר. מוּעָד מְשַׁלֵּם שְׁלֹשִׁים שְׁקָלִים, וְתָם אֵינוֹ מְשַׁלֵּם שְׁלֹשִׁים שְׁקָלִים. מוּעָד מְשַׁלֵּם נֵזֶק שָׁלֵם, וְתָם מְשַׁלֵּם חֲצִי נֵזֶק. מוּעָד מְשַׁלֵּם מִן הָעֲלִיָּה, וְתָם מְשַׁלֵּם מִגּוּפוֹ. [מִתְּמֹל שִׁלְשֹׁם] וְהוּעַד בִּבְעָלָיו, מַגִּיד שֶׁאֵינוֹ חַיָּב עַד שֶׁהִתְרוּ בּוֹ שְׁלֹשָׁה יָמִים.

{rרמז שמr}  וְהוּעַד בִּבְעָלָיו, אָמְרָה תּוֹרָה, יָבוֹא בַּעַל הַשּׁוֹר וְיַעֲמוֹד עַל שׁוֹרוֹ. עַבְדֵיה דְיַנַּאי מַלְכָּא קְטַל נַפְשָׁא. אֲמַר לְהוּ שִׁמְעוֹן בֶּן שֶׁטַח, תְּנוּ עֵינֵיכֶם בּוֹ וּנְדוּנֵנוּ. שְׁלַח לֵיהּ, עַבְדָּךְ קְטַל נַפְשָׁא. שָׁדְרֵיהּ לָהֶן. שָׁלְחוּ לֵיהּ, תָּא אַתְּ נַמִי לְהָכָא, וְהוּעַד בִּבְעָלָיו אָמְרָה תּוֹרָה, יָבוֹא בַּעַל הַשּׁוֹר וְיַעֲמֹד עַל שׁוֹרוֹ. אֲתָא וְיָתִיב. אֲמַר לֵיהּ שִׁמְעוֹן בֶּן שֶׁטַח, יַנַּאי הַמֶּלֶךְ, עֲמֹד עַל רַגְלֶיךָ וְיָעִידוּ בְּךָ, וְלֹא לְפָנֵינוּ אַתָּה עוֹמֵד אֶלָּא לִפְנֵי מִי שֶׁאָמַר וְהָיָה הָעוֹלָם, שֶׁנֶּאֱמַר  "וְעָמְדוּ שְׁנֵי הָאֲנָשִׁים אֲשֶׁר לָהֶם הָרִיב לִפְנֵי ה'". אֲמַר לֵיהּ, לֹא כְּשֶׁתֹּאמַר אַתָּה, אֶלָּא כְּשֶׁיֹּאמְרוּ חֲבֵרֶיךָ. נִפְנָה לִימִינוֹ, כָּבְשׁוּ פְּנֵיהֶם בַּקַּרְקַע. לִשְׂמֹאלוֹ, כָּבְשׁוּ פְּנֵיהֶם בַּקַּרְקַע. אָמַר לָהֶם, בַּעֲלֵי מַחֲשָׁבוֹת אַתֶּם, יָבוֹא בַּעַל מַחֲשָׁבוֹת וְיִפָּרַע מִכֶּם. בָּא גַּבְרִיאֵל וַחֲבָטָן בַּקַּרְקַע. בְּאוֹתָהּ שָׁעָה אָמְרוּ, מֶלֶךְ לֹא דָן וְלֹא דָנִין אוֹתוֹ, לֹא מֵעִיד וְלֹא מְעִידִין אוֹתוֹ.

וְלֹא יִשְׁמְרֶנּוּ בְּעָלָיו, קְשָׁרוֹ בְּעָלָיו בְּמוֹסֵרָה וְנָעַל בְּפָנָיו (שֶׁלֹּא) כָּרָאוּי וְיָצָא וְהִזִּיק, אֶחָד תָּם וְאֶחָד מוּעָד, חַיָּב, דִּבְרֵי רַבִּי מֵאִיר. רַבִּי יְהוּדָה אוֹמֵר, תָּם חַיָּב וּמוּעָד פָּטוּר שֶׁנֶּאֱמַר וְלֹא יִשְׁמְרֶנּוּ בְּעָלָיו וְשִׁמּוּר הוּא זֶה. רַבִּי אֶלְעָזָר אוֹמֵר, אֵין לוֹ שְׁמִירָה אֶלָּא סַכִּין. מַאי טַעְמָא דְּרַבִּי מֵאִיר, קָסְבַר סְתָם שְׁוָרִים לָאו בְּחֶזְקַת שִׁמּוּר קָיְימֵי, וְאָמַר רַחֲמָנָא תָּם חַיָּב, דְּלֵיעֲבִיד לֵיהּ שְׁמִירָה פְּחוּתָה, הֲדַר אֲמַר רַחֲמָנָא וְלֹא יִשְׁמְרֶנּוּ גַּבֵּי מוּעָד, דְּנֵעֲבִיד לֵיהּ שְׁמִירָה מְעֻלָּה, וְיָלִיף נְגִיחָה לְתָם נְגִיחָה לְמוּעָד. וְרַבִּי יְהוּדָה סְבַר, סְתָם שְׁוָרִים בְּחֶזְקַת שִׁמּוּר קָיְימֵי, אֲמַר רַחֲמָנָא תָּם מְשַׁלֵּם, דְּנֵעֲבִיד לֵיהּ שְׁמִירָה מְעֻלָּה, [הֲדַר אָמַר רַחֲמָנָא וְכוּ'], הֲוֵי רִבּוּי אַחַר רִבּוּי וְאֵין רִבּוּי אַחַר רִבּוּי אֶלָּא לְמָעֵט, מִיעֲטֵיהּ רַחֲמָנָא לִשְׁמִירָה מְעֻלָּה. וְכִי תֵימָא, נְגִיחָה לְתָם נְגִיחָה לְמוּעָד, הָא מִעֵט רַחֲמָנָא וְלֹא יִשְׁמְרֶנּוּ לְזֶה וְלֹא לְאַחֵר. וְהָא מִבַּעְיָא לֵיהּ לְלָאו, אִם כֵּן נִכְתּוֹב רַחֲמָנָא וְלֹא יִשְׁמֹר, מַאי וְלֹא יִשְׁמְרֶנּוּ, לְזֶה וְלֹא לְאַחֵר. תַּנְיָא, רַבִּי אוֹמֵר, אֶחָד תָּם וְאֶחָד מוּעָד שֶׁשָּׁמְרוּ שְׁמִירָה פְּחוּתָה, פָּטוּר. מַאי טַעְמָא, סְבַר לָהּ כְּרַבִּי יְהוּדָה, דַּאֲמַר מוּעָד בִּשְׁמִירָה פְּחוּתָה סַגִּי לֵיהּ, יָלִיף נְגִיחָה לְתַם וּנְגִיחָה לְמוּעָד.

רַבִּי אֶלְעָזָר אוֹמֵר, אֵין לוֹ שְׁמִירָה אֶלָּא סַכִּין. כִּדְתַּנְיָא, רַבִּי נָתָן אוֹמֵר, מִנַּיִן שֶׁלֹּא יְגַדֵּל אָדָם כֶּלֶב רַע בְּתוֹךְ בֵּיתוֹ, וְאַל יַעֲמִיד סֻלָּם רָעוּעַ בְּתוֹךְ בֵּיתוֹ. שֶׁנֶּאֱמַר (דברים כב, ח) "וְלֹא תָשִׂים דָּמִים בְּבֵיתֶךָ".

וְלֹא יִשְׁמְרֶנּוּ, לְהָבִיא שׁוֹמֵר חִנָּם. וְלֹא יִשְׁמְרֶנּוּ, כָּרָאוּי לוֹ. מִכָּאן אָמְרוּ, שְׁמָרוֹ כָּרָאוּי פָּטוּר, שֶׁלֹּא כָּרָאוּי חַיָּב.

וְהֵמִית אִישׁ אוֹ אִשָּׁה, הִשְׁוָה הַכָּתוּב אִשָּׁה לְאִיש .

אָמַר רַבִּי עֲקִיבָא, וְכִי מַה בָּא זֶה (לְלַמְּדוֹ) [לְלַמְדֵנוּ], אִם לְחַיֵּב עַל הָאִשָּׁה כָּאִישׁ, הֲרֵי כְּבַר נֶאֱמַר (לעיל פסוק כח) וְכִי יִגַּח שׁוֹר אֶת אִישׁ אוֹ אֶת אִשָּׁה, אֶלָּא לְהַקִּישׁ אִשָּׁה לְאִישׁ, מָה אִישׁ נְזָקָיו לְיוֹרְשָׁיו, אַף אִשָּׁה נְזָקֶיהָ לְיוֹרְשֶׁיהָ. וְסְבַר רַבִּי עֲקִיבָא לֹא יָרִית לָהּ בַּעַל, וְהָא תַנְיָא, (במדבר כז, יא) "וְיָרַשׁ אֹתָהּ", מִכָּאן שֶׁהַבַּעַל יוֹרֵשׁ אֶת אִשְׁתּוֹ, דִּבְרֵי רַבִּי עֲקִיבָא. אָמַר רֵישׁ לָקִישׁ, לָא אֲמַר רַבִּי עֲקִיבָא אֶלָּא בְּכֹפֶר, הוֹאִיל וְאֵינוֹ מִשְׁתַּלֵּם אֶלָּא לְאַחַר מִיתָה, דַּהֲוָה לֵיהּ רָאוּי וְאֵין הַבַּעַל נוֹטֵל בָּרָאוּי כְּבַמֻּחְזָק. מַאי טַעְמָא דַּאֲמַר קְרָא הַשּׁוֹר יִסָּקֵל וְגַם בְּעָלָיו יוּמָת. אִם כֹּפֶר יוּשַׁת עָלָיו. וּבִנְזָקִין לֹא אֲמַר רַבִּי עֲקִיבָא נְזָקֶיהָ לְיוֹרְשֶׁיהָ, וְהָתָנְיָא, הִכָּה אֶת הָאִשָּׁה וְיָצְאוּ יְלָדֶיהָ נוֹתֵן נֵזֶק וְצַעַר לָאִשָּׁה וּדְמֵי וְלָדוֹת לַבַּעַל, וְאִם אֵין בַּעַל נוֹתֵן לְיוֹרְשָׁיו, אֵין הָאִשָּׁה נוֹתֵן לְיוֹרְשֶׁיהָ, הָיְתָה שִׁפְחָה וְנִשְׁתַּחְרְרָה אוֹ גִיֹּרֶת, זָכָה. אָמַר רַבָּה, בִּגְרוּשָׁה וְכֵן אֲמַר רַב נַחְמָן, בִּגְרוּשָׁה. אָמְרֵי, גְּרוּשָׁה נַמִי תִפְלוּג בִּדְמֵי וְלָדוֹת, אֲמַר רַב פָּפָּא, הַתּוֹרָה זִכְּתָה דְּמֵי וְלָדוֹת לַבַּעַל, אֲפִלּוּ בָּא עָלֶיהָ בִּזְנוּת. מַאי טַעְמָא, דִּכְתִיב (לעיל פסוק כב) "כַּאֲשֶׁר יָשִׁית עָלָיו בַּעַל הָאִשָּׁה".

הַשּׁוֹר יִסָּקֵל וְגַם בְּעָלָיו יוּמָת, תָּנוּ רַבָּנָן, שׁוֹר שֶׁהֵמִית, עַד שֶׁלֹּא נִגְמַר דִּינוֹ הֶחֱזִירוֹ שׁוֹמֵר לִבְעָלָיו מֻחְזָר, מִשֶּׁנִּגְמַר דִּינוֹ הֶחֱזִירוֹ אֵינוֹ מֻחְזָר. רַבָּנָן סָבְרֵי, אֵין גּוֹמְרִין דִּינוֹ שֶׁלֹּא בְּפָנָיו, דַּאֲמַר לֵיהּ אִי (אַהֲדָרְתִּי נִהֲלֵיה) [אַהֲדַרְתֵּי' נִיהֲלִי] הֲוָה מַעֲרַקְנָא לֵיהּ לְאַגְמָא, וְהַשְׁתָּא אַתְפִּיסְתֵּיהּ לְתוֹרָאֵי בִּידָא דְלָא מָצִינָא לְאִשְׁתָּעוּיֵי דִינָא בַּהֲדֵיהּ. וְרַבִּי יַעֲקֹב סְבַר, גּוֹמְרִין דִּינוֹ טַעְמָא דְּרַבָּנָן, הַשּׁוֹר יִסָּקֵל וְגַם בְּעָלָיו יוּמָת, כְּמִיתַת הַבְּעָלִים כָּךְ מִיתַת הַשּׁוֹר, מַה בְּעָלִים בִּפְנֵיהֶם אַף שׁוֹר בְּפָנָיו. וְרַבִּי יַעֲקֹב סְבַר, בִּשְׁלָמָא בְּעָלִים בְּנֵי טְעָנָתָא נִינְהוּ, אֶלָּא שׁוֹר בַּר טְעָנָה הוּא.

נִתְכַּוֵּן לַהֲרֹג אֶת הַבְּהֵמָה וְהָרַג אֶת הָאָדָם, פָּטוּר. הָא נִתְכַּוֵּן לַהֲרֹג אֶת זֶה וְהָרַג אֶת זֶה, חַיָּב. מַתְנִיתִין דְּלָא כְרַבִּי שִׁמְעוֹן, דְּתַנְיָא, רַבִּי שִׁמְעוֹן אוֹמֵר, אֲפִלּוּ נִתְכַּוֵּן לַהֲרֹג אֶת זֶה וְהָרַג אֶת זֶה, פָּטוּר. מַאי טַעְמָא דְּרַבִּי שִׁמְעוֹן, דִּכְתִיב הַשּׁוֹר יִסָּקֵל וְגַם בְּעָלָיו יוּמָת, כְּמִיתַת הַבְּעָלִים כָּךְ מִיתַת הַשּׁוֹר, מַה בְּעָלִים עַד דְּמִתְכַּוֵין לֵיהּ, אַף שׁוֹר נַמִי אֲמַר קְרָא  "וְאָרַב לוֹ" עַד שֶׁיִּתְכַּוֵּן לֵיהּ.

הַשּׁוֹר יִסָּקֵל, וְכֵן בְּהֵמָה וְחַיָּה וָעוֹף כַּיּוֹצֵא בּוֹ. דְּגְמַר שׁוֹר שׁוֹר מִשַּׁבָּת, וּכְבָר הֵעִידוּ עַל תַּרְנְגֹל שֶׁנִּסְקַל בִּירוּשָׁלַיִם, שֶׁהָרַג אֶת הַנֶּפֶשׁ.

שׁוֹר הַנִּסְקָל בְּעֶשְׂרִים וּשְׁלֹשָׁה, שֶׁנֶּאֱמַר הַשּׁוֹר יִסָּקֵל וְגַם בְּעָלָיו יוּמָת, כְּמִיתַת הַבְּעָלִים כָּךְ מִיתַת הַשּׁוֹר. אֲמַר לֵיהּ אַבַּיֵּי, מִמַּאי דְּוְגַם בְּעָלָיו יוּמָת לִכְמִיתַת בְּעָלִים הוּא דְּאֲתָא, אֵימָא מִיתָה מַמָּשׁ, אִם כֵּן לִכְתּוֹב וְגַם בְּעָלָיו וְלִשְׁתֹּק. אִי כְתִיב הָכִי, הֲוָה אֲמִינָא בִּסְקִילָה, בִּסְקִילָה לָא סַלְקָא דַּעְתָּךְ, קָטַל אִיהוּ בְּסַיִף מָמוֹנוֹ בִּסְקִילָה. וְדִלְמָא הָא דְכְתַב רַחֲמָנָא יוּמָת לְאֲקוּלֵי עֲלֵיהּ, לַאֲפוּקֵי מִסַּיִף לְחֶנֶק, הָנִיחָא לְמַאן דַּאֲמַר חֶנֶק חָמוּר, אֶלָּא לְמַאן דַּאֲמַר חֶנֶק קַל מַאי אִיכָּא לְמֵימַר. לָא סָלְקָא דַּעְתָּךְ, דִּכְתִיב אִם כֹּפֶר יוּשַׁת עָלָיו, אִי סָלְקָא דַּעְתָּךְ בַּר קְטָלָא הוּא הָא כְתִיב (במדבר לה, לא) "וְלֹא תִקְחוּ כֹפֶר לְנֶפֶשׁ רֹצֵחַ". אַדְרַבָּה, מִשּׁוּם הִיא גּוּפָא, קְטַל אִיהוּ לָא תִיסְגֵּי לֵיהּ בְּמָמוֹנָא אֶלָּא בִּקְטָלָא, קְטַל שׁוֹרוֹ לִפְרֹק נַפְשֵׁיהּ בְּמָמוֹנָא, אֶלָּא אֲמַר חִזְקִיָּה, אֲמַר קְרָא "מוֹת יוּמַת הָרוֹצֵחַ", עַל רְצִיחָתוֹ אַתָּה הוֹרְגוֹ וְאִי אַתָּה הוֹרְגוֹ עַל רְצִיחַת שׁוֹרוֹ.

אֲמַר רָבָא, שׁוֹר טְרֵפָה שֶׁהָרַג, חַיָּב. שׁוֹר שֶׁל אָדָם טְרֵפָה שֶׁהָרַג, פָּטוּר, דַּאֲמַר קְרָא הַשּׁוֹר יִסָּקֵל וְגַם בְּעָלָיו יוּמָת, כָּל הֵיכָא דִקְרִי בֵיהּ וְגַם בְּעָלָיו יוּמָת קְרִי בֵיהּ הַשּׁוֹר יִסָּקֵל וְכוּ'. רַב אַשִׁי אֲמַר, אֲפִלּוּ שׁוֹר טְרֵפָה שֶׁהָרַג, נַמִי פָּטוּר. כֵּיוָן דְּאִלּוּ בְעָלִים הֲווּ פְטִירֵי, שׁוֹר נַמִי כִּי הָרַג פָּטוּר.

הַשּׁוֹר יִסָּקֵל, לָמָּה נֶאֱמַר, עַד שֶׁלֹּא יֹאמַר יֵשׁ לִי בַּדִּין, וּמָה אִם הַתָּם בִּסְקִילָה, מוּעָד לֹא יְהֵא בִּסְקִילָה, לֹא, אִם אָמַרְתָּ בְּתָם שֶׁאֵינוֹ מְשַׁלֵּם אֶת הַכֹּפֶר לְפִיכָךְ הוּא בִּסְקִילָה, תֹּאמַר בְּמוּעָד שֶׁהוּא מְשַׁלֵּם אֶת הַכֹּפֶר לְפִיכָךְ לֹא יְהֵא בִּסְקִילָה, תַּלְמוּד לוֹמַר הַשּׁוֹר יִסָּקֵל. דָּבָר אַחֵר, הָיָה בַּכְּלָל, וְיָצָא לִדּוֹן בַּדָּבָר הֶחָדָשׁ, וְהֶחֱזִירוֹ לִכְלָלוֹ.

וְגַם בְּעָלָיו יוּמָת, בִּידֵי שָׁמַיִם. אוֹ אֵינוֹ אֶלָּא בִּידֵי אָדָם, כְּשֶׁהוּא אוֹמֵר אִם כֹּפֶר וְגוֹ', הֲוֵי נוֹתְנִין פִּדְיוֹן לַמּוּמָתִין בִּידֵי שָׁמָיִם. אוֹ אֵינוֹ אֶלָּא לַמּוּמָתִין בִּידֵי אָדָם, כְּשֶׁהוּא אוֹמֵר  "וְלֹא תִקְחוּ כֹפֶר לְנֶפֶשׁ רֹצֵחַ", הָא אֵין נוֹתְנִין פִּדְיוֹן לַמּוּמָתִין בִּידֵי אָדָם.

אִם כֹּפֶר יוּשַׁת עָלָיו, וִיהֵא אָדָם חַיָּב בְּכֹפֶר מִקַּל וָחֹמֶר, וּמַה שּׁוֹר שֶׁאֵינוֹ חַיָּב בְּאַרְבָּעָה דְבָרִים חַיָּב בְּכֹפֶר, אָדָם שֶׁחַיָּב בְּאַרְבָּעָה דְבָרִים אֵינוֹ דִין שֶׁחַיָּב בְּכֹפֶר. אֲמַר קְרָא אִם כֹּפֶר יוּשַׁת עָלָיו, 'עָלָיו' וְלֹא עַל אָדָם.

תָּנוּ רַבָּנָן, וְנָתַן פִּדְיֹן נַפְשׁוֹ דְּמֵי נִיזַק. רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה אוֹמֵר, דְּמֵי מַזִּיק. לֵימָא בְּהָא קָמִיפְלְגֵי, דְּרַבָּנָן סָבְרֵי כּוּפְרָא מָמוֹנָא, וְרַבִּי יִשְׁמָעֵאל סְבַר כּוּפְרָא כַּפָּרָה. אֲמַר רַב פָּפָּא, לָא, דְּכוּלֵי עָלְמָא כּוּפְרָא כַּפָּרָה, וּבְהָא קָמִיפְלְגֵי, רַבָּנָן סָבְרֵי בִּדְנִיזַק שַׁיְימִינָן. מַאי טַעְמָא דְרַבָּנָן, נֶאֱמַר הֲשָׁתָה לְמַעְלָה וְנֶאֱמַר הֲשָׁתָה לְמַטָּה, מַה לְּהַלָּן בַּנִּיזַק אַף כָּאן בַּנִּיזַק. וְרַבִּי יִשְׁמָעֵאל סְבַר, וְנָתַן פִּדְיֹן נַפְשׁוֹ כְּתִיב. וְרַבָּנָן, אִין, פִּדְיֹן נַפְשׁוֹ כְּתִיב, מִיהוּ כִּי שַׁיְימִינָן בִּדְנִיזַק שַׁיְימִינָן.

{rרמז שמאr}  רַבִּי עֲקִיבָא אוֹמֵר, פִּדְיֹן נַפְשׁוֹ שֶׁל מוּמָת. וְכֵן מָצִינוּ, שֶׁאֵין נוֹתְנִין פִּדְיוֹן לַמּוּמָתִין בִּידֵי אָדָם, בְּכָל מָקוֹם שֶׁהֵן חַיָּיבִין מִיתַת בֵּית דִּין אֵין לָהֶן פִּדְיוֹן שֶׁנֶּאֱמַר (ויקרא כז, כט) "כָּל חֵרֶם אֲשֵׁר יָחֳרַם". רַבִּי יִשְׁמָעֵאל אוֹמֵר, בּוֹא וּרְאֵה שֶׁרַחֲמָיו שֶׁל הַקָּדוֹשׁ בָּרוּךְ הוּא עַל בָּשָׂר וָדָם, שֶׁאָדָם קוֹנֶה אֶת עַצְמוֹ בְּמָמוֹן מִידֵי שָׁמַיִם, שֶׁנֶּאֱמַר (להלן ל, יב) "כִּי תִשָׂא אֶת רֹאשׁ" וְגוֹ',  "כֹּפֶר נֶפֶשׁ", וְאוֹמֵר (מ"ב יב, ה) "אִישׁ כֶּסֶף נַפְשׁוֹת עֶרְכּוֹ", וְאוֹמֵר (דניאל ד, כד) "לָהֵן מַלְכָּא מִלְכִּי יִשְׁפַּר עֲלָךְ" וְגוֹ', וְאוֹמֵר (איוב לג, כג) "אִם יֵשׁ עָלָיו מַלְאָךְ" וְגוֹ', וְאוֹמֵר  "וַיְחֻנֶּנּוּ וַיֹּאמֶר פְּדָעֵהוּ" וְגוֹ'.

נִמְצִינוּ לְמֵדִין, קָדָשִׁים יֵשׁ לָהֶן פִּדָּיוֹן, קָדָשִׁים אֵין לָהֶן פִּדָּיוֹן. אֲסוּרִין בַּאֲכִילָה, יֵשׁ לָהֶן פִּדָּיוֹן. אֲסוּרִין בַּאֲכִילָה, אֵין לָהֶן פִּדָּיוֹן. אֲסוּרִין בַּהֲנָאָה, יֵשׁ לָהֶן פִּדָּיוֹן. אֲסוּרִין בַּהֲנָאָה, אֵין לָהֶן פִּדָּיוֹן. שָׂדוֹת וּכְרָמִים, יֵשׁ לָהֶן פִּדָּיוֹן. שָׂדוֹת וּכְרָמִים, אֵין לָהֶן פִּדָּיוֹן. עֲבָדִין וּשְׁפָחוֹת, יֵשׁ לָהֶן פִּדָּיוֹן. עֲבָדִים וּשְׁפָחוֹת, אֵין לָהֶן פִּדָּיוֹן. חַיָּבֵי מִיתוֹת בֵּית דִּין, יֵשׁ לָהֶן פִּדָּיוֹן. חַיָּבֵי מִיתוֹת בֵּית דִּין, אֵין לָהֶן פִּדָּיוֹן. אַף לֶעָתִיד לָבֹא יֵשׁ לָהֶן פִּדָּיוֹן. תַּלְמוּד לוֹמַר (תהלים מט, ח ט) "אָח לֹא פָדֹה יִפְדֶּה אִישׁ וְיֵקַר פִּדְיוֹן נַפְשָׁם" וְגוֹ'. חֲבִיבִין יִשְׂרָאֵל, שֶׁנָּתַן הַקָּדוֹשׁ בָּרוּךְ הוּא הַמִּצְרִיִּים כִּפְרָס תַּחַת נַפְשׁוֹתֵיהֶן שֶׁנֶּאֱמַר  "נָתַתִּי כָפְרְךָ מִצְרַיִם", מִפְּנֵי מָה, (שם, ד) "מֵאֲשֶׁר יָקַרְתָּ בְעֵינַי" וְגוֹ'.

{pפסוק לאp}  אוֹ בֵן יִגָּח אוֹ בַת יִגָּח וְגוֹ', לָמָּה נֶאֱמַר, לְפִי שֶׁנֶּאֱמַר (לעיל פסוק כט) וְהֵמִית אִישׁ אוֹ אִשָּׁה, אֵין לִי אֶלָּא גְּדוֹלִים, קְטַנִּים מִנָּיִן, תַּלְמוּד לוֹמַר אוֹ בֵן יִגַּח אוֹ בַת יִגָּח. אֵין לִי אֶלָּא בֵן אוֹ בַת גָּמוּר, טוּמְטוּם וְאַנְדְּרוֹגִינוֹס, מִנָּיִן, תַּלְמוּד לוֹמַר אוֹ בֵן יִגָּח וְגוֹ'. אֵין לִי אֶלָּא בְּנוֹ וּבִתּוֹ שֶׁל אַחֵר, בְּנוֹ וּבִתּוֹ שֶׁל עַצְמוֹ, מִנָּיִן, תַּלְמוּד לוֹמַר כַּמִּשְׁפָּט הַזֶּה יֵעָשֶׂה לּוֹ. אֵין לִי אֶלָּא יִשְׂרָאֵל, גֵּרִים מִנָּיִן, תַּלְמוּד לוֹמַר כַּמִּשְׁפָּט הַזֶּה יֵעָשֶׂה לּוֹ.

תַּנְיָא אִידָךְ, אוֹ בֵן יִגָּח אוֹ בַת יִגָּח, לְחַיֵּב עַל הַקְּטַנִּים כַּגְּדוֹלִים. וַהֲלֹא דִּין הוּא, הוֹאִיל וְחַיָּב אָדָם בְּאָדָם וְחַיָּב שׁוֹר בְּאָדָם, מַה כְּשֶׁחַיָּב אָדָם בְּאָדָם לֹא חִלַּקְתָּ בּוֹ בֵּין קְטַנִּים לִגְדוֹלִים, אַף כְּשֶׁחַיָּב שׁוֹר בְּאָדָם לֹא תַּחֲלֹק בּוֹ בֵּין קְטַנִּים לִגְדוֹלִים. וְעוֹד, קַל וָחֹמֶר הוּא, וּמָה אָדָם בְּאָדָם שֶׁלֹּא עָשָׂה בּוֹ קְטַנִּים כִּגְדוֹלִים חַיָּב בּוֹ עַל הַקְּטַנִּים כַּגְּדוֹלִים. שׁוֹר בְּאָדָם שֶׁעָשָׂה בּוֹ קְטַנִּים כִּגְדוֹלִים אֵינוֹ דִּין שֶׁחַיָּב עַל הַקְּטַנִּים כַּגְּדוֹלִים. לֹא אִם אָמַרְתָּ אָדָם בְּאָדָם שֶׁכֵּן חַיָּב בְּאַרְבָּעָה דְּבָרִים, תֹּאמַר בְּשׁוֹר בְּאָדָם שֶׁאֵינוֹ חַיָּב בְּאַרְבָּעָה דְּבָרִים. תַּלְמוּד לוֹמַר אוֹ בֵן יִגָּח, לְחַיֵּב עַל הַקְּטַנִּים כַּגְּדוֹלִים. אֵין לִי אֶלָּא בְּמוּעָד, בְּתָם מִנָּיִן, וְדִין הוּא, הוֹאִיל וְחַיָּב בְּאִישׁ וּבְאִשָּׁה וְחַיָּב בְּבֵן וּבַת, מַה כְּשֶׁחַיָּב בְּאִישׁ וּבְאִשָּׁה לֹא חִלַּקְתָּ בּוֹ בֵּין תָּם לְמוּעָד, אַף כְּשֶׁחַיָּב בְּבֵן וּבְבַת לֹא תַּחֲלֹק בּוֹ בֵּין תָּם לְמוּעָד. וְעוֹד קַל וָחֹמֶר, וּמָה אִישׁ וְאִשָּׁה שֶׁהוּרַע כֹּחָן בְּנִזְקֵיהֶן לֹא חִלַּקְתָּ בָּהֶן בֵּין תָּם לְמוּעָד, בֵּן וּבַת שֶׁיָּפֶה כֹּחָן בְּנִזְקֵיהֶן אֵינוֹ דִין שֶׁלֹּא תַּחֲלֹק בָּהֶן בֵּין תָּם לְמוּעָד. אָמַרְתָּ, וְכִי דָנִין (קַל וָחֹמֶר) [קַל] מֵחָמוּר לְהַחְמִיר עָלָיו, אִם הֶחְמִיר בְּמוּעָד הֶחָמוּר נַחְמִיר בְּתָם הַקָּל. וְעוֹד, אִם אָמַרְתָּ בְּאִישׁ וְאִשָּׁה שֶׁכֵּן חַיָּבִין בְּמִצְוֹת, תֹּאמַר בְּבֵן וּבַת שֶׁפְּטוּרִין מִן הַמִּצְוֹת. תַּלְמוּד לוֹמַר אוֹ בֵן יִגָּח אוֹ בַת יִגָּח, נְגִיחָה לְתָם נְגִיחָה לְמוּעָד, נְגִיחָה לְמִיתָה נְגִיחָה לִנְזִיקִין.

תָּנוּ רַבָּנָן, כַּמִּשְׁפָּט הַזֶּה יֵעָשֶׂה לּוֹ, כְּמִשְׁפַּט שׁוֹר בְּשׁוֹר כָּךְ מִשְׁפַּט שׁוֹר בְּאָדָם, מַה שּׁוֹר בְּשׁוֹר תָּם מְשַׁלֵּם חֲצִי נֵזֶק וּמוּעָד מְשַׁלֵּם נֵזֶק שָׁלֵם, אַף שׁוֹר בְּאָדָם תָּם מְשַׁלֵּם חֲצִי נֵזֶק וּמוּעָד מְשַׁלֵּם נֵזֶק שָׁלֵם. רַבִּי עֲקִיבָא אוֹמֵר, כַּמִּשְׁפָּט הַזֶּה, כַּתַּחְתּוֹן וְלֹא כָּעֶלְיוֹן, יָכוֹל יְשַׁלֵּם לוֹ מִן הָעֲלִיָּה. תַּלְמוּד לוֹמַר יֵעָשֶׂה לּוֹ, מִגּוּפוֹ מְשַׁלֵּם וְאֵינוֹ מְשַׁלֵּם מִן הָעֲלִיָּה. וְרַבָּנָן, הַאי זֶה לָמָּה לִי, לְפוֹטְרוֹ מֵאַרְבָּעָה דְּבָרִים. וְרַבִּי עֲקִיבָא, נָפְקָא לֵיהּ  מֵ"אִישׁ בַּעֲמִיתוֹ" וְלֹא שׁוֹר בַּעֲמִיתוֹ. וְרַבָּנָן, אִי מֵהַהִיא הֲוָה אֲמִינָא צַעַר לְחוּדֵיהּ, אֲבָל רִפּוּי וְשֶׁבֶת אֵימָא כִּי נֵזֶק דָּמֵי וְנֵיתִיב לֵיהּ. קָא מַשְׁמַע לָן.

{pפסוק לבp}  אִם עֶבֶד יִגַּח הַשּׁוֹר אוֹ אָמָה, אַף עֶבֶד וְאָמָה הָיוּ בַּכְּלָל, שֶׁנֶּאֱמַר (לעיל פסוק כט) וְהֵמִית אִישׁ אוֹ אִשָּׁה, וַהֲרֵי הַכָּתוּב מוֹצִיאוֹ מִכְּלָלוֹ, לְהָקֵל עָלָיו שֶׁאִם הָיָה יָפֶה מֵאָה מָנֶה נוֹתֵן שְׁלֹשִׁים סְלָעִים, וּלְהַחֲמִיר עָלָיו שֶׁאִם אֵינוֹ יָפֶה אֶלָּא דִּינָר נוֹתֵן לוֹ שְׁלֹשִים סְלָעִים. אִם עֶבֶד יִגָּח וְגוֹ', לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ. אִם עֶבֶד, בְּעֶבֶד כְּנַעֲנִי הַכָּתוּב מְדַבֵּר. אוֹ אֵינוֹ אֶלָּא בְּעֶבֶד עִבְרִי, כְּשֶׁהוּא אוֹמֵר כֶּסֶף שְׁלֹשִׁים שְׁקָלִים וְגוֹ', הָא בִּכְנַעֲנִי הַכָּתוּב מְדַבֵּר. כֶּסֶף שְׁלֹשִׁים שְׁקָלִים וְגוֹ', אֶחָד הָאִישׁ וְאֶחָד הָאִשָּׁה. (ד"א) [הַשּׁוֹר יִסָּקֵל, לָמָּה נֶאֱמַר, לְפִי] שֶׁהָיָה בַּכְּלָל וְיָצָא לִדּוֹן בַּדָּבָר הֶחָדָשׁ וְהֶחֱזִירוֹ הַכָּתוּב לִכְלָלוֹ.

אֲמַר רֵישׁ לָקִישׁ, שׁוֹר שֶׁהֵמִית אֶת הָעֶבֶד שֶׁלֹּא בְּכַוָּנָה, פָּטוּר מִשְּׁלֹשִׁים שְׁקָלִים, שֶׁנֶּאֱמַר כֶּסֶף שְׁלֹשִׁים שְׁקָלִים יִתֵּן לַאדֹנָיו וְהַשּׁוֹר יִסָּקֵל, בִּזְמַן שֶׁהַשּׁוֹר בִּסְקִילָה בְּעָלִים מְשַׁלְּמִין שְׁלֹשִׁים שְׁקָלִים, אֵין הַשּׁוֹר בִּסְקִילָה אֵין הַבְּעָלִים מְשַׁלְּמִין שְׁלֹשִׁים שְׁקָלִים.

אֲמַר רָבָא, שׁוֹר שֶׁהֵמִית בֶּן חוֹרִין שֶׁלֹּא בְּכַוָּנָה, פָּטוּר מִן הַכֹּפֶר, שֶׁנֶּאֱמַר (לעיל פסוק כט) הַשּׁוֹר יִסָּקֵל וְגַם בְּעָלָיו יוּמָת. אִם כֹּפֶר, בִּזְמַן שֶׁהַשּׁוֹר בִּסְקִילָה הַבְּעָלִים מְשַׁלְּמִין כֹּפֶר, אֵין הַשּׁוֹר בִּסְקִילָה אֵין הַבְּעָלִים מְשַׁלְּמִין כֹּפֶר. כִּי אֲתָא רַב דִּימִי אֲמַר רַבִּי יוֹחָנָן כֹּפֶר. מַה תַּלְמוּד לוֹמַר אִם כֹּפֶר, לְרַבּוֹת כֹּפֶר שֶׁלֹּא בְּכַוָּנָה כְּכֹפֶר בְּכַוָּנָה. כִּי אֲתָא רַב דִּימִי אֲמַר רַבִּי יוֹחָנָן עֶבֶד, מַה תַּלְמוּד לוֹמַר אִם עֶבֶד, לְרַבּוֹת עֶבֶד שֶׁלֹּא בְּכַוָּנָה כְּעֶבֶד בְּכַוָּנָה. וְרֵישׁ לָקִישׁ, עֶבֶד אִם עֶבֶד לָא דָרִישׁ, דְּלָא כְתִיב בִּמְקוֹם תַּשְׁלוּמִין, כֹּפֶר אִם כֹּפֶר דָּרִישׁ, דִּכְתִיב בִּמְקוֹם תַּשְׁלוּמִין.

הַשּׁוֹר יִסָּקֵל, לָמָּה נֶאֱמַר, עַד שֶׁלֹּא יֹאמַר יֵשׁ לִי בְּדִין, הוֹאִיל וְהוּא בְּמִיתָה עַל עַבְדּוֹ וְעַל אֲמָתוֹ, וְשׁוֹרוֹ בְּמִיתָה עַל עַבְדּוֹ וְעַל אֲמָתוֹ וְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ, אִם לָמַדְתָּ שֶׁחִלֵּק בֵּינוֹ לְבֵין אַחֵר בְּמִיתָה עַל עַבְדּוֹ וְעַל אֲמָתוֹ, נַחְלֹק בֵּין שׁוֹרוֹ לְשׁוֹר אַחֵר עַל עַבְדּוֹ וְעַל אֲמָתוֹ, תַּלְמוּד לוֹמַר הַשּׁוֹר יִסָּקֵל, מַגִּיד הַכָּתוּב אַף עַל פִּי שֶׁחִלֵק בֵּינוֹ וּבֵין אַחֵר בְּמִיתָה עַל עַבְדּוֹ וְעַל אֲמָתוֹ לֹא נֶחַלֵק בֵּין שׁוֹרוֹ לְשׁוֹר אַחֵר עַל עַבְדּוֹ וְעַל אֲמָתוֹ.

{pפסוק לג-לדp}  כִּי יִפְתַּח אִישׁ בּוֹר, אָמַר רַבִּי אֶלְעָזָר, שְׁנֵי דְּבָרִים אֵינָן בִּרְשׁוּתוֹ שֶׁל אָדָם וַעֲשָׂאָן הַכָּתוּב כְּאִלּוּ הֵן בִּרְשׁוּתוֹ, וְאֵלּוּ הֵן, בּוֹר בִּרְשׁוּת הָרַבִּים, וְחָמֵץ מִשֵּׁשׁ שָׁעוֹת וּלְמַעְלָה.

אָמַר רַבִּי אֶלְעָזָר, וְאָמְרֵי לָהּ בְּמַתְנִיתָא תָּנָא, אַרְבָּעָה דְּבָרִים מִעֲטָה תּוֹרָה בִּשְׁמִירָתָן, וְאֵלּוּ הֵן, בּוֹר וָאֵשׁ, שֵׁן וָרֶגֶל. בּוֹר, דִּכְתִיב כִּי יִפְתַּח אִישׁ בּוֹר וְלֹא יְכַסֶּנּוּ, הָא כִּסָּהוּ פָּטוּר. אֵשׁ, דִּכְתִיב (להלן כב, ה) "שַׁלֵּם יְשַׁלֵּם הַמַּבְעִר", עַד דְּעָבִיד כְּעֵין הַמַּבְעִיר. שֵׁן, דִּכְתִיב  "וּבִעֵר", עַד דְּעָבִיד כְּעֵין וּבִעֵר. רֶגֶל, דִּכְתִיב (שם) "וְשִׁלַּח", עַד דְּעָבִיד כְּעֵין וְשִׁלַּח.

כִּי יִפְתַּח אִישׁ, אֵין לִי אֶלָּא אִישׁ, אִשָּׁה מִנָּיִן וְכוּ'. רַבִּי יוֹנָתָן אוֹמֵר, וְכוּ'. רַבִּי יִצְחָק אוֹמֵר, וְכוּ'. כִּי יִפְתַּח אִישׁ בּוֹר, לָמָּה נֶאֱמַר. עַד שֶׁלֹּא יֹאמַר יֵשׁ לִי בְּדִין, הוֹאִיל וְהַבּוֹר מָמוֹנוֹ וְהַשּׁוֹר מָמוֹנוֹ, אִם לָמַדְתָּ שֶׁחַיָּב עַל יְדֵי שׁוֹרוֹ לֹא יְהֵא חַיָּב עַל יְדֵי בּוֹרוֹ, וְכוּ'. תַּלְמוּד לוֹמַר אוֹ כִּי יִכְרֶה, הָא לְפִי שֶׁלֹּא זָכִיתִי מִן הַדִּין צָרִיךְ הַכָּתוּב לְהָבִיאוֹ. דָּבָר אַחֵר, כִּי יִפְתַּח, לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ.

דָּבָר אַחֵר, כִּי יִפְתַּח, אֵין לִי אֶלָּא פּוֹתֵחַ, כּוֹרֶה מִנָּיִן, תַּלְמוּד לוֹמַר אוֹ כִּי יִכְרֶה. עַד שֶׁלֹּא יֹאמַר יֵשׁ לִי בְּדִין, אִם הַפּוֹתֵחַ חַיָּב, הַכּוֹרֶה לֹא יְהֵא חַיָּב. הָא אִם אָמַרְתָּ כֵּן, עָנַשְׁתָּ מִן הַדִּין, לְכָךְ נֶאֱמַר כִּי יִכְרֶה, לְלַמֶּדְךָ שֶׁאֵין עוֹנְשִׁין מָמוֹן מִן הַדִּין. דָּבָר אַחֵר, הִקִּישׁ פּוֹתֵחַ לְכוֹרֶה וְכוֹרֶה לְפוֹתֵחַ, מַה פּוֹתֵחַ פָּטוּר בִּרְשׁוּת, אַף כּוֹרֶה פָּטוּר בִּרְשׁוּת, וּמַה הַכּוֹרֶה כְּשִׁעוּר, אַף הַפּוֹתֵחַ כְּשִׁעוּר.

וּמָה הַכּוֹרֶה כְּשִׁעוּר אַף הַפּוֹתֵחַ כְּשִׁעוּר. רַבִּי יְהוּדָה בֶּן בְּתֵירָא אוֹמֵר: לֹא הֲרֵי פּוֹתֵחַ כַּהֲרֵי כּוֹרֶה וְלֹא הֲרֵי כּוֹרֶה כַּהֲרֵי פּוֹתֵחַ, הַצַּד הַשָּׁוֶה שֶׁבָּהֶן: כָּל שֶׁהוּא חַיָּב בְּשָׁמְרוֹ חַיָּב בְּנִזְקוֹ אַף כָּל שֶׁהוּא חַיָּב בְּשָׁמְרוֹ חַיָּב בְּנִזְקוֹ. אֵין לִי אֶלָּא פּוֹתֵחַ (בְּיָדוֹ) [וְכוֹרֶה], כִּיְּרוֹ וְצִיְּרוֹ מִנַּיִן, תַּלְמוּד לוֹמַר: "וְלֹא יְכַסֶּנּוּ"  הָא לֹא פְּתִיחָה וְלֹא כְּרִיָּה גָּרְמָה [אֶלָּא כִּסּוּי]. "וְלֹא יְכַסֶּנּוּ"  לְהָבִיא שׁוֹמֵר חִנָּם. דָּבָר אַחֵר: "יְכַסֶּנּוּ"  כָּרָאוּי לוֹ, מִכָּאן אָמְרוּ: כִּסָּהוּ כָּרָאוּי - פָּטוּר, שֶׁלֹּא כָּרָאוּי  חַיָּב. כִּסָּהוּ וְגִלָּהוּ אַחֵר  הַמְגַלֶּה חַיָּב. הַשֻּׁתָּפִין שֶׁכִּסּוּ אֶת הַבּוֹר, אִם גִּלָּה אֶחָד מֵהֶן  הַמְגַלֶּה חַיָּב. נִתְגַּלָּה וְיָדַע בּוֹ אֶחָד, זֶה שֶׁיָּדַע בּוֹ  חַיָּב, וְזֶה שֶׁלֹּא יָדַע בּוֹ  פָּטוּר. "וְנָפַל שָׁמָּה שּׁוֹר אוֹ חֲמוֹר"  שׁוֹר, וְלֹא שׁוֹר וְכֵלָיו. חֲמוֹר, וְלֹא חֲמוֹר וְכֵלָיו. שֶׁהָיָה בְּדִין: אִם בְּמָקוֹם שֶׁלֹּא חִיֵּב עַל הַבְּהֵמָה חִיֵּב עַל הַכֵּלִים, כָּאן שֶׁחִיֵּב עַל הַבְּהֵמָה אֵינוֹ דִּין שֶׁחִיֵּב עַל הַכֵּלִים, תַּלְמוּד לוֹמַר: "וְנָפַל שָׁמָּה שּׁוֹר אוֹ חֲמוֹר"  שׁוֹר, וְלֹא שׁוֹר וְכֵלָיו חֲמוֹר, וְלֹא חֲמוֹר וְכֵלָיו. "וְנָפַל שָׁמָּה שּׁוֹר  בְּדֶרֶךְ הִלּוּכוֹ. מִכָּאן אָמְרוּ: נָפַל לְפָנָיו מִקּוֹל הַכְּרִיָּה  חַיָּב. לְאַחֲרָיו מִקּוֹל הַכְּרִיָּה  פָּטוּר. אֲבָל בְּבוֹר בֵּין מִלְּפָנָיו בֵּין מִלְּאַחֲרָיו חַיָּב.

בַּעַל הַבּוֹר יְשַׁלֵּם מִכָּל מָקוֹם. "כֶּסֶף יָשִׁיב לִבְעָלָיו"  אֵין לִי אֶלָּא כֶּסֶף, בְּהֵמָה מִנַּיִן, הֲרֵי אַתָּה דָּן: נֶאֱמַר כָּאן: "וְהַמֵּת יִהְיֶה לּוֹ" וְנֶאֱמַר לְהַלָּן: "וְהַמֵּת יִהְיֶה לּוֹ"  מַה לְּהַלָּן בְּהֵמָה אַף כָּאן בְּהֵמָה, מַה לְּהַלָּן כֶּסֶף אַף כָּאן כֶּסֶף. "וְהַמֵּת יִהְיֶה לּוֹ"  לַנִּזָּק. אוֹ אֵינוֹ אֶלָּא לַמַּזִּיק, אָמַרַת: אִלּוּ כֵּן הָיָה, מַה תַּלְמוּד לוֹמַר: "וְהַמֵּת יִהְיֶה לּוֹ", אֶלָּא מַגִּיד הַכָּתוּב שֶׁשָּׂמִין דְּמֵי נִבְלָתוֹ וּמְנַכֶּה לוֹ דְּמֵי  נִזְקוֹ.

"וְנָפַל שָׁמָּה שּׁוֹר אוֹ חֲמוֹר, וְהַמֵּת יִהְיֶה לּוֹ"  קִים לְהוּ לְרַבָּנָן דַּעֲשָׂרָה עָבְדִי מִיתָה. תִּשְׁעָה  נְזָקִין עָבְדִי, מִיתָה לָא עָבְדִי. וְתוֹלָדָה דְּבוֹר אַבְנוֹ וְסַכִּינוֹ וּמַשָּׂאוֹ שֶׁהִנִּיחָן בִּרְשׁוּת הָרַבִּים וְהִזִּיקוּ, שֶׁכֵּן תְּחִלַּת עֲשִׂיָּתָן לְנֶזֶק וּמָמוֹנוֹ וּשְׁמִירָתָן עָלֶיךָ. "וְנָפַל שָׁמָּה שּׁוֹר אוֹ חֲמוֹר", שׁוֹר  וְלֹא אָדָם חֲמוֹר  וְלֹא כֵּלִים. מִכָּאן אָמְרוּ: נָפַל לְתוֹכוֹ שׁוֹר וְכֵלָיו וְנִשְׁתַּבְּרוּ חֲמוֹר וְכֵלָיו וְנִתְקָרְעוּ, חַיָּב עַל הַבְּהֵמָה וּפָטוּר עַל הַכֵּלִים. הָא מַה דּוֹמֶה לָזֶה, אַבְנוֹ וְסַכִּינוֹ וּמַשָּׂאוֹ שֶׁהִנִּיחָן בִּרְשׁוּת הָרַבִּים וְהִזִּיקוּ. לְפִיכָךְ אִם הֵטִיחַ צְלוֹחִיתוֹ חַיָּב. רֵישָׁא פָּטוּר וְסֵיפָא חַיָּב, רַב מְתָרֵץ לְטַעֲמֵהּ: בַּמֶּה דְּבָרִים אֲמוּרִים, כְּשֶׁהִפְקִירָן, אֲבָל לֹא הִפְקִירָן חַיָּב, לְפִיכָךְ הֵטִיחַ צְלוֹחִיתוֹ חַיָּב. וּשְׁמוּאֵל מְתָרֵץ לְטַעֲמֵהּ: הַשְׁתָּא דְּאָמַרַת אַבְנוֹ וְסַכִּינוֹ וּמַשָּׂאוֹ כְּבוֹרוֹ דָּמֵי, לְר' יְהוּדָה דִּמְחַיֵּב עַל נִזְקֵי כֵּלִים בְּבוֹר הֵטִיחַ צְלוֹחִיתוֹ בְּאֶבֶן חַיָּב.

אָמַר רַב: בּוֹר שֶׁחִיְּבָה עָלָיו תּוֹרָה לְהֶבְלוֹ וְלֹא לְחַבְטוֹ, אַלְמָא קָסָבַר חֲבְטוֹ קַרְקַע עוֹלָם הוּא דְּאַזְקָא לֵהּ. וּשְׁמוּאֵל אָמַר: לְהֶבְלוֹ וְכָל שֶׁכֵּן לְחֲבְטוֹ. וְאִם תֹּאמַר: לְחַבְטוֹ וְלֹא לְהֶבְלוֹ, הַתּוֹרָה הֵעִידָה עַל הַבּוֹר אֲפִלּוּ מָלֵא סְפוֹגִין שֶׁל צֶמֶר. מַאי בֵּינַיְהוּ, אִכָּא בֵּינַיְהוּ דְּעָבַד גּוֹבַהּ בִּרְשׁוּת הָרַבִּים. לְרַב אַגָּבְהָהּ לָא מִחַיַּב, לִשְׁמוּאֵל מִחַיַּב נַמֵּי אַגָּבְהָהּ. מַאי טַעֲמָא דְּרַב, "וְנָפַל שָׁמָּה שּׁוֹר"  עַד שֶׁיִּפֹּל בַּחֲפִירָה. וּשְׁמוּאֵל אָמַר: "וְנָפַל"  כָּל דְּהוּ מַשְׁמַע. הַחוֹפֵר בּוֹר בִּרְשׁוּת הָרַבִּים, וְנָפַל לְתוֹכוֹ שׁוֹר אוֹ חֲמוֹר וָמֵת, חַיָּב. אֶחָד הַחוֹפֵר בּוֹר, שִׁיחַ וּמְעָרָה, חֲרִיצִין וּנְעִיצִין. אִם כֵּן, לָמָּה נֶאֱמַר "בּוֹר", מַה בּוֹר שֶׁיֵּשׁ בּוֹ כְּדֵי לְהָמִית, עֲשָׂרָה טְפָחִים, אַף כָּל דָּבָר שֶׁיֵּשׁ בּוֹ כְּדֵי לְהָמִית עֲשָׂרָה טְפָחִים. הָיוּ פְּחוּתִין מֵעֲשָׂרָה טְפָחִים, וְנָפַל לְתוֹכוֹ שׁוֹר אוֹ חֲמוֹר וָמֵת, פָּטוּר. וְאִם הֻזַּק בּוֹ, חַיָּב. בּוֹר  כְּרִיכָא. שִׁיחַ  אֲרִיךְ וְקָטִין. מְעָרָה  מְרַבְּעָא וּמִטַּלְּלָא. חֲרִיצִין  לָא מִטַּלְּלָא, וְלָא רְוִיחַ מֵעִלַּאי טְפֵי מִתַּתַּאי. נְעִיצִין  רְוִיחַ מֵעִלַּאי טְפֵי מִתַּתַּאי. תַּנְיָא: רַבִּי יְהוּדָה אוֹמֵר: חַיָּב עַל נִזְקֵי כֵּלִים בְּבוֹר. מַאי טַּעֲמָא דְּרַבָּנָן, אָמַר קְרָא: "וְנָפַל שָׁמָּה שּׁוֹר"  שׁוֹר  וְלֹא אָדָם, חֲמוֹר  וְלֹא כֵּלִים. וְרַבִּי יְהוּדָה, "אוֹ" לְרַבּוֹת אֶת הַכֵּלִים. וְרַבָּנָן: "אוֹ" מִבַּעְיָא לֵהּ לְחַלֵּק. וְרַבִּי יְהוּדָה, לְחַלֵּק מִ"וְּנָפַל", דְּחַד מַשְׁמַע. וְרַבָּנָן: "וְנָפַל" טוּבָא מַשְׁמַע. אֵימָא "וְנָפַל"  כְּלָל, "שּׁוֹר אוֹ חֲמוֹר"  פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, שׁוֹר וַחֲמוֹר אֵין מִידִי אַחֲרִינָא לָא, אָמְרִי: "בַּעַל הַבּוֹר יְשַׁלֵּם"  חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מָה הַפְּרָט מְפֹרָשׁ בַּעֲלֵי חַיִּים אַף כָּל בַּעֲלֵי חַיִּים. אֵימָא: מָה הַפְּרָט מְפֹרָשׁ דָּבָר שֶׁנִּבְלָתוֹ מְטַמְּאָה בְּמַגָּע וּבְמַשָׂא, אֲבָל עוֹפוֹת לֹא, אִם כֵּן, לִכְתּוֹב רַחֲמָנָא חַד פְּרָטָא. הֵי נִכְתּוֹב, אִי כְּתַב רַחֲמָנָא שׁוֹר, הֲוָה אָמֵינָא קָרֵב עַל גַּבֵּי הַמִּזְבֵּחַ אִין שֶׁאֵין קָרֵב עַל גַּבֵּי הַמִּזְבֵּחַ לֹא, וְאִי כְּתַב רַחְמָנָא חֲמוֹר, הֲוָה אָמֵינָא קָדוֹש בִּבְכוֹרָה אִין שֶׁאֵין קָדוֹש בִּבְכוֹרָה לֹא, אֶלָּא אָמַר קְרָא: "כֶּסֶף יָשִׁיב לִבְעָלָיו"  כָּל דְּאִית לֵהּ בְּעָלִים. אִי הָכִי, אֲפִלּוּ כֵּלִים וְעֶבֶד וְאָמָה נַמֵּי לִחַיַּב, אָמַר קְרָא: "שּׁוֹר"  וְלֹא אָדָם, "חֲמוֹר"  וְלֹא כֵּלִים. וּלְרַבִּי יְהוּדָה דְּקָא מַרְבֶּה לְהוּ כֵּלִים, בִּשְׁלָמָא "שׁוֹר" מִעֵט בּוֹ אָדָם, אֶלָּא "חֲמוֹר" מַאי מִעֵט בֵּהּ, אֶלָּא אָמַר רָבָא: חֲמוֹר דְּבוֹר לְרַבִּי יְהוּדָה, וְשֶׂה דַּאֲבֵדָה לְדִבְרֵי הַכֹּל קַשְׁיָא. אֶחָד שׁוֹר וְאֶחָד כָּל בְּהֵמָה לִנְפִילַת הַבּוֹר .

תָּנוּ רַבָּנָן: הַחוֹפֵר בּוֹר בִּרְשׁוּת הַיָּחִיד וּפְתָחוֹ לִרְשׁוּת הָרַבִּים, חַיָּב, זֶה בּוֹר הָאָמוּר בַּתּוֹרָה  דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר: הִפְקִיר רְשׁוּתוֹ וְלֹא הִפְקִיר בּוֹרוֹ, זֶה בּוֹר הָאָמוּר בַּתּוֹרָה. אָמַר רַבָּה: בְּבוֹר בִּרְשׁוּת הָרַבִּים כֻּלֵּי עָלְמָא לָא פְּלִיגִי דְּמִיחַיַּב, דִּכְתִיב: "כִּי יִפְתַּח" וְ"כִי יִכְרֶה"  אִם עַל פּוֹתֵחַ הוּא חַיָּב, עַל כּוֹרֶה לֹא כָּל שֶׁכֵּן, אֶלָּא שֶׁעַל עִסְקֵי פְּתִיחָה בָּאָה לוֹ, וְעַל עִסְקֵי כְּרִיָּה בָּאָה לוֹ. לֹא נֶחְלְקוּ אֶלָּא בְּבוֹר בִּרְשׁוּתוֹ. דְּר' עֲקִיבָא סְבַר: בּוֹר בִּרְשׁוּתוֹ נַמֵּי חַיָּב, דִּכְתִיב: "בַּעַל הַבּוֹר יְשַׁלֵּם"  בּוֹר דְּאִית לֵהּ בְּעָלִים קָאָמַר רַחֲמָנָא. וְר' יִשְׁמָעֵאל סְבַר: "בַּעַל הַבּוֹר יְשַׁלֵּם"  בַּעַל תַּקָּלָה הוּא דַּאֲמַר רַחֲמָנָא. וְאֶלָּא מַאי "זֶה בּוֹר הָאָמוּר בַּתּוֹרָה" דְּקָאָמַר רַבִּי עֲקִיבָא, זֶה בּוֹר שֶׁפָּתַח (הַתּוֹרָה) [בּוֹ הַכָּתוּב תְּחִלָּה] לְתַשְׁלוּמִין. וְרַב יוֹסֵף אָמַר: בְּבוֹר בִּרְשׁוּת הַיָּחִיד דְּכֻלֵּי עָלְמָא לָא פְּלִיגִי דְּמִיחַיַּב, מַאי טַעֲמָא, "בַּעַל הַבּוֹר" אֲמַר רַחֲמָנָא, דְּאִית לֵהּ בְּעָלִים. לֹא נֶחְלְקוּ אֶלָּא בְּבוֹר בִּרְשׁוּת הָרַבִּים. דְּרַבִּי יִשְׁמָעֵאל סְבַר: בּוֹר בִּרְשׁוּת הָרַבִּים נַמֵּי חַיָּב, דִּכְתִיב: "כִּי יִפְתַּח" וְ"כִי יִכְרֶה"  עַל עִסְקֵי פְּתִיחָה בָּאָה לוֹ, עַל עִסְקֵי כְּרִיָּה בָּאָה לוֹ. וְרַבִּי עֲקִיבָא, הָנֵי מִצְרָךְ צְרִיכִי: דְּאִי כְּתַב רַחְמָנָא "כִּי יִפְתַּח", הֲוָה אָמֵינָא פּוֹתֵחַ הוּא דְּסַגִּי לֵהּ בְּכִסּוּי אֲבָל כּוֹרֶה אֵימָא לָא סַגִּי לֵהּ בְּכִסּוּי עַד דְּטָאֵים לֵהּ. וְאִי כְּתַב רַחֲמָנָא "כִּי יִכְרֶה", הֲוָה אָמֵינָא כּוֹרֶה הוּא דְּבָעֵי כִּסּוּי מִשּׁוּם דְּעָבֵיד (בֵּהּ) מַעֲשֶׂה, אֲבָל פּוֹתֵחַ דְּלָא עֲבַד מַעֲשֶׂה אֵימָא אֲפִלּוּ כִּסּוּי נַמֵּי לָא בָּעֵי, קָא מַשְׁמַע לָן. וְאֶלָּא מַאי "זֶה בּוֹר הָאָמוּר בַּתּוֹרָה" דְּקָאָמַר רַבִּי יִשְׁמָעֵאל, זֶה בּוֹר שֶׁפָּתַח בּוֹ הַכָּתוּב תְּחִלָּה לִנְזָקִין. תָּנוּ רַבָּנָן: חָפַר וּפָתַח וּמָסַר לָרַבִּים, פָּטוּר. וְכֵן הָיָה מִנְהָגוֹ שֶׁל נְחוּנְיָא חוֹפֵר שִׂיחִין, וּכְשֶׁבָּא דָּבָר לִפְנֵי חֲכָמִים, אָמְרוּ: קִיֵּם זֶה אַף הֲלָכָה זוֹ. תָּנוּ רַבָּנָן: מַעֲשֶׂה בְּבִתּוֹ שֶׁל נְחוּנְיָא חוֹפֵר שִׂיחִין שֶׁנָּפְלָה לַבּוֹר הַגָּדוֹל. בָּאוּ וְהוֹדִיעוּ אֶת רַבִּי חֲנִינָא בֶּן דּוֹסָא. שָׁעָה רִאשׁוֹנָה אָמַר לָהֶם: שָׁלוֹם, שְׁנִיָּה אָמַר לָהֶם: שָׁלוֹם, שְׁלִישִׁית אָמַר לָהֶם: עָלְתָה. אָמַר לָהּ: בִּתִּי מִי הֶעֱלֵךְ, אָמְרָה לֵהּ: זָכָר שֶׁל רְחֵלִים נִזְדַּמֵּן לִי, וְזָקֵן אֶחָד מַנְהִיגוֹ. אֲמַרוּ לֵהּ: נָבִיא אַתָּה, אָמַר לָהֶם: לֹא נָבִיא אָנֹכִי וְלֹא בֶּן נָבִיא אָנֹכִי, אֶלָּא אָמַרְתִּי: אֶפְשָׁר דָּבָר שֶׁאוֹתוֹ צַדִּיק נִצְטַעֵר בּוֹ יִכָּשֵׁל בּוֹ זַרְעוֹ,, אָמַר רַבִּי זֵירָא: אַף עַל פִּי כֵן מֵת בְּנוֹ בַּצָּמָא, שֶׁנֶּאֱמַר: "וּסְבִיבוֹ נִשְׂעֲרָה מְאֹד"  מְלַמֵּד שֶׁהַקָּדוֹשׁ בָּרוּךְ הוּא מְדַקְדֵּק עִם סְבִיבָיו אֲפִלּוּ כְּחוּט הַשַּׂעֲרָה. תָּנוּ רַבָּנָן: לֹא יִסְקֹל אָדָם מֵרְשׁוּתוֹ לִרְשׁוּת הָרַבִּים. מַעֲשֶׂה בְּאָדָם אֶחָד שֶׁהָיָה מְסַקֵּל מֵרְשׁוּתוֹ לִרְשׁוּת הָרַבִּים. מְצָאוֹ חָסִיד אֶחָד, אָמַר לֵהּ: רֵיקָה, מִפְּנֵי מָה אַתָּה מְסַקֵּל מֵרְשׁוּת שֶׁאֵינוֹ שֶׁלְּךָ לִרְשׁוּת שֶׁלְּךָ,, לִגְלֵג עָלָיו. לְיָמִים נִצְרַךְ אוֹתוֹ הָאִישׁ וּמָכַר אֶת שָׂדֵהוּ, וְהָיָה מְהַלֵּךְ בְּאוֹתוֹ רְשׁוּת הָרַבִּים וְנִכְשַׁל בְּאוֹתָן אֲבָנִים, אָמַר: יָפֶה אָמַר לִי אוֹתוֹ חָסִיד "מִפְּנֵי מָה אַתָּה מְסַקֵּל מִרְשׁוּת שֶׁאֵינוֹ שֶׁלְּךָ לִרְשׁוּת שֶׁלְּךָ". תָּנוּ רַבָּנָן: אֶחָד הַחוֹפֵר בּוֹר תִּשְׁעָה וּבָא אַחֵר וְהִשְׁלִימָהּ לַעֲשָׂרָה, אַחֲרוֹן חַיָּב. רַבִּי אוֹמֵר: אַחַר אַחֲרוֹן לְמִיתָה, וְאַחַר שְׁנֵיהֶם לִנְזָקִין. מַאי טַעְמָא דְּרַבָּנָן, דִּכְתִיב: "כִּי יִפְתַּח", "כִּי יִכְרֶה"  אִם עַל פּוֹתֵחַ חַיָּב, עַל כּוֹרֶה לֹא כָּל שֶׁכֵּן, אֶלָּא לְהָבִיא כּוֹרֶה אַחַר כּוֹרֶה, שֶׁסִּלֵּק מַעֲשֵׂה רִאשׁוֹן. וְרַבִּי, אֲמַר לָךְ: הָנַךְ מִצְרָךְ צְרִיכִי כְּדַאֲמַרָן. וְרַבָּנָן וְכוּ', אֶלָּא הַיְנוּ טַעֲמָא דְּרַבָּנָן: אֲמַר קְרָא: "כִּי יִכְרֶה אִישׁ בֹּר"  אֶחָד וְלֹא שְׁנַיִם. וְרַבִּי, הַהוּא מִבַּעְיָא לֵהּ "כִּי יִכְרֶה אִישׁ בּוֹר"  וְלֹא שׁוֹר בּוֹר. וְרַבָּנָן: תְּרֵי "אִישׁ בּוֹר" כְּתִיבִי. וְרַבִּי, אַיְדֵי דִּכְתַב הַאי כְּתַב הַאי. וּלְרַבָּנָן, מִמַּאי דִּלְחַיּוֹבֵי בָּתְרָא דִּלְמָא לְחַיּוֹבֵי קַמָּא. לָא סָלְקָא דַּעְתָּךְ, דַּאֲמַר קְרָא: "וְהַמֵּת יִהְיֶה לּוֹ"  הַהוּא דְּקָעָבֵיד מִיתָה קָא אֲמַר רַחְמָנָא. וְהַאי "וְהַמֵּת יִהְיֶה לוֹ" מִבַּעְיָא לֵהּ לְכִדְרָבָא, דַּאֲמַר רָבָא: שׁוֹר פְּסוּלֵי הַמֻּקְדָּשִׁים שֶׁנָּפַל לְבוֹר פָּטוּר, שֶׁנֶּאֱמַר: "וְהַמֵּת יִהְיֶה לּוֹ"  בְּמִי שֶׁהַמֵּתָה שֶׁלּוֹ, יָצָא זֶה שֶׁאֵין מֵתָה שֶׁלּוֹ. אָמְרִי לָאו מִמֵּילָא שְׁמַעַתְּ לַהּ דִּבְהַהִיא דְּקָא עָבֵיד מִיתָה עָסְקִינָן,.

"וְכִי יִגֹּף"  בִּכְלָל נְגִיפָה נְגִיחָה דְּחִיָּה רְבִיצָה בְּעִיטָה נְשִׁיכָה  דִּבְרֵי רַבִּי יֹאשִׁיָּה. אַבָּא שָׁאוּל אוֹמֵר מִשּׁוּם רַבִּי אֱלִיעֶזֶר: בִּכְלָל נְגִיפָה, נְגִיחָה דְּחִיָּה רְבִיצָה בְּעִיטָה. נְשִׁיכָה מִנַּיִן, תַּלְמוּד לוֹמַר: "וְלֹא יִשְׁמְרֶנּוּ בְּעָלָיו". וַהֲרֵי דְּבָרִים קַל וָחֹמֶר: וּמָה אִם בִּשְׁמָרוֹ וְיָצָא וְהִזִּיק חַיָּב, קַל וָחֹמֶר עַד שֶׁלֹּא יִשְׁמְרֶנּוּ, וּמַה תַּלְמוּד לוֹמַר "וְלֹא יִשְׁמְרֶנּוּ בְּעָלָיו", אֶלָּא לְהוֹסִיף הַכָּתוּב עוֹד שְׁמִירָה אַחֶרֶת, וְאֵיזוֹ, זוֹ נְשִׁיכָה. "שׁוֹר אִישׁ"  לְהוֹצִיא שׁוֹר שֶׁל קָטָן. "שׁוֹר אִישׁ"  לְהָבִיא שׁוֹר שֶׁל אֲחֵרִים. "רֵעֵהוּ"  לְהָבִיא שׁוֹר שֶׁל קָטָן. יָכוֹל, אַתָּה אוֹמֵר בְּשָׁוִין הַכָּתוּב מְדַבֵּר, אוֹ אֵינוֹ אֶלָּא בְּשָׁוִין וּבְשֶׁאֵין שָׁוִין, אָמַרַת: מַה דֶּרֶךְ הַמַּזִּיקִין נִשְׂכָּרִין אוֹ מַפְסִידִין, הֱוֵי וְכוּ', אַף הַנִּזָּקִין נוֹטְלִין נִזְקָן אוֹ יוֹתֵר עַל נִזְקָן, הֱוֵי אוֹמֵר: וְלֹא יוֹתֵר עַל נִזְקָן. רַבִּי עֲקִיבָא אוֹמֵר: נֶאֱמַר חֲצִיָּה בַּחַי וְנֶאֱמַר חֲצִיָּה בַּמֵּת, הָא בְּשָׁוִין הַכָּתוּב מְדַבֵּר.

"וְגַם אֶת הַמֵּת יֶחֱצוּן"  מִכָּאן אָמְרוּ: שׁוֹר שָׁוֶה מָנֶה שֶׁנָּגַח שׁוֹר שָׁוֶה מָנֶה אוֹ שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָאתַיִם, נוֹטֵל חֶצְיוֹ. שׁוֹר שָׁוֶה מָנֶה שֶׁנָּגַח שׁוֹר שָׁוֶה מָאתַיִם, נוֹטֵל כֻּלּוֹ. שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָנֶה, נוֹטֵל רְבִיעַ. אָמַר רַבִּי מֵאִיר: עַל זֶה נֶאֱמַר: "וְמָכְרוּ אֶת הַשּׁוֹר הַחַי". אָמַר לוֹ רַבִּי עֲקִיבָא: קְרָא אֶת כָּל הַמִּקְרָא הַזֶה: "וְגַם אֶת הַמֵּת יֶחֱצוּן"  וְאֵיזֶה, זֶה שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָאתַיִם, וְהַנְּבֵלָה שָׁוָה מָנֶה, מוֹכְרִין אֶת הַחַי וְאֶת הַמֵּת חוֹלְקִין בְּשָׁוֶה וּבַעַל הַנְּבֵלָה מְטַפֵּל בְּנִבְלָתוֹ, לְכָךְ נֶאֱמַר: "וְגַם אֶת הַמֵּת יֶחֱצוּן".

תָּנוּ רַבָּנָן: שׁוֹר שֶׁל הֶדְיוֹט שֶׁנָּגַח שׁוֹר שֶׁל הֶקְדֵּשׁ וְשׁוֹר שֶׁל הֶקְדֵּשׁ שֶׁנָּגַח שׁוֹר שֶׁל הֶדְיוֹט, פָּטוּר, שֶׁנֶּאֱמַר: "אֶת שׁוֹר רֵעֵהוּ"  וְלֹא אֶת שׁוֹר שֶׁל הֶדְיוֹט. רַבִּי שִׁמְעוֹן בֶּן מְנַסְיָא אוֹמֵר: שׁוֹר שֶׁל הֶקְדֵּשׁ שֶׁנָּגַח שׁוֹר שֶׁל הֶדְיוֹט, פָּטוּר. וְשׁוֹר שֶׁל הֶדְיוֹט שֶׁנָּגַח שׁוֹר שֶׁל הֶקְדֵּשׁ, בֵּין תָּם בֵּין מוּעָד מְשַׁלֵּם נֶזֶק שָׁלֵם. אָמְרִי: מַאי קָסָבַר רַבִּי שִׁמְעוֹן בֶּן מְנַסְיָא, אִי "רֵעֵהוּ" דַּוְקָא דְּהֶדְיוֹט, כִּי נָגַח דְּהֶקְדֵּשׁ אַמַּאי חַיָּב, וְאִי "רֵעֵהוּ" לָאו דַּוְקָא, דְּהֶקְדֵּשׁ נַמֵּי כִּי נָגַח דְּהֶדְיוֹט לִחַיַּב. וְכִי תֵּימָא: לְעוֹלָם קָסָבַר "רֵעֵהוּ" דַּוְקָא, וּמִיהוּ דְּהֶדְיוֹט כִּי נָגַח דְּהֶקְדֵּשׁ הַיְנוּ טַעְמָא דְּמִחַיַּב מִשּׁוּם דְּקָא מַיְתֵי לֵהּ מִקַּל וָחֹמֶר דְּהֶדְיוֹט: וּמַה הֶדְיוֹט שֶׁנָּגַח שֶׁל הֶדְיוֹט חַיָּב, כִּי נָגַח דְּהֶקְדֵּשׁ לֹא כָּל שֶׁכֵּן דְּמִחַיַּב, דַיּוֹ לַבָּא מִן הַדִּין לִהְיוֹת כַּנִּדּוֹן, מַה לְּהַלָּן תָּם חֲצִי נֶזֶק, הָכָא נַמֵּי חֲצִי נֶזֶק. אֶלָּא אָמַר רֵישׁ לָקִיש: הַכֹּל הָיוּ בִּכְלַל נֶזֶק שָׁלֵם, כְּשֶׁפֵּרֵט לְךָ הַכָּתוּב "רֵעֵהוּ" גַּבֵּי תָּם, רֵעֵהוּ הוּא דְּתָם מְשַׁלֵּם חֲצִי נֶזֶק, הָא דְּהֶקְדֵּשׁ תָּם נַמֵּי מְשַׁלֵּם נֶזֶק שָׁלֵם, דְּאִם כֵּן נִכְתְּבֵהּ רַחְמָנָא לְרֵעֵהוּ גַּבֵּי מוּעָד.

"וְמָכְרוּ אֶת הַשּׁוֹר הַחַי וְחָצוּ אֶת כַּסְפּוֹ"  אִתְּמַר: פַּלְגָא נִזְקָא  רַב פַּפָּא אֲמַר: פַּלְגָא נִזְקָא מָמוֹנָא. רַב הוּנָא בְּרֵהּ דְּרַב יְהוֹשֻׁעַ אֲמַר: קְנָסָא. רַב פַּפָּא אֲמַר מָמוֹנָא  קָא סְבַר סְתָם שְׁוָרִים לָאו בְּחֶזְקַת שִׁמּוּר קַיְּמִי, וּבְדִין הוּא דִּלְשַׁלֵּם כֻּלֵּהּ וְרַחֲמָנָא הוּא דְּחַס עִלָּוֵהּ מִשּׁוּם דְּאַכַּתִּי לָא אִיַּעַד תּוֹרֵהּ. וְרַב הוּנָא בְּרֵהּ דְּרַב יְהוֹשֻׁעַ אֲמַר פַּלְגָּא נִזְקָא קְנָסָא  קָסָבַר סְתָם שְׁוָרִים בְּחֶזְקַת שִׁמּוּר קַיְּמִי, וּבְדִין הוּא דְּלָא לִישַׁלֵּם כְּלָל וְרַחֲמָנָא הוּא דְּקַנְסֵהּ כִּי הֵיכִי דְּלִנְטְרֵהּ לְתוֹרֵהּ וְכוּ'. וְהִלְכְתָא פַּלְגָּא נִזְקָא קְנָסָא. תְּוֻבְתָּא וְהִלְכָתָא, טַעְמָא מַאי אִתּוֹתַב, מִשּׁוּם דְּלָא קָתָנֵי כו', לָא פְּסִיקָא לֵהּ, כֵּיוָן דְּאִכָּא חֲצִי נֶזֶק צְרוֹרוֹת דְּהִלְכְתָא גְּמִירֵי לַהּ דְּמָמוֹנָא הוּא לָא פָּסֵיק וְלָא קָתָנֵי לַהּ. הַשְׁתָּא דְּאָמַרַת פַּלְגָּא נִזְקָא קְנָסָא, הַאי כַּלְבָּא דַּאֲכַל אִמְּרֵי וְשׁוּנְרָא דַּאֲכַל תַּרְנְגוֹלֵי  מְשֻׁנֶּה הוּא וְלָא מַגְבִּינָן לֵהּ בְּבָבֶל. וְהָנֵי מִלֵּי רַבְרְבֵי, אֲבָל זוּטְרֵי אוֹרְחֵהּ הוּא. וְאִי תְּפַס לָא מַפְקִינָן מִנֵּהּ. וְאִי אַזְמְנֵהּ נִיהֲלֵהּ לְאֶרֶץ יִשְׂרָאֵל מַזְמְנִינָן לֵהּ, וְאִי לָא אָזֵיל מְשַׁמְּתִינַן לֵהּ. בֵּין כָּךְ וּבֵין כָּךְ מְשַׁמְּתִינַן לֵהּ דִּלְסַלֵּק הֶזֵּיקֵהּ מִדְּרַבִּי נָתָן, דְּתַנְיָא: רַבִּי נָתָן אוֹמֵר: מִנַּיִן שֶׁלֹּא יְגַדֵּל אָדָם כֶּלֶב רַע בְּתוֹךְ בֵּיתוֹ וְלֹא יַעֲמִיד סֻלָּם רָעוּעַ בְּתוֹךְ בֵּיתוֹ, תַּלְמוּד לוֹמַר: "וְלֹא תָשִׂים דָּמִים בְּבֵיתֶךָ".

תָּנוּ רַבָּנָן: שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָאתַיִם, וְהַנְּבֵלָה שָׁוָה שְׁלֹשָׁה זוּז, זֶה נוֹטֵל חֲצִי הַחַי וַחֲצִי הַמֵּת וְזֶה נוֹטֵל חֲצִי הַחַי וַחֲצִי הַמֵּת, וְזֶהוּ שׁוֹר הָאָמוּר בַּתּוֹרָה  דִּבְרֵי רַבִּי יְהוּדָה. רַבִּי מֵאִיר אוֹמֵר: אֵין זֶה שׁוֹר הָאָמוּר בַּתּוֹרָה, אֶלָּא אֵיזֶה שׁוֹר הָאָמוּר בַּתּוֹרָה, שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָאתַיִם, וְאֵין הַנְּבֵלָה יָפָה כְּלוּם, עַל זֶה נֶאֱמַר: "וְמָכְרוּ אֶת הַשּׁוֹר הַחַי וְחָצוּ אֶת כַּסְפּוֹ". אֶלָּא מָה אֲנִי מְקַיֵּם "וְגַם אֶת הַמֵּת יֶחֱצוּן", פְּחָת שֶׁפְּחָתַתּוּ מִיתָה מַחֲצִין בַּחַי. מִכְּדִי בֵּין לְרַבִּי מֵאִיר בֵּין לְרַבִּי יְהוּדָה הַאי מֵאָה עֶשְׂרִים וַחֲמִשָּׁה שָׁקֵיל וְהַאי מֵאָה עֶשְׂרִים וַחֲמִשָּׁה שָׁקֵיל, מַאי בֵּינַיְהוּ, שֶׁבַח נְבֵלָה אִכָּא בֵּינַיְהוּ. רַבִּי מֵאִיר סְבַר: שֶׁבַח נְבֵלָה דְּנִזָּק הָוֵי, וְרַבִּי יְהוּדָה סְבַר חוֹלְקִין. וְהַיְנוּ דְּקַשְׁיָא לֵהּ לְרַבִּי יְהוּדָה: הַשְׁתָּא דְּאָמַרַת חַס רַחְמָנָא עֲלֵהּ דְּמַזִּיק דְּשָׁקֵיל נַמֵּי מַשְׁבָחָא, יָכוֹל שׁוֹר שָׁוֶה חָמֵשׁ סְלָעִים שֶׁנָּגַח שׁוֹר שָׁוֶה מָנֶה, וְהַנְּבֵלָה יָפָה חֲמִשִּׁים זוּז, זֶה נוֹטֵל חֲצִי הַחַי וַחֲצִי הַמֵּת וְזֶה נוֹטֵל חֲצִי הַחַי וַחֲצִי הַמֵּת. אָמַרַת: וְכִי הֵיכָן מָצִינוּ מַּזִּיק נִשְׂכָּר שֶׁזֶּה נִשְׂכָּר, וְאוֹמֵר: "שַׁלֵּם יְשַׁלֵּם"  בְּעָלִים מְשַׁלְּמִים וְאֵין בְּעָלִים נוֹטְלִין, מַאי "וְאוֹמֵר": הָכִי קָאָמַר: וְכִי תֵּימָא: הָנֵי מִלֵּי הֵיכָא דְּאִית לֵהּ פְּסִידָא לַנִּזָּק, אֲבָל הֵיכָא דְּלֵית לֵהּ פְּסִידָא לַנִּזָּק כְּגוֹן שׁוֹר שָׁוֶה חָמֵשׁ סְלָעִים שֶׁנָּגַח שׁוֹר שָׁוֶה חָמֵשׁ סְלָעִים וְהַנְּבֵלָה יָפָה שְׁלשִׁים זוּז, שָׁקֵיל נַמֵּי בְּשִׁבְחָהּ, תַּלְמוּד לוֹמַר: "שַׁלֵּם יְשַׁלֵּם"  בְּעָלִים מְשַׁלְּמִים, וְאֵין בְּעָלִים נוֹטְלִין. אָמַר לוֹ רַב תַּחְלִיפָא לְרָבָא: אִם כֵּן מָצִינוּ לְרַבִּי יְהוּדָה תַּם מְשַׁלֵּם יוֹתֵר מֵחֲצִי נֵזֶק, וְהַתּוֹרָה אָמְרָה וּמָכְרוּ אֶת הַשּׁוֹר הַחַי וְחָצוּ אֶת כַּסְפּוֹ. אִית לֵיהּ לְרַבִּי יְהוּדָה, פַּחַת שֶׁפִּחֲתַתּוּ מִיתָה מֵחֶצְיָן, בְּחַי. מִנָּא לֵיהּ, מִוְּגַם אֶת הַמֵּת יֶחֱצוּן. וְהָא אַפְקֵיהּ רַבִּי יְהוּדָה לְזֶה נוֹטֵל חֲצִי הַמֵּת וַחֲצִי הַחַי וְכוּ'. אִם כֵּן לִכְתּוֹב רַחֲמָנָא וְאֶת הַמֵּת, מַאי וְגַם, שְׁמַע מִינָּהּ תַּרְתֵּי.

וּתְהֵא שֵׁן וְרֶגֶל חַיֶּבֶת בִּרְשׁוּת הָרַבִּים, מִקַּל וָחֹמֶר, וּמַה קֶּרֶן שֶׁבִּרְשׁוּת הַנִּזָּק אֵינוֹ מְשַׁלֵּם אֶלָּא חֲצִי נֵזֶק, בִּרְשׁוּת הָרַבִּים חַיֶּבֶת בַּחֲצִי נֵזֶק, שֵׁן וְרֶגֶל שֶׁבִּרְשׁוּת הַנִּזָּק מְשַׁלֵּם נֵזֶק שַׁלֵּם אֵינוֹ דִין שֶׁבִּרְשׁוּת הָרַבִּים חַיֶּבֶת בַּחֲצִי נֵזֶק. אֲמַר קְרָא וּבִעֵר בִּשְׂדֵה אַחֵר, וְלֹא בִּרְשׁוּת הָרַבִּים. מִידִי כֻּלֵּי נִזְקָא קָאָמְרִינָן, פַּלְגָּא נִזְקָא קָאָמְרִינָן, אֲמַר קְרָא וְחָצוּ אֶת כַּסְפּוֹ, כַּסְפּוֹ שֶׁל זֶה וְלֹא כַּסְפּוֹ שֶׁל אַחֵר. וְלֹא תְהֵא קֶרֶן חַיֶּבֶת כְּלָל בִּרְשׁוּת הָרַבִּים, מִקַּל וָחֹמֶר, וּמַה שֵׁן וְרֶגֶל שֶׁבִּרְשׁוּת הַנִּזָּק מְשַׁלֵּם נֵזֶק שָׁלֵם, בִּרְשׁוּת הָרַבִּים פָּטוּר, קֶרֶן שֶׁבִּרְשׁוּת הַנִּזָּק אֵינוֹ מְשַׁלֵּם אֶלָּא חֲצִי נֵזֶק אֵינוֹ דִין שֶׁבִּרְשׁוּת הָרַבִּים פָּטוּר. אֲמַר קְרָא וְגַם אֶת הַמֵּת יֶחֱצוּן, אֵין חֲצִי נֵזֶק חָלוּק לֹא בִּרְשׁוּת הָרַבִּים וְלֹא בִּרְשׁוּת הַיָּחִיד.

וְהַמֵּת יִהְיֶה לּוֹ, תָּנוּ רַבָּנָן, תַּשְׁלוּמֵי נֵזֶק, מְלַמֵּד שֶׁהַבְּעָלִים מְטַפְּלִין בַּנְּבֵלָה. מִנָּא הַנֵּי מִלֵּי, אֲמַר רַבִּי אַמִּי, אֲמַר קְרָא, (ויקרא כד, כא) "מַכֵּה בְהֵמָה יְשַׁלְּמֶנָּה", אַל תִּקְרֵי 'יְשַׁלְּמֶנָּה' אֶלָּא 'יַשְׁלִימֶנָּה'. רַב כַּהֲנָא אֲמַר, מֵהָכָא,  "אִם טָרֹף יִטָּרֵף יְבִאֵהוּ עֵד הַטְּרֵפָה לֹא יְשַׁלֵּם", [עַד טְרֵפָה יְשַׁלֵּם] טְרֵפָה עַצְמָהּ [לֹא] יְשַׁלֵּם. חִזְקִיָּה אֲמַר, מֵהָכָא, וְהַמֵּת יִהְיֶה לּוֹ. לַנִּזָּק. אוֹ אֵינוֹ אֶלָּא לַמַּזִּיק, אֲמַרְתְּ, לֹא כֵן הָיָה, דְּאִי סָלְקָא דַּעְתָּךְ נְבֵלָה דְּמַזִּיק הִיא, לִכְתּוּב רַחֲמָנָא שׁוֹר תַּחַת הַשּׁוֹר וְלִשְׁתּוּק, וְהַמֵּת יִהְיֶה לּוֹ לָמָּה לִי, שְׁמַע מִינָּהּ לַנִּזָּק. וּצְרִיכָא, דְּאִי כְּתַב קְרָא "מַכֵּה בְּהֵמָה יְשַׁלְּמֶנָּה", מִשּׁוּם דְּלָא שְׁכִיחָא, אֲבָל טְרֵפָה דִּשְׁכִיחָא אֵימָא לָא. וְאִי אַשְׁמוֹעִינַן טְרֵפָה, דְּמִמֵּילָא, אֲבָל מַכֵּה בְּהֵמָה דִּבְיָדַיִם אֵימָא לָא וְאִי אַשְׁמוֹעִינַן הַנֵּי תַּרְתֵּי, הָא מִשּׁוּם דְּלָא שְׁכִיחָא וְהָא מִשּׁוּם דְּמִמֵּילָא, אֲבָל הַמֵּת יִהְיֶה לּוֹ דִּשְׁכִיחָא וּבְיָדַיִם אֵימָא לָא, וְאִי אַשְׁמוּעִינָן וְהַמֵּת יִהְיֶה לּוֹ, מִשּׁוּם דְּמָמוֹנָא קָא מַזִּיק, אֲבָל הֲנָךְ דִּבְגוּפָא קָא מַזִּיק אֵימָא לָא, צְרִיכָא. אֲמַר לֵיהּ רַב כַּהֲנָא לְרַבָּה, טַעְמָא דְּכְתַב רַחְמָנָא וְהַמֵּת יִהְיֶה לּוֹ, הָא לָאו הָכִי הֲוָא אֲמִינָא דְּמַזִּיק הָוְיָא, הָשְׁתָא אִית לֵיהּ לְדִידֵיהּ יָהִיב לֵיהּ, דַּאֲמַר מַר, (לעיל פסוק לד) "יָשִׁיב", לְרַבּוֹת שְׁוֵה כֶּסֶף, דִּידֵיהּ מִבַּעְיָא לָא צְרִיכָא אֶלָּא לְפַחַת נְבֵלָה.

{pפסוק לזp} {rרמז שמבr}  כִּי יִגְנֹב אִישׁ שׁוֹר אוֹ שֶׂה אַף הַטּוֹבֵחַ וְהַמּוֹכֵר הָיוּ בַּכְּלָל, שֶׁנֶּאֱמַר (להלן כב, ו) "אִם יִמָּצֵא הַגַּנָּב", וַהֲרֵי הַכָּתוּב מוֹצִיאוֹ מִכְּלָלוֹ, לְהַחְמִיר עָלָיו שֶׁיְּשַׁלֵּם תַּשְׁלוּמֵי אַרְבָּעָה וַחֲמִשָּׁה, לְכָךְ נֶאֶמְרָה הַפָּרָשָׁה. כִּי יִגְנֹב אִישׁ שׁוֹר אוֹ שֶׁה, לְחַיֵּב עַל זֶה בִּפְנֵי עַצְמוֹ, וְעַל זֶה בִּפְנֵי עַצְמוֹ. וּטְבָחוֹ, אֵין לִי אֶלָּא טוֹבֵחַ, מוֹכֵר מִנָּיִן, תַּלְמוּד לוֹמַר [אוֹ] (וּ)מְכָרוֹ. עַד שֶׁלֹּא יֹאמַר יֵשׁ לִי בַּדִּין, אִם הַטּוֹבֵחַ חַיָּב, מוֹכֵר לֹא יְהֵא חַיָּב. אִם אֲמַרְתְּ כֵּן, עָנַשְׁתָּ מִן הַדִּין, לְכָךְ נֶאֱמַר [אוֹ] (וּ)מְכָרוֹ, לְלַמֶּדְךָ שֶׁאֵין עוֹנְשִׁין מִן הַדִּין.

דָּבָר אַחֵר, הִקִּישׁ טוֹבֵחַ לְמוֹכֵר וּמוֹכֵר לְטוֹבֵחַ, מַה מְּכִירָה חוּץ לִרְשׁוּתוֹ אַף טְבִיחָה חוּץ לִרְשׁוּתוֹ, מַה מְּכִירָה מֻתֶּרֶת בַּאֲכִילָה אַף טְבִיחָה מֻתֶּרֶת בַּאֲכִילָה, מַה מְּכִירָה מֻתֶּרֶת בַּהֲנָאָה אַף טְבִיחָה מֻתֶּרֶת בַּהֲנָאָה, מַה טְּבִיחָה שֶׁאֵינָה יְכוֹלָה לַחֲזֹר אַף מְכִירָה שֶׁאֵינָהּ יְכוֹלָה לַחֲזֹר, מַה טְּבִיחָה כֻּלָּהּ אַף מְכִירָה כֻּלָּהּ.

דָּבָר אַחֵר, כִּי יִגְנֹב אִישׁ, אַף הַמֻּקְדָּשִׁין הָיוּ בַּכְּלָל, שֶׁאִם גְּנָבָן וּשְׁחָטָן בַּחוּץ מְשַׁלֵּם אַרְבָּעָה וַחֲמִשָּׁה, וַהֲרֵי הַכָּתוּב מוֹצִיאָן מִכְּלָלָן לְהַחֲמִיר עֲלֵיהֶן לְזוֹקְקָן לְהִכָּרֵת. יָכוֹל שֶׁיְּהוּ חַיָּבִין בְּתַשְׁלוּמִין, וְהַדִּין נוֹתֵן, וּמָה אִם חַיָּב עַל כָּרֵת חָמוּר, לֹא יְהוּ חַיָּבִין בְּתַשְׁלוּמִין הַקַּלִּין. תַּלְמוּד לוֹמַר  "זֶה הַדָּבָר אֲשֶׁר צִוָּה ה'", מִכְּלַל כָּרֵת יָצְאוּ וְלֹא מִכְּלַל תַּשְׁלוּמִין.

חֲמִשָּׁה בָקָר יְשַׁלֵּם אַרְבָּעָה וָהוּא. אַרְבַּע צֹאן שְׁלֹשָׁה וָהוּא. הָיָה רַבִּי מֵאִיר אוֹמֵר, בּוֹא וּרְאֵה כַּמָּה חֲבִיבָה מְלָאכָה לִפְנֵי מִי שֶׁאָמַר וְהָיָה הָעוֹלָם. שׁוֹר, לְפִי שֶׁיֵּשׁ לוֹ מְלָאכָה יְשַׁלֵּם חֲמִשָּׁה, וְשֶׂה, שֶׁאֵין לוֹ מְלָאכָה, יְשַׁלֵּם אַרְבַּע. רַבִּי יוֹחָנָן בֶּן זַכַּאי אוֹמֵר, חָס הַמָּקוֹם עַל כְּבוֹדָן שֶׁל בְּרִיּוֹת, שׁוֹר שֶׁהוּא הוֹלֵךְ בְּרַגְלָיו יְשַׁלֵּם חֲמִשָּׁה, שֶׂה, לְפִי שֶׁטּוֹעֲנוֹ, יְשַׁלֵּם אַרְבַּע.

רַבִּי עֲקִיבָא אוֹמֵר, תַּחַת הַשּׁוֹר, תַּחַת הַשֶּׂה, לְהוֹצִיא אֶת הַחַיָּה. שֶׁהָיָה בַּדִּין, הוֹאִיל וּבְהֵמָה בְּתַשְׁלוּמִין וְחַיָּה בְּתַשְׁלוּמִין, אִם לָמַדְתָּ עַל בְּהֵמָה שֶׁהוּא מְשַׁלֵּם תַּשְׁלוּמֵי אַרְבָּעָה וַחֲמִשָּׁה, אַף הַחַיָּה מְשַׁלֵּם תַּשְׁלוּמֵי אַרְבָּעָה וַחֲמִשָּׁה. לֹא אִם אָמַרְתָּ בִּבְהֵמָה שֶׁהִיא קְרֵבָה עַל גַּבֵּי הַמִּזְבֵּחַ, לְפִיכָךְ יְשַׁלֵּם תַּשְׁלוּמֵי אַרְבָּעָה וַחֲמִשָּׁה, תֹּאמַר בְּחַיָּה, שֶׁאֵין קְרֵבָה עַל גַּבֵּי הַמִּזְבֵּחַ, לְפִיכָךְ לֹא יְשַׁלֵּם תַּשְׁלוּמֵי אַרְבָּעָה וַחֲמִשָּׁה. הֲרֵי בַּעֲלַת מוּם תּוֹכִיחַ, שֶׁאֵין קְרֵבָה עַל גַּבֵּי הַמִּזְבֵּחַ וְהוּא מְשַׁלֵּם תַּשְׁלוּמֵי אַרְבָּעָה וַחֲמִשָּׁה, הִיא תּוֹכִיחַ עַל הַחַיָּה שֶׁאַף עַל פִּי שֶׁאֵינָהּ קְרֵבָה עַל גַּבֵּי הַמִּזְבֵּחַ יְשַׁלֵּם תַּשְׁלוּמֵי אַרְבָּעָה וַחֲמִשָּׁה. לֹא אִם אָמַרְתָּ בְּבַעֲלַת מוּם, שֶׁמִּינָהּ קְרֵבָה עַל גַּבֵּי הַמִּזְבֵּחַ, לְפִיכָךְ יְשַׁלֵּם תַּשְׁלוּמִין אַרְבָּעָה וַחֲמִשָּׁה, תֹּאמַר בְּחַיָּה, שֶׁאֵין מִינָהּ קְרֵבָה עַל גַּבֵּי הַמִּזְבֵּחַ, לְפִיכָךְ לֹא יְשַׁלֵּם אַרְבָּעָה וַחֲמִשָּׁה. תַּלְמוּד לוֹמַר, תַּחַת הַשּׁוֹר, תַּחַת הַשֶּׂה, לְהוֹצִיא אֶת הַחַיָּה.

מִדַּת תַּשְׁלוּמֵי אַרְבָּעָה וַחֲמִשָּׁה אֵינָהּ נוֹהֶגֶת אֶלָּא בְּשׁוֹר וְשֶׂה בִּלְבָד. וְאַמַּאי, נֵילִיף שׁוֹר שׁוֹר מִשַּׁבָּת, מַה לְּהַלָּן חַיָּה וְעוֹף כַּיּוֹצֵא בָּהֶן, אַף כָּאן חַיָּה וְעוֹף כַּיּוֹצֵא בָּהֶן, אֲמַר קְרָא, שׁוֹר אוֹ שֶׂה, שְׁנֵי פְּעָמִים, שׁוֹר וְשֶׂה אִין, מִידִי אַחְרִינָא לָא. אָמְרֵי הֵי מְיֻתָּר, אִילֵימָא שׁוֹר וְשֶׂה דְסֵיפָא, דְּנִיכְתוּב רַחֲמָנָא כִּי יִגְנֹב אִישׁ שׁוֹר אוֹ שֶׂה וּטְבָחוֹ אוֹ מְכָרוֹ חֲמִשָּׁה בָקָר יְשַׁלֵּם תַּחְתָּיו וְאַרְבַּע צֹאן יְשַׁלֵּם תַּחְתָּיו, אִי כְּתַב רַחֲמָנָא הָכִי הֲוָה אֲמִינָא בָּעֵי שְׁלוּמֵי תִשְׁעָה לְכָל חָד וְחָד. וְכִי תֵּימָא תַּחְתָּיו אַיְיתוּרִי מִיַיתַּר. מִבַּעְיָא לֵיהּ לִדְרָשָׁא אַחְרִינָא, דְּתַנְיָא, יָכוֹל גָּנַב שׁוֹר שְׁוֵה מָנֶה יְשַׁלֵּם תַּחְתָּיו חֲמִשָּׁה נְגִידִים, תַּלְמוּד לוֹמַר תַּחְתָּיו, כְּתַחְתָּיו. אֶלָּא שׁוֹר וְשֶׂה דְּרֵישָׁא מִיַּתַּר, דְּנִכְתּוֹב רַחֲמָנָא כִּי יִגְנֹב אִישׁ וּטְבָחוֹ וּמְכָרוֹ חֲמִשָּׁה בָקָר יְשַׁלֵּם תַּחַת הַשּׁוֹר וְאַרְבַּע צֹאן תַּחַת הַשֶּׂה. אִי כְּתַב רַחֲמָנָא הָכִי, הֲוָה אֲמִינָא עַד דְּגָנִיב לְהוּ לִתְרֵי וְטָבַח חָד וּמְזַבֵּן חָד אוֹ מְכָרוֹ כְּתִיב, לְחוּדֵיהּ מַשְׁמָע. וְאֵימָא עַד דְּגָנִיב לְהוּ לִתְרֵי וְטָבַח חָד וּמְשַׁיֵּר חָד, אוֹ מְזַבֵּן חָד וּמְשַׁיֵּר חָד. אֶלָּא שׁוֹר דְּסֵיפָא וְשֶׂה דְּרֵישָׁא מִּיַּתַּר, דְּנִיכְתּוּב רַחֲמָנָא כִּי יִגְנֹב אִישׁ שׁוֹר וּטְבָחוֹ אוֹ מְכָרוֹ חֲמִשָּׁה בָקָר יְשַׁלֵּם תַּחְתָּיו וְאַרְבַּע צֹאן תַּחַת הַשֶּׂה, שׁוֹר דְּסֵיפָא וְשֶׂה דְרֵישָׁא לָמָּה לִי, שְׁמַע מִינָּהּ שׁוֹר וְשֶׂה אִין, מִידִי אַחְרִינָא לָא.

תַּנְיָא, אָמַר רַבִּי עֲקִיבָא, מִפְּנֵי מָה אָמְרָה תּוֹרָה טָבַח וּמָכַר מְשַׁלֵּם תַּשְׁלוּמֵי אַרְבָּעָה וַחֲמִשָּׁה מִפְּנֵי שֶׁנִּשְׁתָּרֵשׁ בַּחֵטְא. רָבָא אֲמַר. מִפְּנֵי שֶׁשָּׁנָה בַּחֵטְא. וּטְבָחוֹ אוֹ מְכָרוֹ, מַה טְּבִיחָה שֶׁאֵינָהּ חוֹזֶרֶת אַף מְכִירָה שֶׁאֵינָהּ חוֹזֶרֶת, פְּרָט לְשֶׁהִקְנָה לוֹ לִשְׁלֹשִׁים יוֹם.

תַּנְיָא, גָּנַב וְטָבַח בַּשַּׁבָּת, גָּנַב וְטָבַח לַעֲבֹדַת אֱלִילִים, גָּנַב וְטָבַח שׁוֹר הַנִּסְקָל, מְשַׁלֵּם תַּשְׁלוּמֵי אַרְבָּעָה וַחֲמִשָּׁה, דִּבְרֵי רַבִּי מֵאִיר. וַחֲכָמִים פּוֹטְרִין, וּמוּקִי לָּהּ בְּטוֹבֵחַ עַל יְדֵי אַחֵר. וְכִי זֶה חוֹטֵא וְזֶה מִתְחַיֵּב. שָׁאנִי הָכָא דַּאֲמַר קְרָא וּטְבָחוֹ אוֹ מְכָרוֹ, מַה מְּכִירָה עַל יְדֵי אַחֵר אַף טְבִיחָה עַל יְדֵי אַחֵר, דִּבְרֵי רַבִּי יִשְׁמָעֵאל. תָּנָא, אוֹ, לְרַבּוֹת אֶת הַשָּׁלִיחַ. דְּבֵי חִזְקִיָּה תָּנָא, תַּחַת לְרַבּוֹת אֶת הַשָּׁלִיחַ. מִי אִיכָּא מִידִי דְּאִלּוּ עָבִיד הוּא לֹא מִיחַיֵּב וְעָבִיד שָׁלִיחַ מִיחַיֵּב, הָתָם לָאו מִשּׁוּם דְּלָא מִיחַיֵּב הוּא, אֶלָּא מִשּׁוּם דְּקָם לֵיהּ בִּדְרַבָּה מִנֵּיהּ. אִי בְּטוֹבֵחַ עַל יְדֵי אַחֵר, מַאי טַעְמָא דְּרַבָּנָן דְּפָטְרֵי. מָאן חֲכָמִים, רַבִּי שִׁמְעוֹן הִיא, דַּאֲמַר שְׁחִיטָה שֶׁאֵינָהּ רְאוּיָה לָא שְׁמָהּ שְׁחִיטָה.

בָּעָא מִנֵּיהּ רָבָא מֵרַב נַחְמָן, גָּנַב שׁוֹר שֶׁל שְׁנֵי שֻׁתָּפִין וּטְבָחוֹ וְהוֹדָה לְאֶחָד מֵהֶן, מַהוּ, חֲמִשָּׁה בָקָר אֲמַר רַחֲמָנָא וְלֹא חֲמִשָּׁה חֲצָאֵי בָקָר, אוֹ דִּלְמָא חֲמִשָּׁה בָקָר וַאֲפִלּוּ חֲמִשָּׁה חֲצָאֵי בָקָר וְכוּ'. אֲמַר לֵיהּ, חֲמִשָּׁה בָקָר אֲמַר רַחֲמָנָא וַאֲפִלּוּ חֲמִשָּׁה חֲצָאֵי בָקָר, וְהַאי דְּלָא אָמְרֵי לָךְ בְּאוֹרְתָא, דְּלָא אָכְלֵי בְּשָׂרָא דְתוֹרָא.

תָּנוּ רַבָּנָן, מְכָרָהּ חוּץ מִיָּדָהּ, חוּץ מֵרַגְלָהּ, חוּץ מִקַּרְנָהּ, חוּץ מִגִּיזוֹתֶיהָ, אֵינוֹ מְשַׁלֵּם תַּשְׁלוּמֵי אַרְבָּעָה וַחֲמִשָּׁה. רַבִּי אוֹמֵר, דָּבָר הַמְּעַכֵּב בִּשְׁחִיטָה אֵינוֹ מְשַׁלֵּם אַרְבָּעָה וַחֲמִשָּׁה, דָּבָר שֶׁאֵינוֹ מְעַכֵּב בִּשְׁחִיטָה מְשַׁלֵּם אַרְבָּעָה וַחֲמִשָּׁה. רַבִּי שִׁמְעוֹן בֶּן אֶלְעָזָר אוֹמֵר, מְכָרָהּ חוּץ מִקַּרְנָהּ אֵינוֹ מְשַׁלֵּם תַּשְׁלוּמֵי אַרְבָּעָה וַחֲמִשָּׁה, חוּץ מִגִּיזוֹתֶיהָ, מְשַׁלֵּם תַּשְׁלוּמֵי אַרְבָּעָה וַחֲמִשָּׁה. תַּנְיָא אִידָךְ, רַבִּי שִׁמְעוֹן בֶּן אֶלְעָזָר אוֹמֵר, מְכָרָהּ חוּץ מִיָּדָהּ חוּץ מֵרַגְלָהּ, אֵינוֹ מְשַׁלֵּם. חוּץ מִקַּרְנָהּ חוּץ מִגִּיזּוֹתֶיהָ, מְשַׁלֵּם. בְּמַאי קָמִיפְלְגֵי, תַּנָּא קָמָא סְבַר, וּטְבָחוֹ, כֻּלּוֹ בָּעֵינָן, וּמְכָרוֹ, כֻּלּוֹ בָּעֵינָן. וְרַבִּי סְבַר, וּטְבָחוֹ, מִידִי דַּהֲוֵי בִּטְבִיחָה, לַאֲפוּקֵי מַאי דְּלָא הֲוֵי בִּטְבִיחָה. וּמְכָרוֹ, דּוּמְיָא דִּטְבָחוֹ. וְרַבִּי שִׁמְעוֹן בֶּן אֶלְעָזָר סְבַר, קַרְנָהּ, דְּלָאו לְמֵיגַז קָיְמָא, הֲוֵי שִׁיּוּר וְאֵינוֹ מְשַׁלֵּם, גִּיזָה דִּלְמֵיגַז קָאי, לָא הֲוֵי שִׁיּוּר, וּמְשַׁלֵּם. וּתְרֵי תַּנָּאֵי אֲלִבָּא דְרַבִּי שִׁמְעוֹן בֶּן אֶלְעָזָר.

אָמַר רַבִּי מֵאִיר, בּוֹא וּרְאֵה כַּמָּה גָּדוֹל כֹּחָהּ שֶׁל מְלָאכָה וְכוּ'.

מְעִילָה, וּטְבִיחָה וּמְכִירָה, שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין. מְעִילָה, דְּיָלְפֵי חֵטְא חֵטְא מִתְּרוּמָה, מַה תְּרוּמָה מַשְׁוֵי שָׁלִיחַ אַף מְעִילָה מַשְׁוֵי שָׁלִיחַ. דִּתְנַן, שָׁלִיחַ שֶׁעָשָׂה שְׁלִיחוּתוֹ, בַּעַל הַבַּיִת מָעַל. טְבִיחָה וּמְכִירָה, דִּכְתִיב וּטְבָחוֹ אוֹ מְכָרוֹ, מַה מְּכִירָה עַל יְדֵי אַחֵר אַף טְבִיחָה עַל יְדֵי אַחֵר.

~ פרק כב

{pפסוק אp}  אִם בַּמַּחְתֶּרֶת יִמָּצֵא הַגַּנָּב זֶה סָפֵק בָּא לִגְנֹב סָפֵק שֶׁבָּא לַהֲרֹג. אוֹ אֵינוֹ אֶלָּא סָפֵק בָּא לִגְנֹב סָפֵק שֶׁאֵינוֹ בָּא לִגְנֹב, אֲמַרְתְּ, אִם כְּשֶׁיִּגְנֹב וַדַּאי וַהֲרָגוֹ, הֲרֵי זֶה חַיָּב, קַל וָחֹמֶר סָפֵק שֶׁהוּא בָּא לִגְנֹב סָפֵק שֶׁאֵינוֹ בָּא לִגְנֹב. מִכַּאן אַתָּה דָן עַל פִּקּוּחַ (נחש) [נֶפֶשׁ] [שֶׁסְּפֵקוֹ דּוֹחֶה שַׁבָּת], שֶׁשְּׁפִיכוּת דָּמִים מְטַמֵּא אֶת הָאָרֶץ וּמְסַלֶּקֶת אֶת הַשְּׁכִינָה הִיא דּוֹחָה אֶת הַסָּפֵק, קַל וָחֹמֶר לְפִקּוּחַ נֶפֶשׁ שֶׁדּוֹחֶה אֶת (הַסָּפֵק) [הַשַּׁבָּת]. הָא אֵין לְךָ לוֹמַר בְּלָשׁוֹן אַחֲרוֹן אֶלָּא בְּלָשׁוֹן רִאשׁוֹן, סָפֵק שֶׁהוּא בָּא לִגְנֹב סָפֵק שֶׁבָּא לַהֲרֹג.

(כָּתוּב בְּרֶמֶז  וּבְרֶמֶז של"ב).

אִם בַּמַּחְתֶּרֶת יִמָּצֵא הַגַּנָּב. הַבָּא בַּמַּחְתֶּרֶת נִדּוֹן עַל שֵׁם סוֹפוֹ. אֲמַר רָבָא, מַאי טַעְמָא דְּמַחְתֶּרֶת, חֲזָקָה אֵין אָדָם מַעֲמִיד עַצְמוֹ עַל מָמוֹנוֹ, וְהַאי מֵימָר אֲמַר אִי אָזִילְנָא קָאִי לְאַפַּאי וְלָא שָׁבִיק לִי וְאִי קָאִי לְאַפַּאי קָטִילְנָא לֵיהּ, וְהַתּוֹרָה אָמְרָה אִם בָּא לְהָרְגְךָ הַשְׁכֵּם לְהָרְגוֹ. אֲמַר רַב, בָּא בַּמַּחְתֶּרֶת וְנָטַל כֵּלִים וְיָצָא, פָּטוּר, מַאי טַעְמָא, בִּדְמֵי קָנִנְהוּ. אֲמַר רַבָּה, מִסְתַּבְּרָא מִלְּתָא דְּרַב כְּשֶׁשָּׁבַר, דְּלֵיתְנְהוּ, אֲבָל נָטַל, לָא. וְהָאֱלֹהִים, אֲמַר רַב אֲפִלּוּ נְטַל, דְּהָא אִם יֵשׁ לוֹ דָּמִים וְנֶאֶנְסוּ חַיָּב, אַלְמָא בִּרְשׁוּתֵיהּ קָיְמֵי, הָכָא נַמִּי בִּרְשׁוּתֵיהּ קָיְמֵי. וְלָא הִיא, כִּי אוּקְמִינְהוּ רַחֲמָנָא בִּרְשׁוּתֵיהּ, לְעִנְיַן אוֹנְסִין, אֲבָל לְעִנְיַן מִקְּנֵי, בִּרְשׁוּתָא דְּמָרַיְיהוּ קָיְימֵי, מִידִי דַּהֲוָה אֲשׁוֹאֵל.

תָּנוּ רַבָּנָן, וְהֻכָּה וָמֵת, 'הֻכָּה' בְּכָל אָדָם. וָמֵת, בְּכָל מִיתָה שֶׁאַתָּה יָכוֹל לַהֲמִיתוֹ. בִּשְׁלָמָא, וְהֻכָּה בְּכָל אָדָם אִצְטְרִיךְ, סַלְקָא דַּעְתָּךְ אֲמִינָא, בַּעַל הַבַּיִת דְּקִים לֵיהּ דְּאֵין אָדָם מַעֲמִיד עַצְמוֹ עַל מָמוֹנוֹ אֲבָל אַחֵר לֹא, קָא מַשְׁמָע לָן רוֹדֵף הוּא וַאֲפִלּוּ אַחֵר. אֶלָּא וָמֵת, בְּכָל מִיתָה שֶׁאַתָּה יָכוֹל לַהֲמִיתוֹ, לָמָּה לִי, מִדִּינָא נָפְקָא, דְּתַנְיָא, (במדבר לה, טז) "מוֹת יוּמַת הָרֹצֵחַ", אֵין לִי אֶלָּא סַיִף וְכוּ'. שָׁאנִי הָתָם, דִּכְתִיב "מוֹת יוּמָת". וְנִגְמוּר מִינָּהּ, מִשּׁוּם דַּהֲוֵי רוֹצֵחַ וְגוֹאֵל הַדָּם שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין. תָּנוּ רַבָּנָן, מַחְתֶּרֶת, אֵין לִי אֶלָּא מַחְתֶּרֶת, גַּגּוֹ חֲצֵרוֹ וְקַרְפִּיפוֹ, מִנָּיִן. תַּלְמוּד לוֹמַר, אִם יִמָּצֵא הַגַּנָּב, מִכָּל מָקוֹם. אִם כֵּן מַה תַּלְמוּד לוֹמַר מַחְתֶּרֶת, מִפְּנֵי שֶׁרוֹב גַּנָּבִים מְצוּיִין בַּמַּחְתֶּרֶת. תַּנְיָא אִידָךְ, מַחְתֶּרֶת, אֵין לִי אֶלָּא מַחְתֶּרֶת. גַּגּוֹ חֲצֵרוֹ וְקַרְפִּיפוֹ מִנָּיִן. תַּלְמוּד לוֹמַר, יִמָּצֵא הַגַּנָּב, מִכָּל מָקוֹם. אִם כֵּן מַה תַּלְמוּד לוֹמַר מַחְתֶּרֶת, מַחְתַּרְתּוֹ זוֹ הִיא הַתְרָאָתוֹ. אֲמַר רַב הוּנָא, קָטָן הָרוֹדֵף נִתָּן לְהַצִּילוֹ בְּנַפְשׁוֹ. קָסְבַר אֵין צָרִיךְ הַתְרָאָה, לָא שְׁנָא גָּדוֹל לָא שְׁנָא קָטָן. [אֵיתִיבֵיהּ וְכוּ']. וְאִיבָּעִית אֵימָא, כְּתַנָּא דְמַחְתֶּרֶת, דַּאֲמַר מַחְתַּרְתּוֹ זוֹ הִיא הַתְרָאָתוֹ.

{pפסוק בp}  תָּנוּ רַבָּנָן, אִם זָרְחָה הַשֶּׁמֶשׁ עָלָיו דָּמִים לוֹ, וְכִי הַשֶּׁמֶשׁ עָלָיו בִּלְבַד זָרְחָה, אֶלָּא, אִם בָּרוּר לְךָ הַדָּבָר כַּשֶּׁמֶשׁ שֶׁיֵּשׁ לוֹ שָׁלוֹם עִמְּךָ, אַל תַּהַרְגֵהוּ, וְאִם לָאו, הָרְגֵהוּ. תַּנְיָא אִידָךְ, אֵין לוֹ דָּמִים, אִם זָרְחָה הַשֶּׁמֶשׁ, וְכִי הַשֶּׁמֶשׁ עָלָיו בִּלְבַד זָרְחָה, אֶלָּא אִם בָּרוּר לְךָ הַדָּבָר כַּשֶּׁמֶשׁ שֶׁאֵין לוֹ שָׁלוֹם עִמְּךָ, הָרְגֵהוּ, וְאִם לָאו, אַל תַּהַרְגֵהוּ. קָשְׁיָא סְתָמָא אֲסְתָמָא. לָא קָשְׁיָא, הָא בְּבֵן עַל הָאָב, כָּאן בְּאָב עַל הַבֵּן. אֲמַר רַב, כָּל דְּאָתֵי עֲלַי בְּמַחְתְּרָתָא קָטִילְנָא לֵיהּ, לְבַר מֵרַב [חֲנִינָא] בַּר שֵׁילָא, דְּקִים לִי בְגַוֵּיהּ דִּמְרַחֵם עֲלַי כְּאָב עַל הַבֵּן. תָּנוּ רַבָּנָן, דָּמִים לוֹ בֵּין בְּחֹל בֵּין בַּשַּׁבָּת. אֵין לוֹ דָּמִים. בֵּין בְּחֹל בֵּין בַּשַּׁבָּת בִּשְׁלָמָא אֵין לוֹ דָּמִים בֵּין בְּחֹל בֵּין בְּשַׁבָּת אִצְטְרִיךְ, סָלְקָא דַעְתָּךְ אֲמִינָא מִידִי דַהֲוָה אֲהֲרוּגֵי בֵּית דִּין, דְּבַשַּׁבָּת לָא קָטְלִינָן, קָא מַשְׁמַע לַן דְּקָטְלִינָן. אֶלָּא דָּמִים לוֹ בֵּין בְּחֹל בֵּין בְּשַׁבָּת, הָשַׁתָּא בְּחֹל לָא קָטְלִינָן לֵיהּ, בְּשַׁבָּת מִבַּעְיָא. אֲמַר רַב שֵׁשֶׁת, לָא נִצְרְכָא אֶלָּא לְפַקֵּחַ עָלָיו אֶת הַגָּל.

רַבִּי יִשְׁמָעֵאל אוֹמֵר, אִם זָרְחָה הַשֶּׁמֶשׁ, אַתָּה אוֹמֵר לְכָךְ בָּא, אוֹ אֵינוֹ בָּא אֶלָּא לְחַלֵּק בֵּין יוֹם לְלַיְלָה, לוֹמַר לְךָ שֶׁאִם הֲרָגוֹ בַּיּוֹם יְהֵא חַיָּב, וְאִם הֲרָגוֹ בַּלַּיְלָה יְהֵא פָּטוּר. תַּלְמוּד לוֹמַר  "וְלַנַּעֲרָ(ה) לֹא תַעֲשֶׂה דָבָר" וְגוֹ', וְכִי מַה לָּמַדְנוּ לְרוֹצֵחַ מֵעַתָּה, אֶלָּא הֲרֵי זֶה בָּא לְלַמֵּד וְנִמְצָא לָמֵד, מַה לְּהַלָּן לֹא חִלֵּק בֵּין יוֹם וּבֵין לַיְלָה, אַף כָּאן לֹא נְחַלֵּק בֵּין יוֹם וּבֵין לַיְלָה. וּמַה כָּאן אִם קִדְּמוֹ וַהֲרָגוֹ פָּטוּר, אַף לְּהַלָּן אִם קִדַּמְתּוֹ וַהֲרַגְתּוֹ פָּטוּר. מַה לְּהַלָּן הָיוּ לָה מוֹשִׁיעִין הֵימֶנּוּ וַהֲרַגְתּוֹ חַיֶּבֶת, אַף כָּאן הָיוּ לוֹ מוֹשִׁיעִים הֵימֶנּוּ וַהֲרָגוֹ, חַיָּב.

דָּמִים לוֹ שַׁלֵּם יְשַׁלֵּם, רַבִּי אֱלִיעֶזֶר בֶּן יַעֲקֹב אוֹמֵר, הֲרֵי שֶׁהָיוּ לְפָנָיו כַּדֵּי יַיִן וְכַדֵּי שֶׁמֶן וּשְׁבָרָן כְּשֶׁהוּא חוֹתֵר, חַיָּב לְשַׁלֵּם. וְכָל זְמַן שֶׁהוּא בְּיָדוּעַ שֶׁבְּשָׁלוֹם הֵימֶנּוּ וַהֲרָגוֹ, הֲרֵי זֶה חַיָּב, לְכָךְ נֶאֱמַר דָּמִים לוֹ שַׁלֵּם יְשַׁלֵּם.

וְאִם אֵין לוֹ וְנִמְכַּר בִּגְנֵבָתוֹ. שׁוֹמֵעַ אֲנִי לְעוֹלָם, תַּלְמוּד לוֹמַר (לעיל כא, ב) "שֵׁשׁ שָׁנִים יַעֲבֹד", מַגִּיד שֶׁהוּא עוֹבֵד שֵׁשׁ וְיוֹצֵא בַּשְּׁבִיעִית. וְנִמְכַּר בִּגְנֵבָתוֹ, לֹא פָּחוֹת וְלֹא יוֹתֵר. רַבִּי יְהוּדָה אוֹמֵר, גָּנַב פָּחוֹת מִמַּה שֶּׁשָּׁוֶה, אֵינוֹ נִמְכָּר יוֹתֵר עַל מַה שֶּׁשָּׁוֶה, רְשׁוּת בְּיַד בַּעַל הַגְּנֵבָה, אִם לִמְכֹּר, מוֹכֵר, וְאִם לָאו, כּוֹתֵב שְׁטָר. רַבִּי אֱלִיעֶזֶר אוֹמֵר, גָּנַב פָּחוֹת מִמַּה שֶּׁשָּׁוֶה אֵינוֹ נִמְכָּר יוֹתֵר עַל מַה שֶּׁשָּׁוֶה, דִּין לְהִשְׂתַּכֵּר מֶחֱצָה וּלְהַפְסִיד מֶחֱצָה.

הָאִישׁ נִמְכָּר בִּגְנֵבָתוֹ וְאֵין הָאִשָּׁה נִמְכֶּרֶת בִּגְנֵבָתָהּ, דַּאֲמַר קְרָא וְנִמְכַּר בִּגְנֵבָתוֹ, וְלֹא בִּגְנֵבָתָהּ.

תָּנוּ רַבָּנָן יֵשׁ בָּעִבְרִיָּה מַה שֶּׁאֵין בְּעֶבֶד עִבְרִי, שֶׁהָעִבְרִיָּה יוֹצְאָה בְּסִימָנִין וּפוֹדִין אוֹתָהּ בְּעַל כָּרְחָהּ, וְאֵינָהּ נִמְכֶּרֶת וְנִשְׁנֵית. מִכְּלַל דְּעֶבֶד עִבְרִי נִמְכָּר וְנִשְׁנָה, וְהָתַנְיָא, בִּגְנֵבָתוֹ וְלֹא בִּכְפֵלוֹ, בִּגְנֵבָתוֹ וְלֹא בִּזְמָמוֹ, בִּגְנֵבָתוֹ, כֵּיוָן שֶׁנִּמְכַּר פַּעַם אַחַת שׁוּב אִי אַתָּה רַשַּׁאי לְמָכְרוֹ, אֲמָר אַבַּיֵּי לָא קָשְׁיָא, כָּאן בְּאָדָם אֶחָד כָּאן בִּשְׁנֵי בְּנֵי אָדָם.

תָּנוּ רַבָּנָן, הָיְתָה גְּנֵבָתוֹ אֶלֶף, וְשָׁוֶה חֲמֵשׁ מֵאוֹת, נִמְכָּר. גְּנָבוֹ חֲמֵשׁ מֵאוֹת, וְשָׁוֶה אֶלֶף, אֵינוֹ נִמְכָּר, רַבִּי אֱלִיעֶזֶר אוֹמֵר, אִם הָיָה גְנֵבוֹ כְנֶגֶד מִמְכָּרוֹ, נִמְכָּר, וְאִם לָאו, אֵינוֹ נִמְכָּר. דְּמַאי שְּׁנָא גְּנָבוֹ חֲמֵשׁ מֵאוֹת וְשָׁוֶה אֶלֶף דְּאֵינוֹ נִמְכָּר, וְנִמְכַּר כֻּלּוֹ אֲמַר רַחֲמָנָא וְלֹא חֶצְיוֹ, הָכָא נַמִּי וְנִמְכַּר בִּגְנֵבָתוֹ אֲמַר רַחֲמָנָא וְלֹא בַחֲצִי גְנֵבָתוֹ. וּפוֹדִין אוֹתָהּ בְעַל כָּרְחֵיהּ דְאַב מִשּׁוּם פְּגַם מִשְׁפָּחָה. עֶבֶד עִבְרִי נַמִּי נִיכְפִּינְהוּ לִבְנֵי מִשְׁפָּחָה מִשּׁוּם פְּגַם מִשְׁפָּחָה, הֲדַר אָזִיל וּמְזַבֵּן נַפְשֵׁיהּ. הָכִי נַמִּי הֲדַר וּמְזַבִּין לָּהּ, הָא קָתְנִי, אֵינָהּ נִמְכֶּרֶת וְנִשְׁנֵית.

{rרמז שמגr}  עֵדִים זוֹמְמִין אֵין נִמְכָּרִין בְּעֶבֶד עִבְרִי. מַאי טַעְמָא, אֲמַר רָבָא, בִּגְנֵבָתוֹ, וְלֹא בִּזְמָמוֹ.

{pפסוק גp}  אִם הִמָּצֵא תִמָּצֵא בְיָדוֹ, אֵין לִי אֶלָּא יָדוֹ, גַּגּוֹ חֲצֵרוֹ וְקַרְפִּיפוֹ, מִנָּיִן, תַּלְמוּד לוֹמַר, אִם הִמָּצֵא תִמָּצֵא בְיָדוֹ, מִכָּל מָקוֹם. וְתַנְיָא נַמִּי, (דברים כד, א) "וְכָתַב לָהּ סֵפֶר כְּרִיתֻת וְנָתַן בְּיָדָהּ", אֵין לִי אֶלָּא יָדָהּ, גַּגָּהּ חֲצֵרָהּ וְקַרְפִּיפָהּ, מִנָּיִן, תַּלְמוּד לוֹמַר, "וְנָתַן בְּיָדָהּ", מִכָּל מָקוֹם. וּצְרִיכָא, דְּאִי אַשְׁמְעִינָן גֵּט, מִשּׁוּם דְּבַעַל כָּרְחָהּ, אֲבָל גַּנָּב אֵימָא לָא. וְאִי אַשְׁמְעִינָן גַּנָּב, מִשּׁוּם דִּקְנָסָא, אֲבָל גֵּט אֵימָא לָא, צְרִיכָא. חֲצֵרָהּ, מַה שֶּׁקָּנְתָה אִשָּׁה קָנָה בַּעֲלָהּ. בְּכוֹתֵב לָהּ וְעוֹדָהּ אֲרוּסָה, דִּין וּדְבָרִים אֵין לִי בִּנְכָסַיִךְ, כִּדְרַב הוּנָא, נַחֲלָה הַבָּאָה לוֹ לָאָדָם מִמָּקוֹם אַחֵר אָדָם מַתְנֶה עָלֶיהָ שֶׁלֹּא יִירָשֶׁנָּה. רָבָא אֲמַר, אַטּוּ יָדָהּ מִי לָא קָנְיָא לֵיהּ לַבַּעַל, אֶלָּא גִּטָּהּ וְיָדָהּ בָּאִין כְּאֶחָד, הָכִי נַמִּי גִּטָּהּ וַחֲצֵרָהּ בָּאִין כְּאַחַת.

אֲמַר רַבִּי שִׁמְעוֹן בֶּן לָקִישׁ מִשּׁוּם אַבָּא כֹּהֵן בַּרְדְּלָא, קְטַנָּה אֵין לָהּ חָצֵר, וְאֵין לָהּ אַרְבַּע אַמּוֹת. וְרַבִּי יוֹחָנָן מִשּׁוּם רַבִּי יַנַּאי אֲמַר, יֵשׁ לָהּ חָצֵר, וְיֵשׁ לָהּ אַרְבַּע אַמּוֹת. מַר סְבָר, חָצֵר מִשּׁוּם יָד אִיתְרַבַּאי, וְכִי הֵיכִי דְּאִית לָהּ יָד, חָצֵר נַמִּי אִית לָהּ. וּמַר סְבָר, חָצֵר מִשּׁוּם שְׁלִיחוּת אִיתְרַבַּאי, וְכִי הֵיכִי דִּשְׁלִיחוּת לֵית לָהּ, חָצֵר נַמִּי לֵית לָהּ. וּמִי אִיכָּא לְמַאן דַּאֲמַר חָצֵר מִשּׁוּם שְׁלִיחוּת אִיתְרַבַּאי וְהָתַנְיָא, יָדוֹ, אֵין לִי אֶלָּא יָדוֹ וְכוּ', וְאִי סָלְקָא דַּעְתָּךְ חָצֵר מִשּׁוּם שְׁלִיחוּת אִיתְרַבַּאי אִם כֵּן מָצִינוּ שָׁלִיחַ לִדְבַר עֲבֵרָה וְקָיְמָא לָן אֵין שָׁלִיחַ לִדְבַר עֲבֵרָה. אֲמַר רָבִינָא, הֵיכָא אַמְרִינָן אֵין שָׁלִיחַ לִדְבַר עֲבֵרָה, הֵיכָא דְשָׁלִיחַ בַּר חִיּוּבָא הוּא, אֲבָל חָצֵר, דְּלָאו בַּר חִיּוּבָא הוּא, מִיחַיֵּב שׁוֹלְחֵהּ. רַב סַמָּא אֲמַר, הֵיכָא אַמְרִינָן אֵין שָׁלִיחַ לִדְבַר עֲבֵרָה, הֵיכָא דְּאִי בָּעֵי עָבִיד וְאִי בָּעֵי לָא עָבִיד, אֲבָל חָצֵר דִּבְעַל כָּרְחֵיהּ מוֹתִיב בָּהּ, מִיחַיֵּב שׁוֹלְחֵהּ. מַאי בֵּינַיְיהוּ, כֹּהֵן דַּאֲמַר לֵיהּ לְיִשְׂרָאֵל צֵא וְקַדֵּשׁ לִי אִשָּׁה גְּרוּשָׁה. אִיבָּעִית אֵימָא, אִישׁ דַּאֲמַר לָהּ לְאִשָּׁה אַקִּיף לִי קָטָן. וּמִי אִיכָּא לְמַאן דַּאֲמַר חָצֵר לָאו מִשּׁוּם יָדָהּ אִיתְרַבַּאי, וְהָתַנְיָא, אֵין לִי אֶלָּא יָדָהּ וְכוּ', לְעִנְיַן גֵּט כֻּלֵּי עָלְמָא לָא פְלִיגֵי דְּחָצֵר מִשּׁוּם יָדָהּ אִיתְרַבַּאי, כִּי פְּלִיגֵי לְעִנְיַן מְצִיאָה, מַר סְבַר יַלְפִינָן מְצִיאָה מִגֵּט וּמַר סְבַר לָא יַלְפִינָן מְצִיאָה מִגֵּט. וְאִיבָעִית אֵימָא, בִּקְטַנָּה כֻּלָּא עַלְמָא לֹא פְּלִיגִי דְּיַלְפִינָן מְצִיאָה מִגֵּט. וְהָכָא בְּקָטָן קָא מִפְלְגֵי, מַר סְבַר, יַלְפִינָן קָטָן מִקְּטַנָּה, וּמַר סְבַר, לָא יַלְפִינָן קָטָן מִקְּטַנָּה. וְאִיבָעִית אֵימָא, מַר אֲמַר חָדָא, וּמַר אֲמַר חָדָא, וְלֹא פְּלִיגֵי.

שְׁנַיִם יְשַׁלֵּם, תַּנְיָא, רַבִּי יַעֲקֹב אוֹמֵר, שְׁנַיִם יְשַׁלֵּם שֶׁלֹּא בִּשְׁבֻעָה. אוֹ אֵינוֹ אֶלָּא בִּשְׁבֻעָה, אֲמַרְתְּ לֹא כָּךְ הָיָה, דְּלֹא נִכְתּוּב רַחֲמָנָא שְׁנַיִם יְשַׁלֵּם בְּגַנָּב, וְתֵיתֵי בְּקַל וָחֹמֶר מִטּוֹעֵן טַעֲנַת גַּנָּב, דִּבְהֶתֵּרָא אָתָא לְיָדֵיהּ, אֲמַר קְרָא לְשַׁלֵּם תְּרֵי, גַּנָּב עַצְמוֹ דִּבְאִסּוּרָא אָתָא לְיָדֵיהּ לֹא כָּל שֶׁכֵּן. אֶלָּא שְׁנַיִם יְשַׁלֵּם דְּכְתַב רַחֲמָנָא לָמָּה לִי, וַאֲפִלּוּ שֶׁלֹּא בִּשְׁבֻעָה.

שָׁאֲלוּ תַּלְמִידָיו [אֶת רַבָּן יוֹחָנָן בֶּן זַכַּאי], מִפְּנֵי מָה הֶחְמִירָה תּוֹרָה בְּגַנָּב יוֹתֵר מִבְּגַזְלָן, אָמַר לָהֶם, זֶה הִשְׁוָה כְּבוֹד עֶבֶד לִכְבוֹד קוֹנוֹ, וְזֶה לֹא הִשְׁוָה כְּבוֹד עֶבֶד לִכְבוֹד קוֹנוֹ, כִּבְיָכוֹל עָשָׂה עַיִן שֶׁל מַעְלָה כְּאִלּוּ אֵינָהּ רוֹאָה וְאֹזֶן שֶׁל מַעְלָה כְּאִלּוּ אֵינָהּ שׁוֹמַעַת, שֶׁנֶּאֱמַר (ישעיה כט, טו) "הוֹי הַמַּעֲמִיקִים מֵה' לַסְתִּר עֵצָה" וְגוֹ'. אָמַר רַבִּי מֵאִיר, מָשְׁלוּ מָשָׁל לְמָה הַדָּבָר דּוֹמֶה, לִשְׁנֵי בְּנֵי אָדָם שֶׁהָיוּ בָּעִיר וְעָשׂוּ מִשְׁתֶּה. אֶחָד זִמֵּן אֶת בְּנֵי הָעִיר וְלֹא זִמֵּן אֶת בְּנֵי הַמֶּלֶךְ, וְאֶחָד לֹא זִמֵּן לֹא בְּנֵי הָעִיר וְלֹא בְּנֵי הַמֶּלֶךְ. אֵיזֶהוּ עָנְשׁוֹ מְרֻבֶּה, זֶה שֶׁזִּמֵּן בְּנֵי הָעִיר וְלֹא זִמֵּן אֶת בְּנֵי הַמֶּלֶךְ.

אִם הִמָּצֵא תִמָּצֵא בְיָדוֹ, אֵין מְצִיאָה אֶלָּא בְּעֵדִים. בְּיָדוֹ, אֵין בְּיָדוֹ בְּכָל מָקוֹם אֶלָּא רְשׁוּתוֹ. .

מִשּׁוֹר (וְ)עַד חֲמוֹר, רַבִּי עֲקִיבָא אוֹמֵר, שֶׁאֵין תַּלְמוּד לוֹמַר חַיִּים, אֶלָּא לְהָבִיא אֶת הַחַיָּה. חַיִּים שְׁנַיִם יְשַׁלֵּם, וְלֹא מֵתִים.

שְׁנַיִם יְשַׁלֵּם, נִמְצֵאתָ אַתָּה אוֹמֵר, שִׁבְעָה גַּנָּבִים הֵם, XאY הָרִאשׁוֹן שֶׁבַּגַּנָּבִים גּוֹנֵב דַּעַת בְּנֵי אָדָם. הַמְּסָרֵב בַּחֲבֵרוֹ לְאָרְחוֹ וְאֵין בְּלִבּוֹ לְקָרְאֵהוּ. וְהַמַּרְבֶּה לוֹ בְּתִקְרֹבֶת וְיוֹדֵעַ בּוֹ שֶׁאֵינוֹ מְקַבֵּל. וְהַפּוֹתֵחַ חָבִית. וְהַמֶּעַוֵל בְּמִדּוֹת. וְהַמְשַׁקֵּר בְּמִשְׁקָלוֹת. וְהַמְעָרֵב אֶת הַגִּירָה בְּתִלְתָּן, וְאֶת הַחוֹל בְּפוֹל, וְאֶת הַחֹמֶץ בְּשֶׁמֶן. מִפְּנֵי שֶׁאָמְרוּ, הַשֶּׁמֶן אֵינוֹ מְקַבֵּל מַעַל, לְפִיכָךְ מוֹשְׁחִין בּוֹ מְלָכִים. וְלֹא עוֹד אֶלָּא מַעֲלִין עָלָיו שֶׁאִם הָיָה יָכוֹל לִגְנֹב דַּעַת הָעֶלְיוֹנָה גּוֹנְבָהּ. וְכֵן מָצִינוּ בְּאַבְשָׁלוֹם שֶׁגָּנַב שָׁלֹשׁ גְּנֵבוֹת, לֵב אָבִיו וְלֵב בֵּית דִּין וְלֵב אַנְשֵׁי יְרוּשָׁלַיִם, שֶׁנֶּאֱמַר "וַיְגַנֵּב אַבְשָׁלוֹם אֶת לֵב" וְכוּ'. וְכִי מִי גָּדוֹל, הַגּוֹנֵב אוֹ הַנִּגְנָב, הֱוֵי אוֹמֵר הַנִּגְנָב שֶׁהוּא יוֹדֵעַ שֶׁהוּא נִגְנָב, וּמַחֲרִישׁ. וְכֵן מָצִינוּ, שֶׁבְּשָׁעָה שֶׁעָמְדוּ לִפְנֵי הַר סִינַי לְקַבֵּל אֶת הַתּוֹרָה בִּקְּשׁוּ לִגְנֹב דַּעַת הָעֶלְיוֹנָה כִּבְיָכוֹל, שֶׁנֶּאֱמַר (להלן כד, ז) "כָל אֲשֶׁר דִּבֶּר ה' נַעֲשֶׂה וְנִשְׁמָע", וְנִגְנַב לֵב בֵּית דִּין בְּיָדָן, שֶׁנֶּאֱמַר  "מִי יִתֵּן וְהָיָה לְבָבָם זֶה לָהֶם". וְאִם תֹּאמַר שֶׁאֵין הַכֹּל גָּלוּי לְפָנָיו, וַהֲלֹא כְּבָר נֶאֱמַר (תהלים עח, לו לז) "וַיְפַתּוּהוּ בְּפִיהֶם וּבִלְשׁוֹנָם יְכַזְּבוּ לוֹ וְלִבָּם לֹא נָכוֹן עִמּוֹ", אַף עַל פִּי כֵן (שם, לח) "וְהוּא רַחוּם יְכַפֵּר עָוֹן", וְאָמַר  "כֶּסֶף סִיגִים מְצֻפֶּה עַל חָרֶשׂ שְׂפָתַיִם דֹּלְקִים וְלֵב רָע". XבY גָּנַב אִסּוּרֵי הֲנָאָה, פָּטוּר מִלְּשַׁלֵּם. XגY כְּסוּת וּפֵרוֹת וְכֵלִים (בְּהֵמָה) חַיָּה וָעוֹף, מְשַׁלֵּם תַּשְׁלוּמֵי (אַרְבָּעָה וַחֲמִשָּׁה) [כֵפֶל]. XדY עֲבָדִים וּשְׁפָחוֹת שְׁטָרוֹת וְקַרְקָעוֹת, אֵינוֹ מְשַׁלֵּם אֶלָּא קֶרֶן. פֶּטֶר חֲמוֹר מְשַׁלֵּם כֵּפֶל, אַף עַל גַּב שֶׁהוּא אָסוּר עַכְשָׁיו, יֵשׁ לוֹ הֶתֵּר לְאַחַר זְמָן. XהY תַּחַת הַשּׁוֹר יְשַׁלֵּם חֲמִשָּׁה, תַּחַת הַשֶּׂה יְשַׁלֵּם אַרְבָּעָה, שֶׁנֶּאֱמַר (לעיל כא, לז) "חֲמִשָּׁה בָקָר יְשַׁלֵּם תַּחַת הַשּׁוֹר" וְגוֹ'. XוY לְמַעְלָה מֵהֶן גּוֹנֵב נֶפֶשׁ בְּנֵי אָדָם, שֶׁהוּא מִתְחַיֵּב בְּנַפְשׁוֹ. רַבִּי שִׁמְעוֹן בֶּן יוֹחַאי אוֹמֵר, מָשָׁל לְמָה הַדָּבָר דּוֹמֶה, לְאֶחָד שֶׁהָיָה יוֹצֵא מִבֵּית חֲבֵרוֹ טָעוּן כֵּלִים. מְצָאוֹ חֲבֵרוֹ וְאָמַר לוֹ, מָה אַתָּה עוֹשֶׂה, אָמַר לוֹ, טֹל חֶלְקְךָ וְאַל תַּגִּיד לְאָדָם. לְאַחַר זְמַן בָּא בַּעַל הַגְּנֵבָה וְאָמַר לוֹ, מַשְׁבִּיעַ אֲנִי עָלֶיךָ אִם רָאִיתָ לִפְלוֹנִי יוֹצֵא מִתּוֹךְ בֵּיתִי טָעוּן כֵּלִים, וְאָמַר לוֹ, שְׁבוּעָה שֶׁאֵינִי יוֹדֵעַ מָה אַתָּה מְדַבֵּר, הֲרֵי זֶה מִתְחַיֵּב בְּנַפְשׁוֹ. עָלָיו הוּא אוֹמֵר (משלי כט, כד) XזY "חוֹלֵק עִם גַּנָּב שׂוֹנֵא נַפְשׁוֹ" וְגוֹ'. אֲבָל הַמִּתְגַּנֵּב מֵאַחַר חֲבֵרוֹ, וְהָלַךְ וְשָׁנָה דִּבְרֵי תּוֹרָה, אַף עַל פִּי שֶׁהוּא נִקְרָא גַּנָּב, הֲרֵי זֶה זוֹכֶה לְעַצְמוֹ. וְעָלָיו הוּא אוֹמֵר  "לֹא יָבוּזוּ לַגַּנָּב" וְגוֹ', לְסוֹף נִמְצָא מִתְמַנֶּה עַל הַצִּבּוּר (שם, לא) וִ"ישַׁלֵּם שִׁבְעָתָיִם", שֶׁנֶּאֱמַר  "אֶת כָּל הוֹן בֵּיתוֹ יִתֵּן" וְאֵין "שִׁבְעָתָיִם" אֶלָּא דִּבְרֵי תּוֹרָה שֶׁנֶּאֱמַר (תהלים יב, ז) "אִמְרוֹת ה' אֲמָרוֹת טְהֹרוֹת" וְגוֹ'.

{pפסוק דp} {rרמז שמדr}  כִּי יַבְעֶר אִישׁ, לָמָּה נֶאֱמַר, עַד שֶׁלֹּא יֹאמַר, יֵשׁ לִי בְּדִין, הוֹאִיל וְהַבּוֹר מָמוֹנוֹ וְהַבְּעֵרָה מָמוֹנוֹ, אִם לָמַדְתָּ שֶׁיְּהֵא חַיָּב עַל יְדֵי בּוֹרוֹ, לֹא יְהֵא חַיָּב עַל יְדֵי הַבְּעֵרָה. אִם זָכִיתִי מִן הַדִּין, מַה תַּלְמוּד לוֹמַר כִּי יַבְעֶר אִישׁ, אֶלָּא בָּא הַכָּתוּב לְלַמֶּדְךָ שֶׁהַשֵּׁן מוּעָד לֶאֱכֹל הָרָאוּי לוֹ, וְהַבְּהֵמָה מוּעֶדֶת לִשְׁבֹּר בְּדֶרֶךְ הִלּוּכָה. מִכָּאן אָמְרוּ, לְעוֹלָם אֵינוֹ חַיָּב עַד שֶׁיָּצָא הַמַּזִּיק מֵרְשׁוּתוֹ וְהִזִּיק, שֶׁשָּׁמִין נְזָקִין בְּעִידִית וְקַל וָחֹמֶר לְהֶקְדֵּשׁ.

דָּבָר אַחֵר, כִּי יַבְעֶר וְגוֹ', לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ. שָׂדֶה אוֹ כֶרֶם, מַה כֶּרֶם יֵשׁ בּוֹ פֵּרוֹת אַף שָׂדֶה יֵשׁ בָּהּ פֵּרוֹת.

וְשִׁלַּח אֶת בְּעִירֹה, מִכָּאן אָמְרוּ, אִם מָסַר צֹאנוֹ לְעַבְדּוֹ אוֹ לִשְׁלוּחוֹ, פָּטוּר. לְחֵרֵשׁ שׁוֹטֶה וְקָטָן, חַיָּב. וּבִעֵר בִּשְׂדֵה אַחֵר, רַבִּי נָתָן אוֹמֵר, וַהֲרֵי הַמַּגְדִּישׁ בְּתוֹךְ שְׂדֵה חֲבֵרוֹ שֶׁלֹּא בִּרְשׁוּת, וְיָצְאָה בְּהֶמְתּוֹ שֶׁל בַּעַל הַבַּיִת וְהִזִּיקָה, קוֹרֵא אֲנִי עָלָיו וְשִׁלַּח אֶת בְּעִירֹה, תַּלְמוּד לוֹמַר בִּשְׂדֵה אַחֵר.

מֵיטַב שָׂדֵהוּ וּמֵיטַב כַּרְמוֹ, שֶׁל מַזִּיק, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, בָּא הַכָּתוּב לְלַמֶּדְךָ שֶׁשָּׁמִין נְזָקִין בְּעִידִית, קַל וָחֹמֶר בְּהֶקְדֵּשׁ.

תַּנְיָא וְשִׁלַּח, זֶה הָרֶגֶל. וְכֵן הוּא אוֹמֵר (ישעיה לב, כ) "מְשַׁלְּחֵי רֶגֶל הַשּׁוֹר וְהַחֲמוֹר". וּבִעֵר, זֶה הַשֵּׁן. וְכֵן הוּא אוֹמֵר  "כַּאֲשֶׁר יְבַעֵר הַגָּלָל עַד תֻּמּוֹ". טַעְמָא דְּכְתַב רַחֲמָנָא "מְשַׁלְּחֵי רֶגֶל", הָא לָאו הָכִי בְּמַאי מוּקְמֵת לָהּ, אִי קֶרֶן, כְּתִיבָא, אִי שֵׁן, כְּתִיבָא, אִצְטְרִיךְ, סַלְקָא דַּעְתָּךְ אֲמִינָא אִידִי וְאִידִי אֲשֵׁן וְהָא דְּמִיכָלְיָא קַרְנָא וְהָא דְּלָא מִכָלְיָא קַרְנָא, קָא מַשְׁמָע לָן. וְהָשַּׁתָּא דְּאוּקִימְנָא אֲרֶגֶל, שֵׁן דְּלָא מִיכָלְיָא קַרְנָא מִנָּא לָן, דּוּמְיָא דְּרֶגֶל, מָה רֶגֶל לָא שְׁנָא מִיכָלְיָא קַרְנָא לָא שְׁנָא לָא מִיכָלְיָא קַרְנָא, אַף שֵׁן נַמִּי לָא שְׁנָא מִיכָלְיָא קַרְנָא לָא שְׁנָא לָא מִיכָלְיָא קַרְנָא. אֲמַר מַר, וּבִעֵר, זֶה הַשֵּׁן, וְכֵן הוּא אוֹמֵר "כַּאֲשֶׁר יְבַעֵר הַגְּלָל", טַעְמָא דְּכְתַב רַחֲמָנָא "כַּאֲשֶׁר יְבַעְר הַגְּלָל עַד תֻּמּוֹ", הָא לָאו הָכִי בְּמַאי מוּקְמֵת לָהּ, אִי קֶרֶן, כְּתִיבָא, אִי רֶגֶל, כְּתִיבָא, מַהוּ דְּתֵימָא, אִידִי וְאִידִי אֲרֶגֶל, הָא דְשִׁלְּחָהּ שְׁלוּחֵי וְהָא דְּאָזְלָא מִמֵּילָא, קָא מַשְׁמָע לָן. הָשַּׁתָּא דְּאוּקִימְנָא אֲשֵׁן, רֶגֶל דְּאָזְלָא מִמֵּילָא מִנָּא לָן, דּוּמְיָא דְשֵׁן, מַה שֵּׁן לָא שְׁנָא שָׁלְּחָהּ שְׁלוּחֵי וְלָא שְׁנָא אָזְלָא מִמֵּילָא, אַף רֶגֶל לָא שְׁנָא שָׁלְּחָהּ שְׁלוּחֵי לָא שְׁנָא אָזְלָא מִמֵּילָא, וְלִכְתּוּב רַחֲמָנָא וְשִׁלַּח, וְלָא בָּעֵי וּבִעֵר, דְּמַשְׁמַע רֶגֶל, וּמַשְׁמַע שֵׁן דִּכְתִיב (דברים לב, כד) "וְשֶׁן בְּהֵמֹת אֲשַׁלַּח בָּם", אִי לָאו קְרָא יְתֵרָא הֲוָה אֲמִינָא אוֹ רֶגֶל דְּהֶזֵּקָהּ מָצוּי אוֹ שֵׁן דְּיֵשׁ הֲנָאָה לְהֶזֵּקָהּ. מִכְדֵי שְׁקוּלִין הֵן וְיָבוֹאוּ שְׁנֵיהֶן, [דְּ]הֵי מִנַּיְיהוּ מַפְקֵת, אִצְטְרִיךְ, סַלְקָא דַּעְתָּךְ אֲמִינָא הָנֵי מִלֵּי הֵיכָא דְּשָׁלְּחָהּ שְׁלוּחֵי אֲבָל אָזְלָא מִמֵּילָא לָא, קָא מַשְׁמָע לָן. וְתוֹלָדָה דְשֵׁן, מַהוּ, נִתְחַכְּכָה בַּכֹּתֶל לַהֲנָאָתָהּ, טִנְּפָה פֵּרוֹת לַהֲנָאָתָהּ, מַאי שְׁנָא שֵׁן, דְּיֵשׁ הֲנָאָה לְהֶזֵּקוֹ וּמָמוֹנְךָ וּשְׁמִירָתוֹ עָלֶיךָ, הָנֵי נַמִּי יֵשׁ הֲנָאָה לְהֶזֵּקָן וּמָמוֹנְךָ וּשְׁמִירָתָן עָלֶיךָ, אֶלָּא תּוֹלָדָה דְּשֵׁן כְּשֵׁן, וְכִי קָאֲמַר רַב פַּפָּא אֲתוֹלָדָה דְּרֶגֶל. תּוֹלָדָה דְרֶגֶל מַאי הִיא, הִזִּיקָה בְּגוּפָהּ דֶּרֶךְ הִלּוּכָה, וּבִשְׂעָרָהּ דֶּרֶךְ הִלּוּכָה, אוֹ בְּאֻכָּף שֶׁעָלֶיהָ, אוֹ בְּשָׁלִיף שֶׁעָלֶיהָ.

אַרְבָּעָה דְּבָרִים מִעֲטָה תּוֹרָה בִּשְׁמִירָתָן (כָּתוּב בְּפָסוּק כִּי יִפְתַּח אִישׁ בּוֹר).

{rרמז שמהr}  מֵיטַב שָׂדֵהוּ וּמֵיטַב כַּרְמוֹ יְשַׁלֵּם, מֵיטַב שָׂדֵהוּ וּמֵיטַב כַּרְמוֹ שֶׁל נִזָּק, דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר, לֹא בָּא הַכָּתוּב אֶלָּא לִגְבּוֹת לִנְזָקִין מִן הָעִידִית, קַל וָחֹמֶר לְהֶקְדֵּשׁ. וְרַבִּי יִשְׁמָעֵאל, אֲכַל שְׁמֵנָה מְשַׁלֵּם שְׁמֵנָה, אֲכַל כְּחוּשָׁה מְשַׁלֵּם שְׁמֵנָה, הָכָא בְּמַאי עַסְקִינַן, כְּגוֹן שֶׁהָיְתָה עִידִית דְּנִזָּק כְּזִבּוּרִית דְּמַזִּיק, וּבְהָא קָמִיפְלְגֵי, רַבִּי יִשְׁמָעֵאל סְבַר בִּדְנִזָּק שַׁיְימִינָן, וְרַבִּי עֲקִיבָא סְבַר בִּדְמַזִּיק שַׁיְימִינָן. מַאי טַעְמָא דְּרַבִּי יִשְׁמָעֵאל, נֶאֱמַר שָׂדֶה לְמַעְלָה וְנֶאֱמַר שָׂדֶה לְמַטָּה, מַה שָּׂדֶה הָאָמוּר לְמַעְלָה דְּנִזָּק, אַף שָׂדֶה הָאָמוּר לְמַטָּה דְּנִזָּק. וְרַבִּי עֲקִיבָא סְבַר מֵיטַב שָׂדֵהוּ וּמֵיטַב כַּרְמוֹ יְשַׁלֵּם, דְּהָאֵיךְ דְּקָא מְשַׁלֵּם. וְרַבִּי יִשְׁמָעֵאל, אַהֲנֵי גְּזֵרָה שָׁוָה וְאַהֲנֵי קְרָא, אַהֲנֵי גְּזֵרָה שָׁוָה כִּדְקָאָמְרִינָן, וְאַהֲנֵי קְרָא, כְּגוֹן דְּאִית לֵיהּ עִידִית וְזִבּוּרִית לַמַּזִּיק וְעִידִית לַנִּזָּק, וְלֹא שַׁוְיָא זִבּוּרִית דְּמַּזִּיק כְּעִידִית דְּנִזָּק, דְּלָא מָצֵי אֲמַר לֵיהּ תָּא גְּבֵי מִזִּבּוּרִית אֶלָּא גָּבֵי מִמֵּיטַב. רַבִּי עֲקִיבָא אוֹמֵר, לֹא בָּא הַכָּתוּב וְכוּ'. מַאי קַל וָחֹמֶר לְהֶקְדֵּשׁ, אִילֵימָא דְּנָגְחֵיהּ תּוֹרָא דִידָן לְתוֹרָא דְהֶקְדֵּשׁ, (לעיל כא, לה) "שׁוֹר רֵעֵהוּ" אֲמַר רַחֲמָנָא וְלֹא שׁוֹר שֶׁל הֶקְדֵּשׁ, רַבִּי עֲקִיבָא סְבַר לָהּ כְּרַבִּי שִׁמְעוֹן בֶּן מְנַסְיָא, דַּאֲמַר, שׁוֹר שֶׁל הֶקְדֵּשׁ שֶׁנָּגַח שׁוֹר שֶׁל הֶדְיוֹט, פָּטוּר, שׁוֹר שֶׁל הֶדְיוֹט שֶׁנָּגַח שׁוֹר שֶׁל הֶקְדֵּשׁ, בֵּין תָּם בֵּין מוּעָד מְשַׁלֵּם נֵזֶק שָׁלֵם.

רָמֵי לֵיהּ אַבַּיֵּי לְרָבָא, כְּתִיב מֵיטַב שָׂדֵהוּ וּמֵיטַב כַּרְמוֹ יְשַׁלֵּם, מֵיטַב אִין, מִידִי אַחְרִינָא לָא, וְהָתַנְיָא "יָשִׁיב", לְרַבּוֹת שְׁוֵה כֶּסֶף, אֲפִלּוּ סֻבִּין. כִּי אֲתוּ רַב פַּפָּא וְרַב הוּנָא בְּרֵיהּ דְּרַב יְהוֹשֻׁעַ מִבֵּי רַב, פֵּרְשׁוּהָ, כָּל מִלֵּי מֵיטַב הוּא, דְּאִי לֹא מִזְדַּבֵּן בְּהָא מָתָא מִזְדַּבֵּן בְּמָתָא אַחֲרִיתֵי, לְבַר מֵאַרְעָא דְּלֵיתִיב לֵיהּ מִמֵּיטַב כִּי הֵיכִי דְּלִקְפֹּץ עֲלָהּ זָבִינָא.

הַנִּזָּקִין שָׁמִין לָהֶן בְּעִידִית וּבַעַל חוֹב בְּבֵינוֹנִית וּכְתֻבַּת אִשָּׁה בְּזִבּוּרִית מִפְּנֵי תִּקּוּן הָעוֹלָם. נִזָּקִין דְּאוֹרַיְיתָא הוּא, מֵיטַב שָׂדֵהוּ וּמֵיטַב כַּרְמוֹ יְשַׁלֵּם, אָמַר אַבַּיֵּי, לָא צְרִיכָא לְרַבִּי יִשְׁמָעֵאל דַּאֲמַר דְּאוֹרַיְיתָא בִּדְנִזָּק שַׁיְימִינָן, קָא מַשְׁמַע לָן, מִפְּנֵי תִּקּוּן הָעוֹלָם בִּדְמַזִּיק שַׁיְימִינָן. רָבִינָא אֲמַר, לְעוֹלָם מַתְנִיתִין רַבִּי עֲקִיבָא דַּאֲמַר דְּאוֹרַיְיתָא בִּדְמַזִּיק שַׁיְימִינָן, וְרַבִּי שִׁמְעוֹן הִיא דְּדָרִישׁ טַעְמָא דִּקְרָא, מַה טַּעַם הַנִּזָּקִין שָׁמִין לָהֶם בְּעִידִית, מִפְּנֵי תִּקּוּן הָעוֹלָם. דְּתַנְיָא, רַבִּי שִׁמְעוֹן אוֹמֵר, מִפְּנֵי מָה אָמְרָה תּוֹרָה הַנִּזָּקִין שָׁמִין לָהֶן בְּעִידִית, מִפְּנֵי הַגַּזְלָנִין וְהַחַמְסָנִין, כְּדֵי שֶׁיֹּאמַר, לָמָּה אֲנִי גּוֹזֵל, לָמָּה אֲנִי חוֹמֵס, לְמָחָר בֵּית דִּין יוֹרְדִין לִנְכָסַי וְנוֹטְלִין שָׂדֶה נָאָה שֶׁלִּי, וְסוֹמְכִין עַל מַה שֶּׁכָּתוּב בַּתּוֹרָה מֵיטַב שָׂדֵהוּ וּמֵיטַב כַּרְמוֹ יְשַׁלֵּם. וּמִפְּנֵי מָה אָמְרוּ בַּעַל חוֹב בְּבֵינוֹנִית, כְּדֵי שֶׁלֹּא יִרְאֶה אָדָם לַחֲבֵרוֹ שָׂדֶה נָאָה וְדִירָה נָאָה וְיֹאמַר אֶקְפֹּץ וְאַלְוֶנּוּ כְּדֵי שֶׁאֶגְבֶּנּוּ בְּחוֹבִי. אֶלָּא מֵעַתָּה יְהֵא בְּזִבּוּרִית, אַתָּה נוֹעֵל דֶּלֶת בִּפְנֵי לוֹוִין. מִפְּנֵי מָה אָמְרוּ כְּתֻבַּת אִשָּׁה בְּזִבּוּרִית, שֶׁיּוֹתֵר מִשֶּׁאִישׁ רוֹצֶה לִישָּׂא, הָאִשָּׁה רוֹצֶה לְהִנָּשֵׂא. וְכִי תֵימָא, כִּי הֵיכִי דְּכִי מַפִּיק לָהּ אִיהוּ תְּקִינוּ לָהּ רַבָּנָן כְּתֻבָּה מִנֵּיהּ, כִּי נָפְקָא אִיהִי נַמִּי (לִיתְקְנִי) [לִיתְקְנוּ] לֵיהּ רַבָּנָן כְּתֻבָּה מִינָהּ, תָּא שְׁמַע, אִשָּׁה יוֹצְאָה לִרְצוֹנָהּ וְשֶׁלֹּא לִרְצוֹנָהּ, וְהָאִישׁ אֵינוֹ מוֹצִיא אֶלָּא לִרְצוֹנוֹ, אֶפְשָׁר לָהּ דְמַשְׁהֵי לָהּ בְּגִטָּא.

{pפסוק הp}  כִּי תֵצֵא אֵשׁ, לָמָּה נֶאֱמַר, עַד שֶׁלֹּא יֹאמַר, יֵשׁ לִי בְּדִין, הוֹאִיל וְחַיָּב עַל יְדֵי (קנוין) [קוֹצִים], לֹא יְהֵא חַיָּב עַל יְדֵי עַצְמוֹ. אִם זָכִיתִי מִן הַדִּין, מַה תַּלְמוּד לוֹמַר כִּי תֵצֵא אֵשׁ, אֶלָּא בָּא הַכָּתוּב לַעֲשׂוֹת אֶת הָאֹנֶס כְּרָצוֹן וְאֶת שֶׁאֵינוֹ מִתְכַּוֵּן כְּמִתְכַּוֵּן וְאֶת הָאִשָּׁה כָּאִישׁ בְּכָל הַנְּזָקִין שֶׁבַּתּוֹרָה.

וּמָצְאָה קוֹצִים, הָא, לֹא בָאוּ קוֹצִים אֶלָּא לִתֵּן שִׁעוּר, אִם יֵשׁ קוֹצִים יֵשׁ שִׁעוּר, וְאִם אֵין קוֹצִים אֵין שִׁעוּר. מִכָּאן אָמְרוּ, עָבְרָה אֶת הַנָּהָר, וְאֶת הַדֶּרֶךְ, וְאֶת הַגָּדֵר שֶׁהוּא גָּבוֹהַּ מֵעֲשָׂרָה טְפָחִים, וְהִזִּיקָה, פָּטוּר מִלְּשַׁלֵּם. כֵּיצַד עוֹמְדִין עַל הַדָּבָר, רוֹאִין אוֹתוֹ כְּאִלּוּ עוֹמֵד בְּאֶמְצַע בֵּית כּוּר וּמַדְלִיק, דִּבְרֵי רַבִּי אֶלְעָזָר בֶּן עֲזַרְיָה, רַבִּי אֱלִיעֶזֶר אוֹמֵר, שֵׁשׁ עֶשְׂרֵה אַמָּה, כְּדֶרֶךְ רְשׁוּת הָרַבִּים. רַבִּי עֲקִיבָא אוֹמֵר, חֲמִשִּׁים אַמָּה. רַבִּי שִׁמְעוֹן אוֹמֵר, שַׁלֵּם יְשַׁלֵּם הַמַּבְעִר אֶת הַבְּעֵרָה, הַכֹּל לְפִי הַדְּלֵקָה. מַעֲשֶׂה שֶׁעָבְרָה דְּלֵקָה אֶת הַיַּרְדֵּן וְהִזִּיקָה, מִפְּנֵי שֶׁהִיא מְרֻבָּה. אֵימָתַי, בִּזְמַן שֶׁקָּפְצָה, אֲבָל אִם הָיְתָה מְצַפְצֶפֶת וּמְהַלֶּכֶת אֲפִלּוּ מִיל, הֲרֵי זֶה חַיָּב.

וְנֶאֱכַל גָּדִישׁ, הַכֹּל בְּמַשְׁמָע, וְכֵן סַוָּאר שֶׁל קָנִים וְשֶׁל קוֹרוֹת, וְכֵן נִדְבָּךְ שֶׁל אֲבָנִים וְשֶׁל צְרוֹרוֹת שֶׁהִתְקִינוֹ לְסִיד. אוֹ הַקָּמָה, אַף הָאִילָן בְּמַשְׁמָע. אוֹ הַשָּׂדֶה, אֲפִלּוּ לִחֲכָה אֶת הֶעָפָר. אוֹ אֲפִלּוּ הָיוּ כֵּלִים מֻטְמָנִין בְּגָדִישׁ וְהִדְלִיקָן, תַּלְמוּד לוֹמַר אוֹ הַקָּמָה אוֹ הַשָּׂדֶה, מַה שָּׂדֶה בְּגָלוּי אַף קָמָה בְּגָלוּי. שַׁלֵּם יְשַׁלֵּם הַמַּבְעִר אֶת הַבְּעֵרָה, לָמָּה נֶאֱמַר, לְפִי שֶׁהוּא אוֹמֵר  "אִישׁ", "אִישׁ", אֵין לִי אֶלָּא אִישׁ, אִשָּׁה, טוּמְטוּם וְאַנְדְּרוֹגִינוּס, מִנָּיִן, תַּלְמוּד לוֹמַר, הַמַּבְעִר, מִכָּל מָקוֹם. אֵין לִי אֶלָּא הֶבְעֵר וְהַבְּעֵרָה, שְׁאָר כָּל הַמַּזִּיקִין שֶׁבַּתּוֹרָה, מִנָּיִן, הֲרֵי אַתָּה דָן בִּנְיַן אָב מִבֵּין שְׁנֵיהֶן, לֹא הֲרֵי הַבְּעֵרָה כַּהֲרֵי הֶבְעֵר וְלֹא הֲרֵי הֶבְעֵר כַּהֲרֵי הַבְּעֵרָה, הַצַּד הַשָּׁוֶה שֶׁבָּהֶן שֶׁדַּרְכָּן לְהַזִּיק וּשְׁמִירָתָן עָלֶיךָ וּכְשֶׁהִזִּיק חַיָּב הַמַּזִּיק לְשַׁלֵּם תַּשְׁלוּמֵי נֵזֶק בְּמֵיטַב הָאָרֶץ.

אַרְבָּעָה כְּלָלוֹת הָיָה רַבִּי שִׁמְעוֹן בֶּן אֶלְעָזָר אוֹמֵר מִשּׁוּם רַבִּי מֵאִיר בִּנְזָקִין, כָּל מָקוֹם שֶׁיֵּשׁ רְשׁוּת לַמַּזִּיק וְלֹא לַנִּזָּק, פָּטוּר. לַנִּזָּק וְלֹא לַמַּזִּיק, חַיָּב. לַנִּזָּק וְלַמַּזִּיק, אֲפִלּוּ מְיֻחֶדֶת, כְּגוֹן חָצֵר שֶׁל שֻׁתָּפִין וְהַפֻּנְדָּק, חַיָּב. לֹא לַנִּזָּק וְלֹא לַמַּזִּיק, כְּגוֹן רְשׁוּת אַחֶרֶת, עַל הַשֵּׁן וְעַל רֶגֶל חַיָּב, וְעַל (הַשְׁאָר) [הַשּׁוֹר] מוּעָד מְשַׁלֵּם נֵזֶק שָׁלֵם, וְתָם מְשַׁלֵּם חֲצִי נֵזֶק. בְּכָל מָקוֹם שֶׁיֵּשׁ רְשׁוּת לַנִּזָּק וְלַמַּזִּיק וְהַבִּקְעָה וּרְשׁוּת הָרַבִּים וְכַיּוֹצֵא בָּהֶן, עַל הָרֶגֶל פָּטוּר, וְעַל הַשּׁוֹר מוּעָד מְשַׁלֵּם נֵזֶק שָׁלֵם, וְתָם מְשַׁלֵּם חֲצִי נֵזֶק.

אִתְּמַר, אִשּׁוֹ, רַבִּי יוֹחָנָן אֲמַר, אִשּׁוֹ מִשּׁוּם חִצָּיו. רַבִּי שִׁמְעוֹן בֶּן לָקִישׁ אוֹמֵר, אִשּׁוֹ מִשּׁוּם מָמוֹנוֹ. רַבִּי שִׁמְעוֹן בֶּן לָקִישׁ, מַאי טַעְמָא לָא אֲמַר כְּרַבִּי יוֹחָנָן, חִצָּיו מִכֹּחוֹ קָא אָזְלֵי, הַאי לַאו מִכֹּחוֹ קָא אָזִיל. וְרַבִּי יוֹחָנָן, מַאי טַעְמָא לָא אֲמַר כְּרַבִּי שִׁמְעוֹן בֶּן לָקִישׁ, מָמוֹנוֹ אִית בֵּיהּ מְשָׁשָא, הַאי לֵית בֵּיהּ מְשָׁשָא.

אֲמַר רָבָא, קְרָא וּמַתְנִיתִין מְסַיְּיעֵי לֵיהּ לְרַבִּי יוֹחָנָן. קְרָא, כִּי תֵצֵא, מֵעַצְמָהּ, שַׁלֵּם יְשַׁלֵּם הַמַּבְעִר, שְׁמַע מִינָּהּ אִשּׁוֹ מִשּׁוּם חִצָּיו. מַתְנִיתִין, פָּתַח הַכָּתוּב בְּנִזְקֵי מָמוֹנוֹ וְסִיֵּם בְּנִזְקֵי גּוּפוֹ לוֹמַר לְךָ אִשּׁוֹ מִשּׁוּם חִצָּיו. וּמַאן דְּאִית לֵיהּ מִשּׁוּם חִצָיו, אִית לֵיהּ נַמִּי מִשּׁוּם מָמוֹנוֹ. וְאִיכָּא בֵּנַיְיהוּ לְחַיְּבוֹ בְּאַרְבָּעָה דְּבָרִים.

כִּי תֵצֵא אֵשׁ וּמָצְאָה קֹצִים, אֲמַר רָבָא, לָמָּה לִי דְּכְתַב רַחֲמָנָא קֹצִים, גָּדִישׁ, קָמָה, וְשָׂדֶה, צְרִיכָא, דְּאִי כְּתַב רַחֲמָנָא קוֹצִים, הֲוָה אֲמִינָא קוֹצִים הוּא דְּחַיְּיבֵהּ רַחֲמָנָא מִשּׁוּם דִּשְׁכִיחַ אֵשׁ גַּבַּיְיהוּ וּשְׁכִיחַ דְּפָשַׁע, אֲבָל גָּדִישׁ דְּלָא שָׁכִיחַ אֵשׁ גַּבַּיְיהוּ וְלָא שָׁכִיחַ דְּפָשַׁע אֵימָא לָא לֵיחָיֵיב, וְאִי כְּתַב רַחֲמָנָא גָּדִישׁ, הֲוָה אֲמִינָא מִשּׁוּם דְּהֶפְסֵד מְרֻבֶּה הוּא אֲבָל קוֹצִים דְּהֶפְסֵד מֻעָט הוּא אֵימָא לָא לֵיחָיֵיב. קָמָה דְּכְתַב רַחֲמָנָא לָמָּה לִי, מַה קָּמָה שֶׁבְּגָלוּי אַף כָּל שֶׁבְּגָלוּי, לַאֲפוּקֵי טָמוּן בָּאֵשׁ דְּלָא. וְרַבִּי יְהוּדָה דִּמְחַיֵּב עַל נִזְקֵי טָמוּן בָּאֵשׁ, קָמָה לָמָּה לִי, לְרַבּוֹת כָּל בַּעֲלֵי קוֹמָה. וְרַבָּנָן, נַפְקָא לְהוּ מֵאוֹ הַקָּמָה. וְרַבִּי יְהוּדָה, הַאי מִבַּעְיָא לֵיהּ לְחַלֵּק. וְרַבָּנָן נַפְקָא לְהוּ מֵאוֹ הַשָּׂדֶה. וְרַבִּי יְהוּדָה, אַיְידֵי דְּכְתַב אוֹ הַקָּמָה כְּתַב נַמִּי אוֹ הַשָּׂדֶה. שָׂדֶה דְּכְתַב רַחֲמָנָא לָמָּה לִי, לְאָתוּיֵי לִחֲכָה נִירוֹ וְסִכְסְכָה אֲבָנָיו. וְלִכְתּוּב רַחֲמָנָא שָׂדֶה וְלָא בָּעֵי הֲנָךְ, אִי כְּתַב שָׂדֶה וְלָא כְּתַב הֲנָךְ, הֲוָה אֲמִינָא מַה שֶּׁבַּשָּׂדֶה אִין שָׂדֶה גּוּפֵיהּ לָא, קָא מַשְׁמַע לָן, דַּאֲפִלּוּ לִחֲכָה נִירוֹ וְסִכְסְכָה אֲבָנָיו.

אֲמַר רַבִּי שְׁמוּאֵל בַּר נַחְמָן א"ר יוֹנָתָן, אֵין פֻּרְעָנוּת בָּא לָעוֹלָם אֶלָּא בִּזְמַן שֶׁהָרְשָׁעִים בָּעוֹלָם, וְאֵינָהּ מַתְחֶלֶת אֶלָּא מִן הַצַּדִּיקִים תְּחִלָּה, שֶׁנֶּאֱמַר כִּי תֵצֵא אֵשׁ וּמָצְאָה קֹצִים, אֵימָתַי הָאֵשׁ יוֹצְאָה, בִּזְמַן שֶׁהָרְשָׁעִים מְצוּיִים, וְאֵינָהּ מַתְחֶלֶת אֶלָּא מִן הַצַּדִּיקִים, שֶׁנֶּאֱמַר וְנֶאֱכַל גָּדִישׁ, וְאָכְלָה גָּדִישׁ לֹא נֶאֱמַר אֶלָּא וְנֶאֱכַל גָּדִישׁ, מְלַמֵּד שֶׁנֶּאֱכַל כְּבָר. יָתִיב רַב אַמִּי וְרַב אַסִּי אֲקִילְעָא דְּרַבִּי יִצְחָק נַפְּחָא. חָד אֲמַר לֵיהּ לֵימָא לָן מַר מִלְּתָא דִשְׁמַעְתָּא, וְחָד אֲמַר לֵיהּ, לֵימָא לָן מַר מִלְּתָא דְאַגַּדְתָּא. פְּתַח לְמֵימַר שְׁמַעְתָּא וְלָא שְׁבִיק לֵיהּ מַר. פְּתַח לְמֵימַר אַגַּדְתָּא וְלָא שְׁבִיק לֵיהּ מַר. אֲמַר לְהוּ, אֶמְשֹׁל לָכֶם מָשָׁל, לְמָה הַדָּבָר דּוֹמֶה, לְאָדָם שֶׁיֵּשׁ לוֹ שְׁתֵּי נָשִׁים, אַחַת יַלְדָּה וְאַחַת זְקֵנָה. יָלְדָה מְלַקֶּטֶת לוֹ לְבָנוֹת, וּזְקֵנָה מְלַקֶּטֶת לוֹ שְׁחוֹרוֹת, נִמְצָא קֵרֵחַ מִכָּאן וּמִכָּאן. אֲמַר לְהוּ, אֵימָא לְכוּ מִלְּתָא דְּשָׁוְיָא לְתַרְוַיְיכוּ, כִּי תֵצֵא אֵשׁ, מֵעַצְמָהּ. שַׁלֵּם יְשַׁלֵּם הַמַּבְעִר אֶת הַבְּעֵרָה, אָמַר הַקָּדוֹשׁ בָּרוּךְ הוּא, אֲנִי הִצַּתִּי אֵשׁ בְּצִיּוֹן, שֶׁנֶּאֱמַר (איכה ד, יא) "וַיַּצֶ[ת] אֵשׁ בְּצִיּוֹן", וַאֲנִי עָתִיד לִבְנוֹתָהּ בָּאֵשׁ, שֶׁנֶּאֱמַר (זכריה ב, ט) "וַאֲנִי אֶהְיֶה לָהּ נְאֻם ה' חוֹמַת אֵשׁ סָבִיב (לָהּ) וּלְכָבוֹד אֶהְיֶה בְתוֹכָהּ". שְׁמַעְתְּתָא, פָּתַח הַכָּתוּב בְּנִזְקֵי מָמוֹנוֹ וְסִיֵּם בְּנִזְקֵי גּוּפוֹ, לוֹמַר לְךָ אִשּׁוֹ מִשּׁוּם חִצָּיו .

{rרמז שמוr}  (לעיל פסוק ד) "וּבִעֵר בִּשְׂדֵה אַחֵר" וְגוֹ', יָרְדָה כְּדַרְכָּהּ וְהִזִּיקָה מְשַׁלֵּם מַה שֶׁהִזִּיקָה. כֵּיצָד, שָׁמִין בֵּית סֵאָה בְּאוֹתָהּ שָׂדֶה כַּמָּה הָיְתָה יָפָה וְכַמָּה הִיא יָפָה. רַבִּי אוֹמֵר, אָכְלָה פֵּרוֹת גְּמוּרִים מְשַׁלֵּם פֵּרוֹת גְּמוּרִים, אִם סְאָה, סְאָה, אִם סָאתַיִם, סָאתַיִם. מִנָּא הָנֵי מִלֵּי, אֲמַר קְרָא "וּבִעֵר בִּשְׂדֵה אַחֵר", מְלַמֵּד שֶׁשָּׁמִין עַל גַּב שָׂדֶה אַחֶרֶת. הַאי מִבַּעְיָא לֵיהּ "בִּשְׂדֵה אַחֵר", לַאֲפוּקֵי בִּרְשׁוּת הָרַבִּים, אִם כֵּן נִכְתּוּב רַחֲמָנָא "בִּשְׂדֵה חֲבֵרוֹ", אִי נַמִּי "בְּשָׂדֶה שֶׁל אַחֵר", מַאי "בִּשְׂדֵה אַחֵר", מְלַמֵּד שֶׁשָּׁמִין עַל גַּב שָׂדֶה אַחֶרֶת. אֵימָא כֻּלּוֹ לְהָכִי הוּא דְּאָתָא, לַאֲפוּקֵי רְשׁוּת הָרַבִּים מִנָּא לָן, אִם כֵּן לִכְתֹּב גַּבֵּי תַּשְׁלוּמִין (שם) "מֵיטַב שָׂדֵהוּ וּמֵיטַב כַּרְמוֹ יְשַׁלֵּם [בִּשְׂדֵה אַחֵר"], לָמָּה לִי דְּכָתַב רַחֲמָנָא גַּבֵּי "וּבִעֵר", שְׁמַע מִינָּהּ תַּרְתֵּי. הֵיכֵי שַׁיְימִינָן, אֲמַר רַבִּי יוֹסֵי בַּר חֲנִינָא, סֵאָה בְּשִׁשִּׁים סְאִין. חִזְקִיָּה אֲמַר, קֶלַח בְּשִׁשִּׁים קְלָחִים. רַבִּי יַנַּאי אֲמַר, תִּרְקָב בְּשִׁשִּׁים תִּרְקָבִים, וְאֵין שָׁמִין קַב בִּפְנֵי עַצְמוֹ מִפְּנֵי שֶׁמַּשְׁבִּיחַ נִזָּק, וְלֹא קַב בְּבֵית כּוּר מִפְּנֵי שֶׁפּוֹגֵם נִזָּק, אֶלָּא בְּשִׁשִּׁים.

{pפסוק ו-זp}  כִּי יִתֵּן אִישׁ אֶל רֵעֵהוּ כֶּסֶף אוֹ כֵלִים, כִּי יִתֵּן אִישׁ אֶל רֵעֵהוּ, כְּלָל, כֶּסֶף אוֹ כֵלִים, פְּרָט, וְגֻנַּב מִבֵּית הָאִישׁ, כְּלָל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרַט מְפֹרָשׁ, דָּבָר הַמִּטַּלְטֵל וְגוּפוֹ מָמוֹן, אַף כָּל דָּבָר הַמִּטַּלְטֵל וְגוּפוֹ מָמוֹן, יָצְאוּ קַרְקָעוֹת שֶׁאֵינָן מִטַּלְטְלִין, יָצְאוּ עֲבָדִים שֶׁהֻקְּשׁוּ לְקַרְקָעוֹת, יָצְאוּ שְׁטָרוֹת שֶׁאֵין גּוּפָן מָמוֹן. הֶקְדֵּשׁ, אֲמַר קְרָא, רֵעֵהוּ, וְלֹא שֶׁל הֶקְדֵּשׁ.

אֵין נִשְׁבָּעִין עַל טַעֲנַת חֵרֵשׁ שׁוֹטֶה וְקָטָן, דַּאֲמַר קְרָא כִּי יִתֵּן אִישׁ אֶל רֵעֵהוּ, וְאֵין נְתִינַת קָטָן כְּלוּם.

הַטְּעָנָה שְׁתֵּי כֶּסֶף. אֲמַר רַב, כְּפִירַת טְעָנָה שְׁתֵּי כֶסֶף. וּשְׁמוּאֵל אֲמַר, טְעָנָה עַצְמָהּ שְׁתֵּי כֶּסֶף, דַּאֲפִלּוּ לָא כְפַר אֶלָּא בִפְרוּטָה וְלֹא הוֹדָה אֶלָּא בִּפְרוּטָה, חַיָּב. אֲמַר רָבָא, דִּיּוּקָא דְמַתְנִיתִין כְּוָותֵיהּ דְּרַב, וּקְרָאֵי כְּוָותֵיהּ דִּשְׁמוּאֵל. דִּיּוּקָא דְמַתְנִיתִין כִּדְרַב, דִּתְנַן, הַטְּעָנָה שְׁתֵּי כֶסֶף, וְהַהוֹדָאָה שְׁוֵה פְּרוּטָה, וְאִלּוּ כְּפִירַת טַעֲנַת פְּרוּטָה לֹא קָתְנִי. וּתְנַן נַמִּי, (הָאוֹנָאָה) [הַהוֹדָאָה] בִּפְרוּטָה, וְאִלּוּ כְּפִירָה בִּפְרוּטָה לָא קָתְנִי. וּקְרָאֵי כְּוָותֵיהּ דִּשְׁמוּאֵל, דִּכְתִיב כִּי יִתֵּן אִישׁ אֶל רֵעֵהוּ כֶּסֶף אוֹ כֵלִים, מַה כֵּלִים שְׁנַיִם אַף כֶּסֶף שְׁנַיִם, מַה כֶּסֶף דָּבָר חָשׁוּב וְכוּ', וְקָאֲמַר רַחֲמָנָא (להלן פסוק ח) כִּי הוּא זֶה. וְרַב אֲמַר לְךָ, הַהוּא מִבַּעְיָא לְהוֹדָאָה בְּמִקְצָת הַטְּעָנָה. וּשְׁמוּאֵל אֲמַר לְךָ, כְּתִיב הוּא וּכְתִיב זֶה, דְּאִי כְּפַר בְּמִקְצָת וְהוֹדָה בְּמִקְצָת, חַיָּב. וְרַב, חָד לְהוֹדָאָה בְּמִקְצַת הַטְּעָנָה, וְחָד לְהוֹדָאָה מִמִּין הַטְּעָנָה. וּשְׁמוּאֵל, לָאו מִמֵּילָא שְׁמַעְתְּ מִינָּהּ, דַּחֲסְרָה לָהּ טְעָנָה. אֶלָּא אֲמַר לְךָ רַב, כֶּסֶף, כִּי אָתָא מֵעִיקָרָא, לִכְפִירָה הוּא דְּאֲתָא, דְּאִם כֵּן לִכְתּוֹב רַחֲמָנָא כִּי יִתֵּן אִישׁ אֶל רֵעֵהוּ כֵּלִים לִשְׁמֹר, וַאֲנָא אֲמִינָא, מַה כֵּלִים שְׁנַיִם אַף כָּל שְׁנַיִם, כֶּסֶף דְּכְתַב רַחֲמָנָא לָמָּה לִי, אִם אֵינוֹ עִנְיָן לִטְעָנָה תְּנֵהוּ עִנְיָן לִכְפִירָה. וּשְׁמוּאֵל אֲמַר לְךָ, אִי כְּתַב רַחֲמָנָא כֵּלִים וְלֹא כְּתַב כֶּסֶף, הֲוָה אֲמִינָא מַה כֵּלִים שְׁנַיִם אַף כָּל שְׁנַיִם אֲבָל דָּבָר חָשׁוּב לֹא בָּעֵינָן, קָא מַשְׁמָע לָן.

הַטְּעָנָה שְׁתֵּי כֶּסֶף, אֲמַר רַב נַחְמָן אֲמַר שְׁמוּאֵל, לָא שָׁנוּ אֶלָּא בְּטַעֲנַת מַלְוֶה וְהוֹדָאַת הַלֹּוֶה. אֲבָל לְעֵדוּת עֵד אֶחָד, אֲפִלּוּ לֹא טְעָנוֹ אֶלָּא בִּפְרוּטָה, חַיָּב. מַאי טַעְמָא, דִּכְתִיב  "לֹא יָקוּם עֵד אֶחָד בְּאִישׁ" וְגוֹ', "לְכָל עָוֹן וּלְכָל חַטָּאת" הוּא דְּאֵינוֹ קָם, אֲבָל קָם הוּא לִשְׁבוּעָה. וְתַנְיָא, כָּל מָקוֹם שֶׁשְּׁנַיִם מְחַיְּבִין אוֹתוֹ מָמוֹן, אֶחָד מְחַיְּבוֹ שְׁבוּעָה.

הַגּוֹנֵב הֶקְדֵּשׁ מִבֵּית בְּעָלִים, פָּטוּר. מַאי טַעְמָא, וְגֻנַּב מִבֵּית הָאִישׁ, וְלֹא מִבֵּית הֶקְדֵּשׁ. רַבִּי שִׁמְעוֹן אוֹמֵר, קָדָשִׁים שֶׁחַיָּב בְּאַחְרָיוּתָן, חַיָּב. מַאי טַעְמָא, וְגֻנַּב מִבֵּית הָאִישׁ.

כִּי יִתֵּן אִישׁ אֶל רֵעֵהוּ כֶּסֶף, רַבִּי יִשְׁמָעֵאל אוֹמֵר, עַד שֶׁיַּפְקִיד אֶצְלוֹ, וְיֹאמַר לוֹ, הֵא לְךָ, שְׁמֹר לִי זֶה. אֲבָל אִם אָמַר לוֹ, [תֵּן] עֵינֶיךָ בּוֹ, הֲרֵי זֶה פָּטוּר.

כֶּסֶף אוֹ כֵלִים, מַה כֶּסֶף שֶׁדַּרְכּוֹ לְהִמָּנוֹת, אַף כֵּלִים שֶׁדַּרְכּוֹ לְהִמָּנוֹת. מִכָּאן אָמְרוּ, כָּל טְעָנָה שֶׁאֵינָהּ בְּמִדָּה בְּמִשְׁקָל וּבְמִנְיָן, אֵינָהּ טְעָנָה. רַבִּי נָתָן אוֹמֵר, כֶּסֶף, לְהָבִיא כֶּסֶף מַעֲשֵׂר. כֵּלִים, לְהָבִיא כֵּלִים. אֵין לִי אֶלָּא כֶּסֶף וְכֵלִים, שְׁאָר כָּל דָּבָר, מִנָּיִן, תַּלְמוּד לוֹמַר לִשְׁמֹר, לְהָבִיא כָּל דָּבָר שֶׁהוּא צָרִיךְ שְׁמִירָה.

וְגֻנַּב מִבֵּית הָאִישׁ אִם יִמָּצֵא הַגַּנָּב יְשַׁלֵּם שְׁנָיִם, אֵימָתַי, בִּזְמַן שֶׁלֹּא נִמְצָא בִּרְשׁוּתוֹ, אֲבָל אִם נִמְצָא בִּרְשׁוּתוֹ, שׁוֹמֵעַ אֲנִי יִשָּׁבַע וִיהֵא פָּטוּר, תַּלְמוּד לוֹמַר, (לעיל פסוק ג) אִם הִמָּצֵא תִמָּצֵא בְיָדוֹ הַגְּנֵבָה, מִכָּל מָקוֹם. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְּלָשׁוֹן רִאשׁוֹן. וְגֻנַּב מִבֵּית הָאִישׁ, לִפְטֹר הַגּוֹנֵב מֵאַחַר הַגַּנָּב.

אִם יִמָּצֵא הַגַּנָּב יְשַׁלֵּם שְׁנָיִם, הַגַּנָּב יְשַׁלֵּם תַּשְׁלוּמֵי כֵּפֶל, וְהַגַּזְלָן אֵינוֹ מְשַׁלֵּם אֶלָּא קֶרֶן. מָה רָאֲתָה תּוֹרָה לְהַחְמִיר עַל הַגַּנָּב יוֹתֵר מִן הַגַּזְלָן, רַבִּי יוֹחָנָן בֶּן זַכַּאי אוֹמֵר, הַגַּזְלָן הִשְׁוָה אֶת הָעֶבֶד לְקוֹנוֹ וְכוּ'. (וְ)אִם לֹא יִמָּצֵא הַגַּנָב, לָמָּה נֶאֱמַר, מִמַּשְׁמַע שֶׁנֶּאֱמַר אִם יִמָּצֵא הַגַּנָּב וְגוֹ', שׁוֹמֵעַ אֲנִי אִם יִמָּצֵא הַגַּנָּב פָּטוּר בַּעַל הַבַּיִת מִכָּל דָּבָר, וּמַה תַּלְמוּד לוֹמַר אִם לֹא יִמָּצֵא הַגַּנָּב, שׁוֹמֵעַ אֲנִי שֶׁאִם נִמְצָא הַגַּנָּב וְאֵין לוֹ לְשַׁלֵּם לֹא יֹאמַר לוֹ בַּעַל הַגְּנֵבָה בּוֹא וְהִשָּׁבַע לִי שֶׁלֹּא הָיָה בְּלִבְּךָ לְמָכְרָם, לְכָךְ נֶאֱמַר אִם לֹא יִמָּצֵא הַגַּנָּב, שֶׁאִם נִמְצָא הַגַּנָּב, בַּעַל הַבַּיִת פָּטוּר מִכָּל דָּבָר. וְנִקְרַב בַּעַל הַבַּיִת, שׁוֹמֵעַ אֲנִי, יִשָּׁאֵל בָּאוּרִים וְתֻמִּים. תַּלְמוּד לוֹמַר אֲשֶׁר יַרְשִׁיעֻן אֱלֹהִים, לֹא אָמַרְתִּי אֶלָּא אֱלֹהִים, שֶׁהֵן מַרְשִׁיעִים.

וְנִקְרַב בַּעַל הַבַּיִת, בִּשְׁבוּעָה. אַתָּה אוֹמֵר בִּשְׁבוּעָה, אוֹ בִּשְׁבוּעָה וְשֶׁלֹּא בִּשְׁבוּעָה, הֲרֵי אַתָּה דָן, נֶאֱמַר כָּאן שְׁלִיחוּת יָד וְכוּ', מַה לְּהַלָּן שְׁבוּעָה אַף כָּאן שְׁבוּעָה, מַה לְּהַלָּן בְּיוֹ"ד הֵ"א אַף כָּאן בְּיוֹ"ד הֵ"א, מַה כָּאן בְּבֵית דִּין אַף לְהַלָּן בְּבֵית דִּין, מַה לְהַלָּן לְצָרְכָּהּ אַף כָּאן לְצָרְכָּהּ, מַה כָּאן עַל כָּל דְּבַר פֶּשַׁע אַף לְהַלָּן עַל כָּל דְּבַר פֶּשַׁע. אִם לֹא שָׁלַח יָדוֹ בִּמְלֶאכֶת רֵעֵהוּ, לְצָרְכָּהּ. אַתָּה אוֹמֵר לְצָרְכָּהּ, אוֹ לְצָרְכָּהּ וְשֶׁלֹּא לְצָרְכָּהּ, תַּלְמוּד לוֹמַר עַל כָּל דְּבַר פֶּשַׁע, שֶׁבֵּית שַׁמַּאי מְחַיְּבִין עַל מַחְשְׁבוֹת הַלֵּב בִּשְׁלִיחוּת יָד, שֶׁנֶּאֱמַר עַל כָּל דְּבַר פֶּשַׁע. וּבֵית הִלֵּל אֵין מְחַיְּבִין אֶלָּא מִשָּׁעָה שֶׁשָּׁלַח יָד, לְכָךְ נֶאֱמַר אִם לֹא שָׁלַח יָדוֹ בִּמְלֶאכֶת רֵעֵהוּ, לְצָרְכּוֹ.

תָּנוּ רַבָּנָן, אִם יִמָּצֵא הַגַּנָּב, בְּטוֹעֵן טַעֲנַת גַּנָּב הַכָּתוּב מְדַבֵּר. אוֹ אֵינוֹ אֶלָּא בַּגַּנָּב עַצְמוֹ, כְּשֶׁהוּא אוֹמֵר אִם לֹא יִמָּצֵא הַגַּנָּב, הֲרֵי עַצְמוֹ אָמוּר, הָא מָה אֲנִי מְקַיֵּם אִם יִמָּצֵא הַגַּנָּב, הֱוֵי אוֹמֵר בְּטוֹעֵן טַעֲנַת גַּנָּב הַכָּתוּב מְדַבֵּר. תַּנְיָא אִידָךְ, אִם יִמָּצֵא הַגַּנָּב, בַּגַּנָּב עַצְמוֹ הַכָּתוּב מְדַבֵּר. אוֹ אֵינוֹ אֶלָּא בְּטוֹעֵן טַעֲנַת גַּנָּב, כְּשֶׁהוּא אוֹמֵר אִם לֹא יִמָּצֵא הַגַּנָּב, הֲרֵי טוֹעֵן טַעֲנַת גַּנָּב אָמוּר, הָא מָה אֲנִי מְקַיֵּם אִם יִמָּצֵא הַגַּנָּב, בַּגַּנָּב עַצְמוֹ הַכָּתוּב מְדַבֵּר. דְּכֻלֵּי עַלְמָא מִיהַת, אִם לֹא יִמָּצֵא הַגַּנָּב, בְּטוֹעֵן טַעֲנַת גַּנָּב הַכָּתוּב מְדַבֵּר, מַאי מַשְׁמָע, אֲמַר רָבָא, אִם לֹא יִמָּצֵא כְּמַה שֶּׁטָּעַן אֶלָּא הוּא עַצְמוֹ גְּנָבוֹ, יְשַׁלֵּם שְׁנַיִם. וּמִמַּאי דְבִשְׁבוּעָה, דִּכְתִיב וְנִקְרַב בַּעַל הַבַּיִת אֶל הָאֱלֹהִים, בִּשְׁבוּעָה. אוֹ אֵינוֹ אֶלָּא לְדִין, נֶאֱמַר שְׁלִיחוּת יָד לְמַעְלָה וְנֶאֱמַר שְׁלִיחוּת יָד לְמַטָּה, מַה לְּהַלָּן לִשְׁבוּעָה אַף כָּאן לִשְׁבוּעָה. בִּשְׁלָמָא לְמַאן דְּאָמַר חָד בְּגַנָּב וְחָד בְּטוֹעֵן טַעֲנַת גַּנָּב וְכוּ', תְּרֵי קְרָאֵי לָמָּה לִי, חָד לִמְעוּטֵי טוֹעֵן טַעֲנַת אָבָד. וְאִידָךְ, נַפְקָא לֵיהּ מִגַּנָּב הַגַּנָּב. וְאִידָךְ, מִבַּעְיָא לֵיהּ לְכִדְרַבִּי חִיָּא בַּר אַבָּא אֲמַר רַבִּי יוֹחָנָן, הַטּוֹעֵן טַעֲנַת גַּנָּב בְּפִקָּדוֹן וְטָבַח וּמָכַר, מְשַׁלֵּם תַּשְׁלוּמֵי אַרְבָּעָה וַחֲמִשָּׁה. וְאִידָךְ, דְּרַבִּי חִיָּא בַּר אַבָּא מִנָּא לֵיהּ. אֲמַר לְךָ, הֶקֵּשָׁא הוּא, וְאֵין מְשִׁיבִין עַל הָהֶקֵּשׁ. בִּשְׁלָמָא לְמַאן דַּאֲמַר חָד בְּגַנָּב וְחָד בְּטוֹעֵן טַעֲנַת גַּנָּב, נַפְקָא לֵיהּ גַּנָּב עַצְמוֹ מֵהָכָא. אֶלָּא לְמַאן דַּאֲמַר תַּרְוַיְיהוּ בְּטוֹעֵן טַעֲנַת גַּנָּב, גַּנָּב עַצְמוֹ מִנָּא לֵיהּ, וְכִי תֵימָא (לֵייתָה) [לֵיְיתֵי] בְּקַל וָחֹמֶר מִטּוֹעֵן טַעֲנַת גַּנָּב, דַּיּוֹ לַבָּא מִן הַדִּין לִהְיוֹת כַּנִּדּוֹן, מַה לְּהַלָּן בִּשְׁבוּעָה אַף כָּאן בִּשְׁבוּעָה, נַפְקָא לֵיהּ  מֵ"הִמָּצֵא תִמָּצֵא בְיָדוֹ" וְגוֹ', וְכִדְתָּנָא תַנָּא דְּבֵי רַבִּי יִשְׁמָעֵאל, בַּמַּיִם בַּמַּיִם שְׁנֵי פְּעָמִים אֵין זֶה כְּלָל וּפְרָט, אֶלָּא רִבָּה מִעֵט וְרִבָּה רִבָּה הַכֹּל, מַאי רַבִּי, רַבִּי כָּל מִלֵּי. אִי הָכִי כָּל הַנֵּי פְּרָטֵי לָמָּה לִי, חָד לִמְעוּטֵי עֲבָדִים וְחָד לִמְעוּטֵי שְׁטָרוֹת, "גְּנֵבָה וְחַיִּים", לְכִדְרַב, דַּאֲמַר אַחֲיֵיהּ לַקֶּרֶן כְּעֵין שֶׁגָּנַב. וְאִידָךְ, "אִם הִמָּצֵא תִמָּצֵא" מִבַּעְיָא לֵיהּ לְכִדְרָבָא בַּר אֲהִילַאי דְּמוֹדֶה בִּקְנָס פָּטוּר, וְהִמָּצֵא, בְּעֵדִים, תִמָּצֵא, בְּדַיָּנִין, פְּרָט לְמַרְשִׁיעַ אֶת עַצְמוֹ. וְאִידָךְ, נַפְקָא לֵיהּ מֵאֲשֶׁר יַרְשִׁיעֻן אֱלֹהִים, וְלֹא הַמַּרְשִׁיעַ אֶת עַצְמוֹ. וְאִידָךְ, מִבַּעְיָא לֵיהּ לְמוֹדֶה בִּקְנָס וְאַחַר כָּךְ בָּאוּ עֵדִים פָּטוּר. וְאִידָךְ, קָסְבַר מוֹדֶה בִּקְנָס וְאַחַר כָּךְ בָּאוּ עֵדִים חַיָּב. בִּשְׁלָמָא אִם הִמָּצֵא תִמָּצֵא לְכִדְרָבָא בַּר אֲהִילַאי, אֶלָּא "שׁוֹר, וְשֶׂה, חֲמוֹר" לָמָּה לִי, לְכִדְתַּנָּא דְּבֵי רַבִּי יִשְׁמָעֵאל, כָּל פָּרָשָׁה שֶׁנֶּאֶמְרָה וְנִשְׁנֵית לֹא נִשְׁנֵית אֶלָּא בִּשְׁבִיל דָּבָר שֶׁנִּתְחַדֵּשׁ בָּהּ. וְהַאי "אִם הִמָּצֵא תִמָּצֵא" לְהָכִי הוּא דְּאָתָא, הַאי מִבַּעְיָא לֵיהּ לִכְדְּתַנְיָא "אִם הִמָּצֵא תִמָּצֵא בְיָדוֹ", אֵין לִי אֶלָּא יָדוֹ וְכוּ'. אָמְרֵי, אִם כֵּן נִכְתּוֹב אוֹ "הִמָּצֵא הִמָּצֵא" אוֹ "תִמָּצֵא תִמָּצֵא", מִדְּשְׁנֵי קְרָא בְּדִבּוּרֵיהּ שְׁמַע מִינָּהּ תַּרְתֵּי.

אֲמַר רַב שֵׁשֶׁת, הַטּוֹעֵן טַעֲנַת גַּנָּב בְּפִקָּדוֹן, כֵּיוָן שֶׁשָּׁלַח בּוֹ יָד פָּטוּר. מַאי טַעְמָא, הָכִי קָאֲמַר רַחֲמָנָא וְנִקְרַב בַּעַל הַבַּיִת אֶל הָאֱלֹהִים אִם לֹא שָׁלַח יָדוֹ, הָא שָׁלַח יָדוֹ, פָּטוּר. אֲמַר רַבִּי חִיָּא בַּר יוֹסֵף, הַטּוֹעֵן טַעֲנַת גַּנָּב בְּפִקָּדוֹן אֵינוֹ חַיָּב עַד שֶׁיִּשְׁלַח בּוֹ יָד. מַאי טַעְמָא, דַּאֲמַר קְרָא (להלן פסוק י) "שְׁבֻעַת ה' תִּהְיֶה בֵּין שְׁנֵיהֶם אִם לֹא שָׁלַח יָדוֹ", לְמֵימְרָא דִּבְשָׁלַח בָּהּ יָד עַסְקִינָן.

תָּנוּ רַבָּנָן, וְנִקְרַב בַּעַל הַבַּיִת אֶל הָאֱלֹהִים, הֲרֵי כַּאן אֶחָד. עַד הָאֱלֹהִים יָבֹא דְּבַר שְׁנֵיהֶם, הֲרֵי כַּאן שְׁנָיִם. אֲשֶׁר יַרְשִׁיעֻן אֱלֹהִים, הֲרֵי כַּאן שְׁלֹשָׁה. דִּבְרֵי רַבִּי יֹאשִׁיָּה, רַבִּי יוֹנָתָן אוֹמֵר, רִאשׁוֹן תְּחִלָּה נֶאֱמַר, וְאֵין דּוֹרְשִׁין תְּחִלּוֹת. אֶלָּא עַד הָאֱלֹהִים יָבֹא דְּבַר שְׁנֵיהֶם, הֲרֵי כָּאן אֶחָד. אֲשֶׁר יַרְשִׁיעֻן אֶלֹהִים, הֲרֵי כָּאן שְׁנַיִם. וְאֵין בֵּית דִּין שָׁקוּל, מוֹסִיפִין עֲלֵיהֶם עוֹד אֶחָד, הֲרֵי כָּאן שְׁלֹשָׁה. לֵימָא בְּדוֹרְשִׁין תְּחִלּוֹת קָא מִפְלְגֵי, לָא דְּכֻלֵּי עָלְמָא אֵין דּוֹרְשִׁין תְּחִלוֹת, וְאֲמַר לְךָ רַבִּי יֹאשִׁיָּה, אִם כֵּן לִכְתֹּב קְרָא וְנִקְרַב בַּעַל הַבַּיִת אֶל הַמִּשְׁפָּט, מַאי אֶל הָאֱלֹהִים, שְׁמַע מִנָּהּ לְמִנְיָנָא. וְרַבִּי יוֹנָתָן, לִישָׁנָא מְעַלְּיָא נְקַט, כִּדְאָמְרֵי אִינְשֵׁי, מַאן דְּאִית לֵיהּ דִּינָא לִקְרַב לְגַבֵּי דַּיָּנָא. וְרַבִּי יֹאשִׁיָּה לֵית לֵיהּ בֵּית דִּין נוֹטֶה, וְהָתָנְיָא, רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר, מַה תַּלְמוּד לוֹמַר (להלן כג, ב) "אַחֲרֵי רַבִּים לְהַטֹּת", הַתּוֹרָה אָמְרָה עֲשֵׂה לְךָ בֵּית דִּין נוֹטֶה, סְבַר לָהּ כְּרַבִּי יְהוּדָה, דַּאֲמַר, שִׁבְעִים, וַעֲדִיפָא מִדְּרַבִּי יְהוּדָה, דְּאִלּוּ רַבִּי יְהוּדָה בְּסַנְהֶדְרֵי גְדוֹלָה הוּא דְּלֵית לֵיהּ, בִּשְׁאָר בֵּי דִּינָא אִית לֵיהּ, וְרַבִּי יֹאשִׁיָּה בִּשְׁאַר בֵּי דִינָא נַמִּי לֵית לֵיהּ. אֶלָּא הַאי "לִנְטֹת" מַאי עָבִיד לֵיהּ, מוּקִי לָהּ בְּדִינֵי נְפָשׁוֹת. אֲבָל בְּדִינֵי מָמוֹנוֹת לָא אֲמַר, וְאֶלָּא הָא דִּתְנַן, שְׁנַיִם אוֹמְרִים זַכַּאי וְאֶחָד אוֹמֵר חַיָּב, זַכַּאי, לֵימָא דְּלָא כְּרַבִּי יֹאשִׁיָּה. אֲפִלּוּ תֵימָא רַבִּי יֹאשִׁיָּה, מַיְיתֵי לָהּ בְּקַל וָחֹמֶר, מַה דִּינֵי נְפָשׁוֹת דַּחֲמִירִי אֲמַר רַחֲמָנָא זִיל בְּתַר רֻבָּא, דִּינֵי מָמוֹנוֹת דְּקִיל לָא כָּל שֶׁכֵּן.

(אֲשֵׁר) [אִם] לֹא שָׁלַח יָדוֹ וְגוֹ', אִתְּמַר, שְׁלִיחוּת יָד, רַב אֲמַר, צְרִיכָה חִסָּרוֹן. לֵוִי אֲמַר, אֵינָהּ צְרִיכָה חִסָּרוֹן. מַאי טַעְמָא דְּלֵוִי, אֲמַר רַבִּי יוֹחָנָן מִשּׁוּם רַבִּי (לֵוִי) [יוֹסֵי] בַּר נְהוֹרַאי. מְשֻׁנָּה שְׁלִיחוּת יָד הָאֲמוּרָה בְּשׁוֹמֵר שָׂכָר מִשְּׁלִיחוּת יָד הָאֲמוּרָה בְּשׁוֹמֵר חִנָּם, וַאֲנִי אוֹמֵר אֵינָהּ מְשֻׁנָּה. מַאי מְשֻׁנָּה. לֹא תֹאמַר שְׁלִיחוּת יָד בְּשׁוֹמֵר שָׂכָר, וְתֵיתֵי מִשּׁוֹמֵר חִנָּם, וּמַה שּׁוֹמֵר חִנָּם דְּפָטוּר בִּגְנֵבָה וַאֲבֵדָה, שָׁלַח בָּהּ יָד חַיָּב, שׁוֹמֵר שָׂכָר דְּחַיָּב בִּגְנֵבָה וַאֲבֵדָה לֹא כָּל שֶׁכֵּן, לְמַאי הִלְכְתָא כְּתָבֵיהּ רַחֲמָנָא, לוֹמַר לְךָ, שְׁלִיחוּת יָד אֵינָהּ צְרִיכָה חִסָּרוֹן. וַאֲנִי אוֹמֵר אֵינָהּ מְשֻׁנָּה, כְּרַבִּי אֶלְעָזָר דֲּאַמַר דָּא וָדָא אַחַת הִיא מִשּׁוּם דְּאִכָּא לְמִיפְרָךְ מַה לְּשׁוֹמֵר חִנָּם שֶׁכֵּן מְשַׁלֵּם תַּשְׁלוּמֵי כֵפֶל בְּטוֹעֵן טַעֲנַת גַּנָּב. וּמַאן דְּלָא פָּרִיךְ קָסְבַר קַרְנָא בְּלֹא שְׁבוּעָה עֲדִיפָא מִכֵּפֶל בִּשְׁבוּעָה. רָבָא אֲמַר, לֹא תֹאמַר שְׁלִיחוּת יָד לֹא בְּשׁוֹמֵר שָׂכָר וְלֹא בְּשׁוֹמֵר חִנָּם, וְתֵיתֵי מִשּׁוֹאֵל, וּמַה שּׁוֹאֵל דִּלְדַעַת בְּעָלִים קָא עָבִיד, שָׁלַח בָּהּ יָד חַיָּב, שׁוֹמֵר חִנָּם וְשׁוֹמֵר שָׂכָר לֹא כָּל שֶׁכֵּן, לָמָּה נֶאֱמַר, חָדָא לוֹמַר לְךָ שְׁלִיחוּת יָד אֵינָהּ צְרִיכָה חִסָּרוֹן, וְאִידָךְ שֶׁלֹּא תֹּאמַר דַּיּוֹ לַבָּא מִן הַדִּין לִהְיוֹת כַּנִּדּוֹן, מַה שּׁוֹאֵל בִּבְעָלִים פָּטוּר אַף שׁוֹמֵר חִנָּם וְשׁוֹמֵר שָׂכָר בִּבְעָלִים פָּטוּר. וּלְמַאן דַּאֲמַר שְׁלִיחוּת יָד צְרִיכָה חִסָּרוֹן, הַנֵּי תַּרְתֵּי שְׁלִיחוּת יָד לָמָּה לִי, חָדָא שֶׁלֹּא תֹאמַר דַּיּוֹ, וְאִידָךְ לִכְדְּתַנְיָא, וְנִקְרַב בַּעַל הַבַּיִת אֶל הָאֱלֹהִים, לִשְׁבוּעָה, אַתָּה אוֹמֵר לִשְׁבוּעָה אוֹ אֵינוֹ אֶלָּא לְדִין, נֶאֱמַר שְׁלִיחוּת יָד לְמַטָּה וְנֶאֱמַר שְׁלִיחוּת יָד לְמַעְלָה, מַה לְּהַלָּן לִשְׁבוּעָה אַף כָּאן לִשְׁבוּעָה.

רַבִּי יִשְׁמָעֵאל אוֹמֵר, בִּשְׁלֹש עֶשְׂרֵה מִדּוֹת הַתּוֹרָה נִדְרֶשֶׁת. מִקַּל וָחֹמֶר, וּמִגְּזֵרָה שָׁוָה. נֶאֱמַר בְּשׁוֹמֵר שָׂכָר  "אִם לֹא שָׁלַח יָדוֹ", וְנֶאֱמַר בְּשׁוֹמֵר חִנָּם אִם לֹא שָׁלַח יָדוֹ, מַה שּׁוֹמֵר שָׂכָר שֶׁנֶּאֱמַר "אִם לֹא שָׁלַח יָדוֹ" פָּטוּר בּוֹ מִן הַיּוֹרְשִׁים, אַף שׁוֹמֵר חִנָּם שֶׁנֶּאֱמַר אִם לֹא שָׁלַח יָדוֹ פָּטוּר מִן הַיּוֹרְשִׁים.

{pפסוק חp}  עַל כָּל דְּבַר פֶּשַׁע, תְּנַן, עַל כָּל דְּבַר פֶּשַׁע, כְּלָל. עַל שׁוֹר עַל חֲמוֹר עַל שֶׂה עַל שַׂלְמָה, פְּרָט. עַל כָּל אֲבֵדָה. חָזַר וְכָלַל. כְּלָל וּפְרָט וּכְלָל, אִי אַתָּה דָּן אֶלָּא כְּעֵין הַפְּרָט, מַה הַפְּרַט מְפֹרָשׁ דָּבָר הַמִּטַּלְטֵל וְגוּפוֹ מָמוֹן אַף כָּל דָּבָר הַמִּטַּלְטֵל וְגוּפוֹ מָמוֹן, יָצְאוּ קַרְקָעוֹת שֶׁאֵינָן מִטַּלְטְלִין, יָצְאוּ עֲבָדִים שֶׁהֻקְּשׁוּ לְקַרְקָעוֹת, יָצְאוּ שְׁטָרוֹת שֶׁאַף עַל פִּי שֶׁהֵן מִטַּלְטְלִין אֵין גּוּפָן מָמוֹן, יָצָא הֶקְדֵּשׁ, "רֵעֵהוּ" אֲמַר רַחֲמָנָא וְלֹא הֶקְדֵּשׁ. אֵימָא בְּבַעֲלֵי חַיִּים מַה הַפְּרָט מְפֹרָשׁ דָּבָר שֶׁנִּבְלָתוֹ מְטַמְּאָה בְּמַגַּע וּבְמַשָּׁא וְכוּ', אֲבָל עוֹפוֹת לֹא, אֶלָּא, כָּל רִבּוּיָא הוּא. וְהָא גַּבֵּי מַעֲשֵׂר דִּכְתִיב "כֹּל" וְדַרְשִׁינָן לֵיהּ בִּכְלָל וּפְרָט, דְּתַנְיָא, (דברים יד, כו) "וְנָתַתָּה הַכֶּסֶף בְּכֹל אֲשֶׁר תְּאַוֶּה נַפְשְׁךָ" וְכוּ'. אָמְרֵי "בְּכֹל", כְּלָל, כָּל, רִבּוּיָא הוּא. וְאִי בָעִית אֵימָא, כָּל, כְּלָל הוּא וְכוּ'. וּמַאי שְׁנָא הָכָא, דְּאִי סָלְקָא דַּעְתָּךְ עַל כָּל דְּבַר פֶּשַׁע לִכְלָל וּפְרָט הוּא דְּאָתָא, מִכְדֵי הָא כְתִיב מֵעִיקָרָא כְּלָל וּפְרָט וּכְלָל, כִּי יִתֵּן אִישׁ אֶל רֵעֵהוּ, כְּלַל, כֶּסֶף אוֹ כֵלִים, פְּרָט, לִשְׁמֹר, הֲדַר וְכְלַל, וְאִי סַלְקָא דַּעְתָּךְ הַאי כָּל נַמִּי לִכְלָל וּפְרָט הוּא דְאָתָא, נִכְתְּבִינְהוּ רַחֲמָנָא לְהָנֵי פְּרָטֵי גַּבֵּי הָאֵיךְ כְּלָל וּפְרָט, לָמָּה לִי לְמֵיהְדַּר לְמִיכְתְּבִינְהוּ כְּלָלָא אַחְרִינָא, שְׁמַע מִינָּהּ (לְרִבּוּיֵיהּ) [לְּרִבּוּיָא]. אִי (לְרִבּוּיֵיהּ) [לְרִבּוּיָא], כֹּל הָנֵי פְּרָטֵי לָמָּה לִי חָד לִמְעוּטֵי קַרְקָעוֹת, וְחָד לִמְעוּטֵי עֲבָדִים, וְחָד לִמְעוּטֵי שְׁטָרוֹת, שַׂלְמָה, לִמְעוּטֵי דָּבָר שֶׁאֵינוֹ מְסֻיָּם, עַל כָּל אֲבֵדָה, לְכְדְּרַבִּי חִיָּא בַּר אַבָּא אֲמַר רַבִּי יוֹחָנָן, הַטּוֹעֵן טַעֲנַת גַּנָּב בַּאֲבֵדָה מְשַׁלֵּם תַּשְׁלוּמֵי כֵּפֶל, שֶׁנֶּאֱמַר עַל כָּל אֲבֵדָה.

עַל כָּל דְּבַר פֶּשַׁע, כָּל דְּבַר פְּשִׁיעָה. (כָּתוּב בְּרֶמֶז רפ"א).

הַחוֹשֵׁב לִשְׁלֹחַ יָד בְּפִקָּדוֹן, בֵּית שַׁמַּאי מְחַיְּבִין, וּבֵית הִלֵּל אוֹמְרִים, אֵינוֹ חַיָּב עַד שֶׁיִּשְׁלַח בּוֹ יָד. מִנָּא הָנֵי מִלֵּי, דְּתָנוּ רַבָּנָן, עַל כָּל דְּבַר פֶּשַׁע, בֵּית שַׁמַּאי אוֹמְרִים, מְלַמֵּד שֶׁחַיָּב עַל הַמַּחֲשָׁבָה כַּמַּעֲשֶׂה. וּבֵית הִלֵּל אוֹמְרִים, אֵינוֹ חַיָּב עַד שֶׁיִּשְׁלַח בּוֹ יָד, שֶׁנֶּאֱמַר אִם לֹא שָׁלַח יָדוֹ. אָמְרוּ לָהֶם בֵּית שַׁמַּאי לְבֵית הִלֵּל, וַהֲלֹא כְּבָר נֶאֱמַר עַל כָּל דְּבַר פֶּשַׁע, אָמְרוּ לָהֶם בֵּית הִלֵּל, וַהֲלֹא כְּבָר נֶאֱמַר אִם לֹא שָׁלַח יָדוֹ, אִם כֵּן מַה תַּלְמוּד לוֹמַר עַל כָּל דְּבַר פֶּשַׁע, שֶׁיָּכוֹל אֵין לִי אֶלָּא הוּא, אָמַר לְעַבְדּוֹ וְלִשְׁלוּחוֹ מִנַּיִן, תַּלְמוּד לוֹמַר עַל כָּל דְּבַר פֶּשַׁע.

עַל כָּל דְּבַר פֶּשַׁע, כְּלָל וְכוּ'. יָצְאוּ קַרְקָעוֹת שֶׁאֵינָן מִטַּלְטְלִין וְכוּ'. וְאֵין בָּהֶן תַּשְׁלוּמֵי אַרְבָּעָה וַחֲמִשָּׁה, תַּשְׁלוּמֵי אַרְבָּעָה וַחֲמִשָּׁה אֲמַר רַחֲמָנָא וְלֹא תַּשְׁלוּמֵי שְׁלֹשָׁה וְאַרְבָּעָה.

עַל שֶׂה עַל שַׂלְמָה, אַף הַשַּׂלְמָה הָיְתָה בִּכְלַל (דברים כב, ג) "כָּל אֲבֵדַת אָחִיךָ", וְלָמָּה יָצָאת, לְהַקִּישׁ אֵלֶיהָ וְלוֹמַר לְךָ, מַה שַּׂלְמָה מְיֻחֶדֶת שֶׁיֵּשׁ בָּהּ סִימָנִין וְיֵשׁ לָהּ תּוֹבְעִין, אַף כָּל שֶׁיֵּשׁ בּוֹ סִימָנִין וְיֵשׁ לוֹ תוֹבְעִין חַיָּב לְהַכְרִיז. אֲמַר רָבָא, לָמָּה לִי לְמִכְתַּב רַחֲמָנָא שׁוֹר וַחֲמוֹר שֶׂה וְשַׂלְמָה, צְרִיכֵי, דְּאִי כְּתַב רַחֲמָנָא שַׂלְמָה הֲוָה אֲמִינָא הָנֵי מִלֵּי בְּעֵדִים דְּגוּפָהּ אִי נַמִּי בְּסִימָנִין דְּגוּפָהּ, אֲבָל חֲמוֹר בְּסִימָנֵי אֻכָּף לָא מְהַדְּרִינָן, כְּתַב רַחֲמָנָא חֲמוֹר, דַּאֲפִלּוּ בְּסִימָנֵי אֻכָּף. שׁוֹר, דַּאֲפִלּוּ בְּגִיזַּת זְנָבוֹ וְכוּ'. שֶׂה לָמָּה לִי, חֲמוֹר דְּבוֹר לְרַבִּי יְהוּדָה וְשֶׂה דַאֲבֵדָה לְדִבְרֵי הַכֹּל, קָשְׁיָא.

אֲמַר רַבִּי חִיָּא בַּר אַבָּא אֲמַר רַבִּי יוֹחָנָן, הַטּוֹעֵן טַעֲנַת גַּנָּב בַּאֲבֵדָה מְשַׁלֵּם תַּשְׁלוּמֵי כֵּפֶל. מַאי טַעְמָא, עַל כָּל אֲבֵדָה אֲשֶׁר יֹאמַר. אֵיתִיבֵיהּ, כִּי יִתֵּן אִישׁ, אֵין נְתִינַת קָטָן כְּלוּם, וְאֵין לִי אֶלָּא שֶׁנְּתָנוֹ כְּשֶׁהוּא קָטָן וּתְבָעוֹ כְּשֶׁהוּא קָטָן, נְתָנוֹ כְּשֶׁהוּא קָטָן וּתְבָעוֹ כְּשֶׁהוּא גָּדוֹל מִנַּיִן, תַּלְמוּד לוֹמַר עַד הָאֱלֹהִים יָבֹא דְּבַר שְׁנֵיהֶם, עַד שֶׁתְּהֵא נְתִינָה וּתְבִיעָה כְּאֶחָד, וְאִם אִיתָא, תֶּהֱוֵי כַּאֲבֵדָה. הָכָא בְּמַאי עַסְקִינַן, שֶׁאֲכָלוֹ כְּשֶׁהוּא קָטָן. רַב אַשִּׁי אֲמַר לָא דָמְיָא, אֲבֵדָה אָתְיָא מִכֹּחַ בֶּן דַּעַת, וְהָא לָא אָתֵי מִכֹּחַ בֶּן דָּעַת.

תָּנֵי אֲבוּהָ דְּרַבִּי אַפְטוּרִיקִי, מָנֶה לִי בְּיָדְךָ, וְהַלָּה אוֹמֵר אֵין לְךָ בְּיָדִי כְּלוּם, וְהָעֵדִים מְעִידִין שֶׁיֵּשׁ לוֹ חֲמִשִּׁים, יָכוֹל יִשָּׁבַע עַל הַשְּׁאָר, תַּלְמוּד לוֹמַר עַל כָּל אֲבֵדָה אֲשֶׁר יֹאמַר כִּי הוּא זֶה, עַל הוֹדָאַת פִּיו אַתָּה מְחַיְּבוֹ וְאִי אַתָּה מְחַיְּבוֹ עַל הַעֲדָאַת עֵדִים. וְרַבִּי חִיָּא, תַּנָּא הוּא וּפָלִיג. וְהָא קְרָא קָאֲמַר, הַהוּא מִבַּעְיָא לֵיהּ לְהוֹדָאָה בְּמִקְצַת הַטְּעָנָה. וַאֲבוּהָ דְּרַבִּי אַפְטוּרִיקִי אֲמַר לְךָ, כְּתִיב הוּא וּכְתִיב זֶה, חָד לְהוֹדָאָה בְּמִקְצָת וְחָד לְהוֹדָאָה מִמִּין הַטְּעָנָה. וְאִידָךְ, הוֹדָאָה מִמִּין הַטְּעָנָה לֵית לֵיהּ, סְבַר לָהּ כְּרַבַּן גַּמְלִיאֵל, דִּתְנַן, טְעָנוֹ חִטִּין וְהוֹדָה לוֹ בִּשְׂעוֹרִין, פָּטוּר, וְרַבַּן גַּמְלִיאֵל מְחַיֵּב.

אָמַר רַבִּי חִיָּא בַּר אַבָּא אָמַר רַבִּי יוֹחָנָן הַטּוֹעֵן טַעֲנַת גַּנָּב בְּפִקָּדוֹן, אֵינוֹ חַיָּב, עַד שֶׁיִּכְפֹּר בְּמִקְצָת וְיוֹדֶה בְּמִקְצָת, דַּאֲמַר קְרָא כִּי הוּא זֶה. וּפְלִיגָא דְּרַבִּי חִיָּא בַּר יוֹסֵף, דַּאֲמַר עֵרוּב פָּרָשִׁיּוֹת כְּתִיב כַּאן, וְכִי כְּתִיב כִּי הוּא זֶה אֲמִלְוֶה הוּא דִכְתִיב. וּמַאי שְׁנָא מִלְוֶה, כִּדְרַבָּה, דַּאֲמַר רַבָּה, מִפְּנֵי מָה אָמְרָה תוֹרָה מוֹדֶה בְּמִקְצַת הַטְּעָנָה יִשָּׁבַע, חֲזָקָה אֵין אָדָם מֵעֵז פָּנָיו בִּפְנֵי בַּעַל חוֹבוֹ, וְהַאי בְּכֻלֵּי בָּעֵי דְּלִיכְפְּרֵיהּ וְהָא דְּאוֹדֵי מִשּׁוּם דְּאֵין אָדָם מֵעֵז פָּנָיו, וּבְכֻלֵּי בָּעֵי דְּלוּדֵי לֵיהּ וְהַאי דְּכְפַר לֵיהּ מִקְצָת סְבַר אִי מוֹדִינָא לֵיהּ בְּכֻלֵּי תָּבַע לִי בְּדִינָא אִשְׁתְּמִיט לֵיהּ מִיהָא הָשַׁתָּא עַד דַּהֲוָה לִי וּפָרַעְנָא לֵיהּ, הִלְכָּךְ אֲמַר רַחֲמָנָא רָמֵי שְׁבוּעָה עֲלֵיהּ כִּי הֵיכִי דְּלוּדֵי לֵיהּ.

תָּנֵי רַמִּי בַּר חָמָא, אַרְבָּעָה שׁוֹמְרִין צְרִיכִין כְּפִירָה בְּמִקְצָת וְהוֹדָאָה בְּמִקְצָת. מַאי טַעְמָא, שׁוֹמֵר חִנָּם, בְּהֶדְיָא כְּתִיב כִּי הוּא זֶה. שׁוֹמֵר שָׂכָר, יָלִיף נְתִינָה נְתִינָה מִשּׁוֹמֵר חִנָּם. שׁוֹאֵל, "וְכִי יִשְׁאַל", וָי"ו מוֹסִיף עַל עִנְיָן רִאשׁוֹן. שׂוֹכֵר, אִי לְמַאן דַּאֲמַר כְּשׁוֹמֵר חִנָּם, הַיְינוּ שׁוֹמֵר חִנָּם, וְאִי לְמַאן דַּאֲמַר כְּשׁוֹמֵר שָׂכָר, הַיְינוּ שׁוֹמֵר שָׂכָר.

עַל כָּל דְּבַר פֶּשַׁע וְגוֹ', בֵּין שׁוֹמֵר לְשׁוֹמֵר הַכָּתוּב מְדַבֵּר. אוֹ לֹא בָּא אֶלָּא לְחַלֵּק בֵּין כֶּסֶף לְכֵלִים וְלִבְהֵמָה, תַּלְמוּד לוֹמַר שַׂלְמָה, שַׂלְמָה הָיְתָה בַּכְּלָל וְיָצָאת לְלַמֵּד, מַה שַּׂלְמָה מְיֻחֶדֶת, בֵּין שׁוֹמֵר לְשׁוֹמֵר הַכָּתוּב מְדַבֵּר, וְכוּ', הָא לֹא בָּא לְחַלֵּק בֵּין כֶּסֶף לְכֵלִים וְלִבְהֵמָה.

אֲשֶׁר יֹאמַר כִּי הוּא זֶה, שֶׁזֶּה אוֹמֵר זֶה הוּא, וְזֶה אוֹמֵר אֵינוֹ הוּא. מִכַּאן אָמְרוּ, עַד שֶׁתְּהֵא הוֹדָאָה מִמִּין הַטְּעָנָה. .

וְנִקְרַב בַּעַל הַבַּיִת אֶל הָאֱלֹהִים וְכוּ', מִכַּאן אָמְרוּ, דִּינֵי מָמוֹנוֹת בִּשְׁלֹשָׁה. רַבִּי אוֹמֵר, בַּחֲמִשָּׁה, שֶׁיִּגָּמֵר הַדִּין בִּשְׁלֹשָׁה.

יְשַׁלֵּם שְׁנַיִם לְרֵעֵהוּ, רַבִּי יִשְׁמָעֵאל אוֹמֵר, קוֹרֵא אֲנִי עָלָיו כַּאן, יְשַׁלֵּם שְׁנַיִם לְרֵעֵהוּ, קוֹרֵא אֲנִי עָלָיו לְהַלָּן, (ויקרא ה, כד) "וְשִׁלַּם אֹתוֹ בְּרֹאֹשׁוֹ וַחֲמִשִׁתָיו יֹסֵף עָלָיו". כֵּיצַד יִתְקַיְּמוּ שְׁנֵי כְּתוּבִים הַלָּלוּ, כָּל הַמְּשַׁלֵּם אֶת הַקֶּרֶן, חַיָּב לְשַׁלֵּם אֶת הַחֹמֶשׁ, וְכֹל שֶׁאֵינוֹ מְשַׁלֵּם אֶת הַקֶּרֶן, פָּטוּר מִן הַחֹמֶשׁ. יְשַׁלֵּם שְׁנַיִם לְרֵעֵהוּ, וְלֹא לְהֶקְדֵּשׁ. לְרֵעֵהוּ, וְלֹא לַאֲחֵרִים.

{pפסוק ט-יp}  כִּי יִתֵּן אִישׁ אֶל רֵעֵהוּ חֲמוֹר אוֹ שׁוֹר אוֹ שֶׂה, פְּרָט, וְכָל בְּהֵמָה, כְּלָל, לִשְׁמֹר, חָזַר וּפֵרֵט, פְּרָט וּכְלָל וּפְרָט, אִי אַתָּה דָּן אֶלָּא כְּעֵין הַפְּרָט, מַה הַפְּרָט מִטַּלְטֵל וְגוּפוֹ מָמוֹן, לַאֲפוּקֵי עֲבָדִים וְקַרְקָעוֹת וּשְׁטָרוֹת.

תַּנְיָא אִידָךְ, כִּי יִתֵּן אִישׁ אֶל רֵעֵהוּ, כְּלָל, חֲמוֹר אוֹ שׁוֹר, פְּרָט, וְכָל בְּהֵמָה לִשְׁמֹר, חָזַר וְכָלַל. מַה הַפְּרַט מְפֹרָשׁ וְכוּ'.

כִּי יִתֵּן אִישׁ אֶל רֵעֵהוּ חֲמוֹר וְגוֹ', רַבִּי יִשְׁמָעֵאל אוֹמֵר, עַד שֶׁיַּפְקִיד אֶצְלוֹ, וְאוֹמֵר לוֹ, הֵא לְךָ, שְׁמֹר לִי זֶה. אֲבָל אָמַר לוֹ, [תֵּן] עֵינֶיךָ בּוֹ, הֲרֵי זֶה פָּטוּר.

חֲמוֹר אוֹ שׁוֹר אוֹ שֶׂה, אֵין לִי אֶלָּא חֲמוֹר וְשׁוֹר וְשֶׂה, שְׁאַר כָּל בְּהֵמָה, מִנָּיִן, תַּלְמוּד לוֹמַר כָל בְּהֵמָה. אֲנִי אֶקְרָא וְכָל בְּהֵמָה, וּמַה תַּלְמוּד לוֹמַר חֲמוֹר אוֹ שׁוֹר אוֹ שֶׂה, שֶׁאִם אֲנִי קוֹרֵא כָל בְּהֵמָה שׁוֹמֵעַ אֲנִי לֹא יְהֵא חַיָּב עַד שֶׁיַּפְקִיד אֶצְלוֹ כָּל בְּהֵמָה, תַּלְמוּד לוֹמַר חֲמוֹר אוֹ שׁוֹר אוֹ שֶׂה, לְחַיֵּב עַל כָּל אֶחָד וְאֶחָד בִּפְנֵי עַצְמוֹ. וּמַה תַּלְמוּד לוֹמַר וְכָל בְּהֵמָה, אֶלָּא בָּא הַכָּתוּב לְלַמֵּד, שֶׁכָּל הַכְּלָל שֶׁהוּא מוֹסִיף עַל הַפְּרָט, הַכֹּל בַּכְּלָל.

וָמֵת, שֶׁתְּהֵא מִיתָתוֹ בִּידֵי שָׁמָיִם. נִשְׁבַּר, שֶׁשְּׁבָרָתוּ חַיָּה. נִשְׁבָּה, שֶׁשְּׁבָאוּהוּ לִסְטִין. עֲדַיִן אֲנִי אוֹמֵר, הַשֶּׁבֶר וְהַשְּׁבִי, בֵּין שֶׁהוּא יָכוֹל לְהַצִּיל בֵּין שֶׁאֵינוֹ יָכוֹל לְהַצִּיל, תַּלְמוּד לוֹמַר וָמֵת, מִיתָה מְיֻחֶדֶת שֶׁאִי אֶפְשָׁר לוֹ לְהַצִּילָהּ, פָּטוּר מִלְּשַׁלֵּם, אַף כָּל דָּבָר שֶׁאִי אֶפְשָׁר לְהַצִּילָהּ, יִהְיֶה פָּטוּר מִלְּשַׁלֵּם, דִּבְרֵי רַבִּי אֱלִיעֶזֶר. אֲמַר לֵיהּ רַבִּי עֲקִיבָא, אַתָּה דָן אֶפְשָׁר מִשֶּׁאִי אֶפְשָׁר, שֶׁאִי אֶפְשָׁר לְמִיתָה לִהְיוֹת אֶלָּא בִּידֵי שָׁמַיִם, אֲבָל הַשֶּׁבֶר וְהַשְּׁבִי אֶפְשָׁר לוֹ לִהְיוֹת בֵּין בִּידֵי שָׁמַיִם בֵּין בִּידֵי אָדָם, חָזַר וְדָנָן כְּמִין גְּנֵבָה. רַבִּי יִשְׁמָעֵאל אוֹמֵר, "הַטְּרֵפָה לֹא יְשַׁלֵּם", יֵשׁ טְרֵפָה שֶׁהוּא מְשַׁלֵּם, וְיֵשׁ טְרֵפָה שֶׁאֵינוֹ מְשַׁלֵּם.

(וְ)אֵין רֹאֶה, בְּעֵדִים הַכָּתוּב מְדַבֵּר, אֵין רֹאֶה, שְׁבֻעַת ה' תִּהְיֶה בֵּין שְׁנֵיהֶם, הָא אִם יֵשׁ עֵדִים, בַּעַל הַבַּיִת פָּטוּר מִכָּל דָּבָר דִּבְרֵי  אִסִּי בֶּן יְהוּדָה.

הַהוּא גַבְרָא דַּהֲוָה מַעֲבִיר חָבִיתָא דְחַמְרָא לְחַבְרֵיהּ בְּרִיסְתְּקָא דִמְחוֹזָא. אִתְּבַר בְּזוּזָא דִּמְחוֹזָא. אָתָא לְקַמֵּיהּ דְּרַבָּה, אֲמַר לֵיהּ, רִיסְתְּקָא דִמְחוֹזָא, אִינְשֵׁי שְׁכִיחֵי בֵּיהּ, זִיל אַיְיתִי סַהֲדֵי דְּלָא שְׁנִית בֵּיהּ, וּפְטִירַת. אֲמַר לֵיהּ רַב יוֹסֵף בְּרֵיהּ, כְּמַאן, כְּאִסִּי, אֲמַר לֵיהּ, אִין, כְּאִסִּי, וּסְבִירָא לָן כְּוָתֵיהּ. הַהוּא גַבְרָא דְּיְהַב לֵיהּ זוּזֵי לְחַבְרֵיהּ לְמִזְבָּן לֵיהּ אַרְבַּע מֵאָה דָּנֵי חַמְרָא. אֲמַר לֵיהּ, זְבָנִית לָךְ, וּתְקִיפוּ. אֲתָא לְקַמֵּיהּ דְּרָבָא, אֲמַר לֵיהּ, אַרְבַּע מֵאָה דָּנֵי חַמְרָא, כִּי תָקְפֵי קָלָא אִית לֵיהּ, זִיל אַיְיתֵי סַהֲדֵי, וּפְטִירַת. אֲמַר לֵיהּ רַב יוֹסֵף, כְּמַאן, כְּאִסִּי וְכוּ'. רַבָּה בַּר בַּר חַנָּה תְּבָרוּ לֵיהּ הַנְהוּ שְׁקוֹלָאֵי וְכוּ'.

שְׁבֻעַת ה' תִּהְיֶה בֵּין שְׁנֵיהֶם, הֶחָשׁוּד עַל הַשְּׁבוּעָה, שֶׁכְּנֶגְדּוֹ נִשְׁבָּע וְנוֹטֵל. הָיוּ שְׁנֵיהֶן חֲשׁוּדִין, חָזְרָה שְׁבוּעָה לִמְקוֹמָהּ, דִּבְרֵי רַבִּי יוֹסֵי. רַבִּי מֵאִיר אוֹמֵר, יַחֲלֹקוּ. לְהֵיכָן חָזְרָה, אֲמַר רַבִּי אַמִּי, רַבּוֹתֵינוּ שֶׁבְּבָבֶל אָמְרוּ, חָזְרָה שְׁבוּעָה לְסִינָי. רַבּוֹתֵינוּ שֶׁבְּאֶרֶץ יִשְׂרָאֵל אָמְרוּ, חָזְרָה שְׁבוּעָה לַמְּחֻיָּב לָהּ. רַבּוֹתֵינוּ שֶׁבְּבָבֶל, רַב וּשְׁמוּאֵל. רַבּוֹתֵינוּ שֶׁבְּאֶרֶץ יִשְׂרָאֵל, רַבִּי אַבָּא. אֲמַר רָבָא, כְּוָותֵיהּ דְּרַבִּי אַבָּא מִסְתַּבְּרָא, דְּתָנֵי רַבִּי אַמִּי, שְׁבֻעַת ה' תִּהְיֶה בֵּין שְׁנֵיהֶם, וְלֹא בֵּין הַיּוֹרְשִׁין, הֵיכֵי דָמֵי, אִילֵימָא דַּאֲמַר לֵיהּ מָנֶה לְאַבָּא בְּיַד אָבִיךָ, אֲמַר לֵיהּ חַמְשִׁין אִית לֵיהּ וְחַמְשִׁין לֵית לֵיהּ, מַה לִּי הוּא מַה לִּי אַבָּא, אֶלָּא לַאו מָנֶה לְאַבָּא בְּיַד אָבִיךָ וַאֲמַר לֵיהּ חַמְשִׁין יָדַעְנָא וְחַמְשִׁין לָא יָדַעְנָא, אִי אֲמַרְתְּ בִּשְׁלָמָא אָבִיו כִּי הַאי גַּוְנָא מִיחַיֵּב, אִצְטְרִיךְ קְרָא לְמִפְטַר גַּבֵּי יוֹרְשִׁין, אֶלָּא אִי אֲמַרְתְּ אָבִיו כִּי הַאי גַּוְנָא, פָּטוּר, קְרָא גַּבֵּי יוֹרְשִׁין לְמִפְטַר לָמָּה לִי. וְרַב וּשְׁמוּאֵל, הַאי שְׁבֻעַת ה' תִּהְיֶה בֵּין שְׁנֵיהֶם מַאי דָּרְשֵׁי בֵּיהּ, מִבַּעְיָא לֵיהּ לִכְדְּתַנְיָא, שְׁבֻעַת ה' תִּהְיֶה בֵּין שְׁנֵיהֶם, מְלַמֵּד שֶׁהַשְּׁבוּעָה חָלָה עַל שְׁנֵיהֶן.

אֲמַר רַב חִיָּא בַּר יוֹסֵף, הַטּוֹעֵן טַעֲנַת גַּנָּב בְּפִקָּדוֹן אֵינוֹ חַיָּב, עַד שֶׁיִּשְׁלַח בּוֹ יָד. מַאי טַעְמָא, אֲמַר קְרָא שְׁבֻעַת ה' תִּהְיֶה בֵּין שְׁנֵיהֶם אִם לֹא שָׁלַח יָדוֹ, לְמֵימְרָא דִ[בְ]שְׁלַח בּוֹ יָד עַסְקִינָן.

שְׁבֻעַת ה' תִּהְיֶה בֵּין שְׁנֵיהֶם, בְּיוֹ"ד הֵ"א. מִכָּאן אַתָּה דָּן לְכָל שְׁבוּעָה שֶׁבַּתּוֹרָה, הוֹאִיל וְנֶאֶמְרוּ כָּל הַשְּׁבוּעוֹת שֶׁבַּתּוֹרָה סְתָם, וּפֵרֵט בְּאַחַת מֵהֶן שֶׁאֵינוֹ אֶלָּא בְּיוֹ"ד הֵ"א, פּוֹרֵט אֲנִי בְּכָל שְׁבוּעוֹת שֶׁבַּתּוֹרָה שֶׁאֵינוֹ אֶלָּא בְּיוֹ"ד הֵ"א.

בֵּין שְׁנֵיהֶ(ן)[ם], לְהוֹצִיא אֶת הַיּוֹרֵשׁ. בֵּין שְׁנֵיהֶם, לְהוֹצִיא אֶת שֶׁכְּנֶגְדּוֹ חָשׁוּד עַל הַשְּׁבוּעָה. בֵּין שְׁנֵיהֶם, שֶׁלֹּא יַשְׁבִּיעֶנּוּ הַדַּיָּן בְּעַל כָּרְחוֹ.

אִם לֹא שָׁלַח יָדוֹ, לְצָרְכָּהּ. אַתָּה אוֹמֵר לְצָרְכָּהּ, אוֹ לְצָרְכָּהּ וְשֶׁלֹּא לְצָרְכָּהּ, הֲרֵי אֲנִי דָן, נֶאֱמַר כָּאן שְׁלִיחוּת יָד וְנֶאֱמַר לְהַלָּן "שְׁלִיחוּת יָד", מַה כַּאן שְׁבוּעָה אַף לְהַלָּן שְׁבוּעָה, מַה כַּאן בְּיוֹ"ד הֵ"א אַף לְהַלָּן בְּיוֹ"ד הֵ"א, מַה לְּהַלַּן בְּבֵית דִּין אַף כַּאן בְּבֵית דִּין, מַה לְּהַלַּן לְצָרְכָּהּ אַף כַּאן לְצָרְכָּהּ, מַה לְּהַלַּן (לעיל פסוק ח) "עַל דְּבַר פֶּשַׁע" אַף כַּאן עַל דְּבַר פֶּשַׁע.

שְׁבֻעַת ה' תִּהְיֶה בֵּין שְׁנֵיהֶם, שֶׁאֵינָהּ זָזָה בֵּין שְׁנֵיהֶן, אִם הַמַּשְׁבִּיעַ מַשְׁבִּיעַ עַל שֶׁקֶר, סוֹפָהּ לָצֵאת עָלָיו, וְאִם הַנִּשְׁבָּע נִשְׁבָּע עַל שֶׁקֶר, סוֹפָהּ לָצֵאת עָלָיו. עֻבְדָּא הֲוָה בַּחֲדָא אִתְּתָא, דְּעֲלַת לְמֵילַשׁ גַּבֵּי מְגֵרָתָא, וַהֲווּ צָיְירִין בְּשׁוֹשִׁיפָהּ תְּלָתָא דִּינָרֵי. נְסַבְתְּהוֹן וִיהַבַת יָתְהוֹן עַל גַּבֵּי סוּדָרָא. אִיגְבְּלוּן בְּלִישָׁא. אַפְאָה פִּתָּא וְאַזְלָה לָהּ. אֲמַר לָהּ בַּעֲלָהּ, הַב לִי תְּלָתָא דִּינָרֵי. אַזְלַת בַּעְיָא לְהוּ גַּבֵּי מְגֵרָתָא. אַמְרָה לָהּ, דִּלְמָא חֲמִית אִלֵּין תְּלָתָא דִּינָרֵי. הֲוֵי לְהַהִיא אִתְּתָא תְּלָתָא בְּנִין. אַמְרָה, תִּקְבֹּר הַהִיא אִתְּתָא בְּרָא אִין הִיא יְדַעְתְּ בְּהוֹן. גַּרְמוּן חוֹבִין וּקְבַרְתֵּיהּ. אַמְרָה הַהִיא אִתְּתָא, אִלּוּלֵי דְהַהִיא חֲשִׁידָא בְּהוֹן לָא הֲוַת קַבְרָה בְּרָהּ. אַזְלַת וְכוּ'. אַמְרָה הַהִיא אִתְּתָא, תִּקְבֹּר בָּרָא אוֹחֲרָנָא אִין הֲוָה יְדַעְנָא בְהוֹן. גַּרְמוּן חוֹבִין וּמִית בָּרָא אוֹחֲרָנָא. זְמַן אוֹחַרָן אַמְרָה לָהּ, אַשְׁכְּחַת תְּלָתָא דִּינָרֵי. אַמְרָה, תִּקְבֹּר הַהִיא אִתְּתָא בָּרָא תְּלִיתָאָה אִין הִיא יָדְעָה בְּהוֹן. גַּרְמוּן חוֹבִין וּקְבַרְתֵּיהּ. אֲמַר לָהּ בַּעֲלָהּ, לֵית אַנְתְּ אָזְלַת לִמְנַחֲמָא הֲדָא מְגֵרָתֵּךְ. נְסִיבַת תְּרֵין עִגּוּלִין דְּפִתָּא, וְאָזְלַת מְנַחֲמָא לָהּ. כֵּיוַן דְּקָצוּן עִגּוּלָיָא נָפְלוּ אִלֵּין תְּלָתָא דִּינָרִין מִנֵּיהּ. הֲדָא הוּא דִּבְרִיָּיתָא אָמְרִין. בֵּין זַכַּאי בֵּין חַיָּב, לְמוּמֵי לָא תֵעוֹל.

כָּל הַנִּשְׁבָּעִין שֶׁבַּתּוֹרָה נִשְׁבָּעִין וְלֹא מְשַׁלְּמִין, מִנָּלָן, דַּאֲמַר קְרָא וְלָקַח בְּעָלָיו וְלֹא יְשַׁלֵּם, מִי שֶׁעָלָיו לְשַׁלֵּם, לוֹ שְׁבוּעָה.

אֲמַר רַב הוּנָא אֲמַר רַב, מָנֶה לִי בְּיָדְךָ, וְהַלָּה אוֹמֵר אֵין לְךָ בְּיָדִי, וְנִשְׁבַּע, וּבָאוּ עֵדִים, פָּטוּר, שֶׁנֶּאֱמַר וְלָקַח בְּעָלָיו וְלֹא יְשַׁלֵּם, כֵּיוַן שֶׁקִּבְּלוּ הַבְּעָלִים שְׁבוּעָה, שׁוּב אֵין מְשַׁלְּמִין מָמוֹן. אֲמַר רָבָא, מִסְתַּבְּרָא מִלְּתָא דְּרַב הוּנָא בְּמִלְוֶה, דִּלְהוֹצָאָה נִתְּנָה, אֲבָל פִּקָּדוֹן בִּרְשׁוּתֵיהּ דְּמָרָא קָאִי. וְרַב אֲמַר, אֲפִלּוּ בְּפִקָּדוֹן, דְּכִי כְּתִיב קְרָא, בְּפִקָּדוֹן כְּתִיב. וְהָא רַב קְרָא קָאֲמַר, קְרָא, לְכָל הַנִּשְׁבָּעִין שֶׁבַּתּוֹרָה נִשְׁבָּעִין וְלֹא מְשַׁלְּמִין הוּא דְּאֲתָא.

{pפסוק יאp}  אִם גָּנֹב יִגָּנֵב מֵעִמּוֹ, אַרְבָּעָה שׁוֹמְרִין הֵן, שׁוֹמֵר חִנָּם, וְהַשּׁוֹאֵל, נוֹשֵׂא שָׂכָר, וְהַשּׂוֹכֵר. שׁוֹמֵר חִנָּם, נִשְׁבָּע עַל הַכֹּל. וְהַשּׁוֹאֵל, מְשַׁלֵּם אֶת הַכֹּל. נוֹשֵׂא שָׂכָר וְהַשּׂוֹכֵר, נִשְׁבָּעִין עַל הַשְּׁבוּרָה וְעַל הַשְּׁבוּיָה וְעַל הַמֵּתָה, וּמְשַׁלְּמִין אֶת הַגְּנֵבָה וְאֶת הָאֲבֵדָה. מִנָּהָנֵי מִלֵּי, דְּתָנוּ רַבָּנָן, פָּרָשָׁה רִאשׁוֹנָה נֶאֶמְרָה בְּשׁוֹמֵר חִנָּם, שְׁנִיָּה בְּשׁוֹמֵר שָׂכָר, שְׁלִישִׁית בְּשׁוֹאֵל. בִּשְׁלָמָא שְׁלִישִׁית בְּשׁוֹאֵל, דִּכְתִיב (להלן פסוק יג) וְכִי יִשְׁאַל אִישׁ מֵעִם רֵעֵהוּ, אֶלָּא רִאשׁוֹנָה בְּשׁוֹמֵר חִנָּם וּשְׁנִיָּה בְּשׁוֹמֵר שָׂכָר אֵיפוּךְ אֲנָא, מִסְתַּבְּרָא שְׁנִיָּה בְּשׁוֹמֵר שָׂכָר, שֶׁכֵּן חַיָּב בִּגְנֵבָה וַאֲבֵדָה. אַדְרַבָּה, רִאשׁוֹנָה בְּשׁוֹמֵר שָׂכָר, שֶׁכֵּן מְשַׁלֵּם תַּשְׁלוּמֵי כֵּפֶל, בְּטוֹעֵן טַעֲנַת גַּנָּב, אֲפִלּוּ הָכֵי, קַרְנָא בְּלֹא שְׁבוּעָה עֲדִיפָא מִכְּפֵלָא בִּשְׁבוּעָה, תֵּדַע, דְּהָא שׁוֹאֵל כָּל הֲנָאָה שֶׁלּוֹ וְאֵינוֹ מְשַׁלֵּם אֶלָּא קֶרֶן. וְשׁוֹאֵל כָּל הֲנָאָה שֶׁלּוֹ, וְהָא בָּעֵי מְזוֹנָא, דְּקָיְימָא בַאֲגָם, וְהָא בָּעֵי נְטִירָה, בְּנְטַר מָתָא. וְאִי תֵימָא, רוֹב הֲנָאָה שֶׁלּוֹ. וְאִי תֵימָא, בִּשְׁאֵלַת כֵּלִים.

נוֹשֵׂא שָׂכָר וְהַשּׂוֹכֵר מְשַׁלְּמִין אֶת הַגְּנֵבָה וְאֶת הָאֲבֵדָה, בִּשְׁלָמָא גְּנֵבָה, דִּכְתִיב אִם גָּנֹב יִגָּנֵב, אֶלָּא אֲבֵדָה מִנָּלָן, דְּתַנְיָא, אִם גָּנֹב יִגָּנֵב, אֵין לִי אֶלָּא גְּנֵבָה, אֲבֵדָה מִנַּיִן, תַּלְמוּד לוֹמַר, אִם גָּנֹב יִגָּנֵב, מִכָּל מָקוֹם. הָנִיחָא לְמַאן דַּאֲמַר לָא אָמְרִינָן דִּבְּרָה תּוֹרָה כִּלְשׁוֹן בְּנֵי אָדָם, אֶלָּא לְמַאן דַּאֲמַר דִּבְּרָה תּוֹרָה כִּלְשׁוֹן בְּנֵי אָדָם מַאי אִיכָּא לְמֵימָר, אָמְרֵי בְּמַעֲרָבָא, קַל וָחֹמֶר, וּמַה גְּנֵבָה שֶׁקְּרוֹבָה לְאֹנֶס מְשַׁלֵּם, אֲבֵדָה, שֶׁקְּרוֹבָה לִפְשִׁיעָה, לֹא כָּל שֶׁכֵּן. וְאִידָךְ, מִלְּתָא דְּאָתְיָא בְּקַל וָחֹמֶר טְרַח וְכְתַב לָהּ קְרָא.

וְהַשּׁוֹאֵל מְשַׁלֵּם אֶת הַכֹּל, בִּשְׁלָמָא שְׁבוּרָה וּמֵתָה, דִּכְתִיב  וְכִי יִשְׁאַל אִישׁ מֵעִם רֵעֵהוּ וְנִשְׁבַּר אוֹ מֵת, שְׁבוּיָה בְּשׁוֹאֵל, מִנָּא לָן, וְכִי תֵימָא נֵילַף מִשְּׁבוּרָה וּמֵתָה, מַה לִּשְׁבוּרָה וּמֵתָה, שֶׁכֵּן אֹנְסָא דְּסָלִיק אֲדַעְתָּא, תֹּאמַר בִּשְׁבוּיָה, שֶׁכֵּן אֹנְסָא דְּלָא סָלִיק אֲדַעְתָּא, אֶלָּא נֶאֱמַר שְׁבוּרָה וּמֵתָה בְּשׁוֹאֵל וְנֶאֱמַר שְׁבוּרָה וּמֵתָה בְּשׁוֹמֵר שָׂכָר, מַה לְּהַלָּן שְׁבוּיָה עִמּוֹ אַף כַּאן שְׁבוּיָה עִמּוֹ. אִכָּא לְמִפְרַךְ, מַה לְּשׁוֹמֵר [שָׂכָר], שֶׁכֵּן לִפְטֹר, תֹּאמַר בְּשׁוֹאֵל, דִּלְחִיּוּב, תָּנִי, רַבִּי נָתָן, (שם) אוֹ, לְרַבּוֹת אֶת הַשְּׁבוּיָה. הַאי אוֹ מִבַּעְיָא לֵיהּ לְחַלֵּק, דְסַלְקָא דַּעְתָּךְ עַד דְּמִתַּבְּרָא וּמֵתָה, הָנִיחָא לְרַבִּי יוֹנָתָן, אֶלָּא לְרַבִּי יֹאשִׁיָּה מַאי אִכָּא לְמֵימַר, דְּתַנְיָא, (ויקרא כ, ט) "אִישׁ אִישׁ אֲשֶׁר יְקַלֵּל אֶת אָבִיו" וְגוֹ', אֵין לִי אֶלָּא אָבִיו וְאִמּוֹ וְכוּ', אֲפִלּוּ תֵימָא רַבִּי יֹאשִׁיָּה, הָכָא, לְחַלֵּק לָא צָרִיךְ קְרָא, סְבָרָא הוּא, מַה לִּי קְטָלָהּ כֻּלָּהּ מַה לִּי קְטָלָהּ פַּלְגָּא.

גְּנֵבָה וַאֲבֵדָה בְּשׁוֹאֵל, מִנָּלָן, וְכִי תֵימָא, נֵילַף מִשְּׁבוּרָה וּמֵתָה, מַה לִּשְׁבוּרָה וּמֵתָה דְּלָא אֶפְשַׁר לְמִטְרַח וְאַתּוּיֵי, תֹּאמַר בִּגְנֵבָה וַאֲבֵדָה דְּאֶפְשַׁר לְמִטְרַח וְאַתּוּיֵי, אֶלָּא מִדְּתַנְיָא, (להלן פסוק יג) וְנִשְׁבַּר אוֹ מֵת, אֵין לִי אֶלָּא שְׁבוּרָה וּמֵתָה, גְּנֵבָה וַאֲבֵדָה מִנָּלָן, אֲמַרְתְּ קַל וָחֹמֶר, וּמַה שּׁוֹמֵר שָׂכָר שֶׁפָּטוּר בִּשְׁבוּרָה וּמֵתָה, חַיָּב בִּגְנֵבָה וַאֲבֵדָה, שׁוֹאֵל שֶׁחַיָּב בִּשְׁבוּרָה וּמֵתָה, אֵינוֹ דִּין שֶׁחַיָּב בִּגְנֵבָה וַאֲבֵדָה, וְזֶה קַל וָחֹמֶר שֶׁאֵין עָלָיו תְּשׁוּבָה. וְכִי תֵימָא, אִכָּא לְמִיפְרָךְ, מַה לְּשׁוֹמֵר שָׂכָר, שֶׁכֵּן מְשַׁלֵּם תַּשְׁלוּמֵי כֵּפֶל בְּטוֹעֵן טַעֲנַת לִסְטִים, אִי תֵימָא קַרְנָא בְּלָא שְׁבוּעָה עֲדִיפָא, וְאִי תֵימָא קָסְבַר לִסְטִים מְזֻיָּן גַּזְלָן הוּא. אַשְׁכְּחַן לְחִיּוּב, לִפְטֹר מִנָּלָן, אֲמַר קְרָא וְכִי יִשְׁאַל, וָי"ו מוֹסִיף עַל עִנְיַן רִאשׁוֹן, וְיִלְמַד עֶלְיוֹן מִתַּחְתּוֹן וְתַחְתּוֹן מֵעֶלְיוֹן.

{pפסוק יבp}  אִם טָרֹף יִטָּרֵף יְבִאֵהוּ עֵד הַטְּרֵפָה לֹא יְשַׁלֵּם  "וְהַמֵּת יִהְיֶה לּוֹ").

תַּנְיָא, אִם טָרֹף יִטָּרֵף יְבִאֵהוּ עֵד, יָבִיא עֵדִים שֶׁנִּטְרְפָה בְּאֹנֶס, וּפָטוּר. אַבָּא שָׁאוּל אוֹמֵר, יָבִיא אַרֻורָה לְבֵית דִּין, וְכוּ'. דְּכֻלֵּי עָלְמָא, פַּחַת נְבֵלָה דְּנִזָּק, וְהָכָא בְּטֹרַח נְבֵלָה קָא מִפְלְגֵי. וְהָתָנְיָא, אֲחֵרִים אוֹמְרִים, מִנַּיִן שֶׁעַל בַּעַל הַבּוֹר לְהַעֲלוֹת שׁוֹר מִבּוֹרוֹ, תַּלְמוּד לוֹמַר (שם) "כֶּסֶף יָשִׁיב לִבְעָלָיו וְהַמֵּת יִהְיֶה לּוֹ". אֲמַר לֵיהּ אַבַּיֵּי לְרָבָא הֵיכֵי דָּמֵי, אִילֵימָא דִּבְבֵּירָא שָׁוְיָא זוּזָא וַאֲגֻדָּא שָׁוְיָא אַרְבָּעָה, כִּי קָא טְרַח בִּדְנַפְשֵׁיהּ קָא טְרַח, אֲמַר לֵיהּ, לָא צְרִיכָא, דִּבְבֵּירָא שָׁוְיָא זוּזָא וַאֲגֻדָּא נַמִּי שָׁוְיָא זוּזָא. וּמִי אִכָּא כִּי הַאי גַּוְנָא, אִין, דְּהַא אָמְרֵי אִינְשֵׁי, כְּשׁוֹרָא בְּמָתָא בְּזוּזָא כְּשׁוֹרָא בְּדַבְרָא בְּזוּזָא.

{pפסוק יג-ידp}  וְכִי יִשְׁאַל אִישׁ, אֲמַר רָבָא לָא מִבַּעְיָא כָּחַשׁ בָּשָׂר מֵחֲמַת מְלָאכָה דְּפָטוּר, אֶלָּא אֲפִלּוּ מֵתָה מֵחֲמַת מְלָאכָה פָּטוּר, דְּהָא לַאו לְאוֹקוּמֵיהּ בְּכִילָתָא שְׁאִילְתָּהּ.

אֲמַר רָבָא, הַאי מַאן דְּבָעֵי דְּנִשְׁאַל מִידִי וְנִפָּטֵר, נֵימָא לֵיהּ אַשְׁקְיַין מַיָּא. וְאִי פִּקֵּחַ אִידָךְ, נֵימָא לֵיהּ מְשֹׁךְ בְּרֵישָׁא.

הַשּׁוֹאֵל אֶת הַפָּרָה וְשָׁאַל בַּעֲלָהּ עִמָּהּ, הַשּׂוֹכֵר אֶת הַפָּרָה וְשָׂכָר בַּעֲלָהּ עִמָּהּ, שָׁאַל אֶת הַבְּעָלִים אוֹ שְׂכָרָן וְאַחַר כָּךְ שָׁאַל אֶת הַפָּרָה וּמֵתָה, פָּטוּר. שֶׁנֶּאֱמַר אִם בְּעָלָיו עִמּוֹ לֹא יְשַׁלֵּם. אֲבָל שָׁאַל אֶת הַפָּרָה וְאַחַר כָּךְ שָׁאַל אֶת הַבְּעָלִים אוֹ שְׂכָרָן, וּמֵתָה, חַיָּב, שֶׁנֶּאֱמַר בְּעָלָיו אֵין עִמּוֹ שַׁלֵּם יְשַׁלֵּם. מִדְּקָתָנִי סֵיפָא וְאַחַר כָּךְ, מִכְּלַל דְּרֵישָׁא דְּקָתָנִי עִמָּהּ, עִמָּהּ מַמָּשׁ, מִי מַשְׁכַּחַת לָהּ, פָּרָה בִּמְשִׁיכָה וּבְעָלִים בַּאֲמִירָה, אִי תֵימָא, כְּגוֹן דְּקָיְמָא פָּרָה בַּחֲצֵרוֹ דְּשׁוֹאֵל דְּלֹא מִחַסְּרָא מְשִׁיכָה. וְאִי תֵימָא, דַּאֲמַר לֵיהּ אַתּ גּוּפָךְ לָא תִּיתְּשִׁיל לִי עַד שְׁעַת מְשִׁיכַת פָּרָתָךְ.

אִתְּמַר, פְּשִׁיעָה בִּבְעָלִים, פְּלִיגֵי בָּהּ רַב אָחָא וְרָבִינָא, חַד אֲמַר חַיָּב, וְחַד אֲמַר פָּטוּר. מַאן דַּאֲמַר חַיָּב, מִקְרָא נִדְרָשׁ לְפָנָיו וְלֹא לִפְנֵי פָנָיו, הִלְכָּךְ אִם בְּעָלָיו עִמּוֹ, אֲשׁוֹמֵר חִנָּם לָא כְּתִיב, וּפְשִׁיעָה נַמִּי, בְּשׁוֹמֵר שָׂכָר וּבְשׁוֹאֵל לָא כְּתִיבָא, הִלְכָּךְ בְּשׁוֹמֵר שָׂכָר וּבְשׁוֹאֵל לְחִיּוּב אַתְיָא בְּקַל וָחֹמֶר מִשּׁוֹמֵר חִנָּם, אֲבָל בִּבְעָלִים לִפְטֹר אַף בְּשׁוֹמֵר שָׂכָר וּבְשׁוֹאֵל, לָא, מַאי טַעְמָא, דְכִי אִם בְּעָלָיו עִמּוֹ לֹא יְשַׁלֵּם אֲשׁוֹאֵל וְאֲשׁוֹמֵר שָׂכָר, אַהֲנָךְ חִיּוּבֵי דִּכְתִיב בְּהוּ בְּהֶדְיָא הוּא דִּכְתִיב. מַאן דַּאֲמַר פָּטוּר, קָסְבַר מִקְרָא נִדְרָשׁ לְפָנָיו וְלִפְנֵי פָנָיו וְכוּ'.

מִמַּשְׁמַע שֶׁנֶּאֱמַר אִם בְּעָלָיו עִמּוֹ לֹא יְשַׁלֵּם אֵינִי יוֹדֵעַ אִם בְּעָלָיו אֵין עִמּוֹ שַׁלֵּם יְשַׁלֵּם, אֶלָּא לוֹמַר לְךָ, הָיָה עִמּוֹ בִּשְׁעַת שְׁבוּרָה וּמֵתָה צָרִיךְ לִהְיוֹת עִמּוֹ בִּשְׁעַת שְׁאֵלָה. וְתַנְיָא אִידָךְ, מִמַּשְׁמַע שֶׁנֶּאֱמַר בְּעָלָיו אֵין עִמּוֹ שַׁלֵּם יְשַׁלֵּם אֵינִי יוֹדֵעַ שֶׁאִם בְּעָלָיו עִמּוֹ לֹא יְשַׁלֵּם, אֶלָּא לוֹמַר לְךָ, שֶׁאִם יָצָא מֵרְשׁוּת מַשְׁאִיל שָׁעָה אַחַת בִּבְעָלִים וּמֵתָה, פָּטוּר, דְּאַף עַל פִּי שֶׁהַבְּעָלִים עוֹשִׂים עִמּוֹ מְלָאכָה בְּמָקוֹם אַחֵר וּמֵתָה, פָּטוּר. אַבַּיֵּי סְבַר לָהּ כְּרַבִּי יֹאשִׁיָּה, וּמְתָרֵץ לְהוּ לִקְרָאֵי כְּרַבִּי יֹאשִׁיָּה, בְּעָלָיו אֵין עִמּוֹ שַׁלֵּם יְשַׁלֵּם, טַעְמָא דְּלֵיתֵיהּ בְּתַרְוַיְיהוּ, הָא אִיתָא בְחָדָא וְלֵיתָא בְחָדָא פָּטוּר, וְתַנְיָא אִידָךְ, אִם בְּעָלָיו עִמּוֹ לֹא יְשַׁלֵּם, טַעְמָא דְּאִיתֵיהּ בְּתַרְוַיְיהוּ, הָא אִיתָא בְחָדָא וְלֵיתָא בְחָדָא, חַיָּב, אֶלָּא לוֹמַר לְךָ, הָיָה בִּשְׁעַת שְׁאֵלָה אֵינוֹ צָרִיךְ לִהְיוֹת בִּשְׁעַת שְׁבוּרָה וּמֵתָה, הָיָה בִּשְׁעַת שְׁבוּרָה וּמֵתָה, צָרִיךְ לִהְיוֹת בִּשְׁעַת שְׁאֵלָה. רָבָא סְבַר לֵיהּ כְּרַבִּי יוֹנָתָן, וּמְתָרֵץ לְהוּ לִקְרָאֵי כְּרַבִּי יוֹנָתָן, דְּתַנְיָא, אִם בְּעָלָיו עִמּוֹ לֹא יְשַׁלֵּם, מַשְׁמַע דְּאִיתֵיהּ בְּתַרְוַיְיהוּ, וּמַשְׁמָע נַמִּי דְּאִיתָא בְּחָדָא וְלֵיתָא בְּחָדָא פָּטוּר, וְתַנְיָא אִידָךְ, בְּעָלָיו אֵין עִמּוֹ שַׁלֵּם יְשַׁלֵּם, מַשְׁמָע דְּלֵיתֵיה בְּתַרְוַיְיהוּ, וּמַשְׁמַע נַמִּי דְּכִי אִיתָא בְּחָדָא וְלֵיתָא בְּחָדָא, מִיחַיֵּב, אֶלָּא לוֹמַר לְךָ, הָיָה בִּשְׁעַת שְׁאֵלָה אֵינוֹ צָרִיךְ לִהְיוֹת בִּשְׁעַת שְׁבוּרָה וּמֵתָה, הָיָה עִמּוֹ בִּשְׁעַת שְׁבוּרָה וּמֵתָה צָרִיךְ לִהְיוֹת עִמּוֹ בִּשְׁעַת שְׁאֵלָה. וְאֵיפוּךְ אֲנָא, מִסְתַּבְּרָא, שְׁאֵלָה עֲדִיפָא, שֶׁכֵּן חַיָּב בִּמְזוֹנוֹתֶיהָ. רַב אַשִּׁי אֲמַר, אֲמַר קְרָא וְכִי יִשְׁאַל אִישׁ מֵעִם רֵעֵהוּ, וְלֹא רֵעֵהוּ עִמּוֹ, שַׁלֵּם יְשַׁלֵּם, הָא רֵעֵהוּ עִמּוֹ, פָּטוּר. אִי הָכִי, בְּעָלָיו עִמּוֹ וְאֵין בְּעָלָיו עִמּוֹ לָמָּה לִי, אִי לָאו הֲנָךְ הֲוָה אֲמִינָא הַאי אוֹרְחֵיהּ דִּקְרָא הוּא.

"וְלָקַח בְּעָלָיו וְלֹא יְשַׁלֵּם", מִכָּאן אָמְרוּ, בַּעַל הַנְּבֵלָה מְטַפֵּל בְּנִבְלָתוֹ. (לעיל פסוק יא) "אִם גָּנֹב יִגָּנֵב", זֶה שׁוֹמֵר שָׂכָר. וְהָעֶלְיוֹן שׁוֹמֵר חִנָּם. אוֹ זֶה שׁוֹמֵר חִנָּם וְהָעֶלְיוֹן שׁוֹמֵר שָׂכָר, הֲרֵי אַתָּה דָן, הוֹאִיל וְהַשָּׂכִיר חַיָּב וְהַשּׁוֹמֵר חַיָּב, מַה שָּׂכִיר, שָׂכִיר שֶׁהוּא נֶהֱנֶה, אַף שׁוֹמֵר, שׁוֹמֵר שֶׁהוּא נֶהֱנֶה, יָצָא שׁוֹמֵר חִנָּם שֶׁאֵין נֶהֱנֶה.

"אִם גָּנֹב יִגָּנֵב", אֵין לִי אֶלָּא גְּנֵבָה, אֲבֵדָה מִנָּיִן, הֲרֵי אַתְּ דָּן, הוֹאִיל וּגְנֵבָה חֶסְרוֹן שְׁמִירָה וַאֲבֵדָה חֶסְרוֹן שְׁמִירָה, אִם לָמַדְתָּ עַל גְּנֵבָה שֶׁהוּא חַיָּב לְשַׁלֵּם, אַף אֲבֵדָה חַיָּב לְשַׁלֵּם. "אִם גָּנֹב יִגָּנֵב", רַבִּי יוֹסֵי הַגְּלִילִי אוֹמֵר, לְהָבִיא אֶת הָאֲבֵדָה.

(שם) "מֵעִמּוֹ", לְהוֹצִיא אֶת הַצּוֹעֵר. "מֵעִמּוֹ", לְהָבִיא אֶת הַנּוֹקֵד.  "אִם טָרֹף יִטָּרֵף", זֶה עַדֻר, דִּבְרֵי רַבִּי יֹאשִׁיָּה. וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר, (עמוס ג, יב) "כֹּה אָמַר ה' כַּאֲשֶׁר יַצִּיל הָרֹעֶה" וְגוֹ'. רַב אָחָא בַּר יֹאשִׁיָּה אוֹמֵר, "אִם טָרֹף יִטָּרֵף" וְגוֹ', יָבִיא עֵדִים שֶׁנִּטְרְפָה וְיִהְיֶה פָּטוּר. רַבִּי יוֹנָתָן אוֹמֵר, (שם) "יְבִיאֵהוּ עֵד, הַטְּרֵפָה", יוֹלִיךְ אֶת הַבְּעָלִים אֵצֶל הַטְּרֵפָה, וְיִהְיֶה פָּטוּר מִלְּשַׁלֵּם. אוֹ אַף עַל פִּי כֵן יִהְיֶה חַיָּב, וְהַדִּין נוֹתֵן, הוֹאִיל וַאֲבֵדָה חֶסְרוֹן שְׁמִירָה וּטְרֵפָה חֶסְרוֹן שְׁמִירָה, אִם לָמַדְתָּ עַל אֲבֵדָה שֶׁהוּא חַיָּב לְשַׁלֵּם, אַף טְרֵפָה חַיָּב לְשַׁלֵּם, לֹא, אָמַרְתָּ מִמַּשְׁמָע שֶׁנֶּאֱמַר (שם) "הַטְּרֵפָה לֹא יְשַׁלֵּם" יֵשׁ טְרֵפָה שֶׁהוּא מְשַׁלֵּם וְיֵשׁ טְרֵפָה שֶׁאֵינוֹ מְשַׁלֵּם, וְאֵיזֶהוּ טְרֵפָה שֶׁהוּא חַיָּב לְשַׁלֵּם, כְּגוֹן טְרֵפַת חָתוּל וּטְרֵפַת שׁוּעָל וּנְמִיָּה, וּמִתּוֹךְ שֶׁאָמְרָה תּוֹרָה "אִם טָרֹף יִטָּרֵף", מַה טְּרֵפָה מְיֻחֶדֶת שֶׁאֶפְשָׁר לוֹ לְהַצִּילָהּ חַיָּב לְשַׁלֵּם, אַף כָּל דָּבָר שֶׁאֶפְשָׁר לוֹ לְהַצִּילָהּ חַיָּב לְשַׁלֵּם, וְאֵיזֶהוּ טְרֵפָה שֶׁהוּא פָּטוּר מִלְּשַׁלֵּם, כְּגוֹן טְרֵפַת זְאֵב וְהָאֲרִי וְהַדֹּב וְהַנָּמֵר וְהַנָּחָשׁ וְהַבַּרְדְּלָס, וּמִתּוֹךְ שֶׁאָמְרָה תּוֹרָה  "וּמֵת", מַה מִּיתָה מְיֻחֶדֶת שֶׁאִי אֶפְשַׁר לוֹ לְהַצִּילוֹ פָּטוּר מִלְּשַׁלֵּם, אַף כָּל דָּבָר שֶׁאִי אֶפְשָׁר לְהַצִּילוֹ פָּטוּר מִלְּשַׁלֵּם.

וְכִי יִשְׁאַל אִישׁ מֵעִם רֵעֵהוּ, נִתֵּק הַכָּתוּב הַשּׁוֹאֵל מִכְּלַל שׁוֹמֵר, וַאֲמָרוֹ עִנְיָן בִּפְנֵי עַצְמוֹ. מֵעִם רֵעֵהוּ, מַגִּיד שֶׁאֵינוֹ חַיָּב עַד שֶׁיּוֹצִיאֶנּוּ חוּץ לִרְשׁוּתוֹ. אִם שָׂכִיר הוּא בָּא בִּשְׂכָרוֹ, שׁוֹמֵעַ אֲנִי יִשָּׁבַע וִיהֵא פָּטוּר, הֲרֵי אַתָּה דָן, הוֹאִיל וְנוֹשֵׂא שָׂכָר נֶהֱנֶה וְשָׂכִיר נֶהֱנֶה, אִם לָמַדְתָּ עַל הַנּוֹשֵׂא שָׂכָר, שֶׁהוּא נִשְׁבָּע עַל הָאֳנָסִין, מְשַׁלֵּם אֶת הַגְּנֵבָה וְאֶת הָאֲבֵדָה, אַף שָׂכִיר נִשְׁבָּע עַל הָאֳנָסִין וּמְשַׁלֵּם אֶת הַגְּנֵבָה וְאֶת הָאֲבֵדָה. הֲרֵי שׁוֹמֵר חִנָּם יוֹכִיחַ, שֶׁהוּא מְהַנֶּה וּפָטוּר מִלְּשַׁלֵּם, הוּא יוֹכִיחַ עַל הַשּׂוֹכֵר, אַף עַל פִּי שֶׁהוּא מְהַנֶּה יְהֵא פָּטוּר. אָמַרְתָּ, הֶפְרֵשׁ, הוֹאִיל וְנוֹשֵׂא שָׂכָר נֶהֱנֶה וּמְהַנֶּה וְהַשָּׂכִיר נֶהֱנֶה וּמְהַנֶּה, אִם לָמַדְתָּ עַל נוֹשֵׂא שָׂכָר שֶׁהוּא נִשְׁבָּע עַל הָאֳנָסִין וּמְשַׁלֵּם אֶת הַגְּנֵבָה וְאֶת הָאֲבֵדָה, אַף שָׂכִיר נִשְׁבָּע עַל הֳאָנָסִין וּמְשַׁלֵּם אֶת הַגְּנֵבָה וְאֶת הָאֲבֵדָה, וְאַל יוֹכִיחַ שׁוֹמֵר חִנָּם שֶׁהוּא מְהַנֶּה אֲבָל אֵינוֹ נֶהֱנֶה וְהַשּׂוֹכֵר נֶהֱנֶה וּמְהַנֶּה, לְכָךְ נֶאֱמַר אִם שָׂכִיר הוּא בָּא בִּשְׂכָרוֹ.

{pפסוק טו-טזp}  וְכִי יְפַתֶּה אִישׁ בְּתוּלָה, בָּא הַכָּתוּב לְלַמֵּד עַל הַמְּפֻתָּה שֶׁיְּשַׁלֵּם עָלֶיהָ קְנָס. וְהַדִּין נוֹתֵן, הוֹאִיל וּתְפוּסָה בִּרְשׁוּת אָבִיהָ, וּמְפֻתָּה בִּרְשׁוּת אָבִיהָ, אִם לָמַדְתָּ עַל תְּפוּסָה שֶׁהוּא מְשַׁלֵּם עָלֶיהָ קְנָס, אַף מְפֻתָּה יְשַׁלֵּם עָלֶיהָ קְנָס. לֹא, אִם אָמַרְתָּ בִּתְפוּסָה שֶׁעָבַר עַל דַּעְתָּהּ וְעַל דַּעַת אָבִיהָ, לְפִיכָךְ הוּא מְשַׁלֵּם עָלֶיהָ קְנָס, תֹּאמַר בִּמְפֻתָּה, שֶׁלֹּא עָבַר אֶלָּא עַל דַּעַת אָבִיהָ, לְפִיכָךְ לֹא יְשַׁלֵּם עָלֶיהָ קְנָס. הָא לְפִי שֶׁלֹּא זָכִיתִי מִן הַדִּין צָרִיךְ הַכָּתוּב לְהָבִיא.

{rרמז שמזr}  אֲשֶׁר לֹא אֹרָשָׂה, פְּרָט לְנַעֲרָה שֶׁנִּתְאָרְסָה וְנִתְגָּרְשָׁה, שֶׁאֵין לָהּ קְנָס, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר יֵשׁ לָהּ קְנָס, וּקְנָסָהּ לְאָבִיהָ. וְהַדִּין נוֹתֵן, הוֹאִיל וְאָבִיהָ זַכַּאי בְּכֶסֶף קִדּוּשֶׁיהָ, וְאָבִיהָ זַכַּאי בְּכֶסֶף קְנָסָהּ, מַה כֶּסֶף קִדּוּשֶׁיהָ, אַף עַל פִּי שֶׁנִּתְאָרְסָה וְנִתְגָּרְשָׁה, לְאָבִיהָ, אַף כֶּסֶף קְנָסָהּ כֵּן. אִם כֵּן מַה תַּלְמוּד לוֹמַר אֲשֶׁר לֹא אֹרָשָׂה, מֻפְנֶה לְהַקִּישׁ מִמֶּנּוּ גְּזֵרָה שָׁוָה, נֶאֱמַר כַּאן (דברים כב, כח) "אֲשֶׁר לֹא אֹרָשָׂה" וְנֶאֱמַר לְהַלָּן אֲשֶׁר לֹא אֹרָשָׂה, מַה כַּאן חֲמִשִּׁים אַף לְהַלָּן חֲמִשִּׁים, וּמַה לְּהַלַּן שְׁקָלִים אַף כַּאן שְׁקָלִים. וְרַבִּי עֲקִיבָא, מַאי חָזִית דְּאֲשֶׁר לֹא אֹרָשָׂה לִגְזֵרָה שָׁוָה, וּבְּתוּלָה לִמְעוּטֵי בְּעוּלָה, אֵימָא בְּתוּלָה לִגְזֵרָה שָׁוָה, וַאֲשֶׁר לֹא אֹרָשָׂה, פְּרָט לְנַעֲרָה שֶׁנִּתְאָרְסָה וְנִתְגָּרְשָׁה. הַאי אִשְׁתְּנִי גוּפָהּ, וְהַאי לָא אִשְׁתְּנִי גּוּפָהּ. וְרַבִּי יוֹסֵי הַגְּלִילִי נַפְקָא לֵיהּ מִכֶּסֶף יִשְׁקֹל, שֶׁיְּהֵא זֶה כְּמֹהַר הַבְּתוּלוֹת וּמֹהַר הַבְּתוּלוֹת כָּזֶה. אֲמַר אַבַּיֵּי, בָּא עָלֶיהָ וּמֵתָה, פָּטוּר, שֶׁנֶּאֱמַר  "וְנָתַן לַאֲבִי הַנַּעֲרָ", וְלֹא לַאֲבִי הַמֵּתָה.

בָּעֵי מִנֵּיהּ רָבָא מֵאַבַּיֵּי, בָּא עָלֶיהָ וְנִתְאָרְסָה, מָהוּ. אֲמַר לֵיהּ, מִי כְתִיב "וְנָתַן לַאֲבִי הַנַּעֲרָה אֲשֶׁר לֹא אֹרָשָׂה". וּלְטַעֲמֵיךְ הָא דְּתַנְיָא בָּא עָלֶיהָ וְנִשֵׂאת קְנָסָהּ לְעַצְמָהּ, מִי כְתִיב "וְנָתַן לַאֲבִי הַנַּעֲרָה אֲשֶׁר לֹא נְשׂוּאָה", הָכִי הָשַׁתָּא, הָתַם, הוֹאִיל וּבַגְרוּת מוֹצִיאָה מֵרְשׁוּת הָאָב וְנִשּׂוּאִין מוֹצִיאִין מֵרְשׁוּת הָאָב, מַה בַּגְרוּת בָּא עָלֶיהָ וּבָגְרָה, לְעַצְמָהּ, אַף נִשּׂוּאִין בָּא עָלֶיהָ וְנִשֵׂאת, לְעַצְמָהּ, אֲבָל אֵרוּסִין לָא מָפְקֵי מֵרְשׁוּת הָאָב לְגַמְרֵי, דִּתְנַן, הַנַּעֲרָה הַמְּאֹרָסָה, אָבִיהָ וּבַעֲלָהּ מְפִירִין נְדָרֶיהָ.

אֶחָד הָאוֹנֵס וְאֶחָד הַמְּפַתֶּה, בֵּין הִיא בֵּין אָבִיהָ יְכוֹלִין לְעַכֵּב. בִּשְׁלָמָא מְפַתֶּה, כְּתִיב אִם מָאֵן יְמָאֵן אָבִיהָ, אֵין לִי אֶלָּא אָבִיהָ, הִיא עַצְמָהּ מִנַּיִן, תַּלְמוּד לוֹמַר, מָאֵן יְמָאֵן, מִכָּל מָקוֹם, אֶלָּא אוֹנֵס, בִּשְׁלָמָא אִיהִי, כְּתִיב (דברים כב, כט) "וְלוֹ תִהְיֶה לְאִשָּׁה", מִדַּעְתָּהּ, אֶלָּא אָבִיהָ מִנָּלָן, אֲמַר אַבַּיֵּי, שֶׁלֹּא יְהֵא חוֹטֵא נִשְׂכָּר. רָבָא אֲמַר, קַל וָחֹמֶר, מַה מְּפַתֶּה, שֶׁלֹּא עָבַר אֶלָּא עַל דַּעַת אָבִיהָ בִּלְבַד, בֵּין הִיא בֵּין אָבִיהָ יְכוֹלִין לְעַכֵּב, אוֹנֵס, שֶׁעָבַר עַל דַּעַת אָבִיהָ וְעַל דַּעַת עַצְמָהּ, לֹא כָּל שֶׁכֵּן. רָבָא לָא אֲמַר כְּאַבַּיֵּי, כֵּיוַן דְּקָא מְשַׁלֵּם, לַאו חוֹטֵא נִשְׂכָּר הוּא. אַבַּיֵּי לָא אֲמַר כְּרָבָא, מְפַתֶּה, דְּאִיהוּ מָצֵי מְעַכֵּב, אָבִיהָ נַמִּי מְעַכֵּב, אוֹנֵס דְּלָא מָצֵי מְעַכֵּב, אָבִיהָ נַמִּי לָא מָצֵי מְעַכֵּב.

הָאוֹנֵס שׁוֹתֶה בַּעֲצִיצוֹ, וְהַמְפַתֶּה, אִם רָצָה לְהוֹצִיא, יוֹצִיא. אֲמַר לֵיהּ רָבָא מִפִּרְזָקְיָא לְרַב אַשִּׁי, מִכְּדֵי מִגְמַר גְּמִירֵי מֵהֲדָדֵי, לְהָא מִלְּתָא נַמִּי נִגְמְרוּ מֵהֲדָדֵי, אֲמַר קְרָא, מָהֹר יִמְהָרֶנָּה לּוֹ, מִדַּעְתּוֹ. כֵּיצַד שׁוֹתֶה בַּעֲצִיצוֹ, אֲפִלּוּ הִיא חִגֶּרֶת, אֲפִלּוּ הִיא סוּמָּא, אֲפִלּוּ מֻכַּת שְׁחִין, אֲבָל אִם נִמְצָא בָּהּ דְּבַר זִמָּה אוֹ שֶׁאֵינָהּ רְאוּיָה לָבוֹא בַּקָּהָל וְכוּ', הֵיכָא אָמְרִינַן אָתֵי עֲשֵׂה וְדָחֵי לֹא תַעֲשֶׂה, כְּגוֹן מִילָה בְּצָרַעַת דְּלָא אֶפְשַׁר לְקַיְּמוֹ לַעֲשֵׂה, אֲבָל הָכָא, אִי אָמְרָה לָא בָּעֵינָא מִי אִיתָא לַעֲשֵׂה כְּלָל.

אִם מָאֵן יְמָאֵן, לְרַבּוֹת יְתוֹמָה לִקְנָס בְּבָא עָלֶיהָ וְאַחַר כָּךְ נִתְיַתְּמָה.

כֶּסֶף יִשְׁקֹל כְּמֹהַר הַבְּתוּלֹת, שֶׁיְּהֵא זֶה כְּמֹהַר הַבְּתוּלוֹת, וּמֹהַר הַבְּתוּלוֹת כָּזֶה. מִכַּאן סָמְכוּ לִכְתֻבַּת אִשָּׁה מִן הַתּוֹרָה, דִּבְרֵי רַבַּן שִׁמְעוֹן בֶּן גַּמְלִיאֵל. וַחֲכָמִים אוֹמְרִים. כְּתֻבַּת אִשָּׁה אֵינָהּ מִדִּבְרֵי תוֹרָה, אֶלָּא מִדִּבְרֵי סוֹפְרִים.

רַבִּי עֲקִיבָא אוֹמֵר, מִנַּיִן אֲפִלּוּ נִתְאַרְמְלָה אֲפִלּוּ נִתְגָּרְשָׁה, וְהַדִּין נוֹתֵן, הוֹאִיל וְרַשַּׁאי בַּהֲפָרַת נְדָרֶיהָ וְרַשַּׁאי בְּכֶסֶף קְנָסָהּ וְכוּ'.

מָהֹר יִמְהָרֶנָּה לּוֹ לְאִשָּׁה, לָמָּה נֶאֱמַר, לְפִי שֶׁהוּא אוֹמֵר (דברים כב, כט) "וְנָתַן הָאִישׁ הַשֹּׁכֵב עִמָּהּ", שׁוֹמֵעַ אֲנִי כְּשֵׁם שֶׁבִּתְפוּסָה נוֹתֵן מִיַּד כָּךְ בִּמְפֻתָּה נוֹתֵן מִיָּד, תַּלְמוּד לוֹמַר מָהֹר יִמְהָרֶנָּה לּוֹ לְאִשָּׁה, מַגִּיד שֶׁהוּא עוֹשֶׂה עָלָיו מֹהַר, וְאֵין מֹהַר אֶלָּא כְּתֻבָּה, שֶׁנֶּאֱמַר  "הַרְבּוּ עָלַי מְאֹד מֹהַר וּמַתָּן".

מָהֹר יִמְהָרֶנָּה לּוֹ לְאִשָּׁה, בִּרְאוּיָה לוֹ, הַכָּתוּב מְדַבֵּר, לְהוֹצִיא אַלְמָנָה לְכֹהֵן גָּדוֹל, גְּרוּשָׁה וַחֲלוּצָה לְכֹהֵן הֶדְיוֹט, מַמְזֶרֶת וּנְתִינָה לְיִשְׂרָאֵל, בַּת יִשְׂרָאֵל לְמַמְזֵר וּלְנָתִין.

אִם מָאֵן יְמָאֵן, מַגִּיד שֶׁאִם רָצָה הָאָב, יְקַיֵּם, וְאִם רָצָה הָאָב, יוֹצִיא. תְּפוּסָה מִנָּיִן, הֲרֵי אַתָּה דָן, הוֹאִיל וּתְפוּסָה בִּרְשׁוּת אָבִיהָ וְכוּ', אִם לָמַדְתָּ עַל הַמְּפֻתָּה שֶׁאִם רָצָה הָאָב יְקַיֵּם וְאִם רָצָה הָאָב יוֹצִיא, אַף תְּפוּסָה, רָצָה הָאָב יְקַיֵּם, רָצָה הָאָב יוֹצִיא. וְעוֹד קַל וָחֹמֶר, וּמָה אִם מְפֻתָּה, שֶׁלֹּא עָבַר אֶלָּא עַל דַּעַת אָבִיהָ וְכוּ'.

כֶּסֶף יִשְׁקֹל, אֲבָל לֹא שָׁמַעְנוּ כַּמָּה, הֲרֵי אֲנִי דָן, נֶאֱמַר כָּאן כֶּסֶף וְנֶאֱמַר לְהַלָּן (דברים כב, כט) "כֶּסֶף", מַה לְּהַלָּן חֲמִשִּׁים כָּסֶף אַף כָּאן חֲמִשִּׁים כָּסֶף. כְּמֹהַר הַבְּתוּלֹת, הֲרֵי זֶה בָּא לְלַמֵּד וְנִמְצָא לָמֵד, מַה לְּהַלָּן חֲמִשִּׁים וְכוּ'.

{pפסוק יז-יחp}  מְכַשֵּׁפָה לֹא תְחַיֶּה (כָּתוּב בְּרֶמֶז כ"ד, וּבְרֶמֶז קפ"ב).

מְכַשֵּׁפָה, אֶחָד הָאִישׁ וְאֶחָד הָאִשָּׁה, אִם כֵּן מַה תַּלְמוּד לוֹמַר מְכַשֵּׁפָה, מִפְּנֵי שֶׁרוֹב נָשִׁים מְצוּיִם בִּכְשָׁפִים. מִיתָתָן בְּמַאי, רַבִּי יוֹסֵי הַגְּלִילִי אוֹמֵר, נֶאֱמַר כַּאן מְכַשֵּׁפָה לֹא תְחַיֶה וְנֶאֱמַר לְהַלָּן  "לֹא תְחַיֶה כָּל נְשָׁמָה", מַה לְּהַלַּן בְּסַיִף אַף כָּאן בְּסָיִף. רַבִּי עֲקִיבָא אוֹמֵר, נֶאֱמַר כַּאן לֹא תְחַיֶּה וְנֶאֱמַר לְהַלָּן (לעיל יט, יג) "אִם בְּהֵמָה אִם אִישׁ לֹא יִחְיֶה", מַה לְּהַלַּן בִּסְקִילָה אַף כַּאן בִּסְקִילָה. אֲמַר לֵיהּ רַבִּי יוֹסֵי הַגְּלִילִי, אֲנִי דַּנְתִּי לֹא תְחַיֶה מִ"לֹּא תְחַיֶה", וְאַתָּה דַּנְתָּ לֹא תְחַיֶּה מִ"לֹּא יִחְיֶה". אֲמַר לֵיהּ רַבִּי עֲקִיבָא, אֲנִי דַּנְתִּי יִשְׂרָאֵל מִיִּשְׂרָאֵל, שֶׁרִבָּה בָּהֶן הַכָּתוּב מִיתוֹת הַרְבֵּה, אַתָּה דַּנְתָּ יִשְׂרָאֵל מִגּוֹיִם, שֶׁלֹּא רִבָּה בָּהֶן הַכָּתוּב אֶלָּא מִיתָה אַחַת. בֶּן עַזַּאי אוֹמֵר, נֶאֱמַר מְכַשֵּׁפָה לֹא תְחַיֶּה, וְנֶאֱמַר כָּל שֹׁכֵב עִם בְּהֵמָה, סָמְכוּ עִנְיָן לוֹ, מַה שֹּׁכֵב עִם בְּהֵמָה בִּסְקִילָה, אַף מְכַשֵּׁפָה בִּסְקִילָה. אֲמַר לֵיהּ רַבִּי יְהוּדָה, וְכִי מִפְּנֵי שֶׁסָּמְכוּ עִנְיָן לוֹ נוֹצִיא לְזֶה לִסְקִילָה, אֶלָּא אוֹב וְיִדְּעוֹנִי בִּכְלַל כָּל הַמְּכַשְּׁפִים הָיוּ, וְלָמָּה יָצְאוּ, לְהַקִּישׁ אֲלֵיהֶם וְלוֹמַר לְךָ, מָה אוֹב וְיִדְּעוֹנִי בִּסְקִילָה אַף מְכַשֵּׁף בִּסְקִילָה. וּלְרַבִּי יְהוּדָה נַמִּי, נֶהֱווּ אוֹב וְיִדְּעוֹנִי שְׁנֵי כְּתוּבִים הַבָּאִים כְּאֶחָד וְאֵין מְלַמְּדִין, הָדָא אֲמַר, קָסְבַר רַבִּי יְהוּדָה, שְׁנֵי כְּתוּבִים הַבָּאִים כְּאֶחָד, מְלַמְּדִין.

{rרמז שמחr}  כָּל שֹׁכֵב עִם בְּהֵמָה מוֹת יוּמָת, תָּנוּ רַבָּנָן,  "אִישׁ", פְּרָט לְקָטָן. (שם) "אֲשֶׁר יִתֵּן שְׁכָבְתּוֹ בִּבְהֵמָה", בֵּין גְּדוֹלָה בֵּין קְטַנָּה. (שם) "מוֹת יוּמָת", בִּסְקִילָה. אוֹ אֵינוֹ אֶלָּא בְּאַחַת מִכָּל מִכָּל מִיתוֹת הָאֲמוּרוֹת בַּתּוֹרָה, נֶאֱמַר כַּאן "תַּהֲרֹגוּ", וְנֶאֱמַר לְהַלָּן  "כִּי הָרֹג תַּהַרְגֶנּוּ", מַה לְּהַלָּן בִּסְקִילָה אַף כָּאן בִּסְקִילָה. לָמַדְנוּ עֹנֶשׁ לְשׁוֹכֵב, לְנִשְׁכָּב מִנָּיִן, תַּלְמוּד לוֹמַר כָּל שֹׁכֵב עִם בְּהֵמָה מוֹת יוּמָת, אִם אֵינוֹ עִנְיָן לְשׁוֹכֵב תְּנֵהוּ עִנְיָן לְנִשְׁכָּב. וְלָמַדְנוּ עֹנֶשׁ בֵּין לְשׁוֹכֵב בֵּין לְנִשְׁכָּב, אַזְהָרָה מִנָּיִן, תַּלְמוּד לוֹמַר (ויקרא יח, כג) "וּבְכָל בְּהֵמָה לֹא תִתֵּן שְׁכָבְתְּךָ". לָמַדְנוּ אַזְהָרָה לְשׁוֹכֵב, אַזְהָרָה לְנִשְׁכָּב מִנָּיִן, תַּלְמוּד לוֹמַר (דברים כג, יח) "וְלֹא יִהְיֶה קָדֵשׁ", וְאוֹמֵר (מ"א יד, כד) "וְגַם קָדֵשׁ הָיָה בָאָרֶץ" וְגוֹ', דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵינוֹ צָרִיךְ, הֲרֵי הוּא אוֹמֵר "לֹא תִתֵּן שְׁכָבְתְּךָ", לֹא תִתֵּן שְׁכִיבָתְךָ. וְרַבִּי יִשְׁמָעֵאל, אַזְהָרָה לְנִשְׁכָּב לִבְהֵמָה מִנָּא לֵיהּ, נַפְקָא לֵיהּ מִכָּל שֹׁכֵב עִם בְּהֵמָה, אִם אֵינוֹ עִנְיָן לְשׁוֹכֵב תְּנֵהוּ עִנְיָן לְנִשְׁכָּב, וְאַפְקֵיהּ רַחֲמָנָא לְנִשְׁכָּב בִּלְשׁוֹן שׁוֹכֵב, מַה שּׁוֹכֵב עָנַשׁ וְהִזְהִיר אַף נִשְׁכָּב עָנַשׁ וְהִזְהִיר.

דִּינֵי נְפָשׁוֹת בְּעֶשְׂרִים וּשְׁלֹשָׁה. הָרוֹבֵעַ וְהַנִּרְבָּע בְּעֶשְׂרִים וּשְׁלֹשָׁה, שֶׁנֶּאֱמַר  "וְהָרַגְתָּ אֶת הָאִשָּׁה וְאֶת הַבְּהֵמָה", וְאוֹמֵר (שם, טו) "וְאֶת הַבְּהֵמָה תַּהֲרֹגוּ". קָא פָּסִיק וְתָנֵי, לָא שְׁנָא רוֹבֵעַ זָכָר לָא שְׁנָא רוֹבֵעַ נְקֵבָה. בִּשְׁלָמָא רוֹבֵעַ נְקֵבָה, דִּכְתִיב "וְהָרָגְתָּ אֶת הָאִשָּׁה וְאֶת הַבְּהֵמָה", אֶלָּא רוֹבֵעַ זָכָר מִנָּא לָן, דִּכְתִיב כָּל שֹׁכֵב עִם בְּהֵמָה מוֹת יוּמָת, אִם אֵינוֹ עִנְיָן לְשׁוֹכֵב תְּנֵהוּ עִנְיָן לְנִשְׁכָּב, וְאַפְקֵיהּ רַחֲמָנָא בִּלְשׁוֹן שׁוֹכֵב, מַה שּׁוֹכֵב הוּא וּבְהֶמְתּוֹ בְּעֶשְׂרִים וּשְׁלֹשָׁה, אַף נִשְׁכָּב הוּא וּבְהֶמְתּוֹ בְּעֶשְׂרִים וּשְׁלֹשָׁה.

{pפסוק יטp}  זֹבֵחַ לָאֱלֹהִים יָחֳרָם, תָּנוּ רַבָּנָן, אִלּוּ נֶאֱמַר זֹבֵחַ יָחֳרָם, הָיִיתִי אוֹמֵר בְּזוֹבֵחַ קָדָשִׁים בַּחוּץ הַכָּתוּב מְדַבֵּר, תַּלְמוּד לוֹמַר לָאֱלֹהִים, בְּזוֹבֵחַ לַעֲבֹדַת אֱלִילִים הַכָּתוּב מְדַבֵּר. וְאֵין לִי אֶלָּא זוֹבֵחַ, הַמְּקַטֵּר וְהַמְנַסֵּךְ, מִנָּיִן, תַּלְמוּד לוֹמַר בִּלְתִּי לַה' לְבַדּוֹ, רִבָּה כָּל הָעֲבוֹדוֹת שֶׁכֻּלָּן לַשֵּׁם הַמְּיֻחָד. לְפִי שֶׁיָּצְאָה זְבִיחָה לִדּוֹן לַעֲבֹדַת פְּנִים, מִנַּיִן לְרַבּוֹת הִשְׁתַּחֲוָאָה, תַּלְמוּד לוֹמַר  "כִּי לֹא תִשְׁתַּחֲוֶה לְאֵל אַחֵר". יָכוֹל שֶׁאֲנִי מְרַבֶּה הַמְּגַפֵּף וְהַמְּנַשֵּׁק וְהַמְּכַבֵּד וְהַמַּרְבִּיץ וְהַמַּרְחִיץ וְהַמְנַסֵּךְ וְהַמַּלְבִּישׁ וְהַמַּנְעִיל, תַּלְמוּד לוֹמַר זֹבֵחַ, זְבִיחָה בִּכְלַל הָיְתָה, וְלָמָּה יָצְאָה, לְהַקִּישׁ אֵלֶיהָ, לוֹמַר מַה זְבִיחָה מְיֻחֶדֶת שֶׁהִיא עֲבֹדַת פְּנִים וְחַיָּבִין עָלֶיהָ בַּחוּץ, אַף כָּל עֲבֹדַת פְּנִים וְחַיָּבִין עָלֶיהָ בַּחוּץ, יָצְאָה הִשְׁתַּחֲוָאָה לִדּוֹן בְּעַצְמָהּ, יָצְאָה זְבִיחָה לְלַמֵּד עַל הַכְּלָל כֻּלּוֹ. אֲמַר מַר, בְּזוֹבֵחַ קָדָשִׁים בַּחוּץ הַכָּתוּב מְדַבֵּר. זוֹבֵחַ קָדָשִׁים בַּחוּץ, כָּרֵת הוּא, סַלְקָא דַעְתָּךְ אֲמִינָא כִּי אַתְרֵי בֵּיהּ, קְטָלָא, דְּלָא אַתְרֵי בֵּיהּ, כָּרֵת, קָא מַשְׁמַע לָן.

אֲמַר רַבִּי יוֹחָנָן, אִלְמָלֵא וָי"ו (להלן לב, ד) שֶׁבְּ"הֶעֱלוּךָ" נִתְחַיְּבוּ שׂוֹנְאֵיהֶן שֶׁל יִשְׂרָאֵל כְּלָיָה. אֲמַר (לֵיהּ) רַבִּי שִׁמְעוֹן בֶּן יוֹחַאי, וַהֲלֹא כָּל הַמְּשַׁתֵּף שֵׁם שָׁמַיִם וְדָבָר אַחֵר נֶעֱקַר מִן הָעוֹלָם, שֶׁנֶּאֱמַר בִּלְתִּי לַה' לְבַדּוֹ, אֶלָּא מַה תַּלְמוּד לוֹמַר  "אֲשֶׁר הֶעֱלוּךָ", שֶׁאִוּוּ לֶאֱלָהוּת הַרְבֵּה.

זֹבֵחַ לָאֱלֹהִים יָחֳרָם, עֹנֶשׁ שָׁמַעְנוּ, אַזְהָרָה לֹא שָׁמַעְנוּ, תַּלְמוּד לוֹמַר (לעיל כ, ה) "לֹא תִשְׁתַּחֲוֶה לָהֶם וְלֹא תָעָבְדֵם". רַבִּי שִׁמְעוֹן בֶּן יוֹחַאי אוֹמֵר, וַהֲלֹא כָּל הַמְּשַׁתֵּף שְׁמוֹ שֶׁל מָקוֹם בַּעֲבֹדַת אֱלִילִים חַיָּב כְּלָיָה, (אֶלָּא) כְּמָה שֶׁנֶּאֱמַר (מ"ב יז, לג) "אֶת ה' הָיוּ יְרֵאִים וְאֶת אֱלֹהֵיהֶם הָיוּ עֹבְדִים" וְכוּ'. יֵשׁ אוֹמְרִים, בְּאוֹתִיּוֹתֶיהָ נִתְּנָה תּוֹרָה, שֶׁלֹּא יְהוּ יִשְׂרָאֵל אוֹמְרִים, הוֹאִיל וְאָנוּ מְצֻוִּין עַל עֲבֹדַת אֱלִילִים (נְהֵא) [וְהֵן] כְּבוּשִׁין בַּבּוֹרוֹת בַּשִּׁיחִין וּבַמְּעָרוֹת, תַּלְמוּד לוֹמַר  "עַל הֶהָרִים הָרָמִים" וְגוֹ', עַל הַגְּלוּיִם וְלֹא עַל הַנִּסְתָּרוֹת.

{pפסוק כp} {rרמז שמטr}  וְגֵר לֹא תוֹנֶה וְלֹא תִלְחָצֶנּוּ. תָּנוּ רַבָּנָן. הַמְאַנֶּה אֶת הַגֵּר עוֹבֵר בִּשְׁלֹשָׁה לָאוִין דִּכְתִיב וְגֵר לֹא תוֹנֶה, (ויקרא יט, לג) "לֹא תוֹנוּ אֹתוֹ",  "וְלֹא תוֹנוּ אִישׁ אֶת עֲמִיתוֹ" וְגֵר בִּכְלַל עֲמִיתוֹ. וְהַלּוֹחֲצוֹ עוֹבֵר בִּשְׁלֹשָׁה לָאוִין, דִּכְתִיב וְלֹא תִלְחָצֶנּוּ, (להלן כג, ט) "וְגֵר לֹא תִלְחָץ", (להלן כב, כד) "לֹא תִהְיֶה לוֹ כְּנֹשֶׁה". תַּנְיָא. רַבִּי אֱלִיעֶזֶר הַגָּדוֹל אוֹמֵר. מִפְּנֵי מָה הִזְהִירָה תּוֹרָה עַל הַגֵּר בִּשְׁלֹשִׁים וְשִׁשָּׁה מְקוֹמוֹת. מִפְּנֵי שֶׁסּוּרוֹ רָע. כִּי גֵרִים הֱיִיתֶם בְּאֶרֶץ מִצְרָיִם. תַּנְיָא. רַבִּי נָתָן אוֹמֵר. מוּם דִּבְךָ אַל תֹּאמַר לַחֲבֶרְךָ. וְהַיְינוּ דְּאָמְרֵי אִינְשֵׁי, דְּזָקִיף לֵיהּ זְקִיפָא בִּדְיוֹתְקֵיהּ, לָא תֵימָא לֵיהּ זְקִיף בֵּינִיתָא.

תָּנוּ רַבָּנָן,  "וְלֹא תוֹנוּ אִישׁ", בְּאוֹנָאַת דְּבָרִים הַכָּתוּב מְדַבֵּר. אוֹ אֵינוֹ אֶלָּא בְּאוֹנָאַת מָמוֹן, כְּשֶׁהוּא אוֹמֵר (שם, יד) "וְכִי תִמְכְּרוּ מִמְכָּר", הֲרֵי אוֹנָאַת מָמוֹן אָמוּר, הָא מָה אֲנִי מְקַיֵּם וְלֹא תוֹנוּ, בְּאוֹנָאַת דְּבָרִים הַכָּתוּב מְדַבֵּר. הָא כֵּיצַד, אִם הָיָה בַּעַל תְּשׁוּבָה לֹא יֹאמַר לוֹ זְכֹר מַעֲשֶׂיךָ הָרִאשׁוֹנִים, אִם הָיָה בֶּן גֵּרִים לֹא יֹאמַר לוֹ זְכֹר מַעֲשֵׂה אֲבוֹתֶיךָ, אִם הָיָה גֵּר וּבָא לִלְמֹד תּוֹרָה לֹא יֹאמַר לוֹ פֶּה שֶׁאָכַל נְבֵלוֹת וּטְרֵפוֹת שְׁקָצִים וּרְמָשִׂים יָבוֹא לִלְמֹד תּוֹרָה שֶׁיָּצְאָה מִפִּי הַשְּׁכִינָה, אִם הָיוּ יִסּוּרִין בָּאִין עָלָיו אוֹ שֶׁהָיָה מְקַבֵּר אֶת בָּנָיו לֹא יֹאמַר לוֹ כְּדֶרֶךְ שֶׁאָמְרוּ חֲבֵרָיו לְאִיּוֹב (איוב ד, ו ז) "הֲלֹא יִרְאָתְךָ כִּסְלָתֶךָ זְכָר נָא מִי הוּא נָקִי אָבָד", אִם הָיוּ חַמָּרִים מְבַקְּשִׁים תְּבוּאָה לֹא יֹאמַר לָהֶם לְכוּ אֵצֶל פְּלוֹנִי וְיוֹדֵעַ בּוֹ שֶׁלֹּא מָכַר מֵעוֹלָם. רַבִּי יְהוּדָה אוֹמֵר, אַף לֹא יִתְלֶה עַצְמוֹ עַל הַמֶּקָח בְּשָׁעָה שֶׁאֵין לוֹ דָּמִים, שֶׁהֲרֵי הַדָּבָר מָסוּר לַלֵּב וְנֶאֱמַר בּוֹ "וְיָרֵאתָ". אֲמַר רַבִּי יוֹחָנָן, גָּדוֹל אוֹנָאַת דְּבָרִים מֵאוֹנָאַת מָמוֹן, שֶׁזֶּה נֶאֱמַר בּוֹ וְיָרֵאתָ מֵאֱלֹהֶיךָ וְזֶה לֹא נֶאֱמַר בּוֹ וְיָרֵאתָ. רַבִּי אֶלְעָזָר אוֹמֵר, זֶה בְּגוּפוֹ וְזֶה בְּמָמוֹנוֹ. רַבִּי שְׁמוּאֵל בַּר נַחְמָן אֲמַר, זֶה נִתַּן לְהִשָּׁבוֹן וְזֶה לֹא נִתַּן לְהִשָּׁבוֹן. תָּנִי תָּנָא קַמֵּיהּ דְרַב נַחְמַן, הַמַּלְבִּין פְּנֵי חֲבֵרוֹ בָּרַבִּים כְּאִלּוּ שׁוֹפֵךְ אֶת דָּמוֹ. אֲמַר לֵיהּ, שַׁפִּיר קָאַמְרֵת, תֵּדַע, דְּאָזִיל סֻמָּקָא וְאָתִי חִוָּרָא. אֲמַר לֵיהּ אַבַּיֵּי לְרַב דִּימִי, בְּמַעֲרָבָא בְּמַאי זְהִירֵי טְפֵי, אֲמַר לֵיהּ, בְּאַחְוָרֵי אַפֵּי. אֲמַר רַב חָנָן, כָּל הַיּוֹרְדִין לְגֵיהִנֹּם עוֹלִים, חוּץ מִשְׁלֹשָׁה שֶׁיּוֹרְדִין וְאֵינָן עוֹלִים, הַמְּכַנֶּה שֵׁם רַע לַחֲבֵרוֹ וְהַמַּלְבִּין פְּנֵי חֲבֵרוֹ בָּרַבִּים וְהַבָּא עַל אֵשֶׁת אִישׁ. הַיְינוּ מְכַנֶּה הַיְינוּ מַלְבִּין, דְּאַף עַל גַּב דְּדָשׁ בֵּיהּ בִּשְׁמֵיהּ. לְעוֹלָם יְהֵא אָדָם זָהִיר בְּאוֹנָאַת אִשְׁתּוֹ שֶׁמִּתּוֹךְ שֶׁדִּמְעָתָהּ מְצוּיָה אוֹנָאָתָהּ מְרֻבָּה.

וְגֵר לֹא תוֹנֶה, בִּדְבָרִים. וְלֹא תִלְחָצֶנּוּ, בְּמָמוֹן. וְלֹא תֹּאמַר לוֹ אֶתְמוֹל הָיִיתָ עוֹבֵד לְבֵל קֹרֵס נְבוֹ, וְעַד עַכְשָׁיו בְּשַׂר חֲזִיר בֵּין שִׁנֶּיךָ, וְאַתָּה עוֹמֵד וּמְדַבֵּר כְּנֶגְדִּי. וּמִנַּיִן שֶׁאִם הוֹנִיתוֹ אַף הוּא יָכוֹל לְהוֹנוֹתְךָ. שֶׁנֶּאֱמַר כִּי גֵרִים הֱיִיתֶם. חֲבִיבִים הַגֵּרִים שֶׁבְּכָל מָקוֹם הוּא מַזְהִיר עֲלֵיהֶם, וְגֵר לֹא תוֹנֶה (להלן כג, ט) "וְגֵר לֹא תִלְחָץ"  "וַאֲהַבְתֶּם אֶת הַגֵּר" (להלן כג, ט) "וְאַתֶּם יְדַעְתֶּם אֶת נֶפֶשׁ הַגֵּר". רַבִּי אֱלִיעֶזֶר אוֹמֵר, גֵּר, לְפִי שֶׁסּוּרוֹ רַע לְפִיכָךְ הוּא מַזְהִיר עָלָיו בִּמְקוֹמוֹת הַרְבֵּה. רַבִּי שִׁמְעוֹן בֶּן יוֹחַאי אוֹמֵר, הֲרֵי הוּא אוֹמֵר  "וְאֹהֲבָיו כְּצֵאת הַשֶּׁמֶשׁ בִּגְבֻרָתוֹ", וְכִי מִי גָּדוֹל, מִי שֶׁהוּא אוֹהֵב אֶת הַמֶּלֶךְ אוֹ מִי שֶׁהַמֶּלֶךְ אוֹהֲבוֹ, הֱוֵי אוֹמֵר מִי שֶׁהַמֶּלֶךְ אוֹהֲבוֹ, וְאוֹמֵר (וַאֲהַבְתֶּם אֶת הַגֵּר) (דברים י, יח) "וְאֹהֵב גֵּר לָתֶת לוֹ" גּוֹ'. חֲבִיבִים הַגֵּרִים שֶׁבְּכָל מָקוֹם הוּא מְכַנָּן כְּיִשְׂרָאֵל. נִקְרְאוּ יִשְׂרָאֵל עֲבָדִים שֶׁנֶּאֱמַר (ויקרא כה, נה) "כִּי לִי בְנֵי יִשְׂרָאֵל עֲבָדִים", וְנִקְרְאוּ הַגֵּרִים עֲבָדִים  "וּלְאַהֲבָה אֶת שֵׁם ה' לִהְיוֹת לוֹ לַעֲבָדִים". נִקְרְאוּ יִשְׂרָאֵל מְשָׁרְתִים שֶׁנֶּאֱמַר (שם, סא, ו) "וְאַתֶּם כֹּהֲנֵי ה' תִּקָרֵאוּ מְשָׁרְתֵי אֱלֹהֵינוּ", וְנִקְרְאוּ הַגֵּרִים מְשָׁרְתִים שֶׁנֶּאֱמַר (שם נו, ו) "וּבְנֵי הַנֵּכָר הַנִּלְוִים עַל ה' לְשָׁרְתוֹ". נִקְרְאוּ יִשְׂרָאֵל אוֹהֲבִים (שם מא, ח) "וְאַתָּה יִשְׂרָאֵל עַבְדִּי" וְגוֹ', נִקְרְאוּ הַגֵּרִים אוֹהֲבִים שֶׁנֶּאֱמַר  "וְאֹהֵב גֵּר לָתֵת לוֹ לֶחֶם וְשִׂמְלָה". נֶאֱמַר בְּיִשְׂרָאֵל בְּרִית שֶׁנֶּאֱמַר (בראשית יז, יג) "וְהָיְתָה בְרִיתִי בִּבְשַׂרְכֶם", וְנֶאֱמַר בַּגֵּרִים בְּרִית שֶׁנֶּאֱמַר  "וּמַחֲזִיקִים בִּבְרִיתִי". נֶאֱמַר בְּיִשְׂרָאֵל רָצוֹן שֶׁנֶּאֱמַר (להלן כח, לח) "לְרָצוֹן לָהֶם", וְנֶאֱמַר בַּגֵרִים רָצוֹן שֶׁנֶּאֱמַר (ישעיה נו, ז) "עוֹלֹתֵיהֶם וְזִבְחֵיהֶם לְרָצוֹן" וְגוֹ'. נֶאֱמַר בְּיִשְׂרָאֵל שְׁמִירָה שֶׁנֶּאֱמַר  "הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל", וְנֶאֱמַר בַּגֵּרִים שְׁמִירָה שֶׁנֶּאֱמַר (שם קמו, ט) "ה' שֹׁמֵר אֶת גֵּרִים". אַבְרָהָם קָרָא אֶת עַצְמוֹ גֵּר שֶׁנֶּאֱמַר (בראשית כג, ד) "גֵּר וְתוֹשָׁב אָנֹכִי עִמָּכֶם". דָּוִד קָרָא אֶת עַצְמוֹ גֵּר שֶׁנֶּאֱמַר (תהלים לט, יג) "כִּי גֵר אָנֹכִי עִמָּךְ".

חֲבִיבִין הַגֵּרִים, שֶׁלֹּא מָל אַבְרָהָם אָבִינוּ אֶלָּא בֶּן תִּשְׁעִים וְתֵשַׁע שָׁנָה, שֶׁאִלּוּ מָל בֶּן שְׁלֹשִׁים אוֹ בֶּן עֶשְׂרִים לֹא הָיָה גֵּר יָכוֹל לְהִתְגַּיֵּר מִבֶּן שְׁלֹשִׁים וָמַעְלָה. לְפִיכָךְ גִּלְגֵּל הַקָּדוֹשׁ בָּרוּךְ הוּא עִמּוֹ עַד שֶׁהִגִּיעוֹ לְתִשְׁעִים וְתֵשַׁע שָׁנָה, שֶׁלֹּא לִנְעֹל דֶּלֶת בִּפְנֵי הַגֵּרִים הַבָּאִים וְלִתֵּן שְׂכַר יָמִים וְשָׁנִים לְרַבּוֹת שְׂכַר עוֹשֵׂי רְצוֹנוֹ לְקַיֵּם מַה שֶּׁנֶּאֱמַר  "ה' חָפֵץ לְמַעַן צִדְקוֹ". וְכֵן אַתָּה מוֹצֵא בְּאַרְבַּע כִּתּוֹת שֶׁהֵם עוֹלוֹת וְאוֹמְרוֹת לִפְנֵי מִי שֶׁאָמַר וְהָיָה הָעוֹלָם (שם מד, ה) "זֶה יֹאמַר לַה' אָנִי" וְגוֹ', "לַה' אֲנִי", אַל יִתְעָרֵב בִּי חֵטְא.  "וְזֶה יִקְרָא בְשֵׁם יַעֲקֹב", אֵלּוּ גֵּרֵי צֶדֶק. (שם) "וְזֶה יִכְתֹּב יָדוֹ לַה'", אֵלּוּ בַּעֲלֵי תְּשׁוּבָה. (שם) "וּבְשֵׁם יִשְׂרָאֵל יְכַנֶּה", אֵלּוּ יִרְאֵי שָׁמַיִם.

{pפסוק כאp}  כָּל אַלְמָנָה וְיָתוֹם לֹא תְעַנּוּן, אֵין לִי אֶלָּא אַלְמָנָה וְיָתוֹם, שְׁאַר כָּל אָדָם מִנַּיִן, תַּלְמוּד לוֹמַר לֹא תְעַנּוּן, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, כָּל אַלְמָנָה וְיָתוֹם, שֶׁדַּרְכָּן לֵיעַנּוֹת, בָּהֶן דִּבֵּר הַכָּתוּב.

{pפסוק כבp}  אִם עַנֵּה תְעַנֶּה אֹתוֹ, אֶחָד עִנּוּי מְרֻבֶּה וְאֶחָד עִנּוּי מֻעָט. דָּבָר אַחֵר, אִם עַנֵּה תְעַנֶּה, מַגִּיד שֶׁאֵינוֹ חַיָּב עַד שֶׁיְּעַנֶּה וְיִשְׁנֶה. וּכְבָר הָיוּ רַבָּן שִׁמְעוֹן בֶּן גַּמְלִיאֵל וְרַבִּי יִשְׁמָעֵאל יוֹצְאִין לֵהָרֵג, אָמַר לֵיהּ רַבָּן שִׁמְעוֹן לְרַבִּי יִשְׁמָעֵאל, רַבִּי, יָצָא לִבִּי, שֶׁאֵינִי יוֹדֵעַ עַל מָה אֲנִי נֶהֱרָג. אֲמַר לֵיהּ רַבִּי יִשְׁמָעֵאל, מִיָּמֶיךָ לֹא בָּא אָדָם אֶצְלְךָ לְדִין אוֹ לִשְׁאֵלָה וּשְׁהִיתוֹ עַד שֶׁהָיִיתָ גּוֹמֵר כּוֹסְך, אוֹ שֶׁהָיִיתָ נוֹעֵל סַנְדָּלְךָ, אוֹ עַד שֶׁהָיִיתָ עוֹטֵף טַלִּיתְךָ, וְאָמְרָה תּוֹרָה אִם עַנֵּה תְעַנֶּה אֹתוֹ, אֶחָד עִנּוּי מְרֻבֶּה וְאֶחָד עִנּוּי מֻעָט. וּבַדָּבָר הַזֶּה אָמַר לוֹ, נִחַמְתָּנִי. וּכְשֶׁנֶּהֶרְגוּ רַבָּן שִׁמְעוֹן וְרַבִּי יִשְׁמָעֵאל אָמַר לָהֶם רַבִּי עֲקִיבָא לְתַלְמִידָיו, הַתְקִינוּ עַצְמְכֶם לְפֻרְעָנוּת, שֶׁאִלּוּ טוֹבָה עֲתִידָה לָבוֹא עָלֵינוּ בְּדוֹרֵנוּ לֹא הָיוּ מְקַבְּלִין אוֹתָהּ אֶלָּא רַבָּן שִׁמְעוֹן וְרַבִּי יִשְׁמָעֵאל, וְעַכְשָׁו גָּלוּי וְיָדוּעַ לִפְנֵי מִי שֶׁאָמַר וְהָיָה הָעוֹלָם שֶׁפּוּרְעָנוּת גְּדוֹלָה עֲתִידָה לָבוֹא עָלֵינוּ בְּדוֹרֵנוּ וְנִסְתַּלְּקוּ אֵלּוּ מִבֵּינֵינוּ, לְקַיֵּם מַה שֶּׁנֶּאֱמַר  "הַצַּדִּיק אָבָד וְאֵין אִישׁ שָׂם עַל לֵב וְגוֹ' יָבוֹא שָׁלוֹם יָנוּחוּ וְגוֹ' קִרְבוּ הֵנָּה בְּנֵי עֹנְנָה".

כִּי אִם צָעֹק יִצְעַק אֵלַי, יָכוֹל, כָּל זְמַן שֶׁהוּא צוֹעֵק שׁוֹמֵעַ אֲנִי, אִם אֵינוֹ צוֹעֵק אֵינִי שׁוֹמֵעַ, תַּלְמוּד לוֹמַר שָׁמֹעַ אֶשְׁמַע צַעֲקָתוֹ, מִכָּל מָקוֹם. הָא מַה תַּלְמוּד לוֹמַר כִּי אִם צָעֹק יִצְעַק אֵלַי, מְמַהֵר אֲנִי לְהִפָּרַע עַל יְדֵי שֶׁהוּא צוֹעֵק, יוֹתֵר מִמִּי שֶׁאֵינוֹ צוֹעֵק. וַהֲרֵי דְּבָרִים קַל וָחֹמֶר, וּמָה אִם כְּשֶׁהַיָּחִיד צוֹעֵק עַל הָרַבִּים הַמָּקוֹם שׁוֹמֵעַ צַעֲקָתוֹ, קַל וָחֹמֶר כְּשֶׁהָרַבִּים צוֹעֲקִים עַל הַיָּחִיד. וַהֲרֵי דְּבָרִים קַל וָחֹמֶר, אִם מִדַּת הַפֻּרְעָנוּת מְעֻטָּה אִם כְּשֶׁהַיָּחִיד צוֹעֵק עַל הָרַבִּים הַמָּקוֹם שׁוֹמֵעַ צַעֲקָתוֹ, קַל וָחֹמֶר מִדַּת הַטּוֹבָה מְרֻבָּה כְּשֶׁרַבִּים מִתְפַּלְּלִין עַל הַיָּחִיד.

{pפסוק כגp}  וְחָרָה אַפִּי, רַבִּי יִשְׁמָעֵאל אוֹמֵר, נֶאֱמַר כָּאן חֲרוֹן אַף, וְנֶאֱמַר לְהַלָּן חֲרוֹן אַף, מַה לְּהַלָּן עֲצִירַת גְּשָׁמִים וְגָלוּת שֶׁנֶּאֱמַר (דברים יא, יז) "וְחָרָה אַף ה' בָּכֶם" וְגוֹ', אַף כַּאן עֲצִירַת גְּשָׁמִים וְגָלוּת. מַה כַּאן בַּחֶרֶב אַף לְהַלָּן בַּחֶרֶב. וְהָיוּ נְשֵׁיכֶם אַלְמָנוֹת, מִמַּשְׁמַע שֶׁנֶּאֱמַר וְחָרָה אַפִּי וְהָרַגְתִּי הָא לָמַדְנוּ שֶׁנְּשֵׁיכֶם אַלְמָנוֹת, וּמַה תַּלְמוּד לוֹמַר וְהָיוּ נְשֵׁיכֶם אַלְמָנוֹת, אֶלָּא אַלְמָנוֹת וְלֹא אַלְמָנוֹת, כְּעִנְיָן שֶׁנֶּאֱמַר (ש"ב כ, ג) "וַתּהְיֶינָה צְרֻרוֹת עַד יוֹם מֻתָן אַלְמְנוּתּ חַיּוּת", וּבְנֵיכֶם יְתֹמִים וְלֹא יְתוֹמִים מַמָּשׁ אֶלָּא שֶׁאֵין בֵּית דִּין מַנִּיחִין אוֹתָן לִמְכֹּר בְּנִכְסֵי אֲבִיהֶם בְּחֶזְקַת שֶׁהֵן קַיָּמִין.

מִמַּשְׁמָע שֶׁנֶּאֱמַר וְחָרָה אַפִּי אֵינִי יוֹדֵעַ שֶׁנְּשׁוֹתֵיהֶן אַלְמָנוֹת וּבְנֵיהֶן יְתוֹמִים, אֶלָּא מְלַמֵּד שֶׁנְּשׁוֹתֵיהֶם מְבַקְּשׁוֹת לְהִנָּשֵׂא וְאֵין מַנִּיחִין אוֹתָן וּבְנֵיהֶן מְבַקְּשִׁים לֵירֵד לְנִכְסֵיהֶן וְאֵין מַנִיחִין אוֹתָן. וּשְׁמַע מִינָּהּ, אֵין מוֹרִידִין קָרוֹב לְנִכְסֵי שָׁבוּי.

וַהֲרֵי דְּבָרִים קַל וָחֹמֶר, וּמָה אִם כְּשֶׁלֹּא תְעַנּוּן אֶת הַדִּין לֹא יְהוּ נְשֵׁיכֶם אַלְמָנוֹת וּבְנֵיכֶם יְתֹמִים, קַל וָחֹמֶר לִכְשֶׁתַּעֲשׂוּן אֶת הַדִּין וְכֵן הוּא אוֹמֵר (זכריה ז, ט) "מִשְׁפַּט אֱמֶת שְׁפֹטוּ" וְאוֹמֵר  "אֱמֶת וּמִשְׁפָּט וְשָׁלוֹם שִׁפְטוּ בְּשַׁעֲרֵיכֶם" וְאוֹמֵר (ישעיה נו, א) "כֹּה אָמַר ה' שִׁמְרוּ מִשְׁפָּט וַעֲשׂוּ צְדָקָה", עַל אַחַת כַּמָּה וְכַמָּה שֶׁלֹּא יְהוּ נְשֵׁיכֶם אַלְמָנוֹת וְכֵן הוּא אוֹמֵר  "לְמַעַן תִּירָא אֶת ה' אֱלֹהֶיךָ לִשְׁמֹר" וְגוֹ' (דברים יא, כא) "לְמַעַן יִרְבּוּ יְמֵיכֶם וִימֵי בְנֵיכֶם" וְגוֹ' וְאוֹמֵר (ישעיה סה, כג) "לֹא יִגְעוּ לָרִיק" וְגוֹ', וְאוֹמֵר  ("יִהְיֶה) [וַיְהִי] כַחוֹל זַרְעֶךָ" וְגוֹ' וְאוֹמֵר (דברים ה, כו) "וְהָיָה לְבָבָם" וְגוֹ' וְאוֹמֵר (ישעיה סו, כב) "כַאֲשֶׁר הַשָּׁמַיִם הַחֲדָשִׁים" וְאוֹמֵר (שם נט, כ) "וּבָא לְצִיּוֹן גּוֹאֵל" וְאוֹמֵר  "וַאֲנִי זֹאת בְּרִיתִי" וְגוֹ', עַל אַחַת כַּמָּה וְכַמָּה שֶׁתַּאֲרִיכוּן יָמִים בָּעוֹלָם הַזֶּה וְתִרְאוּ בָּנִים וּבְנֵי בָנִים.

{pפסוק כדp} {rרמז שנr}  אִם כֶּסֶף תַּלְוֶה אֶת עַמִּי, רַבִּי יִשְׁמָעֵאל אוֹמֵר, כָּל "אִם" שֶׁבַּתּוֹרָה, רְשׁוּת, אִם כֶּסֶף תַּלְוֶה, חוֹבָה. אוֹ אֵינוֹ אֶלָּא רְשׁוּת, תַּלְמוּד לוֹמַר (דברים טו, ח) "הַעֲבֵט תַּעֲבִיטֶנּוּ", חוֹבָה וְלֹא רְשׁוּת. אִם כֶּסֶף תַּלְוֶה, כֶּסֶף בְּכֶסֶף אַתָּה מַלְוֵהוּ, וְאִי אַתָּה מַלְוֵהוּ פֵּירוֹת בְּפֵירוֹת. כֶּסֶף בְּכֶסֶף אַתָּה מַלְוֵהוּ, וְאֵין אַתָּה מַלְוֵהוּ כֶּסֶף בְּפֵירוֹת וּפֵירוֹת בְּכָסֶף.

אִם כֶּסֶף תַּלְוֶה אֶת עַמִּי, עַמִּי וְכוּתִי, עַמִּי קוֹדֵם. עָנִי וְעָשִׁיר, עָנִי קוֹדֵם שֶׁנֶּאֱמַר אֶת הֶעָנִי. עֲנִיֵּי עִירְךָ וַעֲנִיֵּי עִיר אַחֶרֶת, עֲנִיֵּי עִירְךָ קוֹדְמִין שֶׁנֶּאֱמַר עִמָּךְ. עַמִּי וְכוּתִי, עַמִּי קוֹדֵם, פְּשִׁיטָא, אֲמַר רַב נַחְמָן, אֲמַר רַב הוּנָא, לֹא נִצְרְכָה, דַּאֲפִלּוּ לְכוּתִי בְּרִבִּית וְיִשְׂרָאֵל בְּחִנָּם.

וְאֵלּוּ עוֹבְרִין בְּלֹא תַעֲשֶׂה, הַמַּלְוֶה וְהַלֹּוֶה וְעֵדִים וְהֶעָרֵב. וַחֲכָמִים אוֹמְרִים, אַף הַסּוֹפֵר. וְעוֹבְרִין עַל  "לֹא תִּתֵּן לוֹ" וְעַל (שם, לו) ("לֹא) [אַל] תִקַּח מֵאִתּוֹ" וְעַל לֹא תִהְיֶה לוֹ כְּנֹשֶׁה" וְעַל לֹא תְשִׂימוּן עָלָיו נֶשֶׁךְ וְעַל (שם יט, יד) "לִפְנֵי עִוֵּר לֹא תִתֵּן מִכְשֹׁל". אֲמַר אַבַּיֵּי, מַלְוֶה עוֹבֵר בְּכֻלָּן. לֹוֶה עוֹבֵר מִשּׁוּם  "לֹא תַשִּׁיךְ" "וְלִפְנֵי עִוֵּר לֹא תִתֵּן מִכְשׁוֹל". עָרֵב וְעֵדִים אֵין עוֹבְרִין אֶלָּא מִשּׁוּם לֹא תְשִׂימוּן עָלָיו נֶשֶׁךְ. תַּנְיָא, רַבִּי שִׁמְעוֹן בֶּן אֶלְעָזָר אוֹמֵר, מַלְוֵי בְּרִבִּית, יוֹתֵר מִמַּה שֶּׁמַּרְוִיחִין, מַפְסִידִין. וְלֹא עוֹד אֶלָּא שֶׁמְּשִׂימִין מֹשֶׁה רַבֵּנוּ חָכָם וְתוֹרָתוֹ אֱמֶת, וְאוֹמְרִים, אִלּוּ הָיָה יוֹדֵעַ מֹשֶׁה שֶׁיֵּשׁ רִיוּחַ בְּדָבָר זֶה לֹא הָיָה כּוֹתְבוֹ. כִּי אֲתָא רַב דִּימִי אֲמַר, מִנַּיִן לְנוֹשֶׁה בַּחֲבֵרוֹ מָנֶה וְיוֹדֵעַ שֶׁאֵין לוֹ, שֶׁאָסוּר לַעֲבֹר עָלָיו, תַּלְמוּד לוֹמַר לֹא תִהְיֶה לוֹ כְּנֹשֶׁה. רַבִּי אַמִּי וְרַבִּי אַסִּי, דְּאָמְרֵי תַּרְוַיְיהוּ, כְּאִלּוּ דָנוֹ בִּשְׁנֵי דִּינִים, שֶׁנֶּאֱמַר (תהלים סו, יב) "הִרְכַּבְתָּ אֱנוֹשׁ לְרֹאשֵׁנוּ" וְגוֹ'. אֲמַר רַבִּי יְהוּדָה אֲמַר רַב, כָּל מִי שֶׁיֵּשׁ לוֹ מָעוֹת וּמַלְוֶה אוֹתָם שֶׁלֹּא בְּעֵדִים עוֹבֵר מִשּׁוּם (ויקרא יט, יד) "וְלִפְנֵי עִוֵּר לֹא תִתֵּן מִכְשֹׁל". רֵישׁ לָקִישׁ אֲמַר, גּוֹרֵם קְלָלָה לְעַצְמוֹ, שֶׁנֶּאֱמַר (תהלים לא, יט) "תֵּאָלַמְנָה שִׂפְתֵי שָׁקֶר" וְגוֹ'. תָּנוּ רַבָּנָן, שְׁלֹשָׁה צוֹעֲקִין וְאֵינָן נַעֲנִין, מִי שֶׁיֵּשׁ לוֹ מָעוֹת וּמַלְוֶה אוֹתָן שֶׁלֹּא בְּעֵדִים, וְהַקּוֹנֶה אָדוֹן לְעַצְמוֹ, וּמִי שֶׁאִשְׁתּוֹ מוֹשֶׁלֶת עָלָיו. קוֹנֶה אָדוֹן לְעַצְמוֹ, מַאי הִיא, אִיבָּעִית אֵימָא, תּוֹלֶה מָעוֹתָיו בְּגוֹי. וְאִיבָּעִית אֵימָא, כּוֹתֵב נְכָסָיו לְבָנָיו בְּחַיָּיו. וְאִיבָּעִית אֵימָא, דְּבִישׁ לֵיהּ בְּהַאי מָתָא וְלֹא אֲזִיל לְמָתָא אַחֲרִיתִי.

לֹא תִהְיֶה לוֹ כְּנֹשֶׁה, לְעָנִי שֶׁעִמָּךְ לֹא תִהְיֶה לוֹ כְּנֹשֶׁה. לֹא תִהְיֶה לוֹ כְּנֹשֶׁה, שֶׁלֹּא תֵּרָאֶה לוֹ בְּכָל זְמַן. לֹא תְשִׂימוּן עָלָיו נֶשֶׁךְ, מַה תַּלְמוּד לוֹמַר, לְפִי שֶׁנֶּאֱמַר  "אֶת כַּסְפְּךָ לֹא תִתֵּן לוֹ בְּנֶשֶׁךְ", הֲרֵי זֶה אַזְהָרָה לַמַּלְוֶה שֶׁלֹּא יַלְוֶה בְּרִבִּית. אוֹ אֵינוֹ אֶלָּא אַזְהָרָה לַלֹּוֶה, כְּשֶׁהוּא אוֹמֵר (שם, לו) "אַל תִּקַּח מֵאִתּוֹ נֶשֶׁךְ", הֲרֵי זֶה אַזְהָרָה לַלֹּוֶה, וּמַה תַּלְמוּד לוֹמַר "אֶת כַּסְפְּךָ" וְגוֹ', הֲרֵי זוֹ אַזְהָרָה לַמַּלְוֶה. אֵין לִי אֶלָּא אַזְהָרָה לַמַּלְוֶה וְלַלֹּוֶה, לֶעָרֵב וְלָעֵדִים וְלַלַּבְלָר מִנַּיִן, תַּלְמוּד לוֹמַר, לֹא תְשִׂימוּן עָלָיו נֶשֶׁךְ, מִכָּל מָקוֹם. רַבִּי יְהוּדָה מַתִּיר בַּלַּבְלָר. רַבִּי מֵאִיר אוֹמֵר, הַמַּלְוֶה בְּרִבִּית וְאוֹמֵר לַסּוֹפֵר כְּתֹב וְלָעֵדִים חֲתוֹמוּ, אֵין לוֹ חֵלֶק בְּמִי שֶׁפָּקַד עַל הָרִבִּית.

אֶת הֶעָנִי עִמָּךְ, אֲמַר הַקָּדוֹשׁ בָּרוּךְ הוּא, הֱוֵי יוֹדֵעַ שֶׁאֲנִי שֶׁעָשִׂיתִי אוֹתוֹ עָנִי וּלְךָ עָשִׁיר, יָכוֹל אֲנִי לְהַחֲזִירְךָ לַעֲשׂוֹתְךָ עָנִי. אֲמַר רַב נַחְמָן, מַה כְּתִיב,  "נָתוֹן תִּתֵּן לוֹ", "כִּי לְמַעַן" אֵין כְּתִיב כָּאן, אֶלָּא (שם) "כִּי בִּגְלַל הַדָּבָר הַזֶּה", גַּלְגַּל הוּא, אֲנִי עָשִׂיתִי אוֹתְךָ עָשִׁיר וְאוֹתוֹ עָנִי, אַל תִּגְרֹם לִי שֶׁאַחֲזִיר אֶת הַגַּלְגַּל וְאֶעֱשֶׂה אוֹתְךָ עָנִי, רְאֵה מַה כְּתִיב, "לֹא תְאַמֵּץ אֶת לְבָבְךָ מֵאָחִיךָ הָאֶבְיוֹן", "מֵעָנִי" אֵין כְּתִיב כָּאן אֶלָּא "מֵאָחִיךָ", שֶׁשְּׁנֵיכֶם שָׁוִין.

{pפסוק כהp}  אִם חָבֹל תַּחְבֹּל, אָמַר הַקָּדוֹשׁ בָּרוּךְ הוּא, אַתָּה, כַּמָּה חַיָּב לִי, אַתָּה חוֹטֵא לְפָנַי, וַאֲנִי מַמְתִּין לְךָ, וְנַפְשְׁךָ עוֹלָה אֶצְלִי בְּכָל אֶמֶשׁ וְאֶמֶשׁ וְנוֹתֶנֶת דִּין וְחֶשׁבּוֹן, וְהִיא חַיֶּבֶת, וַאֲנִי מַחֲזִיר לְךָ אֶת נַפְשְׁךָ, אַף אַתָּה, אַף עַל פִּי כֵן שֶׁהוּא חַיָּב לְךָ עַד בֹּא הַשֶּׁמֶשׁ תְּשִׁיבֶנּוּ לוֹ.

{rרמז שנאr}  אִם חָבֹל תַּחְבֹּל, אֵין לִי אֶלָּא שֶׁמִּשְׁכְּנוֹ בִּרְשׁוּת, מִשְׁכְּנוֹ שֶׁלֹּא בִּרְשׁוּת, מִנָּיִן, תַּלְמוּד לוֹמַר, תַּחְבֹּל, מִכָּל מָקוֹם. (דברים כד, יג) "הָשֵׁב תָּשִׁיב לוֹ", אֵין לִי אֶלָּא שֶׁמִּשְׁכְּנוֹ בִּרְשׁוּת, מִשְׁכְּנוֹ שֶׁלֹּא בִּרְשׁוּת, מִנָּיִן, תַּלְמוּד לוֹמַר, "הָשֵׁב תָּשִׁיב", מִכָּל מָקוֹם. וּתְרֵי קְרָאֵי לָמָּה לִי, חַד לִכְסוּת יוֹם, וְחַד לִכְסוּת לָיְלָה.

"הָשֵׁב", אֲפִלּוּ מֵאָה פְעָמִים מַשְׁמָע. (שם) "תְּשִׁיבֵם", אֵין לִי אֶלָּא לְבֵיתוֹ, לְגִנָּתוֹ וּלְחֻרְבָתוֹ, מִנָּיִן, תַּלְמוּד לוֹמַר, "תְּשִׁיבֵם", מִכָּל מָקוֹם, וְכִדְרַבִּי אֶלְעָזָר, הַכֹּל צְרִיכִין דַּעַת בְּעָלִים, חוּץ מֵהֲשָׁבַת אֲבֵדָה שֶׁהַתּוֹרָה רִבְּתָה הֲשָׁבוֹת הַרְבֵּה.

(שם, ז) "שַׁלֵּחַ", אֲפִלּוּ מֵאָה פְעָמִים. (שם) "תְּשַׁלַּח", אֵין לִי אֶלָּא לִדְבַר הָרְשׁוּת, לִדְבַר מִצְוָה, מִנָּיִן, תַּלְמוּד לוֹמַר, "שַׁלֵּחַ תְּשַׁלַּח", מִכָּל מָקוֹם.  "הוֹכֵחַ", אֲפִלּוּ מֵאָה פְעָמִים מַשְׁמָע. (שם) "תּוֹכִיחַ", אֵין לִי אֶלָּא הָרַב לַתַּלְמִיד, תַּלְמִיד לָרַב מִנָּיִן, תַּלְמוּד לוֹמַר, "תּוֹכִיחַ", מִכָּל מָקוֹם.  "עָזֹב תַּעֲזֹב", אֵין לִי אֶלָּא בְּעָלָיו עִמּוֹ, אֵין בְּעָלָיו עִמּוֹ, מִנָּיִן, תַּלְמוּד לוֹמַר, "תַּעֲזֹב", מִכָּל מָקוֹם. (דברים כב, ד) "הָקֵם תָּקִים", אֵין לִי אֶלָּא בְּעָלָיו עִמּוֹ, אֵין בְּעָלָיו עִמּוֹ, מִנָּיִן, תַּלְמוּד לוֹמַר, "תָּקִים", מִכָּל מָקוֹם. לָמָּה לִי לְמִכְתַּב בִּפְרִיקָה, וְלָמָּה לִי לְמִכְתַּב בִּטְעִינָה, צְרִיכָא, דְּאִי כְּתַב רַחֲמָנָא פְּרִיקָה, מִשּׁוּם דְּאִכָּא צַעַר בַּעֲלֵי חַיִּים וְאִכָּא חֶסְרוֹן כִּיס, אֲבָל טְעִינָה דְּלֵיכָּא צַעַר בַּעֲלֵי חַיִּים אֵימָא לָא. וְאִי אַשְׁמְעִינָן טְעִינָה, מִשּׁוּם דִּבְשָׂכָר, אֲבָל פְּרִיקָה דִּבְחִנָּם אֵימָא לָא, צְרִיכָא. וּלְרַבִּי שִׁמְעוֹן, דַּאֲמַר זֶה וְזֶה בְּחִנָּם, מַאי אִכָּא לְמֵימַר, לְרַבִּי שִׁמְעוֹן לָא מְסַיְּמֵי קְרָאֵי. לָמָּה לְאַשְׁמוֹעִינָן בְּהַנֵי תַרְתֵּי, לָמָּה לִי לְאַשְׁמוֹעִינָן בַּאֲבֵדָה, צְרִיכָא, דְּאִי אַשְׁמְ(וּ)עִינָן בְּהַנֵי תַרְתֵּי, מִשּׁוּם דְּאִכָּא צַעֲרָא בְּדִידְהוּ וְצַעֲרָא בְמָרַיְיהוּ, אֲבָל אֲבֵדָה דְּצַעֲרָא דְמָרָא אִיכָּא, צַעֲרָא דִידָהּ לֵיכָּא אֵימָא לָא. וְאִי אַשְׁמְעִינָן אֲבֵדָה, מִשּׁוּם דְּלֵיתֵיהּ לְמָרָא בַּהֲדָהּ, אֲבָל בְּהַנֵי תַרְתֵּי דְּאִית לְמָרַיְיהוּ בַּהֲדַיְיהוּ אֵימָא לָא, צְרִיכָא.

"מוֹת יוּמַת הַמַּכֶּה", אֵין לִי אֶלָּא (מַכָּה) [מִיתָה] הַכְּתוּבָה בּוֹ, מִנַּיִן שֶׁאִם אִי אַתָּה יָכוֹל לַהֲמִיתוֹ בְּמִיתָה הַכְּתוּבָה בּוֹ, שֶׁאַתָּה יָכוֹל לַהֲמִיתוֹ בְּכָל מִיתָה שֶׁאַתָּה יָכוֹל לַהֲמִיתוֹ, תַּלְמוּד לוֹמַר, "מוֹת יוּמַת", מִכָּל מָקוֹם. (דברים יג, טז) "הַכֵּה תַכֶּה", אֵין לִי אֶלָּא בְּהַכָּאָה הַכְּתוּבָה בּוֹ וְכוּ'. (שם טו, פסוקים ח, יא) "פָּתֹחַ תִּפְתַּח", אֵין לִי אֶלָּא לַעֲנִיֵּי עִירְךָ, לַעֲנִיֵּי עִיר אַחֶרֶת, מִנָּיִן, תַּלְמוּד לוֹמַר, "פָּתֹחַ תִּפְתַּח", מִכָּל מָקוֹם. (שם, י) "נָתוֹן תִּתֵּן לוֹ", אֵין לִי אֶלָּא מַתָּנָה מְרֻבָּה, מַתָּנָה מֻעֶטֶת, מִנָּיִן, תַּלְמוּד לוֹמַר, "נָתֹן תִּתֵּן לוֹ", מִכָּל מָקוֹם.  "הַעֲנֵיק תַּעֲנִיק". אֵין לִי אֶלָּא שֶׁנִּתְבָּרֵךְ הַבַּיִת בִּגְלָלוֹ, לֹא נִתְבָּרֵךְ הַבַּיִת בִּגְלָלוֹ, מִנָּיִן, תַּלְמוּד לוֹמַר, הַעֲנֵק תַּעֲנִיק, מִכָּל מָקוֹם. וּלְרַבִּי אֶלְעָזָר דֲּאָמַר, דְּבָרִים כִּכְתָבָן, נִתְבָּרֵךְ הַבַּיִת בִּגְלָלוֹ מַעֲנִיקִין לוֹ לֹא נִתְבָּרֵךְ הַבַּיִת בִּגְלָלוֹ אֵין מַעֲנִיקִין לוֹ, מַאי אִכָּא לְמֵימַר, דִּבְּרָה תּוֹרָה כִּלְשׁוֹן בְּנֵי אָדָם. (שם, ח) "הַעֲבֵט תַּעֲבִיטֶנּוּ". אֵין לִי אֶלָּא שֶׁאֵין לוֹ וְאֵינוֹ רוֹצֶה לְהִתְפַּרְנֵס, דְּרַחֲמָנָא אֲמַר תֵּן לוֹ דֶּרֶךְ הַלְוָאָה, יֵשׁ לוֹ וְאֵינוֹ רוֹצֶה לְהִתְפַּרְנֵס, מִנָּיִן, תַּלְמוּד לוֹמַר, "תַּעֲבִיטֶנּוּ", מִכָּל מָקוֹם. וּלְרַבִּי שִׁמְעוֹן דַּאֲמַר, יֵשׁ לוֹ וְאֵינוֹ רוֹצֶה לְהִתְפַּרְנֵס אֵין נִזְקָקִין לוֹ, "תַּעֲבִיטֶנּוּ" לָמָּה לִי, דִּבְּרָה תּוֹרָה כִּלְשׁוֹן בְּנֵי אָדָם.

עַד בֹּא הַשֶּׁמֶשׁ תְּשִׁיבֶנּוּ לוֹ, זוֹ כְּסוּת לַיְלָה, שֶׁנִּתַּן לֵיִחָבֵל בַּיּוֹם.  "הָשֵׁב תָּשִׁיב לוֹ אֶת הָעֲבוֹט כְּבוֹא הַשֶּׁמֶשׁ", זֶה כְּסוּת יוֹם, שֶׁנִּתַּן לְיִחָבֵל בַּלָּיְלָה. תַּנְיָא, רַבִּי אוֹמֵר, וְכִי מֵאַחַר שֶׁמַּחֲזִירִין, לָמָּה מְמַשְׁכְּנִין מֵעִיקָרָא, שֶׁלֹּא תָּבֹא שְׁבִיעִית וּתְשַׁמַּטְּתוֹ, וְאִם מֵת לֹא נַעֲשֶׂה מִטַּלְטְלִין לְבָנָיו.

אִם חָבֹל תַּחְבֹּל, רַבִּי יִשְׁמָעֵאל אוֹמֵר, בָּא הַכָּתוּב לְלַמֶּדְךָ שֶׁתְּהֵא עוֹשֶׂה מִצְוָה, וּתְהֵא נוֹטֵל אֶת שֶׁלְּךָ. עַד בֹּא הַשֶּׁמֶשׁ, זֶה כְּסוּת יוֹם שֶׁאַתָּה מַחֲזִיר לוֹ כָּל הַיּוֹם, כְּסוּת לַיְלָה שֶׁאַתָּה מַחֲזִיר כָּל הַלַּיְלָה, (וְכָל הַיּוֹם) מִנָּיִן, תַּלְמוּד לוֹמַר (שם) "הָשֵׁב תָּשִׁיב לוֹ אֶת הֶעָבוֹט" וְגוֹ'. מִכַּאן אָמְרוּ, מְמַשְׁכְּנִין כְּסוּת יוֹם בַּלַּיְלָה וּכְסוּת לַיְלָה בַּיּוֹם, וּמַחֲזִירִין כְּסוּת יוֹם בַּיּוֹם וּכְסוּת לַיְלָה בַּלַּיְלָה.

{pפסוק כוp}  כִּי הִיא כְסוּתֹה לְבַדָּהּ, זוֹ טַלִּית. הִיא שִׂמְלָתוֹ לְעֹרוֹ, זֶה חָלוּק. בַּמֶּה יִשְׁכָּב, לְהָבִיא עוֹר מַצָּע. (וְהָיָה כִּי יִצְעַק אֵלַי וְשָׁמַעְתִּי כִּי חַנּוּן אָנִי) רַבִּי נָתָן אוֹמֵר הֲרֵי שֶׁיָּצָא חַיָּב לַחֲבֵרוֹ מָנֶה בְּבֵית דִּין, וְעָלָיו כְּסוּת בְּמָאתַיִם, לֹא יֹאמַר לוֹ מְכֹר כְּסוּתְךָ וְהִתְכַּסֶּה בְּמָנֶה וְתֵן לִי מָנֶה, לְכָךְ נֶאֱמַר כִּי הִיא כְסוּתֹה לְבַדָּהּ, אִי אַתָּה רַשַּׁאי לִמְנֹעַ מִמֶּנּוּ כְּסוּת, שֶׁהִיא נוֹפֶלֶת לִשְׁאֵרוֹ. וְשָׁמַעְתִּי כִּי חַנּוּן אָנִי, שֶׁבְּרַחֲמִים בָּרָאתִי אֶת עוֹלָמִי.

{pפסוק כזp}  אֱלֹהִים לֹא תְקַלֵּל, מְשַׁמֵּשׁ קֹדֶשׁ וְחֹל. כָּל הַשֵּׁמוֹת הַהֶדְיוֹטוֹת, שֶׁאוֹתִיּוֹתֵיהֶם כְּאוֹתִיּוֹת הַשֵּׁם, הֲרֵי אֵלּוּ נִמְחָקִים.  "כִּי יוֹדֵעַ אֱלֹהִים כִּי בְיוֹם אֲכָלְכֶם מִמֶּנוּ וִהְיִיתֶם כֵּאלֹהִים", הָרִאשׁוֹן קֹדֶשׁ וְהַשֵּׁנִי חֹל. (שם לג, י) "כִּי עַל כֵּן רָאִיתִי פָנֶיךָ כִּרְאֹת פְּנֵי אֱלֹהִים", הֲרֵי זֶה חֹל. (שם לב, ב) "מַחֲנֵה אֱלֹהִים זֶה", הֲרֵי זֶה קֹדֶשׁ. (שם כג, ו) "נְשִׂיא אֱלֹהִים אַתָּה", קֹדֶשׁ. מִי שֶׁיֵּשׁ לוֹ בֵּן מִכָּל מָקוֹם, לְאָתוּיֵי מַמְזֵר, חַיָּב עַל הַכָּאָתוֹ וְעַל קִלְלָתוֹ. אַמַּאי, קָרִינָן כָּאן וְנָשִׂיא בְעַמְּךָ לֹא תָאֹר בְּעוֹשֶׂה מַעֲשֵׂה עַמְּךָ, כְּשֶׁעָשָׂה תְּשׁוּבָה. וְהַאי בַּר תְּשׁוּבָה הוּא, וְהָא תְּנָן, מְעֻוָּת לֹא יוּכַל לִתְקֹן, זֶה הַבָּא עַל הָעֶרְוָה וְהוֹלִיד מִמֶּנָּהּ מַמְזֵר, הַשְׁתָּא מִיהָא, עוֹשֶׂה מַעֲשֵׂה עַמְּךָ הוּא.

נָתַן לוֹ מָעוֹת וְלֹא מָשַׁךְ הֵימֶנּוּ פֵּרוֹת, יָכוֹל לַחֲזֹר בּוֹ, אֲבָל אָמְרוּ חֲכָמִים, מִי שֶׁפָּרַע מֵאַנְשֵׁי דּוֹר הַמַּבּוּל וְכוּ' הוּא עָתִיד לְיִפָּרַע מִמִּי שֶׁאֵינוֹ עוֹמֵד בְּדִבּוּרוֹ. הֵיכֵי עַבְדִינַן לֵיהּ, אַבַּיֵּי אֲמַר, אוֹדוּעִי מוֹדְעִינָן לֵיהּ, דִּכְתִיב וְנָשִׂיא בְעַמְּךָ לֹא תָאֹר. רָבָא אֲמַר, מֵילַט נַמִי לַיְיטִינָן לֵיהּ, בְּעוֹשֶׂה מַעֲשֵׂה עַמְּךָ .

אֱלֹהִים לֹא תְקַלֵּל, לָמָּה נֶאֱמַר, לְפִי שֶׁהוּא אוֹמֵר (ויקרא כד, טז) "וְנֹקֵב שֵׁם ה' מוֹת יוּמָת" עֹנֶשׁ שָׁמַעְנוּ, אַזְהָרָה לֹא שָׁמַעְנוּ, תַּלְמוּד לוֹמַר אֱלֹהִים לֹא תְקַלֵּל, דִּבְרֵי רַבִּי עֲקִיבָא. רַבִּי יִשְׁמָעֵאל אוֹמֵר, בְּדַיָּנִין הַכָּתוּב מְדַבֵּר, שֶׁנֶּאֱמַר "עַד הָאֱלֹהִים יָבֹא דְּבַר שְׁנֵיהֶם".

אֶלֹהִים לֹא תְקַלֵּל, אֵין לִי אֶלָּא דַּיָּן, נָשִׂיא, מִנָּיִן, תַּלְמוּד לוֹמַר "וְנָשִׂיא בְעַמְּךָ לֹא תָאֹר". אֲנִי אֶקְרָא נָשִׂיא בְעַמְּךָ לֹא תָאֹר אֶחָד דַּיָּן וְאֶחָד נָשִׂיא בְּמַשְׁמָע, וּמַה תַּלְמוּד לוֹמַר אֱלֹהִים לֹא תְקַלֵּל, לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ. מִכָּאן אָמְרוּ, יֵשׁ מְדַבֵּר דָּבָר וְחַיָּב עָלָיו מִשּׁוּם אַרְבָּעָה דְבָרִים, בֶּן נָשִׂיא, שֶׁקִּלֵּל אֶת אָבִיו, חַיָּב עָלָיו מִשּׁוּם אַרְבָּעָה דְּבָרִים, מִשּׁוּם אָב וּמִשּׁוּם דַּיָּן וּמִשּׁוּם נָשִׂיא וּמִשּׁוּם בְעַמְּךָ לֹא תָאֹר. רַבִּי יְהוּדָה בֶּן בְּתֵירָה אוֹמֵר, אֱלֹהִים לֹא תְקַלֵּל וְגוֹ'. שׁוֹמֵעַ אֲנִי, לֹא יִהְיֶה חַיָּב עַד שֶׁיְּהֵא דַּיָּן וְנָשִׂיא, תַּלְמוּד לוֹמַר אֱלֹהִים לֹא תְקַלֵּל, לְחַיֵּב עָלָיו מִשּׁוּם דַּיָּן וּמִשּׁוּם נָשִׂיא. אִי נָשִׂיא, כְּאַחְאָב וַחֲבֵרָיו, תַּלְמוּד לוֹמַר, בְעַמְּךָ, לֹא אָמַרְתִּי אֶלָּא בִּזְמַן שֶׁהֵן נוֹהֲגִין כְּמִנְהַג עַמְּךָ. אֱלֹהִים לֹא תְקַלֵּל, אֵין לִי אֶלָּא דַיָּן וְנָשִׂיא, שְׁאָר כָּל אָדָם מִנָּיִן, תַּלְמוּד לוֹמַר, בְעַמְּךָ, מִכָּל מָקוֹם.

{pפסוק כחp}  מְלֵאָתְךָ וְדִמְעֲךָ לֹא תְאַחֵר, "מְלֵאָתְךָ", אֵלּוּ הַבִּכּוּרִים הַנִּטָּלִים מִן הַמָּלֵא. וְדִמְעֲךָ, זוֹ תְּרוּמָה, לֹא תְאַחֵר, שֶׁלֹּא תַקְדִים שֵׁנִי לָרִאשׁוֹן וְלֹא רִאשׁוֹן לִתְרוּמָה וְלֹא תְרוּמָה לְבִכּוּרִים. אֲבָל אֵינִי יוֹדֵעַ אֵיזֶה מֵהֶם קוֹדֵם, אִם תְּרוּמָה לְבִכּוּרִים אִם בִּכּוּרִים לְתרוּמָה, אָמַרְתָּ, יִקְדְּמוּ הַבִּכּוּרִים, שֶׁהֵם קְרוּיִם אַרְבָּעָה שֵׁמוֹת, XאY רֵאשִׁית XבY בִּכּוּרֵי XגY תְּרוּמָה XדY וּמְלֵאָה, לִתְרוּמָה, שֶׁאֵינָהּ קְרוּיָה אֶלָּא שָׁלֹשׁ שֵׁמוֹת. תַּקְדִים תְּרוּמָה, שֶׁהִיא קְרוּיָה שָׁלֹשׁ שֵׁמוֹת, XאY רֵאשִׁית XבY תְּרוּמָה XגY וְדֶמַע, לְמַעֲשֵׂר רִאשׁוֹן, שֶׁאֵין קָרוּי אֶלָּא שְׁנֵי שֵׁמוֹת, יַקְדִּים מַעֲשֵׂר רִאשׁוֹן, שֶׁהוּא קָרוּי שְׁנֵי שֵׁמוֹת, XאY תְּרוּמָה XבY וּמַעֲשֵׂר, לְמַעֲשֵׂר שֵׁנִי, שֶׁאֵינוֹ קָרוּי אֶלָּא שֵׁם אֶחָד בִּלְבַד. מִכָּאן אָמְרוּ, כָּל הַמַּקְדִּים תְּרוּמָה לְבִכּוּרִים, וּמַעֲשֵׂר רִאשׁוֹן לִתְרוּמָה, וּמַעֲשֵׂר שֵׁנִי לְרִאשׁוֹן, אַף עַל פִּי שֶׁהוּא עוֹבֵר בְּלֹא תַעֲשֶׂה, מַה שֶּׁעָשָׂה עָשׂוּי.

{pפסוק כטp}  כֵּן תַּעֲשֶׂה לְשֹׁרְךָ, הִקִּישׁ בְּכוֹר אָדָם לִבְכוֹר בְּהֵמָה וּבְכוֹר בְּהֵמָה לִבְכוֹר אָדָם, מַה בְּכוֹר בְּהֵמָה הַנְּפָלִים פּוֹטְרִין בָּהּ אֶת הַבְּכוֹרָה, אַף בְּכוֹר אָדָם הַנְּפָלִים פּוֹטְרִין בּוֹ אֶת הַבְּכוֹרָה, מַה בְּכוֹר אָדָם אַתָּה רַשַּׁאי לִתֵּן בְּכָל מָקוֹם שֶׁיִּרְצֶה, אַף בְּכוֹר בְּהֵמָה וְכוּ'.

לְפִי שֶׁהוּא אוֹמֵר  "וַהֲבֵאתֶם שָׁמָּה עֹלֹתֵיכֶם" וְגוֹ', שׁוֹמֵעַ אֲנִי יְהֵא חוֹבָה לְהָבִיאוֹ לְבֵית הַבְּחִירָה, תַּלְמוּד לוֹמַר (לעיל יג, ב) "בָּאָדָם וּבַבְּהֵמָה", הִקִּישׁ בְּכוֹר אָדָם לִבְכוֹר בְּהֵמָה וּבְכוֹר בְּהֵמָה לִבְכוֹר אָדָם, מַה בְּכוֹר אָדָם מְטַפֵּל בּוֹ שְׁלֹשִׁים יוֹם, אַף בְּכוֹר בְּהֵמָה מְטַפֵּל בּוֹ שְׁלֹשִׁים יוֹם.

שִׁבְעַת יָמִים יִהְיֶה עִם אִמּוֹ, לָמָּה נֶאֱמַר, לְפִי שֶׁהוּא אוֹמֵר (ויקרא כב, כז) "וְהָיָה שִׁבְעַת יָמִים תַּחַת אִמּוֹ", עִם אִמּוֹ, אוֹ אֵינוֹ אֶלָּא "תַּחַת אִמּוֹ" מַמָּשׁ, תַּלְמוּד לוֹמַר שִׁבְעַת יָמִים יִהְיֶה עִם אִמּוֹ, מַה כָּאן עִם אִמּוֹ אַף לְהַלָּן עִם אִמּוֹ. רַבִּי נָתָן אוֹמֵר, לֹא נֶאֱמַר תַּחַת אִמּוֹ אֶלָּא לְהִדָּרֵשׁ, תַּחַת אִמּוֹ, אַחַר אִמּוֹ. אוֹ תַּחַת אִמּוֹ, כְּמַשְׁמָעוֹ, הֲרֵי אַתָּה דָן, נֶאֱמַר כַּאן אִמּוֹ וְנֶאֱמַר לְהַלָּן "אִמּוֹ", מַה לְּהַלָּן בְּסָמוּךְ לוֹ אַף כָּאן בְּסָמוּךְ לוֹ.

שִׁבְעַת יָמִים יִהְיֶה עִם אִמּוֹ, מַה בְּכוֹר קֹדֶשׁ אֵינוֹ יוֹנֵק אֶלָּא מִן הַחֻלִּין, אַף כֻּלְּהוּ אֵינָן יוֹנְקִין אֶלָּא מִן הַחֻלִּין. מִכָּאן אָמְרוּ, כָּל הַקָּדָשִׁים לֹא יָנִיקוּ אֶת בְּנֵיהֶן, וּמְעֻשֶּׂרֶת קַלָּה לֹא תָּנִיק אֶת בְּנָהּ. וְכֻלָּן אֵין לְמֵדִים אֶלָּא מִן הַבְּכוֹר, מַה בְּכוֹר קֹדֶשׁ אֵינוֹ יוֹנֵק אֶלָּא מִן הַחֻלִּין, אַף כֻּלָּם לֹא יָנִיקוּ אֶלָּא מִן הַחֻלִּין. כֵּיצַד עוֹשִׂין, נוֹטְלִין מָעוֹת מִן הַהֶקְדֵּשׁ, וְלוֹקְחִין בְּהֵמָה מִן הַחֻלִּין, וּמִתְרַחֲמוֹת עֲלֵיהֶן וּמְנִיקוֹת אוֹתָן. אַף עַל פִּי שֶׁאָמְרוּ, אֲחֵרִים מִתְנַדְּבִים הָיוּ עַל מְנָת כֵּן.

(וּ)בַּיּוֹם הַשְּׁמִינִי תִּתְּנוֹ לִי, אֵין לִי אֶלָּא שְׁמִינִי, מִשְּׁמִינִי וּלְהַלָּן, מִנָּיִן, הֲרֵי אַתָּה דָן, נֶאֱמַר כָּאן שְׁמִינִי וְנֶאֱמַר לְהַלָּן  "וּמִיּוֹם הַשְּׁמִינִי וָהָלְאָה יֵרָצֶה", מַה שְּׁמִינִי שֶׁנֶּאֱמַר לְהַלָּן הִכִשִׁיר בּוֹ שְׁמִינִי וּמִשְׁמִינִי וּלְהַלָּן, אַף שְׁמִינִי הָאָמוּר כָּאן הִכְשִׁיר מִשְּׁמִינִי וּלְהַלָּן. בַּיּוֹם הַשְּׁמִינִי תִּתְּנוֹ לִי, לְהוֹצִיא מְחֻסָּר זְמָן.

תְּנַן הָתָם, עַד כַּמָּה יִשְׂרָאֵל חַיָּבִין לְטַפֵּל בַּבְּכוֹר, בִּבְהֵמָה דַּקָּה שְׁלֹשִׁים יוֹם, וּבְגַסָּה חֲמִשִּׁים יוֹם. רַבִּי יוֹסֵי אוֹמֵר, בְּדַקָּה שְׁלֹשָׁה חֳדָשִׁים. אֲמַר לֵיהּ הַכֹּהֵן בְּתוֹךְ הַזְּמַן תְּנֵהוּ לִי, הֲרֵי זֶה לֹא יִתֵּן לוֹ. וְאִם הָיָה בַּעַל מוּם, וַאֲמַר לֵיהּ תֵּן לִי שֶׁאוֹכְלֶנּוּ, מֻתָּר. מִנָּא הַנֵי מִילֵי, אֲמַר רַב כַּהֲנָא, דַּאֲמַר קְרָא, בְּכֹר בָּנֶיךָ תִּתֶּן לִי כֵּן תַּעֲשֶׂה לְצֹאנֶךָ, מְלֵאָתְךָ וְדִמְעֲךָ לֹא תְאַחֵר כֵּן תַּעֲשֶׂה לְשֹׁרְךָ. אֵיפוּךְ אֲנָא, מִסְתַּבְּרָא, דְּמוּקְדָּם לַמֻּקְדָּם, דִּמְאוּחָר לַמְּאֻחָר. (אֶלָּא) אַדְּרַבָּה, דְּסָמִיךְ לִדְסָמִיךְ לֵיהּ. אֲמַר רָבָא. "תַּעֲשֶׂה", הוֹסִיף לְךָ הַכָּתוּב עֲשִׂיָּה אַחֶרֶת בְּשׁוֹרְךָ. וְאֵימָא שִׁיתִין, לֹא מְסָרָן הַכָּתוּב אֶלָּא לַחֲכָמִים. רַבִּי יוֹסֵי אוֹמֵר, בְּדַקָּה שְׁלֹשָׁה חֳדָשִׁים, מִפְּנֵי שֶׁטִּפּוּלָהּ מְרֻבֶּה. תָּנָא, מִפְּנֵי שֶׁשִּׁנֶּיהָ דַּקּוֹת. אִם אָמַר לוֹ הַכֹּהֵן בְּתוֹךְ הַזְּמַן, תְּנֵהוּ לִי, הֲרֵי זֶה לֹא יִתֵּן, מַאי טַעְמָא, אֲמַר רַב שֵׁשֶׁת, מִפְּנֵי שֶּׁנִּרְאֶה כְּכֹהֵן הַמְּסַיֵּעַ בְּבֵית הַגְּרָנוֹת.

הָאַחִין וְהַשֻּׁתָּפִין פְּטוּרִין מִמַּעֲשַׂר בְּהֵמָה, תָּנוּ רַבָּנָן, (לעיל יג, יב) "יִהְיֶה לְךָ", וְלֹא שֶׁל שֻׁתָּפוּת. וְהַאי בִּבְכוֹר כְּתִיב, אִם אֵינוֹ עִנְיָן לִבְכוֹר, דְּהָא אִיתֵיהּ בְּשֻׁתָּפוּת דִּכְתִיב (דברים יב, ו) "וּבְכֹרֹת בְּקַרְכֶם וְצֹאנְכֶם", תְּנֵהוּ עִנְיַן לְמַעֲשַׂר בְּהֵמָה. רַבִּי יוֹחָנָן אֲמַר, אֲפִלּוּ חָלְקוּ תִּשְׁעָה כְּנֶגֶד תִּשְׁעָה וַעֲשָׂרָה כְּנֶגֶד עֲשָׂרָה, אֵין אוֹמְרִים זֶהוּ חֶלְקוֹ הַמַּגִּיעוֹ מִשָּׁעָה רִאשׁוֹנָה. מַאי טַעְמָא, דּוּמְיָא (דְּבִנְךָ) [דְבָנֶיךָ], מַה (בִּנְךָ) [בָּנֶיךָ] בְּבָרוּר לְךָ אַף צֹאנְךָ בְּבָרוּר לְךָ.

{pפסוק לp}  וְאַנְשֵׁי קֹדֶשׁ תִּהְיוּן לִי, רַבִּי יִשְׁמָעֵאל אוֹמֵר, כְּשֶׁאַתֶּם קְדוֹשִׁים, אַתֶּם לִי. אִסִּי בֶּן עֲקִיבָא אוֹמֵר, כְּשֶׁהַמָּקוֹם מְחַדֵּשׁ מִצְוָה לְיִשְׂרָאֵל, הוּא מוֹסִיף לָהֶם קְדֻשָּׁה. אִסִּי בֶּן גּוּרְיוֹן אוֹמֵר, נֶאֱמַר כָּאן קְדֻשָּׁה וְנֶאֱמַר לְהַלָּן קְדֻשָּׁה, מַה קְּדֻשָּׁה הָאֲמוּרָה לְהַלָּן אֲסוּרָה בַּאֲכִילָה, אַף קְדֻשָּׁה הָאֲמוּרָה כָּאן תְּהֵא אֲסוּרָה בַּאֲכִילָה.

תַּנְיָא, רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן, בָּשָׂר בְּחָלָב אָסוּר בַּאֲכִילָה וּמֻתָּר בַּהֲנָאָה, שֶׁנֶּאֱמַר "כִּי עַם קָדוֹשׁ אַתָּה לַה' אֱלֹהֶיךָ לֹא תְבַשֵּׁל גְּדִי בַּחֲלֵב אִמּוֹ", וּלְהַלָּן הוּא אוֹמֵר וְאַנְשֵׁי קֹדֶשׁ תִּהְיוּן לִי וּבָשָׂר בַּשָּׂדֶה טְרֵפָה לֹא תֹאכֵלוּ, מַה לְּהַלָּן אָסוּר בַּאֲכִילָה וּמֻתָּר בַּהֲנָאָה, אַף כָּאן אָסוּר בַּאֲכִילָה וּמֻתָּר בַּהֲנָאָה.

וּבָשָׂר בַּשָּׂדֶה טְרֵפָה לֹא תֹאכֵלוּ, כֵּיוָן שֶׁיָּצָא חוּץ לִמְחִיצָתוֹ, נֶאֱסַר. וּבָשָׂר בַּשָּׂדֶה טְרֵפָה, מַה תַּלְמוּד לוֹמַר, לְפִי שֶׁמָּצִינוּ בְּמַעֲשֵׂר שֵׁנִי וּבִכּוּרִים, אַף עַל פִּי שֶׁיָּצְאוּ חוּץ לִמְחִיצָתָן וְחָזְרוּ, מֻתָּרִין, יָכוֹל אַף זֶה כֵּן, תַּלְמוּד לוֹמַר טְרֵפָה. מַאי תַּלְמוּדָא, אֲמַר רָבָא, כִּטְרֵפָה, מַה טְּרֵפָה, כֵּיוָן שֶׁנִּטְרְפָה, שׁוּב אֵין לָהּ הֶתֵּר, אַף בָּשָׂר, כֵּיוַן שֶׁיָּצָא חוּץ לִמְחִיצָתוֹ, אֵין לוֹ הֶתֵּר.

אֲמַר רַבִּי יוֹחָנָן,  "לֹא תֹאכַל הַנֶּפֶשׁ עִם הַבָּשָׂר", זֶה אֵבֶר מִן הַחַי. וּבָשָׂר בַּשָּׂדֶה טְרֵפָה לֹא תֹאכֵלוּ, זֶה בָּשָׂר מִן הַחַי, וּבָשָׂר מִן הַטְּרֵפָה. וְרֵישׁ לָקִישׁ אֲמַר, "לֹא תֹאכַל הַנֶּפֶשׁ עִם הַבָּשָׂר", זֶה אֵבֶר מִן הַחַי, וּבָשָׂר מִן הַחַי. וּבָשָׂר בַּשָּׂדֶה טְרֵפָה לֹא תֹאכֵלוּ, זֶה בָּשָׂר מִן הַטְּרֵפָה. אָכַל אֵבֶר מִן הַחַי וּבָשָׂר מִן הַחַי, לְרַבִּי יוֹחָנָן חַיָּב שְׁתַּיִם, לְרֵישׁ לָקִישׁ אֵינוֹ חַיָּב אֶלָּא אַחַת. אָכַל בָּשָׂר מִן הָחַי וּבָשָׂר מִן הַטְּרֵפָה, לְרֵישׁ לָקִישׁ חַיָּב שְׁתַּיִם, לְרַבִּי יוֹחָנָן אֵינוֹ חַיָּב אֶלָּא אַחַת. אָכַל אֵבֶר מִן הַחַי וּבָשָׂר מִן הַטְּרֵפָה, דִּבְרֵי הַכֹּל חַיָּב שְׁתַּיִם.

אֲמַר רָבָא, זָר שֶׁאָכַל עוֹלָה לִפְנֵי זְרִיקָה חוּץ לַחוֹמָה, לוֹקֶה חָמֵשׁ לְרַבִּי שִׁמְעוֹן. וְלֵילְקִי נַמִּי מִשּׁוּם וּבָשָׂר בַּשָּׂדֶה טְּרֵפָה, דְּכֵיוָן דְּיָצָא בָּשָׂר חוּץ לַקְּלָעִים נֶאֱסַר, כָּל הֵיכָא דְּחָזֵי בִּפְנִים קְרִינָן בֵּיהּ וּבָשָׂר בַּשָּׂדֶה טְרֵפָה, וְכָל הֵיכָא דְּלָא חָזֵי בִּפְנִים לֹא קְרִינָן בֵּיהּ וּבָשָׂר בַּשָּׂדֶה טְרֵפָה.

{rרמז שנבr}  וּבָשָׂר בַּשָּׂדֶה טְרֵפָה, אֵין לִי אֶלָּא בַּשָּׂדֶה, בַּבַּיִת מִנָּיִן, תַּלְמוּד לוֹמַר "נְבֵלָה וּטְרֵפָה", הִקִּישׁ טְרֵפָה לִנְבֵלָה, מַה נְּבֵלָה לֹא חִלֵּק בָּהּ בֵּין בַּבַּיִת בֵּין בַּשָּׂדֶה, אַף טְרֵפָה לֹא תַחֲלֹק בָּהּ בֵּין בַּבַּיִת בֵּין בַּשָּׂדֶה, הָא מַה תַּלְמוּד לוֹמַר וּבָשָׂר בַּשָּׂדֶה טְרֵפָה, דִּבֵּר הַכָּתוּב בָּהוֹוֶה. כַּיּוֹצֵא בּוֹ (דברים כב, כז) "כִּי בַשָּׂדֶה מְצָאָהּ". אֵין לִי אֶלָּא בַּשָּׂדֶה, בַּבַּיִת מִנָּיִן, דִּבֵּר הַכָּתוּב בָּהוֹוֶה. כַּיּוֹצֵא בּוֹ  "כִּי יִהְיֶה בְךָ אִישׁ", אֵין לִי אֶלָּא מִקְרֵה לַיְלָה, מִקְרֵה יוֹם, מִנָּיִן, דִּבֵּר הַכָּתוּב בָּהוֹוֶה. כַּיּוֹצֵא בּוֹ (שם כ, ו) "וּמִי הָאִישׁ אֲשֶׁר נָטַע כֶּרֶם", אֵין לִי אֶלָּא כֶּרֶם, שְׁאָר כָּל אִילָנוֹת, מִנָּיִן, דִּבֵּר הַכָּתוּב בָּהוֹוֶה. כַּיּוֹצֵא בּוֹ (להלן כג, יט) "לֹא תְבַשֵּׁל גְּדִי", אֵין לִי אֶלָּא גְּדִי, שְׁאָר כָּל בְּהֵמָה, מִנָּיִן, דִּבֵּר הַכָּתוּב בָּהֹוֶה. וְאַף אַתָּה אוֹמֵר כָּאן וּבָשָׂר בַּשָּׂדֵה טְרֵפָה, דִּבֵּר הַכָּתוּב בָּהֹוֶה, מָקוֹם שֶׁדֶּרֶךְ בְּהֵמָה לְהִטָּרֵף. כַּיּוֹצֵא בּוֹ  "אַל תִּגְזָל דָּל" וְגוֹ', אֵין לִי אֶלָּא דָּל, עָשִׁיר מִנָּיִן, תַּלְמוּד לוֹמַר (שם א, יט) "כֵּן אָרְחוֹת כָּל בֹּצֵעַ בָּצַע" וְגוֹ', אֶלָּא דִּבֵּר הַכָּתוּב בָּהוֹוֶה, שֶׁדַּרְכּוֹ שֶׁל דַּל לְהִגָּזֵל.

אָמַר רַבִּי אֵייבּוֹ, מַעֲשֶׂה בְּטַבָּח אֶחָד בְּצִפּוֹרִי שֶׁהָיָה מַאֲכִיל אֶת יִשְׂרָאֵל נְבֵלוֹת וּטְרֵפוֹת. פַּעַם אַחַת עֶרֶב יוֹם הַכִּפּוּרִים שָׁתָה וְנִשְׁתַּכֵּר, עָלָה לְרֹאשׁ הַגַּג וְנָפַל וּמֵת. הִתְחִילוּ הַכְּלָבִים מְלַקְּקִים בּוֹ. אֲתוּ וְשָׁאֲלוּ לְרַבִּי חֲנִינָא, מַהוּ לְמֵיעַבְּרֵיהּ יָתֵיהּ מִן קָדָמֵיהוֹן. אֲמַר לְהוֹן, וְאַנְשֵׁי קֹדֶשׁ תִּהְיוּן לִי וּבָשָׂר בַּשָּׂדֶה טְרֵפָה לֹא תֹאכֵלוּ וְגוֹ', וְזֶה שֶׁהָיָה גּוֹזֵל אֶת הַכְּלָבִים וּמַאֲכִיל אֶת יִשְׂרָאֵל נְבֵלוֹת וּטְרֵפוֹת, אַרְפּוּן לוֹן, מִן דִּלְהוֹן הוּא.

לַכֶּלֶב תַּשְׁלִכוּן אֹתוֹ, לְרַבִּי יְהוּדָה, אוֹתוֹ אַתָּה מַשְׁלִיךְ לַכֶּלֶב, וְאִי אַתָּה מַשְׁלִיךְ לַכֶּלֶב כָּל אִסּוּרִים שֶׁבַּתּוֹרָה. וּלְרַבִּי מֵאִיר, אוֹתוֹ אַתָּה מַשְׁלִיךְ לַכֶּלֶב, וְאִי אַתָּה מַשְׁלִיךְ לַכֶּלֶב חֻלִּין שֶׁנִּשְׁחֲטוּ בָּעֲזָרָה.

לַכֶּלֶב תַּשְׁלִכוּן אֹתוֹ, כַּכֶּלֶב. אוֹ לַכֶּלֶב, כְּמַשְׁמָעוֹ, תַּלְמוּד לוֹמַר (דברים יד, כא) "לֹא תֹאכְלוּ כָל נְבֵלָה", וַהֲרֵי דְּבָרִים קַל וָחֹמֶר, וּמָה אִם נְבֵלָה שֶׁהִיא מְטַמְּאָה בְּמַשָּׂא הִיא מֻתֶּרֶת בַּהֲנָאָה, טְרֵפָה שֶׁאֵינָהּ מְטַמְּאָה בְּמַשָּׂא אֵינוֹ דִּין שֶׁתְּהֵא מֻתֶּרֶת בַּהֲנָאָה, הָא מַה תַּלְמוּד לוֹמַר לַכֶּלֶב תַּשְׁלִכוּן אֹתוֹ לַכֶּלֶב וְכַכֶּלֶב. לְלַמֶּדְךָ שֶׁאֵין הַמָּקוֹם מְקַפֵּחַ שְׂכַר כָּל בְּרִיָּה, שֶׁנֶּאֱמַר (לעיל יא, ז) "וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ", אָמַר הַקָּדוֹשׁ בָּרוּךְ הוּא, תְּנוּ לוֹ שְׂכָרוֹ. וַהֲרֵי דְּבָרִים קַל וָחֹמֶר, וּמָה אִם שְׂכַר חַיָּה לֹא קִפַּח הַמָּקוֹם, קַל וָחֹמֶר שְׂכַר אָדָם. וְכֵן הוּא אוֹמֵר  "קֹרֵא דָגָר וְלֹא יָלָד". וְאוֹמֵר (שם, יב) "כִּסֵּא כָבוֹד מָרוֹם מֵרִאשׁוֹן" וְגוֹ'.

אָמַר רַבִּי אֶלְעָזָר בֶּן עֲזַרְיָה, כָּל הַמְּסַפֵּר לָשׁוֹן הָרַע, וְכָל הַמְּקַבֵּל לָשׁוֹן הָרַע וְכָל הַמֵּעִיד עֵדוּת שֶׁקֶר בַּחֲבֵרוֹ, רָאוּי לְהַשְׁלִיכוֹ לַכְּלָבִים. שֶׁנֶּאֱמַר לַכֶּלֶב תַּשְׁלִכוּן אֹתוֹ, וּכְתִיב בַּתְרֵיהּ  לֹא תִשָּׂא שֵׁמַע שָׁוְא, קְרִי בֵּיהּ לֹא תַשִּׂיא.

~ פרק כג

{pפסוק אp}  אַזְהָרָה לְבֵית דִּין שֶׁלֹּא יִשְׁמַע דִּבְרֵי בַּעַל דִּין קֹדֶם שֶׁיָּבוֹא בַּעַל דִּין חֲבֵרוֹ, קְרִי בֵּיהּ (דברים א, טז) שָׁמֹעַ בֵּין אֲחֵיכֶם. רַב כַּהֲנָא אֲמַר, מִלֹּא תִשָּׂא, לֹא תַשִּׂיא.

לֹא תִשָּׂא שֵׁמַע שָׁוְא, הֲרֵי זֶה אַזְהָרָה לִמְקַבֵּל לָשׁוֹן הָרָע. דָּבָר אַחֵר, הֲרֵי זֶה אַזְהָרָה לַדַּיָן, שֶׁלֹּא יִשְׁמַע מִבַּעַל דִּין עַד שֶׁיָּבוֹא בַּעַל דִּינוֹ עִמּוֹ, שֶׁנֶּאֱמַר (דברים יט, יז) "וְעָמְדוּ שְׁנֵי הָאֲנָשִׁים". אַבָּא חָנָן אוֹמֵר מִשּׁוּם רַבִּי אֱלִיעֶזֶר, לְהָבִיא שְׁבוּעַת הַדַּיָּן שֶׁתְּהֵא (נֶאֱמָן) [בְּאָמֵן], שֶׁאִם אַתָּה עוֹנֶה אַחֲרָיו אָמֵן עוֹשֶׂה אַתָּה שְׁבוּעַת שָׁוְא.

אַל תָּשֶׁת יָדְךָ עִם רָשָׁע, אָמַר לוֹ, אִישׁ פְּלוֹנִי חַיָּב לִי מָאתַיִם זוּז וְלִי עֵד אֶחָד, בּוֹא וְהִצְטָרֵף לוֹ עַל מְנַת שֶׁאֶקַּח אֶת שֶׁלִּי, וְאַתָּה טוֹל מָנֶה וַאֲנִי מָנֶה, לְכָךְ נֶאֱמַר אַל תָּשֶׁת יָדְךָ. אָמַר לוֹ. יוֹדֵעַ אַתָּה בִּי שֶׁאֲפִלּוּ נוֹתֵן לִי אָדָם כָּל מָמוֹן שֶׁבָּעוֹלָם אֵינִי מְשַׁקֵּר, וַהֲלֹא פְּלוֹנִי חַיָּב לִי וְלִי עֵד אֶחָד, בּוֹא וְהִצְטָרֵף לוֹ עִמּוֹ עַל מְנַת שֶׁאֶקַּח אֶת שֶׁלִּי. לְכָךְ נֶאֱמַר אַל תָּשֶׁת יָדְךָ עִם רָשָׁע לִהְיֹת עֵד חָמָס. כָּךְ הָיוּ נְקִיֵּי הַדַּעַת שֶׁבִּירוּשָׁלַיִם עוֹשִׂים, לֹא הָיָה אֶחָד מֵהֶם הוֹלֵךְ לְבֵית הַמִּשְׁתֶּה עַד שֶׁיּוֹדֵעַ מִי הוֹלֵךְ עִמּוֹ, וְלֹא הָיָה חוֹתֵם בְּגֵט עַד שֶׁיּוֹדֵעַ מִי חוֹתֵם עִמּוֹ. רַבִּי נָתָן אוֹמֵר, אַל תָּשֶׁת רָשָׁע עֵד, אַל תָּשֶׁת חָמָס עֵד, לְהוֹצִיא אֶת הַחַמְסָנִין וְאֶת הַגַּזְלָנִין שֶׁהֵן פְּסוּלִין מִן הָעֵדוּת, שֶׁנֶּאֱמַר  "לֹא יָקוּם", עֵד חָמָס.

אַבַּיֵּי אֲמַר, עֵד זוֹמֵם לְמַפְרֵעַ הוּא נִפְסָל. מֵהַהוּא שַׁעְתָּא דְאַסְהִיד הֲוָה רָשָׁע, וְהַתּוֹרָה אָמְרָה אַל תָּשֶׁת רָשָׁע עֵד. רָבָא אֲמַר, מִכָּאן וּלְהַבָּא הוּא נִפְסָל, עֵד זוֹמֵם חִדּוּשׁ הוּא, דְּהָא תְּרֵי וּתְרֵי נִינְהוּ מַאי חֲזֵית דְּצָיְיתֵת לְהָנֵי, צָיֵת לְהָנֵי, וְאֵין לְךָ בּוֹ אֶלָּא מִשְּׁעַת חִדּוּשׁוֹ וָאֵילָךְ. וְהִלְכְתָא כְּוָותֵיהּ דְּאַבַּיֵי ביע"ל קג"ם.

{pפסוק בp}  לֹא תִהְיֶה אַחֲרֵי רַבִּים לְרָעֹת, מִנַּיִן לְסַנְהֶדְרֵי קְטַנָּה שֶׁהִיא שֶׁל עֶשְׂרִים וּשְׁלֹשָׁה, שֶׁנֶּאֱמַר (במדבר לה, כד) "וְשָׁפְטוּ הָעֵדָה", (שם, כה) "וְהִצִּילוּ הָעֵדָה", עֵדָה שׁוֹפֶטֶת וְעֵדָה מַצֶּלֶת, הֲרֵי עֶשְׂרִים. וּמִנַּיִן לְעֵדָה שֶׁהִיא עֲשָׂרָה, שֶׁנֶּאֱמַר (שם כד, כז) "עַד מָתַי לָעֵדָה הָרָעָה", יָצְאוּ יְהוֹשֻׁעַ וְכָלֵב. וּמִנַּיִן עוֹד שְׁלֹשָׁה, מִמַּשְׁמַע שֶׁנֶּאֱמַר לֹא תִהְיֶה אַחֲרֵי רַבִּים לְרָעֹת שׁוֹמֵעַ אֲנִי שֶׁאֶהְיֶה עִמָּהֶן לְטוֹבָה, אִם כֵּן מַה תַּלְמוּד לוֹמַר אַחֲרֵי רַבִּים, לֹא כְּהַטָּיָתְךָ לְטוֹבָה הַטָּיָתְךָ לְרָעָה, לְטוֹבָה עַל פִּי עֵד אֶחָד, לְרָעָה עַל פִּי שְׁנַיִם, וְאֵין בֵּית דִּין שָׁקוּל, מוֹסִיפִין עֲלֵיהֶן עוֹד אֶחָד, הֲרֵי עֶשְׂרִים וּשְׁלֹשָׁה.

אַחֲרֵי רַבִּים לְהַטֹּת, רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר, מַה תַּלְמוּד לוֹמַר אַחֲרֵי רַבִּים לְהַטֹּת, הַתּוֹרָה אָמְרָה עֲשֵׂה לְךָ בֵּית דִּין נוֹטֶה.

שְׁנֵים עָשָׂר מְזַכִּין וַאֲחַד עָשָׂר מְחַיְּבִין, זַכַּאי. (שׁוֹמֵעַ אֲנִי עֲשָׂרָה) [שְׁלֹשָׁה עָשָׂר] מְחַיְּבִין וַעֲשָׂרָה מְזַכִּין, חַיָּב. אוֹ אֲחַד עָשָׂר מְזַכִּין וּשְׁנֵים עָשָׂר מְחַיְּבִין, שׁוֹמֵעַ אֲנִי יְהֵא חַיָּב, תַּלְמוּד לוֹמַר וְלֹא תַעֲנֶה עַל רִב, אָמְרָה תּוֹרָה, הֲרֹג עַל פִּי עֵדִים, הֲרֹג עַל פִּי מַטִּין, מָה עֵדִים בִּשְׁנַיִם אַף מַטִּין בִּשְׁנָיִם.  אַחַד עָשָׂר מְזַכִּין וְאַחַד עָשָׂר מְחַיְּבִין וְאֶחָד אוֹמֵר אֵינִי יוֹדֵעַ, הֲרֵי זֶה אַזְהָרָה לַדַּיָּן שֶׁלֹּא יַטֶּה אֶלָּא לְכַף זְכוּת (תַּלְמוּד לוֹמַר), [שֶׁנֶּאֱמַר] וְלֹא תַעֲנֶה עַל רִב לִנְטֹת אַחֲרֵי רַבִּים לְהַטֹּת.

דִּינֵי מָמוֹנוֹת, הַטְּהָרוֹת וְהַטֻּמְאוֹת, מַתְחִילִין מִן הַגָּדוֹל. דִּינֵי נְפָשׁוֹת מַתְחִילִין מִן הַצַּד. מִנָּא הָנֵי מִלֵּי, אֲמַר רַב אָחָא בַּר פַּפָּא, אֲמַר קְרָא, לֹא תַעֲנֶה עַל רִב, לֹא תַעֲנֶה עַל רָב. רַבָּה בַּר בַּר חַנָּה אֲמַר, מֵהָכָא, (ש"א כה, יג) "וַיֹּאמֶר דָּוִד לַאֲנָשָׁיו חִגְרוּ אִישׁ [אֶת] חַרְבּוֹ וַיַּחְגֹּר גַּם דָּוִד אֶת חַרְבּוֹ".

{pפסוק גp}  וְדָל לֹא תֶהְדַּר בְּרִיבוֹ, לָמָּה נֶאֱמַר, לְפִי שֶׁהוּא אוֹמֵר  "לֹא תִשָּׂא פְנֵי [דָּל וְלֹא תֶהְדַּר פְּנֵי] גָדוֹל", פִּרֵט. אֵין לִי אֶלָּא אֵלּוּ. חִלּוּפֵיהֶן מִנָּיִן. תַּלְמוּד לוֹמַר וְדָל לֹא תֶהְדַּר בְּרִיבוֹ. אַבָּא חָנָן אוֹמֵר מִשּׁוּם רַבִּי אֱלִיעֶזֶר, בְּלֶקֶט שִׁכְחָה וּפֵאָה הַכָּתוּב מְדַבֵּר.

{pפסוק ד-הp}  כִּי תִפְגַּע, יָכוֹל אֲפִלּוּ פְּגִיעָה מַמָּשׁ, תַּלְמוּד לוֹמַר כִּי תִרְאֶה. יָכוֹל אֲפִלּוּ מֵרָחוֹק, תַּלְמוּד לוֹמַר כִּי תִפְגַע. הָא כֵּיצָד, רְאִיָּה שֶׁיֵּשׁ בָּהּ פְּגִיעָה. וְשִׁעֲרוּ חֲכָמִים אֶחָד מִשִּׁבְעָה וּמֶחֱצָה בְּמִיל, זֶהוּ רִיס, וּמְדַדֶּה עִמּוֹ עַד פַּרְסָה וְנוֹטֵל שָׂכָר.

נִמְצֵינוּ לְמֵדִין שֶׁהוּא עוֹבֵר עַל מִצְוַת עֲשֵׂה וְעַל מִצְוַת לֹא תַעֲשֶׂה. שׁוֹר אֹיִבְךָ, רַבִּי יֹאשִׁיָּה אוֹמֵר, אֹיִבְךָ, זֶה כּוּתִי. וְכֵן מָצִינוּ שֶׁהַכּוּתִים (קוֹרְאִים) [קְרוּיִים] לְיִשְׂרָאֵל אוֹיבִים בְּכָל מָקוֹם שֶׁנֶּאֱמַר (דברים כא, י) "כִּי תֵצֵא לַמִּלְחָמָה עַל אֹיְבֶיךָ", (שם כג, י) "כִּי תֵצֵא מַחֲנֶה עַל אֹיְבֶיךָ". רַבֵּי אֱלִיעֶזֶר אוֹמֵר, בְּגֵר שֶׁחָזַר לְסוּרוֹ הַכָּתוּב מְדַבֵּר. רַבִּי יִצְחָק אוֹמֵר, בְּיִשְׂרָאֵל מוּמָר הַכָּתוּב מְדַבֵּר. רַבִּי נָתָן אוֹמֵר, בְּיִשְׂרָאֵל עַצְמוֹ, וּמַה תַּלְמוּד לוֹמַר אֹיִבְךָ, אֶלָּא שֶׁאִם הִכָּה אֶת בְּנוֹ אוֹ שֶׁעָשָׂה עִמּוֹ מְרִיבָה וְנִמְצָא אוֹיְבוֹ לְפִי שָׁעָה.

שׁוֹר אֹיִבְךָ אוֹ חֲמֹרוֹ, לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ. תֹּעֶה, אֵין תּוֹעֶה בְּכָל מָקוֹם אֶלָּא חוּץ לַתְּחוּם, וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, שֶׁנֶּאֱמַר  "וַיִּמְצָאֵהוּ אִישׁ וְהִנֵּה תֹעֶה בַּשָּׂדֶה". (תְּשִׁיבֵם) [תְּשִׁיבֶנּוּ] לוֹ, לָמָּה נֶאֱמַר, לְפִי שֶׁהוּא אוֹמֵר (דברים כב, ב) "וְאִם לֹא קָרוֹב אָחִיךָ אֵלֶיךָ", אֵין לִי אֶלָּא בִּזְמַן שֶׁהוּא קָרוֹב וְרָחוֹק, אִם אֵינוֹ מַכִּירוֹ, מִנָּיִן, תַּלְמוּד לוֹמַר (שם) "וְלֹא יְדַעְתּוֹ". (שם) "וַאֲסַפְתּוֹ", מְצִיאָה שֶׁדַּרְכּוֹ לְהֵאָסֵף, לְהוֹצִיא אֶת הַשְּׁבוּרָה.  "וְהָיָה עִמְּךָ", בִּרְשׁוּתְךָ. (שם) "עַד דְּרֹשׁ אָחִיךָ אֹתוֹ", עַד שֶׁתִּדְרֹשׁ אָחִיךָ. דָּבָר אַחֵר, אַתָּה צָרִיךְ לִבְדֹּק אָחִיךָ אִם רַמַּאי הוּא וְכוּ'.  "וַהֲשֵׁבֹתוֹ לוֹ", מְצִיאָה שֶׁהִיא עוֹשָׂה וְאוֹכֶלֶת, וְלֹא מְצִיאָה שֶׁיֵּשׁ עִמָּהּ הֶפְסֵד.

כִּי תִרְאֶה, שׁוֹמֵעַ אֲנִי אֲפִלּוּ רָחוֹק, תַּלְמוּד לוֹמַר כִּי תִפְגַּע וְגוֹ'. רֹבֵץ, וְלֹא רַבְצָן. תַּחַת מַשָּׂאוֹ, וְלֹא שֶׁהָיָה מַשָּׂאוֹ בְּצִדּוֹ. וְחָדַלְתָּ מֵעֲזֹב לוֹ, פְּעָמִים שֶׁאַתָּה חָדֵל פְּעָמִים שֶׁאַתָּה עוֹזֵב, חֲמוֹר שֶׁל יִשְׂרָאֵל וּמַשְּׂאוֹי שֶׁל כּוּתִי, עָזֹב תַּעֲזֹב, חֲמוֹר שֶׁל כּוּתִי וּמַשּׂאוֹי שֶׁל יִשְׂרָאֵל, וְחָדַלְתָּ, הָיָה בֵּין הַקְּבָרוֹת, לֹא יִטָּמֵא לוֹ, אָמַר לוֹ אָבִיו יִטָּמֵא, יָכוֹל יִטָּמֵא מִפְּנֵי שֶׁמִּצְוַת עֲשֵׂה קוֹדֶמֶת לְמִצְוַת לֹא תַעֲשֶׂה, לְכָךְ נֶאֱמַר וְחָדַלְתָּ מֵעֲזֹב לוֹ, פְּעָמִים שֶׁאַתָּה חָדֵל פְּעָמִים שֶׁאִי אַתָּה חָדֵל, אָמַר לוֹ אָבִיו, אַל תִּפְרֹק עִמּוֹ, אַל תִּטְעֹן עִמּוֹ, אַל תַּחֲזִיר לוֹ אֲבֵדָתוֹ, הֲרֵי זֶה לֹא יִשְׁמַע, מִפְּנֵי שֶׁהוּא וְאָבִיו חַיָּבִין בַּמִּצְווֹת.

עָזֹב תַּעֲזֹב עִמּוֹ, לָמָּה נֶאֱמַר, לְפִי שֶׁהוּא אוֹמֵר "הָקֵם תָּקִים עִמּוֹ", אֵין לִי אֶלָּא טְעִינָה, פְּרִיקָה מִנָּיִן, תַּלְמוּד לוֹמַר עָזֹב תַּעֲזֹב עִמּוֹ. רַבִּי יֹאשִׁיָּה אוֹמֵר, אֶחָד זֶה וְאֶחָד זֶה, בִּפְרִיקָה הַכָּתוּב מְדַבֵּר. אֵין לִי אֶלָּא פְּרִיקָה, טְעִינָה מִנָּיִן, וְדִין הוּא, וּמַה פְּרִיקָה שֶׁהוּא יָכוֹל לִפְרֹק בִּפְנֵי עַצְמוֹ, הֲרֵי אַתָּה מֻזְהָר עָלֶיהָ, טְעִינָה שֶׁאֵינוֹ יָכוֹל לִטְעֹן בִּפְנֵי עַצְמוֹ אֵינוֹ דִין שֶׁתְּהֵא מֻזְהָר עָלֶיהָ, לְכָךְ דִּבֵּר הַכָּתוּב בַּקַּל לִלְמֹד מִמֶּנּוּ אֶת הֶחָמוּר. רַבִּי יְהוּדָה בֶּן בְּתֵירָה אוֹמֵר, עָזֹב תַּעֲזֹב עִמּוֹ, זוֹ פְּרִיקָה. "הָקֵם תָּקִים עִמּוֹ", זוֹ טְעִינָה. מִכָּאן הָיָה רַבִּי שִׁמְעוֹן בֶּן יוֹחַאי אוֹמֵר, כְּשֵׁם שֶׁהַפְּרִיקָה מִן הַתּוֹרָה, כָּךְ טְעִינָה מִן הַתּוֹרָה. עָזֹב תַּעֲזֹב עִמּוֹ, לָמָּה נֶאֱמַר, לְפִי שֶׁהוּא אוֹמֵר "הָקֵם תָּקִים עִמּוֹ", אֵין לִי אֶלָּא טְעִינָה וּפְרִיקָה, בְּהֵמָה עַצְמָהּ מִנָּיִן, תַּלְמוּד לוֹמַר "הָקֵם תָּקִים עִמּוֹ".

"הָקֵם תָּקִים עִמּוֹ", בִּזְמַן שֶׁאַתָּה שָׁוֶה לוֹ. הָלַךְ וְיָשַׁב לוֹ, וְאָמַר לוֹ, הוֹאִיל וְעָלֶיךָ מִצְוָה, אִם רָצִיתָ לִפְרֹק פְּרֹק, פָּטוּר, שֶׁנֶּאֱמַר עִמּוֹ. אִם הָיָה זָקֵן אוֹ חוֹלֶה, חַיָּב. רַבִּי יוֹסֵי הַגְּלִילִי אוֹמֵר, אִם הָיָה עָלָיו יָתֵר עַל מַשָּׂאוֹ, אֵין זָקוּק לוֹ, שֶׁנֶּאֱמַר וְחָדַלְתָּ. בֶּהֱמַת יִשְׂרָאֵל וּמַשּׂאוֹי כּוּתִי, עָזֹב. וְהָא מָנִי, רַבִּי יוֹסֵי הַגְּלִילִי, דַּאֲמַר צַעַר בַּעֲלֵי חַיִּים לַאו דְּאוֹרַיְיתָא. וְאַף אִם תִּמְצֵי לוֹמַר צַעַר בַּעַלֵי חַיִּים דְּאוֹרַיְיתָא, אֲפִלּוּ הָכִי לָכֹף אֶת יִצְרוֹ עָדִיף. (עַיֵּן בַּגְּמָרָא בְּעִנְיַן אוֹהֵב וְשׂוֹנֵא).

{pפסוק וp}  לֹא תַטֶּה מִשְׁפַּט אֶבְיֹנְךָ בְּרִיבוֹ, לָמָּה נֶאֱמַר, לְפִי שֶׁהוּא אוֹמֵר וְדָל לֹא תֶהְדַּר בְּרִיבוֹ, אֵין לִי אֶלָּא דָּל, עָנִי תָּאֵב, מִנָּיִן, תַּלְמוּד לוֹמַר לֹא תַטֶּה מִשְׁפַּט אֶבְיֹנְךָ בְּרִיבוֹ. אַבָּא חָנָן אוֹמֵר מִשּׁוּם רַבִּי אֱלִיעֶזֶר, בְּלֶקֶט שִׁכְחָה וּפֵאָה הַכָּתוּב מְדַבֵּר. רָשָׁע וְכָשֵׁר עוֹמְדִין לְפָנֶיךָ בַּדִּין, שֶׁלֹּא תֹּאמַר הוֹאִיל וְרָשָׁע הוּא הֲרֵי אֲנִי מַטֶּה עָלָיו אֶת הַדִּין, לְכָךְ נֶאֱמַר לֹא תַטֶּה וְגוֹ', אֶבְיוֹן הוּא בְּמִצְוֹת.

אָמַר רַבִּי אַבָּהוּ, עֲשָׂרָה דְבָרִים יֵשׁ בֵּין דִּינֵי מָמוֹנוֹת לְדִינֵי נְפָשׁוֹת, וְכֻלָּן אֵין נוֹהֲגִין בְּשׁוֹר הַנִּסְקָל, חוּץ מֵעֶשְׂרִים וּשְׁלֹשָׁה דַּאֲמַר קְרָא לֹא תַטֶּה מִשְׁפַּט אֶבְיֹנְךָ בְּרִיבוֹ אֲבָל אַתָּה מַטֶּה מִשְׁפַּט שׁוֹר הַנִּסְקָל. וְחִלּוּפֵיהּ בְּמֵסִית, דְּרַחֲמָנָא אֲמַר (דברים יג, ט) "וְלֹא תַחְמֹל וְלֹא תְכַסֶּה עָלָיו".

{pפסוק זp}  מִדְּבַר שֶׁקֶר תִּרְחָק, תָּנוּ רַבָּנָן, מִנַּיִן לַדַּיָּן שֶׁלֹּא יַעֲשֶׂה סָנֵיגֵרוֹן לִדְבָרָיו, תַּלְמוּד לוֹמַר מִדְּבַר שֶׁקֶר תִּרְחָק. מִנַּיִן לַדַּיָּן שֶׁלֹּא יוֹשִׁיב תַּלְמִיד בּוּר לְפָנָיו, תַּלְמוּד לוֹמַר מִדְּבַר שֶׁקֶר תִּרְחָק. מִנַּיִן לַדַּיָּן, שֶׁיּוֹדֵעַ בַּחֲבֵרוֹ שֶׁהוּא גַּזְלָן, שֶׁלֹּא יִצְטָרֵף עִמּוֹ, תַּלְמוּד לוֹמַר מִדְּבַר שֶׁקֶר תִּרְחָק. מִנַּיִן לַדַּיָּן שֶׁיּוֹדֵעַ בַּדִּין שֶׁהוּא מְרֻמֶּה, שֶׁלֹּא יֹאמַר, הוֹאִיל וְעֵדִים מְעִידִים לְפָנָיו, אֶחְתְּכֶנּוּ וִיהֵא קוֹלָר תָּלוּי בְּצַוַּאר הָעֵדִים, תַּלְמוּד לוֹמַר מִדְּבַר שֶׁקֶר תִּרְחָק.

מִנַּיִן לַתַּלְמִיד שֶׁיּוֹשֵׁב לִפְנֵי רַבּוֹ, וְרוֹאֶה זְכוּת לֶעָנִי וְחוֹבָה לֶעָשִׁיר, שֶׁלֹּא יִשְׁתֹּק, תַּלְמוּד לוֹמַר מִדְּבַר שֶׁקֶר תִּרְחָק. מִנַּיִן לַתַּלְמִיד שֶׁרוֹאֶה אֶת רַבּוֹ שֶׁטּוֹעֶה בַּדִּין, שֶׁלֹּא יֹאמַר אַמְתִּין לוֹ עַד שֶׁיִּגְמְרֶנּוּ וְאֶסְתְּרֶנּוּ וְאֶבְנֶנּוּ מִשֶּׁלִּי כְּדֵי שֶׁיִּקָּרֵא הַדִּין עַל שְׁמִי, תַּלְמוּד לוֹמַר מִדְּבַר שֶׁקֶר תִּרְחָק.

מִנַּיִן לַתַּלְמִיד שֶׁאָמַר לוֹ רַבּוֹ, יוֹדֵעַ אַתָּה שֶׁאִם נוֹתְנִין לִי מֵאָה מָנֶה אֵינִי מְבַדֶּה, מָנֶה לִי אֵצֶל פְּלוֹנִי וְאֵין לִי עָלָיו אֶלָּא עֵד אֶחָד, מִנַּיִן שֶׁלֹּא יִצְטָרֵף עִמּוֹ, תַּלְמוּד לוֹמַר מִדְּבַר שֶׁקֶר תִּרְחָק. הָא מִדְּבַר שֶׁקֶר נָפְקָא, הָא וַדַּאי שְׁקוּרֵי מְשַׁקֵּר, וְרַחֲמָנָא אֲמַר  "לֹא תַעֲנֶה בְרֵעֲךָ עֵד שָׁקֶר", אֶלָּא כְּגוֹן דַאֲמַר לֵיהּ, וַדַּאי חָד סַהֲדָא אִית לִי, תָּא אַתְּ וְקוּם הָתָם וְלָא תֵימָא וְלֹא מִידִי, דְּהָא לָא מַפְקָת מִפֻּמָּךְ שִׁקְרָא, אֲפִלּוּ הָכִי אָסוּר, מִשּׁוּם שֶׁנֶּאֱמַר מִדְּבַר שֶׁקֶר תִּרְחָק. מִנַּיִן לַנּוֹשֶׁה בַּחֲבֵרוֹ מָנֶה, שֶׁלֹּא יֹאמַר אֶטְעֲנֶנּוּ בְּמָאתַיִם, כְּדֵי שֶׁיּוֹדֶה לִי מָנֶה, וְיִתְחַיֵּב לִי שְׁבוּעָה, וַאֲגַלְגֵּל עָלָיו שְׁבוּעָה מִמָּקוֹם אַחֵר, תַּלְמוּד לוֹמַר מִדְּבַר שֶׁקֶר תִּרְחָק. מִנַּיִן לַנּוֹשֶׁה בַּחֲבֵרוֹ מָנֶה וּטְעָנוֹ מָאתַיִם, שֶׁלֹּא יֹאמַר אֶכְפְּרֶנּוּ בְּבֵית דִּין, וְאוֹדֶה לוֹ חוּץ לְבֵית דִּין, כְּדֵי שֶׁלֹּא אֶתְחַיֵּב לוֹ שְׁבוּעָה וִיְגַלְגֵּל עָלַי שְׁבוּעָה מִמָּקוֹם אַחֵר, תַּלְמוּד לוֹמַר מִדְּבַר שֶׁקֶר תִּרְחָק. מִנַּיִן לִשְׁלֹשָׁה שֶׁנּוֹשִׁין מָנֶה בְּאֶחָד, שֶׁלֹּא יְהֵא אֶחָד בַּעַל דִּין וּשְׁנַיִם עֵדִים כְּדֵי שֶׁיּוֹצִיאוּ מָנֶה וְיַחֲלֹקוּ, תַּלְמוּד לוֹמַר מִדְּבַר שֶׁקֶר תִּרְחָק. מִנַּיִן לַדַּיָּן שֶׁלֹּא יִשְׁמַע בַּעַל דִּין קֹדֶם שֶׁיָּבוֹא בַּעַל דִּין חֲבֵרוֹ, תַּלְמוּד לוֹמַר מִדְּבַר שֶׁקֶר תִּרְחָק. מִנַּיִן לִשְׁנַיִם שֶׁבָּאוּ לְדִין, אֶחָד לָבוּשׁ סְמַרְטוּט וְאֶחָד לָבוּשׁ אִיצְטָלִית בַּת מֵאָה מָנֶה, שֶׁאוֹמֵר לוֹ לְבֹשׁ כְּמוֹתוֹ אוֹ הַלְבִּישֵׁהוּ כְּמוֹתְךָ, תַּלְמוּד לוֹמַר מִדְּבַר שֶׁקֶר תִּרְחָק. כִּי הֲווּ אָתוּ לְקַמֵּיהּ דְּרַבָּה בַּר בַּר חַנָּה, אֲמַר לְהוּ, שְׁלוֹפוּ פֻּזְמָקַיְיכוֹן וְחוּתוּ לְדִינָא. מִנַּיִן לְבַעַל דִּין שֶׁלֹּא יַטְעִים דְּבָרָיו לַדַּיָּן קֹדֶם שֶׁיָּבוֹא בַּעַל דִּין חֲבֵרוֹ, תַּלְמוּד לוֹמַר מִדְּבַר שֶׁקֶר תִּרְחָק. רַב כַּהֲנָא אֲמַר, (לעיל פסוק א) מִ"לֹּא תִשָּׂא", לֹא תַשִּׂיא.

מִדְּבַר שֶׁקֶר תִּרְחָק הֲרֵי זוֹ אַזְהָרָה לִמְדַבֵּר לָשׁוֹן הָרָע. דָּבָר אַחֵר, הֲרֵי זוֹ אַזְהָרָה לַדַּיָּן שֶׁלֹּא יוֹשִׁיב אֶצְלוֹ דַּיָּן בּוּר. דָּבָר אַחֵר, שֶׁלֹּא יַעֲמִיד אֶצְלוֹ סָנֵיגֵרוֹן, שֶׁנֶּאֱמַר (לעיל כב, ח) "עַד הָאֱלֹהִים יָבֹא". רַבִּי נָתָן אוֹמֵר, מִדְּבַר שֶׁקֶר תִּרְחָק, הֲרֵי זֶה אַזְהָרָה לִפְרֹשׁ מִן הָאֶפִּיקוֹרְסוּת. וְכֵן הוּא אוֹמֵר (קהלת ז, כו) "וּמוֹצֵא אֲנִי מַר מִמָּוֶת" וְגוֹ'. וְאוֹמֵר  "וְהַמֶּלֶךְ יִשְׂמַח בֵּאלֹהִים" וְגוֹ'.

וְנָקִי וְצַדִּיק אַל תַּהֲרֹג, תָּנוּ רַבָּנָן. מִנַּיִן לַיּוֹצֵא מִבֵּית דִּין חַיָּב, וְאָמַר אֶחָד יֵשׁ לִי לְלַמֵּד עָלָיו זְכוּת, מִנַּיִן שֶׁמַּחֲזִירִין אוֹתוֹ. תַּלְמוּד לוֹמַר וְנָקִי אַל תַּהֲרֹג. וּמִנַּיִן לַיּוֹצֵא מִבֵּית דִּין זַכַּאי, וְאָמַר אֶחָד יֵשׁ לִי לְלַמֵּד עָלָיו חוֹבָה, שֶׁאֵין מַחֲזִירִין אוֹתוֹ. תַּלְמוּד לוֹמַר וְצַדִּיק אַל תַּהֲרֹג. אֲמַר רַב שִׁימִי בַּר אַשִּׁי. וְחִלּוּפָא בְּמֵסִית, דִּכְתִיב (דברים יג, ט) "לֹא תַחְמֹל וְלֹא תְכַסֶּה עָלָיו". רַב כַּהֲנָא אֲמַר.  מִ"כִּי הֲרֹג תַּהַרְגֶנּוּ". בָּעֵי מִנֵּיהּ רַבִּי זֵירָא מֵרַב שֵׁשֶׁת. חַיָּבֵי גָּלֻיּוֹת, מִנָּיִן. חַיָּבֵי (גָּלֻיּוֹת) [מַלְקוּת], מִנָּיִן וְכוּ'. אָתְיָא רָשָׁע רָשָׁע [וְרוֹצֵחַ] רוֹצֵחַ.

הָיָה אֶחָד מְעִידוֹ שֶׁהוּא עוֹבֵד לַחַמָּה, וְאֶחָד מְעִידוֹ שֶׁהוּא עוֹבֵד לַלְּבָנָה, שׁוֹמֵעַ אֲנִי שֶׁיִּצְטָרְפוּ זֶה עִם זֶה וְיִהְיֶה חַיָּב, תַּלְמוּד לוֹמַר וְנָקִי וְצַדִּיק אַל תַּהֲרֹג, רָאוּהוּ רוֹדֵף אַחַר חֲבֵרוֹ לְהָרְגוֹ, וְהַסַּיִף בְּיָדוֹ. אָמְרוּ לוֹ, בֶּן בְּרִית הוּא, וְהַתּוֹרָה אָמְרָה (בראשית ט, ו) "שֹׁפֵךְ דַּם הָאָדָם" וְגוֹ', אָמַר לָהֶם, יוֹדֵעַ אֲנִי וְעַל מְנַת כֵּן הוּא עוֹשֶׂה, וְהֶעֱלִימוּ עֵדִים אֶת עֵינֵיהֶם, וּלְאַחַר זְמַן מְצָאוּהוּ הָרוּג מְפַרְפֵּר, וְהַסַּיִף מְזַלֵּף דָּם מִיַּד הַהוֹרֵג, שׁוֹמֵעַ אֲנִי יְהֵא חַיָּב, תַּלְמוּד לוֹמַר וְנָקִי וְצַדִּיק אַל תַּהֲרֹג. וּכְבָר הָרַג יְהוּדָה בֶּן טַבַּאי עֵד זוֹמֵם. אָמַר לוֹ שִׁמְעוֹן בֶּן שֶׁטַח, אֶרְאֶה בְּנֶחָמָה אִם לֹא שָׁפַכְתָּ דָּם נָקִי, וְאָמְרָה תּוֹרָה הֲרוֹג עַל פִּי עֵדִים, הֲרוֹג עַל פִּי זוֹמְמִין, מָה עֵדִים בִּשְׁנַיִם אַף זוֹמְמִין בִּשְׁנָיִם. וּכְבָר נִכְנַס יְהוּדָה בֶּן טַבַּאי לְחֻרְבָה, וּמָצָא שָׁם הָרוּג מְפַרְפֵּר, וְהַסַּיִף מְזַלֵּף דָּם מִיַּד הַהוֹרֵג. אָמַר לוֹ יְהוּדָה בֶּן טַבַּאי, תָּבוֹא עָלַי אִם לֹא אֲנִי אוֹמֵר שֶׁאַתָּה הֲרַגְתּוֹ, אֲבָל מָה אֶעֱשֶׂה שֶׁאָמְרָה תּוֹרָה (דברים יט, טו) "עַל פִּי שְׁנֵי עֵדִים יָקוּם דָּבָר", אֲבָל הַיּוֹדֵעַ וּבַעַל מַחֲשָׁבוֹת הוּא יִפָּרַע מֵאוֹתוֹ הָאִישׁ, וְלֹא הִסְפִּיק לָצֵאת מִשָּׁם עַד שֶׁהִכִּישׁוֹ נָחָשׁ וּמֵת.

וְנָקִי וְצַדִּיק אַל תַּהֲרֹג, הֲרֵי שֶׁיָּצָא מִבֵּית דִּין חַיָּב וְאַחַר כָּךְ מָצְאוּ לוֹ זְכוּת, שׁוֹמֵעַ אֲנִי יְהֵא חַיָּב, תַּלְמוּד לוֹמַר וְנָקִי אַל תַּהֲרֹג. יָכוֹל כְּשֵׁם שֶׁיָּצָא מִבֵּית דִּינְךָ זַכַּאי כָּךְ יָצָא מִבֵּית דִּינוֹ שֶׁל מַעְלָה, לְכָךְ נֶאֱמַר כִּי לֹא אַצְדִּיק רָשָׁע. וְצַדִּיק אַל תַּהֲרֹג. הֲרֵי שֶׁיָּצָא מִבֵּית דִּין זַכַּאי וְאַחַר כָּךְ מָצְאוּ לוֹ חוֹבָה, שׁוֹמֵעַ אֲנִי יַחֲזִירוּהוּ, תַּלְמוּד לוֹמַר וְצַדִּיק אַל תַּהֲרֹג. יָכוֹל כְּשֵׁם שֶׁיָּצָא מִבֵּית דִּינְךָ זַכַּאי, כָּךְ יָצָא מִבֵּית דִּין שֶׁל מַעְלָה, תַּלְמוּד לוֹמַר כִּי לֹא אַצְדִּיק רָשָׁע. וַהֲרֵי דְּבָרִים קַל וָחֹמֶר, וּמָה אִם מִדַּת פֻּרְעָנוּת מְעוּטָה, אָמְרָה תּוֹרָה כִּי לֹא אַצְדִּיק רָשָׁע, קַל וָחֹמֶר לְמִדָּה טוֹבָה הַמְּרֻבָּה.

{pפסוק חp} {rרמז שנגr}  וְשֹׁחַד לֹא תִקָּח, שֶׁלֹּא תֹּאמַר הֲרֵינִי נוֹטֵל מָמוֹן, וְאֵינִי מַטֶּה אֶת הַדִּין. תַּלְמוּד לוֹמַר  "כִּי הַשֹּׁחַד יְעַוֵּר עֵינֵי חֲכָמִים". וַהֲלֹא דְּבָרִים קַל וָחֹמֶר, וּמָה אִם הַנּוֹטֵל שֶׁלֹּא לְהַטּוֹת, אָמְרָה תּוֹרָה כִּי הַשֹּׁחַד יְעַוֵּר, קַל וָחֹמֶר הַנּוֹטֵל עַל מְנַת לְהַטּוֹת. "כִּי הַשֹּׁחַד יְעַוֵּר עֵינֵי חֲכָמִים". בַּתּוֹרָה. אוֹ עֵינֵי חֲכָמִים, כְּמַשְׁמָעוֹ, תַּלְמוּד לוֹמַר כִּי הַשֹּׁחַד וְגוֹ'. (עֵינֵי) פִּקְחִים אֵלּוּ פִּקְּחֵי הַדַּעַת, שֶׁהֵן מְטַהֲרִין וּמְטַמְּאִין מִדַּעַת עַצְמָן. מִכָּאן אָמְרוּ, כָּל הַנּוֹטֵל מָמוֹן וּמַטֶּה אֶת הַדִּין אֵינוֹ נִפְטָר מִן הָעוֹלָם, עַד שֶׁיֶּחֱסַר מְאוֹר עֵינָיו. רַבִּי נָתָן אוֹמֵר, עַד שֶׁיִּהְיֶה אֶחָד מִשְׁלֹשָׁה דְּבָרִים. XאY אוֹ דַּעְתּוֹ מְטֹרֶפֶת בַּתּוֹרָה, וּמְטַמֵּא אֶת הַטָּהוֹר וּמְטַהֵר אֶת הַטָּמֵא. XבY אוֹ שֶׁיִּצְטָרֵךְ לַבְּרִיּוֹת. XגY אוֹ שֶׁיֶּחֱסַר מְאוֹר עֵינָיו. וִיסַלֵּף דִּבְרֵי צַּדִּיקִים, שׂוֹנֵא דְּבָרִים הַמְּצֻדָּקִים שֶׁנֶּאֶמְרוּ בְּסִינָי.

קַרְנָא הֲוָה שָׁקִיל אִיסְתִּירָא מִזַּכַּאי וְאִיסְתִּירָא מֵחַיָּב. וְדָאִין לְהוֹן דִּינָא. וְהֵיכֵי עָבִיד הָכִי, וְהָכְתִיב וְשֹׁחַד לֹא תִקָּח. הָנֵי מִלֵּי הֵיכָא דְשָׁקִיל מֵחָד וְלָא שָׁקִיל מֵחַבְרֵיהּ, דִּילְמָא אָתִי לְאַצְלוּיֵי דִינָא, וְקַרְנָא מִתַּרְוַיְיהוּ הֲוָה שָׁקִיל. וּמִי שָׁרֵי, וְהָתַנְיָא וְשֹׁחַד לֹא תִקָּח, מַה תַּלְמוּד לוֹמַר, אִם לְלַמֵּד שֶׁלֹּא לְזַכּוֹת אֶת הַחַיָּב וְלֹא לְחַיֵּב אֶת הַזַּכַּאי, הֲרֵי כְּבָר נֶאֱמַר (דברים טז, יט) "לֹא תַטֶּה מִשְׁפָּט", אֶלָּא אַף עַל פִּי שֶׁזִּכָּה אֶת הַזַּכַּאי וְחִיֵּב אֶת הַחַיָּב אָמְרָה תּוֹרָה וְשֹׁחַד לֹא תִקָּח. הָנֵי מִלֵּי הֵיכָא דְשָׁקִיל בְּתוֹרַת שׁוֹחֲדָא, קַרְנָא בְּתוֹרַת אַגְרָא הֲוָה שָׁקִיל. וּמִי שָׁרֵי, וְהָתְנַן, וְנוֹטֵל שְׂכָרוֹ לָדוּן, דִּינָיו בְּטֵלִין. וְכִי תֵימָא, קַרְנָא בְּתוֹרַת בַּטְלָנָא שָׁקִיל, וְהָתְנַן, מְכֹעָר הַדַּיָּן שֶׁנּוֹטֵל שְׂכָרוֹ לָדוּן, אֶלָּא שֶׁדִּינוֹ דִין, הֵיכֵי דָמִי, אִילֵימָא דְּקָא שָׁקִיל אֲגַר דִּינָא, וְהָתְנַן, הַנּוֹטֵל שְׂכָרוֹ לָדוּן דִּינָיו בְּטֵלִין אֶלָּא לָאו דְּקָא שָׁקִיל בְּתוֹרַת בַּטְלָנָא וְקָא תָנִי מְכֹעָר הַדַּיָּן. הָנֵי מִלֵּי בַּטְלָנָא דְּלָא מוּכָח, קַרְנָא בַּטְלָנָא דְּמוּכָח הֲוָה, דְּקַרְנָא הֲוָה תָּהִי בְּמַבְרָא חַמְרָא וַהֲווּ יְהָבוּ לֵיהּ זוּזָא (כָּל יוֹמָא), וְכִי אֲתוּ בֵּי תְרֵי לְקַמֵּיהּ אֲמַר לְהוּ הָבוּ לִי זוּזֵי וְאֵידוּן לְכוּ.

אֲמַר רַבִּי אַבָּהוּ, בּוֹא וּרְאֵה כַּמָּה סְמוּיוֹת עֵינֵיהֶן שֶׁל מְקַבְּלֵי שֹׁחַד. אָדָם חָשׁ בְּעֵינָיו, הַרְבֵּה מָמוֹן נוֹתֵן לָרוֹפֵא, סָפֵק מִתְרַפֵּא סָפֵק אֵין מִתְרַפֵּא. הֵם בִּשְׁוֵה פְּרוּטָה מְסַמִּין אֶת עֵינֵיהֶן, שֶׁנֶּאֱמַר כִּי הַשֹּׁחַד יְעַוֵּר פִּקְחִים. תָּנוּ רַבָּנָן, כִּי הַשֹּׁחַד יְעַוֵּר פִּקְחִים, קַל וָחֹמֶר לְטִפְּשִׁים. וִיסַלֵּף דִּבְרֵי צַּדִּיקִים, קַל וָחֹמֶר לִרְשָׁעִים. מִידִי טִפְּשִׁים וּרְשָׁעִים בְּנֵי מֶעְבַּד דִּינָא אִנּוּן, אֶלָּא הָכִי קָאֲמַר כִּי הַשֹּׁחַד יְעַוֵּר, אֲפִלּוּ חָכָם גָּדוֹל וְקִבֵּל שֹׁחַד, לֹא נִפְטָר מִן הָעוֹלָם בְּלֹא סְמִיּוּת הַלֵּב. וִיסַלֵּף דִּבְרֵי צַּדִּיקִים, אֲפִלּוּ אִם צַדִּיק גָּמוּר הוּא וְקִבֵּל שֹׁחַד, לֹא נִפְטָר מִן הָעוֹלָם בְּלֹא טֵרוּף דַּעַת. אֲמַר רָבָא, מַאי טַעְמָא דְּשוֹחֲדָא, כֵּיוָן דְּשָׁקִיל לֵיהּ שׁוֹחֲדָא הָוֵה לֵיהּ כְּגוּפֵיהּ, וְאֵין אָדָם רוֹאֶה חוֹבָה לְעַצְמוֹ. מַאי שֹׁחַד, שֶׁהוּא חָד, אֲמַר רַב פַּפָּא, לֹא לֵידוּן אִינִשׁ דִּינָא לָא לְמָאן דְסָנֵי לֵיהּ וְלָא לְמָאן דְּרָחִים לֵיהּ. לְמָאן דְּרָחִים לֵיהּ, לָא חָזֵי לֵיה חוֹבָתָא, לְמָאן דְסָנֵי לֵיהּ, לָא חָזֵי לֵיהּ זְכוּת .

תָּנוּ רַבָּנָן, וְשֹׁחַד לֹא תִקָּח, אֵינוֹ צָרִיךְ לוֹמַר שֹׁחַד מָמוֹן, אֶלָּא אֲפִלּוּ שֹׁחַד דְּבָרִים נַמִּי אָסוּר, מִדְּלָא כְּתִיב בֶּצַע לֹא תִקָּח. הֵיכֵי דָמֵי שֹׁחַד דְּבָרִים. כִּי הָא דִּשְׁמוּאֵל הֲוָה קָא עָבַר בְּמַבְרָא, אֲתָא הַהוּא גַבְרָא יָהֵב לֵיהּ יָדָא, אֲמַר לֵיהּ, מַאי עָבִידְתָּךְ, אֲמַר לֵיהּ, דִּינָא אִית לִי. אֲמַר לֵיהּ, פְּסִילְנָא לָךְ לְדִינָא. אֲמֵימָר הֲוָה יָתִיב, וְקָא דָּאִין דִּינָא, פְּרַח גַּדְפָא, וַהֲוָה יָתִיב לֵיהּ בְּרֵישֵׁיהּ, אֲתָא הַהוּא גַּבְרָא, שָׁקְלָא מֵרֵישֵׁיהּ, אֲמַר לֵיהּ, מַאי עָבִידְתָּךְ, אֲמַר לֵיהּ דִּינָא אִית לִי, אֲמַר לֵיהּ, פְּסִילְנָא לָךְ לְדִינָא. מַר עוּקְבָא, הֲוָה שָׁדִי רוּקָא קַמֵּיהּ. אֲתָא הַהוּא גַבְרָא, כָּסְיֵהּ, אֲמַר לֵיהּ, מַאי עָבִידְתָּךְ, אֲמַר לֵיהּ, דִּינָא אִית לִי, אֲמַר לֵיהּ, פְּסִילְנָא לָךְ לְדִינָא.

רַבִּי יִשְׁמָעֵאל בְּרַבִּי יוֹסִי הֲוָה רָגִיל אֲרִיסֵיהּ דַּהֲוָה מַיְיתֵּי לֵיהּ כָּל מַעֲלֵי שַׁבְּתָא כַּנְתָא דְפֵירֵי. יוֹמָא חָד אַיְיתֵּי לֵיהּ בַּחֲמִשָּׁה בְּשַׁבַּתָּא. אֲמַר לֵיהּ, מַאי שְׁנָא הָאִידְנָא, אֲמַר לֵיהּ, דִּינָא אִית לִי, וַאֲמִינָא אַגַּב אוֹרְחִי אַיְיתֵי לֵיהּ לְמַר. לָא קַבִּיל מִנֵּיהּ, אֲמַר לֵיהּ, לָא מֵידָן (דיינא) [דָּאִינְנָא] לָךְ, וְלֹא מִשְׁקַל שָׁקִילְנָא. אוֹתִיב לֵיהּ זוּגָא דְּרַבָּנָן, וְקָא דָּיְינוּ לֵיהּ. בַּהֲדֵי דְּקָא אָזִ[י]ל וְאָתֵי, אֲמַר, אִי בָּעֵי טָעִין הָכֵי, וְאִי בָּעֵי טָעִין הָכֵי. אֲמַר רַבִּי יִשְׁמָעֵאל בְּרַבִּי יוֹסֵי, תִּפַּח נַפְשָׁן שֶׁל מְקַבְּלֵי שֹׁחַד, וּמָה אֲנִי, שֶׁלֹּא נָטַלְתִּי וְאִם נָטַלְתִּי שֶׁלִּי נָטַלְתִּי, כָּךְ, מְקַבְּלֵי שֹׁחַד עַל אַחַת כַּמָּה וְכַמָּה.

רַבִּי יִשְׁמָעֵאל בֶּן אֱלִישָׁע אַיְיתֵּי לֵיהּ הַהוּא גַבְרָא רֵאשִׁית הַגֵּז. אֲמַר לֵיהּ, מֵהֵיכָא קָא אָתִית, אֲמַר לֵיהּ, מִדּוּךְ פְּלוֹנִי. אֲמַר לֵיהּ, וּמֵהָתָם לְהָכָא לָא הֲוָה כֹּהֵן לְמֵיתְבָא לֵיהּ, אֲמַר לֵיהּ, דִּינָא אִית לִי, וַאֲמִינָא אַגַּב אוֹרְחִי אַיְיתִי לֵיהּ לְמָר. לָא קַבִּיל מִנֵּיהּ, אֲמַר לֵיהּ, פְּסִילְנָא לָךְ לְדִינָא. אוֹתִיב לֵיהּ זוּגָא דְרַבָּנָן, וְקָא דָּיְינוּ לֵיהּ. בַּהֲדֵי דְּקָא אָזִיל וְאָתֵי, אֲמַר, אִי בָּעֵי טָעִין הָכֵי, וְאִי בָּעֵי טָעִין הָכֵי. אֲמַר רַבִּי יִשְׁמָעֵאל בֶּן אֱלִישָׁע, תִּפַּח נַפְשָׁן שֶׁל מְקַבְּלֵי שֹׁחַד, וּמָה אֲנִי, שֶׁלֹּא נָטַלְתִּי וְאִם נָטַלְתִּי חֶלְקִי נָטַלְתִּי, כָּךְ, מְקַבְּלֵי שֹׁחַד עַל אַחַת כַּמָּה וְכַמָּה.

רַב עָנָן אַיְתִּי לֵיהּ הַהוּא גַּבְרָא כַּנְתָא דְגִילְדְּנָא, אֲמַר לֵיהּ, מַאי עָבִידְתָּךְ, אֲמַר לֵיהּ, דְּינָא אִית לִי, וַאֲמִינָא בַּהֲדֵי דְאָזִילְנָא אַיְיתֵי לֵיהּ לְמָר. לָא קַבִּיל מִנֵּיהּ, אֲמַר לֵיהּ, פְּסִילְנָא לָךְ לְדִינָא. אֲמַר לֵיהּ, דִּינָא דְּמַר לָא בָּעִינָא, קַבּוּלֵי לִיקַבֵּל מַר, דְּלָא לִמְנַעַן מַר מִלְּאַקְרוּבֵי בִּכּוּרִים, דְּתַנְיָא, "וְאִישׁ בָּא מִבַּעַל שָׁלִשָׁה וַיָּבֵא לְאִיש הָאֱלֹהִים לֶחֶם בִּכּוּרִים", וְכִי אֱלִישָׁע אוֹכֵל בִּכּוּרִים הֲוָה, אֶלָּא לוֹמַר לְךָ, כָּל הַמֵּבִיא דוֹרוֹן לְתַלְמִיד חָכָם כְּאִלּוּ מַקְרִיב בִּכּוּרִים, אֲמַר לֵיהּ, קַבּוּלֵי לֹא אִבַּעְיָא לִי דְּאִיקַבֵּל, הָשַׁתָּא הוֹאִיל וַאֲמַרְתְּ טַעְמָא מְקַבַּלְנָא. שָׁדְרֵיהּ לְקַמֵּיהּ דְּרַב נַחְמָן, שְׁלַח לֵיהּ, לִידָיְינֵיהּ מַר לְהַהוּא גַּבְרָא, דַּאֲנָא עָנָן פְּסִילְנָא לֵיהּ לְדִינָא. אֲמַר, מִדְשְׁלַח לִי מַר הָכֵי, שְׁמַע מִינָּהּ קְרִיבֵיהּ הוּא (כִּי אָתָא). הֲוָה קַמֵּיהּ דִּינָא דְיָתְמֵי. אֲמַר, הַאי עֲשֵׂה וְהַאי עֲשֵׂה, עֲשֵׂה דִּכְבוֹד תּוֹרָה עָדִיף. פְּסַק לְדִינָא דְיָתְמֵי, כֵּיוַן דַּחֲזָא בַּעַל דִּינֵיהּ יִקְרָא דְּקָא עָבִיד לֵיהּ, אִיסְתְּתִים טַעֲנָתֵיהּ, רַב עָנָן הֲוָה רָגִיל אֵלִיָּהוּ דְּאָתָא לְגַבֵּיהּ, דַּהֲוָה מַתְנֵי לֵיהּ סֵדֶר אֵלִיָּהוּ, כֵּיוָן דַּעֲבַד הָכֵי, אִסְתְּלֵק, יָתִיב בְּתַעֲנִיתָא וּבָעֵי רַחֲמֵי, וַאֲתָא. הֲוָה מַבְעִית לֵיהּ בִּעוּתֵי, עֲבַד תֵּיבוּתָא, הֲוָה יָתִיב בְּתֵיבוּתָא וּמַתְנֵי לֵיהּ סִדְרֵיהּ, עַד דְּאֲסִיק לֵיהּ לְכֻלָּא סִדְרֵיהּ, וְהַיְינוּ דַּאֲמַר, סֵדֶר אֵלִיָּהוּ רַבָּא וְסֵדֶר אֵלִיָּהוּ זוּטָא .

{pפסוק יp}  שֵׁשׁ שָׁנִים תִּזְרַע וְגוֹ', רַבִּי יִשְׁמָעֵאל אוֹמֵר, כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם, הֵן עוֹשִׂין שְׁמִיטָה אַחַת בְּשָׁבוּעַ אֶחָד, שֶׁנֶּאֱמַר שֵׁשׁ שָׁנִים תִּזְרַע וְגוֹ', וּכְשֶׁאֵין עוֹשִׂין רְצוֹנוֹ שֶׁל מָקוֹם, עוֹשִׂין אַרְבַּע שְׁמִיטוֹת בְּשָׁבוּעַ אֶחָד. כֵּיצַד, נָרָהּ שָׁנָה וְזוֹרְעָהּ שָׁנָה, נָרָהּ שָׁנָה וְזוֹרְעָהּ שָׁנָה, נִמְצְאוּ שֶׁהֵן עוֹשִׂין אַרְבַּע שְׁמִיטוֹת בְּשָׁבוּעַ אֶחָד.

וְאָסַפְתָּ אֶת תְּבוּאָתָהּ, לְרַבּוֹת פֵּרוֹת עֶרֶב שְׁבִיעִית שֶׁנִּכְנְסוּ לִשְׁבִיעִית, אֵין לִי אֶלָּא פֵּרוֹת עֶרֶב שְׁבִיעִית שֶׁנִּכְנְסוּ לִשְׁבִיעִית. מִנַּיִן לְפֵרוֹת שְׁבִיעִית שֶׁיָּצְאוּ לְמוֹצָאֵי שְׁבִיעִית, שֶׁיְּהוּ כְּפֵרוֹת שְׁבִיעִית. תַּלְמוּד לוֹמַר כֵּן תַּעֲשֶׂה לְכַרְמְךָ לְזֵיתֶךָ, הֲרֵי אַתָּה דָן בִּנְיַן אָב מִבֵּין שְׁנֵיהֶם, לֹא הֲרֵי זַיִת כַּהֲרֵי הַכֶּרֶם, וְלֹא הֲרֵי כֶּרֶם כַּהֲרֵי הַזַּיִת, מַה לְּהַצַּד הַשָּׁוֶה שֶׁבָּהֶן שֶׁגָּדֵל עַל מוֹצָאֵי שְׁבִיעִית הֲרֵי הֵן כְּפֵרוֹת שְׁבִיעִית וְכוּ', דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, אֵינוֹ צָרִיךְ, וַהֲלֹא כְּבַר נֶאֱמַר וְיִתְרָם תֹּאכַל חַיַּת הַשָּׂדֶה לְהָבִיא פֵּרוֹת שְׁבִיעִית שֶׁיָּצְאוּ לְמוֹצָאֵי שְׁבִיעִית שֶׁהֵן כְּפֵרוֹת שְׁבִיעִית, וּמַה תַּלְמוּד לוֹמַר וְכֵן תַּעֲשֶׂה לְכַרְמְךָ לְזֵיתֶךָ, בָּא לִתֵּן בִּעוּר לְזַיִת בִּפְנֵי עַצְמוֹ וּלְכֶרֶם בִּפְנֵי עַצְמוֹ.

{pפסוק יאp}  וְהַשְּׁבִיעִת תִּשְׁמְטֶנָהּ וּנְטַשְׁתָּהּ, תִּשְׁמְטֶנָּהּ, בַּעֲבֹדָתָהּ, וּנְטַשְׁתָּהּ, בַּאֲכִילָתָהּ, אֵין לִי אֶלָּא כְּרָמִים וְזֵיתִים, פֵּרוֹת וַעֲשָׂבִים, מִנָּיִן, תַּלְמוּד לוֹמַר, וּנְטַשְׁתָּהּ, מִכָּל מָקוֹם. דָּבָר אַחֵר, וְהַשְּׁבִיעִת תִּשְׁמְטֶנָּהּ, מַגִּיד שֶׁהוּא פּוֹרֵץ בָּהּ פְּרָצוֹת, אֶלָּא שֶׁגָּזְרוּ חֲכָמִים מִפְּנֵי תִּקּוּן הָעוֹלָם, [שֶׁלֹּא תֹאמַר] וְכִי מִפְּנֵי מָה אָמְרָה תּוֹרָה, לֹא שֶׁיֹּאכְלוּ אוֹתָהּ עֲנִיִּים, הֲרֵי אֲנִי מַכְנִיסָהּ וּמְחַלְּקָהּ לָעֲנִיִּים, תַּלְמוּד לוֹמַר וְהַשְּׁבִיעִת תִּשְׁמְטֶנָּהּ, מַגִּיד שֶׁהוּא פּוֹרֵץ פְּרָצוֹת אֶלָּא שֶׁגָּזְרוּ חֲכָמִים מִפְּנֵי תִּקּוּן הָעוֹלָם.

{rרמז שנדr}  וְאָכְלוּ אֶבְיֹנֵי עַמֶּךָ, כָּתוּב אֶחָד אוֹמֵר וְאָכְלוּ אֶבְיֹנֵי עַמֶּךָ, וְכָתוּב אֶחָד אוֹמֵר "לְךָ וּלְעַבְדְּךָ וְלַאֲמָתְךָ", כֵּיצַד יִתְקַיְּמוּ שְׁנֵי כְּתוּבִים הַלָּלוּ. כְּשֶׁהַפֵּירוֹת מְרֻבִּים הַכֹּל אוֹכְלִין, וְאָכְלוּ אֶבְיֹנֵי עַמֶּךָ. וּכְשֶׁהַפֵּרוֹת מֻעָטִים (ויקרא כה, ו) "לְךָ וּלְעַבְדְּךָ וְלַאֲמָתֶךָ", רַבִּי יְהוּדָה בֶּן בְּתֵירָא אוֹמֵר, כָּתוּב אֶחָד אוֹמֵר וְאָכְלוּ אֶבְיֹנֵי עַמֶּךָ, וּכָתוּב אֶחָד אוֹמֵר "לְךָ וּלְעַבְדְּךָ וְלַאֲמָתְךָ", עַד שֶׁלֹּא תַּגִּיעַ שְׁעַת הַבִּעוּר מְבַעֲרִין אוֹתָהּ עֲנִיִּים וַעֲשִׁירִים, מִשֶּׁיַּגִּיעַ שְׁעַת הַבִּעוּר מְבַעֲרִין אוֹתָהּ עֲנִיִּים וְלֹא עֲשִׁירִים.

וְיִתְרָם תֹּאכַל חַיַּת הַשָּׂדֶה, לָמָּה נֶאֱמַר, לְפִי שֶׁהוּא אוֹמֵר (דברים יד, כב) "עַשֵּׂר תְּעַשֵּׂר" וְגוֹ', שׁוֹמֵעַ אֲנִי אַף פֵּרוֹת שְׁבִיעִית בְּמַשְׁמָע, כְּשֶׁהוּא אוֹמֵר  "לְךָ", (שם, ז) "וְלִבְהֶמְתְּךָ" הִקִּישׁ אָדָם לִבְהֵמָה, מַה הַבְּהֵמָה אוֹכֶלֶת מִן הָרָאוּי לָהּ בַּשְּׁבִיעִית, שֶׁלֹּא מְעֻשָּׂר, אַף אָדָם אוֹכֵל מִן הָרָאוּי לוֹ בַּשְּׁבִיעִית, שֶׁלֹּא מְעֻשָּׂר. אַתָּה אוֹמֵר לְכָךְ בָּא, אוֹ לֹא בָּא אֶלָּא לְהַקִּישׁ בְּהֵמָה לְאָדָם, מָה אָדָם אֵינוֹ אוֹכֵל אֶלָּא מִן הַמְּעֻשָּׂר, אַף בְּהֵמָה לֹא תֹאכַל אֶלָּא מִן הַמְּעֻשָּׂר, תַּלְמוּד לוֹמַר וְיִתְרָם תֹּאכַל חַיַּת הַשָּׂדֶה, אַחַר שֶׁלָּמַדְתָּ שֶׁחַיָּה אוֹכֶלֶת מִן הָרָאוּי לָהּ בַּשְּׁבִיעִית, שֶׁלֹּא מְעֻשָּׂר, לְהַקִּישׁ בְּהֵמָה לְאָדָם אֵין אַתָּה יָכוֹל, שֶׁכְּבָר נֶאֱמַר וְיִתְרָם תֹּאכַל חַיַּת הַשָּׂדֶה, אֶלָּא לְהַקִּישׁ אָדָם לִבְהֵמָה, מַה הַבְּהֵמָה אוֹכֶלֶת מִן הָרָאוּי לָהּ, שֶׁלֹּא מְעֻשָּׂר, בַּשְּׁבִיעִית, אַף אָדָם אוֹכֵל מִן הָרָאוּי לוֹ בַּשְּׁבִיעִית, שֶׁאֵינוֹ מְעֻשָּׂר. הָא מַה תַּלְמוּד לוֹמַר "כֵּן תַּעֲשֶׂה לְכַרְמְךָ לְזֵיתֶךָ". לָעִנְיַן שֶׁאָמַרְנוּ.

וְהַשְּׁבִיעִת תִּשְׁמְטֶנָּהּ וּנְטַשְׁתָּהּ, ["תִּשְׁמְטֶנָּהּ"], מִלְקַשְׁקֵשׁ "וּנְטַשְׁתָּהּ", מִלְּסַקֵּל, תְּרֵי קִשְׁקוּשֵׁי הָווּ. סְתּוּמֵי פִילֵי, שָׁרֵי. אַבְרוּיֵי אִילָנֵי, אָסוּר.

אֲמַר לֵיהּ הַהוּא מִינָאָה לְרַבִּי אַבָּהוּ. אֱלֹהֵיכֶם גַּחֲכָן הוּא, דְּקָאֲמַר לִיחֶזְקֵאל (יחזקאל ד, ד) "שְׁכַב עַל צִדְּךָ הַשְּׂמָאלִי", וּכְתִיב (שם, ו) "וְשָׁכַבְתָּ עַל צִדְּךָ הַיְמָנִי". אֲדְהָכֵי וְהָכֵי אֲתָא הַהוּא תַלְמִידָא, אֲמַר לֵיהּ, מַאי טַעְמָא דִּשְׁבִיעִית, אֲמַר לֵיהּ, הָשַׁתָּא אֲמִינָא לְכוּ מִלְּתָא דְּשָׁוְיָא לְתַרְוַיְיכוּ. אֲמַר הַקָּדוֹשׁ בָּרוּךְ הוּא לְיִשְׂרָאֵל, זִרְעוּ שֵׁשׁ, וְהַשְׁמִיטוּ שְׁבִיעִית, כְּדֵי שֶׁתֵּדְעוּ שֶׁהָאָרֶץ שֶׁלִּי. וְהֵם לֹא עָשׂוּ כֵן, אֶלָּא חָטְאוּ וְגָלוּ. מִנְהָגוֹ שֶׁל עוֹלָם, מֶלֶךְ בָּשָׂר וָדָם, שֶׁסָּרְחָה עָלָיו מְדִינָה, אִם אַכְזָרִי הוּא הוֹרֵג אֶת כֻּלָּהּ, וְאִם רַחֲמָן הוּא, הוֹרֵג אֶת חֶצְיָהּ, וְאִם רַחֲמָן מָלֵא רַחֲמִים הוּא, מְיַסֵּר אֶת הַגְּדוֹלִים בְּיִסּוּרִין. אַף הַקָּדוֹשׁ בָּרוּךְ הוּא מְיַסֵּר אֶת הַצַּדִּיקִים, כְּדֵי לְמָרֵק עֲוֹנֹתֵיהֶם שֶׁל יִשְׂרָאֵל.

{pפסוק יבp}  שֵׁשֶׁת יָמִים תַּעֲשֶׂה מַעֲשֶׂיךָ נֶאֱמַר כַּאן שַׁבָּת בְּרֵאשִׁית לְעִנְיָן שְׁבִיעִית, שֶׁלֹּא תִּסְתָּרֵס שַׁבָּת בְּרֵאשִׁית מִמְּקוֹמָהּ לְמַעַן יָנוּחַ שׁוֹרְךָ וַחֲמֹרֶךָ, הוֹסִיף לוֹ הַכָּתוּב נַיְחָא אֶחָד, לִהְיוֹת תּוֹלֵשׁ מִן הַקַּרְקַע וְאוֹכֵל. אַתָּה אוֹמֵר לְכָךְ בָּא, אוֹ לֹא בָּא אֶלָּא יַחְבְּשֶׁנּוּ בְּתוֹךְ בֵּיתוֹ אָמַרְתָּ, אֵין זֶה נְיַיח אֶלָּא צַעַר. תַּלְמוּד לוֹמַר לְמַעַן יָנוּחַ שׁוֹרְךָ, הוֹסִיף לוֹ הַכָּתוּב נְיַח אֶחָד, לִהְיוֹת תּוֹלֵשׁ מִן הַקַּרְקַע וְאוֹכֵל.

תָּנוּ רַבָּנָן, מְקַיְּמִין עֲבָדִים שֶׁאֵינָן מוּלִין, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵין מְקַיְּמִין. אָמַר לוֹ רַבִּי יִשְׁמָעֵאל, הֲרֵי הוּא אוֹמֵר וְיִנָּפֵשׁ בֶּן אֲמָתְךָ וְהַגֵּר, אָמַר לוֹ רַבִּי עֲקִיבָא, בְּלוֹקֵחַ עֶבֶד בֵּין הַשְּׁמָשׁוֹת וְלֹא הִסְפִּיק לְמוּלוֹ, הַכָּתוּב מְדַבֵּר, דְכֻלֵּי עָלְמָא, מִיהָא, וְיִנָּפֵשׁ בֶּן אֲמָתְךָ בְּעֶבֶד עָרֵל כְּתִיב, מַאי מַשְׁמָע, דְּתַנְיָא, וְיִנָּפֵשׁ בֶּן אֲמָתְךָ וְגוֹ'.

וְיִנָּפֵשׁ בֶּן אֲמָתְךָ, זֶה עֶבֶד עָרֵל. אוֹ אֵינוֹ אֶלָּא בֶּן בְּרִית, כְּשֶׁהוּא אוֹמֵר  "עַבְדְּךָ וַאֲמָתֶךָ" הֲרֵי בֶּן בְּרִית אָמוּר, הָא מַה תַּלְמוּד לוֹמַר וְיִנָּפֵשׁ בֶּן אֲמָתְךָ, זֶה עֶבֶד עָרֵל. וְהַגֵּר, זֶה גֵּר תּוֹשָׁב אוֹ אֵינוֹ אֶלָּא גֵּר צֶדֶק, כְּשֶׁהוּא אוֹמֵר (שם) "וְגֵרְךָ אֲשֵׁר בִּשְׁעָרֶיךָ", הֲרֵי גֵּר צֶדֶק אָמוּר, הָא מַה תַּלְמוּד לוֹמַר וְהַגֵּר, זֶה גֵּר תּוֹשָׁב. הֲרֵי הוּא בַּשַּׁבָּת, כְּיִשְׂרָאֵל בְּיוֹם טוֹב הַלּוֹקֵחַ עֲבָדִים עֲרֵלִים מִן הַגּוֹיִם הֲרֵי הֵן בַּשַּׁבָּת, כְּיִשְׂרָאֵל בְּחֻלּוֹ שֶׁל מוֹעֵד, דִּבְרֵי רַבִּי יוֹסֵי הַגְּלִילִי. וְרַבִּי עֲקִיבָא מַחֲלִיף.

אֵימָתַי עוֹשִׂין יַיִן נֶסֶךְ, בְּשָׁעָה שֶׁמַּזְכִּירִין עֲבֹדַת אֱלִילִים עַל פִּיהֶן, מֵאֵימָתַי מַזְכִּירִין עֲבֹדַת אֱלִילִים עַל פִּיהֵן, בִּשְׁבוּעָה שֶׁנּוֹדְרִין בָּהֶן.

{pפסוק יגp} {rרמז שנהr}  וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ, לָמָּה נֶאֱמַר, לְפִי שֶׁהוּא אוֹמֵר  "וְשַׂמְתָּ אֶת הַשֻּׁלְחָן" וְגוֹ', אִם שִׁנָּה עוֹבֵר בְּלֹא תַּעֲשֶׂה, לְכָךְ נֶאֱמַר וּבְכֹל אֲשֶׁר אָמַרְתִּי וְגוֹ', רַבִּי מֵאִיר אוֹמֵר, לַעֲשׂוֹת דִּבְרֵי תוֹרָה עָלֶיךָ חוֹבָה, רַבִּי אֱלִיעֶזֶר אוֹמֵר, לַעֲשׂוֹת מִצְוַת עֲשֵׂה וּמִצְוַת לֹא תַעֲשֶׂה, רַבִּי אֱלִיעֶזֶר בֶּן יַעֲקֹב אוֹמֵר, אֵין לִי אֶלָּא מַה שֶּׁפֵּרֵט הַכָּתוּב, שְׁאָר דִּקְדּוּקֵי פָּרָשָׁה, מִנָּיִן, תַּלְמוּד לוֹמַר וּבְכֹל אֲשֶׁר אָמַרְתִּי אֲלֵיכֶם. דָּבָר אַחֵר, וּבְכֹל אֲשֶׁר אָמַרְתִּי וְגוֹ', לָמָּה נֶאֱמַר, לְפִי שֶׁהוּא אוֹמֵר "לֹא תַעֲשֶׂה כָּל מְלָאכָה", אֵין לִי אֶלָּא דְּבָרִים שֶׁהֵן אָבוֹת מְלָאכוֹת, דְּבָרִים שֶׁהֵם מִשּׁוּם שְׁבוּת, מִנָּיִן, תַּלְמוּד לוֹמַר וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ, לְהָבִיא דְּבָרִים שֶׁהֵן מִשּׁוּם שְׁבוּת. דָּבָר אַחֵר, וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ, לְהָבִיא שְׁבִיתַת כֵּלִים.

{pפסוק ידp}  שָׁלֹשׁ רְגָלִים תָּחֹג לִי בַּשָּׁנָה, הַכֹּל חַיָּבִין בִּרְאִיָּה, חוּץ מֵחֵרֵשׁ שׁוֹטֶה וְקָטָן, טוּמְטוּם וְאַנְדְּרוֹגִינוּס וַעֲבָדִים שֶׁאֵינָן מְשֻׁחְרָרִין, הַחִגֵּר וְהַסּוּמָא, הַחוֹלֶה וְהַזָּקֵן וְכוּ'. הַכֹּל, לְאָתוּיֵי מַאי. לְאָתוּיֵי סוּמָא בְּאַחַת מֵעֵינָיו, וּדְלָא כִּי הַאי תַּנָּא, דְּתַנְיָא, (רַבִּי) יוֹחָנָן בֶּן דְּהָבַאי אוֹמֵר מִשּׁוּם רַבִּי יְהוּדָה (בֶּן תֵּימָא), סוּמָא בְּאַחַת מֵעֵינָיו פָּטוּר מִן הָרְאִיָּה, שֶׁנֶּאֱמַר  "שָׁלֹשׁ פְּעָמִים בַּשָּׁנָה יֵרָאֶה", "יִרָאֶה", כְּדֶרֶךְ שֶׁבָּא לִרְאוֹת כָּךְ בָּא לֵרָאוֹת, מַה לִּרְאוֹת בִּשְׁתֵּי עֵינָיו אַף לֵרָאוֹת בִּשְׁתֵּי עֵינָיו.

אֲמַר רַבִּי תַנְחוּם, חֵרֵשׁ בְּאָזְנוֹ אַחַת פָּטוּר מִן הָרְאִיָּה, שֶׁנֶּאֱמַר (דברים לא, יא) "בְּאָזְנֵיהֶם". וְהָא מִבַּעְיָא לֵיהּ בְּאָזְנֵיהֶם דְּכָל יִשְׂרָאֵל, הַהוּא (שם) מִ"נֶּגֶד כָּל יִשְׂרָאֵל" נָפְקָא. וְאֲמַר רַבִּי תַנְחוּם, חִגֵּר בְּרַגְלוֹ אַחַת פָּטוּר מִן הָרְאִיָּה, שֶׁנֶּאֱמַר רְגָלִים, הַאי מִבָּעְיָא לֵיהּ פְּרָט לְבַעֲלֵי קַבִּין, הַהוּא (להלן פסוק יז) מִ"פְּעָמִים" נָפְקָא, דְּתַנְיָא, אֵין "פְּעָמִים" אֶלָּא רַגְלַיִם, וְכֵן הוּא אוֹמֵר,  "תִּרְמְסֶנָּה רָגֶל רַגְלֵי עָנִי פַּעֲמֵי דַלִים", וְאוֹמֵר (שה"ש ז, ב) "מַה יָּפוּ פְעָמַיךְ" וְגוֹ'.

תָּנוּ רַבָּנָן, רְגָלִים, פְּרָט לְבַעֲלֵי קַבִּין וּלְחִגֵּר וּלְסוּמָא וּלְחוֹלֶה וּלְזָקֵן וְשֶׁאֵינוֹ יָכוֹל לַעֲלוֹת בְּרַגְלָיו, לְאָתוּיֵי מְפַנְּקֵי, דִּכְתִיב  "כִּי תָבֹאוּ לֵרָאוֹת פָּנָי מִי בִקֵּשׁ" וְגוֹ'.

שָׁלֹשׁ רְגָלִים תָּחֹג לִי, לָמָּה נֶאֱמַר, לְפִי שֶׁהוּא אוֹמֵר (להלן פסוק יז, ודברים טז, טז) "שָׁלֹשׁ פְּעָמִים בַּשָּׁנָה" שׁוֹמֵעַ אֲנִי בְּכָל זְמַן שֶׁיִּרְצֶה, תַּלְמוּד לוֹמַר (דברים טז, טז) "בְּחַג הַמַּצוֹת וּבְחַג הַשָּׁבֻעוֹת וּבְחַג הַסֻּכּוֹת". אִי בְּחַג הַמַּצוֹת שָׁלֹשׁ פְּעָמִים וּבְחַג הַשָּׁבוּעוֹת שָׁלֹשׁ פְּעָמִים וְכוּ' תַּלְמוּד לוֹמַר שָׁלֹשׁ רְגָלִים תָּחֹג לִי בַּשָּׁנָה. רְגָלִים, הַמְּהַלְּכִין בְּרַגְלֵיהֶן,  "יֵרָאֶה", לְהוֹצִיא אֶת הַסּוּמִין. (שם) "זְכוּרְךָ", לְהוֹצִיא אֶת הַנָּשִׁים. (שם) "כָּל זְכוּרְךָ", לְהוֹצִיא (אֶת הַגֵּרִים) טוּמְטוּם וְאַנְדְּרוֹגִינוּס.  "תִּקְרָא אֶת הַתּוֹרָה הַזֹּאת" וְגוֹ' לְהוֹצִיא גֵּרִים וַעֲבָדִים. (שם) "בְּאָזְנֵיהֶם", לְהוֹצִיא חֵרְשִׁים.  "וְשָׂמַחְתָּ", לְהוֹצִיא אֶת הַחוֹלֶה וְאֶת הַקָּטָן. (שם) "לִפְנֵי ה' אֱלֹהֶיךָ", לְהוֹצִיא אֶת הַטָּמֵא. מִכָּאן אָמְרוּ, הַכֹּל חַיָּבִין בִּרְאִיָּה, חוּץ מֵחֵרֵשׁ שׁוֹטֶה וְקָטָן וְכוּ'.

{pפסוק טוp} {rרמז שנוr}  אֶת חַג הַמַּצּוֹת תִּשְׁמֹר, לִמֵּד עַל חֻלּוֹ שֶׁל מוֹעֵד שֶׁאָסוּר בַּעֲשִׂיַּת מְלָאכָה, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, אֵינוֹ צָרִיךְ, קַל וָחֹמֶר, אִם רִאשׁוֹן וּשְׁבִיעִי, שֶׁאֵין קְדֻשָּׁה לִפְנֵיהֶן וּלְאַחֲרֵיהֶן, אָסוּר בַּעֲשִׂיַּת מְלָאכָה, חֻלּוֹ שֶׁל מוֹעֵד, שֶׁיֵּשׁ קְדֻשָּׁה לִפְנֵיהֶם וּלְאַחֲרֵיהֶם, אֵינוֹ דִין שֶׁאָסוּר בַּעֲשִׂיַּת מְלָאכָה, שֵׁשֶׁת יְמֵי בְּרֵאשִׁית יוֹכִיחוּ, שֶׁיֵּשׁ קְדֻשָּׁה לִפְנֵיהֶם וּלְאַחֲרֵיהֶם וּמֻתָּרִין בַּעֲשִׂיַּת מְלָאכָה. מַה לְּשֵׁשֶׁת יְמֵי בְּרֵאשִׁית, שֶׁאֵין בָּהֶן קָרְבַּן מוּסָף, רֹאשׁ חֹדֶשׁ יוֹכִיחַ, שֶׁיֵּשׁ בּוֹ קָרְבַּן מוּסַף וּמֻתָּר בַּעֲשִׂיַּת מְלָאכָה. מַה לְּרֹאשׁ חֹדֶשׁ, שֶׁאֵין קָרוּי מִקְרָא קֹדֶשׁ, תֹּאמַר בְּחֻלּוֹ שֶׁל מוֹעֵד, הוֹאִיל וְקָרוּי מִקְרָא קֹדֶשׁ דִּין הוּא שֶׁאָסוּר בַּעֲשִׂיַּת מְלָאכָה. תַּנְיָא אִידָךְ, (ויקרא כג, לה) "כָּל מְלֶאכֶת עֲבֹדָה לֹא תַעֲשׂוּ", לִמֵּד עַל חֻלּוֹ שֶׁל מוֹעֵד שֶׁאָסוּר בַּעֲשִׂיַּת מְלָאכָה, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר, אֵינוֹ צָרִיךְ, הֲרֵי הוּא אוֹמֵר  "אֵלֶּה מוֹעֲדֵי ה' מִקְרָאֵי קֹדֶשׁ", בְּמָה הַכָּתוּב מְדַבֵּר, אִי בָּרִאשׁוֹן, כְּבָר נֶאֱמַר שַׁבָּתוֹן, אִי בַּשְּׁבִיעִי, כְּבָר נֶאֱמַר שַׁבָּתוֹן, אֶלָּא בְּחֻלּוֹ שֶׁל מוֹעֵד שֶׁאָסוּר בַּעֲשִׂיַּת מְלָאכָה. תַּנְיָא אִידָךְ, (דברים טז, ח) "שֵׁשֶׁת יָמִים תֹּאכַל מַצּוֹת וּבַיּוֹם הַשְּׁבִיעִי עֲצֶרֶת", מַה שְּׁבִיעִי עָצוּר, אַף שִׁשָּׁה עָצוּר. אִי מַה שְּׁבִיעִי עָצוּר בְּכֹל מְלָאכָה, אַף שִׁשָּׁה עָצוּר בְּכָל מְלָאכָה, תַּלְמוּד לוֹמַר "הַשְּׁבִיעִי", שְׁבִיעִי עָצוּר בְּכָל מְלָאכָה, וְאֵין שִׁשָּׁה עָצוּר בְּכָל מְלָאכָה. הָא לֹא מָסַר הַכָּתוּב אֶלָּא לַחֲכָמִים לוֹמַר לְךָ אֵיזֶה יוֹם אָסוּר וְאֵיזֶה יוֹם מֻתָּר, אֵיזוֹ מְלָאכָה אֲסוּרָה וְאֵיזֶה מְלָאכָה מֻתֶּרֶת.

אֶת חַג הַמַּצּוֹת תִּשְׁמֹר, הָיָה רַבִּי יְהוּדָה בֶּן בְּתֵירָא אוֹמֵר, כַּאֲשֶׁר צִוִּיתִךָ, כְּדֵי שֶׁלֹּא תְּהֵא מֵבִיא אֶלָּא בְּחֹדֶשׁ הָאָבִיב.

וְלֹא יֵרָאוּ פָנַי, בִּזְבָחִים, אוֹ אֵינוֹ אֶלָּא בְּעוֹפוֹת וּבִמְנָחוֹת, וְדִין הוּא, נֶאֱמַר חֲגִיגָה לָהֶדְיוֹט, וְנֶאֱמַר רְאִיָּה לַגָּבוֹהַּ, מַה חֲגִיגָה הָאֲמוּרָה לָהֶדְיוֹט זְבָחִים, אַף רְאִיָּה הָאֲמוּרָה לַגָּבוֹהַּ זְבָחִים. וּמַה זְבָחִים, עוֹלוֹת. אוֹ אֵינוֹ אֶלָּא שְׁלָמִים. וְדִין הוּא, נֶאֱמַר חֲגִיגָה לָהֶדְיוֹט וְנֶאֱמַר רְאִיָּה לַגָּבוֹהַּ, מַה חֲגִיגָה הָאֲמוּרָה לָהֶדְיוֹט בְּרָאוּי לוֹ, אַף רְאִיָּה הָאֲמוּרָה לַגָּבוֹהַּ בְּרָאוּי לוֹ, וְכֵן בְּדִין, שֶׁלֹּא יְהֵא שֻׁלְחָנְךָ מָלֵא וְשֻׁלְחַן רַבְּךָ רֵיקָם.

וְלֹא יֵרָאוּ פָנַי, בִּזְבָחִים, אוֹ אֵינוֹ אֶלָּא בִּנְסָכִים, הֲרֵי אַתָּה דָן, נֶאֱמַר שִׂמְחָה בְּאָדָם, וְנֶאֱמַר שִׂמְחָה בִּשְׁלָמִים, מַה לְּהַלַּן בִּזְבָחִים, אַף כָּאן בִּזְבָחִים.

{pפסוק טזp}  וְחַג הַקָּצִיר בִּכּוּרֵי מַעֲשֶׂיךָ, נֶאֱמַר שָׁלֹשׁ רְגָלִים לְעִנְיָן שְׁבִיעִית שֶׁלֹּא יִסָּתְרוּ שָׁלֹשׁ רְגָלִים מִמְּקוֹמָן.

{pפסוק יזp}  חֵרֵשׁ הַמְּדַבֵּר וְאֵינוֹ שׁוֹמֵעַ, שׁוֹמֵעַ וְאֵינוֹ מְדַבֵּר, פָּטוּר מִן הָרְאִיָּה וְחַיָּב בְּשִׂמְחָה. מַאי שְּׁנָא לְעִנְיָן רְאִיָּה דְּפָטוּר. דְּגְמַר רְאִיָּה רְאִיָּה מֵהַקְהֵל, וְהָתָם מִנָּלָן דִּפְטִירֵי, דִּכְתִיב (דברים לא, יב) "לְמַעַן יִשְׁמְעוּ(ן)", פְּרַט לִמְדַבֵּר וְאֵינוֹ שׁוֹמֵעַ,  "וּלְמַעַן יִלְמְדוּ(ן)", פְּרָט לְשׁוֹמֵעַ וְאֵינוֹ מְדַבֵּר. לְמֵימְרָא דְּכִי לָא מִשְׁתָּעֵי לָא גְמַר, וְהָא הַנְהוּ תְּרֵי אִלְּמֵי דַּהֲווּ בְּשִׁיבְבוּתֵיהּ דְּרַבִּי, בְּנֵי בְּרַתֵּיהּ דְּרַבִּי יוֹחָנָן בֶּן גּוּדְגְּדָא, דְּכָל אֵימַת דַּהֲוָה עָיִיל רַבִּי לְבֵי מִדְרָשָׁא הֲווּ עָיְילֵי קַמֵּיהּ וְנָיְידֵי בְּרֵישַׁיְיהוּ וּמְרָחֲשֵׁי בְּשִׂפְוָתַיְיהוּ, וּבָעָא רַבִּי רַחֲמֵי עֲלַיְיהוּ וְאִיתְּסוּ, וְאִשְׁתַּכְּחוּ דַּהֲוֵי גְמִירֵי הִלְכְתָא סִפְרָא וְסִפְרִי וְתוֹסֶפְתָּא וְכֻלֵּי תַלְמוּדָא, אֲמַר מַר זוּטְרָא, קְרִי בֵיהּ "לְמַעַן יְלַמְּדוּ". רַב אַשִּׁי אֲמַר, וַדַּאי לְמַעַן יְלַמְּדוּ, דְּאִי סַלְקָא דַּעְתָּךְ "לְמַעַן יִלְמְדוּ", כֵּיוַן דְּלָא מִשְׁתָּעֵי לָא גְמַר וְכוּ' הַאי מִ"לְמַעַן יִשְׁמְעוּן" נַפְקָא, אֶלָּא וַדַּאי לְמַעַן יְלַמְּדוּ הוּא.

{rרמז שנזr}  רַב הוּנָא, כִּי הֲוָה מָטֵי לְהַאי קְרָא, בָּכִי, יִרְאֶה יֵרָאֶה, עֶבֶד שֶׁרַבּוֹ מְצַפֶּה לוֹ לִרְאוֹתוֹ יִתְרַחֵק מִמֶּנּוּ, שֶׁנֶּאֱמַר (ישעיה א, יב) "כִּי תָבֹאוּ לֵרָאוֹת (אֶת) פָּנָי" וְגוֹ'. רַב הוּנָא, כִּי הֲוָה מָטֵי לְהַאי קְרָא, בָּכִי,  "וְזָבַחְתָּ שְׁלָמִים וְאָכַלְתָּ שָּׁם", עֶבֶד שֶׁרַבּוֹ מְצַפֶּה לֶאֱכֹל עַל שֻׁלְחָנוֹ יִתְרַחֵק מִמֶּנּוּ, שֶׁנֶּאֱמַר (ישעיה א, יא) "לָמָּה לִי רֹב זִבְחֵיכֶם".

תָּנוּ רַבָּנָן. זָכוּר. לְהוֹצִיא אֶת הַנָּשִׁים. זְכוּרְךָ. לְהוֹצִיא טוּמְטוּם וְאַנְדְּרוֹגִינוּס. כָּל זְכוּרְךָ. לְרַבּוֹת אֶת הַקְּטַנִּים. זָכוּר. לְהוֹצִיא אֶת הַנָּשִׁים. וְהָא לָמָּה לִי קְרָא, מִכְּדֵי מִצְוַת עֲשֵׂה שֶׁהַזְּמַן גְּרָמָא הוּא וְנָשִׁים פְּטוּרוֹת. אִצְטְרִיךְ, סַלְקָא דַּעְתָּךְ אֲמִינָא נֵילַף רְאִיָּה רְאִיָּה מֵהַקְהֵל, מַה לְּהַלָּן נָשִׁים חַיָּבוֹת אַף כָּאן נָשִׁים חַיָּבוֹת, קָא מַשְׁמַע לָן. זְכוּרְךָ. לְהוֹצִיא טוּמְטוּם וְאַנְדְּרוֹגִינוּס. בִּשְׁלָמָא אַנְדְּרוֹגִינוּס אִצְטְרִיךְ, סַלְקָא דַּעְתָּךְ אֲמִינָא, הוֹאִיל וְאִית לֵיהּ צַד זִכְרוּת, לֵחַיֵּיב, קָא מַשְׁמַע לָן לְרִבּוּיֵי, דִּבְרִיָה בִּפְנֵי עַצְמָהּ הוּא, אֶלָּא טוּמְטוּם, סְפֵקָא הוּא, אִצְטְרִיךְ קְרָא לִמְּעוּטֵי סְפֵקָא. אֲמַר אַבַּיֵּי. כְּשֶׁבֵּיצָיו מִבַּחוּץ.

כָּל זְכוּרְךָ. לְרַבּוֹת אֶת הַקְּטַנִּים. וְהָא אֲנַן תְּנַן חוּץ מֵחֵרֵשׁ שׁוֹטֶה וְקָטָן. לָא קָשְׁיָא. כַּאן בְּקָטָן שֶׁלֹּא הִגִּיעַ לְחִנּוּךְ, כַּאן בְּקָטָן שֶׁהִגִּיעַ לְחִנּוּךְ. קָטָן שֶׁהִגִּיעַ לְחִנּוּךְ דְרַבָּנָן הוּא. אֵין הָכֵי נַמִּי, וּקְרָא אַסְמַכְתָּא בְּעָלְמָא הוּא. וּקְרָא לְמַאי אָתָא. לִכְדְּאֲחֵרִים, דְּתַנְיָא, הַמְּקַמֵּץ וְהַמְּצָרֵף אֶת הַנְּחשֶׁת וְהַבּוּרְסְקִי פְּטוּרִין מִן הָרְאִיָּה, מִשּׁוּם שֶׁנֶּאֱמַר כָּל זְכוּרְךָ מִי שֶׁיָּכוֹל לַעֲלוֹת עִם כָּל זְכוּרְךָ, יָצְאוּ אֵלּוּ שֶׁאֵינָן יְכוֹלִין לַעֲלוֹת עִם כָּל זְכוּרְךָ (להלן לד, כג) "אֶת פְּנֵי הָאָדֹן ה'". מִי שֶׁאֵין לוֹ אֶלָּא אָדוֹן אֶחָד, יָצָא עֶבֶד שֶׁיֵּשׁ לוֹ אָדוֹן אַחֵר. וְהָא לָמָּה לִי קְרָא, מִכְּדֵי כָּל שֶׁהָאִשָּׁה חַיֶּבֶת בָּהּ הָעֶבֶד חַיָּב בָּהּ, דִּגְמַר לָהּ לָהּ מֵאִשָּׁה. לֹא נִצְרְכָה אֶלָּא לְמִי שֶׁחֶצְיוֹ עֶבֶד וְחֶצְיוֹ בֶּן חוֹרִין. דַּיְקָא נַמִּי, דְּקָתָנִי עֲבָדִים שֶׁאֵינָן מְשֻׁחְרָרִין, [מַאי שֶׁאֵינָן מְשֻׁחְרָרִים], אִילֵימָא שֶׁאֵינָן מְשֻׁחְרָרִין כְּלָל, לִתְנֵי עֲבָדִים סְתָמָא, אֶלָּא לַאו שֶׁאֵינָן מְשֻׁחְרָרִין לְגַמְרֵי, וּמַאי נִינְהוּ מִי שֶׁחֶצְיוֹ עֶבֶד וְחֶצְיוֹ בֶּן חוֹרִין.

(שם) "אֶת פְּנֵי הָאָדֹן ה' אֱלֹהֵי יִשְׂרָאֵל". לָמָּה נֶאֱמַר, וַהֲלֹא כְּבַר נֶאֱמַר "אֶת פְּנֵי הָאָדֹן ה'", וּמַה תַּלְמוּד לוֹמַר "אֱלֹהֵי יִשְׂרָאֵל", אֶלָּא עַל יִשְׂרָאֵל יִחֵד שְׁמוֹ בְּיוֹתֵר. כַּיּוֹצֵא בּוֹ,  "שְׁמַע יִשְׂרָאֵל ה' אֱלֹהֵינוּ [ה' אֶחָד"], וַהֲלֹא כְּבָר נֶאֱמַר "ה' אֱלֹהֵינוּ" וּמַה תַּלְמוּד לוֹמַר "ה' אֶחָד", אֶלָּא עָלֵינוּ לְיַחֵד שְׁמוֹ בְּיוֹתֵר. כַּיּוֹצֵא בּוֹ, (מ"ב ט, ו) "כֹּה אָמַר ה' אֱלֹהֵי יִשְׂרָאֵל"  וַהֲלֹא כְּבָר נֶאֱמַר (ירמיה לב, כז) "אֱלֹהֵי כָּל בָּשָׂר", וּמַה תַּלְמוּד לוֹמַר "אֱלֹהֵי יִשְׂרָאֵל", אֶלָּא עַל יִשְׂרָאֵל יִחֵד שְׁמוֹ בְּיוֹתֵר. כַּיּוֹצֵא בּוֹ, (תהלים נ, ז) "שִׁמְעָה עַמִּי וַאֲדַבֵּרָה וְגוֹ' [אֱלֹהִים אֱלֹהֶיךָ" וְגוֹ'], אֱלֹהִים אֲנִי לְכָל בָּאֵי הָעוֹלָם, אַף עַל פִּי כֵן לֹא יִחַדְתִּי שְׁמִי אֶלָּא עַל עַמִּי יִשְׂרָאֵל.

{pפסוק יחp}  לֹא תִזְבַּח עַל חָמֵץ. לֹא תִשְׁחַט אֶת הַפֶּסַח וַעֲדַיִן חָמֵץ קַיָּם. דִּבְרֵי רַבִּי יִשְׁמָעֵאל. אֵין לִי אֶלָּא זְבִיחָה. זְרִיקָה מִנָּיִן. תַּלְמוּד לוֹמַר דַּם זִבְחִי. רַבִּי יְהוּדָה אוֹמֵר. הַזֶּבַח שֶׁכֻּלּוֹ שֶׁלִּי, וְאֵיזֶה, זֶה תָמִיד.

וְלֹא יָלִין חֵלֶב חַגִּי עַד בֹּקֶר. בָּא הַכָּתוּב לְלַמֵּד עַל הַחֲלָבִים שֶׁיִּהוּ נִפְסָלִין בְּלִינָה עַל גַּבֵּי הָרִצְפָּה. וְזָכִיתִי לָדוּן עַל הָאֵבָרִים, הוֹאִיל וַחֲלָבִים מַתָּנָה לָאִשִּׁים וְאֵבָרִים מַתָּנָה לָאִשִּׁים, אִם לָמַדְתָּ עַל חֲלָבִים שֶׁהֵן נִפְסָלִין בְּלִינָה עַל גַּבֵּי הָרִצְפָּה, אַף אֵבָרִים נִפְסָלִים בָּרִצְפָּה. יָכוֹל אַף אֵבָרִים יְהוּ נִפְסָלִין בְּלִינָה עַל גַּבֵּי הַמַּעֲרָכָה. תַּלְמוּד לוֹמַר  "כָּל הַלַּיְלָה עַד הַבֹּקֶר", עַל גַּבֵּי הַמַּעֲרָכָה, הָא לָמַדְתָּ עַל הָאֵבָרִים, שֶׁאֵינָן נִפְסָלִין בְּלִינָה עַל גַּבֵּי הַמַּעֲרָכָה. וְזָכִיתִי לָדוּן עַל הַחֲלָבִים, הוֹאִיל וַחֲלָבִים מַתָּנָה לָאִשִּׁים וְאֵבָרִים מַתָּנָה לָאִשִּׁים, אִם לָמַדְתָּ עַל אֵבָרִים שֶׁאֵינָן נִפְסָלִין עַל גַּבֵּי הַמַּעֲרָכָה אַף חֲלָבִים לֹא יְהוּ נִפְסָלִין בְּלִינָה עַל גַּבֵּי (הָרִצְפָּה) [הַמַּעֲרָכָה]. הָא מַה תַּלְמוּד לוֹמַר לֹא יָלִין חֵלֶב חַגִּי, לָעִנְיַן שֶׁאָמַרְנוּ.

רַב הוּנָא רְמִי כְּתִיב וְלֹא יָלִין חֵלֶב חַגִּי עַד בֹּקֶר, עַד בֹּקֶר הוּא דְּלָא יָלִין, הָא כָּל הַלַּיְלָה יָלִין, וְהָכְתִיב (שם ו, ה) "וְהִקְטִיר עָלֶיהָ חֶלְבֵי הַשְּׁלָמִים", "עָלֶיהָ", הַשְׁלֵם כָּל הַקָּרְבָּנוֹת. הוּא מוֹתִיב לָהּ וְהוּא מְפָרֵק לָהּ. בְּשֶׁנִּתּוֹתְרוּ. רָמֵי לֵיהּ רַב סִפְרָא לְרָבָא. כְּתִיב "וְלֹא יָלִין לַבֹּקֶר זֶבַח חַג הַפֶּסַח", לַבֹּקֶר הוּא דְּלָא יָלִין, הָא כָּל הַלַּיְלָה יָלִין, וּכְתִיב "עֹלַת שַׁבָּת בְּשַׁבָּתוֹ", וְלֹא עֹלַת חֹל בְּשַׁבָּת וְלֹא עוֹלַת חֹל בְּיוֹם טוֹב. אֲמַר לֵיהּ. כְּבָר רְמִי(א) לֵיהּ רַבִּי [אַבָּא בַּר] חִיָּא לְרַבִּי אַבָּהוּ וְשָׁנִי לֵיהּ. הָכָא בְּאַרְבָּעָה עָשָׂר שֶׁחָל לִהְיוֹת בַּשַּׁבָּת עַסְקִינַן, דְּחֶלְבֵי שַׁבָּת קְרֵבִין בְּיוֹם טוֹב וְכוּ', שַׁבְקִינָן לִקְרָא דַּהֲוָה דָחִיק וּמוּקִי אֲנַפְשֵׁיהּ.

{pפסוק יטp} {rרמז שנחr}  רֵאשִׁית בִּכּוּרֵי אַדְמָתְךָ וְגוֹ'. לָמָּה נֶאֱמַר פָּרָשָׁה זוֹ. לְפִי שֶׁהוּא אוֹמֵר "וְלָקַחְתָּ מֵרֵאשִׁית כָּל פְּרִי הָאֲדָמָה" אֵין לִי אֶלָּא פֵּרוֹת, דָּרַךְ בִּכּוּרִים מַשְׁקִין, מִנָּיִן. תַּלְמוּד לוֹמַר, תָּבִיא, מִכָּל מָקוֹם. וּמַה הֶפְרֵשׁ בֵּין אֵלּוּ לָאֵלּוּ. אֵלּוּ מְבִיאִין וְקוֹרִין, וְאֵלּוּ מְבִיאִין וְאֵינָן קוֹרִין.

"אֲשֶׁר תָּבִיא מֵאַרְצֶךָ". לְהוֹצִיא אֶת הָאָרִיסִין וְהַחֲכִירוּת וְהַסִּיקָרִיקוֹן וְהַגַּזְלָן. "אֲשֶׁר ה' אֱלֹהֶיךָ". לְהוֹצִיא גֵּרִים וַעֲבָדִים. "נוֹתֵן לְךָ". לְהוֹצִיא נָשִׁים טוּמְטוּם וְאַנְדְּרוֹגִינוּס. מַשְׁמַע מוֹצִיאָן שֶׁלֹּא יִקְרְאוּ וּמוֹצִיאָן שֶׁלֹּא יָבִיאוּ. תַּלְמוּד לוֹמַר, "תָּבִיא", מִכָּל מָקוֹם. מַה הֶפְרֵשׁ בֵּין אֵלּוּ לְאֵלּוּ. אֵלּוּ מְבִיאִין וְקוֹרִין, וְאֵלּוּ מְבִיאִין וְאֵינָן קוֹרִין.

הַנּוֹטֵעַ לְתוֹךְ שֶׁלּוֹ וְהִבְרִיךְ לְתוֹךְ שֶׁל יָחִיד אוֹ לְתוֹךְ שֶׁל רַבִּים, הַמַּבְרִיך מִתּוֹךְ שֶׁל יָחִיד אוֹ מִתּוֹךְ שֶׁל רַבִּים לְתוֹךְ שֶׁלּוֹ, הַנּוֹטֵעַ לְתוֹךְ שֶׁלּוֹ וְהִבְרִיךְ לְתוֹךְ שֶׁלּוֹ וְדֶרֶךְ הַיָּחִיד וְדֶרֶךְ הָרַבִּים בָּאֶמְצַע, הֲרֵי זֶה אֵינוֹ מֵבִיא, מִשּׁוּם שֶׁנֶּאֱמַר רֵאשִׁית בִּכּוּרֵי אַדְמָתְךָ, עַד שֶׁיִּהְיוּ כָּל הַגִּדּוּלִין מֵאַדְמָתֶךָ. הָאָרִיסִין וְהַחֲכִירוּת וְהַסִּיקָרִיקוֹן וְהַגַּזְלָן אֵין מְבִיאִין מֵאוֹתוֹ טַעַם, מִשּׁוּם שֶׁנֶּאֱמַר רֵאשִׁית בִּכּוּרֵי אַדְמָתְךָ.

אֵין מְבִיאִין בִּכּוּרִים קֹדֶם לַעֲצֶרֶת. אַנְשֵׁי הַר צְבוֹעִים הֵבִיאוּ בִּכּוּרִים קֹדֶם לַעֲצֶרֶת, וְלֹא קִבְּלוּ מֵהֶן, מִפְּנֵי הַכָּתוּב בַּתּוֹרָה (לעיל פסוק טז) וְחַג הַקָּצִיר בִּכּוּרֵי מַעֲשֶׂיךָ.

וּמִנַּיִן שֶׁהוּא חַיָּב בְּאַחְרָיוּתָן עַד שֶׁיְבִיאֵם לְהַר הַבָּיִת. שֶׁנֶּאֱמַר, רֵאשִׁית בִּכּוּרֵי אַדְמָתְךָ תָּבִיא בֵּית ה' אֱלֹהֶיךָ.

{rרמז שנטr}  לֹא תְבַשֵּׁל גְּדִי. רַבִּי יִשְׁמָעֵאל אוֹמֵר. מִפְּנֵי מָה נֶאֱמַר בִּשְׁלֹשָׁה מְקוֹמוֹת. כְּנֶגֶד שָׁלֹשׁ בְּרִיתוֹת שֶׁכָּרַת הַקָּדוֹשׁ בָּרוּךְ הוּא עִם יִשְׂרָאֵל, אַחַת בְּחוֹרֵב, וְאַחַת בְּעַרְבוֹת מוֹאָב, וְאַחַת עַל הַר גְּרִזִּים וְעַל הַר עֵיבָל. רַבִּי יֹאשִׁיָּה אוֹמֵר. הָרִאשׁוֹן תְּחִלָּה נֶאֱמַר, וְאֵין דּוֹרְשִׁין תְּחִלּוֹת. וְשֵׁנִי לוֹ, מִפְּנֵי הַדִּין, בְּהֵמָה טְהוֹרָה מְטַמְּאָה בְּמַשָּׂא וּטְמֵאָה מְטַמְּאָה בְּמַשָּׂא, אִם לָמַדְתָּ עַל טְהוֹרָה שֶׁבְּשָׂרָהּ אָסוּר לְהִתְבַּשֵּׁל בַּחֲלָבָהּ, אַף טְמֵאָה יְהֵא בְּשָׂרָהּ אָסוּר לְהִתְבַּשֵּׁל בַּחֲלָבָהּ, תַּלְמוּד לוֹמַר בַּחֲלֵב אִמּוֹ, וְלֹא בַּחֲלֵב טְמֵאָה. שְׁלִישִׁית, וְלֹא בַּחֲלֵב אָדָם.

רַבִּי יוֹנָתָן אוֹמֵר. מִפְּנֵי מָה נֶאֱמַר בִּשְׁלֹשָׁה מְקוֹמוֹת. אַחַת לִבְהֵמָה וְאַחַת לְחַיָּה וְאַחַת לְעוֹף. אַבָּא חָנָן מִשּׁוּם רַבִּי אֱלִיעֶזֶר אוֹמֵר. מִפְּנֵי מָה נֶאֱמַר בִּשְׁלֹשָׁה מְקוֹמוֹת. אַחַת לִבְהֵמָה גַּסָּה, וְאַחַת לִבְהֵמָה דַקָּה, וְאַחַת לְחַיָּה. רַבִּי שִׁמְעוֹן בֶּן יוֹחַאי אוֹמֵר. אַחַת אִסּוּר אֲכִילָה, וְאַחַת אִסּוּר הֲנָאָה, וְאַחַת אִסּוּר בִּשּׁוּל. דָּבָר אַחֵר. אַחַת בֵּין בָּאָרֶץ בֵּין בְּחוּצָה לָאָרֶץ. וְאַחַת בִּפְנֵי הַבַּיִת. וְאַחַת שֶׁלֹּא בִּפְנֵי הַבַּיִת, לְפִי שֶׁהוּא אוֹמֵר רֵאשִׁית בִּכּוּרֵי אַדְמָתְךָ, וְלֹא שָׁמַעְנוּ אֶלָּא בִּזְמַן שֶׁהַבִּכּוּרִים נוֹהֲגִין שָׁם בָּשָׂר בְּחָלָב נוֹהֵג, בִּזְמַן שֶׁאֵין הַבִּכּוּרִים נוֹהֲגִין לֹא שָׁמַעְנוּ, תַּלְמוּד לוֹמַר  "לֹא תֹאכְלוּ כָל נְבֵלָה", וְנֶאֱמַר (שם) "לֹא תְבַשֵּׁל גְּדִי בַּחֲלֵב אִמּוֹ", מַה נְּבֵלָה נוֹהֵג בֵּין בָּאָרֶץ בֵּין בְּחוּצָה לָאָרֶץ בִּפְנֵי הַבַּיִת וְשֶׁלֹּא בִּפְנֵי הַבַּיִת, אַף בָּשָׂר בְּחָלָב יְהֵא נוֹהֵג וְכוּ'.

רַבִּי עֲקִיבָא אוֹמֵר. מִפְּנֵי מָה נֶאֱמַר בִּשְׁלֹשָׁה מְקוֹמוֹת. פְּרָט לִבְהֵמָה טְמֵאָה, פְּרָט לְחַיָּה, פְּרָט לְעוֹף. רַבִּי יוֹסֵי הַגְּלִילִי אוֹמֵר. נֶאֱמַר "לֹא תֹאכְלוּ כָּל נְבֵלָה" וְנֶאֶמַר "לֹא תְבַשֵּׁל גְּדִי", אֶת שֶׁאָסוּר מִשּׁוּם נְבֵלָה, אָסוּר לְבַשֵּׁל בְּחָלָב, עוֹף שֶׁהוּא אָסוּר מִשּׁוּם נְבֵלָה יָכוֹל יְהֵא אָסוּר לְבַשֵּׁל בְּחָלָב, תַּלְמוּד לוֹמַר לֹא תְבַשֵּׁל גְּדִי בַּחֲלֵב אִמּוֹ, יָצָא עוֹף שֶׁאֵין לוֹ חֲלֵב אֵם, יָצְאָה בְּהֵמָה טְמֵאָה אַחַת בִּשְׁחִיטָתָהּ וְאַחַת בְּמִיתָתָהּ.

לֹא תְבַשֵּׁל גְּדִי. אֵין לִי אֶלָּא שֶׁהוּא אָסוּר בְּבִשּׁוּל. מִנַּיִן שֶׁהוּא אָסוּר בַּאֲכִילָה. אָמַרְתָּ, קַל וָחֹמֶר, וּמָה אִם הַפֶּסַח,  שֶׁאֵין בּוֹ מִשּׁוּם לֹא תְבַשֵּׁל, יֵשׁ בּוֹ מִשּׁוּם בַּל תֹּאכַל, בָּשָׂר בְּחָלָב שֶׁיֵּשׁ בּוֹ מִשּׁוּם לֹא תְבַשֵּׁל, דִּין הוּא שֶׁיְּהֵא בּוֹ מִשּׁוּם בַּל תֹּאכֵל. לֹא, אִם אָמַרְתָּ בְּפֶסַח, שֶׁאִסּוּרוֹ בְּכָל דָּבָר, תֹּאמַר בְּבָשָׂר בְּחָלָב, שֶׁאֵין אִסּוּרוֹ בְכָל דָּבָר, לְפִיכָךְ לֹא יְהֵא אָסוּר בַּאֲכִילָה. רַבִּי עֲקִיבָא אוֹמֵר. אֵינוֹ צָרִיךְ, אִם גִּיד הַנָּשֶׁה, שֶׁאֵין בּוֹ בַּל תְּבַשֵּׁל, יֵשׁ בּוֹ בַּל תֹּאכַל וְכוּ'. לֹא, אִם אָמַרְתָּ בְּגִיד הַנָּשֶׁה, שֶׁאִסּוּרוֹ קֹדֶם מַתַּן תּוֹרָה, תֹּאמַר בְּבָשָׂר בְּחָלָב, שֶׁאֵין אִסּוּרוֹ קֹדֶם לְמַתַּן תּוֹרָה, לְפִיכָךְ לֹא יְהֵא אָסוּר בַּאֲכִילָה. וַהֲרֵי נְבֵלָה תּוֹכִיחַ, שֶׁאֵין אִסּוּרָהּ קֹדֶם לְמַתַּן תּוֹרָה וַאֲסוּרָה בַּאֲכִילָה, הִיא תוֹכִיחַ עַל בָּשָׂר בְּחָלָב, שֶׁאַף עַל פִּי שֶׁאֵין אִסּוּרוֹ קֹדֶם לְמַתַּן תּוֹרָה יְהֵא אָסוּר בַּאֲכִילָה. לֹא, אִם אָמַרְתָּ בִּנְבֵלָה, שֶׁהִיא מְטַמְּאָה בְּמַשָּׂא, לְפִיכָךְ אֲסוּרָה בַּאֲכִילָה, תֹּאמַר בְּבָשָׂר וְחָלָב, שֶׁאֵינוֹ מְטַמֵּא בְּמַשָּׂא, לְפִיכָךְ לֹא יִהְיֶה אָסוּר בַּאֲכִילָה. וַהֲרֵי חֵלֶב וְדָם יוֹכִיחוּ, שֶׁאֵינוֹ מְטַמֵּא בְּמַשָּׂא וְהֵם אֲסוּרִין בַּאֲכִילָה. לֹא, אִם אָמַרְתָּ בְּחֵלֶב וְדָם, שֶׁחַיָּבִין עָלָיו כָּרֵת, תַּלְמוּד לוֹמַר  "לֹא תֹּאכֲלֶנּוּ", לְהָבִיא בָּשָׂר בְּחָלָב שֶׁיְּהֵא אָסוּר בַּאֲכִילָה. אִסִּי אוֹמֵר. (שם, כג) "לֹא תֹאכַל הַנֶּפֶשׁ עִם הַבָּשָׂר", לְהָבִיא בָּשָׂר בְּחָלָב שֶׁיִּהְיֶה אָסוּר בַּאֲכִילָה אִסִּי בֶּן (גּוּר אַרְיֵה) [גּוּרְיָא] אוֹמֵר. נֶאֱמַר כָּאן קְדֻשָּׁה וְנֶאֱמַר לְהַלָּן קְדֻשָּׁה, מַה לְּהַלָּן אָסוּר בַּאֲכִילָה אַף כָּאן אָסוּר בַּאֲכִילָה. אֵין לִי אֶלָּא שֶׁהוּא אָסוּר בַּאֲכִילָה. בַּהֲנָאָה מִנַּיִן אָמַרְתָּ, קַל וָחֹמֶר, וּמַה אִם עָרְלָה שֶׁלֹּא נְעֶבְדָה בּוֹ עֲבֵרָה, אָסוּר בַּהֲנָאָה, בָּשָׂר בְּחָלָב שֶׁנֶּעֶבְדָה בּוֹ עֲבֵרָה, אֵינוֹ דִין שֶׁיְּהֵא אָסוּר בַּהֲנָאָה. לֹא, אִם אָמַרְתָּ בְּעָרְלָה, שֶׁלֹּא הָיְתָה לָהּ שְׁעַת הַכֹּשֶׁר, תֹּאמַר בְּבָשָׂר בְּחָלָב, שֶׁהָיְתָה לָהּ שְׁעַת הַכֹּשֶׁר. הֲרֵי חָמֵץ בְּפֶסַח יוֹכִיחַ, שֶׁהָיְתָה לוֹ שְׁעַת הַכֹּשֶׁר וְאָסוּר בַּהֲנָאָה, הוּא יוֹכִיחַ עַל בָּשָׂר בְּחָלָב, שֶׁאַף עַל פִּי שֶׁהָיְתָה לוֹ שְׁעַת הַכֹּשֶׁר יְהֵא אָסוּר בַּהֲנָאָה. לֹא, אִם אָמַרְתָּ בְּחָמֵץ בְּפֶסַח, שֶׁחַיָּבִין עָלָיו כָּרֵת, תֹּאמַר בְּבָשָׂר בְּחָלָב, שֶׁאֵין חַיָּבִין עָלָיו כָּרֵת, לְפִיכָךְ לֹא יְהֵא אָסוּר בַּהֲנָאָה. כִּלְאֵי הַכֶּרֶם יוֹכִיחוּ, שֶׁאֵין חַיָּבִין עֲלֵיהֶן כָּרֵת וַאֲסוּרִים בַּהֲנָאָה, הֵן יוֹכִיחוּ עַל בָּשָׂר בְּחָלָב, שֶׁאַף עַל פִּי שֶׁאֵין חַיָּבִין עָלָיו כָּרֵת יְהֵא אָסוּר בַּהֲנָאָה. רַבִּי אוֹמֵר. (דברים יד, כא) "אוֹ מָכֹר לְנָכְרִי לֹא תְבַשֵּׁל". אָמְרָה תּוֹרָה, בְּשָׁעָה שֶׁאַתָּה מוֹכְרוֹ, לֹא תְבַשְּׁלֶנּוּ וְלֹא תִמְכְּרֶנּוּ, הָא לָמַדְנוּ שֶׁהוּא אָסוּר בַּהֲנָאָה.

לֹא תְבַשֵּׁל גְּדִי בַּחֲלֵב אִמּוֹ. אֵין לִי אֶלָּא חֲלֵב אֵם. אֲחוֹתוֹ מִנָּיִן. אָמַרְתָּ, קַל וָחֹמֶר, וּמָה אִם אִמּוֹ, שֶׁאֵינָהּ נִכְנֶסֶת עִמּוֹ לַדִּיר לְהִתְעַשֵּׂר, אָסוּר לְהִתְבַּשֵּׁל בַּחֲלָבָהּ, אֲחוֹתוֹ, שֶׁהִיא נִכְנֶסֶת עִמּוֹ לַדִּיר לְהִתְעַשֵּׂר, דִּין הוּא שֶׁאָסוּר לְהִתְבַּשֵּׁל בַּחֲלָבָהּ. חֲלֵב עַצְמָהּ בִּבְשָׂרָהּ, מִנָּיִן. אָמַרְתָּ, קַל וָחֹמֶר, וּמָה אִם בְּמָקוֹם שֶׁהִתִּיר פְּרִי עִם פְּרִי, אָסַר פְּרִי בִּשְׁחִיטָה עִם הָאֵם, כָּאן, שֶׁאָסַר פְּרִי עִם פְּרִי בְּבִשּׁוּל, דִּין הוּא שֶׁיְּהֵא אָסוּר פְּרִי עִם הָאֵם. חֲלֵב עִזִּים בִּרְחֵלִים, מִנָּיִן. אָמַרְתָּ, קַל וָחֹמֶר, וּמָה אִם בְּמָקוֹם שֶׁהִתִּיר פְּרִי עִם פְּרִי בִּרְבִיעָה, אָסַר פְּרִי עִם הָאֵם, וְכָאן, שֶׁאָסַר פְּרִי עִם פְּרִי בִּרְבִיעָה, דִּין הוּא שֶׁנֶּאֱסַר פְּרִי עִם הָאֵם. הוּא הַדִּין אַף לְבָקָר, וּמִפְּנֵי מָה דִּבֵּר הַכָּתוּב בִּגְדִי, מִפְּנֵי שֶׁהֶחָלָב מְרֻבֶּה בְאִמּוֹ.

רַבִּי אוֹמֵר. נֶאֱמַר כָּאן אִמּוֹ וְנֶאֱמַר לְהַלָּן  "אִמּוֹ", מָה אִמּוֹ הָאָמוּר לְהַלָּן, בְּשׁוֹר וְכֶבֶשׂ וְעֵז הַכָּתוּב מְדַבֵּר, אַף אִמּוֹ הָאָמוּר כָּאן, בְּשׁוֹר וְכֶשֶׂב וְעֵז הַכָּתוּב מְדַבֵּר. לֹא תְבַשֵּׁל גְּדִי בַּחֲלֵב אִמּוֹ. בָּשָׂר בְּחָלָב אַתָּה אוֹסֵר לְבַשֵּׁל, וְלֹא שְׁאָר כָּל הָאִסּוּרִין שֶׁבַּתּוֹרָה. וְהַדִּין נוֹתֵן, וּמָה אִם בָּשָׂר בְּחָלָב, שֶׁזֶּה מֻתָּר בִּפְנֵי עַצְמוֹ וְזֶה מֻתָּר בִּפְנֵי עַצְמוֹ, הֲרֵי זֶה אֲסוּרִין בְּבִשּׁוּל, שְׁאָר כָּל הָאִסּוּרִין, שֶׁזֶּה אָסוּר בִּפְנֵי עַצְמוֹ וְזֶה אָסוּר בִּפְנֵי עַצְמוֹ, אֵינוֹ דִין שֶׁיְּהוּ אֲסוּרִין בְּבִשּׁוּל. תַּלְמוּד לוֹמַר לֹא תְבַשֵּׁל גְּדִי בַּחֲלֵב אִמּוֹ, בָּשָׂר בְּחָלָב אַתָּה אוֹסֵר לְבַשֵּׁל, וְלֹא כֹּל שְׁאָר אִסּוּרִין שֶׁבַּתּוֹרָה. לֹא תְבַשֵּׁל גְּדִי בַּחֲלֵב אִמּוֹ. אֵין לִי אֶלָּא בְּחֻלִּין. בְּמֻקְדָּשִׁין מִנָּיִן. אָמַרְתָּ, קַל וָחֹמֶר, אִם נֶאֱסַר בְּחֻלִּין, לֹא נֶאֱסַר בְּמֻקְדָּשִׁין. לֹא, אִם אָמַרְתָּ בְּחֻלִּין, שֶׁכֵּן נֶאֱסַר מְלִיקָה בְּחֻלִּין, תֹּאמַר בְּמֻקְדָּשִׁין, שֶׁלֹּא אָסַר מְלִיקָה בְּמֻקְדָּשִׁין. תַּלְמוּד לוֹמַר בֵּית ה' אֱלֹהֶיךָ לֹא תְבַשֵּׁל גְּדִי בַּחֲלֵב אִמּוֹ.

תַּנְיָא. בַּחֲלֵב אִמּוֹ. יָכוֹל בְּחֵלֶב אִמּוֹ. אָמַרְתָּ, יֵשׁ אֵם לַמִּקְרָא, וְיֵשׁ אֵם לַמְּסֹרֶת, וּלְמַאן דַּאֲמַר יֵשׁ אֵם לַמְּסֹרֶת אֲמַר קְרָא לֹא תְבַשֵּׁל, דֶּרֶךְ בִּשּׁוּל אָסְרָה תּוֹרָה.

בְּשַׂר בְּהֵמָה טְהוֹרָה בַּחֲלֵב בְּהֵמָה טְהוֹרָה, אָסוּר לְבַשֵּׁל וְאָסוּר בַּהֲנָאָה. מִנָּא הָנֵי מִלֵּי. אֲמַר רַבִּי אֶלְעָזָר. דַּאֲמַר קְרָא (בראשית לח, כ) "וַיִּשְׁלַח יְהוּדָה אֶת גְּדִי הָעִזִּים", כָּאן "גְּדִי עִזִּים", הָא כָּל מָקוֹם שֶׁנֶּאֱמַר גְּדִי סְתָם, אֲפִלּוּ פָּרָה וְרָחֵל בְּמַשְׁמָע. וְלֵילַף מִינָּהּ. כְּתִיב קְרָא אַחֲרִינָא (שם כז, טז) "אֵת עֹרֹת גְּדָיֵי הָעִזִּים", הָווּ לְהוּ שְׁנֵי כְּתוּבִים הַבָּאִים כְּאֶחָד, וְאֵין מְלַמְּדִין. וּלְמַאן דַּאֲמַר מְלַמְּדִין מַאי אִכָּא לְמֵימַר. תְּרֵי מְעוּטֵי כְּתִיבֵי, עִזִּים הָעִזִּים. אֲמַר שְׁמוּאֵל. גְּדִי. לְרַבּוֹת אֶת הַחֵלֶב. גְּדִי. לְרַבּוֹת אֶת הַמֵּתָה. "גְּדִי". לְרַבּוֹת אֶת הַשָּׁלִיל. "גְּדִי". לְהוֹצִיא אֶת הַדָּם. "גְּדִי". לְהוֹצִיא אֶת הַשִּׁלְיָא. "גְּדִי". לְהוֹצִיא אֶת הַטְּמֵאָה. בַּחֲלֵב אִמּוֹ. וְלֹא בַּחֲלֵב זָכָר. (להלן לד, כו) "בַּחֲלֵב אִמּוֹ". וְלֹא בַּחֲלֵב שְׁחוּטָה.  "בַּחֲלֵב אִמּוֹ". וְלֹא בַּחֲלֵב טְמֵאָה. וְהָא תְּלָתָא גְּדִי כְּתִיבֵי וַאֲנָן שִׁתָּא דַּרְשִׁינָן. קָסְבַר שְׁמוּאֵל אִסּוּר חָל עַל אִסּוּר וְאִסּוּר חֵלֶב וּמֵתָה מֵחַד קְרָא נַפְקָא, דָּם וְשִׁלְיָא נַמֵּי פִּרְשָׁא בְעָלְמָא הוּא, פְּשׁוּ לְהוּ תְּרֵי, חָד לְרִבּוּיֵי שָׁלִיל וְחָד לְהוֹצִיא אֶת הַטְּמֵאָה.

תָּנוּ רַבָּנָן. בַּחֲלֵב אִמּוֹ. אֵין לִי אֶלָּא בַחֲלֵב אִמּוֹ. בַּחֲלֵב פָּרָה וְרָחֵל, מִנָּיִן. אָמַרְתָּ, קַל וָחֹמֶר, וּמָה אִמּוֹ, שֶׁאֵין נֶאֶסְרָה עִמּוֹ בְּהַרְבָּעָה, נֶאֱסֶרֶת עִמּוֹ בְּבִשּׁוּל, פָּרָה וְרָחֵל, שֶׁנֶּאֶסְרוּ עִמּוֹ בְּהַרְבָּעָה, אֵינוֹ דִין שֶׁנֶּאֶסְרוּ עִמּוֹ בְּבִשּׁוּל. תַּלְמוּד לוֹמַר, בַּחֲלֵב אִמּוֹ. וְהָא לָמָּה לִי קְרָא, וְהָא אַתְיָא לָהּ. אֲמַר רַב אַשִּׁי. מִשּׁוּם דְּאִכָּא לְמֵימַר, מֵעִיקָרָא דְדִינָא פִּרְכָא, מֵהֵיכָא מַיְיתֵּת לָהּ, מֵאִמּוֹ, מַה לְּאִמּוֹ שֶׁכֵּן נֶאֱסֶרֶת עִמּוֹ בִּשְׁחִיטָהּ, תַּלְמוּד לוֹמַר בַּחֲלֵב אִמּוֹ. תַּנְיָא אִידָךְ. בַּחֲלֵב אִמּוֹ. בַּחֲלֵב אֲחוֹתוֹ גְדוֹלָה, מִנָּיִן. אָמַרְתָּ, קַל וָחֹמֶר, וּמָה אִמּוֹ, שֶׁנִּכְנֶסֶת עִמּוֹ לַדִּיר לְהִתְעַשֵּׂר, נֶאֱסֶרֶת עִמּוֹ בְּבִשּׁוּל, אֲחוֹתוֹ גְּדוֹלָה, שֶׁלֹּא נִכְנְסָה עִמּוֹ לַדִּיר לְהִתְעַשֵּׂר, אֵינוֹ דִין שֶׁנֶּאֱסֶרֶת עִמּוֹ בְּבִשּׁוּל. תַּלְמוּד לוֹמַר בַּחֲלֵב אִמּוֹ. וְהָא אַתְיָא לָהּ. אֲמַר רַב אַשִּׁי. מִשּׁוּם דְּאִכָּא לְמֵימַר מֵעִיקָרָא דְּדִינָא פִּרְכָא, מֵהֵיכָא קָא מַיְיתֵּת לָהּ, מֵאִמּוֹ מַה לְּאִמּוֹ, שֶׁכֵּן נֶאֱסֶרֶת עִמּוֹ בִּשְׁחִיטָהּ, תֹּאמַר בַּאֲחוֹתוֹ הַגְּדוֹלָה, שֶׁלֹּא נֶאֱסֶרֶת עִמּוֹ בִּשְׁחִיטָה, תַּלְמוּד לוֹמַר בַּחֲלֵב אִמּוֹ. אַשְׁכְּחָן אֲחוֹתוֹ גְדוֹלָה. אֲחוֹתוֹ קְטַנָּה, מִנָּיִן. אַתְיָא מִבֵּינָיָא, מֵהֵי תֵיתֵי, תֵּיתֵי מֵאִמּוֹ, מַה לְּאִמּוֹ, שֶׁכֵּן נֶאֱסֶרֶת עִמּוֹ בִּשְׁחִיטָה, אֲחוֹתוֹ גְדוֹלָה תּוֹכִיחַ, מַה לַּאֲחוֹתוֹ גְדוֹלָה, שֶׁכֵּן לֹא נִכְנְסָה לַדִּיר לְהִתְעַשֵּׂר, אִמּוֹ תוֹכִיחַ, וְחָזַר הַדִּין, לֹא רְאִי זֶה כִּרְאִי זֶה, הַצַּד הַשָּׁוֶה שֶׁבָּהֶן שֶׁהוּא בָּשָׂר וְאָסוּר לְבַשֵּׁל בְּחָלָב, אַף אֲנִי אָבִיא אֲחוֹתוֹ קְטַנָּה שֶׁהוּא בָּשָׂר וְאָסוּר לְבַשֵּׁל בְּחָלָב. אִי הָכֵי, אֲחוֹתוֹ גְדוֹלָה נַמֵּי תֵּיתֵי מִבֵּינָיָא. הָכֵי נַמֵּי. אֶלָּא בַּחֲלֵב לָמָּה לִי. לִכְדְּתַנְיָא, בַּחֲלֵב אִמּוֹ, אֵין לִי אֶלָּא בַּחֲלֵב אִמּוֹ, בַּחֲלֵב עַצְמָהּ מִנַּיִן, אָמַרְתָּ, קַל וָחֹמֶר, וּמָה אִם בְּמָקוֹם שֶׁלֹּא נֶאֱסַר פְרִי עִם פְּרִי בִּשְׁחִיטָה, נֶאֱסַר פְּרִי עִם הָאֵם בִּשְׁחִיטָה, מָקוֹם שֶׁנֶּאֱסַר פְּרִי עִם פְּרִי בְּבִשּׁוּל, אֵינוֹ דִין שֶׁנֶּאֱסַר פְּרִי עִם הָאֵם בְּבִשּׁוּל. תַּלְמוּד לוֹמַר בַּחֲלֵב אִמּוֹ. וְהָא אַתְיָא לָהּ. אֲמַר רַב אַחַדְבּוֹי בַּר אַמִּי. מִשּׁוּם דְּאִכָּא לְמֵימַר סוּס בֶּן סוּסְיָא אֲחִי פְרֵדָה יוֹכִיחַ, שֶׁאָסוּר פְּרִי עִם פְּרִי וּמֻתָּר פְּרִי עִם הָאֵם וְכוּ', אֶלָּא אֲמַר רַב אַשִּׁי, מִשּׁוּם דְּאִכָּא לְמֵימַר, מַה לִּפְרִי, שֶׁכֵּן שְׁנֵי גוּפִין, תֹּאמַר פְּרִי עִם הָאֵם, שֶׁכֵּן גּוּף אֶחָד.

אֲמַר רַב אַשִּׁי. מִנַּיִן לְבָשָׂר בְּחָלָב שֶׁהוּא אָסוּר בַּאֲכִילָה. שֶׁנֶּאֱמַר (דברים יד, ג) "לֹא תֹאכַל כָּל תּוֹעֵבָה", כָּל שֶׁתֵּעַבְתִּי לְךָ הֲרֵי הוּא בְּבַל תֹּאכַל. אַשְׁכְּחָן בַּאֲכִילָה, בַּהֲנָאָה מִנָּא לָן. כִּדְרַבִּי אַבָּהוּ אֲמַר רַבִּי אֶלְעָזָר, כָּל מָקוֹם שֶׁנֶּאֱמַר "לֹא יֵאָכֵל" ["לֹא תֹאכֵל"] "לֹא תֹאכְלוּ" אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמָע, עַד שֶׁיְּפַרֵט לְךָ הַכָּתוּב כְּדֶרֶךְ שֶׁפֵּרֵט לְךָ בִּנְבֵלָה, לַגֵּר בִּנְתִינָה וְלַנָּכְרִי בִּמְכִירָה.

אֲמַר רֵישׁ לָקִישׁ. מִנַּיִן לְבָשָׂר בְּחָלָב שֶׁהוּא אָסוּר בַּהֲנָאָה. שֶׁנֶּאֱמַר  "אַל תֹּאכְלוּ מִמֶּנּוּ נָא וּבָשֵׁל מְבֻשָּׁל", שֶׁאֵין תַּלְמוּד לוֹמַר "מְבֻשָּׁל", אֶלָּא יֵשׁ לְךָ מְבֻשָּׁל אַחֵר שֶׁאָסוּר, וְאֵיזֶה, זֶה בָּשָׂר בְּחָלָב. אֲמַר לֵיהּ רַבִּי יוֹחָנָן. כְּעוּרָה מִשְׁנָה זוֹ שֶׁשָּׁנָה רַבִּי, "לֹא תֹאכְלוּ", בְּבָשָׂר בְּחָלָב הַכָּתוּב מְדַבֵּר, אוֹ אֵינוֹ אֶלָּא בְּאֶחָד מִכָּל אִסּוּרִין שֶׁבַּתּוֹרָה, אָמַרְתָּ, צֵא וּלְמַד מִשְּׁלֹש עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶן, דָּבָר הַלָּמֵד מֵעִנְיָנוֹ, בַּמֶּה הַכָּתוּב מְדַבֵּר, בִּשְׁנֵי מִינִין, אַף כָּאן בִּשְׁנֵי מִינִין. אִי מֵהָתָם, הֲוָא אֲמִינָא, הָנֵי מִלֵּי בַּאֲכִילָה אֲבָל בַּהֲנָאָה לָא, קָא מַשְׁמָע לָן. (וְרַב כַּהֲנָא) [וְרַבִּי, בַּהֲנָאָה] מִנָּא לֵיהּ. נַפְקָא לֵיהּ מִדְּתַנְיָא, רַבִּי אוֹמֵר, נֶאֱמַר כָּאן (דברים יד, כא) "כִּי עַם קָדוֹשׁ אַתָּה", וְנֶאֱמַר לְהַלָּן (שם כג, יח) "וְלֹא יִהְיֶה קָדֵשׁ", מַה לְּהַלָּן אִסּוּר הֲנָאָה, אַף כָּאן אִסּוּר הֲנָאָה. תַּנְיָא. אִסִּי בֶּן יְהוּדָה אוֹמֵר וְכוּ'. וַאֲכִילָה גּוּפָהּ, לָמָּה לִי גְּזֵרָה שָׁוָה, תֵּיתֵי מִקַּל וָחֹמֶר מֵעָרְלָה, וּמָה עָרְלָה, שֶׁלֹּא נֶעֶבְדָה בָּהּ עֲבֵרָה, אָסוּר בֵּין בַּאֲכִילָה בֵּין בַּהֲנָאָה, בָּשָׂר בְּחָלָב שֶׁנֶּעֶבְדָה בּוֹ עֲבֵרָה, אֵינוֹ דִין שֶׁאָסוּר בֵּין בַּאֲכִילָה בֵּין בַּהֲנָאָה. מִשּׁוּם דְּאִכָּא לְמִפְרַךְ, חוֹרֵשׁ בְּשׁוֹר וַחֲמוֹר וְחוֹסֵם פִּי פָרָה וְדָשׁ בָּהּ יוֹכִיחַ, דְּנֶעֶבְדָה בָּהּ עֲבֵרָה וְשָׁרֵי בַאֲכִילָה. לָמָּה לֵיהּ לְמֵימַר כִּלְאֵי הַכֶּרֶם יוֹכִיחַ, לֵימָא עָרְלָה יוֹכִיחַ וְלֵיהֲדַר דִּינָא וְתֵיתֵי מִן הַצַּד. אֲמַר רַב אַשִּׁי. מִשּׁוּם דְּאִכָּא לְמֵימַר, נְבֵלָה תוֹכִיחַ, שֶׁהִיא אֲסוּרָה בַאֲכִילָה וּמֻתֶּרֶת בַּהֲנָאָה. וְלִפְרוֹךְ, מַה לְּכִלְאֵי הַכֶּרֶם, שֶׁכֵּן לֹא הָיְתָה לָהֶם שְׁעַת הַכֹּשֶׁר. אֲמַר רַב אַדָּא בַּר אַהֲבָה. זֹאת אוֹמֶרֶת, כִּלְאֵי הַכֶּרֶם מֵעִיקָרָן נֶאֱסַר, הוֹאִיל וְהָיְתָה לָהֶם שְׁעַת הַכֹּשֶׁר קֹדֶם הַשְׁרָשָׁה.

רַבִּי עֲקִיבָא אוֹמֵר. חַיָּה וָעוֹף אֵינָן מִן הַתּוֹרָה וְכוּ'. רַבִּי יוֹסֵי הַגְּלִילִי אוֹמֵר וְכוּ'. מַאי אִכָּא בֵּין רַבִּי יוֹסֵי לְרַבִּי עֲקִיבָא. אִיכָּא בֵינַיְיהוּ חַיָּה, רַבִּי יוֹסִי הַגְּלִילִי סְבַר, חַיָּה, דְּאוֹרַיְיתָא, וְרַבִּי עֲקִיבָא סְבַר, חַיָּה, דְּרַבָּנָן. וְאִי בָעִית אֵימָא. עוֹף אִיכָּא בֵינַיְיהוּ, רַבִּי עֲקִיבָא סְבַר, חַיָּה וָעוֹף אֵינָן מִן הַתּוֹרָה, הָא מִדְּרַבָּנָן אֲסִירֵי, וְרַבִּי יוֹסֵי הַגְּלִילִי סְבַר, עוֹף אֲפִלּוּ מִדְּרַבָּנָן נַמֵּי לָא אֲסִירֵי. תַּנְיָא נַמֵּי הָכֵי. בִּמְקוֹמוֹ שֶׁל רַבִּי יוֹסֵי הַגְּלִילִי הָיוּ אוֹכְלִין בְּשַׂר עוֹף בְּחָלָב.

{pפסוק כp}  הִנֵּה אָנֹכִי שֹׁלֵחַ מַלְאָךְ לְפָנֶיךָ. אָמַר הַקָּדוֹשׁ בָּרוּךְ הוּא לְמֹשֶׁה. אֻמּוֹת הָעוֹלָם בָּגְדוּ בִּי, וְנָתַתִּי לָהֶם שָׂרִים שֶׁיְּהוּ מְשַׁמְרִים אוֹתָם, אַף אַתֶּם בְּגַדְתֶּם בִּי, הֲרֵינִי נוֹתֵן לָכֶם מַלְאָךְ שֶׁיְּהֵא מְשַׁמֵּר אֶתְכֶם, כְּשֶׁזְּכִיתֶם וְקִבַּלְתֶם אֶת הַתּוֹרָה בְּעַצְמִי הָיִיתִי הוֹלֵךְ לִפְנֵיכֶם, וְעַכְשָׁיו שֶׁנִּתְחַיַּבְתֶּם הֲרֵינִי שׁוֹלֵחַ לִפְנֵיכֶם מַלְאָךְ. דָּבָר אַחֵר. אָמַר הַקָּדוֹשׁ בָּרוּךְ הוּא לְמֹשֶׁה. לְפָנֶיךָ אֲנִי מְשַׁלֵּחַ, וְלֹא לִפְנֵיהֶם. אָמַר. אִם לְפָנַי מְשַׁלֵּחַ אַתָּה, אֵינִי מְבַקֵּשׁ. [רְאֵה מַה בֵּין רִאשׁוֹנִים וְכוּ'], אֲבָל יְהוֹשֻׁעַ רָאָה אֶת הַמַּלְאָךְ וְנָפַל עַל פָּנָיו, מָה אָמַר לוֹ,  "הֲלָנוּ אַתָּה אִם לְצָרֵינוּ", כֵּיוָן שֶׁאָמַר לוֹ כֵּן הִתְחִיל צוֹעֵק מִתַּחַת צִפָּרְנֵי רַגְלָיו", שֶׁנֶּאֱמַר (שם, יד) "וַיֹּאמֶר לֹא כִּי אֲנִי שַׂר צְבָא ה' עַתָּה בָאתִי", הֲרֵי שְׁנֵי פְּעָמִים בָּאתִי לְהַנְחִיל אֶת יִשְׂרָאֵל, אֲנִי הוּא שֶׁבָּאתִי בִּימֵי מֹשֶׁה רַבְּךָ וְדָחָה אוֹתִי "וְעַתָּה בָּאתִי, וַיִּפֹּל יְהוֹשֻׁעַ", רָאָה אוֹתוֹ וְנָפַל עַל פָּנָיו, אֲבָל מֹשֶׁה רָאָה אוֹתוֹ וְדָחָה אוֹתוֹ. אָמַר הַקָּדוֹשׁ בָּרוּךְ הוּא. הִנֵּה אָנֹכִי שֹׁלֵחַ מַלְאָךְ לְפָנֶיךָ, לְכָל מִי שֶׁמְּשַׁמֵּר אֶת הַתּוֹרָה כַּיּוֹצֵא בְּךָ.

{pפסוק כאp}  הִשָּׁמֶר מִפָּנָיו וּשְׁמַע בְּקֹלוֹ אַל תַּמֵּר בּוֹ. לֹא זְכִיתֶם לִשְׁמֹעַ בְּקוֹלִי, שִׁמְעוּ בְּקוֹלוֹ שֶׁל מַלְאָךְ. הוּא אֵינוֹ יָכוֹל לִשָּׂא לְפִשְׁעֲכֶם, כִּי הוּא מִן הַכַּת שֶׁאֵינָן חוֹטְאִין. דָּבָר אַחֵר. כִּי לֹא יִשָּׂא לְפִשְׁעֲכֶם. לָמָּה. שֶׁהוּא שָׁלִיחַ, וְכָל מַה שֶּׁהַשָּׁלִיחַ מְצֻוֶּה לַעֲשׂוֹת, הוּא עוֹשֶׂה, אֲבָל אֲנִי נוֹשֵׂא לָכֶם פָּנִים, שֶׁנֶּאֱמַר (במדבר ו, כו) "יִשָּׂא ה' פָּנָיו". אָמַר דָּוִד. רִבּוֹנוֹ שֶׁל עוֹלָם, וּלְמַלְאָךְ אַתָּה מוֹסְרֵנִי, שֶׁאֵינוֹ נוֹשֵׂא פָנִים, מִי יוּכַל לַעֲמֹד בּוֹ, (תהלים קל, ג) "אִם עֲוֹנוֹת תִּשְׁמָר יָהּ" וְגוֹ'. אִם תֹּאמַר שֶׁהַסְּלִיחָה אֵינָהּ עִמְּךָ, עִמְּךָ הִיא, הָדָא הוּא דִּכְתִיב  "כִּי עִמְּךָ הַסְּלִיחָה לְמַעַן תִּוָּרֵא".

כִּי שְׁמִי בְּקִרְבּוֹ. שְׁמוֹ שֶׁל הַקָּדוֹשׁ בָּרוּךְ הוּא מְשֻׁתָּף עִם כָּל מַלְאָךְ וּמַלְאָךְ. אֲמַר לֵיהּ מֹשֶׁה. אֵינִי מְבַקֵּשׁ שֶׁיֵּלֵךְ מַלְאָךְ עִמָּנוּ, (להלן לג, טו) "אִם אֵין פָּנֶיךָ הֹלְכִים" וְגוֹ', אִם אֵין אַתָּה מְהַלֵּךְ עִמָּנוּ אֵין אָנוּ זָזִין מִמְּקוֹמֵנוּ. אֲמַר הַקָּדוֹשׁ בָּרוּךְ הוּא. חַיֶּיךָ, אֲפִלּוּ מַלְאָךְ לֹא אֶשְׁלַח לְפָנֶיךָ, אֶלָּא הַצִּרְעָה אֶשְׁלַח לְפָנֶיךָ, שֶׁנֶּאֱמַר  "וְשָׁלַחְתִּי אֶת הַצִּרְעָה". כֵּיצַד הָיוּ הָאֱמוֹרִיִּים מֵתִים. אֲמַר רַבִּי לֵוִי. שְׁתֵּי צְרָעוֹת הָיָה מְזַוֵּג לְכָל אֶחָד וְאֶחָד, כָּל אַחַת וְאַחַת הָיְתָה שׁוֹפֶכֶת אַרְסָהּ בְּתוֹךְ עֵינָיו וּמִיָּד הָיָה מֵת. רַבִּי חִיָּא בַּר אַבָּא אֲמַר. כֵּיצַד הָיוּ מֵתִים. חִלְחוּל הָיָה נִכְנָס בָּהֶן, וְהָיוּ מַתְרִיזִין, וְהָיוּ מֵתִין. רַבִּי בֶּרֶכְיָה אֲמַר. הַקָּדוֹשׁ בָּרוּךְ הוּא הָיָה אוֹסְרָן לִפְנֵי יִשְׂרָאֵל, וְהָיוּ בָאִין וְהוֹרְגִין אוֹתָן, שֶׁנֶּאֱמַר (דברים ג, ג) "וַיִּתֵּן ה' אֱלֹהֵינוּ בְּיָדֵנוּ", כְּאָדָם שֶׁאוֹסֵר שׂוֹנְאוֹ לִפְנֵי בְנוֹ. אִם תֹּאמַר קְטַנִּים הָיוּ הָאֱמוֹרִיִּים. הַקָּדוֹשׁ בָּרוּךְ הוּא מְשַׁבְּחָם (עמוס ב, ט) "אֲשֶׁר כְּגֹבַהּ אֲרָזִים גָּבְהוֹ", וּמַה הָיִיתִי עוֹשֶׂה לָהֶם,  "וָאַשְׁמִיד פִּרְיוֹ מִמַּעַל" וְגוֹ', זֶה הַשָּׂר שֶׁלָּהֶן, (שם) "וְשָׁרָשָׁיו מִתָּחַת", אֵלּוּ הָאֱמוֹרִיִּים. אָמַר הַקָּדוֹשׁ בָּרוּךְ הוּא. בָּעוֹלָם הַזֶּה שָׁלַחְתִּי לִפְנֵיהֶם מַלְאָךְ, וְהָיָה מַכְרִית אֻמּוֹת הָעוֹלָם, אֲבָל לָעוֹלָם הַבָּא אֵלִיָּהוּ זָכוּר לַטּוֹב אֶשְׁלַח לָכֶם, שֶׁנֶּאֱמַר (מלאכי ג, כג) (הִנְּנִי) ["הִנֵּה אָנֹכִי] שֹׁלֵחַ לָכֶם אֶת אֵלִיָּה הַנָּבִיא לִפְנֵי בּוֹא יוֹם ה' הַגָּדוֹל וְהַנּוֹרָא".

מִנָּא הָא מִלְּתָא דְּאָמְרֵי אִינְשֵׁי, כִּי הֲוִינָן זוּטָרֵי, לְגַבְרֵי, הַשְׁתָּא דְקָשִׁישְׁנָא, לְדַרְדָּקֵי. דִּכְתִיב מֵעִיקָרָא  "וַה' הֹלֵךְ לִפְנֵיהֶם יוֹמָם", וּלְבַסּוֹף כְּתִיב הִנֵּה אָנֹכִי שֹׁלֵחַ מַלְאָךְ לְפָנֶיךָ.

אַמֲר לֵיהּ הַהוּא אֶפִּיקוֹרוֹס לְרַב אֵידִי. כְּתִיב (להלן כד, א) "וְאֶל מֹשֶׁה אָמַר עֲלֵה אֶל ה'", "עֲלֵה אֵלַי" מִבַּעְיָא לֵיהּ. אֲמַר לֵיהּ. זֶה מְטַטְרוֹן, שֶׁשְּׁמוֹ כְּשֵׁם רַבּוֹ, דִּכְתִיב כִּי שְׁמִי בְּקִרְבּוֹ. אִי הָכִי. נִפְלְחוּ לֵיהּ. כְּתִיב אַל תַּמֵּר בּוֹ, אַל תְּמִירֵנִי בּוֹ. אִם כֵּן, לֹא יִשָּׂא לְפִשְׁעֲכֶם לָמָּה לִי. אֲמַר לֵיהּ. הֵימָנוּתָא בְּיָדוֹ דַּאֲפִלּוּ בְּפַרְוַונְקָא נַמֵּי לָא קַבִּילְנֵיהּ, דִּכְתִיב  "וַיֹּאמֶר אֵלָיו אִם אֵין פָּנֶיךָ הֹלְכִים אַל תַּעֲלֵנוּ מִזֶּה".

{pפסוק כהp}  וּבֵרַךְ אֶת לַחְמְךָ. מִנַּיִן לְבִרְכַּת הַמָּזוֹן מִן הַתּוֹרָה וְכוּ'. רַבִּי יִצְחָק אוֹמֵר. אֵינוֹ צָרִיךְ, הֲרֵי הוּא אוֹמֵר וּבֵרַךְ אֶת לַחְמְךָ, אַל תִּקְרֵי 'וּבֵרַךְ' אֶלָּא 'וּבָרֵךְ', אֵימַת קָרוּי לֶחֶם, קֹדֶם שֶׁיֹּאכְלֶנּוּ.

מִנָּא הָא מִלְּתָא דְּאָמְרִי אִינְשֵׁי, שִׁיתִין רָהִיטִי רָהוּט, וְלָא מָטוּ לְגַבְרָא דְּמִצַּפְרָא כְרַךְ, וְאַמְרֵי רַבָּנָן, הַשְׁכֵּם וֶאֱכֹל בַּקַּיִץ מִפְּנֵי הַחַמָּה וּבַחֹרֶף מִפְּנֵי הַצִּנָּה. דִּכְתִיב (ישעיה מט, י) "לֹא יִרְעָבוּ וְלֹא יִצְמָאוּ וְלֹא יַכֵּם שָׁרָב וָשָׁמֶשׁ". אֲמַר לֵיהּ. אַתְּ אֲמַרְתְּ מֵהָתָם, וַאֲנָא אֲמִינָא מֵהָכָא, וַעֲבַדְתֶּם אֵת ה' אֱלֹהֵיכֶם, זוֹ קְרִיאַת שְׁמַע וּתְפִלָּה, וּבֵרַךְ אֶת לַחְמְךָ וְאֶת מֵימֶיךָ, זוֹ פַּת בַּמֶּלַח וְקִתּוֹן שֶׁל מַיִם, מִכָּאן וָאֵילַךְ, וַהֲסִרֹתִי מַחֲלָה מִקִּרְבֶּךָ, וְתַנְיָא, מַחֲלָה, זוֹ מָרָה, וְלָמָּה נִקְרָא שְׁמָהּ מַחֲלָה, שְׁמוֹנִים וּשְׁלֹשָׁה חֳלָאִים יֵשׁ בָּהּ, מַחֲלָה בְּגִימַטְרִיָּא הָכֵי הֲווּ, וְכֻלָּן פַּת בַּמֶּלַח בְּשַׁחֲרִית וְקִתּוֹן שֶׁל מַיִם מְבַטַּלְתָּן.

{pפסוק כוp} {rרמז שסr}  אֶת מִסְפַּר יָמֶיךָ אֲמַלֵּא. כְּתִיב (דברים לא, ב) "וַיֹּאמֶר אֲלֵהֶם בֶּן מֵאָה וְעֶשְׂרִים שָׁנָה אָנֹכִי הַיּוֹם". מַה תַּלְמוּד לוֹמַר "הַיּוֹם". הַיּוֹם מָלְאוּ יָמַי וּשְׁנוֹתָי. לְלַמֶּדְךָ, שֶׁהַקָּדוֹשׁ בָּרוּךְ הוּא מַשְׁלִים שְׁנוֹתֵיהֶן שֶׁל צַדִּיקִים מִיּוֹם לְיוֹם וּמֵחֹדֶשׁ לְחֹדֶשׁ, שֶׁנֶּאֱמַר אֶת מִסְפַּר יָמֶיךָ אֲמַלֵּא.  "לֹא אוּכַל עוֹד לָצֵאת וְלָבוֹא". מַאי לָצֵאת וְלָבֹא, אִילֵימָא לָצֵאת וְלָבֹא מַמָּשׁ, וְהָכְתִיב (שם לד, א) "וַיַּעַל מֹשֶׁה מֵעַרְבֹת מוֹאָב אֶל הַר נְבוֹ", וְתַנְיָא, שְׁתֵּים עֶשְׂרֵה מַעֲלוֹת הָיוּ שָׁם וּפְסָעָן מֹשֶׁה בִּפְסִיעָה אַחַת, אֶלָּא לָצֵאת וְלָבֹא בְּדִבְרֵי תוֹרָה, מְלַמֵּד שֶׁנִּסְתְּמוּ מִמֶּנּוּ שַׁעֲרֵי חָכְמָה.

תַּנְיָא. אָמַר שִׁמְעוֹן בֶּן עַזַּאי. מָצָאתִי מְגִלַּת סְתָרִים בִּירוּשָׁלַיִם, וְכָתוּב בָּהּ מְנַשֶּׁה הָרַג אֶת יְשַׁעְיָה. אֲמַר רַבִּי מֵידָן. דָּיְינֵיהּ וְקָטְלֵיהּ, אֲמַר לֵיהּ, מֹשֶׁה רַבְּךָ אֲמַר (להלן לג, כ) "כִּי לֹא יִרְאַנִי הָאָדָם וָחָי" וְאַתְּ אֲמַרְתְּ (ישעיה ו, א)  ["וָאֶרְאֶה] אֶת ה'", מֹשֶׁה רַבְּךָ אֲמַר (דברים ד, ז) "כַּה' אֱלֹהֵינוּ בְּכָל קָרְאֵנוּ אֵלָיו" וְאַתְּ אֲמַרְתְּ  "דִּרְשׁוּ ה' בְּהִמָּצְאוֹ", מֹשֶׁה רַבְּךָ אֲמַר אֶת מִסְפַּר יָמֶיךָ אֲמַלֵּא וְאַתְּ אֲמַרְתְּ (מ"ב כ, ו) "וְהֹסַפְתִּי עַל יָמֶיךָ חֲמֵשׁ עֶשְׂרֵה שָׁנָה". אֲמַר. אֲנָא יְדַעְנָא בֵּיהּ דְּלָא מְקַבֵּל מִנָּאי, אִי אֲמִינָא אַשְׁוְיֵיהּ מֵזִיד, אֲמַר שֵׁם, אִיבְלַע בְּאַרְזָא. אַתְיוּהָ לְאַרְזָא וּנְסָרוּהָ. כִּי מָטָא לַהֲדֵי פֻמֵּהּ נַח נַפְשֵׁיהּ, מִשּׁוּם דַּאֲמַר (ישעיה ו, ה) "וּבְתוֹךְ עַם טְמֵא שְׂפָתַיִם אָנֹכִי יֹשֵׁב". מִכָּל מָקוֹם קָשׁוּ קְרָאֵי אַהֲדָדֵי.  ["וָאֶרֱאֶה] אֶת ה'", תַּנָּאֵי הִיא, דְּתַנְיָא, כָּל הַנְּבִיאִים כֻּלָּם נִסְתַּכְּלוּ בְּאַסְפַּקְלַרְיָא שֶׁאֵינָהּ מְאִירָה, וּמֹשֶׁה רַבֵּנוּ נִסְתַּכֵּל בְּאַסְפַּקְלַרְיָא הַמְּאִירָה. "דִּרְשׁוּ ה' בְּהִמָּצְאוֹ", הָא בְּיָחִיד הָא בְצִבּוּר, וְיָחִיד אֵימַת, בָּעֲשָׂרָה יָמִים שֶׁבֵּין רֹאשׁ הַשָּׁנָה לְיּוֹם הַכִּפּוּרִים. אֶת מִסְפַּר יָמֶיךָ אֲמַלֵּא, תַּנָּאֵי הִיא, דִּתְנַן, אֶת מִסְפַּר יָמֶיךָ אֲמַלֵּא, כְּנֶגֶד שְׁנֵי דוֹרוֹת, זָכָה, מַשְׁלִימִין לוֹ, לֹא זָכָה, פּוֹחֲתִין לוֹ, דִּבְרֵי רַבִּי עֲקִיבָא, וַחֲכָמִים אוֹמְרִים, זָכָה, מוֹסִיפִין לוֹ, לֹא זָכָה, פּוֹחֲתִין לוֹ. אֲמָרוּ לֵיהּ לְרַבִּי עֲקִיבָא. וַהֲלֹא כְּבָר נֶאֱמַר (מ"ב כ, ו) "וְהֹסַפְתִּי עַל יָמֶיךָ". אָמַר לָהֶם. מִשֶּׁלּוֹ הוֹסִיפוּ לוֹ, תֵּדַע, שֶׁהֲרֵי נָבִיא עוֹמֵד וּמִתְנַבֵּא (מ"א יג, ב) "הִנֵּה בֵן נוֹלָד לְבֵית דָּוִד יֹאשִׁיָּהוּ שְׁמוֹ" וַעֲדַיִן לֹא בָא מְנַשֶּׁה. וְרַבָּנָן, מִי כְתִיב "נוֹלָד לְחִזְקִיָּה", "לְבֵית דָּוִד" כְּתִיב אִי מֵחִזְקִיָּה אִי מֵאִינִשׁ אַחֲרִינָא.

{pפסוק כז-כחp}  אֶת אֵימָתִי אֲשַׁלַּח לְפָנֶיךָ וְהַמֹּתִי אֶת כָּל הָעָם וְגוֹ'. מְלַמֵּד, כְּשֶׁעָבְרוּ יִשְׂרָאֵל אֶת הַיַּרְדֵּן אֵין כָּל בְּרִיָּה יְכוֹלָה לַעֲמֹד בִּפְנֵיהֶם, וְכָל הָעוֹמֵד בִּפְנֵיהֶם מִיָּד נִתְרָז. תָּנָא. צִרְעָה לֹא עָבְרָה עִמָּהֶם. וְהָכְתִיב וְשָׁלַחְתִּי אֶת הַצִּרְעָה. אֲמַר רֵישׁ לָקִישׁ. עַל שְׂפַת הַיַּרְדֵּן עָמְדָה, וְזָרְקָה בָּהֶן מָרָה, וְסִימְתָה עֵינֵיהֶם מִלְּמַעְלָה וְסֵרַסְתָּם מִלְּמַטָּה, שֶׁנֶּאֱמַר (עמוס ב, ט) "וְאָנֹכִי הִשְׁמַדְתִּי אֶת הָאֱמֹרִי". רַב פַּפָּא אֲמַר. שְׁתֵּי צְרָעוֹת הֲווּ, חָדָא דְּמֹשֶׁה וְחָדָא דִּיְהוֹשֻׁעַ, דְּמֹשֶׁה לֹא עָבְרָה, דִּיְהוֹשֻׁעַ עָבְרָה.

שָׁלֹשׁ מִלְחָמוֹת שֶׁל מְהוּמָה הִבְטִיחַ הַקָּדוֹשׁ בָּרוּךְ הוּא לְיִשְׂרָאֵל בִּכְנִיסָתָן לָאָרֶץ, שֶׁנֶּאֱמַר אֶת אֵימָתִי וְגוֹ',  "וּנְתָנָם ה' אֱלֹהֶיךָ לְפָנֶיךָ, וְהָמָם מְהוּמָה גְדֹלָה". וְרַבָּנָן יָלְפֵי מֵהָכָא, (יהושע י, י) "וַיְהֻמֵּם ה' לִפְנֵי יִשְׂרָאֵל",  "וַיָּהָם ה' אֶת סִיסְרָא", (ש"א ז, י) "וַיַּרְעֵם ה' בְּקוֹל גָּדוֹל" וְגוֹ' "וַיְהֻמֵּם", אֶחָד לְשֶׁעָבַר (תהלים יח, טו) "וּבְרָקִים רָב וַיְהֻמֵּם", וְאַחַת בִּימֵי גּוֹג וּמָגוֹג  "בַּיּוֹם הַהוּא תִּהְיֶה מְהוּמַת ה' רַבָּה" וְגוֹ'.

{pפסוק לגp} {rרמז שסאr}  לֹא יֵשְׁבוּ בְּאַרְצְךָ. יָכוֹל, בְּגוֹי שֶׁקִּבֵּל עָלָיו שֶׁלֹּא לַעֲבֹד אֱלִילִים הַכָּתוּב מְדַבֵּר. תַּלְמוּד לוֹמַר (דברים כג, טז) "לֹא תַסְגִּיר עֶבֶד" וְגוֹ', מַה תַּקָּנָתוֹ, (שם) "עִמְּךָ יֵשֵׁב בְּקְרְבְּךָ" וְגוֹ'. קַשְׁיָא לֵיהּ לְרַבִּי יֹאשִׁיָּה. הַאי (שם) "מֵעִם אֲדֹנָיו", מֵעִם אֱלֹהָיו מִבַּעְיָא לֵיהּ. אֶלָּא אָמַר רַבִּי יֹאשִׁיָּה. בְּמוֹכֵר עַבְדּוֹ בְּחוּצָה לָאָרֶץ. קַשְׁיָא לֵיהּ לְרַבִּי אָחָא בַּר יֹאשִׁיָּה. הַאי "אֲשֶׁר יִנָּצֵל אֵלֶיךָ", "אֲשֶׁר יִנָּצֵל מֵעִמְּךָ" מִבַּעְיָא לֵיהּ. אֶלָּא אֲמַר רַבִּי יֹאשִׁיָּה. בְּעֶבֶד שֶׁבָּרַח מֵחוּצָה לָאָרֶץ לָאָרֶץ. תַּנְיָא. "לֹא תַסְגִּיר". רַבִּי אוֹמֵר. בְּלוֹקֵחַ עֶבֶד עַל מְנַת לְשַׁחְרְרוֹ, הַכָּתוּב מְדַבֵּר. הֵיכֵי דָמֵי. דְּכְתַב לֵיהּ, לִכְשֶׁאֶקָּחֲךָ הֲרֵי עַצְמְךָ קָנוּי לְךָ מֵעַכְשָׁיו.

~ פרק כד

{pפסוק אp}  וְאֶל מֹשֶׁה אָמַר עֲלֵה אֶל ה' אַתָּה וְאַהֲרֹן נָדָב וַאֲבִיהוּא. מְלַמֵּד שֶׁהָיוּ מֹשֶׁה וְאַהֲרֹן מְהַלְּכִין, וְנָדָב וַאֲבִיהוּא מְהַלְּכִין אַחֲרֵיהֶן, וְהָיוּ אוֹמְרִים, מָתַי שְׁנֵי זְקֵנִים הַלָּלוּ מֵתִים וְאָנוּ נוֹהֲגִין שְׂרָרָה עַל הַצִּבּוּר תַּחְתֵּיהֶן. רַבִּי יוּדָן מִשֵּׁם רַבִּי אֵיבוֹ אֲמַר. בְּפִיהֶם אָמְרוּ זֶה לָזֶה. רַבִּי פִּנְחָס אֲמַר. בְּלִבָּם הִרְהֲרוּ. אֲמַר רַבִּי בֶרֶכְיָה. אָמַר לָהֶם הַקָּדוֹשׁ בָּרוּךְ הוּא, "אַל תִּתְהַלֵּל בְּיוֹם מָחָר כִּי לֹא תֵּדַע מַה יֵּלֵד יוֹם", הַרְבֵּה סְיָחִים מֵתוּ וְנַעֲשָׂה עוֹרוֹתֵיהֶם שְׁטוּחִין עַל גַּבֵּי אִמּוֹתֵיהֶן. אֲמַר רַב פַּפָּא. הַיְינוּ דְּאָמְרֵי אִינְשֵׁי, נְפִישִׁי גְמַלֵּי סָבֵי, דְּטָעִינֵי מַשְׁכֵי דְהַוַּגְנֵי.

וְהִשְׁתַּחֲוִיתֶם מֵרָחֹק. הַתּוֹרָה לֹא נִתְּנָה אֶלָּא בִּזְכוּת הִשְׁתַּחֲוָיָה. .

(פסוק ד) וַיִּבֶן מִזְבֵּחַ תַּחַת הָהָר. בַּחֲמִישִׁי בָּנָה מִזְבֵּחַ וְגוֹ' . וַיִּשְׁלַח אֶת נַעֲרֵי בְּנֵי יִשְׂרָאֵל.

{pפסוק הp}  וַיַּעֲלוּ עֹלֹת. בֵּית שַׁמַּאי סַבְרֵי. עוֹלוֹת שֶׁהִקְרִיבוּ יִשְׂרָאֵל בַּמִּדְבָּר עוֹלַת רְאִיָּה הֲוָאי. וּבֵית הִלֵּל אוֹמְרִים. עוֹלַת תָּמִיד הֲוָאי. בָּעֵי רַב חִסְדָּא הַאי קְרָא הֵיכֵי כְתִיב וַיַּעֲלוּ עֹלֹת, כְּבָשִׂים, וַיִּזְבְּחוּ שְׁלָמִים, פָּרִים, אוֹ דִלְמָא אִידִי וְאִידִי פָּרִים. לְמַאי נַפְקָא מִינָּהּ, לְפִסּוּקֵי טַעְמֵי. רַב אָחָא בְּרֵיהּ דְּרָבָא אֲמַר. הֲרֵי עָלַי עוֹלָה כְּעוֹלָה שֶׁהִקְרִיבוּ יִשְׂרָאֵל בַּמִּדְבַּר, מַאי, כְּבָשִׂים הֲווּ אוֹ פָּרִים הֲווּ. תֵּיקוּ.

תַּנָּא דְבֵי אֵלִיָּהוּ. זֶה שֶׁאָמַר הַכָּתוּב (דברים לג, כו) "אֵין כָּאֵל יְשֻׁרוּן", אַשְׁרֵי אָדָם שֶׁיֵּשׁ בּוֹ דִּבְרֵי תּוֹרָה לַאֲמִתּוֹ, וְלֹא יָצָאת מִמֶּנּוּ שִׁכְבַת זֶרַע חִנָּם, וַאֲפִלּוּ הוּא יִשְׂרָאֵל רָאוּי הוּא לְהַעֲלוֹת עוֹלָה עַל גַּבֵּי הַמִּזְבֵּחַ כְּכֹהֵן גָּדוֹל, שֶׁנֶּאֱמַר וַיִּשְׁלַח אֶת נַעֲרֵי בְּנֵי יִשְׂרָאֵל וְגוֹ', וְכָל הַנַּעֲשֶׂה עָצֵל מִן הָעֲבֵרָה וְלֹא עֲשָׂאָהּ הֲרֵי הוּא נִזּוֹן מִזִּיו הַשְּׁכִינָה כְּמַלְאֲכֵי הַשָּׁרֵת, שֶׁנֶּאֱמַר (להלן פסוק יא) וַיֶּחֱזוּ אֶת הָאֱלֹהִים וַיֹּאכְלוּ וַיִּשְׁתּוּ.

יָתִיב רַב חִנָּא בַּר רַב קְטִינָא קָמֵיהּ דְּרַב חִסְדָּא, וְיָתִיב וְקָאֲמַר וַיִּשְׁלַח אֶת נַעֲרֵי בְּנֵי יִשְׂרָאֵל, אֲמַר לֵיהּ, הָכֵי אֲמַר רַב אַשִּׁי, קָרְבָה וּפְסָקוּהָ וְכוּ'. סְבַר לְאוֹתְבֵיהּ מִמַּתְנִי', שְׁמַע דְּקָאֲמַר מִשּׁוּם רַב אַדָּא בַּר אַהֲבָה, עוֹלָה שֶׁהִקְרִיבוּ יִשְׂרָאֵל בַּמִּדְבָּר אֵין טְעוּנָה הֶפְשֵׁט וְנִתּוּחַ, אוֹתְבֵי מִבְּרַיְיתָא דְּשָׁוְיָא בְּכֻלְּהוּ, דְּתַנְיָא, עַד שֶׁלֹּא הוּקַם הַמִּשְׁכָּן הָיוּ הַבָּמוֹת מֻתָּרוֹת, וַעֲבֹדָה בַּבְּכוֹרוֹת, וְהַכֹּל כְּשֵׁרִין לִקָּרֵב, בְּהֵמָה וְחַיָּה וָעוֹף, זְכָרִים וּנְקֵבוֹת תְּמִימוֹת, וּבַעֲלֵי מוּמִין טְהוֹרִין אֲבָל לֹא טְמֵאִים, וְהַכֹּל קָרְבַּן עוֹלוֹת, וְעֹלָה שֶׁהִקְרִיבוּ יִשְׂרָאֵל טְעוּנָה הֶפְשֵׁט וְנִתּוּחַ, וְגוֹיִם בַּזְּמַן הַזֶּה רַשָּׁאִין לַעֲשׂוֹת כֵּן.

כָּל אֲשֶׁר דִּבֶּר ה' נַעֲשֶׂה וְנִשְׁמָע (כָּתוּב בְּרֶמֶז רע"ז).

{pפסוק ו-חp}  וַיִּקַּח מֹשֶׁה אֶת הַדָּם וַיִּזְרֹק עַל הָעָם. וּגְמִירֵי, דְּאֵין הַזָּאָה בְּלֹא טְבִילָה. מִכָּאן לַאֲבוֹתֵינוּ שֶׁמָּלוּ וְטָבְלוּ. וְגֵר שֶׁמָּל וְלֹא טָבַל אֵינוֹ גֵר.

וַיִּקַּח מֹשֶׁה חֲצִי הַדָּם מֵהֵיכָן הָיָה יוֹדֵעַ מֹשֶׁה חֲצִי הַדָּם. רַבִּי יְהוּדָה בְּרַבִּי אֶלְעַאי אוֹמֵר. הַדָּם הָיָה נֶחֱלָק מֵאֵלָיו. רַבִּי נָתָן אוֹמֵר. מֵעֲשֵׂה נִסִּים נַעֲשָׂה בּוֹ, נַעֲשָׂה חֶצְיוֹ שָׁחוֹר וְחֶצְיוֹ אָדֹם. רַבִּי יִצְחָק אָמַר. בַּת קוֹל יָצְאָה מֵהַר חוֹרֵב וְאָמַר לְמֹשֶׁה, עַד כָּאן חֲצִי הַדָּם. בַּר קַפָּרָא אָמַר. מַלְאָךְ יָרַד מִן הַשָּׁמַיִם בִּדְמוּת מֹשֶׁה, וְחִלְּקוֹ. תָּנֵי רַבִּי יִשְׁמָעֵאל. בָּקִי הָיָה מֹשֶׁה בְּהִלְכוֹת הַדָּם, וְחִלְּקוֹ. וַיָּשֶׂם בָּאַגָּנוֹת. בָּאַגָּנֹת כְּתִיב, לֹא זֶה גָּדוֹל מִזֶּה, וְלֹא זֶה גָּדוֹל מִזֶּה. אֲמַר לֵיהּ. מַה נַּעֲשֶׂה בְּחֶלְקֶךָ.  אֲמַר לוֹ. זְרֹק עַל הַמִּזְבֵּחַ, שֶׁנֶּאֱמַר וַחֲצִי הַדָּם זָרַק עַל הַמִּזְבֵּחַ. הוּא נִשְׁבַּע לָהֶן וְהֵן נִשְׁבְּעוּ לוֹ, שֶׁנֶּאֱמַר (דברים כט, יא) "לְעָבְרְךָ בִּבְרִית ה' וּבְאָלָתוֹ", וְהוּא נִשְׁבַּע לָהֶן, "וָאֶשָּׁבַע לָךְ וָאָבוֹא בִבְרִית (עִמָּךְ) [אֹתָךְ"].

{pפסוק יp} {rרמז שסבr}  וַיִּרְאוּ אֵת אֱלֹהֵי יִשְׂרָאֵל וְתַחַת רַגְלָיו וְכוּ' (כָּתוּב בְּרֶמֶז ).

בְּמָקוֹם אֶחָד הוּא אוֹמֵר (להלן לב, טז) "וְהַלֻּחֹת מַעֲשֵׂה אֱלֹהִים הֵמָּה", וְאוֹמֵר כְּמַעֲשֵׂה לִבְנַת הַסַּפִּיר, מַקִּישׁ מַעֲשֶׂה לְמַעֲשֶׂה, מַה מַעֲשֶׂה הָאָמוּר לְהַלָּן, שֶׁל סַפִּיר, אַף מַעֲשֶׂה הָאָמוּר כַּאן, שֶׁל סַפִּיר.

אֲמַר רַבִּי שֵׁילָא. בְּבָבֶל כְּתִיב,  "כְּמַרְאֵה אֶבֶן סַפִּיר", בְּמִצְרַיִם כְּתִיב, כְּמַעֲשֵׂה לִבְנַת הַסַּפִּיר, לְלַמֶּדְךָ, שֶׁכְּשֵׁם שֶׁהָאֶבֶן קָשָׁה מִן הַלְּבֵנָה, כָּךְ שִׁעְבּוּד שֶׁל בָּבֶל קָשֶׁה מִשִּׁעְבּוּדָהּ שֶׁל מִצְרָיִם.

{pפסוק יא-ידp}  עֲלֵה אֵלַי הָהָרָה. אֲמַר רַבִּי לֵוִי בַּר חָמָא, וְאִי תֵימָא, רֵישׁ לָקִישׁ. מַאי דִּכְתִיב עֲלֵה אֵלַי הָהָרָה וְאֶתְּנָה לְךָ אֶת לֻחֹת הָאֶבֶן. לֻחֹת, זוֹ תּוֹרָה, וְהַתּוֹרָה, זוֹ מִשְׁנָה, מִצְוָה, אֵלּוּ מִצְווֹת, חֻקִּים וּמִשְׁפָּטִים, אֵלּוּ הַדִּינִים, אֲשֶׁר כָּתַבְתִּי, אֵלּוּ נְבִיאִים, (לְהוֹרוֹת) [לְהוֹרֹתָם], זֶה תַלְמוּד. מְלַמֵּד שֶׁכֻּלָּם נִתְּנוּ לוֹ לְמֹשֶׁה בְּסִינָי.

וְאֶל אֲצִילֵי בְּנֵי יִשְׂרָאֵל לֹא שָׁלַח יָדוֹ. אֲמַר רַבִּי פִּנְחָס. מִכָּאן שֶׁהָיוּ רְאוּיִם לְהַשְׁלָחַת יָד. אֲמַר רַבִּי הוֹשַׁעְיָא. וְכִי קָלוֹרִין עָלְתָה עִמָּהֶן לְסִינַי דְאַתְּ אֲמַרְתְּ וַיֶּחֱזוּ אֶת הָאֱלֹהִים וַיֹּאכְלוּ וַיִּשְׁתּוּ, אֶלָּא מְלַמֵּד שֶׁזָּנוּ עֵינֵיהֶם כְּלַפֵּי שְׁכִינָה, כְּאָדָם שֶׁהוּא מַבִּיט בַּחֲבֵרוֹ מִתּוֹךְ מַאֲכָל וּמִשְׁתֶּה. רַבִּי יוֹנָתָן אוֹמֵר. אֲכִילָה וַדַּאי, דִּכְתִיב (משלי טז, טו) "בְּאוֹר פְּנֵי מֶלֶךְ חַיִּים". אֲמַר רַבִּי תַנְחוּם. מְלַמֵּד שֶׁהֵגִיסוּ אֶת לִבָּם, וְעָמְדוּ עַל רַגְלֵיהֶם, וְזָנוּ עֵינֵיהֶם מִן הַשְּׁכִינָה. רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי. מֹשֶׁה לֹא זָן עֵינָיו מִן הַשְּׁכִינָה, דִּכְתִיב (לעיל ג, ו) "וַיַּסְתֵּר מֹשֶׁה פָּנָיו" וְגוֹ', וְנֶהֱנָה מִן הַשְּׁכִינָה, דִּכְתִיב  "וּמֹשֶׁה לֹא יָדַע כִּי קָרַן עוֹר פָּנָיו", נָדָב וַאֲבִיהוּא זָנוּ עֵינֵיהֶם מִן הַשְּׁכִינָה, וַיֶּחֱזוּ אֶת הָאֱלֹהִים, וְלֹא נֶהֱנוּ מִן הַשְּׁכִינָה, "וַיָּמָת נָדָב וַאֲבִיהוּא" וְגוֹ'.

וְאֶל הַזְּקֵנִים אָמַר שְׁבוּ לָנוּ בָזֶה. שָׁקַל כְּבוֹדָן כִּכְבוֹדוֹ, שֶׁהָיוּ חֲכָמִים וְצַדִּיקִים. אֲבָל אַבְרָהָם, שֶׁלֹּא הָיוּ צַדִּיקִים, אֶלָּא עֲבָדָיו, אָמַר לָהֶם, (בראשית כב, ה) "שְׁבוּ לָכֶם פֶּה עִם הַחֲמוֹר", עַם הַדּוֹמֶה לַחֲמוֹר. דָּבָר אַחֵר. לֹא לָכֶם אַתֶּם יוֹשְׁבִים אֶלָּא לָנוּ, רְאוּ לְאֵיזֶה מָקוֹם אָנוּ הוֹלְכִים, לִמְקוֹם שְׂרָפִים וְחַיּוֹת וּמַלְאָכִים, בַּקְּשׁוּ עָלֵינוּ רַחֲמִים שֶׁנַּעֲלֶה לְשָלוֹם וְנָשׁוּב לְשָלוֹם, וַהֲרֵי דְבָרִים קַל וָחֹמֶר, וּמָה אִם מֹשֶׁה, שֶׁנֶּאֱמַר לוֹ עֲלֵה אֵלַי וְהִבְטִיחוֹ, כָּךְ הָיָה מִתְפַּחֵד, וְכֵן יַעֲקֹב (שם לב, ח) "וַיִּירָא יַעֲקֹב מְאֹד וַיֵּצֶר לוֹ", אָנוּ עַל אַחַת כַּמָּה וְכַמָּה שֶׁנְּבַקֵּשׁ רַחֲמִים מִלִּפְנֵי הַמָּקוֹם שֶׁיְּרַחֵם עָלֵינוּ וְיִפְדֵּנוּ מִכָּל צָרָה.

מִי בַעַל דְּבָרִים יִגַּשׁ (אֲלֵיכֶם) [אֲלֵהֶם]. אֲמַר רַבִּי שְׁמוּאֵל בַּר נַחְמָן, אֲמַר רַבִּי יוֹנָתָן. מִנַּיִן לְמוֹצִיא מֵחֲבֵרוֹ, שֶׁעָלָיו הָרְאָיָה. שֶׁנֶּאֱמַר, מִי בַעַל דְּבָרִים יִגַּשׁ (אֲלֵיכֶם) [אֲלֵהֶם], יַגִּישׁ רְאָיָה אֲלֵהֶם. הָא לָמָּה לִי קְרָא, סְבָרָא הוּא, דְּכָאִיב לֵיהּ כְּאֵיבָא אָזִיל לְגַבֵּי אַסְיָא, אֶלָּא קְרָא לְכִדְרַב נַחְמָן הוּא דְּאִצְטְרִיךְ, דַּאֲמַר רַב נַחְמָן אֲמַר רַבָּה בַּר אָבוּהָ, מִנַּיִן שֶׁנִּזְקָקִין לַתּוֹבֵעַ תְּחִלָּה, שֶׁנֶּאֱמַר מִי בַעַל דְּבָרִים יִגַּשׁ (אֲלֵיכֶם) [אֲלֵהֶם], יַגִּישׁ דְּבָרָיו אֲלֵיהֶם. אָמְרֵי נְהַרְדָּעֵי מִשּׁוּם רַב נַחְמָן. פְּעָמִים שֶׁנִּזְקָקִין לַנִּתְבַּע תְּחִלָּה הֵיכֵי דְּקָא זִילֵי נִכְסֵי.

וַיַּעַל מֹשֶׁה וְאַהֲרֹן נָדָב וַאֲבִיהוּא. מַעֲשֶׂה שֶׁבָּאוּ שְׁנַיִם וְאָמְרוּ, רְאִינוּהוּ בְּיוֹם עִבּוּרוֹ, וּבַלַּיְלָה לֹא רָאִינוּ, וְקִבְּלָן רַבָּן גַּמְלִיאֵל. אָמַר רַבִּי דוֹסָא בֶּן הָרְכִּינַס. עֵדוּת שֶׁקֶר הֵעִידוּ, הֵיאַךְ מְעִידִין אֶת הָאִשָּׁה שֶׁיָּלְדָה, וּלְמָחָר נִמְצָא כְּרֵסֵהּ בֵּין שִׁנֶּיהָ. אֲמַר לֵיהּ רַבִּי יְהוֹשֻׁעַ. רוֹאֶה אֲנִי אֶת דְּבָרֶיךָ. שָׁלַח לוֹ רַבָּן גַּמְלִיאֵל. גּוֹזְרַנִי עָלֶיךָ, שֶׁתָּבוֹא אֶצְלִי בְּמַקֶּלְךָ וּבְמָעוֹתֶיךָ בְּיוֹם הַכִּפּוּרִים שֶׁחָל לִהְיוֹת בְּחֶשְׁבּוֹנְךָ. הָלַךְ וּמְצָאוֹ רַבִּי עֲקִיבָא לְרַבִּי יְהוֹשֻׁעַ שֶׁמֵּצֵר. אֲמַר לֵיהּ. יֵשׁ לִי לִלְמֹד שֶׁכָּל מַה שֶּׁעָשָׂה בֶּן גַּמְלִיאֵל עָשׂוּי, שֶׁנֶּאֱמַר (ויקרא כג, ד) "אֵלֶּה מוֹעֲדֵי ה'", בֵּין בִּזְמַנָּן בֵּין שֶׁלֹּא בִּזְמַנָּן אֵין לִי מוֹעֲדוֹת אֶלָּא אֵלּוּ, תְּנָא אֲמַר לֵיהּ, הֲרֵי הוּא אוֹמֵר "אֹתָם" שָׁלֹשׁ פְּעָמִים, "אֹתָם" אֲפִלּוּ שׁוֹגְגִין, "אֹתָם" אֲפִלּוּ מְזִידִין, "אֹתָם" אֲפִלּוּ מֻטְעִים. וּבַלָּשׁוֹן הַזֶּה אֲמַר לֵיהּ. עֲקִיבָא, נִחַמְתָּנִי נִחַמְתָּנִי. בָּא לוֹ אֵצֶל רַבִּי דוֹסָא בֶּן הָרְכִּינַס. אֲמַר לֵיהּ. אִם בָּאִים אָנוּ לָדוּן אַחַר בֵּית דִּין שֶׁל רַבָּן גַּמְלִיאֵל, צְרִיכִין אָנוּ לָדוּן אַחַר כָּל בֵּית דִּין וּבֵית דִּין שֶׁעָמַד מִימוֹת מֹשֶׁה וְעַד עַכְשָׁיו, שֶׁנֶּאֱמַר וַיַּעַל מֹשֶׁה וְאַהֲרֹן נָדָב וַאֲבִיהוּא וְשִׁבְעִים מִזִּקְנֵי יִשְׂרָאֵל, לָמָּה לֹא נִתְפָּרְשׁוּ שְׁמוֹתָן שֶׁל זְקֵנִים, שֶׁלֹּא יֹאמַר אָדָם, פְּלוֹנִי כְּמֹשֶׁה וְאַהֲרֹן, פְּלוֹנִי כְּאֶלְדָּד וּמֵידָד, פְּלוֹנִי כְּנָדָב וַאֲבִיהוּא, שֶׁנֶּאֱמַר  "וַיֹּאמֶר שְׁמוּאֵל" וְגוֹ' וַיִּשְׁלַח ה' אֶת יְרֻבַּעַל" וְגוֹ', לְלַמֶּדְךָ שֶׁאֲפִלּוּ קַל שֶׁבַּקַּלִּין, כֵּיוָן שֶׁנִּתְמַנָּה פַּרְנָס עַל הַצִּבּוּר הֲרֵי הוּא כָּאַבִּיר שֶׁבָּאַבִּירִים, וּכְתִיב (דברים יז, ט) "וּבָאתָ אֶל הַכֹּהֲנִים הַלְוִיִּם וְאֶל הַשֹּׁפֵט אֲשֶׁר יִהְיֶה בַּיָּמִים הָהֵם", וְכִי תַעֲלֶה עַל דַּעְתְּךָ שֶׁאָדָם הוֹלֵךְ אֵצֶל שׁוֹפֵט שֶׁלֹּא הָיָה בְיָמָיו, וְאוֹמֵר  "אַל תֹּאמַר מֶה הָיָה שֶׁהַיָּמִים הָרִאשֹׁנִים הָיוּ טוֹבִים" וְגוֹ'. נָטַל מַקְלוֹ וּמָעוֹתָיו, הָלַךְ לוֹ אֵצֶל רַבָּן גַּמְלִיאֵל בְּיַבְנֶה בְּיוֹם הַכִּפּוּרִים שֶׁחָל לִהְיוֹת בְּחֶשְׁבּוֹנוֹ. כֵּיוָן שֶׁרָאָה אוֹתוֹ רַבָּן גַּמְלִיאֵל עָמַד מִכִּסְאוֹ וּנְשָׁקוֹ עַל רֹאֹשׁוֹ. אֲמַר לֵיהּ. שָׁלוֹם עָלֶיךָ רַבִּי וְתַלְמִידִי, רַבִּי, שֶׁלִּמַּדְתַּנִי תוֹרָה בָרַבִּים, וְתַלְמִידִי, שֶׁאֲנִי גּוֹזֵר עָלֶיךָ וְאַתָּה מְקַיְּמוֹ. וּבַלָּשׁוֹן הַזֶּה אֲמַר לֵיהּ. אַשְׁרֵי הַדּוֹר שֶׁהַגְּדוֹלִים נִשְׁמָעִין לַקְּטַנִּים וּמִתּוֹךְ כָּךְ קְטַנִּים נוֹשְׂאִים קַל וָחֹמֶר בְּעַצְמָן.

{pפסוק טו-טזp}  וַיִּשְׁכֹּן כְּבוֹד ה' עַל הַר סִינַי. תַּנְיָא. מֹשֶׁה עָלָה בֶּעָנָן וְנִתְכַּסָּה בֶּעָנָן וְנִקְדַּשׁ בֶּעָנָן כְּדֵי לְקַבֵּל תּוֹרָה לְיִשְׂרָאֵל בְּטָהֳרָה, שֶׁנֶּאֱמַר וַיִּשְׁכֹּן כְּבוֹד ה' עַל הַר סִינַי. זֶה הָיָה מַעֲשֶׂה אַחַר עֲשֶׂרֶת הַדִּבְּרוֹת, שֶׁהוּא תְּחִלָּה לְאַרְבָּעִים יוֹם. דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר. וַיִּשְׁכֹּן כְּבוֹד ה', בְּרֹאשׁ חֹדֶשׁ, (וְכִסָּהוּ) [וַיְכַסֵּהוּ] הֶעָנָן, לָהָר, וַיִּקְרָא אֶל מֹשֶׁה בַּיּוֹם הַשְּׁבִיעִי, מֹשֶׁה וְכָל יִשְׂרָאֵל עוֹמְדִין, וְלֹא בָא הַכָּתוּב אֶלָּא לַחֲלֹק לוֹ כָבוֹד לְמֹשֶׁה. רַבִּי נָתָן אוֹמֵר. לֹא בָא הַכָּתוּב אֶלָּא לְמָרֵק אֲכִילָה וּשְׁתִיָּה שֶׁבְּמֵעָיו, לְשׂוּמוֹ כְּמַלְאֲכֵי הַשָּׁרֵת. רַבִּי מַתְיָא בֶּן חָרָשׁ אוֹמֵר. לֹא בָא הַכָּתוּב אֶלָּא לְאַיֵּם עָלָיו, כְּדֵי שֶׁתְּהֵא תוֹרָה נְתוּנָה בְּאֵימָה בְּיִרְאָה בְּרֶתֶת וּבְזִיעַ, שֶׁנֶּאֱמַר (תהלים ק, יא) "עִבְדוּ אֶת ה' בְּיִרְאָה [וְגִילוּ בִּרְעָדָה"], בִּמְקוֹם גִּילָה שָׁם תְּהֵא רְעָדָה. בְּמַאי קָא מִפְלְגֵי רַבִּי יוֹסֵי הַגְּלִילִי וְרַבִּי עֲקִיבָא. בִּפְלֻגְתָּא דְּהָנֵי תַּנָּאֵי, דְּתַנְיָא, בְּשִׁשָּׁה בַּחֹדֶשׁ נִתְּנָה תוֹרָה לְיִשְׂרָאֵל, רַבִּי יוֹסֵי אוֹמֵר בְּשִׁבְעָה בּוֹ. מַאן דַּאֲמַר בְּשִׁשָּׁה בוֹ נִתְּנָה, בְּשִׁבְעָה עָלָה. מַאן דַּאֲמַר בְּשִׁבְעָה, בְּשִׁבְעָה נִתְּנָה וּבְשִׁבְעָה עָלָה. רַבִּי יוֹסֵי הַגְּלִילִי סְבַר לָהּ כְּתַנָּא קָמָא דַּאֲמַר בְּשִׁשָּׁה בַחֹדֶשׁ נִתְּנָה תוֹרָה, הִלְכָּךְ זֶה הָיָה מַעֲשֶׂה אַחַר עֲשֶׂרֶת הַדִּבְּרוֹת. וַיִּשְׁכֹּן כְּבוֹד ה' עַל הַר סִינַי. לְקַבֵּל תּוֹרָה, דְּאִי סַלְקָא דַעְתָּךְ, וַיִּשְׁכֹּן כְּבוֹד ה' בְּרֹאשׁ חֹדֶשׁ, וַיְכַסֵּהוּ הֶעָנָן, לָהָר, וַיִּקְרָא אֶל מֹשֶׁה, לְקַבּוּלֵי עֲשֶׂרֶת הַדִּבְּרוֹת, הָא קַבִּילוּ מִשִּׁשָּׁה וְהָא אִסְתַּלַּק עֲנָנָא מִשִּׁשָּׁה. וְרַבִּי עֲקִיבָא סְבַר לָהּ כְּרַבִּי יוֹסֵי, דַּאֲמַר בְּשִׁבְעָה בַּחֹדֶשׁ נִתְּנָה תוֹרָה. בִּשְׁלָמָא לְרַבִּי עֲקִיבָא, הַיְינוּ דְּמַשְׁכַּחַת לָהּ דִּבְשִׁבְעָה עָשָׂר בְּתַמּוּז נִשְׁתַּבְּרוּ הַלּוּחוֹת, עֶשְׂרִים וְאַרְבָּעָה דְסִיוַן וְשִׁיתְסַר דְּתַמּוּז מָלְאוּ לְהוֹן אַרְבָּעִין יוֹמִין דַּהֲוָה בָּהָר, וּבְשִׁבְעָה עָשָׂר בְּתַמּוּז נְחַת וַאֲתָא וְתַבְרִינְהוּ לַלּוּחוֹת, אֶלָּא לְרַבִּי יוֹסֵי הַגְּלִילִי דַּאֲמַר שִׁשָּׁה דִפְרִישָׁה (וְה') [וְאַרְבָּעִים] דְּהַר, עַד עֶשְׂרִים וְשְׁלֹשָׁה בְתַמּוּז לָא אִיתְבּוּר לוּחוֹת. אֲמַר לְךָ רַבִּי יוֹסֵי הַגְּלִילִי. אַרְבָּעִים דְּהַר בַּהֲדֵי שִׁשָּׁה דִפְרִישָׁה. וַיִּקְרָא אֶל מֹשֶׁה בַּיּוֹם הַשְּׁבִיעִי. מֹשֶׁה וְכָל יִשְׂרָאֵל עוֹמְדִין, וְלֹא בָא הַכָּתוּב אֶלָּא לַחֲלֹק לוֹ כָבוֹד לְמֹשֶׁה מֵיתִיבֵי. (במדבר ז, פט) "וַיִּשְׁמַע אֶת הַקּוֹל מִדַּבֵּר אֵלָיו", קוֹל לוֹ, קוֹל אֵלָיו, מֹשֶׁה שָׁמַע וְכָל יִשְׂרָאֵל לֹא שָׁמְעוּ. לָא קַשְׁיָא, הָא בִּקְרִיאָה הָא בְּדִבּוּר.

{pפסוק יזp}  וּמַרְאֵה כְּבוֹד ה' כְּאֵשׁ אֹכֶלֶת. רַבִּי שִׁמְעוֹן בֶּן יוֹחַאי אוֹמֵר. בּוֹא וּרְאֵה כַּמָּה כֹּחַ עֲבֵרָה קָשֶׁה, שֶׁעַד שֶׁלֹּא פָּשְׁטוּ יְדֵיהֶם בָּעֲבֵרָה מַה נֶּאֱמַר בָּהֶן, וּמַרְאֵה כְּבוֹד ה' כְּאֵשׁ אֹכֶלֶת, לֹא יְרֵאִין וְלֹא מִזְדַּעְזְעִין, וּמִשֶּׁפָּשְׁטוּ יְדֵיהֶן בַּעֲבֵרָה מַה נֶּאֱמַר בָּהֶן  "וַיַּרְא אַהֲרֹן וְכָל בְּנֵי יִשְׂרָאֵל אֶת מֹשֶׁה וַיִּירְאוּ מִגֶּשֶׁת אֵלָיו".

עַד שֶׁלֹּא חָטְאוּ יִשְׂרָאֵל מַה כְּתִיב וּמַרְאֵה כְּבוֹד ה' כְּאֵשׁ אֹכֶלֶת. אֲמַר רַבִּי אַבָּא בַּר כַּהֲנָא. שֶׁבַע מְחִיצוֹת שֶׁל אֵשׁ הָיוּ נוֹצְצוֹת זוֹ בְּזוֹ, וְהָיוּ יִשְׂרָאֵל רוֹאִין וְלֹא מִתְיָרְאִין וְלֹא מִתְפַּחֲדִין, וְכֵיוַן שֶׁחָטְאוּ אֲפִלּוּ פְנֵי הַסַּרְסוּר לֹא הָיוּ יְכוֹלִין לִרְאוֹת, הָדָא הוּא דִּכְתִיב (שם) "וַיַּרְא אַהֲרֹן וְכָל בְּנֵי יִשְׂרָאֵל אֶת (פְּנֵי) מֹשֶׁה וְגוֹ' וַיִּירְאוּ מִגֶּשֶׁת אֵלָיו". רַבִּי פִּנְחָס בְּשֵׁם רַבִּי חֲנִינָא. אַף הַסַּרְסוּר הִרְגִּישׁ בָּעֲבֵרָה, שֶׁנֶּאֱמַר "מַלְכֵי צְבָאוֹת יִדֹּדוּן". רַבִּי יוּדָן בְּשֵׁם רַבִּי אֵיבוֹ. "מַלְאֲכֵי צְבָאוֹת" אֵין כְּתִיב כָּאן, אֶלָּא "מַלְכֵי צְבָאוֹת", מַלְכֵיהֶן דְּמַלְאָכִים, אֲפִלּוּ מִיכָאֵל וְגַבְרִיאֵל לֹא הָיוּ יְכוֹלִין לְהִסְתַּכֵּל בְּפָנָיו שֶׁלּוֹ, כֵּיוָן שֶׁחָטְאוּ יִשְׂרָאֵל אֲפִלּוּ פְּנֵי הַגּוּלַיְירִין לֹא הָיָה יָכוֹל לְהִסְתַּכֵּל, שֶׁנֶּאֱמַר (דברים ט, יט) "כִּי יָגֹרְתִּי מִפְּנֵי הָאַף וְהַחֵמָה".

{rרמז שסגr}  תָּנֵי רַבִּי יִשְׁמָעֵאל. עַד שֶׁלֹּא חָטָא אָדָם הָרִאשׁוֹן נִתַּן אֵימָתוֹ עַל כָּל בְּהֵמָה חַיָּה וָעוֹף, וְכֵיוַן שֶׁחָטָא נִתַּן אֵימָתָן עָלָיו. עַד שֶׁלֹּא חָטָא הָיָה שׁוֹמֵעַ אֶת הַקּוֹל אִימִירוּן, וְכֵיוַן שֶׁחָטָא הָיָה שׁוֹמֵעַ אֶת הַקּוֹל אֲגַרְיוּן. עַד שֶׁלֹּא חָטָא הָיָה שׁוֹמֵעַ אֶת הַקּוֹל וְעוֹמֵד עַל רַגְלָיו, הָדָא דִכְתִיב  "וַיִּשְׁמְעוּ אֶת קוֹל ה' מִתְהַלֵּךְ" וְגוֹ', אֲמַר רַבִּי אַבָּא בַּר כַּהֲנָא, "מְהַלֵּךְ" אֵין כְּתִיב כַּאן אֶלָּא מִתְהַלֵּךְ, מְקַפֵּץ וְסָלִיק, וְכֵיוָן שֶׁחָטָא הָיָה שׁוֹמֵעַ אֶת הַקּוֹל וּמִתְחַבֵּא הָאָדָם וְאִשְׁתּוֹ. אָמַר רַבִּי אֵיבוֹ. בְּאוֹתָהּ שָׁעָה גָּרְעָה קוֹמָתוֹ, וְנַעֲשֵׂית שֶׁל מֵאָה אַמָּה. עַד שֶׁלֹּא אֵרַע אוֹתוֹ מַעֲשֶׂה לְדָוִד מַה כְּתִיב, (תהלים כז, א) "ה' אוֹרִי וְיִשְׁעִי מִמִּי אִירָא ה' מָעוֹז חַיַּי מִמִּי אֶפְחָד", וְכֵיוַן שֶׁאֵרַע אוֹתוֹ מַעֲשֶׂה לְדָוִד מַה כְּתִיב  "וְאָבוֹא עָלָיו וְהוּא יָגֵעַ וּרְפֵה יָדַיִם וְהֶחֱרַדְתִּי אֹתוֹ". עַד שֶׁלֹּא חָטָא שְׁלֹמֹה הָיָה רוֹדֶה בַּשֵּׁדִים, הָדָא הוּא דִכְתִיב (קהלת ב, ח) "עָשִׂיתִי לִי שָׁרִים וְשָׁרוֹת וְתַעֲנֻגוֹת בְּנֵי הָאָדָם שִׁדָּה וְשִׁדּוֹת", שֶׁהָיָה רוֹדֶה בַּשֵּׁדִים וּבַשֵּׁדוֹת, וְכֵיוָן שֶׁחָטָא הָיָה מֵבִיא שִׁשִּׁים גִּבּוֹרִים וּמְשַׁמְּרִין אוֹתוֹ, הָדָא הוּא דִּכְתִיב (שה"ש ג, ז) "הִנֵּה מִטָּתוֹ שֶׁלִּשְׁלֹמֹה" וְגוֹ'. עַד שֶׁלֹּא חָטָא שָׁאוּל מַה כְּתִיב בֵּיהּ,  "וְשָׁאוּל לָכַד (אֶת) הַמְּלוּכָה עַל יִשְׂרָאֵל וַיִּלָּחֶם סָבִיב בְּכָל אֹיְבָיו וְגוֹ' וּבְכֹל אֲשֶׁר יִפְנֶה יַרְשִׁיעַ", מַהוּ יַרְשִׁיעַ, נִצַּח, וְכֵיוַן שֶׁחָטָא מַה כְּתִיב, (שם כח, ה) "וַיַּרְא שָׁאוּל אֶת מַחֲנֵה פְלִשְׁתִּים וַיִּרָא וַיֶּחֱרַד לִבּוֹ מְאֹד".

{pפסוק יחp}  וַיָּבֹא מֹשֶׁה בְּתוֹךְ הֶעָנָן. כְּתִיב (להלן מ, לה) "וְלֹא יָכֹל מֹשֶׁה לָבוֹא אֶל אֹהֶל מוֹעֵד כִּי שָׁכַן עָלָיו הֶעָנָן", וּכְתִיב וַיָּבֹא מֹשֶׁה בְּתוֹךְ הֶעָנָן. מְלַמֵּד שֶׁתְּפָסוֹ הַקָּדוֹשׁ בָּרוּךְ הוּא לְמֹשֶׁה לְהָבִיאוֹ בֶּעָנָן. דְּבֵי רַבִּי יִשְׁמָעֵאל תְּנָא. נֶאֱמַר כָּאן בְּתוֹךְ הֶעָנָן, וְנֶאֱמַר לְהַלָּן  "וַיָּבֹאוּ בְנֵי יִשְׂרָאֵל בְּתוֹךְ הַיָּם", מַה לְּהַלַּן שְׁבִיל, דִּכְתִיב (שם) "וְהַמַּיִם לָהֶם חוֹמָה", אַף כַּאן שְׁבִיל.

וַיְהִי מֹשֶׁה בָּהָר אַרְבָּעִים יוֹם וְאַרְבָּעִים לָיְלָה. רַבִּי יוֹחָנָן הֲוָה מְטַיֵּל וְסָלִיק מִן טְבֶרְיָא לְצִפּוֹרִי, וַהֲוָה מִסְתְּמִיךְ עַל כִּתְפֵיהּ דְּרַבִּי חִיָּא בַּר אַבָּא. מְטוּן חָד בֵּית חֲקַל. אֲמַר. דֵּין הֲוָה דִּידִי, וּזְבַנְתֵּיהּ, מִבַּעְיָא לָעֵי בְאוֹרַיְיתָּא. מְטוּן חָד בֵּית זֵיתָא. אֲמַר. דֵּין בֵּית זֵיתָא הֲוָה דִּידִי, וּזְבַנְתֵּיהּ, מִבַּעְיָא לָעֵי בְאוֹרַיְיתָּא. מְטוּן חָד בֵּית כְּרַם. אֲמַר. דֵּין בֵּית כְּרַם הֲוָה דִּידִי, וּזְבַנְתֵּיהּ, מִבַּעְיָא לָעֵי בְאוֹרַיְיתָּא. שַׁרְיָא רַבִּי חִיָּא בַּר אַבָּא בָּכֵי אֲמַר לֵיהּ לָמָּה אַתְּ בָּכֵי. אֲמַר לֵיהּ. אֲנָא בָּכֵי דְּלָא שָׁבְקֵית לְסִיבוּתִיךְ כְּלוּם. אֲמַר לֵיהּ. חִיָּא בְּרִי, קַל הוּא בְּעֵינֶיךָ שֶׁמָּכַרְתִּי דָּבָר שֶׁנִּתַּן לְשִׁשָּׁה וְקָנִיתִי דָּבָר שֶׁנִּתַּן לְאַרְבָּעִים יוֹם וְאַרְבָּעִים לַיְלָה, כָּל הָעוֹלָם כֻּלּוֹ לֹא נִבְרָא אֶלָּא לְשִׁשָּׁה יָמִים, דִּכְתִיב  "כִּי שֵׁשֶׁת יָמִים עָשָׂה ה' אֶת הַשָּׁמַיִם וְאֶת הָאָרֶץ", אֲבָל הַתּוֹרָה נִתְּנָה לְאַרְבָּעִים יוֹם, הָדָא הוּא דִכְתִיב (להלן לד, כח) "וַיְהִי שָׁם עִם ה' אַרְבָּעִים יוֹם וְאַרְבָּעִים לָיְלָה". (כך) [כְּד] דָמִךְ רַבִּי יוֹחָנָן הָיָה דוֹרוֹ קוֹרֵא עָלָיו (שה"ש ח, ז) "אִם יִתֵּן אִישׁ כָּל הוֹן בֵּיתוֹ בָּאַהֲבָה", שֶׁאָהַב רַבִּי יוֹחָנָן אֶת הַתּוֹרָה,  "בּוֹז יָבוֹזוּ לוֹ".


@ פָּרָשַׁת תְּרוּמָה

~ פרק כה

{pפסוק א-גp}  וַיְדַבֵּר ה' אֶל מֹשֶׁה לֵּאמֹר דַּבֵּר אֶל בְּנֵי יִשְׂרָאֵל וְיִקְחוּ לִי תְּרוּמָה. זֶה שֶׁאָמַר הַכָּתוּב (משלי ד, ב) "כִּי לֶקַח טוֹב נָתַתִּי לָכֶם תּוֹרָתִי אַל תַּעֲזֹבוּ", "לֶקַח טוֹב". בְּנֹהַג שֶׁבָּעוֹלָם שְׁנֵי פְּרַגְמָטוּטִין שֶׁהָיוּ בַּמְּדִינָה, זֶה לוֹקֵחַ מִטַּכְּסָא וְזֶה לוֹקֵחַ אִילוּסִירְקָא, עָמְדוּ זֶה עִם זֶה, אָמַר אֶחָד לַחֲבֵרוֹ מְבַקֵּשׁ אַתָּה לְהַחֲלִיף, אֲמַר לֵיהּ הֵן, הֶחֱלִיפוּ זֶה עִם זֶה, זֶה נוֹתֵן מִטַּכְּסִין וְלָקַח אִילוּסִירְקָא, נִמְצָא בְּיַד זֶה דָּבָר אֶחָד וּבְיַד זֶה דָּבָר אֶחָד. אֲבָל תּוֹרָה אֵינוֹ כֵן, זֶה שׁוֹנֶה סֵדֶר זְרָעִים וְזֶה שׁוֹנֶה סֵדֶר נְזִיקִין, עָמְדוּ שְׁנֵיהֶם זֶה עִם זֶה, אָמַר אֶחָד לַחֲבֵרוֹ הַשְׁנֵה לִי סֵדֶר זְרָעִים וַאֲנִי אֶשְׁנֶה לְךָ סֵדֶר נְזִיקִין, נִמְצָא בְּיַד זֶה שְׁנַיִם וּבְיַד זֶה שְׁנַיִם, יֵשׁ מִקָּח גָּדוֹל מִזֶּה, הֲוֵי "כִּי לֶקַח טוֹב" וְגוֹ'.

דָּבָר אַחֵר, מִי שֶּׁלָּקַח סְחוֹרָה וְיוֹצֵא לַדֶּרֶךְ מִתְיָרֵא מִן הַלִּסְטִים, אֲבָל הַתּוֹרָה אֵינוֹ כֵן, שֶׁמָּא יְכוֹלִים הַלִּסְטִים לִטֹּל תּוֹרָתוֹ מִתּוֹךְ לִבּוֹ, הֲוֵי "כִּי לֶקַח טוֹב". אָמְרוּ רַבּוֹתֵינוּ, מַעֲשֶׂה בִּסְפִינָה שֶׁהָיוּ בָּהּ פְּרַגְמָטוּטִין וְהָיָה שָׁם חָבֵר אֶחָד, אָמְרוּ לוֹ מַה פְּרַגְמָטְיָא שֶׁלְּךָ, אָמַר לָהֶם מֻצְנַעַת הִיא, אָמְרוּ לוֹ לָמָּה לֹא תַּרְאֶה לָנוּ אוֹתָהּ, אָמַר לָהֶם, כְּשֶׁאֶכָּנֵס לַמְּדִינָה אַרְאֶה אוֹתָהּ לָכֶם, הִתְחִילוּ לַחֲזֹר עַל הַסְּפִינָה וְלֹא מָצְאוּ, הִתְחִילוּ שׂוֹחֲקִים עָלָיו וְכוּ', עָמְדוּ הַמּוֹכְסִין עֲלֵיהֶן וְנָטְלוּ כָּל מַה שֶּׁהָיָה בְּיָדָן, לֹא הָיָה לָהֶן לֹא לֶאֱכֹל וְלֹא לִלְבֹּשׁ, אוֹתוֹ חָבֵר נִכְנַס לְבֵית הַמִּדְרָשׁ, הִתְחִיל לֵישֵׁב וְדוֹרֵשׁ לָהֶן הִתְחִילוּ לְכַבֵּד אוֹתוֹ וּלְפַרְנֵס אוֹתוֹ, אוֹתָן שֶׁהָיוּ עִמּוֹ בַּסְּפִינָה הִתְחִילוּ בָּאִין אֵלָיו וּמְבַקְּשִׁים מִמֶּנּוּ, אָמְרוּ לוֹ בְּבַקָּשָׁה מִמְּךָ בִּשְׁבִיל שֶׁאַתָּה מַכִּיר אוֹתָנוּ לַמֵּד עָלֵינוּ זְכוּת. מִי גָּרַם לוֹ לְהִנָּצֵל, הַתּוֹרָה שֶׁבְּלִבּוֹ, הֲוֵי "כִּי לֶקַח טוֹב".

דָּבָר אַחֵר "כִּי לֶקַח טוֹב". אָדָם שֶׁהוּא לֹוֶה מִבְּנֵי אָדָם וְלוֹקֵחַ סְחוֹרָה וְיוֹצֵא לַדֶּרֶךְ פְּעָמִים שֶׁהִיא מַפְסֶדֶת, אֲבָל הַתּוֹרָה אֵינָהּ כֵן, אֶלָּא לוֹמֵד אָדָם מִכָּאן פֶּרֶק אֶחָד מִכָּאן פֶּרֶק אֶחָד, הוּא מִתְפַּרְנֵס בָּהֶן, הֲוֵי "כִּי לֶקַח טוֹב". אָמַר לָהֶם הַקָּדוֹשׁ בָּרוּךְ הוּא הַתּוֹרָה הָיְתָה שֶׁלִּי וּלְקַחְתֶּם אוֹתָהּ, קְחוּ אוֹתִי עִמָּהּ. הָדָא הוּא דִּכְתִיב, וְיִקְחוּ לִי תְּרוּמָה.

אָמַר רֵישׁ לָקִישׁ, כָּךְ שָׁנוּ רַבּוֹתֵינוּ חֲמִשָּׁה לֹא יִתְרֹמוּ וְאִם תָּרְמוּ אֵין תְּרוּמָתָן תְּרוּמָה, הַחֵרֵשׁ, שׁוֹטֶה וְקָטָן וְהַתּוֹרֵם אֶת שֶׁאֵינוֹ שֶׁלּוֹ וְנָכְרִי שֶׁתָּרַם אֶת שֶׁל יִשְׂרָאֵל, אֵין תְּרוּמָתָן תְּרוּמָה, וְכֻלָּן מִן הַפָּסוּק הַזֶּה דַּבֵּר אֶל בְּנֵי יִשְׂרָאֵל יָצָא חֵרֵשׁ שֶׁאֵינוֹ שׁוֹמֵעַ וְאֵינוֹ מְדַבֵּר, אֲשֶׁר יִדְּבֶנּוּ לִבּוֹ יָצָא שׁוֹטֶה שֶׁאֵין לִבּוֹ נוֹדְבוֹ, מֵאֵת כָּל אִישׁ יָצָא קָטָן שֶׁאֵינוֹ אִישׁ וְהַתּוֹרֵם אֶת שֶׁאֵינוֹ שֶׁלּוֹ שֶׁנֶּאֱמַר מֵאֵת כָּל אִישׁ מִשֶּׁלָּהֶן, וְנָכְרִי שֶׁתָּרַם אֶת שֶׁל יִשְׂרָאֵל אֲפִלּוּ בִּרְשׁוּתוֹ שֶׁנֶּאֱמַר דַּבֵּר אֶל בְּנֵי יִשְׂרָאֵל יָצָא נָכְרִי שֶׁאֵינוֹ מִיִּשְׂרָאֵל.

דָּבָר אַחֵר, דַּבֵּר אֶל בְּנֵי יִשְׂרָאֵל וְיִקְחוּ תְּרוּמָה אֵין כְּתִיב כָּאן אֶלָּא וְיִקְחוּ לִי תְּרוּמָה, כָּל דָּבָר שֶׁנֶּאֱמַר בּוֹ לִי, בָּעוֹלָם הַזֶּה וּבָעוֹלָם הַבָּא. דָּבָר אַחֵר וְיִקְחוּ לִי תְּרוּמָה. כָּל דָּבָר שֶׁנֶּאֱמַר בָּהּ לִי יֵשׁ בָּהּ בְּרָכָה, וְהַתְּרוּמָה הַזּוֹ יֵשׁ בָּהּ בְּרָכָה. אָמַר רַבִּי יוֹחָנָן כָּל מְלֶאכֶת הַמִּשְׁכָּן הֵבִיאוּ יִשְׂרָאֵל לִשְׁנֵי בְּקָרִים, שֶׁנֶּאֱמַר (להלן לו, ג) "וְהֵם הֵבִיאוּ אֵלָיו עוֹד נְדָבָה בַּבֹּקֶר בַּבֹּקֶר", שֶׁנִּתְּנָה בְּרָכָה בִּתְרוּמַת הַמִּשְׁכָּן. וְיִקְחוּ לִי תְּרוּמָה.

רַבִּי אוֹמֵר, עֶשֶׂר תְּרוּמוֹת הֵן, XאY תְּרוּמָה XבY וּתְרוּמַת מַעֲשֵׂר, XגY חַלָּה XדY וּבִכּוּרִים XהY וּתְרוּמַת הָאָרֶץ XוY וּתְרוּמַת תּוֹדָה, XזY תְּרוּמַת שְׁקָלִים XחY וּתְרוּמַת מִשְׁכָּן XטY וּתְרוּמַת מִדְיָן XיY וּתְרוּמַת שְׁלָמִים. תְּרוּמָה וּתְרוּמַת מַעֲשֵׂר, חַלָּה וּבִכּוּרִים וּתְרוּמַת שְׁלָמִים וּתְרוּמַת תּוֹדָה וּתְרוּמַת הָאָרֶץ, לַכֹּהֲנִים וְלַלְּוִיִּם וְלַמִּקְדָּשׁ וִירוּשָׁלַיִם, תְּרוּמַת מִדְיָן לְאֶלְעָזָר הַכֹּהֵן, תְּרוּמַת שְׁקָלִים לָאֲדָנִים, תְּרוּמַת הַמִּשְׁכָּן, שֶׁמִּמֶּנּוּ הָיוּ עוֹשִׂין גּוּפוֹ שֶׁל מִשְׁכָּן וְשֶׁמֶן הַמָּאוֹר וּקְטֹרֶת הַסַּמִּים וּבִגְדֵי כֹּהֲנִים וּבִגְדֵי כֹּהֵן גָּדוֹל.

רַבִּי שְׁמוּאֵל בַּר נַחְמָנִי אָמַר, שָׁלֹשׁ תְּרוּמוֹת נֶאֶמְרוּ בְּפָרָשָׁה זוֹ, תְּרוּמַת אֲדָנִים, תְּרוּמַת שְׁקָלִים, תְּרוּמַת מִשְׁכָּן, דַּבֵּר אֶל בְּנֵי יִשְׂרָאֵל וְיִקְחוּ לִי תְּרוּמָה זוֹ תְּרוּמַת שְׁקָלִים, וְזֹאת הַתְּרוּמָה אֲשֶׁר תִּקְחוּ זוֹ תְּרוּמַת הַמִּשְׁכָּן, לַמִּשְׁכָּן מַה שֶּׁיִּרְצוּ יַעֲשׂוּ כְּדֵי שֶׁיְּהֵא יָד כֻּלָּם שָׁוָה, תְּרוּמַת אֲדָנִים לָאֲדָנִים. (להלן ל, טו) "הֶעָשִׁיר לֹא יַרְבֶּה" אָמַר רַבִּי אָבִין, אַף בְּפָרָשָׁה זוֹ שָׁלֹשׁ תְּרוּמוֹת,  "מַחֲצִית הַשֶּׁקֶל תְּרוּמָה לַה'", "יִתֵּן תְּרוּמַת ה'", "לָתֵת אֶת תְּרוּמַת ה'".

וְיִקְחוּ לִי תְּרוּמָה. מִי שֶׁנֶּאֱמַר בּוֹ (תהלים כד, א) "לַה' הָאָרֶץ וּמְלוֹאָהּ"  "אֲשֶׁר לוֹ הַיָּם וְהוּא עָשָׂהוּ", וְאוֹמֵר (דברים י, יד) "הֵן לַה' אֱלֹהֶיךָ הַשָּׁמַיִם", הוּא צָרִיךְ לְבָשָׂר וָדָם, אֶלָּא שֶׁחוֹמֵד לְיִשְׂרָאֵל לַשְׁרוֹת שְׁכִינָתוֹ בָּהֶם כְּאָב שֶׁמְּחַמֵּד לְבָנָיו, לְכָךְ נֶאֱמַר וְיִקְחוּ לִי. וַהֲרֵי דְּבָרִים קַל וָחֹמֶר וּמַה לַּעֲשׂוֹת מִשְׁכָּן כָּבוֹד וְכַפָּרָה לְיִשְׂרָאֵל אָמַר הַקָּדוֹשׁ בָּרוּךְ הוּא דַּבֵּר אֶל בְּנֵי יִשְׂרָאֵל בִּלְשׁוֹן פִּיּוּס כְּמָה דְּאַתְּ אָמַר (ישעיה מ, ב) "דַּבְּרוּ עַל לֵב יְרוּשָׁלַיִם", הָאֻמּוֹת שֶׁהֵן דּוֹחֲקִין לְיִשְׂרָאֵל וְנוֹטְלִים מָמוֹנָם עַל כָּרְחָן מַה תְּהֵא עֲלֵיהֶן, שֶׁכָּל מִי שֶׁנּוֹטֵל מָמוֹן כְּאִלּוּ שׁוֹפֵךְ דָּמִים שֶׁנֶּאֱמַר  "מֵחֲמַס בְּנֵי יְהוּדָה אֲשֶׁר שָׁפְכוּ דַּם נָקִיא בְּאַרְצָם".

אֲמַר לֵיהּ הַהוּא מִינָאָה לְרַבִּי אָבִין, אֱלֹהֵיכֶם כֹּהֵן הוּא, דִּכְתִיב וְיִקְחוּ לִי תְּרוּמָה, כִּי קָבַר לְמֹשֶׁה בְּמַאי טָבַל, אִילֵימָא בְּמַיָּא, וְהָכְתִיב (ישעיה מ, יב) "מִי מָדַד בְּשָׁעֳלוֹ מַיִם". אֲמַר לֵיהּ, בְּנוּרָא, דִּכְתִיב "כִּי הִנֵּה ה' בְּאֵשׁ יָבֹא". וּמִי סַלְקָא טְבִילָה בְּנוּרָא. אֲמַר לֵיהּ, עִקָּר טְבִילוּתָא בְּנוּרָא, דִּכְתִיב (במדבר לא, כג) "וְכֹל אֲשֶׁר לֹא יָבֹא בָאֵשׁ תַּעֲבִירוּ בַמָּיִם".

וְזֹאת הַתְּרוּמָה אֲשֶׁר תִּקְחוּ וְגוֹ' זָהָב וָכֶסֶף וְגוֹ' וּתְכֵלֶת וְאַרְגָּמָן. אָמַר רַבִּי יְהוּדָה בַּר רַבִּי סִימוֹן, לֹא תִּהְיוּ סְבוּרִים שֶׁאַתֶּם גּוֹמְלִין עָלַי שְׁלֹשָׁה עָשָׂר דְּבָרִים כְּנֶגֶד שְׁלֹשָׁה עָשָׂר דְּבָרִים (שֶׁהִפְרַשְׁתִּי) [שֶׁעָשִׂיתִי] לָכֶם בְּמִצְרַיִם וְאֵלּוּ הֵן (יחזקאל טז, י יט) XאY "וָאַלְבִּשֵׁךְ רִקְמָה XבY וָאֶנְעֲלֵךְ תָּחַשׁ XגY וָאֶחְבְּשֵׁךְ בַּשֵׁשׁ XדY וַאֲכַסֵּךְ מֶשִׁי XהY וָאֶעְדֵּךְ עֶדִי XוY וָאֶתְּנָה צְמִידִים עַל יָדַיִךְ XזY וְרָבִיד עַל גְּרוֹנֵךְ XחY וָאֶתֵּן נֶזֶם עַל אַפֵּךְ XטY וַעֲגִילִים עַל אָזְנָיִךְ XיY וַעֲטֶרֶת תִּפְאֶרֶת בְּרֹאשֵׁךְ וְגוֹ' וְלַחְמִי אֲשֶׁר נָתַתִּי לָךְ XיאY סֹלֶת XיבY וָשֶׁמֶן XיגY וּדְבַשׁ הֶאֱכַלְתִּיךְ", הֲרֵי שְׁלֹשָׁה עָשָׂר דְּבָרִים שֶׁהִפְרַשְׁתָּ לִי כְּנֶגֶד שְׁלֹשָׁה עָשָׂר דְּבָרִים (שהפרשתי) [שֶׁעָשִׂיתִי] לָכֶם בְּמִצְרַיִם. לֶעָתִיד לָבוֹא אֲנִי גּוֹמֵל לָכֶם כְּנֶגֶד שְׁלֹשָׁה עָשָׂר דְּבָרִים הַלָּלוּ. מַה כְּתִיב  "וּבָרָא ה' עַל כָּל מְכוֹן הַר צִיּוֹן וְעַל מִקְרָאֶהָ וְגוֹ' XחY וְסֻכָּה תִּהְיֶה לְצֵל יוֹמָם וְגוֹ'".

דָּבָר אַחֵר, וְזֹאת הַתְּרוּמָה זָהָב כְּנֶגֶד מַלְכוּת בָּבֶל שֶׁכָּתוּב בּוֹ (דניאל ב, לח) "אַנְתְּ רֵישָׁא דִּי דַהֲבָא". וְכֶסֶף. זוֹ מַלְכוּת מָדַי שֶׁכָּתוּב בּוֹ  "וַעֲשֶׂרֶת אֲלָפִים כִּכַּר כֶּסֶף וְגוֹ'". וּנְחֹשֶׁת זוֹ מַלְכוּת יָוָן שֶׁהָיְתָה פְּחוּתָה מִכֻּלָּם. וְעוֹרוֹת אֵילִם מְאָדָּמִים זוֹ מַלְכוּת הָרְבִיעִית שֶׁנֶּאֱמַר "וַיֵּצֵא הָרִאשׁוֹן אַדְמוֹנִי". אָמַר הַקָּדוֹשׁ בָּרוּךְ הוּא, אַף עַל פִּי שֶׁאַתֶּם רוֹאִים ד' מַלְכֻיּוֹת הַלָּלוּ מִתְגָּאוֹת וּבָאוֹת עֲלֵיכֶם, חַיֵּיכֶם שֶׁאֲנִי מַצְמִיחַ לָכֶם יְשׁוּעָה מִתּוֹךְ הַשִּׁעְבּוּד. מַה כְּתִיב אַחֲרָיו, שֶׁמֶן לַמָּאֹר, זֶה מֶלֶךְ הַמָּשִׁיחַ, שֶׁנֶּאֱמַר (תהלים קלב, יז) "שָׁם אַצְמִיחַ קֶרֶן לְדָוִד עָרַכְתִּי נֵר לִמְשִׁיחִי", וְאוֹמֵר (ישעיה ס, א) "קוּמִי אוֹרִי כִּי בָא אוֹרֵךְ וְגוֹ'".

וְזֹאת הַתְּרוּמָה וְגוֹ', מְלַמֵּד שֶׁהֶרְאָה הַקָּדוֹשׁ בָּרוּךְ הוּא לְמֹשֶׁה שָׁלֹשׁ תְּרוּמוֹת, אֶחָד שֶׁל מִשְׁכָּן וְאֶחָד שֶׁל מִקְדָּשׁ רִאשׁוֹן וְאֶחָד שֶׁל מִקְדָּשׁ שֵׁנִי, שֶׁנֶּאֱמַר זָהָב וָכֶסֶף וּנְחֹשֶׁת, זָהָב כְּנֶגֶד מִשְׁכָּן שֶׁעָשָׂה מֹשֶׁה שֶׁהָיָה חָבִיב עַל הַקָּדוֹשׁ בָּרוּךְ הוּא כַּזָּהָב, וָכֶסֶף זֶה מִקְדָּשׁ רִאשׁוֹן שֶׁבְּנָאוֹ שְׁלֹמֹה דִּכְתִיב בּוֹ  "אֵין כֶּסֶף נֶחְשָׁב בִּימֵי שְׁלֹמֹה לִמְאוּמָה", נְחֹשֶׁת זֶה מִקְדָּשׁ שֵׁנִי שֶׁחָסַר ה' דְּבָרִים, אָרוֹן, כַּפֹּרֶת וּכְרוּבִים, אֵשׁ וְרוּחַ הַקֹּדֶשׁ. דָּבָר אַחֵר, שָׁלֹשׁ תְּרוּמוֹת, בְּשָׁלֹש פְּעָמִים בַּשָּׁנָה תּוֹרְמִין אֶת הַלִּשְׁכָּה. אָמַר רַבִּי יְהוֹשֻׁעַ בֶּן לֵוִי שֶׁאִם רָצָה אָדָם לְשָׁלֹשׁ שְׁקָלִים שָׁלֹשׁ פְּעָמִים בַּשָּׁנָה, שֶׁנֶּאֱמַר (נחמיה י, לג) "וְהֶעֱמַדְנוּ עָלֵינוּ מִצְוֹת לָתֵת עָלֵינוּ שְׁלִישִׁית הַשֶּׁקֶל", וַהֲלֹא לֹא נֶאֱמַר אֶלָּא (לקמן ל, יג) "מַחֲצִית הַשֶּׁקֶל", אֶלָּא לֹא אָמַר אֶלָּא שָׁלֹשׁ תְּרוּמוֹת הַלָּלוּ.

{rרמז שסדr}  וְיִקְחוּ לִי, אָמַר הַקָּדוֹשׁ בָּרוּךְ הוּא לְיִשְׂרָאֵל הַתּוֹרָה הָיְתָה שֶׁלִּי, (לעיל יג, ט) "לְמַעַן תִּהְיֶה תּוֹרַת ה' בְּפִיךָ", וְהַמִּשְׁפָּט שֶׁלִּי, שֶׁנֶּאֱמַר  "כִּי הַמִּשְׁפָּט לֵאלֹהִים הוּא", נְטַלְתֶּם אוֹתָם, קְחוּ אוֹתִי עִמָּהֶם. הָדָא הוּא דִּכְתִיב וְיִקְחוּ לִי, וְיִקְחוּ תְּרוּמָה אֵין כְּתִיב כָּאן אֶלָּא וְיִקְחוּ לִי.

כָּל מָקוֹם שֶׁנֶּאֱמַר לִי הֲרֵי זֶה קַיָּם לְעוֹלָם וּלְעוֹלְמֵי עוֹלָמִים, בַּזְּקֵנִים (במדבר יא, טז) "אֶסְפָה לִי", בַּכֹּהֲנִים  "וְכִהֲנוּ לִי", בַּלְּוִיִּם (במדבר ח, יד) "וְהָיוּ לִי הַלְּוִיִּם", בְּיִשְׂרָאֵל (ויקרא כה, נה) "כִּי לִי בְנֵי יִשְׂרָאֵל", בַּמְּלָכִים  "כִּי רָאִיתִי בְּבָנָיו לִי מֶלֶךְ", בָּאָרֶץ (לעיל יט, ה) "כִּי לִי כָּל הָאָרֶץ", בַּבְּכוֹרוֹת (במדבר ח, יז) "כִּי לִי כָל בְּכוֹר", בַּמִּקְדָּשׁ (להלן פסוק ח) "וְעָשׂוּ לִי מִקְדָּשׁ", בַּתְּרוּמָה "וְיִקְחוּ לִי תְּרוּמָה", בִּירוּשָׁלָיִם  "הָעִיר אֲשֶׁר בָּחַרְתִּי לִי", בַּמִּזְבֵּחַ (לעיל כ, כא) "מִזְבַּח אֲדָמָה תַּעֲשֶׂה לִי", בְּשֶׁמֶן הַמִּשְׁחָה  "שֶׁמֶן מִשְׁחַת קֹדֶשׁ יִהְיֶה זֶה לִי", בַּקָּרְבָּנוֹת (במדבר כח, ב) "לְהַקְרִיב לִי בְּמוֹעֲדוֹ".

{pפסוק הp}  וְעֹרֹת אֵילִם מְאָדָּמִים מִנַּיִן לְמַאֲדִים בְּשַׁבָּת שֶׁהוּא חַיָּב, שֶׁנֶּאֱמַר וְעוֹרוֹת אֵילִם מְאָדָּמִים.

וְעֹרֹת תְּחָשִׁים. רַבִּי יְהוּדָה אוֹמֵר, חַיָּה גְּדוֹלָה הָיְתָה גְּדֵלָה בַּמִּדְבָּר וְעָשׂוּ מִמֶּנָּהּ יְרִיעוֹת. רַבִּי נְחֶמְיָה אוֹמֵר, מַעֲשֵׂה נִסִּים הָיְתָה, וּבְשָׁעָה שֶׁנִּבְרֵאת בּוֹ בַּשָּׁעָה נִגְנְזָה.

וְעֹרֹת תְּחָשִׁים תַּחַשׁ שֶׁהָיָה בִּימֵי מֹשֶׁה טָהוֹר הָיָה אוֹ טָמֵא הָיָה אָמַר רַב יוֹסֵף מַאי תִּבָּעְיָא לֵיהּ, דְּתַנְיָא, לֹא הוּכְשְׁרוּ לִמְלֶאכֶת שָׁמַיִם אֶלָּא עוֹר בְּהֵמָה טְהוֹרָה בִּלְבַד, שֶׁנֶּאֱמַר (לעיל יג, ט) "לְמַעַן תִּהְיֶה תּוֹרַת ה' בְּפִיךָ". מֵתִיב רַבִּי אַבָּא, רַבִּי יְהוּדָה אוֹמֵר, שְׁנִי מִכְסָאוֹת הָיוּ, אַחַת שֶׁל עוֹרוֹת אֵילִים מְאָדָּמִים וְאַחַת שֶׁל עוֹרוֹת תְּחָשִׁים, רַבִּי נְחֶמְיָה, אוֹמֵר מִכְסֶה אֶחָד הָיָה, דּוֹמֶה כְּמִין תְּלָא אִילָן, וְהָא תְּלָא אִילָן טָמֵא הוּא, אֶלָּא כְּמִין תְּלָא אִילָן. וְלֹא תְּלָא אִילָן, כְּמִין תְּלָא אִילָן שֶׁיֵּשׁ בּוֹ גְּוָנִין הַרְבֵּה וְלֹא תְּלָא אִילָן דְּאִלּוּ הָתָם טָמֵא וְהָכָא טָהוֹר. אָמַר רַב יוֹסֵף, אִי הָכִי הַיְינוּ דִּמְתַרְגְּמִינָן סַסְגּוֹנָא, שֶׁשָּׂשׂ בִּגְוָנִין הַרְבֵּה.

אוֹמֵר הָיָה רַבִּי מֵאִיר, תַּחַשׁ שֶׁהָיָה בִּימֵי מֹשֶׁה בְּרִיָּה בִּפְנֵי עַצְמוֹ הָיָה וְלֹא הִכְרִיעוּ בּוֹ חֲכָמִים אִי מִין חַיָּה הוּא אִי מִין בְּהֵמָה הוּא, וְקֶרֶן אַחַת הָיְתָה לוֹ בְּמִצְחוֹ, לְפִי שָׁעָה נִזְדַּמֵּן לוֹ לְמֹשֶׁה וְעָשָׂה מִמֶּנּוּ מִשְׁכָּן וְנִגְנַז, מִדְּקָאָמַר קֶרֶן אַחַת הָיְתָה בְּמִצְחוֹ שְׁמַע מִינָהּ טָהוֹר הָיְתָה, דַּאֲמַר רַב יְהוּדָה שׁוֹר שֶׁהִקְרִיב אָדָם הָרִאשׁוֹן קֶרֶן אַחַת הָיְתָה לוֹ בְּמִצְחוֹ, שֶׁנֶּאֱמַר  "וְתִיטַב לַה' מִשּׁוֹר פַּר מַקְרִן מַפְרִיס". וְלִיפְשֹׁט מִינָּהּ דְּמִין בְּהֵמָה הוּא. כֵּיוָן דְּאִכָּא קֶרֶשׁ דְּמִין חַיָּה הוּא וְלֵית לֵיהּ אֶלָּא חָד קֶרֶן, אִכָּא לְמֵימַר מִין חַיָּה הוּא.

{pפסוק זp}  אַבְנֵי שֹׁהַם וְאַבְנֵי מִלֻּאִים, תָּנָא דְּבֵי שֵׁילָא, מַאי טַעְמָא דְּרַבִּי אֱלִיעֶזֶר דַּאֲמַר פָּרָה אֲדֻמָּה אֵינָהּ (נקחית) [נִיקַחַת] מִן הַגּוֹיִם, דִּכְתִיב (במדבר יט, ב) "דַּבֵּר אֶל בְּנֵי יִשְׂרָאֵל", בְּנֵי יִשְׂרָאֵל וְאֵין הַגּוֹיִם וְכוּ'. וְכִי תֵימָא הָכִי נַמִי וְהָאֲמַר רַב יְהוּדָה אֲמַר שְׁמוּאֵל, שָׁאֲלוּ אֶת רַבִּי אֱלִיעֶזֶר הַגָּדוֹל, עַד הֵיכָן כִּבּוּד אָב וָאֵם. אָמַר לָהֶם, תְּאוּן וּרְאוּ מֶה עָשָׂה גּוֹי אֶחָד לְאָבִיו בְּאַשְׁקְלוֹן וְדָמָא בֶּן נְתִינָה שְׁמוֹ, פַּעַם אַחַת בִּקְּשׁוּ מִמֶּנּוּ חֲכָמִים אֲבָנִים לָאֵפוֹד בְּשִׁשִּׁים רִבּוֹא שָׂכָר, וְרַב כָּהֲנָא מַתְנִי בִּשְׁמוֹנִים רִבּוֹא שָׂכָר, וְהָיָה מַפְתֵּחַ מֻנָּח תַּחַת מֵרַאֲשׁוֹתָיו שֶׁל אָבִיו וְלֹא צִעֲרוֹ. אַבְנֵי שֹׁהַם, הִפְסִיק הָעִנְיָן. וְהָא וְאַבְנֵי מִלֻּאִים כְּתִיב, דַּהֲדַר עָרְבֵיהּ. וְעוֹד קְתָנִי סֵיפָא לְשָׁנָה אַחֶרֶת נוֹלְדָה לוֹ פָּרָה אֲדֻמָּה בְּעֶדְרוֹ וְכוּ'. רַבִּי אֱלִיעֶזֶר תַּרְתֵּי אִית לֵיהּ.

{pפסוק ח-טp}  וְעָשׂוּ לִי מִקְדָּשׁ לְפִי שֶׁנֶּאֱמַר (להלן לט, מג) "וַיַּרְא מֹשֶׁה אֶת כָּל הַמְּלָאכָה וְהִנֵּה עָשׂוּ אֹתָהּ כַּאֲשֶׁר צִוָּה ה'", וְהֵיכָן צִוָּה, וְעָשׂוּ לִי מִקְדָּשׁ, לְכָךְ, (שם) "וַיְבָרֶךְ אֹתָם מֹשֶׁה". יְהִי רָצוֹן שֶׁתִּשְׁרֶה שְׁכִינָה בְּמַעֲשֵׂה יְדֵיכֶם, דִּכְתִיב הָכָא וְעָשׂוּ לִי מִקְדָּשׁ וְשָׁכַנְתִּי בְּתוֹכָם.

רַבִּי אִיעַסַּק לֵיהּ לִבְרֵיהּ . תְּנָן הָתָם יֵשׁ בְּקָדְשֵׁי מִזְבֵּחַ מַה שֶּׁאֵין בְּקָדְשֵׁי בֶּדֶק הַבַּיִת, קָדְשֵׁי מִזְבֵּחַ אֵין נוֹתְנִין מֵהֶן לְאֻמָּנִין בִּשְׂכָרָן, מִכְּלַל דְּקָדְשֵׁי בֶּדֶק הַבַּיִת נוֹתְנִין לְאֻמָּנִין, מִנָּא הַנֵי מִלֵי, אֲמַר רַבִּי אַבָּהוּ, אֲמַר קְרָא וְעָשׂוּ לִי מִקְדָּשׁ. לִי, מִשֶּׁלִּי (כָּתוּב בְּרֶמֶז רי"ח).

{rרמז שסהr}  שְׁלֹשָׁה דְּבָרִים שָׁמַע מֹשֶׁה מִפִּי הַגְּבוּרָה וְנִבְהַל וְנִרְתַּע לַאֲחוֹרָיו בְּשָׁעָה שֶׁאָמַר לוֹ וְעָשׂוּ לִי מִקְדָּשׁ. אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, כְּתִיב  "הִנֵּה הַשָּׁמַיִם וּשְׁמֵי הַשָּׁמַיִם לֹא יְכַלְכְּלוּךָ" וְאַתָּה אוֹמֵר וְעָשׂוּ לִי מִקְדָּשׁ. אֲמַר לֵיהּ הַקָּדוֹשׁ בָּרוּךְ הוּא, מֹשֶׁה, לֹא כְּשֵׁם שֶׁאַתָּה סָבוּר, אֶלָּא עֶשְׂרִים קֶרֶשׁ בַּצָּפוֹן וְעֶשְׂרִים קֶרֶשׁ בַּדָּרוֹם וּשְׁמוֹנָה בַּמַּעֲרָב וַאֲנִי יוֹרֵד וּמְצַמְצֵם שְׁכִינָתִי לְמַטָּה, דִּכְתִיב (להלן פסוק כב) "וְנוֹעַדְתִּי לְךָ שָׁם וְדִבַּרְתִּי" וְגוֹ'. וּבְשָׁעָה שֶׁאָמַר (במדבר כח, ב) "אֶת קָרְבָּנִי לַחְמִי" אָמַר מֹשֶׁה, אִם מַכְנִיס אֲנִי כָּל הַחַיּוֹת שֶׁבָּעוֹלָם יֵשׁ בָּהֶן הַעֲלָאָה אַחַת אוֹ כָּל הָעֵצִים שֶׁבָּעוֹלָם יֵשׁ בָּהֶן הַבְעָרָה אַחַת,  "וּלְבָנוֹן אֵין דֵּי בָּעֵר וְחַיָּתוֹ אֵין דֵּי עֹלָה". אֲמַר לֵיהּ הַקָּדוֹשׁ בָּרוּךְ הוּא, לֹא כְּשֵׁם שֶׁאַתָּה סָבוּר אֶלָּא (במדבר כח, ד) "זֶה הָאִשֶּׁה אֲשֶׁר תַּקְרִיבוּ לַה' כְּבָשִׂים", וְלֹא שְׁנַיִם בְּבַת אַחַת אֶלָּא (שם שם, ה) "אֶת הַכֶּבֶשׂ אֶחָד תַּעֲשֶׂה בַבֹּקֶר". וּבְשָׁעָה שֶׁאָמַר (להלן ל, יב) "וְנָתְנוּ אִישׁ כֹּפֶר נַפְשׁוֹ" אָמַר מֹשֶׁה, מִי יוּכַל לִתֵּן פִּדְיוֹן נַפְשׁוֹ,  "אָח לֹא פָדֹה יִפְדֶּה אִישׁ וְיֵקַר פִּדְיֹן נַפְשָׁם". אָמַר לוֹ הַקָּדוֹשׁ בָּרוּךְ הוּא, לֹא כְּשֶׁאַתָּה סָבוּר אֶלָּא (להלן ל, יג) "זֶה יִתְּנוּ", כָּזֶה יִתְּנוּ.

מָשָׁל לְמֶלֶךְ שֶׁהָיְתָה לוֹ בַּת קְטַנָּה. עַד שֶׁלֹּא הִגְדִּילָה וּבָאתָה לִידֵי סִימָנִין הָיָה רוֹאֶה אוֹתָהּ בַּשּׁוּק מְדַבֵּר עִמָּהּ, בַּמְּבוֹאוֹת מְדַבֵּר עִמָּהּ, כֵּיוָן שֶׁהִגְדִּילָה וּבָאתָה לִידֵי סִימָנִין אָמַר, אֵין כְּבוֹדָהּ שֶׁל בִּתִּי שֶׁאֶהֱיֶה מְדַבֵּר עִמָּהּ בְּפַרְהֶסְיָא אֶלָּא עֲשׂוּ לִי אַפּוֹלְיוֹן שֶׁאֶהֱיֶה מְדַבֵּר עִמָּהּ. כָּךְ בִּתְחִלָּה  "כִּי נַעַר יִשְׂרָאֵל וָאֹהֲבֵהוּ", בְּמִצְרַיִם רָאוּ אוֹתוֹ, (לעיל יב, יב) "וְעָבַרְתִּי בְּאֶרֶץ מִצְרַיִם", בַּיָּם רָאוּ אוֹתוֹ, (לעיל יד, לא) "וַיַּרְא יִשְׂרָאֵל אֶת הַיָּד הַגְּדֹלָה", בְּסִינַי רָאוּ אוֹתוֹ,  "פָּנִים בְּפָנִים דִּבֵּר ה' עִמָּכֶם", כֵּיוָן שֶׁקִּבְּלוּ אֶת הַתּוֹרָה בְּסִינַי וְנַעֲשׂוּ לוֹ אֻמָּה שְׁלֵמָה אָמַר, אֵין כְּבוֹדָם שֶׁל בְּנֵי אָדָם שֶׁאֱהֵא מְדַבֵּר עִמָּהֶם בְּפַרְהֶסְיָא אֶלָּא וְעָשׂוּ לִי מִקְדָּשׁ וְשָׁכַנְתִּי בְּתוֹכָם.

זֶהוּ שֶׁאָמַר הַכָּתוּב (תהלים ג, ג) "רַבִּים אֹמְרִים לְנַפְשִׁי", אֵלּוּ אֻמּוֹת הָעוֹלָם, דִּכְתִיב (ישעיה יז, יב) "הוֹי הֲמוֹן עַמִּים רַבִּים", (שם) "אֹמְרִים לְנַפְשִׁי", אֻמָּה שֶׁשָּׁמְעָה  ["אָנֹכִי] ה' אֱלֹהֶיךָ" לְסוֹף אַרְבָּעִים יוֹם עָשׂוּ אֶת הָעֵגֶל יֵשׁ לוֹ יְשׁוּעָה, (שם שם, ד) "אֵין לוֹ יְשׁוּעָה בֵאלֹהִים סֶלָּה". אָמְרוּ יִשְׂרָאֵל,  "וְאַתָּה ה'", הִסְכַּמְתָּ עִמָּהֶם וְאָמַרְתָּ (לעיל כב, יט) "זֹבֵחַ לָאֱלֹהִים יָחֳרָם", (תהלים שם) "מָגֵן בַּעֲדִי", שֶׁהֵגַנְתָּ עָלַי בִּזְכוּת אֲבוֹתַי אַבְרָהָם יִצְחָק וְיַעֲקֹב,  "כְּבוֹדִי", שֶׁשִּׁכַּנְתָּ שְׁכִינָתְךָ בְּתוֹכֵנוּ, שֶׁנֶּאֱמַר וְעָשׂוּ לִי מִקְדָּשׁ וְגוֹ', (שם) "וּמֵרִים רֹאשִׁי", תַּחַת שֶׁהָיִינוּ חַיָּבִין לְךָ הֲרָמַת רֹאשׁ נָתַתָּ לָנוּ תִּלּוּי רֹאשׁ עַל יְדֵי מֹשֶׁה וְאָמַרְתָּ (להלן ל, יב) "כִּי תִשָּׂא אֶת רֹאשׁ".

{rרמז שסוr}  אֲמַר רַב יְהוּדָה אֲמַר שְׁמוּאֵל, שְׁלָמִים שֶׁשְּׁחָטָן קֹדֶם פְּתִיחַת דַּלְתוֹת הַהֵיכָל פְּסוּלִין, דִּכְתִיב "וּשְׁחָטוֹ פֶּתַח אֹהֶל מוֹעֵד", בִּזְמַן שֶׁפָּתוּחַ וְלֹא בִּזְמַן שֶׁנָּעוּל. הַאי בַּמִּשְׁכָּן כְּתִיב. אַשְׁכְּחָן מִקְדָּשׁ דְּאִקְרֵי מִשְׁכָּן דִּכְתִיב וְנָתַתִּי מִשְׁכָּנִי בְּתוֹכֲכֶם, וּמִשְׁכָּן דְּאִקְרֵי מִקְדָּשׁ דִּכְתִיב וְעָשׂוּ לִי מִקְדָּשׁ וְשָׁכַנְתִּי בְּתוֹכָם.

טֻמְאָה בָּעֲזָרָה מִנָּא לָן. אָמַר רַבִּי אֱלִיעֶזֶר, כָּתוּב אֶחָד אוֹמֵר (במדבר יט, יג) "אֶת מִשְׁכַּן ה' טִמֵּא" וְכָתוּב אֶחָד אוֹמֵר  "אֶת מִקְדָּשׁ ה' טִמֵּא", אִם אֵינוֹ עִנְיָן לְטֻמְאָה שֶׁבַּחוּץ תְּנֵהוּ עִנְיָן לְטֻמְאָה שֶׁבִּפְנִים. וּקְרָאֵי מִי מְיַיתְּרֵי, הָא מַצְרָךְ צְרִיכֵי, דְּתַנְיָא, רַבִּי אֱלִיעֶזֶר אוֹמֵר, אִם נֶאֱמַר מִקְדָּשׁ לָמָּה נֶאֱמַר מִשְׁכָּן וְאִם נֶאֱמַר מִשְׁכָּן לָמָּה נֶאֱמַר מִקְדָּשׁ, אִלּוּ נֶאֱמַר מִשְׁכָּן וְלֹא נֶאֱמַר מִקְדָּשׁ הָיִיתִי אוֹמֵר עַל מִשְׁכָּן יְהֵא חַיָּב שֶׁהֲרֵי מָשׁוּחַ בְּשֶׁמֶן הַמִּשְׁחָה וְעַל מִקְדָּשׁ לֹא יְהֵא חַיָּב, וְאִם נֶאֱמַר מִקְדָּשׁ וְלֹא נֶאֱמַר מִשְׁכָּן הָיִיתִי אוֹמֵר עַל מִקְדָּשׁ יְהֵא חַיָּב שֶׁהֲרֵי קְדֻשָּׁתוֹ קְדֻשַּׁת עוֹלָם וְעַל מִשְׁכָּן לֹא יְהֵא חַיָּב, לְכָךְ נֶאֱמַר מִקְדָּשׁ וּלְכָךְ נֶאֱמַר מִשְׁכָּן. רַבִּי אֱלִיעֶזֶר הָכִי קַשְׁיָא לֵיהּ, מִכְדֵי מִשְׁכָּן אִקְרִי מִקְדָּשׁ וּמִקְדָּשׁ אִקְרֵי מִשְׁכָּן, תְּרֵי קְרָאֵי לָמָּה לִי, אִם אֵינוֹ עִנְיָן לְטֻמְאָה שֶׁבַּחוּץ תְּנֵהוּ עִנְיָן לְטֻמְאָה שֶׁבִּפְנִים, בִּשְׁלָמָא מִקְדָּשׁ דְּאִקְרֵי מִשְׁכָּן דִּכְתִיב (ויקרא כו, א) "וְנָתַתִּי מִשְׁכָּנִי בְּתוֹכֲכֶם", אֶלָּא מִשְׁכָּן דְּאִקְרֵי מִקְדָּשׁ מִנָּא לָן, דִּכְתִיב וְעָשׂוּ לִי מִקְדָּשׁ וְשָׁכַנְתִּי בְּתוֹכָם, וּכְתִיב כְּכֹל אֲשֶׁר אֲנִי מַרְאֶה אוֹתְךָ אֵת תַּבְנִית הַמִּשְׁכָּן.

כְּכֹל אֲשֶׁר אֲנִי מַרְאֶה אוֹתְךָ. תְּנָן הָתָם, אֵין מוֹסִיפִין עַל הָעִיר וְעַל הָעֲזָרוֹת אֶלָּא עַל פִּי בֵּית דִּין שֶׁל שִׁבְעִים וְאֶחָד.

אֶחָד הַנִּכְנָס לָעֲזָרָה וְאֶחָד הַנִּכְנָס לְתוֹסֶפֶת עֲזָרָה בְּטֻמְאָה חַיָּב, שֶׁאֵין מוֹסִיפִין עַל הָעִיר וְעַל הַעֲזָרוֹת אֶלָּא בְּנָבִיא וְאוּרִים וְתֻמִּים וּבְסַנְהֶדְרִין שֶׁל שִׁבְעִים וְאֶחָד. מִנְּהַנֵי מִילֵי, אֲמַר רַב שִׁימִי בַּר חִיָּא, אֲמַר קְרָא, כְּכֹל אֲשֶׁר אֲנִי מַרְאֶה אוֹתְךָ אֵת תַּבְנִית הַמִּשְׁכָּן וְאֵת תַּבְנִית כָּל כֵּלָיו וְכֵן תַּעֲשׂוּ, לְדוֹרוֹת. מֵתִיב רָבָא, כָּל הַכֵּלִים שֶׁעָשָׂה מֹשֶׁה מְשִׁיחָתָן מְקַדַּשְׁתָּן, מִכָּאן וָאֵילָךְ עֲבֹדָתָן מְחַנַּכְתָּן, אַמַּאי, נֵימָא וְכֵן תַּעֲשׂוּ, לְדוֹרוֹת. שַׁאנִי הָתָם דִּכְתִיב  "וַיִּמְשָׁחֵם וַיְקַדֵּשׁ אֹתָם", "אֹתָם" בִּמְשִׁיחָה וְלֹא לְדוֹרוֹת בִּמְשִׁיחָה. אֵימָא "אֹתָם" בִּמְשִׁיחָה, וְדוֹרוֹת אוֹ בִּמְשִׁיחָה אוֹ בַּעֲבֹדָה. אָמַר רַב פַּפָּא וְכוּ'. אֶלָּא "אֹתָם" לָמָּה לִי. אִי לָא כְּתַב אֹתָם הֲוָא אֲמִינָא לְדוֹרוֹת אוֹ בִּמְשִׁיחָה אוֹ בַּעֲבֹדָה דְּהָא כְּתִיב וְכֵן תַּעֲשׂוּ, כָּתַב רַחֲמָנָא "אֹתָם", אֹתָם בִּמְשִׁיחָה וְלֹא לְדוֹרוֹת בִּמְשִׁיחָה. (רַב פַּפָּא אָמַר, אֲשֶׁר יְשָׁרְתוּ בָם בַּקֹּדֶשׁ, הַכָּתוּב תְּלָאָן בְּשֵׁרוּת).

{pפסוק יא-כאp} {rרמז שסזr}  וְעָשׂוּ אֲרוֹן עֲצֵי שִׁטִּים. אַבָּא חָנָן אוֹמֵר מִשּׁוּם רַבִּי אֱלִיעֶזֶר, כָּתוּב אֶחָד אוֹמֵר (דברים י, א) "וְעָשִׂיתָ לְךָ אֲרוֹן עֵץ" וְכָתוּב אֶחָד אוֹמֵר וְעָשׂוּ אֲרוֹן עֲצֵי שִׁטִּים, הָא כֵּיצַד, כָּאן בִּזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם כָּאן בִּזְמַן שֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם וְכוּ'. רַבִּי יוֹנָתָן אוֹמֵר, בֵּין  "קַח לְךָ" בֵּין (להלן כז, כ) "וְיִקְחוּ אֵלֶיךָ", מִשֶּׁל צִבּוּר, אִם כֵּן מַה תַּלְמוּד לוֹמַר "קַח לְךָ", כִּבְיָכוֹל מִשֶּׁלְךָ אֲנִי רוֹצֶה יוֹתֵר מִשֶּׁלָּהֶם.

רַבִּי יוֹחָנָן רָמֵי, כְּתִיב (דברים יא, א) "וְעָשִׂיתָ לְךָ אֲרוֹן עֵץ" וּכְתִיב וְעָשׂוּ אֲרוֹן עֲצֵי שִׁטִּים, מִכָּאן לְתַלְמִיד חָכָם שֶׁבְּנֵי עִירוֹ מְצֻוִּין לַעֲשׂוֹת לוֹ מְלַאכְתּוֹ.

כֵּיצַד עָשָׂה בְּצַלְאֵל אֶת הָאָרוֹן, עֲשָׂאוֹ שָׁלֹשׁ תֵּבוֹת, שְׁתַּיִם שֶׁל זָהָב וְאַחַת שֶׁל עֵץ, נָתַן שֶׁל עֵץ בְּתוֹךְ שֶׁל זָהָב וְשֶׁל זָהָב בְּתוֹךְ שֶׁל עֵץ וְחִפָּה שְׂפָתוֹ הָעֶלְיוֹנָה בְּזָהָב, שֶׁנֶּאֱמַר וְצִפִּיתָ אֹתוֹ זָהָב טָהוֹר, שֶׁאֵין תַּלְמוּד לוֹמַר מִבַּיִת וּמִחוּץ תְּצַפֶּנּוּ, וּמַה תַּלְמוּד לוֹמַר תְּצַפֶּנּוּ, מְלַמֵּד שֶׁצִּפָּה שְׂפָתוֹ הָעֶלְיוֹנָה בְּזָהָב. כַּפֹּרֶת שֶׁל זָהָב הָיְתָה נְתוּנָה עָלָיו מִלְּמַעְלָה, שְׁנֶאֱמַר וְנָתַתָּ אֶת הַכַּפֹּרֶת עַל הָאָרֹן מִלְמָעְלָה.

אַרְבַּע טַבָּעוֹת שֶׁל זָהָב הָיוּ קְבוּעוֹת בָּאָרוֹן, שְׁנַיִם בַּצָּפוֹן וּשְׁנַיִם בַּדָּרוֹם, שֶׁבָּהֶן הָיוּ נוֹתְנִין אֶת הַבַּדִּים וְלֹא הָיוּ יוֹרְדִין מִשָּׁם לְעוֹלָם, שֶׁנֶּאֱמַר בְּטַבְּעֹת הָאָרֹן יִהְיוּ הַבַּדִּים וְגוֹ'. אַף עַל פִּי שֶׁעָשָׂה שְׁלֹמֹה תַּבְנִית כָּל הַכֵּלִים, תַּבְנִית הָאָרוֹן לֹא עָשָׂה, שֶׁנֶּאֱמַר (מ"א ח, ג) "וַיָּבֹאוּ כֹּל זִקְנֵי יִשְׂרָאֵל וַיִּשְׂאוּ הַכֹּהֲנִים אֶת הָאָרֹן".

הָאָרוֹן הָיָה נָתוּן בְּתוֹךְ הַבַּיִת. וַיְחַלֵּק אֶת הַבַּיִת עֶשֶׂר אַמּוֹת מִכָּאן וְעֶשֶׂר אַמּוֹת מִכָּאן. וּשְׁנֵי כְּרוּבִים שֶׁל זָהָב הָיוּ עוֹמְדִין עַל רַגְלֵיהֶן בָּאָרֶץ, מִכֹּתֶל לִכְרוּב חָמֵשׁ אַמּוֹת וּמִכְּרוּב לְאָרוֹן חָמֵשׁ אַמּוֹת.

וּמִנַּיִן אַתָּה אוֹמֵר שֶׁבְּשָׁעָה שֶׁהִכְנִיסוּ הַכֹּהֲנִים אֶת הָאָרוֹן הֶאֱרִיכוּ הַבַּדִּים וְהִגִּיעוּ לַפָּרֹכֶת וְנָגְעוּ בַּפֶּתַח לְפִיכָךְ לֹא נִנְעֲלוּ דַּלְתֵי בֵּית קֹדֶשׁ הַקָּדָשִׁים לְעוֹלָם, שֶׁנֶּאֱמַר  "וְיַאֲרִכוּ הַבַּדִּים וַיֵּרָאוּ" וְגוֹ', אִי אֶפְשָׁר לוֹמַר "וַיֵּרָאוּ" שֶׁכְּבָר נֶאֱמַר "וְלֹא יֵרָאוּ" וְאִי אֶפְשָׁר לוֹמַר "לֹא יֵרָאוּ" שֶׁכְּבָר נֶאֱמַר "וַיֵּרָאוּ", הָא כֵּיצַד, בּוֹלְטִין הָיוּ (בַּכַּפֹּרֶת) [בַּפָּרֹכֶת] וְנִרְאִין בַּהֵיכָל כִּשְׁנֵי דַּדֵּי אִשָּׁה. וּמִנַּיִן שֶׁהֶאֱרִיכוּ מִבִּפְנִים, שֶׁנֶּאֱמַר (שם) "וְלֹא יֵרָאוּ הַחוּצָה", הָא לָמַדְתָּ שֶׁהֶאֱרִיכוּ מִבִּפְנִים. וּמִנַּיִן שֶׁהֶאֱרִיכוּ מִבַּחוּץ, שֶׁנֶּאֱמַר  "וַיֵּרָאוּ רָאשֵׁי הַבַּדִּים מִן הַקֹּדֶשׁ עַל פְּנֵי הַדְּבִיר". וּמִנַּיִן אַתָּה אוֹמֵר כְּשֵׁם שֶׁנִּמְתְּחוּ רָאשֵׁי הַבַּדִּים כָּךְ נִמְתְּחוּ רָאשֵׁי אֵבָרִים וְכִסּוּ אֶת הָאָרוֹן וְחִפּוּ אֶת הַבַּיִת מִלְּמַעְלָה, שֶׁנֶּאֱמַר (שם, ז) "וַיָּסֹכּוּ הַכְּרֻבִים עַל הָאָרֹן וְעַל בַּדָּיו מִלְּמַעְלָה".

וְהֵיכָן הָיָה נִגְנָז, רַבִּי שִׁמְעוֹן בֶּן לָקִישׁ אוֹמֵר, בִּמְקוֹמוֹ בְּבֵית קֹדֶשׁ הַקָּדָשִׁים, שֶׁנֶּאֱמַר (שם, ח) "וַיִּהְיוּ שָׁם  עַד הַיּוֹם הַזֶּה". וַחֲכָמִים אוֹמְרִים, בְּלִשְׁכַּת דִּיר הָעֵצִים. רַבִּי אֱלִיעֶזֶר אוֹמֵר, בָּבֶל יָרַד, שֶׁנֶּאֱמַר (מלכים ב' כ, יז) "לֹא יִוָּתֵר דָּבָר אָמַר ה'", אֵין דָּבָר אֶלָּא דִּבְּרוֹת שֶׁבּוֹ. רַבִּי אוֹמֵר, יֹאשִׁיָּהוּ גְּנָזוֹ, שֶׁנֶּאֱמַר (דבהי"ב לה, ג) "וַיֹּאמֶר לַלְוִיִּם הַמְּבִינִים לְכָל יִשְׂרָאֵל הַקְּדוֹשִׁים לַה' תְּנוּ אֶת אֲרוֹן הַקֹּדֶשׁ בַּבַּיִת אֲשֶׁר בָּנָה שְׁלֹמֹה בֶּן דָּוִיד מֶלֶךְ יִשְׂרָאֵל אֵין לָכֶם מַשָּׂא בַּכָּתֵף עַתָּה עִבְדוּ אֶת ה' אֱלֹהֵיכֶם וְאֵת עַמּוֹ יִשְׂרָאֵל", אָמַר לָהֶם, לֹא יֵרֵד עִמָּהֶן לְבָבֶל שֶׁתַּעֲלוּ אוֹתוֹ בְּכָתֵף.

הַדְּלָתוֹת לֹא נִנְעֲלוּ מִפְּנֵי הַבַּדִּים הַיּוֹצְאִים בַּפֶּתַח, וְהַפָּרֹכֶת הָיְתָה פְּרוּסָה בִּפְנֵי הַפֶּתַח. בֵּית קֹדֶשׁ הַקָּדָשִׁים שֶׁעָשָׂה שְׁלֹמֹה הָיוּ לוֹ כֹּתֶל פֶּתַח וּדְלָתוֹת, שֶׁנֶּאֱמַר וַיַּעַשׂ דְלָתוֹת לַהֵיכָל וְלַדְּבִיר.

אֲבָל בִּנְיָן הָאַחֲרוֹן לֹא הָיָה לוֹ כֹּתֶל, אֶלָּא שְׁנֵי פַּסִּין הָיוּ לוֹ, וְאָרְכּוֹ שֶׁל כָּל אֶחָד וְאֶחָד אַמָּה וּמֶחֱצָה, וּשְׁנֵי פָּרוֹכוֹת שֶׁל זָהָב הָיוּ פְּרוּסוֹת עֲלֵיהֶן מִלְּמַעְלָה, וְהָיָה נִקְרָא מְקוֹם אַמָּה טְרַקְסִין.

וְעָשׂוּ אֲרוֹן עֲצֵי שִׁטִּים, אֲרוֹן שֶׁעָשָׂה מֹשֶׁה אַמָּתַיִם וָחֵצִי אָרְכּוֹ וְאַמָּה וָחֵצִי רָחְבּוֹ וְאַמָּה וָחֵצִי קֹמָתוֹ בְּאַמָּה שֶׁל שִׁשָּׁה טְפָחִים, וְהַלּוּחוֹת אָרְכָּן שִׁשָּׁה וְרָחְבָּן שִׁשָּׁה וְעָבְיָן שְׁלֹשָׁה מֻנָּחוֹת בְּאָרְכּוֹ שֶׁל אָרוֹן, כַּמָּה לוּחוֹת אוֹגְרוֹת בָּאָרוֹן, שְׁנֵים עָשָׂר טְפָחִים, נִשְׁתַּיְּרוּ שָׁם שְׁלֹשָׁה טְפָחִים, צֵא מֵהֶן טֶפַח, מֶחֱצָה לְכֹתֶל זֶה וּמֶחֱצָה לְכֹתֶל זֶה, נִשְׁתַּיְּרוּ שָׁם שְׁנֵי טְפָחִים שֶׁשָּׁם סֵפֶר תּוֹרָה מֻנָּח, שֶׁנֶּאֱמַר (מ"א ח, ט) "אֵין בָּאָרוֹן רַק שְׁנֵי לֻחוֹת הָאֲבָנִים אֲשֶׁר הִנִּיחַ שָׁם מֹשֶׁה בְּחֹרֵב", מַאי "אֵין בָּאָרוֹן רַק", אֵין מִעוּט אַחַר מִעוּט אֶלָּא לְרַבּוֹת סֵפֶר תּוֹרָה בִּלְבַד, פִּרְנַסְתָּ אָרוֹן לְאָרְכּוֹ, צֵא וּפַרְנֵס אָרוֹן לְרָחְבּוֹ, כַּמָּה לוּחוֹת אוֹגְרוֹת בָּאָרוֹן, שִׁשָּׁה טְפָחִים, נִשְׁתַּיְּרוּ שָׁם שְׁלֹשָׁה טְפָחִים, צֵא מֵהֶם טֶפַח, מֶחֱצָה לְכֹתֶל זֶה וּמֶחֱצָה לְכֹתֶל זֶה, נִשְׁתַּיְּרוּ שָׁם שְׁנֵי טְפָחִים, כְּדֵי שֶׁלֹּא יְהֵא סֵפֶר תּוֹרָה יוֹצֵא וְנִכְנָס בְּדֹחַק, דִּבְרֵי רַבִּי מֵאִיר. רַבִּי יְהוּדָה אוֹמֵר, בְּאַמָּה בַּת חֲמִשָּׁה טְפָחִים, וְהַלּוּחוֹת אָרְכָּן שִׁשָּׁה וְרָחְבָּן שִׁשָּׁה, עָבְיָן שְׁלֹשָׁה, מֻנָּחוֹת בְּאָרְכּוֹ שֶׁל אָרוֹן, כַּמָּה לוּחוֹת אוֹגְרוֹת בָּאָרוֹן, שְׁנֵים עָשָׂר טְפָחִים, נִשְׁתַּיֵּר שָׁם חֲצִי טֶפַח, אֶצְבַּע לְכֹתֶל זֶה וְאֶצְבַּע לְכֹתֶל, פִּרְנַסְתָּ אָרוֹן לְאָרְכּוֹ, צֵא וּפַרְנֵס אָרוֹן לְרָחְבּוֹ, כַּמָּה לוּחוֹת אוֹגְרוֹת בָּאָרוֹן, שִׁשָּׁה טְפָחִים, נִשְׁתַּיֵּר שָׁם טֶפַח וּמֶחֱצָה, צֵא מֵהֶן חֲצִי טֶפַח, אֶצְבַּע לְכֹתֶל זֶה וְאֶצְבַּע לְכֹתֶל זֶה, נִשְׁתַּיֵּר שָׁם טֶפַח אֶחָד שֶׁשָּׁם עֲמוּדִים עוֹמְדִין, שֶׁנֶּאֱמַר  "אַפִּרְיוֹן עָשָׂה לוֹ" וּכְתִיב (שם, י) "עַמּוּדָיו עָשָׂה כֶסֶף", וְאַרְגָּז שֶׁשִּׁגְּרוּ פְּלִשְׁתִּים דּוֹרוֹן לֶאֱלֹהֵי יִשְׂרָאֵל מֻנָּח בְּצִדּוֹ, שֶׁנֶּאֱמַר  "וְאֶת כְּלֵי הַזָּהָב אֲשֶׁר הֲשֵׁבֹתֶם לוֹ תָּשִׂימוּ בָּאַרְגַּז מִצִּדּוֹ", וְעָלָיו סֵפֶר תּוֹרָה עוֹמֵד, שֶׁנֶּאֱמַר (דברים לא, כו) "לָקֹחַ אֶת סֵפֶר הַתּוֹרָה הַזֶּה וְשַׂמְתֶּם אֹתוֹ מִצַּד אֲרוֹן בְּרִית ה'". וְרַבִּי יְהוּדָה, מִקַּמֵי דְּלֵיתֵי(ה) אַרְגַּז, סֵפֶר תּוֹרָה הֵיכָא יָתִיב. דַּפָּא נָפֵק בָּאָרוֹן [וּמֻנָּח] בֵּיהּ. וְרַבִּי מֵאִיר, הַאי "מִצַּד" מַאי עָבִיד לֵיהּ. מִבָּעְיָא לֵיהּ דְּמַתְנָח לֵיהּ מִצַּד וְלֹא מַתְנָח לֵיהּ בֵּינִי לוּחוֹת. וְרַבִּי מֵאִיר, שִׁבְרֵי לוּחוֹת מִנָּא לֵיהּ. נַפְקָא לֵיהּ מִדְּתָנִי רַב יוֹסֵף,  "אֲשֶׁר שִׁבַּרְתָּ וְשַׂמְתָּם בָּאָרוֹן", מְלַמֵּד שֶׁהַלּוּחוֹת וְשִׁבְרֵי לוּחוֹת מֻנָּחוֹת בָּאָרוֹן. וְאִידָךְ, הַהוּא מִבַּעְיָא לֵיהּ לְכִדְרַבִּי שִׁמְעוֹן בֶּן לָקִישׁ, אָמַר לוֹ הַקָּדוֹשׁ בָּרוּךְ הוּא לְמֹשֶׁה, יִישַׁר כֹּחֲךָ שֶׁשִּׁבַּרְתָּ.

תָּנִי רַבִּי יְהוּדָה בַּר בְּרֶבִּי אִילָעִאי, שְׁנֵי אֲרוֹנוֹת הָיוּ עִם יִשְׂרָאֵל בַּמִּדְבָּר, אֶחָד שֶׁהָיְתָה תּוֹרָה נְתוּנָה בְּתוֹכוֹ וְאֶחָד שֶׁהָיוּ שִׁבְרֵי לוּחוֹת נְתוּנִין בְּתוֹכוֹ, זֶה שֶׁהָיְתָה תּוֹרָה נְתוּנָה בְּתוֹכוֹ הָיָה בְּאֹהֶל מוֹעֵד, שֶׁנֶּאֱמַר (במדבר יד, מד) "וַאֲרוֹן בְּרִית ה' וּמֹשֶׁה לֹא מָשׁוּ מִקֶּרֶב הַמַּחֲנֶה", זֶה שֶׁהָיוּ שִׁבְרֵי לוּחוֹת נְתוּנִין בְּתוֹכוֹ הָיָה נִכְנָס וְיוֹצֵא עִמָּהֶן וְרַבָּנָן אָמְרִין, אָרוֹן אֶחָד הָיָה, פַּעַם אַחַת יָצָא בִּימֵי עֵלִי וְנִשְׁבָּה. וּקְרָא מְסַיֵּעַ לְהוֹן לְרַבָּנָן, (ש"א ד, ח) "אוֹי לָנוּ מִי יַצִּילֶנּוּ מִיַּד הָאֱלֹהִים הָאַדִּירִים", דְּחָמוּן מַאי דְּלָא חָמוּן מִימֵיהוֹן. וּקְרָא מְסַיֵּעַ לְרַבִּי יְהוּדָה בְּרַבִּי אִלְעַאי, וַיֹּאמֶר (שם יד, יח) "שָׁאוּל לַאֲחִיָּה הַגִּישָׁה אֲרוֹן הָאֱלֹהִים" וַהֲלֹא אָרוֹן בְּקִרְיַת יְעָרִים הֲוָה. אֶלָּא מַאי עַבְדִי לֵיהּ רַבָּנָן, "הַגִּישָׁה אֵלַי" צִיץ. וּקְרָא מְסַיֵּעַ לֵיהּ לְרַבִּי יְהוּדָה בַּר אִלְעַאי,  "הָאָרוֹן וְיִשְׂרָאֵל וִיהוּדָה (יוֹשְׁבִין) [יֹשְׁבִים] בַּסֻּכּוֹת", וַהֲלֹא אָרוֹן בְּצִיּוֹן הָיָה. אֶלָּא מַאי עַבְדִי לֵיהּ רַבָּנָן, סְכָךְ, שֶׁהוּא בְּקֵרוּי, שֶׁעֲדַיִן לֹא נִבְנָה בֵּית הַבְּחִירָה.

{rרמז שסחr}  וְעָשׂוּ אֲרוֹן עֲצֵי שִׁטִּים מִפְּנֵי מָה שֶׁל עֵץ, לְפִי שֶׁהַתּוֹרָה נִקְרָא עֵץ חַיִּים.

אָעִין דְּשִׁטִּין הָיוּ בְּמִגְדַּל צְבָעִית. אָתוּן, שָׁאֲלוּן לְרַבִּי חֲנַנְיָא, מַהוּ לְמֶעְבַּד בְּהוֹן עִיבִידָא. אָמַר לָהֶם, מִכֵּיוָן שֶׁנָּהֲגוּ אֲבוֹתֵיכֶם אִסּוּר אַל תְּשַׁנּוּ מִנְהַג אֲבוֹתֵיכֶם נוּחֵי נֶפֶשׁ.

כֵּיצַד הָיוּ הַלּוּחוֹת כְּתוּבִין. חֲנַנְיָא בֶּן אֲחִי רַבִּי יְהוֹשֻׁעַ אוֹמֵר, חֲמִשָּׁה עַל לוּחַ זֶה וַחֲמִשָּׁה עַל לוּחַ זֶה, שֶׁנֶּאֱמַר (דברים ד, יג) "וַיִּכְתְּבֵם עַל שְׁנֵי לֻחוֹת אֲבָנִים". וְרַבָּנָן אָמְרֵי, עֲשָׂרָה עַל לוּחַ זֶה וַעֲשָׂרָה עַל לוּחַ זֶה, שֶׁנֶּאֱמַר  "וַיַּגֵּד לָכֶם אֶת בְּרִיתוֹ אֲשֶׁר צִוָּה אֶתְכֶם לַעֲשׂוֹת עֲשֶׂרֶת הַדְּבָרִים" וְגוֹ', עֲשָׂרָה עַל לוּחַ זֶה וַעֲשָׂרָה עַל לוּחַ זֶה. וְרַבִּי שִׁמְעוֹן בֶּן יוֹחַאי אוֹמֵר, עֶשְׂרִים עַל לוּחַ זֶה וְעֶשְׂרִים עַל לוּחַ זֶה. וְרַבִּי סִימַאי אוֹמֵר, אַרְבָּעִים עַל לוּחַ זֶה וְאַרְבָּעִים עַל לוּחַ זֶה הֵם כְּתוּבִין נוֹטָרִיקִין. חֲנַנְיָא בֶּן אֲחִי רַבִּי יְהוֹשֻׁעַ אוֹמֵר, בֵּין דִּבּוּר לְדִבּוּר דִּקְדּוּקֶיהָ וְאוֹתִיּוֹתֶיהָ (שה"ש ה, יד) "מְמֻלָּאִים בַּתַּרְשִׁישׁ" כְּיַמָּא רַבָּא. רַבִּי שִׁמְעוֹן בֶּן לָקִישׁ כִּי מָטֵי לְהַאי קְרָא הֲוָה אֲמָר יָפֶה לִמְּדַנִי חֲנַנְיָא בֶּן אֲחִי רַבִּי יְהוֹשֻׁעַ, מַה הַיָּם הַזֶּה בֵּין גַּל גָּדוֹל לְגַל גָּדוֹל כַּמָּה גַּלִּים קְטַנִּים, כָּךְ בֵּין דִּבּוּר לְדִבּוּר דִּקְדּוּקֶיהָ וְאוֹתִיּוֹתֶיהָ שֶׁל תּוֹרָה מַאי טַעְמָא דְּרַבִּי מֵאִיר, וְנָתַתָּ אֶת הַכַּפֹּרֶת עַל הָאָרֹן מִלְמָעְלָה. דַּעְתֵּיהּ דְּרַבִּי מֵאִיר אֵין מֻקְדָּם וּמְאֻחָר בַּתּוֹרָה, אֶלָּא וְאֶל הָאָרֹן תִּתֵּן אֶת הָעֵדֻת אֲשֶׁר אֶתֵּן אֵלֶיךָ, וְאַחַר כָּךְ וְנָתַתָּ אֶת הַכַּפֹּרֶת עַל הָאָרֹן מִלְמָעְלָה. רַבִּי פִּנְחָס בְּשֵׁם רַבִּי שִׁמְעוֹן בֶּן יוֹחַאי, תּוֹרָה שֶׁנָּתַן לוֹ הַקָּדוֹשׁ בָּרוּךְ הוּא לְמֹשֶׁה אֵשׁ לְבָנָה חֲרוּתָה בְּאֵשׁ שְׁחוֹרָה, הִיא מֵאֵשׁ, חֲצוּבָה מֵאֵשׁ, נְתוּנָה מֵאֵשׁ, שֶׁנֶּאֱמַר (דברים לג, ב) "מִימִינוֹ אֵשׁ דָּת לָמוֹ".

וְעָשׂוּ אֲרוֹן עֲצֵי שִׁטִּים. אָמַר לָהֶם, תִּקַּנְתֶּם אַכְסַנְיָא לְעַצְמִי וְעַכְשָׁיו תַּקְּנוּ אַכְסַנְיָא לַתּוֹרָה שֶׁתְּהֵא שְׁרוּיָה אֶצְלִי, שֶׁהִיא שַׁעֲשׁוּעָי, שֶׁהָיִיתִי מִשְׁתַּעְשֵׁעַ בָּהּ אַלְפַּיִם שָׁנָה קֹדֶם הָעוֹלָם, שֶׁנֶּאֱמַר "וָאֶהְיֶה אֶצְלוֹ אָמֹן" וְכוּ', אַמָּתַיִם וָחֵצִי .

בְּטַבְּעֹת הָאָרֹן יִהְיוּ הַבַּדִּים יָכוֹל יְהוּ זָזִין מִמְּקוֹמָן, תַּלְמוּד לוֹמַר (להלן כז, ז) "וְהוּבָא אֶת בַּדָּיו בַּטַּבָּעוֹת". וְהוּבָא, יָכוֹל יְהוּ יוֹצְאִין וְנִכְנָסִין, תַּלְמוּד לוֹמַר לֹא יָסֻרוּ מִמֶּנּוּ. הָא כֵּיצַד, מִתְפָּרְקִין וְאֵין נִשְׁמָטִים. אָמַר רַבִּי אֶלְעָזָר, הַמֵּסִיר בַּדֵּי אָרוֹן לוֹקֶה, שֶׁנֶּאֱמַר לֹא יָסֻרוּ מִמֶּנּוּ.

אָמַר רַבִּי יְהוּדָה, שָׁלֹשׁ אֲרוֹנוֹת עָשָׂה בְּצַלְאֵל, אֶמְצָעִי שֶׁל עֵץ, תִּשְׁעָה, פְּנִימִי שֶׁל זָהָב, שְׁמוֹנָה, חִיצוֹן שֶׁל זָהָב, עֲשָׂרָה וּמַשֶּׁהוּ. וְהָא תַּנְיָא אֲחָד עֲשַׂר וּמַשֶּׁהוּ. הָא כְּמָאן דַּאֲמַר יֵשׁ בְּעָבְיוֹ טֶפַח הָא כְּמָאן דַּאֲמַר אֵין בְּעָבְיוֹ טֶפַח. מַאי מַשֶּׁהוּ, זֵר. אָמַר רַבִּי יוֹחָנָן, שְׁלֹשָׁה זֵרִין הֵן, שֶׁל מִזְבֵּחַ, שֶׁל אָרוֹן וְשֶׁל שֻׁלְחָן, שֶׁל שֻׁלְחָן זָכָה דָּוִד וּנְטָלוֹ, שֶׁל מִזְבֵּחַ זָכָה אַהֲרֹן וּנְטָלוֹ, שֶׁל אָרוֹן מֻנָּח, כָּל הָרוֹצֶה לִקַּח יָבֹא וְיִקַּח, שֶׁמָּא תֹּאמַר פָּחוּת שֶׁבָּהֶן הָיָה, תַּלְמוּד לוֹמַר (משלי ח, טו) "בִּי מְלָכִים יִמְלֹכוּ". רַבִּי יוֹחָנָן רָמֵי, כְּתִיב זָר וּקְרִינָן זֵיר זָכָה נַעֲשֶׂה לוֹ זֵר, לֹא זָכָה נַעֲשֶׂה זָרָה הֵימֶנּוּ. מִבַּיִת וּמִחוּץ תְּצַפֶּנּוּ אָמַר רָבָא, כָּל תַּלְמִיד חָכָם שֶׁאֵינוֹ תּוֹכוֹ כְּבָרוֹ אֵינוֹ תַּלְמִיד חָכָם.

וְעָשִׂיתָ כַפֹּרֶת זָהָב טָהוֹר ר"י בֶּן פַּזִּי בְּשֵׁם רַבִּי, הֵן נִקְרָא וְלֹא נִבָּעֵת, כָּל נְדִיב לֵב, לֹא רָעָה, (להלן לב, ג) "וַיִּתְפַּרֲקוּן כָּל הָעָם", לֹא טוֹבָה,  "אָז יָשִׁיר מֹשֶׁה", לֹא רָעָה, (דברים א, כב) "וַתִּקְרְבוּן אֵלַי כֻּלְּכֶם", לֹא טוֹבָה,  "וַיּוֹצֵא מֹשֶׁה אֶת הָעָם לִקְרַאת", לֹא רָעָה, (במדבר יד, א) "וַתִּשָּׂא כָּל הָעֵדָה וַיִּתְּנוּ אֶת קוֹלָם", לֹא טוֹבָה. אָמַר רַבִּי חִיָּא, לֹא בָּזֶה ["אָכֵן] הִשְׁכִּימוּ הִשְׁחִיתוּ", וְכָל הַשְׁחָתָה בְּהַשְׁכָּמָה הָיוּ עוֹשִׂין אוֹתָהּ. אָמַר רַבִּי אָחָא בַּר אַבָּא, אֵין אַתָּה יָכוֹל לַעֲמֹד עַל אוֹפְיָא שֶׁל אֻמָּה זוֹ, נִתְבָּעִין לָעֵגֶל וְנוֹתְנִין, נִתְבָּעִין לַמִּשְׁכָּן וְנוֹתְנִין. תָּנִי רַבִּי יוֹסֵי בַּר חֲנִינָא, וְעָשִׂית כַפֹּרֶת זָהָב טָהוֹר, יָבוֹא זְהָבוֹ שֶׁל כַּפֹּרֶת וִיכַפֵּר עַל זְהָבוֹ שֶׁל עֵגֶל.

וְהָיוּ הַכְּרֻבִים פֹּרְשֵׂי כְנָפַיִם. אָמַר רַבִּי אָחָא בַּר יַעֲקֹב, אֵין כְּרוּב פָּחוּת מִטֶּפַח. מַאי כְּרוּב. אָמַר רַבִּי אַבָּהוּ, כְּרַבְיָא, שֶׁכֵּן בְּבָבֶל קוֹרִין לְיָנוּקָא רַבְיָא. אֲמַר לֵיהּ רַב פַּפָּא לְאַבַּיֵּי, אִי הָכִי, דִּכְתִיב (יחזקאל י, יד) "פְּנֵי הָאֶחָד פְּנֵי הַכְּרוּב וּפְנֵי הַשֵּׁנִי פְּנֵי אָדָם" הָיְינוּ פְּנֵי הַכְּרוּב הַיְינוּ פְּנֵי אָדָם. אֲמַר לֵיהּ, אַפֵּי רַבְרָבֵי אַפֵּי זוּטָרֵי. תַּנְיָא, מַה מָּצִינוּ בְּבֵית עוֹלָמִים, כְּרוּבִים בִּשְׁלִישׁ הַבַּיִת הָיוּ עוֹמְדִין, דִּכְתִיב  "וְהַבַּיִת אֲשֶׁר בָּנָה הַמֶּלֶךְ שְׁלֹמֹה לַה' שִׁשִּׁים אַמָּה אָרְכּוֹ וְעֶשְׂרִים רָחְבּוֹ וּשְׁלֹשִׁים אַמָּה קוֹמָתוֹ", וּכְתִיב (שם, כו) "קוֹמַת הַכְּרוּב הָאֶחָד עֶשֶׂר בָּאַמָּה" אַף בַּמִשְׁכָּן נַמִי כְּרוּבִים בִּשְׁלִישׁ הַמִּשְׁכָּן הֵן עוֹמְדִין, מִשְׁכָּן כַּמָּה הָוֵי, עֶשֶׂר, דִּכְתִיב (להלן כו, טז) "עֶשֶׂר אַמּוֹת אֹרֶךְ הַקָּרֶשׁ", כַּמָּה הֲווּ לְהוּ, שִׁיתִין פּוּשָׁכִין, דַּל עֲשָׂרָה דְּאָרוֹן וְכַפֹּרֶת פָּשׁוּ לְהוּ (עֶשְׂרִין) [עֲשָׂרָה] וּכְתִיב וְהָיוּ הַכְּרֻבִים פֹּרְשֵׂי כְנָפַיִם לְמַעְלָה מֵעֲשָׂרָה. וְדִלְמָא כְּנָפַיְיהוּ בַּהֲדֵיע רֵאשַׁיְיהוּ הֲווּ קַיָּימֵי. לְמַעְלָה כְּתִיב. וְאֵימָא דְּמִידְלַי טוּבָא. מִי כְּתִיב לְמַעְלָה לְמַעְלָה. וּמִינָּהּ יַלְפִינָן סֻכָּה שֶׁאֵינָהּ גְּבוֹהָה עֲשָׂרָה טְפָחִים פְּסוּלָה. הַנִיחָא לְרַבִּי מֵאִיר דַּאֲמַר כָּל הָאַמּוֹת בְּבֵינוֹנִיּוֹת, אֲבָל לְרַבִּי יְהוּדָה שֶׁאָמַר אַמּוֹת כֵּלִים בְּאַמַּת בַּת חֲמִשָּׁה וְכוּ' אִית לֵיהּ שִׁעוּרִין חֲצִיצִין וּמְחִיצִין הֲלָכָה לְמֹשֶׁה מִסִּינַי.

{pפסוק כבp}  וְנוֹעַדְתִּי לְךָ שָׁם וְדִבַּרְתִּי אִתְּךָ מֵעַל הַכַּפֹּרֶת, אָרוֹן תִּשְׁעָה וְכַפֹּרֶת טֶפַח הֲרֵי כָּאן עֲשָׂרָה. רַבִּי יוֹסֵי אוֹמֵר, מֵעוֹלָם לֹא יָרְדָה שְׁכִינָה לְמַטָּה. בִּשְׁלָמָא אָרוֹן תִּשְׁעָה, דִּכְתִיב וְעָשׂוּ אֲרוֹן עֲצֵי שִׁטִּים וְגוֹ', אֶלָּא כַּפֹּרֶת טֶפַח מִנָּלָן. דְּתַנְיָא, אָמַר רַבִּי חֲנִינָא כָּל הַכֵּלִים שֶׁעָשָׂה מֹשֶׁה בְּכֻלָּן נָתְנָה תּוֹרָה מִדַּת אָרְכָּן וּמִדַּת רָחְבָּן וּמִדַּת קוֹמָתָן, כַּפֹּרֶת מִדַּת אָרְכָּהּ וּמִדַּת רָחְבָּהּ נִתְּנָה, מִדַּת קוֹמָתָהּ לֹא נִתְּנָה, צֵא וּלְמַד מִפָּחוֹת שֶׁבַּכֵּלִים, דִּכְתִיב (להלן פסוק כה) "וְעָשִׂיתָ לוֹ מִסְגֶּרֶת טֹפַח", מַה לְּהַלָּן טֶפַח אַף כָּאן טֶפַח, דָּנִין כְּלִי שֶׁנָּתְנָה בּוֹ תּוֹרָה מִדָּה מִכְּלִי שֶׁנָּתְנָה בּוֹ תּוֹרָה מִדָּה וְאַל יוֹכִיחַ צִיץ וְזֵר שֶׁלֹּא נָתְנָה בָּהֶן תּוֹרָה מִדָּה. רַב הוּנָא אָמַר,  "אֶל פְּנֵי הַכַּפֹּרֶת", וּכְתִיב (בראשית כז, ל) "מֵאֵת פְּנֵי יִצְחָק אָבִיו", וְאֵין פָּנִים פָּחוֹת מִטֶּפַח.

{rרמז שסטr}  וְלָמָּה נֶאֱמַר, לְפִי שֶׁהוּא אוֹמֵר  "וַיְדַבֵּר ה' אֵלָיו מֵאֹהֶל מוֹעֵד" כְּמַשְׁמָעוֹ, תַּלְמוּד לוֹמַר וְנוֹעַדְתִּי לְךָ שָׁם וְדִבַּרְתִּי אִתְּךָ, אִי אֶפְשָׁר לוֹמַר "מֵאֹהֶל מוֹעֵד" שֶׁכְּבָר נֶאֱמַר מֵעַל הַכַּפֹּרֶת וְאִי אֶפְשָׁר לוֹמַר מֵעַל הַכַּפֹּרֶת שֶׁכְּבָר נֶאֱמַר "מֵאֹהֶל מוֹעֵד", כֵּיצַד יִתְקַיְּמוּ שְׁנֵי כְּתוּבִים, זוֹ מִדָּה בַּתּוֹרָה שְׁנֵי כְּתוּבִים זֶה כְּנֶגֶד זֶה וַהֲרֵי הֵן סוֹתְרִין זֶה עַל יְדֵי זֶה יִתְקַיְּמוּ בִּמְקוֹמָן עַד שֶׁיָּבוֹא כָּתוּב אַחֵר מַכְרִיעַ בֵּינֵיהֶם, מַה תַּלְמוּד לוֹמַר (במדבר ז, פט) "וּבְבֹא מֹשֶׁה אֶל אֹהֶל מוֹעֵד", מַגִּיד שֶׁהָיָה מֹשֶׁה נִכְנָס וְעוֹמֵד בָּאֹהֶל וְקוֹל יוֹרֵד מִשְּׁמֵי שָׁמַיִם לְבֵין שְׁנֵי הַכְּרוּבִים וְהוּא שׁוֹמֵעַ אֶת הַקּוֹל מִדַּבֵּר בִּפְנִים.

רַבִּי יְהוּדָה בֶּן בְּתֵירָא אוֹמֵר, הֲרֵי שְׁלוֹשָׁה עָשָׂר מִעוּטִין מִעֵט אַהֲרֹן מִכָּל דִּבְּרוֹת שֶׁבַּתּוֹרָה וְאֵלּוּ הֵן, XאY (שם) "וּבְבֹא מֹשֶׁה אֶל אֹהֶל מוֹעֵד לְדַבֵּר אִתּוֹ", XבY "וַיִּשְׁמַע אֶת הַקּוֹל מִדַּבֵּר אֵלָיו" וְגוֹ', XגY  "וַיְדַּבֵּר אֵלָיו", XדY וְנוֹעַדְתִּי לְךָ שָׁם XהY וְדִבַּרְתִּי אִתְּךָ מֵעַל הַכַּפֹּרֶת, XוY (להלן כט, מב) "אֲשֶׁר [אִוָּעֵד לָכֶם] שָׁמָּה XזY לְדַבֵּר אֵלֶיךָ שָׁם", XחY (ויקרא ז, לח) "בְּיוֹם צַוֹּתוֹ אֶת בְּנֵי יִשְׂרָאֵל", XטY "אֲשֶׁר יְצֻוֶּה", XיY אֶת כָּל אֲשֶׁר אֲצַוֶּה אוֹתְךָ, XיאY וְאַחַת בְּמִצְרַיִם XיבY וְאַחַת בְּסִינַי" (במדבר ג, א) XיגY וְאַחַת בְּאֹהֶל מוֹעֵד, הֲרֵי שְׁלֹשׁ עֶשְׂרֵה מִעוּטִין שֶׁמִּעֵט אַהֲרֹן מִכֻּלָּן.

הַהוּא דַּהֲוָה קְאָמַר וְאָזִיל, כַּד רַחֲמְתִּין עֲזִיזָא אַפּוּתָיָא דְּסַפְסֵירָא שְׁכִיבְנָא הַשְׁתָּא דְּלָא  עֲזִיזָא, פּוּרְיָא בַּת שִׁיתִין גַּרְמִידֵי לָא סַגִּי לָן. אֲמַר רַב כַּהֲנָא, קְרָאֵי כְּתִיבֵי, מֵעִיקָרָא כְּתִיב וְנוֹעַדְתִּי לְךָ וְגוֹ' וּלְבַסּוֹף כְּתִיב (ישעיה סו, א) "כֹּה אָמַר ה' הַשָּׁמַיִם כִּסְאִי" וְגוֹ'.

{pפסוק כג-לp}  וְעָשִׂיתָ שֻׁלְחָן הַשֻּׁלְחָן אָרְכּוֹ עֲשָׂרָה וְרָחְבּוֹ חֲמִשָּׁה, וְלֶחֶם הַפָּנִים אָרְכּוֹ עֲשָׂרָה וְרָחְבּוֹ חֲמִשָּׁה וְנוֹתְנוֹ אָרְכּוֹ כְּנֶגֶד רָחְבּוֹ שֶׁל שֻׁלְחָן, כּוֹפֵל טְפָחַיִם וּמֶחֱצָה מִכָּאן וּטְפָחַיִם וּמֶחֱצָה מִכָּאן, נִמְצָא אָרְכּוֹ מְמַלֵּא רָחְבּוֹ שֶׁל שֻׁלְחָן, דִּבְרֵי רַבִּי יְהוּדָה רַבִּי מֵאִיר אוֹמֵר, שֻׁלְחָן אָרְכּוֹ שְׁנֵים עָשָׂר וְרָחְבּוֹ שִׁשָּׁה, לֶחֶם הַפָּנִים אָרְכּוֹ עֲשָׂרָה וְרָחְבּוֹ חֲמִשָּׁה, נוֹתֵן אָרְכּוֹ כְּנֶגֶד רָחְבּוֹ שֶׁל שֻׁלְחָן, כּוֹפֵל טְפָחַיִם מִכָּאן וּטְפָחַיִם מִכָּאן וּטְפָחַיִם רֵיוַח בָּאֶמְצַע כְּדֵי שֶׁתְּהֵא הָרוּחַ מְנַשֶּׁבֶת בָּהֶן. אַבָּא שָׁאוּל אוֹמֵר, שָׁם הָיוּ נוֹתְנִין שְׁנֵי בָּזִיכֵי לְבוֹנָה שֶׁל לֶחֶם הַפָּנִים. אָמְרוּ לוֹ, וַהֲלֹא נֶאֱמַר  "וְנָתַתָּ עַל הַמַּעֲרָכָה לְבֹנָה זַכָּה". אָמַר לָהֶם, וַהֲלֹא נֶאֱמַר (במדבר ב, כ) "וְעָלָיו מַטֵּה מְנַשֶּׁה". אַרְבַּע סְנִיפִין שֶׁל זָהָב הָיוּ שָׁם מְפֻצָּלִין מֵרָאשֵׁיהֶן כְּדֵי שֶׁיְּהוּ סוֹמְכִין בָּהֶן שְׁנַיִם מִסֵּדֶר הַזֶּה וּשְׁנַיִם מִסֵּדֶר הַזֶּה, עֶשְׂרִים וּשְׁמוֹנָה קָנִים כַּחֲצִי קָנֶה חָלוּל, אַרְבָּעָה עָשָׂר לַסֵּדֶר הַזֶּה וְאַרְבָּעָה עָשָׂר לַסֵּדֶר הַזֶּה, לֹא סִדּוּר הַקָּנִים וְלֹא נְטִילָתָן דּוֹחֶה אֶת הַשַּׁבָּת אֶלָּא נִכְנָס מֵעֶרֶב שַׁבָּת וְשׁוֹמְטָן וְנוֹתְנָן לְאָרְכּוֹ שֶׁל שֻׁלְחָן. כָּל הַכֵּלִים שֶׁהָיוּ בַּמִּקְדָּשׁ אָרְכָּן לְאָרְכּוֹ שֶׁל בַּיִת.

שְׁתֵּי שֻׁלְחָנוֹת הָיוּ בָּאוּלָם מִבִּפְנִים עַל פֶּתַח הַבַּיִת, אֶחָד שֶׁל שַׁיִשׁ וְאֶחָד שֶׁל זָהָב, עַל שֶׁל שַׁיִשׁ נוֹתְנִין לֶחֶם הַפָּנִים בִּכְנִיסָתָן, עַל שֶׁל זָהָב בִּיצִיאָתָן, שֶׁמַּעֲלִין בַּקֹּדֶשׁ וְלֹא מוֹרִידִין, וְאֶחָד שֶׁל זָהָב בִּפְנִים שֶׁעָלָיו לֶחֶם הַפָּנִים תָּמִיד אַרְבָּעָה כֹּהֲנִים נִכְנָסִין, שְׁנַיִם בְּיָדָם שְׁנֵי סְדָרִים וּשְׁנַיִם בְּיָדָם שְׁנֵי בָּזִיכִין, אַרְבָּעָה מַקְדִּימִין לִפְנֵיהֶן, שְׁנַיִם לִטֹּל שְׁנֵי סְדָרִין וּשְׁנַיִם לִטֹּל שְׁנֵי בָּזִיכִין, הַמַּכְנִיסִין עוֹמְדִין בַּצָּפוֹן וּפְנֵיהֶן לַדָּרוֹם וְהַמּוֹצִיאִין עוֹמְדִין בַּדָּרוֹם וּפְנֵיהֶם לַצָּפוֹן, אֵלּוּ מוֹשְׁכִין וְאֵלּוּ מַנִּיחִין טִפְחוֹ שֶׁל זֶה בְּצַד וְטִפְחוֹ שֶׁל זֶה, שֶׁנֶּאֱמַר (להלן פסוק ל) לְפָנַי תָּמִיד. רַבִּי יוֹסֵי אוֹמֵר, אֲפִלּוּ אֵלּוּ נוֹטְלִין וְאֵלּוּ מַנִּיחִין אַף זוֹ הָיְתָה תָּמִיד. הָלְכוּ וּנְתָנוּם עַל שֻׁלְחָן שֶׁל זָהָב שֶׁהָיָה בָּאוּלָם. הִקְטִירוּ הַבָּזִיכִין וְהַחַלּוֹת מִתְחַלְּקוֹת לַכֹּהֲנִים.

לֶחֶם הַפָּנִים אָרְכּוֹ עֲשָׂרָה וְרָחְבּוֹ חֲמִשָּׁה וְקַרְנוֹתָיו שֶׁבַע אֶצְבָּעוֹת. בֶּן זוֹמָא אוֹמֵר,  וְנָתַתָּ עַל הַשֻּׁלְחָן לֶחֶם (הַ)פָּנִים לְפָנַי תָּמִיד, לֶחֶם שֶׁיִּהְיֶה לוֹ פָּנִים.

אִתְּמַר, לֶחֶם הַפָּנִים כֵּיצַד עוֹשִׂין אוֹתוֹ, רַבִּי חֲנִינָא אָמַר, כְּמִין תֵּבָה פְּרוּצָה, רַבִּי יוֹחָנָן אָמַר, כְּמִין סְפִינָה רוֹקֶדֶת. בִּשְׁלָמָא לְמָאן דַּאֲמַר כְּמִין תֵּבָה פְּרוּצָה הַיְינוּ דַּהֲווּ יַתְבֵי בָּזִיכִין, אֶלָּא לְמָאן דַּאֲמַר כְּמִין סְפִינָה רוֹקֶדֶת הֵיכִי הֲווּ יַתְבֵי בָּזִיכִין. מָקוֹם עָבִיד לְהוּ. בִּשְׁלָמָא לְמָאן דַּאֲמַר כְּתֵבָה פְּרוּצָה הַיְינוּ דַּהֲווּ וְאֶחָד שֶׁל זָהָב בִּפְנִים שֶׁעָלָיו לֶחֶם הַפָּנִים תָּמִיד אַרְבָּעָה כֹּהֲנִים נִכְנָסִין, שְׁנַיִם בְּיָדָם שְׁנֵי סְדָרִים וּשְׁנַיִם בְּיָדָם שְׁנֵי בָּזִיכִין, אַרְבָּעָה מַקְדִּימִין לִפְנֵיהֶן, שְׁנַיִם לִטֹּל שְׁנֵי סְדָרִין וּשְׁנַיִם לִטֹּל שְׁנֵי בָּזִיכִין, הַמַּכְנִיסִין עוֹמְדִין בַּצָּפוֹן וּפְנֵיהֶן לַדָּרוֹם וְהַמּוֹצִיאִין עוֹמְדִין בַּדָּרוֹם וּפְנֵיהֶם לַצָּפוֹן, אֵלּוּ מוֹשְׁכִין וְאֵלּוּ מַנִּיחִין טִפְחוֹ שֶׁל זֶה בְּצַד וְטִפְחוֹ שֶׁל זֶה, שֶׁנֶּאֱמַר (להלן פסוק ל) לְפָנַי תָּמִיד. רַבִּי יוֹסֵי אוֹמֵר, אֲפִלּוּ אֵלּוּ נוֹטְלִין וְאֵלּוּ מַנִּיחִין אַף זוֹ הָיְתָה תָּמִיד. הָלְכוּ וּנְתָנוּם עַל שֻׁלְחָן שֶׁל זָהָב שֶׁהָיָה בָּאוּלָם. הִקְטִירוּ הַבָּזִיכִין וְהַחַלּוֹת מִתְחַלְּקוֹת לַכֹּהֲנִים.

לֶחֶם הַפָּנִים אָרְכּוֹ עֲשָׂרָה וְרָחְבּוֹ חֲמִשָּׁה וְקַרְנוֹתָיו שֶׁבַע אֶצְבָּעוֹת. בֶּן זוֹמָא אוֹמֵר, (שם) וְנָתַתָּ עַל הַשֻּׁלְחָן לֶחֶם (הַ)פָּנִים לְפָנַי תָּמִיד, לֶחֶם שֶׁיִּהְיֶה לוֹ פָּנִים.

אִתְּמַר, לֶחֶם הַפָּנִים כֵּיצַד עוֹשִׂין אוֹתוֹ, רַבִּי חֲנִינָא אָמַר, כְּמִין תֵּבָה פְּרוּצָה, רַבִּי יוֹחָנָן אָמַר, כְּמִין סְפִינָה רוֹקֶדֶת. בִּשְׁלָמָא לְמָאן דַּאֲמַר כְּמִין תֵּבָה פְּרוּצָה הַיְינוּ דַּהֲווּ יַתְבֵי בָּזִיכִין, אֶלָּא לְמָאן דַּאֲמַר כְּמִין סְפִינָה רוֹקֶדֶת הֵיכִי הֲווּ יַתְבֵי בָּזִיכִין. מָקוֹם עָבִיד לְהוּ. בִּשְׁלָמָא לְמָאן דַּאֲמַר כְּתֵבָה פְּרוּצָה הַיְינוּ דַּהֲווּ יַתְבֵי קָנִים, אֶלָּא לְמָאן דַּאֲמַר כְּמִין סְפִינָה רוֹקֶדֶת קָנִים הֵיכִי הֲווּ יַתְבֵי. מוֹרָשָׁא עָבִיד לְהוּ. בִּשְׁלָמָא לְמָאן דַּאֲמַר כְּמִין תֵּבָה פְּרוּצָה הַיְינוּ דְּסָמוּךְ לֵיהּ סְנִיפִין לְלֶחֶם, אֶלָּא לְמָאן דַּאֲמַר כְּמִין סְפִינָה רוֹקֶדֶת הֵיכִי סַמְכֵי לְהוּ סְנִיפִין לְלֶחֶם. דְּעָגְלִין לְהוּ מִיעַגְלֵי. בִּשְׁלָמָא לְמָאן דַּאֲמַר כְּמִין סְפִינָה רוֹקֶדֶת הַיְינוּ דְּבָעִינָן סְנִיפִין, אֶלָּא לְמָאן דַּאֲמַר כְּמִין תֵּבָה פְּרוּצָה סְנִיפִין לָמָּה לִי. אַגַב יוּקְרָא דְּלֶחֶם תָּלָה. בִּשְׁלָמָא לְמָאן דַּאֲמַר כְּמִין סְפִינָה רוֹקֶדֶת סְנִיפִין עַל גַּבֵּי שֻׁלְחָן מֻנָּחִין, אֶלָּא לְמָאן דַּאֲמַר כְּמִין תֵּבָה, סְנִיפִין הֵיכִי מַנָּח לְהוּ, אָאַרְעָא מַנָּח לְהוּ. אִין, דַּאֲמַר רַבִּי אַבָּא בַּר מַמֶל, לְדִבְרֵי הָאוֹמֵר כְּמִין סְפִינָה רוֹקֶדֶת, סְנִיפִין עַל הַשֻּׁלְחָן מֻנָּחִין, לְדִבְרֵי הָאוֹמֵר כְּמִין תֵּבָה פְּרוּצָה, סְנִיפִין עַל גַּבֵּי קַרְקַע מֻנָּחִין. כְּמָאן אָזְלָא הָא דַּאֲמַר רַב יְהוּדָה, הַלֶּחֶם מַעֲמִיד הַסְּנִיפִין וְהַסְּנִיפִין מַעֲמִידִין אֶת הַלֶּחֶם. כְּמָאן דַּאֲמַר כְּמִין סְפִינָה רוֹקֶדֶת. תַּנְיָא כְּמָאן דַּאֲמַר כְּמִין סְפִינָה רוֹקֶדֶת. אַרְבָּעָה סְנִיפִין שֶׁל זָהָב הָיוּ שָׁם, מְפֻצָּלִין מֵרָאשֵׁיהֶן כְּמִין דּוֹקְרִין הָיוּ, שֶׁסּוֹמְכִין בָּהֶן אֶת הַלֶּחֶם שֶׁהוּא כְּמִין סְפִינָה רוֹקֶדֶת.

אָמַר רַבִּי יוֹחָנָן, לְדִבְרֵי הָאוֹמֵר טְפָחַיִם וּמֶחֱצָה כּוֹפֵל, נִמְצָא שֻׁלְחָן מְקַדֵּשׁ חֲמִשָּׁה עָשָׂר טְפָחִים לְמַעְלָה, וּלְדִבְרֵי הָאוֹמֵר טְפָחַיִם כּוֹפֵל, נִמְצָא שֻׁלְחָן מְקַדֵּשׁ שְׁנֵים עָשָׂר טְפָחִים לְמַעְלָה. וְהָאִיכָּא קָנִים. קָנִים שְׁקוּעִי מַשְׁקָע לְהוּ. מַאי טַעְמָא, מִשּׁוּם אִיעַפּוּשִׁי לֶחֶם, סוֹף סוֹף מִיעַפָּשׁ לֶחֶם. דְּמַגְּבַּהּ לְהוּ פּוּרְתָּא. וְהָאִיכָּא הַהוּא פּוּרְתָּא. כֵּיוָן דְּלָא הֲוֵי טֶפַח לֹא חָשִׁיב לֵיהּ. וְהָאִיכָּא בָּזִיכִין. בָּזִיכִין בְּגַוֵּיהּ דְּלֶחֶם הֲווּ יַתְבֵי, וּבַהֲדֵי לֶחֶם הֲווּ קָיְמֵי. וְהָא אִכָּא קְרָנוֹת. קְרָנוֹת לְגַוֵּיהּ דְּלֶחֶם כַּיִיף לְהוּ, וְלֶחֶם עֲלֵיהֶם מַנָּח לֵיהּ. וְהָאִיכָּא מִסְגַּרְתּוֹ. מִסְגַּרְתּוֹ לְמַטָּה הָיְתָה. וּלְמָאן דַּאֲמַר מִסְגַּרְתּוֹ לְמַעְלָה הָיְתָה פַרְקוּדֵי הֲוָה מִיפָּרְקְדָא, וְלֶחֶם בְּגַוֵּיהּ דְּשֻׁלְחָן הֲוָה יָהִיב, כִּדְתַנְיָא, רַבִּי יוֹסֵי אוֹמֵר, לֹא הָיוּ שָׁם סְנִיפִין, אֶלָּא מִסְגַּרְתּוֹ דְּשֻׁלְחָן מַעֲמֶדֶת אֶת הַלֶּחֶם. (אֲמַר) [אָמְרוּ] לֵיהּ, מִסְגַּרְתּוֹ לְמַטָּה הָיְתָה.

אֲמַר רַבִּי יוֹחָנָן, לְדִבְרֵי הָאוֹמֵר מִסְגַּרְתּוֹ לְמַטָּה הָיְתָה, טַבְלָא הַמִּתְהַפֶּכֶת טְמֵאָה, לְדִבְרֵי הָאוֹמֵר לְמַעְלָה הָיְתָה, טַבְלָא הַמִּתְהַפֶּכֶת תִּיבָּעֵי לָךְ. מִכְּלָל דְּשֻׁלְחָן בַּר קַבּוּלֵי טֻמְאָה הוּא, כְּלִי עֵץ הֶעָשׂוּי לְנַחַת הוּא, וּכְלִי עֵץ הֶעָשׂוּי לְנַחַת לֹא מְקַבֵּל טֻמְאָה, מַאי טַעְמָא, דּוּמְיָא דְּשַׂק בְּעִינָן, מַה שַּׂק מִטַּלְטֵל מָלֵא וְרֵיקָן אַף כָּל מִטַּלְטֵל מָלֵא וְרֵיקָן. שֻׁלְחָן נַמִי מִטַּלְטֵל מָלֵא וְרֵיקָן הוּא, דַּאֲמַר רֵישׁ לָקִישׁ, מַאי דִּכְתִיב (ויקרא כד, ו) "עַל הַשֻּׁלְחָן הַטָּהֹר", מִכְּלָל שֶׁהוּא טָמֵא, אֶלָּא מְלַמֵּד שֶׁמַּגְבִּיהִין אוֹתוֹ לְעוֹלֵי רְגָלִים וּמַרְאִין לָהֶן לֶחֶם הַפָּנִים וְאוֹמְרִים לָהֶן רְאוּ חִבַּתְכֶם לִפְנֵי הַמָּקוֹם, כְּדִבְרֵי רַבִּי יְהוֹשֻׁעַ בֶּן לֵוִי, דַּאֲמַר נֵס גָּדוֹל נַעֲשָׂה בְּלֶחֶם הַפָּנִים, סִלּוּקוֹ כְּסִדּוּרוֹ, שֶׁנֶּאֱמַר  "לָשׂוּם לֶחֶם חֹם בְּיוֹם הִלָּקְחוֹ".

וְתֵפוּק לֵיהּ מִשּׁוּם צִפּוּיוֹ, מִי לֹא תְּנַן, הַשֻּׁלְחָן וְהַדּוּלַבְקִי שֶׁנִּפְחֲתוּ אוֹ שֶׁחִפָּן בְּשַׁיִשׁ וְשִׁיֵּר בָּהֶן כְּדֵי הֲנָחַת כּוֹסוֹת טְמֵאִין, רַבִּי יְהוּדָה אוֹמֵר, כְּדֵי הֲנָחַת חֲתִיכוֹת, שִׁיֵּר אִין, לָא שִׁיֵּר לָא, וְכִי תֵימָא כָּאן בְּצִפּוּי עוֹמֵד כָּאן בְּצִפּוּי שֶׁאֵינוֹ עוֹמֵד, וְהָא בָּעָא מִנֵּיה רֵישׁ לָקִישׁ מֵרַבִּי יוֹחָנָן, בְּצִפּוּי עוֹמֵד אוֹ בְּצִפּוּי שֶׁאֵינוֹ עוֹמֵד, כְּשֶׁחִפָּה לְבַזְבָּזָיו אוֹ כְּשֶׁלֹּא חִפָּה לְבַזְבָּזָיו, אֲמַר לֵיהּ, לֹא שְׁנָא, וְכִי תֵימָא עֲצֵי שִׁטִּין חֲשִׁיבֵי וְלָא בָּטְלֵי, הַנִיחָא לְרֵישׁ לָקִישׁ דַּאֲמַר לֹא שָׁנוּ אֶלָּא בִּכְלֵי אַכְסַלְגַּס הַבָּאִין מִמְּדִינַת הַיָּם אֲבָל בִּכְלֵי מְסִימַס וַחֲשִׁיבֵי וְלָא בָּטְלֵי, שַׁפִּיר, אֶלָּא לְרַבִּי יוֹחָנָן, דַּאֲמַר אַף כְּלֵי מְסִימַס נַמִי בָּטְלֵי, מַאי אִכָּא לְמֵימַר. שַׁאנִי שֻׁלְחָן דְּרַחֲמָנָא קָרְיֵהּ עֵץ, שֶׁנֶּאֱמַר (יחזקאל מא, כב) "הַמִּזְבֵּחַ עֵץ שָׁלֹשׁ אַמּוֹת גָּבֹהַּ וְאָרְכּוֹ שְׁתַּיִם אַמּוֹת וּמִקְצֹעוֹתָיו לוֹ וְאָרְכּוֹ וְקִירֹתָיו עֵץ וַיְדַבֵּר אֵלַי זֶה הַשֻּׁלְחָן אֲשֶׁר לִפְנֵי ה'", פָּתַח בְּמִזְבֵּחַ וְסִיֵּם בְּשֻׁלְחָן, רַבִּי יוֹחָנָן וְרַבִּי אֶלְעָזָר דְּאָמְרֵי תַּרְוַיְיהוּ, בִּזְמַן שֶׁבֵּית הַמִקְדָּשׁ קַיָּם מִזְבֵּחַ מְכַפֵּר עַל הָאָדָם וְעַכְשָׁיו שֻׁלְחָנוֹ שֶׁל אָדָם מְכַפֵּר.

אַרְבָּעָה סְנִיפִין שֶׁל זָהָב וְכוּ'. מִנָּא הַנֵי מִילֵי. אֲמַר רַב קְטִינָא, אֲמַר קְרָא, וְעָשִׂיתָ קְּעָרֹתָיו, אֵלּוּ דְּפוּסִין, כַּפֹּתָיו, אֵלּוּ בָּזִיכִין, קְשׂוֹתָיו, אֵלּוּ סְנִיפִין, וּמְנַקִּיֹּתָיו, אֵלּוּ קָנִים, אֲשֶׁר יֻסַּךְ, שֶׁמְּחַבְּרִים בָּהֶן אֶת הַלֶּחֶם. אַרְבַּע חַלּוֹת צְרִיכוֹת שְׁלוֹשָׁה שְׁלוֹשָׁה קָנִים, הָעֶלְיוֹנָה אֵינָהּ צְרִיכָה אֶלָּא שְׁנַיִם לְפִי שֶׁאֵין עָלֶיהָ מַשּׂאוֹי, הַתַּחְתּוֹנָה אֵינָהּ צְרִיכָה כָּל עִקָּר לְפִי שֶׁמֻּנַּחַת עַל טָהֳרוֹ שֶׁל שֻׁלְחָן.

תָּנוּ רַבָּנָן. עֲשָׂרָה שֻׁלְחָנוֹת עָשָׂה שְׁלֹמֹה, שֶׁנֶּאֱמַר  "וַיַּעַשׂ שֻׁלְחָנוֹת עֲשָׂרָה וַיַנַּח בַּהֵיכָל חֲמִשָּׁה מִיָּמִין וַחֲמִשָּׁה מִשְּׂמֹאוֹל", וְאִם תֹּאמַר, חֲמִשָּׁה מִיְמִין הַפֶּתַח וַחֲמִשָּׁה מִשְּׂמֹאל הַפֶּתַח, אִם כֵּן מָצִינוּ שֻׁלְחָן בַּדָּרוֹם, וְהַתּוֹרָה אָמְרָה (להלן כו, לה) "וְהַשֻּׁלְחָן תִּתֵּן עַל צֵלַע צָפוֹן", אֶלָּא שֶׁל מֹשֶׁה בָּאֶמְצַע, חֲמִשָּׁה מִימִינוֹ וַחֲמִשָּׁה מִשְּׂמֹאלוֹ.

עַשָׂרָה שֻׁלְחָנוֹת עָשָׂה שְׁלֹמֹה וְלֹא הָיוּ מְסַדְּרִין אֶלָּא עַל שֶׁל מֹשֶׁה, שֶׁנֶּאֱמַר (מ"א ז, מח) "וְאֶת הַשֻּׁלְחָן אֲשֶׁר עָלָיו לֶחֶם הַפָּנִים זָהָב". רַבִּי אֶלְעָזָר בְּרַבִּי שִׁמְעוֹן אוֹמֵר, עַל כֻּלָּן הָיוּ מְסַדְּרִין, שֶׁנֶּאֱמַר  "וְאֶת הַשֻּׁלְחָנוֹת וַעֲלֵיהֶם לֶחֶם הַפָּנִים". רַבִּי יוֹסֵי אוֹמֵר, לֹא הָיוּ מְסַדְּרִין אֶלָּא עַל שֶׁל מֹשֶׁה, אֶלָּא מָה אֲנִי מְקַיֵּם "וְאֶת הַשֻּׁלְחָנוֹת", אֵלּוּ שְׁלֹשָׁה שֻׁלְחָנוֹת שֶׁהֵן בַּמִּקְדָּשׁ, שְׁנַיִם שֶׁהָיוּ בָּאוּלָם לִפְנִים לְפֶתַח הַבַּיִת, אֶחָד שֶׁל כֶּסֶף וְאֶחָד שֶׁל זָהָב, עַל שֶׁל כֶּסֶף נוֹתֵן לֶחֶם הַפָּנִים בִּכְנִיסָתוֹ וְעַל שֶׁל זָהָב בִּיצִיאָתוֹ, שֶׁמַּעֲלִין בַּקֹּדֶשׁ וְאֵין מוֹרִידִין, וְאֶחָד שֶׁל זָהָב, בִּפְנִים, שֶׁעָלָיו לֶחֶם הַפָּנִים תָּמִיד.

תַּנְיָא, רַבִּי יוֹסֵי אוֹמֵר, אֲפִלּוּ סִלֵּק אֶת הַיְּשָׁנָה שַׁחֲרִית וְסִדֵּר אֶת הַחֲדָשָׁה עַרְבִית אֵין בְּכָךְ כְּלוּם, אֶלָּא מָה אֲנִי מְקַיֵּם לְפָנַי תָּמִיד, שֶׁלֹּא יָלִין אֶת הַשֻּׁלְחָן בְּלֹא לֶחֶם.

וְעָשִׂיתָ מְנֹרַת זָהָב טָהוֹר. תַּנְיָא, כְּלִי שָׁרֵת שֶׁעֲשָׂאָהּ שֶׁל עֵץ רַבִּי פּוֹסֵל וְרַבִּי יוֹסֵי בַּר רַבִּי יְהוּדָה מַכְשִׁיר. רַבִּי דָּרִישׁ כְּלָל וּפְרָט, וְעָשִׂיתָ מְנֹרַת, כְּלָל, זָהָב טָהוֹר, פְּרָט, מִקְשָׁה תֵּיעָשֶׂה הַמְּנוֹרָה, חָזַר וְכָלַל, כְּלָל וּפְרָט וּכְלָל, אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ שֶׁל מַתֶּכֶת אַף כָּל שֶׁל מַתֶּכֶת. רַבִּי יוֹסֵי בַּר רַבִּי יְהוּדָה דָּרִישׁ רִבּוּיֵי וּמִעוּטֵי, וְעָשִׂיתָ מְנֹרַת, רִיבָּה, זָהָב טָהוֹר, מִעֵט, מִקְשָׁה תֵּיעָשֶׂה הַמְּנוֹרָה, חָזַר וְרִבָּה, רִבָּה וּמִעֵט וְרִבָּה, רִבָּה הַכֹּל, מַאי רַבִּי רַבִּי כָּל מִילֵי, מַאי מִעֵט מִעֵט חֶרֶס, דְּתַנְיָא, אֵין לוֹ זָהָב מֵבִיא שֶׁל כֶּסֶף שֶׁל נְחשֶׁת שֶׁל בַּרְזֶל שֶׁל בְּדִיל וְשֶׁל עֹפֶרֶת, רַבִּי יוֹסֵי בַּר רַבִּי יְהוּדָה מַכְשִׁיר אַף בְּשֶׁל עֵץ, וְתַנְיָא, לֹא יַעֲשֶׂה אָדָם בַּיִת תַּבְנִית הֵיכָל, אַכְסַדְרָה כְּנֶגֶד אוּלָם, חָצֵר כְּנֶגֶד עֲזָרָה, שֻׁלְחָן כְּנֶגֶד שֻׁלְחָן, מְנוֹרָה כְּנֶגֶד מְנוֹרָה, אֲבָל עוֹשֶׂה שֶׁל חֲמִשָּׁה שֶׁל שִׁשָּׁה וְשֶׁל שְׁמוֹנָה, וְשֶׁל שִׁבְעָה לֹא יַעֲשֶׂה וַאֲפִלּוּ שֶׁל שְׁאָר מִינֵי מַתֶּכֶת, רַבִּי יוֹסֵי בְּרַבִּי יְהוּדָה אוֹמֵר, אַף בְּשֶׁל עֵץ לֹא יַעֲשֶׂה כְּדֶרֶךְ שֶׁעָשׂוּ מַלְכֵי בֵּית חַשְׁמוֹנַאי, אָמְרוּ לוֹ, מִשָּׁם רְאָיָה, שִׁפּוּדִין שֶׁל בַּרְזֶל הָיוּ וְחִפְּאוּם בְּבַּעַץ, הֶעֱשִׁירוּ עֲשָׂאוּם שֶׁל כֶּסֶף, חָזְרוּ וְהֶעֱשִׁירוּ עֲשָׂאוּם שֶׁל זָהָב.

שִׁבְעָה קְנֵי מְנוֹרָה מְעַכְּבִין זֶה אֶת זֶה. שִׁבְעָה נֵרוֹתֶיהָ מְעַכְּבוֹת זוֹ אֶת זוֹ. מַאי טַעְמָא, הֲוָיָה כְּתִיב בְּהוּ. תָּנוּ רַבָּנָן, מְנוֹרָה הָיְתָה בָּאָה מִן הָעֶשֶׁת וּמִן הַזָּהָב, עֲשָׂאָהּ מִן הַגְּרוּטָאוֹת פְּסוּלָה, מִשְּׁאָר מִינֵי מַתָּכוֹת כְּשֵׁרָה. מַאי שְׁנָא מִן הַגְּרוּטָאוֹת פְּסוּלָה, מִקְשָׁה וַהֲוָיָה, מִשְּׁאָר מִינֵי מַתָּכוֹת נַמִי זָהָב וַהֲוָיָה. אֲמַר קְרָא, תֵּיעָשֶׂה, לְרַבּוֹת שְׁאָר מִינֵי מַתָּכוֹת. וְאֵימָא לְרַבּוֹת גְּרוּטָאוֹת. לָא סַלְקָא דַּעְתָּךְ, דְּאֲמִקְשָׁה כְּתִיבָא הֲוָיָה. תֵּיעָשֶׂה נַמִי אֲמִקְשָׁה כְּתִיב. מִקְשָׁה מִקְשָׁה לְעַכֵּב. זָהָב זָהָב נַמִי לְעַכֵּב. הַאי מַאי, אִי אַמְרֵתְ בִּשְׁלָמָא מִן הַגְּרוּטָאוֹת פְּסוּלָה מִשְּׁאָר מִינֵי מַתָּכוֹת כְּשֵׁרָה, הַיְינוּ דְּזָהָב זָהָב מִקְשָׁה מִקְשָׁה לִדְרָשָׁא, אֶלָּא אִי אַמְרֵת מִן הַגְּרוּטָאוֹת כְּשֵׁרָה מִשְּׁאָר מִינֵי מַתָּכוֹת פְּסוּלָה, זָהָב זָהָב מִקְשָׁה מִקְשָׁה מַאי דַּרְשֵׁת בֵּיהּ. דְּתַנְיָא (פסוק לט) כִּכַּר זָהָב טָהוֹר יַעֲשֶׂה אֹתָהּ, בָּאָה זָהָב בָּאָה כִּכָּר, אֵינָהּ בָּאָה זָהָב אֵינָהּ בָּאָה כִּכָּר, בָּאָה זָהָב בָּאָה גְּבִיעִים כַּפְתּוֹרִים וּפְרָחִים, אֵינָהּ בָּאָה זָהָב אֵינָהּ בָּאָה גְּבִיעִים כַּפְתּוֹרִים וּפְרָחִים. וְאֵימָא נַמִּי בָּאָה זָהָב בָּאָה קָנִים אֵינָהּ בָּאָה זָהָב אֵינָהּ בָּאָה קָנִים. הַהִיא (פָּסוּק) [פָּמוֹט] מִיקְרִי. (במדבר ח, ד) "וְזֶה מַעֲשֵׂה הַמְּנֹרָה מִקְשָׁה זָהָב". בָּאָה זָהָב בָּאָה מִקְשָׁה אֵינָהּ בָּאָה זָהָב אֵינָהּ בָּאָה מִקְשָׁה. "מִקְשָׁה" דִּסֵיפָא לְמַאי אָתָא. לְמִעוּטֵי חֲצוֹצְרוֹת, דְּתַנְיָא, חֲצוֹצְרוֹת הָיְתָה בָּאָה מִן הָעֶשֶׁת וּמִן הַכֶּסֶף, עֲשָׂאָהּ מִן הַגְּרוּטָאוֹת כְּשֵׁרָה מִשְּׁאָר מִינֵי מַתָּכוֹת פְּסוּלָה. מַאי שְׁנָא מִשְּׁאָר מִינֵי מַתָּכוֹת פְּסוּלָה, "כֶּסֶף וַהֲוָיָה", מִן הַגְּרוּטָאוֹת נַמִי, "מִקְשָׁה וַהֲוָיָה". מִעֵט רַחֲמָנָא גַּבֵּי מְנוֹרָה מִקְשָׁה הִיא, הִיא וְלֹא חֲצוֹצְרוֹת.

אֲמַר שְׁמוּאֵל מִשְּׁמֵיהּ דְּסָבָא, גָּבְהָהּ שֶׁל מְנוֹרָה שְׁמוֹנָה עָשָׂר טְפָחִים, הָרַגְלַיִם וְהַפֶּרַח שְׁלֹשָׁה טְפָחִים, וּטְפָחַיִם חָלָק, וְטֶפַח שֶׁבּוֹ גָּבִיעַ כַּפְתּוֹר וָפֶרַח, וּטְפָחַיִם חָלָק, וְטֶפַח כַּפְתּוֹר וּשְׁנֵי קָנִים יוֹצְאִים מִמֶּנּוּ אֶחָד אֵילָךְ וְאֶחָד אֵילָךְ וְנִמְשָׁכִים וְעוֹלִין כְּנֶגֶד גָּבְהָהּ שֶׁל מְנוֹרָה, וְטֶפַח חָלָק, וְטֶפַח כַּפְתּוֹר, וּשְׁנֵי קָנִים יוֹצְאִים מִמֶּנּוּ אֵילָךְ וְאֵילָךְ וְנִמְשָׁכִין וְכוּ', וְטֶפַח חָלָק, וְטֶפַח כַּפְתּוֹר, וּשְׁנֵי קָנִים יוֹצְאִין מִמֶּנּוּ וְכוּ', וּטְפָחַיִם חָלָק, נִשְׁתַּיְּרוּ שָׁם שְׁלֹשָׁה טְפָחִים שֶׁבָּהֶן גְּבִיעִים וְכַפְתּוֹרִים וּפְרָחִים, גְּבִיעִים לְמָה הֵן דּוֹמִין, כְּמִין כּוֹסוֹת אֲלֶכְּסַנְדְּרִיּוּס, כַּפְתּוֹרִים לְמָה הֵן דּוֹמִין, כְּמִין תַּפּוּחֵי הַכְּרֵתִים, פְּרָחִים לְמָה הֵן דּוֹמִין, כְּמִין פִּרְחֵי הָעַמּוּדִים, נִמְצְאוּ גְּבִיעִים שְׁנַיִם וְעֶשְׂרִים, כַּפְתּוֹרִים אֶחָד עָשָׂר, פְּרָחִים תִּשְׁעָה, גְּבִיעִים מְעַכְּבִין זֶה אֶת זֶה, פְּרָחִים מְעַכְּבִין זֶה אֶת זֶה, כַּפְתּוֹרִים מְעַכְּבִין זֶה אֶת זֶה, גְּבִיעִים כַּפְתּוֹרִים וּפְרָחִים מְעַכְּבִין זֶה אֶת זֶה. (בִּשְׁלֹשָׁה) גְּבִיעִים שְׁנַיִם וְעֶשְׂרִים, דִּכְתִיב  וּבַמְּנֹרָה אַרְבָּעָה גְבִעִים, תְּמָנִי סְרֵי דְּקָנִים וְאַרְבָּעָה דִּידָהּ, הָא שְׁנַיִם וְעֶשְׂרִים, כַּפְתּוֹרִים נַמִי אֶחָד עֲשַׂר, כַּפְתּוֹרֶיהָ תְּרֵי, וְשִׁשָּׁה דְּקָנִים, וְכַפְתּוֹר וְכַפְתּוֹר וְכַפְתּוֹר, הָא אֲחַד עָשָׂר, אֶלָּא פְּרָחִים תִּשְׁעָה מִנָּא לָן, פְּרָחֶיהָ תְּרֵי הֲווּ וְשִׁשָּׁה דְּקָנִים תְּמָנֵי הֲווּ. אָמַר רַב שַׁלְמָן, (שם) עַד יְרֵכָהּ עַד פִּרְחָהּ מִקְשָׁה הִיא.

אֲמַר רַב, גָּבְהָהּ שֶׁל מְנוֹרָה תִּשְׁעָה טְפָחִים. אִיתִיבֵיהּ רַב שִׁימִי בַּר חִיָּא לְרַב, (עָנָן, סֻלָּם) [אֶבֶן] הָיְתָה לִפְנֵי מְנוֹרָה וּבָהּ שָׁלוֹשׁ מַעֲלוֹת שֶׁעָלֶיהָ כֹּהֵן עוֹמֵד וּמֵטִיב אֶת הַנֵּרוֹת. אֲמַר לֵיהּ, שִׁימִי אַתְּ, כִּי קָא אֲמִינָא מִשְּׂפַת קָנִים וּלְמַעְלָה. אֲמַר רַבִּי יוֹנָתָן, מַאי דִּכְתִיב (ויקרא כד, ד) "עַל הַמְּנֹרָה הַטְּהֹרָה", שֶׁיָּרְדוּ מַעֲשֶׂיהָ מִמְּקוֹם טָהֳרָה. אֶלָּא מֵעַתָּה, (שם, ו) "עַל הַשֻּׁלְחָן הַטָּהוֹר", שֶׁיָּרְדוּ מַעֲשָׂיו מִמָּקוֹם טָהוֹר, אֶלָּא "טָהוֹר" מִכְּלָל שֶׁהוּא טָמֵא, הָכָא נַמִי "טְהוֹרָה" מִכְּלָל שֶׁהִיא טְמֵאָה. בִּשְׁלָמָא טָהוֹר מִכְּלָל שֶׁהוּא טָמֵא כִּדְרֵישׁ לָקִישׁ וְכוּ', אֶלָּא הָכָא טְהוֹרָה מִכְּלָל שֶׁהִיא טְמֵאָה, פְּשִׁיטָא, כְּלִי מַתָּכוֹת נִינְהוּ וּכְלִי מַתָּכוֹת מְקַבֵּל טֻמְאָה, אֶלָּא שֶׁיָּרְדוּ מַעֲשֶׂיהָ מִמְּקוֹם טָהֳרָה. תַּנְיָא, רַבִּי יוֹסֵי בַּר רַבִּי יְהוּדָה אוֹמֵר, אָרוֹן שֶׁל אֵשׁ וְשֻׁלְחָן שֶׁל אֵשׁ וּמְנוֹרָה שֶׁל אֵשׁ יָרְדוּ מִן הַשָּׁמַיִם, וְרָאָה מֹשֶׁה וְעָשָׂה כְּמוֹתָן, שֶׁנֶּאֱמַר וּרְאֵה וַעֲשֵׂה בְּתַבְנִיתָם אֲשֶׁר אַתָּה מָרְאֶה בָּהָר. אֶלָּא מֵעַתָּה  (להלן כו, ל) "וַהֲקֵמֹתָ אֶת הַמִּשְׁכָּן כְּמִשְׁפָּטוֹ אֲשֶׁר [הָרְאֵיתָ"] הָכִי נַמִי. הָכָא כְּמִשְׁפָּטוֹ, הָתָם כְּתַבְנִיתָם. רַבִּי חִיָּא בַּר אַבָּא אֲמַר רַבִּי יוֹחָנָן, גַּבְרִיאֵל חָגוּר כְּמִין פְּסִיקִיָּא הָיָה, וְהֶרְאָה לוֹ לְמֹשֶׁה מַעֲשֵׂה הַמְּנוֹרָה, שֶׁנֶּאֱמַר (במדבר ח, ד) "וְזֶה מַעֲשֵׂה הַמְּנֹרָה". תָּנָא דְּבֵי רַבִּי יִשְׁמָעֵאל, שְׁלֹשָׁה דְּבָרִים הָיוּ קָשִׁין לְמֹשֶׁה עַד שֶׁהֶרְאָה לוֹ הַקָּדוֹשׁ בָּרוּךְ הוּא בְּאֶצְבָּעוֹ, וְאֵלּוּ הֵן, מְנוֹרָה וְרֹאשׁ חֹדֶשׁ וּשְׁרָצִים, מְנוֹרָה, דִּכְתִיב (שם) "וְזֶה מַעֲשֵׂה הַמְּנוֹרָה", רֹאשׁ חֹדֶשׁ, דִּכְתִיב  "הַחֹדֶשׁ הַזֶּה לָכֶם", שְׁרָצִים, דִּכְתִיב (ויקרא יא, כט) "וְזֶה לָכֶם הַטָּמֵא", וְיֵשׁ אוֹמְרִים, אַף הִלְכוֹת שְׁחִיטָה, שֶׁנֶּאֱמַר  "וְזֶה אֲשֶׁר תַּעֲשֶׂה עַל הַמִּזְבֵּחַ".

אֲמַר רַב יְהוּדָה אֲמַר רַב (אַסִּי), עֶשֶׂר מְנוֹרוֹת עָשָׂה שְׁלֹמֹה, וְכָל אַחַת וְאַחַת הֵבִיא לָהּ אֶלֶף כִּכַּר זָהָב, וְהִכְנִיסוּהוּ אֶלֶף פְּעָמִים לַכּוּר, וְהֶעֱמִידוּהוּ עַל כִּכָּר. וּמִי מִחַסֵר כּוּלֵי הַאי, וְהָתַנְיָא, רַבִּי יוֹסֵי בַּר רַבִּי יְהוּדָה אוֹמֵר, מַעֲשֶׂה וְהָיְתָה מְנוֹרַת בֵּית הַמִּקְדָּשׁ יְתֵרָה עַל שֶׁל מִדְבָּר בְּדִינָר זָהָב גּוֹרְדִּיקָנִי, וְהִכְנִיסוּהוּ שְׁמוֹנִים פְּעָמִים לַכּוּר עַד שֶׁחָסַר הַדִּינָר. כֵּיוָן דְּקָאִי קָאִי.

תָּנוּ רַבָּנָן. עֶשֶׂר מְנוֹרוֹת עָשָׂה שְׁלֹמֹה, שֶׁנֶּאֱמַר (דבהי"ב ד, ז) "וַיַּעַשׂ אֶת מְנֹרוֹת הַזָּהָב עֶשֶׂר כְּמִשְׁפָּטָם וַיִּתֵּן בַּהֵיכַל חָמֵשׁ מִיָּמִין וְחָמֵשׁ מִשְּׂמֹאוֹל", וְאִם תֹּאמַר חָמֵשׁ מִיְמִין הַפֶּתַח וְחָמֵשׁ מִשְּׂמֹאל הַפֶּתַח, אִם כֵּן מָצִינוּ מְנוֹרָה בַּצָּפוֹן, וְהַתּוֹרָה אָמְרָה  "וְאֶת הַמְּנֹרָה נֹכַח הַשֻּׁלְחָן", אֶלָּא שֶׁל מֹשֶׁה בָּאֶמְצַע וְחָמֵשׁ מִימִינָהּ וְחָמֵשׁ מִשְּׂמֹאלָהּ.

עֶשֶׂר מְנוֹרוֹת עָשָׂה שְׁלֹמֹה וְלֹא הָיוּ מַדְלִיקִין אֶלָּא עַל שֶׁל מֹשֶׁה, שֶׁנֶּאֱמַר (דבהי"ב יג, יא) "וּמְנוֹרַת הַזָּהָב וְנֵרוֹתֶיהָ לְבָעֵר בָּעֶרֶב בָּעֶרֶב", רַבִּי אֶלְעָזָר בֶּן (שִׁמְעוֹן) [שַׁמּוּעַ] אוֹמֵר, עַל כֻּלָּן הָיוּ מַדְלִיקִין, שֶׁנֶּאֱמַר (שם ד, כ) "וְאֶת הַמְּנֹרוֹת וְנֵרֹתֵיהֶם לְבַעֲרָם כַּמִּשְׁפָּט לִפְנֵי הַדְּבִיר זָהָב סָגוּר".

תַּנְיָא. מְנוֹרָה וְנֵרוֹתֶיהָ בָּאוֹת מִן הַכִּכָּר, וְאֵין מַלְקָחֶיהָ וּמַחְתּוֹתֶיהָ בָּאוֹת מִן הַכִּכָּר, רַבִּי נְחֶמְיָה אוֹמֵר, מְנוֹרָה בָּאָה מִן הַכִּכָּר, וְאֵין נֵרוֹתֶיהָ וּמַלְקָחֶיהָ וּמַחְתּוֹתֶיהָ בָּאוֹת מִן הַכִּכָּר. בְּמַאי קָא מִיפְלִגֵי, בְּהַאי קְרָא, דְּתַנְיָא (פסוק לט) כִּכַּר זָהָב טָהוֹר יַעֲשֶׂה אֹתָהּ. לָמַדְנוּ לִמְנוֹרָה שֶׁבָּאָה מִן הַכִּכָּר, מִנַּיִן לְרַבּוֹת נֵרוֹתֶיהָ, תַּלְמוּד לוֹמַר אֵת כָּל הַכֵּלִים הָאֵלֶּה. יָכוֹל שֶׁאֲנִי מְרַבֶּה מַלְקָחֶיהָ וּמַחְתּוֹתֶיהָ, תַּלְמוּד לוֹמַר אֹתָהּ, דִּבְרֵי רַבִּי נְחֶמְיָה. קַשְׁיָא דְּרַבִּי נְחֶמְיָה אֲדְרַבִּי נֶחֶמְיָה. תְּרֵי תַּנָּאֵי אֲלִיבָּא דְּרַבִּי נְחֶמְיָה. רַבִּי יְהוֹשֻׁעַ בֶּן קָרְחָה אוֹמֵר, מְנוֹרָה בָּאָה מִן הַכִּכָּר וְאֵין נֵרוֹתֶיהָ וּמַלְקָחֶיהָ וּמַחְתּוֹתֶיהָ בָּאוֹת מִן הַכִּכָּר, אֶלָּא מָה אֲנִי מְקַיֵּם אֵת כָּל הַכֵּלִים, שֶׁיִּהְיוּ כֻּלָּם שֶׁל זָהָב. זָהָב בְּהֶדְיָא כְּתִיב בָּהֶן,  וְעָשִׂיתָ אֶת נֵרֹתֶיהָ שִׁבְעָה וּכְתִיב (פסוק לח) וּמַלְקָחֶיהָ וּמַחְתֹּתֶיהָ זָהָב טָהוֹר. לָא נִצְרְכָה אֶלָּא לְפִי נֵרוֹת, סַלְקָא דַּעְתָּךְ אֲמִינָא הוֹאִיל וּפִי נֵרוֹת אַשְׁחוּרִי אַשְׁחֲרֵי, הַתּוֹרָה חָסָה עַל מָמוֹנָן שֶׁל יִשְׂרָאֵל וְלֵיעֲבֵד כָּל דְּהוּ, קְמַשְׁמָע לָן.

אֲמַר רַב הוּנָא בְּרֵיהּ דְּרַב יְהוּדָה אֲמַר רַב שֵׁשֶׁת, נֵר שֶׁל מִקְדָּשׁ שֶׁל פְּרָקִים הָיָה. קָא סָבַר, כִּי כְּתִיב  כִּכָּר (פסוק לא) וּמִקְשָׁה אֲמְנוֹרָה וְנֵרֹתֶיהָ כְּתִיב, וְכֵיוָן דְּבַעְיָא הֲטָבָה, אִי לָאו דִּפְרָקִים הֲוַאי לָא הֲוַות מִטַּיְּיבָּא. מֵיתֵיבִי, כֵּיצַד הוּא עוֹשֶׂה, מְסַלְּקָן וּמַנִּיחָן בָּאֹהֶל וּמְ[קַ]נְּחָן בִּסְפוֹג וְנוֹתֵן בָּהֶן שֶׁמֶן וּמַדְלִיקָן. הוּא דַּאֲמַר כִּי הַאי תַּנָא, דְּתַנְיָא, חֲכָמִים אוֹמְרִים, לֹא הָיוּ מְזִיזִין אוֹתָהּ מִמְּקוֹמָהּ. מִכְּלָל דְּאִי בָּעֵי מָצֵי מֵזִיז לָהּ. אֶלָּא אֵימָא לֹא הָיְתָה זָזָה מִמְּקוֹמָהּ. וּמָאן חֲכָמִים רַבִּי אֶלְעָזָר בֶּן רַבִּי צָדוֹק, דַּאֲמַר, כְּמִין טַס שֶׁל זָהָב יָשַׁב לָהּ עַל גַּבָּהּ, כְּשֶׁהוּא מֵיטִיבָהּ דּוֹחֲקוֹ כְּלַפֵּי פִּיהָ, כְּשֶׁהוּא נוֹתֵן בָּהּ שֶׁמֶן דּוֹחֲקוֹ כְּלַפֵּי רֹאשָׁהּ.

מְנוֹרָה שֶׁעָשָׂה מֹשֶׁה בַּמִּדְבָּר הָיְתָה בָּאָה מִשֶּׁל זָהָב וּמִקְשָׁה, שֶׁנֶּאֱמַר וְעָשִׂיתָ מְנֹרַת זָהָב טָהוֹר. שׁוֹמֵעַ אֲנִי יַעֲשֶׂה אֵבָרִים וְיַדְבִּיקֵם בָּהּ, תַּלְמוּד לוֹמַר מִמֶּנָּה יִהְיוּ, לְרַבּוֹת נֵרוֹתֶיהָ, (וּכְתִיב) תֵּיעָשֶׂה. אַחַר שֶׁרִיבָּה הַתּוֹרָה וּמִעֵט, מְרַבֶּה אֲנִי נֵרוֹתֶיהָ שֶׁנַּעֲשִׂין עִמָּהּ וּמוֹצִיא אֲנִי כַּפְתּוֹרֶיהָ וּפְרָחֶיהָ שֶׁאֵין נַעֲשִׂים עִמָּהּ, מִנַּיִן לְרַבּוֹת מַלְקָחֶיהָ וּמַחְתּוֹתֶיהָ, תַּלְמוּד לוֹמַר תֵּיעָשֶׂה. יָכוֹל שֶׁאֲנִי מְרַבֶּה אֶת הַצְּבָתִים וְאֶת הַמַּלְקְטָאוֹת, תַּלְמוּד לוֹמַר (אוֹתוֹ) [אֹתָהּ]. הָא מָה רָאִיתָ. מְרַבֶּה אֲנִי מַלְקָחֶיהָ וּמַחְתּוֹתֶיהָ שֶׁמְּשַׁמְּשִׁין עִמָּהּ, וּמוֹצִיא אֲנִי אֶת הַצְּבָתִים וְאֶת הַמַּלְקְטָאוֹת שֶׁאֵין מְשַׁמְּשִׁין עִמָּהּ.

כֵּיצַד עָשָׂה בְּצַלְאֵל אֶת הַמְּנוֹרָה, עֲשָׂאָהּ כְּמִין קוֹרָה וַעֲשָׂאָהּ מְרֻבָּע לְמַטָּה.

חֲמִשָׁה כְּתוּבִים אֵין לָהֶם הֶכְרֵעַ וְכֵן  מְשֻׁקָּדִים אֵין לוֹ הֶכְרֵעַ (כָּתוּב לְעֵיל בְּרֶמֶז לז).

מִקְשָׁה. אֵין מִקְשָׁה אֶלָּא מִין קָשֶׁה, מַעֲשֵׂה אוּמָן מַעֲשֵׂה קֻרְנָס. (במדבר ח, ד) "עַד יְרֵכָהּ עַד פִּרְחָהּ". אֵין לִי אֶלָּא יְרֵכָהּ וּפִרְחָהּ, גְּבִיעֶיהָ וְכַפְתֹּרֶיהָ מִנַּיִן, תַּלְמוּד לוֹמַר וְעָשִׂיתָ מְנֹרַת וְגוֹ'. אוֹ יַעֲשֶׂה אֵבָרִים אֵבָרִים, תַּלְמוּד לוֹמַר מִמֶּנָּה יִהְיוּ. (במדבר ח, ד) "מִקְשָׁה הִיא" לָמָּה נֶאֱמַר, וַהֲלֹא כְּבָר נֶאֱמַר מִקְשָׁה זָהָב, וּמַה תַּלְמוּד לוֹמַר  "מִקְשָׁה הִיא". לְפִי שֶׁמָּצִינוּ בִּכְלֵי בֵּית עוֹלָמִים שֶׁאֵין לָהֶם מִקְשָׁה, עוֹשִׂין מִין גְּרוּטִי, שׁוֹמֵעַ אֲנִי אַף בַּמְנוֹרָה כֵּן, תַּלְמוּד לוֹמַר (שם) "מִקְשָׁה הִיא", שָׁנָה עָלֶיהָ הַכָּתוּב לִפְסֹל. מִכָּאן אָמְרוּ, אֵין שֶׁל זָהָב, עוֹשִׂין שֶׁל כֶּסֶף וְכוּ', מַה שֶּׁאֵין כֵּן בַּחֲצוֹצְרוֹת, אֵין שֶׁל כֶּסֶף לֹא יַעֲשׂוּ שֶׁל זָהָב אֲבָל אֵין לָהֶם מִין קָשֶׁה עוֹשִׂין מִין גְּרוּטִי, נִמְצָא כָּשֵׁר בִּמְנוֹרָה פָּסוּל בַּחֲצוֹצְרוֹת, כָּשֵׁר בַּחֲצוֹצְרוֹת פָּסוּל בַּמְּנוֹרָה.  "כַּמַּרְאֶה אֲשֶׁר הֶרְאָה ה' אֶת מֹשֶׁה". לְהוֹדִיעַ שִׁבְחוֹ שֶׁל מֹשֶׁה, שֶׁכְּשֵׁם שֶׁאָמַר לוֹ הַמָּקוֹם כֵּן עָשָׂה, רַבִּי נָתָן אוֹמֵר, אֵינוֹ צָרִיךְ, שֶׁהֲרֵי כְּבָר נֶאֱמַר וּרְאֵה וַעֲשֵׂה, מַגִּיד הַכָּתוּב שֶׁהֶרְאָה הַמָּקוֹם לְמֹשֶׁה כֵּלִים עֲשׂוּיִם וּמְנוֹרָה עֲשׂוּיָה, וְנַעֲשֵׂית, שֶׁנֶּאֱמַר כַּמַּרְאֶה אֲשֶׁר הֶרְאָה ה' אֶת מֹשֶׁה.

זֶה שֶׁאָמַר הַכָּתוּב (שה"ש ג, יא) "צְאֶינָה וּרְאֶינָה בְּנוֹת צִיּוֹן", בָּנִים הַמְּצֻיָּנִים לוֹ בְּמִילָה וּבְתִגְלַחַת וּבְצִיצִית. (שם) "בַּמֶּלֶךְ שְׁלֹמֹה", מֶלֶךְ שֶׁהַשָּׁלוֹם שֶׁלּוֹ.  "בַּעֲטָרָה שֶׁעִטְּרָה לוֹ אִמּוֹ". אָמַר רַבִּי יִצְחָק חִזַּרְנוּ עַל כָּל הַמִּקְרָא וְלֹא מָצִינוּ שֶׁעָשְׂתָה בַּת שֶׁבַע עֲטָרָה לִשְׁלֹמֹה בְּנָהּ, אֶלָּא זֶה אֹהֶל מוֹעֵד שֶׁהוּא מְעֻטָּר בִּתְכֵלֶת וְאַרְגָּמָן וְתוֹלַעַת שָׁנִי. רַבִּי שִׁמְעוֹן דְּסִכְנִין בְּשֵׁם רַבִּי לֵוִי אָמַר, בְּשָׁעָה שֶׁאָמַר הַקָּדוֹשׁ בָּרוּךְ הוּא לְמֹשֶׁה עֲשֵׂה לִי מִשְׁכָּן הָיָה לוֹ לְהָבִיא אַרְבַּע קוּנְדִיסִין וְלִמְתֹחַ אֶת הַמִּשְׁכָּן עֲלֵיהֶן, אֶלָּא מְלַמֵּד שֶׁהֶרְאָה הַקָּדוֹשׁ בָּרוּךְ הוּא לְמֹשֶׁה לְמַעְלָה אֵשׁ אֲדֻמָּה אֵשׁ יְרֻקָּה אֵשׁ שְׁחֹרָה אֵשׁ לְבָנָה וְאָמַר לוֹ עֲשֵׂה לִי מִשְׁכָּן, אָמַר לוֹ מֹשֶׁה לְהַקָּדוֹשׁ בָּרוּךְ הוּא, רִבּוֹן הָעוֹלָמִים, וְכִי מֵאַיִן יֵשׁ לִי אֵשׁ אֲדֻמָּה אֵשׁ יְרֻקָּה אֵשׁ שְׁחֹרָה אֵשׁ לְבָנָה, אָמַר לוֹ, בְּתַבְנִיתָם אֲשֶׁר אַתָּה מָרְאֶה בָּהָר. רַבִּי בֶּרֶכְיָה אָמַר בְּשֵׁם רַבִּי, מָשָׁל לְמֶלֶךְ שֶׁנִּגְלָה לְבֶן בֵּיתוֹ בִּלְבוּשׁ לָבָן מַרְגְּלִיטִין, אָמַר לוֹ, עֲשֵׂה לִי כָּזֶה, אָמַר לוֹ, אֲדוֹנִי הַמֶּלֶךְ, מִנַּיִן לִי לְבוּשׁ אֵלּוּ מַרְגְּלִיטִין, אָמַר לוֹ, אַתָּה בְּסִימָנֶיךָ וַאֲנִי בִּכְבוֹדִי. כָּךְ אָמַר הַקָּדוֹשׁ בָּרוּךְ הוּא לְמֹשֶׁה, אַתָּה עוֹשֶׂה מַה שֶּׁלְּמַעְלָה לְמַטָּה, אֲנִי מַנִּיחַ סַנְקְלִיטִין שֶׁלִּי שֶׁלְּמַעְלָן וְיוֹרֵד וּמְצַמְצֵם שְׁכִינָתִי בֵּינֵיהֶן לְמַטָּה, מַה לְּמַעְלָה (ישעיה ו, ב) "שְׂרָפִים עוֹמְדִים" אַף לְמַטָּה (להלן כו, טו) "עֲצֵי שִׁטִּים עֹמְדִים", מַה לְּמַעְלָה כּוֹכָבִים אַף לְמַטָּה קְרָסִים. אָמַר רַבִּי חִיָּא בַּר אַבָּא, מְלַמֵּד שֶׁהָיוּ קְרָסִין שֶׁל זָהָב נִרְאִין בַּמִּשְׁכָּן כְּכוֹכָבִים הַקְּבוּעִים בָּרָקִיעַ. (שה"ש ג, יא) "בְּיוֹם חֲתֻנָּתוֹ", זֶה אֹהֶל מוֹעֵד,  "וּבְיוֹם שִׂמְחַת לִבּוֹ", זֶה בִּנְיַן בֵּית עוֹלָמִים.

~ פרק כו

{pפסוק א-כטp}  וְאֶת הַמִּשְׁכָּן תַּעֲשֶׂה עֶשֶׂר יְרִיעוֹת. זֶה שֶׁאָמַר הַכָּתוּב (מלאכי א, ב) "אָהַבְתִּי אֶתְכֶם אָמַר ה'", רְאוּ מַה חִבָּה אָהַבְתִּי אֶתְכֶם, מִן הָאָרֶץ וְעַד רָקִיעַ מַהֲלַךְ חֲמֵשׁ מֵאוֹת שָׁנָה, וְכֵן מֵרָקִיעַ רִאשׁוֹן לְשֵׁנִי וּמִשֵּׁנִי לִשְׁלִישִׁי וּמִשְּׁלִישִׁי לִרְבִיעִי וּמֵרְבִיעִי לַחֲמִישִׁי וּמֵחֲמִישִׁי לַשִּׁשִּׁי וּמִשִּׁשִּׁי לִשְׁבִיעִי, וְאֵין צָרִיךְ לְשַׁעֵר מִטַּלְפֵי הַחַיּוֹת, וְהַכִּסֵּא לְמַעְלָה מִכֻּלָּן, וּרְאוּ כַּמָּה חִבַּבְתִּי אֶתְכֶם שֶׁהִנַּחְתִּי כֻּלָּן וְאָמַרְתִּי לָכֶם עֲשׂוּ לִי יְרִיעוֹת עִזִּים וְאָבוֹא לִשְׁכֹּן אֶצְלְכֶם. אָמַר רַבִּי יְהוֹשֻׁעַ בֶּן לֵוִי, אִלּוּ הָיוּ אֻמּוֹת הָעוֹלָם יוֹדְעִים מֶה הָיָה הַמִּשְׁכָּן וּבֵית הַמִּקְדָּשׁ יָפִין לָהֶם וְכוּ', לָמָּה, עַד שֶׁלֹּא הוּקַם הַמִּשְׁכָּן הָיָה הַדִּבּוּר יוֹצֵא וְנִכְנָס לְתוֹךְ בָּתֵּיהֶם שֶׁל אֻמּוֹת הָעוֹלָם וְהָיוּ נִתְרָזִים, שֶׁנֶּאֱמַר "כִּי מִי כָל בָּשָׂר" וְגוֹ', אַתֶּם הֱיִיתֶם שׁוֹמְעִים וְחַיִּין אֲבָל אֻמּוֹת הָעוֹלָם הָיוּ שׁוֹמְעִין וְנִתְרָזִין בְּתוֹךְ אָהֳלֵיהֶם. וְלֹא תֹּאמַר הַמִּשְׁכָּן, אֶלָּא אֲפִלּוּ בֵּית הַמִּקְדָּשׁ הָיָה יָפֶה לָהֶם. מִנַּיִן הוּא, שֶׁשְּׁלֹמֹה סִדֵּר תְּפִלָּתוֹ.  "וְגַם אֶל הַנָּכְרִי אֲשֶׁר לֹא מֵעַמְּךָ יִשְׂרָאֵל הוּא וְגוֹ' אַתָּה תִּשְׁמַע (מִן) הַשָּׁמַיִם", אֲבָל יִשְׂרָאֵל כְּשֶׁהָיָה בָּא לְהִתְפַּלֵּל מֶה הָיָה אוֹמֵר (שם, לט) "וְנָתַתָּ לָאִיש כְּכָל דְּרָכָיו אֲשֶׁר תֵּדַע אֶת לְבָבוֹ", אֲבָל הַנָּכְרִי בֵּין עוֹשִׂין בֵּין שֶׁאֵין עוֹשִׂין תֵּן לוֹ כָּל מַה שֶׁהוּא תּוֹבֵעַ  "לְמַעַן יֵדְעוּ כָל עַמֵּי הָאָרֶץ". אָמַר הַקָּדוֹשׁ בָּרוּךְ הוּא לְמֹשֶׁה, עֲשֵׂה לִי מִשְׁכָּן, שֶׁאֲנִי מִתְאַוֶּה לִשְׁכֹּן אֵצֶל בָּנַי. כְּשֶׁשָּׁמְעוּ מַלְאֲכֵי הַשָּׁרֵת כֵּן הִתְחִילוּ אוֹמְרִים, רִבּוֹנוֹ שֶׁל עוֹלָם, לָמָּה אַתָּה יוֹרֵד לַתַּחְתּוֹנִים, שִׁבְחֲךָ הוּא שֶׁתְּהֵא בַּשָּׁמַיִם, שֶׁנֶּאֱמַר (תהלים ח, ב) "תְּנָה הוֹדְךָ עַל הַשָּׁמָיִם". אָמַר לָהֶם הַקָּדוֹשׁ בָּרוּךְ הוּא, חַיֵּיכֶם שֶׁאֲנִי עוֹשֶׂה כְּשֵׁם שֶׁאֲמַרְתֶּם, אֶלָּא (על פי חבקוק ג, ג) "תְּהִלָּתִי מָלְאָה הָאָרֶץ". אָמַר לָהֶם הַקָּדוֹשׁ בָּרוּךְ הוּא, וּמָה אַתֶּם תְּמֵהִים עַל זֹאת, רְאוּ מָה אֲנִי מְחַבֵּב אֶת הַתַּחְתּוֹנִים וְיוֹרֵד וְשׁוֹכֵן תַּחַת יְרִיעוֹת עִזִּים, שֶׁנֶּאֱמַר וְעָשִׂיתָ יְרִיעֹת עִזִּים.

רַבִּי יְהוּדָה אוֹמֵר, חַיָּה גְּדוֹלָה טְהוֹרָה גְּדֵלָה הָיְתָה בַּמִּדְבָּר וּמִמֶּנָה עָשָׂה יְרִיעוֹת. וְרַבִּי נְחֶמְיָה אוֹמֵר, מַעֲשֵׂה נִסִּים הָיָה וּלְשָׁעָה הָיְתָה נִבְרֵאת וְנִגְנְזָה, תֵּדַע לְךָ שֶׁכְּתִיב, "אֹרֶךְ הַיְרִיעָה הָאֶחָת", מִי מֵבִיא לְךָ יְרִיעוֹת שֶׁל שְׁלֹשִׁים אַמָּה, מִכָּאן אַתָּה לָמֵד כִּדְרַבִּי נְחֶמְיָה שֶׁהָיָה מַעֲשֵׂה נִסִּים, וְלֹא תֹּאמַר בַּיְרִיעָה, אֶלָּא בַּקְּרָשִׁים, הָיָה מַעֲשֵׂה נִסִּים, מֵהֵיכָן הָיוּ קְרָשִׁים, יַעֲקֹב אָבִינוּ נָטַע אוֹתָם, בְּשָׁעָה שֶׁיָּרַד לְמִצְרַיִם אָמַר לְבָנָיו, בָּנַי, עֲתִידִים אַתֶּם לְהִגָּאֵל מִכָּאן וְהַקָּדוֹשׁ בָּרוּךְ הוּא עָתִיד לוֹמַר לָכֶם מִשֶּׁאַתֶּם נִגְאָלִין, שֶׁתַּעֲשׂוּ לוֹ מִשְׁכָּן, אֶלָּא עִמְדוּ וְנִטְעוּ אֲרָזִים, [וּ]בְשָׁעָה שֶׁיֹּאמַר לָכֶם לַעֲשׂוֹת מִשְׁכָּן (וְ)הָאֲרָזִים מְצוּיִין לָכֶם, מִיָּד עָשׂוּ כְּשֵׁם שֶׁאָמַר לָהֶם אֲבִיהֶם וְעָמְדוּ וְנָטְעוּ אֲרָזִים. אָמְרוּ רַבּוֹתֵינוּ, הַבְּרִיחַ הַתִּיכוֹן יָרַד בְּיַד יַעֲקֹב אָבִינוּ לְמִצְרַיִם, שֶׁהָיָה מְשַׁמֵּשׁ מִן הַקָּצֶה אֶל הַקָּצֶה לֹא עָשָׂה אֶלָּא הָאֲרָזִים אָמְרוּ שִׁירָה, הוּא שֶׁדָּוִד אָמַר, (דבהי"א טז, לג) "אָז יְרַנְּנוּ עֲצֵי הַיָּעַר", וְאֵין אָז אֶלָּא שִׁירָה, שֶׁנֶּאֱמַר  "אָז יָשִׁיר", אֵימָתַי, כְּשֶׁעָשָׂה הַמִּשְׁכָּן. וְאָמַר הַקָּדוֹשׁ בָּרוּךְ הוּא לְמֹשֶׁה וְעָשִׂיתָ אֶת הַקְּרָשִׁים, אוֹתָם הַקְּרָשִׁים שֶׁהִתְקִין לָהֶם אֲבִיהֶם.

תָּנוּ רַבָּנָן, קְרָשִׁים מִלְּמַטָּן עָבְיָן אַמָּה וּמִלְּמַעְלָן כָּלִים וְהוֹלְכִין עַד כְּאֶצְבַּע, שֶׁנֶּאֱמַר (פסוק כד) יִהְיוּ תַמִּים עַל רֹאֹשׁוֹ וּלְהַלָּן הוּא אוֹמֵר  "תַּמּוּ נִכְרָתוּ", דִּבְרֵי רַבִּי יְהוּדָה, רַבִּי נְחֶמְיָה אוֹמֵר, כְּשֵׁם שֶׁמִּלְּמַטָּן עָבְיָן אַמָּה כָּךְ מִלְמַעְלָן עָבְיָן אַמָּה, שֶׁנֶּאֱמַר יַחְדָּו. וְהַכְּתִיב תַמִּים. הַהוּא דְּלֵיתוּ שְׁלֵמִים וְלֹא לְמֵיתוּ דְּנְסָרָא. וְאִידָךְ נַמִי הַכְּתִיב יַחְדָּו. הַהוּא דְּלָא לִישְׁלְפִינְהוּ מֵהֲדָדֵי. בִּשְׁלָמָא לְרַבִּי נְחֶמְיָה, הַיְינוּ דִּכְתִיב (פסוק כב כג) וּלְיַרְכְּתֵי הַמִּשְׁכָּן יָמָּה תַּעֲשֶׂה שִׁשָּׁה קְרָשִׁים וּשְׁנֵי קְרָשִׁים תַּעֲשֶׂה לִמְקֻצְעֹת הַמִּשְׁכָּן, דְּאָתֵי פוּתְיָא דְּהַנֵי וּמְמַלוּ לְסוֹמְכָא דְּהַנֵי, אֶלָּא לְרַבִּי יְהוּדָה הָא עַיֵּיל וְהָא נָפִיק. דְּשָׁפִי לְהוּ כִּי טוּרִין.

(פסוק כח) וְהַבְּרִיחַ הַתִּיכֹן בְּתוֹךְ הַקְּרָשִׁים. בְּנֵס הָיָה עוֹמֵד.  וְאֶת הַמִּשְׁכָּן תַּעֲשֶׂה עֶשֶׂר יְרִיעֹת אֹרֶךְ הַיְרִיעָה הָאַחַת שְׁמֹנֶה וְעֶשְׂרִים וְגוֹ'. שְׁדִי אָרְכַּיְיהוּ לְפוּתְיָא דְּמִשְׁכָּן, כַּמָּה הֲווּ, עֶשְׂרִין וְתַמְנֵי, דַּל עֶשֶׂר לְאִגְרָא, פָּשׁוּ לְהוּ תֵּשַׁע לְהַאי גִּיסָא וְתֵשַׁע לְהַאי גִּיסָא. לְרַבִּי יְהוּדָה מִגַּלְיָא אַמָּה דַּאֲדָנִים, לְרַבִּי נְחֶמְיָה מִגַּלְיָא נַמִי אַמָּה דִּקְרָשִׁים. שְׁדִי פוּתַיְיהוּ לְאָרְכּוֹ דְּמִשְׁכָּן, כַּמָּה הֲווּ, אַרְבָּעִין, דַּל תְּלָתִין לְאִגְרָא, פָּשׁ לְהוּ עֶשֶׂר, לְרַבִּי יְהוּדָה מִכְסְיָא אַמָּה דַּאֲדָנִים, לְרַבִּי נֶחֶמְיָה מִכְסְיָא אַמָּה דִּקְרָשִׁים, (פסוק ז ט) וְעָשִׂיתָ יְרִיעֹת עִזִּים אֹרֶךְ הַיְרִיעָה הָאַחַת שְׁלֹשִׁים בָּאַמָּה. שְׁדִי אָרְכַיְיהוּ לְפוּתְיָא דְּמִשְׁכָּן, כַּמָּה הֲווּ, תְּלָתִין, דַּל עֶשֶׂר לְאִיגְרָא, פָּשׁוּ לְהוּ עֶשֶׂר לְהַאי גִּיסָא וְעֶשֶׂר לְהַאי גִּיסָא. לְרַבִּי יְהוּדָה מִכְסְיָא אַמָּה דַּאֲדָנִים, לְרַבִּי נְחֶמְיָה מִכְסְיָא אַמָּה דִּקְרָשִׁים. תַּנְיָא נַמִי הָכִי, (פסוק יג) וְהָאַמָּה מִזֶּה וְאַמָּה מִזֶּה בָּעֹדֵף, לְכַסּוֹת הָאַמָּה שֶׁל אֲדָנִים, דִּבְרֵי רַבִּי יְהוּדָה, רַבִּי נְחֶמְיָה אוֹמֵר, לְכַסּוֹת אַמָּה שֶׁל קְרָשִׁים. שְׁדִי פוּתְיָי' לְאוֹרְכָא דְּמִשְׁכָּן, כַּמָּה הֲווּ, אַרְבָּעִין וְאַרְבַּע, דַּל תְּלָתִין לְאִיגְרָא, פָּשׁוּ לְהוּ אַרְבָּסַר, דַּל תַּרְתֵּי לִכְפִילָה דִּכְתִיב (פסוק ט) וְכָפַלְתָּ אֶת הַיְרִיעָה הַשִּׁשִּׁית, פָּשׁוּ לְהוּ תְּרֵיסָר. בִּשְׁלָמָא לְרַבִּי יְהוּדָה, הַיְינוּ דִּכְתִיב  חֲצִי הַיְרִיעָה הָעֹדֶפֶת תִּסְרַח עַל אֲחֹרֵי הַמִּשְׁכָּן, אֶלָּא לְרַבִּי נְחֶמְיָה מַאי תִּסְרַח, מֵחַבְרוֹתֶיהָ תָנָא דְּבֵי רַבִּי יִשְׁמָעֵאל, לְמָה מִשְׁכָּן דּוֹמֶה, לְאִשָּׁה שֶׁמְּהַלֶּכֶת בַּשּׁוּק וְשִׁפּוּלֶיהָ מְהַלְּכִין אַחֲרֶיהָ.

תָּנוּ רַבָּנָן, יְרִיעוֹת הַתַּחְתּוֹנוֹת שֶׁל תְּכֵלֶת וְאַרְגָּמָן וְתוֹלַעַת שָׁנִי, וְשֵׁשׁ עֶלְיוֹנוֹת שֶׁל מַעֲשֵׂה עִזִּים, וּגְדוֹלָה חָכְמָה שֶׁנֶּאֶמְרָה בָּעֶלְיוֹנוֹת יוֹתֵר מִשֶּׁנֶּאֶמְרָה בַּתַּחְתּוֹנוֹת, דְּאִלּוּ בַּתַּחְתּוֹנוֹת כְּתִיב (להלן לה, כה) "וְכָל אִשָּׁה חַכְמַת לֵב בְּיָדֶיהָ טָווּ", וְאִלּוּ בָּעֶלְיוֹנוֹת כְּתִיב  "וְכָל הַנָּשִׁים אֲשֶׁר נָשָׂא לִבָּן אֹתָנָה בְּחָכְמָה טָווּ אֶת הָעִזִּים", וְתָנָא מִשּׁוּם רַבִּי חִיָּיא, שׁטוּף בָּעִזִּים וְטָווּ בָּעִזִּים.

תָּנוּ רַבָּנָן, חֲרוּצִים הָיוּ הַקְּרָשִׁים, וַחֲלוּלִים הָיוּ הָאֲדָנִים, וְנִרְאִין קְרָסִים בַּלּוּלָאוֹת כְּכוֹכָבִים בָּרָקִיעַ.

מִשְׁכָּן אָרְכּוֹ שְׁלֹשִׁים אַמָּה וְרָחְבּוֹ עֶשֶׂר אַמּוֹת וְגָבְהוֹ עֶשֶׂר אַמּוֹת, רַבִּי יוֹסֵי אוֹמֵר, אָרְכּוֹ שְׁלֹשִׁים וְאֶחָד אַמָּה.

כֵּיצַד הָיָה מַעֲמִיד אֶת הַקְּרָשִׁים, הָיָה נוֹתֵן עֶשְׂרִים קְרָשִׁים בַּצָּפוֹן וְעֶשְׂרִים קְרָשִׁים בַּדָּרוֹם וּשְׁמוֹנָה בַּמַּעֲרָב, אֲבָל בַּמִּזְרָח לֹא הָיוּ שָׁם קְרָשִׁים אֶלָּא אַרְבָּעָה עַמּוּדֵי שִׁטִּים שֶׁעֲלֵיהֶם הָיוּ נוֹתְנִין אֶת הַפָּרֹכֶת, שֶׁנֶּאֱמַר (פסוק לב) וְנָתַתָּה אֹתָהּ עַל אַרְבָּעָה עַמּוּדֵי שִׁטִּים.

הָיָה עוֹשֶׂה אֶת הָאֲדָנִים חֲלוּלִים וְחוֹרֵץ אֶת הַקֶּרֶשׁ מִלְמַטָּה רָבִיעַ מִכָּאן וְרָבִיעַ מִכָּאן, וְהֶחָרִיץ חֶצְיוֹ בָּאֶמְצַע, וְעוֹשֶׂה בּוֹ שְׁתֵּי יָדוֹת כְּמִין שְׁנֵי חֲוָקִים וּמַכְנִיסָם לְתוֹךְ שְׁנֵי אֲדָנִים, שֶׁנֶּאֱמַר (פסוק יט) שְׁנֵי אֲדָנִים תַּחַת הַקֶּרֶשׁ הָאֶחָד, וְחוֹרֵץ אֶת הַקֶּרֶשׁ מִלְּמַעְלָה אֶצְבַּע מִכָּאן וְאֶצְבַּע מִכָּאן וְנוֹתֵן בְּתוֹךְ טַבַּעַת אַחַת שֶׁל זָהָב כְּדֵי שֶׁלֹּא יְהוּ נִפְרָדִין זֶה מִזֶּה, שֶׁנֶּאֱמַר  וְיִהְיוּ תֹאֲמִם מִלְּמַטָּה, מַה תַּלְמוּד לוֹמַר אֶל הַטַּבַּעַת הָאֶחָת, מָקוֹם שֶׁנּוֹתְנִין אֶת הַבָּתִּים.

כֵּיצַד הָיָה מַעֲמִיד אֶת הַמִּשְׁכָּן, הָיָה נוֹתֵן אֶת הָאַרְבָּעִים אַדְנֵי כֶּסֶף בַּצָּפוֹן וְאַרְבָּעִים אֲדָנִים בַּדָּרוֹם וְשִׁשָּׁה עָשָׂר בַּמַּעֲרָב וְאַרְבָּעָה בַּמִּזְרָח, הֲרֵי (להלן לח, כז) "מְאַת אֲדָנִים לִמְאַת הַכִּכָּר כִּכָּר לָאָדֶן".

וְכָל קֶרֶשׁ הָיוּ בּוֹ שְׁתֵּי טַבְּעוֹת זָהָב, אַחַת לְמַעְלָה וְאַחַת לְמַטָּה, שֶׁבָּהֶן הָיוּ נוֹתְנִים אֶת הַבְּרִיחִים, וּבְרִיחִים אָרְכּוֹ שֶׁל כָּל אֶחָד וְאֶחָד שְׁלֹשִׁים אַמּוֹת כְּנֶגֶד עֶשְׂרִים קְרָשִׁים, וְהָאֶמְצָעִי אָרְכּוֹ שְׁתֵּים עֶשְׂרֵה אַמָּה כְּנֶגֶד שְׁמוֹנָה קְרָשִׁים שֶׁמְּשַׁקֵּעַ בְּאֶמְצַע הַקְּרָשִׁים לְמִזְרָח וּלְמַעֲרָב, שֶׁנֶּאֱמַר (פסוק כט) וְהַבְּרִיחַ הַתִּיכֹן בְּתוֹךְ הַקְּרָשִׁים, כְּשֵׁם שֶׁהָיָה עוֹשֶׂה לַקְּרָשִׁים שֶׁבַּצָּפוֹן כָּךְ הָיָה עוֹשֶׂה לַקְּרָשִׁים שֶׁבַּדָּרוֹם, אֲבָל בַּמַּעֲרָב אֵינוֹ כֵּן אֶלָּא אָרְכּוֹ שֶׁל כָּל אֶחָד וְאֶחָד תֵּשַׁע אַמּוֹת כְּנֶגֶד שִׁשָּׁה קְרָשִׁים וְהַקְּרָשִׁים וְהַבְּרִיחִים וְהָעַמּוּדִים וְהָאֲדָנִים מְקוֹם עָבְיָן שֶׁל קְרָשִׁים מְצֻפֶּה זָהָב, שֶׁנֶּאֱמַר (פסוק כט) וְאֶת הַקְּרָשִׁים תְּצַפֶּה זָהָב, שֶׁאֵין תַּלְמוּד לוֹמַר בָּתִּים לַבְּרִיחִם מָקוֹם שֶׁהַבְּרִיחַ נִכְנָס,  "וַיְצַף אֶת הַבְּרִיחִם זָהָב". כֵּיצַד עוֹשֶׂה, הָיָה מֵבִיא שְׁנֵי פִּיפִיּוֹת שֶׁל זָהָב וְאָרְכּוֹ שֶׁל כָּל אֶחָד וְאֶחָד אַמָּה וָחֵצִי, וּנְתָנוֹ בַּחֲלָלוֹ שֶׁל קֶרֶשׁ מָקוֹם שֶׁנּוֹתְנִים אֶת הַבְּרִיחַ.

כֵּיצַד הָיָה מַעֲמִיד אֶת הַמִּשְׁכָּן. הָיָה מֵבִיא עֶשֶׂר יְרִיעוֹת שֶׁל תְּכֵלֶת וְאַרְגָּמָן וְתוֹלַעַת שָׁנִי וְשֵׁשׁ מָשְׁזָר, שֶׁנֶּאֱמַר (פסוק א) וְאֶת הַמִּשְׁכָּן תַּעֲשֶׂה עֶשֶׂר יְרִיעֹת, וְחוּטָן כָּפוּל שְׁלֹשִׁים וּשְׁנַיִם עַל שְׁלֹשִׁים וּשְׁנַיִם, דִּבְרֵי רַבִּי נְחֶמְיָה, שֶׁהָיָה רַבִּי נֶחֶמְיָה אוֹמֵר, חוּט אֶחָד כָּפוּל לִשְׁנַיִם, שָׁזוּר לְאַרְבָּעָה, מָשְׁזָר לִשְׁמוֹנָה, נִמְצָא חוּטָן כָּפוּל שְׁלֹשִׁים וּשְׁנַיִם, וַחֲכָמִים אוֹמְרִים חוּט אֶחָד כָּפוּל לִשְׁנַיִם, שָׁזוּר לִשְׁלֹשָׁה, מָשְׁזָר לְשִׁשָּׁה, נִמְצָא חוּטָן כָּפוּל לְעֶשְׂרִים וְאַרְבָּעָה.

וְהָיָה מְחַבְּרָן לִשְׁתֵּי (לוּלָאוֹת) [וִילָאוֹת], אַחַת שֶׁל חָמֵשׁ וְאַחַת שֶׁל חָמֵשׁ, שֶׁנֶּאֱמַר  חֲמֵשׁ הַיְרִיעֹת תִּהְיֶיןָ חֹבְרֹת, וְהָיָה מְחַבְּרָן לוּלָאוֹת תְּכֵלֶת, שֶׁנֶּאֱמַר (פסוק ד) וְעָשִׂיתָ לֻלְאֹת תְּכֵלֶת, וְהָיָה מְחַבְּרָן לַחֲמִשִּׁים קַרְסֵי זָהָב וְהַקְּרָסִים הָיוּ נִרְאִין בַּמִּשְׁכָּן כְּכוֹכָבִים בָּרָקִיעַ.

אָרְכָּן שֶׁל יְרִיעוֹת שְׁמוֹנֶה וְעֶשְׂרִים בָּאַמָּה, שֶׁנֶּאֱמַר, (פסוק ב) אֹרֶךְ הַיְרִיעָה הָאַחַת שְׁמֹנֶה וְעֶשְׂרִים בָּאַמָּה, וְרָחְבָּן אַרְבָּעִים אַמּוֹת, שֶׁנֶּאֱמַר  וְרֹחַב אַרְבַּע בָּאַמָּה, צֵא מֵהֶם (עֶשֶׂר) [שְׁלוֹשִׁים] אַמּוֹת מִן הַמִּזְרָח לַמַּעֲרָב (וְעֶשֶׂר אַמּוֹת) שֶׁנּוֹתֵן לְגַגּוֹ שֶׁל מִשְׁכָּן, וְעֶשֶׂר אַמּוֹת לְמַעֲרָבוֹ שֶׁל מִשְׁכָּן, וּמוֹתָר שֶׁבַּיְּרִיעוֹת פּוֹרְסִין לַאֲחוֹרָיו.

הָיָה מֵבִיא (שְׁתֵּים) [עַשְׁתֵּי] עֶשְׂרֵה יְרִיעוֹת מִנּוֹצָה שֶׁל עִזִּים, וְאָרְכָּהּ שֶׁל כָּל אַחַת וְאַחַת שְׁלֹשִׁים אַמָּה, שֶׁנֶּאֱמַר (פסוק ז ח) וְעָשִׂיתָ יְרִיעֹת עִזִּים וְגוֹ', וְהָיָה מְחַבְּרָן לִשְׁתֵּי (הַלּוּלָאוֹת) [וִילָאוֹת] בְּלוּלָאוֹת, אַחַת שֶׁל חָמֵשׁ וְאַחַת שֶׁל שֵׁשׁ, שֶׁנֶּאֱמַר וַיְחַבֵּר (פסוק ט) אֶת חֲמֵשׁ הַיְרִיעֹת לְבָד וְאֶת שֵׁשׁ הַיְרִיעֹת לְבָד וְהָיָה מְחַבְּרָן בַּלּוּלָאוֹת בִּקְרָסִים חֲמִשִּׁים, שֶׁנֶּאֱמַר וְעָשִׂיתָ חֲמִשִּׁים לֻלָאֹת, וְאוֹמֵר (פסוק יא) וְעָשִׂיתָ קַרְסֵי נְחשֶׁת חֲמִשִּׁים. רָחְבָּן שֶׁל יְרִיעוֹת אַרְבָּעִים וְאַרְבַּע אַמָּה, שֶׁנֶּאֱמַר  אֹרֶךְ הַיְרִיעָה וְגוֹ', צֵא מֵהֶם שְׁלֹשִׁים אַמּוֹת לְאָרְכּוֹ שֶׁל מִשְׁכָּן וְעֶשֶׂר אַמּוֹת שֶׁנּוֹתֵן לְגָבְהוֹ שֶׁל מִשְׁכָּן, נִשְׁתַּיְּרָה יְרִיעָה אַחַת שֶׁכּוֹפֵל עַל פְּנֵי הָאֹהֶל, שֶׁנֶּאֱמַר (פסוק ט) וְכָפַלְתָּ אֶת הַיְרִיעָה הַשִּׁשִּׁית. רַבִּי יוֹסֵי אוֹמֵר, חֶצְיָהּ הָיָה כָּפוּל עַל פִּי הָאֹהֶל, וַחֲצִי הַיְרִיעָה הָיָה כָּפוּל אֲחוֹרֵי הַמִּשְׁכָּן, שֶׁנֶּאֱמַר  וְסֶרַח הָעֹדֵף וְגוֹ'.

הָיָה מֵבִיא כְּלִי אֶחָד שֶׁל עוֹר, אָרְכּוֹ שְׁלֹשִׁים וְרָחְבּוֹ עֶשֶׂר אַמּוֹת, שֶׁמַּלְבִּישׁוֹ לָאֹהֶל מִן הַמִּזְרָח לַמַּעֲרָב, שֶׁנֶּאֱמַר (פסוק יד) וְעָשִׂיתָ מִכְסֶה לָאֹהֶל, וּכְמִין פְּסֵפָסִין עָשׂוּי לְמַעְלָה, דִּבְרֵי רַבִּי נְחֶמְיָה. רַבִּי יְהוּדָה אוֹמֵר, שְׁנֵי כֵּלִים, הַתַּחְתּוֹן שֶׁל עוֹרוֹת אֵילִים מְאָדָּמִים וְהָעֶלְיוֹן שֶׁל עוֹרוֹת תְּחָשִׁים, שֶׁנֶּאֱמַר (במדבר ד, כה) "מִכְסֵהוּ וּמִכְסֵה הַתַּחַשׁ אֲשֶׁר עָלָיו".

מַעֲשֵׂה חֹשֵׁב.  "מַעֲשֵׂה רוֹקֵם". אָמַר רַבִּי אִלְעַאי שֶׁרוֹקְמִין בְּמָקוֹם (שֶׁחוֹכְכִין) [שֶׁחוֹשְׁבִין]. בְּמַתְנִיתָא תָּנָא, "רוֹקֵם", מַעֲשֵׂה מַחַט, לְפִיכָךְ פַּרְצוּף אֶחָד, חוֹשֵׁב, מַעֲשֵׂה אוֹרֵג, לְפִיכָךְ שְׁנֵי פַּרְצוּפִין.

{rרמז שעאr}  (פסוק טו) וְעָשִׂיתָ אֶת הַקְּרָשִׁים לַמִּשְׁכָּן. מִשְׁכָּן קָרוּי מִשְׁכָּן, וְאֵין קְרָשִׁים קְרוּיִן מִשְׁכָּן. אֶלָּא מֵעַתָּה, (פסוק יד) וְעָשִׂיתָ מִכְסֶה לָאֹהֶל, הָכִי נַמִי דְּמִכְסֶה לֹא אִקְרִי אֹהֶל, אֶלָּא הָא דְּבָּעֵי רַבִּי אֶלְעָזָר, עוֹר בְּהֵמָה טְמֵאָה מַהוּ שֶׁיְּטַמֵּא בְּאֹהֶל הַמֵּת, הַשְׁתָּא עוֹר בְּהֵמָה טְהוֹרָה לֹא מְטַמֵּא, עוֹר בְּהֵמָה טְמֵאָה מְטַמֵּא. שַׁאנִי הָתָם דִּכְתִיב (במדבר ד, כה) "וְנָשְׂאוּ אֶת יְרִיעֹת הַמִּשְׁכָּן וְאֶת אֹהֶל מוֹעֵד מִכְסֵהוּ וּמִכְסֵה הַתַּחַשׁ" וְגוֹ', מַקִּישׁ עֶלְיוֹן לְתַחְתּוֹן, מַה תַּחְתּוֹן קָרוּי אֹהֶל [אַף עֶלְיוֹן קָרוּי אֹהֶל. כָּל הַיּוֹצֵא מִן הָעֵץ אֵינוֹ מִטַּמֵּא טֻמְאַת אֹהָלִים אֶלָּא פִּשְׁתָּן, דְּאַתְיָא "אֹהֶל" "אֹהֶל" מִמִּשְׁכָּן, כְּתִיב הָכָא "זֹאת הַתּוֹרָה אָדָם כִּי יָמוּת בְּאֹהֶל", וּכְתִיב הָתָם  "וַיִּפְרֹשׁ אֶת הָאֹהֶל עַל הַמִּשְׁכָּן"]. אִי מַה לְּהַלָּן שְׁזוּרִין וְחוּטָן כָּפוּל שִׁשָּׁה, אַף כָּאן חוּטָן כָּפוּל שִׁשָּׁה. "אֹהֶל" "אֹהֶל", רִיבָּה.

תַּנְיָא. (פסוק טו) עֲצֵי שִׁטִּים עֹמְדִים, שֶׁעוֹמְדִין דֶּרֶךְ גְּדִילָתָן. דָּבָר אַחֵר, שֶׁמַּעֲמִידִין צִפּוּיָן. דָּבָר אַחֵר, שֶׁלֹּא תֹּאמַר אָבַד סִבְרָן וּבָטַל סִכּוּיָן, תַּלְמוּד לוֹמַר עֹמְדִים, קַיָּמִין לְעוֹלָם וּלְעוֹלְמֵי עוֹלָמִים.

כָּל הַמִּצְווֹת כֻּלָּן אֵין אָדָם יוֹצֵא בָּהֶן אֶלָּא דֶּרֶךְ גְּדִילָתָן, שֶׁנֶּאֱמַר  עֲצֵי שִׁטִּים עֹמְדִים וְכוּ'.

{rרמז שעבr}  (פסוק טז) עֶשֶׂר אַמּוֹת אֹרֶךְ הַקָּרֶשׁ. אָמַר רַבִּי אֶלְעָזָר, הַמּוֹצִיא מַשּׂאוֹי לְמַעְלָה מֵרֹאֹשׁוֹ חַיָּב, שֶׁכֵּן מַשָּׂא בְּנֵי קְהָת, דִּכְתִיב (במדבר ג, כו) "אֲשֶׁר עַל הַמִּשְׁכָּן וְעַל הַמִּזְבֵּחַ סָבִיב", מַה מִּשְׁכָּן עֶשֶׂר אַמּוֹת, דִּכְתִיב עֶשֶׂר אַמּוֹת אֹרֶךְ הַקָּרֶשׁ, וּכְתִיב  "וַיִּפְרֹשׁ אֶת הָאֹהֶל עַל הַמִּשְׁכָּן", וַאֲמַר רַב, מֹשֶׁה רַבֵּנוּ פְּרָשׂוֹ, אַף מִזְבֵּחַ עֶשֶׂר אַמּוֹת, מִכָּאן אַתָּה לָמֵד גָבְהָן שֶׁל לְוִיִּם עֶשֶׂר אַמּוֹת, וּגְמִירֵי דְּכָל טוּנָא דְּדָּרֵי אִינִשׁ בְּמוֹטוֹת, תִּילְתָּא מִלְּעֵיל וּתְרֵי תִילְתֵּי מִלְּתַחַת, אִשְׁתְּכַּח דַּהֲוֵי מִידְלִי טוּבָא. וְאִבָּעִית אֵימָא, מֵאָרוֹן, דַּאֲמַר מַר, אָרוֹן תִּשְׁעָה וְכַפֹּרֶת טֶפַח, הֲרֵי כָּאן עֲשָׂרָה, וּגְמִירֵי דְּכָל טוּנָא וְכוּ'.

אֲמַר רַב, מֹשֶׁה רַבֵּנוּ עֶשֶׂר אַמּוֹת הָיָה, שֶׁנֶּאֱמַר עֶשֶׂר אַמּוֹת אֹרֶךְ הַקָּרֶשׁ, וּכְתִיב (להלן מ, יט) "וַיִּפְרֹשׁ אֶת הָאֹהֶל עַל הַמִּשְׁכָּן", מִי פְּרָשׂוֹ, מֹשֶׁה רַבֵּנוּ פְּרָשׂוֹ אֲמַר לֵיהּ רַב שִׁימִי בַּר חִיָּא לְרַב, אִם כֵּן עָשִׂינוּ לְמֹשֶׁה רַבֵּנוּ בַּעַל מוּם, דִּתְנַן, גּוּפוֹ גָּדוֹל מֵאֵבָרָיו אוֹ קָטָן מֵאֵבָרָיו. אֲמַר לֵיהּ, שִׁימִי אַתְּ, בְּאַמָּה שֶׁל קֶרֶשׁ קָאֲמִינָא.

{pפסוק לא-לוp}  וְעָשִׂיתָ פָרֹכֶת. הָיָה אוֹרֵג אֶת הַפָּרֹכֶת עֶשֶׂר אַמּוֹת עַל עֶשֶׂר, וְעוֹשֶׂה בָּהּ אַרְבַּע חוֹבְרִין, וְתוֹלֶה אָרְכָּהּ בָּאוּנְקָלוֹת שֶׁעַל גַּבֵּי הָעַמּוּדִים, שֶׁנֶּאֱמַר (פסוק לג) וְנָתַתָּה אֶת הַפָּרֹכֶת תַּחַת הַקְּרָסִים וְהֵבֵאתָ שָׁמָּה מִבֵּית לַפָּרֹכֶת אֶת אֲרוֹן הָעֵדוּת, וְשָׁם הָיָה נָתוּן צִנְצֶנֶת הַמָּן וּצְלוֹחִית שֶׁל שֶׁמֶן הַמִּשְׁחָה וּמַקְלוֹ שֶׁל אַהֲרֹן שְׁקֵדֶיהָ וּפְרָחֶיהָ (וּבִגְדֵי כֹּהֲנִים וּבִגְדֵי כֹּהֵן גָּדוֹל), וְשָׁם הָיָה נִכְנָס אַהֲרֹן אַרְבָּעָה פְּעָמִים בְּיוֹם הַכִּפּוּרִים.

מִחוּץ לַפָּרֹכֶת הָיוּ שֻׁלְחָן וּמְנוֹרָה מֻנָּחִין, אֶלָּא שֶׁהַשֻּׁלְחָן בַּצָּפוֹן מְנוֹרָה כְּנֶגְדּוֹ בַּדָּרוֹם, שֶׁנֶּאֱמַר (פסוק לה) וְשַׂמְתָּ אֶת הַשֻּׁלְחָן וְגוֹ', וּכְתִיב  וְאֶת הַמְּנֹרָה נֹכַח הַשֻּׁלְחָן. וּכְשֵׁם שֶׁהָיוּ מֻנָּחִין בְּאֹהֶל מוֹעֵד כָּךְ הָיוּ מֻנָּחִין בְּבֵית עוֹלָמִים, אֶלָּא שֶׁאֹהֶל מוֹעֵד אָרְכּוֹ שְׁלוֹשִׁים אַמּוֹת וְרָחְבּוֹ עֶשֶׂר אַמּוֹת וּבְבֵית עוֹלָמִים אָרְכּוֹ שִׁשִּׁים אַמָּה וְרָחְבּוֹ עֶשְׂרִים אַמָּה, הָא לָמַדְתָּ שֶׁאֹהֶל מוֹעֵד רִבְעוֹ שֶׁל בֵּית עוֹלָמִים.

כְּשֵׁם שֶׁהָיָה אוֹרֵג אֶת הַפָּרֹכֶת כָּךְ הָיָה אוֹרֵג אֶת הָאֵפוֹד וְאֶת הַחֹשֶׁן, אֶלָּא שֶׁבְּאֵלּוּ הָיָה חוּט אֶחָד שֶׁל זָהָב יוֹתֵר, שֶׁנֶּאֱמַר (להלן לט, ג) "וַיְרֲקְּעוּ אֶת פַּחֵי הַזָּהָב".

כָּךְ הָיָה אוֹרֵג אֶת מָסַךְ הַפֶּתַח, אֶלָּא שֶׁהַפָּרֹכֶת מַעֲשֵׂה חֹשֵׁב וּמָסַךְ הַפֶּתַח מַעֲשֵׂה רֹקֵם, שֶׁנֶּאֱמַר  וְעָשִׂיתָ מָסָךְ לְפֶתַח הָאֹהֶל, דִּבְרֵי רַבִּי נְחֶמְיָה, שֶׁהָיָה רַבִּי נְחֶמְיָה אוֹמֵר, כָּל שֶׁנֶּאֱמַר בּוֹ מַעֲשֵׂה חֹשֵׁב, שְׁנֵי פַּרְצוּפִים, וּמַעֲשֵׂה רֹקֵם אֵינוֹ אֶלָּא פַּרְצוּף אֶחָד בִּלְבַד.

וּקְנֵי הַמְּנוֹרָה הָיוּ מְכֻוָּנִין כְּנֶגֶד רָחְבּוֹ שֶׁל שֻׁלְחָן הַזָּהָב, וְשֻׁלְחָן הַזָּהָב הָיָה נָתוּן כְּנֶגֶד הַפֶּתַח וְחוֹלֵק אֶת הַבַּיִת מֵחֶצְיוֹ וְלִפְנִים, וּמְכֻוָּן הָיָה כְּנֶגֶד הַפָּרֹכֶת, שֶׁנֶּאֱמַר (להלן ל, ו) וְנָתַתָּה וְגוֹ'. וּמִן הַקְּרָשִׁים שֶׁבַּדָּרוֹם עַד קְנֵי הַמְּנוֹרָה שְׁתֵּי אַמּוֹת וּמֶחֱצָה, מִקְּנֵי הַמְּנוֹרָה עַד הַשֻּׁלְחָן חָמֵשׁ אַמּוֹת, מִן הַשֻּׁלְחָן עַד הַקְּרָשִׁים שֶׁבַּצָּפוֹן שְׁתֵּי אַמּוֹת וּמֶחֱצָה, הָא לָמַדְתָּ שֶׁרָחְבּוֹ עֶשֶׂר אַמּוֹת. מִן הַקְּרָשִׁים שֶׁבַּמַּעֲרָב עַד הַפָּרֹכֶת עֶשֶׂר אַמּוֹת, מִן הַפָּרֹכֶת עַד קְנֵי הַמְּנוֹרָה חָמֵשׁ אַמּוֹת, מִמִּזְבַּח הַזָּהָב עַד (הַמִּזְבֵּחַ) עֶשֶׂר אַמּוֹת, הָא לָמַדְתָּ שֶׁאָרְכּוֹ שְׁלוֹשִׁים אַמָּה.

{rרמז שעגr}  כָּל הַכֵּלִים שֶׁהָיוּ בַּמִּקְדָּשׁ טְעוּנִין טְבִילָה חוּץ מִמִּזְבַּח הַזָּהָב וּמִזְבַּח הַנְּחֹשֶׁת מִפְּנֵי (שֶׁהוּא) [שֶׁהֵן] כְּקַרְקַע, דִּבְרֵי רַבִּי אֱלִיעֶזֶר. וַחֲכָמִים אוֹמְרִים, מִפְּנֵי שֶׁהֵן מְצֻפִּין. מִזְבַּח הַנְּחֹשֶׁת דִּכְתִיב (לעיל כ, כא) "מִזְבַּח אֲדָמָה תַּעֲשֶׂה לִי". מִזְבַּח הַזָּהָב, דִּכְתִיב  "הַמְּנֹרָה וְהַמִּזְבְּחֹת", אִיתְקְשׁוּ מִזְבְּחוֹת זוֹ לָזוֹ. וַחֲכָמִים אוֹמְרִים, מִפְּנֵי שֶׁהֵן מְצֻפִּין. אַדְּרַבָּה כֵּיוָן דִּמְצֻפִּין נִינְהוּ, נִטְמְאוּ. אֵימָא, וַחֲכָמִים מְטַמְּאִין מִפְּנֵי שֶׁהֵן מְצֻפִּין. וְאִיבָּעִית אֵימָא, רַבָּנָן לְרַבִּי אֱלִיעֶזֶר קָאָמְרֵי, מַאי דַּעְתָּךְ, מִשּׁוּם דִּמְצֻפִּין, מִיבָטֵל בָּטִיל צִפּוּיָין גַּבַּיְיהוּ. אָמַר רַבִּי אֱלִיעֶזֶר, תַּלְמִידֵי חֲכָמִים אֵין אוּר שֶׁל גֵּיהִנֹּם שׁוֹלֶטֶת בָּהֶן, קַל וָחֹמֶר מִסָּלָמַנְדְּרָא, וּמַה סָּלָמַנְדְּרָא שֶׁתּוֹלֶדֶת הָאֵשׁ הוּא, הַסָּךְ מִדָּמוֹ אֵין הָאוּר שׁוֹלֶטֶת בּוֹ, תַּלְמִידֵי חֲכָמִים שֶׁכָּל גּוּפָן אֵשׁ, דִּכְתִיב (ירמיה כג, כט) "הַלוֹא כֹּה דְבָרִי כָּאֵשׁ", עַל אַחַת כַּמָּה וְכַמָּה, וּכְתִיב (דברים לג, ב) "מִימִינוֹ אֵשׁ דָּת לָמוֹ". אָמַר רַבִּי שִׁמְעוֹן בֶּן לָקִישׁ, פּוֹשְׁעֵי יִשְׂרָאֵל אֵין אוּר שֶׁל גֵּיהִנֹּם שׁוֹלֶטֶת בָּהֶן, קַל וָחֹמֶר מִמִּזְבַּח הַזָּהָב, וּמַה מִּזְבַּח הַזָּהָב שְׁאֵין עָלָיו אֶלָּא כָּעֳבִי דִּינָר זָהָב כַּמָּה שָׁנִים, אֵין הָאוּר שׁוֹלֶטֶת בּוֹ, פּוֹשְׁעֵי יִשְׂרָאֵל שֶׁמְּלֵאִין מִצְווֹת כָּרִמּוֹן, שֶׁנֶּאֱמַר (שה"ש ד, ג) "כְּפֶלַח הָרִמּוֹן רַקָּתֵךְ", אַל תִּקְרִי 'רַקָּתֵךְ' אֶלָּא 'רֵיקָנִין שֶׁבָּךְ', עַל אַחַת כַּמָּה וְכַמָּה.

~ פרק כז

{pפסוק א-בp}  וְעָשִׂיתָ (מִזְבֵּחַ) [אֶת הַמִּזְבֵּחַ]. מִזְבֵּחַ, מַזִּיחַ מֵזִין מְחַבֵּב מְכַפֵּר. הַיְינוּ מַזִּיחַ הַיְינוּ מְכַפֵּר. מַזִּיחַ גְּזֵרוֹת, מְכַפֵּר עֲוֹנוֹת.

תַּנְיָא. חָמֵשׁ אַמּוֹת אֹרֶךְ וְחָמֵשׁ אַמּוֹת רֹחַב רָבוּעַ. דְּבָרִים כִּכְתָבָן, דִּבְרֵי רַבִּי יוֹסֵי רַבִּי יְהוּדָה אוֹמֵר, נֶאֱמַר כָּאן רָבוּעַ וְנֶאֱמַר לְהַלָּן  "רָבוּעַ" בְּבֵית עוֹלָמִים, מַה לְּהַלָּן מֵאֶמְצָעִיתוֹ הוּא מוֹדֵד אַף כָּאן מֵאֶמְצָעִיתוֹ הוּא מוֹדֵד. וְהָתָם מִנָּלָן. דִּכְתִיב (שם) "וְהָאֲרִיאֵל שְׁתֵּים עֶשְרֵה אֹרֶךְ בִּשְׁתֵּים עֶשְׂרֵה רֹחַב רָבוּעַ", וּתְנַן "שְׁתֵּים עֶשְׂרֵה אֹרֶךְ בִּשְׁתֵּים עֶשְׂרֵה רֹחַב", יָכוֹל לֹא הָיָה אֶלָּא שְׁתֵּים עֶשְׂרֵה עַל שְׁתֵּים עֶשְׂרֵה כְּשֶׁהוּא אוֹמֵר  "אַרְבַּעַת רְבָעָיו" הֲוֵי מֵאֶמְצָעִיתוֹ הוּא מוֹדֵד (עֲשָׂרָה) [שְׁתֵּים עֶשְׂרֵה] אַמּוֹת לְכָל רוּחַ וְרוּחַ. וְרַבִּי יוֹסֵי, כִּי גָּמִיר גְּזֵרָה שָׁוָה בְּגָבְהָהּ גָּמִיר, דְּתַנְיָא, וְשָׁלֹש אַמּוֹת קֹמָתוֹ דְּבָרִים כִּכְתָבָן, דִּבְרֵי רַבִּי יְהוּדָה, רַבִּי יוֹסֵי אוֹמֵר, נֶאֱמַר כָּאן רָבוּעַ וְנֶאֱמַר לְהַלָּן (להלן ל, ב) "רָבוּעַ", מַה לְּהַלָּן גָּבְהוֹ שְׁנַיִם כְּאָרְכּוֹ אַף כָּאן גָּבְהוֹ שְׁנַיִם כְּאָרְכּוֹ. אָמַר לֵיהּ רַבִּי יְהוּדָה, וְכִי אֶפְשָׁר לוֹמַר כֵּן, כֹּהֵן עוֹמֵד עַל גַּבֵּי הַמִּזְבֵּחַ וַעֲבוֹדָה בְּיָדוֹ וְכָל הָעָם רוֹאִים אוֹתוֹ מִבַּחוּץ. אֲמַר לֵיהּ רַבִּי יוֹסֵי, וְאַתָּה אִי אַתָּה אוֹמֵר כֵּן, וַהֲלֹא כְּבָר נֶאֱמַר (במדבר ד, כו) "וְאֵת קַלְעֵי הֶחָצֵר וְאֶת מָסַךְ פֶּתַח שַׁעַר הֶחָצֵר אֲשֶׁר עַל הַמִּשְׁכָּן וְעַל הַמִּזְבֵּחַ סָבִיב, מַה מִּשְׁכָּן עֶשֶׂר אַמּוֹת אַף מִזְבֵּחַ עֶשֶׂר אַמּוֹת, וְאוֹמֵר  "וַחֲמֵשׁ עֶשְׂרֵה אַמָּה קְלָעִים לַכָּתֵף", וְאוֹמֵר (להלן פסוק טו) "וְלַכָּתֵף הַשֵּׁנִית חֲמֵשׁ עֶשְׂרֵה קְלָעִים", הָא מָה אֲנִי מְקַיֵּם (להלן פסוק יח) "וְקֹמָה חָמֵשׁ אַמּוֹת", מִשְּׂפַת מִזְבֵּחַ וּלְמַעְלָה, וּמַה תַּלְמוּד לוֹמַר וְשָׁלֹש אַמּוֹת קֹמָתוֹ, מִשְּׂפַת סוֹבֵב [וּ]לְמַעְלָה. וְרַבִּי יְהוּדָה, כִּי גָּמִיר גְּזֵרָה שָׁוָה בְּרָחְבָּהּ הוּא דְגָּמִיר. וּלְרַבִּי יְהוּדָה, הָא קָא מִתְחָזֵי כֹּהֵן. נְהִי דְּכֹהֵן קָא מִתְחָזֵי, עֲבֹדָה בְּיָדוֹ לָא מִתְחָזֵי. בִּשְׁלָמָא לְרַבִּי יְהוּדָה, הַיְינוּ דִּכְתִיב (מ"א ח, סד) "קִדַּשׁ", אֶלָּא לְרַבִּי יוֹסֵי, מַאי "קִדַּשׁ". לְהַעֲמִיד בָּהּ מִזְבֵּחַ. בִּשְׁלָמָא לְרַבִּי יוֹסֵי, הַיְינוּ דִּכְתִיב  "מִזְבַּח הַנְּחֹשֶׁת קָטֹן מֵהָכִיל" וְכוּ'. הָכִי קָאָמַר, מִזְבַּחַ אֲבָנִים שֶׁעָשָׂה שְׁלֹמֹה תַּחַת מִזְבַּח הַנְּחֹשֶׁת קָטֹן מֵהָכִיל. בְּמַאי קָא מִפְלְגֵי. מַר סָבַר דָּנִין חוּץ מִחוּץ וְאֵין דָּנִין חוּץ מִפְּנִים, וּמַר סָבַר דָּנִין כְּלִי מִכְּלִי וְאֵין דָּנִין כְּלִי מִבִּנְיָן.

{pפסוק ד-הp}  תְּנַן הָתָם. חוּט שֶׁל סִיקְרָא חוֹגְרוֹ בָּאֶמְצַע, כְּדֵי לְהַבְחִין בֵּין דָּמִים הָעֶלְיוֹנִים לְדָמִים הַתַּחְתּוֹנִים. מִנָּא הַנֵי מִילֵי. אֲמַר רַב חִנָּא בַּר רַב קְטִינָא, דַּאֲמַר קְרָא, וְהָיְתָה הָרֶשֶׁת עַד חֲצִי הַמִּזְבֵּחַ, הַתּוֹרָה נָתְנָה רֶשֶׁת לְהַבְדִּיל בֵּין דָּמִים הָעֶלְיוֹנִים לְדָמִים הַתַּחְתּוֹנִים.

{rרמז שעדr}  וְנָתַתָּה אֹתָהּ תַּחַת כַּרְכֹּב הַמִּזְבֵּחַ. תָּנוּ רַבָּנָן. הַקֶּרֶן וְהַכֶּבֶשׁ וְהַיְּסוֹד וְהָרִבּוּעַ מְעַכְּבִין, מִדַּת אָרְכּוֹ וּמִדַּת רָחְבּוֹ וּמִדַּת קוֹמָתוֹ אֵין מְעַכְּבִין. מִנָּא הַנֵי מִילֵי, אֲמַר קְרָא, הַמִּזְבֵּחַ, אֵינוֹ בָּא אֶלָּא לְעַכֵּב. אֶלָּא מֵעַתָּה, כִּיּוֹר לְרַבִּי וְסוֹבֵב לְרַבִּי יוֹסֵי בַּר יְהוּדָה הָכִי נַמִי דְּמְעַכְּבֵי, דִּכְתִיב וְנָתַתָּה (אוֹתוֹ) [אֹתָהּ] תַּחַת כַּרְכֹּב הַמִּזְבֵּחַ, וְתַנְיָא, אֵי זֶהוּ כַּרְכֹּב, רַבִּי אוֹמֵר, זֶה כִּיּוֹר, רַבִּי יוֹסֵי אוֹמֵר זֶה הַסּוֹבֵב. אֵין, דְּתַנְיָא, כָּל מִזְבֵּחַ שֶׁאֵין לוֹ לֹא קֶרֶן וְלֹא כֶּבֶשׁ וְלֹא יְסוֹד וְלֹא רִבּוּעַ, פָּסוּל, רַבִּי יוֹסֵי בְּרַבִּי יְהוּדָה אוֹמֵר, אַף הַסּוֹבֵב. תָּנוּ רַבָּנָן. אֵי זֶהוּ כַּרְכֹּב, בֵּין קֶרֶן לְקֶרֶן. וְהָכְתִיב, (להלן לח, ד) "תַּחַת (כַּרְכֹּב הַמִּזְבֵּחַ) [כַּרְכֻּבּוֹ] מִלְּמַטָּה עַד חֶצְיוֹ". אֲמַר רַב נַחְמָן בַּר יִצְחָק, שְׁנֵי מְקוֹמוֹת הָיוּ, חָד לְנוֹי, וְחָד כִּי הֵיכֵי דְּלָא לִישְׁתָּרְקוּ כֹּהֲנִים. מִדַּת אָרְכּוֹ וְכוּ' אֵין מְעַכְּבִין. אֲמַר רַבִּי מַנִי, וּבִלְבַד שֶׁלֹּא יִפְחֹת מִמִּזְבֵּחַ שֶׁל מֹשֶׁה. וְכַמָּה. אֲמַר רַב יוֹסֵף, מְקוֹם מַעֲרָכָה, אַמָּה.

מַה בֵּין בָּמַת יָחִיד לְבָמַת צִבּוּר. סְמִיכָה וּשְׁחִיטַת צָפוֹן וּמַתַּן סָבִיב וּתְנוּפָה וְהַגָּשָׁה. רַבִּי יְהוּדָה אוֹמֵר, אֵין מִנְחָה בַּבָּמָה וְכִהוּן וּבִגְדֵי כְּהֻנָּה וּכְלֵי שָׁרֵת וְרֵיחַ נִיחוֹחַ וּמְחִיצָה לַדָּמִים וְרִחוּץ יָדַיִם וְרַגְלַיִם, אֲבָל הַזְּמַן הַנּוֹתָר וְהַטָּמֵא שָׁוִין בָּזֶה וּבָזֶה.

סְמִיכָה, דִּכְתִיב  "לִפְנֵי י"י וְסָמַךְ". שְׁחִיטַת צָפוֹן, דִּכְתִיב (שם, יא) "עַל יֶרֶךְ הַמִּזְבֵּחַ צָפֹנָה". מַתַּן סָבִיב, דִּכְתִיב "וְזָרְקוּ בְּנֵי אַהֲרֹן הַכֹּהֲנִים" וְגוֹ'. תְּנוּפָה, דִּכְתִיב (שם ט, כא) ["וְ]הֵנִיף אַהֲרֹן". הַגָּשָׁה, דִּכְתִיב  "וְהִגִּישָׁהּ אֶל הַמִּזְבֵּחַ". רַבִּי יְהוּדָה אוֹמֵר, אֵין מִנְחָה וְכוּ'. אֲמַר רַב שֵׁשֶׁת, לְדִבְרֵי הָאוֹמֵר יֵשׁ מִנְחָה בַּבָּמָה יֵשׁ עוֹפוֹת בַּבָּמָה, אֵין מִנְחָה בַּבָּמָה אֵין עוֹפוֹת בַּבָּמָה. מַאי טַעְמָא, זְבָחִים וְלֹא עוֹפוֹת, זְבָחִים וְלֹא מְנָחוֹת. כִּהוּן, דִּכְתִיב (שם יז, ו) "וְזָרַק הַכֹּהֵן". בִּגְדֵי שָׁרֵת, דִּכְתִיב (וְלָקְחוּ אֶת כָּל כְּלֵי הַשָּׁרֵת) (להלן כח, מג) ["לְשָׁרֵת בַּקֹּדֶשׁ"]. רֵיחַ נִיחוֹחַ, דִּכְתִיב  "רֵיחַ נִיחוֹחַ לַה'". מְחִיצָה לַדָּמִים, דִּכְתִיב וְהָיְתָה הָרֶשֶׁת עַד חֲצִי הַמִּזְבֵּחַ. וְשֶׁלֹּא רָחוּץ יָדַיִם וְרַגְלַיִם, דִּכְתִיב (להלן ל, כ) "בְּבֹאָם אֶל אֹהֶל מוֹעֵד יִרְחֲצוּ מָיִם".

{pפסוק ט-יטp}  וְעָשִׂיתָ אֵת חֲצַר הַמִּשְׁכָּן. חָצֵר אָרְכָּהּ מֵאָה אַמָּה וְרָחְבָּהּ חֲמִשִּׁים, שֶׁנֶּאֱמַר וְעָשִׂיתָ אֵת חֲצַר הַמִּשְׁכָּן. אֲבָל אִי אַתָּה יוֹדֵעַ כַּמָּה רָחְבּוֹ שֶׁל (קוֹמָה) [קֶלַע]. כְּשֶׁהוּא אוֹמֵר  "וְקוֹמָה בְרֹחַב חָמֵשׁ אַמּוֹת", הֲוֵי, מַה קּוֹמָה חָמֵשׁ אַמּוֹת אַף רֹחַב חָמֵשׁ אַמּוֹת. כֵּיצַד הָיָה מַעֲמִיד אֶת הֶחָצֵר. הָיָה נוֹתֵן עֶשְׂרִים אֲדָנִים שֶׁל נְחֹשֶׁת בַּצָּפוֹן וְעֶשְׂרִים בַּדָּרוֹם, וְעַמּוּד בְּתוֹךְ כָּל אֶחָד וְאֶחָד, וְטַבַּעַת קְבוּעָה בְּאֶמְצָעִיתוֹ, וְהָיָה נוֹתֵן אֶת הַקּוֹנְטִיסִין בְּמֵיתָרִין וּבְעַמּוּדִין, וְהַקּוֹנְטִיסִין אָרְכּוֹ שֶׁל כָּל אֶחָד וְאֶחָד שִׁשָּׁה טְפָחִים וְרָחְבּוֹ שְׁלֹשָׁה, וְתוֹלֶה אֶת הַטַּבָּעוֹת בְּתוֹךְ הָאוּנְקְלִין, וְכוֹרֵךְ בָּהּ אֶת הַקֶּלַע כְּמִין קֶלַע זוֹ שֶׁל סְפִינָה, נִמְצָא הַקֶּלַע יּוֹתֵר מִן הָעַמּוּד שְׁתֵּי אַמּוֹת וּמֶחֱצָה מִצַּד זֶה וּשְׁתֵּי אַמּוֹת וּמֶחֱצָה מִצַּד זֶה, וְכֵן לָעַמּוּד הַשֵּׁנִי, הָא לָמַדְתָּ שֶׁבֵּין עַמּוּד לְעַמוּד חָמֵשׁ אַמּוֹת. הָיָה מְחַבֵּר אֶת הַקּוֹנְטִיסִין בְּמֵיתָרִין וּבְעַמּוּדִין, וּמְחַבְּרָן בְּתוֹךְ יְתֵדוֹת שֶׁל נְחֹשֶׁת. וּכְשֵׁם שֶׁהָיוּ יְתֵדוֹת לָאֹהֶל כָּךְ הָיוּ יְתֵדוֹת לֶחָצֵר, שֶׁנֶּאֱמַר (פסוק יט) לְכֹל כְּלֵי הַמִּשְׁכָּן בְּכֹל עֲבֹדָתוֹ. אֲבָל אִי אַתָּה יוֹדֵעַ כַּמָּה מִן הַקְּלָעִים לְפִתְחָהּ שֶׁל חָצֵר, שֶׁנֶּאֱמַר (במדבר ד, כו) "וְאֶת קַלְעֵי הֶחָצֵר" וְגוֹ', מַה מִן הַמִּשְׁכָּן לַמִּזְבֵּחַ עֶשֶׂר אַמּוֹת כָּךְ מִן הַקְּלָעִים לְפִתְחָהּ שֶׁל חָצֵר עֶשֶׂר אַמּוֹת. אֲבָל אִי אַתָּה יוֹדֵעַ כַּמָּה [גֹּבַהּ] פִּתְחָהּ שֶׁל חָצֵר, שֶׁנֶּאֱמַר  "וּמָסַךְ שַׁעַר הֶחָצֵר מַעֲשֵׂה רֹקֵם וְקוֹמָה בְרֹחַב", שֶׁאֵין תַּלְמוּד לוֹמַר "חָמֵשׁ אַמּוֹת", וּמַה תַּלְמוּד לוֹמַר "חָמֵשׁ אַמּוֹת", לְלַמֶּדְךָ אָרְכּוֹ עֶשְׂרִים אַמָּה וְרָחְבּוֹ חָמֵשׁ (וְכוּ).

[וְכֵן] לַצָּפוֹן מֵאָה אַמָּה, שֶׁנֶּאֱמַר (פסוק יא) וְכֵן לִפְאַת צָפוֹן בָּאֹרֶךְ. וְלַמַּעֲרָב חֲמִשִּׁים אַמָּה, שֶׁנֶּאֱמַר (פסוק יג) וְלִפְאַת קֵדְמָה מִזְרָחָה חֲמִשִּׁים אַמָּה. צֵא מֵהֶן חֲמֵשׁ עֶשְׂרֵה אַמָּה קְלָעִים, שֶׁנֶּאֱמַר  וַחֲמֵשׁ עֶשְׂרֵה אַמָּה קְלָעִים לַכָּתֵף, (להלן לח, טו) וְלַכָּתֵף הַשֵּׁנִית מִזֶּה וּמִזֶה.

מִן הַקְּלָעִים שֶׁבַּדָּרוֹם עַד הָאֹהֶל עֶשְׂרִים אַמָּה, וְהָאֹהֶל עֶשֶׂר אַמָּה, וּמִן הָאֹהֶל עַד הַקְּלָעִים שֶׁבַּצָּפוֹן עֶשְׂרִים אַמָּה, הָא לָמַדְתָּ שֶׁרָחְבָּהּ חֲמִשִּׁים אַמָּה וּמִן הַקְּלָעִים עַד הָאֹהֶל חֲמִשִּׁים אַמָּה, וְהָאֹהֶל שְׁלֹשִׁים אַמָּה, וּמִן הָאֹהֶל עַד הַקְּלָעִים  שֶׁבַּמַּעֲרָב עֶשְׂרִים אַמָּה, הָא לָמַדְתָּ שֶׁאָרְכָּהּ מֵאָה אַמָּה, שֶׁנֶּאֱמַר (פסוק יח) אֹרֶךְ הֶחָצֵר מֵאָה בָאַמָּה. רַבִּי יוֹסֵי אוֹמֵר, שֶׁאֵין תַּלְמוּד לוֹמַר (שם) חֲמִשִּׁים בַּחֲמִשִּׁים, וּמַה תַּלְמוּד לוֹמַר חֲמִשִּׁים, זֶה לִפְנֵי הָאֹהֶל, הָא לָמַדְתָּ שֶׁאָרְכָּהּ מֵאָה אַמָּה וְרָחְבָּהּ חֲמִשִּׁים אַמָּה. כְּפִתְחוֹ שֶׁל אֹהֶל כָּךְ פִּתְחוֹ שֶׁל הֵיכָל. כְּפִתְחָהּ שֶׁל חָצֵר כָּךְ פִּתְחוֹ שֶׁל אוּלָם. מִכָּאן הָיָה רַבִּי יוֹסֵי בְּרַבִּי יְהוּדָה אוֹמֵר, קַרְפַּף בֵּית סָאתַיִם כַּחֲצַר הַמִּשְׁכָּן, מְטַלְטְלִין לְתוֹכָהּ בַּשַּׁבָּת.

{rרמז שעהr}  אֲמַר מַר זוּטְרָא, אֲמַר מַר עוּקְבָא, בִּתְחִלָּה נִתְּנָה תּוֹרָה לְיִשְׂרָאֵל בִּכְתָב עִבְרִי וּלְשׁוֹן הַקֹּדֶשׁ, חָזְרָה וְנִתְּנָה לָהֶם בִּימֵי עֶזְרָא בִּכְתָב אַשּׁוּרִית וְלָשׁוֹן אֲרָמִית, בָּרְרוּ לָהֶן יִשְׂרָאֵל כְּתָב אַשּׁוּרִית וּלְשׁוֹן הַקֹּדֶשׁ. תַּנְיָא. רַבִּי יוֹסֵי אוֹמֵר, רָאוּי הָיָה עֶזְרָא שֶׁתִּנָּתֵן תּוֹרָה עַל יָדוֹ אִלְמָלֵא לֹא קְדָמוֹ מֹשֶׁה, וְאַף עַל פִּי שֶׁלֹּא נִכְתְּבָה הַתּוֹרָה עַל יָדוֹ נִשְׁתַּנָּה הַכְּתָב עַל יָדוֹ,  "וּכְתָב הַנִּשְׁתְּוָן כָּתוּב אֲרָמִית", וּכְתִיב (דניאל ה, ח) "וְלָא כָהֲלִין כְּתָבָא לְמִקְרֵא", (דברים יז, יח) "וְכָתַב לוֹ אֶת מִשְׁנֵה הַתּוֹרָה", כְּתָב הָרָאוּי לְהִשְׁתַּנּוֹת, וְלָמָּה נִקְרָא שְׁמָהּ אַשּׁוּרִית, שֶׁעָלָה עִמָּהֶן מֵאַשּׁוּר. רַבִּי אוֹמֵר, בִּכְתָב זֶה נִתְּנָה תּוֹרָה, כֵּיוָן שֶׁחָטְאוּ נֶהֱפַךְ לָהֶן לְרַע, כֵּיוָן שֶׁחָזְרוּ בָּהֶן הֶחֱזִירוֹ לָהֶן, שֶׁנֶּאֱמַר (זכריה ט, יב) "שׁוּבוּ לְבִצָּרוֹן אֲסִירֵי הַתִּקְוָה", וְלָמָּה נִקְרָא אַשּׁוּרִית, מְאֻשָּׁר שֶׁבַּכְּתָבִים. רַבִּי שִׁמְעוֹן בֶּן אֶלְעָזָר אוֹמֵר מִשּׁוּם רַבִּי אֶלְעָזָר בֶּן פְּרָטָא, שֶׁאָמַר מִשּׁוּם רַבִּי אֶלְעָזָר הַמּוֹדָעִי, כְּתָב זֶה לֹא נִשְׁתַּנָּה כָּל עִקָּר, שֶׁנֶּאֱמַר  וָוֵי הָעַמֻּדִים, מַה עַמּוּדִים לֹא נִשְׁתַּנּוּ, אַף וָוִין לֹא נִשְׁתַּנּוּ, וְאוֹמֵר (אסתר ח, ט) "וְאֶל הַיְּהוּדִים כִּכְתָבָם וְכִלְשׁוֹנָם", מַה לְּשׁוֹנָם לֹא נִשְׁתַּנָּה אַף כְּתָבָם לֹא נִשְׁתַּנָּה, אֶלָּא מָה אֲנִי מְקַיֵּם  "אֶת מִשְׁנֵה הַתּוֹרָה", שְׁתֵּי תּוֹרוֹת, אַחַת שֶׁהִיא יוֹצְאָה עִמּוֹ וְכוּ' וְאַחַת שֶׁמֻּנַּחַת לוֹ בְּבֵית גְּנָזָיו.

פָּרֹכֶת אָרְכָּהּ אַרְבָּעִים אַמָּה, וְרָחְבָּהּ עֶשְׂרִים אַמָּה, וְהָיְתָה נֶאֱרֶגֶת תְּכֵלֶת וְאַרְגָּמָן וְשֵׁשׁ מָשְׁזָר מַעֲשֵׂה חוֹשֵׁב. וְאַחֶרֶת הָיְתָה שָׁם, אָרְכָּהּ עֶשְׂרִים אַמָּה, וְרָחְבָּהּ עֶשֶׂר אַמּוֹת, וְהָיְתָה נֶאֱרֶגֶת תְּכֵלֶת וְאַרְגָּמָן וְשֵׁשׁ מָשְׁזָר מַעֲשֵׂה רוֹקֵם, וְהָיְתָה פְּרוּסָה עַל פִּתְחוֹ שֶׁל הֵיכָל מִבַּחוּץ. רַבִּי אוֹמֵר, שֶׁהָיוּ מוֹצִיאִין בִּפְנִים, וְהָיְתָה מְקֻפֶּלֶת אֶחָד לִשְׁנַיִם וּשְׁנַיִם לְאַרְבָּעָה, וְהָיְתָה פְּרוּסָה עַל פֶּתַח הַהֵיכָל מִבַּחוּץ. אָמְרוּ לוֹ, מִי שֶׁשִּׁמֵּשׁ בִּקְדֻשָּׁה חֲמוּרָה יַחֲזֹר וִישַׁמֵּשׁ בִּקְדֻשָּׁה קַלָּה. דָּבָר אַחֵר, בְּזֶה כָּתַב (לעיל כו, לא) "מַעֲשֵׂה חֹשֵׁב" וּבְזֶה כָּתַב (פסוק טז) מַעֲשֵׂה רֹקֵם. רַבִּי נְחֶמְיָה אוֹמֵר, בְּזֶה כָּתַב "מַעֲשֵׂה חֹשֵׁב", שְׁנֵי פַּרְצוּפִים, וּבְזֶה מַעֲשֵׂה רֹקֵם, פַּרְצוּף אֶחָד, אֶלָּא זֶה שֶׁהָיוּ מוֹצִיאִין מִבִּפְנִים הָיְתָה מְכוּפֶּלֶת אֶחָד לִשְׁנַיִם וּשְׁנַיִם לְאַרְבָּעָה, וְהָיְתָה נִתְּנָה בָּעֲלִיָּה כְּנֶגֶד הַתַּחְתּוֹנָה, שֶׁנֶּאֱמַר  "וְהִבְדִּילָה הַפָּרֹכֶת לָכֶם" וְגוֹ'. רַבִּי חֲנִינָא בֶּן אַנְטִיגְנוֹס אוֹמֵר, שְׁתֵּי פָּרוֹכוֹת הָיוּ שָׁם, אַחַת פְּרוּסָה וְאַחַת מְקֻפֶּלֶת, נִטְמֵאת פְּרוּסָה פּוֹרְסִין אֶת הַמְּקֻפֶּלֶת, בְּעֶרֶב יוֹם הַכִּפּוּרִים מַכְנִיסִין הַחֲדָשָׁה וּמוֹצִיאִין אֶת הַיְּשָׁנָה.

רַבִּי שִׁמְעוֹן בֶּן גַּמְלִיאֵל אוֹמֵר בְּשֵׁם רַבִּי שִׁמְעוֹן (בֶּן) הַסְּגָן, פָּרֹכֶת עָבְיָהּ טֶפַח, וְעַל שִׁבְעִים וּשְׁנַיִם נִירִין נֶאֱרֶגֶת, וְעַל כָּל נִימָא וְנִימָא עֶשְׂרִים וְאַרְבָּעָה חוּטִין, אָרְכָּהּ אַרְבָּעִים אַמָּה וְרָחְבָּהּ עֶשְׂרִים אַמָּה מִשְּׁמוֹנִים וּשְׁנַיִם רִבּוֹא נַעֲשֵׂית, וּשְׁתַּיִם עוֹשִׂין בְּכָל שָׁנָה וְשָׁנָה, וּשְׁלֹש מֵאוֹת כֹּהֲנִים מַטְבִּילִין אוֹתָהּ.

אֲמַר שְׁמוּאֵל, בְּג' מְקוֹמוֹת דִּבְּרוּ חֲכָמִים לְשׁוֹן הֲבַאי, תַּפּוּחַ,גֶּפֶן וּפָרֹכֶת. (אֲמַר שְׁמוּאֵל) לַאֲפוּקֵי מִדְּרָבָא, דִּתְנַן, הִשְׁקוּ אֶת הַתָּמִיד בְּכוֹס שֶׁל זָהָב, וַאֲמַר רָבָא גֻּזְמָא. קַיְמָא לָן, הַנֵי אִין, אֲבָל הָתָם אֵין עֲנִיּוּת בִּמְקוֹם עֲשִׁירוּת. פָּרֹכֶת הָא דַּאֲמָרָן. תַּפּוּחַ, דִּתְנַן, הֵחֵלּוּ מַעֲלִין בְּאֵפֶר עַל גַּבֵּי הַתַּפּוּחַ, תַּפּוּחַ הָיָה בְּאֶמְצַע הַמִזְבֵּחַ, פְּעָמִים יֵשׁ עָלָיו כִּשְׁלֹש מֵאוֹת כּוּר, אֲמַר רָבָא, גֻּזְמָא. גֶּפֶן, דִּתְנַן גֶּפֶן שֶׁל זָהָב הָיְתָה עוֹמֶדֶת עַל פֶּתַח הַהֵיכָל מוּדְלָה עַל גַּבֵּי כְּלוֹנְסָאוֹת, וְכָל מִי שֶׁמִּתְנַדֵּב עָלֶה אוֹ גַּרְגִּיר אוֹ אֶשְׁכֹּל מֵבִיא וְתוֹלֶה בָּהּ, אָמַר רַבִּי אֶלְעָזָר בְּרַבִּי צָדוֹק, מַעֲשֵׂה הָיָה וְנִמְנוּ עָלֶיהָ (ס') [שְׁלֹשׁ מֵאוֹת] כֹּהֲנִים לְפַנּוֹתָהּ.


@ פָּרָשַׁת תְּצַוֶּה

{pפסוק כp}  וְאַתָּה תְּצַוֶּה אֶת בְּנֵי יִשְׂרָאֵל. (שה"ש א, טו) "הִנָּךְ יָפָה רַעֲיָתִי הִנָּךְ יָפָה עֵינַיִךְ יוֹנִים". רְאֵה מַה הַקָּדוֹשׁ בָּרוּךְ הוּא מְקַלֵּס כְּנֶסֶת יִשְׂרָאֵל, "הִנָּךְ יָפָה", בְּמַעֲשַׂיִךְ, "הִנֵּה יָפָה", בְּמַעֲשֵׂה אֲבוֹתַיִךְ, "הִנָּךְ יָפָה", בַּבַּיִת,  "עַל מְזֻזוֹת בֵּיתֶךָ", "הִנָּךְ יָפָה", בַּשָּׂדֶה, בִּתְרוּמוֹת וּבְמַעֲשְׂרוֹת, בְּלֶקֶט שִׁכְחָה וּפֵאָה, "הִנָּךְ יָפָה", בַּגַּג, (שם כב, ח) "וְעָשִׂיתָ מַּעֲקֶה לְגַגֶּךָ", "הִנָּךְ יָפָה", בָּעוֹלָם הַזֶּה, "הִנָּךְ יָפָה", לָעוֹלָם הַבָּא, "עֵינַיִךְ יוֹנִים", אֵלּוּ סַנְהֶדְרִין, מַה כָּל הַגּוּף מְהַלֵּךְ אַחַר עֵינַיִם כָּךְ יִשְׂרָאֵל הָיוּ מְהַלְּכִין אַחַר סַנְהֶדְרִין, עַל מַה שֶּׁאוֹמְרִים לָהֶם, טָמֵא טָמֵא טָהוֹר טָהוֹר. מָה הַיּוֹנָה הַזֹּאת, כָּל הָעוֹפוֹת כְּשֶׁהֵן נִשְׁחָטִין מִיָּד מְפַרְכְּסִין, אֲבָל הַיּוֹנָה אֵינָהּ עוֹשָׂה כֵּן אֶלָּא פּוֹשֶׁטֶת אֶת צַוָּארָהּ, כָּךְ אֵין נוֹתֵן נַפְשׁוֹ עַל הַקָּדוֹשׁ בָּרוּךְ הוּא אֶלָּא יִשְׂרָאֵל, שֶׁנֶּאֱמַר  "כִּי עָלֶיךָ הֹרַגְנוּ כָּל הַיּוֹם". דָּבָר אַחֵר, "עֵינַיִךְ יוֹנִים". אָמַר לָ(י)הּ הַקָּדוֹשׁ בָּרוּךְ הוּא, דֻּגְמָא שֶׁלָּךְ דּוֹמָה לְיוֹנָה, מִי שֶׁמְּבַקֵּשׁ לִקַּח חִטִּים אוֹמֵר לַחֲבֵרוֹ הַרְאֵנִי דֻּגְמָא שֶׁלָּהֶן, אַף אַתְּ, דֻּגְמָא שֶׁלָּךְ דּוֹמָה לְיוֹנָה, כֵּיצַד, כְּשֶׁהָיָה נֹחַ בַּתֵּבָה מַה כְּתִיב, (בראשית ח, יא) "וַתָּבֹא אֵלָיו הַיּוֹנָה לְעֵת עֶרֶב וְהִנֵּה עֲלֵה זַיִת" אָמַר לָהּ הַקָּדוֹשׁ בָּרוּךְ הוּא, מַה הַיּוֹנָה הֵבִיאָה הָאוֹרָה לָעוֹלָם, אַף אַתֶּם שֶׁנִּמְשַׁלְתֶּם כַּיּוֹנָה הָבִיאוּ שֶׁמֶן זַיִת וְהַדְלִיקוּ לְפָנַי, שֶׁנֶּאֱמַר וְאַתָּה תְּצַוֶּה וְגוֹ'.

{rרמז שעוr}  בְּנֵי יִשְׂרָאֵל. רַבִּי יוּדָן בְּשֵׁם רַבִּי שְׁמוּאֵל בַּר נַחְמָנִי, מָשָׁל לְמֶלֶךְ שֶׁהָיָה לוֹ אֶפִּיקוֹרִיסָן, וְהָיָה מְצַוֶּה אֶת עַבְדּוֹ, אֲמַר לֵיהּ, נַעֲרָהּ, קַפְּלָהּ, תֵּן דַּעְתְּךָ עָלֶיהָ. אָמַר לוֹ, עַבְדּוֹ, אֲדוֹנִי הַמֶּלֶךְ, מִכָּל אֶפִּיקוֹרִיסִין שֶׁיֵּשׁ לְךָ אִי אַתָּה מְצַוֵּנִי אֶלָּא עַל זֶה. אָמַר לוֹ, מִפְּנֵי שֶׁדְּבוּקָה בִּבְשָׂרִי. כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, מִשִּׁבְעִים אֻמּוֹת שֶׁלְּךָ אִי אַתָּה מְצַוֵּנִי אֶלָּא עַל יִשְׂרָאֵל בִּלְבַד, (ויקרא כ, ב) "וְאֶל בְּנֵי יִשְׂרָאֵל תֹּאמַר", (להלן ל, לא) "וְאֶל בְּנֵי יִשְׂרָאֵל תְּדַבֵּר", (להלן לג, ה) "אֱמֹר אֶל בְּנֵי יִשְׂרָאֵל",  "דַּבֵּר אֶל בְּנֵי יִשְׂרָאֵל", (ויקרא כד, ב) "צַו אֶת בְּנֵי יִשְׂרָאֵל", וְאַתָּה תְּצַוֶּה אֶת בְּנֵי יִשְׂרָאֵל,  "כִּי תִשָּׂא אֶת רֹאשׁ בְּנֵי יִשְׂרָאֵל". אָמַר לוֹ, מִפְּנֵי שֶׁהֵם דְּבוּקִים בִּי, שֶׁנֶּאֱמַר (ירמיה יג, יא) "כִּי כַּאֲשֶׁר יִדְבַּק הָאֵזוֹר אֶל מָתְנֵי אִישׁ כֵּן הִדְבַּקְתִּי אֵלַי אֶת כָּל בֵּית יִשְׂרָאֵל". אָמַר רַב אָבִין, לְמֶלֶךְ שֶׁהָיָה לוֹ פּוֹרְפִירִין וְהָיָה מְצַוֶּה אֶת עַבְדּוֹ, נַעֲרוֹ, קַפְּלוֹ, תֵּן דַּעְתְּךָ עָלָיו, אָמַר לוֹ, אֲדוֹנִי וְכוּ', אָמַר לוֹ, מִפְּנֵי שֶׁאוֹתָהּ לָבַשְׁתִּי בְּשָׁעָה שֶׁמָּלַכְתִּי תְּחִלָּה, כָּךְ אָמַר מֹשֶׁה לִפְנֵי הַמָּקוֹם, מִשִּׁבְעִים אֻמּוֹת אִיווּטְנִיאוֹת שֶׁיֵּשׁ לְךָ בָּעוֹלָם אֵין אַתָּה מְצַוֵּנִי אֶלָּא עַל יִשְׂרָאֵל, אָמַר לוֹ, מִפְּנֵי שֶׁהִמְלִיכוּנִי עֲלֵיהֶם בַּיָּם וְאָמְרוּ (לעיל טו, יח) "ה' יִמְלֹךְ לָעוֹלָם וָעֶד". אָמַר רַבִּי, מָשָׁל לְזָקֵן שֶׁיֵּשׁ לוֹ מַעְפֹּרֶת וְכוּ', אָמַר לוֹ, מִפְּנֵי שֶׁנִּתְעַטַּפְתִּי בְּשָׁעָה שֶׁנִּתְמַנֵּיתִי זָקֵן, כָּךְ אָמַר מֹשֶׁה וְכוּ', אָמַר לוֹ, מִפְּנֵי שֶׁקִּבְּלוּ עֲלֵיהֶם עֹל מַלְכוּתִי בְּסִינַי וְאָמְרוּ  "כֹּל אֲשֶׁר דִּבֶּר ה' נַעֲשֶׂה וְנִשְׁמָע". אָמַר רַבִּי יוּדָן, בּוֹא וּרְאֵה כַּמָּה חִבֵּב הַקָּדוֹשׁ בָּרוּךְ הוּא יִשְׂרָאֵל שֶׁהוּא מַזְכִּירָן חֲמִשָּׁה פְּעָמִים בְּפָסוּק אֶחָד, הֲדָא הוּא דִּכְתִיב בְּפָרָשַׁת בְּהַעֲלֹתְךָ (ח, יט) "וָאֶתְּנָה אֶת הַלְוִיִּם נְתוּנִים לְאַהֲרֹן וּלְבָנָיו" וְגוֹ'.

תַּנְיָא. רַבִּי שִׁמְעוֹן בֶּן יוֹחַאי אוֹמֵר, מָשָׁל לְמֶלֶךְ שֶׁמָּסַר בְּנוֹ לְפֶדָגוֹג, וְהָיָה מְצַוֶּה אוֹתוֹ, אָמַר לוֹ, אָכַל בְּרִי, שָׁתָה בְּרִי, אָזִיל בְּרִי לְבֵית סִפְרָא, אָתָא בְּרִי מִבֵּי מִדְּרָשָׁא, כָּךְ הַקָּדוֹשׁ בָּרוּךְ הוּא מִתְאַוֶּה לְהַזְכִּיר אֶת יִשְׂרָאֵל בְּכָל שָׁעָה. אָמַר רַבִּי יְהוּדָה בְּרַבִּי סִימוֹן, מָשָׁל לְאֶחָד שֶׁהָיָה יוֹשֵׁב וְעוֹשֶׂה עֲטָרָה, עָבַר אֶחָד וְרָאָה אוֹתוֹ, אֲמַר לֵיהּ, מָה אַתָּה יוֹשֵב וְעוֹשֶׂה, אֲמַר לֵיהּ, עֲטָרָה, אֲמַר לֵיהּ, כָּל מַה שֶּׁאַתָּה יָכוֹל לִקְבֹּעַ בָּהּ אֲבָנִים טוֹבוֹת וּמַרְגָּלִיּוֹת קְבַע, שֶׁהִיא עֲתִידָה לְהִנָּתֵן בְּרֹאֹשׁוֹ שֶׁל מֶלֶךְ, כָּךְ אָמַר הַקָּדוֹשׁ בָּרוּךְ הוּא לְמֹשֶׁה, כָּל מַה שֶּׁאַתָּה יָכוֹל לְשַׁבֵּחַ לְיִשְׂרָאֵל לְפָנַי, שַׁבַּח, לְפָאֲרָן, פָּאֵר, שֶׁאֲנִי עָתִיד לְהִתְפָּאֵר בָּם, שֶׁנֶּאֱמַר (ישעיה מט, ג) "יִשְׂרָאֵל אֲשֶׁר בְּךָ אֶתְפָּאָר".

{rרמז שעזr}  וְאַתָּה תְּצַוֶּה. לָמַדְנוּ שֶׁהַצִּוּוּי מִיָּד בִּשְׁעַת מַעֲשֶׂה. לְדוֹרוֹת מִנַּיִן. תַּלְמוּד לוֹמַר (ויקרא כד, ב ג) "צַו אֶת בְּנֵי יִשְׂרָאֵל וְיִקְחוּ אֵלֶיךָ שֶׁמֶן זַיִת זָךְ מִחוּץ לְפָרֹכֶת הָעֵדוּת", הָא לָמַדְנוּ שֶׁהַצִּוּוּי מִיָּד וּלְדוֹרוֹת, מִצִּוּוּי הַזֶּה, נִמְצִינוּ לְמֵדִין לְכָל הַצַּוָּאוֹת שֶׁבַּתּוֹרָה. הָיָה רַבִּי יִשְׁמָעֵאל אוֹמֵר, הוֹאִיל וְנֶאֶמְרוּ צַוָּאוֹת בַּתּוֹרָה סְתָם וּפֵרֵט לְךָ הַכָּתוּב בְּאַחַת מֵהֶן שֶׁאֵינוֹ אֶלָּא מִיָּד בִּשְׁעַת מַעֲשֶׂה וּלְדוֹרוֹת, אַף פּוֹרְטַנִי בְּכָל הַצַּוָּאוֹת שֶׁבַּתּוֹרָה שֶׁלֹּא יְהוּ אֶלָּא בִּשְׁעַת מַעֲשֶׂה וּלְדוֹרוֹת. רַבִּי יְהוּדָה בֶּן בְּתֵירָה אוֹמֵר, אֵין צִוּוּי בְּכָל מָקוֹם אֶלָּא זֵרוּז, שֶׁנֶּאֱמַר  "וְצַו אֶת יְהוֹשֻׁעַ וְחַזְּקֵהוּ" וְגוֹ', לְפִי דַּרְכֵּנוּ לָמַדְנוּ שֶׁאֵין מְחַזְּקִין אֶלָּא (המוחזקין) [הַמְּחוּזָּקִין] וְאֵין מְזָרְזִין אֶלָּא הַמְּזֹרָזִין. רַבִּי שִׁמְעוֹן בֶּן יוֹחַאי אוֹמֵר, אֵין צִוּוּי בְּכָל מָקוֹם אֶלָּא חֶסְרוֹן כִּיס, שֶׁנֶּאֱמַר (ויקרא כד, ב) "צַו אֶת בְּנֵי יִשְׂרָאֵל וְיִקְחוּ אֵלֶיךָ שֶׁמֶן זַיִת זָךְ",  "צַו אֶת בְּנֵי יִשְׂרָאֵל וִישַׁלְּחוּ מִן הַמַּחֲנֶה", (שם לה, ב) "צַו אֶת בְּנֵי יִּשְׂרָאֵל וְנָתְנוּ לַלְּוִיִּם", (שם כח, ב) "צַו אֶת בְּנֵי יִּשְׂרָאֵל אֶת קָרְבָּנִי לַחְמִי", הָא אֵין צִוּוּי בְּכָל מָקוֹם אֶלָּא חֶסְרוֹן כִּיס, חוּץ מֵאֶחָד, "כִּי אַתֶּם בָּאִים אֶל הָאָרֶץ", לְזָרְזָם עַל חִלּוּק הָאָרֶץ. רַבִּי אוֹמֵר, אֵין צִוּוּי בְּכָל מָקוֹם אֶלָּא אַזְהָרָה, שֶׁנֶּאֱמַר  "וַיְצַו ה' אֱלֹהִים עַל הָאָדָם וְגוֹ' וּמֵעֵץ הַדַּעַת טוֹב וָרַע לֹא תֹאכַל".

{rרמז שעחr}  וְיִקְחוּ אֵלֶיךָ. תַּנְיָא. (להלן ל, כג) "קַח לְךָ", מִשֶּׁלְּךָ, "וְיִקְחוּ אֵלֶיךָ", מִשֶּׁל צִבּוּר, דִּבְרֵי רַבִּי יֹאשִיָּה. רַבִּי יוֹנָתָן אוֹמֵר, בֵּין "קַח לְךָ" בֵּין וְיִקְחוּ אֵלֶיךָ, מִשֶּׁל צִבּוּר, אִם כֵּן מַה תַּלְמוּד לוֹמַר "קַח לְךָ", כִּבְיָכוֹל מִשֶּׁלְּךָ אֲנִי רוֹצֶה יוֹתֵר מִשֶּׁלָּהֶם. אַבָּא חָנָן מִשּׁוּם רַבִּי אֱלִיעֶזֶר אוֹמֵר, כָּאן בִּזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם כָּאן בִּזְמַן שֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם. עַד כָּאן לֹא פְּלִיגִי אֶלָּא בְּקִיחוֹת דְּעָלְמָא וַעֲשִׂיּוֹת דְּעָלְמָא, קִיחוֹת דְּעָלְמָא, (שם) "קַח לְךָ סַמִּים", עֲשִׂיּוֹת דְּעַלְמָא, (במדבר י, ב) "עֲשֵׂה לְךְ שְׁתֵּי חֲצוֹצְרֹת", אֲבָל הָכָא פֵּרוּשֵׁי קָא מְפָרֵשׁ דְּמִשֶּׁלְּךָ הוּא. בַּמִּלֻּאִים מִכְּדֵי כְּתִיב  "וְאֶל בְּנֵי יִשְׂרָאֵל תְּדַבֵּר לֵאמֹר קְחוּ שְׂעִיר עִזִּים לְחַטָּאת" (שם, ב) "וַיֹּאמֶר אֶל אַהֲרֹן קַח לְךָ עֵגֶל בֶּן בָּקָר לְחַטָּאת", לָמָּה לִי, שְׁמַע מִינָּהּ "קַח לְךָ", מִשֶּׁלְּךָ. בְּיוֹם הַכִּפּוּרִים מִכְּדֵי כְּתִיב  "בְּזֹאת יָבֹא אַהֲרֹן אֶל הַקֹּדֶשׁ" וְגוֹ' (שם ה ו) "וּמֵאֵת עֲדַת בְּנֵי יִשְׂרָאֵל יִקַּח שְׁנֵי שְׂעִירֵי עִזִּים וְהִקְרִיב אַהֲרֹן אֶת פַּר הַחַטָּאת אֲשֶׁר לוֹ", לָמָּה לִי, שְׁמַע מִינָּהּ, מִשֶּׁלּוֹ.

וְיִקְחוּ אֵלֶיךָ שֶׁמֶן זַיִת. וְלֹא שֶׁמֶן אֱגוֹזִים וְלֹא שֶׁמֶן צְנוֹנוֹת אֶלָּא בְּשֶׁמֶן זַיִת שֶׁהוּא אוֹרָה לָעוֹלָם. שֶׁמֶן זַיִת זָךְ לַמָּאוֹר. בְּנֹהַג שֶׁבָּעוֹלָם, אָדָם אִם יֵשׁ לוֹ שֶׁמֶן רַע מַדְלִיקוֹ בְּנֵר, אֲבָל הַיָּפֶה, הוּא נוֹתְנוֹ בְּתַבְשִׁילָיו, אֲבָל בְּבֵית הַמִּקְדָּשׁ לֹא הָיוּ עוֹשִׂין כֵּן אֶלָּא שֶׁמֶן זַיִת זָךְ הָיוּ נוֹתְנִין לַמָּאוֹר וְהַשֵּׁנִי הָיוּ נוֹתְנִין לַמְּנָחוֹת, אָמַר דָּוִד (תהלים יח, כט) "כִּי אַתָּה תָּאִיר נֵרִי ה'".

דָּבָר אַחֵר, וְאַתָּה תְּצַוֶּה. לֹא בִּשְׁבִיל שֶׁאֲנִי צָרִיךְ אוֹרָה אֶלָּא בִּשְׁבִיל לְהָאִיר לְךָ. אָמַר רַבִּי יוֹחָנָן, הָעַיִן הַזּוֹ לְבָנָה וְהַשָּׁחוֹר בָּאֶמְצַע, וּמֵהֵיכָן הוּא צָרִיךְ לִרְאוֹת, לֹא מִן הַלָּבָן, וְאֵינוֹ כֵן, אֵינוֹ רוֹאֶה אֶלָּא מִן הַשָּׁחוֹר, וְעַל אוֹר עֵינֶיךָ אֵין אַתָּה יָכוֹל לַעֲמֹד (וְאִי אַתָּה) [וְאַתָּה] מְבַקֵּשׁ לַעֲמֹד עַל דְּרָכַי, כָּל כָּךְ לָמָּה שֶׁלֹּא יַטְעֶה אוֹתְךָ לוֹמַר שֶׁמָּא צָרִיךְ הוּא אוֹרָה. אָמַר רַבִּי אָבִין הַלֵּוִי, אַתָּה מוֹצֵא, מִי שֶׁהוּא מְבַקֵּשׁ לַעֲשׂוֹת לוֹ חַלּוֹנוֹת עוֹשֶׂה אוֹתָם רְחָבוֹת מִבַּחוּץ וְצָרוֹת מִבִּפְנִים, לָמָּה, שֶׁיְּהוּ שׁוֹאֲבוֹת אוֹר, אֲבָל שֶׁל בֵּית הַמִּקְדָּשׁ רְחָבוֹת מִבַּחוּץ וְצָרוֹת מִבִּפְנִים, לָמָּה, שֶׁיְּהֵא הָאוֹר יוֹצֵא מִבֵּית הַמִּקְדָּשׁ וּמֵאִיר לָעוֹלָם. אָמַר הַקָּדוֹשׁ בָּרוּךְ הוּא הָאוֹר יוֹצֵא מִבֵּיתִי וְאֵינִי צָרִיךְ אוֹרָה. וְשֶׁמָּא תֹּאמַר, לָמָּה צָרִיךְ, בִּשְׁבִיל לְהָאִיר לָנוּ, שֶׁנֶּאֱמַר וְיִקְחוּ אֵלֶיךָ לְהַעֲלֹת נֵר תָּמִיד, שֶׁהִיא אוֹרְךָ לְפָנַי תָּדִיר. אָמַר דָּוִד,  "אוֹר זָרֻעַ לַצַּדִּיק" וְגוֹ'.

בְּאֹהֶל מוֹעֵד מִחוּץ לַפָּרֹכֶת לֹא הָיְתָה הַמְּנוֹרָה צְרִיכָה לְהִנָּתֵן אֶלָּא לִפְנִים מִן הַפָּרֹכֶת אֵצֶל הָאָרוֹן, וְהִיא נְתוּנָה מִחוּץ לַפָּרֹכֶת לְהוֹדִיעֲךָ שֶׁאֵינוֹ צָרִיךְ אוֹרָה, וְלָמָּה אָמַר לְךָ, כְּדֵי לְזַכּוֹתְךָ לְמָאוֹר. דָּבָר אַחֵר. בְּנֹהַג שֶׁבָּעוֹלָם, מֶלֶךְ בָּשָׂר וָדָם עוֹשֶׂה לוֹ מִטָּה וְשֻׁלְחָן, הוּא נוֹתֵן הַמְּנוֹרָה מִשְּׂמֹאלוֹ, אֲבָל בְּבֵית הַמִּקְדָּשׁ אֵינוֹ כֵּן, אֶלָּא הַמְּנוֹרָה הָיְתָה נְתוּנָה מִימִינוֹ שֶׁל שֻׁלְחָן לְהוֹדִיעֲךָ שֶׁאֵינוֹ צָרִיךְ אוֹרָה מִשֶּׁלְּךָ, וְלָמָּה אָמַר לְךָ, לְהָאִיר לְךָ לָעוֹלָם הַבָּא כְּשֶׁתָּבוֹא חֲשֵׁכָה עַל אֻמּוֹת הָעוֹלָם, שֶׁנֶּאֱמַר (ישעיה ס, ב) "כִּי הִנֵּה הַחֹשֶׁךְ יְכַסֶּה אֶרֶץ" וְגוֹ'.

דָּבָר אַחֵר, אַתָּה מוֹצֵא, מִי שֶׁנָּתוּן בַּחֹשֶׁךְ רוֹאֶה מַה שֶּׁבָּאוֹר, וּמִי שֶׁנָּתוּן בָּאוֹר אֵינוֹ רוֹאֶה מַה שֶּׁבַּחֹשֶׁךְ, אֲבָל הַקָּדוֹשׁ בָּרוּךְ הוּא רוֹאֶה מַה שֶּׁבַּחֹשֶׁךְ וּמַה שֶּׁבָּאוֹר, אָמַר דָּנִיֵּאל, (דניאל ב, כב) "הוּא גַּלֵא עֲמִיקָתָא וּמִסַתְּרָתָא יָדַע מָה בַחֲשׁוֹכָא" וְגוֹ'. אָמַר רַבִּי יְהוּדָה בַּר אִלְעַאי, הַשֶּׁמֶשׁ הַזֶּה נָתוּן בְּתוֹךְ תִּיקוֹ, שֶׁנֶּאֱמַר (תהלים יט, ה) "לַשֶּׁמֶשׁ שָׂם אֹהֶל בָּהֶם", וּבִתְקוּפַת תַּמּוּז הוּא יוֹצֵא מִתּוֹךְ תִּיקוֹ לְבַשֵּׁל אֶת הַפֵּרוֹת, וְאֵין הָעוֹלָם יָכוֹל לַעֲמֹד בּוֹ, לָמָּה, שֶׁהוּא קָשֶׁה בְּאוֹרוֹ. אָמַר הַקָּדוֹשׁ בָּרוּךְ הוּא, בִּבְרִיָּה שֶׁלִּי אִי אַתָּה יָכוֹל לְהִסְתַּכֵּל, וַאֲנִי צָרִיךְ אוֹר מִשֶּׁלְּךָ, אֶלָּא לָמָּה אָמַרְתִּי לְךָ, לְהָאִיר לְךָ לָעוֹלָם הַבָּא.

דָּבָר אַחֵר, אָמְרוּ יִשְׂרָאֵל לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, אַתָּה אוֹמֵר לָנוּ שֶׁנָּאִיר לְפָנֶיךָ, אַתָּה אוֹרוֹ שֶׁל עוֹלָם, "כִּי אַתָּה נֵרִי ה'", וְהָאוֹר דָּר אֶצְלְךָ, שֶׁנֶּאֱמַר  "הוּא גַּלֵא עֲמִיקָתָא" וְגוֹ'. אָמַר לָהֶם הַקָּדוֹשׁ בָּרוּךְ הוּא, לֹא שֶׁאֲנִי צָרִיךְ לְאוֹרְכֶם, אֶלָּא לְהַעֲלוֹת אֶתְכֶם בִּפְנֵי הָאֻמּוֹת. (במדבר ח, ב) "בְּהַעֲלֹתְךָ אֶת הַנֵּרֹת", שֶׁיְּהוּ אוֹמְרִים, יִשְׂרָאֵל מְאִירִים לְמִי שֶׁהוּא מֵאִיר לְכֻלָּם. מָשָׁל לְמָה הַדָּבָר דּוֹמֶה, לְפִקֵּחַ וְסוּמָא שֶׁהָיוּ מְהַלְּכִין בַּדֶּרֶךְ, אָמַר פִּקֵּחַ לַסּוּמָא, בּוֹא וַאֲנִי מְסַמֵּךְ אוֹתְךָ, וְהָיָה מְסַמְּכוֹ וּמְהַלֵּךְ, כֵּיוָן שֶׁנִּכְנְסוּ לָעִיר וְלַבַּיִת אָמַר פִּקֵּחַ לַסּוּמָא, צֵא וְהַדְלֵק אֶת הַנֵּר, אֲמַר לֵיהּ הַסּוּמָא, בְּבַקָּשָׁה מִמְּךָ, כְּשֶׁהָיִיתִי בַּדֶּרֶךְ אַתָּה הָיִיתָ סוֹמְכֵנִי עַד שֶׁנִּכְנַסְנוּ לְתוֹךְ הַבַּיִת, וְאַתָּה הָיִיתָ מְלַוֶּה אוֹתִי, וְעַכְשָׁיו אַתָּה אוֹמֵר לִי צֵא וְהַדְלֵק לִי אֶת הַנֵּר, אָמַר לוֹ, הַפִּקֵּחַ, שֶׁלֹּא תְּהֵא מַחֲזִיק לִי טוֹבָה שֶׁהָיִיתִי מוֹלִיכְךָ בַּדֶּרֶךְ, כָּךְ הַפִּקֵּחַ זֶה הַקָּדוֹשׁ בָּרוּךְ הוּא,  "עֵינֵי ה' [הֵמָּה מְשׁוֹטְטִים] בְּכָל הָאָרֶץ", וּכְתִיב (לעיל יג, כג) "וַה' הֹלֵךְ לִפְנֵיהֶם יוֹמָם", וְכָאן הוּא אוֹמֵר וְיִקְחוּ אֵלֶיךָ, לֹא בִּשְׁבִיל שֶׁאֲנִי צָרִיךְ אֶלָּא בִּשְׁבִיל לְהָאִיר לְךָ.

בָּרָק הַזֶּה תּוֹלֶדֶת הָאֵשׁ שֶׁלְּמַעְלָה הוּא וְהוּא יוֹצֵא וּמַבְהִיק כָּל הָעוֹלָם וַאֲנִי צָרִיךְ אוֹרָה.

בָּשָׂר וָדָם מַדְלִיק נֵר מִנֵּר שֶׁמָּא יָכוֹל לְהַדְלִיק מִתּוֹךְ הַחֹשֶׁךְ, אֲבָל הַקָּדוֹשׁ בָּרוּךְ הוּא כְּתִיב (בראשית א, ב ג) "וְחֹשֶׁךְ עַל פְּנֵי תְּהוֹם וַיֹּאמֶר אֱלֹהִים יְהִי אוֹר", וְאוֹמֵר  "גַּם חֹשֶׁךְ לֹא יַחְשִׁיךְ מִמֶּךָּ" וְגוֹ'.

אָמַר הַקָּדוֹשׁ בָּרוּךְ הוּא לְיִשְׂרָאֵל, בָּעוֹלָם הַזֶּה הֱיִיתֶם זְקוּקִים לְאוֹרוֹ שֶׁל בֵּית הַמִּקְדָּשׁ, אֲבָל לָעוֹלָם הַבָּא בִּזְכוּת שֶׁל אוֹתוֹ הַנֵּר אָבִיא לָכֶם מֶלֶךְ הַמָּשִׁיחַ שֶׁנִּמְשָׁל כַּנֵּר, שֶׁנֶּאֱמַר (שם קלב, יז) "שָׁם אַצְמִיחַ קֶרֶן לְדָוִד עָרַכְתִּי נֵר לִמְשִׁיחִי", וְלֹא עוֹד אֶלָּא שֶׁאֲנִי עוֹשֶׂה לָכֶם אוֹרָה, שֶׁכָּךְ אָמַר יְשַׁעְיָה, (ישעיה ס, יט) "וְהָיָה לָךְ ה' לְאוֹר עוֹלָם".

תְּנָן הָתָם, תְּקוֹעַ אַלְפָא לְשֶׁמֶן. אַבָּא שָׁאוּל אוֹמֵר, שְׁנִיָּה לָהּ רֶגֶב בְּעֵבֶר הַיַּרְדֵּן. כָּל הָאֲרָצוֹת הָיוּ כְּשֵׁרוֹת אֶלָּא מִכָּאן הָיוּ מְבִיאִין. [אֵין מְבִיאִין] לֹא מִבֵּית הַזְּבָלִים וְלֹא מִבֵּית הַשְּׁלָחִין וְלֹא מִמַּה שֶּׁנִּזְרַע בֵּינֵיהֶן, וְאִם הֵבִיא כָּשֵׁר. וְאֵין מְבִיאִין מִן הַגַּרְגֵּרִין שֶׁנִּשְׁרוּ בְּמַיִם וְלֹא מִן הַכְּבוּשִׁים וְלֹא מִן הַשְּׁלוּקִים, וְאִם הֵבִיא פָּסוּל.

שְׁלֹשָׁה זֵיתִים הֵן, וּבָהֶן שְׁלֹשָׁה שְׁלֹשָׁה שְׁמָנִים. הַזַּיִת הָרִאשׁוֹן, מְגַרְגְּרוֹ בְּרֹאשׁ הַזַּיִת, כּוֹתֵשׁ וְנוֹתֵן לְתוֹךְ הַסַּל, רַבִּי יְהוּדָה אוֹמֵר, סְבִיבוֹת הַסַּל, זֶה הָיָה רִאשׁוֹן. טוֹעֵן בְּקוֹרָה, רַבִּי יְהוּדָה אוֹמֵר, בַּאֲבָנִים, זֶה הָיָה שֵׁנִי. חָזַר וְטָעַן, זֶה הָיָה שְׁלִישִׁי. הָרִאשׁוֹן לַמְּנוֹרָה וְהַשְׁאָר לַמְּנָחוֹת. וְהַזַּיִת הַשֵּׁנִי, מְגַרְגְּרוֹ בְּרֹאשׁ הַגַּג, וְכוֹתֵשׁ, וְנוֹתֵן לְתוֹךְ הַסַּל, רַבִּי יְהוּדָה אוֹמֵר, סְבִיבוֹת הַסַּל, זֶה הָיָה רִאשׁוֹן. טוֹעֵן בְּקוֹרָה, רַבִּי יְהוּדָה אוֹמֵר, בַּאֲבָנִים, זֶה שֵׁנִי. חָזַר וְטָעַן, זֶה שְׁלִישִׁי. הָרִאשׁוֹן לַמְּנוֹרָה וְהַשְׁאָר לַמְּנָחוֹת. שְׁלִישִׁי, טוֹעֲנוֹ בְּבֵית הַבַּד עַד שֶׁיִּלְקֶה, וְהֶעֱלָהוּ, וּמְנַגְּבוֹ בְּרֹאשׁ הַגַּג, כּוֹתֵשׁ וְנוֹתֵן לְתוֹךְ הַסַּל, רַבִּי יְהוּדָה אוֹמֵר, סְבִיבוֹת הַסַּל, זֶה הָיָה רִאשׁוֹן. טוֹעֵן בְּקוֹרָה, רַבִּי יְהוּדָה אוֹמֵר, בַּאֲבָנִים, זֶה הָיָה שֵׁנִי חָזַר וְטָעַן, זֶה הָיָה שְׁלִישִׁי. הָרִאשׁוֹן לַמְּנוֹרָה וְהַשְּׁאָר לַמְּנָחוֹת. הָרִאשׁוֹן שֶׁבָּרִאשׁוֹן אֵין לְמַעְלָה הֵימֶנּוּ. הַשֵּׁנִי שֶׁבָּרִאשׁוֹן וְהָרִאשׁוֹן שֶׁבַּשֵּׁנִי, שָׁוִין. הַשְּׁלִישִׁי שֶׁבָּרִאשׁוֹן וְהַשֵּׁנִי שֶׁבַּשֵּׁנִי וְהָרִאשׁוֹן שֶׁבַּשְּׁלִישִׁי, שָׁוִין. הַשְּׁלִישִׁי שֶׁבַּשֵּׁנִי וְהַשֵּׁנִי שֶׁבַּשְּׁלִישִׁי, שָׁוִין. הַשְּׁלִישִׁי שֶׁבַּשְּׁלִישִׁי, אֵין לְמַטָּה הֵימֶנּוּ. אַף הַמְּנָחוֹת הָיָה בַּדִּין שֶׁיִּטָּעֲנוּ שֶׁמֶן זַיִת זָךְ, וּמַה מְּנוֹרָה שֶׁאֵינָהּ לַאֲכִילָה טְעוּנָה שֶׁמֶן זַיִת זָךְ, מְנָחוֹת שֶׁהֵן לַאֲכִילָה אֵינוֹ דִּין שֶׁיִּטָּעֲנוּ שֶׁמֶן זַיִת זָךְ, תַּלְמוּד לוֹמַר זָךְ כָּתִית לַמָּאוֹר וְאֵין זָךְ כָּתִית לַמְּנָחוֹת.

אִבַּעְיָא לְהוּ, מְגַרְגְּרוֹ תְּנַן אוֹ מְגַלְגְּלוֹ תְּנַן. תָּא שְׁמַע. שֶׁמֶן זַיִת מִזֵּיתוֹ. מִכָּאן אָמְרוּ, זַיִת רִאשׁוֹן מְגַלְגְּלוֹ בְּרֹאשׁ הַזַּיִת, וְכוֹנְסוֹ לְבֵית הַבַּד, וְטוֹחֲנוֹ בָּרֵחַיִם, וְנוֹתְנוֹ בְּסַלִּין, שֶׁמֶן הַיּוֹצֵא מִמֶּנּוּ זֶה הָיָה רִאשׁוֹן. טָעוּן בְּקוֹרָה, שֶׁמֶן הַיּוֹצֵא מִמֶּנּוּ זֶה הָיָה שֵׁנִי. פּוֹרֵק, טוֹחֵן וְטוֹעֵן, זֶה הָיָה (רִאשׁוֹן) [שְׁלִישִׁי]. רִאשׁוֹן לַמְּנוֹרָה וְהַשְּׁאָר לַמְּנָחוֹת. וְכֵן זַיִת הַשֵּׁנִי. וְזַיִת הַשְּׁלִישִׁי טוֹעֲנוֹ בְּבֵית הַבַּד עַד שֶׁיִּלְקֶה, וּמַעֲלֵהוּ בְּרֹאשׁ הַגַּג, וְעוֹשֶׂה אוֹתוֹ כְּמִין תְּמָרָה כְּדֵי שֶׁיָּזוּבוּ מֵימָיו, וְכוֹנְסוֹ לְבֵית הַבַּד, וְטוֹחֲנוֹ בָּרֵחַיִם, וְנוֹתְנוֹ בְּסַלִּין וְכוּ', רַבִּי יְהוּדָה אוֹמֵר, לֹא הָיָה טוֹחֲנוֹ בָּרֵחַיִם אֶלָּא כּוֹתְשׁוֹ בְּמַכְתֶּשֶׁת, לֹא הָיָה נוֹתֵן בְּסַלִּין, אֶלָּא לְתוֹךְ סְבִיבוֹת הַסַּל. כּוֹתֵשׁ מַנִי, רַבִּי יְהוּדָה. תּוֹךְ הַסַּל, אָתָאן לְרַבָּנָן. הַאי תַּנָא סָבַר לָהּ כְּוָותֵיהּ בְּחָדָא, וּפָלִיג עֲלֵיהּ בְּחָדָא.

תָּנוּ רַבָּנָן. זָךְ. אֵין זָךְ אֶלָּא נָקִי. רַבִּי יְהוּדָה אוֹמֵר, כָּתִית, אֵין כָּתִית אֶלָּא כָּתוּשׁ. יָכוֹל יְהֵא זֶה פָּסוּל לַמְּנָחוֹת, תַּלְמוּד לוֹמַר (להלן כט, מ) "וְעִשָּׂרוֹן סֹלֶת בָּלוּל בְּשֶׁמֶן כָּתִית רֶבַע הַהִין". אִם כֵּן מַה תַּלְמוּד לוֹמַר לַמָּאוֹר, מִפְּנֵי הַחִסָּכוֹן. מַאי חִסָּכוֹן. אָמַר רַבִּי אֶלְעָזָר, הַתּוֹרָה חָסָה עַל מָמוֹנָן שֶׁל יִשְׂרָאֵל.

וְיִקְחוּ אֵלֶיךָ. אָמַר רַבִּי שְׁמוּאֵל בַּר נַחְמָנִי, אָמַר רַבִּי יוֹנָתָן, אֵלֶיךָ, וְלֹא לִי, לֹא לְאוֹרָה אֲנִי צָרִיךְ, שֻׁלְחָן בַּצָּפוֹן וּמְנוֹרָה בַּדָּרוֹם, לֹא לַאֲכִילָה אֲנִי צָרִיךְ וְלֹא לְאוֹרָה אֲנִי צָרִיךְ,  "וַיַּעַשׂ לַבַּיִת חַלּוֹנֵי" וְגוֹ', (ויקרא כד, ג) "מִחוּץ לְפָרֹכֶת הָעֵדוּת", עֵדוּת הִיא לְכָל בָּאֵי עוֹלָם שֶׁהַשְּׁכִינָה שׁוֹרָה בְּיִשְׂרָאֵל, וְאִם תֹּאמַר לְאוֹרָה אָנִי צָרִיךְ, וַהֲלֹא כָּל אוֹתָן אַרְבָּעִים שָׁנָה שֶׁהָלְכוּ יִשְׂרָאֵל בַּמִּדְבָּר לֹא הָלְכוּ אֶלָּא לְאוֹרִי, אֶלָּא עֵדוּת הִיא לְכָל בָּאֵי עוֹלָם שֶׁהַשְּׁכִינָה שׁוֹרָה בְּיִשְׂרָאֵל. מַאי עֵדוּתָהּ. אֲמַר רָבָא, זֶה נֵר מַעֲרָבִי שֶׁנּוֹתֵן בָּהּ שֶׁמֶן כְּמִדַּת חַבְרוֹתֶיהָ, מִמֶּנָּה הָיָה מַדְלִיק וּבָהּ הָיָה מְסַיֵּם.

הָרוֹאֶה שֶׁמֶן זַיִת בַּחֲלוֹם יְצַפֶּה לִמְאוֹר תּוֹרָה, שֶׁנֶּאֱמַר זָךְ כָּתִית לַמָּאוֹר.

תָּנֵי רַמִי בַּר חַמָא, פְּתִילוֹת שֶׁאָמְרוּ חֲכָמִים אֵין מַדְלִיקִין בָּהֶן בַּשַּׁבָּת, אֵין מַדְלִיקִין בָּהֶן בַּמִּקְדָּשׁ, מִשּׁוּם שֶׁנֶּאֱמַר לְהַעֲלֹת נֵר תָּמִיד. הוּא תָּנִי לָהּ וְהוּא אֲמַר לָהּ, כְּדֵי שֶׁתְּהֵא שַׁלְהֶבֶת עוֹלָה מֵאֵלֶיהָ וְלֹא מֵחֲמַת דָּבָר אַחֵר.

{pפסוק כאp}  יַעֲרֹךְ אֹתוֹ אַהֲרֹן וּבָנָיו, מַה תַּלְמוּד לוֹמַר. לְפִי שֶׁנֶּאֱמַר  "אֶל מוּל פְּנֵי הַמְּנוֹרָה יָאִירוּ שִׁבְעַת הַנֵּרוֹת", יָכוֹל יְהֵא כֹּהֵן אֶחָד נִכְנָס בְּשֶׁבַע נֵרוֹת, תַּלְמוּד לוֹמַר יַעֲרֹךְ אַהֲרֹן וּבָנָיו, הָא כֵּיצַד, אַהֲרֹן וּבָנָיו אֵינָן עוֹרְכִין אֶלָּא אֶחָד.

לְפִי שֶׁנֶּאֱמַר (שם) "יָאִירוּ שִׁבְעַת הַנֵּרוֹת", שׁוֹמֵעַ אֲנִי שֶׁיְּהֵא דּוֹלְקִים לְעוֹלָם, תַּלְמוּד לוֹמַר מֵעֶרֶב עַד בֹּקֶר, אִי מֵעֶרֶב עַד בֹּקֶר, יָכוֹל יְכַבֵּם, תַּלְמוּד לוֹמַר (שם) "יָאִירוּ שִׁבְעַת הַנֵּרוֹת", הָא כֵּיצַד, "יָאִירוּ שִׁבְעַת הַנֵּרוֹת", מֵעֶרֶב עַד בֹּקֶר.  "לִפְנֵי ה' תָּמִיד", שֶׁיְּהֵא נֵר מַעֲרָבִי תָּדִיר, שֶׁמִּמֶּנּוּ מַדְלִיק אֶת הַמְּנוֹרָה בֵּין הָעַרְבַּיִם.

מֵעֶרֶב עַד בֹּקֶר. תֵּן לָהּ מִדָּתָהּ שֶׁתְּהֵא דּוֹלֶקֶת וְהוֹלֶכֶת מֵעֶרֶב עַד בֹּקֶר. דָּבָר אַחֵר, מֵעֶרֶב עַד בֹּקֶר. אֵין לְךָ עֲבֹדָה שֶׁכְּשֵׁרָה מֵעֶרֶב וְעַד בֹּקֶר אֶלָּא זוֹ בִּלְבַד, וְשִׁעֲרוּ חֲכָמִים שְׁלֹשָׁה וּמֶחֱצָה לַמְּנוֹרָה, חֲצִי לוֹג לְכָל נֵר וְנֵר, מֵאוֹרְתָא וְעַד צַפְרָא. אִכָּא דְּאָמְרֵי, מִלְּמַעְלָה לְמַטָּה שִׁעוּר, אֵין עֲנִיּוּת בִּמְקוֹם עֲשִׁירוּת, וְאִכָּא דְּאָמְרֵי, מִמַּטָּה לְמַעְלָה שִׁעוּר, הַתּוֹרָה חָסָה עַל מָמוֹנָם שֶׁל יִשְׂרָאֵל.

~ פרק כח

{pפסוק אp} {rרמז שעטr}  וְאַתָּה הַקְרֵב אֵלֶיךָ אֶת אַהֲרֹן אָחִיךָ. זֶה שֶׁאָמַר הַכָּתוּב (תהלים סה, ה) "אַשְׁרֵי תִּבְחַר וּתְקָרֵב", אַשְׁרֵי מִי שֶׁבְּחָרוֹ הַקָּדוֹשׁ בָּרוּךְ הוּא אַף עַל פִּי שֶׁלֹּא קֵרְבוֹ, וְאַשְׁרֵי מִי שֶׁקֵּרְבוֹ אַף עַל פִּי שֶׁלֹּא בְּחָרוֹ. אֵי זֶהוּ שֶׁבְּחָרוֹ, זֶה אַבְרָהָם, שֶׁנֶּאֱמַר (נחמיה ט, ז) "אַתָּה ה' הָאֱלֹהִים אֲשֶׁר בָּחַרְתָּ בְּאַבְרָם", אֲבָל הוּא לֹא קֵרְבוֹ, וְקֵרֵב אֶת עַצְמוֹ. יַעֲקֹב, בְּחָרוֹ הַקָּדוֹשׁ בָּרוּךְ הוּא, שֶׁנֶּאֱמַר (יַעֲקֹב)  ["וְיִשְׂרָאֵל] בָּחַרְתִּי בּוֹ", וְאוֹמֵר (תהלים קלה, ד) "כִּי יַעֲקֹב בָּחַר לוֹ יָהּ", וְהוּא לֹא קֵרְבוֹ, וְקֵרֵב אֶת עַצְמוֹ, שֶׁנֶּאֱמַר  "וְיַעֲקֹב אִישׁ תָּם יוֹשֵׁב אֹהָלִים". מֹשֶׁה, בְּחָרוֹ, שֶׁנֶּאֱמַר (תהלים קו, כג) "מֹשֶׁה בְחִירוֹ", וְקֵרֵב אֶת עַצְמוֹ. דָּוִד, בְּחָרוֹ, שֶׁנֶּאֱמַר (שם עח, ע) "וַיִּבְחַר בְּדָוִד עַבְדּוֹ", וְקֵרֵב אֶת עַצְמוֹ שֶׁנֶּאֱמַר,  "חָבֵר אָנִי לְכָל אֲשֶׁר יְרֵאוּךָ". אַשְׁרֵיהֶן אֵלּוּ שֶׁבְּחָרָן הַקָּדוֹשׁ בָּרוּךְ הוּא אַף עַל פִּי שֶׁלֹּא קֵרְבָן. וְיֵשׁ שֶׁקֵּרְבָן וְלֹא בְּחָרָן. יִתְרוֹ, קֵרְבוֹ הַקָּדוֹשׁ בָּרוּךְ הוּא וְלֹא בְּחָרוֹ. רָחָב הַזּוֹנָה, קֵרְבָהּ הַקָּדוֹשׁ בָּרוּךְ הוּא וְלֹא בְּחָרָהּ. אַשְׁרֵי אַהֲרֹן בְּכִפְלַיִם, שֶׁבְּחָרוֹ הַקָּדוֹשׁ בָּרוּךְ הוּא וְקֵרְבוֹ, שֶׁנֶּאֱמַר (ש"א ב, כח) "וּבָחֹר אֹתוֹ מִכָּל שִׁבְטֵי יִשְׂרָאֵל לִי לְכֹהֵן", וּכְתִיב וְאַתָּה הַקְרֵב אֵלֶיךָ אֶת אַהֲרֹן אָחִיךָ, לְכָךְ דָּוִד מְשַׁבְּחָן (תהלים סה, ה) "אַשְׁרֵי תִּבְחַר וּתְּקָרֵב יִשְׁכֹּן חֲצֵרֶיךָ".

לְכַהֲנוֹ לִי. בְּכָל מָקוֹם, שֶׁנֶּאֱמַר לִי, הֲרֵי זֶה לְעוֹלָם וּלְעוֹלְמֵי עוֹלָמִים (בְּרֶמֶז שס"ד).

{pפסוק דp}  וְאֵלֶּה הַבְּגָדִים אֲשֶׁר יַעֲשׂוּ וְגוֹ'. תָּנוּ רַבָּנָן. לְעוֹלָם יְהֵא אָדָם עַנְוְתָן כְּהִלֵל וְכוּ'. עוֹד מַעֲשֶׂה בְּגוֹי אֶחָד שֶׁהָיָה עוֹבֵר אֲחוֹרֵי בֵּית הַכְּנֶסֶת וְשָׁמַע סוֹפֵר שְׁמְּקָרֵא וְאֵלֶּה הַבְּגָדִים אֲשֶׁר יַעֲשׂוּ וְגוֹ'. בָּא אֵצֶל הַסּוֹפֵר. אֲמַר לֵיהּ, פָּרְשֵׁהוּ לִי. פֵּרֵשׁ לוֹ. אֲמַר לֵיהּ, הַלָּלוּ לְמִי. אֲמַר לֵיהּ, לְכֹהֵן גָּדוֹל. אָמַר אוֹתוֹ גּוֹי בְּעַצְמוֹ, אֵלֵךְ וְאֶתְגַּיֵּר עַל מְנַת שֶׁתְּשִׂימֵנִי כֹּהֵן גָּדוֹל. בָּא אֵצֶל שַׁמַּאי. דְּחָפוֹ בְּאַמַּת הַבִּנְיָן שֶׁבְּיָדוֹ. בָּא לִפְנֵי הִלֵּל, אָמַר, גַּיְּרֵנִי עַל מְנַת שֶׁתְּשִׂימֵנִי כֹּהֵן גָּדוֹל. גִּיְּרָהוּ. אֲמַר לֵיהּ, כְּלוּם מַעֲמִידִין לִפְנֵי הַמֶּלֶךְ אֶלָּא מִי שֶׁיּוֹדֵעַ טַכְסִיסֵי מַלְכוּת, לֵךְ לְמֹד טַכְסִיסֵי מַלְכוּת. הָלַךְ וְקָרָא, כֵּיוַן שֶׁהִגִּיעַ  לְ"וְהַזָּר הַקָּרֵב יוּמָת" אָמַר, מִקְרָא זֶה עַל מִי נֶאֱמַר. אָמְרוּ לוֹ, אֲפִלּוּ עַל דָּוִד מֶלֶךְ יִשְׂרָאֵל. נָשָׂא אוֹתוֹ גֵּר קַל וָחֹמֶר בְּעַצְמוֹ. אָמַר, וּמַה יִּשְׂרָאֵל שֶׁנִּקְרְאוּ בָּנִים לַמָּקוֹם, מִתּוֹךְ שֶׁאֲהֵבָן קְרָאָן "בְּנִי בְכֹרִי יִשְׂרָאֵל", כְּתִיב בְּהוּ "וְהַזָּר הַקָּרֵב יוּמָת", גֵּר הַקַּל הַבָּא בְּמַקְלוֹ וּבְתַרְמִילוֹ עַל אַחַת כַּמָּה וְכַמָּה וְכוּ'.

{pפסוק הp}  וְהֵם יִקְחוּ אֶת הַזָּהָב. תָּנוּ רַבָּנָן. קֻפָּה שֶׁל צְדָקָה נִגְבֵּית בִּשְׁנַיִם וּמִתְחַלֶּקֶת בִּשְׁלֹשָׁה. נִגְבֵּית בִּשְׁנַיִם, לְפִי שֶׁאֵין עוֹשִׂין שְׂרָרָה עַל הַצִּבּוּר פָּחוֹת מִשְּׁנַיִם. וּמִתְחַלֶּקֶת בִּשְׁלֹשָׁה, לְפִי שֶׁהוּא כְּדִינֵי מָמוֹנוֹת. אֵין עוֹשִׂין שְׂרָרָה פָּחוּת מִשְּׁנַיִם, דַּאֲמַר קְרָא וְהֵם יִקְחוּ אֶת הַזָּהָב. שְׂרָרוּת הוּא דְּלָא לֵיעֲבִיד, הָא הֵימוּנֵי מְהֵימָן, מְסַיֵּיעַ לֵיהּ לְרַבִּי חֲנִינָא, דַּאֲמַר, מַעֲשֶׂה וּמִנָּה רַבִּי שְׁנֵי אַחִים עַל הַקֻּפָּה. מַאי שְׂרָרוּתָא, לְפִי שֶׁמְּמַשְׁכְּנִין עַל הַקֻּפָּה אֲפִלּוּ בְּעֶרֶב שַׁבָּת. אֵינִי, וְהָכְתִיב "וּפָקַדְתִּי עַל כָּל לֹחֲצָיו", אֵלּוּ גַּבָּאֵי צְדָקָה. לָא קַשְׁיָא, הָא דְּאָמִיד הָא דְּלָא אָמִיד, כִּי הָא דְּרָבָא אַכְפְּיֵיהּ לְרַב נָתָן בַּר אַמִי וְשָׁקַל מִנֵּיהּ אַרְבַּע מֵאָה זוּזֵי לִצְדָקָה.

{pפסוק י-יאp}  תַּנְיָא. אֲבָנִים הַלָּלוּ אֵין כּוֹתְבִין עֲלֵיהֶן בִּדְיוֹ, [מִשּׁוּם שֶׁנֶּאֱמַר פִתּוּחֵי חוֹתָם], וְאֵין מְסַרְטִין עֲלֵיהֶן בְּאִיזְמֵל, מִשּׁוּם שֶׁנֶּאֱמַר (להלן פסוק כ) בְּמִלּוֹאֹתָם, אֶלָּא כּוֹתֵב עֲלֵיהֶם בִּדְיוֹ וּמַרְאֶה לָהֶם שָׁמִיר מִבַּחוּץ, וְהֵן נִבְקָעוֹת מֵאֲלֵיהֶן, כִּתְאֵנָה שֶׁנִּבְקַעַת לִימוֹת הַחַמָּה וְאֵינָהּ חֲסֵרָה כְּלוּם, וּכְבִקְעָה זוֹ, שֶׁנִּבְקַעַת בִּימוֹת הַגְּשָׁמִים וְאֵינָהּ חֲסֵרָה כְּלוּם. תָּנוּ רַבָּנָן. שָׁמִיר זֶה בְּרִיָּתוֹ כִּשְׂעוֹרָה, וּמִשִּׁבְעַת יְמֵי בְּרֵאשִׁית נִבְרָא, וְאֵין כָּל דָּבָר קָשֶׁה יָכוֹל לַעֲמֹד לְפָנָיו. בַּמֶּה מְשַׁמְּרִין אוֹתוֹ, בִּסְפוֹגִין שֶׁל צֶמֶר וּמַנִּיחִין אוֹתוֹ בְּאוֹטְנִי שֶׁל אֲבָר מְלֵאָה סֻבִּין וּשְׂעוֹרִין.

שִׁשָּׁה מִשְּׁמֹתָם עַל הָאֶבֶן הָאֶחָת. שְׁתֵּי אֲבָנִים טוֹבוֹת הָיוּ לוֹ לְכֹהֵן גָּדוֹל עַל כְּתֵפָיו, אַחַת מִכָּאן וַאֲחַת מִכָּאן, וּשְׁמוֹת שְׁנֵים עָשָׂר שְׁבָטִים כָּתוּב עֲלֵיהֶן, שִׁשָּׁה עַל אֶבֶן זוֹ וְשִׁשָּׁה עַל אֶבֶן זוֹ, שֶׁנֶּאֱמַר שִׁשָּׁה מִשְּׁמֹתָם וְגוֹ' . [וְאֶת שְׁמוֹת] הַשִּׁשָּׁה הַנּוֹתָרִים עַל הָאֶבֶן הַשֵּׁנִית כְּתוֹלְדֹתָם שֵׁנִית. כְּתוֹלְדֹתָם וְלֹא רִאשׁוֹנָה כְּתוֹלְדֹתָם, מִפְּנֵי שֶׁיְּהוּדָה מֻקְדָּם, וַחֲמִשִּׁים אוֹתִיּוֹת הָיוּ, עֶשְׂרִים וְחָמֵשׁ עַל אֶבֶן אַחַת וְעֶשְׂרִים וְחָמֵשׁ עַל אֶבֶן אַחַת. רַבִּי חֲנִינָא בֶּן גַּמְלִיאֵל אוֹמֵר, לֹא כְּדֶרֶךְ שֶׁחֲלוּקִין בְּחוּמַשׁ הַפְּקוּדִים חֲלוּקִין בְּאַבְנֵי אֵפוֹד, אֶלָּא כְּדֶרֶךְ שֶׁחֲלוּקִין בְּחוּמַשׁ שֵׁנִי, בְּנֵי לֵאָה כְּסִדְרָן, בְּנֵי רָחֵל אֶחָד מִכָּאן וְאֶחָד מִכָּאן, וּבְנֵי הַשְּׁפָחוֹת בָּאֶמְצַע, אִם כֵּן מַה תַּלְמוּד לוֹמַר כְּתוֹלְדֹתָם, כְּדֶרֶךְ שֶׁקָּרָא לָהֶן אֲבִיהֶן וְלֹא כְּדֶרֶךְ שֶׁקָּרָא לָהֶם מֹשֶׁה, רְאוּבֵן וְלֹא רְאוּבֵנִי, שִׁמְעוֹן וְלֹא שִׁמְעוֹנִי. הַנֵּי חֲמִשִּׁים אוֹתִיּוֹת, חֲמִשִּׁים נַכִּי חָדָא הַוְיָין. אֲמַר רַבִּי יִצְחָק, יוֹסֵף הוֹסִיפוּ לוֹ אוֹת אַחַת, שֶׁנֶּאֱמַר (תהלים פא, ו) "עֵדוּת בִּיהוֹסֵף שָׂמוֹ", רַב נַחְמָן בַּר יִצְחָק אָמַר, כְּתוֹלְדֹתָם, בְּכָל הַתּוֹרָה כֻּלָּהּ בִּנְיָמִן חָסֵר, וְהָכָא בִּנְיָמִין שָׁלֵם, (בראשית מה, יד) "וְאָבִיו קָרָא לוֹ בִּנְיָמִין".

{pפסוק יג-להp} {rרמז שפr}  וְעָשִׂית מִשְׁבְּצֹת זָהָב. זֶה שֶׁאָמַר הַכָּתוּב  "כָּל כְּבוּדָה בַּת מֶלֶךְ פְּנִימָה". שִׁבְעָה בָּנִים הָיוּ לָהּ לְקִמְחִית וְכֻלָּן שִׁמְּשׁוּ בִּכְהֻנָּה גְּדוֹלָה. שָׁלְחוּ לָהּ חֲכָמִים וְאָמְרוּ לָהּ, מַה מַּעֲשַׂיִךְ. אָמְרָה לָהֶם, יָבוֹא עָלַי כָּךְ וְכָךְ אִם רָאוּ קוֹרוֹת בֵּיתִי שַׂעֲרוֹת רֹאשִׁי מִיָּמָי. אָמְרוּן, כָּל קִמְחַיָּא קֶמַח וְקִמְחָא דְּקִמְחִית סֹלֶת, וקָרוּן עָלָהּ (תהלים מה, יד) "כָּל כְּבוּדָה בַּת מֶלֶךְ פְּנִימָה". מַה שְּׂכָרָהּ, (שם) "מִמִּשְׁבְּצוֹת זָהָב לְבוּשָׁהּ", אֵלּוּ כֹּהֲנִים גְּדוֹלִים שֶׁמְּשַׁמְּשִׁין בִּבִגְדֵי כְּהֻנָּה, שֶׁנֶּאֱמַר וְעָשִׂיתָ מִשְׁבְּצֹת זָהָב.

תָּנוּ רַבָּנָן. דְּבָרִים שֶׁנֶּאֱמַר בָּהֶן שֵׁשׁ חוּטָן כָּפוּל שִׁשָּׁה, מָשְׁזָר, שְׁמֹנָה, מְעִיל שְׁנֵים עָשָׂר, פָּרֹכֶת עֶשְׂרִים וְאַרְבָּעָה, חֹשֶׁן וְאֵפוֹד עֶשְׂרִים וּשְׁמֹנָה. שֵׁשׁ, חוּטָן כָּפוּל שִׁשָּׁה מִנָּלָן. אֲמַר אַבַּיֵּי, חֲמִשָּׁה קְרָאֵי כְּתִיבֵי, (להלן לט, כז כח) "וַיַּעֲשׂוּ אֶת הַכָּתְנֹת שֵׁשׁ וְגוֹ', וְאֶת פַּאֲרֵי הַמִּגְּבָּעֹת שֵׁשׁ, וְאֶת מִכְנְסֵי הַבַּד שֵׁשׁ מָשְׁזָר". כַּמָּה קְרָאֵי הֲווּ, חָמֵשׁ, חָד לְגוּפֵיהּ, דְּכִיתְנָא נֵיהֲוֵי, וְחָד, שֶׁיְּהֵא חוּטָן כָּפוּל שִׁשָּׁה, וְחָד שֶׁיְּהוּ שְׁזוּרִין, וְחָד לִשְׁאָר בְּגָדִים שֶׁלֹּא נֶאֱמַר בָּהֶן שֵׁשׁ, וְחָד לְעַכֵּב. מַאי מַשְׁמָע דְּהַאי שֵׁשׁ לִישָׁנָא דְּכִיתְנָא הוּא. אֲמַר קְרָא "בַּד",  דָּבָר הָעוֹלֶה מִן הַקַּרְקַע בַּד בְּבַד. וְאֵימָא עַמְרָא. עַמְרָא מְפַצַּל. כִּיתְנָא נַמִי מְפַצַּל. כִּיתְנָא אַגַּב לָקוּתָא מְפַצַּל. רַבִינָא אֲמַר, מֵהָכָא, (יחזקאל מד, יח) "פַּאֲרֵי פִּשְׁתִּים יִהְיוּ עַל רֹאשָׁם" וְכוּ', גְּמָרָא גְּמִירֵי וְאָתָא יְחֶזְקֵאל וְאַסְמְכָא אַקְּרָא. מָשְׁזָר, שְׁמוֹנָה, מִנָּלָן, שֶׁנֶּאֱמַר  "וַיַּעֲשׂוּ עַל שׁוּלֵי הַמְּעִיל רִמּוֹנִי תְּכֵלֶת וְאַרְגָּמָן וְתוֹלַעַת שָׁנִי מָשְׁזָר", וְיָלִיף "מָשְׁזָר" "מָשְׁזָר" מִפָּרֹכֶת, מַה לְּהַלָּן עֶשְׂרִים וְאַרְבָּעָה אַף כָּאן עֶשְׂרִים וְאַרְבָּעָה, דַּהֲוָה כָּל חָד וְחָד תְּמָנֵי. וְנֵילַף מֵחֹשֶׁן וְאֵפוֹד, מַה לְּהַלָּן עֶשְׂרִים וּשְׁמוֹנָה אַף כָּאן עֶשְׂרִים וּשְׁמוֹנָה. דָּנִין דָּבָר שֶׁלֹּא נֶאֱמַר בּוֹ זָהָב מִדָּבָר שֶׁלֹּא נֶאֱמַר בּוֹ זָהָב, וְאֵין דָּנִין אוֹתוֹ מִדָּבָר שֶׁנֶּאֱמַר בּוֹ "זָהָב". אַדְּרַבָּה דָּנִין בֶּגֶד מִבֶּגֶד, לַאֲפוּקֵי פָּרֹכֶת דְּאֹהֶל הוּא. אֶלָּא מֵאַבְנֵט, דָּנִין בֶּגֶד שֶׁלֹּא נֶאֱמַר בּוֹ זָהָב מִבֶּגֶד שֶׁלֹּא נֶאֱמַר בּוֹ זָהָב. רַב מָרִי אֲמַר, תַּעֲשֶׂנּוּ, לַזֶּה וְלֹא לְאַחֵר. רַב אַשִׁי אֲמַר, וְעָשִׂיתָ, שֶׁיְּהוּ כָּל עֲשִׂיוֹתָיו שָׁווֹת, הֵיכֵי נַעֲבִיד, תְּלָתָא עֲשָׂרָה עֲשָׂרָה, הֲווּ תְּלָתִין, נַעֲבִיד תְּרֵי דְּתִשְׁעָה וְחָד דַּעֲשָׂרָה, וְעָשִׂיתָ אֲמַר רַחֲמָנָא, שֶׁיְּהוּ כָּל עֲשִׂיוֹתָיו שָׁווֹת. מְעִיל שְׁנֵים עָשָׂר, מִנָּלָן. דִּכְתִיב (פסוק לא) וְעָשִׂיתָ אֶת מְעִיל הָאֵפוֹד כְּלִיל  תְּכֵלֶת, וְיָלִיף "תְּכֵלֶת" "תְּכֵלֶת" מִפָּרֹכֶת, מַה לְּהַלָּן שִׁשָּׁה אַף כָּאן שִׁשָּׁה (דַּהֲווּ לְהוֹ כָּל חָד וְחָד תְּרֵיסָר). וְנֵילַף מִשּׁוּלָיו, מַה לְּהַלָּן שְׁמוֹנָה אַף כָּאן שְׁמוֹנָה. דָּנִין כְּלִי מִכְּלִי, וְאֵין דָּנִין כְּלִי מִתַּכְשִׁיט כְּלִי. אַדְּרַבָּא דָּנִין גּוּפוֹ מִגּוּפוֹ, וְאֵין דָּנִין גּוּפוֹ מֵעָלְמָא. הַיְינוּ דְּאָמְרֵי, חָד לִשְׁאָר בְּגָדִים שֶׁלֹּא נֶאֱמַר בָּהֶן שֵׁשׁ. פָּרֹכֶת עֶשְׂרִים וְאַרְבָּעָה [אַרְבָּעָה] דְּשִׁתָּא שִׁתָּא, לֹא דִּינָא וְלֹא דַּיָּנָא. חֹשֶׁן וְאֵפוֹד עֶשְׂרִים וּשְׁמוֹנָה, מִנָּלָן. דִּכְתִיב  וְעָשִׂיתָ חֹשֶׁן מִשְׁפָּט וְגוֹ' כְּמַעֲשֵׂה אֵפֹד תַּעֲשֶׂנּוּ, אַרְבָּעָה דְּשִׁתָּא שִׁתָּא, הָא עֶשְׂרִים וְאַרְבָּעָה, וְזָהָב אַרְבָּעָה, הָא עֶשְׂרִים וּשְׁמוֹנָה. וְאֵימָא זָהָב נַמִי שִׁשָּׁה. אֲמַר קְרָא, (להלן לט, ג) "וְקִצֵּץ פְּתִילִם. פְּתִיל, פְּתִילִם, אַרְבַּע. רַב אַשִׁי אַמַר, אֲמַר קְרָא, וְעָשִׂיתָ, שֶׁיִּהְיוּ כָּל עֲשִׂיוֹתָיו שָׁווֹת. הִלְכַּךְ לָא אֶפְשָׁר.

אָמַר רַב אֶלְעָזָר, הַמַּזִיחַ אֶת הַחֹשֶׁן מֵעַל הָאֵפוֹד וְהַמֵּסִיר בַּדֵּי אָרוֹן, לוֹקֶה, שֶׁנֶּאֱמַר וְלֹא יִזַּח הַחֹשֶׁן, (לעיל כה, טו) "וְלֹא יָסֻרוּ מִמֶּנּוּ". וְדִלְמָא הָכִי קָאָמַר רַחֲמָנָא, חַדְקִינְהוּ וְעַבְדִּינְהוּ (שָׂפָה) [שַׁפִּיר] כִּי הֵיכֵי דְּלָא יִזַּח וְלֹא יָסֻרוּ. מִי כְּתִיב שֶׁלֹּא יִזַּח וְשֶׁלֹּא יָסֻרוּ. אָמַר רַבִּי יְהוּדָה, הַמְּקָרֵעַ בִּגְדֵי כְּהֻנָּה לוֹקֶה, שֶׁנֶּאֱמַר (פסוק לד) לֹא יִקָּרֵעַ. וְדִלְמָא הָכִי קָאָמַר רַחֲמָנָא, עֲבִיד שָׂפָה כִּי הֵיכֵי דְּלָא יִקָּרֵעַ. מִי כְּתִיב שֶׁלֹּא יִקָּרֵעַ.

אֵינִי וְהָא אֲמַר רַבִּי עֲנָנִי בַּר שָׂשׂוֹן, לָמָּה נִסְמְכָה פָּרָשַׁת בִּגְדֵי כְּהֻנָּה לְפָרָשַׁת קָרְבָּנוֹת, לוֹמַר לְךָ, מַה קָּרְבָּנוֹת מְכַפְּרִין אַף בִּגְדֵי כְּהֻנָּה מְכַפְּרִין, כְּתֹנֶת מְכַפֶּרֶת עַל שְׁפִיכוּת דָּמִים, וְכֵן הוּא אוֹמֵר "וַיִּטְבְּלוּ אֶת הַכֻּתֹּנֶת בַּדָּם", מִכְנָסַיִם מְכַפְּרִים עַל גִּלּוּי עֲרָיוֹת, וְכֵן הוּא אוֹמֵר  וַעֲשֵׂה לָהֶם מִכְנְסֵי בָד לְכַסּוֹת בְּשַׂר עֶרְוָה, מְצְנֶפֶת מְכַפֶּרֶת עַל גַסֵּי הָרוּחַ, דַּאֲמַר רַבִּי חֲנִינָא, יָבוֹא דָּבָר שֶׁבַּגֹּבַהּ וִיכַפֵּר עַל מַעֲשֵׂה גֹּבַהּ, אַבְנֵט מְכַפֵּר עַל הִרְהוּר הַלֵּב, מֵהֵיכָא דְּאִיתֵיהּ (דִּכְתִיב עַל לֵב אַהֲרֹן), חֹשֶׁן מְכַפֵּר עַל הַדַּיָּנִין, דִּכְתִיב  חֹשֶׁן מִשְׁפָּט, אֵפוֹד מְכַפֵּר עַל עֲבֹדַת אֱלִילִים, דִּכְתִיב (אָוֶן) (הושע ג, ד) ["וְאֵין] אֵפוֹד וּתְרָפִים", מְעִיל מְכַפֵּר עַל לָשׁוֹן הָרַע, אָמַר רַבִּי חֲנִינָא, יָבוֹא דָּבָר שֶׁבַּקּוֹל וִיכַפֵּר עַל מַעֲשֵׂה קוֹל, צִיץ מְכַפֵּר עַל עַזֵּי פָּנִים, כְּתִיב הָכָא  וְהָיָה עַל מֵצַח אַהֲרֹן, וּכְתִיב הָתָם (ירמיה ג, ג) "וּמֵצַח אִשָּׁה זוֹנָה הָיָה לָךְ". לֹא קַשְׁיָא, הָא דְּלָא אַהַנוּ מַעֲשָׂיו הָא דַּאַהַנוּ מַעֲשָׂיו, אִי אַהַנוּ מַעֲשָׂיו נְגָעִים בָּאִין עָלָיו, לֹא אַהַנּוּ מַעֲשָׂיו מְעִיל מְכַפֵּר. וְהָאָמַר רַבִּי (שִׁמְעוֹן) [סִימוֹן], אָמַר רַבִּי יְהוֹשֻׁעַ בֶּן לֵוִי, שְׁנֵי דְּבָרִים לֹא מָצִינוּ לָהֶן כַּפָּרָה בַּקָּרְבָּנוֹת וּמָצִינוּ לָהֶן כַּפָּרָה בְּדָבָר אַחֵר, שְׁפִיכוּת דָּמִים וְלָשׁוֹן הָרַע, שְׁפִיכוּת דָּמִים בְּעֶגְלָה עֲרוּפָה וְלָשׁוֹן הָרַע בַּקְּטֹרֶת, +4(רמז שפא) וְאָמַר רַבִּי חֲנִינָא לָמַדְנוּ לַקְּטֹרֶת שֶׁמְּכַפֶּרֶת, שֶׁנֶּאֱמַר (במדבר יז, יב) "וַיִתֵּן אֶת הַקְּטֹרֶת" וְגוֹ'. תָּנָא דְּבֵי רַבִּי יִשְׁמָעֵאל, קְטֹרֶת מְכַפֶּרֶת עַל לָשׁוֹן הָרַע, אָמַר הַקָּדוֹשׁ בָּרוּךְ הוּא, יָבוֹא דָּבָר שֶׁבַּחֲשַׁאי וִיכַפֵּר עַל מַעֲשֵׂה חֲשַׁאי. קַשְׁיָא שְׁפִיכוּת דָּמִים אַשְּׁפִיכוּת דָּמִים וְקַשְׁיָא לָשׁוֹן הָרַע אַלָּשׁוֹן הָרָע. שְׁפִיכוּת דָּמִים אַשְּׁפִיכוּת דָּמִים לָא קַשְׁיָא, הָא דְּיָדִיעַ מָאן קְטָלֵיהּ הָא דְּלָא יָדִיעַ מָאן קְטָלֵיהּ. דְּיָדִיעַ מָאן קְטָלֵיהּ בַּר קְטָלָא הוּא. בְּמֵזִיד וְלֹא אַתְרֵי בֵּיהּ. לָשׁוֹן הָרַע אַלָּשׁוֹן הָרַע לֹא קַשְׁיָא, הָא בְּצִנְעָא הָא בְּפַרְהֶסְיָא.

חֹשֶׁן הַמִּשְׁפָּט עַל לִבּוֹ. אָמַר רַבִּי שִׂמְלַאי, בִּשְׂכַר (לעיל ד, יד) "וְרָאֲךָ וְשָׂמַח בְּלִבּוֹ" זָכָה בְּחֹשֶׁן הַמִּשְׁפָּט עַל לִבּוֹ.

אָמַר רֵישׁ לָקִישׁ, מְעִיל שֶׁנִּטְמָא מַכְנִיסוֹ בְּפָחוֹת מִשָּׁלֹשׁ עַל שָׁלֹשׁ (וּמַכְנִיסוֹ) [וּמְכַבְּסוֹ], מִשּׁוּם שֶׁנֶּאֱמַר  לֹא יִקָּרֵעַ. מֵתִיב רַב אַדָא בַּר אַהֲבָה, הֶעָבִין וְהָרַכִּין אֵין בָּהֶן מִשּׁוּם שָׁלֹשׁ עַל שָׁלֹשׁ. אַגַּב עָבְיָין חֲשִׁיבֵי. וְהָא בָּעֵי שִׁבְעָה סַמְמָנִין, דַּאֲמַר רַב נַחְמָן אֲמַר רַבָּה בַּר אַבוּהָ, דָּם חַטָּאת וּמַרְאוֹת נְגָעִים צְרִיכִין שִׁבְעָה סַמְמָנִין, וְתַנְיָא אֶלָּא שֶׁאֵין מַכְנִיסִין מֵי רַגְלַיִם בַּמִּקְדָּשׁ. וְכִי תֵימָא דְּמַבְלַע לְהוּ בַּהֲדֵי שִׁבְעָה סַמְמָנִין, דְּמַעֲבָר לְהוּ לְכֻלְּהוֹ בְּחָד, וְהַתְּנָן, הֶעֱבִירָן שֶׁלֹּא כְּסִדְרָן אוֹ שֶׁהֶעֱבִירָן שִׁבְעָתָן כְּאֶחָד, לֹא עָשָׂה כְּלוּם. וְכִי תֵימָא דְּמַבְלַע לְהוּ בַּהֲדֵי חָד מִסַּמְמָנִין, וְהָא צָרִיךְ לְכַסְכֵּס שָׁלֹשׁ פְּעָמִים בְּכָל אֶחָד וְאֶחָד. דְּמַבְלַע לְהוּ בְּרֹק תָּפֵל, דַּאֲמַר רֵישׁ לָקִישׁ, רֹק צָרִיךְ שֶׁיְּהֵא עִם כָּל אֶחָד וְאֶחָד.

תָּנוּ רַבָּנָן. בִּגְדֵי כְּהֻנָּה אֵין עוֹשִׂין אוֹתוֹ מַעֲשֵׂה מַחַט אֶלָּא מַעֲשֵׂה אוֹרֵג, שֶׁנֶּאֱמַר (פסוק לב) מַעֲשֵׂה אֹרֵג. נִתְגַּעֲלוּ, אֵין מְכַבְּסִין אוֹתָן לֹא בְּנֶתֶר וְלֹא בְּאֹהֶל. הָא בְּמַיִם מְכַבְּסִין. אֲמַר אַבַּיֵּי, הָכִי קָאָמַר, הֻגְעֲלוּ בְּמַיִם מְכַבְּסִין, אוֹתָן בְּנֶתֶר וְאֹהֶל, הֻגְעֲלוּ בְּנֶתֶר וְאֹהֶל, אַף בְּמַיִם אֵין מְכַבְּסִין אוֹתָן. וְיֵשׁ אוֹמְרִים, אֵין מְכַבְּסִין אוֹתָן כָּל עִקָּר, שֶׁאֵין עֲנִיּוּת בִּמְקוֹם עֲשִׁירוּת. תָּנוּ רַבָּנָן. מְעִיל כֻּלּוֹ שֶׁל תְּכֵלֶת, שֶׁנֶּאֱמַר  כְּלִיל תְּכֵלֶת, (הָא) [שׁוּלָיו] כֵּיצַד, מֵבִיא תְּכֵלֶת וְאַרְגָּמָן וְתוֹלַעַת שָׁנִי שְׁזוּרִין, וְעוֹשִׂין אוֹתָן כְּמִין רִמּוֹנִים שֶׁלֹּא פָּתְחוּ פִּיהֶן וּכְמִין קְתָאוֹת שֶׁל קֻבָּעוֹת שֶׁבְּרָאשֵׁי תִינוֹקוֹת, וְתוֹלֶה בּוֹ, וּמֵבִיא שְׁנַיִם וְשִׁבְעִים זַגִּין וּבָהֶן שִׁבְעִים וְשִׁשָּׁה עִנְבָּלִין וְתוֹלֶה בּוֹ, שְׁלוֹשִׁים וְשִׁשָּׁה מִצַּד זֶה וְשְׁלוֹשִׁים וְשִׁשָּׁה מִצַּד זֶה. רַבִּי דּוֹסָא אוֹמֵר בְּשֵׁם רַבִּי יְהוּדָה, שְׁלוֹשִׁים וְשִׁשָּׁה הָיוּ, שְׁמוֹנָה עָשָׂר מִצַּד זֶה וּשְׁמוֹנָה עָשָׂר מִצַּד זֶה. אָמַר רַבִּי עֲנָנִי בַּר שָׂשׂוֹן, כַּמַּחְלֹקֶת כָּאן כָּךְ מַחְלֹקֶת בְּמַרְאוֹת נְגָעִים, דִּתְנַן מַרְאוֹת נְגָעִים, רַבִּי דּוֹסָא בֶּן הַרְכִּינַס אוֹמֵר, שְׁלוֹשִׁים וְשִׁשָּׁה הָיוּ, עֲקַבְיָא בֶּן מַהֲלַלְאֵל, אוֹמֵר שִׁבְעִים וּשְׁנַיִם הָיוּ.

{rרמז שפבr}  (פסוק לה) וְנִשְׁמַע קֹלוֹ בְּבֹאוֹ אֶל הַקֹּדֶשׁ. רַבִּי יוֹחָנָן, כַּד הֲוָה סָלִיק לְמִשְׁאַל בִּשְׁלָמֵיהּ דְּרַבִּי חֲנִינָא, הָיָה מְנַעְנֵעַ, עַל שֵׁם וְנִשְׁמַע קוֹלוֹ. רַבִּי חֲנַנְיָא בֶּן חֲכִינַאי וְרַבִּי שִׁמְעוֹן בֶּן יוֹחַאי אָזְלֵי לִלְמֹד תּוֹרָה אֵצֶל רַבִּי (עֲקַבְיָא) [עֲקִיבָא] בִּבְנֵי בְּרַק. שָׁהוּ שָׁם שְׁלֹשׁ עֶשְרֵה שָׁנָה. רַבִּי שִׁמְעוֹן בֶּן יוֹחַאי שָׁלַח וְיָדַע מַה גּוֹ בֵּיתֵיהּ. רַבִּי חֲנַנְיָא בֶּן חֲכִינַאי לָא הֲוָה יָדַע מַה גּוֹ בֵּיתֵיהּ. שָׁלְחָה לוֹ אִשְׁתּוֹ בִּתְּךָ בָּגְרָה בּוֹא וְהַשִּׂיאָהּ כוּ'. אַף עַל פִּי כֵן צָפָה רַבִּי עֲקִיבָא בְּרוּחַ הַקֹּדֶשׁ וְאָמַר לָהֶן, כָּל מִי שֶּׁיֵּשׁ לוֹ בַּת בּוֹגֶרֶת יֵלֵךְ וְיַשִּׂיאֶנָּה. קָם, נָסַב רְשׁוּתָא וְאָזַל. בָּעָא לָהּ בְּגוֹ בֵּיתָא, וְאַשְׁכַּח דְּפַנְיֵית לְזָוִית אוֹחֲרֵי. מָה עֲבַד, אָזַל, יָתִיב לֵיהּ עַל מַלְיָיתְהֶן דְּנַשְׁיָא וְשָׁמַע קָלָא דִּבְרִיָּיתָא אָמְרִין, בְּרַת חֲכִינַאי מַלִּי קוּלְתִיךְ וְסוּק לִיךְ. הָיָה מְהַלֵּךְ אַחֲרֶיהָ עַד שֶׁנִּכְנְסָה לְתוֹךְ בֵּיתוֹ וְנִכְנַס אַחֲרֶיהָ פִּתְאוֹם, לֹא הִסְפִּיקָה אִשְׁתּוֹ לִרְאוֹתוֹ עַד שֶׁיָּצְתָה נִשְׁמָתָהּ. אָמַר לְפָנָיו, רִבּוֹנוֹ שֶׁל עוֹלָם, עֲנִיָּה זוֹ זוֹ שְׂכָרָהּ לְאַחַר שְׁלֹשׁ עֶשְרֵה שָׁנָה. חָזְרָה נִשְׁמָתָהּ לְגוּפָהּ. אָמַר רַבִּי שִׁמְעוֹן, אַרְבָּעָה דְּבָרִים הַקָּדוֹשׁ בָּרוּךְ הוּא שׂוֹנְאָן, וַאֲנִי אֵינִי אוֹהֲבָן. הָאוֹחֵז בַּאֲמָתוֹ וּמַשְׁתִּין, וְהַמְשַׁמֵּשׁ מִטָּתוֹ עָרֹם, וְהָאוֹמֵר דְּבָרִים שֶׁבֵּינוֹ לְבֵין אִשְׁתּוֹ בְּפַרְהֶסְיָא, וְהַנִּכְנָס פִּתְאוֹם לְבֵיתוֹ שֶׁל חֲבֵרוֹ.

{pפסוק לוp}  פִּתּוּחֵי חֹתָם קֹדֶשׁ לַה'. צִיץ דּוֹמֶה כְּמִין טַס שֶׁל זָהָב, וְרֹחַב שְׁתֵּי אֶצְבָּעוֹת, מֻקָּף מֵאֹזֶן לְאֹזֶן, וְכָתוּב עָלָיו שְׁתֵּי שִיטִין יוּ"ד הֵ"א מִלְּמַעְלָה וְקֹדֶשׁ מִלְּמַטָּה, וְאָמַר רַבִּי אֶלְעָזָר בְּרַבִּי יוֹסֵי, רְאִיתִיו בְּרוֹמִי וְכָתוּב עָלָיו קוֹדֶשׁ לַה' בְּשִׁיטָה אַחַת.

כִּי אָתָא רַב דִּימֵי אֲמַר, מִנַּיִן לְתַכְשִׁיט כָּל שֶׁהוּא שֶׁהוּא טָמֵא, מִצִּיץ, אָרִיג כָּל שֶׁהוּא טָמֵא, (ויקרא יא, לב) מֵ"אוֹ בֶגֶד", אָרִיג וְתַכְשִׁיט כָּל שֶׁהוּא,  מִ"כֹּל כְּלִי", וְאַף עַל גַּב דִּבְמִדְיָן כְּתִיב, גָּמַר "כְּלִי" "כְּלִי" מֵהָתָם, מוֹסִיף שַׂק עַל הַבֶּגֶד, אַף עַל פִּי שֶׁאֵינוֹ אָרִיג, טָמֵא. לְמַאי חָזוּ. אֲמַר רַבִּי יוֹחָנָן, שֶׁכֵּן עָנִי קוֹלֵעַ שָׁלֹשׁ נִימִין וְתוֹלֶה בְּצַוַּאר בִּתּוֹ.

תַּנְיָא. כִּפָּה שֶׁל צֶמֶר הָיְתָה מֻנַּחַת בְּרֹאשׁ כֹּהֵן גָּדוֹל וְעָלֶיהָ צִיץ נָתוּן, לְקַיֵּם מַה שֶּׁנֶּאֱמַר וְשַׂמְתָּ אֹתוֹ עַל פְּתִיל תְּכֵלֶת.

{pפסוק לחp}  וְנָשָׂא אַהֲרֹן אֶת עֲוֹן הַקָּדָשִׁים וְגוֹ'. וְכִי אֵיזֶה עָוֹן הוּא נוֹשֵׂא, אִם עֲוֹן פִּגּוּל, הֲרֵי כְּבָר נֶאֱמַר (ויקרא יט, ז) "לֹא יֵרָצֶה", אִם עֲוֹן נוֹתָר, הֲרֵי כְּבָר נֶאֱמַר (שם ז, יח) "לֹא יֵחָשֵׁב", הָא אֵינוֹ נוֹשֵׂא אֶלָּא עֲוֹן טֻמְאָה שֶׁהֻתְּרָה מִכְּלָלָהּ בְּצִבּוּר. מַאי טֻמְאָה, אִילֵימָא שֶׁרֶץ, הֵיכָא אִישְׁתְּרָאי, אֶלָּא לָאו, טֻמְאַת מֵת, וְלָאו כְּגוֹן שֶׁנִּטְמְאָה בְּעָלִים בְּמֵת, אַלְמָא נִטְמְאוּ בְּעָלִים בְּמֵת מְשַׁלְּחִין קָרְבְּנוֹתֵיהֶן, וּבְמַאי, אִי בְּנָזִיר, (במדבר ו, ט) "וְכִי יָמוּת מֵת עָלָיו" כְּתִיב, אֶלָּא לָאו לְעוֹשֵׂה פֶּסַח, וְלָאו כְּגוֹן שֶׁנִּטְמְאוּ בְּעָלִים בְּמֵת. לְעוֹלָם טֻמְאַת שֶׁרֶץ, וְשֵׁם טֻמְאָה בָּעוֹלָם. וְאִיכָּא דְּדַיְיקֵי וּמַיְיתִי הָכִי, עֲוֹן הַקָּדָשִׁים אֵין, עֲוֹן מַקְדִּישִׁים לָא, מַאי טֻמְאָה, אִילֵימָא טֻמְאַת שֶׁרֶץ מִי אִישְׁתְּרָאי בְּצִבּוּר, אֶלָּא לָאו טֻמְאַת מֵת, וַעֲוֹן קָדָשִׁים אֵין, עֲוֹן מַקְדִּישִׁים לָא. לְעוֹלָם טֻמְאַת שֶׁרֶץ, וְשֵׁם טֻמְאָה בָּעוֹלָם.

מַתְקִיף לָהּ רַבִּי זֵירָא, אֵימָא עָוֹן יוֹצֵא, שֶׁהֻתַּר מִכְּלָלוֹ בַּבָּמָה. אֲמַר אַבַּיֵּי, אֲמַר קְרָא לְרָצוֹן לָהֶם לִפְנֵי ה', עָוֹן דְּלִפְנֵי ה' אֵין, דְּיוֹצֵא לָא. מַתְקִיף לָהּ רַבִּי אִילְפָא, אֵימָא עֲוֹן שְׂמֹאל שֶׁהֻתַּר מִכְּלָלוֹ בְּיוֹם הַכִּפּוּרִים. אֲמַר לֵיהּ אַבַּיֵּי, אֲמַר קְרָא, עֲוֹן, עָוֹן שֶׁהָיָה בּוֹ וּדְחִיתִיו, לַאֲפוּקֵי יוֹם הַכִּפּוּרִים שֶׁהֶכְשֵׁרוֹ בִּשְׂמֹאל הוּא. רַב אַשִׁי אֲמַר, אֲמַר קְרָא, עֲוֹן הַקָּדָשִׁים וְלֹא עֲוֹן הַמַּקְדִּישִׁים. אֲמַר לֵיהּ רַב סַמָּא בְּרֵיהּ דְּרַב אִידִי לְרַב אַשִׁי, וְאֵימָא עֲוֹן בַּעֲלֵי מוּם שֶׁהֻתַּר מִכְּלָלוֹ בָּעוֹפוֹת. אֲמַר לֵיהּ, עָלֶיךָ אֲמַר קְרָא,  "לֹא יֵרָצֶה" (שם, כ) וְ"לֹא לְרָצוֹן יִהְיֶה לָכֶם".

תָּנוּ רַבָּנָן. דָּם שֶׁנִּטְמָא וֶזָרְקוֹ בְּשׁוֹגֵג, הוּרְצָה, בְּמֵזִיד, לֹא הוּרְצָה. בְּמָה דְּבָרִים אֲמוּרִים, בְּיָחִיד, אֲבָל בְּצִבּוּר בֵּין שׁוֹגֵג בֵּין מֵזִיד הוּרְצָה, וּבְּכוּתִי בֵּין שׁוֹגֵג בֵּין מֵזִיד בֵּין בְּאֹנֶס בֵּין בְּרָצוֹן, לֹא הוּרְצָה. וְרָמִינְהוּ, עַל מָה הַצִּיץ מְרַצֶּה עַל הַדָּם וְעַל הַבָּשָׂר וְעַל הַחֵלֶב, שֶׁנִּטְמָא בֵּין בְּשׁוֹגֵג בֵּין בְּמֵזִיד בֵּין בְּאֹנֶס בֵּין בְּרָצוֹן בֵּין בְּיָחִיד בֵּין בְּצִבּוּר. אֲמַר רַב יוֹסֵף, לֹא קַשְׁיָא, הָא רַבָּנָן הָא רַבִּי יוֹסֵי, דְּתַנְיָא אֵין תּוֹרְמִין מִן הַטָּמֵא עַל הַטָּהוֹר, וְאִם תָּרַם בְּשׁוֹגֵג תְּרוּמָתוֹ תְּרוּמָה, בְּמֵזִיד, אֵין תְּרוּמָתוֹ תְּרוּמָה, רַבִּי יוֹסֵי אוֹמֵר, בֵּין בְּשׁוֹגֵג בֵּין בְּמֵזִיד תְּרוּמָתוֹ תְּרוּמָה. וְהָתַנְיָא, רַבִּי אֱלִיעֶזֶר אוֹמֵר, הַצִּיץ מְרַצֶּה עַל אֲכִילוֹת, רַבִּי יוֹסֵי אוֹמֵר, אֵין הַצִּיץ מְרַצֶּה עַל אֲכִילוֹת. אִיפוּךְ. רַבִינָא אָמַר, טֻמְאָתוֹ בֵּין בְּשׁוֹגֵג בֵּין בְּמֵזִיד הוּרְצָה, זְרִיקָתוֹ בְּשׁוֹגֵג הוּרְצָה בְּמֵזִיד לֹא הוּרְצָה. וְרַב שֵׁילָא אֲמַר, זְרִיקָתוֹ, בֵּין בְּשׁוֹגֵג בֵּין בְּמֵזִיד הוּרְצָה, טֻמְאָתוֹ, בְּשׁוֹגֵג הוּרְצָה בְּמֵזִיד לֹא הוּרְצָה. וּלְרַב שֵׁילָא, הָא קָתָנִי, שֶׁנִּטְמְאוּ בֵּין בְּשׁוֹגֵג בֵּין בְּמֵזִיד. הָכִי קָאָמַר, נִטְמָא בְּשׁוֹגֵג, זוֹרְקוֹ בֵּין בְּשׁוֹגֵג בֵּין בְּמֵזִיד.

לְרָצוֹן לָהֶם כְּתִיב.  "וְכֹל הַטַּף בַּנָּשִׁים אֲשֶׁר לֹא יָדְעוּ מִשְׁכַּב זָכָר הַחֲיוּ לָכֶם". מִנָּא יָדְעֵי. הֶעֱבִירוּם לִפְנֵי הַצִּיץ, כָּל שֶׁפָּנֶיהָ מוֹרִיקוֹת בְּיָדוּעַ שֶׁהִגִּיעַ זְמַנָּהּ לְהִבָּעֵל, אֵין פָּנֶיהָ מוֹרִיקוֹת בְּיָדוּעַ שֶׁלֹּא הִגִּיעַ זְמַנָּהּ לִבָּעֵל. סימנן לַעֲבֵיר' הְדְרוֹקָן. כַּיּוֹצֵא בַּדָּבָר אַתָּה אוֹמֵר, (שופטים כא, יב) "וַיִּמְצְאוּ מִיֹשְׁבֵי יָבֵשׁ גִּלְעָד אַרְבַּע מֵאוֹת נַעֲרָה בְתוּלָה אֲשֶׁר לֹא יָדְעָה אִישׁ [לְ]מִשְׁכַּב זָכָר". מִנָּא יָדְעוּ, הוֹשִׁיב[וּ]ן עַל פִּי חֲבִיּוֹת שֶׁל יַיִן, בְּעוּלָה רֵיחָהּ נוֹדֵף בְּתוּלָה אֵין רֵיחָהּ נוֹדֵף. וְנַעַבְרִינְהוּ לִפְנֵי צִיץ. אֲמַר קְרָא, לְרָצוֹן, וְלֹא לְפֻרְעָנוּת. אִי הָכִי בְּמִדְיָן נַמִי. אֲמַר רַב אַשִׁי, כְּתִיב (לָהֶם לְרָצוֹן) [לְרָצוֹן לָהֶם] וְלֹא לְפֻרְעָנוּת, לְאֻמּוֹת הָעוֹלָם אֲפִלּוּ לְפֻרְעָנוּת.

צִיץ לֹא הָיָה כְּתָבוֹ שׁוֹקֵעַ אֶלָּא בּוֹלֵט, כְּדִינָר זָהָב, דְּבוֹלֵט, וְלֹא כְּדִינָר, דְּאִלּוּ הָתָם מִגַּוַּאי וְאִלּוּ הָכָא מֵאַבְּרָאי.

{rרמז שפגr}  וְהָיָה עַל מִצְחוֹ תָּמִיד. תַּנָא דְּבֵי רַבִּי יִשְׁמָעֵאל יוֹצֵא אָדָם בִּתְפִלִּין עֶרֶב שַׁבָּת עִם חֲשֵׁכָה. מַאי טַעְמָא. כֵּיוָן דַּאֲמַר רַבָּה בַּר רַב הוּנָא חַיָּב אָדָם לְמַשְׁמֵשׁ בִּתְפִלִּין כָּל שָׁעָה, קַל וָחֹמֶר מִצִּיץ, וּמַה צִּיץ שֶׁאֵין בּוֹ אֶלָּא הַזְכָּרָה אַחַת אָמְרָה תּוֹרָה וְהָיָה עַל מִצְחוֹ תָּמִיד, תְּפִלִּין שֶׁיֵּשׁ בָּהֶן הַזְכָּרוֹת הַרְבֵּה עַל אַחַת כַּמָּה וְכַמָּה. הִלְכָּךְ מִדְכָּר דָּכִיר לְהוּ.

תַּנְיָא. צִיץ בֵּין שֶׁיֶּשְׁנוֹ עַל מִצְחוֹ בֵּין שֶׁאֵינוֹ עַל מִצְחוֹ, מְרַצֶּה, דִּבְרֵי רַבִּי שִׁמְעוֹן. רַבִּי יְהוּדָה אוֹמֵר, עוֹדֶנּוּ עַל מִצְחוֹ מְרַצֶּה, אֵינוֹ עַל מִצְחוֹ אֵינוֹ מְרַצֶּה. אֲמַר לֵיהּ רַבִּי שִׁמְעוֹן, כֹּהֵן גָּדוֹל בְּיוֹם הַכִּפּוּרִים יוֹכִיחַ שֶׁאֵינוֹ עַל מִצְחוֹ וּמְרַצֶּה. אֲמַר לֵיהּ רַבִּי יְהוּדָה, הָנַח לְכֹהֵן גָּדוֹל בְּיוֹם הַכִּפּוּרִים שֶׁטֻּמְאָה הֻתְּרָה בְּצִבּוּר. מִכְּלָל דְּרַבִּי שִׁמְעוֹן סָבַר טֻמְאָה דְּחוּיָה הִיא בְּצִבּוּר. אֲמַר אַבַּיֵּי, בְּנִשְׁבָּר הַצִּיץ כֻּלֵּי עַלְמָא לֹא פְּלִיגֵי דְּלָא מְרַצֶּה, כִּי פְּלִיגִי דְּתָלָא בְּסִיכָּתָא, רַבִּי יְהוּדָה סָבַר עַל מֵצַח(וֹ) וְנָשָׂא, רַבִּי שִׁמְעוֹן סָבַר, תָּמִיד לְרָצוֹן לָהֶם. מַאי תָּמִיד, אִילֵימָא תָּמִיד עַל מִצְחוֹ, מִי מַשְׁכַּחַת לָהּ מִי לֹא בָּעֵי מֵינַם, מִי לֹא בָּעֵי לְמֵיעַל לְבֵית הַכִּסֵּא, אֶלָּא תָּמִיד מְרַצֶּה הוּא. וּלְרַבִּי יְהוּדָה נַמִי הָא כְּתִיב תָּמִיד. הַהוּא שֶׁלֹּא יָסִיחַ דַּעְתּוֹ מִמֶּנּוּ, דַּאֲמַר רַבָּה בַּר רַב הוּנָא, חַיָּב אָדָם לְמַשְׁמֵשׁ בִּתְפִלִּין וְכוּ'. וּלְרַבִּי שִׁמְעוֹן דַּאֲמַר תָּמִיד מְרַצֶּה, וְהָא כְּתִיב עַל מֵצַח(וֹ) וְנָשָׂא. הַהוּא לִקְבֹּעַ לוֹ מָקוֹם הוּא דַּאֲתָא. וְרַבִּי יְהוּדָה, לִקְבֹּעַ לוֹ מָקוֹם מִנָּא לֵיהּ. מֵעַל מִצְחוֹ. וְרַבִּי שִׁמְעוֹן נַמִי תֵּיפוּק לֵיהּ מֵעַל מִצְחוֹ. אֵין הָכִי נַמִי. אֶלָּא עַל מֵצַח(וֹ) וְנָשָׂא מַאי עָבִיד לֵיהּ. אָמַר לְךָ, רָאוּי לְמֵצַח מְרַצֶּה, לַאֲפוּקֵי נִשְׁבַּר הַצִּיץ דְּלָא מְרַצֶּה. וְרַבִּי יְהוּדָה, נִשְׁבַּר הַצִּיץ מִנָּא לֵיהּ. נַפְקָא לֵיהּ מֵמֵצַח, מִצְחוֹ. וְרַבִּי שִׁמְעוֹן מֵצַח מִצְחוֹ לֹא מַשְׁמָע לֵיהּ.

{pפסוק מבp} {rרמז שפדr}  וַעֲשֵׁה לָהֶם מִכְנְסֵי בָד. תַּנְיָא. מִכְנְסֵי כֹּהֲנִים לְמָה הֵם דּוֹמִים, כְּמִין פְּלָמַנְיָא שֶׁל פָּרָשִׁים, לְמַעְלָה, עַד מָתְנַיִם, לְמַטָּה, עַד יְרֵכַיִם, וְיֵשׁ לָהֶם שְׁנָצִים, אֵין לָהֶם לֹא בֵּית הַנֶּקֶב וְלֹא בֵּית הָעֶרְוָה.

~ פרק כט

{pפסוק א-טp}  וְהָיוּ עַל אַהֲרֹן וְעַל בָּנָיו. כָּל הַזְּבָחִים שֶׁקִּבֵּל דָּמָן מְחֻסַּר בְּגָדִים, פְּסוּלִים. מִנָּלָן. דִּכְתִיב (להלן כט, ט) וְחָגַרְתָּ אֹתָם אַבְנֵט אַהֲרֹן וּבָנָיו, בִּזְמַן שֶׁבִּגְדֵיהֶם עֲלֵיהֶם כְּהֻנָּתָן עֲלֵיהֶן. וְהָא מֵהָכָא נַפְקָא, מֵהָתָם נַפְקָא, דְּתַנְיָא, מִנַּיִן לִשְׁתוּיֵי יַיִן שֶׁאִם עָבַד חִלֵּל, תַּלְמוּד לוֹמַר  "יַיִן וְשֵׁכָר אַל תֵּשְׁתְּ וּלְהַבְדִּיל בֵּין הַקֹּדֶשׁ וּבֵין הַחֹל", מְחֻסַּר בְּגָדִים וְשֶׁלֹּא רָחוּץ יָדַיִם וְרַגְלַיִם מִנַּיִן, תַּלְמוּד לוֹמַר "חֻקָּה" "חֻקָּה" לִגְזֵרָה שָׁוָה. אִי מֵהָתָם הֲוָה אֲמִינָא, הַנֵי מִילֵי עֲבֹדָה דְּזָר חַיָּב עָלֶיהָ מִיתָה אֲבָל עֲבֹדָה שֶׁאֵין זָר חַיָּב עָלֶיהָ מִיתָה אֵימָא לָא, קָא מַשְׁמַע לָן. וְאַכָּתִי מֵהָכָא נַפְקָא, מֵהָתָם נַפְקָא, (ויקרא א, ז) "וְנָתְנוּ בְּנֵי אַהֲרֹן הַכֹּהֵן" וְגוֹ', כֹּהֵן בְּכִהוּנוֹ, כֹּהֵן גָּדוֹל שֶׁלָּבַשׁ בִּגְדֵי כֹּהֵן הֶדְיוֹט וְעָבַד עֲבוֹדָתוֹ פְּסוּלָה, אִי מֵהָתָם הֲוָה אֲמִינָא, הַנֵי מִילֵי עֲבוֹדָה דִּמְעַכְּבָה כַּפָּרָה אֲבָל עֲבֹדָה דְּלָא מְעַכְּבָה כַּפָּרָה לָא. וְאַכָּתֵי, מֵהָתָם נַפְקָא, "וְעָרְכוּ בְּנֵי אַהֲרֹן הַכֹּהֲנִים אֵת הַנְּתָחִים", כֹּהֲנִים בְּכִהוּנָן, כֹּהֵן הֶדְיוֹט שֶׁלָּבַשׁ בִּגְדֵי כֹּהֵן גָּדוֹל וְעָבַד עֲבוֹדָתוֹ פְּסוּלָה. אִי מֵהָתָם הֲוָה אֲמִינָא, חִסּוּר, אֲבָל יִתּוּר לָא, קָא מַשְׁמָע לָן.

תָּנוּ רַבָּנָן. הָיוּ בְּגָדָיו מְסֻלָּקִים מְרֻשָּׁלִים וּמְשֻׁחָקִים וְעָבַד, עֲבֹדָתוֹ כְּשֵׁרָה. לָבַשׁ שְׁתֵּי כֻּתֳּנוֹת, שְׁנֵי מִכְנָסַיִם, שְׁנֵי אַבְנֵטִים, חִסֵּר אַחַת אוֹ יִתֵּר אַחַת, אוֹ שֶׁהָיְתָה רְטִיָּה עַל בְּשָׂרוֹ תַּחַת בִּגְדּוֹ, אוֹ שֶׁהָיוּ מְטֻשְׁטָשִׁים מְרֻקָּעִים, וְעָבַד, עֲבֹדָתוֹ פְּסוּלָה. אֲמַר רַב יְהוּדָה אֲמַר שְׁמוּאֵל, מְרֻשָּׁלִים כְּשֵׁרִים, מְסֻלָּקִים פְּסוּלִים. וְהָתַנְיָא מְסֻלָּקִים כְּשֵׁרִים. אֲמַר רַמִי בַּר חָמָא, לָא קַשְׁיָא, כָּאן שֶׁסִּלְּקָן עַל יְדֵי אַבְנֵט כָּאן דְּלֵיתְנְהוּ מֵעִיקָרָא. רַב אָמַר, אֶחָד זֶה וְאֶחָד זֶה פְּסוּלִין.

בָּעֵי רָבָא, נִכְנְסָה לוֹ רוּחַ בְּבִגְדּוֹ מַהוּ, (ויקרא ו, ג) "עַל בְּשָׂרוֹ" בָּעִינָן וְהָא לֵיכָּא, אוֹ דִּלְמָא, כֵּיוָן דְּלָא מַפְסִיק וְלָא מִידִי, שַׁפִּיר דָּמִי. לִישָׁנָא אַחְרִינָא. כִּנָּה מַהוּ שֶׁתָּחֹץ, מֵתָה לָא תִּיבָּעֵי לָךְ דְּוַדַּאי חַיְיצָא, חַיָּה מַאי, מִי אַמְרִינָן כֵּיוָן דְּאָזְלָא וְאָתְיָא, רְבִיתָא הִיא וְלָא חָיְיצָא, אוֹ דִּלְמָא, כֵּיוָן דְּקָפִיד עֲלָהּ חָיְיצָא. עָפָר מַהוּ שֶׁיָחֹץ. עָפָר וַדַּאי חַיִיץ. אֶלָּא אֲבַק עָפָר מַהוּ, בֵּית הַשֶּׁחִי מַהוּ שֶׁיָחֹץ, (שם) "עַל בְּשָׂרוֹ" בָּעִינָן וְהָא לֵיכָּא, אוֹ דִּלְמָא, דֶּרֶךְ לְבִישָׁה בְּכָךְ. הִכְנִיס יָדוֹ (לַחוּץ) [לְתוֹךְ חֵיקוֹ] מַהוּ, גּוּפוֹ חַיִיץ אוֹ לָא חַיִיץ. נְימָא וַדַּאי חַיִיץ. מְדֻלְדֶּלֶת, מַהוּ. בָּעֵי מַר רַב רַבִּי אַשִׁי, יָצָא שְׂעָרוֹ בְּבִגְדּוֹ מַהוּ. שֵׂעָר כְּגוּפוֹ דָּמִי אוֹ לָא. בָּעֵי רַבִּי זֵירָא, תְּפִלִּין מַהוּ שֶׁיָּחֹצוּ, אַלִּיבָּא דְּמָאן דַּאֲמַר לַיְלָה לָאו זְמַן תְּפִלִּין לָא תִּבָּעֵי לָךְ, דְּאִי לַיְלָה חַיְיצֵי בַּיּוֹם נַמִי חַיְיצֵי, כִּי תִּיבָּעְיָ' לָךְ אֲלִבָּא דְּמָאן דַּאֲמַר לַיְלָה זְמַן תְּפִלִּין, מַאי, מִצְוָה דְּגּוּפֵיהּ חַיִיץ אוֹ לָא חַיִיץ. אִיגַלְגַל מִלְּתָא וּמָטָא לְקַמֵּיהּ דְּרַבִּי אַמִי אֲמַר לֵיהּ, תַּלְמוּד עָרוּךְ הוּא, תְּפִלִּין דְּיָד חוֹצֶצֶת. מַאי שְׁנָא דְיָד, דִּכְתִיב  "יִלְבַּשׁ עַל בְּשָׂרוֹ" שֶׁלֹּא יְהֵא דָּבָר חוֹצֵץ בֵּינוֹ לְבֵין בָּשָׂר, דְּרֹאשׁ נַמִי הָכְתִיב (פסוק ו) וְשַׂמְתָּ הַמִּצְנֶפֶת עַל רֹאֹשׁוֹ. תַּנָא, שְׂעָרוֹ הָיָה נִרְאֶה בֵּין צִיץ לְמִצְנֶפֶת שֶׁשָּׁם מֵנִיחַ תְּפִלִּין.

כֵּיצַד הִלְבִּישָׁן. מַאי דַּהֲוָה הֲוָה. אֶלָּא כֵּיצַד מַלְבִּישָׁן לְעָתִיד לָבֹא. לְעָתִיד לָבֹא נַמִי, כְּשֶׁיָּבֹא אַהֲרֹן וּבָנָיו וּמֹשֶׁה רַבֵּנוּ עִמָּהֶן יֹאמְרוּ. אֶלָּא כֵּיצַד הִלְבִּישָׁן, לְמִיסְּבַר קְרָאֵי. בְּנֵי רַבִּי חִיָּא וְרַבִּי יוֹחָנָן, חָד אָמַר, אַהֲרֹן וְאַחַר כָּךְ בָּנָיו, וְחָד אָמַר, אַהֲרֹן וּבָנָיו בְּבַת אַחַת. אֲמַר אַבַּיֵּי, בְּכֻתֹּנֶת וּמִצְנֶפֶת דְּכֻלֵּי עַלְמָא לֹא פְּלִיגֵי דְּאַהֲרֹן וְאַחַר כָּךְ בָּנָיו, בֵּין בְּצַוָּאָה בֵּין בַּעֲשִׂיָּה אַהֲרֹן קוֹדֵם, כִּי פְּלִיגֵי בְּאַבְנֵט, מָאן דַּאֲמַר אַהֲרֹן וְאַחַר כָּךְ בָּנָיו, דִּכְתִיב  "וַיַּחְגֹּר אֹתוֹ בָּאַבְנֵט", וַהֲדַר כְּתִיב (שם, יג) "וַיַּחְגֹּר אֹתָם אַבְנֵט", וּמָאן דַּאֲמַר אַהֲרֹן וּבָנָיו בְּבַת אַחַת, דִּכְתִיב (פסוק ט) וְחָגַרְתָּ אֹתָם אַבְנֵט אַהֲרֹן וּבָנָיו. וּלְמָאן דַּאֲמַר אַהֲרֹן וּבָנָיו בְּבַת אַחַת, הָא כְתִיב "וַיַּחְגֹּר אֹתוֹ בָּאַבְנֵט", [וַהֲדַר כְּתִיב] "וַיַּחְגֹּר אֹתָם אַבְנֵט". אֲמַר לְךָ, הַהוּא אַבְנֵטוֹ שֶׁל כֹּהֵן גָּדוֹל לָא זֶהוּ אַבְנֵטוֹ שֶׁל כֹּהֵן הֶדְיוֹט. וּלְמָאן דַּאֲמַר אַהֲרֹן וְאַחַר כָּךְ בָּנָיו, הָכְתִיב וְחָגַרְתָּ אֹתָם אַבְנֵט אַהֲרֹן וּבָנָיו. אָמַר לְךָ, הַהוּא אַבְנֵטוֹ שֶׁל כֹּהֵן גָּדוֹל זֶהוּ שֶׁל כֹּהֵן הֶדְיוֹט, "וַיַּחְגֹּר אֹתוֹ בָּאַבְנֵט" וַיַּחְגֹּר אֹתָם אַבְנֵט" לָמָּה לִי, שְׁמַע מִינָּהּ אַהֲרֹן וְאַחַר כָּךְ בָּנָיו. וּבְבַת אַחַת מִי מַשְׁכַּחַת לָהּ. לָא צְרִיכָא, דְּאַקְדִּים.

תַּנְיָא. כְּשֶׁהֵן חוֹגְרִין אֵין חוֹגְרִין לֹא מִמַּטָּה מִמָּתְנֵיהֶם וְלֹא לְמַעְלָה מֵאֲצִילֵיהֶם אֶלָּא כְּנֶגֶד אֲצִילֵי יְדֵיהֶן, שֶׁנֶּאֱמַר  "לֹא יַחְגְּרוּ בַּיָּזַע", אֲמַר אַבַּיֵּי בְּמָקוֹם שֶׁמַּזִּיעִין.

{pפסוק יבp}  וְלָקַחְתָּ מִדַּם הַפָּר וְנָתַתָּה עַל קַרְנֹת הַמִּזְבֵּחַ בְּאֶצְבָּעֶךָ. תָּנוּ רַבָּנָן. (ויקרא ד, לד) "בְּאֶצְבָּעוֹ וְלָקַח", מְלַמֵּד שֶׁלֹּא תְּהֵא קַבָּלָה אֶלָּא בְּיָמִין. (שם) "בְּאֶצְבָּעוֹ וְנָתַן", מְלַמֵּד שֶׁלֹּא תְּהֵא נְתִינָה אֶלָּא בְּיָמִין. אָמַר רַבִּי שִׁמְעוֹן, וְכִי נֶאֶמְרָה יָד בַּקַּבָּלָה, הוֹאִיל וְלֹא נֶאֱמַר יָד בַּקַּבָּלָה קִבֵּל בִּשְׂמֹאל כָּשֵׁר. אֲמַר אַבַּיֵּי בְּמִקְרָא נִדְרָשׁ לְפָנָיו וּלְאַחֲרָיו קָמִיפְלְגֵי. אֲמַר אַבַּיֵּי, הָא דְּרַבִּי אֶלְעָזָר בַּר רַבִּי שִׁמְעוֹן, מַפְקָא מִדְּאֲבוּהָ וּמַפְקָא מִדְּרַבָּנָן, דְּתַנְיָא רַבִּי אֶלְעָזָר בְּרַבִּי שִׁמְעוֹן אוֹמֵר, כָּל מָקוֹם שֶׁנֶּאֱמַר אֶצְבַּע בַּקַּבָּלָה, שִׁנָּה בַּקַּבָּלָה פָּסוּל, בַּנְּתִינָה כָּשֵׁר, וְכָל מָקוֹם שֶׁנֶּאֱמַר אֶצְבַּע בַּנְּתִינָה, שִׁנָּה בַּנְּתִינָה פָּסוּל בַּקַּבָּלָה כָּשֵׁר. וְהֵיכָן נֶאֱמַר אֶצְבַּע בַּנְּתִינָה, דִּכְתִיב וְלָקַחְתָּ מִדַּם הַפָּר וְנָתַתָּה עַל קַרְנֹת הַמִּזְבֵּחַ בְּאֶצְבָּעֶךָ, וְקָסָבַר מִקְרָא נִדְרָשׁ לְפָנָיו אֲבָל לֹא לִפְנֵי פָנָיו וְלֹא לְאַחֲרָיו. אֲמַר רַבָּה אֲמַר רַבִּי שִׁמְעוֹן בֶּן לָקִישׁ, כָּל מָקוֹם שֶׁנֶּאֱמַר אֶצְבַּע וּכְהֻנָּה אֵינָהּ אֶלָּא יָמִין, אֶצְבַּע לֹא בַּעְיָא כְּהֻנָּה כְּהֻנָּה בַּעְיָא אֶצְבַּע, אֶלָּא כֹּהֵן לָמָּה לִי, בְּכִהוּנוֹ.

{pפסוק כח-לוp}  וּבִגְדֵי הַקֹּדֶשׁ אֲשֶׁר לְאַהֲרֹן יִהְיוּ לְבָנָיו אַחֲרָיו לְמָשְׁחָה בָהֶם. אֲמַר רַב חִסְדָּא, מַתְּנוֹת כְּהֻנָּה אֵין נֶאֱכָלִין אֶלָּא צָלִי, וְאֵין נֶאֱכָלִין אֶלָּא בְּחַרְדָּל, מַאי טַעְמָא, לְמָשְׁחָה, לִגְדֻלָּה, כְּדֶרֶךְ שֶׁהַמְּלָכִים אוֹכְלִים.

(ויקרא כד, ט) וְהָיְתָה לְאַהֲרֹן וּלְבָנָיו. תָּנוּ רַבָּנָן. כֹּהֵן גָּדוֹל כֵּיצַד מַקְרִיב חֵלֶק בָּרֹאשׁ, אוֹמֵר, עוֹלָה זוֹ אֲנִי מַקְרִיב, מִנְחָה זוֹ אֲנִי מַקְרִיב. כֵּיצַד נוֹטֵל חֵלֶק בָּרֹאשׁ, אוֹמֵר חַטָּאת זוֹ אֲנִי מַקְרִיב, וְאוֹכֵל, וְנוֹטֵל חַלָּה אַחַת מִשְּׁתֵּי חַלּוֹת, אַרְבַּע אוֹ חָמֵשׁ מִמַּעֲשֵׂה לֶחֶם הַפָּנִים. רַבִּי אוֹמֵר, לְעוֹלָם חָמֵשׁ, שֶׁנֶּאֱמַר "וְהָיְתָה לְאַהֲרֹן וּלְבָנָיו", מֶחֱצָה לְאַהֲרֹן וּמֶחֱצָה לְבָנָיו.

הַהוּא קֵיסָר דַּהֲוָה סַנִי לִיהוּדָאֵי. אֲמַר לְהוּ לַחֲשִׁיבֵי דְּמַלְכוּתָא, מִי שֶׁעָלְתָה לוֹ נִימָא בְּרַגְלוֹ יִקְטָעֶנָּה וְיִחְיֶה אוֹ יְנִיחֶנָּה וְיִצְטַעֵר. אָמְרוּ לֵיהּ, יִקְטָעֶנָּהָ וְיִחְיֶה. אֲמַר לֵיהּ קְטִיעָא בַּר שָׁלוֹם, חָדָא דְּלָא מָצִית מְכַלֵּת לְהוּ לְכֻלְּהוּ, דִּכְתִיב  "כִּי כְּאַרְבַּע רוּחוֹת הַשָּׁמַיִם פֵּרַשְׁתִּי אֶתְכֶם", וְעוֹד, קָרוּ לְךָ מַלְכוּתָא קְטִיעָא. אֲמַר לֵיהּ, מֵימַר שַׁפִּיר קָאַמְרֵת, מִיהוּ כָּל דְּזָכִי לְמַלְכָּא לִישְׁדִי לְקָמוֹנְיָא חֲלִילָא. כַּד נַקְטִין לֵיהּ וְאָזְלֵי, אָמְרָה לֵיהּ הַהִיא מַטְרוֹנִיתָא, וַי לָהּ לְאִילְפָא דְּאָזְלָא בְּלָא מִכְסָא. נָפַל עַל רֵישָׁא וְקָטַע. אֲמַר, יְהָבִית מִיכְסָאי, חַלְפִית וְעַבְרִית. כִּי שָׁדוּ לֵיהּ אֲמַר, כָּל נְכָסַי לְרַבִּי עֲקִיבָא וַחֲבֵרָיו. יָצָא רַבִּי עֲקִיבָא וְדָרַשׁ, (ויקרא כד, ט) "וְהָיְתָה לְאַהֲרֹן וּלְבָנָיו", מֶחֱצָה לְאַהֲרֹן וּמֶחֱצָה לְבָנָיו. יָצְתָה בַּת קוֹל וְאָמְרָה, קְטִיעָא בַּר שָׁלוֹם מְזֻמָּן לְחַיֵּי הָעוֹלָם הַבָּא. בָּכָה רַבִּי וְאָמַר, יֵשׁ קוֹנֶה עוֹלָמוֹ בְּשָׁעָה אַחַת וְיֵשׁ קוֹנֶה עוֹלָמוֹ בְּכַמָּה שָׁנִים.

הַהוּא גַּבְרָא דַּאֲמַר לָהּ לִדְבִיתְהוּ, נְכָסַי לִיךְ וּלְבָנַיִךְ. אֲמַר רַב יוֹסֵף קְנַאי פַּלְגָּא. אֲמַר רַב יוֹסֵף, מִנָּא אֲמִינָא לָהּ, דְּתַנְיָא, רַבִּי אוֹמֵר,  "וְהָיְתָה לְאַהֲרֹן וּלְבָנָיו", לְאַהֲרֹן מֶחֱצָה וּלְבָנָיו מֶחֱצָה. וְהִלְכְתָא כְּוָותֵיהּ דְּרַב יוֹסֵף בְּשָׂדֵה קִנְיָן וּמֶחֱצָה.

אִתְּמָר. מִלֻּאִים, רַבִּי יוֹחָנָן וְרַבִּי חֲנִינָא, חָד אָמַר, כָּל הַכָּתוּב בָּהֶן מְעַכֵּב בָּהֶן, וְחָד אָמַר, דָּבָר הַמְּעַכֵּב לְדוֹרוֹת מְעַכֵּב בָּהֶן, שֶׁאֵין מְעַכֵּב לְדוֹרוֹת אֵין מְעַכֵּב בָּהֶן וְכוּ'. מַאי בֵּינַיְיהוּ. אֲמַר רַב יוֹסֵף, סְמִיכָה אִיכָּא בֵּינַיְיהוּ, לְמָאן דַּאֲמַר כָּל הַכָּתוּב בָּהֶן מְעַכֵּב, מְעַכְּבָא, לְמָאן דַּאֲמַר, דָּבָר שֶׁאֵין מְעַכֵּב לְדוֹרוֹת אֵין מְעַכֵּב בָּהֶן, לָא מְעַכְּבָא. וּלְדוֹרוֹת, מִנָּלָן דְּלָא מְעַכְּבָא. דְּתַנְיָא, (ויקרא א, ד) "וְסָמַךְ" "וְנִרְצָה", וְכִי סְמִיכָה מְכַפֶּרֶת, וַהֲלֹא אֵין כַּפָּרָה אֶלָּא בַּדָּם, שֶׁנֶּאֱמַר (שם יז, יא) "כִּי הַדָּם הוּא בַּנֶפֶשׁ יְכַפֵּר", וּמַה תַּלְמוּד לוֹמַר, "וְסָמַךְ" "וְנִרְצָה", שֶׁאִם עֲשָׂאָהּ לִסְמִיכָה שְׁיָרֵי מִצְוָה, מַעֲלֶה עָלָיו הַכָּתוּב כְּאִלּוּ לֹא כִּפֵּר וְכִפֶּר. רַב נַחְמָן בַּר יִצְחָק אֲמַר, תְּנוּפָה אִיכָּא בֵּנַיְיהוּ, לְמָאן דַּאֲמַר כָּל הַכָּתוּב בָּהֶן מְעַכֵּב בָּהֶן מְעַכְּבָא וְכוּ'. וּלְדוֹרוֹת, מִנָּלָן דְּלֹא מְעַכֵּב, דְּתַנְיָא,  "לִתְנוּפָה לְכַפֵּר עָלָיו", וְכִי תְּנוּפָה מְכַפֶּרֶת וְכוּ'. רַב פַּפָּא אֲמַר, פְּרִישַׁת שִׁבְעָה אִיכָּא בֵּינַיְיהוּ, לְמָאן דַּאֲמַר כָּל הַכָּתוּב בָּהֶן וְכוּ', וּלְדוֹרוֹת, מִנָּלָן דְּלֹא מְעַכְּבָא, מִדְּקָתָנִי סֵיפָא מַתְקִינִין וְלָא קָתָנִי מַפְרִישִׁין. רַבִינָא אֲמַר, רִבּוּי שִׁבְעָה וּמְשִׁיחַת שִׁבְעָה אִיכָּא בֵּנַיְיהוּ וְכוּ', וּלְדוֹרוֹת, מִנָּלָן דְּלֹא מְעַכְּבָא, דִּכְתִיב (שם טז, לב) "וְכִפֵּר הַכֹּהֵן אֲשֶׁר יִמְשַׁח אֹתוֹ וַאֲשֶׁר יְמַלֵּא אֶת יָדוֹ", (יִלְבַּשׁ) ["וְלָבַשׁ"] מַה תַּלְמוּד לוֹמַר, לְפִי שֶׁנֶּאֱמַר (פסוק ל) שִׁבְעַת יָמִים יִלְבָּשָׁם הַכֹּהֵן תַּחְתָּיו מִבָּנָיו, אֵין לִי אֶלָּא שֶׁנִּתְרַבָּה שִׁבְעָה וְנִמְשַׁח שִׁבְעָה, נִתְרַבָּה שִׁבְעָה וְנִמְשַׁח יוֹם אֶחָד, נִתְרַבָּה יוֹם אֶחָד וְנִמְשַׁח שִׁבְעָה, נִתְרַבָּה יוֹם אֶחָד וְנִמְשַׁח יוֹם אֶחָד וַאֲפִלּוּ שָׁעָה אַחַת, מִנַּיִן, תַּלְמוּד לוֹמַר "אֲשֶׁר יִמְשַׁח אֹתוֹ וַאֲשֶׁר יְמַלֵּא אֶת יָדוֹ", מִכָּל מָקוֹם, הָא אַשְׁכְּחַן רִבּוּי שֶׁבָּאָה לְכַתְּחִלָּה, מְשִׁיחַת שִׁבְעָה לְכַתְּחִלָּה מִנָּלָן, אִי בָּעִית אֵימָא, מִדְּאִצְטְרִיךְ קְרָא לְמְעוּטֵי, וְאִי בָּעִית אֵימָא, דַּאֲמַר קְרָא וּבִגְדֵי הַקֹּדֶשׁ אֲשֶׁר לְאַהֲרֹן וְגוֹ', אִיתְקַשׁ מְשִׁיחָה לְרִבּוּי, מָה רִבּוּי שִׁבְעָה אַף מְשִׁיחָה שִׁבְעָה. מַאי טַעְמָא דְּמָאן דַּאֲמַר כָּל הַכָּתוּב בָּהֶן מְעַכֵּב בָּהֶן. אֲמַר קְרָא, (פסוק לה) וְעָשִׂיתָ לְאַהֲרֹן וּלְבָנָיו, כָּכָה עִכּוּבָא. הָתֵינַח כָּל מִלְּתָא דִּכְתִיבָא בְּהַאי עִנְיָנָא, כָּל מִלְּתָא דְּלָא כְּתִיבָא בְּהַאי עִנְיָנָא מִנָּלָן, גָּמַר פְּתַח, "פֶּתַח". רַב מְשַׁרְשְׁיָא אֲמַר,  "וּשְׁמַרְתֶּם אֶת מִשְׁמֶרֶת ה'", עִכּוּבָא. רַב אַשִׁי אֲמַר, (שם) "כִּי כֵן צֻוֵּיתִי", עִכּוּבָא.

רַבִּי עֲקִיבָא אִיקְלָע לְגִינְזָק. בָּעוּ מִנֵּיהּ, קַנְקַנִּים שֶׁל גּוֹיִם אֲסוּרִין אוֹ מֻתָּרִין, מִתְעַנִּין לְשָׁעוֹת אוֹ אֵין מִתְעַנִּין לְשָׁעוֹת, בְּמַה שִׁמֵּשׁ מֹשֶׁה שִׁבְעַת יְמֵי הַמִּלֻּאִים. לָא הֲוָה בְּיָדֵיהּ. אֲתָא שָׁאִיל בֵּי מִדְרָשָׁא. אָמְרוּ לֵיהּ, הִלְכְתָא מִתְעַנִּין לְשָׁעוֹת, קַנְקַנִּים שֶׁל גוֹיִים לְאַחַר שְׁנֵים עָשָׂר חֹדֶשׁ מֻתָּרִין, וּבְמַה שִּׁמֵּשׁ מֹשֶׁה שִׁבְעַת יְמֵי הַמִּלֻּאִים, בְּחָלוּק לָבָן שֶׁאֵין בּוֹ אִימְרָא.

וְאָכְלוּ אֹתָם אֲשֶׁר כֻּפַּר בָּהֶם. מְלַמֵּד שֶׁהַכֹּהֲנִים אוֹכְלִים וּבְעָלִים מִתְכַּפְּרִין.

וְשָׂרַפְתָּ אֶת הַנּוֹתָר בָּאֵשׁ. אֲמַר רַבִּי סִימַאי, אַל תְּהִי גְּזֵרָה שָׁוָה קַלָּה בְּעֵינֶיךָ, שֶׁהֲרֵי נוֹתָר אֶחָד מִגּוּפֵי תּוֹרָה וְלֹא לִמְּדוֹ הַכָּתוּב אֶלָּא בִּגְזֵרָה שָׁוָה. מַאי טַעְמָא יָלִיף קֹדֶשׁ "קֹדֶשׁ", כְּתִיב הָכָא  "וְאֹכְלָיו עֲוֹנוֹ יִשָּׂא כִּי אֶת קֹדֶשׁ" וְגוֹ' וּכְתִיב הָתָם וְשָׂרַפְתָּ אֶת הַנּוֹתָר בָּאֵשׁ לֹא יֵאָכֵל כִּי קֹדֶשׁ הוּא.

לֹא יֵאָכֵל כִּי קֹדֶשׁ הוּא. תְּנַן הָתָם. הַפִּגּוּל וְהַנּוֹתָר אֵין מִצְטָרְפִין. אֲמַר רַב יְהוּדָה אֲמַר שְׁמוּאֵל, לֹא שָׁנוּ אֶלָּא לְטֻמְאַת יָדַיִם, וּמִדְּרַבָּנָן הוּא, אֲבָל לְעִנְיַן אֲכִילָה מִצְטָרְפִין, דְּתַנְיָא, רַבִּי אֱלִיעֶזֶר אוֹמֵר, לֹא יֵאָכֵל כִּי קֹדֶשׁ הוּא, כָּל שֶׁבְּקֹדֶשׁ פָּסוּל בָּא הַכָּתוּב לִתֵּן לֹא תַעֲשֶׂה עַל אֲכִילָתוֹ.

{pפסוק לז-לטp}  תַּנְיָא. רַבִּי יוֹסֵי אוֹמֵר, מִתּוֹךְ שֶׁנֶּאֱמַר כָּל הַנֹּגֵעַ בַּמִּזְבֵּחַ יִקְדָּשׁ שׁוֹמֵעַ אֲנִי בֵּין שֶׁרְאוּיִּין בֵּין שֶׁאֵינָן רְאוּיִּין, תַּלְמוּד לוֹמַר כְּבָשִׂים, מַה כְּבָשִׂים מְיֻחָדִים שֶׁהֵן רְאוּיִין, אַף כָּל דָּבָר שֶׁהוּא רָאוּי. וְרַבִּי עֲקִיבָא אוֹמֵר, עֹלָה, מָה עוֹלָה הָרְאוּיָה, אַף כָּל בְּרָאוּי. מַאי בֵּינַיְיהוּ. אֲמַר רַב אַדָא בַּר אַהֲבָה, עוֹלַת הָעוֹף פְּסוּלָה אִיכָּא בֵּינַיְיהוּ, מַר מַיְיתִי לָהּ מֵעוֹלָה וּמַר מַיְיתִי לָהּ מִכְּבָשִׂים. וּלְמָאן דְּמַיְיתֵי לָהּ מִכְּבָשִׂים, הָא כְּתִיב עֹלָה. אִי כְּתִיב כְּבָשִׂים וְלָא כְּתִיב עֹלָה הֲוָה אֲמִינָא אֲפִלּוּ מֵחַיִּים, כָּתַב רַחֲמָנָא עֹלָה. וּלְמָאן דְּמַיְיתִי מֵעוֹלָה הָא כְּתִיב כְּבָשִׂים. אִי כְּתִיב עֹלָה וְלָא כְּתִיב כְּבָשִׂים הֲוָה אֲמִינָא אֲפִלּוּ מִנְחָה, כָּתַב רַחֲמָנָא כְּבָשִׂים. מַאי אִיכָּא בֵּין הַנֵי תַּנָאֵי לְהַנֵי תַּנָאֵי. דְּמַתְנִיתִין, דִּתְנַן, הַמִּזְבֵּחַ מְקַדֵּשׁ אֶת הָרָאוּי לָאִשִּׁים, אִם עָלָה לֹא יֵרֵד, שֶׁנֶּאֱמַר (ויקרא ו, ב) "הִיא הָעֹלָה עַל מוֹקְדָה", מָה עוֹלָה שֶׁהִיא רְאוּיָה לָאִשִּׁים אִם עָלְתָה לֹא תֵּרֵד, אַף כָּל דָּבָר שֶׁרָאוּי לָאִשִּׁים אִם עָלָה לֹא יֵרֵד. רַבָּן גַּמְלִיאֵל אוֹמֵר, כָּל הָרָאוּי לַמִּזְבֵּחַ וְכוּ', מָה עוֹלָה שֶׁהִיא רְאוּיָה לַמִּזְבֵּחַ אִם עָלְתָה לֹא תֵּרֵד, אַף כָּל דָּבָר שֶׁרָאוּי לַמִּזְבֵּחַ אִם עָלָה לֹא יֵרֵד. אֵין בֵּין דִּבְרֵי רַבָּן גַּמְלִיאֵל לְדִבְרֵי רַבִּי יְהוֹשֻׁעַ אֶלָּא הַדָּם וְהַנְּסָכִים, שֶׁרַבָּן גַּמְלִיאֵל אוֹמֵר לֹא יֵרְדוּ וְרַבִּי יְהוֹשֻׁעַ אוֹמֵר יֵרְדוּ. רַבִּי שִׁמְעוֹן אוֹמֵר, הַזֶּבַח כָּשֵׁר וְהַנְּסָכִים פְּסוּלִין הַנְּסָכִים כְּשֵׁרִין וְהַזֶּבַח פָּסוּל אֲפִלּוּ זֶה וְזֶה פְּסוּלִים, הַזֶּבַח לֹא יֵרֵד וְהַנְּסָכִים יֵרְדוּ. מַאי אִיכָּא בֵּין הַנֵי תַּנָאֵי לְתַנָּאֵי דְּמַתְנִיתִין. אֲמַר רַב פַּפָּא, קְמָצִים שֶׁקָּדְשׁוּ בְּכֵלִים אִיכָּא בֵּינַיְיהוּ. לְתַנָּאֵי דִּידָן לֹא יֵרֵד וְכוּ'. אֵלּוּ אִם עָלוּ לֹא יֵרְדוּ, הַלָּן וְהַיּוֹצֵא וְכוּ'.

פָּרָשָׁה זוֹ יָפֶה נִדְרֶשֶׁת בְּפָרָשַׁת פִּנְחָס. וְזֶה אֲשֶׁר תַּעֲשֶׂה עַל הַמִּזְבֵּחַ (כָּתוּב בְּרֶמֶז קפח).

{rרמז שפהr}   כְּבָשִׂים. מִעוּט כְּבָשִׂים שְׁנַיִם. מַה תַּלְמוּד לוֹמַר שְׁנַיִ[ם], שֶׁיְּהוּ שְׁנֵיהֶם שָׁוִין. מִנַּיִן שֶׁאַף עַל פִּי שֶׁאֵינָן שָׁוִין כְּשֵׁרִין, תַּלְמוּד לוֹמַר כֶּבֶשׂ כֶּבֶשׂ, רִבָּה לְמִצְוָה הָכִי נַמִי דְּבָעִינָן. הַהוּא מִבָּעְיָ' לֵיהּ לִכְדְּתַנְיָא, שְׁנַיִם לַיּוֹם, כְּנֶגֶד הַיּוֹם, הָא כֵּיצַד, תָּמִיד שֶׁל שַׁחַר הָיָה נִשְׁחַט עַל קֶרֶן צְפוֹנִית מַעֲרָבִית, וְשֶׁל בֵּין הָעַרְבַּיִם עַל קֶרֶן מִזְרָחִית צְפוֹנִית עַל טַבַּעַת שְׁנִיָּה, מוּסָפִין וַדַּאי צְרִיכִין שֶׁיִּהְיוּ שְׁנֵיהֶן שָׁוִין. אֶת הַכֶּבֶשׂ הָאֶחָד (כָּתוּב בְּפָסוּק (לעיל טז, כא) "וְחַם הַשֶּׁמֶשׁ וְנָמָס" בְּרֶמֶז רס"א). וְעִשָּׂרֹן סֹלֶת (כָּתוּב לְעֵיל בְּפָסוּק  "שֶׁמֶן זַיִת זָךְ").

{pפסוק מp}  וְנֵסֶךְ רְבִיעִת הַהִין לַכֶּבֶשׂ הָאֶחָד. יִלְמַד שַׁחֲרִית מִשֶּׁל עַרְבִית. רַבִּי אוֹמֵר, שֶׁל עַרְבִית מִשֶּׁל שַׁחֲרִית. בִּשְׁלָמָא רַבָּנָן, הַאי בְּתָמִיד שֶׁל בֵּין הָעַרְבַּיִם כְּתִיב, אֶלָּא רַבִּי, מַאי טַעְמָא. אֲמַר קְרָא, לַכֶּבֶשׂ הָאֶחָד, כֶּבֶשׂ שֶׁנֶּאֱמַר בּוֹ אֶחָד, הֱוֵי אוֹמֵר זֶה תָּמִיד שֶׁל שַׁחֲרִית. וְרַבָּנָן, מַאי אֶחָד, מְיֻחָד שֶׁבְּעֶדְרוֹ. הַאי "מִמִּבְחַר (נְדָרֶיךָ) [נִדְרֵיכֶם"] נַפְקָא. חָד בְּחוֹבָה וְחָד בִּנְדָבָה, וּצְרִיכֵי.

{pפסוק מב-מגp}  לְדַבֵּר אֵלֶיךָ שָׁם, וְנֹעַדְתִּי שָׁמָּה לִבְנֵי יִשְׂרָאֵל (כָּתוּב בְּרֶמֶז רפ"ה).

~ פרק ל

{pפסוק א-גp}  וְעָשִׂיתָ מִזְבֵּחַ מִקְטַר קְטֹרֶת. מִזְבַּחַ הַקְּטֹרֶת אָרְכּוֹ אַמָּה וְרָחְבּוֹ אַמָּה גָּבְהוֹ שְׁתֵּי אַמּוֹת, שֶׁנֶּאֱמַר וְעָשִׂיתָ מִזְבֵּחַ וְכוּ'. הָיָה מְצֻפֶּה זָהָב, שֶׁנֶּאֱמַר וְצִפִּיתָ אֹתוֹ זָהָב טָהוֹר. שְׁלוֹשָׁה שֵׁמוֹת נִקְרְאוּ לוֹ, מִזְבַּח הַקְּטֹרֶת, מִזְבַּח הַזָּהָב, מִזְבֵּחַ הַפְּנִימִי. מִזְבַּח הָעוֹלָה שֶׁעָשָׂה מֹשֶׁה גָּבְהוֹ עֶשֶׂר אַמּוֹת, חוּט שֶׁל סִיקְרָא חוֹגְרוֹ בָּאֶמְצַע לְהַבְדִּיל בֵּין דָּמִים הָעֶלְיוֹנִים לְדָמִים הַתַּחְתּוֹנִים, מִחוּט הַסִּיקְרָא וּלְמַטָּה חָמֵשׁ אַמּוֹת אַמָּה, בַּיְּסוֹד וְשָׁלֹשׁ אַמּוֹת כַּרְכֹּב וְאַמָּה סוֹבֵב, וְשָׁם הָיוּ נוֹתְנִין דָּמִים הַנִּתָּנִין לְמַטָּה. מִחוּט הַסִּיקְרָא וּלְמַעְלָה חָמֵשׁ אַמּוֹת, אַמָּה קְרָנוֹת וְשָׁלוֹשׁ אַמּוֹת  כַּרְכֹּב וְאַמָּה כַּלִּיא עוֹרֵב, וְשָׁמָּה הָיוּ נוֹתְנִין דָּמִים הַנִּתָּנִין לְמַעְלָה. דָּמִים הַנִּתָּנִין מִחוּט הַסִּיקְרָא וּלְמַטָּה, אִם נָתַן מִחוּט הַסִּיקְרָא וּלְמַעְלָה פְּסוּלִין. וְדָמִים הַנִּתָּנִים מִחוּט הַסִּיקְרָא וּלְמַעְלָה, שֶׁנְתָנָן מִחוּט הַסִּיקְרָא וּלְמַטָּה, פְּסוּלִין.

מִזְבֵּחַ שֶׁעָשָׂה שְׁלֹמֹה גָּבְהוֹ עֶשֶׂר אַמּוֹת. וְשֶׁעָשׂוּ בְּנֵי הַגּוֹלָה, עֶשֶׂר אַמּוֹת הָיָה נָתוּן בְּאֶמְצַע הָעֲזָרָה, כֶּבֶשׁ לִדְרוֹמוֹ, כִּיּוֹר לְמַעֲרָבוֹ, בֵּית הַמִּטְבָּחַיִם לִצְפוֹנוֹ וְכָל יִשְׂרָאֵל לְמִזְרָחוֹ, שֶׁנֶּאֱמַר (ויקרא ט, ה) "וַיִּקְרְבוּ כָּל הָעֵדָה וַיַּעַמְדוּ לִפְנֵי ה'". אַף לְעָתִיד לָבֹא גָּבוֹהַּ עֶשֶׂר אַמּוֹת. שְׁלֹשָׁה שֵׁמוֹת נִקְרְאוּ לוֹ, מִזְבַּח הָעוֹלָה, מִזְבַּח הַנְּחֹשֶׁת, מִזְבֵּחַ הַחִיצוֹן.

{pפסוק ז-חp}  וְהִקְטִיר עָלָיו. אֲמַר רֵישׁ לָקִישׁ פּוֹשְׁעֵי יִשְׂרָאֵל אֵין אוּר שֶׁל גֵּיהִנֹּם שׁוֹלֶטֶת בָּהֶן, קַל וָחֹמֶר מִמִּזְבַּח הַזָּהָב וְכוּ' כְּדִלְעֵיל.

{rרמז שפוr}  בַּבֹּקֶר בַּבֹּקֶר בְּהֵיטִיבוֹ. תְּנַן. לֹא יֵיטִיב וְאַחַר כָּךְ יַקְטִיר, אֶלָּא יַקְטִיר וְאַחַר כָּךְ יֵיטִיב. אַבָּא שָׁאוּל אוֹמֵר, מֵיטִיב וְאַחַר כָּךְ מַקְטִיר. מַאי טַעְמָא דְּאַבָּא שָׁאוּל. דִּכְתִיב בַּבֹּקֶר בַּבֹּקֶר בְּהֵיטִיבוֹ אֶת הַנֵּרֹת, וְאַחַר כָּךְ, יַקְטִירֶנָּה. וְרַבָּנָן, מַאי קָאָמַר רַחֲמָנָא, בְּעִדַּן הֲטָבָה תְּהֵא מַקְטִיר קְטֹרֶת, דְּאִי לָא תֵימָא הָכִי, בֵּין הָעַרְבַּיִם דִּכְתִיב וּבְהַעֲלֹת אַהֲרֹן אֶת הַנֵּרֹת בֵּין הָעַרְבַּיִם יַקְטִירֶנָּה הָתָם הָכִי נַמִי מַדְלִיק נֵרוֹת וְהָדָר מַקְטִיר קְטֹרֶת שֶׁל בֵּין הָעַרְבַּיִם, וְכִי תֵימָא אֵין הָכִי נַמִי, וְהַתַנְיָא, (לעיל כז, כא) "מֵעֶרֶב עַד בֹּקֶר", תֵּן לָהּ מִדָּתָהּ שֶׁתְּהֵא דּוֹלֶקֶת וְהוֹלֶכֶת מֵעֶרֶב וְעַד בֹּקֶר, דָּבָר אַחֵר, אֵין לְךָ עֲבֹדָה שֶׁכְּשֵׁרָה מֵעֶרֶב עַד בֹּקֶר אֶלָּא זוֹ בִּלְבַד, אֶלָּא מַאי קָאָמַר רַחֲמָנָא, בְּעִדַּן הַהַדְלָקָה תְּהֵא מַקְטִיר קְטֹרֶת.

הֲטָבַת חָמֵשׁ נֵרוֹת קֹדֶם לַהֲטָבַת שְׁתֵּי נֵרוֹת. רֵישׁ לָקִישׁ אֲמַר, לָמָּה מֵטִיבִין וְחוֹזְרִין וּמֵטִיבִין, כְּדֵי לְהַרְגִּישׁ כָּל הָעֲזָרָה כֻּלָּהּ. וְרַבִּי יוֹחָנָן אֲמַר, בַּבֹּקֶר בַּבֹּקֶר, חַלְּקֵהוּ לִשְׁנֵי בְּקָרִים.

לֹא הִקְטִירוּ קְטֹרֶת בַּבֹּקֶר יַקְטִירוּ בֵּין הָעַרְבַּיִם. אָמַר רַבִּי שִׁמְעוֹן, כֻּלָּהּ הָיְתָה קְרֵבָה בֵּין הָעַרְבַּיִם, שֶׁאֵין מְחַנְּכִין אֶת הַמִּזְבֵּחַ הַזָּהָב אֶלָּא בִּקְטֹרֶת הַסַּמִּים, וְלֹא אֶת מִזְבַּח הָעוֹלָה אֶלָּא בְּתָמִיד שֶׁל שַׁחַר, וְלֹא אֶת הַשֻּׁלְחָן אֶלָּא בְּלֶחֶם הַפָּנִים בַּשַּׁבָּת, וְלֹא אֶת הַמְּנוֹרָה אֶלָּא בְּשִׁבְעָה נֵרוֹתֶיהָ בֵּין הָעַרְבַּיִם. אָמַר רַבִּי שִׁמְעוֹן, וְכֻלָּהּ  הָיְתָה קְרֵבָה וְכוּ'. וְהָתַנְיָא, בִּקְטֹרֶת סַמִּים שֶׁל שַׁחַר. תַּנָּאֵי הִיא. אֲמַר אַבַּיֵּי, מִסְתַּבְּרָא כְּמַאן דַּאֲמַר בִּקְטֹרֶת סַמִּים שֶׁל בֵּין הָעַרְבַּיִם, דִּכְתִיב בַּבֹּקֶר בַּבֹּקֶר בְּהֵיטִיבוֹ אֶת הַנֵּרֹת יַקְטִירֶנָּה, וְאִי לָא עָבִיד הַדְלָקָה מֵאוֹרְתָא, הֲטָבָה מִצַּפְרָא מֵהֵיכָא. וּלְמַאן דַּאֲמַר בִּקְטֹרֶת סַמִּים שֶׁל שַׁחַר גָּמַר מִמִּזְבַּח הָעוֹלָה, מַה לְּהַלָּן בְּתָמִיד שֶׁל שַׁחַר אַף כָּאן בִּקְטֹרֶת הַסַּמִּים שֶׁל שַׁחַר.

אֲמַר רַבִּי אֶלְעָזָר, אֲמַר רַבִּי הוֹשַׁעְיָא, מַכְשִׁיר הָיָה בֶּן בְּתֵירָא בְּפֶסַח שֶׁשְּׁחָטוֹ בְּאַרְבָּעָה עָשָׂר בְּשַׁחֲרִית לִשְׁמוֹ, וְהָא כְתִיב (לעיל יב, ו) "בֵּין הָעַרְבָּיִם" בֵּין שְׁנֵי עַרְבַּיִם. קְטֹרֶת הָכִי נַמִי דְּכֻלֵּי יוֹמָא. שַׁאנִי קְטֹרֶת, דְּאִיתְקַשׁ לַנֵּרוֹת.

{pפסוק יp}  וְכִפֶּר אַהֲרֹן עַל קַרְנֹתָיו אַחַת בַּשָּׁנָה. יֵשׁ בָּהּ יְדִיעָה בַּתְּחִלָּה וְאֵין בָּהּ יְדִיעָה בַּסּוֹף, שָׂעִיר הַנַּעֲשֶׂה בִּפְנִים וְיוֹם הַכִּפּוּרִים תּוֹלֶה עַד שֶׁיִּוָּדַע לוֹ וְיָבִיא בְּעוֹלֶה וְיוֹרֵד. אֵין בָּהּ יְדִיעָה בַּתְּחִלָּה אֲבָל יֵשׁ בָּהּ יְדִיעָה בַּסּוֹף, שָׂעִיר הַנַּעֲשֶׂה בַּחוּץ וְיוֹם הַכִּפּוּרִים מְכַפֵּר, שֶׁנֶּאֱמַר (במדבר כט, יא) "מִלְּבַד חַטַּאת הַכִּפֻּרִים", עַל מַה שֶּׁזֶּה מְכַפֵּר זֶה מְכַפֵּר, מַה הַפְּנִימִי אֵין מְכַפֵּר אֶלָּא עַל דָּבָר שֶׁיֵּשׁ בָּהּ יְדִיעָה, אַף הַחִיצוֹן אֵינוֹ מְכַפֵּר אֶלָּא עַל דָּבָר שֶׁיֵּשׁ בָּהּ יְדִיעָה.

מִכְּדֵי אִיתְּקַשׁ לַהֲדָדֵי, וְנִיכַפֵּר פְּנִימִי אֲדִידֵיהּ וְאֲדְחִיצוֹן וְנַפְקָא מִינָּהּ הֵיכָא דְּלֹא עָבַד חִיצוֹן אִי נַמִי לְהָגֵן עָלָיו בֵּינֵי וּבֵינֵי. אֲמַר קְרָא, אַחַת, כַּפָּרָה אַחַת מְכַפֵּר וְאֵינוֹ מְכַפֵּר שְׁתֵּי כַּפָּרוֹת. וְנִיכַפֵּר חִיצוֹן אֲדִידֵיהּ וְאֲדִפְנִימִי, נַפְקָא מִינָּהּ לְטֻמְאָה דְאֵירְעָה בֵּין זֶה לָזֶה. אֲמַר קְרָא, אַחַת בַּשָּׁנָה, כַּפָּרָה זוֹ לֹא תְהֵא אֶלָּא אַחַת בַּשָּׁנָה. אֶלָּא לְמַאי הִלְכְתָא אִיתְקַשׁ חִיצוֹן לַפְּנִימִי. מַה פְּנִימִי אֵינוֹ מְכַפֵּר בִּשְׁאָר עֲבֵרוֹת, אַף חִיצוֹן אֵינוֹ מְכַפֵּר בִּשְׁאָר עֲבֵרוֹת.

רַבִּי שִׁמְעוֹן אוֹמֵר, שְׂעִירֵי רָאשֵׁי חֳדָשִׁים מְכַפְּרִים עַל טָהוֹר שֶׁאָכַל אֶת הַטָּמֵא, וְשֶׁל רְגָלִים מְכַפְּרִים עַל שֶׁאֵין בָּהּ יְדִיעָה לֹא בַּתְּחִלָּה וְלֹא בַּסּוֹף, וְשֶׁל יוֹם הַכִּפּוּרִים עַל שֶׁאֵין בָּהּ יְדִיעָה בַּתְּחִלָּה אֲבָל יֵשׁ בָּהּ יְדִיעָה בַּסּוֹף. אָמְר[וּ] לוֹ, מַהוּ שֶׁיַּקְרִיבוּ זֶה בָּזֶה. אָמַר (לוֹ) [לָהֶם], יַקְרִיבוּ. אָמְר[וּ] לוֹ, הוֹאִיל וְאֵין כַּפָּרָתָן שָׁוָה הֵיאַךְ קְרֵבִין זֶה בָּזֶה. אָמַר (לוֹ) [לָהֶם], כֻּלָּן בָּאִין לְכַפֵּר עַל טֻמְאַת מִקְדָּשׁ וְקָדָשָׁיו.

בִּשְׁלָמָא דְּרָאשֵׁי חֳדָשִׁים לֹא מְכַפְּרֵי אֲדִרְגָלִים, דַּאֲמַר קְרָא (ויקרא י, יז) "עֲוֹן", עָוֹן אֶחָד הוּא נוֹשֵׂא וְאֵינוֹ נוֹשֵׂא שְׁתֵּי עֲוֹנוֹת, אֶלָּא דִּרְגָלִים נְכַפְּרוּ אֲדְרָאשֵׁי חֳדָשִׁים. אֲמַר קְרָא "אֹתָהּ",  אוֹתָהּ נוֹשֵׂא עָוֹן וְאֵין אַחֵר נוֹשֵׂא עָוֹן. בִּשְׁלָמָא דִּרְגָלִים לֹא מְכַפְּרִי אֲדְיוֹם הַכִּפּוּרִים, דַּאֲמַר קְרָא אַחַת בַּשָּׁנָה, כַּפָּרָה זוֹ לֹא תְהֵא אֶלָּא אַחַת בַּשָּׁנָה, אֶלָּא דְּיוֹם הַכִּפּוּרִים נְכַפְּרוּ אֲדִרְגָלִים. אֲמַר קְרָא אַחַת, כַּפָּרָה אַחַת מְכַפֵּר וְאֵין מְכַפֵּר שְׁתֵּי כַּפָּרוֹת. וְהָא כִּי כְתִיב אַחַת, בְּשָׂעִיר הַנַּעֲשֶׂה בִּפְנִים כְּתִיב. אֲמַר קְרָא, (במדבר כט, יא) "מִלְּבַד חַטַּאת הַכִּפֻּרִים", וְאִיתְקַשׁ חִיצוֹן לַפְּנִימִי.

רַבִּי שִׁמְעוֹן בֶּן יְהוּדָה אוֹמֵר מִשְּׁמוֹ, שְׂעִירֵי רָאשֵׁי חֳדָשִׁים מְכַפְּרִים עַל טָהוֹר שֶׁאָכַל אֶת הַטָּמֵא, מוּסָף עֲלֵיהֶן שֶׁל רְגָלִים שֶׁהֵן מְכַפְּרִין עַל טָהוֹר שֶׁאָכַל אֶת הַטָּמֵא וְעַל שֶׁאֵין בָּהּ יְדִיעָה לֹא בַתְּחִלָּה וְלֹא בַסּוֹף, מוּסָף עֲלֵיהֶן שֶׁל יוֹם הַכִּפּוּרִים שֶׁמְּכַפֵּר עַל טָהוֹר שֶׁאָכַל אֶת הַטָּמֵא וְעַל שֶׁאֵין בָּהּ יְדִיעָה לֹא בַתְּחִלָּה וְלֹא בַסּוֹף וְעַל שֶׁאֵין בָּהּ יְדִיעָה בַּתְּחִלָּה אֲבָל יֵשׁ בָּהּ יְדִיעָה בַּסּוֹף. אָמְר[וּ] (לֵיהּ) [לוֹ] מַהוּ שֶׁיַּקְרִיבוּ זֶה בָּזֶה. אָמַר (לֵיהּ) [לָהֶם], הֵן אָמְר[וּ] (לֵיהּ) [לוֹ], אִם כֵּן יְהוּ שֶׁל יוֹם הַכִּפּוּרִים קְרֵבִין בְּרָאשֵׁי חֳדָשִׁים, אֲבָל הֵיאַךְ שֶׁל רָאשֵׁי חֳדָשִׁים קְרֵבִין בְּיוֹם הַכִּפּוּרִים לְכַפֵּר כַּפָּרָה שֶׁאֵינָהּ שֶׁלָּהֶן. אָמַר (לֵיהּ) [לָהֶם] כֻּלָּן בָּאִין לְכַפֵּר עַל טֻמְאַת מִקְדָּשׁ וְקָדָשָׁיו.

מַאי שְּׁנָא דְרָאשֵׁי חֳדָשִׁים דְּלָא מְכַפְּרֵי אֲדִרְגָלִים, דַּאֲמַר קְרָא  "עֲוֹן", עָוֹן אֶחָד הוּא נוֹשֵׂא וְאֵינוֹ נוֹשֵׂא שְׁתֵּי עֲוֹנוֹת, דִּרְגָלִים נַמִי לָא נְכַפְּרוּ אֲדְרָאשֵׁי חֳדָשִׁים דְּאָמַר קְרָא (שם) "אֹתָהּ" אֹתָהּ נוֹשֵׂא עָוֹן וְאֵין אַחֵר נוֹשֵׂא עָוֹן. "אֹתָהּ" לָא מַשְׁמָע לֵיהּ. מַאי שְּׁנָא דִּרְגָלִים דְּלָא מְכַפְּרֵי אֲדְיוֹם הַכִּפּוּרִים, דַּאֲמַר קְרָא אַחַת בַּשָּׁנָה, כַּפָּרָה זוֹ לֹא תְהֵא אֶלָּא אַחַת בַּשָּׁנָה, אִי הָכִי דְּיוֹם הַכִּפּוּרִים נַמִי לָא נְכַפְּרוּ אֲדִרְגָלִים דַּאֲמַר קְרָא אַחַת כַּפָּרָה אַחַת מְכַפֵּר וְאֵינוֹ מְכַפֵּר שְׁתֵּי כַּפָּרוֹת. אַחַת לָא מַשְׁמָע לֵיהּ, אַמַּאי, דְּכִי כְּתִיב אַחַת בְּשָׂעִיר הַנַּעֲשֶׂה בִּפְנִים כְּתִיב. אִי הָכִי, דִּרְגָלִים נַמִי נְכַפְּרוּ אֲדְיוֹם הַכִּפּוּרִים דְּכִי כְּתִיב אַחַת בְּשָׂעִיר הַנַּעֲשָׂה בִּפְנִים כְּתִיב. לְעוֹלָם אַחַת מַשְׁמָע לֵיהּ, וְשַׁאנִי הָכָא דִּכְתִיב וְכִפֶּר אַהֲרֹן עַל קַרְנֹתָיו אַחַת בַּשָּׁנָה, קַרְנוֹתָיו דְּמִזְבֵּחַ הַפְּנִימִי הוּא דְּכַפָּרָה אַחַת מְכַפֵּר וְאֵינוֹ מְכַפֵּר שְׁתֵּי כַּפָּרוֹת. הָא דְּחִיצוֹן אֲפִלּוּ שְׁתֵּי כַּפָּרוֹת.

וְכִפֶּר אַהֲרֹן עַל קַרְנֹתָיו. וְסָמִיךְ לֵיהּ (להלן פסוק יב) "כִּי תִשָּׂא", זֶה שֶׁאָמַר הַכָּתוּב  "כֶּסֶף נִבְחָר לְשׁוֹן צַדִּיק", זֶה הַקָּדוֹשׁ בָּרוּךְ הוּא שֶׁהִבְחִיר אֶת לְשׁוֹנוֹ וְאָמַר לְמֹשֶׁה כִּי תִשָּׂא. אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, בְּשָׁעָה שֶׁיֵּשׁ לָהֶן זְכוּת לְיִשְׂרָאֵל הָנַח לָהֶן, וּבְשָׁעָה שֶׁאֵין לָהֶן זְכוּת הִנָּשֵׂא לָהֶן פַּעַם אַחַת כְּדֵי שֶׁיָּבוֹא יוֹם הַכִּפּוּרִים וִיכַפֵּר, שֶׁנֶּאֱמַר (ויקרא טז, ל) "כִּי בַיּוֹם הַזֶּה יְכַפֵּר עֲלֵיכֶם" וְגוֹ' (כָּתוּב בְּרֶמֶז תקע"ו).


@ פָּרָשַׁת כִּי תִשָּׂא

{pפסוק יב-טזp}  כִּי תִשָּׂא אֶת רֹאשׁ בְּנֵי יִשְׂרָאֵל. זֶה שֶׁאָמַר הַכָּתוּב (שה"ש ז, ג) "בִּטְנֵךְ עֲרֵמַת חִטִּים". לָמָּה נִמְשְׁלוּ יִשְׂרָאֵל בְּחִטִּים. אָמַר רֵישׁ לָקִישׁ, מַה הַחִטִּים הַלָּלוּ כֻּלָּן עוֹלִין בְּמִדָּה, כָּךְ הָיוּ יִשְׂרָאֵל כֻּלָּן עוֹלִין בְּמִנְיַן הַזְּקֵנִים וְהַחֲסִידִים וְהַחֲכָמִים.

אָמַר רַבִּי יִצְחָק, אֵין אָדָם מְצַוֶּה עַל בֶּן בֵּיתוֹ לֹא מַשְׁפֵּלוֹת שֶׁל זֶבֶל וְלֹא שֶׁל מוֹץ וְלֹא שֶׁל קַשׁ, וּמַהוּ מְצַוֶּה עַל בֶּן בֵּיתוֹ, מַשְׁפֵּלוֹת שֶׁל חִטִּים, שֶׁל זֶבֶל מַהוּ עוֹשֶׂה, מַמְחֶה אוֹתוֹ בַּמַּיִם, וְכֵן דּוֹר הַמַּבּוּל מַה כְּתִיב בּוֹ,  "וַיֹּאמֶר ה' אֶמְחֶה וְגוֹ'", מַשְׁפֵּלוֹת שֶׁל מוֹץ מְזָרֶה אוֹתָן לָרוּחַ, וְכֵן דּוֹר הַפְּלָגָה (שם יא, ח) "וַיָּפֶץ ה' אֹתָם", וְכֵן חֲבִילוֹת שֶׁל קַשׁ, וּמַהוּ עוֹשֶׂה, נוֹתֵן אוֹתָן בְּקָמִין, וְכֵן עָשָׂה לְמִצְרַיִם,  "יֹאכְלֵמוֹ כַּקַּשׁ", וּמַהוּ מוֹנֶה, מַשְׁפֵּלוֹת שֶׁל חִטִּים, כִּי תִשָּׂא אֶת רֹאשׁ בְּנֵי יִשְׂרָאֵל.

מַה כְּתִיב לְמַעְלָה מִן הָעִנְיָן, (לעיל פסוק י) וְכִפֵּר אַהֲרֹן עַל קַרְנֹתָיו. כֵּיוָן שֶׁחָטְאוּ יִשְׂרָאֵל אָמַר הַקָּדוֹשׁ בָּרוּךְ הוּא לְמֹשֶׁה, לֵךְ כַּפֵּר לָהֶם. אָמַר לְפָנָיו, רִבּוֹנוֹ שֶׁל עוֹלָם, לֹא כֵן אָמַרְתָּ (שם) אַחַת בַּשָּׁנָה. אָמַר לוֹ הַקָּדוֹשׁ בָּרוּךְ הוּא, לֵךְ זְקֹף אוֹתוֹ עַכְשָׁיו.

כִּי תִשָּׂא אֶת רֹאשׁ בְּנֵי יִשְׂרָאֵל. אָמַר רַבִּי יְהוֹשֻׁעַ הַכֹּהֵן בַּר נַחְמָן, אָמַר הַקָּדוֹשׁ בָּרוּךְ הוּא לְמֹשֶׁה, לֵךְ מְנֵה אֶת יִשְׂרָאֵל. אָמַר מֹשֶׁה לִפְנֵי הַקָּדוֹשׁ בָּרוּךְ הוּא, כְּתִיב  "וְהָיָה זַרְעֲךָ כַּעֲפַר הָאָרֶץ", וּכְתִיב (הושע ב, א) "וְהָיָה מִסְפַּר בְּנֵי יִשְׂרָאֵל כְּחוֹל הַיָּם", וְאַתָּה אוֹמֵר לֵךְ מְנֵה אֶת יִשְׂרָאֵל, אֵינִי יָכוֹל לַעֲמֹד עַל מִנְיָנָם. אֲמַר לֵיהּ הַקָּדוֹשׁ בָּרוּךְ הוּא, מֹשֶׁה, לֹא כְּשֵׁם שֶׁאַתָּה סָבוּר, אֶלָּא אִם בִּקַּשְׁתָּ לַעֲמֹד עַל מִנְיָנָם שֶׁל יִשְׂרָאֵל טֹל רָאשֵׁי אוֹתִיּוֹת שֶׁל שְׁבָטִים וְאַתָּה עוֹמֵד עַל מִנְיָנָם, רֵי"שׁ מֵרְאוּבֵן, שִׁי"ן מִשִּׁמְעוֹן, לָמֶ"ד מִלֵּוִי וְכֵן כָּל שֵׁבֶט וְשֵׁבֶט. מָשָׁל לְמָה הַדָּבָר דּוֹמֶה, לְשֻׁלְחָנִי שֶׁהָיָה לוֹ נַעַר, אָמַר לוֹ, פְּקֹד לִי מָעוֹת אֵלּוּ, אָמַר לוֹ, הֵיאַךְ אֲנִי יָכוֹל לִסְפֹּר אוֹתָם, אָמַר לוֹ, סְפֹר רָאשֵׁי שׁוּרוֹת שֶׁל מָעוֹת וְתַעֲמֹד עַל הַחֶשְׁבּוֹן. כָּךְ אָמַר הַקָּדוֹשׁ בָּרוּךְ הוּא לְמֹשֶׁה, רֵי"שׁ מֵרְאוּבֵן מָאתַיִם אֶלֶף, נוּ"ן מִנַּפְתָּלִי חֲמִשִּׁים אֶלֶף, שִׁי"ן מִשִּׁמְעוֹן שְׁלֹש מֵאוֹת אֶלֶף, יוֹ"ד מִיהוּדָה יוֹ"ד מִיִּשָּׂשְׂכָר יוֹ"ד מִיּוֹסֵף שְׁלֹשִׁים אֶלֶף, זַיִ"ן שֶׁל זְבוּלוּן שִׁבְעַת אֲלָפִים, דָּלֶ"ת שֶׁל דָּן אַרְבַּעַת אֲלָפִים, גִּימֶ"ל שֶׁל גָּד שְׁלֹשֶׁת אֲלָפִים, בֵּי"ת שֶׁל בִּנְיָמִין אַלְפַּיִם, אָלֶ"ף שֶׁל אָשֵׁר אֶלֶף, הֲרֵי חָמֵשׁ מֵאוֹת אֶלֶף וְתִשְׁעִים וְשִׁבְעָה אָלֶף. הֵיכָן שְׁלֹשֶׁת אֲלָפִים, אֵלּוּ שֶׁנָּפְלוּ בָּעֵגֶל, שֶׁנֶּאֱמַר "וַיַּעֲשׂוּ בְנֵי לֵוִי כִּדְבַר מֹשֶׁה (להלן לב, כח) "וַיִּפֹּל מִן הָעָם וְגוֹ' כִּשְׁלֹשֶׁת אַלְפֵי אִישׁ". לְכָךְ אָמַר הַקָּדוֹשׁ בָּרוּךְ הוּא לְמֹשֶׁה, מְנֵה אֶת יִשְׂרָאֵל לֵידַע כַּמָּה חָסְרוּ.

וְנָתְנוּ אִישׁ כֹּפֶר נַפְשׁוֹ. כְּשֶׁשָּׁמַע מֹשֶׁה כֵּן, נִתְיָרֵא. אָמַר, (איוב ב, ד) "עוֹר בְּעַד עוֹר וְכֹל אֲשֶׁר לָאִישׁ יִתֵּן בְּעַד נַפְשׁוֹ". רַבִּי יְהוּדָה בְּרַבִּי אִלְעַאי אוֹמֵר, אָמַר מֹשֶׁה, מָצִינוּ שֶׁפִּדְיוֹן נַפְשׁוֹ שֶׁל אָדָם כִּכַּר כֶּסֶף, שֶׁנֶּאֱמַר  "וְהָיְתָה נַפְשְׁךָ תַּחַת נַפְשׁוֹ אוֹ כִכַּר כֶּסֶף תִּשְׁקוֹל". רַבִּי יוֹסֵי אוֹמֵר, מִמּוֹצִיא שֵׁם רַע אַתָּה לָמֵד, שֶׁנֶּאֱמַר (דברים כב, יט) "וְעָנְשׁוּ אוֹתוֹ מֵאָה כֶסֶף", וַאֲנַחְנוּ הוֹצֵאנוּ שֵׁם רַע וְאָמַרְנוּ  "אֵלֶּה אֱלֹהֶיךָ יִשְׂרָאֵל", כָּל אֶחָד וְאֶחָד מִמֶּנּוּ צָרִיךְ לִתֵּן מֵאָה כָּסֶף. רֵישׁ לָקִישׁ אָמַר, מִן הָאוֹנֵס לָמֵד, כְּתִיב (דברים כב, כט) "וְנָתַן הָאִישׁ הַשֹּׁכֵב עִמָּהּ" וְגוֹ', וְאָנוּ אָנַסְנוּ הַדִּבּוּר שֶׁכָּתַב (לעיל כ, ג) לֹא יִהְיֶה לְךָ וְכוּ' וְעָשִׂינוּ עֲבֹדָה זָרָה, כָּל אֶחָד וְאֶחָד מִמֶּנּוּ צָרִיךְ לִתֵּן חֲמִשִּׁים כֶּסֶף. רַבִּי יְהוּדָה בְּרַבִּי סִימוֹן אָמַר, מִשּׁוֹר נַגָּח לָמֵד, שֶׁנֶּאֱמַר  "אִם עֶבֶד יִגַּח הַשּׁוֹר", וַאֲנַחְנוּ הֵמַרְנוּ כְּבוֹדוֹ בְּשׁוֹר שֶׁנֶּאֱמַר (תהלים קו, כ) "וַיָּמִירוּ אֶת כְּבוֹדָם בְּתַבְנִית שׁוֹר", כָּל אֶחָד וְאֶחָד מִמֶּנּוּ צָרִיךְ לִתֵּן שְׁלֹשִׁים שֶׁקֶל. יָדַע הַקָּדוֹשׁ בָּרוּךְ הוּא מַה בְּלִבּוֹ שֶׁל מֹשֶׁה, אָמַר לוֹ, חַיֶּיךָ, לֹא כִכַּר כֶּסֶף וְלֹא מֵאָה כֶּסֶף וְלֹא חֲמִשִּׁים שְׁקָלִים וְלֹא שְׁלֹשִׁים שְׁקָלִים אֶלָּא זֶה יִתְּנוּ.

אָמַר רַבִּי מֵאִיר, נָטַל הַקָּדוֹשׁ בָּרוּךְ הוּא מַטְבֵּעַ שֶׁל אֵשׁ מִתַּחַת כִּסֵּא הַכָּבוֹד וְהֶרְאָהוּ לְמֹשֶׁה וְאָמַר לוֹ, זֶה יִתְּנוּ. אָמַר מֹשֶׁה, מִי יִתֵּן. אָמַר לוֹ הַקָּדוֹשׁ בָּרוּךְ הוּא, כָּל הָעֹבֵר בַּיָּם. מַחֲצִית הַשֶּׁקֶל. רַבִּי יְהוּדָה וְרַבִּי נְחֶמְיָה, רַבִּי יְהוּדָה אוֹמֵר, לְפִי שֶׁחָטְאוּ בְּשֵׁשׁ שָׁעוֹת בַּיּוֹם יִתְּנוּ מַחֲצִית הַשֶּׁקֶל שֶׁהוּא עוֹשֶׂה שִׁשָּׁה גַּרְמִיסִין. רַבִּי יְהוּדָה בַּר נַחְמָנִי אָמַר בְּשֵׁם רַבִּי יוֹחָנָן בֶּן זַכַּאי, לְפִי שֶׁעָבְרוּ יִשְׂרָאֵל עַל עֲשֶׂרֶת הַדִּבְּרוֹת יִתְּנוּ עֲשָׂרָה גֵּרָה שֶׁהוּא מַחֲצִית הַשֶּׁקֶל. רַבִּי בֶּרֶכְיָה בְּשֵׁם רַבִּי שִׁמְעוֹן בֶּן לָקִישׁ אָמַר, אָמַר הַקָּדוֹשׁ בָּרוּךְ הוּא אַתֶּם מְכַרְתֶּם בְּכוֹרָהּ שֶׁל רָחֵל בְּעֶשְׂרִים כֶּסֶף, לְפִיכָךְ כָּל בְּכוֹר שֶׁיְּהֵא לָכֶם יְהֵא פִדְיוֹנוֹ חֲמֵשֶׁת שְׁקָלִים כֶּסֶף שֶׁנֶּאֱמַר (במדבר ג, מז) "וְלָקַחְתָּ חֲמֵשֶׁת חֲמֵשֶׁת וְגוֹ'".

דָּבָר אַחֵר. זֶה יִתְּנוּ. כַּמָּה שְׁבָטִים יִתְּנוּ. ז"ה, שִׁבְעָה חֲמִשָּׁה, הֲרֵי שְׁנֵים עָשָׂר שְׁבָטִים. אַתָּה מוֹצֵא עֲשָׂרָה פְּעָמִים נִמְנוּ יִשְׂרָאֵל. XאY אַחַת בִּירִידָתָן לְמִצְרַיִם, (שמות א, ה) "שִׁבְעִים נָפֶשׁ", XבY וְאַחַת בַּעֲלִיָּתָן,  "וַיִּסְעוּ בְנֵי יִשְׂרָאֵל מֵרַעְמְסֵס סֻכֹּתָה", XגY וְאַחַת בְּפָרָשַׁת כִּי תִשָּׂא, XדY וְאַחַת (בַּמְּרַגְּלִים) [בַּדְּגָלִים], XהY וְאַחַת בְּחִלּוּק הָאָרֶץ, וּשְׁנַיִם בִּימֵי שָׁאוּל, XוY (ש"א יא, ח) "וַיִּפְקְדֵם בְּבָזֶק", XזY (שם טו, ד) ["וַיִּפְקְדֵם בַּטְּלָאִים"], XחY וְאַחַת בִּימֵי דָּוִד,  "וַיִּתֵּן יוֹאָב אֶת מִסְפַּר מִפְקַד הָעָם", XטY וְאַחַת בַּעֲלִיָּתָן מִן הַגּוֹלָה, שֶׁנֶּאֱמַר (עזרא ב, סד) "כָּל הַקָּהָל כְּאֶחָד אַרְבַּע רִבּוֹא", XיY וְאַחַת לֶעָתִיד לָבֹא, שֶׁנֶּאֱמַר (ירמיה לג, יג) "עוֹד תַּעֲבֹרְנָה הַצֹּאן עַל יְדֵי מוֹנֶה". אָמַר הַקָּדוֹשׁ בָּרוּךְ הוּא, בָּעוֹלָם הַזֶּה הָיוּ בְּנֵי אָדָם סוֹפְרִים אֶתְכֶם, אֲבָל לָעוֹלָם הַבָּא אֲנִי אֶסְפּוֹר אֶתְכֶם, וְאֵין מִי יִסְפֹּר אֶתְכֶם שֶׁנֶּאֱמַר  "וְהָיָה מִסְפַּר בְּנֵי יִשְׂרָאֵל כְּחוֹל הַיָּם אֲשֶׁר לֹא יִמַּד וְלֹא יִסָּפֵר".

רַבִּי יַעֲקֹב פָּתַח, (משלי טו, יט) "דֶּרֶךְ עָצֵל כִּמְשֻׂכַת חָדֶק", זֶה עֵשָׂו הָרָשָׁע, דַּהֲוָה דָּמִי לְהָדָא סִיכְּתָא דְּאַתְּ מְפַשַּׁר לָהּ מִן הָכָא וְהִיא מִתְעָרְיָא מִן הָכָא, כָּךְ הוּא עֵשָׂו הָרָשָׁע, מִתְהַפֵּךְ, אַיְיתִּי גּוּלְגַּלְתִּיךְ אַיְיתִי דִימוּסִיךְ אַיְיתִי אַרְנוֹנַךְ, לֵית לֵיהּ, קָנִיס לֵיהּ וּמוּמֵי לֵיהּ, (שם) "וְאֹרַח יְשָׁרִים סְלֻלָה", זֶה הַקָּדוֹשׁ בָּרוּךְ הוּא שֶׁכָּתוּב בּוֹ "כִּי יְשָׁרִים דַּרְכֵי ה'", שֶׁהִכְשִׁיר לְשׁוֹנוֹ לְמֹשֶׁה וְאָמַר כִּי תִשָּׂא.

רַבִּי יוֹחָנָן פָּתַח, (ישעיה ב, ט) "וַיִּשַׁח אָדָם וַיִּשְׁפַּל אִישׁ", "וַיִּשַּׁח אָדָם" אֵלּוּ יִשְׂרָאֵל דִּכְתִיב בָּהֶן  "וְאַתֶּן צֹאנִי צֹאן מַרְעִיתִי אָדָם אַתֶּם", "וַיִּשְׁפַּל אִישׁ" זֶה מֹשֶׁה דִּכְתִיב בֵּיהּ (במדבר יב, ג) "וְהָאִיש מֹשֶׁה עָנָו מְאֹד". אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, יוֹדֵעַ אֲנִי שֶׁשָּׁחוּ יִשְׂרָאֵל לָעֵגֶל וְהֻשְׁפַּלְתִּי אֲנִי  "וְאַל תִּשָּׂא לָהֶם", כִּי תִשָּׂא וְגוֹ'.

זֶה שֶׁאָמַר הַכָּתוּב (תהלים עח, ח) "כִּי אֱלֹהִים שֹׁפֵט זֶה יַשְׁפִּיל וְזֶה יָרִים". רַבִּי יוֹנָה פָּתַר קְרָיָא בְּיִשְׂרָאֵל, בִּלְשׁוֹן "זֶה" הֻשְׁפְּלוּ, (להלן לב, א) "כִּי זֶה מֹשֶׁה הָאִישׁ", וּבִלְשׁוֹן זֶה הֻגְבְּהוּ, זֶה יִתְּנוּ כָּל הָעֹבֵר.

"צְדָקָה תְּרוֹמֵם גּוֹי", בַּנְּדָבָה שֶׁהֵבִיאוּ יִשְׂרָאֵל לִמְלֶאכֶת הַמִּשְׁכָּן נִתַּן לָהֶם תִּלּוּי רֹאשׁ עַל יְדֵי מֹשֶׁה וְאָמַר כִּי תִשָּׂא אֶת רֹאשׁ.

רַבִּי אֱלִיעֶזֶר בְּשֵׁם רַבִּי יוֹסֵי בֶּן זִמְרָא אָמַר, כָּל זְמַן שֶׁנִּמְנוּ יִשְׂרָאֵל לְצֹרֶךְ, לֹא חָסְרוּ, שֶׁלֹּא לְצֹרֶךְ, חָסְרוּ, וְאֵיזֶה זְמַן נִמְנוּ לְצֹרֶךְ, בִּימֵי מֹשֶׁה, וְשֶׁלֹּא לְצֹרֶךְ, בִּימֵי דָּוִד. רַבִּי שְׁמוּאֵל בַּר נַחְמָן אָמַר בְּשֵׁם רַבִּי יוֹנָתָן, וְנָתְנוּ אִישׁ כֹּפֶר נַפְשׁוֹ, בִּימֵי מֹשֶׁה, וְלֹא יִהְיֶה בָהֶם נֶגֶף, בִּימֵי דָּוִד.

כָּל הָעֹבֵר עַל הַפְּקֻדִים. בִּימָה שֶׁל עֵץ הָיְתָה נְתוּנָה בָּעֲזָרָה, לֹא הָיָה עוֹבֵר לִפְנִים הֵימֶנָּה אֶלָּא מִבֶּן עֶשְׂרִים שָׁנָה וָמָעְלָה. רַבִּי יְהוּדָה אוֹמֵר, כָּל דַּעֲבַר בִּימָא יִּתֵּן. וְרַבִּי נְחֶמְיָה אָמַר, כָּל דַּעֲבַר עַל סְכוּמַיָא יִתֵּן.

שָׁלֹשׁ תְּרוּמוֹת כָּתוּב כָּאן (כָּתוּב בִּוְיִקְחוּ לִי תְּרוּמָה).

אָמַר רַבִּי יְהוּדָה, הֵעִיד בֶּן בּוּכְרִי בְּיַבְנֶה, כָּל כֹּהֵן שֶׁשּׁוֹקֵל אֵינוֹ חוֹטֵא. אֲמַר לֵיהּ רַבָּן יוֹחָנָן בֶּן זַכַּאי (לְאַבַּיֵּי), [לֹא כִּי] אֶלָּא כָּל כֹּהֵן שֶׁאֵינוֹ שׁוֹקֵל חוֹטֵא אֶלָּא שֶׁהַכֹּהֲנִים דּוֹרְשִׁין מִקְרָא זֶה לְעַצְמָן (ויקרא ו, טז) "וְכָל מִנְחַת כֹּהֵן כָּלִיל תִּהְיֶה לֹא תֵאָכֵל". הוֹאִיל וְעֹמֶר וּשְׁתֵּי הַלֶּחֶם וְלֶחֶם הַפָּנִים שֶׁלָּנוּ הֵיאַךְ נֶאֱכָלִין, מַאי טַעְמָא דְּרַבִּי יוֹחָנָן בֶּן זַכַּאי. זֶה יִתְּנוּ, שְׁנֵים עָשָׂר שְׁבָטִים יִתְּנוּ. לְבֶן בּוּכְרִי, כֵּיוַן דְּמִתְּחִלָּה לָא מִיחַיֵּב לְאָתוּיֵי, כִּי מַיְיתִי נַמִי חוֹטֵא הוּא דְּקָא אַיְיתִי חֻלִּין בָּעֲזָרָה. דְּמַיְיתֵי וּמְסָרָן לְצִבּוּר. כָּךְ מְשִׁיבִין חֲכָמִים לְרַבִּי יְהוּדָה, מִנְחַת יָחִיד קְרֵבָה כָּלִיל וְאֵין מִנְחַת צִבּוּר קְרֵבָה כָּלִיל, כֵּיוָן שֶׁנִּמְּסְרָה לַצִּבּוּר כְּמוֹ שֶׁהִיא נִדְבַת צִבּוּר. כְּתִיב כָּל הָעֹבֵר עַל הַפְּקֻדִים. רַבִּי יְהוּדָה דַּאֲמַר כָּל דַּעֲבַר בִּימָא יִתֵּן מְסַיֵּיעַ לְרַבִּי יוֹחָנָן בֶּן זַכַּאי. וְרַבִּי נְחֶמְיָה דַאֲמַר כָּל דַּעֲבַר עַל פְּקוּדַיָּא יִתֵּן, מְסַיֵּיעַ לְבֶן בּוּכְרִי.

אָמַר רַבִּי מֵאִיר, כְּמִין מַטְבֵּעַ אֵשׁ הוֹצִיא הַקָּדוֹשׁ בָּרוּךְ הוּא מִתַּחַת כִּסֵּא הַכָּבוֹד שֶׁלּוֹ, וְהֶרְאָהוּ לְמֹשֶׁה וְאָמַר לוֹ, זֶה יִתְּנוּ, כָּזֶה יִתְּנוּ.

רַבִּי פִּנְחָס בֶּן לֵוִי אָמַר, לְפִי שֶׁמָּכְרוּ בְּכוֹרָהּ שֶׁל רָחֵל וְנָפַל לְכָל אֶחָד וְאֶחָד טֶבַע, יְהֵא כָּל אֶחָד וְאֶחָד שִׁקְלוֹ טֶבַע.

וְנָתְנוּ אִישׁ כֹּפֶר נַפְשׁוֹ .

עֶשְׂרִים גֵּרָה הַשֶּׁקֶל. אָמַר רָבָא, סִילְעָא דְאוֹרַיְיתָּא תְּלָתָא וְתִילְתָא הֲוֵי, דִּכְתִיב עֶשְׂרִים גֵּרָה הַשֶּׁקֶל וּמְתַרְגְּמִינַן עֶשְׂרִין מָעִין, וְתַנְיָא שֵׁשׁ מָעָה כֶּסֶף דִּינָר. מֵיתִיבִי, וַהֲלֹא סֶלַע שֶׁל הֶקְדֵּשׁ אַרְבָּעִים וּשְׁמוֹנָה פּוּנְדְּיוֹנִין, פּוּנְדְּיוּן זֶה מַה טִּיבוֹ, קַלְבּוּן לִפְרוֹטְרוֹט. בָּתַר דְּאוֹסִיפוּ עֲלֵיהֶן, דְּתַנְיָא, עֶשְׂרִים גֵּרָה הַשֶּׁקֶל, לָמַדְנוּ לְשֶׁקֶל שֶׁהוּא עֶשְׂרִים גֵּרָה, וּמִנַּיִן שֶׁאִם רָצָה לְהוֹסִיף יוֹסִיף, תַּלְמוּד לוֹמַר יִהְיֶה, יָכוֹל שֶׁאִם רָצָה לִפְחוֹת יִפְחֹת, תַּלְמוּד לוֹמַר "הוּא".

בְּאֶחָד בַּאֲדָר מַשְׁמִיעִין עַל הַשְּׁקָלִים. בַּחֲמִשָּׁה עָשָׂר בּוֹ, שֻׁלְחָנוֹת הָיוּ יוֹשְׁבִין בַּמְּדִינָה. בְּעֶשְׂרִים וַחֲמִשָּׁה יָשְׁבוּ בַּמִּקְדָּשׁ. מִשֶּׁיָּשְׁבוּ בַּמִּקְדָּשׁ הִתְחִילוּ לְמַשְׁכֵּן. אֶת מִי מְמַשְׁכְּנִין, לְוִיִּם וְיִשְׂרְאֵלִים וְגֵרִים [וַעֲבָדִים] מְשֻׁחְרָרִים, אֲבָל לֹא נָשִׁים וַעֲבָדִים וּקְטַנִּים. כָּל קָטָן שֶׁהִתְחִיל אָבִיו לִשְׁקֹל עַל יָדוֹ, שׁוּב אֵינוֹ פּוֹסֵק. אֵין מְמַשְׁכְּנִין אֶת הַכֹּהֲנִים מִפְּנֵי דַּרְכֵי שָׁלוֹם. אָמַר רַבִּי יְהוּדָה, הֵעִיד בֶּן בּוּכְרִי וְכוּ'. וְאֵלּוּ חַיָּבִין בְּקַלְבּוּן, לְוִיִּם וְיִשְׂרְאֵלִים וְגֵרִים וַעֲבָדִים מְשֻׁחְרָרִים, אֲבָל לֹא כֹּהֲנִים וְלֹא קְטַנִּים וְלֹא נָשִׁים וְלֹא עֲבָדִים. הַשּׁוֹקֵל עַל יְדֵי כֹּהֵן עַל יְדֵי אִשָּׁה עַל יְדֵי עֶבֶד עַל יְדֵי קָטָן, פָּטוּר. וְאִם שָׁקַל עַל יָדוֹ וְעַל יַד חֲבֵרוֹ, חַיָּב שְׁנֵי קַלְבּוּנִים. הַשּׁוֹקֵל עַל יְדֵי עָנִי עַל יְדֵי שְׁכֵנוֹ וְעַל יְדֵי בֶּן עִירוֹ, פָּטוּר. וְאִם (חוֹלֶה) [הִלְוָון], חַיָּב. הָאַחִין הַשֻּׁתָּפִין שֶׁחַיָּבִין בְּקַלְבּוּן, פְּטוּרִין מִמַּעֲשַׂר בְּהֵמָה וְכוּ'. וְכַמָּה הוּא קַלְבּוּן, מָעָה כֶּסֶף, דִּבְרֵי רַבִּי מֵאִיר, וַחֲכָמִים אוֹמְרִים, חֲצִי מָעָה.

וְלָמָּה בְּאֶחָד בַּאֲדָר, כְּדֵי שֶׁיָּבִיאוּ יִשְׂרָאֵל שִׁקְלֵיהֶן בְּעוֹנָתָן וְתוֹרְמִין תְּרוּמַת הַלִּשְׁכָּה מִן הַחֲדָשָׁה בִּזְמַנָּהּ בְּאֶחָד בְּנִיסָן. אָמַר רַבִּי יִצְחָק, בַּתְּחִלָּה (להלן מ, יז) "וַיְּהִי בַּחֹדֶשׁ הָרִאשׁוֹן", וְתָנִי עֲלָהּ, בַּיּוֹם שֶׁהוּקַם הַמִּשְׁכָּן בּוֹ בַּיּוֹם נִתְרְמָה תְּרוּמָה.

בְּאֶחָד בַּאֲדָר מַשְׁמִיעִין עַל הַשְּׁקָלִים, דַּאֲמַר קְרָא  "זֹאת עוֹלַת חֹדֶשׁ בְּחָדְשׁוֹ" אָמְרָה תּוֹרָה חַדֵּשׁ וְהָבֵא לִי קָרְבָּן מִתְּרוּמָה חֲדָשָׁה, וְכֵיוָן דִּבְנִיסָן בָּעִינָן אַקְרוּבִי מִתְּרוּמָה חֲדָשָׁה קַדְמִינָן וְקָרִינָן בְּאֶחָד בַּאֲדָר כִּי הֵיכִי דְנֵיתֵי שְׁקָלִים לַמִּקְדָּשׁ.

אָמַר רַבִּי שִׁמְעוֹן בֶּן לָקִישׁ, גָּלוּי וְיָדוּעַ לִפְנֵי הַקָּדוֹשׁ בָּרוּךְ הוּא שֶׁעָתִיד הָמָן הָרָשָׁע לִשְׁקֹל שְׁקָלִים עַל יִשְׂרָאֵל, לְפִיכָךְ הִקְדִּים שִׁקְלֵיהֶם לִשְׁקָלָיו.

שְׁלֹשָׁה עָשָׂר שׁוֹפָרוֹת הָיוּ בַּמִּקְדָּשׁ וְהָיָה כָּתוּב עֲלֵיהֶן XאY תְּקָלִין חֲדָתִין XבY וּתְקָלִין עַתִּיקִין, XגY וְקִינִין, XדY וְגוֹזְלֵי עוֹלוֹת, XהY עֵצִים, XוY (לַ)לְּבוֹנָה, XזY זָהָב לַכַּפֹּרֶת, וְשִׁשָּׁה לִנְדָבָה. תְּקָלִין חֲדָתִין, אֵלּוּ שִׁקְלֵי כָּל הַשָּׁנָה כֻּלָּהּ. תְּקָלִין עַתִּיקִין, מִי שֶׁלֹּא שָׁקַל אֶשְׁתָּקַד שׁוֹקֵל לַשָּׁנָה הַבָּאָה. שִׁשָּׁה לִנְדָבָה, אָמַר חִזְקִיָּה, כְּנֶגֶד שִׁשָּׁה בָּתֵּי אֲבוֹת הַכֹּהֲנִים שֶׁתִּקְּנוּ חֲכָמִים שֶׁיְּהֵא לָהֶם שָׁלוֹם זֶה עִם זֶה, רַבִּי יוֹחָנָן אָמַר, מִתּוֹךְ שֶׁהַנְּדָבָה מְרֻבָּה תִּקְּנוּ לָהֶם שׁוֹפָרוֹת מְרֻבִּין כְּדֵי שֶׁלֹּא יִתְעַפְּשׁוּ הַמָּעוֹת, וּזְעִירִי אָמַר, כְּנֶגֶד פַּר וָעֵגֶל אַיִל וָכֶבֶשׂ גְּדִי וְשָׂעִיר.

תָּנִי. שׁוֹפָרוֹת הַלָּלוּ עֲקֻמּוֹת הָיוּ, קְצָרִין מִלְּמַעְלָה וּרְחָבִין מִלְּמַטָּה, מִפְּנֵי הָרַמָּאִין.

מִשֶּׁיָּשְׁבוּ בַּמִּקְדָּשׁ [הִתְחִילוּ] לְמַשְׁכֵּן אֶת יִשְׂרָאֵל עַל שִׁקְלֵיהֶן כְּדֵי שֶׁיְּהוּ קָרְבְּנוֹת צִבּוּר קְרֵבִין מֵהֶן. מָשְׁלוּ מָשָׁל לְמָה הַדָּבָר דּוֹמֶה, לְאֶחָד שֶׁעָלְתָה לוֹ מַכָּה בְּרַגְלוֹ וְהָיָה הָרוֹפֵא כּוֹפְתוֹ וּמְחַתֵּךְ בְּרַגְלוֹ בִּשְׁבִיל לְרַפְּאוֹתוֹ. אַף כָּךְ אָמַר הַקָּדוֹשׁ בָּרוּךְ הוּא, יִתְמַשְׁכְּנוּ יִשְׂרָאֵל עַל שִׁקְלֵיהֶן כְּדֵי שֶׁיְּהוּ קָרְבְּנוֹת צִבּוּר קְרֵבִין מֵהֶן, מִפְּנֵי שֶׁקָּרְבְּנוֹת צִבּוּר מְרַצִּין וּמְכַפְּרִין בֵּין יִשְׂרָאֵל לְאָבִינוּ שֶׁבַּשָּׁמַיִם.

מְצָרְפִין שְׁקָלִים לְדַרְכּוֹנוֹת מִפְּנֵי מַשְּׂאוֹי הַדֶּרֶךְ. וְיַעֲשׂוּ אוֹתָן מַרְגָּלִית. שֶׁמָּא תוּזַל מַרְגָּלִית וְנִמְצָא הֶקְדֵּשׁ מַפְסִיד. בְּנֵי הָעִיר שֶׁשָּׁלְחוּ שִׁקְלֵיהֶן וְנִגְנְבוּ בְּלִסְטִים מְזֻיָּן אוֹ אָבְדוּ שֶׁטָּבְעָה סְפִינָתוֹ בַּיָּם, אִם כְּשֶׁנִּתְרְמָה תְּרוּמָה, נִשְׁבָּעִין לַגִּזְבָּרִין לִטֹּל שְׂכַר הֲנָאָתָן מִבְּנֵי הָעִיר, וְאִם לָאו, נִשְׁבָּעִין לִבְנֵי הָעִיר וּבְנֵי הָעִיר שׁוֹקְלִין שְׁקָלִים תַּחְתֵּיהֶן. נִמְצְאוּ אוֹ שֶׁהֶחֱזִירוּ הַגַּנָּבִים, אֵלּוּ וָאֵלּוּ שׁוֹקְלִים, וְאֵין עוֹלִין לַשָּׁנָה הַבָּאָה. רַבִּי אֶלְעָזָר אוֹמֵר, שְׁבוּעָה זוֹ תַּקָּנַת חֲכָמִים הִיא שֶׁלֹּא יְהוּ בְּנֵי אָדָם מְזַלְזְלִין בְּהֶקְדֵּשׁוֹת.

הַשּׁוֹקֵל שֶׁקֶל חַיָּב בְּקַלְבּוּן, דִּבְרֵי רַבִּי מֵאִיר. וַחֲכָמִים אוֹמְרִים, הַשּׁוֹקֵל שֶׁקֶל, פָּטוּר, שְׁנֵי דִּינָרִין, חַיָּב. נָתַן סֶלַע לִטֹּל שֶׁקֶל חַיָּב שְׁנֵי קַלְבּוּנוֹת, דִּבְרֵי רַבִּי מֵאִיר. וַחֲכָמִים אוֹמְרִים, קַלְבּוּן אֶחָד. וְאַפּוֹטְרוֹפִין שֶׁשָּׁקְלוּ עַל יְדֵי יְתוֹמִים חַיָּבִין בְּקַלְבּונוֹת. וְכַמָּה הוּא קַלְבּוּן, מָעָה כֶּסֶף, אֶחָד מִעֶשְׂרִים וְאַרְבָּעָה לְסֶלַע, דִּבְרֵי רַבִּי מֵאִיר. וַחֲכָמִים אוֹמְרִים, חֲצִי מָעָה. וְקַלְבּונוֹת אֵלּוּ מֶה הָיוּ עוֹשִׂין בָּהֶן, נוֹפְלִין לַשְׁקָלִים, דִּבְרֵי רַבִּי מֵאִיר. רַבִּי אֶלְעָזָר אוֹמֵר, לִנְדָבָה. רַבִּי שִׁמְעוֹן שְׁזוּרִי אוֹמֵר, רִקּוּעֵי זָהָב, צִפּוּי לְבֵית קֹדֶשׁ הַקָּדָשִׁים. בֶּן עַזַּאי אוֹמֵר, הַשּׁוּלְחָנִין נוֹטְלִין אוֹתָן בִּשְׂכָרָן.

בִּשְׁלֹשָׁה פְּרָקִים תּוֹרְמִין אֶת הַלִּשְׁכָּה, פְּרוֹס הַפֶּסַח, פְּרוֹס הָעֲצֶרֶת, פְּרוֹס הֶחָג. פְּרוֹס חֲמִשָׁה עָשָר יוֹם קֹדֶם לָרֶגֶל.

אֵין הַתּוֹרֵם נִכְנָס לִתְרֹם לֹא בְּפַרְגוֹד חָפוּת וְלֹא בְּאַנְפִּילִיָּא שֶׁל עוֹר, וְאֵין צָרִיךְ לוֹמַר בְּמִנְעָל וְסַנְדָּל שֶׁאֵין נִכְנָסִין בָּהֶן לָעֲזָרָה. קָווּץ לֹא יִתְרֹם.

נִכְנָס לִתְרֹם אֶת הַלִּשְׁכָּה מְפַשְׁפְּשִׁים בּוֹ בַּכְּנִיסָה וּבַיְּצִיאָה, וּמְדַבְּרִים עִמּוֹ מִשָּׁעָה שֶׁנִּכְנַס וְעַד שָׁעָה שֶּׁיּוֹצֵא, לְקַיֵּם מַה שֶּׁנֶּאֱמַר (במדבר לב, כב) "וִהְיִיתֶם נְקִיִּם מֵה' וּמִיִּשְׂרָאֵל",  "וְעָשִׂיתָ הַיָּשָׁר וְהַטּוֹב", (משלי ג, ד) "וּמְצָא חֵן וְשֵׂכֶל טוֹב".

הוּא אוֹמֵר אֶתְרֹם וְהֵן אוֹמְרִים תְּרֹם, שְׁלֹשָׁה פְּעָמִים.

שָׁלֹשׁ קֻפּוֹת שֶׁל שָׁלֹשׁ שָׁלֹשׁ סְאִין שֶׁבָּהֶן תּוֹרְמִין אֶת הַלִּשְׁכָּה וְכָתוּב בָּהֵן א' ב' ג', לְפִי שֶׁמַּתְחִילִין מִן הָרִאשׁוֹנָה, שָׁלְמָה הָרִאשׁוֹנָה מוֹצִיאִין מִן הַשְּׁנִיָּה, שָׁלְמָה הַשְּׁנִיָּה מוֹצִיאִין מִן הַשְּׁלִישִׁית. שָׁלְמוּ שְׁלָשְׁתָּן וְהִגִּיעַ זְמַן תְּרוּמָה לִתְרֹם, תּוֹרְמִין מִן הַחֲדָשָׁה. וְאִם לָאו, תּוֹרְמִין מִן הַיְּשָׁנָה.

תָּרַם אֶת הָרִאשׁוֹנָה לְשֵׁם אֶרֶץ יִשְׂרָאֵל עַל כָּל יִשְׂרָאֵל, וְחִפָּה בְּקַטַבְלָאוֹת מִפְּנֵי שֶׁאַנְשֵׁי סוּרְיָא בָּאִין וְשׁוֹקְלִין עָלֶיהָ. תָּרַם מִן הַשְּׁנִיָּה, וְאוֹמֵר הֲרֵי זוֹ מֵעַמּוֹן מוֹאָב וּמִכְּרַכִּים הַמֻּקָּפִין לָהּ לְאֶרֶץ יִשְׂרָאֵל, וְחִפָּה בְּקַטַבְלָאוֹת מִפְּנֵי שֶׁאַנְשֵׁי בָּבֶל בָּאִין וְשׁוֹקְלִין עָלֶיהָ. תָּרַם הַשְּׁלִישִׁית, וְאוֹמֵר הֲרֵי זוֹ מִבָּבֶל וּמִמָדַּי וּמִמְּדִינוֹת הָרְחוֹקוֹת, וְלֹא הָיָה מְחַפֶּה. זוֹ הָיְתָה עֲשִׁירָה מִכֻּלָּם, שֶׁהָיוּ בָּהּ אִיסְתִּירוֹת שֶׁל זָהָב וְדַרְכּוֹנוֹת שֶׁל זָהָב מִפְּנֵי שֶׁמְּצָרְפִים שְׁקָלִים לְדַרְכּוֹנוֹת מִפְּנֵי מַשּׂאוֹי הַדֶּרֶךְ, מַה שֶּׁאֵין כֵּן בְּמָעוֹת מַעֲשֵׂר שֵׁנִי דִּכְתִיב (דברים יד, כה) "וְצַרְתָּ הַכֶּסֶף בְּיָדְךָ". שָׁמַט קַטַבְלָאוֹת וְנִתְעָרְבוּ (הַשִּׁירָאִין) [הַשִׁירַיִים] לֹא הָיָה מְעָרְבָן בְּשֶׁל אֶשְׁתָּקַד, שֶׁמָּא יִצְטָרֵךְ לִתְרֹם וְתוֹרֵם מִן הַיְּשָׁנָה.

תּוֹרְמִין עַל הַמַּשְׁכּוֹן וְעַל הַגָּבוּי וְעַל הֶעָתִיד לִגָּבוֹת. רַבִּי שִׁמְעוֹן בֶּן אֶלְעָזָר אוֹמֵר, לֹא הָיוּ עוֹשִׂין כֵּן בָּאַחֲרוֹנָה שֶׁמָּא יִצְטָרֵךְ אֶחָד מִבְּנֵי יִשְׂרָאֵל לִשְׁקֹל וְנִמְצָא שׁוֹקֵל עִם בְּנֵי בָּבֶל. וּמוֹעֲלִין בָּהֶן כָּל שְׁנָתָן. יָצָא שְׁנָתָן אֵין מוֹעֲלִין בָּהֶן, הוֹאִיל וְנִתְּנוּ לֵהָנוֹת בָּהֶן, לְפִי שֶׁלֹּא נִתְּנָה תּוֹרָה לְמַלְאֲכֵי הַשָּׁרֵת, דְּהָא חוֹמַת הָעִיר וּמִגְדְּלוֹתֶיהָ בָּאִין מִשְּׁיָרֵי הַלִּשְׁכָּה.

הַתְּרוּמָה מֶה הָיוּ עוֹשִׂין בָּהּ, לוֹקְחִין בָּהּ תְּמִידִין וּמוּסָפִין וּנְסָכִים וְהָעֹמֶר וּשְׁתֵּי הַלֶּחֶם וְלֶחֶם הַפָּנִים וְזִבְחֵי שַׁלְמֵי צִבּוּר וְכָל קָרְבְּנוֹת הַצִּבּוּר. שׁוֹמְרֵי סְפִיחִים בַּשְּׁבִיעִית, נוֹטְלִין שְׂכָרָן מִתְּרוּמַת הַלִּשְׁכָּה.

פָּרָה וְלָשׁוֹן שֶׁל זְהוֹרִית שֶׁבְּרֹאשׁ שָׂעִיר הַמִּשְׁתַּלֵּחַ, בָּאִין מִתְּרוּמַת הַלִּשְׁכָּה. כֶּבֶשׁ פָּרָה וְכֶבֶשׁ שָׂעִיר הַמִּשְׁתַּלֵּחַ וְלָשׁוֹן שֶׁבֵּין קַרְנָיו וְאַמַּת הַמַּיִם וְחוֹמַת הָעִיר וּמִגְדְּלוֹתֶיהָ וְכָל צָרְכֵי הָעִיר, בָּאִין מִשְּׁיָרֵי הַלִּשְׁכָּה. אַבָּא שָׁאוּל אוֹמֵר, כֶּבֶשׁ פָּרָה, כֹּהֲנִים גְּדוֹלִים הָיוּ עוֹשִׂין אוֹתוֹ מִשֶּׁל עַצְמָן.

מוֹתַר שְׁיָרֵי לִשְׁכָּה מֶה הָיוּ עוֹשִׂין בָּהֶן. לוֹקְחִין בָּהֶן יֵינוֹת שְׁמָנִים וּסְלָתוֹת, וְהַשָּׁכָר לַהֶקְדֵּשׁ, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵין מִשְׂתַּכְּרִין בְּשֶׁל הֶקְדֵּשׁ, אַף לֹא בְּשֶׁל עֲנִיִּים.

מוֹתַר הַתְּרוּמָה מֶה הָיוּ עוֹשִׂין בָּהּ, רִקּוּעֵי זָהָב צִפּוּי לְבֵית קֹדֶשׁ הַקָּדָשִׁים. רַבִּי יִשְׁמָעֵאל אוֹמֵר, מוֹתַר תְּרוּמָה לִכְלֵי שָׁרֵת. רַבִּי חֲנִינָא סְגַן הַכֹּהֲנִים אוֹמֵר, מוֹתַר תְּרוּמָה לְקֵיץ הַמִּזְבֵּחַ. וְתַלְמִידֵי חֲכָמִים הַמְּלַמְּדִים לַכֹּהֲנִים הִלְכוֹת שְׁחִיטָה וְהִלְכוֹת קַבָּלָה וְהִלְכוֹת זְרִיקָה, נוֹטְלִין שְׂכָרָן מִתְּרוּמַת הַלִּשְׁכָּה. מְבַקְּרֵי מוּמֵי קָדָשִׁים, מַגִּיהֵי סִפְרֵי תּוֹרוֹת, נוֹטְלִין שְׂכָרָן מִתְּרוּמַת הַלִּשְׁכָּה. נָשִׁים הָאוֹרְגוֹת בַּפָּרֹכֶת נוֹטְלִין שְׂכָרָן מִתְּרוּמַת הַלִּשְׁכָּה.

{pפסוק יח-כאp}  כְּתִיב (לעיל יט, י) "לֵךְ אֶל הָעָם וְקִדַּשְׁתָּם". שָׁנוּ רַבּוֹתֵינוּ. "וְקִדַּשְׁתָּם", לִטְבִילָה. לָמַדְנוּ רְחִיצַת יָדַיִם מִמֹּשֶׁה וְאַהֲרֹן וּבָנָיו, שֶׁנֶּאֱמַר וְעָשִׂיתָ כִּיּוֹר נְחֹשֶׁת וְגוֹ' וְרָחֲצוּ יְדֵיהֶם וְרַגְלֵיהֶם. וּבְיִשְׂרָאֵל מַהוּ אוֹמֵר  "וְהִתְקַדִּשְׁתֶּם וִהְיִיתֶם קְדֹשִׁים". מִכָּאן הָיָה רַבָּן גַּמְלִיאֵל אוֹכֵל חֻלִּין בְּטָהֳרָה, אָמַר, לֹא לְכֹהֲנִים בִּלְבַד נִתְּנָה קְדֻשָּׁה מִסִּינַי אֶלָּא לְכָל יִשְׂרָאֵל, שֶׁנֶּאֱמַר (שם יט, ב) "דַּבֵּר אֶל כָּל עֲדַת בְּנֵי יִשְׂרָאֵל וְאָמַרְתָּ אֲלֵיהֶם קְדֹשִׁים תִּהְיוּ". מִכָּאן אָמְרוּ, כָּל הָאוֹכֵל בְּלֹא רְחִיצַת יָדַיִם סִימָן רַע לוֹ, וְעָלָיו הוּא אוֹמֵר  "וְהָיָה [בְּ](כְּ)שָׁמְעוֹ אֶת דִּבְרֵי הָאָלָה וְגוֹ' לֹא יֹאבֶה ה' סְלֹחַ לוֹ". מִכָּאן אָמְרוּ, כָּל הָאוֹכֵל בְּלֹא נְטִילַת יָדַיִם כְּבָא עַל אֵשֶׁת אִישׁ.

{rרמז שפזr}  וְעָשִׂיתָ כִּיּוֹר נְחֹשֶׁת. מֹשֶׁה עָשָׂה כִּיּוֹר אֶחָד, שֶׁנֶּאֱמַר וְעָשִׂיתָ כִּיּוֹר נְחֹשֶׁת. שְׁלֹמֹה עָשָׂה עֲשָׂרָה כִּיּוֹרוֹת, שֶׁנֶּאֱמַר (דבהי"ב ד, ו) "וַיַּעַשׂ (כִּיּוֹרוֹת) [כִּיוֹרִים] עֲשָׂרָה" וּמַה תַּלְמוּד לוֹמַר  "חֲמִשָּׁה מִיָּמִין וַחֲמִשָּׁה מִשְּׂמֹאוֹל", חֲמִשָּׁה מִימִין כִּיּוֹר מֹשֶׁה וַחֲמִשָּׁה מִשְּׂמֹאל כִּיּוֹר שֶׁל מֹשֶׁה. שְׁלֹמֹה הוֹסִיף שֶׁעָשָׂה אֶת הַיָּם, שֶׁנֶּאֱמַר (מ"א ז, כג) "וַיַּעַשׂ אֶת הַיָּם מוּצָק עֶשֶׂר בָּאַמָּה" וְגוֹ'. אִי אֶפְשָׁר לוֹמַר (שם, כו) "אַלְפַּיִם", שֶׁכְּבָר נֶאֱמַר (דבהי"ב ד, ה) שְׁלֹשָׁה אֲלָפִים. הָא כֵּיצַד, אַלְפַּיִם בְּלַח שֶׁהוּא שְׁלֹשָׁה אֲלָפִים בְּיָבֵשׁ. אֲבָל אִי אַתָּה יוֹדֵעַ כַּמָּה הוּא הַבַּת, שֶׁנֶּאֱמַר  "הָאֵיפָה וְהַבַּת תֹּכֶן אֶחָד יִהְיֶה", וְאוֹמֵר (שם, יד) "עֲשֶׂרֶת הַבַּתִּים חֹמֶר", תְּנֵם עֲשֶׂרֶת בַּתִּים לְכָל כּוּר וְכוּר הֲרֵי מָאתַיִם כּוּר, צֵא מֵהֶם חֲמִשִּׁים כּוּר, תְּנֵם חֲמִשִּׁים עַל חֲמִשִּׁים הֲרֵי מֵאָה וַחֲמִשִּׁים מִקְוֶה טָהֳרָה שֶׁכָּל מִקְוֶה וּמִקְוֶה מַחֲזִיק אַרְבָּעִים סְאָה. וּמִנַּיִן שֶׁמַּחֲזִיק מֵאָה וַחֲמִשִּׁים מִקְוֵה טָהֳרָה. אִם תֹּאמַר כְּלִי מְרֻבָּע, מַחֲזִיק הוּא יָתֵר עַל כֵּן. (כְּרוּבִים וּתְמוּרִים וּפְטוּרֵי צִיצִים).

וּמִנַּיִן שֶׁעָגֹל  מִלְּמַעְלָה. שֶׁנֶּאֱמַר, (מ"א ז, כו) "וְעָבְיוֹ טֶפַח וּשְׂפָתוֹ כְּמַעֲשֵׂה שְׂפַת כּוֹס", הָא לָמַדְתָּ שֶׁעָגֹל מִלְּמַעְלָה. וּמִנַּיִן שֶׁהָיָה (עָגֹל) [מְרֻבָּע] מִלְּמַטָּה. שֶׁנֶּאֱמַר, (דבהי"ב ד, ד) "עוֹמֵד עַל שְׁנֵי[ם] עָשָׂר בָּקָר". וּמַה תַּלְמוּד לוֹמַר "פּוֹנִים" "פּוֹנִים" אַרְבָּעָה פְּעָמִים. אֶלָּא מְלַמֵּד, נִכְנָס לַהֵיכָל פּוֹנֶה לְיָמִין, לָעֲזָרָה פּוֹנֶה לְיָמִין, לְהַר הַבַּיִת פּוֹנֶה לְיָמִין, לְרֹאשׁ הַמִּזְבֵּחַ פּוֹנֶה לְיָמִין, שֶׁנֶּאֱמַר  "וּדְמוּת בְּקָרִים תַּחַת וְגוֹ' סוֹבְבִים אֹתוֹ עֶשֶׂר בָּאַמָּה מַקִּיפִים אֶת הַיָּם סָבִיב", נִמְצְאוּ רָאשֵׁי שְׁוָרִים שֶׁל אַרְבָּעָה אַרְבָּעָה בְּמַצַּבְתָּם וּכְלִי הָיָה מֻצָּק מֵרַגְלָיו שֶׁל שׁוֹר.

כָּל הַזְּבָחִים שֶׁקִּבֵּל דָּמָן שֶׁלֹּא רְחוּץ יָדַיִם וְרַגְלַיִם, פָּסוּל, אַתְיָא חֻקָּה חֻקָּה מִמְּחֻסַּר בְּגָדִים. תָּנוּ רַבָּנָן. כֹּהֵן גָּדוֹל שֶׁלֹּא טָבַל וְלֹא קִדֵּשׁ בֵּין בֶּגֶד לְבֶגֶד וּבֵין עֲבֹדָה לַעֲבֹדָה וְעָבַד, עֲבֹדָתוֹ כְּשֵׁרָה. וְאֶחָד כֹּהֵן גָּדוֹל וְאֶחָד כֹּהֵן הֶדְיוֹט שֶׁלֹּא קִדֵּשׁ יָדָיו וְרַגְלָיו שַׁחֲרִית וְעָבַד, עֲבֹדָתוֹ פְּסוּלָה. אֲמַר לֵיהּ רַב אַסִי לְרַבִּי יוֹחָנָן, מִכְּדֵי חָמֵשׁ טְבִילוֹת וַעֲשָׂרָה קִדּוּשֵׁי, דְּאוֹרַיְיתָא, וְחֻקָּה כְּתִיב בְּהוֹן, לֵיעַכְּבוּ. אֲמַר לֵיהּ, אֲמַר קְרָא (שם, ד) "וּלְבֵשָׁם", לְבִישָׁה מְעַכֶּבֶת וְאֵין דָּבָר אַחֵר מְעַכֵּב. צָהֲבוּ פָּנָיו, אֲמַר לֵיהּ, וָי"ו אֲאוּפְתָּא כָּתְבֵי לָךְ. אִי הָכִי, דְצַפְרָא נַמִי. אֲמַר חִזְקִיָּה, אֲמַר קְרָא [וְהָיְתָה לָהֶם חָק עוֹלָם לוֹ וּלְזַרְעוֹ לְדֹרֹתָם], דָּבָר הַמְּעַכֵּב בְּזַרְעוֹ מְעַכֵּב בּוֹ, דָּבָר שֶׁאֵין מְעַכֵּב בְּזַרְעוֹ אֵין מְעַכֵּב בּוֹ. רַבִּי יוֹנָתָן אוֹמֵר, מֵהָכָא (להלן מ, לא) "וְרָחֲצוּ מִמֶּנּוּ מֹשֶׁה וְאַהֲרֹן וּבָנָיו", דָּבָר הַמְּעַכֵּב בְּבָנָיו מְעַכֵּב בּוֹ, וְדָבָר שֶׁאֵין מְעַכֵּב בְּבָנָיו אֵין מְעַכֵּב בּוֹ. וְרַבִּי יוֹנָתָן מַאי טַעְמָא לָא אֲמַר מֵהָכָא. אֲמַר לְךָ, הַהוּא לְדוֹרוֹת כְּתִיב. וְאִידַךְ מַאי טַעְמָא לָא אֲמַר מֵהַאי. מִבָּעְיָא לֵיהּ לְכִדְרַבִּי יוֹסֵי בְּרַבִּי חֲנִינָא, דַּאֲמַר, כָּל כִּיּוֹר שֶׁאֵין בּוֹ כְּדֵי לְקַדֵּשׁ אַרְבָּעָה כֹּהֲנִים מִמֶּנּוּ, אֵין מְקַדְּשִׁין בּוֹ, שֶׁנֶּאֱמַר "וְרָחֲצוּ מִמֶּנּוּ מֹשֶׁה וְאַהֲרֹן וּבָנָיו".

תָּנוּ רַבָּנָן. אֵיזֶהוּ קִדּוּשׁ, מַנִּיחַ יָדוֹ הַיְּמָנִית עַל גַּבֵּי רַגְלוֹ הַיְּמָנִית, יָדוֹ הַשְּׂמָאלִית עַל גַּבֵּי רַגְלוֹ הַשְּׂמָאלִית. רַבִּי יוֹסֵי בַּר רַבִּי יְהוּדָה אוֹמֵר, מַנִּיחַ שְׁתֵּי יָדָיו זוֹ עַל גַּב זוֹ וְעַל גַּבֵּי שְׁתֵּי רַגְלָיו וּמְקַדֵּשׁ. אָמְרוּ לוֹ, הִפְלַגְתָּ, אִי אֶפְשָׁר לַעֲשׂוֹת כֵּן. שַׁפִּיר קָאָמְרִי לֵיהּ. אָמַר רַב יוֹסֵף, וַחֲבֵרוֹ מְסַיְּעוֹ. מַאי בֵּינַיְיהוּ. אָמַר אַבַּיֵי עֲמִידָה מִן הַצַּד אִיכָּא בֵּינַיְיהוּ. אֲמַר לֵיהּ רַב סַמָא רַבֵּיהּ דְּרַב אַשִׁי (לְרַב אַשִּׁי) [לְרַבִינָא], וְלֵיתִיב מֵיתַב וְלֵיקָדֵשׁ. אֲמַר קְרָא לְשָׁרֵת, וְשֵׁרוּת מְעֻמָּד הוּא.

תָּנוּ רַבָּנָן. קִדֵּשׁ יָדָיו וְרַגְלָיו בַּיּוֹם, אֵין צָרִיךְ בַּלַּיְלָה, בַּלַּיְלָה, צָרִיךְ לְקַדֵּשׁ בַּיּוֹם, דִּבְרֵי רַבִּי, שֶׁהָיָה רַבִּי אוֹמֵר לִינָה מוֹעֶלֶת בְּקִדּוּשׁ יָדַיִם וְרַגְלַיִם. רַבִּי אֶלְעָזָר בַּר רַבִּי שִׁמְעוֹן אוֹמֵר, אֵין לִינָה מוֹעֶלֶת בְּקִדּוּשׁ יָדַיִם וְרַגְלַיִם. תַּנְיָא אִידָךְ. הָיָה עוֹמֵד וּמַקְרִיב עַל גַּבִּי הַמִּזְבֵּחַ כָּל הַלַּיְלָה לְאוֹרָה טָעוּן קִדּוּשׁ יָדַיִם וְרַגְלַיִם, דִּבְרֵי רַבִּי. רַבִּי אֶלְעָזָר בַּר רַבִּי שִׁמְעוֹן אוֹמֵר, כֵּיוָן שֶׁקִּדֵּשׁ יָדָיו וְרַגְלָיו מִתְּחִלַּת עֲבֹדָה, אֲפִלּוּ מִכָּאן וְעַד עֲשָׂרָה יָמִים אֵינוֹ צָרִיךְ לְקַדֵּשׁ. וּצְרִיכָא דְּאִי אַשְׁמְעִינָן קָמַיְיתָא, בְּהַהִיא קָאָמַר רַבִּי, דְּפָסִיק לֵיהּ מֵעֲבֹדָה, אֲבָל הָכָא דְּלָא פָסִיק לֵיהּ מֵעֲבֹדָה אֵימָא מוֹדֵי לֵיהּ רַבִּי לְרַבִּי אֶלְעָזָר בַּר רַבִּי שִׁמְעוֹן. וְאִי אַשְׁמְעִינָן בְּהָא, בְּהָא קָאָמַר רַבִּי אֶלְעָזָר בַּר רַבִּי שִׁמְעוֹן, אֲבָל בְּהָא אֵימָא מוֹדֶה לֵיהּ לְרַבִּי. צְרִיכָא. מַאי טַעְמָא דְּרַבִּי. דִּכְתִיב בְגִשְׁתָּם. וְרַבִּי אֶלְעָזָר בַּר רַבִּי שִׁמְעוֹן דִּכְתִיב בְּבֹאָם. וְאִידָךְ נַמִי, הָא כְּתִיב בְּבֹאָם. אִי כְּתִיב בְגִשְׁתָּם וְלָא כְּתִיב בְּבֹאָם הֲוָה אֲמִינָא עַל כָּל גִישָׁה וְגִישָׁה. וְאִידָךְ נַמִי הָכְתִיב בְגִשְׁתָּם. אִי כְּתַב בְּבֹאָם וְלָא כְּתַב בְגִשְׁתָּם הֲוָה אֲמִינָא אֲפִלּוּ אֲבִיאָה רֵיקָנִית. אֲבִיאָה רֵיקָנִית, לְשָׁרֵת כְּתִיב. אֶלָּא הַאי בְגִשְׁתָּם מִבָּעְיָא לֵיהּ לְכִדְרַב אָחָא בַּר יַעֲקֹב, דַּאֲמַר הַכֹּל מוֹדִים בְּקִדּוּשׁ שֵׁנִי דִּכְשֶׁהוּא לָבוּשׁ מְקַדֵּשׁ, מַאי טַעְמָא, דַּאֲמַר קְרָא אוֹ בְגִשְׁתָּם מִי שֶׁאֵינוֹ מְחֻסַּר אֶלָּא גִּישָׁה בִּלְבַד, יָצָא זֶה שֶׁמְּחֻסַּר לְבִישָׁה וְגִישָׁה. לְהַקְטִיר אִשֶּׁה לָמָּה לִי. מַהוּ דְּתֵימָא, הַנֵי מִילֵי עֲבֹדָה דִּמְעַכְּבָא כַּפָּרָה אֲבָל עֲבֹדָה דְּלָא מְעַכְּבָא כַּפָּרָה אֵימָא לָא, קָמַשְׁמָע לָן.

זֶה הַכְּלָל הָיָה בַּמִּקְדָּשׁ, כָּל הַמֵּסִיךְ רַגְלָיו טָעוּן טְבִילָה וְכָל הַמֵּטִיל מַיִם טָעוּן קִדּוּשׁ יָדַיִם וְרַגְלַיִם.

אִבַּעְיָא לְהוּ, מַהוּ לְקַדֵּשׁ יָדָיו וְרַגְלָיו בַּכִּיּוֹר, מִמֶּנּוּ אֲמַר רַחֲמָנָא וְלֹא לְתוֹכוֹ אוֹ דִּלְמָא אֲפִלּוּ לְתוֹכוֹ וְכוּ'.

כָּל הַכֵּלִים מְקַדְּשִׁין, וּבִלְבַד שֶׁיְּהוּ כְּלֵי שָׁרֵת. וְהָא מִמֶּנּוּ אֲמַר רַחֲמָנָא. וְרָחֲצוּ, לְרַבּוֹת כְּלֵי שָׁרֵת. אִי הָכִי כְּלֵי חֹל נַמִי. אֲמַר אַבַּיֵּי כְּלֵי חֹל לֹא מָצִית אָמְרֵת, קַל וָחֹמֶר מִכַּנּוֹ, וּמַה כַּנּוֹ שֶׁנִמְשָׁח עִמּוֹ אֵינוֹ מְקַדֵּשׁ, כְּלִי חֹל שֶׁלֹּא נִמְשָׁח עִמּוֹ אֵינוֹ דִין שֶׁאֵינוֹ מְקַדֵּשׁ. וְכַנּוֹ מִנָּא לָן. דְּתַנְיָא, רַבִּי יְהוּדָה אוֹמֵר, יָכוֹל יְהֵא מְקַדֵּשׁ, כְּדֶרֶךְ שֶׁכִּיּוֹר מְקַדֵּשׁ, תַּלְמוּד לוֹמַר וְעָשִׂיתָ כִּיּוֹר נְחֹשֶׁת וְכַנּוֹ נְחֹשֶׁת, לִנְחֹשֶׁת הִקַּ(י)שְׁתִּיו וְלֹא לְדָבָר אַחֵר. אֲמַר לֵיהּ מַר זוּטְרָא בְּרֵיהּ דְּרַב אִידִי לְרַבִינָא, וְלִפְרוֹךְ מַה לְּכַנּוֹ שֶׁכֵּן אֵינוֹ עָשׂוּי לְתוֹכוֹ תֹּאמַר בִּכְלִי חֹל שֶׁעָשׂוּי לְתוֹכוֹ. אֶלָּא מִמֶּנּוּ לִמְּעוּטֵי כְּלִי חֹל. אִי הָכִי, כְּלִי שָׁרֵת נַמִי. הָא רַבִּי רַחֲמָנָא וְרָחֲצוּ. וּמָה רָאִיתָ. זֶה אֵין טָעוּן מְשִׁיחָה כָּמוֹהוּ, וְזֶה טָעוּן מְשִׁיחָה כָּמוֹהוּ.

אֲמַר רַבִּי יוֹחָנָן, מֵי כִּיּוֹר, רַבִּי שִׁמְעוֹן אוֹמֵר מֵי מַעְיָן הֵן, וַחֲכָמִים אוֹמְרִים, שְׁאָר מֵימוֹת הֵם.

בְּבֹאָם אֶל אֹהֶל מוֹעֵד. בָּעָא מִנֵּיהּ רַבִּי יִרְמִיָּה מֵרַבִּי זֵירָא, הוּא בִּפְנִים וְצִיצִיתוֹ בַּחוּץ מַהוּ. אֲמַר לֵיהּ, לָאו אָמְרֵת  "וֶהֱבִיאֻם לַה'" עַד שֶׁתָּבִיא כֻּלּוֹ בִּפְנִים, הָכָא נַמִי בְּבֹאָם אֶל אֹהֶל מוֹעֵד אֲמַר רַחֲמָנָא עַד שֶׁיָּבֹא כֻּלּוֹ אֶל אֹהֶל מוֹעֵד.

רְחוּץ יָדַיִם וְרַגְלַיִם בְּבָמַת צִבּוּר וְלֹא בְּבָמַת יָחִיד, שֶׁנֶּאֱמַר בְּבֹאָם אֶל אֹהֶל מוֹעֵד יִרְחֲצוּ מַיִם.

אֵלּוּ הֵן שֶׁבְּמִיתָה, שֶׁלֹּא רְחוּץ יָדַיִם וְרַגְלַיִם שֶׁנֶּאֱמַר בְּבֹאָם אֶל אֹהֶל מוֹעֵד יִרְחֲצוּ מַיִם וְלֹא יָמֻתוּ.

{pפסוק כב-לגp}  וְאַתָּה קַח לְךָ בְּשָׂמִים רֹאשׁ. מִנַּיִן לְמָרְדְּכַי בַּתּוֹרָה. שֶׁנֶּאֱמַר וְאַתָּה קַח לְךָ בְּשָׂמִים רֹאשׁ מָר דְּרוֹר, וּמְתַרְגְּמִינַן מָרִי דֵיכִי.

תָּנוּ רַבָּנָן. הַמְּפַטֵּם אֶת הַשֶּׁמֶן לִלְמֹד בּוֹ [אוֹ] עַל מְנַת לְמָסְרוֹ לַצִּבּוּר, פָּטוּר. לָסוּךְ מִמֶּנּוּ, חַיָּב. וְהַסָּךְ מִמֶּנּוּ פָּטוּר, שֶׁאֵין חַיָּב אֶלָּא עַל סִיכַת שֶׁמֶן הַמִּשְׁחָה שֶׁעָשָׂה מֹשֶׁה בִּלְבַד. אֲמַר מַר לִלְמֹד בּוֹ [אוֹ] עַל מְנַת לְמָסְרוֹ לַצִּבּוּר פָּטוּר. מִנָּא לָן. אָתְיָא מַתְכֻּנְתּוֹ מִן "בְּמַתְכֻּנְתָּהּ" דִּקְטֹרֶת, בַּשֶּׁמֶן כְּתִיב (פסוק לב) "עַל בְּשַׂר אָדָם לֹא יִיסָךְ וּבְמַתְכֻּנְתּוֹ לֹא תַעֲשׂוּ כָּמֹהוּ", וְגַבֵּי קְטֹרֶת כְּתִיב  "וְהַקְּטֹרֶת אֲשֶׁר תַּעֲשֶׂה" וְגוֹ', לָכֶם הוּא דְּאָסוּר אֲבָל לְמָסְרָהּ לַצִּבּוּר פָּטוּר, גַּבֵּי שֶׁמֶן לְמָסְרָהּ לַצִּבּוּר נַמִי פָּטוּר. וְתֵיהֲדַר קְטֹרֶת וְלֵילַף "מַתְכֻּנְתָּהּ" מִן מַתְכֻּנְתּוֹ דְּשֶׁמֶן, מַה שֶּׁמֶן כִּי מְפַטֵּם לֵיהּ לַחֲצָאִין פָּטוּר, אַף קְטֹרֶת כִּי מְפַטֵּם לֵיהּ לַחֲצָאִין פָּטוּר, אַלְמָא קָסָבַר רָבָא קְטֹרֶת שֶׁפִּטְּמָהּ לַחֲצָאִין חַיָּב. אֲמַר לְךָ רָבָא, גַּבֵּי שֶׁמֶן כְּתִיב וּבְמַתְכֻּנְתּוֹ לֹא תַעֲשׂוּ כָּמֹהוּ, כָּמֹהוּ הוּא דְּאָסוּר אֲבָל חֶצְיוֹ שַׁפִּיר דָּמִי, גַּבֵּי קְטֹרֶת כְּתִיב "וְהַקְּטֹרֶת אֲשֶׁר תַּעֲשֶׂה בְּמַתְכֻּנְתָּהּ", "אֲשֶׁר תַּעֲשֶׂה", כָּל דִּמְקַטֵּר וַאֲפִלּוּ פְּרָס שַׁחֲרִית וּפְרָס בֵּין הָעַרְבַּיִם.

תָּנוּ רַבָּנָן. שֶׁמֶן הַמִּשְׁחָה, מָר דְּרוֹר חֲמֵשׁ מֵאוֹת קִדָּה חֲמֵשׁ מֵאוֹת, קִנְּמָן בֶּשֶׂם (מַחֲצִיתוֹ) חֲמֵשׁ מֵאוֹת וּקְנֵה בֹשֶׂם חֲמִשִּׁים וּמָאתָיִם, נִמְצְאוּ כֻּלָּן אֶלֶף וּשְׁבַע מֵאוֹת וַחֲמִשִּׁים. תַּנָא מִנְיָנָא קָא מַשְׁמָע לָן. הַאי תַּנָא, הָא קַשְׁיָא לֵיהּ, אֵימָא קְנֵה בֹשֶׂם כִּי קִנְּמָן בֶּשֶׂם מַה קִּנְּמָן בֶּשֶׂם, מַחֲצִיתוֹ חֲמִשִּׁים וּמָאתַיִם, אַף קְנֵה בֹשֶׂם, מַחֲצִיתוֹ חֲמִשִּׁים וּמָאתַיִם, וַהֲווּ לְהוּ תְּרֵין אַלְפִין. וְאֵימָא הָכִי נַמִי. אִם כֵּן נֵימָא קְרָא קִנְּמָן בֶּשֶׂם וּקְנֵה בֹשֶׂם מֶחֱצָה וּמֶחֱצָה חֲמִשִּׁים וּמָאתַיִם. אֲמַר לֵיהּ רַב פַּפָּא לְאַבַּיֵּי, כְּשֶׁהוּא שׁוֹקֵל, בְּהֶכְרֵעַ הוּא שׁוֹקֵל אוֹ עַיִן בְּעַיִן הוּא שׁוֹקֵל. אֲמַר לֵיהּ, כְּתִיב (להלן פסוק לד) "בַּד בְּבַד" וְאַתְּ אַמְרֵת בְּהֶכְרֵעַ. אֲמַר לֵיהּ, וְהָאֲמַר רַבִּי יְהוּדָה הַמָּקוֹם יוֹדֵעַ בְּהַכְרָעוֹת. אֲמַר לֵיהּ, הָכִי קָאָמַר, קִנְּמָן בֶּשֶׂם אַמַּאי מַיְיתֵי מַחֲצִיתוֹ חֲמֵשׁ מֵאוֹת, חֲמִשִּׁים וּמָאתַיִם בְּחַד זִמְנָא וַהֲדַר מַיְיתִי חֲמִשִּׁים וּמָאתַיִם, כֵּיוָן דְּכֻלְּהוּ חֲמֵשׁ מֵאוֹת הַוְיָין נֵייתוּ כֻּלְּהוּ חֲמֵשׁ מֵאוֹת בְּבַת אַחַת, מִדְּקָא מַיְיתֵי לֵיהּ בִּתְרֵין זִמְנִין הֶכְרֵעַ אִית בֵּיהּ וְהַמָּקוֹם יוֹדֵעַ בְּהַכְרָעוֹת. וּמַאי "בַּד בְּבַד". אָמַר רַבִינָא, שֶׁלֹּא יַנִּיחַ מִשְׁקָל בְּמִשְׁקָל וְיִשְׁקֹל.

תָּנוּ רַבָּנָן. שֶׁמֶן שֶׁעָשָׂה מֹשֶׁה בַּמִּדְבָּר בּוֹ שָׁלְקוּ הָעִיקָרִין, דִּבְרֵי רַבִּי יְהוּדָה. אָמַר לֵיהּ רַבִּי יוֹסִי לָסוּךְ אֶת הָעִיקָרִין, אֵינוֹ סָפֵק, אֶלָּא בְּאֵיזֶה צַד עָשׂוּ, הֵבִיא הָעִקָּרִין וְשָׁרָן בְּמַיִם, הֵצִיף עֲלֵיהֶן הַשֶּׁמֶן וְקָלַט אֶת הָרֵיחַ וְקִפְּחָן. אָמַר רַבִּי יְהוּדָה וְכִי נֵס אֶחָד נַעֲשָׂה בּוֹ בְּשֶׁמֶן הַמִּשְׁחָה, וַהֲלֹא הַרְבֵּה נִסִּים נַעֲשׂוּ בּוֹ מִתְּחִלָּתוֹ וְעַד סוֹפוֹ, תְּחִלָּתוֹ לֹא הָיָה בּוֹ אֶלָּא שְׁנֵים עָשָׂר לוֹג וּבוֹ נִמְשַׁח מִשְׁכָּן וְכָל כֵּלָיו אַהֲרֹן וּבָנָיו כָּל שִׁבְעַת יְמֵי הַמִּלֻּאִים וּבוֹ נִמְשְׁחוּ כֹּהֲנִים גְּדוֹלִים וּמְלָכִים וְכֻלּוֹ קַיָּם לֶעָתִיד לָבוֹא, שֶׁנֶּאֱמַר  שֶׁמֶן מִשְׁחַת קֹדֶשׁ יִהְיֶה זֶה לִי לְדֹרֹתֵיכֶם, זֶה בְּגִימַטְרִיָּא שְׁנֵים עָשָׂר לוֹגִין הַוְיָין.

{rרמז שפחr}  תַּנְיָא. רַבִּי יְהוּדָה אוֹמֵר, שֶׁמֶן הַמִּשְׁחָה שֶׁעָשָׂה מֹשֶׁה בַּמִּדְבָּר הַרְבֶּה נִסִּים נַעֲשׂוּ בּוֹ מִתְּחִלָּתוֹ וְעַד סוֹפוֹ, תְּחִלָּתוֹ לֹא הָיָה בּוֹ אֶלָּא שְׁנֵים עָשָׂר לוֹג, רְאֵה כַּמָּה יוֹרָה בּוֹלַעַת, כַּמָּה עִיקָרִין בּוֹלְעִין מִמֶּנּוּ וְכַמָּה הָאוּר שׂוֹרֵף וּבוֹ נִמְשַׁח מִשְׁכָּן וְכָל כֵּלָיו, אַהֲרֹן וּבָנָיו כָּל שִׁבְעַת יְמֵי הַמִּלֻּאִים, וּבוֹ נִמְשְׁחוּ כֹּהֲנִים גְּדוֹלִים וּמְלָכִים, וַאֲפִלּוּ כֹּהֵן גָּדוֹל בֶּן כֹּהֵן גָּדוֹל טָעוּן מְשִׁיחָה, וְאֵין מוֹשְׁחִין מֶלֶךְ בֶּן מֶלֶךְ, אִם תֹּאמַר מִפְּנֵי מָה מָשְׁחוּ אֶת שְׁלֹמֹה, מִפְּנֵי מַחֲלָקְתּוֹ שֶׁל אֲדוֹנִיָּה, וְיוֹאָשׁ מִפְּנֵי מַחֲלֹקֶת שֶׁל עֲתַלְיָה, וִיהוֹאָחָז מִפְּנֵי יְהוֹיָקִים אָחִיו שֶׁהָיָה גָּדוֹל מִמֶּנּוּ שְׁתֵּי שָׁנִים. אֲמַר מַר, וַאֲפִלּוּ כֹּהֵן גָּדוֹל בֶּן כֹּהֵן גָּדוֹל טָעוּן מְשִׁיחָה. מִנָּלָן. דִּכְתִיב (ויקרא י, טו) "וְהַכֹּהֵן הַמָּשִׁיחַ תַּחְתָּיו מִבָּנָיו", נֵימָא קְרָא "וְהַכֹּהֵן שֶׁתַּחְתָּיו מִבָּנָיו" מַאי הַמָּשִׁיחַ, שְׁמַע מִינָהּ דְּבָעֵי מְשִׁיחָה. וְאֵין מוֹשְׁחִין מֶלֶךְ, דִּכְתִיב (דברים יז, כ) "לְמַעַן יַאֲרִיךְ יָמִים עַל מַמְלַכְתּוֹ הוּא וּבָנָיו", מַלְכוּת יְרֻשָּׁה הִיא. וּמִנָּלָן דְּכִי אִיכָּא מַחֲלֹקֶת בָּעֵי מְשִׁיחָה. אֲמַר קְרָא, (שם) "בְּקֶרֶב יִשְׂרָאֵל", בִּזְמַן שֶׁשָּׁלוֹם בְּיִשְׂרָאֵל. מַלְכֵי בֵּית דָּוִד מוֹשְׁחִין, וּמַלְכֵי יִשְׂרָאֵל אֵין מוֹשְׁחִין, וְאִם תֹּאמַר מִפְּנֵי מָה מָשְׁחוּ אֶת יֵהוּא בֶּן נִמְשִׁי, מִפְּנֵי מַחֲלָקְתּוֹ שֶׁל יוֹרָם בֶּן אַחְאָב. מַלְכֵי יִשְׂרָאֵל אֵין מוֹשְׁחִין, מִנָּלָן. אֲמַר קְרָא  "קוּם מְשָׁחֵהוּ כִּי זֶה הוּא", הוּא טָעוּן מְשִׁיחָה וְאֵין אַחֵר טָעוּן מְשִׁיחָה. וּמִשּׁוּם מַחֲלֹקֶת שֶׁל יוֹרָם בֶּן אַחְאָב נִמְעוֹל בְּשֶׁמֶן הַמִּשְׁחָה. בְּאֲפַרְסְמָא דָּכְיָא. וְאֶת יְהוֹאָחָז מִפְּנֵי יְהוֹיָקִים, וּמִי הָיָה שֶׁמֶן הַמִּשְׁחָה, וְהָתָנְיָא, מִשֶּׁנִּגְנַז אָרוֹן נִגְנְזָה צִנְצֶנֶת הַמָּן וּצְלוֹחִית שֶׁל שֶׁמֶן הַמִּשְׁחָה וּמַקְלוֹ שֶׁל אַהֲרֹן וּשְׁקֵדֶיהָ וּפְרָחֶיהָ, וְאַרְגָּז שֶׁשָּׁלְחוּ פְּלִשְׁתִּים דּוֹרוֹן לֶאֱלֹהֵי יִשְׂרָאֵל שֶׁנֶּאֱמַר (שם ו, ח) "וְאֵת כְּלֵי הַזָּהָב אֲשֶׁר הֲשֵׁבֹתֶם לוֹ אָשָׁם תָּשִׂימוּ בָאַרְגָּז מִצִּדּוֹ", וּמִי גְנָזוֹ יֹאשִׁיָּהוּ גְּנָזוֹ שֶׁנֶּאֱמַר  "וַיֹּאמֶר (אֶל הַכֹּהֲנִים הָעָם הַמְקֻדָּשִׁים) [לַלְּוִיִּם הַמְבִינִים לְכָל יִשְׂרָאֵל הַקְּדוֹשִׁים] לַה' תְּנוּ אֶת אֲרוֹן (בְּרִית ה') [הַקֹּדֶשׁ] בַּבַּיִת אֲשֶׁר (עָשָׂה) [בָּנָה] שְׁלֹמֹה וְגוֹ' (לִשְׁכֹּן שְׁמוֹ כִּי) אֵין לָכֶם מַשָּׂא בַּכָּתֵף", וְאָמַר רַבִּי אֶלְעָזָר אָתְיָא שָׁם שָׁם וְאָתְיָא מִשְׁמֶרֶת מִשְׁמֶרֶת וְאָתְיָא דּוֹרוֹת דּוֹרוֹת. אֲמַר רַב פַּפָּא, בְּאֲפַרְסְמָא דָּכְיָא.

תָּנוּ רַבָּנָן. כֵּיצַד מוֹשְׁחִין אֶת הַמְּלָכִים, כְּמִין נֵזֶר. וְאֶת הַכֹּהֲנִים, כְּמִין כ"י. מַאי כְּמִין כִּי. כְּמִין כַּף יְוָנִי. תָּנִי חָדָא, בַּתְּחִלָּה מַצִּיקִין שֶׁמֶן עַל רֹאשׁוֹ וְאַחַר כָּךְ נוֹתֵן לוֹ שֶׁמֶן בֵּין רִיסֵי עֵינָיו, וְתַנְיָא אַחֲרִיתִי, בַּתְּחִלָּה נוֹתֵן שֶׁמֶן בֵּין רִיסֵי עֵינָיו וְאַחַר כָּךְ מַצִּיק שֶׁמֶן עַל רֹאשׁוֹ. תַּנָּאֵי הִיא, דְּאִיכָּא לְמַאן דְּאֲמַר מְשִׁיחָא עֲדִיפָא וְאִיכָּא לְמַאן דְּאֲמַר יְצִיקָה עֲדִיפָא. מַאי טַעְמָא דְּמַאן דַּאֲמַר יְצִיקָה עֲדִיפָא. מִדִּכְתִיב (ויקרא ח, יב) "וַיִּצֹק  [מִשֶּׁמֶן הַמִּשְׁחָה"]. וּמַאן דְּאֲמַר מְשִׁיחָא עֲדִיפָא סְבַר, שֶׁכֵּן נִתְרַבָּה אֵצֶל כְּלֵי שָׁרֵת. וְהָכְתִיב (שם) "וַיִּצֹק" (לוֹ שֶׁמֶן) וּלְבַסּוֹף (שם) "וַיִּמְשַׁח". הָכִי קָאָמַר, מַה טַּעַם "וַיִּצֹק", מִשּׁוּם דְּ"וַיִּמְשַׁח".

תָּנוּ רַבָּנָן.  "כַּשֶּׁמֶן הַטּוֹב עַל הָרֹאשׁ יֹרֵד עַל הַזָּקָן זְקַן אַהֲרֹן". כְּמִין שְׁתֵּי טִפֵּי מַרְגָּלִיּוֹת הָיוּ תְּלוּיוֹת לוֹ לְאַהֲרֹן בִּזְקָנוֹ. תָּנָא כְּשֶׁהוּא מְסַפֵּר עוֹלוֹת וְיוֹשְׁבוֹת בְּעִיקָרֵי זְקָנוֹ, וְעַל דָּבָר זֶה הָיָה מֹשֶׁה דּוֹאֵג שֶׁמָּא חַס וְשָׁלוֹם מָעַלְתִּי בְּשֶׁמֶן הַמִּשְׁחָה, יָצְתָה בַּת קוֹל וְאָמְרָה (שם, ג) "כְּטַל חֶרְמוֹן שֶׁיֹּרֵד עַל הַרְרֵי צִיּוֹן", מַה טַּל זֶה אֵין בּוֹ מְעִילָה וְכוּ', וַעֲדַיִן הָיָה אַהֲרֹן דּוֹאֵג שֶׁמָּא מֹשֶׁה לֹא מָעַל אֲנִי מָעַלְתִּי, יָצְתָה בַּת קוֹל וְאָמְרָה  "הִנֵּה מַה טּוֹב וּמַה נָּעִים שֶׁבֶת אַחִים גַּם יָחַד" מַה מֹּשֶׁה לֹא מָעַל אַף אַתָּה לֹא מָעַלְתָּ. תָּנוּ רַבָּנָן. אֵין מוֹשְׁחִין אֶת הַמְּלָכִים אֶלָּא עַל הַמַּעְיָן, כְּדֵי שֶׁתִּמָּשֵׁךְ מַלְכוּתָן, שֶׁנֶּאֱמַר (מ"א א, לג- לד) "וַיֹּאמֶר הַמֶּלֶךְ לָהֶם קְחוּ עִמָּכֶם אֶת עַבְדֵי אֲדֹנֵיכֶם וְהִרְכַּבְתֶּם אֶת שְׁלֹמֹה בְנִי עַל הַפִּרְדָה אֲשֶׁר לִי וְהוֹרַדְתֶּם אֹתוֹ אֶל גִּחוֹן וּמָשַׁח אֹתוֹ שָׁם צָדוֹק הַכֹּהֵן וְנָתָן הַנָּבִיא".

תָּנוּ רַבָּנָן. הַסָּךְ שֶׁמֶן הַמִּשְׁחָה לִבְהֵמָה וְכֵלִים, פָּטוּר. לְכוּתִיִּים וּמֵתִים, פָּטוּר. בִּשְׁלָמָא בְּהֵמָה וְכֵלִים, דִּכְתִיב עַל בְּשַׂר אָדָם לֹא יִיסָךְ וּבְהֵמָה וְכֵלִים לַאו אָדָם נִינְהוּ. מֵתִים נַמִי, דְּכֵיוַן דְּמִית, מֵת מִקְּרִי אָדָם לָא מִקְּרִי. אֶלָּא כּוּתִיִּים, אַמַּאי פָּטוּר. דִּכְתִיב (יחזקאל לד, לא) "וְאַתֵּן צֹאנִי צֹאן מַרְעִיתִי אָדָם אַתֶּם", אַתֶּם קְרוּיִם אָדָם וְאֵין הַכּוּתִיִּים קְרוּיִים אָדָם. וְלֹא, וְהָכְתִיב  "וְנֶפֶשׁ אָדָם שִׁשָּׁה עָשָׂר אָלֶף". הַהוּא לַאֲפוּקֵי בְּהֵמָה. וְהָכְתִיב (יונה ד, יא) "וַאֲנִי לֹא אָחוּס עַל נִינְוֵה הָעִיר הַגְּדוֹלָה אֲשֶׁר יֶשׁ בָּהּ הַרְבֵּה מִשְּׁתֵּים עֶשְׂרֵה רִבּוֹ אָדָם". הַהוּא לַאֲפוּקֵי בְּהֵמָה. וְאִי תֵּימָא, כִּדְתָנִי תָּנָא קַמֵּיהּ דְּרַבִּי אֶלְעָזָר, כָּל שֶׁיֶּשְׁנוֹ בְּסָךְ יֶשְׁנוֹ בְּבַל יִיסָךְ וְכָל שֶׁאֵינוֹ בְּסָךְ אֵינוֹ בְּבַל יִיסָךְ, וְכַמָּה יָסוּךְ וִיהֵא חַיָּב, רַבִּי מֵאִיר אוֹמֵר כָּל שֶׁהוּא, רַבִּי יְהוּדָה אוֹמֵר כְּזַיִת, בְּמַאי פְּלִיגִין, רַבִּי מֵאִיר סָבַר, עַל בְּשַׂר אָדָם לֹא יִיסָךְ כְּתִיב וּכְתִיב אֲשֶׁר יִתֵּן מִמֶּנּוּ, מַה סִיכָה כָּל שֶׁהוּא אַף נְתִינָה כָּל שֶׁהוּא, רַבִּי יְהוּדָה סָבַר, יָלְפִינָן נְתִינָה דְּעַל זָר מִנְּתִינָה דְּעָלְמָא, מַה נְּתִינָה דְּעָלְמָא כְּזַיִת אַף נְתִינָה דְּהָכָא כְּזַיִת. הַסָּךְ מְלָכִים וְכֹהֲנִים, רַבִּי מֵאִיר מְחַיֵּב וְרַבִּי יְהוּדָה פּוֹטֵר. רַבִּי מֵאִיר סְבַר, וַאֲשֶׁר יִתֵּן מִמֶּנּוּ עַל זָר כְּתִיב, וּמֶלֶךְ וְכֹהֵן נַמִי הָשְׁתָּא הָא זָרִים נִינְהוּ. וְרַבִּי יְהוּדָה סְבַר, בָּעִינָן עַד דְּאִכָּא זָר מִתְּחִלָּתוֹ וְעַד סוֹפוֹ וּמֶלֶךְ וְכֹהֵן מֵעִיקָרָא לָאו זָרִים נִינְהוּ. גּוּפָא. תָּנִי תַּנָּא קַמֵּיהּ דְּרַבִּי אֶלְעָזָר, כָּל שֶׁיֶּשְׁנוֹ בְּסָךְ יֶשְׁנוֹ בְּבַל יִיסָךְ. אֲמַר לֵיהּ, שַׁפִּיר קָאָמְרֵת, לֹא יִיסָךְ כְּתִיב, קְרִי בֵּיהּ לֹא יָסִיךְ וּקְרִי בֵּיהּ לֹא יֵיסוּךְ. תָּנִי רַב חֲנַנְיָה קַמֵּיהּ דְּרָבָא, מִנַּיִן לְכֹהֵן גָּדוֹל שֶׁנָּטַל מִשֶּׁמֶן הַמִּשְׁחָה שֶׁעַל רֹאֹשׁוֹ וְנָתַן עַל בְּנֵי מֵעָיו, מִנַּיִן שֶׁחַיָּב. שֶׁנֶּאֱמַר עַל בְּשַׂר אָדָם לֹא יִיסָךְ. אֲמַר לֵיהּ רַב אַדָא בַּר אַהֲבָה לְרַב אַשִׁי, מַאי שְׁנָא מֵהָא דְּתַנְיָא, כֹּהֵן שֶׁסָּךְ שֶׁמֶן שֶׁל תְּרוּמָה, בֶּן בִּתּוֹ שֶׁל יִשְׂרָאֵל מִתְעַגֵּל בּוֹ וְאֵינוֹ חוֹשֵׁשׁ. אֲמַר לֵיהּ, הָתָם כְּתִיב (ויקרא כב, ט) "וּמֵתוּ בוֹ כִּי יְחַלְּלֻהוּ" וְכֵיוָן דְּאֲחַלוּהוּ הָא אִיתְּחַל, אֲבָל גַּבֵּי שֶׁמֶן הַמִּשְׁחָה כְּתִיב (שם, כא, יב) "כִּי נֵזֶר שֶׁמֶן מִשְׁחַת אֱלֹהָיו עָלָיו".

שֶׁבַע מִדּוֹת שֶׁל לַח הָיוּ בַּמִּקְדָּשׁ, XאY הִין XבY וַחֲצִי הִין וְכוּ'. רַבִּי שִׁמְעוֹן אוֹמֵר, לֹא הָיָה שָׁם הִין וְכִי מֶה הָיָה הִין מְשַׁמֵּשׁ, אֶלָּא מִדָּה יְתֵרָה שֶׁל לוֹג וּמֶחֱצָה הָיְתָה שֶׁבָּהּ הָיָה מוֹדֵד אֶת מִנְחַת כֹּהֵן גָּדוֹל לוֹג וּמֶחֱצָה בַּבֹּקֶר לוֹג וּמֶחֱצָה בֵּין הָעַרְבַּיִם. שַׁפִּיר קָאָמַר לְהוּ רַבִּי שִׁמְעוֹן לְרַבָּנָן. וְרַבָּנָן, הוּא הִין דַּעֲבַד מֹשֶׁה לְשֶׁמֶן הַמִּשְׁחָה, דִּכְתִיב  וְשֶׁמֶן זַיִת הִין. מַר סָבַר כֵּיוָן דִּלְדוֹרוֹת לָא הֲוָה צָרִיךְ, לְפִי שָׁעָה הוּא דְּעָבְדֵיהּ וְאִיגְנַז. וְאִידָךְ, כֵּיוָן דַּהֲוָה הֲוָה.

הִין, תְּרֵיסַר לוֹגֵי, דִּכְתִיב שֶׁמֶן זַיִת הִין, וּכְתִיב (פסוק לא) שֶׁמֶן מִשְׁחַת קֹדֶשׁ יִהְיֶה זֶה זֶה בְּגִימַטְרִיָּא תְּרֵיסָר הֲוֵי.

אָמַר רַבִּי אֶלְעָזָר, אָמַר רַבִּי הוֹשַׁעְיָא, כָּל מָקוֹם שֶׁאַתָּה מוֹצֵא שְׁנֵי לָאוִין וְכָרֵת אַחַת, חִלּוּק חַטָּאוֹת בֵּינֵיהֶן, וּמַאי הִיא, מְפַטֵּם וְסָךְ שְׁנֵי לָאוִין [דִּכְתִיב עַל בְּשַׂר אָדָם לֹא יִיסָךְ וְגוֹ'] וּכְתִיב אֲשֶׁר יִרְקַח כָּמֹהוּ וַאֲשֶׁר יִתֵּן מִמֶּנּוּ עַל זָר וְנִכְרַת מֵעַמָּיו. אָמַר רַב נַחְמָן בַּר יִצְחָק אַף אֲנַן נַמִי תְנִינָן, הַמְּפַטֵּם אֶת הַשֶׁמֶן וְהַמְפַטֵּם אֶת הַקְּטוֹרֶת וַהַסָּךְ בְּשֶׁמֶן הַמִּשְׁחָה, לָמָּה לֵיהּ דְּתָנָא הַמְפַטֵּם אֶת הַקְּטֹרֶת בְּמִיצְעָא, הָא קָא מַשְׁמַע לָן מַה קְּטֹרֶת לָאו בִּפְנֵי עַצְמָהּ וְחַיָּבִין עָלֶיהָ בִּפְנֵי עַצְמָהּ אַף הַמְפַטֵּם אֶת הַשֶּׁמֶן וְסָךְ נַמִי כֵּיוָן דְּלָאו בִּפְנֵי עַצְמָהּ חַיָּבִין עָלָיו בִּפְנֵי עַצְמָהּ, וְכִי תֵימָא מִשּׁוּם דְּקָא בָּעֵי מַתְנִי פִיטוּמֵי גַּבֵּי הֲדָדֵי, נִיתְנִי אִפְּכָא הַמְּפַטֵּם אֶת הַקְּטֹרֶת וְהַמְפַטֵּם אֶת הַשֶּׁמֶן וְהַסָּךְ שֶׁמֶן, מַאי קָא מַשְׁמָע לָן, דְּיֵשׁ חִלּוּק חַטָּאת בֵּינַיְיהוּ קָא מַשְׁמַע לָן.

סַמִּים .

{pפסוק לד-לוp}  תָּנוּ רַבָּנָן. הַמְפַטֵּם אֶת הַקְּטֹרֶת לִלְמֹד בָּהּ [אוֹ] עַל מְנַת לְמָסְרָהּ לַצִבּוּר, פָּטוּר. לְהָרִיחַ בָּהּ, חַיָּב. וְאִם הֵרִיחַ בָּהּ, פָּטוּר אֶלָּא שֶׁמָּעַל. מִי אִיכָּא מְעִילָה בְּרֵיחַ, וְהָאֲמַר רַבִּי שִׁמְעוֹן בֶּן פַּזִי אֲמַר רַבִּי יְהוֹשֻׁעַ בֶּן לֵוִי מִשּׁוּם בַּר קַפָּרָא קוֹל וּמַרְאֶה וָרֵיחַ אֵין בָּהֶם מִשּׁוּם מְעִילָה. אֲמַר רַב פַּפָּא. קוֹל וּמַרְאֶה אֵין בָּהֶן מִשּׁוּם מְעִילָה כְּלָל. וְרֵיחַ, לְאַחַר שֶׁנַּעֲשֵׂית מִצְוָתוֹ, שֶׁאֵין לְךָ דָּבָר שֶׁנַּעֲשֵׂית מִצְוָתוֹ וּמוֹעֲלִין בּוֹ.

תָּנוּ רַבָּנָן. פִּטּוּם הַקְּטֹרֶת, הַצֳּרִי וְהַצִפּוֹרֶן הַחֶלְבְּנָה וְהַלְּבוֹנָה מִשְׁקַל שִׁבְעִים שִׁבְעִים מָנֶה, מוֹר וּקְצִיעָה שִׁבֹּלֶת נֵרְדְּ וְכַרְכֹּם מִשְׁקַל שִׁשָּׁה עָשָׂר שִׁשָּׁה עָשָׂר מָנֶה, הַקֹּשְׁטְ שְׁנֵים עָשָׂר, קִלּוּפָה שְׁלֹשָׁה, קִנָּמוֹן תִּשְׁעָה, בּוֹרִית כַּרְשִׁינָה תִּשְׁעָה קַבִּין, יֵין קַפְרִיסִין סְאִין תְּלָתָא וְקַבִּין תְּלָתָא, וְאִם אֵין יֵין קַפְרִיסִין מֵבִיא חֲמַר חִוָּרְיָן עַתִּיק, מֶלַח סְדוֹמִית רֹבַע, מַעֲלֶה עָשָׁן כָּל שֶׁהוּא, רַבִּי נָתָן אוֹמֵר אַף כִּפַּת הַיַּרְדֵּן כָּל שֶׁהוּא, אִם נָתַן בָּהּ דְּבַשׁ פְּסָלָהּ, חִסַּר אַחַת מִכָּל סַמָּנֶיהָ חַיָּב מִיתָה. רַבָּן שִׁמְעוֹן בֶּן גַּמְלִיאֵל אוֹמֵר, הַצֳּרִי אֵינוֹ אֶלָּא שְׂרָף הַנּוֹטֵף מֵעֲצֵי הַקְּטָף, בּוֹרִית כַּרְשִׁינָה, שֶׁשָּׁפִין בָּהּ אֶת הַצִּפֹּרֶן כְּדֵי שֶׁתְּהֵא נָאָה, יֵין קַפְרִיסִין, שֶׁשּׁוֹרִין בּוֹ אֶת הַצִּפֹּרֶן כְּדֵי שֶׁתְּהֵא עַזָּה, וַהֲלֹא מֵי רַגְלַיִם יָפִין לָהּ אֶלָּא שֶׁאֵין מַכְנִיסִין מֵי רַגְלַיִם בָּעֲזָרָה מִפְּנֵי הַכָּבוֹד. מְסַיֵּעַ לֵיהּ לְרַבִּי יוֹסֵי בַּר רַבִּי חֲנִינָא, דַּאֲמַר "קֹדֶשׁ (הִיא) [הוּא] קֹדֶשׁ (תִּהְיֶה) [יִהְיֶה] לָכֶם" כָּל מַעֲשֶׂיהָ לֹא יְהוּ אֶלָּא בַּקֹּדֶשׁ.

מוֹתַר הַקְּטֹרֶת מֶה הָיוּ עוֹשִׂין בָּהּ, מַפְרִישִׁין הֵימֶנָּה שְׂכַר הָאֻמָּנִין, מְחַלְּלִין אוֹתָהּ עַל מָעוֹת הָאֻמָּנִין, וְנוֹתְנִין אוֹתָהּ לָאֻמָּנִים בִּשְׂכָרָן, וְחוֹזְרִין וְלוֹקְחִין אוֹתָהּ מִתְּרוּמָה חֲדָשָׁה כְּאֶחָד מִסַּמָּנֵי הַקְּטֹרֶת.

תָּנוּ רַבָּנָן. קְטֹרֶת הָיְתָה נַעֲשֵׂית שְׁלֹשׁ מֵאוֹת שִׁשִּׁים וּשְׁמוֹנָה מָנֶה, שְׁלֹשׁ מֵאוֹת שִׁשִּׁים וַחֲמִשָּׁה נֶגֶד יְמוֹת הַשָּׁנָה, שְׁלֹשָׁה מָנִין יְתֵרִין שֶׁמֵּהֶן כֹּהֵן גָּדוֹל מַכְנִיס מְלֹא חָפְנָיו בְּיוֹם הַכִּפּוּרִים. וְהַשְׁאָר נִתֶּנֶת לָאֻמָּנִין בִּשְׂכָרָן, כִּדְתַּנְיָא הַקְּטֹרֶת וְכוּ'.

תָּנוּ רַבָּנָן. אֶחָד לְשִׁשִּׁים וְשִׁבְעִים שָׁנָה מְפַטְּמִין אֶת הַקְּטֹרֶת לַחֲצָאִין, לְפִיכָךְ יָחִיד שֶׁפִּטֵּם לַחֲצָאִין, חַיָּב, דִּבְרֵי רַבִּי שִׁמְעוֹן, שֶׁאָמַר מִשּׁוּם רַבִּי שִׁמְעוֹן (בֶּן) הַסְּגָן. אֲבָל שְׁלִישׁ וּרְבִיעַ לֹא שָׁמַעְתִּי. וַחֲכָמִים אוֹמְרִים, כָּל יוֹם מְתַקֵּן בְּמַתְכֻּנְתָּהּ וְהָיָה מַכְנִיס. מְסַיֵּעַ לֵיהּ לְרָבָא, דַּאֲמַר, שֶׁמֶן הַמִּשְׁחָה שֶׁפִּטְּמוֹ לַחֲצָאִין, פָּטוּר, שֶׁנֶּאֱמַר וּבְמַתְכֻּנְתּוֹ לֹא תַעֲשׂוּ כָּמֹהוּ, כָּמֹהוּ לֹא תַעֲשׂוּ אֲבָל חֶצְיוֹ תַּעֲשׂוּ, קְטֹרֶת שֶׁפִּטְּמָהּ לַחֲצָאִין, חַיָּב, דִּכְתִיב בְּמַתְכֻּנְתָּהּ לֹא (תַעֲשֶׂה) [תַעֲשׂוּ], כָּל אֲשֶׁר תַּעֲשֶׂה וְהָא אֶפְשָׁר דְּעָבְדֵת פְּרָס שַׁחֲרִית וּפְרָס בֵּין הָעַרְבָּיִם.

{rרמז שפטr}  תָּנוּ רַבָּנָן. הָיוּ מַחֲזִירִין אוֹתָהּ בַּמַּכְתֶּשֶׁת פַּעֲמַיִם בַּשָּׁנָה. בִּימוֹת הַחַמָּה מְנַעֲרָהּ, כְּדֵי שֶׁלֹּא תִּתְעַפֵּשׁ. בִּימוֹת הַגְּשָׁמִים צוֹבְרָהּ, כְּדֵי שֶׁלֹּא תָפוּג אֶת רֵיחָהּ. וּכְשֶׁהוּא שׁוֹחֵק אוֹמֵר, הָדֵק הֵיטֵב הֵיטֵב הָדֵק. וּשְׁלֹשָׁה מָנִים יְתֵרִין, שֶׁמֵּהֶן כֹּהֵן גָּדוֹל מַכְנִיס מְלֹא חָפְנָיו בְּיוֹם הַכִּפּוּרִים. נוֹתֵן אוֹתוֹ לַמַּכְתֶּשֶׁת מֵעֵרֶב יוֹם הַכִּפּוּרִים, וְשׁוֹחֲקוֹ יָפֶה כְּדֵי שֶׁתְּהֵא דַּקָּה מִן הַדַּקָּה. דְּתַנְיָא. (ויקרא טז, יב) "דַּקָּה" מַה תַּלְמוּד לוֹמַר, וַהֲלֹא כְּבָר נֶאֱמַר וְשָׁחַקְתָּ מִמֶּנָּה הָדֵק וּמַה תַּלְמוּד לוֹמַר דַּקָּה. שֶׁתְּהֵא דַּקָּה מִן הַדַּקָּה. אֲמַר מַר כְּשֶׁהוּא שׁוֹחֵק אוֹמֵר הָדֵק הֵיטֵב. מְסַיֵּעַ לֵיה לְרַבִּי יוֹחָנָן. דַּאֲמַר רַבִּי יוֹחָנָן, כְּשֵׁם הַדִּבּוּר רַע לַיַּיִן כָּךְ הַדִּבּוּר יָפֶה לַבְּשָׂמִים.

אָמַר רַבִּי יוֹנָתָן, אַחַד עָשָׂר סַמָּנִין נֶאֶמְרוּ לוֹ לְמֹשֶׁה בְּסִינַי. אָמַר רַב הוּנָא. מַאי קְרָאָה, דִּכְתִיב קַח לְךָ סַמִּים הָא תְרֵין, נָטָף וּשְׁחֵלֶת וְחֶלְבְּנָה הָא חֲמִשָּׁה, וְסַמִּים אַחֲרִינֵי חֲמִשָּׁה כַּחֲמִשָּׁה קָמָא, הָא עֲשָׂרָה, וּלְבֹנָה זַכָּה הָא אֶחָד עָשָׂר. אֵימָא, סַמִּים כְּלָל, נָטָף וּשְׁחֵלֶת וְחֶלְבְּנָה פְּרָט, סַמִּים חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ דָּבָר שֶׁקּוֹטֵר וְעוֹלֶה וְרֵיחוֹ נוֹדֵף אַף כָּל שֶׁקּוֹטֵר וְעוֹלֶה וְרֵיחוֹ נוֹדֵף. וְכִי תֵימָא אִם כֵּן נִכְתּוּב קְרָא חָד פְּרָטָא. לָא, מַצְרָךְ צְרִיכֵי, דְּאִי כְּתַב נָטָף הֲוָה אֲמִינָא מִין אִילָן אִין אֲבָל גִּדּוּלֵי קַרְקַע אֵימָא לָא, לְהָכִי כְתַב תּוּ שְׁחֵלֶת, וְאִי כְתַב שְׁחֵלֶת הֲוָה אֲמִינָא גִּידּוּלֵי קַרְקַע אִין אֲבָל מִין אִילָן אֵימָא לָא, מִשּׁוּם הָכִי הָדַר כָּתַב תוּ נָטָף, וְחֶלְבְּנָה לְגוּפֵיהּ אֲחַת מִפְּנֵי שֶׁרֵיחָהּ רַע. אִם כֵּן מִקַּח לְךָ נַפְקָא לֵיהּ. וְאֵימָא סַמִּים בַּתְרָאֵי תְּרֵין נִינְהוּ כִּי סַמִּים קַדְמָאֵי. אִם כֵּן, נִכְתּוּב קְרָא סַמִּים סַמִּים גַּבֵּי הֲדָדֵי, וְסוֹף נִכְתּוּב נָטָף וּשְׁחֵלֶת וְחֶלְבְּנָה.

דְּבֵי רַבִּי יִשְׁמָעֵאל תָּנָא. סַמִּים כְּלָל, נָטָף וּשְׁחֵלֶת וְחֶלְבְּנָה פְּרָט, סַמִּים חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ דָּבָר שֶׁקּוֹטֵר וְעוֹלֶה וְרֵיחוֹ נוֹדֵף אַף כָּל שֶׁקּוֹטֵר וְעוֹלֶה וְרֵיחוֹ נוֹדֵף. אוֹ אֵינוֹ כְּלָל כִּכְלָל רִאשׁוֹן וּפְרָט כִּפְרָט רִאשׁוֹן. אָמְרֵת לָאו, הָא אֵין עָלֶיךָ לָדוּן בְּלָשׁוֹן אַחֲרוֹן אֶלָּא כְּלָשׁוֹן רִאשׁוֹן. אָמַר מַר אוֹ אֵינוֹ אֶלָּא כְּלָל כִּכְלָל רִאשׁוֹן וְכוּ'. מַאי קָא קַשְׁיָא לֵיהּ. הָכִי קַשְׁיָא לֵיהּ כִּי הֵיכָא דְּקַשְׁיָא לָן, אֵימָא סַמִּים בַּתְרָאֵי תְּרֵין כִּי סַמִּים קַדְמָאֵי תְּרֵין, הֲדַר (שָׁנְיֵא) [שָׁנְיֵה] כִּדִשָׁנִין דְּאִם כֵּן נִכְתּוּב קְרָא סַמִּים סַמִּים נָטָף וּשְׁחֵלֶת וְחֶלְבְּנָה. מַאי פְּרָט כִּפְרָט רִאשׁוֹן. הָכִי קָא קַשְׁיָא לֵיהּ, מִינֵי אִילָנוֹת יַלְפִינָן מִן נָטָף וְגִדּוּלֵי קַרְקַע יַלְפִינָן מִן שְׁחֵלֶת וְנֵילַף נַמִי מִן לְבֹנָה זַכָּה דַּאֲפִלּוּ בְּחַד צַד דְּנֵיתֵי דָּבָר שֶׁרֵיחוֹ נוֹדֵף וְאַף עַל פִּי שֶׁאֵינוֹ קוֹטֵר, הֲדַר אָמַר אִם כֵּן נִכְתּוּב קְרָא לְבֹנָה זַכָּה בֵּי מִיצְעֵי דְּנֵילַף מִנֵּיהּ וְחֶלְבְּנָה לְבַסּוֹף. רַבִּי שִׁמְעוֹן בֶּן לָקִישׁ אֲמַר, מִן גּוּפָהּ, מַה לְּשׁוֹן קְטֹרֶת דָּבָר שֶׁקּוֹטֵר וְעוֹלֶה. אֲמַר רַב חֲנִינָא בַּר בּיזְנָא אֲמַר רַבִּי שִׁמְעוֹן חֲסִידָא, כָּל תַּעֲנִית שֶׁאֵין בָּהֶן מִן פּוֹשְׁעֵי יִשְׂרָאֵל אֵינָהּ תַּעֲנִית, שֶׁהֲרֵי חֶלְבְּנָה רֵיחָהּ רַע וּמְנָאָהּ הַכָּתוּב בְּסַמָּנֵי הַקְּטֹרֶת. אַבַּיֵּי אֲמַר, מֵהָכָא  "וַאֲגֻדָּתוֹ עַל אֶרֶץ יְסָדָהּ".

~ פרק לא

{pפסוק ב-טp}  רְאֵה קָרָאתִי בְשֵׁם. אֲמַר רַבִּי יוֹחָנָן. שְׁלֹשָׁה דְבָרִים מַכְרִיז עֲלֵיהֶן הַקָּדוֹשׁ בָּרוּךְ הוּא בְּעַצְמוֹ, וְאֵלּוּ הֵן. רָעָב, דִּכְתִיב (מ"ב ח, א) "כִּי קָרָא ה' לָרָעָב". (ושובע) [וְשָׂבָע], דִּכְתִיב (יחזקאל לו, כט) "וְקָרָאתִי אֶל הַדָּגָן וְהִרְבֵּיתִי אֹתוֹ". פַּרְנָס, דִּכְתִיב רְאֵה קָרָאתִי בְשֵׁם בְּצַלְאֵל. אֲמַר רַבִּי יִצְחָק. אֵין מַעֲמִידִין פַּרְנָס עַל הַצִּבּוּר אֶלָּא אִם כֵּן נִמְלָכִין בַּצִּבּוּר, שֶׁנֶּאֱמַר רְאֵה קָרָאתִי בְשֵׁם בְּצַלְאֵל. אָמַר לוֹ הַקָּדוֹשׁ בָּרוּךְ הוּא לְמֹשֶׁה, מֹשֶׁה, הָגוּן עָלֶיךָ בְּצַלְאֵל. אָמַר לְפָנָיו, רִבּוֹנוֹ שֶׁל עוֹלָם, אִם לְפָנֶיךָ הָגוּן לְפָנַי לֹא כָּל שֶׁכֵּן. אָמַר לוֹ, אַף עַל פִּי כֵן אֱמֹר לָהֶן לְיִשְׂרָאֵל. הָלַךְ וְאָמַר לָהֶן לְיִשְׂרָאֵל, הָגוּן עֲלֵיכֶם בְּצַלְאֵל. אָמְרוּ, מֹשֶׁה רַבֵּנוּ, אִם לִפְנֵי הַמָּקוֹם הָגוּן וּלְפָנֶיךָ הָגוּן, עָלֵינוּ לֹא כָּל שֶׁכֵּן.

אֲמַר רַבִּי שְׁמוּאֵל בַּר נַחְמָן. בְּצַלְאֵל עַל שֵׁם חָכְמָתוֹ נִקְרָא. שֶׁבַּשָּׁעָה שֶׁאָמַר לוֹ הַקָּדוֹשׁ בָּרוּךְ הוּא לְמֹשֶׁה לֵךְ אֱמֹר לוֹ לִבְצַלְאֵל עֲשֵׂה לִי מִשְׁכָּן אָרוֹן וְכֵלִים, הָלַךְ מֹשֶׁה וְהָפַךְ וְאָמַר לוֹ, עֲשֵׂה אָרוֹן וְכֵלִים וּמִשְׁכָּן. אָמַר לוֹ, מֹשֶׁה רַבֵּנוּ, מִנְהָג שֶׁל עוֹלָם, אָדָם בּוֹנֶה בַּיִת וְאַחַר כָּךְ מַכְנִיס לְתוֹכוֹ כֵּלִים, וְאַתָּה אוֹמֵר עֲשֵׂה אָרוֹן כֵּלִים וּמִשְׁכָּן, כֵּלִים שֶׁאֲנִי עוֹשֶׂה לְהֵיכָן אַכְנִיסֵם, אֶלָּא שֶׁמָּא כָּךְ אָמַר הַקָּדוֹשׁ בָּרוּךְ הוּא עֲשֵׂה מִשְׁכָּן אָרוֹן וְכֵלִים. אָמַר לוֹ, הֵן, שֶׁמָּא בְּצֵל אֵל הָיִיתָ וְיָדַעְתָּ. אֲמַר רַב יְהוּדָה אֲמַר רַב. יוֹדֵעַ הָיָה בְּצַלְאֵל לְצָרֵף אוֹתִיּוֹת שֶׁנִּבְרְאוּ בָּהֶן שָׁמַיִם וָאָרֶץ, כְּתִיב הָכָא (להלן לה, לא) וַיְמַלֵּא אֹתוֹ רוּחַ אֱלֹהִים בְּחָכְמָה בִּתְבוּנָה וּכְתִיב הָתָם  "ה' בְּחָכְמָה יָסַד אָרֶץ כּוֹנֵן שָׁמַיִם בִּתְבוּנָה", וּכְתִיב (שם, כ) "בְּדַעְתּוֹ תְּהוֹמוֹת נִבְקָעוּ". אֲמַר רַבִּי יוֹחָנָן. אֵין הַקָּדוֹשׁ בָּרוּךְ הוּא נוֹתֵן חָכְמָה אֶלָּא לְמִי שֶׁיֵּשׁ בּוֹ חָכְמָה, שֶׁנֶּאֱמַר  "יָהֵב חָכְמְתָא לְחַכִּימִין" וְגוֹ'. שְׁמַע רַב תַּחְלִיפָא בַּר מַעֲרָבָא וְאָמְרָה קַמֵּיהּ דְּרַבִּי אַבָּהוּ. אֲמַר לֵיהּ. אַתּוּן מֵהָתָם מַתְנִיתוּ לָהּ, אֲנָן מֵהָכָא מַתְנִינָן לָהּ דִּכְתִיב (פסוק ו') וּבְלֵב כָּל חֲכַם לֵב נָתַתִּי חָכְמָה.

{rרמז שצr}  אֲמַר רַבִּי שִׁמְעוֹן בֶּן לָקִישׁ. מַדְכְּרִין וּמְנִיחִין, רְאֵה [קָרָאתִי] בְשֵׁם בְּצַלְאֵל בֶּן אוּרִי. מַדְכְּרִין וּמְשַׁחֲקִין, (יהושע ז, א) "עָכָן בֶּן כַּרְמִי בֶן זַבְדִּי בֶן זֶרַח". מַדְכְּרִין וּמְנִיחִין,  "וַיְהִי אִישׁ אֶחָד מִן הָרָמָתַיִם" וְגוֹ'. מַדְכְּרִין וּמְשַׁחֲקִין, (שופטים יז, א) "וַיְהִי אִישׁ אֶחָד מֵהַר אֶפְרָיִם וּשְׁמוֹ מִיכָיְהוּ". מַדְכְּרִין וּמְנִיחִין, (במדבר ג, טו) "פְּקֹד אֶת בְּנֵי לֵוִי". מַדְכְּרִין וּמְשַׁחֲקִין, (דברים כה, יז) ["זָכוֹר] אֶת אֲשֶׁר עָשָׂה [לְךָ] עֲמָלֵק". מַדְכְּרִין וּמְנִיחִין,  "וְדָּוִד בֶּן אִישׁ אֶפְרָתִי". מַדְכְּרִין וּמְשַׁחֲקִין, (מ"א יא, כו) "וְיָרָבְעָם בֶּן נְבָט אֶפְרָתִי". מַדְכְּרִין וּמְנִיחִין  "אִישׁ יְהוּדִי הָיָה בְּשׁוּשַׁן הַבִּירָה". מַדְכְּרִין וּמְשַׁחֲקִין, (שם ז, ו) "אִישׁ צַר וְאוֹיֵב". מַדְכְּרִין וּמְנִיחִין, (שם י, ג) "כִּי מָרְדֳּכַי הַיְּהוּדִי". מַדְכְּרִין וּמְשַׁחֲקִין,  "כִּי הָמָן בֶּן הַמְּדָתָא". מַדְכְּרִין וּמְנִיחִין (להלן לח, כג) "וְאִתּוֹ אָהֳלִיאָב בֶּן אֲחִיסָמָךְ לְמַטֵּה דָן". מַדְכְּרִין וּמְשַׁחֲקִין, (ויקרא כד, יא) "וְשֵׁם אִמּוֹ שְׁלֹמִית בַּת דִּבְרִי לְמַטֵּה דָן".

{pפסוק יp}  וְאֵת בִּגְדֵי הַשְּׂרָד. שֶׁאִלְמָלֵא בִּגְדֵי כְּהֻנָּה, לֹא נִשְׁתַיְּרוּ מִשּׂוֹנְאֵיהֶם שֶׁל יִשְׂרָאֵל שָׂרִיד וּפָלִיט. תָּנָא דְּבֵי רַבִּי יִשְׁמָעֵאל. בְּגָדִים שֶׁגּוֹרְדִין אוֹתָם בִּבְרִיָּתָן מִכְּלֵיהֶן, וּמְשַׁיְּרִין מֵהֶן מִקְּצָת שֶׁאֵינוֹ אָרוּג עִמָּהֶן, וְזֶהוּ לְשׁוֹן שְׂרָד.

{pפסוק יב-יגp}  וַיֹּאמֶר ה' אֶל מֹשֶׁה לֵאמֹר. לֹא עַל יְדֵי מַלְאָךְ וְלֹא עַל יְדֵי שָׁלִיחַ. אֶת שַׁבְּתֹתַי תִּשְׁמֹרוּ. לָמָּה נֶאֱמַר. לְפִי שֶׁהוּא אוֹמֵר (לעיל כ, י) "לֹא תַעֲשֶׂה כָל מְלָאכָה", אֵין לִי אֶלָּא דְּבָרִים שֶׁהֵן מִשּׁוּם מְלָאכָה, דְּבָרִים שֶׁהֵן מִשּׁוּם שְׁבוֹת מִנַּיִן, תַּלְמוּד לוֹמַר אַךְ אֶת שַׁבְּתֹתַי תִּשְׁמֹרוּ לְהָבִיא דְּבָרִים שֶׁהֵן מִשּׁוּם שְׁבוֹת. כִּי אוֹת הִיא בֵּינִי וּבֵינֵיכֶם. וְלֹא בֵּינִי לְבֵין הָאֻמּוֹת. לָדַעַת. לָמָּה נֶאֱמַר. לְפִי שֶׁהוּא אוֹמֵר  וְשָׁמְרוּ בְנֵי יִשְׂרָאֵל אֶת הַשַׁבָּת שׁוֹמֵעַ אֲנִי אַף חֵרֵשׁ שׁוֹטֶה וְקָטָן בְּמַשְׁמָע, תַּלְמוּד לוֹמַר לָדַעַת לֹא אָמַרְתִּי אֶלָּא מִי שֶׁהוּא בֶּן דַּעַת. כִּי אֲנִי ה' מְקַדִּשְׁכֶם. לָעוֹלָם הַבָּא, כְּגוֹן קְדֻשַּׁת שַׁבָּת שֶׁהִיא מֵעֵין הָעוֹלָם הַבָּא. וְכֵן הוּא אוֹמֵר (תהלים צב, א) "מִזְמוֹר שִׁיר לְיוֹם הַשַּׁבָּת", לְיוֹם שֶׁכֻּלּוֹ שַׁבָּת.  הַיּוֹדֵעַ עִיקַר שַׁבָּת וְעָשָׂה מְלָאכוֹת הַרְבֵּה בְּשַׁבָּתוֹת הַרְבֵּה חַיָּב עַל כָּל שַׁבָּת וְשַׁבָּת. הַיּוֹדֵעַ שֶׁהוּא שַׁבָּת וְעָשָׂה מְלָאכוֹת הַרְבֵּה בְּשַׁבָּתוֹת הַרְבֵּה חַיָּב עַל כָּל אַב מְלָאכָה וּמְלָאכָה. מִנָּא הַנֵי מִילֵי. תְּרֵי קְרָאֵי כְּתִיבֵי,  וְשָׁמְרוּ בְנֵי יִשְׂרָאֵל אֶת הַשַּׁבָּת וּכְתִיב (ויקרא יט, ג) "אֶת שַׁבְּתֹתַי תִּשְׁמֹרוּ", הָא כֵּיצַד, וְשָׁמְרוּ בְנֵי יִשְׂרָאֵל אֶת הַשַּׁבָּת שְׁמִירָה לְכָל שַׁבָּת וְשַׁבָּת, (שם) "וְאֶת שַׁבְּתֹתַי תִּשְׁמֹרוּ" שְׁמִירָה אַחַת לְשַׁבָּתוֹת הַרְבֵּה.

אֲמַר רַב. הַנּוֹתֵן מַתָּנָה לַחֲבֵרוֹ צָרִיךְ לְהוֹדִיעוֹ, שֶׁנֶּאֱמַר לָדַעַת כִּי אֲנִי ה' מְקַדִּשְׁכֶם, אָמַר לוֹ הַקָּדוֹשׁ בָּרוּךְ הוּא לְמֹשֶׁה, מַתָּנָה טוֹבָה יֵשׁ לִי בְּבֵית גְּנָזַי, וְשַׁבַּת שְׁמָהּ, וַאֲנִי מְבַקֵּשׁ לִתְּנָהּ ליִשְׂרָאֵל, לֵךְ וְהוֹדַע לָהֶן. מִכָּאן אָמַר רַבָּן שִׁמְעוֹן בֶּן גַּמְלִיאֵל, הַנּוֹתֵן פַּת לְתִינוֹק צָרִיךְ לְהוֹדִיעַ לְאִמּוֹ. מַאי עֲבִיד לֵיהּ, שָׁיִיף לֵיהּ מִשְׁחָא וּמָלִי לֵיהּ (מלחא) [כּוֹחֲלָא], וְהָאִידְנָא דְּחַיְישִׁינַן לִכְשָׁפִים שָׁיִיף לֵיהּ מֵאוֹתוֹ הַמִּין. אֵינִי, וְהָאָמַר רַב, הַנּוֹתֵן מַתָּנָה לַחֲבֵרוֹ אֵין צָרִיךְ לְהוֹדִיעוֹ שֶׁנֶּאֱמַר  "וּמֹשֶׁה לֹא יָדַע כִּי קָרַן עוֹר פָּנָיו". לָא קָשְׁיָא, הָא בְּמִלְּתָא דַּעֲבִידָא לְגִלּוּיֵי וְהָא בְּמִלְּתָא דְּלָא עֲבִידָא לְגִלּוּיֵי. שַׁבָּת נַמִי עֲבִידָא לְגִלּוּיֵי. מַתַּן שְׂכָרָהּ לָא עֲבִידָא לְגִלּוּיֵי.

{pפסוק יד-יזp}  אֲמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יוֹחַאי. כָּל מִצְוָה שֶׁנָּתַן הַקָּדוֹשׁ בָּרוּךְ הוּא לְיִשְׂרָאֵל נָתַן לָהֶם בְּפַרְהֶסְיָא, חוּץ מִן הַשַּׁבָּת שֶׁנָּתַן בְּצִנְעָא דִּכְתִיב בֵּינִי וּבֵין בְּנֵי יִשְׂרָאֵל. אִי הָכִי, לָא לֵיעָנְשׁוּ גוֹיִם עֲלָהּ. שַׁבָּת אוֹדְעִינְהוּ, מַתַּן שְׂכָרָהּ לָא אוֹדְעִינְהוּ וְאִיבָּעִית אֵימָא, מַתַּן שְׂכָרָהּ נַמִי אוֹדְעִינְהוּ, נְשָׁמָה יְתֵרָה לָא אוֹדְעִינְהוּ, דַּאֲמַר רַבִּי שִׁמְעוֹן בֶּן לָקִישׁ, נְשָׁמָה יְתֵרָה נָתַן הַקָּדוֹשׁ בָּרוּךְ הוּא לָאָדָם בְּעֶרֶב שַׁבָּת, וּבְמוֹצָאֵי שַׁבָּת נוֹטְלָהּ (הֵימֶנָּה) [הֵימֶנּוּ] שֶׁנֶּאֱמַר שָׁבַת וַיִּנָּפַשׁ כֵּיוָן שֶׁשָּׁבַת וַי אָבְדָה נֶפֶשׁ.

וּשְׁמַרְתֶּם אֶת הַשַּׁבָּת. הַמְּבַשֵּׁל בַּשַּׁבָּת, בְּשׁוֹגֵג יֹאכַל, בְּמֵזִיד לֹא יֹאכַל עוֹלָמִית לֹא לוֹ וְלֹא לַאֲחֵרִים. מַאי טַעְמָא דְּרַבִּי יוֹחָנָן הַסַּנְדְּלָר. כִּדְדָּרַשׁ רַבִּי חִיָּיא אֲפִיתְחָא דְבֵי נְשִׂיאָה. וּשְׁמַרְתֶּם אֶת הַשַּׁבָּת כִּי קֹדֶשׁ הִיא לָכֶם, מַה קֹּדֶשׁ אָסוּר בַּאֲכִילָה אַף מַעֲשֵׂה שַׁבָּת נַמִי אָסוּר בַּאֲכִילָה. אִי מַה קֹּדֶשׁ אָסוּר בַּהֲנָאָה אַף מַעֲשֵׂה שַׁבָּת אָסוּר בַּהֲנָאָה, תַּלְמוּד לוֹמַר לָכֶם, שֶׁלָּכֶם תְּהֵא. יָכוֹל אֲפִלּוּ בְּשׁוֹגֵג, תַּלְמוּד לוֹמַר מְחַלֲלֶיהָ מוֹת יוּמָת, בְּמֵזִיד אָמַרְתִּי וְלֹא בְשׁוֹגֵג. פְּלִיגֵי בָּהּ רַב אָחָא וְרַבִינָא. חַד אֲמַר, מַעֲשֶׂה שַׁבָּת דְּאוֹרַיְיתָא כִּדְאָמְרָן. וְחָד אֲמַר, מַעֲשֵׂה שַׁבָּת דְּרַבָּנָן, דַּאֲמַר קְרָא קֹדֶשׁ הִיא, הִיא קֹדֶשׁ וְאֵין מַעֲשֶׂיהָ קֹדֶשׁ.

וּשְׁמַרְתֶּם אֶת הַשַּׁבָּת. זֶהוּ שֶׁהָיָה רַבִּי שִׁמְעוֹן בֶּן מְנַסְיָא אוֹמֵר. לָכֶם שַׁבָּת מְסוּרָה וְאֵין אַתֶּם מְסוּרִין לַשַּׁבָּת. כִּי קֹדֶשׁ הִיא לָכֶם מַגִּיד שֶׁהַשַּׁבָּת קְדוֹשָׁה לְיִשְׂרָאֵל, מַה לִּפְלוֹנִי שֶׁחֲנוּתוֹ נְעוּלָה, שֶׁהוּא מְשַׁמֵּר אֶת הַשַּׁבָּת. וְלֹא עוֹד אֶלָּא שֶׁהַמְּשַׁמֵּר אֶת הַשַּׁבָּת מֵעִיד עַל מִי שֶׁאָמַר וְהָיָה הָעוֹלָם שֶׁבָּרָא עוֹלָמוֹ בְּשִׁשָּׁה וְנָח בַּשְּׁבִיעִי, וְכֵן הוּא אוֹמֵר (ישעיה מג, יב) "וְאַתֶּם עֵדַי נְאֻם ה' וַאֲנִי אֵל".

{rרמז שצאr}  מְחַלֲלֶיהָ מוֹת יוּמָת. לָמָּה נֶאֱמַר. לְפִי שֶׁהוּא אוֹמֵר כָּל הָעֹשֶׂה מְלָאכָה בְּיוֹם הַשַּׁבָּת וְגוֹ', עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר (לעיל כ, י) "וְיוֹם הַשְׁבִיעִי שַׁבָּת לַה' אֱלֹהֶיךָ" וְגוֹ'. אֵין לִי אֶלָּא עֹנֶשׁ וְאַזְהָרָה עַל מְלֶאכֶת הַיּוֹם, עֹנֶשׁ וְאַזְהָרָה עַל מְלֶאכֶת הַלַּיְלָה מִנַּיִן, תַּלְמוּד לוֹמַר מְחַלֲלֶיהָ מוֹת יוּמָת. עֹנֶשׁ שָׁמַעְנוּ. אַזְהָרָה לֹא שָׁמַעְנוּ. תַּלְמוּד לוֹמַר (לעיל כ, י) "וְיוֹם הַשְּׁבִיעִי" וְגוֹ', שֶׁאֵין תַּלְמוּד לוֹמַר "שַׁבָּת" אֶלָּא לְהָבִיא אֶת הַלַּיְלָה שֶׁהִיא בִּכְלַל אַזְהָרָה. דִּבְרֵי רַבִּי אָחָא בַּר יֹאשִׁיָּה. רַבִּי יְהוּדָה בֶּן בְּתֵירָה אוֹמֵר. וַהֲרֵי גוֹיִם שֶׁהִקִּיפוּ אֶת עָרֵי יִשְׂרָאֵל וְחִלְּלוּ יִשְׂרָאֵל אֶת הַשַּׁבָּת, שֶׁלֹּא יְהוּ יִשְׂרָאֵל אוֹמְרִים הוֹאִיל וְחִלַּלְנוּ מִקְצָתָהּ נְחַלֵּל כֻּלָּהּ, תַּלְמוּד לוֹמַר מְחַלֲלֶיהָ מוֹת יוּמָת וַאֲפִלּוּ כְּהֶרֶף עַיִן מוֹת יוּמָת.

כִּי כָּל הָעֹשֶׂה בָהּ מְלָאכָה. [מְלָאכָה] גְּמוּרָה. וַהֲרֵי שֶׁכָּתַב אוֹת אַחַת בְּשַׁחֲרִית וְאוֹת אַחַת עַרְבִית, אוֹ שֶׁאָרַג חוּט אֶחָד בְּשַׁחֲרִית וְחוּט אֶחָד בֵּין הָעַרְבַּיִם, שׁוֹמֵעַ אֲנִי יְהֵא חַיָּב, תַּלְמוּד לוֹמַר כִּי כָּל הָעֹשֶׂה בָהּ מְלָאכָה, עַד שֶׁיַּעֲשֶׂה בָהּ מְלָאכָה גְּמוּרָה.

וְנִכְרְתָה הַנֶּפֶשׁ הַהִיא מִקֶּרֶב עַמֶּ[י]הָ. לָמָּה נֶאֱמַר. לְפִי שֶׁהוּא אוֹמֵר מְחַלֲלֶיהָ מוֹת יוּמָת אֵין לִי אֶלָּא בְּמֵזִיד, בְּהַתְרָאַת עֵדִים. בֵּינוֹ לְבֵין עַצְמוֹ מִנַּיִן. תַּלְמוּד לוֹמַר וְנִכְרְתָה, לְהָבִיא אֶת הַמֵּזִיד בֵּינוֹ לְבֵין עַצְמוֹ. אֵין וְנִכְרַת אֶלָּא הַפְסָקָה. הַנֶּפֶשׁ הַהִיא. מְזִידָה, דִּבְרֵי רַבִּי עֲקִיבָא. מִקֶּרֶב עַמֶּ[י]הָ. וְעַמָּהּ בְּשָׁלוֹם.

הַיּוֹדֵעַ שֶׁהוּא שַׁבָּת וְעָשָׂה מְלָאכוֹת וְכוּ'. מִנָּא לָן. אֲמַר שְׁמוּאֵל. אֲמַר קְרָא מְחַלֲלֶיהָ מוֹת יוּמָת, הַתּוֹרָה רִבְּתָה מִיתוֹת הַרְבֵּה עַל חִלּוּל אֶחָד. הַאי בְּמֵזִיד כְּתִיב. אִם אֵינוֹ עִנְיָן לְמֵזִיד דִּכְתִיב  "כָּל הָעֹשֶׂה בוֹ מְלָאכָה יוּמָת", תְּנֵהוּ לְעִנְיַן שׁוֹגֵג, וּמַאי יוּמָת, יוּמָת בְּמָמוֹן. וְתֵיפוּק לֵיהּ חִלּוּק מְלָאכוֹת מֵהֵיכָא דְנָפְקָא לְרַבִּי נָתָן, דְּתַנְיָא, רַבִּי נָתָן אוֹמֵר, (להלן לה, ג) "לֹא תְבַעֲרוּ אֵשׁ" מַה תַּלְמוּד לוֹמַר, לְפִי שֶׁנֶּאֱמַר  "וַיַּקְהֵל מֹשֶׁה" (שם, ב) "שֵׁשֶׁת יָמִים תֵּעָשֶׂה מְלָאכָה" "דְּבָרִים" "הַדְּבָרִים" "אֵלֶּה הַדְּבָרִים" אֵלּוּ שְׁלֹשִׁים וְתִשְׁעָה מְלָאכוֹת שֶׁנֶּאֱמַר לוֹ לְמֹשֶׁה בְּסִינַי יָכוֹל עֲשָׂאָן כֻּלָּן בְּהֶעֱלֵם אֶחָד אֵינוֹ חַיָּב אֶלָּא חַטָּאת אַחַת, תַּלְמוּד לוֹמַר (להלן לד, כא) "בֶּחָרִישׁ וּבַקָּצִיר תִּשְׁבֹּת", וַעֲדַיִן אֲנִי אוֹמֵר עַל חֲרִישָׁה וּקְצִירָה חַיָּב שְׁתַּיִם עַל כֻּלָּן לֹא יְהֵא חַיָּב אֶלָּא אַחַת, תַּלְמוּד לוֹמַר "לֹא תְבַעֲרוּ" הַבְעָרָה בַּכְּלָל הָיְתָה וְלָמָּה יָצְאָה לְהַקִּישׁ אֵלֶיהָ וְלוֹמַר לְךָ מַה הַבְעָרָה מְיֻחֶדֶת שֶׁהִיא אַב מְלָאכָה וְחַיָּבִין עָלֶיהָ בִּפְנֵי עַצְמָהּ אַף כָּל שֶׁהוּא אַב מְלָאכָה חַיָּבִין עָלֶיהָ בִּפְנֵי עַצְמָהּ. שְׁמוּאֵל סְבַר לָהּ כְּרַבִּי יוֹסֵי דַּאֲמַר הַבְעָרָה לְלָאו יָצְתָה. וְתֵיפוּק לֵיהּ חִלּוּק מְלָאכוֹת מֵהֵיכָא דְּנָפְקָא לֵיהּ לְרַבִּי יוֹסֵי, דְּתַנְיָא, רַבִּי יוֹסִי אוֹמֵר  "וְעָשָׂה מֵאַחַת מֵהֵנָּה", עָשָׂה "אַחַת" וְעָשָׂה "הֵנָּה" פְּעָמִים שֶׁחַיָּב אַחַת עַל כֻּלָּן פְּעָמִים שֶׁחַיָּב עַל כָּל אַחַת וְאַחַת, וְאָמַר רַבִּ[י] יוֹסֵי בְּרַבִּי חֲנִינָא מַאי טַעְמָא דְּרַבִּי יוֹסֵי, "אַחַת" "מֵאַחַת" "הֵנָּה" "מֵהֵנָּה", שֶׁהִיא "הֵנָּה" "הֵנָּה" שֶׁהִיא "אַחַת", "אַחַת" שִׁמְעוֹן, "מֵאַחַת" שֵׁם מִשִּׁמְעוֹן, "הֵנָּה אָבוֹת", "מֵהֵנָּה" תּוֹלָדוֹת, "אַחַת" שֶׁהִיא "הֵנָּה" זְדוֹן שַׁבָּת וְשִׁגְגַת מְלָאכוֹת, "הֵנָּה" שֶׁהִיא "אַחַת" שִׁגְגַת שַׁבָּת וּזְדוֹן מְלָאכוֹת. וּשְׁמוּאֵל, "אַחַת" שֶׁהִיא "הֵנָּה" "הֵנָּה" שֶׁהִיא "אַחַת" לָא מַשְׁמָע לֵיהּ.

שֵׁשֶׁת יָמִים יֵעָשֶׂה מְלָאכָה. וְכָתוּב אֶחָד אוֹמֵר (לעיל כ, ט) "שֵׁשֶׁת יָמִים תַּעֲבֹד". כֵּיצַד יִתְקַיְּמוּ שְׁנֵי כְּתוּבִים הַלָּלוּ. אֶלָּא כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם מְלַאכְתָּן נַעֲשֵׂית עַל יְדֵי אֲחֵרִים, וְכֵן הוּא אוֹמֵר (ישעיה סא, ה) "וּבְנֵי נֵכָר אִכָּרֵיכֶם וְכֹרְמֵיכֶם". וּכְשֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם "שֵׁשֶׁת יָמִים תַּעֲבֹד", מְלַאכְתָּן נַעֲשֵׂית עַל יְדֵי עַצְמָן, וְלֹא עוֹד אֶלָּא שֶׁמְּלֶאכֶת אֲחֵרִים נַעֲשֵׂית עַל יָדָן, שֶׁנֶּאֱמַר (דברים כח, מח) "וְעָבַדְתָּ אֶת אֹיְבֶיךָ".

וּבַיּוֹם הַשְּׁבִיעִי שַׁבַּת שַׁבָּתוֹן קֹדֶשׁ. לָמָּה נֶאֱמַר. לְפִי שֶׁהוּא אוֹמֵר  "אֵלֶּה מוֹעֲדֵי ה'" יָכוֹל כְּשֵׁם שֶׁקְּדֻשַּׁת מוֹעֲדִים מְסוּרָה לְבֵית דִּין כָּךְ קְדֻשַּׁת שַׁבָּת מְסוּרָה לְבֵית דִּין, תַּלְמוּד לוֹמַר וּבַיּוֹם הַשְּׁבִיעִי שַׁבַּת שַׁבָּתוֹן קֹדֶשׁ לַה', שַׁבָּת מְסוּרָה לַה' וְאֵין מְסוּרָה לְבֵית דִּין. וְכֵן הוּא אוֹמֵר. וּשְׁמַרְתֶּם אֶת הַשַּׁבָּת. (וּכְתִיב) "וְשָׁמְרוּ בְנֵי יִשְׂרָאֵל אֶת הַשַּׁבָּת". זוֹ הִיא שֶׁהָיָה רַבִּי נָתָן אוֹמֵר (פקח) [חַלֵּל] עָלָיו שַׁבָּת אַחַת כְּדֵי שֶׁיִּשְׁמֹר שַׁבָּתוֹת הַרְבֵּה. רַבִּי אֱלִיעֶזֶר אוֹמֵר. לַעֲשׂוֹת אֶת הַשַּׁבָּת, דָּבָר שֶׁהַבְּרִית כְּרוּתָה לוֹ, וְאֵיזוֹ, זוֹ מִילָה. רַבִּי אֶלְעָזָר בֶּן פְּרָטָא אוֹמֵר. מִנַּיִן אַתָּה אוֹמֵר כָּל מִי שֶׁמְּשַׁמֵּר אֶת הַשַּׁבָּת מַעֲלִין עָלָיו כְּאִלּוּ שָׁמַר שַׁבָּתוֹת הַרְבֵּה שֶׁנֶּאֱמַר וְשָׁמְרוּ בְנֵי יִשְׂרָאֵל אֶת הַשַּׁבָּת וְגוֹ'. רַבִּי נָתָן אוֹמֵר. מִנַּיִן אַתָּה אוֹמֵר כָּל מִי שֶׁמְּשַׁמֵּר אֶת הַשַּׁבָּת כְּתִקְּנָהּ מַעֲלִין עָלָיו כָּאֵלוּ שָׁמַר כָּל שַׁבָּתוֹת מִיּוֹם שֶׁבָּרָא הַקָּדוֹשׁ בָּרוּךְ הוּא עוֹלָמוֹ עַד שֶׁיִּחְיוּ הַמֵּתִים, שֶׁנֶּאֱמַר וְשָׁמְרוּ בְנֵי יִשְׂרָאֵל אֶת הַשַּׁבָּת וְגוֹ'.

בֵּינִי וּבֵין בְּנֵי יִשְׂרָאֵל. וְלֹא בֵּינִי לְבֵין הָאֻמּוֹת. אוֹת הִיא לְעֹלָם. מַגִּיד שֶׁאֵין הַשַּׁבָּת בְּטֵלָה מִיִּשְׂרָאֵל לְעוֹלָם. וְכֵן כָּל דָּבָר וְדָבָר שֶׁנָּתְנוּ יִשְׂרָאֵל נַפְשָׁן עֲלֵיהֶן נִתְקַיְּימוּ בְּיָדָן, וְדָבָר שֶׁלֹּא נָתְנוּ נַפְשָׁן עָלָיו לֹא נִתְקַיְּמוּ בְּיָדָן. כְּגוֹן הַשַּׁבָּת וְהַמִּילָה וְתַלְמוּד תּוֹרָה וּטְבִילָה שֶׁנָּתְנוּ נַפְשָׁן עֲלֵיהֶן נִתְקַיְּמוּ בְּיָדָן, וּכְגוֹן בֵּית הַמִּקְדָּשׁ וְהַדִּינִין שְׁמִיטִין וְיוֹבְלוֹת שֶׁלֹּא נָתְנוּ יִשְׂרָאֵל נַפְשָׁן עֲלֵיהֶן לֹא נִתְקַיְּמוּ בְּיָדָן. כִּי שֵׁשֶׁת יָמִים וְגוֹ' שָׁבַת מִמְּלֶאכֶת מַחֲשֶׁבֶת עֲבֹדָה. אוֹ אַף מִן הַדִּין, תַּלְמוּד לוֹמַר וַיִּנָּפַשׁ, מַגִּיד שֶׁאֵין הַדִּין בָּטֵל מִלְּפָנָיו לְעוֹלָם. וְכֵן הוּא אוֹמֵר  "צֶדֶק וּמִשְׁפָּט מְכוֹן כִּסְאֶךָ", וּכְתִיב (דברים לב, ד) "הַצּוּר תָּמִים פָּעֳלוֹ" וְגוֹ'.

אָמַר רַבִּי יוֹסֵי בְּרַבִּי חֲנִינָא. כּוּתִי שֶׁשָּׁמַר אֶת הַשַּׁבָּת עַד שֶׁלֹּא קִבֵּל אֶת הַמִּילָה, חַיָּב מִיתָה. לָמָּה, שֶׁלֹּא נִצְטַוָּה עָלֶיהָ וְאֵינוֹ מְשַׁמֵּר אוֹתָהּ כְּתִקְּנָהּ. וּמָה רָאִיתָ לוֹמַר, מִי שֶׁשָּׁמַר אֶת הַשַּׁבָּת חַיָּב מִיתָה. אָמַר רַבִּי חִיָּא בַּר אַבָּא. בְּנֹהַג שֶׁבָּעוֹלָם מֶלֶךְ וּמַטְרוּנָא שֶׁיּוֹשְׁבִין וּמְשִׂיחִין זֶה עִם זֶה, מִי שֶׁבָּא וּמַכְנִיס רֹאשׁוֹ בֵּינֵיהֶם אֵינוֹ חַיָּב מִיתָה, כָּךְ הַשַּׁבָּת הִיא [אוֹת] בֵּין הַקָּדוֹשׁ בָּרוּךְ הוּא וּבֵין יִשְׂרָאֵל שֶׁנֶּאֱמַר בֵּינִי וּבֵין בְּנֵי יִשְׂרָאֵל אוֹת הִיא, לְפִיכָךְ כּוּתִי שֶׁבָּא וּמַכְנִיס עַצְמוֹ בֵּינֵיהֶם חַיָּב מִיתָה.

כָּל שֶׁתִּעַבְתִּי לְךָ הֲרֵי הוּא בְּבַל תֹּאכַל, שֶׁנֶּאֱמַר (דברים יד, ג) "לֹא תֹאכַל כָּל תּוֹעֵבָה". אִי הָכִי מַעֲשֵׂה שַׁבָּת לִיתְסְרוּ. אֲמַר קְרָא, כִּי קֹדֶשׁ הִיא לָכֶם, הִיא קֹדֶשׁ וְאֵין מַעֲשֶׂיהָ קֹדֶשׁ.

{pפסוק יחp}  וַיִּתֵּן אֶל מֹשֶׁה כְּכַלֹּתוֹ. אֲמַר רַבִּי יוֹחָנָן. בַּתְּחִלָּה הָיָה מֹשֶׁה לָמֵד תּוֹרָה וּמְשַׁכְּחָהּ, עַד שֶׁנִּתְּנָהּ לוֹ בְּמַתָּנָה שֶׁנֶּאֱמַר וַיִּתֵּן אֶל מֹשֶׁה כְּכַלֹּתוֹ.

אָמַר רַבִּי אֶלְעָזָר. מַאי דִּכְתִיב לֻחֹת אֶבֶן. אִם מֵשִׂים אָדָם לְחָיָיו כְּאֶבֶן זוֹ שֶׁאֵינָהּ נִמְחֵית, תַּלְמוּדוֹ מִתְקַיֵּם בְּיָדוֹ. וְאִם לָאו, אֵין תַּלְמוּדוֹ מִתְקַיֵּם בְּיָדוֹ. וְאָמַר רַבִּי אֶלְעָזָר. מַאי דִּכְתִיב  "חָרוּת עַל הַלֻּחוֹת". אִלְמָלֵי לֹא נִשְׁתַּבְּרוּ לוּחוֹת הָרִאשׁוֹנוֹת, לֹא נִשְׁתַּכְּחָה תּוֹרָה מִיִּשְׂרָאֵל. רַב אָחָא בַּר יַעֲקֹב אָמַר. אַף אֵין אֻמָּה וְלָשׁוֹן שׁוֹלֶטֶת בָּהֶן, אַל תִּקְרֵי "חָרוּת" אֶלָּא חֵרוּת.

כְּתֻבִים בְּאֶצְבַּע אֱלֹהִים (כ' בְּרֶמֶז קפ"ג).

~ פרק לב

{pפסוק א-וp}  וַיַּרְא הָעָם כִּי בֹשֵׁשׁ מֹשֶׁה. אַל תִּקְרֵי 'בֹשֵׁשׁ' אֶלָּא 'בָּאוּ שֵׁשׁ', בְּשָׁעָה שֶׁעָלָה מֹשֶׁה לַמָּרוֹם אָמַר לְיִשְׂרָאֵל לְסוֹף אַרְבָּעִים יוֹם בִּתְחִלַּת שֵׁשׁ אֲנִי בָּא, לְסוֹף אַרְבָּעִים יוֹם בָּא שָׂטָן וְעִרְבֵּב אֶת הָעוֹלָם, אָמַר לָהֶן, מֹשֶׁה רַבְּכֶם הֵיכָן הוּא, אָמְרוּ לוֹ עָלָה לַמָּרוֹם, אָמַר לָהֶם בָּאוּ שֵׁשׁ, וְלֹא הִשְׁגִּיחוּ עָלָיו, מֵת, וְלֹא הִשְׁגִּיחוּ עָלָיו, הֶרְאָה לָהֶם דְּמוּת מִטָּתוֹ בְּעָנָן וְהַיְינוּ דְקָאָמְרֵי כִּי זֶה מֹשֶׁה הָאִישׁ לֹא יָדַעְנוּ מֶה הָיָה לוֹ.

כִּי זֶה מֹשֶׁה הָאִישׁ. חָטְאוּ בְּזֶה וְלָקוּ בְּזֶה וּמִתְנַחֲמִים בְּזֶה. חָטְאוּ בְּזֶה, כִּי זֶה מֹשֶׁה הָאִישׁ. וְלָקוּ בְּזֶה, (איכה ה, יז) "עַל זֶה הָיָה דָּוֶה לִבֵּנוּ". וּמִתְנַחֲמִים בְּזֶה, (ישעיה כה, ט) "זֶה ה' קִוִּינוּ לוֹ".

יָבוֹא זֶה, וִיקַבֵּל זֹאת מִזֶּה, לְזוּ. יָבוֹא זֶה, זֶה מֹשֶׁה שֶׁנֶּאֱמַר כִּי זֶה מֹשֶׁה. וִיקַבֵּל זֹאת, זוֹ הַתּוֹרָה שֶׁנֶּאֱמַר  "וְזֹאת הַתּוֹרָה אֲשֶׁר שָׂם מֹשֶׁה". מִזֶּה, זֶה הַקָּדוֹשׁ בָּרוּךְ הוּא שֶׁנֶּאֱמַר (לעיל טו, ב) "זֶה אֵלִי וְאַנְוֵהוּ". לְזוּ, אֵלּוּ יִּשְׂרָאֵל,  "עַם זוּ קָנִיתָ".

וַיִּתְפָּרֲקוּ (כָּתוּב בְּרֶמֶז תתס"ז).

אֵלֶּה אֱלֹהֶיךָ יִשְׂרָאֵל. אָמַר רַבִּי יְהוּדָה, אָמַר רַב. יִשְׂרָאֵל שֶׁזָּקַף לְבֵנָה לְהִשְׁתַּחֲווֹת לָהּ וּבָא כּוּתִי וְהִשְׁתַּחֲוָה לָהּ, אֲסָרָהּ, כִּתְחִלָּתָהּ שֶׁל אֶרֶץ יִשְׂרָאֵל דַּאֲמַר רַחֲמָנָא (דברים יב, ג) "וַאֲשֵׁרֵיהֶם תִּשְׂרְפוּן בָּאֵשׁ", מִכְּדֵי יְרֻשָּׁה הִיא לָהֶם מֵאֲבוֹתֵיהֶם וְאֵין אָדָם אוֹסֵר דָּבָר שֶׁאֵינוֹ שֶׁלּוֹ, וְאִי מִשּׁוּם הֲנָךְ דְּמֵעִיקָרָא, בְּבִטּוּל בְּעַלְמָא סַגִּי לְהוּ, אֶלָּא מִדְּפָלְחוּ יִשְׂרָאֵל לָעֵגֶל גַּלוּ אֲדַעְתַּיְיהוּ דְּנִיחָא לְהוּ בַּעֲבֹדַת אֱלִילִים וְכִי אֲתוּ גּוֹיִם שְׁלִיחוּתָא דִּידְהוּ עָבְדֵי, הָכָא נַמִי יִשְׂרָאֵל שֶׁזָּקַף לְבֵנָה גַּלֵי דַּעְתֵּיהּ דְּנִיחָא לֵיהּ בַּעֲבֹדַת אֱלִילִים וְכִי אָתָא גּוֹי שְׁלִיחוּתָא דִּידֵיהּ עֲבַד. וְדִלְמָא בָּעֵגֶל הוּא דַּהֲוָה נִיחָא לְהוּ, בְּמִידִי אַחְרִינָא לָא. אֲמַר קְרָא אֵלֶּה אֱלֹהֶיךָ יִשְׂרָאֵל, מְלַמֵּד שֶׁאִוּוּ לֶאֱלָהוּת הַרְבֵּה. אֵימָא כָּל דְּבַהֲדֵי עֵגֶל לִיתְּסָר, מִכָּאן וָאֵילַךְ לִישְׁתְּרִי. מַאן מוּכָח.

וַיַּרְא אַהֲרֹן וַיִּבֶן מִזְבֵּחַ לְפָנָיו. מֶה רָאָה. רָאָה חוּר זָבוּחַ לְפָנָיו. אָמַר, אִי לָא שְׁמַעְנָא לְהוּ עָבְדִין לִי כְּחוּר וּמִקָּיֵם בְּהוּ (איכה ב, כ) "אִם יֵהָרֵג בְּמִקְדַּשׁ ה' כֹּהֵן וְנָבִיא" וְלָא הָוְיָא לְהוּ תַּקָּנְתָא לְעוֹלָם, מוּטָב לֵיעָבְדוּ עֵגֶל, אֶפְשָׁר דַּהֲוֵי לְהוּ תַּקָּנְתָא בִּתְשׁוּבָה.

בְּשָׁעָה שֶׁעָשׂוּ יִשְׂרָאֵל אוֹתוֹ מַעֲשֶׂה, בַּתְּחִלָּה הָלְכוּ אֵצֶל חוּר. אָמְרוּ לוֹ, קוּם עֲשֵׂה לָנוּ אֱלֹהִים. כֵּיוָן שֶׁלֹּא שָׁמַע לָהֶם, עָמְדוּ עָלָיו וַהֲרָגוּהוּ. הֲדָא הוּא דִּכְתִיב (ירמיה ב, לד) "גַּם בִּכְנָפַיְךְ נִמְצְאוּ דַּם נַפְשׁוֹת אֶבְיוֹנִים נְקִיִּם" וְגוֹ', זֶה דָּמוֹ שֶׁל חוּר, שֶׁנֶּאֱמַר (שם) "לֹא בַמַּחְתֶּרֶת מְצָאתִים כִּי עַל כָּל אֵלֶּה", עַל אֲשֶׁר עָשׂוּ אֵלֶּה אֱלֹהֶיךָ יִשְׂרָאֵל. וְאַחַר כָּךְ הָלְכוּ אֵצֶל אַהֲרֹן. דָּבָר אַחֵר, וַיַּרְא אַהֲרֹן. מֶה רָאָה. אָמַר, אִם בּוֹנִים הֵן אוֹתוֹ זֶה מֵבִיא צְרוֹר וְזֶה מֵבִיא אֶבֶן וְנִמְצָא מְלַאכְתּוֹ כָּלָה בְּבַת אַחַת, מִתּוֹךְ שֶׁאֲנִי בּוֹנֶה אוֹתוֹ אֲנִי מִתְעַצֵּל בִּמְלַאכְתּוֹ וּמֹשֶׁה רַבֵּנוּ יוֹרֵד וּמַעֲבִיר לַעֲבֹדַת אֱלִילִים, מִתּוֹךְ שֶׁאֲנִי בּוֹנֶה אוֹתוֹ אֲנִי בּוֹנֶה לִשְׁמוֹ שֶׁל הַקָּדוֹשׁ בָּרוּךְ הוּא, הֲדָא הוּא דִּכְתִיב וַיִּקְרָא אַהֲרֹן וַיֹּאמַר חַג לַה' מָחָר, חַג לָעֵגֶל מָחָר אֵין כְּתִיב כָּאן אֶלָּא חַג לַה' מָחָר. דָּבָר אַחֵר, וַיַּרְא אַהֲרֹן. מָה רָאָה. אָמַר אַהֲרֹן, אִם בּוֹנִין הֵן אוֹתוֹ הַסִּרָחוֹן תָּלוּי בָּהֶן, מוּטָב שֶׁיִּתָּלֶה הַסִּרָחוֹן בִּי וְלֹא בְּיִשְׂרָאֵל. מָשָׁל לְבֶן מְלָכִים שֶׁנִּתְגָּאָה לִבּוֹ עָלָיו. נָטַל אֶת (הַצִּפֹּרֶן לַחֲתֹר) [הַסַּיִף לַחֲתֹךְ] אֶת אָבִיו. אָמַר לוֹ פֶּדָגוֹגוֹ, אַל תְּיַגַּע אֶת עַצְמְךָ, תֵּן לִי וַאֲנִי חוֹתֵךְ. הֵצִיץ עָלָיו הַמֶּלֶךְ. אָמַר לוֹ יוֹדֵעַ אֲנִי לְהֵיכָן הָיְתָה כַּוָּנָתְךָ, מוּטָב שֶׁיִּתָּלֶה הַסִּרָחוֹן בְּךָ וְלֹא בִּבְנִי, חַיֶּיךָ, מִן פְּלָטִין דִּידִי לֵית אַתְּ זִיעַ, וּמוֹתַר פְּתוֹרִי אַתְּ אָכִיל, וְעֶשְׂרִים וְאַרְבָּעָה אֲנוּנִים אַתְּ נָסִיב. כָּךְ מִן פְּלָטִין דִּידִי לֵית אַתְּ זִיעַ,  "וּמִן הַמִּקְדָּשׁ לֹא יֵצֵא". וּמוֹתַר פְּתוֹרִי אַתְּ אָכִיל, (שם ב, ג) "וְהַנּוֹתֶרֶת מִן הַמִּנְחָה לְאַהֲרֹן וּלְבָנָיו". וְעֶשְׂרִים וְאַרְבַּע אֲנוּנִים אַתְּ נָסִיב, אֵלּוּ עֶשְׂרִים וְאַרְבַּע מַתְּנוֹת כְּהֻנָּה שֶׁנִּתְּנוּ לְאַהֲרֹן וּלְבָנָיו. אֲמַר לֵיהּ.  "אָהַבְתָּ צֶּדֶק", אָהַבְתָּ לְצַדֵּק אֶת בְּנֵי יִשְׂרָאֵל וְשָׂנֵאתָ מִלְּחַיְּבָן. (שם) "עַל כֵּן מְשָׁחֲךָ אֱלֹהִים אֱלֹהֶיךָ שֶׁמֶן שָׂשׂוֹן מֵחֲבֵרֶךָ", אֲמַר לֵיהּ, חַיֶּיךָ, שֶׁמִּכָּל שִׁבְטוֹ שֶׁל לֵוִי לֹא נִבְרָר לִכְהֻנָּה גְּדוֹלָה אֶלָּא אָתָּה.

(לעיל לא, יח) וַיִּתֵּן אֶל מֹשֶׁה כְּכַלֹּתוֹ. אֲמַר רַב הוּנָא, אֲמַר רֵישׁ לָקִישׁ. מָה הַכַּלָּה הַזֹּאת מִתְקַשֶּׁטֶת בְּעֶשְׂרִים וְאַרְבָּעָה מִינֵי תַּכְשִׁיטִין, כָּךְ תַּלְמִיד חָכָם צָרִיךְ לִהְיוֹת זָרִיז בְּעֶשְׂרִים וְאַרְבָּעָה סְפָרִים. אָמַר רַבִּי לֵוִי. מַה הַכַּלָּה הַזֹּאת, כָּל זְמַן שֶׁהִיא בְּבֵית אָבִיהָ הִיא מַצְנַעַת אֶת עַצְמָהּ וְאֵין אָדָם מַכִּירָהּ, בָּאתָה לְהִכָּנֵס לַחֻפָּה הִיא מְגַלָּה פָּנֶיה לֶאֱמֹר כָּל מִי שֶׁיּוֹדֵעַ לִי עֵדוּת יָבוֹא וְיָעִיד לִי, כָּךְ תַּלְמִיד חָכָם צָרִיךְ לִהְיוֹת צָנוּעַ כַּכַּלָּה הַזֹּאת וּמְפֻרְסָם בְּמַעֲשָׂיו הַטּוֹבִים כַּכַּלָּה הַזֹּאת שֶׁהִיא מְפֻרְסֶמֶת.

שְׁנֵי לֻחֹת. כְּנֶגֶד שָׁמַיִם וָאָרֶץ, כְּנֶגֶד חָתָן וְכַלָּה, כְּנֶגֶד שְׁנֵי שׁוּשְׁבִינִין, כְּנֶגֶד הָעוֹלָם הַזֶּה וְהָעוֹלָם הַבָּא, לְפִיכָךְ (שם) שְׁנֵי לֻחֹת הָעֵדֻת לֻחֹת אֶבֶן, בִּזְכוּתוֹ שֶׁל יַעֲקֹב שֶׁכָּתַב בּוֹ (בראשית מט, כד) "מִשָּׁם רֹעֶה אֶבֶן יִשְׂרָאֵל". (להלן פסוק טז) מַעֲשֵׂה אֱלֹהִים הֵמָּה. בְּכָל יוֹם וָיוֹם בַּת קוֹל יוֹצֵאת מֵהַר חוֹרֵב וְאוֹמֶרֶת אוֹי לָהֶם לַבְּרִיּוֹת מֵעֶלְבּוֹנָהּ שֶׁל תּוֹרָה. מַעֲשֵׂה אֱלֹהִים. שֶׁהֵם מְלַאכְתּוֹ שֶׁל הַקָּדוֹשׁ בָּרוּךְ הוּא. מַהוּ  חָרוּת. רַבִּי יְהוּדָה אוֹמֵר, חֵרוּת מִן הַמַּלְכֻיּוֹת. רַבִּי נְחֶמְיָה אוֹמֵר, חֵרוּת מִמַּלְאַךְ הַמָּוֶת. רַבּוֹתֵינוּ אוֹמְרִים, חֵרוּת מִן הַיִּסּוּרִין.

וַיֵּשֶׁב הָעָם לֶאֱכֹל. (כָּתוּב בְּרֶמֶז קמ"א).

{pפסוק ז-ידp}  אָמַר הַקָּדוֹשׁ בָּרוּךְ הוּא לְמֹשֶׁה, הֵם קָמוּ לְצַחֵק בַּעֲבוֹדָה זָרָה וְאַתָּה יוֹשֵׁב, לֵךְ רֵד. בְּאוֹתָהּ שָׁעָה בָּא מֹשֶׁה לֵירֵד, וְרָאָה מַלְאֲכֵי חַבָּלָה, וְנִתְיָרֵא מֵהֶן שֶׁנֶּאֱמַר  "כִּי יָגֹרְתִּי מִפְּנֵי הָאַף וְהַחֵמָה". מֶה עָשָׂה. הָלַךְ וְאָחַז אֶת הַכִּסֵּא שֶׁנֶּאֱמַר (איוב כו, ט) "מְאַחֵז פְּנֵי (כסא) [כִסֵּה], וְהֵגֵן עָלָיו הַקָּדוֹשׁ בָּרוּךְ הוּא, וּפָרַשׂ מִזִּיו שְׁכִינָתוֹ עָלָיו. בּוֹא וּרְאֵה כַּמָּה גָּרְמוּ עֲוֹנוֹת. אֶתְמוֹל הָיָה מֹשֶׁה מְנַגֵּחַ בָּהֶם, וְעַכְשָׁיו מִתְיָרֵא מֵהֶן שֶׁנֶּאֱמַר כִּי יָגֹרְתִּי וְגוֹ'. חֲמִשָּׁה מַלְאֲכֵי חַבָּלָה הֵן. אַף וְקֶצֶף וּמַשְׁבִּיר וּמַשְׁחִית וְחֵמָה. הִזְכִּיר מֹשֶׁה שְׁלֹשָׁה אָבוֹת וְהָלְכוּ שְׁלֹשָׁה. נִשְׁתַּיֵּר אַף וְחֵמָה. אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, עֲמֹד אַתָּה בְּאֶחָד וַאֲנִי בְּאֶחָד, שֶׁנֶּאֱמַר (תהלים ז, ז) "קוּמָה ה' בְּאַפֶּךָ". אֲמַר לֵיהּ הַקָּדוֹשׁ בָּרוּךְ הוּא, לֵךְ רֵד, יְרִידָה הוּא לְךָ. אֲמַר לֵיהּ, לָמָּה. כִּי שִׁחֵת עַמְּךָ. אֲמַר לֵיהּ מֹשֶׁה, עַכְשָׁיו הֵם עַמִּי וְאֵינָם עַמְּךָ,  שׁוּב מֵחֲרוֹן אַפֶּךָ וְגוֹ'. אָמַר רַבִּי שִׁמְעוֹן בֶּן יוֹחַאי. לֹא זָז מֹשֶׁה מֵהִתְפַּלֵּל עַד שֶׁנִּרְצָה לוֹ הַקָּדוֹשׁ בָּרוּךְ הוּא. אָמַר הַקָּדוֹשׁ בָּרוּךְ הוּא. בָּעוֹלָם הַזֶּה, עַל יְדֵי שֶׁהָיָה יֵצֶר הָרַע מָצוּי בָּכֶם, חֲטָאתֶם לְפָנַי, אֲבָל לָעוֹלָם הַבָּא אֲנִי עוֹקְרוֹ מִכֶּם שֶׁנֶּאֱמַר (יחזקאל לו, כו) "וַהֲסִרֹתִי אֶת לֵב הָאֶבֶן מִבְּשַׂרְכֶם".

וַיֵּשֶׁב הָעָם לֶאֱכֹל וְשָׁתֹה וַיָּקֻמוּ לְצַחֵק. יִשְׁמֹר אָדָם שֶׁלֹּא יַרְבֶּה שִׂיחָה וְתִפְלוּת. אָמַר רַבִּי עֲקִיבָא. שְׂחוֹק וְקַלּוּת רֹאשׁ מַרְגִּילִין אֶת הָאָדָם לְעֶרְוָה. אֵין שְׂחוֹק אֶלָּא עֲבֹדַת אֱלִילִים, שֶׁנֶּאֱמַר וַיֵּשֶׁב הָעָם וְגוֹ'. אֵין שְׂחוֹק אֶלָּא שְׁפִיכוּת דָּמִים, שֶׁנֶּאֱמַר (ש"ב ב, יד) "יָקוּמוּ נָא הַנְּעָרִים" וְגוֹ'. "וְעַתָּה אַל תִּתְלֹצָצוּ" וְגוֹ' "שִׁמְעוּ דְבַר ה' אַנְשֵׁי לָצוֹן" וְגוֹ'. אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל. בָּנַי, אֲנִי הוּא שֶׁיָּשַׁבְתִּי תְּשַׁע מֵאוֹת שִׁבְעִים וְאַרְבָּעָה דּוֹרוֹת קֹדֶם שֶׁנִּבְרָא הָעוֹלָם עַד שֶׁדָּרַשְׁתִּי וְחָקַרְתִּי צֵרַפְתִּי וּבָחַנְתִּי אֶת דִּבְרֵי כָּל הַתּוֹרָה כֻּלָּהּ. וּמִיּוֹם שֶׁנִּבְרָא הָעוֹלָם עַד אוֹתָהּ שָׁעָה יָשַׁבְתִּי עַל כִּסֵּא הַכָּבוֹד שֶׁלִּי, שְׁלִישׁ הַיּוֹם אֲנִי קוֹרֵא וְשׁוֹנֶה, וּשְׁלִישׁ הַיּוֹם אֲנִי דָן אֶת הַדִּין, וּשְׁלִישׁ הַיּוֹם אֲנִי עוֹשֶׂה צְדָקָה, זָן וּמְפַרְנֵס וּמְכַלְכֵּל לְכָל בָּאֵי עוֹלָם. וְאֵין לְפָנַי שְׂחוֹק אֶלָּא שָׁעָה אַחַת, בְּשָׁעָה שֶׁאֻמּוֹת הָעוֹלָם אוֹמְרִים בּוֹאוּ וְנַעֲשֶׂה עִמּוֹ מִלְחָמָה שֶׁנֶּאֱמַר "לָמָּה רָגְשׁוּ גּוֹיִם" וְאוֹמֵר "יוֹשֵׁב בַּשָּׁמַיִם יִשְׂחַק" וְגוֹ'. וְאַף בְּמָקוֹם אַחֵר יֵשׁ לְפָנַי שְׂחוֹק וְאֵינוֹ שְׂחוֹק שֶׁנֶּאֱמַר (לעיל ל, לד) "קַח לְךָ סַמִּים" וְגוֹ', וְחֶלְבְּנָה אֵינָהּ אֶלָּא מַסְרַחַת, אֶלָּא לְפִי שֶׁהַקָּדוֹשׁ בָּרוּךְ הוּא רַחֲמָיו מְרֻבִּין עַל יִשְׂרָאֵל לְעוֹלָם בֵּין עַל רְשָׁעִים שֶׁבָּהֶם בֵּין עַל כְּשֵׁרִים שֶׁבָּהֶן. וְאֵימָתַי יֵשׁ לְפָנַי שְׂחוֹק וְאֵינוֹ שְׂחוֹק, בִּזְמַן שֶׁרִשְׁעֵי יִשְׂרָאֵל מְבַלְּעִין אֶת הַכְּשֵׁרִים שֶׁבָּהֶן שֶׁנֶּאֱמַר  "זֹמֵם רָשָׁע לַצַּדִּיק וּמְבַקֵּשׁ לַהֲמִיתוֹ" וּכְתִיב (שם, יג) "ה' יִשְׂחַק לוֹ".

יוֹדֵעַ הָיָה אַהֲרֹן בְּעַצְמוֹ שֶׁבָּא דָּבָר גָּדוֹל לְיִשְׂרָאֵל עַל יָדוֹ, וְעָמַד [וְ]קָשַׁר חֶבֶל בַּרְזֶל בְּמָתְנָיו, וְהָיָה מְחַזֵּר בְּכָל מַחֲנוֹת יִשְׂרָאֵל, מִי שֶׁאֵינוֹ יוֹדֵעַ תְּפִלָּה לִמְּדוֹ תְּפִלָּה, מִי שֶׁאֵינוֹ יוֹדֵעַ קְרִיאַת שְׁמַע לִמְּדוֹ קְרִיאַת שְׁמַע, מִי שֶׁאֵינוֹ בָּקִי בְּגוּפָהּ שֶׁל תּוֹרָה הִכְנִיסוֹ בְּגוּפָהּ שֶׁל תּוֹרָה. וְלֹא אַהֲרֹן בִּלְבַד, אֶלָּא כָּל מִי שֶׁמְּלַמֵּד תּוֹרָה בָּרַבִּים לְיִשְׂרָאֵל לְשֵׁם שָׁמַיִם הַמָּקוֹם מְרַחֵם וְנוֹתֵן בּוֹ חָכְמָה וּבִינָה וְדֵעָה וְהַשְׂכֵּל וְנוֹתֵן חֶלְקוֹ עִם שְׁלֹשָׁה צַּדִּיקִים אַבְרָהָם יִצְחָק וְיַעֲקֹב. לְעוֹלָם יִנְהֹג אָדָם אֶת עַצְמוֹ בִּשְׁמוֹנָה עֶשְׂרֵה מִדּוֹת. XאY יְהֵא נָאֶה בְּבִיאָתוֹ, XבY חָסִיד בִּישִׁיבָתוֹ, XגY בַּעֲנָוָה, XדY בְּיִרְאָה, XהY חָכָם בַּתּוֹרָה, XוY פִּקֵּחַ בְּמַעֲשִׂים טוֹבִים, XזY נָאֶה מְקַבֵּל וּמִתְקַבֵּל עַל הַבְּרִיּוֹת XחY וּמוֹדֶה עַל הָאֱמֶת XטY וְדוֹבֵר אֱמֶת בִּלְבָבוֹ XיY וּמוֹדֶה וְעוֹזֵב XיאY וְאוֹהֵב אֶת הַקָּדוֹשׁ בָּרוּךְ הוּא אַהֲבָה גְּמוּרָה בֵּין כְּשֶׁהוּא רַע לוֹ XיבY וּמִתְאַנֵּחַ עַל כְּבוֹדוֹ שֶׁל הַקָּדוֹשׁ בָּרוּךְ הוּא וְעַל כְּבוֹדָן שֶׁל יִשְׂרָאֵל כָּל יָמָיו XיגY וּמְחַמֵּד מִתְאַוֶּה וּמְצַפֶּה לִכְבוֹד יְרוּשָׁלַיִם וְלִכְבוֹד בֵּית הַמִּקְדָּשׁ וְלִישׁוּעָה שֶׁתִּצְמַח בְּקָרוֹב וּלְכִנּוּס גָּלֻיּוֹת רוּחַ הַקֹּדֶשׁ בִּדְבָרָיו שֶׁנֶּאֱמַר  "כִּי עוֹד חָזוֹן לַמּוֹעֵד" וְגוֹ', XידY יְהֵא אָדָם נָאֶה בְּבִיאָתוֹ אֶל בֵּית הַמִּדְרָשׁ כְּדֵי שֶׁיְּהֵא אָהוּב לְמַעְלָה וְנֶחְמָד לְמַטָּה וּכְדֵי שֶׁיְּמַלֵּא אֶת יָמָיו, XטוY יַרְבֶּה אָדָם דִּבְרֵי תּוֹרָה, שֶׁאֵין לְךָ שָׂכָר גָּדוֹל יוֹתֵר מִמֶּנּוּ, XטזY יְהֵא אָדָם שׁוֹאֵל וּמֵשִׁיב בִּישִׁיבָתוֹ בְּבֵית הַמִּדְרָשׁ, כְּדֵי שֶׁתִּתְרַבֶּה חָכְמָתוֹ וּכְדֵי שֶׁלֹּא יָבֹא לִידֵי תְנוּמָה שֶׁנֶּאֱמַר (משלי כג, כא) "וּקְרָעִים תַּלְבִּישׁ נוּמָה", לְפִי שֶׁאֵין לְךָ מִדָּה קָשָׁה בְּעוֹלָּם אֶלָּא הַמִּתְנַמְנֵם בְּבֵית הַכְּנֶסֶת וּבְבֵית הַמִּדְרָשׁ, XיזY יִשְׁאַל אָדָם אֶת הַפָּסוּק אַף עַל פִּי שֶׁהַכֹּל מְשַׂחֲקִים עָלָיו שֶׁנֶּאֱמַר (שם ל, לב) "אִם נָבַלְתָּ בְהִתְנַשֵּׂא" וְגוֹ', אוֹמְרִים לוֹ לָאָדָם עַד שֶׁאַתָּה מְבַקֵּשׁ רַחֲמִים עַל דִּבְרֵי תּוֹרָה שֶׁיִּכָּנְסוּ בְּתוֹךְ מֵעֶיךָ בַּקֵּשׁ רַחֲמִים עַל עֲבֵרוֹת שֶׁעָבַרְתָּ שֶׁיִּמָּחֲלוּ לְךָ, וּמִתּוֹךְ כָּךְ יְהֵא אָדָם שׁוֹמֵעַ וְזוֹכְרָהּ מִתּוֹךְ אַרְבַּע שֶׁלְּפָנֶיהָ, וְלֹא עוֹד אֶלָּא כָּל הַמַּרְבֶּה בִּשְׂחוֹק שִׂיחָה וְתִפְלּוּת מֵבִיא חֲרוֹן אַף לָעוֹלָם וְהַפֵּרוֹת מִתְמַעֲטִין וְאִם הָיָה בְּתוֹךְ הַמִּשְׁפָּחָה וּבְנֵי הַמִּשְׁפָּחָה שְׂמֵחִין בּוֹ מַגְלֶה כָּל בְּנֵי הַמִּשְׁפָּחָה, וְכֵן בְּנֵי חָצֵר בְּנֵי מָבוֹי בְּנֵי הַשְּׁכוּנָה, בְּנֵי הָעִיר, מַגְלֶה כָּל בְּנֵי הָעִיר שֶׁנֶּאֱמַר  "אָלֹה וְכַחֵשׁ" וְגוֹ' "עַל כֵּן תֶּאֱבַל הָאָרֶץ", מִפְּנֵי מָה, מִפְּנֵי שֶׁאֵינָן מוֹכִיחִין לְיִשְׂרָאֵל שֶׁנֶּאֱמַר (שם, ד) "אַךְ אִישׁ אַל יָרֵב" וְגוֹ', מְצָאוֹ כֹּהֵן וְשָׂחַק עִמּוֹ חוֹלֵק עִמּוֹ בַּפֻּרְעָנוּת וְכֵן נָבִיא וְנָשִׂיא שֶׁנֶּאֱמַר (שם, ה ו) "וְכָשַׁלְתָּ (בַּיּוֹם הַהוּא) [הַיּוֹם] וְכָשַׁל גַּם נָבִיא נִדְּמוּ עַמִּי מִבְּלִי הַדָּעַת".

שָׁנוּ חֲכָמִים. הֱוֵי עָנָיו לְכָל אָדָם, וּלְאַנְשֵׁי בֵּיתְךָ יוֹתֵר מִכָּל אָדָם. צֵא וּלְמַד מִן הַקָּדוֹשׁ בָּרוּךְ הוּא, שֶׁכֵּן מֵאָה וְעֶשְׂרִים יוֹם מִיּוֹם שֶׁנִּתְּנָהּ תּוֹרָה עַד יוֹם הַכִּפּוּרִים אַרְבָּעִים יוֹם רִאשׁוֹנִים עָלָה מֹשֶׁה לַמָּרוֹם כוּ'. לְמֶלֶךְ שֶׁנָּשָׂא אֶת הָאִשָּׁה, וְהָיָה אוֹהֲבָהּ אַהֲבָה גְמוּרָה. שָׁלַח וְהֵבִיא בֵּן אֶחָד מֵאֶצְלָם לַעֲשׂוֹתוֹ שָׁלִיחַ בֵּינוֹ לְבֵינָהּ, וְהֶרְאָהוּ כָּל חֻפּוֹת וַחֲדָרִים וּסְתָרִים שֶׁלּוֹ, אָמַר לוֹ, בְּנִי, לֵךְ אֱמֹר לָאִשָּׁה, אֲנִי אֵינִי צָרִיךְ לִיךְ כְּלוּם, אֶלָּא עֲשִׂי לִיךְ חֻפָּה קְטַנָּה, בִּשְׁבִיל שֶׁאָבוֹא וְאָדוּר עִמָּךְ בִּשְׁכוּנָתֵךְ, כְּדֵי שֶׁיֵּדְעוּ עֲבָדַי וּבְנֵי בֵּיתִי שֶׁאֲנִי אוֹהֲבֵךְ אַהֲבָה גְמוּרָה. עַד שֶׁהַמֶּלֶךְ עָסוּק לְשַׁגֵּר לָאִשָּׁה מַתָּנוֹת רַבּוֹת, בָּאוּ וְאָמְרוּ לוֹ זָנְתָה אִשְׁתּוֹ עִם אַחֵר. מִיָּד הִנִּיחַ הַמֶּלֶךְ הַכֹּל מִיָּדוֹ, וְשָׁלִיחַ נִדְחַף לַאֲחוֹרָיו, שֶׁנֶּאֱמַר לֶךְ רֵד כִּי שִׁחֵת עַמְּךָ, וּכְתִיב (שה"ש א, יב) "עַד שֶׁהַמֶּלֶךְ בִּמְסִבּוֹ", הָיָה לוֹ שֶׁיֹּאמַר "נִרְדִּי נָתַן (שְׁיָרָיו) [סִרָחוֹן"] וְאָמַר  "נָתַן רֵיחוֹ", אֶלָּא כֵּיוָן שֶׁקִּבְּלוּ יִשְׂרָאֵל מַלְכוּתוֹ שֶׁל הַקָּדוֹשׁ בָּרוּךְ הוּא עֲלֵיהֶן וְאָמְרוּ (לעיל כד, ז) "נַעֲשֶׂה וְנִשְׁמָע" זָכַר אֶת הָרִאשׁוֹנָה וְהֶעֱבִיר אֶת הָאַחֲרוֹנָה. מַה כְּתִיב בְּאַהֲרֹן,  "תּוֹרַת אֱמֶת הָיְתָה בְּפִיהוּ", וְכִי תַּעֲלֶה עַל דַּעְתְּךָ שֶׁאַהֲרֹן עָבַד אֱלִילִים, וַהֲלֹא לֹא עָבַד אֶלָּא עִכֵּב עַד שֶׁיָּבֹא מֹשֶׁה. וְיֵשׁ אוֹמְרִים. כְּדֶרֶךְ שֶׁנִּתְכַּוֵּן יַעֲקֹב אָבִינוּ "וַיִּתְּנוּ אֶל יַעֲקֹב אֶת כָּל אֱלֹהֵי הַנֵּכָר" קִיֵּם יַעֲקֹב אֶת הַתּוֹרָה קֹדֶם שֶׁנִּתְּנָהּ לְפָנָיו, כָּךְ נִתְכַוֵּון אַהֲרֹן וְאַף עַל פִּי כֵן הֶעֱלָה עָלָיו הַכָּתוּב כְּאִלּוּ עָבַד עֲבֹדַת אֱלִילִים שֶׁנֶּאֱמַר (להלן פסוק לה) "וַיִּגֹּף ה' אֶת הָעָם" וְכוּ'. אַרְבָּעִים יוֹם אֶמְצָעִים נָטַל מֹשֶׁה אֶת הָאֹהֶל שֶׁנֶּאֱמַר (להלן לג, ז) "וּמֹשֶׁה יִקַּח אֶת הָאֹהֶל". וְהָיוּ יִשְׂרָאֵל נוֹהֲגִין כָּל אוֹתָן הַיָּמִים אֵבֶל בְּעַצְמָן, עַד שֶׁאָמַר הַקָּדוֹשׁ בָּרוּךְ הוּא לְמֹשֶׁה, מֹשֶׁה, מַה יַּעֲשׂוּ אוֹתָן הָעֲנִיִּים, מְנוּדִים לִי מְנוּדִים לְךָ, מְנוּדִים לָרַב מְנוּדִים לַתַּלְמִיד, חֲזֹר בְּךָ וְהִכָּנֵס לַמַּחֲנֶה, שֶׁנֶּאֱמַר  "וְדִבֶּר ה' אֶל מֹשֶׁה וְגוֹ' וְשָׁב אֶל הַמַּחֲנֶה", מְלַמֵּד שֶׁהִתִּיר לוֹ הַקָּדוֹשׁ בָּרוּךְ הוּא אֶת (נִדְרוֹ) [נִדּוּיוֹ] וְהֶחֱזִיר אֶת הָאֹהֶל לַמַּחֲנֶה. אַרְבָּעִים יוֹם שֶׁעָלָה מֹשֶׁה לַמָּרוֹם לְהָבִיא תּוֹרָה לְיִשְׂרָאֵל הָיוּ יִשְׂרָאֵל נוֹהֲגִין כָּל אוֹתָן הַיָּמִים צוֹם וְתַעֲנִית. וְיוֹם אַחֲרוֹן שֶׁבְּכֻלָּן גָּזְרוּ תַּעֲנִית וְלָנוּ בְּתַעֲנִית. לְמָחָר הִסְכִּימוּ וְעָלוּ לִפְנֵי הַר סִינַי, וְהָיוּ בּוֹכִים לִקְרַאת מֹשֶׁה, וּמֹשֶׁה בּוֹכֶה לִקְרָאתָם, עַד שֶׁעָלְתָה בִכְיָתָם לִפְנֵי הַקָּדוֹשׁ בָּרוּךְ הוּא. בְּאוֹתָהּ שָׁעָה נִתְגַּלְגְּלוּ רַחֲמָיו שֶׁל הַקָּדוֹשׁ בָּרוּךְ הוּא, וְקִבֵּל אוֹתָם בִּתְשׁוּבָה, וּבִשְּׂרָה אוֹתָם רוּחַ הַקֹּדֶשׁ בְּשׂוֹרָה טוֹבָה מִלְּפָנָיו. אָמַר לָהֶם. בָּנַי, נִשְׁבַּעְתִּי בְּכִסֵּא הַכָּבוֹד שֶׁלִּי שֶׁתְּהֵא לָכֶם בְּכִיָּה זוֹ בְּכִיַּת שִׂמְחָה וִיהֵא לָכֶם יוֹם כַּפָּרָה וּסְלִיחָה לָכֶם וְלִבְנֵי בְּנֵיכֶם עַד סוֹף כָּל הַדּוֹרוֹת.

(להלן פסוק יט) וַיְשַׁבֵּר אֹתָם תַּחַת הָהָר. נִסְתַּכֵּל מֹשֶׁה בַּלּוּחוֹת, וְרָאָה שֶׁפָּרַח הַכָּתוּב מֵעֲלֵיהֶן, וְהִשְׁלִיכוֹ מִיָּדָיו. מִיַּד נִתְאַלֵּם, וְלֹא הָיָה יָכוֹל לְהָשִׁיב דָּבָר. בְּאוֹתָהּ שָׁעָה נִגְזְרָה גְּזֵרָה עַל יִשְׂרָאֵל שֶׁיִּלְמְדוּ אוֹתָהּ מִתּוֹךְ הַצַּעַר וּמִתּוֹךְ הַשִּׁעְבּוּד וּמִתּוֹךְ הַטִּלְטוּל וּמִתּוֹךְ הַטֵּרוּף וּמִתּוֹךְ הַדְּחָק וּמִתּוֹךְ שֶׁאֵין לָהֶן מְזוֹנוֹת. וּבִשְׁבִיל אוֹתוֹ הַצַּעַר שֶׁהֵן מְצַעֲרִין, עָתִיד הַקָּדוֹשׁ בָּרוּךְ הוּא לְשַׁלֵּם לָהֶם שְׂכָרָן לִימוֹת הַמָּשִׁיחַ כָּפוּל וּמְכֻפָּל שֶׁנֶּאֱמַר (ישעיה מ, י) "הִנֵּה אֲדֹנָי אֱלֹהִים בְּחָזָק יָבוֹא וּזְרֹעוֹ מֹשְׁלָה לוֹ הִנֵּה שְׂכָרוֹ אִתּוֹ וְגוֹ'", וְאוֹמֵר (איוב מא, ג) "מִי הִקְדִּימַנִי וַאֲשַׁלֵּם", לְטוֹבָתִי נִשְׁבְּרָה רֶגֶל פָּרָתִי, שֶׁתְּהֵא מַשְׂכֻּרְתִּי שְׁלֵמָה. וְכֵן אַהֲרֹן אָמַר, אִלּוּלֵי קֹרַח לֹא עָמְדָה עָלַי אוֹתָהּ הַבְּרִית שֶׁנֶּאֱמַר  "זִכָּרוֹן לִבְנֵי יִשְׂרָאֵל לְמַעַן אֲשֶׁר לֹא יִקְרַב אִישׁ זָר" וְגוֹ', אָמַר, לְטוֹבָתִי נִשְׁבְּרָה רֶגֶל פָּרָתִי.

אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, אֵרֵד מִלְּפָנֶיךָ וֶאֱעֱשֶׂה בָּהֶם אֶת הַדִּין, אִם עֲבָדוּהו כֻּלָּם בְּלֵב שָׁלֵם יָמוּתוּ כֻּלָּם בְּיוֹם אֶחָד. יָרַד מִלְּפָנָיו, נָטַל אֶת הָעֵגֶל וּשְׂרָפוֹ. (להלן פסוק כו כז) וַיַּעֲמֹד מֹשֶׁה בְּשַׁעַר הַמַּחֲנֶה וְגוֹ'. מֵעִיד אֲנִי עָלַי שָׁמַיִם וָאָרֶץ שֶׁלֹּא אָמַר לוֹ הַקָּדוֹשׁ בָּרוּךְ הוּא לְמֹשֶׁה עֲמֹד בְּשַׁעַר הַמַּחֲנֶה וֶאֱמֹר מִי לַה' אֵלָי כֹּה אָמַר ה' אֱלֹהֵי יִשְׂרָאֵל. אֶלָּא שֶׁהָיָה מֹשֶׁה דָּן קַל וָחֹמֶר בְּעַצְמוֹ, אִם אוֹמֵר אֲנִי לָהֶם הִרְגוּ אִישׁ אֶת אָחִיו יִהְיוּ יִשְׂרָאֵל אוֹמְרִים לִי לֹא כַּךְ לִמַּדְתָּנוּ סַנְהֶדְרִין הַהוֹרֶגֶת אַחַת בְּשָׁבוּעַ נִקְרֵאת חֹבְלָנִית וּמִפְּנֵי מָה אַתָּה הוֹרֵג שְׁלֹשָׁה אֲלָפִים בְּיוֹם אֶחָד, לְפִיכָךְ תָּלָה הַדָּבָר בִּכְבוֹדוֹ שֶׁל מַעְלָה.

חָזַר מֹשֶׁה וּבִקֵּשׁ רַחֲמִים. אָמַר. רִבּוֹנוֹ שֶׁל עוֹלָם, צַדִּיק אַתָּה, חָסִיד אַתָּה, וְכָל מַעֲשֶׂיךָ בֶּאֱמוּנָה, יִגֹּלוּ רַחֲמֶיךָ הָרַבִּים עַל בָּנֶיךָ, בִּשְׁבִיל שְׁלֹשָׁה אֲלָפִים שֶׁעֲבָדוּהו בְּלֵב שָׁלֵם יָמוּתוּ שֵׁשׁ מֵאוֹת אֶלֶף מֵעֶשְׂרִים שָׁנָה  בְּנֵי שְׁמוֹנֶה עֶשְׂרֵה בְּנֵי חָמֵשׁ עֶשְׂרֵה בְּנֵי עֶשֶׂר בְּנֵי שְׁלֹשָׁה בְּנֵי שְׁנָתַיִם בְּנֵי שָׁנָה, וְכַמָּה גֵּרִים וְכַמָּה עֲבָדִים נִתְוֹסְּפוּ עֲלֵיהֶם, שֶׁאֵין לַדָּבָר סוֹף. מִיַּד נִתְגַּלְגְּלוּ רַחֲמָיו שֶׁל הַקָּדוֹשׁ בָּרוּךְ הוּא, וְנִתְרַצָּה עִמָּהֶם. מָשָׁל לְמָה הַדָּבָר דּוֹמֶה. לְמֶלֶךְ שֶׁסָּרַח לְפָנָיו בְּנוֹ בְּכוֹרוֹ, וּתְפָסוֹ בְּיָדוֹ וּנְתָנוֹ בְּיַד עַבְדּוֹ. אָמַר לוֹ, צֵא וַהֲרֹג אֶת זֶה, וּתְנֵהוּ לַחַיָּה וְלַכְּלָבִים. מֶה עָשָׂה אוֹתוֹ עֶבֶד. הוֹצִיאוֹ מִלְּפָנָיו, וְהִנִּיחוֹ בְּבֵיתוֹ, וְרָץ וּבָא וְעָמַד לְפָנָיו. בְּסוֹף שְׁלֹשִׁים יוֹם כְּטוֹב לֵב הַמֶּלֶךְ עָלָיו וְהָיוּ עֲבָדָיו וּבְנֵי בֵּיתוֹ מְסֻבִּין לְפָנָיו, וְכֵיוָן שֶׁהוּא נוֹשֵׂא אֶת עֵינָיו וְאֵינוֹ רוֹאֶה בְּנוֹ בְּכוֹרוֹ מַכְנִיס יָגוֹן וַאֲנָחָה בְּלִבּוֹ וְאֵין בְּרִיָּה מַכֶּרֶת בּוֹ אֶלָּא עַבְדּוֹ שַׂר בֵּיתוֹ, מִיַּד רָץ, וְהֵבִיאוּ לְפָנָיו כֶּתֶר יָפֶה שֶׁהָיָה מֻנָּח לְפָנָיו נְטָלוֹ וּנְתָנוֹ בְּרֹאשׁ עַבְדּוֹ שַׂר בֵּיתוֹ. לְכָךְ נִדְמָה מֹשֶׁה הַצַּדִּיק. כֵּיוָן שֶׁעָמַד בִּתְפִלָּה בְּאַרְבָּעָה וַחֲמִשָּׁה מְקוֹמוֹת וְהִצִּיל אֶת יִשְׂרָאֵל מִן הַמִּיתָה, אָמַר לוֹ הַקָּדוֹשׁ בָּרוּךְ הוּא, מֹשֶׁה, הוֹאִיל וְעָמַדְתָּ לְפָנַי וְהִצַּלְתָּ אֶת יִשְׂרָאֵל מִן הַמִּיתָה, כֶּתֶר תּוֹרָה שֶׁמֻּנָּח לָהֶן לְיִשְׂרָאֵל וְלִבְנֵיהֶן וְלִבְנֵי בְּנֵיהֶן בִּשְׁבִיל תּוֹרָה שֶׁעָשׂוּ הֲרֵי הוּא מֻנָּח לְךָ לְעוֹלָם שֶׁנֶּאֱמַר (להלן לד, לה) "וְרָאוּ בְנֵי יִשְׂרָאֵל אֶת פְּנֵי מֹשֶׁה". שֶׁמָּא תֹּאמַר, הוֹאִיל וְנִכְנַס מֹשֶׁה לְבֵית עוֹלָמוֹ נִטַּל מִמֶּנּוּ אוֹתוֹ מְאוֹר פָּנִים וְאוֹתוֹ הַכֶּתֶר, תַּלְמוּד לוֹמַר (דברים לד, י) "וְלֹא קָם נָבִיא עוֹד בְּיִשְׂרָאֵל כְּמֹשֶׁה" וְגוֹ', מַה פָּנִים שֶׁל מַעְלָה אוֹרָן עֲלֵיהֶם לְעוֹלָם וּלְעוֹלְמֵי עוֹלָמִים כָּךְ מְאוֹר שֶׁל מֹשֶׁה שֶׁנֶּאֱמַר  "וּמֹשֶׁה בֶּן מֵאָה וְעֶשְׂרִים שָׁנָה בְּמֹתוֹ לֹא כָהֲתָה עֵינוֹ" וְגוֹ'.

וְלֹא מֹשֶׁה בִּלְבַד, אֶלָּא כָּל תַּלְמִיד חָכָם שֶׁהוּא יוֹשֵׁב וְעוֹסֵק בַּתּוֹרָה מִקַּטְנוּתוֹ וְעַד זִקְנוּתוֹ וּמֵת, עֲדַיִן לֹא מֵת אֶלָּא בַּחַיִּים הוּא לְעוֹלָם וּלְעוֹלְמֵי עוֹלָמִים שֶׁנֶּאֱמַר (ש"א כה, כט) "וְהָיְתָה נֶפֶשׁ אֲדוֹנִי צְרוּרָה בִּצְרוֹר הַחַיִּים". וְלָמָּה זִוֵּוג הַכָּתוּב לוֹמַר (שם) "אֵת ה' אֱלֹהֶיךָ". אֶלָּא לוֹמַר לְךָ, מַה ה' אֱלֹהֶיךָ חַי וְקַיָּם לְעוֹלָם וּלְעוֹלְמֵי עוֹלָמִים, כָּךְ תַּלְמִיד חָכָם שֶׁהוּא יוֹשֵׁב וְעוֹסֵק בַּתּוֹרָה מִקַּטְנוּתוֹ וְעַד זִקְנוּתוֹ, הוּא בַּחַיִּים לְעוֹלָם וּלְעוֹלְמֵי עוֹלָמִים, וְהֵיכָן הוּא יְשִׁיבָתוֹ, תַּחַת כִּסֵּא כְּבוֹדוֹ.

וְלֹא זוֹ בִּלְבַד, אֶלָּא שְׂכָרוֹ שֶׁל מֹשֶׁה כְּאִלּוּ הוּא בָּרָא אוֹתָם, לְכָךְ נֶאֱמַר (ישעיה סג, יא) "וַיִּזְכֹּר יְמֵי עוֹלָם מֹשֶׁה עַמּוֹ" וְגוֹ'. וְכָל חָכָם מִיִּשְׂרָאֵל שֶׁיֵּשׁ בּוֹ דִּבְרֵי תּוֹרָה לַאֲמִתּוֹ, וּמְחַמֵּד וּמִתְאַוֶּה וּמֵצֵר לִכְבוֹד יְרוּשָׁלַיִם וְלִכְבוֹד בֵּית הַמִּקְדָּשׁ וְלִישׁוּעָה שֶׁתִּצְמַח בְּקָרוֹב וּלְכִנּוּס גָּלֻיּוֹת, וְרוּחַ הַקֹּדֶשׁ בִּדְבָרָיו,  ["אַיֵּה הַשּׂם] בְּקִרְבּוֹ אֶת רוּחַ קָדְשׁוֹ", אוֹתוֹ תַלְמִיד חָכָם אֵינוֹ צָרִיךְ לֹא חֶרֶב וְלֹא רֹמַח וְלֹא חֲנִית וְלֹא כָּל דָּבָר שֶׁיִּהְיֶה לוֹ שׁוֹמֵר, אֶלָּא הַקָּדוֹשׁ בָּרוּךְ הוּא מְשַׁמְּרוֹ בְּעַצְמוֹ, וּמַלְאֲכֵי הַשָּׁרֵת עוֹמְדִים לוֹ סָבִיב וַחֲרָבוֹת בְּיַד כֻּלָּם וּמְשַׁמְּרִין אוֹתוֹ שֶׁנֶּאֱמַר (תהלים קמט, ו) "רוֹמְמוֹת אֵל בִּגְרוֹנָם וְחֶרֶב פִּיפִיּוֹת בְּיָדָם".

וַיְדַבֵּר ה' אֶל מֹשֶׁה לֶךְ רֵד. אָמַר הַקָּדוֹשׁ בָּרוּךְ הוּא לְמֹשֶׁה. לֵךְ מִגְּדֻלָּתְךָ, כְּלוּם נָתַתִּי לְךָ גְּדֻלָּה, אֶלָּא בִּשְׁבִיל יִשְׂרָאֵל, עַכְשָׁיו שֶׁיִּשְׂרָאֵל חָטְאוּ, גְּדֻלָּתְךָ לָמָּה לְךָ. מִיַּד תָּשַׁשׁ כֹּחוֹ שֶׁל מֹשֶׁה. כֵּיוַן שֶׁאָמַר לוֹ  "הֶרֶף מִמֶּנִּי וְאַשְׁמִידֵם", מִיַּד אָמַר מֹשֶׁה, זֶה הַדָּבָר תָּלוּי בִּי, מִיַּד עָמַד וְנִתְחַזֵּק בִּתְפִלָּה. מָשָׁל לְאָדָם שֶׁכָּעַס עַל בְּנוֹ, וְהָיָה מַכֵּהוּ מַכָּה גְדוֹלָה, וְהָיָה אוֹהֲבוֹ יוֹשֵב לְפָנָיו, וּמִתְיָרֵא לוֹמַר דָּבָר, אָמַר, אִלְמָלֵא אוֹהֲבִי זֶה שֶׁיּוֹשֵב לְפָנַי, הֲרַגְתִּיךָ, אָמַר, הוֹאִיל וְהַדָּבָר תָּלוּי בִּי אֶעֱמֹד וְאַצִּילוֹ, מִיָּד עָמַד וְהִצִּילוֹ.

רַבִּי בֶרֶכְיָה בְּשֵׁם רַבִּי לֵוִי. מָשָׁל לְמֶלֶךְ שֶׁהָיָה לוֹ כֶּרֶם וּמְסָרוֹ לְאָרִיס. כַּד הֲוָה עֲבַד חֲמַר טַב, הֲוָה אֲמַר מַה טָּב חַמְרָא דְכַרְמִי, וְכַד הֲוָה עֲבַד בִּישׁ אֲמַר, מַה בִּישׁ חַמְרָא דַאֲרִיסִי, אֲמַר לֵיהּ הָאָרִיס. אֲדוֹנִי הַמֶּלֶךְ, כַּד הוּא עָבִיד חֲמַר טַב הוּא דִידָךְ, וְכַד הוּא עָבִיד חֲמַר בִּישׁ, הוּא דִידִי, בֵּין טָב בֵּין בִּישׁ דִּידָךְ הוּא, כָּךְ בַּתְּחִלָּה אָמַר הַקָּדוֹשׁ בָּרוּךְ הוּא לְמֹשֶׁה. (לעיל ג, י) "וְעַתָּה לֵךְ וְאֶשְׁלָחֲךָ אֶל פַּרְעֹה וְהוֹצֵא אֶת עַמִּי בְנֵי יִשְׂרָאֵל". וְכֵיוַן שֶׁעָשׂוּ אוֹתוֹ מַעֲשֶׂה, מַה כְּתִיב תַּמָּן, לֶךְ רֵד כִּי שִׁחֵת עַמְּךָ. אָמַר מֹשֶׁה לִפְנֵי הַקָּדוֹשׁ בָּרוּךְ הוּא. רִבּוֹנוֹ שֶׁל עוֹלָם, כַּד אִנּוּן חָטְאֵי, דִּידִי, וְכַד אִנּוּן זַכָּאֵי, דִּידָךְ, בֵּין חָטְאֵי בֵּין זַכָּאֵי דִּידָךְ אִנּוּן, (דברים ט, כט) "וְהֵם עַמְּךָ וְנַחֲלָתֶךָ".

לָמָה ה' יֶחֱרֶה אַפְּךָ בְּעַמֶּךָ. אָמַר רַבִּי סִימוֹן. לֹא זָז מֵחַבְּבָן עַד שֶׁקְּרָאָן עַמּוֹ, שֶׁנֶּאֱמַר וַיִּנָּחֶם ה' עַל הָרָעָה אֲשֶׁר דִּבֵּר לַעֲשׂוֹת לְעַמּוֹ.

שְׁלֹשָׁה דְבָרִים נָתַן מֹשֶׁה נַפְשׁוֹ עֲלֵיהֶן, וְנִקְרְאוּ עַל שְׁמוֹ. נָתַן נַפְשׁוֹ עַל הַתּוֹרָה, וְנִקְרֵאת עַל שְׁמוֹ שֶׁנֶּאֱמַר (מלאכי ג, כב) "זִכְרוּ תּוֹרַת מֹשֶׁה עַבְדִּי", וַהֲלֹא תּוֹרַת אֱלֹהֵינוּ הִיא שֶׁנֶּאֱמַר (תהלים יט, ח) "תּוֹרַת ה' תְּמִימָה", אֶלָּא לְפִי שֶׁנָּתַן נַפְשׁוֹ עָלֶיהָ נִקְרֵאת עַל שְׁמוֹ שֶׁנֶּאֱמַר (להלן לד, כח) "וַיְהִי שָׁם עִם ה' אַרְבָּעִים יוֹם", וְאוֹמֵר  "וָאֵשֵׁב בָּהָר אַרְבָּעִים יוֹם". נָתַן נַפְשׁוֹ עַל יִשְׂרָאֵל, וְנִקְרְאוּ עַל שְׁמוֹ, שֶׁנֶּאֱמַר לֶךְ רֵד כִּי שִׁחֵת עַמְּךָ, וַהֲלֹא עַם ה' הֵם שֶׁנֶּאֱמַר (דברים ט, כט) "וְהֵם עַמְּךָ וְנַחֲלָתֶךָ", וְאוֹמֵר  "בֶּאֱמֹר לָהֶם עַם ה' אֵלֶּה" וְגוֹ' (כִּדְכָתוּב בְּרֶמֶז קס"ה).

וַיִּזְבְּחוּ לוֹ וַיֹּאמְרוּ. אֲמַר רַב נַחְמָן אֲמַר רַבָּה בַּר (אַבָּהוּ) [אָבוּהָ] אֲמַר רַב. כֵּיוַן שֶׁאָמַר לוֹ אֵלִי אַתָּה, בְּשׁוֹגֵג, חַיָּב קָרְבָּן לְרַבִּי עֲקִיבָא, פְּשִׁיטָא, הַיְינוּ מְגַדֵּף מַהוּ דְתֵימָא, עַד כָּאן לָא מְחַיֵּב רַבִּי עֲקִיבָא אֶלָּא בִּמְגַדֵּף, דִּכְתִיב בֵּיהּ כָּרֵת, אֲבָל הָכָא דְּלָא כְתִיב כָּרֵת אֵימָא לָא, קָא מַשְׁמַע לָן אִיתְקוּשֵׁי אִיתְקוּשׁ, דִּכְתִיב וַיִּזְבְּחוּ לוֹ וַיֹּאמְרוּ אֵלֶּה אֱלֹהֶיךָ יִשְׂרָאֵל.

{rרמז שצבr}  וְעַתָּה הַנִּיחָה לִי. אֲמַר רַבִּי אֶלְעָזָר. אִלְמָלֵא מִקְרָא כָתוּב אִי אֶפְשָׁר לְאָמְרוֹ, מְלַמֵּד שֶׁתָּפַס מֹשֶׁה לְהַקָּדוֹשׁ בָּרוּךְ הוּא כְּאָדָם שֶׁתָּפַס לַחֲבֵרוֹ בְּבִגְדּוֹ וְאָמַר לְפָנָיו, רִבּוֹנוֹ שֶׁל עוֹלָם, אֵין אֲנִי מַנִּיחֲךָ עַד שֶׁתִּסְלַח וְתִמְחֹל לָהֶם. וְאֶעֱשֶׂה אוֹתְךָ לְגוֹי גָּדוֹל. אֲמַר רַבִּי אֶלְעָזָר. אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, וּמַה כִּסֵּא שֶׁל שָׁלֹשׁ רַגְלַיִם אֵינוֹ יָכוֹל לַעֲמֹד לְפָנֶיךָ בִּשְׁעַת כַּעַסְךָ, כִּסֵּא שֶׁל רֶגֶל אֶחָד הֵיאַךְ יָכוֹל לַעֲמֹד, וְלֹא עוֹד אֶלָּא שֶׁיֵּשׁ לִי בֹּשֶׁת פָּנִים מֵאֲבוֹתַי, עַכְשָׁיו יֹאמְרוּ, רְאוּ פַּרְנָס שֶׁעָמַד עֲלֵיהֶם, בִּקֵּשׁ גְּדֻלָּה לְעַצְמוֹ וְלֹא בִּקֵּשׁ עֲלֵיהֶם רַחֲמִים.

וַיְחַל מֹשֶׁה. מְלַמֵּד שֶׁעָמַד מֹשֶׁה בִּתְפִלָּה, עַד שֶׁהוּחֲלָה, אַבַּיֵּי אֲמַר. עַד שֶׁחִלָּהוּ לְהַקָּדוֹשׁ בָּרוּךְ הוּא בִּתְפִלָּתוֹ, רָבָא אֲמַר. עַד שֶׁהִתִּיר לוֹ נִדְרוֹ, דִּכְתִיב הָכָא וַיְחַל וּכְתִיב הָתַם (במדבר ל, ג) "לֹא יַחֵל דְּבָרוֹ", וַאָמַר מַר, הוּא אֵינוֹ מוֹחֵל אֲבָל אֲחֵרִים מוֹחֲלִין לוֹ. אֲמַר רַבִּי יוֹחָנָן. מְלַמֵּד שֶׁמָּסַר עַצְמוֹ לְמִיתָה עֲלֵיהֶם, שֶׁנֶּאֱמַר וְעַתָּה אִם תִּשָּׂא חַטָּאתָם וְגוֹ'. רַבִּי יִצְחָק אֲמַר. מְלַמֵּד שֶׁהֵחֵל עֲלֵיהֶם מִדַּת הַדִּין לְמִדַּת רַחֲמִים. רַבָּנָן אָמְרֵי מְלַמֵּד שֶׁאָמַר מֹשֶׁה לִפְנֵי הַקָּדוֹשׁ בָּרוּךְ הוּא. רִבּוֹנוֹ שֶׁל עוֹלָם, חֻלִּין הוּא לְךָ לַעֲשׂוֹת כַּדָּבָר הַזֶּה. וַיְחַל מֹשֶׁה וְגוֹ'. תַּנְיָא. רַבִּי אֱלִיעֶזֶר אוֹמֵר. מְלַמֵּד שֶׁעָמַד מֹשֶׁה בִּתְפִלָּה עַד שֶׁאֲחָזָתוֹ אֲחִילוּ. מַאי אֲחִילוּ. אֵשׁ שֶׁל עֲצָמוֹת, אִשָּׁתָא דְגַרְמֵי.

כַּמָּה יִשְׁהֶה בֵּין תְּפִלָּה לִתְפִלָּה. רַב הוּנָא וְרַב חִסְדָּא, חַד אֲמַר, כְּדֵי שֶׁיִּתְחוֹנֵן דַּעְתּוֹ עָלָיו, וְחַד אֲמַר, כְּדֵי שֶׁתָּחוּל דַּעְתּוֹ עָלָיו. מַאן דַּאֲמַר כְּדֵי שֶׁיִּתְחוֹנֵן, דִּכְתִיב  "וָאֶתְחַנַּן אֶל ה'", וּמַאן דַּאֲמַר כְּדֵי שֶׁתָּחוּל דַּעְתּוֹ, דִּכְתִיב וַיְחַל מֹשֶׁה.

יָרַד מֹשֶׁה מִן הָרָקִיעַ וְהַלּוּחוֹת בְּיָדוֹ, וְלֹא שְׁבָרָן, עַד שֶׁרָאָה בְּעֵינָיו, שֶׁנֶּאֱמַר וַיְהִי כַּאֲשֶׁר קָרַב אֶל הַמַּחֲנֶה אוֹתָהּ שָׁעָה וַיִּחַר לְמֹשֶׁה וַיַּשְׁלֵךְ מִיָּדָו אֶת הַלֻּחֹת. אָמַר לוֹ הַקָּדוֹשׁ בָּרוּךְ הוּא. מֹשֶׁה, לֹא הָיִיתָ מַאֲמִין לִי שֶׁעָשׂוּ יִשְׂרָאֵל אֶת הָעֵגֶל, סָרוּ מַהֵר מִן הַדֶּרֶךְ אֲשֶׁר צִוִּיתִם. שָׁקַד מֹשֶׁה הֵיאַךְ לְזַכּוֹת אֶת יִשְׂרָאֵל, אָמַר לוֹ, רִבּוֹנוֹ שֶׁל עוֹלָם, אֲנִי נִצְטַוֵּיתִי, שֶׁמָּא עָבַרְתִּי אֶת הַצִּוּוּי, הֵן לֹא נִצְטַוּוּ, מָה אָמַרְתָּ בְּסִינַי "אָנֹכִי ה' אֱלֹהֵיכֶם", לֹא אָמַרְתָּ אֶלָּא (לעיל כ, ב) "אָנֹכִי ה' אֱלֹהֶיךָ", "לֹא יִהְיֶה לָכֶם" לֹא אָמַרְתָּ, אֶלָּא (שם, ג) "לֹא יִהְיֶה לְךָ".

אָמַר רַבִּי חִיָּא. לֹא הִנִיחַ מֹשֶׁה זָוִית בָּרָקִיעַ שֶׁלֹּא נִתְחַבֵּט בָּהּ. אֲמַר רַבִּי יִצְחָק. מִן הַלּוּחוֹת רִצָּה מֹשֶׁה אֶת הַקָּדוֹשׁ בָּרוּךְ הוּא לְיִשְׂרָאֵל. מֶה עָשָׂה לוֹ. עָלָה לוֹ אֵצֶל הַקָּדוֹשׁ בָּרוּךְ הוּא כָּעוּס, אָמַר לוֹ, בָּנֶיךָ חוֹטְאִין וְאַתְּ נוֹתֵן עָלַי קַטְדִּיקִי, עָשָׂה עַצְמוֹ כְּאִלּוּ כּוֹעֵס עַל יִשְׂרָאֵל, שֶׁנֶּאֱמַר (להלן פסוק לא) וַיָּשָׁב מֹשֶׁה אֶל ה' וַיֹּאמַר אָנָּא חָטָא הָעָם וְגוֹ'. כֵּיוָן שֶׁרָאָה הַקָּדוֹשׁ בָּרוּךְ הוּא כָּךְ, אָמַר לוֹ. שְׁתֵּי פָנִים בְּכַעַס, אֲנִי וְאַתָּה כּוֹעֲסִין עֲלֵיהֶן. מִיָּד,  "וְדִבֶּר ה' אֶל מֹשֶׁה פָּנִים אֶל פָּנִים". אָמַר לוֹ הַקָּדוֹשׁ בָּרוּךְ הוּא. לֹא יְהוּ שְׁתֵּי הַפָּנִים בְּכַעַס, אֶלָּא כְּשֶׁאֶהֱיֶה נוֹתֵן רוֹתְחִין, הֱוֵי נוֹתֵן צוֹנֵן, וּכְשֶׁתְּהֵא נוֹתֵן רוֹתְחִין, אֶהֱיֶה נוֹתֵן צוֹנֵן. אָמַר לוֹ מֹשֶׁה. רִבּוֹנוֹ שֶׁל עוֹלָם, וְהֵיאַךְ אַתָּה אוֹמֵר. אָמַר לוֹ. הֱוֵי אוֹמֵר, חִלָּה. מֶה עָשָׂה מֹשֶׁה. וַיְחַל מֹשֶׁה, אָמַר, וַהֲרֵי בָּנֶיךָ מָרִים חַלֵּה אוֹתָם.

דָּבָר אַחֵר. אָמַר לוֹ מֹשֶׁה. רִבּוֹנוֹ שֶׁל עוֹלָם, יוֹדֵעַ אֲנִי שֶׁאַתָּה אוֹהֵב בָּנֶיךָ וְאֵין אַתָּה מְבַקֵּשׁ אֶלָּא מִי שֶׁיְּלַמֵּד עֲלֵיהֶן סָנֵגוֹרְיָא, שֶׁנֶּאֱמַר וְעַתָּה הַנִּיחָה לִי וְכִי תָּפוּס הָיָה בּוֹ אֶלָּא אֵינוֹ מְבַקֵּשׁ אֶלָּא מִי שֶׁיְּבַקֵּשׁ עֲלֵיהֶן רַחֲמִים. דָּבָר אַחֵר. וְעַתָּה הַנִּיחָה לִי. אָמַר מֹשֶׁה. רִבּוֹנוֹ שֶׁל עוֹלָם, עֲקוֹר הָעֶלְיוֹנִים וְהַתַּחְתּוֹנִים וְאַחַר כָּךְ אַתָּה עוֹקֵר אֶת יִשְׂרָאֵל, שֶׁנֶּאֱמַר (ישעיה נא, ו) "הַשָּׁמַיִם כֶּעָשָׁן נִמְלָחוּ וְהָאָרֶץ כַּבֶּגֶד תִּבְלֶה", וְאַחַר כָּךְ,  "וְיֹשְׁבֶיהָ כְּמוֹ כֵן יְמוּתוּן". אֲמַר לֵיהּ מֹשֶׁה, וַאֲפִלּוּ אַתָּה עוֹקֵר אֶת הַשָּׁמַיִם וְאֶת הָאָרֶץ, לְאֵלּוּ אִי אַתָּה יָכוֹל לַעֲקֹר, שֶׁכְּשֶׁנִּשְׁבַּעְתָּ לַאֲבוֹתָם לֹא נִשְׁבַּעְתָּ לֹא בַשָּׁמַיִם וְלֹא בָאָרֶץ אֶלָּא בְשִׁמְךָ, שֶׁמָּא אַתָּה יָכוֹל לְבַטֵּל אֶת שִׁמְךָ. אָמַר מֹשֶׁה. רִבּוֹנוֹ שֶׁל עוֹלָם, חֲשֹׁב אוֹתָן כִּסְדוֹם, מָה אָמַרְתָּ בִּסְדוֹם, (בראשית יח, כו) "חֲמִשִּׁים (הַ)צַּדִּיקִים", וְיָרַדְתָּ עַד עֲשָׂרָה, וַאֲנִי מַעֲמִיד לְךָ מֵאֵלּוּ שְׁמוֹנִים צַדִּיקִים. אֲמַר לֵיהּ הַקָּדוֹשׁ בָּרוּךְ הוּא. הַעֲמֵד. אֲמַר לֵיהּ מֹשֶׁה. הֲרֵי שִׁבְעִים זְקֵנִים, אַהֲרֹן, נָדָב וַאֲבִיהוּא, אֶלְעָזָר וְאִיתָמָר, פִּנְחָס וְכָלֵב, הֲרֵי שִׁבְעִים וְשִׁבְעָה. אֲמַר לֵיהּ הַקָּדוֹשׁ בָּרוּךְ הוּא מֹשֶׁה, הֵיכָן הֵן עוֹד שְׁלֹשָׁה צַדִּיקִים, וְלֹא הָיָה מוֹצֵא. אֲמַר לֵיהּ מֹשֶׁה. רִבּוֹנוֹ שֶׁל עוֹלָם, אִם הַחַיִּים אֵינָן יְכוֹלִין לַעֲמֹד לָהֶן בַּפִּרְצָה הַזֹּאת, יַעַמְדוּ הַמֵּתִים, אֲמַר לֵיהּ, עֲשֵׂה בִּזְכוּת שְׁלֹשֶׁת אָבוֹת, וַהֲרֵי שְׁמוֹנִים, זְכֹר לְאַבְרָהָם לְיִצְחָק וּלְיִשְׂרָאֵל עֲבָדֶיךָ. כֵּיוַן שֶׁהִזְכִּיר מֹשֶׁה זְכוּת אָבוֹת, מִיָּד אֲמַר לֵיהּ,  "סָלַחְתִּי כִּדְבָרֶךָ". אָמַר שְׁלֹמֹה (קהלת ד, ב) "וְשַׁבֵּחַ אֲנִי אֶת הַמֵּתִים". אָמַר מֹשֶׁה. רִבּוֹנוֹ שֶׁל עוֹלָם, חַיִּים הֵן הַמֵּתִים, חֲשֹׁב כְּמוֹ שֶׁהֵן עוֹמְדִים וּמְבַקְּשִׁים עַל בְּנֵיהֶם, מֶה הָיִיתָ מְשִׁיבָן. כֵּיוַן שֶׁאֲמַר לֵיהּ מֹשֶׁה הַדָּבָר הַזֶּה, מִיָּד, וַיִּנָּחֶם ה' עַל הָרָעָה.

לָמָה ה' יֶחֱרֶה אַפְּךָ בְּעַמֶּךָ. זֶה שֶׁאָמַר הַכָּתוּב (משלי כח, כג) "מוֹכִיחַ אָדָם אַחֲרַי חֵן יִמְצָא [מִ]מַּחֲלִיק לָשׁוֹן". אֲמַר רַבִּי חָמָא בַּר חֲנִינָא. "מוֹכִיחַ", זֶה מֹשֶׁה "אָדָם", אֵלּוּ יִשְׂרָאֵל, שֶׁכָּתוּב בָּהֶן (יחזקאל לד, לא) "וְאַתֵּן צֹאנִי צֹאן מַרְעִיתִי אָדָם אַתֶּם", מַהוּ "אַחֲרַי", בִּשְׁבִיל לַהֲבִיאָם אַחֲרָי. "חֵן יִמְצָא", זֶה מֹשֶׁה, שֶׁכָּתוּב בּוֹ "וְגַם מָצָאתָ חֵן בְּעֵינַי". "מַחֲלִיק לָשׁוֹן", זֶה בִּלְעָם, שֶׁהֶחֱלִיקָן בִּנְבוּאוֹתָיו וְגָבַהּ לִבָּם וְנָפְלוּ בַּשִּׁטִּים. דָּבָר אַחֵר. מַהוּ "אַחֲרַי". אָמַר הַקָּדוֹשׁ בָּרוּךְ הוּא. כִּבְיָכוֹל מִי שֶׁהוֹכִיחַנִי אַחֲרֵי יִשְׂרָאֵל וְהוֹכִיחַ יִשְׂרָאֵל אַחֲרַי, לְיִשְׂרָאֵל אָמַר  אַתֶּם חֲטָאתֶם חֲטָאָה גְדֹלָה, לְהַקָּדוֹשׁ בָּרוּךְ הוּא אָמַר לָמָה ה' יֶחֱרֶה אַפְּךָ, מַהוּ לָמָה, אֲמַר רַבִּי יִצְחָק, בְּשָׁעָה שֶׁעָשׂוּ יִשְׂרָאֵל אוֹתוֹ מַעֲשֶׂה בִּקֵּשׁ לְכַלּוֹת שׂוֹנְאֵיהֶם, אֲמַר מֹשֶׁה, הָעֵגֶל הַזֶּה טוֹב הוּא לְסַיֵּעַ לְךָ, אֲמַר לֵיהּ הַקָּדוֹשׁ בָּרוּךְ הוּא, מַה מְּסַיֵּעַ לִי, אֲמַר לֵיהּ מֹשֶׁה, אַתָּה מוֹרִיד גְּשָׁמִים וְהוּא מוֹרִיד טְלָלִים, אַתָּה מוֹצִיא אֶת הָרוּחוֹת וְהוּא מוֹצִיא אֶת הָעֲנָנִים, אֲמַר לֵיהּ, מֹשֶׁה, אַף אַתָּה טוֹעֶה בָּעֵגֶל, אָמַר מֹשֶׁה, רִבּוֹנוֹ שֶׁל עוֹלָם, אִם כֵּן לָמָה ה' יֶחֱרֶה אַפְּךָ בְּעַמֶּךָ, וּלְיִשְׂרָאֵל הוּא אוֹמֵר אַתֶּם חֲטָאתֶם חֲטָאָה גְדֹלָה, מָשָׁל לְמָה הַדָּבָר דּוֹמֶה, לְמֶלֶךְ שֶׁכָּעַס עַל אִשְׁתּוֹ וּטְרָדָהּ וְהוֹצִיאָה מִבֵּיתוֹ, כְּשֶׁשָּׁמְעוּ הַשּׁוֹשְׁבִינִין הָלְכוּ אֵצֶל הַמֶּלֶךְ, אָמְרוּ לוֹ, אֵימַר כָּךְ אָדָם עוֹשֶׂה לְאִשְׁתּוֹ, מֶה עָשְׂתָה לְךָ, הָלְכוּ אֶצְלָהּ וְאָמְרוּ לָהּ, עַד מָתַי אַתְּ מַכְעֶסֶת אוֹתוֹ, קַדְמוּתֵךְ הוּא, תְּנִינוּתֵךְ הוּא, אַף מֹשֶׁה כְּשֶׁהָלַךְ אֵצֶל הַקָּדוֹשׁ בָּרוּךְ הוּא אָמַר לְפָנָיו, לָמָה ה' יֶחֱרֶה אַפְּךָ בְּעַמֶּךָ, לֹא בָנֶיךָ הֵם, וּכְשֶׁהָלַךְ אֵצֶל יִשְׂרָאֵל אָמַר לָהֶם, עַד מָתַי אַתֶּם מַכְעִיסִים אוֹתוֹ, קַדְמַתְכוֹן הוּא, תִּנְיָנוּתְכוֹן הוּא.

לָמָּה יֹאמְרוּ מִצְרַיִם. זֶה שֶׁאָמַר הַכָּתוּב (יהושע ה, ט) "הַיּוֹם גַּלּוֹתִי אֶת חֶרְפַּת מִצְרַיִם". לְפִי שֶׁרָאָה פַּרְעֹה בְּאִצְטַגְנִינוּת, וְאָמַר לָהֶם לְיִשְׂרָאֵל,  "רְאוּ כִּי רָעָה נֶגֶד פְּנֵיכֶם", אָמַר לָהֶם, אֲנִי רוֹאֶה בְּאִצְטַגְנִינוּת שֶׁלִּי כּוֹכַב אֶחָד עוֹלֶה לִקְרָאתְכֶם, שְׁמוֹ רָעָה וְהוּא סִימַן דָּם וַהֲרִיגָה, וּכְשֶׁחָטְאוּ יִשְׂרָאֵל בַּמִּדְבָּר בָּעֵגֶל אָמַר מֹשֶׁה בִּתְפִלָּתוֹ, לָמָּה יֹאמְרוּ מִצְרַיִם לֵאמֹר בְּרָעָה הוֹצִיאָם, זֶהוּ שֶׁאָמַרְנוּ לָכֶם "רְאוּ כִּי רָעָה נֶגֶד פְּנֵיכֶם", מִיָּד וַיִּנָּחֶם ה' עַל הָרָעָה, וְהָפַךְ אֶת הַדָּם לְדַם מִילָה, שֶׁמָּל אוֹתָם יְהוֹשֻׁעַ, וְזֶהוּ שֶׁנֶּאֱמַר "הַיּוֹם גַּלּוֹתִי אֶת חֶרְפַּת מִצְרַיִם", שֶׁהָיוּ אוֹמְרִים דָּם אָנוּ רוֹאִים עֲלֵיכֶם.

זְכֹר לְאַבְרָהָם לְיִצְחָק וּלְיִשְׂרָאֵל עֲבָדֶיךָ. אֲמַר רַבִּי יוֹחָנָן מִשּׁוּם רַבִּי יוֹסֵי בֶּן זִמְרָא. כָּל הַתּוֹלֶה בִּזְכוּת עַצְמוֹ, תּוֹלִין לוֹ בִּזְכוּת אֲחֵרִים, וְכָל הַתּוֹלֶה בִּזְכוּת אֲחֵרִים, תּוֹלִין לוֹ בִּזְכוּת עַצְמוֹ. מֹשֶׁה תָּלָה בִּזְכוּת אֲחֵרִים, שֶׁנֶּאֱמַר זְכֹר לְאַבְרָהָם לְיִצְחָק וּלְיִשְׂרָאֵל, לְפִיכָךְ תָּלוּ לוֹ בִּזְכוּת עַצְמוֹ, שֶׁנֶּאֱמַר (תהלים קו, כג) "וַיֹּאמֶר לְהַשְׁמִידָם לוּלֵי מֹשֶׁה בְחִירוֹ". חִזְקִיָּה תָּלָה בִּזְכוּת עַצְמוֹ, שֶׁנֶּאֱמַר (מ"ב כ, ג) "זְכָר נָא אֶת אֲשֶׁר הִתְהַלַּכְתִּי לְפָנֶיךָ", לְפִיכָךְ תָּלוּ לוֹ בִּזְכוּת אֲחֵרִים, שֶׁנֶּאֱמַר  "וְגַנּוֹתִי עַל הָעִיר הַזֹּאת לְמַעֲנִי וּלְמַעַן דָּוִד עַבְדִּי". וְהַיְינוּ דַּאֲמַר רַבִּי יְהוֹשֻׁעַ בֶּן לֵוִי (ישעיה לח, יז) "הִנֵּה לְשָׁלוֹם מַר לִי מָר". אֲפִלּוּ בְּשָׁעָה שֶׁשִּׁגֵּר הַקָּדוֹשׁ בָּרוּךְ הוּא שָׁלוֹם, מַר הוּא לִי.

זְכֹר לְאַבְרָהָם לְיִצְחָק וּלְיִשְׂרָאֵל עֲבָדֶיךָ אֲשֶׁר נִשְׁבַּעְתָּ לָהֶם בָּךְ. מַאי בָּךְ. אָמַר מֹשֶׁה לִפְנֵי הַקָּדוֹשׁ בָּרוּךְ הוּא. רִבּוֹנוֹ שֶׁל עוֹלָם, אִלּוּ בַּשָּׁמַיִם וּבָאָרֶץ נִשְׁבַּעְתָּ לָהֶם, הָיִיתִי אוֹמֵר כְּשֵׁם שֶׁשָּׁמַיִם וָאָרֶץ בְּטֵלִים כָּךְ שְׁבוּעָתְךָ בְּטֵלָה, וְעַכְשָׁיו שֶׁנִּשְׁבַּעְתָּ לָהֶן בָּךְ, בְּשִׁמְךָ, מַה שִּׁמְךָ חַי וְקַיָּם וּלְעוֹלְמֵי עוֹלָמִים, כָּךְ שְׁבוּעָתְךָ קַיֶּמֶת לְעוֹלָם וּלְעוֹלְמֵי עוֹלָמִים. וַתְּדַבֵּר אֲלֵיהֶם אַרְבֶּה וְגוֹ'. אֲשֶׁר אָמַרְתָּ מִבָּעְיָא לֵיהּ. אֲמַר רַבִּי אֶלְעָזָר. עַד כָּאן דִּבְרֵי תַלְמִיד, מִכָּאן וָאֵילַךְ דִּבְרֵי הָרָב. וְרַבִּי שְׁמוּאֵל בַּר נַחְמָנִי אֲמַר. אֵלּוּ וָאֵלּוּ דִּבְרֵי תַלְמִיד, אֶלָּא כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, דְּבָרִים שֶׁאָמַרְתָּ לִי לֵךְ וֶאֱמֹר לָהֶן לְיִשְׂרָאֵל בִּשְׁמִי הָלַכְתִּי וְאָמַרְתִּי לָהֶם בְּשִׁמְךָ, עַכְשָׁיו מָה אֲנִי אוֹמֵר לָהֶם.

{pפסוק טז-כהp}  וְהַלֻּחֹת מַעֲשֵׂה אֱלֹהִים הֵמָּה. הַלּוּחוֹת לֹא נִבְרְאוּ מִן הָאָרֶץ, אֶלָּא מִן הַשָּׁמַיִם, וּכְשֶׁאָמַר לוֹ הַמָּקוֹם (להלן לד, א) "פְּסָל לְךָ", מֶחְצַב שֶׁל סְנַפִּירִינוֹן נִבְרָא לְמֹשֶׁה בְּתוֹךְ אָהֳלוֹ וַחֲצָבוֹ, שֶׁנֶּאֱמַר (שם, ד) "וַיִּפְסֹל שְׁנֵי לֻחֹת אֲבָנִים". אַרְבָּעִים יוֹם עָמַד מֹשֶׁה בָּהָר, לָקַח אֶת הַתּוֹרָה וְיָרַד בֶּעָשׂוֹר לַחֹדֶשׁ, בְּיוֹם הַכִּפּוּרִים, וְהִנְחִילָהּ לְיִשְׂרָאֵל לְחֹק.

וְהַלֻּחֹת מַעֲשֵׂה אֱלֹהִים הֵמָּה. וְאוֹמֵר  "וַיִּרְאוּ אֵת אֱלֹהֵי יִשְׂרָאֵל". מַקִּישׁ מַעֲשֶׂה לְמַעֲשֶׂה, מַה מַּעֲשֶׂה הָאָמוּר לְהַלָּן, שֶׁל סַפִּיר, אַף מַעֲשֶׂה הָאָמוּר כָּאן, שֶׁל סַפִּיר.

וְהַמִּכְתָּב מִכְתַּב אֱלֹהִים הוּא. אֲמַר רַב חִסְדָּא. מֵ"ם וְסָמֶ"ךְ שֶׁבַּלּוּחוֹת, בְּנֵס הָיוּ עוֹמְדִין. וֲאֲמַר רַב. כְּתָב שֶׁבַּלּוּחוֹת נִקְרָא מִבִּפְנִים נִקְרָא מִבַּחוּץ, נְבוּב בובן, בָּהָר רַהַב, סָרוּ ורס.

וַיְהִי כַּאֲשֶׁר קָרַב אֶל הַמַּחֲנֶה. בְּשִׁבְעָה עָשָׂר בְּתַמּוּז נִשְׁתַּבְּרוּ הַלּוּחוֹת, דְּתַנְיָא, בְּשִׁשָּׁה בַחֹדֶשׁ נִתְּנוּ דִבָּרוֹת לְיִשְׂרָאֵל. רַבִּי יוֹסֵי אוֹמֵר. בְּשִׁבְעָה בּוֹ. מַאן דַּאֲמַר בְּשִׁשָּׁה נִתְּנוּ, בְּשִׁבְעָה עָלָה, וּכְתִיב "וַיְהִי מֹשֶׁה בָּהָר" וְגוֹ'.

{rרמז שצגr}  אַרְבָּעָה דְבָרִים עָשָׂה מֹשֶׁה מִדַּעְתּוֹ, וְהִסְכִּימָה דַעְתּוֹ לְדַעַת הַמָּקוֹם, שָׁבַר הַלּוּחוֹת וּפֵרֵשׁ מִן הָאִשָּׁה וְכוּ'. כֵּיצַד. אָמַר. אִם יִשְׂרָאֵל, שֶׁלֹּא נִזְדַּמְנוּ אֶלָּא לְפִי שָׁעָה וְלֹא נִתְקַדְּשׁוּ אֶלָּא לְקַבֵּל עֶשֶׂר דִּבָּרוֹת, נֶאֱמַר (לעיל יט, טו) "אַל תִּגְּשׁוּ אֶל אִשָּׁה", אֲנִי שֶׁאֲנִי מְזֻמָּן לְכָךְ בְּכָל יוֹם וּבְכָל שָׁעָה וְאֵינִי יוֹדֵעַ אֵימָתַי מְדַבֵּר עִמִּי אִם בַּיּוֹם אִם בַּלַּיְלָה, עַל אַחַת כַּמָּה וְכַמָּה, וְהִסְכִּימָה דַעְתּוֹ לְדַעַת הַמָּקוֹם. רַבִּי יְהוּדָה בֶּן בְּתֵירָה אוֹמֵר.  "פֶּה אֶל פֶּה אֲדַבֵּר בּוֹ". פֶּה אֶל פֶּה אָמַרְתִּי לוֹ פְּרֹשׁ מִן הָאִשָּׁה, שֶׁנֶּאֱמַר (דברים ה, כז כח) "לֵךְ אֱמֹר לָהֶם שׁוּבוּ לָכֶם לְאָהֳלֵיכֶם וְאַתָּה פֹּה עֲמֹד". פֵּרֵשׁ מֵאֹהֶל מוֹעֵד. אָמַר. וּמָה אַהֲרֹן אָחִי, שֶׁמָּשׁוּחַ בְּשֶׁמֶן הַמִּשְׁחָה וּמְרֻבֶּה בְּגָדִים, אֲמַר לֵיהּ הַקָּדוֹשׁ בָּרוּךְ הוּא (ויקרא טז, ב) "אַל יָבֹא בְכָל עֵת", אֲנִי, שֶׁאֵינִי מְזֻמָּן לְכָךְ, עַל אַחַת כַּמָּה וְכַמָּה. שִׁיבֵּר הַלּוּחוֹת, כֵּיצַד. בִּזְמַן שֶׁעָלָה וּנְטָלָן וְיָרַד, שָׂמַח שִׂמְחָה גְּדוֹלָה. כֵּיוָן שֶׁסָּרְחוּ יִשְׂרָאֵל, אָמַר. אִם אֲנִי נוֹתֵן לָהֶן, מַזְקִיק אֲנִי אוֹתָן לְמִצְווֹת חֲמוּרוֹת וּמְחַיֵּב אֲנִי אוֹתָם מִיתָה לַשָּׁמַיִם, שֶׁכֵּן כָּתוּב  "לֹא יִהְיֶה לְךָ" חָזַר לַאֲחוֹרָיו, וְרָאוּ הַזְּקֵנִים וְרָצוּ אַחֲרָיו. אָחַז מֹשֶׁה בְּרָאשֵׁי הַלּוּחוֹת, וְהֵן אָחֲזוּ בְּרֹאשָׁן, וְחָזַק כֹּחוֹ שֶׁל מֹשֶׁה יוֹתֵר מִכֹּחָן שֶׁל שִׁבְעִים זְקֵנִים, שֶׁנֶּאֱמַר (דברים לד, יב) "וּלְכֹל הַיָּד הַחֲזָקָה". נִסְתַּכֵּל מֹשֶׁה בַּלּוּחוֹת, וְרָאָה הַכְּתָב שֶׁבָּהֶן שֶׁפּוֹרֵחַ, וְכָבְדוּ עַל יְדֵי מֹשֶׁה וְנָפְלוּ מִיָּדָיו וְנִשְׁתַּבָּרוּ. אֲחֵרִים אָמְרוּ. לֹא שָׁבַר, עַד שֶׁנֶּאֱמַר לוֹ מִפִּי הַגְּבוּרָה, (להלן לד, א) "אֲשֶׁר שִׁבַּרְתָּ", אָמַר לוֹ יָפֶה כֹּחֲךָ שֶׁשִּׁבַּרְתָּ. רַבִּי מֵאִיר אוֹמֵר. (דברים י, ה) "וַיִּהְיוּ שָׁם כַּאֲשֶׁר צִוַּנִי". שֶׁנִּצְטַוָּה וְשִׁבֵּר הַלּוּחוֹת.

תַּנְיָא. רַבִּי שִׁמְעוֹן בֶּן אֶלְעָזָר אוֹמֵר. לְעוֹלָם יְהֵא אָדָם זָהִיר בִּתְשׁוּבָה, שֶׁמִּתּוֹךְ תְּשׁוּבָה שֶׁהֵשִׁיב אַהֲרֹן לְמֹשֶׁה פָּקְרוּ הָאֶפִּיקוֹרְסִים, שֶׁנֶּאֱמַר וָאַשְׁלִכֵהוּ בָאֵשׁ וַיֵּצֵא הָעֵגֶל הַזֶּה.

{pפסוק כו-כזp}  וַיַּעֲמֹד מֹשֶׁה בְּשַׁעַר הַמַּחֲנֶה וַיֹּאמֶר וְגוֹ'. אֲמַר רַב חִסְדָּא. שִׁבְטוֹ שֶׁל לֵוִי לֹא עָבַד אֱלִילִים, שֶׁנֶּאֱמַר וַיַּעֲמֹד מֹשֶׁה בְּשַׁעַר הַמַּחֲנֶה וְגוֹ'. אֵיתִיבֵיהּ,  "הָאֹמֵר לְאָבִיו וּלְאִמּוֹ לֹא רְאִיתִיו". "אָבִיו", אֲבִי אִמּוֹ מִיִּשְׂרָאֵל, "אָחִיו", אָחִיו מֵאִמּוֹ, "בָּנָיו", בְּנֵי בִתּוֹ מִיִּשְׂרָאֵל. שָׁאֲלָה אִשָּׁה חֲכָמָה אֶת רַבִּי אֱלִיעֶזֶר. מֵאַחַר שֶׁמַּעֲשֵׂה הָעֵגֶל שָׁוִין, מִפְּנֵי מָה אֵין מִיתָתָן שָׁוָה. אָמַר לָהּ. אֵין חָכְמָה לְאִשָּׁה אֶלָּא בְּפֶלֶךְ, שֶׁנֶּאֱמַר (להלן לה, כה) "וְכָל אִשָּׁה חַכְמַת לֵב בְּיָדֶיהָ טָווּ". אִתְמַר. רַב וְלֵוִי, חַד אֲמַר, זִיבֵּחַ וְקִטֵּר, בְּסַיִף, גִּיפֵּף וְנִישֵּׁק, בְּמִיתָה, שָׂמַח בְּלִבּוֹ, בְּהַדְּרוֹקָן, חַד אֲמַר, עֵדִים וְהַתְרָאָה, בְּסַיִף, לָא עֵדִים וְלָא הַתְרָאָה, בְּהַדְּרוֹקָן, עֵדִים בְּלֹא הַתְרָאָה, בְּמַגֵּפָה.

מִי לַה' אֵלָי. מָאן לָא בָעֵי מֵיהֲוֵי בַּר בֵּייתֵיהּ דְּמַלְכָּא. אֶלָּא, אָמַר מֹשֶׁה, מִי שֶׁלֹּא נָתַן נֶזֶם לָעֵגֶל, יָבוֹא אֶצְלִי, מִיָּד, וַיֵאָסְפוּ אֵלָיו כָּל בְּנֵי לֵוִי.

{pפסוק לבp}  וְעַתָּה אִם תִּשָּׂא חַטָּאתָם. רַבִּי נָתָן אוֹמֵר. לֹא הָלַךְ יוֹנָה אֶלָּא לְאַבֵּד עַצְמוֹ בַּיָּם, שֶׁנֶּאֱמַר  "שָׂאוּנִי וַהֲטִילֻנִי אֶל הַיָּם". וְכֵן אַתָּה מוֹצֵא בָּאָבוֹת וּבַנְּבִיאִים, שֶׁנָּתְנוּ נַפְשָׁם עַל יִשְׂרָאֵל. בְּמֹשֶׁה הוּא אוֹמֵר, וְעַתָּה אִם תִּשָּׂא חַטָּאתָם (במדבר יא, טו) "וְאִם כָּכָה אַתְּ עֹשֶׂה לִי". בְּדָוִד הוּא אוֹמֵר, (ש"ב כד, יז) "וַיֹּאמֶר דָּוִד אֶל ה' הִנֵּה אָנֹכִי חָטָאתִי וְאֵלֶּה הַצֹּאן מֶה עָשׂוּ" וְגוֹ'.

וְאִם אַיִן מְחֵנִי נָא. מִסִּפְרְךָ. זֶה סִפְרָן שֶׁל צַדִּיקִים. אֲשֶׁר כָּתַבְתָּ. זֶה סִפְרָן שֶׁל בֵּינוֹנִים. שְׁלֹשָׁה סְפָרִים נִפְתָּחִין בְּרֹאשׁ הַשָּׁנָה. שֶׁל צַדִּיקִים גְּמוּרִים נִכְתָּבִים וְנֶחְתָּמִים לְאַלְתַּר לְחַיִּים. וְשֶׁל רְשָׁעִים גְּמוּרִים נִכְתָּבִים וְנֶחְתָּמִים לְאַלְתַּר לְמִיתָה. בֵּינוֹנִים תְּלוּיִן וְעוֹמְדִין מֵרֹאשׁ הַשָּׁנָה וְעַד יוֹם הַכִּפּוּרִים, זָכוּ, נִכְתָּבִין לְחַיִּים, לֹא זָכוּ, נִכְתָּבִין לְמִיתָה. א"ר אָבִין. מַאי קְרָאָה. "יִמָּחוּ מִסֵּפֶר חַיִּים וְעִם צַדִּיקִים אַל יִכָּתֵבוּ".

{pפסוק לדp}  וּבְיוֹם פָּקְדִי וּפָקַדְתִּי עֲלֵהֶם חַטָּאתָם. אֲמַר רַבִּי יִצְחָק. אֵין לְךָ כָּל פֻּרְעָנוּת וּפֻרְעָנוּת שֶׁבָּא לָעוֹלָם, שֶׁאֵין בּוֹ מֵעֶשְׂרִים וְאַרְבַּע בְּהֶכְרֵעַ לִיטְרָא מֵעֵגֶל הָרִאשׁוֹן, שֶׁנֶּאֱמַר וּבְיוֹם פָּקְדִי וְגוֹ'. אָמַר רַבִּי. לְאַחַר עֶשְׂרִים וְאַרְבָּעָה דוֹרוֹת, פָּסוּק זֶה, שֶׁנֶּאֱמַר  "וַיִּקְרָא בְאָזְנַי קוֹל גָּדוֹל לֵאמֹר קָרְבוּ פְּקֻדוֹת הָעִיר וְגוֹ'.

~ פרק לג

{pפסוק ו-יאp}  וַיִּתְנַצְּלוּ בְנֵי יִשְׂרָאֵל אֶת עֶדְיָם (כָּתוּב בְּרֶמֶז עז).

תָּנֵי רַבִּי שִׁמְעוֹן בֶּן יוֹחַאי. זַיִן הָיָה לָהֶן לְיִשְׂרָאֵל בְּסִינַי, וְהָיָה שֵׁם הַמְּפֹרָשׁ כָּתוּב עָלָיו, וּכְשֶׁחָטְאוּ נִטַּל מֵהֶם. רַבִּי אֵיבוֹ אֲמַר. מֵאֵלָיו הָיָה נִקְלָף. וְרַבָּנָן אַמְרֵי. מַלְאָךְ הָיָה יוֹרֵד וּמְקַלְּפוֹ.

וּמֹשֶׁה יִקַּח אֶת הָאֹהֶל. כְּתִיב, (במדבר טז, ד) "וַיִּשְׁמַע מֹשֶׁה וַיִּפֹּל עַל פָּנָיו". מַה שְּׁמוּעָה שָׁמַע. אֲמַר רַבִּי שְׁמוּאֵל בַּר נַחְמָנִי אֲמַר רַבִּי יוֹנָתָן. שָׁמַע שֶׁחֲשָׁדוּהוּ מֵאֵשֶׁת אִישׁ, שֶׁנֶּאֱמַר  "וַיְקַנְּאוּ לְמֹשֶׁה בַּמַּחֲנֶה", מְלַמֵּד שֶׁכָּל אֶחָד וְאֶחָד קִנֵּא לְאִשְׁתּוֹ מִמֹּשֶׁה, שֶׁנֶּאֱמַר וּמֹשֶׁה יִקַּח אֶת הָאֹהֶל.

וְהָיָה כָּל מְבַקֵּשׁ ה'. מְלַמֵּד שֶׁכָּל מִי שֶׁרוֹאֶה פְּנֵי זָקֵן, כְּאִלּוּ מְקַבֵּל פְּנֵי שְׁכִינָה. וּמֹשֶׁה יִקַּח אֶת הָאֹהֶל. אָמַר. מְנֻדֶּה לָרַב מְנֻדֶּה לַתַּלְמִיד. אָמַר לוֹ הַקָּדוֹשׁ בָּרוּךְ הוּא. תַּרְתִּיִן אַפִּין מַרְתְּחִין, חֲזֹר בְּךָ וְהִכָּנֵס לַמַּחֲנֶה, שֶׁנֶּאֱמַר וְדִבֶּר ה' אֶל מֹשֶׁה פָּנִים אֶל פָּנִים, אֵינִי יוֹדֵעַ מִקְרָא זֶה מַהוּ, כְּשֶׁהוּא אוֹמֵר וְשָׁב אֶל הַמַּחֲנֶה, מְלַמֵּד שֶׁהִתִּיר לוֹ נִדְרוֹ וְהִכְנִיס אֶת הָאֹהֶל לַמַּחֲנֶה.

וְהִבִּיטוּ אַחֲרֵי מֹשֶׁה. רַבִּי אַמִּי וְרַבִּי יִצְחָק, חַד אֲמַר, לִגְנַאי, וְחַד אֲמַר, לְשֶׁבַח. אֲמַר רַבִּי אַבְדִּימֵי דְּמִן חֵיפָה. חָכָם עוֹבֵר, עוֹמֵד מִלְּפָנָיו (מְלֹא עֵינָיו) [אַרְבַּע אַמּוֹת], וְכֵיוַן שֶׁעָבַר, יוֹשֵב. אַב בֵּית דִּין עוֹבֵר, עוֹמֵד מִלְּפָנָיו מְלֹא עֵינָיו, וְכֵיוַן שֶׁעָבַר אַרְבַּע אַמּוֹת, יוֹשֵׁב, נָשִׂיא עוֹבֵר, עוֹמֵד מִלְּפָנָיו מְלֹא עֵינָיו, וְאֵינוֹ יוֹשֵׁב עַד שֶׁיֵּשֵׁב בִּמְקוֹמוֹ, שֶׁנֶּאֱמַר וְהִבִּיטוּ אַחֲרֵי מֹשֶׁה וְגוֹ'.

חַד אֲמַר, לִגְנַאי, חֲמוּ שֹׁקֵיהּ, חֲמוּ כְּרָעֵיהּ, אָכוּל הוּא מִיהוּדָאֵי וְשָׁתֵי מִיהוּדָאֵי. וְחַד אֲמַר, לְשֶׁבַח מֵיחֲמֵי צַדִּיקָא מִיזָכֵי.

{rרמז שצדr}  וּמֹשֶׁה יִקַּח אֶת הָאֹהֶל. רֵישׁ לָקִישׁ אֲמַר. כְּשֶׁרָאָה מֹשֶׁה שֶׁאִבְּדוּ מַתָּנָה טוֹבָה, אַף הוּא כָּעַס עֲלֵיהֶם, שֶׁנֶּאֱמַר וּמֹשֶׁה יִקַּח אֶת הָאֹהֶל. כַּמָּה הָיָה רָחוֹק, מִיל, שֶׁנֶּאֱמַר (יהושע ג, ד) "אַךְ רָחוֹק יִהְיֶה בֵּינֵיכֶם וּבֵינָו כְּאַלְפַּיִם אַמָּה". מָשָׁל לְמֶלֶךְ שֶׁהָיָה לוֹ לִגְיוֹן אֶחָד. מָרְדוּ בַּמֶּלֶךְ. מֶה עָשָׂה שַׂר צָבָא שֶׁלּוֹ, נָטַל סִגְנוֹן שֶׁל מֶלֶךְ וּבָרַח. כָּךְ מֹשֶׁה נָטַל אֶת הַמִּשְׁכָּן, וְהָלַךְ לוֹ. וְהָיָה כָּל מְבַקֵּשׁ ה'. כָּל מְבַקֵּשׁ מֹשֶׁה, אֵין כְּתִיב כָּאן, אֶלָּא מְבַקֵּשׁ ה', אֲפִלּוּ הַמַּלְאָכִים וְהַשְּׂרָפִים וְהַגְּדוּדִים הָיוּ מְבַקְּשִׁים אוֹתוֹ לִטֹּל מִמֶּנּוּ רְשׁוּת לָצֵאת. אוֹמְרִים אֵלּוּ לְאֵלּוּ, הוּא בְּמִשְׁכָּנוֹ שֶׁל מֹשֶׁה. חַמָּה וּלְבָנָה מְבַקְשִׁים לִטֹּל רְשׁוּת לָצֵאת לָעוֹלָם, הוֹלְכִין לַמִּשְׁכָּן, וְהָיָה כָּל מְבַקֵּשׁ ה'.

וְהָיָה כְּצֵאת מֹשֶׁה (הָאֹהֱלָה) [הָאֹהֶל]. הָיוּ עוֹמְדִים עַל הַצְּדָדִין, וּמְכַבְּדִין אוֹתוֹ, וְאוֹמְרִים, אַשְׁרֵי יוֹלַדְתּוֹ שֶׁל מֹשֶׁה, מַה הִיא רוֹאָה בּוֹ. וְהָיָה כְּבֹא מֹשֶׁה הָאֹהֱלָה יֵרֵד עַמּוּד הֶעָנָן. הָיוּ יוֹדְעִין שֶׁהַשְּׁכִינָה נִגְלֵיתָ עַל מֹשֶׁה. וְקָם כָּל הָעָם. אָמַר לוֹ הַקָּדוֹשׁ בָּרוּךְ הוּא. מֹשֶׁה, שׁוּב אֶל הַמַּחֲנֶה. אָמַר לוֹ, אֵינִי חוֹזֵר. אָמַר לוֹ הַקָּדוֹשׁ בָּרוּךְ הוּא. הֱוֵי יוֹדֵעַ שֶׁיְּהוֹשֻׁעַ בַּמִּשְׁכָּן. מָשָׁל לְמָה הַדָּבָר דּוֹמֶה, לְמַטְרוֹנִיתָא שֶׁקָּצְפָה עַל הַמֶּלֶךְ וְיָצְאָה לָהּ חוּץ מִפְּלָטִין, וְהָיְתָה מְגַדֶּלֶת יְתוֹמָה אַחַת בַּפְּלָטִין. שָׁלַח הַמֶּלֶךְ אַחַר הַמַּטְרוֹנִיתָא, אָמַר לָה, שׁוּבִי לַפְּלָטִין, וְלֹא בִּקְּשָׁה לַחֲזֹר. אָמַר לָה. אֲנִי אוֹמֵר לִיךְ שֶׁתָּשׁוּבִי, וְאֵין אַתְּ מְבַקֶּשֶׁת, הֲוִי יוֹדַעַת שֶׁהַיְּתוֹמָה נְתוּנָה בַּפְּלָטִין. כָּךְ, וְדִבֶּר ה' אֶל מֹשֶׁה פָּנִים אֶל פָּנִים.

{pפסוק יב-יגp}  אָמַר לוֹ. שׁוּב אֶל הַמַּחֲנֶה. וְלֹא הָיָה מְבַקֵּשׁ לַחֲזֹר. חַיֶּיךָ, יְהוֹשֻׁעַ בְּאֹהֶל מוֹעֵד. אָמַר לוֹ. רִבּוֹנוֹ שֶׁל עוֹלָם, לֹא בִּשְׁבִילְךָ כָּעַסְתִּי עֲלֵיהֶם, רְאֵה אַתָּה אֹמֵר אֵלַי, רְאֵה, שֶׁאֵין אַתָּה יָכוֹל לְהַנִּיחַ אוֹתָם. אָמַר לוֹ הַקָּדוֹשׁ בָּרוּךְ הוּא. כְּבָר אָמַרְתִּי לְךָ "וְשָׁלַחְתִּי לְפָנֶיךָ מַלְאָךְ". אָמַר לוֹ מֹשֶׁה. לְמַלְאָךְ אַתָּה מוֹסְרֵנִי, אִם אֵין פָּנֶיךָ הֹלְכִים אַל תַּעֲלֵנוּ מִזֶּה.

הוֹדִעֵנִי נָא אֶת דְּרָכֶךָ. מָשָׁל לְרוֹפֵא שֶׁהָיָה לוֹ תַּלְמִיד, וְלִמְּדוֹ כָּל מִינֵי רְפוּאוֹת חוּץ מִמַּכַּת מְלַנְיָא. אָמַר לוֹ. רַבִּי, כָּל רְפוּאוֹת גִּלִּיתָ לִי חוּץ מִמַּכַּת מְלַנְיָא. כָּךְ, אָמַר מֹשֶׁה לִפְנֵי הַקָּדוֹשׁ בָּרוּךְ הוּא. רִבּוֹנוֹ שֶׁל עוֹלָם, הוֹדִעֵנִי נָא אֶת דְּרָכֶךָ, וְהוֹדִיעוֹ, שֶׁנֶּאֱמַר  "יוֹדִיעַ דְּרָכָיו לְמֹשֶׁה".

{pפסוק יד-יטp} {rרמז שצהr}  הַרְאֵנִי נָא אֶת כְּבֹדֶךָ. הַרְאֵנִי מִדָּה שֶׁאַתָּה מַנְהִיג בָּהּ הָעוֹלָם. אָמַר לוֹ. אֵין אַתְּ יָכוֹל לַעֲמֹד עַל מִדּוֹתַי.

פָּנַי יֵלֵכוּ וַהֲנִחֹתִי לָךְ. אֲמַר רַבִּי יוֹחָנָן מִשֵּׁם רַבִּי יוֹסֵי. מַאי דִּכְתִיב פָּנַי יֵלֵכוּ וַהֲנִחֹתִי לָךְ. אָמַר לוֹ הַקָּדוֹשׁ בָּרוּךְ הוּא לְמֹשֶׁה. הַמְתֵּן לִי עַד שֶׁיַּעַבְרוּ פָּנִים שֶׁל זַעַם וְאָנִיחַ לְךָ. מִכָּאן שֶׁאֵין מְרַצִּין לָאָדָם בִּשְׁעַת כַּעְסוֹ. אִם אֵין פָּנֶיךָ הֹלְכִים (כָּתוּב לְעֵיל בְּרֶמֶז ש"מ). וְנִפְלִינוּ אֲנִי וְעַמְּךָ. אֲמַר רַבִּי יוֹחָנָן מִשּׁוּם רַבִּי יוֹסֵי. שְׁלֹשָׁה דְבָרִים בִּקֵּשׁ מֹשֶׁה מִלִּפְנֵי הַקָּדוֹשׁ בָּרוּךְ הוּא, וְנָתַן לוֹ. בִּקֵּשׁ שֶׁתִּשְׁרֶה שְׁכִינָה עַל יִשְׂרָאֵל, וְנָתַן לוֹ, שֶׁנֶּאֱמַר הֲלוֹא בְּלֶכְתְּךָ עִמָּנוּ. בִּקֵּשׁ שֶׁלֹּא תִּשְׁרֶה שְׁכִינָה עַל עוֹבְדֵי כּוֹכָבִים וּמַזָּלוֹת, וְנָתַן לוֹ, שֶׁנֶּאֱמַר וְנִפְלִינוּ אֲנִי וְעַמְּךָ. בִּקֵּשׁ לְהוֹדִיעוֹ דְּרָכָיו שֶׁל הַקָּדוֹשׁ בָּרוּךְ הוּא, וְנָתַן לוֹ, שֶׁנֶּאֱמַר הוֹדִעֵנִי נָא אֶת דְּרָכֶךָ. אָמַר לְפָנָיו. רִבּוֹנוֹ שֶׁל עוֹלָם, מִפְּנֵי מָה יֵשׁ צַדִּיק וְטוֹב לוֹ וְיֵשׁ צַדִּיק וְרַע לוֹ, יֵשׁ רָשָׁע וְטוֹב לוֹ יֵשׁ רָשָׁע וְרַע לוֹ. אָמַר לוֹ. רָשָׁע וְטוֹב לוֹ, רָשָׁע בֶּן צַדִּיק, צַדִּיק וְרַע לוֹ, צַדִּיק בֶּן רָשָׁע. וְהָכְתִיב  "פֹּקֵד עֲוֹן אָבוֹת עַל בָּנִים", וּכְתִיב (דברים כד, טז) "לֹא יוּמְתוּ אָבוֹת עַל בָּנִים". לָא קַשְׁיָא, הָא בְּאוֹחֲזִין מַעֲשֵׂה אֲבוֹתֵיהֶן בִּידֵיהֶן, הָא כְּשֶׁאֵין אוֹחֲזִין מַעֲשֵׂה אֲבוֹתֵיהֶן בִּידֵיהֶן. אֶלָּא הָכֵי קָאֲמַר. צַדִּיק וְטוֹב לוֹ, זֶה צַדִּיק גָּמוּר, צַדִּיק וְרַע לוֹ, צַדִּיק שֶׁאֵינוֹ גָּמוּר וְכוּ'. וּפְלִיגָא דְּרַבִּי מֵאִיר, דַּאֲמַר רַבִּי מֵאִיר, שְׁתַּיִם נָתְנוּ לוֹ וְאַחַת לֹא נָתְנוּ לוֹ, שֶׁנֶּאֱמַר וְחַנֹּתִי אֶת אֲשֶׁר אָחֹן, אַף עַל פִּי שֶׁאֵינוֹ הָגוּן, וְרִחַמְתִּי וְגוֹ', אֲפִלּוּ אֵינוֹ הָגוּן.

{pפסוק כ-כגp}  וַיֹּאמֶר הִנֵּה מָקוֹם אִתִּי. אָמַר רַבִּי יוֹסֵי בֶּן חֲלַפְתָּא. הִנֵּה אֲנִי בַּמָּקוֹם הַזֶּה אֵין כְּתִיב כָּאן, אֶלָּא הִנֵּה מָקוֹם אִתִּי וְגוֹ', מְקוֹמִי טָפֵל לִי וְאֵינִי טָפֵל לִמְקוֹמִי.

וַיֹּאמֶר אֲנִי אַעֲבִיר כָּל טוּבִי. כָּל טוּבִי. זֶה מִדַּת הַטּוֹב וּמִדַּת פֻּרְעָנוּת. וְחַנֹּתִי אֶת אֲשֶׁר אָחֹן. בְּאוֹתָהּ שָׁעָה הֶרְאָה לוֹ הַקָּדוֹשׁ בָּרוּךְ הוּא כָּל הָאוֹצָרוֹת שֶׁל מַתַּן שָׂכָר, שֶׁמְּתֻקָּנוֹת לַצַּדִּיקִים. אָמַר לְפָנָיו. רִבּוֹנוֹ שֶׁל עוֹלָם, הָאוֹצָר הַזֶּה שֶׁל מִי הוּא. אָמַר לוֹ. שֶׁל עוֹשֵׂי צְדָקָה. וְזֶה שֶׁל מִי. שֶׁל מְכַלְכְּלֵי יְתוֹמִים. וְכֵן כָּל אוֹצָר וְאוֹצָר, עַד שֶׁרָאָה אוֹצָר אֶחָד. אָמַר לוֹ. זֶה שֶׁל מִי הוּא. אָמַר לוֹ. מִי שֶׁיֵּשׁ לוֹ, אֲנִי נוֹתֵן לוֹ מִשְּׂכָרוֹ, וּמִי שֶׁאֵין לוֹ, אֲנִי עוֹשֶׂה עִמּוֹ חִנָּם, שֶׁנֶּאֱמַר וְחַנֹּתִי אֶת אֲשֶׁר אָחֹן. אֲשֶׁר נֵחֹן אֵין כְּתִיב כָּאן, אֶלָּא אָחֹן.

וַיֹּאמֶר לֹא תוּכַל לִרְאוֹת אֶת פָּנָי. בִּקֵּשׁ מֹשֶׁה לַעֲמֹד עַל מַתַּן שְׂכָרָן שֶׁל מִצְוֹת, וְעַל שַׁלְוָתָן שֶׁל רְשָׁעִים. אָמַר לוֹ הַקָּדוֹשׁ בָּרוּךְ הוּא. לֹא תוּכַל וְגוֹ'. וְאֵין הַלָּשׁוֹן הַזֶּה אֶלָּא לְשׁוֹן שַׁלְוָתָן שֶׁל רְשָׁעִים, שֶׁנֶּאֱמַר (דברים ז, י) "וּמְשַׁלֵּם לְשׂנְאָיו אֶל פָּנָיו". אָמַר לוֹ הַקָּדוֹשׁ בָּרוּךְ הוּא וַהֲסִרֹתִי אֶת כַּפִּי. בָּעוֹלָם הַזֶּה אֲנִי מַרְאֶה לְךָ מַתַּן שְׂכָרָם שֶׁל יְרֵאִים, וְלָעוֹלָם הַבָּא אֲנִי מַרְאֶה לַצַּדִּיקִים הַטּוֹב שֶׁהוּא צָפוּן לָהֶם, אָמַר דָּוִד (תהלים לא, כ) "מָה רַב טוּבְךָ" וְגוֹ'.

{rרמז שצוr}  וַיֹּאמֶר לֹא תוּכַל לִרְאֹת אֶת פָּנָי. אָמַר לֵיהּ הַקָּדוֹשׁ בָּרוּךְ הוּא לְמֹשֶׁה. כְּשֶׁרָצִיתִי, לֹא רָצִיתָ, וְעַכְשָׁיו אַתָּה רוֹצֶה, אֵין אֲנִי רוֹצֶה. וּפְלִיגָא דְּרַבִּי שְׁמוּאֵל בַּר נַחְמָנִי אֲמַר רַבִּי יוֹנָתָן. בִּשְׂכַר שָׁלֹשׁ זָכָה לְשָׁלֹשׁ. בִּשְׂכַר  "וַיַּסְתֵּר מֹשֶׁה פָּנָיו" זָכָה לִקְלַסְתֵּר פָּנִים. בִּשְׂכַר (שם) "כִּי יָרֵא" זָכָה  "וַיִּירְאוּ מִגֶּשֶׁת אֵלָיו". בִּשְׂכַר (לעיל ג, ו) "מֵהַבִּיט", (במדבר יב, ח) "וּתְמֻנַת ה' יַבִּיט". וַהֲסִרֹתִי אֶת כַּפִּי וְרָאִיתָ אֶת אֲחֹרָי. מְלַמֵּד שֶׁהֶרְאָה לוֹ הַקָּדוֹשׁ בָּרוּךְ הוּא קֶשֶׁר שֶׁל תְּפִלִּין.

כִּי לֹא יִרְאַנִי הָאָדָם וָחָי. אֲמַר רַבִּי יוֹחָנָן. אִלְמָלֵא נִשְׁתַּיֵּר בַּמְּעָרָה, שֶׁעָמַד בָּהּ מֹשֶׁה וְאֵלִיָּהוּ, כִּמְלֹא נֶקֶב מַחַט סִדְקִית, לֹא הָיוּ יְכוֹלִין לַעֲמֹד בַּמְּעָרָה מִפְּנֵי הָאוֹרָה.

שָׁאַל אַנְדְּרִיָּנוּס קֵיסָר לְרַבִּי יְהוֹשֻׁעַ. אָמַר לוֹ. יֵשׁ אָדוֹן לָעוֹלָם. אֲמַר לֵיהּ. וְכִי עוֹלָם שֶׁל הֶפְקֵר הוּא. אָמַר לוֹ. וּמִי בָּרָא שָׁמַיִם וָאָרֶץ. אָמַר לוֹ. הַקָּדוֹשׁ בָּרוּךְ הוּא, שֶׁנֶּאֱמַר  "בְּרֵאשִׁית בָּרָא וְגוֹ'. אָמַר לוֹ, וְלָמָּה אֵינוֹ נִגְלֶה שְׁתֵּי פְּעָמִים בַּשָּׁנָה, כְּדֵי שֶׁיִּרְאוּ הַבְּרִיּוֹת וּתְהֵא אֵימָתוֹ עֲלֵיהֶן. אָמַר לוֹ. לְפִי שֶׁאֵין הָעוֹלָם יָכוֹל לַעֲמֹד בְּזִיווֹ, שֶׁנֶּאֱמַר כִּי לֹא יִרְאַנִי הָאָדָם וָחָי. אָמַר לוֹ. אִם אֵינְךָ מַרְאֶה, אֵינִי מַאֲמִינְךָ. לַחֲצִי הַיּוֹם הֶעֱמִידוֹ כְּנֶגֶד הַשֶּׁמֶשׁ. אָמַר לוֹ. הִסְתַּכֵּל בַּשֶּׁמֶשׁ וְאַתָּה רוֹאֵהוּ. אָמַר לוֹ. וּמִי יָכוֹל לְהִסְתַּכֵּל בַּשֶּׁמֶשׁ. אָמַר לוֹ. וְלֹא יִשְׁמְעוּ אָזְנֶיךָ מַה שֶּׁפִּיךָ מְדַבֵּר, וּמַה הַשֶּׁמֶשׁ, שֶׁהוּא אֶחָד מֵאֶלֶף אֲלָפִים וְרִבּוֹא רִבְוָן מִמְּשַׁמְּשִׁין שֶׁמְּשַׁמְּשִׁין לְפָנָיו, אֵין כָּל בְּרִיָּה יְכוֹלָה לְהִסְתַּכֵּל בּוֹ, הַקָּדוֹשׁ בָּרוּךְ הוּא, שֶׁזִּיווֹ מָלֵא עוֹלָם, עַל אַחַת כַּמָּה וְכַמָּה, וְאֵימָתַי הוּא מְגַלֶּה כְבוֹדוֹ, כְּשֶׁיֹּאבְדוּ אֱלִילִים מִן הָעוֹלָם, שֶׁנֶּאֱמַר (ישעיה ב, יח) "וְהָאֱלִילִים כָּלִיל יַחֲלֹף", וְאַחַר כָּךְ (שם, יא) "וְנִשְׂגַּב ה' לְבַדּוֹ", וְאוֹמֵר (שם מ, ה) "וְנִגְלָה כְּבוֹד ה'" וְגוֹ'.

אֵין הַנֶּפֶשׁ יוֹצְאָה מִן הַגּוּף עַד שֶׁתִּרְאֶה פְּנֵי הַשְּׁכִינָה, שֶׁנֶּאֱמַר כִּי לֹא יִרְאַנִי הָאָדָם וָחָי.

הִנֵּה מָקוֹם אִתִּי .

~ פרק לד

{pפסוק א-בp}  פְּסָל לְךָ. אֲמַר רַבִּי חָמָא בַּר חֲנִינָא. מִפְּסֹלֶת הַלּוּחוֹת הֶעֱשִׁיר מֹשֶׁה, שֶׁנֶּאֱמַר פְּסָל לְךָ, שֶׁיְּהֵא פְּסֹלֶת שֶׁלְּךָ. אֲמַר רַבִּי חָנָן. מֶחְצַב אֲבָנִים טוֹבוֹת וּמַרְגָּלִיּוֹת גִּלָּה לוֹ הַקָּדוֹשׁ בָּרוּךְ הוּא לְמֹשֶׁה בְּתוֹךְ אָהֳלוֹ, וּמִשָּׁם הֶעֱשִׁיר מֹשֶׁה.

בַּתְּחִלָּה לֹא נִתְּנָה תּוֹרָה אֶלָּא לְמֹשֶׁה וּלְזַרְעוֹ, שֶׁנֶּאֱמַר (להלן פסוק כז) "כְּתָב לְךָ", פְּסָל לְךָ, מַה פְּסָלְתָּן שֶׁלְּךָ, אַף כְּתָבָן שֶׁלְּךָ. מֹשֶׁה נָהַג בָּהּ טוֹבַת עַיִן וּנְתָנָהּ לְיִשְׂרָאֵל, וְעָלָיו הַכָּתוּב אוֹמֵר  "טוֹב עַיִן הוּא יְבֹרָךְ". אֲמַר רַבִּי יוֹחָנָן. אֵין הַקָּדוֹשׁ בָּרוּךְ הוּא מַשְׁרֶה שְׁכִינָתוֹ אֶלָּא עַל גִּבּוֹר וְעָשִׁיר וְחָכָם וְעָנָיו, וְכֻלָּן מִמֹּשֶׁה. גִּבּוֹר. דִּכְתִיב "וָאֶתְפֹּשׂ בִּשְׁנֵי הַלֻּחֹת וְגוֹ' וָאֶשְׁבְּרֵם לְעֵינֵיכֶם", וְתַנְיָא הַלּוּחוֹת אָרְכָּן שִׁשָּׁה וְרָחְבָּן שִׁשָּׁה עָשִׁיר. דִּכְתִיב פְּסָל לְךָ. חָכָם. רַב וּשְׁמוּאֵל דְּאָמְרֵי תַּרְוַיְיהוּ, חֲמִשִּׁים שֲׁעַרֵי בִינָה נִמְסְרוּ לְמֹשֶׁה, חָסֵר אַחַת, שֶׁנֶּאֱמַר (תהלים ח, ו) "וַתְּחַסְּרֵהוּ מְעַט מֵאֱלֹהִים". עָנָיו. דִּכְתִיב (במדבר יב, ג) "וְהָאִיש מֹשֶׁה עָנָו מְאֹד".

הֲלָכָה, אָדָם מִיִּשְׂרָאֵל שֶׁקִּדֵּשׁ אִשָּׁה מִי צָרִיךְ לִתֵּן שְׂכַר כְּתַב קִדּוּשִׁין. כָּךְ שָׁנוּ חֲכָמִים. אֵין כּוֹתְבִין שִׁטְרֵי אֵרוּסִין וְנִשּׂוּאִין אֶלָּא מִדַּעַת שְׁנֵיהֶן, וְהֶחָתָן נוֹתֵן שָׂכָר.

זֶה שֶׁאָמַר הַכָּתוּב  "עֵת לְהַשְׁלִיךְ אֲבָנִים", זֶה מֹשֶׁה, (לעיל לב, יט) "וַיַּשְׁלֵךְ (מֹשֶׁה) [מִיָּדָו] אֶת הַלֻּחֹת", (שם) "וְעֵת כְּנוֹס אֲבָנִים", וְעֵת הָיָה שֶׁהֶחֱזִירָם לְיִשְׂרָאֵל, שֶׁנֶּאֱמַר פְּסָל לְךָ וְזֶה שֶׁאָמַר הַכָּתוּב (קהלת ז, ט) "אַל תְּבַהֵל בְּרוּחֲךָ לִכְעוֹס", וּמִי זֶה שֶׁכָּעַס, זֶה מֹשֶׁה, דִּכְתִיב  "וַיִּחַר אַף מֹשֶׁה וַיַּשְׁלֵךְ מִיָּדָו אֶת הַלֻּחֹת". אָמַר לוֹ הַקָּדוֹשׁ בָּרוּךְ הוּא. מֹשֶׁה, הָיִיתָ מֵפִיג חֲמָתְךָ בְּלוּחוֹת הַבְּרִית, מְבַקֵּשׁ אַתְּ שֶׁאָפִיג אֶת חֲמָתִי, וְאַתְּ רוֹאֶה שֶׁאֵין הָעוֹלָם יָכוֹל לַעֲמֹד אֲפִלּוּ לְשָׁעָה. אָמַר לוֹ. וּמַה יֵּשׁ לִי לַעֲשׂוֹת לְךָ, לָתֵת עָלֶיךָ קַטְדִּיקִי, אַתְּ שְׁבַרְתְּ וְאַתְּ מַחֲלִיף, פְּסָל לְךָ.

כְּתִיב (ויקרא ה, כג) "וְהֵשִׁיב וְגוֹ' אוֹ אֶת הַפִּקָּדוֹן אֲשֶׁר הָפְקַד אִתּוֹ". אָמַר לוֹ הַקָּדוֹשׁ בָּרוּךְ הוּא. הַלּוּחוֹת לֹא הָיוּ מֻפְקָדוֹת בְּיָדְךָ. וֶהְיֵה נָכוֹן לַבֹּקֶר .

וְכָתַבְתִּ[י] עַל הַלֻּחֹת. וּכְתִיב (לעיל לב, טז) "וְהַלֻּחֹת מַעֲשֵׂה אֱלֹהִים הֵמָּה". מָשְׁלוּ מָשָׁל לְמָה הַדָּבָר דּוֹמֶה. לְמֶלֶךְ בָּשָׂר וָדָם שֶׁקִּדֵּשׁ אֶת הָאִשָּׁה, וְהָלַךְ וְהֵבִיא אֶת הַלַּבְלָר וְאֶת הַדְּיוֹ וְאֶת הַקּוֹלְמוֹס וְאֶת הַשְּׁטָר וְאֶת הָעֵדִים. קִלְקְלָה, הִיא מֵבִיאָה אֶת הַכֹּל, דַּיָּהּ שֶׁיִּתֵּן לָהּ הַמֶּלֶךְ כְּתָב וְזֵכֶר יַד שֶׁלּוֹ, אַתָּה שִׁבַּרְתָּ אוֹתָם, אַתָּה מַחֲלִיף אוֹתָם.

{rרמז שצזr}  שָׁאֲלוּ אֶת רַבָּן יוֹחָנָן בֶּן זַכַּאי. מִפְּנֵי מָה לוּחוֹת הָרִאשׁוֹנוֹת מַעֲשֵׂה שָׁמַיִם וְהַשְּׁנִיּוֹת מַעֲשֵׂה אָדָם. אָמַר לוֹ. אוֹמַר לָכֶם לְמָה הַדָּבָר דּוֹמֶה לְמֶלֶךְ שֶׁנָּשָׂא אִשָּׁה, וְהַנְּיָר וְהַלַּבְלָר מִשֶּׁלּוֹ, עִטְרָהּ מִשֶּׁלּוֹ וְהִכְנִיסָהּ לְתוֹךְ בֵּיתוֹ. רָאָה אוֹתָהּ הַמֶּלֶךְ שׂוֹחֶקֶת עִם עֶבֶד אֶחָד מִשֶּׁלּוֹ, קָצַף עָלֶיהָ וְהוֹצִיאָהּ. בָּא שׁוֹשְׁבִינָהּ אֶצְלוֹ. אָמַר לוֹ. מָרִי, אֵין אַתָּה יוֹדֵעַ מֵהֵיכָן נָטַלְתָּ אוֹתָהּ, לֹא מִבֵּין הָעֲבָדִים גִּדּוּלָהּ, וְכֵיוָן שֶׁגָּדְלָה בֵּינֵיהֶן לִבָּהּ גַּס בָּהֶן. אָמַר לוֹ הַמֶּלֶךְ. וּמָה אַתָּה מְבַקֵּשׁ, שֶׁאֶתְרַצֶּה לָהּ, הָבֵא הַנְּיָר וְהַלַּבְלָר מִשֶּׁלְּךָ, וַהֲרֵי כְּתַב יָדִי. כָּךְ אָמַר מֹשֶׁה לַהַקָּדוֹשׁ בָּרוּךְ הוּא כְּשֶׁעָשׂוּ יִשְׂרָאֵל אוֹתוֹ מַעֲשֶׂה. אֵין אַתָּה יוֹדֵעַ מֵאֵיזֶה מָקוֹם הוֹצֵאתָ אוֹתָם, מִמְּקוֹם עֲבֹדָה זָרָה. אָמַר לוֹ הַקָּדוֹשׁ בָּרוּךְ הוּא. וּמָה אַתָּה מְבַקֵּשׁ, שֶׁאֶתְרַצֶּה לָהֶם, הָבֵא הַלּוּחוֹת מִשֶּׁלְּךָ, וַהֲרֵי כְּתַב יָדִי. אָמַר לוֹ הַקָּדוֹשׁ בָּרוּךְ הוּא. חַיֶּיךָ, כְּשֵׁם שֶׁנָּתַתָּ נַפְשְׁךָ עֲלֵיהֶם בָּעוֹלָם הַזֶּה, אַף לֶעָתִיד לָבוֹא, כְּשֶׁאָבִיא לָהֶם אֶת אֵלִיָּהוּ זָכוּר לַטּוֹב, שְׁנֵיכֶם בָּאִים כְּאֶחָד, שֶׁנֶּאֱמַר (נחום א, ג) "ה' בְּסוּפָה וּבִשְׂעָרָה דַּרְכּוֹ", "בְּסוּפָה", זֶה מֹשֶׁה דִּכְתִיב  "וַתָּשֶׂם בַּסּוּף עַל שְׂפַת הַיְאֹר", "וּבִשְׂעָרָה", זֶה אֵלִיָּהוּ דִּכְתִיב (מ"ב ב, יא) "וַיַּעַל אֵלִיָּהוּ בַּסֳעָרָה הַשָּׁמָיִם", אוֹתָהּ שָׁעָה הוּא בָּא וּמְנַחֵם אֶתְכֶם, שֶׁנֶּאֱמַר (מלאכי ג, כג כד) "הִנֵּה אָנֹכִי שֹׁלֵחַ לָכֶם אֵת אֵלִיָּה הַנָּבִיא וְגוֹ' וְהֵשִׁיב לֵב אָבוֹת עַל בָּנִים".

(כָּתוּב בְּרֶמֶז .

{pפסוק גp} {rרמז שצחr}  גַּם הַצֹּאן וְהַבָּקָר אַל יִרְעוּ. תַּנְיָא. רַבִּי יוֹסֵי אוֹמֵר. לֹא מְקוֹמוֹ שֶׁל אָדָם מְכַבְּדוֹ, אֶלָּא הוּא מְכַבֵּד אֶת מְקוֹמוֹ, שֶׁכֵּן מָצִינוּ בְּסִינַי שֶׁכָּל זְמַן שֶׁהַשְּׁכִינָה שְׁרוּיָה עָלָיו אָמְרָה תּוֹרָה גַּם הַצֹּאן וְהַבָּקָר אַל יִרְעוּ נִסְתַּלְקָה שְׁכִינָה אָמְרָה תּוֹרָה (לעיל יט, יג) "בִּמְשֹׁךְ הַיֹּבֵל הֵמָּה יַעֲלוּ בָהָר". וְכֵן מָצִינוּ בְּאֹהֶל מוֹעֵד, שֶׁכָּל זְמַן שֶׁאֹהֶל מוֹעֵד נָטוּי אָמְרָה תּוֹרָה  "וִישַׁלְּחוּ מִן הַמַּחֲנֶה כָּל צָרוּעַ וְכָל זָב" הֻגְלַל הַפָּרֹכֶת הֻתְּרוּ זָבִין וּמְצֹרָעִין לִכָּנֵס לְשָׁם.

{pפסוק ו-יp}  וַיַּעֲבֹר ה' עַל פָּנָיו. אֲמַר רַבִּי יוֹחָנָן. אִלְמָלֵא מִקְרָא כָּתוּב אִי אֶפְשָׁר לְאָמְרוֹ, מְלַמֵּד שֶׁנִּתְעַטֵּף הַקָּדוֹשׁ בָּרוּךְ הוּא כִּשְׁלִיחַ צִבּוּר וְהֶרְאָה לוֹ לְמֹשֶׁה, אָמַר לוֹ, כָּל זְמַן שֶׁיִּשְׂרָאֵל חוֹטְאִין לְפָנַי, יַעֲשׂוּ לְפָנַי כַּסֵּדֶר הַזֶּה וַאֲנִי מוֹחֵל לָהֶם. אָמַר הַקָּדוֹשׁ בָּרוּךְ הוּא.

אִם אֲנִי מְשַׁמֵּר לָאָדָם עֲווֹנוֹתָיו רִאשׁוֹנִים, אֵין הָעוֹלָם עוֹמֵד, אֶלָּא עָלַי לְהַעֲבִיר רִאשׁוֹנָה וְכָךְ הִיא הַמִּדָּה. עָמַד מֹשֶׁה בִּתְפִלָּה, וְהֶעֱבִיר כָּל מַה שֶּׁחָטְאוּ, שֶׁנֶּאֱמַר וַיַּעֲבֹר ה' עַל פָּנָיו, אַל תִּקְרֵי 'וַיַּעֲבֹר' אֶלָּא 'וַיַּעֲבֵר'. וְכֵן הוּא אוֹמֵר, (מיכה ז, יח) "מִי אֵל כָּמוֹךָ נֹשֵׂא עָוֹן וְעֹבֵר עַל פֶּשַׁע".

ה' ה'. אֲנִי הוּא קֹדֶם שֶׁחָטָא אָדָם, וַאֲנִי הוּא לְאַחַר שֶׁחָטָא וְיַעֲשֶׂה תְשׁוּבָה. אָמַר רַבִּי יְהוּדָה. בְּרִית כְּרוּתָה לִשְׁלֹשׁ עֶשְׂרֵה מִדּוֹת, שֶׁאֵינָן חוֹזְרוֹת רֵיקָם, שֶׁנֶּאֱמַר הִנֵּה אָנֹכִי כֹּרֵת בְּרִית.

אֶרֶךְ אַפַּיִם וְרַב חֶסֶד. מַטֶּה כְּלַפֵּי חֶסֶד. הֵיכֵי עֲבַד. רַבִּי אֶלְעָזָר אֲמַר. כּוֹבֵשׁ, דִּכְתִיב (שם, יט) "יָשׁוּב יְרַחֲמֵנּוּ יִכְבֹּשׁ עֲוֹנוֹתֵינוּ". רַבִּי יוֹסֵי בַּר רַבִּי חֲנִינָא אֲמַר. נוֹשֵׂא, שֶׁנֶּאֱמַר נֹשֵׂא עָוֹן. תַּנָּא דְּבֵי רַבִּי יִשְׁמָעֵאל. מַעֲבִיר רִאשׁוֹן רִאשׁוֹן, וְכָךְ הִיא הַמִּדָּה, וְעָוֹן עַצְמוֹ אֵינוֹ נִמְחָק וְאִי אִכָּא רֻבָּא עֲוֹנוֹת מֵיחְשַׁב בַּהֲדַיְיהוּ. אֲמַר רָבָא. כָּל הַמַּעֲבִיר עַל מִדּוֹתָיו מַעֲבִירִין לוֹ עַל כָּל פְּשָׁעָיו, שֶׁנֶּאֱמַר  "נֹשֵׂא עָוֹן" לְמִי נֹשֵׂא עָוֹן, לְמִי (שם) שֶׁ"עֹבֵר עַל פֶּשַׁע". רַב הוּנָא בְּרֵיהּ דְּרַב יְהוֹשֻׁעַ חֲלַשׁ. עַל רַב פַּפָּא לִשְׁיוּלֵי בֵּיהּ. חֲזָא דְּתְקִיף לֵיהּ עָלְמָא טוּבָא. אֲמַר לְהוּ. צְבִיתוּ לֵיהּ זְוַודְתָּא. לְסוֹף אִיתְפַּח. הֲוָה קָא מִכְסִיף רַב פַּפָּא לְמֶחְזְיֵיהּ. אֲמַר לוֹ. הָכֵי הֲוָה, וַאֲמַר לְהוּ קֻדְשָׁא בְּרִיךְ הוּא, הוֹאִיל וְלָא מוּקֵי בְּמִלֵּי לָא תִשְׁתָּעוּ בַּהֲדֵיהּ, שֶׁנֶּאֱמַר "מִי אֵל כָּמוֹךָ נֹשֵׂא עָוֹן", לְמִי שֶׁ"עֹבֵר עַל פֶּשַׁע". "לִשְׁאֵרִית נַחֲלָתוֹ", אַלְיָה וְקוֹץ בָּהּ. "לִשְׁאֵרִית נַחֲלָתוֹ", וְלֹא כָּל נַחֲלָתוֹ, לְמִי שֶׁמֵּשִׂים עַצְמוֹ כְּשִׁירָיִם. אִילְפָא רָמֵי. כְּתִיב וְרַב חֶסֶד, וּכְתִיב וֶאֱמֶת. בַּתְּחִלָּה וֶאֱמֶת, וּלְבַסּוֹף וְרַב חֶסֶד.

מָשָׁל לְמָה הַדָּבָר דּוֹמֶה לְמֶלֶךְ, שֶׁהָיָה חַיָּב (לא') [לוֹ אֶחָד] מֵאָה מָנֶה. שָׁלַח עָלָיו שָׁלִיחַ וְאָמַר לוֹ, בּוֹא וַעֲשֵׂה עִם הַמֶּלֶךְ חֶשְׁבּוֹן. הָיָה מֵצֵר. שָׁלַח עָלָיו אַחֵר וְאָמַר לוֹ, בּוֹא וַעֲשֵׂה עִם הַמֶּלֶךְ חֶשְׁבּוֹן. שׁוּב הָיָה מֵצֵר. מֶה עָשָׂה הַמֶּלֶךְ, עָמַד בַּלַּיְלָה וְנָטַל כִּיס אֶחָד, וְנָתַן לְתוֹכוֹ מֵאָה מָנֶה, וּזְרָקוֹ דֶּרֶךְ הַחַלּוֹן, וְעָמַד וְקִבֵּל הַכִּיס, וְהִתְחִיל לִהְיוֹת שָׂמֵחַ, וְאַחַר כָּךְ שָׁלַח עָלָיו אַחֵר, אָמַר לוֹ, בּוֹא וַעֲשֵׂה עִם הַמֶּלֶךְ חֶשְׁבּוֹן, בָּא וּפָרַע לוֹ מַה שֶּׁהָיָה חַיָּב לוֹ, נִמְצָא זֶה פּוֹרֵעַ חוֹבוֹ, וְהַמֶּלֶךְ נוֹטֵל אֶת שֶׁלּוֹ. כָּךְ הַבְּרִיּוֹת, עָשָׂה אָדָם עֲבֵרָה חַיָּב עָלֶיהָ מִיתָה, וְהַקָּדוֹשׁ בָּרוּךְ הוּא מַמְתִּין לוֹ עַד שֶׁיִּשָּׂא אִשָּׁה וְהוּא מוֹלִיד בֵּן רִאשׁוֹן וְשֵׁנִי, הַקָּדוֹשׁ בָּרוּךְ הוּא חוֹזֵר וְנוֹטְלוֹ הֵימֶנּוּ, נִמְצָא זֶה פּוֹרֵעַ אֶת חוֹבוֹ, וְהַקָּדוֹשׁ בָּרוּךְ הוּא נוֹטֵל אֶת שֶׁלּוֹ, וְהַגּוּף בִּמְקוֹמוֹ, שֶׁנֶּאֱמַר "אִם תָּשׁוּב וַאֲשִׁיבְךָ לְפָנַי תַּעֲמֹד".

{rרמז שצטr}  אָמַר רַבִּי שְׁמוּאֵל בַּר נַחְמָנִי. מַאי דִּכְתִיב אֶרֶךְ אַפַּיִם וְלָא כְתִיב אֶרֶךְ אַף. מַאֲרִיךְ אַפַּיִם לַצַּדִּיקִים וְלָרְשָׁעִים.

נֹצֵר חֶסֶד לָאֲלָפִים. תַּנְיָא. רַבִּי שִׁמְעוֹן בֶּן אֶלְעָזָר אוֹמֵר. גָּדוֹל הָעוֹשֶׂה מֵאַהֲבָה יוֹתֵר מִן הָעוֹשֶׂה מִיִּרְאָה, שֶׁזֶּה תָלוּי לְאֶלֶף דּוֹר וְזֶה תָלוּי לְאַלְפַּיִם, הָכָא כְתִיב (נֹצֵר) ["וְעֹשֶׂה] חֶסֶד לַאֲלָפִים לְאֹהֲבַי", וְהָתַם כְּתִיב (דברים ז, ט) "לְאֹהֲבָיו וּלְשֹׁמְרֵי מִצְוֹתָו לְאֶלֶף דּוֹר", הַאי לְדִסְמִיךְ לֵיהּ וְהַאי לְדִסְמִיךְ לֵיהּ.

פֹּקֵד עֲוֹן אָבוֹת ).

{rרמז תr}  וַיְמַהֵר מֹשֶׁה וַיִּקֹּד אַרְצָה וַיִּשְׁתָּחוּ. מֶה רָאָה. רַבִּי חֲנִינָא בֶּן גַּמְלִיאֵל אוֹמֵר. אֶרֶךְ אַפַּיִם רָאָה. רַבָּנָן אַמְרֵי. אֱמֶת רָאָה. תַּנְיָא כְּמַאן דַּאֲמַר אֶרֶךְ אַפַּיִם רָאָה, כְּשֶׁעָלָה מֹשֶׁה לַמָּרוֹם מָצָא לְהַקָּדוֹשׁ בָּרוּךְ הוּא שֶׁיּוֹשֵב וְכוֹתֵב אֶרֶךְ אַפַּיִם, אָמַר לְפָנָיו, רִבּוֹנוֹ שֶׁל עוֹלָם, לַצַּדִּיקִים, אָמַר לוֹ, אַף לָרְשָׁעִים, אָמַר לוֹ, רְשָׁעִים יֹאבֵדוּ, אֲמַר לֵיהּ, הָשַׁתָּא חָזִית דְּמִבָּעֵי לָךְ, בְּשָׁעָה שֶׁחָטְאוּ יִשְׂרָאֵל בַּמִּדְבָּר אָמַר לוֹ, לֹא כַךְ אָמַרְתָּ, לַצַּדִּיקִים, אָמַר לְפָנָיו, רִבּוֹנוֹ שֶׁל עוֹלָם, לֹא כַךְ אָמַרְתָּ לִי אַף לָרְשָׁעִים, וְהַיְינוּ דִּכְתִיב (במדבר יד, יז) "וְעַתָּה יִגְדַּל נָא כֹּחַ ה'" וְגוֹ', הַיְינוּ דִּכְתִיב  "עֵדֹתֶיךָ נֶאֶמְנוּ מְאֹד" וְגוֹ', וּסְמִיךְ לֵי' (שם צד, א) "תְּפִלָּה לְמֹשֶׁה", שְׁמַע מִינָּהּ אֶרֶךְ אַפַּיִם רָאָה.

אֲמַר רַבִּי יוֹסֵי בְּרַבִּי חֲנִינָא. נֹשֵׂא עֲוֹנוֹת אֵין כְּתִיב כָּאן, אֶלָּא נֹשֵׂא עָוֹן, חוֹטֵף שְׁטַר אֶחָד מִן הָעֲבֵרוֹת, וְהַזְּכֻיּוֹת מַכְרִיעוֹת. אֲמַר רַבִּי אֶלְעָזָר. (שם סב, יג) "וּלְךָ ה' חָסֶד", וְאִי לֵית לֵיהּ, אַתְּ יָהִיב מִן דִּידָךְ, הִיא דַּעְתֵּיהּ דְּרַבִּי אֶלְעָזָר וְרַב חֶסֶד מַטֶּה כְּלַפֵּי חָסֶד. רַב הוּנָא בְּשֵׁם רַבִּי אַבָּהוּ, אֲמַר הַקָּדוֹשׁ בָּרוּךְ הוּא אֵין לְפָנָיו שִׁכְחָה, וּבִשְׁבִיל יִשְׂרָאֵל נַעֲשֶׂה שַׁכְחָן, מַה טַּעַם, נֹשֵׂא עָוֹן, נֹשֵׂא כְּתִיב. וְכֵן דָּוִד הוּא אוֹמֵר,  "נָשָׂאתָ עֲוֹן עַמֶּךָ כִּסִּיתָ כָל חַטָּאתָם סֶלָה".

{pפסוק ידp}  כִּי לֹא תִשְׁתַּחֲוֶה לְאֵל אַחֵר (כָּתוּב בְּרֶמֶז רפ"ח).

{pפסוק טוp}  וְקָרָא לְךָ וְאָכַלְתָּ מִזִבְחוֹ. תַּנְיָא. רַבִּי שִׁמְעוֹן בֶּן אֶלְעָזָר אוֹמֵר. יִשְׂרָאֵל שֶׁבְּחוּצָה לָאָרֶץ עוֹבְדֵי אֱלִילִים בְּטָהֳרָה הֵן. כֵּיצַד. כּוּתִי שֶׁעָשָׂה מִשְׁתֶּה לִבְנוֹ וְזִמֵּן אֶת כָּל הַיְּהוּדִים שֶׁבָּעִיר, אַף עַל פִּי שֶׁאוֹכְלִין וְשׁוֹתִין מִשֶּׁלָּהֶן (וְהוּא) [וְשַׁמָּשׁ שֶׁלָּהֶן] עוֹמֵד עֲלֵיהֶן, מַעֲלֶה עֲלֵיהֶן הַכָּתוּב כְּאִלּוּ אָכְלוּ מִזִּבְחֵי מֵתִים, שֶׁנֶּאֱמַר "וְקָרָא לְךָ וְאָכַלְתָּ" וְגוֹ'. אֵימָא עַד דְּאָכִיל. אִם כֵּן לֵימָא קְרָא "וְאָכַלְתָּ מִזִבְחוֹ", מַאי "וְקָרָא לְךָ", מִשְּׁעַת קְרִיאָה.

{pפסוק יז-יחp}  אֱלֹהֵי מַסֵּכָה לֹא תַעֲשֶׂה לָּךְ. אָמַר רַבִּי אֶלְעָזָר בֶּן עֲזַרְיָה. כָּל הַמְּבַזֶּה אֶת הַמּוֹעֲדוֹת כְּאִלּוּ עוֹבֵד אֱלִילִים, שֶׁנֶּאֱמַר אֱלֹהֵי מַסֵּכָה לֹא תַעֲשֶׂה לָּךְ, וּכְתִיב בַּתְרֵיהּ אֶת חַג הַמַּצּוֹת תִּשְׁמֹר.

אֶת חַג הַמַּצּוֹת תִּשְׁמֹר (כָּתוּב בְּרֶמֶז (ש"ט)).

{pפסוק יטp}  וְכָל מִקְנְךָ תִּזָכָר ).

{pפסוק כp} {rרמז תאr}  וּפֶטֶר חֲמוֹר תִּפְדֶּה בְשֶׂה. פָּרָה שֶׁיָּלְדָה כְּמִין חֲמוֹר, וַחֲמוֹר שֶׁיָּלְדָה כְּמִין סוּס, פָּטוּר מִן הַבְּכוֹרָה, שֶׁנֶּאֱמַר וּפֶטֶר חֲמוֹר, עַד שֶׁיְהֵא הַיּוֹלֵד חֲמוֹר וְהַוָּלָד חֲמוֹר. רַבִּי יוֹסֵי הַגְּלִילִי אוֹמֵר. מִתּוֹךְ שֶׁנֶּאֱמַר (במדבר יח, טו) "אַךְ פָּדֹה תִפְדֶּה" שׁוֹמֵעַ אֲנִי אֲפִלּוּ פִּטְרֵי סוּסִים וּגְמַלִּים. תַּלְמוּד לוֹמַר וּפֶטֶר חֲמוֹר, פֶּטֶר חֲמוֹר אָמַרְתִּי לְךָ וְלֹא פִּטְרֵי סוּסִים וּגְמַלִּים. וַעֲדַיִן אֲנִי אוֹמֵר פֶּטֶר חֲמוֹר בְּשֶׂה, פִּטְרֵי סוּסִים וּגְמַלִּים בְּכָל דָּבָר. תַּלְמוּד לוֹמַר פֶּטֶר חֲמוֹר "פֶּטֶר חֲמוֹר", שְׁתֵּי פְעָמִים, פִּטְרֵי חֲמוֹרִים אָמַרְתִּי לְךָ וְלֹא פִּטְרֵי סוּסִים וּגְמַלִּים. פְּרִיךְ רַב אֲחַאי. אִי כְּתַב רַחֲמָנָא כָּךְ, הֲוָה אֲמִינָא הֲוֵי דָּבָר שֶׁהָיָה בַּכְּלָל וְיָצָא מִן הַכְּלָל, לֹא לְלַמֵּד עַל עַצְמוֹ יָצָא אֶלָּא לְלַמֵּד עַל הַכְּלָל כֻּלּוֹ יָצָא וּלְעוֹלָם בְּשֶׂה, כְּתַב רַחֲמָנָא "פֶּטֶר חֲמוֹר" אַחֲרִינָא, פִּטְרֵי חֲמוֹרִים אָמַרְתִּי לְךָ וְלֹא פִּטְרֵי סוּסִים וּגְמַלִּים, וְאֵימָא מִיעֲטִינְהוּ מִשֶּׂה וּלְעוֹלָם בְּכָל דָּבָר. אִם כֵּן נִכְתּוּב רַחֲמָנָא חֲמוֹר תִּפְדֶּה בְשֶׂה, פֶּטֶר פֶּטֶר תְּרֵי זִמְנֵי לָמָּה לִי, שְׁמַע מִינָּהּ פִּטְרֵי חֲמוֹרִים אָמַרְתִּי לְךָ וְלֹא פִּטְרֵי סוּסִים וּגְמַלִּים. וְתַנָּא דִידָן, לְמִּעוּטֵי סוּסִים וּגְמַלִּים מִנָּא לֵיהּ. אֲמַר רַב פַּפָּא. כָּל מִקְנְךָ תִּזָּכָר, כְּלָל, שׁוֹר וָשֶׂה וַחֲמוֹר, פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, שׁוֹר וָשֶׂה וַחֲמוֹר, אִין, מִידִי אַחֲרִינָא, לָא. וְרַבִּי יוֹסֵי הַגְּלִילִי, פֶּטֶר, הִפְסִיק הָעִנְיָן. וְרַבָּנָן, וָי"ו, הֲדַר עַרְבֵיהּ. וְרַבִּי יוֹסֵי הַגְּלִילִי, לָא לִכְתּוּב רַחֲמָנָא לָא וָי"ו וְלָא פֶּטֶר. וְרַבָּנָן, אַיְידֵּי דְּהָא קְדוּשַּׁת דָּמִים וְהָא קְדֻשַּׁת הַגּוּף פְּסַק לְהוּ וַהֲדַר עֲרִיב לְהוּ.

אֵין פּוֹדִין לֹא בְעֵגֶל וְלֹא בְחַיָּה וְלֹא בִשְׁחוּטָה וְלֹא בִטְרֵפָה וְלֹא בְכִלְאַיִם וְלֹא בִכְוִי. רַבִּי אֱלִיעֶזֶר מַתִּיר בְּכִלְאַיִם, מִפְּנֵי שֶׁהוּא שֶׂה, וְאוֹסֵר בִּכְוִי, מִפְּנֵי שֶׁהוּא סָפֵק. מַתְנִיתִין מַנִּי. בֶּן בַּג בַּג הִיא, דְּתַנְיָא בֶּן בַּג בַּג אוֹמֵר, נֶאֱמַר כָּאן "שֶׂה" וְנֶאֱמַר לְהַלָּן שֶׂה, מַה לְּהַלָּן פְּרַט לְכָל הַשֵּׁמוֹת הַלָּלוּ, אַף כָּאן פְּרַט לְכָל הַשֵּׁמוֹת הַלָּלוּ, אִי מַה לְּהַלָּן זָכָר תָּמִים וּבֶן שָׁנָה אַף כָּאן זָכָר תָּמִים וּבֶן שָׁנָה, "תִּפְדֶּה" תִּפְדֶּה רִבָּה, אִי "תִּפְדֶּה" תִּפְדֶּה רִבָּה, אֲפִלּוּ כָּל מִלֵּי נַמֵּי, אִם כֵּן "שֶׂה" שֶׂה מַאי אֲהַנֵי לֵיהּ.

וְאִם לֹא תִפְדֶּה וַעֲרַפְתּוֹ. תַּנְיָא.  "לֹא תַעֲבֹד בִּבְכֹר שׁוֹרֶךָ", אֲבָל אַתָּה עוֹבֵד בְּשֶׁלְּךָ וּבְשֶׁל אֲחֵרִים. "וְלֹא תָגֹז בְּכוֹר צֹאנֶךָ", אֲבָל אַתָּה גּוֹזֵז בְּשֶׁלְּךָ וְשֶׁל אֲחֵרִים. דִּבְרֵי רַבִּי יְהוּדָה. רַבִּי שִׁמְעוֹן אוֹמֵר. "לֹא תַעֲבֹד בִּבְכֹר שׁוֹרֶךָ", אֲבָל אַתָּה עוֹבֵד בִּבְכוֹר אָדָם. "וְלֹא תָגֹז בְּכוֹר צֹאנֶךָ", אֲבָל אַתָּה גּוֹזֵז פֶּטֶר חֲמוֹר. אֲמַר רָבָא. מוֹדֶה רַבִּי שִׁמְעוֹן לְאַחַר עֲרִיפָה שֶׁהוּא אָסוּר, מַאי טַעְמָא, גְּמַר עֲרִיפָה עֲרִיפָה מֵעֶגְלָה עֲרוּפָה. אֵיתִיבֵיהּ אַבַּיֵּי. לֹא רָצָה לִפְדּוֹתוֹ, עוֹרְפוֹ בְּקוֹפִיץ מֵאֲחוֹרָיו, וְקוֹבְרוֹ, וְאָסוּר בַּהֲנָאָה, דִּבְרֵי רַבִּי יְהוּדָה, וְרַבִּי שִׁמְעוֹן מַתִּיר. אֵימָא, מֵחַיִּים אָסוּר בַּהֲנָאָה, דִּבְרֵי רַבִּי יְהוּדָה, וְרַבִּי שִׁמְעוֹן מַתִּיר. הָא מִדְּסֵיפָא מֵחַיִּים הֲוֵי, רֵישָׁא לָא מֵחַיִּים, דְּקָתְנִי סֵיפָא, לֹא יְמִיתֶנּוּ לֹא בְקָנֶה לֹא בְמַגָּל וְלֹא בְקַרְדֹּם וְלֹא בִמְגֵרָה אֶלָּא בְקוֹפִיץ, לֹא יַכְנִיסֵנוּ בַּחֶדֶר וְיִנְעֹל הַדֶּלֶת בְּפָנָיו בִּשְׁבִיל שֶׁיָּמוּת, וְאָסוּר בְּגִזָּה וַעֲבֹדָה, דִּבְרֵי רַבִּי יְהוּדָה, וְרַבִּי שִׁמְעוֹן מַתִּיר. רֵישָׁא וְסֵיפָא מֵחַיִּים, רֵישָׁא בַּהֲנָאַת דָּמָיו וְסֵיפָא בַּהֲנָאַת גּוּפוֹ, וּצְרִיכָא, דְּאִי תָנֵי דָּמָיו, בְּהַהוּא קָא שָׁרִי רַבִּי שִׁמְעוֹן, אֲבָל בַּהֲנָאַת גּוּפוֹ אֵימָא מוֹדֵי לֵיהּ לְרַבִּי יְהוּדָה, וְאִי תְּנָא הֲנָאַת גּוּפוֹ, בְּהַהִיא קָאֲמַר רַבִּי יְהוּדָה, אֲבָל בַּהֲנָאַת דָּמִים אֵימָא מוֹדֵי לֵיהּ לְרַבִּי שִׁמְעוֹן, צְרִיכָא. וְכֵן אָמַר רַב נַחְמָן אֲמַר רַבָּה בַּר אָבוּהָ. מוֹדֶה רַבִּי שִׁמְעוֹן לְאַחַר עֲרִיפָה שֶׁהוּא אָסוּר. אֲמַר רַב נַחְמָן. מִנָּא אֲמִינָא לָהּ. דְּתַנְיָא, וַעֲרַפְתּוֹ, נֶאֱמַר כָּאן וַעֲרַפְתּוֹ וְנֶאֱמַר לְהַלָּן (דברים כא, ד) "וְעָרְפוּ", מַה לְּהַלָּן אָסוּר, אַף כָּאן אָסוּר, מַנִּי, אִלֵימָא רַבִּי יְהוּדָה, מֵחַיִּים נַמֵּי מֵיסַר אֲסַר, אֶלָּא לַאו רַבִּי שִׁמְעוֹן הִיא. לְעוֹלָם רַבִּי יְהוּדָה הִיא, וְאִצְטְרִיךְ, סַלְקָא דַעְתָּךְ אֲמִינָא עֲרִיפָה בִּמְקוֹם פְּדִיָּה עוֹמֶדֶת, מַה פְּדִיָּה מֻתֶּרֶת אַף עֲרִיפָה מֻתֶּרֶת, קָא מַשְׁמַע לָן. אֲמַר רַב נַחְמָן. מִנָּא אֲמִינָא לָהּ. מִדְּתָנֵי לֵוִי, הוּא הִפְסִיד מָמוֹנוֹ שֶׁל כֹּהֵן, לְפִיכָךְ יֻפְסַד מָמוֹנוֹ, מַנִּי אִלֵימָא רַבִּי יְהוּדָה, הָא מִיפְסַד וְקָאי, אֶלָּא לַאו רַבִּי שִׁמְעוֹן. אִבָּעִית אֵימָא, לְרַבִּי שִׁמְעוֹן לְפַחַת מִיתָה, אִבָּעִית אֵימָא, רַבִּי יְהוּדָה, הֶפסֵדָא דְּבֵינֵי בֵּינֵי.

תַּנְיָא. (לעיל יג, יג) "תִּפְדֶּה" [תִּפְדֶּה] "תִּפְדֶּה". מִיָּד. תִּפְדֶּה. כָּל שֶׁהוּא. רַבִּי יוֹסֵי בְּרַבִּי יְהוּדָה אוֹמֵר. אֵין פְּדִיָּה פָּחוֹת מִשֶּׁקֶל. אֲמַר מַר. "תִּפְדֶּה". מִיָּד. תִּפְדֶּה. כָּל שֶׁהוּא. פְּשִׁיטָא. אִצְטְרִיךְ, סַלְקָא דַעְתָּךְ אֲמִינָא, הוֹאִיל וְאִיתְקַשׁ לִבְכוֹר אָדָם, מַה בְּכוֹר אָדָם אַחַר שְׁלֹשִׁים וְחָמֵשׁ, הָכָא נַמֵּי שְׁלֹשִׁים וְחָמֵשׁ, קָא מַשְׁמַע לָן "תִּפְדֶּה", מִיָּד, תִּפְדֶּה, כָּל שֶׁהוּא. רַבִּי יוֹסֵי בְּרַבִּי יְהוּדָה אוֹמֵר. אֵין פְּדִיָּה  פְּחוּתָה מִשֶּׁקֶל. מַה נַּפְשָׁךְ, אִי מַקִּישׁ לִבְכוֹר, לִיבָּעֵי חָמֵשׁ, וְאִי לָא מַּקִּישׁ, שֶׁקֶל מִנָּא לֵיהּ. לְעוֹלָם לָא מַּקִּישׁ, אֲמַר רָבָא, אֲמַר קְרָא, (ויקרא כז, כה) "וְכָל עֶרְכְּךָ יִהְיֶה בְּשֶׁקֶל הַקֹּדֶשׁ", כָּל עֲרָכִין שֶׁאַתָּה מַעֲרִיךְ לֹא יְהוּ פְחוּתִין מִשֶּׁקֶל. וְרַבָּנָן, הַהוּא בְּהַשָּׂגַת יָד הוּא דִּכְתִיב.

{rרמז תבr}  אֲמַר רַב נַחְמָן. הֲלָכָה כְּדִבְרִי חֲכָמִים. וְכַמָּה. אֲמַר רַב יוֹסֵף. אֲפִלּוּ פַּטְרוּזָא בַּת דַּנְקָא. אֲמַר רָבָא. אַף אֲנָן נַמֵּי תְּנֵינָא, וּפֶטֶר חֲמוֹר תִּפְדֶּה בְשֶׂה, מִן הַכְּבָשִׂים וּמִן הָעִזִּים, זָכָר וּנְקֵבָה, קָטָן וְגָדוֹל, תָּמִים וּבַעַל מוּם, וּפוֹדֶה בּוֹ פְּעָמִים הַרְבֵּה. פְּשִׁיטָא. מַהוּ דְתֵימָא, כֻּלֵּי הַאי לָא, אִי נַמֵּי פַּטְרוּזָא לָא, קָא מַשְׁמַע לָן. רַבִּי יְהוּדָה נְשִׂיאָה הֲוָה לֵיהּ הַהוּא פֶּטֶר חֲמוֹר. שָׁדְרֵיהּ לְקָמֵיהּ דְּרַבִּי טַרְפוֹן. אֲמַר לוֹ. כַּמָּה בָּעֵינָא לְמֵיתְבָא לֵיהּ לַכֹּהֵן. אָמַר לוֹ. הֲרֵי אָמְרוּ, עַיִן יָפָה בְּסֶלַע, עַיִן רָעָה בְּשֶׁקֶל, בֵּינוֹנִית בְּרַגְיָא. אֲמַר רָבָא. הִלְכְתָא, בְּרַגְיָא. וְכַמָּה, תְּלָתָא זוּזֵי, רָגִיל לְהָכָא וְרָגִיל לְהָכָא. קַשְׁיָא הִלְכְתָא אֲהִלְכְתָא. לָא קַשְׁיָא. כָּאן בְּבָא לִמָּלֵךְ, כָּאן בְּבָא מֵעַצְמוֹ. אֲמַר רַבִּי יִצְחָק אֲמַר רֵישׁ לָקִישׁ. מִי שֶׁיֵּשׁ לוֹ פֶּטֶר חֲמוֹר וְאֵין לוֹ שֶׂה לִפְדּוֹתוֹ, פּוֹדֶה בְּשָׁוְיוֹ. לְמָאן, אִלֵימָא לְרַבִּי יְהוּדָה, הָא אֲמַר הִקְפִּידָה עָלָיו תּוֹרָה בְּשֶׂה, אֶלָּא לְרַבִּי שִׁמְעוֹן. אֲפִלּוּ תֵימָא לְרַבִּי יְהוּדָה, [לֹא] יְהֵא פִדְיוֹנוֹ חָמוּר מִן הַהֶקְדֵּשׁ, וְלֹא אָמְרָה תּוֹרָה בְּשֶׂה לְהַחֲמִיר עָלָיו אֶלָּא לְהָקֵל עָלָיו. רַב נַחְמָן בְּרֵיהּ דְּרַב יוֹסֵף פְּרִיק לֵיהּ בְּשַׁלְקֵי בְּשָׁוְיוֹ.

חַד עַם דְּאַרְעָא שְׁאָלֵיהּ לְרַבִּי מֵאִיר. פֶּטֶר חֲמוֹר, בְּמָה הוּא נִפְדֶּה. אָמַר לוֹ. בְּשֶׂה, דִּכְתִיב וּפֶטֶר חֲמוֹר תִּפְדֶּה בְשֶׂה. וְאִם אֵין לוֹ שֶׂה, בְּמָה הוּא נִפְדֶּה. אֲמַר לֵיהּ. בִּגְדִי. אֲמַר לֵיהּ מָן הָא. אֲמַר לֵיהּ. דִּכְתִיב (דברים יד, ד) "זֹאת הַבְּהֵמָה אֲשֶׁר תֹּאכֵלוּ שׁוֹר שֵׂה כְשָׂבִים וְשֵׂה עִזִּים". עָמַד וּנְשָׁקוֹ עַל רֹאֹשׁוֹ.

כֹּל בְּכוֹר בָּנֶיךָ תִּפְדֶּה. הַמַּפְרִישׁ פִּדְיוֹן בְּנוֹ (בִּדְמֵי שָׁוְיוֹ) וְאָבַד, חַיָּב בְּאַחְרָיוּתוֹ. מַנָּלָן. אֲמַר רַב אֲמַר רַבִּי יוֹנָתָן. כָּל בְּכוֹר בָּנֶיךָ תִּפְדֶּה וְלֹא יֵרָאוּ פָנַי רֵיקָם, מָה לְּהַלָּן יוֹרְשִׁין חַיָּבִין, אַף כָּאן יוֹרְשִׁין חַיָּבִין.

תָּנוּ רַבָּנָן. כָּל מִצְוֹת הַבֵּן הַמֻּטָּלוֹת עַל הָאָב לַעֲשׂוֹת לִבְנוֹ, אֲנָשִׁים חַיָּבִין וְנָשִׁים פְּטוּרוֹת, לְמוּלוֹ וְלִפְדּוֹתוֹ, לְלַמְּדוֹ תוֹרָה וּלְהַשִּׂיאוֹ אִשָּׁה וּלְלַמְּדוֹ אֻמָּנוּת. לִפְדּוֹתוֹ מִנָּלָן. דִּכְתִיב כֹּל בְּכוֹר בָנֶיךָ תִּפְדֶּה וְהֵיכָא דְּלָא פְרָקֵיהּ אֲבוּהָ, מִחַיֵיב אִיהוּ לְמִפְרַק נַפְשֵׁיהּ, דִּכְתִיב תִּפְדֶּה, קְרֵי בֵיהּ תִּפָּדֶה. וְאִיהִי, מִנָּלָן דְּלָא מִיפְקְדָה. דִּכְתִיב תִּפָּדֶה. תִּפְדֶּה, הַמְּצֻוֶּה לִפְדּוֹת אֶת עַצְמוֹ, מְצֻוֶּה לִפְדּוֹת אֶת אֲחֵרִים. וְאִיהִי, מִנָּלָן דְּלָא מִיפְקְדָה לְמִיפְרַק נַפְשָׁהּ. דִּכְתִיב תִּפְדֶּה תִּפָּדֶה, כֹּל שֶׁאֲחֵרִים מְצֻוִּין לִפְדּוֹתוֹ, מְצֻוֶּה לִפְדּוֹת אֶת עַצְמוֹ, וְכֹל שֶׁאֵין אֲחֵרִים מְצֻוִּין לִפְדוֹתוֹ, אֵינוֹ מְצֻוֶּוה לִפְדּוֹת אֶת עַצְמוֹ. וּמִנַּיִן שֶׁאֵין אֲחֵרִים מְצֻוִּין לִפְדּוֹתָהּ. אֲמַר קְרָא, כָּל בְּכוֹר בָּנֶיךָ תִפְדֶּה, בָנֶיךָ וְלֹא בְנוֹתֶיךָ. תָּנוּ רַבָּנָן. הוּא לִפְדּוֹת וּבְנוֹ לִפָּדוֹת, הוּא קוֹדֵם לִבְנוֹ. רַבִּי יְהוּדָה אוֹמֵר. בְּנוֹ קוֹדְמוֹ, שֶׁמִּצְוָתוֹ עַל אָבִיו, וּמִצְוַת בְּנוֹ עָלָיו. אֲמַר רַבִּי (יְהוּדָה) [יִרְמִיָּה]. הַכֹּל מוֹדִים, כָּל הֵיכָא דְּלֵיכָּא אֶלָּא חָמֵשׁ סְלָעִים, הוּא קוֹדֵם לִבְנוֹ, מַאי טַעְמָא, מִצְוָה דְגוּפֵיהּ עָדִיף. כִּי פְלִיגֵי הֵיכָא דְּאִכָּא חָמֵשׁ מְשֻׁעְבָּדִים וְחָמֵשׁ בְּנֵי חוֹרִין, רַבִּי יְהוּדָה סְבַר, מִלְוֶה הַכְּתוּבָה בַּתּוֹרָה כִּכְתוּבָה בִּשְׁטָר דָּמְיָא, בְּהָנֵי חָמֵשׁ סְלָעִים פָּרִיק לֵיהּ לִבְרֵיהּ, וְאָזִיל כֹּהֵן וְטָרִיף חָמֵשׁ מְשֻׁעְבָּדִים, וּפָרִיק לֵיהּ לְדִידֵיהּ. וְרַבָּנָן לְטַעְמַיְיהוּ, דְּאַמְרֵי מִלְוֶה הַכְּתוּבָה בַּתּוֹרָה לַאו כִּכְתוּבָה בִּשְׁטָר דַּמְיָא, הִלְכָּךְ מִצְוָה דְגּוּפֵיהּ עָדִיף.

תָּנוּ רַבָּנָן. לִפְדּוֹת אֶת בְּנוֹ וְלַעֲלוֹת לָרֶגֶל, פּוֹדֶה אֶת בְּנוֹ וְאַחַר כָּךְ עוֹלֶה לָרֶגֶל. רַבִּי יְהוּדָה אוֹמֵר. עוֹלֶה לָרֶגֶל וְאַחַר כָּךְ פּוֹדֶה אֶת בְּנוֹ, שֶׁזּוֹ מִצְוָה עוֹבֶרֶת וְזוֹ מִצְוָה שֶׁאֵינָהּ עוֹבֶרֶת. בִּשְׁלָמָא לְרַבִּי יְהוּדָה, כִּדְקָאֲמַר טַעְמָא, אֶלָּא רַבָּנָן מַאי טַעְמַיְיהוּ. דַּאֲמַר קְרָא, כָּל בְּכוֹר בָּנֶיךָ תִּפְדֶּה, וַהֲדַר וְלֹא יֵרָאוּ פָנַי רֵיקָם.

תָּנוּ רַבָּנָן. מִנַּיִן שֶׁאִם הָיוּ לוֹ חֲמִשָּׁה בָנִים מֵחָמֵשׁ נָשִׁים, שֶׁחַיָּב לִפְדּוֹת אֶת כֻּלָּם. שֶׁנֶּאֱמַר כֹּל בְּכוֹר בָּנֶיךָ תִּפְדֶּה. פְּשִׁיטָא, בְּפֶטֶר רֶחֶם תָּלָה רַחֲמָנָא. מַהוּ דְתֵימָא, נֵילַף בְּכוֹר בְּכוֹר מִנַּחֲלָה, מַה לְּהַלָּן רֵאשִׁית אוֹנוֹ, אַף כָּאן רֵאשִׁית אוֹנוֹ, קָא מַשְׁמָע לָן.

{pפסוק כאp}  בֶּחָרִישׁ וּבַקָּצִיר תִּשְׁבֹּת .

רַבִּי עֲקִיבָא אוֹמֵר. אֵינוֹ צָרִיךְ לוֹמַר בֶּחָרִישׁ וּבַקָּצִיר שֶׁל שְׁבִיעִית, שֶׁהֲרֵי כְּבַר נֶאֱמַר (ויקרא כה, ד) "לֹא תִּזְרַע", אֶלָּא חָרִישׁ שֶׁל עֶרֶב שְׁבִיעִית הַנִּכְנָס לִשְׁבִיעִית, וְקָצִיר שֶׁל שְׁבִיעִית הַיּוֹצֵא לְמוֹצָאֵי שְׁבִיעִית. וְרַבִּי (שִׁמְעוֹן) [יִשְׁמָעֵאל] אוֹמֵר. מֶה חָרִישׁ רְשׁוּת, אַף קָצִיר רְשׁוּת, יָצָא קְצִיר הָעֹמֶר שֶׁהוּא מִצְוָה. וְרַבִּי יִשְׁמָעֵאל, מוֹסִיפִין מֵחֹל עַל הַקֹּדֶשׁ מִנָּא לֵיהּ. נַפְקָא לֵיהּ מִדְּתַנְיָא,  "וְעִנִּיתֶם אֶת נַפְשֹׁתֵיכֶם" וְכוּ'.

אֲמַר לֵיהּ הַהוּא מֵרַבָּנָן, לְרָבָא. מִמַּאי דַּחֲרִישָׁא רְשׁוּת, דִּלְמָא חֲרִישַׁת עֹמֶר דְּמִצְוָה [וַ]אֲפִלּוּ הָכֵי אֲמַר רַחֲמָנָא תִּשְׁבּוֹת. אֲמַר רָבָא. קְצִירָה דּוּמְיָא דַחֲרִישָׁא, מָה חֲרִישָׁה, מָצָא חָרוּשׁ אֵינוֹ חוֹרֵשׁ, אַף קְצִירָה, מָצָא (קְצִיר) [קָצוּר] אֵינוֹ קוֹצֵר, וְאִי סַלְקָא דַעְתָּךְ דְּבִקְצִירָה דְּמִצְוָה, מָצָא (קָצִיר) [קָצוּר] אֵינוֹ, קוֹצֵר הָא מִצְוָה לִקְצֹר וּלְהָבִיא.

{pפסוק כבp}  וְחַג הָאָסִיף תְּקוּפַת הַשָּׁנָה. אֲמַר רַב(י) יְהוּדָה אֲמַר רַב. אֵין מְעַבְּרִין אֶת הַשָּׁנָה אֶלָּא אִם כֵּן הָיְתָה תְקוּפָה חֲסֵרָה רֻבּוֹ שֶׁל חֹדֶשׁ, שִׁשָּׁה עָשָׂר יוֹם. דִּבְרֵי רַבִּי יְהוּדָה. רַבִּי יוֹסֵי אוֹמֵר. עֶשְׂרִים וְאֶחָד יוֹם. אֲמַר רַבִּי יוֹחָנָן. וּשְׁנֵיהֶם מִקְרָא אֶחָד דָּרְשׁוּ, וְחַג הָאָסִיף תְּקוּפַת הַשָּׁנָה. מַר סְבַר, כֻּלּוֹ חַג בָּעֵינָן בִּתְקוּפָה חֲדָשָׁה, וּמַר סְבַר מִקְצַת חַג בָּעֵינָן בִּתְקוּפָה [חֲדָשָׁה]. מַאי קָא סַבְרֵי. אִי קָא סַבְרֵי יוֹם תְּקוּפָה גּוֹמֵר, בְּלַאו הָכֵי נַמֵּי לָא לְמַאן דַּאֲמַר כּוּלֵי חַג אִיכָּא וְלָא לְמַאן דַּאֲמַר מִקְצַת חַג אִכָּא, אֶלָּא קָסְבַר יוֹם תְּקוּפָה מַתְחִיל. מֵיתִיבֵי, יוֹם תְּקוּפָה גּוֹמֵר, דִבְרֵי רַבִּי יְהוּדָה, רַבִּי יוֹסֵי אוֹמֵר, יוֹם תְּקוּפָה מַתְחִיל, וְעוֹד תַּנְיָא, אֵין מְעַבְּרִין אֶת הַשָּׁנָה אֶלָּא אִם כֵּן הָיְתָה תְּקוּפָה חֲסֵרָה רֻבּוֹ שֶׁל חֹדֶשׁ, שִׁשָּׁה עָשָׂר יוֹם, רַבִּי יְהוּדָה אוֹמֵר, שְׁתֵּי יָדוֹת בַּחֹדֶשׁ, עֶשְׂרִים יוֹם, רַבִּי יוֹסֵי אוֹמֵר, מְחַשְּׁבִין, שִׁשָּׁה עָשָׂר לִפְנֵי פֶּסַח, מְעַבְּרִין, שִׁשָּׁה עָשָׂר לִפְנֵי הֶחָג, אֵין מְעַבְּרִין, רַבִּי שִׁמְעוֹן אוֹמֵר, אַף שִׁשָּׁה עָשָׂר לִפְנֵי הֶחָג, מְעַבְּרִין, אַחֵרִים אוֹמְרִים, מִעוּטוֹ, אַרְבָּעָה עָשָׂר יוֹם. קָשְׁיָא. אָמַר מַר. רַבִּי יוֹסֵי אוֹמֵר. שִׁשָּׁה עָשָׂר יוֹם לִפְנֵי הַפֶּסַח, מְעַבְּרִין. הַיְינוּ רַבִּי יְהוּדָה. יוֹם תְּקוּפָה גּוֹמֵר וְיוֹם תְּקוּפָה מַתְחִיל, אִיכָּא בֵּנַיְיהוּ. אֶלָּא לְרַבִּי יוֹסֵי שִׁשָּׁה עָשָׂר לִפְנֵי הֶחָג הוּא דְּלָא, הָא שִׁבְעָה עָשָׂר וּשְׁמוֹנָה עָשָׂר אִין, וְהָאֲמַר, שִׁשָּׁה עָשָׂר לִפְנֵי הַפֶּסַח, אִין, בָּצִיר, לָא. אַיְידֵּי דִּתְנָא רֵישָׁא שִׁשָּׁה עָשָׂר לִפְנֵי הַפֶּסַח, תְּנָא סֵיפָא נַמֵּי שִׁשָּׁה עָשָׂר לִפְנֵי הֶחָג. רַבִּי שִׁמְעוֹן אוֹמֵר. אַף שִׁשָּׁה עָשָׂר לִפְנֵי הֶחָג, מְעַבְּרִין. הַיְינוּ תַּנָּא קָמָא. אִכָּא בֵּנַיְיהוּ יוֹם תְּקוּפָה [מַתְחִיל וְיוֹם תְּקוּפָה גּוֹמֵר], וְלָא מְסַּיְּימֵי. אֲחֵרִים אוֹמְרִים אַרְבָּעָה עָשָׂר יוֹם. מַאי קָסַבְרֵי, אִי קָא סַבְרֵי יוֹם תְּקוּפָה גּוֹמֵר וְכֻלֵּיהּ חַג בָּעֵינָן, הָא אִיכָּא. אֲחֵרִים בִּתְקוּפַת נִיסָן קַיְימֵי, דִּכְתִיב (דברים טז, א) "שָׁמוֹר אֶת הַחֹדֶשׁ הָאָבִיב וְעָשִׂיתָ פֶּסַח", שָׁמוֹר אָבִיב שֶׁל תְּקוּפָה, שֶׁיְּהֵא בְּחֹדֶשׁ נִיסָן. וְלֵיעַבְּרֵיהּ לַאֲדָר. תַּנָּא מִלְּמַעְלָה לְמַטָּה קָא חֲשִׁיב, וְהָכֵי קָאֲמַר, עַד מִעוּטוֹ מְעַבְּרִין, אַרְבָּעָה עָשָׂר יוֹם. רַבִינָא אֲמַר. לְעוֹלָם אֲחֵרִים בְּתִשְׁרֵי קַיְימֵי, וְקָסַבְרֵי אֲחֵרִים, כֻּלֵּי חַג בָּעֵינָן. יוֹם רִאשׁוֹן, חַג הָאָסִיף כְּתִיב. חַג הַבָּא בִּזְמַן אֲסֵפָה.

{pפסוק כגp}  שָׁלֹשׁ פְּעָמִים בַּשָּׁנָה ). זְכוּרְךָ, וְכֵן אֶת פְּנֵי הָאָדֹן (כָּתוּב בְּרֶמֶז שנ"ז).

{pפסוק כדp} {rרמז תגr}  וְלֹא יַחְמֹד אִישׁ אֶת אַרְצְךָ. אֲמַר רַבִּי אֶלְעָזָר. שְׁלוּחֵי מִצְוָה אֵינָן נִזּוֹקִין, לֹא בַּהֲלִיכָתָן וְלֹא בַּחֲזָרָתָן. כְּמָאן. כִּי הַאי תַּנָּא, דְּתַנְיָא, אִסִּי בֶּן יְהוּדָה אוֹמֵר, כְּלַפֵּי שֶׁאָמְרָה תּוֹרָה וְלֹא יַחְמֹד אִישׁ אֶת אַרְצְךָ מְלַמֵּד שֶׁתְּהֵא פָּרָתְךָ רוֹעָה בַּאֲפָר וְאֵין חַיָּה מַזִּיקָתָהּ וְתַּרְנְגֹלָתְךָ מְנַקֶּרֶת בָּאַשְׁפָּה וְאֵין חֻלְדָּה מַזִּיקָתָהּ, וַהֲלֹא דְּבָרִים קַל וָחֹמֶר, וּמַה מִי שֶׁדַּרְכָּן לִזֹּק, אֵין נִזּוֹקִין, אָדָם שֶׁאֵין דַּרְכּוֹ לִזֹּק, עַל אַחַת כַּמָּה וְכַמָּה, אֵין לִי אֶלָּא בַּהֲלִיכָה, בַּחֲזָרָה מִנַּיִן, תַּלְמוּד לוֹמַר (דברים טז, ז) "וּפָנִיתָ בַבֹּקֶר וְהָלַכְתָּ לְאֹהָלֶיךָ", מְלַמֵּד שֶׁתֵּלֵךְ וְתִמְצָא אָהֳלְךָ בְּשָׁלוֹם. וְכִי מֵאַחַר דְּנָפְקָא לֵיהּ מֵוּפָנִית בַבֹּקֶר" דַּאֲפִלּוּ בַּחֲזָרָה לֹא יֻזַּק, בַּהֲלִיכָה לָמָּה לִי. כִּדְרַבִּי אַמִּי, כָּל שֶׁיֵּשׁ לוֹ קַרְקַע עוֹלֶה לָרֶגֶל, וְשֶׁאֵין לוֹ קַרְקַע אֵינוֹ עוֹלֶה לָרֶגֶל.

{rרמז תדr}  וְלֹא יַחְמֹד אִישׁ אֶת אַרְצְךָ. מַעֲשֶׂה בְּאֶחָד שֶׁהִנִּיחַ בַּיִת שֶׁל תַּרְנְגוֹלִין, וּבָא וּמָצָא חֲתוּלוֹת מְקֹרָעִין. חַד בַּר נַשׁ שְׁבִיק בֵּיתוֹ פָּתוּחַ, וּבָא וּמָצָא חַכְנָא כְּרִיכָא עַל קוּרְקוּסוֹי. רַבִּי פִּנְחָס מִשְׁתָּעֵי הֲדֵין עֻבְדָּא. תְּרֵין אָחִין בְּאַשְׁקְלוֹן הֲוָה לוֹן מְגוּרִין נוּכְרָאִין. אָמְרִין. כַּדּוּ אִלֵין יְהוּדָאִין סָלְקִין לִירוּשְׁלֵם, אֲנָן נָסְבִין כֹל מָה דְּאִית לְהוֹן. מִן דְּסָלְקִין, זִמֵּן לְהוֹן הַקָּדוֹשׁ בָּרוּךְ הוּא מַלְאָכִין נִכְנָסִין וְיוֹצְאִין בִּדְמוּתָן. מִן דְּנָחְתִין שְׁאָלוּן לְהוֹן. מָאן שְׁבַקְתּוּן לְגוֹ בֵּיתָא אָמְרִין. וְלָא (חָד) בַּר נָשׁ. אָמְרִין. בְּרִיךְ אֱלָהָא קֻדְשָּׁא דִּיהוּדָאֵי, דְּלָא שְׁבִיקָן וְלָא שְׁבִיק לְהוֹן.

נָבוֹת הַיִּזְרְעֵלִי הָיָה קוֹלוֹ נָאֶה, וְהָיָה עוֹלֶה לִירוּשָׁלַיִם, וְהָיוּ כָּל יִשְׂרָאֵל מִתְכַּנְּסִין לִשְׁמֹעַ קוֹלוֹ. פַּעַם אַחַת לֹא עָלָה, וְהֶעֱמִידוּ עָלָיו בְּנֵי בְלִיַּעַל, וְאָבַד מִן הָעוֹלָם. מִי גָּרַם לוֹ. עַל יְדֵי שֶׁלֹּא עָלָה לִירוּשָׁלַיִם בִּרְאִיָּה, לְכַבֵּד אֶת הַקָּדוֹשׁ בָּרוּךְ הוּא מִמַּה שֶּׁחֲנָנוֹ. לָמָּה. שֶׁכְּבָר אָמְרָה תוֹרָה וְלֹא יַחְמֹד אִישׁ אֶת אַרְצְךָ, אֵימָתַי, בַּעֲלֹתְךָ.

{pפסוק כהp}  לֹא תִשְׁחַט עַל חָמֵץ דַּם זִבְחִי. אֲמַר רָבָא לֹא תִשְׁחַט אֶת הַפֶּסַח וַעֲדַיִן חָמֵץ קַיָּם. וְאֵימָא חָד חָד כִּי שָׁחִיט. זְמַן שְׁחִיטָה אֲמַר רַחֲמָנָא .

וְלֹא יָלִין וְגוֹ'. חֲגִיגָה הָיְתָה בָּאָה מִן הַבָּקָר וּמִן הַצֹּאן, מִן הַזְּכָרִים וּמִן הַנְּקֵבוֹת, וְנֶאֱכֶלֶת לִשְׁנֵי יָמִים. מַתְנִיתִין דְּלָא כְּבֶן תֵּימָא, דְתָנֵינָא, בֶּן תֵּימָא אוֹמֵר, חֲגִיגָה הַבָּאָה עִם הַפֶּסַח הֲרֵי הִיא כַּפֶּסַח וְאֵינָהּ נֶאֱכֶלֶת אֶלָּא לְיוֹם אֶחָד וְלָיְלָה. מַאי טַעְמָא. דִּכְתִיב וְלֹא יָלִין לַבֹּקֶר זֶבַח חַג, זֶה חֲגִיגָה, הַפָּסַח, כְּמַשְׁמָעוֹ, וּלְכָלִיל אַקְשֵׁיהּ לַפָּסַח. וְאֵינָהּ נֶאֱכֶלֶת אֶלָּא צָלִי, וְאֵינָהּ בָּאָה מִן הַבָּקָר, וְאֵינָהּ בָּאָה מִן הַנְּקֵבוֹת, וְאֵינָהּ בָּאָה בֶּן שְׁתֵּי שָׁנִים, וְאֵינָהּ נֶאֱכֶלֶת אֶלָּא לִמְנוּיָיו.

{pפסוק כוp}  רֵאשִׁית בִּכּוּרֵי אַדְמָתְךָ (כָּתוּב בְּרֶמֶז שנח).

לֹא תְבַשֵּׁל גְּדִי .

{pפסוק כזp}  כְּתָב לְךָ אֶת (כָּל) הַדְּבָרִים הָאֵלֶּה כִּי עַל פִּי וְגוֹ'. אֲמַר רַבִּי אֶלְעָזָר. תּוֹרָה, רֹב בִּכְתַב וּמִעוּט עַל פֶּה, שֶׁנֶּאֱמַר (הושע ח, יב) "אֶכְתָּב (לְךָ) [לוֹ] רֻבֵּי תּוֹרָתִי". רַבִּי יוֹחָנָן אֲמַר רוֹב עַל פֶּה, שֶׁנֶּאֱמַר כִּי עַל פִּי הַדְּבָרִים הָאֵלֶּה. וְאִידָךְ נַמֵּי, הָכְתִיב "אֶכְתֹּב לְךָ רֻבֵּי". הַהִיא אַתְמוּהֵי קָא מַתְמַהּ. וְאִידָךְ, נַמֵּי, הָכְתִיב כִּי עַל פִּי הַדְּבָרִים הָאֵלֶּה. הַהִיא, מִשּׁוּם דְּתַקִּיפֵי לָא מָצֵי לְמֵימַר לְהוּ. דְּרַשׁ רַבִּי יְהוּדָה בַּר נַחְמָנִי, מְתוּרְגְמנֵיהּ דְּרֵישׁ לָקִישׁ. כְּתִיב, כְּתָב לְךָ אֶת (כָּל) הַדְּבָרִים הָאֵלֶּה, וּכְתִיב כִּי עַל פִּי הַדְּבָרִים הָאֵלֶּה, הָא כֵּיצָד. דְּבָרִים שֶׁבִּכְתָב אִי אַתָּה רַשַּׁאי לְאָמְרָן עַל פֶּה, וּדְבָרִים שֶׁבְּעַל פֶּה אִי אַתָּה רַשַּׁאי לְאָמְרָן בִּכְתָב. דְּבֵי רַבִּי יִשְׁמָעֵאל תְּנָא. אֵלֶּה, אֵלֶּה אַתָּה כוֹתֵב, וְאִי אַתָּה כוֹתֵב הֲלָכוֹת. אֲמַר רַבִּי יוֹחָנָן. לֹא כָרַת הַקָּדוֹשׁ בָּרוּךְ הוּא בְּרִית עִם יִשְׂרָאֵל אֶלָּא בִּשְׁבִיל דְּבָרִים שֶׁבְּעַל פֶּה, שֶׁנֶּאֱמַר כִּי עַל פִּי הַדְּבָרִים הָאֵלֶּה כָּרַתִּי אִתְּךָ בְּרִית וְאֶת יִשְׂרָאֵל.

אַמְרֵי, דִּלְמָא מִלְּתָא חֲדַתֵּי שָׁאנֵי, דְּהָא רַבִּי יוֹחָנָן וְרֵישׁ לָקִישׁ מְעַיְּינֵי בְסִפְרָא דַאֲגַדְתָּא בְּשַׁבַּתָּא, וְדָרְשֵׁי הָכֵי, (תהלים קיט, קכו) "עֵת לַעֲשׂוֹת לַה' הֵפֵרוּ תּוֹרָתֶךָ", מוּטָב תֵּעָקֵר אוֹת אַחַת מִן הַתּוֹרָה וְאַל תִּשְׁתַּכַּח תּוֹרָה מִיִּשְׂרָאֵל.

גְּדוֹלָה מִילָה שֶׁשְּׁקוּלָה כְּנֶגֶד כָּל הַמִּצְוֹת שֶׁבַּתּוֹרָה, שֶׁנֶּאֱמַר כִּי עַל פִּי הַדְּבָרִים הָאֵלֶּה כָּרַתִּי אִתְּךָ בְּרִית.

{rרמז תהr}  כְּשֶׁבָּא הַקָּדוֹשׁ בָּרוּךְ הוּא לִתֵּן אֶת הַתּוֹרָה, אָמַר לְמשֶׁה עַל סֵדֶר הַמִּקְרָא וְהַמִּשְׁנָה וְהָאַגָּדָה וְהַתַּלְמוּד, שֶׁנֶּאֱמַר  "וַיְדַבֵּר אֱלֹהִים אֵת כָּל הַדְּבָרִים הָאֵלֶּה", אֲפִלּוּ מַה שֶּׁיִּשְׁאַל תַּלְמִיד וָתִיק לְרַבּוֹ. אֲמַר לֵיהּ הַקָּדוֹשׁ בָּרוּךְ הוּא. לֵךְ, וְלַמְּדָהּ אֶת בְּנֵי יִשְׂרָאֵל. אֲמַר לֵיהּ מֹשֶׁה. רִבּוֹנוֹ שֶׁל עוֹלָם, כְּתֹב אַתָּה לְבָנֶיךָ. אֲמַר לֵיהּ. מְבַקֵּשׁ אֲנִי לִתֵּן אוֹתָהּ לָכֶם בִּכְתָב, אֶלָּא שֶׁגָּלוּי לְפָנַי שֶׁעֲתִידִים אֻמּוֹת הָעוֹלָם לִשְׁלֹט בָּהֶם וְלִטֹּל אוֹתָהּ מֵהֶם וְיִהְיוּ בָנַי כְּאֻמּוֹת הָעוֹלָם, אֶלָּא הַמִּקְרָא תִּתֵּן לָהֶם בִּכְתַב, וְהָאַגָּדָה וְהַמִּשְׁנָה וְהַתַּלְמוּד עַל פֶּה. וַיֹּאמֶר ה' אֶל מֹשֶׁה. כְּתָב לְךָ. זֶה מִקְרָא. כִּי עַל פִּי. הַמִּשְׁנָה וְהַתַּלְמוּד, שֶׁהֵן מַבְדִּילִים בֵּין יִשְׂרָאֵל וּבֵין אֻמּוֹת הָעוֹלָם.

כְּתָב לְךָ. הַלּוּחוֹת הָרִאשׁוֹנוֹת אֲנִי כָּתַבְתִּי אוֹתָם, שֶׁנֶּאֱמַר (לעיל לא, יח) "כְּתֻבִים בְּאֶצְבַּע אֱלֹהִים", אֲבָל הַשְּׁנִיִּים, אַתָּה כְּתָב לְךָ מָשָׁל לְמָה הַדָּבָר דּוֹמֶה. לְמֶלֶךְ שֶׁנָּשָׂא אִשָּׁה וְכָתַב לָהּ גְּמִיקוּם מִשֶּׁלּוֹ. לֹא עָשָׂה, אֶלָּא קִלְקְלָה וּטְרָדָה בָּא שׁוֹשְׁבִינָהּ, וְרִצָּה אוֹתָהּ לַמֶּלֶךְ. אֲמַר לֵיהּ הַמֶּלֶךְ. אֲנִי לֹא נִתְרַצֵּיתִי אֶלָּא לְךָ, וַעֲשֵׂה גְּמִיקוּם אַחֵר. (כַּטּוֹב) [כְּתָב] לְךָ. בִּזְכוּתְךָ אֲנִי נוֹתֵן לָהֶם אֶת הַתּוֹרָה.

{pפסוק כחp} {rרמז תוr}  וַיְהִי שָׁם עִם ה' אַרְבָּעִים יוֹם וְאַרְבָּעִים לַיְלָה  אֶפְשַׁר לְאָדָם שֶׁיְּהֵא אַרְבָּעִים יוֹם בְּלֹא אֲכִילָה וּשְׁתִיָּה. מַלְאָכִים יָרְדוּ אֵצֶל אַבְרָהָם וְאָכְלוּ, מֹשֶׁה עָלָה לָעֶלְיוֹנִים, רָאָה שֶׁאֵין שָׁם אֲכִילָה וּשְׁתִיָּה, לֹא אָכַל וְלֹא שָׁתָה (כָּתוּב בְּסוֹף "וְאֵלֶּה הַמִּשְׁפָּטִים").

לֶחֶם לֹא אָכַל. מִלַּחְמָהּ שֶׁל תּוֹרָה אָכָל. וּמַיִם לֹא שָׁתָה מֵימֶיהָ שֶׁל תּוֹרָה שָׁתָה, שֶׁנֶּאֱמַר (משלי ט, ה) "לְכוּ לַחֲמוּ בְּלַחְמִי", וְאוֹמֵר  "הוֹי כָּל צָמֵא לְכוּ לַמַּיִם". הָיָה לוֹמֵד תּוֹרָה בַּיּוֹם, וּפוֹשֵׁט אוֹתָהּ בֵּינוֹ לְבֵין עַצְמוֹ בַּלַּיְלָה, לָמָּה, אֶלָּא לְלַמֵּד לְיִשְׂרָאֵל שֶׁיְּהוּ יְגֵעִים בַּתּוֹרָה בַּיּוֹם וּבַלָּיְלָה. וּמֵאַיִן הָיָה נִזּוֹן כָּל אוֹתָן אַרְבָּעִים יוֹם. מִזִּיו הַשְּׁכִינָה.

אַרְבָּעִים יוֹם וְאַרְבָּעִים לַיְלָה. וַהֲלֹא כְתִיב (דניאל ב, כב) "וּנְהוֹרָא עִמֵּהּ שְׁרֵא",  "וְנֹגַהּ כָּאוֹר תִּהְיֶה", (תהלים קלט, יב) "גַּם חֹשֶׁךְ לֹא יַחְשִׁיךְ מִמֶּךָּ", מִנַּיִן הַיָּהּ מֹשֶׁה יוֹדֵעַ אֵימָתַי יוֹם וְאֵימָתַי לָיְלָה. אֶלָּא, בְּשָׁעָה שֶׁהָיָה הַקָּדוֹשׁ בָּרוּךְ הוּא מְלַמְּדוֹ מִקְרָא הָיָה יוֹדֵעַ שֶׁהוּא יוֹם, וּבְשָׁעָה שֶׁהָיָה מְלַמְּדוֹ מִשְׁנָה הָיָה יוֹדֵעַ שֶׁהוּא לָיְלָה. דָּבָר אַחֵר. כְּשֶׁהָיָה רוֹאֶה לַמַּלְאָכִים מְקַלְּסִין אוֹתוֹ בְּקָדוֹשׁ, הָיָה יוֹדֵעַ שֶׁהוּא יוֹם, וּבְשָׁעָה שֶׁהָיָה רוֹאֶה אוֹתָן מְקַלְּסִין בְּבָרוּךְ, הָיָהּ יוֹדֵעַ שֶׁהוּא לָיְלָה. דָּבָר אַחֵר. כְּשֶׁהָיָה רוֹאֶה אוֹתָן שֶׁשּׁוֹחֲקִין מָן לְהוֹרִיד לְיִשְׂרָאֵל, הָיָה יוֹדֵעַ שֶׁהוּא יוֹם, וּכְשֶׁהָיָה יוֹרֵד לָהֶם, הָיָה יוֹדֵעַ שֶׁהוּא לָיְלָה. דָּבָר אַחֵר. כְּשֶׁהָיָה רוֹאֶה גַּלְגַּל חַמָּה בָּא וְכוֹרֵעַ לִפְנֵי הַמָּקוֹם, הָיָה יוֹדֵעַ שֶׁהוּא לָיְלָה, וּכְשֶׁהָיָה רוֹאֶה הַלְּבָנָה וְכוֹכָבִים וּמַזָּלוֹת בָּאִים וּמִשְׁתַּחֲוִים, הָיָה יוֹדֵעַ שֶׁהוּא יוֹם. כְּשֶׁהָיָה תְפִלָּה קוֹדֶמֶת לִקְרִיאַת שְׁמַע, הָיָה יוֹדֵעַ שֶׁהוּא לָיְלָה. מַלְאָךְ שֶׁהוּא מְמֻנֶּה עַל הַתְּפִלָּה מַמְתִּין עַד שֶׁיִּתְפַּלֵּל כְּנֵסִיָּה הָאַחֲרוֹנָה שֶׁבְּיִשְׂרָאֵל, וְהוּא עוֹשֶׂה כָּל הַתְּפִלּוֹת עֲטָרָה, וְהוּא נוֹתְנוֹ בְּרֹאֹשׁוֹ שֶׁל הַקָּדוֹשׁ בָּרוּךְ הוּא, שֶׁנֶּאֱמַר(משלי י, י) "בְּרָכוֹת לְרֹאשׁ צַדִּיק", לְרֹאשׁ צַדִּיקוֹ שֶׁל עוֹלָם.

{pפסוק כטp}  וַיְהִי בְּרֶדֶת מֹשֶׁה (מִן הָהָר) [מֵהַר סִינַי]. מֵהֵיכָן נָטַל מֹשֶׁה קַרְנֵי הַהוֹד. רַבּוֹתֵינוּ אוֹמְרִים. מִן הַמְּעָרָה, שֶׁנֶּאֱמַר  "וְהָיָה בַּעֲבֹר כְּבֹדִי וְשַׂמְתִּיךָ" וְגוֹ'. רַבִּי בֶרֶכְיָה אוֹמֵר. מִן הַלּוּחוֹת, אָרְכָּן שֶׁל לוּחוֹת שִׁשָּׁה טְפָחִים, וְרָחְבָּן שְׁלֹשָׁה, וְהָיָה מֹשֶׁה מַחֲזִיק בִּשְׁנֵי טְפָחִים, וְהַקָּדוֹשׁ בָּרוּךְ הוּא בִּשְׁנֵי טְפָחִים, וּשְׁנֵי טְפָחִים רֵיוַח בָּאֶמְצַע, מִשָּׁם נָטַל מֹשֶׁה קַרְנֵי הַהוֹד.

{rרמז תזr}  רַבִּי יְהוּדָה בַּר נַחְמָן אֲמַר. כְּשֶׁמֹּשֶׁה כָּתַב אֶת הַתּוֹרָה נִשְׁתַּיֵּר בַּקּוֹלְמוֹס קִמְעָא, וְהֶעֱבִירוֹ עַל רֹאֹשׁוֹ, וּמִשָּׁם נַעֲשׂוּ לוֹ קַרְנֵי הַהוֹד. וּמֹשֶׁה לֹא יָדַע כִּי קָרַן וְגוֹ'. כָּל הַהוֹד שֶׁנָּטַל, מִמַּתַּן שָׂכָר, אֲבָל הַקֶּרֶן קַיֶּמֶת לוֹ, שֶׁנֶּאֱמַר (חבקוק ג, ד) "קַרְנַיִם מִיָּדוֹ לוֹ" וְגוֹ', וּכְשֶׁיִּטְּלוּ הַצַּדִּיקִים שְׂכָרָן לָעוֹלָם הַבָּא יִטּוֹל הוּא שְׂכָרוֹ, שֶׁנֶּאֱמַר (ישעיה מ, י) "הִנֵּה אֲדֹנָי ה' בְּחָזָק יָבוֹא וּזְרֹעוֹ מֹשְׁלָה לוֹ הִנֵּה שְׂכָרוֹ אִתּוֹ וּפְעֻלָּתוֹ לְפָנָיו".

{pפסוק לp}  וַיִּירְאוּ מִגֶּשֶׁת אֵלָיו (כָּתוּב בְּרֶמֶז ???).

{pפסוק לא-לבp} {rרמז תחr}  וַיִּקְרָא אֲלֵהֶם מֹשֶׁה וַיָּשֻׁבוּ אֵלָיו. לְפִי שֶׁנֶּאֱמַר (במדבר י, ג ד) "וְתָקְעוּ בָּהֵן. וְאִם בְּאַחַת יִתְקָעוּ" אֲבָל לֹא שָׁמַעְנוּ לְהֵיכָן, הֲרֵינִי דָן, נֶאֱמַר כַּאן "תְּקִיעָה", בָּעֵדָה, וְנֶאֱמַר "תְּקִיעָה" בַּנְּשִׂיאִים, מַה תְּקִיעָה הָאֲמוּרָה בָעֵדָה בְּפֶתַח אֹהֶל מוֹעֵד, אַף תְּקִיעָה הָאֲמוּרָה בַּנְּשִׂיאִים בְּפֶתַח אֹהֶל מוֹעֵד. אוֹ הַקּוֹדֵם בַּמִּקְרָא קוֹדֵם לַמַּעֲשֶׂה. תַּלְמוּד לוֹמַר  "וַיְדַבֵּר מֹשֶׁה אֶל רָאשֵׁי הַמַּטּוֹת לִבְנֵי יִשְׂרָאֵל", הוֹאִיל וְנֶאֶמְרוּ דִּבְּרוֹת בַּתּוֹרָה סְתָם, וּפֵרֵט בְּאַחַת מֵהֶן שֶׁהַנְּשִׂיאִים קוֹדְמִין, אַף פּוֹרֵט אֲנִי בְּכֹל דִּבְּרוֹת שֶׁבַּתּוֹרָה שֶׁהַנְּשִׂאִים קוֹדְמִים רַבִּי יוֹנָתָן אוֹמֵר. אֵינוֹ צָרִיךְ, שֶׁהֲרֵי כְּבָר נֶאֱמַר וַיִקְרָא אֲלֵהֶם מֹשֶׁה וַיָּשֻׁבוּ אֵלָיו אַהֲרֹן וְכָל הַנְּשִׂאִים וְגוֹ' וְאַחֲרֵי כֵן נִגְּשׁוּ כָּל בְּנֵי יִשְׂרָאֵל, הוֹאִיל וְאָמוּר דִּבּוּר בַּתּוֹרָה סְתָם וּפֵרֵט לְךָ הַכָּתוּב בְּאֶחָד מֵהֶם שֶׁהַנְּשִׂיאִים קוֹדְמִים וְכוּ', וּמַה תַּלְמוּד לוֹמַר "אֶל רָאשֵׁי הַמַּטּוֹת", בָּא לְלַמֶּדְךָ שֶׁאֵין הַתָּרַת נְדָרִים אֶלָּא בְּמֻמְחִין.

{pפסוק לדp}  וְיָצָא וְדִבֶּר אֶל בְּנֵי יִשְׂרָאֵל (כָּתוּב בְּרֶמֶז רפ"ב).


@ פָּרָשַׁת וַיַּקְהֵל

~ פרק לה

{pפסוק א-גp}  וַיַּקְהֵל מֹשֶׁה. רַבּוֹתֵינוּ בַּעֲלֵי אַגָּדָה אוֹמְרִים. מִתְּחִלַּת הַתּוֹרָה וְעַד סוֹפָהּ אֵין בָּהּ פָּרָשָׁה שֶׁנֶּאֱמַר בְּרֹאשָׁהּ וַיַּקְהֵל אֶלָּא זֹאת בִּלְבַד, אָמַר הַקָּדוֹשׁ בָּרוּךְ הוּא, עֲשֵׂה לְךָ קְהִלּוֹת גְּדוֹלוֹת, וּדְרֹשׁ לִפְנֵיהֶם בָּרַבִּים הִלְכוֹת שַׁבָּת, כְּדֵי שֶׁיִּלְמְדוּ מִמְּךָ דּוֹרוֹת הַבָּאִים לְהַקְהִיל קְהִלּוֹת בְּכָל שַׁבָּת וְשַׁבָּת וְלִכְנֹס בְּבָתֵּי מִדְרָשׁוֹת לְלַמֵּד וּלְהוֹרוֹת לְיִשְׂרָאֵל דִּבְרֵי תּוֹרָה אִסּוּר וְהֶתֵּר כְּדֵי שֶׁיְּהֵא שְׁמִי הַגָּדוֹל מִתְקַלֵּס בֵּין בָּנַי, מִכָּאן אָמְרוּ, מֹשֶׁה תִּקֵּן לָהֶם לְיִשְׂרָאֵל שֶׁיִּהְיוּ דּוֹרְשִׁין בְּעִנְיָנוֹ שֶׁל יוֹם, הִלְכוֹת פֶּסַח בַּפֶּסַח, הִלְכוֹת עֲצֶרֶת בָּעֲצֶרֶת, הִלְכוֹת הֶחָג בֶּחָג. אָמַר מֹשֶׁה לְיִשְׂרָאֵל. אִם אַתֶּם עוֹשִׂים כַּסֵּדֶר הַזֶּה, הַקָּדוֹשׁ בָּרוּךְ הוּא מַעֲלֶה עֲלֵיכֶם כְּאִלּוּ הִמְלַכְתֶּם אוֹתִי בְּעוֹלָמִי, שֶׁנֶּאֱמַר  "וְאַתֶּם עֵדַי נְאֻם ה' וַאֲנִי אֵל". וְכֵן דָּוִד הוּא אוֹמֵר (תהלים מ, י) "בִּשַּׂרְתִּי צֶדֶק בְּקָהָל רָב", וְכִי מַה בְּשׂוֹרָה הָיוּ יִשְׂרָאֵל צְרִיכִין בִּימֵי דָּוִד, וַהֲלֹא כָּל יָמָיו שֶׁל דָּוִד מֵעֵין דֻּגְמָא שֶׁל מָשִׁיחַ הָיָה, אֶלָּא פּוֹתֵחַ וְדוֹרֵשׁ לִפְנֵיהֶם דִּבְרֵי תוֹרָה שֶׁלֹּא שְׁמָעָתָן אֹזֶן מֵעוֹלָם.

וַיַּקְהֵל מֹשֶׁה לָמָּה נֶאֱמַר. לְפִי שֶׁהוּא אוֹמֵר (לעיל כה, ח) "וְעָשׂוּ לִי מִקְדָּשׁ" שׁוֹמֵעַ אֲנִי בֵּין בְּחֹל בֵּין בַּשַּׁבָּת, וּמָה אֲנִי מְקַיֵּם (לעיל לא, יד) "מְחַלֲלֶיהָ מוֹת יוּמָת", בִּשְׁאָר כָּל הַמְּלָאכוֹת חוּץ מִמְּלֶאכֶת הַמִּשְׁכָּן, [אוֹ אַף בִּמְלֶאכֶת הַמִּשְׁכָּן] וּמָה אֲנִי מְקַיֵּם "וְעָשׂוּ לִי מִקְדָּשׁ" בִּשְׁאָר כָּל הַיָּמִים [חוּץ מִן הַשַּׁבָּת, אוֹ אַף בְּשַׁבָּת] וְהַדִּין נוֹתֵן וּמָה אִם עֲבוֹדָה שֶׁאֵינָהּ בָּאָה אֶלָּא מִכָּל הַמַּכְשִׁירִין הֲרֵי הִיא דּוֹחָה אֶת הַשַּׁבָּת מַכְשִׁירֵי עֲבוֹדָה שֶׁאֵין עֲבוֹדָה בָּאָה אֶלָּא מִכֹּחָן דִּין הוּא שֶׁיִּדְחֶה אֶת הַשַּׁבָּת כְּגוֹן שֶׁנִּטְּלָה קַרְנוֹ שֶׁל מִזְבֵּחַ אוֹ שֶׁנִּפְגְּמָה הַסַּכִּין שׁוֹמֵעַ אֲנִי יְתַקְּנֵם אַף בְּשַׁבָּת, תַּלְמוּד לוֹמַר וַיַּקְהֵל מֹשֶׁה, בְּחֹל וְלֹא בְּשַׁבָּת. וַיֹּאמֶר אֲלֵהֶם אֵלֶּה הַדְּבָרִים. רַבִּי אוֹמֵר. לְהָבִיא שְׁלֹשִׁים וְתֵשַׁע אֲבוֹת מְלָאכוֹת, שֶׁאָמַר לָהֶם מֹשֶׁה עַל פֶּה.

הָא דִּתְנַן אֲבוֹת מְלָאכוֹת אַרְבָּעִים חָסֵר אַחַת, כְּנֶגֶד מִי. אֲמַר רַבִּי חֲנִינָא. כְּנֶגֶד עֲבוֹדוֹת הַמִּשְׁכָּן. רַבִּי שִׁמְעוֹן בֶּן יוֹסֵי בֶּן לָקוּנְיָא אֲמַר. כְּנֶגֶד מְלָאכוֹת שֶׁבַּתּוֹרָה. בָּעֵי רַב יוֹסֵף. הַאי  "וַיָּבֹא הַבַּיְתָה לַעֲשׂוֹת מְלַאכְתּוֹ", מִמִּנְיָנָא הוּא אוֹ לָא. מִסַּפְּקָא לֵיהּ מִשּׁוּם דִּכְתִיב (להלן לו, ז) "וְהַמְּלָאכָה הָיְתָה דַּיָּם", וְהֵיאַךְ, כְּמַאן דַּאֲמַר לַעֲשׂוֹת צְרָכָיו נִכְנַס, אוֹ דִלְמָא "וַיָּבֹא הַבַּיְתָה לַעֲשׂוֹת מְלַאכְתּוֹ" מִמִּנְיָנָא, וְהַאי "וְהַמְּלָאכָה הָיְתָה דַּיָּם" הָכֵי קָאֲמַר דִּשְׁלִימָא לֵיהּ עֲבִידְתָא. תֵּיקוּ. תַּנְיָא כְּמַאן דַּאֲמַר כְּנֶגֶד עֲבוֹדוֹת הַמִּשְׁכָּן, דְּתַנְיָא, אֵין חַיָּבִין אֶלָּא עַל מְלָאכָה שֶׁכַּיּוֹצֵא בָּהּ הָיְתָה בַמִּשְׁכָּן, הֵם זָרְעוּ, אַתֶּם לֹא תִּזְרְעוּ, הֵם קָצְרוּ, וְאַתֶּם לֹא תִּקְצְרוּ, הֵם הֶעֱלוּ אֶת הַקְּרָשִׁים מִקַּרְקַע לַעֲגָלָה, אַתֶּם לֹא תַכְנִיסוּ מֵרָשׁוּת הָרַבִּים לְרָשׁוּת הַיָּחִיד, הֵם הוֹשִׁיטוּ אֶת הַקְּרָשִׁים מֵעֲגָלָה לַעֲגָלָה, וְאַתֶּם לֹא תוֹשִׁיטוּ מֵרָשׁוּת הַיָּחִיד לְרָשׁוּת הַיָּחִיד הֵיכָא דְּאִיכָּא בָּאֶמְצַע רָשׁוּת הָרַבִּים.

הִלְכוֹת שַׁבָּת כַּהֲרָרִין הַתְּלוּיִין בִּשְׂעָרָה, מְלֶאכֶת מַחֲשֶׁבֶת אָסְרָה תוֹרָה וּמְלֶאכֶת מַחֲשֶׁבֶת בְּשַׁבָּת לָא כְתִיבָא.

שֵׁשֶׁת יָמִים תֵּעָשֶׂה מְלָאכָה .

וּבַיּוֹם הַשְּׁבִיעִי יִהְיֶה לָכֶם קֹדֶשׁ. לֹא יְהוּ יִשְׂרָאֵל אוֹמְרִים, הוֹאִיל וְאָנוּ מֻתָּרִין לַעֲשׂוֹת מְלָאכָה בְּבֵית הַמִּקְדָּשׁ נְהֵא מֻתָּרִין לַעֲשׂוֹת מְלָאכָה בַּגְּבוּלִין, תַּלְמוּד לוֹמַר וּבַיּוֹם הַשְּׁבִיעִי יִהְיֶה לָכֶם קֹדֶשׁ, לָכֶם יִהְיֶה קֹדֶשׁ וְלַמָּקוֹם חֹל. כָּל הָעֹשֶׂה בוֹ מְלָאכָה יוּמָת. וְלֹא בּוֹ וּבַחֲבֵרוֹ. וַהֲרֵי שֶׁחָל יוֹם הַכִּפּוּרִים לִהְיוֹת עֶרֶב שַׁבָּת וְעָשָׂה מְלָאכָה בֵּין הַשְּׁמָשׁוֹת, שׁוֹמֵעַ אֲנִי יְהֵא חַיָּב, תַּלְמוּד לוֹמַר (כִּי) כָּל הָעֹשֶׂה בוֹ מְלָאכָה יוּמָת, "בּוֹ" וְלֹא בּוֹ וּבַחֲבֵרוֹ.

לֹא תְבַעֲרוּ אֵשׁ. לָמָּה נֶאֱמַר לְפִי שֶׁהוּא אוֹמֵר (לעיל לד, כא) "בֶּחָרִישׁ וּבַקָּצִיר תִּשְׁבֹּת", שְׁבֹת מֵהֶחָרִישׁ בִּשְׁעַת הַקָּצִיר, שְׁבֹת מֵעֶרֶב שְׁבִיעִית לִשְׁבִיעִית, אֵין לִי אֶלָּא שֶׁהוּא שׁוֹבֵת מֵעֶרֶב שְׁבִיעִית לִשְׁבִיעִית, יָכוֹל כֵּן יִשְׁבֹּת מֵעֶרֶב שַׁבָּת לְשַׁבָּת, וְהַדִּין נוֹתֵן, הוֹאִיל וְהַשְּׁבִיעִית לְשֵׁם ה' וְשַׁבָּת לְשֵׁם ה', אִם לָמַדְתָּ שֶׁהוּא שׁוֹבֵת מֵעֶרֶב שְׁבִיעִית לִשְׁבִיעִית כֵּן מֵעֶרֶב שַׁבָּת לְשַׁבָּת, וְעוֹד קַל וָחֹמֶר, אִם שְׁבִיעִית שֶׁאֵין חַיָּבִין עָלֶיהָ לֹא כָרֵת וְלֹא מִיתַת בֵּית דִּין הֲרֵי הוּא שׁוֹבֵת מֵעֶרֶב שְׁבִיעִית לִשְׁבִיעִית, שַׁבָּת שֶׁחַיָּבִין עָלֶיהָ כָּרֵת וּמִיתַת בֵּית דִּין דִּין הוּא שֶׁיִּשְׁבֹּת מֵעֶרֶב שַׁבָּת לְשַׁבָּת אוֹ לֹא יִהְיֶה רַשַּׁאי לְהַדְלִיק לוֹ הַנֵּר וּלְהַטְמִין לוֹ אֶת הַחַמִּין וְלַעֲשׂוֹת לוֹ מְדוּרָה, תַּלְמוּד לוֹמַר לֹא תְבַעֲרוּ אֵשׁ בְּיוֹם הַשַּׁבָּת, בְּיוֹם הַשַּׁבָּת אִי אַתָּה מַבְעִיר אֲבָל אַתָּה מַבְעִיר מֵעֶרֶב שַׁבָּת לְשַׁבָּת. דָּבָר אַחֵר. לֹא תְבַעֲרוּ אֵשׁ בְּיוֹם הַשַּׁבָּת. לְפִי שֶׁהוּא אוֹמֵר (ויקרא ו, ו) "אֵשׁ תָּמִיד תּוּקַד עַל הַמִּזְבֵּחַ לֹא תִכְבֶּה" שׁוֹמֵעַ אֲנִי בֵּין בְּחֹל בֵּין בְּשַׁבָּת וּמָה אֲנִי מְקַיֵּם  "מְחַלֲלֶיהָ מוֹת יוּמָת" בִּשְׁאָר כָּל מְלָאכוֹת חוּץ מִן הַמַּעֲרָכָה, אוֹ אֵינוֹ אֶלָּא אַף הַמַּעֲרָכָה וּמָה אֲנִי מְקַיֵּם "לֹא תִכְבֶּה" בִּשְׁאָר כָּל הַיָּמִים חוּץ מִן הַשַּׁבָּת, תַּלְמוּד לוֹמַר לֹא תְבַעֲרוּ אֵשׁ בְּכֹל מֹשְׁבֹתֵיכֶם, בְּמוֹשָׁבוֹת אִי אַתָּה מַבְעִיר אֲבָל אַתָּה מַבְעִיר בְּבֵית הַמִקְדָּשׁ.

אָמַר אֶחָד מִתַּלְמִידֵי רַבִּי יִשְׁמָעֵאל. לֹא תְבַעֲרוּ אֵשׁ, לָמָּה נֶאֱמַר. לְפִי שֶׁהוּא אוֹמֵר (דברים קא, כב) "וְכִי יִהְיֶה בְאִישׁ חֵטְא מִשְׁפַּט מָוֶת וְהוּמָת" שׁוֹמֵעַ אֲנִי בֵּין בְּחֹל בֵּין בְּשַׁבָּת וּמָה אֲנִי מְקַיֵּם מְחַלֲלֶיהָ מוֹת יוּמָת בִּשְׁאָר כָּל הַמִּיתוֹת חוּץ מִמִּיתַת בֵּית דִּין, אוֹ אַף מִיתַת בֵּית דִּין וּמָה אֲנִי מְקַיֵּם "וְתָלִיתָ אוֹתוֹ" בִּשְׁאָר כָּל הַיָּמִים חוּץ מִן הַשַּׁבָּת, אוֹ אַף בְּשַׁבָּת, תַּלְמוּד לוֹמַר לֹא תְבַעֲרוּ, שְׂרֵפָה הָיְתָה בַכְּלָל וְיָצְתָה לְלַמֵּד, מַה שְּׂרֵפָה שֶׁהִיא אַחַת מִמִּיתוֹת בֵּית דִּין וְאֵינָהּ דּוֹחָה אֶת הַשַּׁבָּת, אַף כָּל שְׁאָר מִיתוֹת בֵּית דִּין לֹא יִדְחוּ אֶת הַשַּׁבָּת.

רַבִּי יוֹנָתָן אוֹמֵר. לֹא תְבַעֲרוּ אֵשׁ, לָמָּה נֶאֱמַר. לְפִי שֶׁהוּא אוֹמֵר וַיַּקְהֵל מֹשֶׁה שׁוֹמֵעַ אֲנִי לֹא יְהֵא חַיָּב עַד שֶׁיַּעֲבֹר עַל כֹּל שְׁלֹשִׁים וְתֵשַׁע מְלָאכוֹת, תַּלְמוּד לוֹמַר (לעיל לד, כא) "בֶּחָרִישׁ וּבַקָּצִיר תִּשְׁבֹּת". וַעֲדַיִן אֲנִי אוֹמֵר עַד שֶׁיַּעֲבֹר עַל שְׁתַּיִם, וְאִם לָאו אֵינוֹ חַיָּב, תַּלְמוּד לוֹמַר לֹא תְבַעֲרוּ אֵשׁ, הַבְעָרָה הָיְתָה בַּכְּלָל וְיָצָאת לְלַמֵּד, (אֶלָּא) מַה הַבְעָרָה מְיֻחֶדֶת, שֶׁהִיא אַחַת מִשְּׁלֹשִׁים וְתֵשַׁע מְלָאכוֹת וְחַיָּבִין עָלֶיהָ בִּפְנֵי עַצְמָהּ, אַף כָּל שְׁאָר שְׁלֹשִׁים וְתֵשַׁע אֲבוֹת מְלָאכוֹת דִּין הוּא שֶׁיְּהֵא חַיָּב עַל כָּל אַחַת וְאַחַת בִּפְנֵי עַצְמָהּ. רַבִּי נָתָן אוֹמֵר. לֹא תְבַעֲרוּ, לָמָּה נֶאֱמַר. לְפִי שֶׁהוּא אוֹמֵר וַיַּקְהֵל מֹשֶׁה שׁוֹמֵעַ אֲנִי אֵינוֹ רַשַּׁאי לְהַדְלִיק לוֹ אֶת הַנֵּר וּלְהַטְמִין לוֹ אֶת הַחַמִּין וְלַעֲשׂוֹת לוֹ אֶת הַמְּדוָּרה מֵעֶרֶב שַׁבָּת, תַּלְמוּד לוֹמַר לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת, בְּיוֹם הַשַּׁבָּת אִי אַתָּה מַבְעִיר אֲבָל אַתָּה מַבְעִיר בְּיוֹם טוֹב.

תָּנָא דְּבֵי רַבִּי יִשְׁמָעֵאל. לֹא תְבַעֲרוּ אֵשׁ בְּכֹל מֹשְׁבֹתֵיכֶם מַה תַּלְמוּד לוֹמַר. מַה תַּלְמוּד לוֹמַר, אִי לְרַבִּי יוֹסֵי לְלָאו, אִי לְרַבִּי נָתָן לְחַלֵּק, דְּתַנְיָא הַבְעָרָה לְלַאו יָצָאת, דִּבְרֵי רַבִּי יוֹסֵי, רַבִּי נָתָן אוֹמֵר, לְחַלֵּק יָצָאת. אֶלָּא אֲמַר רָבָא, תַּנָא, מוֹשָׁבוֹת קָא קָשְׁיָא לֵיהּ, מוֹשָׁבוֹת מַה תַּלְמוּד לוֹמַר, מִכְּדֵי שַׁבָּת חוֹבַת הַגּוּף הוּא וְחוֹבַת הַגּוּף נוֹהֵג בֵּין בָּאָרֶץ בֵּין בְּחוּצָה לָאָרֶץ, מוֹשָׁבוֹת דִּכְתַב רַחֲמָנָא גַבֵּי שַׁבָּת לָמָּה לִי. מִשּׁוּם רַבִּי יִשְׁמָעֵאל אָמַר תַּלְמִיד אֶחָד. לְפִי שֶׁנֶּאֱמַר  "וְכִי יִהְיֶה בְאִישׁ חֵטְא מִשְׁפַּט מָוֶת" וְכוּ' עַד אוֹ אֵינוֹ אֶלָּא אֲפִלּוּ בְּשַׁבָּת, תַּלְמוּד לוֹמַר לֹא תְבַעֲרוּ אֵשׁ בְּכֹל מֹשְׁבֹתֵיכֶם, וּלְהַלָּן הוּא אוֹמֵר (במדבר לה, כט) "וְהָיוּ אֵלֶּה לָכֶם לְחֻקַּת  מִשְׁפָּט לְדֹרֹתֵיכֶם בְּכֹל מוֹשְׁבֹתֵיכֶם", מַה מּוֹשָׁבוֹת הָאָמוּר לְהַלָּן, בֵּית דִּין, אַף מוֹשָׁבוֹת הָאָמוּר כָּאן, בֵּית דִּין, וַאֲמַר רַחֲמָנָא לֹא תְבַעֲרוּ אֵשׁ בְּכָל מֹשְׁבֹתֵיכֶם.

וְהַשְׁתָּא דַּאֲמַרְתָּ חוֹבַת הַגּוּף נוֹהֶגֶת בֵּין בָּאָרֶץ בֵּין בְּחוּצָה לָאָרֶץ, מוֹשָׁבוֹת דְּכְתַב רַחֲמָנָא גַּבֵּי שַׁבָּת לָמָּה לִי. אִצְטְרִיךְ, סַלְקָא דַעְתָּךְ אֲמִינָא, הוֹאִיל וּבְעִנְיָנָא דְּמוֹעֲדוֹת כְּתִיבֵי, תִּיבָּעֵי קִדּוּשׁ בֵּית דִּין כִּי מוֹעֲדוֹת, קָא מַשְׁמָע לָן.

{rרמז תטr}  מוֹשָׁב דִּכְתִיב גַּבֵּי חֵלֶב וָדָם, לָמָּה לִי. אִצְטְרִיךְ, סַלְקָא דַעְתָּךְ אֲמִינָא, הוֹאִיל וּבְעִנְיָנָא דְקָרְבָּנוֹת כְּתִיבָא, בִּזְמַן דְּאִיכָּא קָרְבָּן לִיתְּסָר חֵלֶב וָדָם וּבִזְמַן דְּלֵיכָּא קָרְבָּן לָא לִיתְּסָר, קָא מַשְׁמָע לָן. מוֹשָׁב דִּכְתַב רַחֲמָנָא גַּבֵּי מַצָּה וּמָרוֹר לָמָּה לִי. אִצְטְרִיךְ, סַלְקָא דַּעְתָּךְ אֲמִינָא, הוֹאִיל וּכְתִיב "עַל מַצּוֹת וּמְרוֹרִים יֹאכְלֻהוּ", בִּזְמַן דְּאִיכָּא פֶּסַח, אֵין, בִּזְמַן דְּלֵיכָּא פֶּסַח, לָא קָא מַשְׁמָע לָן. בִּיאָה דְּכְתַב רַחֲמָנָא גַּבֵּי תְּפִלִּין וּפֶטֶר חֲמוֹר, לָמָּה לִי. מִיבָּעְיָא לֵיהּ, לִכְדְּתָנָא דְּבֵי רַבִּי יִשְׁמָעֵאל, עֲשֵׂה מִצְוָה זוֹ, שֶׁבִּשְׁבִילָהּ תִּכָּנֵס לָאָרֶץ.

מַצִּיתִין אֶת הָאוּר בְּלִשְׁכַּת בֵּית הַמּוֹקֵד עִם חֲשֵׁכָה. מִנָּא הָנֵּי מִלֵּי. אֲמַר רַבִּי יְהוּדָה. אֲמַר קְרָא, לֹא תְבַעֲרוּ אֵשׁ בְּכֹל מֹשְׁבֹתֵיכֶם, בְּכָל מוֹשָׁבוֹת אִי אַתָּה מַבְעִיר, אֲבָל אַתָּה מַבְעִיר בִּמְדוּרַת בֵּית הַמּוֹקֵד. מַתְקִיף לָהּ רַב חִסְדָּא. אִי הָכֵי, אֲפִלּוּ בְּשַׁבָּת נַמֵּי. אֶלָּא אֲמַר רַב חִסְדָּא, קְרָא כִּי אֲתָא לְמִישְׁרֵי אֵבָרִים וּפְדָרִים שֶׁלֹּא נִתְעַכְּלוּ מֵעֶרֶב שַׁבָּת הוּא דַאֲתָא.

שַׁבַּת שַׁבָּתוֹן. בְּכָל מָקוֹם שֶׁבּוֹ שְׁבוֹת מוֹסִיפִין מֵחֹל עַל הַקֹּדֶשׁ. כָּל הָעֹשֶׂה בוֹ מְלָאכָה יוּמָת. רַבִּי יְהוּדָה בֶּן בְּתֵירָא אוֹמֵר. הֲרֵי גּוֹיִם שֶׁהִקִּיפוּ אֶת עָרֵי יִשְׂרָאֵל וְחִלְּלוּ אֶת הַשַּׁבָּת, שֶׁלֹּא יְהוּ אוֹמְרִים, הוֹאִיל וְחִלַּלְנוּ אֶת מִקְצָת הַשַּׁבָּת נְחַלֵּל כֻּלּוֹ, תַּלְמוּד לוֹמַר (לעיל לא, יד) "מְחַלֲלֶיהָ מוֹת יוּמָת", כְּהֶרֶף עַיִן. רַבִּי אֶלְעָזָר בֶּן פְּרָטָא אוֹמֵר. מִנַּיִן אַתָּה אוֹמֵר כָּל מִי שֶׁהוּא מְשַׁמֵּר אֶת הַשַּׁבָּת מַעֲלִין עָלָיו כְּאִלּוּ עָשָׂה שַׁבָּת, שֶׁנֶּאֱמַר (לעיל לא, טז) "וְשָׁמְרוּ בְנֵי יִשְׂרָאֵל אֶת הַשַּׁבָּת" וְגוֹ'. רַבִּי אוֹמֵר. מִנַּיִן אַתָּה אוֹמֵר שֶׁכָּל מִי שֶׁמְּשַׁמֵּר שַׁבָּת אַחַת כְּתִקְנָהּ מַעֲלִין עָלָיו כְּאִלּוּ שִׁמֵּר שַׁבָּתוֹת מִיּוֹם שֶׁבְּרָאָן הַקָּדוֹשׁ בָּרוּךְ הוּא עַד שֶׁיִּחְיוּ הַמֵּתִים, שֶׁנֶּאֱמַר "וְשָׁמְרוּ בְנֵי יִשְׂרָאֵל וְגוֹ' לְדֹרֹתָם".

{pפסוק הp}  כֹּל נְדִיב לִבּוֹ .

אֲמַר שְׁמוּאֵל. גָּמַר בְּלִבּוֹ, צָרִיךְ שֶׁיּוֹצִיא בִּשְׂפָתָיו, שֶׁנֶּאֱמַר (ויקרא ה, ד) "לְבַטֵּא בִשְׂפָתַיִם". מֵיתִיבִי, "בִשְׂפָתַיִם", וְלֹא בְלֵב, גָּמַר בְּלִבּוֹ. מִנָּיִן, תַּלְמוּד לוֹמַר (שם) "לְכֹל אֲשֶׁר יְבַטֵּא". אֲמַר רָבָא, תְּרִיץ וְאֵימָא הָכֵי, "בִּשְׂפָתָיִם", וְלֹא שֶׁגָּמַר בְּלִבּוֹ לְהוֹצִיא פַּת חִטִּים וְהוֹצִיא פַּת שְׂעוֹרִין, גָּמַר בְּלִבּוֹ לְהוֹצִיא פַּת חִטִּים וְהוֹצִיא פַּת סְתָם מִנַּיִן, תַּלְמוּד לוֹמַר "לְכָל אֲשֶׁר יְבַטֵּא".

{rרמז תיr}  מֵיתִיבֵי, (דברים כג, כד) "מוֹצָא שְׂפָתֶיךָ", אֵין לִי אֶלָּא שֶׁהוֹצִיא בִּשְׂפָתָיו, גָּמַר בְּלִבּוֹ מִנַּיִן, תַּלְמוּד לוֹמַר כֹּל נְדִיב לִבּוֹ. שָׁאנֵי הָתָם דִּכְתִיב  "כֹּל נְדִיב לֵב". וְנִגְמֹר מִינָּהּ. מִשּׁוּם דַּהֲווּ תְּרוּמָה וְקָדָשִׁים שְׁנֵי כְּתוּבִים הַבָּאִין כְּאֶחָד וְאֵין מְלַמְּדִין. וּלְמַאן דַּאֲמַר מְלַמְּדִין מַאי אִיכָּא לְמֵימַר. הָוֵי חֻלִּין וְקָדָשִׁים, וְחֻלִּין מִקָּדָשִׁים לָא גְמִירֵי.

הֶיתֵּר נְדָרִים פּוֹרְחִין בַּאֲוִיר, וְאֵין לָהֶם עַל מַה שֶׁיִּסְמֹכוּ. תַּנְיָא. רַבִּי אֱלִיעֶזֶר אוֹמֵר. יֵשׁ לָהֶם עַל מַּה שֶׁיִּסְמֹכוּ, שֶׁנֶּאֱמַר כֹּל נְדִיב לִבּוֹ. וְדִלְמָא לַאֲפוּקֵי מִדִּשְׁמוּאֵל דַּאֲמַר גָּמַר בְּלִבּוֹ צָרִיךְ שֶׁיּוֹצִיא בִּשְׂפָתָיו קָא מַשְׁמָע לָן אַף עַל גַּב דְּלֹא הוֹצִיא.

{pפסוק כהp}  וְכָל אִשָּׁה חַכְמַת לֵב בְּיָדֶיהָ טָווּ (כָּתוּב בִּוְיִקְחוּ לִי תְּרוּמָה בְּפָסוּק  "וְאֶת הַמִּשְׁכָּן תַּעֲשֶׂה עֶשֶׂר יְרִיעֹת" וּבְרֶמֶז (שנ"ג)).

{pפסוק כזp} {rרמז תיאr}  וְהַנְּשִׂאִם הֵבִיאוּ אֵת אַבְנֵי הַשֹּׁהַם. כְּתִיב (לעיל טז, כא) "וַיִּלְקְטוּ אֹתוֹ בַּבֹּקֶר בַּבֹּקֶר", וּכְתִיב  "וְהֵם הֵבִיאוּ אֵלָיו עוֹד נְדָבָה בַּבֹּקֶר בַּבֹּקֶר", מְלַמֵּד שֶׁיָּרְדוּ לָהֶם לְיִשְׂרָאֵל אֲבָנִים טוֹבוֹת וּמַרְגָּלִיּוֹת עִם הַמָּן. וְהַנְּשִׂאִם הֵבִיאוּ. תָּנָא. נְשִׂיאִים מַמָּשׁ, וְכֵן הוּא אוֹמֵר (משלי כה, יד) "נְשִׂיאִים וְרוּחַ וְגֶשֶׁם אָיִן".

{pפסוק ל-לאp}  וַיֹּאמֶר מֹשֶׁה אֶל בְּנֵי יִשְׂרָאֵל רְאוּ קָרָא ה' בְּשֵׁם בְּצַלְאֵל. זֶה שֶׁאָמַר הַכָּתוּב (קהלת ז, א) "טוֹב שֵׁם מִשֶּׁמֶן טוֹב", טוֹב הָיָה שְׁמוֹ שֶׁל בְּצַלְאֵל מִשֶּׁמֶן הַטּוֹב, לָמָּה, שֶׁפִּרְסְמוֹ הַקָּדוֹשׁ בָּרוּךְ הוּא, שֶׁנֶּאֱמַר רְאוּ קָרָא ה' בְּשֵׁם.

מַזְכִּירִין וּמֵנִיחִין, (להלן לח, כג) "וְאִתּוֹ אָהֳלִיאָב בֶּן אֲחִיסָמָךְ לְמַטֵּה דָּן", שֶׁבַח לוֹ. שֶׁבַח לְאָבִיו שֶׁבַח לְמִשְׁפַּחְתּוֹ שֶׁבַח לְשִׁבְטוֹ שֶׁכֵּן יָצָא מִמֶּנּוּ. מַזְכִּירִין וּמְשַׁחֲקִים,  "וְשֵׁם אִמּוֹ שְׁלֹמִית בַּת דִּבְרִי", גְּנַאי לוֹ גְּנַאי לְאָבִיו גְּנַאי לְשִׁבְטוֹ גְּנַאי לְמִשְׁפַּחְתּוֹ שֶׁכָּךְ יָצָא מִמֶּנּוּ, "עָכָן בֶּן כַּרְמִי בֶּן זִבְדִי בֶּן זָרַח", גְּנַאי לוֹ גְּנַאי לְאָבִיו גְּנַאי לְשִׁבְטוֹ גְּנַאי לְמִשְׁפַּחְתּוֹ.

רְאוּ קָרָא ה' בְּשֵׁם. מַה צֹּרֶךְ הָיָה לְהִזָּכֵר כָּאן חוּר. אֶלָּא שֶׁנָּתַן חוּר נַפְשׁוֹ עַל הַקָּדוֹשׁ בָּרוּךְ הוּא כְּשֶׁבִּקְּשׁוּ יִשְׂרָאֵל לַעֲבֹד עֲבוֹדָה זָרָה וְלֹא הִנִּיחַ לָהֶם, עָמְדוּ וְהָרְגוּ אוֹתוֹ, אֲמַר לֵיהּ הַקָּדוֹשׁ בָּרוּךְ הוּא, חַיֶּיךָ, שֶׁאֲנִי פּוֹרֵעַ לְךָ. מָשָׁל לְמָה הַדָּבָר דּוֹמֶה, לְמֶלֶךְ שֶׁמָּרְדוּ לִגְיוֹנוֹתָיו עָלָיו, עָמַד שַׂר צָבָא שֶׁלּוֹ וְנִלְחַם בָּהֶם, אָמַר לָהֶם, בַּמֶּלֶךְ אַתֶּם מוֹרְדִין, עָמְדוּ עָלָיו וְהָרְגוּ אוֹתוֹ לִגְיוֹנוֹת, אָמַר הַמֶּלֶךְ, חַיֶּיךָ, אִלּוּ מָמוֹן נָתַתָּ לִי הָיִיתִי פּוֹרֵעַ לְךָ, עַכְשָׁיו נַפְשְׁךָ נָתַתָּ עָלַי, חַיֶּיךָ כָּל בָּנִים שֶׁיֵּשׁ לְךָ אֲנִי אֲגַדְּלֵם בָּעוֹלָם וְאֶעֱשֶׂה אוֹתָן דֻּכָּסִין וְאִיפָּרְכִין. כָּךְ חוּר נָתַן נַפְשׁוֹ עַל הַקָּדוֹשׁ בָּרוּךְ הוּא בְּמַעֲשֵׂה הָעֵגֶל, אֲמַר לֵיהּ הַקָּדוֹשׁ בָּרוּךְ הוּא, חַיֶּיךָ, כָּל בָּנֶיךָ אֲנִי מְגַדְּלָן בָּעוֹלָם הַזֶּה, שֶׁנֶּאֱמַר רְאוּ קָרָא ה' בְּשֵׁם וְגוֹ' וַיְמַלֵּא אֹתוֹ רוּחַ אֱלֹהִים, וְלֹא תֹאמַר בְּצַלְאֵל בִּלְבַד, אֶלָּא כָּל מִי שֶׁהָיָה עוֹסֵק בִּמְלֶאכֶת הַמִּשְׁכָּן נָתַן בָּהֶם הַקָּדוֹשׁ בָּרוּךְ הוּא בִּינָה וְחָכְמָה וָדַעַת, שֶׁנֶּאֱמַר (להלן לו, ח) "וַיַּעֲשׂוּ כָל חֲכַם לֵב", וְלֹא תֹאמַר בִּבְנֵי אָדָם אֶלָּא אֲפִלּוּ בְּהֵמָה וְחַיָּה, וּמִכֻּלָּם לֹא נִתְפַּרְסֵם אֶלָּא בְּצַלְאֵל שֶׁנֶּאֱמַר רְאוּ קָרָא ה' בְּשֵׁם בְּצַלְאֵל.

{rרמז תיבr}  וְכָל הַשֶּׁבַח הַזֶּה מֵהֵיכָן בָּא, מִשִּׁבְטוֹ שֶׁל יְהוּדָה. זֶה שֶׁאָמַר הַכָּתוּב  "וַיֹּאמֶר לָאָדָם הֵן יִרְאַת ה' הִיא חָכְמָה", וּכְתִיב (לעיל א, יז) "וַתִּירֶאנָה הַמְיַלְּדֹת אֶת הָאֱלֹהִים", וּמַה פָרַע לָהֶן הַקָּדוֹשׁ בָּרוּךְ הוּא, (שם, כא) "וַיַּעַשׂ לָהֶם בָּתִּים", בָּתֵּי כְהֻנָּה וּמַלְכוּת, יוֹכֶבֶד נָטְלָה כְּהֻנָּה וּמַלְכוּת שְׂכָרָהּ, מֹשֶׁה וְאַהֲרֹן, וּמַה נָּטְלָה מִרְיָם שְׂכָרָהּ, חָכְמָה שֶׁנֶּאֱמַר  "הֵן יִרְאַת ה' הִיא חָכְמָה", הֶעֱמִיד מִמֶּנָּה בְּצַלְאֵל, שֶׁהָיָה חָכָם, שֶׁנֶּאֱמַר (לעיל לא, ג) "וַאֲמַלֵּא אֹתוֹ רוּחַ אֱלֹהִים".

רְאוּ קָרָא ה' בְּשֵׁם רְאוּ חָכְמָה שֶׁנָּתַתִּי בְּלִבּוֹ. בִּשְׁלֹשָׁה דְבָרִים הַלָּלוּ נִבְרְאוּ שָׁמַיִם, שֶׁנֶּאֱמַר (משלי ג, יט כ) "ה' בְּחָכְמָה יָסַד אָרֶץ כּוֹנֵן שָׁמַיִם בִּתְבוּנָה בְּדַעְתּוֹ תְּהוֹמוֹת נִבְקָעוּ". וּבִשְׁלֹשָׁה דְבָרִים הַלָּלוּ נַעֲשָׂה בֵּית הַמִּקְדָּשׁ, שֶׁנֶּאֱמַר (מ"א ז, יד) "בֶּן אִשָּׁה אַלְמָנָה" וְגוֹ'. וְאַף לָעוֹלָם הַבָּא יִבָּנֶה בֵּית הַמִּקְדָּשׁ בִּשְׁלֹשָׁה דְבָרִים הַלָּלוּ, שֶׁנֶּאֱמַר  "וְנָחָה עָלָיו רוּחַ ה' רוּחַ חָכְמָה וּבִינָה וְגוֹ' רוּחַ דַּעַת" וְגוֹ'. אָמַר הַקָּדוֹשׁ בָּרוּךְ הוּא, בָּעוֹלָם הַזֶּה הָיְתָה רוּחִי נוֹתֶנֶת בָּכֶם חָכְמָה, (דברים לד, ט) "וִיהוֹשֻׁעַ בִּן נוּן מָלֵא רוּחַ חָכְמָה", וּכְתִיב בְּעָתְנִיאֵל  "וַתְּהִי עָלָיו רוּחַ ה'", וְכֵן לֶעָתִיד לָבֹא רוּחִי מְחַיָּה אֶתְכֶם שֶׁנֶּאֱמַר (יחזקאל לז, יד) "וְנָתַתִּי רוּחִי בָּכֶם וּחְיִיתֶם".

~ פרק לו

{pפסוק דp} {rרמז תיגr}  רְאוּ קָרָא ה' בְּשֵׁם וְגוֹ'. אִישׁ אִישׁ מִמְּלַאכְתּוֹ אֲשֶׁר הֵמָּה עֹשִׂים. כְּתִיב בְּצַלְאֵל בֶּן אוּרִי בֶן חוּר לְמַטֵּה יְהוּדָה, וּכְתִיב (דבהי"א ב, יט) "וַתָּמָת עֲזוּבָה  וַיִּקַּח לוֹ כָּלֵב אֶת אֶפְרָת וַתֵּלֶד לוֹ אֶת חוּר", וְכִי עֲבַד בְּצַלְאֵל מִשְׁכָּן בַּר כַּמָּה הֲוָה, בַּר תְּלֵיסַר שָׁנֵי כְּתִיב אִישׁ אִישׁ מִמְּלַאכְתּוֹ, וְתַנְיָא, שָׁנָה רִאשׁוֹנָה עָשָׂה מֹשֶׁה מִשְׁכָּן, שְׁנִיָּה הֵקִים מִשְׁכָּן וְשָׁלַח מְרַגְּלִים, וּכְתִיב (יהושע יד, ו ז) "בֶּן אַרְבָּעִים שָׁנָה אָנֹכִי בִּשְׁלֹחַ מֹשֶׁה עֶבֶד ה' אֹתִי", כַּמָּה הָוְיָא לְהוּ, אַרְבָּעִים, דַּל אַרְבָּסַר דַּהֲוָה בְּצַלְאֵל, פְּשׁוּ לְהוּ עֶשְׂרִין וְשִׁית, דַּל תַּרְתֵּי דִּתְלָתָא עִבּוּרֵי, פְּשׁוּ לְהוּ עֶשְׂרִים וְאַרְבַּע, אִשְׁתַּכַּח דְּכָל חַד וְחַד בַּר תְּמָנֵי אוֹלִיד.

{pפסוק ו-זp}  תָּנֵי לֵוִי, אִישׁ אִישׁ מִמְּלַאכְתּוֹ, מִמְּלַאכְתּוֹ הוּא עוֹשֶׂה וְאֵינוֹ עוֹשֶׂה מִמְּלֶאכֶת חֲבֵרוֹ. וַיְצַו מֹשֶׁה וַיַּעֲבִירוּ קוֹל בַּמַּחֲנֶה. מֹשֶׁה הֵיכָא הֲוָה יָתִיב, בְּמַחֲנֵה לְוִיָּה, וּמַחֲנֵה לְוִיָּה רָשׁוּת הָרַבִּים הֲוָאי, שֶׁהַכֹּל הָיוּ מְצוּיִן אֵצֶל מֹשֶׁה רַבֵּנוּ, וַאֲמַר לְהוּ, לָא תָפִיקוּ מֵרָשׁוּת הַיָּחִיד לְרָשׁוּת הָרַבִּים. וּמִמַּאי דִּבְשַׁבָּת קָאֵי, דִּלְמָא בְּחֹל קָאֵי וּמִשּׁוּם דִּשְׁלִימָא לֵיהּ מְלָאכָה כְּדִכְתִּיב וְהַמְּלָאכָה הָיְתָה דַּיָּם. גָּמַר הַעֲבָרָה הַעֲבָרָה מִיּוֹם הַכִּפּוּרִים, כְּתִיב הָכָא וַיַּעֲבִירוּ קוֹל בַּמַּחֲנֶה, וּכְתִיב הָתָם (ויקרא כה, ט) "וְהַעֲבַרְתָּ שׁוֹפַר תְּרוּעָה", מַה לְּהַלָּן בְּיוֹם אָסוּר אַף כָּאן בְּיוֹם אָסוּר. אַשְׁכְּחָן הוֹצָאָה, הַכְנָסָה מִנָּלָן. סְבָרָא הִיא, מִכְּדֵי מֵרָשׁוּת לְרָשׁוּת הוּא, מַה לִּי אֲפוּקֵי מַה לִּי עֲיוּלֵי, מִיהוּ הוֹצָאָה אָב, הַכְנָסָה תּוֹלָדָה, וְנַפְקָא מִינָּהּ דְּאִי עָבִיד שְׁתֵּי אָבוֹת בַּהֲדֵי הֲדָדֵי, אִי נַמִּי שְׁתֵּי תוֹלָדוֹת בַּהֲדֵי הֲדָדֵי מִיחָיֵיב תַּרְתֵּי, אָב וְתוֹלָדָה דִידֵיהּ לָא מִחָיֵיב אֶלָּא חָדָא. וּלְרַבִּי אֱלִיעֶזֶר, דִּמְחַיֵּב אַתּוֹלָדָה בִּמְקוֹם אָב, הָךְ דַּהֲוָה בַּמִּשְׁכָּן חֲשִׁיבָא קְרִי לֵיהּ אָב, אִי נַמֵּי הָךְ דִּכְתִיבָא קְרִי לֵיהּ אָב, וְכָל אַרְבַּע אַמּוֹת בְּרָשׁוּת הָרַבִּים גְּמָרָא גְּמִירֵי לָהּ.

~ פרק לז

{pפסוק אp} {rרמז תידr}  וַיַּעַשׂ בְּצַלְאֵל אֶת הָאָרֹן, זֶה שֶׁאָמַר הַכָּתוּב (תהלים קיט, קל) "פֵּתַח דְּבָרֶיךָ יָאִיר", כְּשֶׁבִּקֵּשׁ הַקָּדוֹשׁ בָּרוּךְ הוּא לִבְנוֹת אֶת הָעוֹלָם נִתְעַטֵּף בְּאוֹרָה וּבָרָא אֶת עוֹלָמוֹ, שֶׁנֶּאֱמַר  "עֹטֶה אוֹר כַּשַּׂלְמָה", וְאַחַר כָּךְ (שם) "נוֹטֶה שָׁמַיִם כַּיְרִיעָה". מִן הַקָּדוֹשׁ בָּרוּךְ הוּא לָמְדוּ הַצַּדִּיקִים שֶׁיְּהוּ מַתְחִילִין בְּאוֹרָה, כְּשֶׁאָמַר הַקָּדוֹשׁ בָּרוּךְ הוּא לְמֹשֶׁה  "וְעָשׂוּ לִי מִקְדָּשׁ" אָמַר מֹשֶׁה לִבְצַלְאֵל, פְּתַח תְּחִלָּה מְלֶאכֶת הָאָרוֹן, "וַיַּעַשׂ בְּצַלְאֵל אֶת הָאָרֹן".

(משלי ט, ט) "תֵּן לְחָכָם וְיֶחְכַּם עוֹד", זֶה בְּצַלְאֵל, בְּשָׁעָה שֶׁאָמַר לוֹ מֹשֶׁה לִבְצַלְאֵל עֲשֵׂה מִשְׁכָּן אָמַר בְּצַלְאֵל, לָמָּה הוּא הַמִּשְׁכָּן, אֲמַר לֵיהּ, לְהַשְׁרוֹת שְׁכִינָה בְּתוֹכוֹ וּלְלַמֵּד לְיִשְׂרָאֵל תּוֹרָה, אֲמַר בְּצַלְאֵל, וְהֵיכָן הַתּוֹרָה נְתוּנָה, אֲמַר לֵיהּ, מִשֶּׁאָנוּ עוֹשִׂין מִשְׁכָּן נַעֲשֶׂה אָרוֹן, וְהוּא הִתְחִיל בָּאָרוֹן, שֶׁנֶּאֱמַר וַיַּעַשׂ בְּצַלְאֵל אֶת הָאָרֹן.

אֲמַר רַב יְהוּדָה. שָׁלֹשׁ אֲרוֹנוֹת עָשָׂה בְּצַלְאֵל, אֶמְצָעִי שֶׁל עֵץ, תִּשְׁעָה, פְּנִימִי שֶׁל זָהָב, שְׁמוֹנָה, חִיצוֹן שֶׁל זָהָב, עֲשָׂרָה וּמַשֶּׁהוּ. וְהָא תַנְיָא אַחַד עָשָׂר וּמַשֶּׁהוּ. הָא לְמַאן דַּאֲמַר יֵשׁ בְּעָבְיוֹ טֶפַח, הָא לְמָאן דַּאֲמַר אֵין בְּעָבְיוֹ טֶפַח. מַאי מַשֶּׁהוּ, זֵר. אֲמַר רַבִּי יוֹחָנָן. שְׁלֹשָׁה זֵרִין הֵן, שֶׁל מִזְבֵּחַ, שֶׁל אָרוֹן, שֶׁל שֻׁלְחָן. שֶׁל שֻׁלְחָן, זָכָה דָּוִד וּנְטָלוֹ, שֶׁל מִזְבֵּחַ, זָכָה אַהֲרֹן וּנְטָלוֹ, שֶׁל אָרוֹן, מֻנָּח, כָּל הָרוֹצֵה לִקַּח יָבוֹא וְיִקָּח. שֶׁמָּא תֹאמַר פָּחוּת שֶׁבָּהֶן הָיָה, תַּלְמוּד לוֹמַר (משלי ח, טו) "בִּי מְלָכִים יִמְלֹכוּ". רַבִּי יוֹחָנָן רָמֵי. כְּתִיב "זָר" וְקָרֵינָן זֵיר, זָכָה, נַעֲשֶׂה לוֹ זֵיר, לֹא זָכָה, נַעֲשֶׂה זָרָה הֵימֶנּוּ.  "מִבַּיִת וּמִחוּץ תְּצַפֶּנּוּ". אֲמַר רָבָא. כָּל תַּלְמִיד חָכָם שֶׁאֵין תּוֹכוֹ כְּבָרוֹ, אֵינוֹ תַּלְמִיד חָכָם.

~ פרק לח

{pפסוק ט-ידp}  הַגִּנָּה וְהַקַּרְפָּף, שֶׁהֵן שִׁבְעִים אַמָּה וְשִׁירַיִם עַל שִׁבְעִים אַמָּה וְשִׁירַיִם, הַמֻּקֶּפֶת גָּדֵר גָּבֹהַּ עֲשָׂרָה טְפָחִים, מְטַלְטְלִין בְּתוֹכָהּ בְּשַׁבָּת. מִנָּא הָנֵּי מִלֵּי. אֲמַר רַב יְהוּדָה, אֲמַר קְרָא (לעיל כז, יח) "אֹרֶךְ הֶחָצֵר מֵאָה בָאַמָּה וְרֹחַב חֲמִשִּׁים בַּחֲמִשִּׁים", אָמְרָה תּוֹרָה, טֹל חֲמִשִּׁים וּסְבֹב חֲמִשִּׁים. פְּשָׁטֵיהּ דִּקְרָא בְּמַאי כְּתִיב. אֲמַר אַבַּיֵּי, הַעֲמֵד הַמִּשְׁכָּן עַל שְׂפַת (עֶשְׂרִים) [חֲמִשִּׁים], כְּדֵי שֶׁיְּהֵא חֲמִשִּׁים אַמָּה לְפָנָיו וְעֶשְׂרִים אַמָּה לְכָל רוּחַ וָרוּחַ.

אֵין מוֹדְדִין אֶלָּא בְּחֶבֶל שֶׁל חֲמִשִּׁים אַמָּה. מִנָּא הָנֵּי מִלֵּי אֲמַר רַב יְהוּדָה אֲמַר קְרָא (שם) "אֹרֶךְ הֶחָצֵר מֵאָה בָאַמָּה וְרֹחַב חֲמִשִּׁים בַּחֲמִשִּׁים", אָמְרָה תּוֹרָה, בְּחֶבֶל שֶׁל חֲמִשִּׁים אַמָּה מְדֹד. הַאי מִבָּעֵי לֵיהּ לִטֹּל חֲמִשִּׁים וְלִסְבֹּב חֲמִשִּׁים. אִם כֵּן לֵימָא קְרָא "חֲמִשִּׁים (וַ)חֲמִשִּׁים", מַאי ["חֲמִשִּׁים] בַּחֲמִשִּׁים", שְׁמַע מִינָּהּ תַּרְתֵּי.


@ פָּרָשַׁת פְקוּדֵי

{pפסוק כא-כחp}  אֵלֶּה פְקוּדֵי הַמִּשְׁכָּן מִשְׁכַּן הָעֵדוּת. זֶה שֶׁאָמַר הַכָּתוּב  "אִישׁ אֱמוּנוֹת רַב בְּרָכוֹת", אַתָּה מוֹצֵא, כָּל מִי שֶׁהוּא נֶאֱמָן הַקָּדוֹשׁ בָּרוּךְ הוּא מֵבִיא בְרָכוֹת עַל יָדוֹ, וּמִי שֶׁאֵינוֹ נֶאֱמָן (שם) "וְאָץ לְהַעֲשִׁיר לֹא יִנָּקֶה". דָּבָר אַחֵר, "אִישׁ אֱמוּנוֹת", זֶה מֹשֶׁה, עַל כָּל הַדְּבָרִים שֶׁנַּעֲשָׂה גִּזְבַּר עֲלֵיהֶם הָיוּ מִתְבָּרְכִים עַל יָדוֹ, לָמָּה, שֶׁהוּא נֶאֱמָן. "וְאָץ לְהַעֲשִׁיר" זֶה קֹרַח, שֶׁהָיָה לֵוִי וּבִקֵּשׁ עוֹד לִטֹּל כְּהֻנָּה גְּדוֹלָה. דָּבָר אַחֵר, "אִישׁ אֱמוּנוֹת רַב בְּרָכוֹת", זֶה מֹשֶׁה, שֶׁנַּעֲשָׂה גִּזְבַּר לְעַצְמוֹ, וְאַף עַל פִּי שֶׁהָיָה גִּזְבַּר לְעַצְמוֹ הָיָה קוֹרֵא לַאֲחֵרִים (וּמְחַבֵּב) [וּמְחַשֵּׁב] עַל יְדֵיהֶם, שֶׁנֶּאֱמַר בְּיַד אִיתָמָר.

שָׁנוּ רַבּוֹתֵינוּ, מִי שֶׁהָיָה נִכְנָס לִתְרֹם הַלִּשְׁכָּה לֹא הָיָה נִכְנָס לֹא בְּפַרְגוֹד חָפוּת וְלֹא בְפוּנְדִיָּא, שֶׁאִם יַעֲשִׁיר יֹאמְרוּ מִשֶּׁל לִשְׁכָּה הֶעֱשִׁיר, שֶׁאָדָם צָרִיךְ לָצֵאת יְדֵי הַבְּרִיּוֹת כְּדֶרֶךְ שֶׁהוּא יוֹצֵא יְדֵי שָׁמַיִם, שֶׁנֶּאֱמַר  "וִהְיִיתֶם נְקִיִּים מֵה' וּמִיִּשְׂרָאֵל". וּמֹשֶׁה הָיָה גִּזְבַּר לְעַצְמוֹ וְכוּ', אָמַר רַבִּי יוֹחָנָן, לִשְׁנַיִם בְּקָרִים הֵבִיאוּ כָּל הַמִּשְׁכָּן וְהוֹתִירוּ. אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם, עָשִׂינוּ כָּל הַמְּלָאכוֹת שֶׁל הַמִּשְׁכָּן וְהוֹתַרְנוּ, שֶׁנֶּאֱמַר (לעיל לו, ז) "וְהַמְּלָאכָה הָיְתָה דַּיָּם", מַה נַּעֲשֶׂה בַּנּוֹתָר. אֲמַר לֵיהּ, לֵךְ וַעֲשֵׂה בָּהֶם מִשְׁכָּן לַדִּבְּרוֹת. הָלַךְ וְעָשָׂה כֵּן. כֵּיוָן שֶׁבָּא לִתֵּן חֶשְׁבּוֹן אָמַר לָהֶם, כָּךְ וְכָךְ יָצָא לַמִּשְׁכָּן, וּבְיוֹתֵר עָשִׂיתִי מִשְׁכָּן הָעֵדוּת, שֶׁנֶּאֱמַר אֵלֶּה פְקוּדֵי הַמִּשְׁכָּן מִשְׁכַּן הָעֵדֻת.

מַהוּ מִשְׁכָּן מִשְׁכָּן שְׁנֵי פְּעָמִים. אָמַר רַבִּי שִׁמְעוֹן. שְׁנֵי פְּעָמִים נִתְמַשְּׁכֵּן עַל יְדֵיהֶם. אָמַר רַבִּי יִשְׁמָעֵאל זֶה סִימָן לְכָל בָּאֵי עוֹלָם שֶׁאֵין סְלִיחָה אֶלָּא לְיִשְׂרָאֵל בִּלְבַד, שֶׁנֶּאֱמַר מִשְׁכַּן הָעֵדֻת, עֵדוּת הִיא לְכָל בָּאֵי עוֹלָם שֶׁהַקָּדוֹשׁ בָּרוּךְ הוּא נִתְרַצָּה לְיִשְׂרָאֵל. מָשָׁל לְמָה הַדָּבָר דּוֹמֶה, לְמֶלֶךְ שֶׁנָּשָׂא אִשָּׁה וְהָיָה מְחַבְּבָהּ בְּיוֹתֵר, כָּעַס עָלֶיהָ וְהִנִּיחָהּ, וְהָיוּ שְׁכֵנוֹתֶיהָ אוֹמְרוֹת לָהּ, אֵינוֹ חוֹזֵר לָךְ, לְאַחַר יָמִים נִתְרַצָּה לָהּ הַמֶּלֶךְ וְנִכְנַס לַפְּלָטִין (שֶׁלּוֹ) [שֶׁלָּהּ] וְאָכַל וְשָׁתָה, וְלֹא הָיוּ שְׁכֵנוֹתֶיהָ מַאֲמִינוֹת שֶׁנִּתְרַצָּה לָהּ הַמֶּלֶךְ, וְהָיָה רֵיחַ בְּשָׂמִים עָלֶיהָ, מִיָּד יָדְעוּ שֶׁנִּתְרַצָּה לָהּ הַמֶּלֶךְ. כָּךְ הַקָּדוֹשׁ בָּרוּךְ הוּא חִבֵּב אֶת יִשְׂרָאֵל, וְהֵבִיאָם לִפְנֵי הַר סִינַי, וְנָתַן לָהֶם אֶת הַתּוֹרָה, וְקָרָא אוֹתָם מְלָכִים, לְסוֹף אַרְבָּעִים יוֹם עָשׂוּ אֶת הָעֵגֶל, בְּאוֹתָהּ שָׁעָה אָמְרוּ הַגּוֹיִם, אֵין הַקָּדוֹשׁ בָּרוּךְ הוּא מִתְרַצֶּה לָהֶם עוֹד, כְּשֶׁעָמַד מֹשֶׁה וְנִתְפַּלֵּל עֲלֵיהֶם אָמַר לוֹ הַקָּדוֹשׁ בָּרוּךְ הוּא, (במדבר יד, כ) "סָלַחְתִּי כִּדְבָרֶךָ", וְלֹא עוֹד אֶלָּא שֶׁאֲנִי מַשְׁרֶה שְׁכִינָתִי עֲלֵיהֶם וּבֵינֵיהֶם וְהַכֹּל יוֹדְעִים שֶׁסָּלַחְתִּי לָהֶם, שֶׁנֶּאֱמַר "וְעָשׂוּ לִי מִקְדָּשׁ".

{rרמז תטוr}  אֵלֶּה פְקוּדֵי הַמִּשְׁכָּן. כָּל מַה שֶּׁהָיָה מֹשֶׁה עוֹשֶׂה הָיָה  עוֹשֶׂה עַל יְדֵי אֲחֵרִים, שֶׁנֶּאֱמַר עֲבֹדַת הַלְוִיִּם בְּיַד אִיתָמָר, לֹא עָשָׂה אֶלָּא מִשֶּׁנִּגְמְרָה מְלֶאכֶת הַמִּשְׁכָּן. אָמַר לָהֶם, בּוֹאוּ וְאֶעֱשֶׂה לִפְנֵיכֶם חֶשְׁבּוֹן. נִכְנְסוּ כָּל יִשְׂרָאֵל, עַד שֶׁהוּא יוֹשֵׁב וּמְחַשֵּׁב שָׁכַח אֶלֶף וּשְׁבַע מֵאוֹת וַחֲמִשָּׁה וְשִׁבְעִים שֶׁקֶל שֶׁעָשָׂה וָוִים לָעַמּוּדִים. הִתְחִיל יוֹשֵׁב וְתָמֵהַּ, אָמַר, עַכְשָׁיו יִשְׂרָאֵל מוֹצְאִים יְדֵיהֶם לוֹמַר נְטָלוֹ מֹשֶׁה. הֵאִיר הַקָּדוֹשׁ בָּרוּךְ הוּא עֵינָיו וְרָאָה אוֹתָם עֲשׂוּיִן וָוִים לָעַמּוּדִים. אָמַר לָהֶם וְאֶת הָאֶלֶף וּשְׁבַע הַמֵּאוֹת וְגוֹ'. בְּאוֹתָהּ שָׁעָה נִתְפַּיְּסוּ יִשְׂרָאֵל עַל מְלֶאכֶת הַמִּשְׁכָּן, שֶׁנֶּאֱמַר אֵלֶּה פְקוּדֵי הַמִּשְׁכָּן. וְלָמָּה עָשָׂה עִמָּהֶם חֶשְׁבּוֹן, וְהַקָּדוֹשׁ בָּרוּךְ הוּא מַאֲמִינוֹ שֶׁנֶּאֱמַר (במדבר יב, ז) "לֹא כֵן עַבְדִּי מֹשֶׁה" וְגוֹ', אֶלָּא שֶׁשָּׁמַע מֹשֶׁה יִשְׂרָאֵל מְדַבְּרִים אַחֲרָיו שֶׁנֶּאֱמַר (לעיל לג, ט) "וְהָיָה כְּבֹא מֹשֶׁה הָאֹהֱלָה", וּמֶה הָיוּ אוֹמְרִים, רַבִּי יִצְחָק אוֹמֵר, לְשֶׁבַח הָיוּ אוֹמְרִים, אַשְׁרֵי יוֹלַדְתּוֹ שֶׁל זֶה, כָּל יָמָיו הַקָּדוֹשׁ בָּרוּךְ הוּא מְדַבֵּר עִמּוֹ, כָּל יָמָיו הוּא מֻשְׁלָם לְהַקָּדוֹשׁ בָּרוּךְ הוּא, (שם, ח) "וְהִבִּיטוּ אַחֲרֵי מֹשֶׁה", רַבִּי חָמָא אָמַר, לִגְנַאי הָיוּ אוֹמְרִים, רְאֵה צַוָּארוֹ, רְאֵה שׁוֹקָיו, רְאֵה כְּרָעָיו, אוֹכֵל מִשֶּׁל יְהוּדִים, שׁוֹתֶה מִשֶּׁל יְהוּדִים, וְכָל מַה שֶּׁיֵּשׁ לוֹ מִשֶּׁל יְהוּדִים, וַחֲבֵרוֹ מֵשִׁיבוֹ, רֵיקָה, אָדָם שֶׁשָּׁלַט עַל מְלֶאכֶת הַמִּשְׁכָּן אֵין אַתָּה מְבַקֵּשׁ שֶׁיְּהֵא עָשִׁיר, כֵּיוָן שֶׁשָּׁמַע מֹשֶׁה כָּךְ אָמַר לָהֶם, חַיֵּיכֶם, מִשֶׁהַמִשְׁכַּן נִגְמָר אֲנִי נוֹתֵן לָכֶם חֶשְׁבּוֹן, שֶׁנֶּאֱמַר אֵלֶּה פְקוּדֵי הַמִּשְׁכָּן.

מַהוּ הָעֵדֻת. זוֹ הַתּוֹרָה, שֶׁהָיוּ יְגֵעִים בָּהּ. אָמַר לָהֶם הַקָּדוֹשׁ בָּרוּךְ הוּא. בִּזְכוּת הַתּוֹרָה וּבִזְכוּת הַקָּרְבָּנוֹת אֲנִי מַצִּיל אֶתְכֶם מִגֵּיהִנֹּם. וְכֵן הֶרְאָה הַקָּדוֹשׁ בָּרוּךְ הוּא לְאַבְרָהָם בִּבְרִית בֵּין הַבְּתָרִים, שֶׁנֶּאֱמַר  "בַּיּוֹם הַהוּא כָּרַת ה' אֶת אַבְרָם בְּרִית לֵאמֹר" וְגוֹ'.

וְאִתּוֹ אָהֳלִיאָב בֶּן אֲחִיסָמָךְ. אֲמַר רַבִּי יוֹחָנָן. מִנַּיִן שֶׁלֹּא יְשַׁנֶּה אָדָם מֵאֻמָּנוּת אֲבוֹתָיו, שֶׁנֶּאֱמַר "וַיִּשְׁלַח הַמֶּלֶךְ שְׁלֹמֹה וַיִּקַּח אֶת חִירָם מִצֹּר בֶּן אִשָּׁה אַלְמָנָה הוּא מִמַּטֵּה נַפְתָּלִי וְאָבִיו אִישׁ צוֹרִי חָרָשׁ נְחֹשֶׁת", וַאֲמַר מַר, אִמֵּיהּ מִדָּן וּכְתִיב וְאִתּוֹ אָהֳלִיאָב בֶּן אֲחִיסָמָךְ לְמַטֵּה דָן.

וּבְצַלְאֵל בֶּן אוּרִי בֶן חוּר לְמַטֵּה יְהוּדָה עָשָׂה אֵת כָּל אֲשֶׁר צִוָּה ה'. אֲשֶׁר צִוָּה מֹשֶׁה אֵין כְּתִיב כָּאן, אֶלָּא אֲשֶׁר צִוָּה ה', אֲפִלּוּ דְּבָרִים שֶׁלֹּא שָׁמַע מֵרַבּוֹ הִסְכִּימָה דַּעְתּוֹ כְּמָה שֶׁנֶּאֱמַר לְמֹשֶׁה בְּסִינָי. רַבִּי יוֹחָנָן בְּשֵׁם רַבִּי בְּנָיָיהוּ (יהושע יא, טו) "כַּאֲשֶׁר צִוָּה ה' אֶת מֹשֶׁה עַבְדּוֹ כֵּן צִוָּה מֹשֶׁה אֶת יְהוֹשֻׁעַ [וְכֵן עָשָׂה יְהוֹשֻׁעַ] לֹא (הִפִּיל) [הֵסִיר] דָּבָר מִכֹּל אֲשֶׁר צִוָּה ה' אֶת מֹשֶׁה", "כֹּל אֲשֶׁר צִוָּה מֹשֶׁה" אֵין כְּתִיב כָּאן, אֶלָּא "אֲשֶׁר צִוָּה ה' אֶת מֹשֶׁה", אֲפִלּוּ דְבָרִים שֶׁלֹּא שָׁמַע מֵרַבּוֹ וְכוּ'. רַבִּי הוּנָא אָמַר  "תּוֹרַת אֱמֶת הָיְתָה בְּפִיהוּ", אֵלּוּ דְבָרִים שֶׁשָּׁמַע מֵרַבּוֹ. (שם) "וְעַוְלָה לֹא נִמְצָא בִשְׂפָתָיו", אֵלּוּ דְבָרִים שֶׁלֹּא שָׁמַע מֵרַבּוֹ. וְרַבָּנָן אָמְרִין (משלי ג, כו) "כִּי ה' יִהְיֶה בְכִסְלֶךָ", אֵלּוּ דְבָרִים שֶׁאַתָּה כְסִיל בָּהֶם.  "וְשָׁמַר רַגְלְךָ מִלָּכֶד" רַבִּי דּוֹסָא אָמַר מִן הַהוֹרָיָה, רַבִּי לֵוִי אָמַר מִן הַמַּזִּיקִין. אָמַר רַבִּי אַבָּא מִכָּאן, אִם נָתַתָּ מִכִּיסְךָ צְדָקָה, הַקָּדוֹשׁ בָּרוּךְ הוּא מְשַׁמֵּרְךָ מִן הַמַּזִּיקִין וּמִן הַזִּימִים וּמִן הַגֻּלְגֹּלֶת וּמִן הָאַרְנוֹנוֹת. מַעֲשֶׂה בְּרַבִּי יְשֵׁבָב שֶׁעָמַד וְחִלֵּק כָּל נְכָסָיו לַעֲנִיִּים, וְשָׁלַח לוֹ רַבָּן גַּמְלִיאֵל, וַהֲלֹא אָמְרוּ בְּאוּשָׁא חֹמֶשׁ נְכָסָיו לַעֲנִיִּים. וְרַבָּן גַּמְלִיאֵל, לָאו קֹדֶם לְאוּשָא הֲוָה. רַבִּי יוֹסֵי בַּר בּוֹן בְּשֵׁם רַבִּי לֵוִי כָּךְ הָיְתָה הֲלָכָה בְּיָדָם וּשְׁכֵחוּהָ, וְעָמְדוּ הַשְּׁנִיִּים וְהִסְכִּימוּ עַל דַּעַת רִאשׁוֹנִים, לְלַמֶּדְךָ שֶׁכָּל דָּבָר שֶׁנּוֹתְנִין בֵּית דִּין נַפְשָׁם עָלָיו סוֹף שֶׁהוּא מִתְקַיֵּם, כְּמוֹ שֶׁנֶּאֱמַר לְמֹשֶׁה בְּסִינַי. וְאָתְיָא כִּי הָא דְּרַבִּי מָנָא, (דברים לב, מז) "כִּי לֹא דָּבָר רֵק הוּא", וְאִם רֵק הוּא, (שם) "מִכֶּם" הוּא רֵק, לָמָּה, שֶׁאֵין אַתֶּם יְגֵעִים בּוֹ, (שם) "כִּי הוּא חַיֵּיכֶם", בְּשָׁעָה שֶׁאַתֶּם יְגֵעִים בּוֹ.

{rרמז תטזr}  בֶּקַע לַגֻּלְגֹּלֶת מַחֲצִית הַשֶּׁקֶל. שָׁאַל קוֹנְטְרִיקוּס הַהֶגְמוֹן אֶת רַבָּן יוֹחָנָן בֶּן זַכַּאי, בְּגִבּוּי הַכֶּסֶף אַתָּה מוֹצֵא מָאתַיִם וְאֶחָד כִּכָּר וְאַחַת עֶשְׂרֵה מָנֶה, דִּכְתִיב בֶּקַע לַגֻּלְגֹּלֶת מַחֲצִית הַשֶּׁקֶל בְּשֶׁקֶל הַקֹּדֶשׁ לְכֹל הָעֹבֵר וְגוֹ', וּבִנְתִינַת הַכֶּסֶף אַתָּה מוֹצֵא מְאַת כִּכָּר, דִּכְתִיב וַיְהִי מְאַת כִּכַּר הַכֶּסֶף לָצֶקֶת וְגוֹ', מֹשֶׁה רַבְּכֶם גַּנָּב הָיָה אוֹ קוּבְיוּסְטוּס הָיָה אוֹ אֵינוֹ בָּקִי בַּחֶשְׁבּוֹנוֹת הָיָה, נָתַן מֶחֱצָה וְנָטַל [מֶחֱצָה] וּמֶחֱצָה שָׁלֵם לֹא הֶחֱזִיר. אָמַר לוֹ מֹשֶׁה רַבֵּנוּ גִּזְבַּר נֶאֱמָן הָיָה, וּמָנֶה שֶׁל קֹדֶשׁ כָּפוּל הָיָה. וְעוֹד שְׁאָלוֹ, בִּפְרָטָן שֶׁל לְוִיִּם עֶשְׂרִים וּשְׁנַיִם אֶלֶף וּשְׁלֹש מֵאוֹת, וּבִכְלָלָן אַתָּה מוֹצֵא עֶשְׂרִים וּשְׁנַיִם אֶלֶף, אוֹתָן שְׁלֹשׁ מֵאוֹת לְהֵיכָן הָלְכוּ. אֲמַר לֵיהּ, אוֹתָן שְׁלֹש מֵאוֹת בְּכוֹרוֹת הָיוּ, וְאֵין בְּכוֹר מַפְקִיעַ בְּכוֹר, דַּיּוֹ לִבְכוֹר שֶׁיַּפְקִיעַ קְדֻשַּׁת עַצְמוֹ. וְעוֹד שְׁאָלוֹ. כָּתוּב אֶחָד אוֹמֵר  "יִשְׁרְצוּ הַמַּיִם" (כָּתוּב לְמַעְלָה בְּרֶמֶז ס"ד) [יב].

~ פרק לט

{pפסוק כזp}  וַיַעֲשׂ[וּ] אֶת הַכָּתְנֹת שֵׁשׁ .

{pפסוק לגp} {rרמז תיזr}  וַיָּבִיאוּ אֶת הַמִּשְׁכָּן אֶל מֹשֶׁה. זֶה שֶׁאָמַר הַכָּתוּב (תהלים לא, יט) "תֵּאָלַמְנָה שִׂפְתֵי שָׁקֶר הַדֹּבְרוֹת עַל צַדִּיק עָתָק" מְדַבֵּר בְּמֹשֶׁה. בְּשָׁעָה שֶׁאָמַר לוֹ הַקָּדוֹשׁ בָּרוּךְ הוּא לַעֲשׂוֹת מִשְׁכָּן מִיַּד אָמַר לָהֶם (לעיל לה, ה) "קְחוּ מֵאִתְּכֶם תְּרוּמָה לַה'", וְהָיָה מֹשֶׁה עָסוּק בַּמִּשְׁכָּן שְׁלֹשָׁה חֳדָשִׁים עָשׂוּ אוֹתוֹ, קִפְּלוּ אוֹתוֹ, וְהָיוּ מִתְלוֹצְצִים עָלָיו וְאוֹמְרִים, הֲרֵי נַעֲשָׂה הַמִּשְׁכָּן, לֹא הָיָה אוֹמֵר שֶׁהוּא מַשְׁרֶה שְׁכִינָתוֹ אֶצְלֵנוּ. וְהַקָּדוֹשׁ בָּרוּךְ הוּא נִתְכַּוֵּן שֶׁיַּעֲמִיד הַמִּשְׁכָּן בַּחֹדֶשׁ שֶׁנִּתְבַּשֵּׂר אַבְרָהָם אָבִינוּ בְּיִצְחָק. לֹא עָשָׂה, אֶלָּא כֵּיוָן שֶׁהִגִּיעַ הַחֹדֶשׁ אָמַר לוֹ הַקָּדוֹשׁ בָּרוּךְ הוּא, בְּיּוֹם הַחֹדֶשׁ הָרִאשׁוֹן בְּאֶחָד לַחֹדֶשׁ תָּקִים אֶת מִשְׁכַּן וְגוֹ'. אוֹתָהּ שָׁעָה אָמַר הַקָּדוֹשׁ בָּרוּךְ הוּא, "תֵּאָלַמְנָה שִׂפְתֵי שָׁקֶר", אוֹתָן שֶׁהָיוּ מִתְלוֹצְצִין אַחַר הַמִּשְׁכָּן הִתְחִילוּ טוֹעֲנִין אוֹתוֹ וּבָאִין כָּל אֶחָד וְאֶחָד בִּמְלַאכְתּוֹ, שֶׁנֶּאֱמַר וַיָּבִיאוּ אֶת הַמִּשְׁכָּן הָדָא הוּא דִּכְתִיב  "עֹז וְהָדָר לְבוּשָׁהּ", זֶה מֹשֶׁה, (לעיל לד, כט) "וּמֹשֶׁה לֹא יָדַע כִּי קָרַן" וְגוֹ'. (משלי שם) "וַתִּשְׂחַק", אֵלּוּ לֵצָנֵי הַדּוֹר, שֶׁהָיוּ מִתְלוֹצְצִים אַחַר מֹשֶׁה לוֹמַר אֶפְשָׁר שֶׁהַשְּׁכִינָה שׁוֹרָה עַל מַעֲשֵׂה יָדָיו שֶׁל מֹשֶׁה. לֹא עָשָׂה אֶלָּא כֵּיוָן שֶׁאָמַר לוֹ הַקָּדוֹשׁ בָּרוּךְ הוּא לְהָקִים אֶת הַמִּשְׁכָּן הִתְחִיל שׂוֹחֵק עֲלֵיהֶם, (שם) "וַתִּשְׂחַק לְיוֹם אַחֲרוֹן". אָמַר לָהֶם, הָבִיאוּ שֶׁנָּקִים אֶת הַמִּשְׁכָּן. הִתְחִילוּ כָּל אֶחָד וְאֶחָד טוֹעֲנִים וּבָאִים אֶצְלוֹ.

כַּמָּה חֲכָמִים הָיוּ שָׁם וְלֹא הָיוּ יְכוֹלִין לְהָקִים אֶת הַמִּשְׁכָּן, אָמַר שְׁלֹמֹה  "רַבּוֹת בָּנוֹת עָשׂוּ חָיִל", לָמָּה, עָשׂוּ אֶת הַמִּשְׁכָּן וְלֹא הָיוּ יוֹדְעִין לְיַשֵׁב אוֹתוֹ. מֶה עָשׂוּ, כָּל אֶחָד וְאֶחָד נָטַל מְלַאכְתּוֹ וְהָלַךְ אֵצֶל מֹשֶׁה וְאָמַר, הֲרֵי קְרָסִים הֲרֵי קְרָשִׁים הֲרֵי בְּרִיחִים, וְשָׁרְתָה רוּחַ הַקֹּדֶשׁ עַל מֹשֶׁה וְהֵקִים אֶת הַמִּשְׁכָּן. וְלֹא תֹאמַר מֹשֶׁה, אֶלָּא הַמִּשְׁכָּן מֵעַצְמוֹ עָמַד שֶׁנֶּאֱמַר (מ, יז) הוּקַם הַמִּשְׁכָּן. וְלֹא תֹאמַר הַמִּשְׁכָּן, אֶלָּא אֲפִלּוּ בֵּית עוֹלָמִים אִלּוּלֵי שֶׁגָּזַר הַקָּדוֹשׁ בָּרוּךְ הוּא לֹא שְׁלֹמֹה וְלֹא כָל יִשְׂרָאֵל הָיוּ בוֹנִין אוֹתוֹ, מִנַּיִן, שֶׁכָּךְ אָמַר דָּוִד  "אִם ה' לֹא יִבְנֶה בַיִת שָׁוְא עָמְלוּ בוֹנָיו בּוֹ", לְפִיכָךְ, בְּמַעֲשֵׂה נִסִּים הוּקַם הַמִּשְׁכָּן. כֵּיוַן שֶׁהוּקַם הִתְחִילוּ כָּל יִשְׂרָאֵל שְׂמֵחִים, שֶׁנֶּאֱמַר (שה"ש ג, יא) "צְאֶינָה וּרְאֶינָה בְּנוֹת צִיּוֹן בַּמֶּלֶךְ שְׁלֹמֹה", בְּמֶלֶךְ שֶׁהַשָּׁלוֹם שֶׁלּוֹ, זֶה מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, (שם) "בָּעֲטָרָה שֶׁעִטְּרָה לּוֹ אִמּוֹ", וְהוּא קוֹרֵא לַמִּשְׁכָּן עֲטָרָה, מָה עֲטָרָה הַזּוֹ מְצֻיֶּרֶת, כֵּן הָיָה הַמִּשְׁכָּן מְצֻיָּר בִּתְכֵלֶת וְאַרְגָּמָן. "שֶׁעִטְּרָה לּוֹ אִמּוֹ", אָמַר רַבִּי יִצְחָק, חִזַּרְנוּ עַל כָּל הַמִּקְרָא וְלֹא מָצָאנוּ שֶׁעָשְׂתָה בַּת שֶׁבַע עֲטָרָה לִשְׁלֹמֹה בְנָהּ, וְהוּא אוֹמֵר "בָּעֲטָרָה". רַבִּי שִׁמְעוֹן בֶּן יוֹחַאי שָׁאַל לְרַבִּי אֱלִיעֶזֶר בְּרַבִּי יוֹסֵי, אֲמַר לֵיהּ, אֶפְשָׁר שֶׁשָּׁמַעְתָּ מֵאָבִיךָ מַהוּ "בַּעֲטָרָה שֶׁעִטְּרָה לוֹ אִמּוֹ". אֲמַר לֵיהּ, כָּךְ אָמַר אַבָּא, מָשָׁל לְמֶלֶךְ שֶׁהָיְתָה לוֹ בַּת יְחִידָה וְהָיָה אוֹהֲבָהּ בְּיוֹתֵר מִדַּאי, לֹא זָז מְחַבְּבָהּ עַד שֶׁקָּרָא אוֹתָהּ אֲחוֹתִי, לֹא זָז מֵחַבְּבָהּ עַד שֶׁקָּרָא אוֹתָהּ אִמִּי, לֹא זָז מְחַבְּבָהּ עַד שֶׁקָּרָא אוֹתָהּ בִּתִּי. כָּךְ חִבֵּב הַקָּדוֹשׁ בָּרוּךְ הוּא אֶת יִשְׂרָאֵל וְקָרָא אוֹתָם בַּת, שֶׁנֶּאֱמַר  "שִׁמְעִי בַּת וּרְאִי", לֹא זָז מֵחַבְּבָם עַד שֶׁקָּרָא אוֹתָם אֲחוֹתִי שֶׁנֶּאֱמַר (שה"ש ה, ב) "אֲחֹתִי רַעְיָתִי", לֹא זָז מֵחַבְּבָם עַד שֶׁקָּרָא אוֹתָם אִמִּי שֶׁנֶּאֱמַר (ישעיה נא, ד) ("שִׁמְעוּ) [הַקְשִׁיבוּ] אֵלַי עַמִּי וּלְאוּמִּי", וּלְאִמִּי כְּתִיב. עָמַד רַבִּי שִׁמְעוֹן בֶּן יוֹחַאי וּנְשָׁקוֹ עַל רֹאֹשׁוֹ, וְאָמַר, אִלּוּלֵי לֹא בָאתִי אֶלָּא לִשְׁמֹעַ דָּבָר זֶה, דַּיּוֹ.

(שה"ש ג, יא) "בְּיוֹם חֲתֻנָּתוֹ", עַל הַיָּם.  "וּבְיּוֹם שִׂמְחַת לִבּוֹ", בִּירוּשָׁלָיִם. דָּבָר אַחֵר, "בְּיוֹם חֲתֻנָּתוֹ", בְּסִינָי. "וּבְיוֹם שִׂמְחַת לִבּוֹ", בַּמִּלֻּאִים. אָמַר דָּוִד, (תהלים מח, ג) "יְפֵה נוֹף מְשׂוֹשׂ כָּל הָאָרֶץ", כִּתְאֵנָה שֶׁהִיא צָרָה מִלְּמַטָּה וּרְחָבָה לְמַעְלָה, שֶׁנֶּאֱמַר  "וְרָחֲבָה וְנָסְבָה לְמַעְלָה לְמַעְלָה". "יְפֵה נוֹף", רַבִּי לֵוִי אָמַר, נָאָה הִיא לְעַצְמָהּ, שֶׁהִיא מֵנִיפָה לְאֻמּוֹת הָעוֹלָם, שֶׁנֶּאֱמַר (ישעיה ל, כח) "לַהֲנָפָה גוֹיִם בְּנָפַת שָׁוְא וְרֶסֶן מַתְעֶה עַל לְחָיֵי עַמִּים". דָּבָר אַחֵר, מַהוּ "יְפֵה נוֹף", בַּהֲנִיפָתָהּ, שֶׁנֶּאֱמַר (במדבר ח, יא) ("וַיָּנֶף) [וְהֵנִיף] אַהֲרֹן",  "וְהֵנִיף אֶת הָעֹמֶר".

"מְשׂוֹשׂ כָּל הָאָרֶץ", אָמַר רַבִּי יוֹנָתָן בֶּן אֶלְעָזָר, מַעֲשֶׂה הָיָה בִּפְרַקְמָטוּט אֶחָד שֶׁהָלַךְ לְאֶרֶץ יִשְׂרָאֵל לִמְכֹּר פִּלְפְּלִין, הָלַךְ וְיָשַׁב לוֹ וְלֹא מָכַר. אָמַר, זוֹ הִיא שֶׁאָמְרוּ "מְשׂוֹשׂ כָּל הָאָרֶץ הַר צִיּוֹן יַרְכְּתֵי צָפוֹן". לְשָׁעָה אַחַת מָכַר כָּל פְּרַקְמַטְיָא שֶׁהָיָה בְּיָדוֹ. אָמַר, וַדַּאי זוֹ הִיא מְשׂוֹשׂ כָּל הָאָרֶץ. וְכָל הַשֶּׁבַח הַזֶּה בִּשְׁבִיל שֶׁהִיא (תהלים, שם) "קִרְיַת מֶלֶךְ רָב". מִשֶּׁחָרְבָה יְרוּשָׁלַיִם (ישעיה כד, יא) "עָרְבָה כָּל שִׂמְחָה, גָּלָה מְשׂוֹשׂ (כָּל) הָאָרֶץ". מַהוּ עָרְבָה, חֲשָׁכַת קְבֵלַת, כְּמָא דְּאַתְּ אָמַר "וַיְהִי עֶרֶב". בָּעוֹלָם הַזֶּה שָׁבַת מְשׂוֹשׂ כָּל הָאָרֶץ, כְּשֶׁיָּשׁוּב הַקָּדוֹשׁ בָּרוּךְ הוּא וְיִבְנֶה יְרוּשָׁלַיִם הוּא מַחֲזִיר אֶת הַשִּׂמְחָה, שֶׁנֶּאֱמַר  "כִּי נִחַם ה' צִיּוֹן נִחַם כָּל חָרְבֹתֶיהָ וַיָּשֶׂם מִדְבָּרָהּ כְּעֵדֶן וְעַרְבָתָהּ כְּגַן ה' שָׂשוֹן וְשִׂמְחָה יִמָּצֵא בָהּ תּוֹדָה וְקוֹל זִמְרָה".

וַיְבָרֶךְ אֹתָם מֹשֶׁה, אָמַר לָהֶם, יְהִי רָצוֹן שֶׁתִּשְׁרֶה שְׁכִינָה בְּמַעֲשֵׂה יְדֵיכֶם. רַבִּי יוֹסֵי אוֹמֵר, כָּךְ אָמַר לָהֶם, (דברים א, יא) "ה' אֱלֹהֵי אֲבוֹתֵכֶם יֹסֵף עֲלֵיכֶם כָּכֶם וְגוֹ' וִיבָרֵךְ אֶתְכֶם" וְגוֹ', אָמַר לָהֶם, כְּדֶרֶךְ שֶׁזְּכִיתֶם בְּמַעֲשֵׂה הַמִּשְׁכָּן תִּזְכּוּ לִבְנוֹת לָכֶם אֶת בֵּית עוֹלָמִים, שֶׁבְּתוֹכוֹ עֲתִידָה שְׁכִינָה לִשְׁרוֹת, שֶׁנֶּאֱמַר  "וְעָשׂוּ לִי מִקְדָּשׁ וְשָׁכַנְתִּי בְּתוֹכָם".

~ פרק מ

{pפסוק א-לחp}  וְסַכֹּתָ עַל הָאָרֹן, תָּנוּ רַבָּנָן, חַמָּתָהּ מֵחֲמַת סְכַךְ וְלֹא מֵחֲמַת דְּפָנוֹת. רַבִּי יֹאשִיָּה אוֹמֵר, אַף מֵחֲמַת דְּפָנוֹת. מַאי טַעְמָא דְּרַבִּי יֹאשִיָּה, דִּכְתִיב (מ, ג) וְסַכֹּתָ עַל הָאָרֹן אֶת הַפָּרֹכֶת, פָּרֹכֶת מְחִיצָה הִיא, דִּכְתִיב (לעיל כו, לג) "וְהִבְדִּילָה הַפָּרֹכֶת לָכֶם", וְקָא קְרָיָיהּ רַחֲמָנָא סְכָךְ, אַלְמָא בָּעֵינָן מְחִיצָה בִּסְכָךְ. וְרַבָּנָן, הַאי דְּקָאֲמַר רַחֲמָנָא דְּלֵיכוּף בָּהּ פּוּרְתָא, כִּי הֵיכֵי דְּתֵיחֲזֵי כִּסְכָךְ.

תַּנְיָא,  "וְנָתַתָּ עַל הַמַּעֲרֶכֶת לְבֹנָה זַכָּה". רַב אֲמַר, "עַל", בְּסָמוּךְ, אוֹ אֵינוֹ אֶלָּא עַל, מַמָּשׁ, כְּשֶׁהוּא אוֹמֵר וְסַכֹּתָ עַל הָאָרֹן אֶת הַפָּרֹכֶת הֱוֵי אוֹמֵר עַל, בְּסָמוּךְ.

(מ, יט) וַיִּפְרֹשׁ אֶת הָאֹהֶל, (כָּתוּב בְּרֶמֶז שע"א וּבְרֶמֶז שע"ב).

(מ, לה) [וְ]לֹא יָכֹל מֹשֶׁה לָבוֹא, .

(וּבְהַאֲרִיךְ) [וּבְהֵעָלוֹת] הֶעָנָן. (כָּתוּב בְּרֶמֶז תשי"ח) [רכח].

כִּי עֲנַן ה' עַל הַמִּשְׁכָּן יוֹמָם, רַבִּי אוֹמֵר, שְׁנֵי עֲנָנִים הָיוּ, שֶׁנֶּאֱמַר כִּי עֲנַן ה' עַל הַמִּשְׁכָּן יוֹמָם וְאֵשׁ תִּהְיֶה לַיְלָה בּוֹ וְגוֹ'. רַבִּי אֶלְעָזָר בְּרַבִּי שִׁמְעוֹן אוֹמֵר, עָנָן אֶחָד הָיָה, שֶׁנֶּאֱמַר (תהלים קה, לט) "פָּרַשׂ עָנָן לְמָסָךְ" וְלָמָּה הָיָה מִשְׁתַּנֶּה לָהֶם, מִפְּנֵי הַזָּבִין וְהַמְּצֹרָעִין, כְּדֵי שֶׁיְּהוּ יוֹדְעִין אֵימָתַי הוּא עֶרֶב אֵימָתַי הוּא בֹּקֶר.

הֲרֵי הוּא אוֹמֵר (לט, מג) וַיַּרְא מֹשֶׁה אֶת כָּל הַמְּלָאכָה וְהִנֵּה עָשׂוּ אֹתָהּ וְגוֹ', וְהֵיכָן צִוָּהוּ,  "וְעָשׂוּ לִי מִקְדָּשׁ". (מ, כב כג) וַיִּתֵּן אֶת הַשֻּׁלְחָן בְּאֹהֶל מוֹעֵד וַיַּעֲרֹךְ עָלָיו עֵרֶךְ לֶחֶם וְגוֹ' וְהֵיכָן צִוָּהוּ, (ויקרא כד, ח) "בְּיוֹם הַשַּׁבָּת בְּיוֹם הַשַּׁבָּת יַעַרְכֶנּוּ לִפְנֵי ה' תָּמִיד". (מ, כד כה) וַיָּשֶׂם אֶת הַמְּנֹרָה וְגוֹ' וְהֵיכָן צִוָּהוּ, "עַל הַמְּנֹרָה הַטְּהֹרָה יַעֲרֹךְ אֶת הַנֵּרוֹת".  וַיָּשֶׂם אֶת מִזְבַּח הַזָּהָב וְגוֹ' וַיַּקְטֵר עָלָיו קְטֹרֶת סַמִּים הֵיכָן צִוָּהוּ, (לעיל ל, ז) "בַּבֹּקֶר בַּבֹּקֶר בְּהֵיטִיבוֹ אֶת הַנֵּרֹת יַקְטִירֶנָּה".  וְאֵת מִזְבַּח הָעֹלָה שָׂם פֶּתַח מִשְׁכַּן אֹהֶל מוֹעֵד וְגוֹ'. הֵיכָן צִוָּהוּ, (במדבר כח, ד) "אֶת הַכֶּבֶשׂ אֶחָד תַּעֲשֶׂה בַבֹּקֶר".

{rרמז תיחr}  דָּבָר אַחֵר, (לט, מג) וַיַּרְא מֹשֶׁה אֶת כָּל הַמְּלָאכָה וְהִנֵּה עָשׂוּ אֹתָהּ כַּאֲשֶׁר צִוָּה ה' כֵּן עָשׂוּ וַיְבָרֶךְ אֹתָם מֹשֶׁה. מַה הִיא הַבְּרָכָה שֶׁבֵּרְכָן. אָמַר לָהֶם, יְהִי רָצוֹן שֶׁתִּשְׁרֶה שְׁכִינָה בְּמַעֲשֵׂה יְדֵיכֶם. רַבִּי מֵאִיר אוֹמֵר, כָּךְ בֵּרְכָן,  "ה' אֱלֹהֵי אֲבוֹתֵכֶם יֹסֵף עֲלֵיכֶם" וְגוֹ', אָמַר לָהֶם, כְּשֵׁם שֶׁנִּתְעַסַּקְתֶּם בִּמְלֶאכֶת הַמִּשְׁכָּן וְשָׁרְתָה הַשְּׁכִינָה בְּמַעֲשֵׂה יְדֵיכֶם, כֵּן תִּזְכּוּ וְתִבְנוּ לְפָנָיו בֵּית הַבְּחִירָה וְתִשְׁרֶה שְׁכִינָה בְּמַעֲשֵׂה יְדֵיכֶם, וְהֵם אוֹמְרִים, (תהלים צ, יז) "וִיהִי נֹעַם ה' אֱלֹהֵינוּ".

בִּזְמַן שֶׁיִּשְׂרָאֵל בְּרָצוֹן לִפְנֵי הַמָּקוֹם מַה נֶּאֱמָר בָּהֶן, (במדבר כח, ב) "אֶת קָרְבָּנִי לַחְמִי", כְּבָנִים הַמְּפַרְנְסִים לַאֲבִיהֶם. בִּשְׁעַת תּוֹכָחוֹת מַהוּ אוֹמֵר, (שם) "לְאִשַּׁי", רֵיחַ כָּל קָרְבָּנוֹת שֶׁאַתָּה מַקְרִיב אֵינָן אֶלָּא לָאֵשׁ, וְכֵן הוּא אוֹמֵר  "לֹא עַל זְבָחֶיךָ אוֹכִיחֶךָ וְגוֹ' לֹא אֶקַּח מִבֵּיתְךָ פָר מִמִּכְלְאֹתֶיךָ עַתּוּדִים כִּי לִי כָל חַיְתוֹ יָעַר אִם אֶרְעַב לֹא אֹמַר לָךְ כִּי לִי תֵבֵל וּמְלֹאָהּ", וְכִי יֵשׁ רַעֲבוֹן לְפָנָי, וְאִלּוּ יֵשׁ רַעֲבוֹן לְפָנַי כֶּבֶשׂ אַתָּה מַקְרִיב לִי בַּבֹּקֶר וְכֶבֶשׂ בֵּין הָעַרְבַּיִם וְכִי יֵשׁ רַחֲמָן מוֹסֵר מְזוֹנוֹתָיו לְאַכְזָרִי, מַה שֶּׁאָמַרְתִּי לְךָ (שם, יד) "זְבַח לֵאלֹהִים תּוֹדָה וְשַׁלֵּם לְעֶלְיוֹן נְדָרֶיךָ" אֶלָּא שֶׁתְּהֵא מוֹדֶה וּתְשַׁלֵּם לָעֶלְיוֹן נְדָרֶיךָ.

וּכְתִיב  "וְעָשׂוּ לִי מִקְדָּשׁ", אָמַר הַקָּדוֹשׁ בָּרוּךְ הוּא לְמֹשֶׁה. מַעֲלֶה אֲנִי שִׁבְטְךָ שֵׁבֶט לֵוִי עָשׂוּי אַרְבַּע מַעֲלוֹת מֵעֵין הַכָּבוֹד שֶׁל מַעְלָה. הוֹשִׁיבָם בְּעַנְנֵי כָּבוֹד, שֶׁנֶּאֱמַר (לעיל יג, כב) "לֹא יָמִישׁ עַמּוּד הֶעָנָן". עָשָׂה אוֹתָם דְּגָלִים כְּדִגְלֵי מָרוֹם, שֵׁבֶט יְהוּדָה בַּמִּזְרָח, יִשָּׂשׂכָר וּזְבוּלוּן עִמּוֹ. כְּנֶגְדָּן בַּמָּרוֹם טָלֶה שׁוֹר תְּאוֹמִים, עִם הַחַמָּה בַּמִּזְרָח מְשַׁמְּשִׁים. חָמֵשׁ חֲלָקִים מִתּוֹךְ שְׁמוֹנָה בַּמִּזְרָח. דֶּגֶל רְאוּבֵן בַּדָּרוֹם, וְשִׁמְעוֹן וְגָד עִמּוֹ. כְּנֶגְדָּן בַּמָּרוֹם סַרְטָן אַרְיֵה בְּתוּלָה, מְשַׁמְּשִׁין עִם הַחַמָּה בַּדָּרוֹם. חָמֵשׁ חֲלָקִים מִתּוֹךְ שְׁמוֹנָה, וּמַחֲנֵיהֶם חֵלֶק אֶחָד בַּמִּזְרָח וּשְׁנַיִם בַּמַּעֲרָב, נִמְצָא רֹב תַּשְׁמִישָׁן בַּדָּרוֹם. דֶּגֶל אֶפְרַיִם בַּמַּעֲרָב, מְנַשֶּׁה וּבִנְיָמִין עִמּוֹ. כְּנֶגְדָּן הַחַמָּה בַּמַּעֲרָב, מֹאזְנַיִם עַקְרָב וָקֶשֶׁת. דֶּגֶל דָּן בַּצָּפוֹן, אָשֵׁר וְנַפְתָּלִי עִמּוֹ. כְּנֶגְדָּן מְשַׁמְּשִׁין עִם הַחַמָּה בַּצָּפוֹן גְּדִי דְּלִי דָּגִים מִן הָעֲגָלָה וְלַדָּרוֹם, בִּזְמַן שֶׁהָעוֹלָם מְכֻסֶּה בְּעָבִים בִּימוֹת הַגְּשָׁמִים.

קוֹרֵא אוֹתָן (לעיל יב, מא) "צִבְאוֹת ה'". וְקָרָא אוֹתָם כּוֹכָבִים,  "וְהִנְּכֶם הַיּוֹם כְּכוֹכְבֵי הַשָּׁמַיִם". חִבֵּב אֶת שְׁמוֹתָם, (במדבר כו, כ) "מִשְׁפַּחַת הַפַּרְצִי מִשְׁפַּחַת הַזַּרְחִי". עָשָׂה אוֹתָן מַעֲלוֹת מַעֲלוֹת מְשׁוֹרְרִין לְפָנָיו וּמְשָׁרְתִים לַעֲבוֹדָתוֹ, שֶׁנֶּאֱמַר (דברים י, ח) "לַעֲמֹד לִפְנֵי ה' לְשָׁרְתוֹ" וְגוֹ'.

מֹשֶׁה אַהֲרֹן וּבָנָיו חוֹנִין בַּמִּזְרַח בֵּין דֶּגֶל יְהוּדָה לְאֹהֶל מוֹעֵד, מֹשֶׁה לַדִּבְּרוֹת וְאַהֲרֹן לַקָּרְבָּנוֹת. שְׁנִיִּים לָהֶם בְּנֵי קְהָת בַּדָּרוֹם, וּמַה הִיא עֲבוֹדָתָן, כָּל כְּלֵי הַקָּדָשִׁים אֲשֶׁר בְּאֹהֶל מוֹעֵד, הָאָרוֹן וְהַשֻּׁלְחָן וְהַמְּנוֹרָה וְהַמִּזְבָּחוֹת. שְׁלִישִׁים לָהֶם בְּנֵי גֵרְשׁוֹן בַּמַּעֲרָב, וַעֲבוֹדָתָן הַיְּרִיעוֹת וְהַקְּלָעִים. רְבִיעִית לָהֶן בְּנֵי מְרָרִי בַּצָּפוֹן, וַעֲבוֹדָתָן הַקְּרָשִׁים וְהָעַמּוּדִים וְהָאֲדָנִים. וּכְדֶרֶךְ חֲנִיָּתָן כַּךְ נְסִיעָתָן, וְאֹהֶל מוֹעֵד בָּאֶמְצַע, (במדבר ב, יז) "כַּאֲשֶׁר יַחֲנוּ כֵּן יִסָּעוּ".

{rרמז תיטr}  הָיָה רַבִּי נְחֶמְיָה אוֹמֵר, אֹהֶל מוֹעֵד שֶׁעָשָׂה מֹשֶׁה בַּמִּדְבָּר, כְּנֶגֶד מַעֲשֵׂה בְרֵאשִׁית. יְרִיעוֹת, כְּנֶגֶד שָׁמַיִם וָאָרֶץ. כִּיּוֹר וְכַנּוֹ, כְּנֶגֶד שֵׁשֶׁת יְמֵי בְּרֵאשִׁית. מִזְבַּח הָעוֹלָה, כְּנֶגֶד כָּל הַבְּהֵמוֹת. מִזְבַּח הַקְּטֹרֶת, כְּנֶגֶד כָּל הַבְּשָׂמִים. מְנוֹרָה, כְּנֶגֶד חַמָּה וּלְבָנָה. שִׁבְעָה נֵרוֹתֶיהָ, כְּנֶגֶד שִׁבְעָה כּוֹכָבִים הַמְּשַׁמְּשִׁין אֶת הָעוֹלָם, וְאֵלּוּ הֵן, שַׁצַ"ם חַנְכַּ"ל.

רְאֵה נִסִּים שֶׁעָשָׂה לָהֶם.  "אֹרֶךְ הֶחָצֵר מֵאָה בָאַמָּה" וּמָה תַלְמוּד לוֹמַר (שם) "חֲמִשִּׁים בַּחֲמִשִּׁים", אֶלָּא שְׁתֵּי טַבְלִיּוֹת הָיוּ, טַבְלָא הַפְּנִימִית שֶׁבַּמִּשְׁכָּן, מִפֶּתַח אֹהֶל מוֹעֵד וּלְפָנִים, אֹרֶךְ שְׁלֹשִׁים אַמָּה וְרֹחַב עֶשֶׂר אַמּוֹת, נִמְצָא חֲמִשִּׁים אַמָּה מִכָּל צְדָדִין, לְפָנִים חֲמִשִּׁים אַמָּה, בַּמִּזְרָח חֲמִשִּׁים אֹרֶךְ חֲמִשִּׁים רֹחַב בְּתוֹךְ חֲמִשִּׁים, מִזְבַּח הָעוֹלָה חָמֵשׁ עַל חָמֵשׁ, וְכֶבֶשׁ כֻּלּוֹ כְּנֶגְדּוֹ בַּדָּרוֹם וּמָשׁוּךְ כִּשְׁלֹשִׁים אַמּוֹת, וְכִמְלֹא הַשַּׂעֲרָה הֵן הַיוֹרֵד בֵּינֵיהֶם, וּלְדִבְרֵי הָאוֹמְרִים שָׁלֹשׁ אַמּוֹת קוֹמָתוֹ, עֶשֶׂר אַמּוֹת הָיָה הַכֶּבֶשׁ שֶׁלּוֹ, וְכִיּוֹר וְכַנּוֹ הָיָה נָתוּן בְּתוֹךְ עֶשְׂרִים אַמּוֹת שֶׁבַּמִּזְרָח, וְהַמִּזְבֵּחַ וְהַכֶּבֶשׁ מְתֻקָּן, וְאַהֲרֹן וּבָנָיו עֲסוּקִין בָּעֲבוֹדָה וְהַקָּדוֹשׁ בָּרוּךְ הוּא מְלַמְּדָן סֵדֶר עֲבוֹדָה שֶׁנֶּאֱמַר  "וַיַמְצִאוּ בְּנֵי אַהֲרֹן" וְגוֹ'.

{rרמז תכr}  רְאֵה נִסִּים שֶׁעָשָׂה לָהֶן הַקָּדוֹשׁ בָּרוּךְ הוּא, שֶׁכָּל אוֹתָן הָאוּכְלוּסִין עוֹמְדִים בְּתוֹךְ חֲמִשִּׁים אַמָּה, שֶׁאִם תָּבוֹא לְחֶשְׁבּוֹן צָרִיךְ יוֹתֵר מֵאַרְבָּעָה מִיל, וְכָל אוֹתָן אֲלָפִים וּרְבָבוֹת עוֹמְדִין בַּחֲצַר הַמִּשְׁכָּן, וְרוֹאִין אֶת הָאֵשׁ יוֹרֶדֶת מִן הַשָּׁמַיִם כְּעַמּוּד וְנִכְנֶסֶת בְּאֹהֶל מוֹעֵד יוֹצְאָה וְרוֹבֶצֶת שָׁם עַל גַּבֵּי הַמִּזְבֵּחַ וְאוֹכֶלֶת אֶת הַחֲלָבִים וְעוֹמֶדֶת בִּמְקוֹמָהּ שֶׁנֶּאֱמַר (ויקרא ט, כד) "וַתֵּצֵא אֵשׁ מִלִּפְנֵי ה'" וְגוֹ', וְכֻלָּן רָאוּ אֶת הַנֵּס הַגָּדוֹל וּמִשְׁתַטְּחִין עַל פְּנֵיהֶן, וְהָיָה לְכָל אֶחָד וְאֶחָד רֵיוַח כְּדֵי אַרְבַּע אַמּוֹת, וְשָׁרְתָה עֲלֵיהֶן רוּחַ הַקֹּדֶשׁ וְאָמְרוּ שִׁיר וּרְנָנָה שֶׁנֶּאֱמַר (שם) "וַיַּרְא כָּל הָעָם וַיָּרֹנּוּ", וּמַה שִּׁירָה וּרְנָנָה אָמְרוּ,  "רַנְּנוּ צַדִּיקִים בַּה'", וְעַל אוֹתוֹ הַיּוֹם נֶאֱמַר (שה"ש ג, יא) "צְאֶינָה וּרְאֶינָה".

הָאֹהֶל הָיָה מָשׁוּךְ שְׁלֹשִׁים אַמָּה, וְנָתוּן בְּתוֹךְ חֲמִשִּׁים אַמָּה הַפְּנִימִיּוֹת וְעֶשְׂרִים קְרָשִׁים בַּדָּרוֹם. כָּל קֶרֶשׁ וְקֶרֶשׁ אָרְכּוֹ עֶשֶׂר אַמּוֹת וְרָחְבּוֹ אַמָּה וּמֶחֱצָה, וּשְׁתֵּי יָדוֹת לְכָל אֶחָד מִלְּמַטָּה, מְשֻׁקָּעוֹת בְּתוֹךְ שְׁנֵי אַדְנֵי כֶסֶף, מִלְּמַעְלָה רָאשֵׁיהֶן מְצֻפִּין זָהָב, וּנְתוּנִים בְּתוֹךְ טַבָּעוֹת שֶׁל זָהָב, וְשָׁלֹשׁ בְּרִיחִין הָיוּ לָהֶן, מְשֻׁלָּשִׁים בְּתוֹךְ עֶשֶׂר אַמּוֹת, וְאֶחָד מַבְרִיחַ מִן הַקָּצֶה אֶל הַקָּצֶה, אָרְכּוֹ שְׁלֹשִׁים אַמּוֹת נָתוּן מִזְרָח וּמַעֲרָב, וּשְׁנֵי בְּרִיחִים שֶׁמִּבַּחוּץ מִכַּאן וּמִכַּאן חֲמֵשׁ עֶשְׂרֵה אַמָּה אָרְכּוֹ, וּשְׁתֵּי טַבָּעוֹת לְכָל קֶרֶשׁ וְקֶרֶשׁ, וּנְתוּנִין לְרָחְבּוֹ שֶׁל קֶרֶשׁ, חֲצִי חֵלֶק מִכָּאן וְחֵלֶק בָּאֶמְצַע, נִמְצָא בֵּין טַבַּעַת לְטַבַּעַת בְּכָל הַקְּרָשִׁים מִדָּה שָׁוָה. וּשְׁפֹפֶרֶת שֶׁל קָנֶה זֶה הָיְתָה בֵּין טַבַּעַת לְטַבַּעַת. הַבְּרִיחַ נִכְנָס בָּהֶן. וּקְרָשִׁים מְצֻפִּין זָהָב. [וְהַבְּרִיחִים] מֵעֲצֵי שִׁטִּים, נִכְנָסִין בַּשְּׁפֹפֶרֶת וְטַבָּעוֹת. נִמְצְאוּ כֻלָּן מְצֻפִּים זָהָב, שֶׁנֶּאֱמַר (לעיל לו, לד) "וְאֶת הַקְּרָשִׁים צִפָּה" וְגוֹ'. וְהַבְּרִיחַ הַתִּיכוֹן מֻבְלָע בְּתוֹךְ הַקְּרָשִׁים מֵרֹאשׁ וְעַד סוֹף, לֹא נִרְאָה לֹא מִבִּפְנִים וְלֹא מִבַּחוּץ. וּכְמַעֲשֵׂה הַקְּרָשִׁים הַדְּרוֹמִים, כָּךְ הַצְּפוֹנִים. וּשְׁמוֹנָה קְרָשִׁים בַּמַּעֲרָב, שִׁשָּׁה כְּנֶגֶד חֲלָלוֹ שֶׁל אֹהֶל, וּשְׁתַּיִם כְּנֶגֶד זָוִיּוֹתָיו.

יְרִיעוֹת הַתַּחְתּוֹנוֹת הָיוּ תְּכֵלֶת וְאַרְגָּמָן וְתוֹלַעַת שָׁנִי. אֹרֶךְ כָּל אַחַת עֶשְׂרִים וּשְׁמוֹנֶה אַמּוֹת וְרָחְבָּהּ אַרְבַּע אַמּוֹת, חֲמִשָּׁה בַּמִּזְרָח וַחֲמִשָּׁה בַּמַּעֲרָב. רֹחַב שֶׁל סֵדֶר וְסֵדֶר עֶשְׂרִים אַמָּה, מַגִּיעוֹת עַד חֲצִי הָאֹהֶל. +4(רמז תכא) חֲמִשִּׁים לֻלְאוֹת תְּכֵלֶת בְּכָל אַחַת וְאַחַת, לְחַבְּרָן בָּהֶן. וְכֵן בְּסֵדֶר חָמֵשׁ יְרִיעוֹת הָאֹהֶל. נִמְצְאוּ שְׁנֵי סְדָרִים אָרְכָּן אַרְבָּעִים אַמָּה וְרָחְבָּן עֶשְׂרִים בַּחֲלָלוֹ שֶׁל אֹהֶל. וְאַמָּה עוֹבִי הַקְּרָשִׁים שֶׁבַּמִּזְרָח, וְאַמָּה בַּמַּעֲרָב. נִמְצְאוּ שְׁלֹשִׁים וּשְׁתַּיִם אַמָּה. נִשְׁתַּיְּרוּ שְׁמוֹנֶה אַמּוֹת לְכַסּוֹת אֶת הַקְּרָשִׁים שֶׁבַּמַּעֲרָב. וְרָחְבָּן הָיָה עֶשְׂרִים וּשְׁמוֹנֶה אַמּוֹת. צֵא מֵהֶן עֶשֶׂר אַמּוֹת חֲלָלוֹ שֶׁל אֹהֶל, וּשְׁתַּיִם אַמּוֹת עוֹבִי הַקְּרָשִׁים שֶׁבַּצָּפוֹן וְשֶׁבַּדָּרוֹם, הֲרֵי שְׁתֵּים עֶשְׂרֵה אַמָּה, נִשְׁתַּיְּירוּ (תִּשְׁעָה) [שְׁמוֹנֶה] אַמּוֹת מִכָּאן (וְתִשְׁעָה) [וּשְׁמוֹנֶה] אַמּוֹת מִכָּאן לְכַסּוֹת הַקְּרָשִׁים שֶׁבַּצָּפוֹן וְשֶׁבַּדָּרוֹם.

{rרמז תכבr}  מַעֲשֵׂה הַיְּרִיעוֹת תְּכֵלֶת וְאַרְגָּמָן וְתוֹלַעַת שָׁנִי וְשֵׁשׁ מָשְׁזָר, וְהַחוּט כָּפוּל אַרְבָּע. רַבִּי יוֹסֵי אוֹמֵר, וְחוּט שֶׁל זָהָב הָיָה יָתֵר בָּהֶם, שֶׁנֶּאֱמַר (לעיל לט, ג) "וַיְרַקְּעוּ אֶת פַּחֵי הַזָּהָב".

"מַעֲשֵׂה חֹשֵׁב". רַב נַחְמָן אָמַר, (לעיל כו, א) "מַעֲשֵׂה חֹשֵׁב", שְׁנֵי פַרְצוּפִין, שְׁנֵי דְמוּיוֹת, אֶחָד מִכָּאן וְאֶחָד מִכָּאן,  "וּמַעֲשֵׂה רֹקֵם", דְּמוּת אֶחָד, פַּרְצוּף אֶחָד.

יְרִיעוֹת אֲחֵרוֹת הָיוּ לְמַעְלָה מֵהֶן עֲשׂוּיוֹת מִנּוֹצָה שֶׁל עִזִּים, עַשְׁתֵּי עֶשְׂרֵה יְרִיעוֹת, שְׁנֵי סְדָרִים, סֵדֶר אֶחָד שֶׁל חֲמִשָּׁה בַּמַּעֲרָב וְשֶׁל שִׁשָּׁה בַּמִּזְרָח, אֹרֶךְ שְׁנֵי סְדָרִים אַרְבַּע וְאַרְבָּעִים אַמּוֹת כְּנֶגֶד (רָחְבָּן) [אוֹרְכָּן] שֶׁל יְרִיעוֹת שֶׁל מַטָּה, וְרָחְבָּן שְׁלֹשִׁים אַמָּה כְּנֶגֶד (אָרְכּוֹ) [רָחְבָּן] שֶׁל מַטָּה, מְחֻבָּרוֹת בְּקַרְסֵי זָהָב. וְשֶׁל מַעְלָה מְחֻבָּרוֹת בְּקַרְסֵי נְחֹשֶׁת, לְחַבֵּר אֶת הָאֹהֶל לִהְיוֹת אֶחָד. וְהָיוּ נְתוּנוֹת כְּנֶגֶד שְׁלִישׁוֹ שֶׁל אֹהֶל, שֶׁכְּנֶגְדּוֹ הַפָּרֹכֶת פְּרוּסָה לְמָטָּה. רַבִּי יוֹסֵי אוֹמֵר, כְּנֶגֶד הַקְּרָשִׁים הָיְתָה כְפוּלָה. נִמְצְאוּ שָׁם שְׁתֵּי אַמּוֹת יְתֵרוֹת, הֵן הָיוּ עוֹדְפוֹת עַל הַיְּרִיעוֹת שֶׁל תְּכֵלֶת מִן הַמִּזְרָח וְעַד הַמַּעֲרָב שֶׁנֶּאֱמַר (לעיל כו, יב יג) "יִהְיֶה סָרוּחַ". מִכָּאן אַתָּה לָמֵד דֶּרֶךְ אֶרֶץ, שֶׁיְּהֵא אָדָם חָס עַל הַיָּפֶה.

(שם, יד) "וְעָשִׂיתָ מִכְסֶה לָאֹהֶל". מִכְסֶה אַחֵר מְכַסֶּה אֶת הָאֹהֶל, מְשֻׁלָּשׁ מִן הַצָּפוֹן מִן הַדָּרוֹם מִן הַמַּעֲרָב. רַבִּי נְחֶמְיָה אוֹמֵר, כְּמִין מְסִיפָסִין הָיוּ עֲשׂוּיוֹת. רַבִּי יְהוּדָה אוֹמֵר, מִלְּמַטָּה עוֹרוֹת אֵילִים מְאָדָּמִים, וּלְמַעְלָה עוֹרוֹת תְּחָשִׁים.

כֵּיצַד הָיְתָה מִדָּתָן. צָפוֹן וְדָרוֹם אָרְכּוֹ שְׁלֹשִׁים אַמָּה, עֶשֶׂר עַל עֶשֶׂר שֶׁבַּמַּעֲרָב הָיָה בֵּית קֹדֶשׁ הַקָּדָשִׁים הוּא מְקוֹמוֹ שֶׁל אָרוֹן, פָּרֹכֶת הָיְתָה בְּסוֹף עֶשֶׂר אַמּוֹת חוֹלֶקֶת אֶת הַבַּיִת עֶשֶׂר אַמּוֹת לְפָנִים וְעֶשְׂרִים לַחוּץ, וְהָיְתָה פְּרוּסָה תַּחַת (הַקְּרָשִׁים) [הַקְּרָסִים] שֶׁבַּיְּרִיעוֹת, וְחוּץ מִמֶּנָּה עֶשְׂרִים עַל עֶשֶׂר. מִזְבַּח הַזָּהָב הָיָה נָתוּן בְּסוֹף עֶשֶׂר אַמּוֹת, חוֹלֵק אֶת הַבַּיִת עֶשֶׂר אַמּוֹת לַמִּזְרָח וְעֶשֶׂר לַמַּעֲרָב חֲמִשָּׁה לַצָּפוֹן וַחֲמִשָּׁה לַדָּרוֹם. הַמְּנוֹרָה וְהַשֻּׁלְחָן הָיוּ לִפְנִים מִן הַמִּזְבֵּחַ, הַמְּנוֹרָה בַדָּרוֹם וְהַשֻּׁלְחָן בַּצָּפוֹן, חָמֵשׁ אַמּוֹת בֵּין הַמְּנוֹרָה לַשֻּׁלְחָן, שְׁתֵּי אַמּוֹת וּמֶחֱצָה מִן הַקְּרָשִׁים שֶׁבַּדָּרוֹם לַמְּנוֹרָה, וְכֵן מִן הַקְּרָשִׁים שֶׁבַּצָּפוֹן לַשֻּׁלְחָן, וְחָמֵשׁ אַמּוֹת מִמְּקוֹמוֹ לַפָּרֹכֶת, וְחָמֵשׁ אַמּוֹת מִמְּקוֹמוֹ לַמִּזְבֵּחַ. וּפִתְחוֹ שֶׁל הֵיכָל הָיָה בַמִּזְרָח, וְלֹא הָיוּ שָׁם קְרָשִׁים אֶלָּא עַמּוּדִים, עֳבִי כָל אֶחָד וְאֶחָד הָיָה אַמָּה עַל אַמָּה, מְצֻפִּין (כֶּסֶף) [זָהָב] וְאַדְנֵיהֶם (כֶּסֶף) [נְחוֹשֶׁת], וּמָסָךְ הָיָה פָרוּס עֲלֵיהֶם כְּנֶגֶד הַפָּרֹכֶת שֶׁל פְּנִים. וּמְקוֹם הַקְּרָשִׁים (שֶׁעַמּוּדִים) [שֶׁעוֹמְדִים] שֶׁבַּדָּרוֹם וְשֶׁבַּצָּפוֹן וְשֶׁבַּמַּעֲרָב הָיָה רֹחַב אַמָּה, וְלֹא הָיָה מִמִּדַּת הָאֹהֶל.

{rרמז תכגr}  (רַב נַחְמָן) [רַבִּי נְחֶמְיָה] אָמַר, כָּל הַקְּרָשִׁים מִבִּפְנִים וּמִבַּחוּץ הָיוּ מְצֻפִּין זָהָב, וְהַבְּרִיחַ הַתִּיכוֹן הַמֻּבְלָע בְּתוֹךְ חֲלָלָן שֶׁל קְרָשִׁים מֻבְלָע בְּתוֹךְ שְׁפֹפֶרֶת שֶׁל זָהָב שֶׁאֹרֶךְ כָּל אַחַת וְאַחַת אַמָּה וּמֶחֱצָה נְתוּנָה בְּתוֹךְ חֲלָלוֹ שֶׁל קֶרֶשׁ, וְהַבְּרִיחַ הַתִּיכוֹן מֻבְלָע בָּהֶן מִן הַקָּצֶה אֶל הַקָּצֶה.

{rרמז תכדr}   "וְיִקְחוּ לִי תְּרוּמָה". אַחַד עָשָׂר דְּבָרִים נִדְבַת הַמִּשְׁכָּן, סִימָן לַדָּבָר (דברים א, ב) "אַחַד עָשָׂר יוֹם מֵחֹרֵב". כְּשֶׁבָּא מֹשֶׁה לְהוֹכִיחַ עַל מַעֲשֵׂה הָעֵגֶל אָמַר לוֹ הַקָּדוֹשׁ בָּרוּךְ הוּא, (שם, א) "וְדִי זָהָב" כַּפְּרוּ בְּאַחַד עָשָׂר דָּבָר שֶׁהִתְנַדְּבוּ לִמְלֶאכֶת הַמִּשְׁכָּן, לְפִיכָךְ הָיוּ סוֹבְבִין אֶת הַר שֵׂעִיר שְׁמוֹנֶה וּשְׁלֹשִׁים שָׁנָה, (שם ב, א) "וַנָּסָב אֶת הַר שֵׂעִיר יָמִים רַבִּים". נִתְנַדְּבוּ זָהָב [תֵּשַׁע וְעֶשְׂרִים] כִּכָּרִים שְׁבַע מֵאוֹת וּשְׁלֹשִׁים שְׁקָלִים, מִמֶּנּוּ עָשׂוּ אֶת הָאָרוֹן וְאֶת הַכַּפֹּרֶת וְאֶת הַכְּרוּבִים וְאֶת הַמְּנוֹרָה וְכָל כֵּלֶיהָ, שֻׁלְחָן וְכֵלָיו, וְצִפּוּ אֶת הַמִּזְבֵּחַ וְעָשׂוּ אֶת כָּל כֵּלָיו זָהָב, קִצְּצוּ מִמֶּנּוּ לַעֲשׂוֹת לַפָּרֹכֶת, וְצִפּוּ אֶת הַקְּרָשִׁים וּבְרִיחֵיהֶן, וְעָשׂוּ טַבָּעוֹת וְהַקְּרָסִים שֶׁל יְרִיעוֹת הַתַּחְתּוֹנוֹת.

{rרמז תכהr}   "וְכֶסֶף פְּקוּדֵי הָעֵדָה מְאַת כִּכָּר". חֶשְׁבּוֹנוֹת, מֵאָה בְּנֵי אָדָם מַחֲצִית הַשֶּׁקֶל הֲרֵי חֲמִשִּׁים סְלָעִים, שִׁשִּׁים פְּעָמִים מֵאָה הֲרֵי שֵׁשֶׁת אֲלָפִים, נִמְצֵאתָ אוֹמֵר שֵׁשֶׁת אֲלָפִים לְכִכָּר, שִׁשִּׁים רִבּוֹא בְּמֵאָה כִכָּר, נַעֲשָׂה בָהֶן אַדְנֵי הַמִּשְׁכָּן (שם, כז) "מְאַת אֲדָנִים לִמְאַת הַכִּכָּר כִּכָּר לָאָדֶן", חֶשְׁבּוֹן, אַרְבָּעִים בַּצָּפוֹן וְאַרְבָּעִים בַּדָּרוֹם  [שִׁשָּׁה] עָשָׂר לַמַּעֲרָב אַרְבָּעָה בַּמִּזְרָח, שֶׁבַּצָּפוֹן וְשֶׁבַּדָּרוֹם וְשֶׁבַּמַּעֲרָב הָיוּ רְצוּפוֹת שְׁנַיִם לְכָל קֶרֶשׁ, וְשֶׁבַּמִּזְרָח לֹא הָיוּ רְצוּפוֹת אֶלָּא (שִׁבְעָה) [אַרְבָּעָה] עַמּוּדֵי שִׁטִּים סְדוּרִים בְּתוֹךְ עֶשֶׂר אַמּוֹת כְּפִתְחוֹ שֶׁל הֵיכָל נְתוּנִים עַל אַרְבָּעָה אַדְנֵי כֶסֶף וּפָרֹכֶת פְּרוּסָה עֲלֵיהֶן, הֲרֵי מִן חֶשְׁבּוֹן מְאַת הַכִּכָּר נִשְׁאַר אֶלֶף וּשְׁבַע מֵאוֹת וַחֲמִשָּׁה וְשִׁבְעִים שֶׁקֶל מֵהֶן (ראה שם, כח) עָשָׂה וָוֵי הָעַמּוּדִים (שם) "וְצִפָּה רָאשֵׁיהֶם וְחִשַּׁק אֹתָם".  "וּנְחֹשֶׁת הַתְּנוּפָה שִׁבְעִים כִּכָּר", מֵהֶן עָשָׂה קַרְסֵי יְרִיעוֹת הָעִזִּים, וְצִפָּה עַמּוּדֵי הֶחָצֵר, וְעָשָׂה אַדְנֵי עַמּוּדֵי הֶחָצֵר, יְתֵדוֹת הַמִּשְׁכָּן וְהֶחָצֵר, וּמִזְבַּח הַנְּחֹשֶׁת אֲשֶׁר לוֹ וְכָל כֵּלָיו, וְכִיּוֹר וְכַנּוֹ.

{rרמז תכוr}  כְּתִיב (במדבר א, נג) "וְהַלְוִיִּם יַחֲנוּ סָבִיב". כֵּיצַד הָיְתָה חֲנִיָּתָן, כִּפְסִיקִיָּא אַחַת שֶׁל אַרְבַּעַת אֲלָפִים אַמָּה הָיוּ חוֹנִין וּמַקִּיפִין אֶת הַמִּשְׁכָּן מִכָּל רוּחַ, מֹשֶׁה וְאַהֲרֹן וּבָנָיו בַּמִּזְרָח, הֵם וּבְנֵיהֶם וְכָל אֲשֶׁר לָהֶם עַל פְּנֵי כֹּל מִזְרַח אֹהֶל מוֹעֵד. הַבְּאֵר הָיְתָה בְּפֶתַח הֶחָצֵר סְמוּכָה לְאָהֳלוֹ שֶׁל מֹשֶׁה, וְהִיא הָיְתָה מוֹדִיעָה לְכָל הַמַּחֲנוֹת הֵיאַךְ יַחֲנוּ, כֵּיצַד, כֵּיוַן שֶׁעָמְדוּ קַלְעֵי הֶחָצֵר הָיוּ שְׁנֵים עָשָׂר [נְשִׂיאִים] עוֹמְדִים עַל הַבְּאֵר וְאוֹמְרִים שִׁירָה, שֶׁנֶּאֱמַר (שם כא, יז יח) "בְּאֵר חֲפָרוּהָ שָׂרִים", וְהָיוּ מֵימֵי הַבְּאֵר יוֹצְאִין וְנַעֲשִׂין נְהָרִים נְהָרִים, נָהָר אֶחָד יוֹצֵא וּמַקִּיף אֶת מַחֲנֵה שְׁכִינָה, וּמֵאוֹתוֹ נָהָר יוֹצְאִין אַרְבַּע נְהָרוֹת בְּאַרְבַּע זָוִיּוֹת הֶחָצֵר, כָּל אֶחָד וְאֶחָד הוֹלֵךְ לְבַסּוֹף מְשַׁמֵּשׁ שְׁתֵּי רוּחוֹת דָּרוֹם וּמִזְרָח וְיוֹצֵא אֶל מַחֲנֵה יִשְׂרָאֵל, עָבַר מַחֲנֵה הַלְּוִיִּם הָיוּ מִתְעָרְבִין הַנְּהָרִים זֶה לָזֶה וּמַקִּיפִין אֶת כָּל מַחֲנֵה הַלְּוִיִּם וּמְהַלְּכִין בֵּין מִשְׁפָּחָה לְמִשְׁפָּחָה וְנִרְאִין טַבְלִיּוֹת טַבְלִיּוֹת מַקִּיפִין אֶת מַחֲנֵה הַשְּׁכִינָה. וְנָהָר גָּדוֹל מַקִּיף אֶת כָּל מַחֲנֵה יִשְׂרָאֵל מִבַּחוּץ וְנַעֲשִׂין נְהָרִים נְהָרִים בֵּין כָּל שֵׁבֶט וָשֵׁבֶט, וְהָיוּ הַנְּהָרוֹת מוֹדִיעִין בֵּין כָּל אַחַת וְאַחַת גְּבוּלָן וְאֵין אֶחָד צָרִיךְ לַחֲבֵרוֹ. וְלֹא תֹאמַר שֶׁמָּא בְּסִילוֹת הַמַּיִם, אֶלָּא מְגַדְּלִין לָהֶן כָּל מִינֵי מַעֲדַנִּים מֵעֵין הָעוֹלָם הַבָּא שֶׁנֶּאֱמַר (שה"ש ד, יג יד) "שְׁלָחַיִךְ פַּרְדֵּס רִמּוֹנִים נֵרְדְּ וְכַרְכֹּם". וְעַכְשָׁיו מַחֲנוֹת מַחֲנוֹת מִזְרָח וּמַעֲרָב צָפוֹן וְדָרוֹם, כָּל מַחֲנֶה וּמַחֲנֶה אַרְבַּעַת אֲלָפִים אַמָּה, מֹשֶׁה אַהֲרֹן וּבָנָיו בַּמִּזְרָח, בְּנֵי קְהָת בַּדָּרוֹם, בְּנֵי גֵרְשׁוֹן בַּמַּעֲרָב, בְּנֵי מְרָרִי בַּצָּפוֹן, כָּל אֶחָד וְאֶחָד מֵהֶם עַל פְּנֵי מֵאָה בָאַמָּה בְּתוֹךְ אַרְבַּעַת אֲלָפִים אַמָּה, וְעוֹד אַרְבָּעָה אֲלָפִים מִכָּל רוּחַ וָרוּחַ, כָּךְ הָיָה מְקוֹמָן, נִמְצָא מְקוֹמָן שֶׁל לְוִיִּם מֵאֶחָד בִּשְׁמוֹנָה בִּמְקוֹמָן שֶׁל שְׁבָטִים.

וּבְהֶמְתָּן הֵיכָן הָיְתָה, שְׁנֵים עָשָׂר מִיל עַל שְׁנֵים עָשָׂר מִיל הָיְתָה חֲנִיָּתָן, חֲשֹׁב מַחֲנֵה שְׁכִינָה וּמַחֲנֵה לְוִיָּה וּמַחֲנֵה יִשְׂרָאֵל, וּבִשְׁאַר זָוִיּוֹת שֶׁל כָּל רוּחַ הָיְתָה בְהֶמְתָּן רוֹעָה נֶגֶד חֲנִיָּתָן, וְהַנְּהָרוֹת מַקִּיפִין מִבִּפְנִים וּמִבַּחוּץ וּמְצַיְּנִין אוֹתוֹ טַבְלִיּוֹת טַבְלִיּוֹת מֵרֹאשׁ וְעַד סוֹף שֶׁיְהֵא לָהֶם רְשׁוּת לְהַלֵּךְ [לַמִּשְׁכָּן] בְּשַׁבָּת וּמִמַּחֲנֶה לְמַחֲנֶה, וְהֶעָנָן פָּרוּס עֲלֵיהֶן מַבְדִּיל בֵּינָם לְבֵין בְּהֶמְתָּן שֶׁנֶּאֱמַר  "וַעֲנַן ה' עֲלֵיהֶם יוֹמָם", וּמִזִּיו הַתְּכֵלֶת הָיוּ הַנְּהָרוֹת נִרְאִין כִּתְכֵלֶת מְצֻיָּרִין כְּעֵין הַשַּׁחַר וְהַלְּבָנָה וְהַחַמָּה, וְאֻמּוֹת הָעוֹלָם רוֹאִין אוֹתָן לְכַמָּה מִילִין וּמְשַׁבְּחִין לְהַקָּדוֹשׁ בָּרוּךְ הוּא (שה"ש ו, י) "מִי זֹאת הַנִּשְׁקָפָה" וְכוּ', פַּחְדָּם וְאֵימָתָם נוֹפֵל עַל הַכֹּל שֶׁנֶּאֱמַר  "תִּפֹּל עֲלֵיהֶם אֵימָתָה וָפַחַד" וְגוֹ'.

{rרמז תכזr}  כֵּיצַד הָיוּ הַלְּוִיִּם מְשַׁמְּרִין בַּמִּשְׁכָּן. בְּנֵי קְהָת מְשַׁמְּרִין בַּדָּרוֹם שֶׁנֶּאֱמַר (במדבר ג, כט) "מִשְׁפְּחֹת בְּנֵי קְהָת יַחֲנוּ" וְגוֹ', וְהֵם הָיוּ מְמוּנִין עַל הָאָרוֹן שֶׁנֶּאֱמַר (שם, לא) "וּמִשְׁמַרְתָּם הָאָרֹן וְהַשֻּׁלְחָן" וְגוֹ', חוּצָה לָהֶן שְׁלֹשָׁה שְׁבָטִים רְאוּבֵן שִׁמְעוֹן וְגָד. בְּנֵי גֵרְשׁוֹן מְשַׁמְּרִים בַּמַּעֲרָב שֶׁנֶּאֱמַר  "מִשְׁפְּחֹת הַגֵּרְשֻׁנִּי אַחֲרֵי הַמִּשְׁכָּן יַחֲנוּ יָמָּה", וְהֵם הָיוּ מְמוּנִין עַל הָאֹהֶל שֶׁנֶּאֱמַר (שם ד, כה) "וְנָשְׂאוּ אֶת יְרִיעֹת הַמִּשְׁכָּן", וְחוּצָה לָהֶן שְׁלֹשָׁה שְׁבָטִים אֶפְרַיִם וּמְנַשֶּׁה וּבִנְיָמִין. בְּנֵי מְרָרִי הָיוּ מְשַׁמְּרִין בַּצָּפוֹן שֶׁנֶּאֱמַר (שם ג, לה) "וּנְשִׂיא בֵית אָב לְמִשְׁפְּחֹת מְרָרִי", וְהֵן הָיוּ מְמוּנִּין עַל הַקְּרָשִׁים וְעַל הַבְּרִיחִים שֶׁנֶּאֱמַר (שם, לו) "וּפְקֻדַּת מִשְׁמֶרֶת בְּנֵי מְרָרִי" וְגוֹ', וְחוּצָה לָהֶן שְׁלֹשָׁה שְׁבָטִים דָּן אָשֵׁר וְנַפְתָּלִי. לַמִּזְרָח מֹשֶׁה וְאַהֲרֹן וּבָנָיו שֶׁנֶּאֱמַר  "וְהַחֹנִים לִפְנֵי הַמִּשְׁכָּן קֵדְמָה לִפְנֵי אֹהֶל מוֹעֵד מִזְרָחָה מֹשֶׁה וְאַהֲרֹן וּבָנָיו", וְחוּצָה לָהֶן שְׁלֹשָׁה שְׁבָטִים יְהוּדָה יִשָּׂשכָר וּזְבוּלוּן.

מַחֲנֵה יִשְׂרָאֵל הָיְתָה שְׁנֵים עָשָׂר מִיל עַל שְׁנֵים עָשָׂר מִיל. מִן הַמִּזְרָח לַמַּעֲרָב שְׁנֵים עָשָׂר מִיל. וְדִגְלוֹ שֶׁל יְהוּדָה אַרְבַּעַת מִילִין. מַחֲנֵה לְוִיָּה וּמַחֲנֵה שְׁכִינָה אַרְבַּעַת מִילִין. דִּגְלוֹ שֶׁל רְאוּבֵן אַרְבַּעַת מִילִין. מִן הַצָּפוֹן לַדָּרוֹם שְׁנֵים עָשָׂר מִיל. דִּגְלוֹ שֶׁל אֶפְרַיִם אַרְבַּעַת מִילִין. מַחֲנֵה לְוִיָּה וּמַחֲנֵה שְׁכִינָה אַרְבַּעַת מִילִין. דִּגְלוֹ שֶׁל דָּן אַרְבַּעַת מִילִין. נִמְצְאוּ אַרְבַּע זָוִיּוֹת שֶׁל אַרְבַּעַת מִילִין שֶׁמְּשַׁמְּשִׁין בְּכָל צְדָדִין שֶׁנֶּאֱמַר (שם ב, ב) "אִישׁ עַל דִּגְלוֹ בְאֹתֹת "אִישׁ עַל יָדוֹ לְדִגְלֵיהֶם".

כֵּיוָן שֶׁהָיוּ נוֹסְעִין יִשְׂרָאֵל הָיָה עַמּוּד הֶעָנָן מְקֻפָּל וְנִמְשָׁךְ עַל גַּבֵּי בְּנֵי יְהוּדָה כְּמִין קוֹרָה. תָּקְעוּ וְהֵרִיעוּ וְתָקְעוּ, וְנָסַע דֶּגֶל שֶׁל יְהוּדָה, שֶׁנֶּאֱמַר  (שם י, יד) ["וַיִּסַּע] דֶּגֶל מַחֲנֵה בְנֵי יְהוּדָה מִיָּד נִכְנְסוּ אַהֲרֹן וּבָנָיו וּפֵרְקוּ אֶת הַפָּרֹכֶת וְכִסּוּ בָּהּ אֶת אֲרוֹן הָעֵדוּת, (שם ד, ה) "וּבָא אַהֲרֹן וּבָנָיו בִּנְסֹעַ הַמַּחֲנֶה תָּקְעוּ וְהֵרִיעוּ וְתָקְעוּ, וְנָסַע דִּגְלוֹ שֶׁל רְאוּבֵן, שֶׁנֶּאֱמַר  "וְנָסַע דֶּגֶל מַחֲנֵה (בְנֵי) רְאוּבֵן". מִיָּד נִכְנְסוּ בְּנֵי גֵרְשׁוֹן וּבְנֵי מְרָרִי, וּפֵרְקוּ אֶת הַמִּשְׁכָּן, וּטְעָנוּהוּ בַּעֲגָלָה, וְהֶעֱמִידוּ אוֹתוֹ עַד בּוֹא בְנֵי קְהָת שֶׁנֶּאֱמַר (שם, כא) "וְנָסְעוּ הַקְּהָתִים תָּקְעוּ וְהֵרִיעוּ וְתָקְעוּ, וְנָסַע דֶּגֶל אֶפְרַיִם, שֶׁנֶּאֱמַר (שם, כב) "וְנָסַע דֶּגֶל מַחֲנֵה [בְנֵי] אֶפְרַיִם". מִיָּד נִכְנְסוּ בְּנֵי קְהָת, וּפֵרְקוּ אֶת הַקֹּדֶשׁ, וְטָעֲנוּ אוֹתוֹ בְּכָתֵף, שֶׁנֶּאֱמַר  "וְכִלָּה אַהֲרֹן וּבָנָיו". תָּקְעוּ וְהֵרִיעוּ וְתָקְעוּ, וְנָסַע דִּגְלוֹ שֶׁל דָּן, שֶׁנֶּאֱמַר (שם י, כה) "וְנָסַע דֶּגֶל מַחֲנֵה בְנֵי דָן". וְנִמְצְאוּ שְׁנֵי דְגָלִים מִלִּפְנֵיהֶם וּשְׁנֵי דְגָלִים מֵאַחֲרֵיהֶם. וּמַחֲנֵה לְוִיָּה וּמַחֲנֵה שְׁכִינָה בָּאֶמְצַע שֶׁנֶּאֱמַר  "וְנָסַע אֹהֶל מוֹעֵד מַחֲנֵה הַלְוִיִּם בְּתוֹךְ הַמַּחֲנֹת". וּכְשֵׁם שֶׁהָיוּ חוֹנִין כָּךְ הָיוּ נוֹסְעִין, שֶׁנֶּאֱמַר (שם) "כַּאֲשֶׁר יַחֲנוּ כֵּן יִסָּעוּ".

עַל פִּי שְׁלֹשָׁה נוֹסְעִין יִשְׂרָאֵל, עַל פִּי הַקֹּדֶשׁ וְעַל פִּי מֹשֶׁה וְעַל פִּי חֲצוֹצְרוֹת. עַל פִּי הַקֹּדֶשׁ, מִנַּיִן, שֶׁנֶּאֱמַר (שם ט, יח) "עַל פִּי ה' יִסְעוּ בְּנֵי יִשְׂרָאֵל". עַל פִּי מֹשֶׁה, מֹשֶׁה הָיָה אוֹמֵר לָהֶם מִבָּעֶרֶב, בַּהַשְׁכָּמָה אַתֶּם נוֹסְעִים, מִיָּד הָיוּ יִשְׂרָאֵל מוֹצִיאִין אֶת בְּהֶמְתָּם וּמְתַקְּנִים אֶת כְּלֵיהֶם לָצֵאת. עַל פִּי חֲצוֹצְרוֹת, תָּקְעוּ וְהֵרִיעוּ וְתָקְעוּ שָׁלֹשׁ תְּקִיעוֹת עַל כָּל דֶּגֶל וָדֶגֶל. רַבִּי יְהוּדָה אוֹמֵר, שָׁלֹשׁ תְּקִיעוֹת עַל כָּל מַטֶּה וּמַטֶּה.

כֵּיוָן שֶׁהָיוּ יִשְׂרָאֵל חוֹנִין הָיָה עַמּוּד הֶעָנָן מִתַּמֵּר וְעוֹלֶה, וְנִמְשָׁךְ עַל גַּבֵּי בְּנֵי יְהוּדָה כְּמִין סֻכָּה, וְנִקְפָּל, נוֹקְפָן וּמְחַפֶּה אֶת הָאֹהֶל מִבִּפְנִים וּמְמַלֵּא אֶת הַמִּשְׁכָּן מִבַּחוּץ שֶׁנֶּאֱמַר  "וַיְּכַס הֶעָנָן אֶת אֹהֶל מוֹעֵד". וְזֶה אֶחָד מֵעַנְנֵי כָבוֹד שֶׁשִּׁמְּשׁוּ אֶת יִשְׂרָאֵל בַּמִּדְבָּר אַרְבָּעִים שָׁנָה, אֶחָד בִּימִינָם וְאֶחָד בִּשְׂמֹאלָם אֶחָד מִלִּפְנֵיהֶם וְאֶחָד מֵאַחֲרֵיהֶם וְאֶחָד לְמַעְלָה מֵהֶם וַעֲנָן שְׁכִינָה בֵּינֵיהֶם. וְעַמּוּד עָנָן נוֹסֵעַ לִפְנֵיהֶם, מַשְׁפִּיל לִפְנֵיהֶם אֶת הַגָּבוֹהַּ, וּמַגְבִּיהַּ לָהֶם אֶת הַשָּׁפֵל, וְהוֹרֵג נְחָשִׁים וְעַקְרַבִּים, וְשׂוֹרֵף קוֹצִים וּבַרְקָנִים, וּמַדְרִיכָם בְּדֶרֶךְ יְשָׁרָה. וַעֲנָן שְׁכִינָה שׁוֹרֶה בָאֹהֶל.

רַבִּי שִׁמְעוֹן בֶּן יוֹחַאי אוֹמֵר, כָּל אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר לֹא נִצְרַךְ אֶחָד מֵהֶם לְאוֹר הַחַמָּה בַּיּוֹם וְלֹא לְאוֹר הַלְּבָנָה בַּלַּיְלָה, אֶלָּא, הֶאֱדִים, הָיוּ יוֹדְעִין שֶׁשָּׁקְעָה הַחַמָּה, הִלְבִּין, הָיוּ יוֹדְעִין שֶׁזָּרְחָה הַחַמָּה, מִסְתַּכֵּל בְּחָבִית וְיוֹדֵעַ מַה שֶּׁבְּתוֹכָהּ, בִּטְפִיחַ וְיוֹדֵעַ מַה שֶּׁבְּתוֹכָהּ, מִפְּנֵי עֲנַן שְׁכִינָה שֶׁבֵּינֵיהֶם שֶׁנֶּאֱמַר "לְעֵינֵי כָל בֵּית יִשְׂרָאֵל בְּכָל מַסְעֵיהֶם". וְאַף לֶעָתִיד לָבוֹא כֵּן, שֶׁנֶּאֱמַר (ישעיה ס, א) "קוּמִי אוֹרִי כִּי בָא אוֹרֵךְ" וְגוֹ' וְאוֹמֵר (שם, יט) "לֹא יִהְיֶה לָךְ עוֹד (אוֹר) הַשֶּׁמֶשׁ לְאוֹר יוֹמָם", וְאוֹמֵר  "לֹא יָבוֹא עוֹד שִׁמְשֵׁךְ וִירֵחֵךְ לֹא יֶאָסֵף כִּי ה' יִהְיֶה לָךְ לְאוֹר (יוֹמָם) [עוֹלָם"].

מֵהֵיכָן הָיְתָה שְׁכִינָה מְדַבֶּרֶת עִם מֹשֶׁה. רַבִּי נָתָן אוֹמֵר, מֵעִם מִזְבַּח הַקְּטֹרֶת, שֶׁנֶּאֱמַר (לעיל ל, ו) "וְנָתַתָּה אֹתוֹ לִפְנֵי הַפָּרֹכֶת וְגוֹ'. שִׁמְעוֹן בֶּן עַזַּאי אוֹמֵר, מֵאֵצֶל מִזְבַּח הַקְּטֹרֶת, שֶׁנֶּאֱמַר  "וְשָׁחַקְתָּ מִמֶּנָּה הָדֵק וְגוֹ'. תַּלְמִידָיו שֶׁל רַבִּי יִשְׁמָעֵאל אוֹמְרִים, מֵאֵצֶל מִזְבַּח הָעוֹלָה, שֶׁנֶּאֱמַר (לעיל כט, מב) "עֹלַת תָּמִיד לְדֹרֹתֵיכֶם".

הַדְרָן עֲלָךְ יַלְקוּט שִׁמְעוֹנִי סֵפֶר שְׁמוֹת

