&UniqueId=5113&TextSource=ר' פנחס ראובן שליט''א&ForcedBookName=ילקוט שמעוני&CosmeticsType==5109&LastLevelIndex=2
$ ילקוט שמעוני - דברים

@ פָּרָשַׁת דְּבָרִים

~ פרק א

{pפסוק אp}  "אֵלֶּה הַדְּבָרִים אֲשֶׁר דִּבֵּר מֹשֶׁה", וְכִי לֹא נִתְנַבֵּא מֹשֶׁה אֶלָּא אֵלּוּ בִּלְבַד, וַהֲרֵי כָּתַב כָּל הַתּוֹרָה שֶׁנֶּאֱמַר (להלן לא, ט) "וַיִּכְתֹּב מֹשֶׁה אֶת הַתּוֹרָה הַזֹּאת", וּמַה תַּלְמוּד לוֹמַר "אֵלֶּה הַדְּבָרִים", מְלַמֵּד שֶׁהָיוּ דִּבְרֵי תוֹכָחוֹת, שֶׁנֶּאֱמַר  "וַיִּשְׁמַן יְשֻׁרוּן וַיִּבְעָט". כַּיּוֹצֵא בוֹ אַתָּה אוֹמֵר (עמוס א, א) "דִּבְרֵי עָמוֹס אֲשֶׁר הָיָה בַנֹּקְדִים מִתְּקוֹעַ אֲשֶׁר חָזָה עַל יִשְׂרָאֵל בִּימֵי עֻזִּיָּה מֶלֶךְ- יְהוּדָה", וְכִי לֹא נִתְנַבֵּא עָמוֹס אֶלָּא אֶלּוּ בִּלְבַד, וַהֲרֵי יוֹתֵר מִכָּל חֲבֵרָיו נִתְנַבֵּא וּמָה תַּלְמוּד לוֹמַר "דִּבְרֵי עָמוֹס", מְלַמֵּד שֶׁהָיוּ דִּבְרֵי תוֹכָחוֹת, שֶׁנֶּאֱמַר (שם ד, א) "שִׁמְעוּ הַדָּבָר הַזֶה פָּרוֹת הַבָּשָׁן אֲשֶׁר בְּהַר שֹׁמְרוֹן", אֵלּוּ בָּתֵּי דִינִין שֶׁלָּהֶן. כַּיּוֹצֵא בַדָּבָר אַתָּה אוֹמֵר  "וְאֵלֶּה הַדְּבָרִים אֲשֶׁר דִּבֶּר (יִרְמִיָּהוּ) [ה'] אֶל יִשְׂרָאֵל וְאֶל יְהוּדָה", וְכִי לֹא נִתְנַבֵּא יִרְמִיָּהוּ אֶלָּא אֵלּוּ בִּלְבַד, וַהֲלֹא שְׁנֵי סְפָרִים כָּתַב יִרְמִיָּהוּ שֶׁנֶּאֱמַר (שם נא, סד) "עַד הֵנָּה דִּבְרֵי יִרְמִיָהוּ" וּמָה תַּלְמוּד לוֹמַר "וְאֵלֶּה הַדְּבָרִים", מְלַמֵּד שֶׁהָיוּ דִּבְרֵי תוֹכָחוֹת שֶׁנֶּאֱמַר (שם ל, ה-ז) "קוֹל חֲרָדָה שָׁמָעְנוּ פַּחַד וְאֵין שָׁלוֹם, שַׁאֲלוּ נָא וּרְאוּ אִם יֹלֵד (בֶּן) זָכָר, מַדּוּעַ רָאִיתִי כָל- גֶּבֶר יָדָיו עַל חֲלָצָיו כַּיּוֹלֵדָה וְנֶהֶפְכוּ כָל פָּנִים לְיֵרָקוֹן, הוֹי כִּי גָדוֹל הַיּוֹם הַהוּא מֵאַיִן כָּמֹהוּ וְעֵת צָרָה הִיא לְיַעֲקֹב וּמִמֶּנָּה יִוָּשֵׁעַ". כַּיּוֹצֵא בַדָּבָר אַתָּה אוֹמֵר (שמואל ב' כג, א) "וְאֵלֶּה דִּבְרֵי דָּוִד הָאַחֲרֹנִים", וְכִי לֹא נִתְנַבֵּא דָוִד אֶלָּא אֵלּוּ בִּלְבַד, וַהֲלֹא כְּבָר נֶאֱמַר  "רוּחַ ה' דִּבֶּר בִּי וּמִלָּתוֹ עַל לְשׁוֹנִי" וּמָה תַּלְמוּד לוֹמַר "וְאֵלֶּה דִּבְרֵי דָוִד הָאַחֲרֹנִים", מְלַמֵּד שֶׁהָיוּ דִּבְרֵי תוֹכָחוֹת שֶׁנֶּאֱמַר (שם ו-ז) "וּבְלִיַּעַל כְּקוֹץ מֻנָד כֻּלָּהַם כִּי לֹא בְיָד יִקָּחוּ וְאִישׁ יִגַּע בָהֶם (יָדוֹ) [יִמָּלֵא] בַרְזֶל וְעֵץ חֲנִית". כַּיּוֹצֵא בוֹ אַתָּה אוֹמֵר  "דִּבְרֵי קֹהֶלֶת בֶּן דָּוִד", וְכִי לֹא נִתְנַבֵּא שְׁלֹמֹה אֶלָּא אֵלּוּ בִּלְבַד, וַהֲלֹא שְׁלֹשָׁה סְפָרִים כָּתַב וַחֲצִי חָכְמָתוֹ הָיְתָה מָשָׁל, אֶלָּא מַה תַּלְמוּד לוֹמַר "דִּבְרֵי קֹהֶלֶת", מְלַמֵּד שֶׁהָיוּ דִּבְרֵי תוֹכָחוֹת שֶׁנֶּאֱמַר (שם ה-ו) "וְזָרַח הַשֶּׁמֶשׁ וּבָא הַשָּׁמֶשׁ וְגוֹ' הוֹלֵךְ אֶל דָּרוֹם" וְגוֹ', וְאוֹמֵר (שם, ז) "כָּל הַנְּחָלִים הֹלְכִים אֶל הַיָּם", כִּנָּה אֶת הָרְשָׁעִים בְּחַמָּה  וּלְבָנָה וּבְיָם, שֶׁאֵין לָהֶם מַתַּן שָׂכָר.

{rרמז תשפטr}  "אֶל כָּל יִשְׂרָאֵל", אִלּוּ הוֹכִיחַ מִקְצָתָן הָיוּ אֵלּוּ שֶׁבַּשּׁוּק אוֹמְרִים כָּךְ הֱיִיתֶם שׁוֹמְעִין מִבֶּן עַמְרָם וְלֹא הֱיִיתֶם מְשִׁיבִין לוֹ דָּבָר כָּךְ וְכָךְ, אִלּוּ הָיִינוּ שָׁם הָיִינוּ מְשִׁיבִין אַרְבָּעָה וַחֲמִשָּׁה פְעָמִים עַל כָּל דָּבָר וְדָבָר. דָּבָר אַחֵר "אֶל כָּל  יִשְׂרָאֵל". מְלַמֵּד שֶׁכִּנְּסָן מֹשֶׁה מִגְּדוֹלָם וְעַד קְטַנָּם וְאָמַר לָהֶם הֲרֵינִי מוֹכִיחָם, כָּל מִי שֶׁיֵּשׁ לוֹ תְשׁוּבָה יָבוֹא וְיֹאמַר. דָּבָר אַחֵר "אֶל כָּל יִשְׂרָאֵל". מְלַמֵּד שֶׁהָיוּ כֻּלָּם בַּעֲלֵי תוֹכָחָה וִיכוֹלִים לַעֲמֹד בְּתוֹכָחוֹת. אָמַר רַבִּי טַרְפוֹן, הָעֲבוֹדָה, אִם יֵשׁ בַּדּוֹר הַזֶּה מִי שֶׁיָּכוֹל לְהוֹכִיחַ. אָמַר רַבִּי אֶלְעָזָר בֶּן עֲזַרְיָה, הָעֲבוֹדָה, אִם יֵשׁ בַּדּוֹר הַזֶּה מִי שֶׁיָּכוֹל לְקַבֵּל תּוֹכָחוֹת. אָמַר רַבִּי עֲקִיבָא, הָעֲבוֹדָה, אִם יֵשׁ בַּדּוֹר הַזֶּה שֶׁיּוֹדֵעַ הֵיאַךְ מוֹכִיחִין. אָמַר רַבִּי יוֹחָנָן בֶּן נוּרִי מֵעִיד אֲנִי עָלַי שָׁמַיִם וָאָרֶץ שֶׁיּוֹתֵר מֵחֲמִשָּׁה פְּעָמִים נִתְקַנְתֵּר עַל יָדִי עֲקִיבָא לִפְנֵי רַבָּן גַּמְלִיאֵל מִפְּנֵי שֶׁהָיִיתִי קוֹבֵל עָלָיו וְהָיִיתִי מְקַנְתְּרוֹ, וְכָל כָּךְ יּוֹדֵעַ אֲנִי בוֹ שֶׁהָיָה מוֹסִיף בִּי אַהֲבָה עַל כָּל אַחַת וְאַחַת לְקַיֵּם מַה שֶּׁנֶּאֱמַר  "אַל תּוֹכַח לֵץ פֶּן יִשְׂנָאֶךָּ הוֹכַח לְחָכָם וְיֶאֱהָבֶךָּ".

{rרמז תשצr}  "בְּעֵבֶר הַיַּרְדֵּן", מְלַמֵּד שֶׁהוֹכִיחָן עַל מַה שֶּׁעָשׂוּ בְּעֵבֶר הַיַּרְדֵּן.  בַּמִּדְבָּר. מְלַמֵּד שֶׁהוֹכִיחָן עַל מַה שֶּׁעָשׂוּ בַמִּדְבָּר. דָּבָר אַחֵר "בַּמִּדְבָּר" מְלַמֵּד שֶׁהָיוּ נוֹטְלִין בְּנֵיהֶם וּבְנוֹתֵיהֶם קְטַנִּים וְזוֹרְקִין לְתוֹךְ חֵיקוֹ שֶׁל מֹשֶׁה וְאָמְרוּ לוֹ בֶּן עַמְרָם, מַה הֲנָאָה הִתְקַנְתָּ לָהֶן לְאֵלּוּ, מַה פַּרְנָסָה הִתְקַנְתָּ לָהֶן לְאֵלּוּ. רַבִּי יְהוּדָה אוֹמֵר הֲרֵי הוּא אוֹמֵר (שמות טז, ג) "וַיֹּאמְרוּ אֲלֵהֶם בְּנֵי יִשְׂרָאֵל מִי יִתֵּן מוּתֵנוּ בְיַד ה'... בְּשִׁבְתֵּנוּ עַל סִיר הַבָּשָׂר" וְגוֹ'. בָּעֲרָבָה. מְלַמֵּד שֶׁהוֹכִיחָן עַל מַה שֶּׁעָשׂוּ בְּעַרְבוֹת מוֹאָב. וְכֵן הוּא אוֹמֵר (במדבר כה, א) "וַיֵּשֶׁב יִשְׂרָאֵל בַּשִּׁטִּים" וְגוֹ'.

"מוֹל סוּף", מְלַמֵּד שֶׁהוֹכִיחָן עַל מַה שֶּׁעָשׂוּ עַל הַיָּם וְהִמְרוּ בְּתוֹךְ הַיָּם וְהִפְנוּ עֹרֶף כְּלַפֵּי מֹשֶׁה שָׁלֹשׁ מַסָּעוֹת. רַבִּי יְהוּדָה אוֹמֵר הִמְרוּ עַל הַיָּם וְהִמְרוּ בְּתוֹךְ הַיָּם וְכֵן הוּא אוֹמֵר (תהלים קו, א) "וַיַּמְרוּ עַל יָם בְּיַם סוּף".  יָכוֹל שֶׁלֹּא הוֹכִיחָן אֶלָּא בִּתְחִלַּת הַמַּסָּע, בֵּין מַסָּע לְמַסָּע מִנָּיִן. תַּלְמוּד לוֹמַר "בֵּין פָּארָן וּבֵין תֹּפֶל". תֹּפֵל וְלָבָן. שֶׁתָּפְלוּ עַל הַמָּן, וְכֵן הוּא אוֹמֵר  "וְנַפְשֵׁנוּ קָצָה בַּלֶּחֶם הַקְּלֹקֵל". אָמַר לָהֶם, שׁוֹטִים, כָּל עַצְמָם שֶׁל מְלָכִים אֵין בּוֹרְרִין לָהֶם אֶלָּא לֶחֶם קַל שֶׁלֹּא יְהֵא אֶחָד בָּהֶם גּוֹסְרוֹדְלִיָּא אוֹחַזְתָּם, אֲבָל אַתֶּם בַּטּוֹבָה שֶׁהֵטַבְתִּי לָכֶם בָּהּ אַתֶּם מִתְרָעֲמִין לְפָנַי, הֱוֵי אוֹמֵר בִּשְׁטוּת אֲבִיכֶם הֲלַכְתֶּם, שֶׁאָמַרְתִּי (בראשית ב, יח) "אֶעֱשֶׂה לּוֹ עֵזֶר כְּנֶגְדּוֹ", בַּטּוֹבָה שֶׁהֵטַבְתִּי לוֹ בָּהּ נִתְרָעֵם לְפָנַי וְאָמַר  "הָאִשָּׁה אֲשֶׁר נָתַתָּה עִמָּדִי" וְגוֹ'.

{rרמז תשצאr}  "וַחֲצֵרֹת", אָמַר לָהֶם לֹא הָיָה לָכֶם לִלְמֹד מִמַה שֶּׁעָשִיתִי לְמִרְיָם בַּחֲצֵרוֹת, אִם לְמִרְיָם הַצַּדֶּקֶת לֹא נָשָׂאתִי לָהּ פָּנִים בַּדִּין קַל וָחֹמֶר לִשְׁאָר בְּנֵי אָדָם. דָּבָר אַחֵר וּמַה מִּרְיָם שֶׁלֹּא דִבְּרָה אֶלָּא בְּאָחִיהָ הַקָּטָן מִמֶּנָּה כֵּן נֶעֶנְשָׁה, הַמְדַבֵּר בְּמִי שֶׁגָּדוֹל הֵימֶנּוּ עַל אַחַת כַּמָּה וְכַמָּה. דָּבָר אַחֵר וּמַה מִּרְיָם כְּשֶׁדִבְּרָה לֹא שָׁמַע כָּל בְּרִיָּה אֶלָּא הַמָּקוֹם בִּלְבַד כָּעִנְיָן שֶׁנֶּאֱמַר (במדבר יב, ב) "וַיִּשְׁמַע ה'" כָּךְ נֶעֶנְשָׁה, הַמְדַבֵּר בִּגְנוּתוֹ שֶׁל חֲבֵרוֹ בָּרַבִּים עַל אַחַת כַּמָּה וְכַמָּה.

{rרמז תשצבr}  "וְדִי זָהָב", אָמַר לָהֶם זוֹ יְתֵירָה לְכָל מַה שֶּׁעֲשִׂיתֶם שֶׁמַּעֲשֵׂה הָעֵגֶל קָשֶׁה עָלַי מִן הַכֹּל. הָיָה רַבִּי מֵאִיר אוֹמֵר מָשָׁל לְמָה הַדָּבָר דּוֹמֶה לְאֶחָד שֶׁעָשָׂה לַחֲבֵרוֹ צָרוֹת הַרְבֵּה, בָּאַחֲרוֹנָה הוֹסִיף לוֹ צָרָה אַחַת. אָמַר לוֹ הָא יְתֵירָה לְכָל מַה שֶּׁעָשִׂיתָ לִי, זוֹ קָשָׁה עָלַי יוֹתֵר מִן הַכֹּל. כָּךְ אָמַר הַמָּקוֹם לְיִשְׂרָאֵל זוֹ יְתֵירָה לְכָל מַה שֶּׁעֲשִׂיתֶם, מַעֲשֵׂה הָעֵגֶל קָשֶׁה עָלַי יוֹתֵר מִן הַכֹּל. רַבִּי שִׁמְעוֹן אוֹמֵר מָשָׁל לְמָה הַדָּבָר דּוֹמֶה, לְאֶחָד שֶׁהָיָה מְקַבֵּל חֲכָמִים וְתַלְמִידֵיהֶם וְהָיוּ הַכֹּל מְאַשְּׁרִין אוֹתוֹ. בָּאוּ עוֹבְדֵי אֱלִילִים וְקִבְּלָם, הָיוּ הַבְּרִיּוֹת אוֹמְרִים כָּךְ הוּא וִסְתּוֹ שֶׁל פְּלוֹנִי לְקַבֵּל אֶת הַכֹּל. כָּךְ אָמַר מֹשֶׁה לְיִשְׂרָאֵל וְדִי זָהָב לַמִּשְׁכָּן וְדִי זָהָב לָעֵגֶל. רַבִּי בַּנָּאָה אוֹמֵר עָבְדוּ יִשְׂרָאֵל עֲבוֹדָה זָרָה, הֲרֵי הֵן חַיָּבִין כְּלָיָה, יָבוֹא זְהַב מִשְׁכָּן וִיכַפֵּר עַל זְהַב הָעֵגֶל.

רַבִּי יוֹסֵי בַּר חֲנִינָא אֲמַר הֲרֵי הוּא אוֹמֵר בַּמִּדְבָּר בַּעֲרָבָה, אֵלּוּ עֲשָׂרָה נִסְיוֹנוֹת שֶׁנִּסּוּ אֲבוֹתֵינוּ אֶת הַמָּקוֹם [בַּמִּדְבָּר], וְאֵלּוּ הֵן שְׁנַיִם בַּיָּם שְׁנַיִם בַּמַּיִם שְׁנַיִם בַּמָּן שְׁנַיִם בַּשְׂלָו אֶחָד בְּמַעֲשֵׂה הָעֵגֶל וְאֶחָד בְּמִדְבַּר פָּארָן בַּמְרַגְּלִים. אֲמַר לֵיהּ רַבִּי יוֹסֵי בֶּן דּוֹרְמַסְקִית לְרַבִּי יְהוּדָה לָמָּה אַתָּה מְעַוֵּת עָלֵינוּ אֶת הַכְּתוּבִים, מֵעִיד אֲנִי עָלַי שָׁמַיִם וָאָרֶץ שֶׁחָזַרְנוּ עַל כָּל הַמְּקוֹמוֹת וְאֵין מָקוֹם שֶׁנִּקְרָא אֶלָּא עַל שֵׁם הַמְּאֹרָע וְכֵן הוּא אוֹמֵר (בראשית כו, כ) "וַיִּקְרָא שֵׁם הַבְּאֵר עֶשֶׂק" וְגוֹ'  "וַיִּקְרָא אֹתָהּ שִׁבְעָה" וְגוֹ' כַּיּוֹצֵא בוֹ אַתָּה אוֹמֵר דָּרַשׁ רַבִּי יְהוּדָה (זכריה ט, א) "מַשָּׂא דְבַר ה' בְּאֶרֶץ חַדְרָךְ וְדַמֶּשֶׂק מְנֻחָתוֹ", זֶהוּ מָשִׁיחַ, שֶׁהוּא חָד לְאֻמּוֹת הָעוֹלָם וְרַךְ לְיִשְׂרָאֵל. אֲמַר לֵיהּ רַבּי יוֹסֵי בֶּן דּוֹרְמַסְקִית, יְהוּדָה, לָמָּה אַתָּה מְעַוֵּת עָלֵינוּ אֶת הַכְּתוּבִים, מֵעִיד אֲנִי עָלַי שָׁמַיִם וָאָרֶץ שֶׁאֲנִי מִדַּמֶשֶׂק וְיֵשׁ שָׁם מָקוֹם שֶׁשְּׁמוֹ חַדְרָךְ. אֲמַר לֵיהּ וּמָה אַתָּה מְקַיֵּם "וְדַמֶּשֶׂק מְנֻחָתוֹ". שֶׁעֲתִידָה יְרוּשָׁלַיִם לִהְיוֹת מַגַּעַת עַד דַּמֶּשֶׂק, שֶׁנֶּאֱמַר "וְדַמֶּשֶׂק מְנֻחָתוֹ", וְאֵין מִנוּחָה אֶלָּא יְרוּשָׁלַיִם שֶׁנֶּאֱמַר (תהלים קלב, יד) "זֹאת מְנוּחָתִי עֲדֵי עָד". אֲמַר לֵיהּ וּמָה אַתָּה מְקַיֵּם (ירמיהו ל, יח) "וְנִבְנְתָה עִיר עַל תִּלָּה". אֲמַר לֵיהּ שֶׁאֵינָהּ עֲתִידָה לָזוּז מִמְּקוֹמָהּ. אֲמַר לֵיהּ וּמָה אֲנִי מְקַיֵּם  "וְרָחֲבָה וְנָסְבָה לְמַעְלָה". שֶׁעֲתִידָה אֶרֶץ יִשְׂרָאֵל לִהְיוֹת מַרְחֶבֶת וְעוֹלָה מִכָּל צְדָדֶיהָ כִּתְאֵנָה זוֹ שֶׁקְּצָרָה מִלְּמַטָּה וּרְחָבָה מִלְמַעְלָה, וְשַׁעֲרֵי יְרוּשָׁלַיִם עֲתִידִין לִהְיוֹת מַגִּיעִין עַד דַּמֶּשֶׂק וְכֵן הוּא אוֹמֵר (שה"ש ז, ה) "אַפֵּךְ כְּמִגְדַל הַלְּבָנוֹן צוֹפֶה פְּנֵי דַמָּשֶׂק", וְגָלֻיּוֹת בָּאוֹת וְחוֹנוֹת בְּתוֹכָהּ שֶׁנֶּאֱמַר  "וְדַמֶּשֶׂק מְנֻחָתוֹ", וְאוֹמֵר (ישעיה ב, ב) "בְּאַחֲרִית הַיָּמִים נָכוֹן יִהְיֶה הַר בֵּית ה' בְּרֹאשׁ הֶהָרִים", וְאוֹמֵר (שם, ג) "וְהָלְכוּ עַמִּים" וְגוֹ'. כַּיּוֹצֵא בַדָּבָר דָּרַשׁ רַבִּי יְהוּדָה  "וַיַּרְכֵּב אֹתוֹ בְּמִרְכֶּבֶת הַמִּשְׁנֶה" וְגוֹ', זֶה יוֹסֵף, שֶׁהוּא אָב בְּחָכְמָה וְרַךְ בְּשָׁנִים. אֲמַר לֵיהּ רַבִּי יוֹסֵי בֶּן דּוֹרְמַסְקִית, יְהוּדָה, לָמָּה אַתָּה מְעַוֵּת עָלֵינוּ אֶת הַכְּתוּבִים, מֵעִיד אֲנִי עָלַי שָׁמַיִם וָאָרֶץ שֶׁאֵין אַבְרֵךְ אֶלָּא לְשׁוֹן בִּרְכַּיִם, שֶׁהָיוּ הַכֹּל נִכְנָסִין וְיוֹצְאִין תַּחַת יָדוֹ שֶׁנֶּאֱמַר (שם) "וְנָתוֹן אֹתוֹ עַל כָּל אֶרֶץ מִצְרָיִם".

{rרמז תשצגr}  דָּבָר אַחֵר "אֵלֶּה הַדְּבָרִים", מִי שֶׁהָיָה מְחַלֵּק נְכָסָיו בִּשְׁעַת מִיתָתוֹ מַהוּ שֶׁיְּהוּ דְבָרָיו קַיָּמִין. כָּךְ שָׁנוּ רַבּוֹתֵינוּ הַמְחַלֵּק נְכָסָיו עַל פִּיו רַבִּי אֶלְעָזָר אוֹמֵר רִבָּה לְאֶחָד וּמִעֵט לְאֶחָד דְּבָרָיו קַיָּמִין, וּמַה טַעַם, שֶׁלֹּא יְהוּ יוֹרְשִׁים אוֹמְרִים מְבֻלְבֶּלֶת הָיְתָה דַּעְתּוֹ. אֵימָתַי דְּבָרָיו קַיָּמִין. אָמְרוּ רַבּוֹתֵינוּ בּוֹדְקִים אוֹתוֹ שָׁלֹשׁ פְּעָמִים, אִם אָמַר עַל לָאו לָאו וְעַל הֵן הֵן דְּבָרָיו קַיָּמִין. הֲרֵי מִן הַמִּשְׁנָה. מִן הַמִּקְרָא מִנָּיִן. אֶלָּא אַתָּה מוֹצֵא, בְּשָׁעָה שֶׁבָּא מֹשֶׁה לְהוֹכִיחַ אֶת יִשְׂרָאֵל סוֹף אַרְבָּעִים שָׁנָה הָיוּ יִשְׂרָאֵל מְרַנְּנִים וְאוֹמְרִים אֵינוֹ בְדַעְתּוֹ. מָשָׁל לְמָה הַדָּבָר דּוֹמֶה, לְזָקֵן שֶׁהוּא סָמוּךְ לָמוּת. קָרְאוּ לַלַּבְלָר שֶׁיִּכְתֹּב נְכָסָיו לְבָנָיו. כֵּיוָן שֶׁבָּא הַלַּבְלָר הִתְחִיל לְצַוּוֹת לְבָנָיו וְנוֹתֵן לְכָל אֶחָד וְאֶחָד לְפִי חֶלְקוֹ. אָמְרוּ בָנָיו לַלַּבְלָר בָּרֵר לָנוּ דְּיָתֵיקֵי. אָמַר לָהֶם אֵינָהּ נִבְרֶרֶת אֶלָּא בַּשָּׁעָה הַזֹּאת שֶׁאֲנִי אוֹמֵר לָכֶם, שֶׁנִּשְׁאַל לַזָּקֵן אֶת דְּבָרָיו פַּעַם וּשְׁתַּיִם. הִתְחִיל הַלַּבְלָר שׁוֹאֲלוֹ אֵלּוּ הָעוֹמְדִין לְפָנֶיךָ בָּנֶיךָ הֵם, אָמַר לוֹ הֵן. בַּיִת זֶה שֶׁלְּךָ הוּא, אָמַר לוֹ הֵן. אָמַר לוֹ בְּאֵיזֶה שְׁכוּנָה אַתָּה נָתוּן, אָמַר לוֹ בִּשְׁכוּנַת פְּלוֹנִי. אָמַר הַלַּבְלָר לְיוֹרְשָׁיו עַכְשָׁיו הַדְּיָתֵיקֵי קַיָּם. כָּךְ בְּסוֹף אַרְבָּעִים שָׁנָה כְּשֶׁבָּא מֹשֶׁה לְהוֹכִיחַ אֶת יִשְׂרָאֵל הִתְחִילוּ יִשְׂרָאֵל מְהַרְהֲרִין לוֹמַר תֹּאמַר שֶׁהוּא בְּדַעַת (כָּךְ בְּסוֹף שָׁנָה) [שָׁפוּי, כֵּיוָן] שֶׁהִרְגִּישׁ אָמַר לָהֶם חַיֵּיכֶם שֶׁאֵינִי אוֹמֵר לָכֶם דָּבָר עַד שֶׁאֹמַר לָכֶם בְּאֵיזֶה מָקוֹם אֲנִי וְאַתֶּם נְתוּנִים, וְהוּא אוֹמֵר בַּמִּדְבָּר בְּאֵיזֶה מִדְבָּר, וְהוּא אוֹמֵר בַּעֲרָבָה מוֹל סוּף מִי הֵם שְׁכֵנָיו, וְהוּא אוֹמֵר בֵּין פָּארָן וּבֵין תֹּפֵל וְלָבָן וַחֲצֵרֹת וְכַמָּה יָמִים יֵשׁ לָנוּ מִמִּצְרָיִם, וְכֵן אַתָּה מוֹצֵא שֶׁהָיוּ שׁוֹאֲלִין אוֹתוֹ בְּאֵיזֶה יוֹם וְכַמָּה יָמִים מִכָּאן לְסִינַי וְהוּא אוֹמֵר אַחַד עָשָׂר יוֹם מֵחֹרֵב. מִיָּד כְּשֶׁשָּׁמְעוּ יִשְׂרָאֵל שֶׁבֵּרֵר לָהֶם הַדְּבָרִים אָמְרוּ לוֹ אֱמֹר כָּל מַה שֶּׁאַתָּה רוֹצֶה, שֶׁדְּבָרֶיךָ נִרְאִים. מִנָּיִן. מִמַּה שֶּׁקָּרִינוּ בְּעִנְיַן אֵלֶּה הַדְּבָרִים אֲשֶׁר דִּבֶּר מֹשֶׁה.

זֶה שֶׁאָמַר הַכָּתוּב (משלי כד, כד) "אֹמֵר לְרָשָׁע צַדִּיק אָתָּה יִקְּבֻ(וּ)הוּ עַמִּים" וְכָתוּב אֶחָד אוֹמֵר (שם, כה) "וְלַמּוֹכִיחִים יִנְעָם", אֶלָּא כָּל מִי שֶׁיּוֹדֵעַ שֶׁחֲבֵרוֹ רָשָׁע וּמַחֲנִיף לוֹ וּמָלֵא עֲווֹנוֹת וְאוֹמֵר לוֹ צַדִּיק אַתָּה רָאוּי שֶׁיָּבוֹאוֹ עָלָיו כָּל הַקְּלָלוֹת שֶׁבַּתּוֹרָה, "יִקְּבֻ(וּ)הוּ" לְשׁוֹן [קְלָלָה] דִּכְתִיב  "מָה אֶקֹּב" וְגוֹ'. אֲבָל מִי שֶׁהוּא מוֹכִיחַ חֲבֵרוֹ שֶׁיַּחֲזֹר בּוֹ נוֹטֵל בְּרָכוֹת שֶׁנֶּאֱמַר "וְלַמּוֹכִיחִים יִנְעָם". אוֹתוֹ הַמִּתְוַכֵּחַ אִם קִבֵּל עָלָיו וְחוֹזֵר בּוֹ אַף הוּא מְקַבֵּל בְּרָכוֹת שֶׁנֶּאֱמַר (משלי שם) "וַעֲלֵיהֶם תָּבוֹא בִרְכַּת טוֹב", "עָלָיו תָּבֹא בִּרְכַּת הַטּוֹב" אֵין כְּתִיב כָּאן אֶלָּא "וַעֲלֵיהֶם", הַמּוֹכִיחַ וְהַמִּתְוַכֵּחַ. לְכָךְ הוֹכִיחַ מֹשֶׁה אֶת דּוֹרוֹ, וּמִפְּנֵי שֶׁקִּבְּלוּ מִמֶּנּוּ קִבְּלוּ בְּרָכוֹת שֶׁנֶּאֱמַר  "ה' אֱלֹהֵיכֶם הִרְבָּה אֶתְכֶם" וְגוֹ', וּשְׁלֹמֹה צוֹוֵחַ (משלי טו, לא) "אֹזֶן שֹׁמַעַת תּוֹכַחַת חַיִּים בְּקֶרֶב חֲכָמִים תָּלִין" זֶה דּוֹרוֹ שֶׁל מֹשֶׁה שֶׁנַּעֲשׂוּ חֲכָמִים שֶׁנֶּאֱמַר (להלן פסוק יג) "הָבוּ לָכֶם אֲנָשִׁים" וְגוֹ'.

דָּבָר אַחֵר "אֵלֶּה הַדְּבָרִים", לְדַיָּן גַּזְלָן וְיָשַׁב לָדוּן לְמִי שֶׁגָּזַל לוֹ וְאוֹמֵר הָשֵׁב אֶת הַגְּזֵלָה, וְהוּא יוֹצֵא לַחוּץ וּמְשַׂחֵק עָלָיו וְאוֹמֵר רְאוּ שֶׁהוּא גּוֹזֵל לַאֲחֵרִים וְלִי אוֹמֵר הָשֵׁב הַגְּזֵלָה, נִמְצְאוּ דְּבָרָיו מִתַּבְּרִין, וּשְׁלֹמֹה צוֹוֵחַ  "וְחָכְמַת הַמִּסְכֵּן בְּזוּיָה" וַהֲלֹא כְּבָר נֶאֱמַר (ישעיה סו, ב) "וְאֶל זֶה אַבִּיט אֶל עָנִי וּנְכֵה רוּחַ" אֶלָּא זֶה הַמְּמַסְכֵּן דְּבָרָיו אֵינָן נִשְׁמָעִין. אֲבָל מֹשֶׁה נָאִים הֵן דְּבָרָיו שֶׁהֵן יוֹצְאִין מִפִּיו, שֶׁהוֹכִיחַ עַצְמוֹ תְחִלָּה שֶׁלֹּא יְהֵא נֶחֱשָׁד שֶׁנֶּאֱמַר (במדבר טז, טו) "לֹא חֲמוֹר אֶחָד מֵהֶם נָשָׂאתִי". דָּבָר אַחֵר מִתְּחִלָּה אָמַר (שמות ד, י) "לֹא אִישׁ דְּבָרִים אָנֹכִי" וְעַכְשָׁיו אֵלֶּה הַדְּבָרִים. מָשָׁל לְמַעְיָן שֶׁהָיוּ בּוֹ מַיִם נָאִים וְהָיָה מוֹשֵׁךְ מְעַט. רָאָה אוֹתוֹ אֻמָּן וְתִקְּנוֹ וְהָיָה מוֹשֵׁךְ מַיִם עַד לְאֵין סוֹף. כָּךְ מֹשֶׁה, מִתְּחִלָּה אָמַר "לֹא אִישׁ דְּבָרִים אָנֹכִי", כֵּיוָן שֶׁלִּמְּדוֹ הַקָּדוֹשׁ בָּרוּךְ הוּא בְתִקּוּנוֹ וְאָמַר לוֹ  "מִי שָׂם פֶּה לָאָדָם" (שם, יב) "וְאָנֹכִי אֶהְיֶה עִם פִּיךָ", הִתְחִיל צוֹוֵחַ אֵלֶּה הַדְּבָרִים.

דָּבָר אַחֵר אוֹהֲבוֹ שֶׁל אָדָם אוֹמֵר לוֹ הִשָּׁמֵר בְּעַצְמְךָ, אֲבָל שׂוֹנְאוֹ אוֹמֵר לוֹ אַל תִּתְיָרֵא, כְּדֵי לְהַפִּילוֹ. מֹשֶׁה אָמַר  "הִשָּׁמְרוּ לָכֶם פֶּן יִפְתֶּה לְבַבְכֶם וְחָרָה אַף ה' בָּכֶם", דַּיָּן הוּא, אֵינוֹ נוֹשֵׂא פָנִים (להלן י, יז) "וְלֹא יִקַּח שֹׁחַד". מֹשֶׁה הָיָה מוֹכִיחָן, אֲבָל בִּלְעָם הָרָשָׁע אָמַר לָהֶם אַל תִּירְאוּ עֲשׂוּ כָּל מַה שֶּׁאַתֶּם מְבַקְשִׁים, (במדבר כג, כא) ["וּ]תְרוּעַת מֶלֶךְ בּוֹ"  "הַהוּא אָמַר וְלֹא יַעֲשֶׂה",  וּכְשֶׁשָּׁמְעוּ מִיָּד נָפְלוּ שֶׁנֶּאֱמַר (שם כה, א) "וַיֵּשֶׁב יִשְׂרָאֵל בַּשִּׁטִּים", וּשְׁלֹמֹה צוֹוֵחַ "נֶאֱמָנִים פִּצְעֵי אוֹהֵב" זֶה מֹשֶׁה "וְנַעְתָּרוֹת נְשִׁיקוֹת שׂוֹנֵא" זֶה בִּלְעָם הָרָשָׁע. דָּבָר אַחֵר מַה כְּתִיב לְמַעְלָה מִן הָעִנְיָן, (במדבר לו, יג) "אֵלֶּה הַמִּצְוֹת" וְאַחַר כָּךְ אֵלֶּה הַדְּבָרִים, אָמַר הַקָּדוֹשׁ בָּרוּךְ הוּא חֲבִיבִין עָלַי דִּבְרֵי מֹשֶׁה שֶׁהוֹכִיחַ אֶת יִשְׂרָאֵל כְּנֶגֶד כָּל הַמִּצְווֹת שֶׁנָּתַתִּי לָכֶם, לְכָךְ נֶאֱמַר "אֵלֶּה הַמִּצְוֹת" אֵלֶּה הַדְּבָרִים.

{rרמז תשצדr}  כְּתִיב (משלי טו, ד) "מַרְפֵּא לָשׁוֹן עֵץ חַיִּים", אֵין עֵץ חַיִּים אֶלָּא תוֹרָה, שֶׁכָּתוּב בָּהּ  "עֵץ חַיִּים הִיא לַמַחֲזִיקִים בָּהּ". וּלְשׁוֹנָהּ שֶׁל תּוֹרָה מַתִּיר הַלָּשׁוֹן. תֵּדַע לְךָ, לֶעָתִיד לָבוֹא הַקָּדוֹשׁ בָּרוּךְ הוּא מַעֲלֶה מִגַּן עֵדֶן אִילָנוֹת מִשֻׁבָּחִים שֶׁמְּרַפְּאִין אֶת הַלָּשׁוֹן דִּכְתִיב (יחזקאל מז, יב) "וְעַל- הַנַּחַל יַעֲלֶה עַל שְׂפָתוֹ" וְגוֹ', וּכְתִיב  "וְעָלֵהוּ לִתְרוּפָה", לְהַתִּיר פֶּה, מִי שֶׁהוּא אִלֵּם וְלוֹעֵט הֵימֶנּוּ לְשׁוֹנוֹ מִתְרַפֵּא וּמְצַחְצֵחַ מִיָּד בְּדִבְרֵי תוֹרָה, שֶׁכָּךְ כָּתוּב (שם) "מִזֶּה וּמִזֶּה", וְאֵין מִזֶּה וּמִזֶּה אֶלָּא דִּבְרֵי תוֹרָה שֶׁנֶּאֱמַר (שמות לב, טו) "מִזֶּה וּמִזֶּה (הֵן) [הֵם] כְּתֻבִים". רַבִּי [לֵוִי] אֲמַר מַה לְּךָ לִלְמֹד מִמָּקוֹם אַחֵר, צֵא וּלְמַד מִמְּקוֹמוֹ, הֲרֵי מֹשֶׁה עַד שֶׁלֹּא זָכָה לַתּוֹרָה כְּתִיב בּוֹ  "לֹא אִישׁ דְּבָרִים אָנֹכִי", כֵּיוָן שֶׁזָּכָה לַתּוֹרָה נִתְרַפֵּא לְשׁוֹנוֹ וְהִתְחִיל מְדַבֵּר דְּבָרִים שֶׁנֶּאֱמַר "אֵלֶּה הַדְּבָרִים אֲשֶׁר דִּבֵּר מֹשֶׁה".

{rרמז תשצהr}  כְּתִיב (משלי כח, כג) "מוֹכִיחַ אָדָם אַחֲרַי חֵן יִמְצָא מִּמַּחֲלִיק לָשׁוֹן". "מוֹכִיחַ", זֶה מֹשֶׁה. "אָדָם", אֵלּוּ יִשְׂרָאֵל שֶׁנֶּאֱמַר (יחזקאל לד, לא) ("וְאַתֶּנָּה) [וְאֲתֵּן] צֹאנִי וְגוֹ'. אַחֲרַי", אָמַר הַקָּדוֹשׁ בָּרוּךְ הוּא בִּשְׁבִיל לַהֲבִיאָן אַחֲרַי. "חֵן יִמְצָא", [זֶה מֹשֶׁה] דִּכְתִיב (שמות לג, יב) "וְגַם מָצָאתָ חֵן בְּעֵינַי". "מִמַּחֲלִיק לָשׁוֹן", זֶה בִּלְעָם שֶׁהֶחֱלִיקָן בִּנְבוּאָתוֹ וְגָבַהּ לִבָּן וְנָפְלוּ בַּשִּׁטִּים. דָּבָר אַחֵר מַהוּ "אַחֲרַי". כִּבְיָכוֹל מֹשֶׁה שֶׁהוֹכִיחַ אוֹתִי אַחַר יִשְׂרָאֵל וְהוֹכִיחַ לְיִשְׂרָאֵל אַחֲרַי" לְיִשְׂרָאֵל אָמַר  "אַתֶּם חֲטָאתֶם חֲטָאָה גְדֹלָה", לְהַקָּדוֹשׁ בָּרוּךְ הוּא אָמַר (שם, יא) "לָמָּה ה' יֶחֱרֶה אַפְּךָ", מַהוּ "לָמָּה", אָמַר לְפָנָיו הָעֵגֶל הַזֶּה טוֹב הוּא לְךָ לְסַיֵּעַ לְךָ, אָמַר הַקָּדוֹשׁ בָּרוּךְ הוּא מַה מְּסַיֵּעַ לִי, אָמַר לוֹ מֹשֶׁה אִם אַתָּה מוֹרִיד גְּשָׁמִים הוּא מוֹרִיד טְלָלִים אַתָּה מוֹצִיא אֶת הָרוּחוֹת וְהוּא מוֹצִיא אֶת הַבְּרָקִים, אָמַר לוֹ הַקָּדוֹשׁ בָּרוּךְ הוּא, אַף אַתָּה טוֹעֶה בָּעֵגֶל, אָמַר מֹשֶׁה רִבּוֹנוֹ שֶׁל עוֹלָם אִם כֵּן "לָמָּה ה' יֶחֱרֶה אַפְּךָ בְּעַמֶּךָ". וּלְיִשְׂרָאֵל אוֹמֵר "אַתֶּם חֲטָאתֶם חֲטָאָה גְדֹלָה". מָשָׁל לְמָה הַדָּבָר דּוֹמֶה לְמֶלֶךְ שֶׁכָּעַס עַל אִשְׁתּוֹ וּטְרָדָהּ וְהוֹצִיאָהּ מִבֵּיתוֹ. כְּשֶׁשָּׁמְעוּ הַשּׁוֹשְׁבִינִין הָלְכוּ אֵצֶל הַמֶּלֶךְ וְאָמְרוּ לוֹ יֹאמְרוּ כָּךְ אָדָם עוֹשֶׂה לְאִשְׁתּוֹ, מֶה עָשְׂתָה לְךָ, וְהָלְכוּ אֶצְלָהּ וְאָמְרוּ לָהּ עַד מָתַי אַתְּ מַכְעֶסֶת אוֹתוֹ, קַדְמוּתֵךְ הוּא, תְּנִינוּתֵךְ הוּא.

דָּבָר אַחֵר "אֵלֶּה הַדְּבָרִים", רְאוּיוֹת הָיוּ הַתּוֹכָחוֹת לוֹמַר עַל פִּי בִּלְעָם וְהַבְּרָכוֹת עַל פִּי מֹשֶׁה, [אֶלָּא] אִלּוּ הוֹכִיחָן בִּלְעָם הָיוּ יִשְׂרָאֵל אוֹמְרִים שׂוֹנֵא מוֹכִיחֵנוּ וְאִלּוּ בֵּרְכָן מֹשֶׁה הָיוּ אֻמּוֹת הָעוֹלָם אוֹמְרִים אוֹהֲבָם בֵּרְכָם, אֶלָּא אָמַר הַקָּדוֹשׁ בָּרוּךְ הוּא יוֹכִיחָן מֹשֶׁה שֶׁאוֹהֲבָם וִיבָרְכָם בִּלְעָם שֶׁשֹּׁוֹנְאָם כְּדֵי שֶׁיִּתְבָּרְרוּ הַתּוֹכָחוֹת וְהַבְּרָכוֹת בְּיַד יִשְׂרָאֵל.

דָּבָר אַחֵר אִלּוּ אַחֵר הוֹכִיחָם הָיוּ אוֹמְרִים זֶה  מוֹכִיחֵנוּ. אֶלָּא מֹשֶׁה, שֶׁכָּתוּב בּוֹ  "לֹא חֲמוֹר אֶחָד מֵהֶם נָשָׂאתִי" לָזֶה נָאֶה לְהוֹכִיחַ אֶת יִשְׂרָאֵל. כַּיּוֹצֵא בוֹ, יִתְרוֹ אָמַר (שמות יח, יא) "עַתָּה יָדַעְתִּי" וְגוֹ'. כַּיּוֹצֵא בוֹ (קהלת א, ב) "הֲבֵל הֲבָלִים אָמַר קֹהֶלֶת" וְגוֹ'. כַּיּוֹצֵא בוֹ  "אֶת הַכֹּל עָשָׂה יָפֶה בְעִתּוֹ". כַּיּוֹצֵא בוֹ (דניאל ד, לב) "וְכָל דָּיְרֵי אַרְעָא (כְּלָא) [כְלָה] חֲשִׁיבִין". כַּיּוֹצֵא בוֹ (להלן לב, ד) "הַצּוּר תָּמִים פָּעֳלוֹ".

דָּבָר אַחֵר "אֵלֶּה הַדְּבָרִים", מַה דְּבוֹרָה זוֹ בָּנֶיהָ מִתְנַהֲגִין אַחֲרֶיהָ כֵּן יִשְׂרָאֵל מִתְנַהֲגִין עַל יְדֵי צַדִּיקִים וְעַל יְדֵי נְבִיאִים. דָּבָר אַחֵר מָה דְבוֹרָה זוֹ דִּבְשָׁהּ מָתוֹק וְעֻקְצָהּ מַר, כָּךְ דִּבְרֵי תּוֹרָה הָעוֹבֵר עֲלֵיהֶן נוֹטֵל אִפּוּפְסִין שֶׁנֶּאֱמַר (ויקרא כ, י) "מוֹת יוּמַת הַנֹּאֵף וְהַנֹּאָפֶת"  "מְחֲלֲלֶיהָ מוֹת יוּמָת". וְכָל מִי שֶׁמְּקַיֵּם אוֹתָן זוֹכֶה לְחַיִּים, (להלן יא, כא) "לְמַעַן יִרְבּוּ יְמִיכֶם וִימֵי בְנֵיכֶם". דָּבָר אַחֵר מָה דְבוֹרָה זוֹ דִּבְשָׁהּ לְבַעֲלָהּ וְעֻקְצָהּ לַאֲחֵרִים כָּךְ דִּבְרֵי תוֹרָה חַיִּים לְיִשְׂרָאֵל וְסַם הַמָּוֶת לְעוֹבְדֵי אֱלִילִים. מָה דְבוֹרָה זוֹ כָּל מַה שֶּׁמְּסַגֶּלֶת [מְסַגֶּלֶת] לְבַעֲלָהּ כָּךְ יִשְׂרָאֵל כָּל מַה שֶּׁמְּסַגְּלִין מִצְווֹת וּמַעֲשִׂים טוֹבִים [הֵם מְסַגְּלִין] לַאֲבִיהֶן שֶׁבַּשָּׁמָיִם.

דָּבָר אַחֵר "אֵלֶּה הַדְּבָרִים", מָשָׁל לְמָה הַדָּבָר דּוֹמֶה לְאֶחָד שֶׁהָיָה מוֹכֵר אַרְגָּמָן וְהָיָה מַכְרִיז וְאוֹמֵר הֲרֵי אַרְגָּמָן. הֵקִיץ הַמֶּלֶךְ וְשָׁמַע קוֹלוֹ, קָרָא אוֹתוֹ, אָמַר לוֹ מָה אַתָּה מוֹכֵר, אָמַר לוֹ לֹא כְלוּם. אָמַר לוֹ אֲנִי שָׁמַעְתִּי שֶׁאַתָּה אוֹמֵר הֲרֵי אַרְגָּמָן, וְאַתָּה אוֹמֵר וְלֹא כְלוּם. אָמַר לוֹ, מָרִי, אֱמֶת הוּא אַרְגָּמָן הוּא אֲבָל אֶצְלְךָ אֵינוֹ כְלוּם. כָּךְ אָמַר מֹשֶׁה, אֵצֶל הַקָּדוֹשׁ בָּרוּךְ הוּא שֶׁבָּרָא אֶת הַפֶּה וְאֶת הַדִּבּוּר אָמַר לוֹ לֹא אִישׁ דְּבָרִים אָנֹכִי אֲבָל אֵצֶל יִשְׂרָאֵל אֵלֶּה הַדְּבָרִים.

{rרמז תשצוr}  דָּבָר אַחֵר "אֵלֶּה הַדְּבָרִים", מָשָׁל לְמָה הַדָּבָר דּוֹמֶה לְתַלְמִיד שֶׁהָיָה מְהַלֵּךְ אַחֲרֵי רַבּוֹ וְרָאָה גַחֶלֶת מֻשְׁלֶכֶת בַּדֶּרֶךְ. כְּסָבוּר שֶׁהִיא אֶבֶן טוֹבָה, נָטַל אוֹתָהּ וְנִכְוָה בָּהּ. אַחַר יָמִים הָיָה מְהַלֵּךְ עִם רַבּוֹ וְרָאָה אֶבֶן טוֹבָה מֻשְׁלֶכֶת בַּדֶּרֶךְ כְּסָבוּר בָּהּ שֶׁהִיא גַּחֶלֶת וְנִתְיָרֵא לִגַּע בָּהּ. אָמַר לוֹ רַבּוֹ טֹל אוֹתָהּ, אֶבֶן טוֹבָה הִיא. כָּךְ אָמַר מֹשֶׁה בִּשְׁבִיל שֶׁאָמַרְתִּי  "שִׁמְעוּ נָא הַמֹּרִים" נָטַלְתִּי אֶת שֶׁלִּי מִתַּחַת יְדֵיהֶן וְעַכְשָׁיו אֲנִי בָּא לְהוֹכִיחָן. אָמַר לוֹ הַקָּדוֹשׁ בָּרוּךְ הוּא דַּבֵּר וְאַל תִּתְיָרֵא.

אָמַר הַקָּדוֹשׁ בָּרוּךְ הוּא הוֹאִיל וְקִבְּלוּ עֲלֵיהֶן תּוֹכְחוֹתֶיךָ צָרִיךְ אַתָּה לְבָרְכָן, פָּתַח וְאָמַר (להלן פסוק יא) "ה' אֱלֹהֵי אֲבוֹתֵכֶם יֹסֵף עֲלֵיכֶם" וְגוֹ', וְכֵן אָמַר שְׁלֹמֹה (משלי כד, כה) "וְלַמּוֹכִיחִים יִנְעָם וַעֲלֵיהֶם תָּבֹא בִרְכַּת טוֹב". אָמַר הַקָּדוֹשׁ בָּרוּךְ הוּא, בָּעוֹלָם הַזֶּה הֱיִיתֶם מִתְבָּרְכִים עַל יְדֵי אֲחֵרִים, לֶעָתִיד לָבוֹא אֲנִי בְּעַצְמִי אֲבָרֵךְ אֶתְכֶם שֶׁנֶּאֱמַר  "אֱלֹהִים יְחָנֵּנוּ וִיבָרְכֵנוּ".

{rרמז תשצזr}  זֶה שֶׁאָמַר הַכָּתוּב (משלי ח, ח) "בְּצֶדֶק כָּל אִמְרֵי פִי אֵין בָּהֶם נִפְתָּל וְעִקֵּשׁ" מָשָׁל לְחָכָם שֶׁהָיָה יוֹשֵׁב בְּבֵית הַכְּנֶסֶת וְעוֹסֵק בְּצָרְכֵי צִבּוּר וְלֹא הָיוּ הַחֲבֵרִים מַבִּיטִים בּוֹ, כֵּיוָן שֶׁנִּכְנָס לִדְרֹשׁ וְדוֹרֵשׁ כָּעִנְיָן הִתְחִילוּ מְקַלְּסִין אוֹתוֹ וְאוֹמְרִים לוֹ וַדַּאי זוֹ תוֹרָה וְאֵלּוּ דְבָרִים. כֵּיוָן שֶׁבָּא לְפָרֵשׁ דִּבְרֵי תוֹרָה לְיִשְׂרָאֵל שֶׁנֶּאֱמַר "בְּעֵבֶר הַיַּרְדֵּן" וְגוֹ' אָמְרוּ יִשְׂרָאֵל זוֹ תוֹרָה וְאֵלּוּ דְבָרִים, לְקַיֵּם מַה שֶּׁנֶּאֱמַר "בְּצֶדֶק כָּל אִמְרֵי פִי" וְגוֹ' (שם, ט) "כֻּלָּם נְכֹחִים לַמֵּבִין". דָּבָר אַחֵר מָשָׁל לְעַם הָאָרֶץ שֶׁלִּמְּדוּהוּ דִּבְרֵי תוֹרָה, הֲלָכָה, מִדְרָשׁ, מִשֶּׁלָּמַד אֶת הַכֹּל נַעֲשָׂה חָכָם. מִי גָּרַם לוֹ שֶׁיְּהֵא חָכָם. אוֹתוֹ צַעַר שֶׁנִּצְטָעֵר בְּיַלְדּוּתוֹ וּבְנַעֲרוּתוֹ. כָּךְ הָיָה מֹשֶׁה עַם הָאָרֶץ בְּנַעֲרוּתוֹ וְלֹא הָיָה יוֹדֵעַ לְדַבֵּר שֶׁנֶּאֱמַר (שמות ד, י) "לֹא אִישׁ דְּבָרִים אָנֹכִי", וְכֵיוָן שֶׁנִּצְטָעֵר לִפְנֵי הַקָּדוֹשׁ בָּרוּךְ הוּא וְלָמַד מִמֶּנוּ תוֹרָה שֶׁנֶּאֱמַר  "וַיְהִי שָׁם עִם ה' אַרְבָּעִים יוֹם" וְגוֹ' זָכָה וְהִתְחִיל מֵלִיף לְיִשְׂרָאֵל, אֵלֶּה הַדְּבָרִים.

דָּבָר אַחֵר "אֵלֶּה הַדְּבָרִים", זֶה שֶׁאָמַר הַכָּתוּב (משלי כד, כו) "שְׂפָתַיִם יִשָּׁק מֵשִׁיב דְּבָרִים נְכֹחִים" מָשָׁל לְחָכָם שֶׁהָיָה נָשׂוּי קְרוֹבָתוֹ, חָטְאָה עָלָיו, טְרָדָהּ וְהוֹצִיאָהּ מִבֵּיתוֹ. בָּא שׁוֹשְׁבִינוֹ וּבִקֵּשׁ מִמֶּנּוּ לְהַכְנִיסָהּ בִּשְׁבִיל אֲבוֹתֶיהָ. אָמַר לוֹ לֵךְ אֱמֹר לָהּ לְהִתְיַשֵּׁב בִּדְרָכֶיהָ וַאֲנִי מַכְנִיסָהּ. הָלַךְ וְאָמַר לָהּ, בִּתִּי, עֲדַיִן אַתְּ בְּנִוּוּלֵךְ. עָנָה אוֹתוֹ חָכָם וְאָמַר לְשׁוֹשְׁבִינוֹ יְהֵא הַפֶּה הַזֶּה מְבֹרָךְ, לָמָּה, שֶׁאָמַר לָהּ כָּל מַה שֶּׁהָיָה בָּהּ. כָּךְ כְּשֶׁעָשִוּ יִשְׂרָאֵל אוֹתוֹ מַעֲשֶׂה בִּקֵּשׁ הַקָּדוֹשׁ בָּרוּךְ הוּא לְטָרְדָם מִן הָעוֹלָם שֶׁנֶּאֱמַר  "הֶרֶף מִמֶּנִּי וְאַשְׁמִידֵם". אָמַר לְפָנָיו, רִבּוֹנוֹ שֶׁל עוֹלָם, (שמות לב, יד) "זְכֹר לַעֲבָדֶיךָ לְאַבְרָהָם" וְגוֹ'. כֵּיוָן שֶׁהִזְכִּיר הָאָבוֹת מִיָּד נַעֲשָׂה בַקָּשָׁתוֹ שֶׁנֶּאֱמַר (במדבר יד, כ) "וַיֹּאמֶר ה' סָלַחְתִּי כִדְבָרֶךָ". חָזַר מֹשֶׁה לְהוֹכִיחַ אֶת יִשְׂרָאֵל וְאָמַר לָהֶם עַכְשָׁיו אַתֶּם בְּנִוּוּלְכֶם שֶׁנֶּאֱמַר  "מַמְרִים הֱיִיתֶם". שָׁמַע הַקָּדוֹשׁ בָּרוּךְ הוּא תּוֹכָחוֹת שֶׁל מֹשֶׁה, אָמַר לוֹ "שְׂפָתַיִם יִשָּׁק מֵשִׁיב דְּבָרִים נְכֹחִים".

אָמַר רַבִּי אֱלִיעֶזֶר מֹשֶׁה הֵטִיחַ דְּבָרִים כְּלַפֵּי מַעְלָה שֶׁנֶּאֱמַר (להלן ט, כו) "וַיִּתְפַּלֵּל מֹשֶׁה אֶל ה'", אַל תִּקְרִי "אֶל ה'" אֶלָּא "עַל ה'" [שֶׁכֵּן] דְּבֵי רַבִּי אֱלִיעֶזֶר בֶּן יַעֲקֹב קוֹרִין לְאָלֶפִ"ין עַיִנִ"ין וּלְעַיִנִ"ין אָלֶפִ"ין. דְּבֵי רַבִּי יַנַּאי אָמְרֵי, מֵהָכָא, וְדִי זָהָב, כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא בִּשְׁבִיל כֶּסֶף וְזָהָב שֶׁהִשְׁפַּעְתָּ לָהֶם לְיִשְׂרָאֵל עַד שֶׁאָמְרוּ דַּי גָּרַם לָהֶם לַעֲשׂוֹת אֶת הָעֵגֶל. מָשָׁל אוֹמְרִים, וְכִי אֲרִי נוֹהֵם מִתּוֹךְ קֻפָּה שֶׁל תֶּבֶן, אֶלָּא מִתּוֹךְ קֻפָּה שֶׁל בָּשָׂר. אָמַר רַבִּי הוֹשַׁעְיָא מָשָׁל לְאָדָם שֶׁהָיְתָה לוֹ פָּרָה כְחוּשָׁה וּבַעֲלַת אֵבָרִים. הֶאֱכִילָה כַּרְשִׁינִין וְהָיְתָה מְבַעֶטֶת בּוֹ. אָמַר לָהּ מִי גָּרַם לָךְ שֶׁאַתְּ מְבַעֶטֶת בִּי, כַּרְשִׁינִין שֶׁהֶאֱכַלְתִּיךְ. אָמַר רַבִּי חִיָּא בַּר אַבָּא מָשָׁל לְאָדָם שֶׁהָיָה לוֹ בֵּן אֶחָד, רְחָצוֹ וְסָכוֹ וְהֶאֱכִילוֹ וְהִשְׁקָהוּ וְהִלְבִּישׁוֹ וְכִסָּהוּ וְתָלָה לוֹ כִּיס בְּצַוָּארוֹ וְהוֹשִׁיבוֹ בְּפֶתַח זוֹנוֹת. מַה יַּעֲשֶׂה הַבֵּן וְלֹא יֶחֱטָא. וּמִי גָּרַם לוֹ זֶה, אֶלָּא הַכִּיס שֶׁתָּלָה בְּצַוָּארוֹ. הַיְנוּ דְּאָמְרֵי אֵינָשֵׁי מַלֵּי כְּרֵסֵי זָנֵי בִישֵׁי שֶׁנֶּאֱמַר (הושע יג, ו) "כְּמַרְעִיתָם וַיִּשְׂבָּעוּ שָׂבְעוּ וַיָּרָם לִבָּם עַל כֵּן שְׁכֵחוּנִי". רַב נַחְמָן בַּר יִצְחָק אֲמַר, מֵהָכָא, (להלן ח, יד) "וְרָם לְבָבֶךָ וְשָׁכַחְתָּ". וְרַבָּנָן אָמְרֵי, מֵהָכָא,  "וְאָכַל וְשָׂבַע וְדָשֵׁן וּפָנָה". וְאִבָּעִית אֵימָא מֵהָכָא, (להלן לב, טו) "וַיִּשְׁמַן יִשֻׁרוּן וַיִּבְעַט". וּמִנַּיִן שֶׁחָזַר הַקָּדוֹשׁ בָּרוּךְ הוּא וְהוֹדָה לוֹ לְמֹשֶׁה שֶׁנֶּאֱמַר  "וְכֶסֶף הִרְבֵּיתִי לָה וְזָהָב עָשׂוּ לַבָּעַל".

{rרמז תשצחr}  "וְדִי זָהָב", אֲמַר רַבִּי יִצְחָק אֵין לְךָ כָּל פֻּרְעָנוּת וּפֻרְעָנוּת שֶׁבָּאָה לָעוֹלָם שֶׁאֵין בּוֹ אֶחָד מֵעֶשְרִים וְאַרְבָּעָה בְּהֶכְרֵעַ לִטְרָא מֵעֵגֶל הָרִאשׁוֹן, שֶׁנֶּאֱמַר (שמות לב, לד) "וּבְיוֹם פָּקְדִי וּפָקַדְתִּי עֲלֵ(י)הֶם חַטָּאתָם". אֲמַר רַבִּי חֲנִינָא לְאַחַר אַרְבָּעָה וְעֶשְׂרִים דּוֹרוֹת נִגְבָּה פָּסוּק זֶה שֶׁנֶּאֱמַר (יחזקאל ט, א) "וַיִּקְרָא בְאָזְנַי קוֹל גָּדוֹל לֵאמֹר קָרְבוּ פְּקֻדוֹת הָעִיר".

{pפסוק בp} {rרמז תשצטr}  "אַחַד עָשָׂר יוֹם מֵחֹרֵב", וְכִי מַהֲלַךְ אַחַד עָשָׂר יוֹם מֵחוֹרֵב לְקִבְרוֹת הַתַּאֲוָה וּמִקִּבְרוֹת הַתַּאֲוָה לַחֲצֵרוֹת, וַהֲרֵי אֵינָן אֶלָּא שְׁלֹשָׁה יָמִים שֶׁנֶּאֱמַר  "וַיִּסְעוּ מֵהֲר ה' דֶּרֶךְ שְׁלֹשֶׁת יָמִים". (רַבִּי יְהוּדָה אוֹמֵר) וְכִי לִשְׁלֹשָׁה יָמִים הָיוּ יִשָׂרָאֵל מְהַלְּכִין אַחַד עָשָׂר מַסָּעוֹת, וַהֲלֹא אֵינוֹ אֶלָּא מַהֲלַךְ אַרְבָּעִים יוֹם כָּעִנְיָן שֶׁנֶּאֱמַר בְּאֵלִיָּהוּ "וַיָּקָם וַיֹּאכַל וַיֵּשְׁתְּ וַיֵּלֶךְ בְכֹחַ הָאֲכִילָה הַהִיא אַרְבָּעִים יוֹם" וְגוֹ', אַחַר שֶׁאָמַרְתִּי אִי אֶפְשָׁר, חֲזֹר לְךָ לָעִנְיָן הָרִאשׁוֹן. (דָּבָר אַחֵר) אַחַד עָשָׂר יוֹם. אִלּוּ זָכוּ יִשְׂרָאֵל, לְאַחַד עָשָׂר יוֹם הָיוּ נִכְנָסִין לָאָרֶץ, אֶלָּא מִתּוֹךְ שֶׁקִּלְקְלוּ מַעֲשֵׂיהֶם גִּלְגֵּל עֲלֵיהֶם הַמָּקוֹם לְאַרְבָּעִים יוֹם אַרְבָּעִים שָׁנָה שֶׁנֶּאֱמַר (שם יד, לד) "בְּמִסְפַּר הַיָּמִים" וְגוֹ'. רַבִּי יְהוּדָה אוֹמֵר אִלּוּ זָכוּ יִשְׂרָאֵל, לִשְׁלֹשָׁה יָמִים הָיוּ נִכְנָסִין לָאָרֶץ שֶׁנֶּאֱמַר (שם י, לג) "וַאֲרֹן בְּרִית ה' נֹסֵעַ לִפְנֵיהֶם דֶּרֶךְ שְׁלֹשֶׁת יָמִים לָתוּר לָהֶם מְנוּחָה", וְאֵין מְנוּחָה אֶלָּא אֶרֶץ יִשְׂרָאֵל שֶׁנֶּאֱמַר (להלן יב, ט) "כִּי לֹא בָאתֶם עַד עָתָּה אֶל- הַמְּנוּחָה וְאֶל הַנַּחֲלָה". רַבִּי בַּנָּאָה אוֹמֵר אִלּוּ זָכוּ יִשְׂרָאֵל, לְיוֹם אֶחָד הָיוּ נִכְנָסִין לָאָרֶץ שֶׁנֶּאֱמַר  "הַיּוֹם אַתֶּם יֹצְאִים וְגוֹ' וְהָיָה כִי יְבִיאֲךָ ה' אֶל אֶרֶץ הַכְּנַעֲנִי", מִיָּד. אַבָּא יוֹסֵי בֶּן (חֲנַנְיָה) [חָנָן] אוֹמֵר מִשּׁוּם אַבָּא כֹּהֵן בַּרְדְּלָא אִלּוּ זָכוּ יִשְׂרָאֵל, כֵּיוָן שֶׁעָלוּ פַּרְסוֹת רַגְלֵיהֶם מִן הַיָּם הָיוּ נִכְנָסִין לָאָרֶץ שֶׁנֶּאֱמַר (להלן פסוק כא) "עֲלֵה רֵשׁ", מִיָּד, "כַּאֲשֶׁר דִּבֶּר ה' אֱלֹהֵי אֲבֹתֶיךָ לָךְ אַל תִּירָא וְאַל תֵּחָת".

{pפסוק גp} {rרמז תתr}  "וַיְהִי בְּאַרְבָּעִים שָׁנָה" וְגוֹ', מְלַמֵּד שֶׁהַשָּׁנָה שְׁנֵים עָשָׂר חֹדֶשׁ. וְכִי אֵין אָנוּ יוֹדְעִין שֶׁהַשָּׁנָה שְׁנֵים עָשָׂר חֹדֶשׁ, וַהֲלֹא כְּבָר נֶאֱמַר  "בִּשְׁלֹשָׁה עָשָׂר לְחֹדֶשׁ שְׁנֵים עָשָׂר הוּא חֹדֶשׁ אֲדָר" וְכֵן הוּא אוֹמֵר (מ"א ד, ז) "וְלִשְׁלֹמֹה שְׁנֵים עָשָׂר (נְצִיבִים) [נִצָּבִים"] וְאוֹמֵר (שם יט) "וְנָצִיב אֶחָד אֲשֶׁר בָּאָרֶץ"  וְאֵיזֶהוּ "אֶחָד" זֶה חֹדֶשׁ הָעִבּוּר. רַבִי בַנָּאָה אוֹמֵר וְכִי עַד שֶׁלֹּא עָמַד שְׁלֹמֹה לֹא הָיִינוּ יוֹדְעִים שֶׁהַשָּׁנָה שְׁנֵים עָשָׂר חֹדֶשׁ, וַהֲלֹא כְּבָר נֶאֱמַר  "וַיֹּאמֶר אֲלֵהֶם בֶּן מֵאָה וְעֶשְׂרִים שָׁנָה אָנֹכִי הַיּוֹם", שֶׁאֵין תַּלְמוּד לוֹמַר "הַיּוֹם", וּמַה תַּלְמוּד לוֹמַר "הַיּוֹם" הַיּוֹם מָלְאוּ יָמַי וּשְׁנוֹתַי (מֵעֵת לְעֵת) דָּבָר אַחֵר שֶׁבְּאוֹתוֹ הַיּוֹם שָׁלְמוּ לוֹ מֵעֵת לְעֵת, וְאוֹמֵר (יהושע ד, יט) "וְהָעָם עָלוּ מִן הַיַּרְדֵּן בֶּעָשׂוֹר לַחֹדֶשׁ הָרִאשׁוֹן", הוֹצֵא מִמֶּנָּה שְׁלֹשִׁים וּשְׁנַיִם יוֹם לְמַפְרֵעַ וְאַתָּה מוֹצֵא שֶׁהַשָּׁנָה שְׁנֵים עָשָׂר חֹדֶשׁ.

דָּבָר אַחֵר "וַיְהִי בְּאַרְבָּעִים שָׁנָה", מְלַמֵּד שֶׁלֹּא הוֹכִיחָן אֶלָּא סָמוּךְ לַמִּיתָה. מִמִּי לָמָד. מִיַּעֲקֹב, שֶׁלֹּא הוֹכִיחַ לְבָנָיו אֶלָּא סָמוּךְ לְמִיתָה שֶׁנֶּאֱמַר (בראשית מט, א-ג) "וַיִּקְרָא יַעֲקֹב אֶל בָּנָיו וְגוֹ' רְאוּבֵן בְּכֹרִי אַתָּה". אָמַר לוֹ מִפְּנֵי מָה לֹא הוֹכַחְתִּיךָ כָּל הַשָּׁנִים הַלָּלוּ. כְּדֵי שֶׁלֹּא תַּנִּיחֵנִי וְתֵלֵךְ וְתִדְבַּק בְּעֵשָׂו אָחִי. וּמִפְּנֵי אַרְבָּעָה דְּבָרִים אֵין מוֹכִיחִים אֶת הָאָדָם אֶלָּא סָמוּךְ לַמִּיתָה, XאY כְּדֵי שֶׁלֹּא יְהֵא מוֹכִיחוֹ וְחוֹזֵר וּמוֹכִיחוֹ, XבY וְשֶׁלֹּא יְהֵא חֲבֵרוֹ רוֹאֵהוּ וּמִתְבַּיֵּשׁ מִמֶּנוּ, XגY וְשֶׁלֹּא יְהֵא בְּלִבּוֹ עָלָיו XדY וְשֶׁלֹּא יְהוּ הַמּוֹכִיחִים מִתְוַכְּחִין, שֶׁהַתּוֹכָחָה מְבִיאָה לִידֵי שָׁלוֹם וְכֵן אַתָּה מוֹצֵא בְּאַבְרָהָם, שֶׁנֶּאֱמַר (בראשית כא, כה) "וְהוֹכִ(י)חַ אַבְרָהָם אֶת אֲבִימֶלֶךְ", וּמַהוּ אוֹמֵר,  "וַיִּכְרְתוּ שְׁנֵיהֶם בְּרִית", וְכֵן הוּא אוֹמֵר בְּיִצְחָק (שם כו, כז) "וַיֹּאמֶר אֲלֵ(י)הֶם יִצְחָק מַדּוּעַ בָּאתֶם אֵלָי", וּמַהוּ אוֹמֵר,  "וַיְּשַׁלְּחֵם יִצְחָק וַיֵּלְכוּ מֵאִתּוֹ בְּשָׁלוֹם". וְכֵן אַתָּה מוֹצֵא בִּיהוֹשֻׁעַ שֶׁלֹּא הוֹכִיחַ אֶת יִשְׂרָאֵל אֶלָּא סָמוּךְ לַמִּיתָה, שֶׁנֶּאֱמַר (יהושע כד, טו) "וְאִם רַע בְּעֵינֵיכֶם לַעֲבֹד אֶת ה' בַּחֲרוּ לָכֶם הַיּוֹם אֶת מִי" וְגוֹ' (שם, כא) "וַיֹּאמֶר(וּ) הָעָם אֶל יְהוֹשֻׁעַ לֹא כִּי אֶת ה' נַעֲבֹד". וְכֵן אַתָּה מוֹצֵא בִּשְׁמוּאֵל שֶׁלֹּא הוֹכִיחַ אֶת יִשְׂרָאֵל אֶלָּא סָמוּךְ לְמִיתָה, שֶׁנֶּאֱמַר  "הִנְנִי עֲנוּ בִי נֶגֶד ה' וְנֶגֶד מְשִׁיחוֹ וְגוֹ' וַיֹּאמְרוּ לֹא עֲשַׁקְתָּנוּ וְגוֹ' וַיֹּאמֶר אֲלֵיהֶם עֵד ה' בָּכֶם וְגוֹ' וַיֹּאמֶר(וּ) עֵד". וְכֵן אַתָּה מוֹצֵא בְדָוִד שֶׁלֹּא הוֹכִיחַ אֶת שְׁלֹמֹה אֶלָּא סָמוּךְ לְמִיתָה, שֶׁנֶּאֱמַר (מ"א ב, א) "וַיִּקְרְבוּ יְמֵי דָוִד לָמוּת וַיְצַו אֶת שְׁלֹמֹה בְנוֹ לֵאמֹר".

"דִּבֶּר מֹשֶׁה", שֶׁלֹּא תֹּאמַר וְכִי לֹא נִתְנַבֵּא מֹשֶׁה אֶלָּא עֶשֶׂר דִּבְּרוֹת, מִנַּיִן לְכָל הַדִּבְּרוֹת שֶׁבַּתּוֹרָה, קַלּוֹת וַחֲמוּרוֹת, הַזְּדוֹנוֹת וְהַשְּׁגָגוֹת, הַכְּלָלוֹת וְהַפְּרָטוֹת, הַגּוּפִין וְהַדִּקְדּוּקִין. תַּלְמוּד לוֹמַר "כְּכֹל אֲשֶׁר צִוָּה ה' אֹתוֹ אֲלֵהֶם".

{pפסוק דp} {rרמז תתאr}  "אַחֲרֵי הַכֹּתוֹ אֵת סִיחֹן", מָשָׁל לְמֶלֶךְ שֶׁיָּצָא הוּא וְחֵילוֹתָיו לַמִּדְבָּר. אָמְרוּ לוֹ חֵילוֹתָיו תֵּן לוֹ גְּלוּסְקָאוֹת חַמּוֹת. אָמַר לָהֶם אִפַּרְכוֹס, בִּשְׁבִיל שֶׁהַמֶּלֶךְ בָּשָׂר וָדָם מַטְרִיחִין אַתֶּם עָלָיו, מֵאַיִן לוֹ רֵחַיִם, מֵאַיִן לוֹ תַּנּוּרִים בַּמִּדְבָּר כָּךְ אָמַר מֹשֶׁה אִם מוֹכִיחַ אֲנִי אֶת יִשְׂרָאֵל תְּחִלָּה עַכְשָׁיו יֹאמְרוּ יִשְׂרָאֵל בִּשְׁבִיל שֶׁאֵין בּוֹ כֹחַ לְהַכְנִיסֵנוּ לָאָרֶץ וּלְהַפִּיל סִיחוֹן וְעוֹג לְפָנֵינוּ הוּא מוֹכִיחֵנוּ. וְהוּא לֹא עָשָׂה כֵן אֶלָּא לְאַחַר שֶׁנִּכְנְסוּ לָאָרֶץ וְהִפִּיל סִיחוֹן וְעוֹג לִפְנֵיהֶם אַחַר כָּךְ הוֹכִיחָן, לְכָךְ נֶאֱמַר "אַחֲרֵי הַכֹּתוֹ".

"אֵת סִיחֹן", אִלּוּ לֹא הָיָה סִיחוֹן קָשֶׁה וְשָׁרוּי בְּחֶשְׁבּוֹן, קָשֶׁה הָיָה, שֶׁהַמְּדִינָה קָשָׁה. וְאִלּוּ לֹא הָיְתָה מְדִינָה קָשָׁה וְסִיחוֹן שָׁרוּי בְּתוֹכָהּ, קָשֶׁה הָיָה, שֶׁהַמֶּלֶךְ קָשֶׁה. עַל אַחַת כַּמָּה וְכַמָּה שֶׁהַמֶּלֶךְ קָשֶׁה וְהַמְּדִינָה קָשָׁה. וְאֵת עוֹג מֶלֶךְ הַבָּשָׁן. אִלּוּ לֹא הָיָה עוֹג קָשֶׁה וְשָׁרוּי בְּעַשְׁתָּרוֹת, קָשֶׁה הָיָה, שֶׁהַמְּדִינָה קָשָׁה וְאִלּוּ לֹא הָיְתָה הַמְּדִינָה קָשָׁה וְעוֹג שָׁרוּי בָּהּ, קָשֶׁה הָיָה, שֶׁהַמֶּלֶךְ קָשֶׁה. עַל אַחַת כַּמָּה וְכַמָּה שֶׁהַמֶּלֶךְ קָשֶׁה וְהַמְּדִינָה קָשָׁה. בְּעַשְׁתָּרֹת. שֶׁהָיָה קָשֶׁה כְּעַשְׁתָּרוֹת. אֶדְרֶעִי. זֶה מְקוֹם הַמַּלְכוּת.

{pפסוק הp}  "בְּעֵבֶר הַיַּרְדֵּן בְּאֶרֶץ מוֹאָב הוֹאִיל מֹשֶׁה" וְגוֹ', רַבִּי יְהוּדָה אוֹמֵר אֵין הוֹאִיל אֶלָּא הַתְחָלָה שֶׁנֶּאֱמַר (שופטים יט, ט) "הוֹאֶל נָא וְלִין וְיִיטַב לִבֶּךָ", וְאוֹמֵר (דהי"א יז, כז) "וְעַתָּה הוֹאַלְתָּ לְבָרֵךְ אֶת בֵּית עַבְדְּךָ". וַחֲכָמִים אוֹמְרִים אֵין הוֹאִיל אֶלָּא לְשׁוֹן שְׁבוּעָה שֶׁנֶּאֱמַר  "וַיּוֹאֶל מֹשֶׁה לָשֶׁבֶת אֶת הָאִישׁ", וְאוֹמֵר (ש"א יד, כד) וַיֹּאֶל שָׁאוּל אֶת  הָעָם".

"בֵּאֵר אֶת הַתּוֹרָה", אָמַר לָהֶם, כְּבָר אֲנִי סָמוּךְ לַמִּיתָה, מִי שֶׁשָּׁמַע פָּסוּק אֶחָד וּשְׁכָחוֹ יָבוֹא וִישַׁנְּנוֹ, מִי שֶׁשָּׁמַע פָּרָשָׁה אַחַת וּשְׁכָחָהּ יָבוֹא וִישַׁנְּנָה, פֶּרֶק אֶחָד וּשְׁכָחוֹ יָבוֹא וִישַׁנְּנוֹ, הֲלָכָה אַחַת וּשְׁכָחָהּ יָבוֹא וִישְׁמַעֶנָּה, לְכָךְ נֶאֱמַר "בֵּאֵר".

{pפסוק וp}  "ה' אֱלֹהֵינוּ דִּבֵּר אֵלֵינוּ", [אָמַר לָהֶם], לֹא מֵעַצְמִי אֲנִי אוֹמֵר לָכֶם, אֶלָּא מִפִּי הַקָּדוֹשׁ בָּרוּךְ הוּא אֲנִי אוֹמֵר לָכֶם.

"רַב לָכֶם שֶׁבֶת בָּהָר הַזֶּה", אָמַר לָהֶם [הַרְבֶּה] שָׂכָר הוּא לָכֶם. שֶׁבֶת בָּהָר הַזֶּה. עֲשִׂיתֶם לָכֶם אֶת הַמִּשְׁכָּן, עֲשִׂיתֶם לָכֶם שֻׁלְחָן, עֲשִׂיתֶם לָכֶם מְנוֹרָה. דָּבָר אַחֵר הֲנָאָה גְדוֹלָה הִיא לָכֶם יְשִׁיבַתְכֶם בָּהָר הַזֶּה, קִבַּלְתֶּם לָכֶם אֶת הַתּוֹרָה, מִנִּיתֶם עֲלֵיכֶם שִׁבְעִים זְקֵנִים, מִנִּיתֶם עֲלֵיכֶם שָׂרֵי אֲלָפִים וְשָׂרֵי מֵאוֹת וְשָׂרֵי חֲמִשִּׁים וְשָׂרֵי עֲשָׂרוֹת, הָא הֲנָאָה גְדוֹלָה הִיא לָכֶם יְשִׁיבַת הָהָר הַזֶּה. דָּבָר אַחֵר רַע הוּא לָכֶם יְשִׁיבַתְכֶם בָּהָר הַזֶּה.

{pפסוק זp}  "פְּנוּ וּסְעוּ לָכֶם וּבֹאוּ", זֶה דֶּרֶךְ עֲרָד וְחָרְמָה. הַר הָאֱמֹרִי וְאֶל- כָּל שְׁכֵנָיו. זֶה עַמּוֹן וּמוֹאָב וְהַר שֵׂעִיר. בָּעֲרָבָה. זוֹ יַעַר שֶׁל מִישׁוֹר. בָהָר. זֶה הַר הַמֶּלֶךְ. וּבַשְּׁפֵלָה וּבַנֶּגֶב. זוֹ שְׁפֵלַת דָּרוֹם. וּבְחוֹף הַיָּם. זוֹ אַשְׁקְלוֹן וְעַזָּה (וְעֶקְרוֹן) [וְקֵסָרִין]. אֶרֶץ הַכְּנַעֲנִי. זֶה גְּבוּל כְּנַעַן, שֶׁנֶּאֱמַר  "וַיְהִי גְּבוּל הַכְּנַעֲנִי מִצִּידֹן... עַד- לָשַׁע", זוֹ קֶדְלֶהִי.

"וְהַלְּבָנוֹן", אָמַר לָהֶם (כְּשֶׁאַתָּה) [צ"ל: כְּשֶׁאַתֶּם] נִכְנָסִים לְאֶרֶץ יִשְׂרָאֵל צְרִיכִים אַתֶּם לְהַעֲמִיד לָכֶם מֶלֶךְ וְלִבְנוֹת לָכֶם אֶת בֵּית הַבְּחִירָה. וּמִנַּיִן שֶׁאֵין לְבָנוֹן אֶלָּא מֶלֶךְ שֶׁנֶּאֱמַר (יחזקאל יז, ג) "בֹּא אֶל הַלְּבָנוֹן", וְאוֹמֵר (מ"ב יד, ט) "הַחוֹחַ אֲשֶׁר בַּלְּבָנוֹן". וְאֵין לְבָנוֹן אֶלָּא בֵּית הַמִּקְדָּשׁ, שֶׁנֶּאֱמַר  "גִּלְעָד אַתָּה לִי רֹאשׁ הַלְּבָנוֹן", וְאוֹמֵר (ישעיה י, לד) "וְנִקַּף סִבְכֵי הַיַּעַר בַּבַּרְזֶל וְהַלְּבָנוֹן בְּאַדִּיר יִפּוֹל" דָּבָר אַחֵר לָמָּה קוֹרֵא אוֹתוֹ לְבָנוֹן. עַל שֵׁם שֶׁהוּא מַלְבִּין עֲווֹנוֹתֵיהֶם שֶׁל יִשְׂרָאֵל, שֶׁנֶּאֱמַר (שם א, יח) "אִם יִהְיוּ חֲטָאֵיכֶם כַּשָּׁנִים" וְגוֹ'.

תַּנְיָא רַבִּי שִׁמְעוֹן בֶּן אֶלְעָזָר אוֹמֵר תְּלוּשִׁים שֶׁבֶּהָרִים בְּחֶזְקַת כָּל הַשְּׁבָטִים הֵם עוֹמְדִין, וּמְחֻבָּרִין (שֶׁל) [בְּחֶזְקַת] אוֹתוֹ הַשֵּׁבֶט, וְאֵין לְךָ כָּל אֶחָד וְאֶחָד מִיִּשְׂרָאֵל שֶׁאֵין לוֹ בָּהָר וּבַשְּׁפֵלָה וּבַנֶּגֶב וּבָעֵמֶק שֶׁנֶּאֱמַר "פְּנוּ וּסְעוּ לָכֶם וּבֹאוּ הַר הָאֱמֹרִי וְאֶל כָּל שְׁכֵנָיו בָּעֲרָבָה בָהָר וּבַשְּׁפֵלָה וּבַנֶּגֶב וּבְחוֹף הַיָּם" וְגוֹ' עַד- הַנָּהָר הַגָּדֹל נְהַר פְּרָת. וְכֵן אַתָּה מוֹצֵא בַּכְּנַעֲנִי וּבַפְּרִזִּי וּבָאֱמֹרִי, שֶׁנֶּאֱמַר "וְאֶל כָּל שְׁכֵנָיו".

עַד הַנָּהָר הַגָּדֹל נְהַר פְּרָת, שִׁמְעוֹן בֶּן טַרְפוֹן אוֹמֵר קְרַב לְגַבֵּי דָּהִינָא וְאִידָהֵן. דְּבֵי רַבִּי יִשְׁמָעֵאל תָּנָא עֶבֶד מֶלֶךְ כְּמֶלֶךְ.

"עַד הַנָּהָר הַגָּדֹל נְהַר פְּרָת", שֶׁרֻבּוֹ וְתָקְפּוֹ כְּנֶגֶד אֶרֶץ יִשְׂרָאֵל. מְשַׁל הֶדְיוֹט אוֹמֵר עֶבֶד מֶלֶךְ מֶלֶךְ, הִדָּבֵק לַשַּׁחְוָר וְיִשְׁתַּחֲווּ לְךָ. דָּבָר אַחֵר שֶׁמַּפְרִיד וְהוֹלֵךְ עַד שֶׁיָּכוֹל לְגָרְפוֹ בְּמַגְרֵפָה. דָּבָר אַחֵר פָּרֶה וְרָבֶה עַד שֶׁעוֹבְרִין אוֹתוֹ בִּסְפִינוֹת. [דָּבָר אַחֵר "פְּרָת". שֶׁנְּטִיעוֹת פָּרִין וְרָבִין בּוֹ], הֲרֵי כָּל הַנְּהָרוֹת אוֹמְרִים לִפְרָת מִפְּנֵי מָה אֵין אַתָּה מַשְׁמִיעַ קוֹלְךָ כְּדֶרֶךְ שֶׁקּוֹלֵנוּ הוֹלֵךְ לְמֵרָחוֹק, אָמַר לָהֶן מַעֲשַׂי מוֹכִיחִין עָלַי, זוֹרְעִין בִּי זְרִיעָה עוֹלָה לִשְׁלֹשָׁה יָמִים, נוֹטְעִין בִּי נְטִיעָה עוֹלָה לִשְׁלֹשִׁים יוֹם.

{pפסוק חp}  "רְאֵה נָתַתִּי לִפְנֵיכֶם אֶת הָאָרֶץ", אָמַר לָהֶם אֵינִי אוֹמֵר לָכֶם לֹא מֵאֹמֶד וְלֹא מִשְּׁמוּעָה אֶלָּא מִמַּה שֶּׁאַתֶּם רוֹאִים בְּעֵינֵיכֶם. בֹּאוּ וּרְשׁוּ אֶת הָאָרֶץ. אָמַר לָהֶם כְּשֶׁאַתֶּם נִכְנָסִין לָאָרֶץ אֵין אַתֶּם צְרִיכִים כְּלֵי זַיִן (לֹא) [אֶלָּא] קוֹבֵעַ דְּיוֹפְטִין וּמְחַלֵּק.

"אֲשֶׁר נִשְׁבַּע ה' לַאֲבֹתֵיכֶם", מַה תַּלְמוּד לוֹמַר לְאַבְרָהָם לְיִצְחָק וּלְיַעֲקֹב. אִם לְעִנְיַן שְׁבוּעַת אָבוֹת הָא כְּתִיב (חבקוק ג, ט) "שְׁבֻעוֹת מַטּוֹת אֹמֶר סֶלָה". אֶלָּא מַה תַּלְמוּד לוֹמַר "לְאַבְרָהָם לְיִצְחָק וּלְיַעֲקֹב", כְּדַאי הוּא יַעֲקֹב בְּעַצְמוֹ, כְּדַאי הוּא יִצְחָק בְּעַצְמוֹ, [כְּדַאי אַבְרָהָם בְּעַצְמוֹ]. מָשָׁל לְמֶלֶךְ שֶׁנָּתַן לְעַבְדּוֹ שָׂדֶה אַחַת בְּמַתָּנָה וְלֹא (כְּתָבָהּ) [נְתָנָהּ] לוֹ אֶלָּא כְּמוֹת שֶׁהִיא. (חָזַר וּנְטָעָהּ כֶּרֶם) [עָמַד הָעֶבֶד וְהִשְׁבִּיחָהּ], אָמַר מַה בְּיָדִי, לֹא נִתְּנָה לִי אֶלָּא כְּמוֹת שֶׁהִיא, חָזַר וּנְטָעָה. כָּךְ כְּשֶׁנָּתַן הַקָּדוֹשׁ בָּרוּךְ הוּא, לְאַבְרָהָם אָבִינוּ אֶת הָאָרֶץ לֹא נְתָנָהּ לוֹ אֶלָּא כְּמוֹת שֶׁהִיא שֶׁנֶּאֱמַר  "קוּם הִתְהַלֵּךְ בָּאָרֶץ". עָמַד אַבְרָהָם וְהִשְׁבִּיחָהּ, שֶׁנֶּאֱמַר (שם כא, לג) "וַיִּטַּע אֵשֶׁל בִּבְאֵר שָׁבַע". עָמַד יִצְחָק וְהִשְׁבִּיחָה, שֶׁנֶּאֱמַר  "וַיִּזְרַע יִצְחָק בָּאָרֶץ הַהִיא". עָמַד יַעֲקֹב וְהִשְׁבִּיחָה, שֶׁנֶּאֱמַר (שם לג, יט) "וַיִּקֶן אֶת חֶלְקַת הַשָּׂדֶה". לָתֵת לָהֶם. אֵלּוּ בָּאֵי הָאָרֶץ. וּלְזַרְעָם. אֵלּוּ בְּנֵיהֶם. אַחֲרֵיהֶם. אֵלּוּ שֶׁכָּבְשׁוּ דָּוִד וְיָרָבְעָם, וְכֵן הוּא אוֹמֵר (מ"ב יד, כה) "הוּא הֵשִׁיב אֶת גְּבוּל יִשְׂרָאֵל מִלְּבוֹא חֲמָת". דָּבָר אַחֵר "לָתֵת לָהֶם". אֵלּוּ עוֹלֵי בָבֶל. וּלְזַרְעָם אֵלּוּ בְּנֵיהֶם. אַחֲרֵיהֶם. לִימוֹת הַמָּשִׁיחַ.

{pפסוק ט-יp}  "וָאֹמַר אֲלֵכֶם בָּעֵת הַהִיא לֵאמֹר", אָמַר לָהֶם מֹשֶׁה לְיִשְׂרָאֵל לֹא מֵעַצְמִי אֲנִי אוֹמֵר לָכֶם אֶלָּא מִפִּי הַקָּדוֹשׁ בָּרוּךְ הוּא. לֹא אוּכַל לְבַדִּי שְׂאֵת אֶתְכֶם. אֶפְשָׁר שֶׁלֹּא הָיָה מֹשֶׁה יָכוֹל לָדוּן אֶת יִשְׂרָאֵל, אָדָם שֶׁהוֹצִיאָם מִמִּצְרַיִם וְקָרַע לָהֶם אֶת הַיָּם וְהוֹרִיד לָהֶם אֶת הַמָּן וְהֵגִיז לָהֶם אֶת הַשְּׂלָו וְעָשָׂה לָהֶם נִסִּים וּגְבוּרוֹת, וְלֹא הָיָה יָכוֹל לְדוּנָן, אֶלָּא כָּךְ אָמַר לָהֶם ה' אֱלֹהֵיכֶם הִרְבָּה אֶתְכֶם, עַל גַּבֵּי דַּיָּנֵיכֶם. וְכֵן שְׁלֹמֹה אוֹמֵר  "וְנָתַתָּ לְעַבְדְּךָ לֵב שֹׁמֵעַ", וְאוֹמֵר (שם) "מִי יוּכַל לִשְׁפֹּט אֶת עַמְּךָ הַכָּבֵד הַזֶּה", אֶפְשָׁר שְׁלֹמֹה לֹא הָיָה יָכוֹל לָדוּן אֶת יִשְׂרָאֵל, וַהֲלֹא הוּא אוֹמֵר (שם ה, כו) ("וַיִּתֵּן אֱלֹהִים) [וַה' נָתַן] חָכְמָה לִשְׁלֹמֹה" וְגוֹ' (שם י-יא) "וַתֵּרֶב חָכְמַת שְׁלֹמֹה מֵחָכְמַת כָּל בְּנֵי קֶדֶם וְגוֹ' וַיֶּחְכַּם מִכָּל הָאָדָם", וְלֹא הָיָה יָכוֹל לָדוּן, אֶלָּא כָּךְ אָמַר לָהֶם אֵינִי כִּשְׁאָר כָּל הַדַּיָּנִין, שִׁלְטוֹן בָּשָׂר וָדָם יוֹשֵׁב עַל בִּימָה שֶׁלּוֹ דָּן לַהֲרִיגָה וְלַחֲנִיקָה וְלִסְקִילָה וְאֵין בְּכָךְ כְּלוּם אֲבָל אֲנִי אִם חִיַּבְתִּי לִטֹּל סֶלַע וְנוֹטֵל שְׁנַיִם, שְׁנַיִם וְנוֹטֵל שָׁלֹשׁ, דִּינָר וְנוֹטֵל מָנֶה אֵינוֹ כֵן אֶלָּא אִם חִיַּבְתִּי מָמוֹן נְפָשׁוֹת הוּא תּוֹבְעָנִי, וְכֵן הוּא אוֹמֵר  "אַל תִּגְזָל דָּל כִּי דַל הוּא וְאַל תְּדַכֵּא עָנִי בַּשַּׁעַר כִּי ה' יָרִיב רִיבָם וְקָבַע אֶת- קֹבְעֵיהֶם נָפֶשׁ".

"וְהִנְּכֶם הַיּוֹם", הֲרֵי אַתֶּם קַיָּמִים כַּיּוֹם. מִכָּאן אָמְרוּ שֶׁבַע כִּתּוֹת שֶׁל צַדִּיקִים בְּגַן עֵדֶן זוֹ לְמַעְלָה מִזּוֹ. הָרִאשׁוֹנָה, (תהלים קמ, יד) "אַךְ צַדִּיקִים יוֹדוּ לִשְׁמֶךָ יֵשְׁבוּ יְשָׁרִים אֶת פָּנֶיךָ". שְׁנִיָּה,  "אַשְׁרֵי תֵּבְחַר וּתְקָרֵב". שְׁלִישִׁית, (שם פד, ה) "אַשְׁרֵי יוֹשְׁבֵי בֵיתֶךָ".  רְבִיעִית, (שם טו, א) "ה' מִי יָגוּר בְּאָהֳלֶךָ".  חֲמִישִׁית,  "מִי יִשְׁכֹּן בְּהַר קָדְשֶׁךָ". שִׁשִּׁית, (שם כד, ג) "מִי יַעֲלֶה בְהַר ה'". שְׁבִיעִית, (שם) "וּמִי יָקוּם בִּמְקוֹם קָדְשׁוֹ". רַבִּי שִׁמְעוֹן בֶּן יוֹחַאי אוֹמֵר לְשֶׁבַע שְׂמָחוֹת פְּנֵיהֶם שֶׁל צַדִּיקִים דּוֹמִין לֶעָתִיד לָבוֹא, לַחַמָּה וְלַלְּבָנָה, לָרָקִיעַ וְלַכּוֹכָבִים וְלַבְּרָקִים וְלַשּׁוֹשַׁנִּים וְלִמְנוֹרַת בֵּית הַמִּקְדָּשׁ. לַחַמָּה וְלַלְּבָנָה מִנָּיִן. שֶׁנֶּאֱמַר (שה"ש ו, י) "יָפָה כַלְּבָנָה בָּרָה כַּחַמָּה". לָרָקִיעַ, שֶׁנֶּאֱמַר  "וְהַמַּשְׂכִּ(י)לִים יַזְהִ(י)רוּ כְּזֹהַר הָרָקִיעַ". לַכּוֹכָבִים, שֶׁנֶּאֱמַר (שם) "וּמַצְדִּיקֵי הָרַבִּים כַּכּוֹכָבִים". לַבְּרָקִים, דִּכְתִיב  "כַּבְּרָקִים יְרוֹצֵצוּ". לַשּׁוֹשַׁנִּים, דִּכְתִיב (תהלים מה, א) "לַמְנַצֵּחַ עַל שׁוֹשַׁנִּים". לִמְנוֹרַת בֵּית הַמִּקְדָּשׁ, דִּכְתִיב (זכריה ד, ג) "וּשְׁנַיִם זֵיתִים עָלֶיהָ".

{pפסוק יאp}  "ה' אֱלֹהֵי אֲבוֹתֵכֶם יֹסֵף עֲלֵיכֶם", אָמְרוּ לוֹ, מֹשֶׁה רַבֵּינוּ, אִי אֶפְשָׁנוּ שֶׁתְּבָרְכֵנוּ, הַמָּקוֹם הִבְטִיחַ אֶת אֲבוֹתֵינוּ וְאָמַר לָהֶם  "וְהִרְבֵּיתִי אֶת  זַרְעֲךָ כְּכוֹכְבֵי הַשָּׁמַיִם" (שם יג, טז) "וְשַׂמְתִּי אֶת זַרְעֲךָ כַּעֲפַר הָאָרֶץ", וְאַתָּה נוֹתֵן קִצְבָּה לְבִרְכָתֵנוּ. מָשָׁל לְמֶלֶךְ שֶׁהָיוּ לוֹ נְכָסִים הַרְבֵּה וְהָיָה לוֹ בֵּן קָטָן וְהָיָה צָרִיךְ לָצֵאת לִמְדִינַת הַיָּם. אָמַר אִם אֲנִי מַנִּיחַ נְכָסַי בְּיַד בְּנִי הוּא עוֹמֵד וּמְבַזְבֵּז, אֶלָּא הֲרֵינִי מְמַנֶּה לוֹ אַפּוֹטְרוֹפָּא עַד שֶׁיִּגְדַּל. מִשֶּׁהִגְדִּיל הַבֵּן הַהוּא אָמַר לוֹ לָאַפּוֹטְרוֹפָּא תֵּן לִי הַכֶּסֶף וְהַזָּהָב שֶׁהִנִּיחַ לִי אַבָּא בְּיָדְךָ, עָמַד וְנָתַן לוֹ מִשֶּׁלּוֹ כְּדֵי פַּרְנָסָתוֹ. הִתְחִיל אוֹתוֹ בֵּן מֵצֵר, אָמַר, הֲרֵי כָּל כֶּסֶף וְזָהָב שֶׁהִנִּיחַ לִי אַבָּא בְּיָדְךָ. אָמַר לוֹ כָּל מַה שֶּׁנָּתַתִּי לְךָ לֹא נָתַתִּי לְךָ אֶלָּא מִשֶּׁלִּי, אֲבָל מַה שֶּׁהִנִיחַ לְךָ אָבִיךָ הֲרֵי הוּא שָׁמוּר כָּךְ אָמַר מֹשֶׁה לְיִשְׂרָאֵל "ה' אֱלֹהֵי אֲבוֹתֵכֶם", זוֹ מִשֶּׁלִּי, אֲבָל וְשֶׁלָּכֶם "וִיבָרֵךְ אֶתְכֶם כַּאֲשֶׁר דִּבֶּר לָכֶם", כְּחוֹל יַמִּים וּכְצִמְחֵי אֲדָמָה וְכִדְגֵי הַיָּם וּכְכוֹכְבֵי הַשָּׁמַיִם לָרֹב.

{pפסוק יבp}  "אֵיכָה אֶשָּׂא לְבַדִּי", מָשָׁל לְמַטְרוֹנָא שֶׁהָיוּ לָהּ שְׁלֹשָׁה שׁוֹשְׁבִינִין, אֶחָד רָאָה אוֹתָהּ בְּשַׁלְוָתָהּ וְאֶחָד רָאָה אוֹתָהּ בְּפַחֲזָהּ וְאֶחָד רָאָה אוֹתָהּ בְּנִוּוּלָהּ. כָּךְ, מֹשֶׁה רָאָה אֶת יִשְׂרָאֵל בְּשַׁלְוָתָן וְאָמַר אֵיכָה אֶשָּׂא לְבַדִּי. יְשַׁעְיָה רָאָה אוֹתָן בְּפַחֲזָן וְאָמַר (ישעיה א, כא) "אֵיכָה הָיְתָה לְזוֹנָה". יִרְמְיָה רָאָה אוֹתָן בְּנִוּוּלָן וְאָמַר (איכה א, א) "אֵיכָה יָשְׁבָה בָדָד".

"אֵיכָה אֶשָּׂא לְבַדִּי טָרְחֲכֶם", מְלַמֵּד שֶׁהָיוּ טַרְחָנִין, הָיָה אֶחָד מֵהֶן רוֹאֶה שֶׁכְּנֶגְדּוֹ נוֹצֵחַ בַּדִּין אוֹמֵר יֵשׁ לִי עֵדִים לְהָבִיא, יֵשׁ לִי רְאָיוֹת לְהָבִיא, לְמָחָר אֲנִי דָן, מוֹסְפָנִי עֲלֵיכֶם דַּיָּנִים, לְכָךְ נֶאֱמַר "טָרְחֲכֶם", לְלַמֵּד שֶׁהָיוּ טַרְחָנִין. וּמַשָּׂאֲכֶם. מְלַמֵּד שֶׁהָיוּ אֶפִּיקוֹרְסִין, הִקְדִּים מֹשֶׁה לָצֵאת אָמְרוּ מָה רָאָה בֶּן עַמְרָם לָצֵאת שֶׁמָּא אֵינוֹ שָׁפוּי בְּתוֹךְ בֵּיתוֹ, אֵחֵר לָצֵאת אָמְרוּ מָה אֵחֵר בֶּן עַמְרָם לָצֵאת מָה אַתֶּם סְבוּרִים יוֹשֵׁב וְיוֹעֵץ עֲלֵיכֶם עֵצוֹת וּמְחַשֵּׁב עֲלֵיכֶם מַחֲשָׁבוֹת, קַל וָחֹמֶר אִם הָיָה מִשֶּׁל בֵּית אוֹן כְּעִנְיַן  "וְאוֹן בֶּן פֶּלֶת בְּנֵי רְאוּבֵן" בְּיָדוּעַ שֶׁאִשְׁתּוֹ שׁוֹאַלְתּוֹ וְיוֹעַצְתּוֹ, לְכָךְ נֶאֱמַר "וּמַשָּׂאֲכֶם", לְלַמֵּד שֶׁהָיוּ אֶפִּיקוֹרְסִין. וְרִיבְכֶם, מְלַמֵּד שֶׁהָיוּ (מְרַנְּנִין) [רוֹגְנִים], הָיָה אֶחָד מֵהֶן מוֹצִיא סֶלַע בִּשְׁבִיל לִטֹּל שְׁנַיִם, שְׁנַיִם בִּשְׁבִיל לִטֹּל שְׁלֹשָׁה, לְכָךְ נֶאֱמַר "וְרִיבְכֶם", לְלַמֵּד שֶׁהָיוּ רוֹגְנִים.

{pפסוק יגp} {rרמז תתבr}  "הָבוּ לָכֶם אֲנָשִׁים חֲכָמִים וּנְבֹנִים וִידֻעִים", אֵין הָבוּ אֶלָּא עֵצָה שֶׁנֶּאֱמַר (שופטים כ, ז) "הָבוּ לָכֶם דָּבָר וְעֵצָה",  "הָבָה נִתְחַכְּמָה לוֹ פֶּן יִרְבֶּה". אֲנָשִׁים. וְכִי עָלְתָה עַל דַּעְתֵּנוּ נָשִׁים, וּמַה תַּלְמוּד לוֹמַר "אֲנָשִׁים". וַתִּיקִים כְּסוּפִים. חֲכָמִים וּנְבֹנִים. זֶהוּ שֶׁשָּׁאַל אַרְיוֹס אֶת רַבִּי יוֹסֵי אָמַר לוֹ אֵיזֶהוּ חָכָם, אָמַר לוֹ זֶה הַמְקַיֵּם תַּלְמוּדוֹ. אוֹ אֵינוֹ אֶלָּא נָבוֹן, אָמַר לוֹ כְּבָר נֶאֱמַר "וּנְבֹנִים". מַה בֵּין חָכָם לְנָבוֹן. חָכָם דּוֹמֶה לְשֻׁלְחָנִי עָשִׁיר, כְּשֶׁמְּבִיאִין לוֹ לִרְאוֹת רוֹאֶה, כְּשֶׁאֵין מְבִיאִין לוֹ מוֹצִיא מִשֶּׁלּוֹ וְרוֹאֶה, נָבוֹן דּוֹמֶה לְשֻׁלְחָנִי עָנִי, כְּשֶׁמְּבִיאִין לוֹ לִרְאוֹת רוֹאֶה, כְּשֶׁאֵין מְבִיאִין לוֹ לִרְאוֹת יוֹשֵׁב וְתוֹהֶא.

"וִידֻעִים לְשִׁבְטֵיכֶם", שֶׁיְּהוּ יְדוּעִים לָכֶם הֲרֵי שֶׁנִּתְעַטֵּף בְּטַלִּיתוֹ וּבָא וְיָשַׁב לְפָנַי אֵינִי יוֹדֵעַ (מֵאֵיזֶה שֵׁבֶט הוּא) [מַעֲשָׂיו] אֲבָל אַתֶּם מַכִּירִין אוֹתוֹ שֶׁאַתֶּם גִּדַּלְתֶּם אוֹתוֹ, לְכָךְ נֶאֱמַר "וִידֻעִים לְשִׁבְטֵיכֶם", שֶׁיְּהוּ יְדוּעִים לָכֶם. רַבָּן שִׁמְעוֹן בֶּן גַּמְלִיאֵל אוֹמֵר אֵין כָּל יְשִׁיבָה וִישִׁיבָה יוֹשֶׁבֶת עַד שֶׁהַבְּרִיּוֹת מְרַנְּנוֹת אַחֲרָיו וְאוֹמְרוֹת מָה רָאָה אִישׁ פְּלוֹנִי לֵישֵׁב וּמָה רָאָה אִישׁ פְּלוֹנִי שֶׁלֹּא לֵישֵׁב, לְכָךְ נֶאֱמַר "וִידֻעִים לְשִׁבְטֵיכֶם", שֶׁיְּהוּ יְדוּעִים לָכֶם. וַאֲשִׂימֵם בְּרָאשֵׁיכֶם. יָכוֹל מִנִּיתֶם אַתֶּם אוֹתָם הֲרֵי הֵן מְמֻנִּים וְאִם לָאו אֵינָם מְמֻנִּים. תַּלְמוּד לוֹמַר "וַאֲשִׂימֵם בְּרָאשֵׁיכֶם", אִם אֲנִי מִנִיתִים הֲרֵי הֵן מְמֻנִּים וְאִם לָאו אֵינָן מְמֻנִּים. יָכוֹל אִם גִּדַּלְתֶּם אֹתָם הֲרֵי הֵן גְּדוֹלִים וְאִם לָאו אֵינָן גְּדוֹלִים. תַּלְמוּד לוֹמַר "בְּרָאשֵׁיכֶם". דָּבָר אַחֵר אִם שִׁמַּרְתֶּם אֶת דִּבְרֵיכֶם הֲרֵי רָאשֵׁיכֶם שְׁמוּרִים וְאִם לָאו אֵינָן שְׁמוּרִים. מְלַמֵּד שֶׁאֲשָׁמֵיהֶם שֶׁל יִשְׂרָאֵל תְּלוּיִין בְּרָאשֵׁי דַּיָּנֵיהֶם. וְכֵן הוּא אוֹמֵר (יחזקאל לג, ז-ט) "בֶּן אָדָם צ(וֹ)פֶה נְתַתִּיךָ לְבֵית יִשְׂרָאֵל וְגוֹ' בְּאָמְרִי לָרָשָׁע וְגוֹ' וְאַתָּה כִּי הִזְהַרְתָּ רָשָׁע וְלֹא שָׁב (מֵרִשְׁעוֹ וּ)מִדַּרְכּוֹ" וְגוֹ'.

"וַאֲשִׂימֵם בְּרָאשֵׁיכֶם", וַאֲשִׂמֵם כְּתִיב, אָמַר לָהֶם מֹשֶׁה אִם אֵין אַתֶּם נִשְׁמָעִין לָהֶם אַשְׁמָה תְּלוּיָה בְּרָאשֵׁיכֶם. מָשָׁל לְמָה הַדָּבָר דּוֹמֶה לַנָּחָשׁ הַזֶּה שֶׁאָמַר הַזָּנָב לָרֹאשׁ עַד מָתַי אַתָּה מְהַלֵּךְ תְּחִלָּה, אֲנִי אֵלֵךְ תְּחִלָּה, אָמַר לוֹ לֵךְ תְּחִלָּה. הָלַךְ וּמָצָא גֻּמָּא שֶׁל מַיִם וְהִשְׁלִיכוֹ לְתוֹכָהּ מָצָא קוֹצִים וְהִשְׁלִיכוֹ לְתוֹכָן, מִי גָּרַם לוֹ, עַל שֶׁהָלַךְ הָרֹאשׁ אַחַר הַזָּנָב. כָּךְ כְּשֶׁהַקְּטַנִּים נִשְׁמָעִים לַגְּדוֹלִים הֵן גּוֹזְרִין לִפְנֵי הַקָּדוֹשׁ בָּרוּךְ הוּא וְהוּא עוֹשֶׂה, וּבְשָׁעָה שֶׁהַגְּדוֹלִים הוֹלְכִים אַחַר הַקְּטַנִּים הֵם נוֹפְלִים. דָּבָר אַחֵר מָשָׁל לְמָה הַדָּבָר דּוֹמֶה לְכַלָּה שֶׁעוֹמֶדֶת בְּתוֹךְ חֻפָּתָהּ וְנִתְפַּחֲמוּ יָדֶיהָ, אִם מְקַנַּחַת יָדֶיהָ בַּכֹּתֶל הַכֹּתֶל מִתְפַּחֵם וְיָדֶיהָ אֵין מִתְקַנְּחוֹת, אִם מְקַנַּחַת יָדֶיהָ בַּפְּסֵיפָס הַפְּסֵיפָס מִתְפַּחֵם וְיָדֶיהָ אֵין מִתְקַנְּחוֹת, וְאִם מְקַנַּחַת הִיא בִּשְׂעָרָהּ שְׂעָרָהּ מִתְנָאֶה וְיָדֶיהָ מִתְקַנְּחוֹת. כָּךְ כְּשֶׁיִּשְׂרָאֵל נִשְׁמָעִין לִגְדוֹלֵיהֶן וְאֵין הַגְּדוֹלִים עוֹשִׂין צָרְכֵיהֶם אַשְׁמָה תְלוּיָה בְּרָאשֵׁיהֶן שֶׁל גְּדוֹלִים, וְאִם לָאו תָּלוּי בְּרָאשֵׁי עַצְמָן, וּכְשֶׁאֵין הַגְּדוֹלִים עוֹשִׂין צָרְכֵיהֶן מַה כְּתִיב, (ישעיה ג, יד) "ה' בְּמִשְׁפָּט יָבוֹא עִם זִקְנֵי עַמּוֹ וְשָׂרָיו" וְגוֹ'.

וָאֹמַר אֲלֵכֶם בָּעֵת הַהִיא, בְּאֵיזֶה עֵת. רַבִּי יוֹחָנָן אָמַר בְּעֵת יִתְרוֹ, שֶׁנֶּאֱמַר (שמות יח, יח) "כִּי כָבֵד מִמְּךָ הַדָּבָר" וְגוֹ'. (רֵישׁ לָקִישׁ) [רַבִּי חִיָּא] אוֹמֵר בִּשְׁעַת מִתְאוֹנְנִים, שֶׁנֶּאֱמַר (במדבר יא, יד) "לֹא אוּכַל אָנֹכִי לְבַדִּי לָשֵׂאֵת אֶת כָּל הָעָם הַזֶּה וְגוֹ', (שם יב) "הֶאָנֹכִי הָרִיתִי". אָמַר לְפָנָיו, רִבּוֹנוֹ שֶׁל עוֹלָם, אַתָּה, שֶׁאָמַרְתָּ הָעֲמוּסִים מִנִּי בָטֶן, אַתָּה נָאֶה לְךָ לִטְעֹן אוֹתָם.

יֹסֵף עֲלֵיכֶם כָּכֶם, צַדִּיקִים כַּיּוֹצֵא בָכֶם מְקַבְּלִים תּוֹכָחוֹת וְשׁוֹתְקִים. דָּבָר אַחֵר לָמָּה בֵּרְכָם בִּלְשׁוֹן תּוֹסֶפֶת, שֶׁתּוֹסַפְתּוֹ שֶׁל הַקָּדוֹשׁ בָּרוּךְ הוּא מְרֻבָּה עַל הָעִיקָר.

{pפסוק ידp}  "וַתַּעֲנוּ אֹתִי וַתֹּאמְרוּ", הָיָה לָכֶם לוֹמַר, מֹשֶׁה רַבֵּינוּ, מִמִּי נָאֶה לִלְמֹד תּוֹרָה, מִמְּךָ אוֹ מִתַּלְמִידְךָ אוֹ מִתַּלְמִידֵי תַּלְמִידְךָ וְלֹא מִמְּךָ שֶׁנִּצְטַעַרְתָּ עָלֶיהָ כָּעִנְיָן שֶׁנֶּאֱמַר (שמות לד, כח) "וַיְהִי  שָׁם עִם ה' אַרְבָּעִים יוֹם וְאַרְבָּעִים לַיְלָה" וְגוֹ', אֶלָּא יוֹדֵעַ אֲנִי מַה שֶׁתַּחַת עִקְבֵי רַגְלֵיכֶם, הֱיִיתֶם אוֹמְרִים עַכְשָׁיו הוּא מְמַנֶּה עָלֵינוּ דַּיָּנִין (שֶׁהֵן מוֹנִין) [שְׁמוֹנִים] אֶלֶף חָסֵר (אֶחָד) [אֶלֶף] וּפְרוֹטְרוֹט, אִם אֵינוֹ בְנִי הֲרֵי הוּא בֶּן בְּנִי, וְאִם אֵינוֹ בֶּן בְּנִי אָנוּ מְבִיאִין דּוֹרוֹן וְהוּא נוֹשֵׂא לָנוּ פָנִים בַּדִּין, לְכָךְ נֶאֱמַר "וַתַּעֲנוּ אֹתִי", כְּשֶׁהָיִיתִי מִתְעַצֵּל בַּדְּבָרִים הֱיִיתֶם אוֹמְרִים עֲשֵׂה הַדָּבָר בִּמְהֵרָה.

{pפסוק טו-טזp}  "וָאֶקַּח אֶת רָאשֵׁי שִׁבְטֵיכֶם" וְגוֹ' וָאֲצַוֶּה אֶת שֹׁפְטֵיכֶם, מְשַׁכְתִּים בִּדְבָרִים. אָמַרְתִּי לָהֶם אַשְׁרֵיכֶם, עַל מִי בָּאתֶם לְהִתְמַנּוֹת, עַל בְּנֵי אַבְרָהָם יִצְחָק וְיַעֲקֹב, בְּנֵי אָדָם שֶׁנִּקְרְאוּ אַחִים וְרֵעִים, כֶּרֶם חֶמֶד, נַחֲלָה, צֹאן מַרְעִיתוֹ וְכָל לְשׁוֹן חִבָּה.

"אֲנָשִׁים חֲכָמִים וִידֻעִים", זוֹ אַחַת מִשֶּׁבַע מִדּוֹת שֶׁאָמַר יִתְרוֹ לְמֹשֶׁה. הָלַךְ וְלֹא מָצָא אֶלָּא שְׁלֹשָׁה, אֲנָשִׁים חֲכָמִים (וּנְבוֹנִים) וִידֻעִים.

["רָאשִׁים] (שֶׁיְּהוּ מְכֻבָּדִים) עֲלֵיכֶם", רָאשֵׁיכֶם בְּמִקָּח, רָאשֵׁיכֶם בְּמִמְכָּר, רָאשֵׁיכֶם בְּמַשָּׂא וּמַתָּן, רָאשֵׁיכֶם בִּכְנִיסָה וִיצִיאָה, נִכְנָס רִאשׁוֹן וְיוֹצֵא אַחֲרוֹן, לְכָךְ נֶאֱמַר "וָאֶתֵּן אוֹתָם רָאשִׁים עֲלֵיכֶם", שֶׁיְּהוּ מְכֻבָּדִים עֲלֵיכֶם. שָׂרֵי אֲלָפִים. שֶׁאִם הָיוּ (אֶלֶף) [אֶלָּא] תְּשַׁע מֵאוֹת תִּשְׁעִים וְתִשְׁעָה חָסֵר אֶחָד נִתְפָּס שַׂר אֶלֶף. שָׂרֵי מֵאוֹת. שֶׁאִם הָיוּ (מֵאָה) [אֶלָּא] תִּשְׁעִים וְתִשְׁעָה חָסֵר אֶחָד נִתְפָּס שַׂר מֵאָה. וּכְמוֹ כֵן שָׂרֵי חֲמִשִּׁים וְשָׂרֵי עֲשָׂרֹת. וְשֹׁטְרִים. אֵלּוּ הַמַּכִּים בִּרְצוּעָה, כָּעִנְיָן שֶׁנֶּאֱמַר  "וְשֹׁטְרִים הַלְוִיּם (לִפְנֵיהֶם) [לִפְנֵיכֶם]. וְאוֹמֵר (נחמיה ח, יא) "וְהַלְוִיּם מַחְשִׁים לְכָל הָעָם לֵאמֹר" וְגוֹ'.

"וַאֲצַוֶּה אֶת שֹׁפְטֵיכֶם", אָמַרְתִּי לָהֶם הֱווּ מְתוּנִים בַּדִּין, שֶׁאִם בָּא דִּין לִפְנֵיכֶם פַּעַם וּשְׁתַּיִם וְשָׁלֹשׁ אַל תֹּאמְרוּ כְּבָר בָּא דִּין זֶה לְפָנַי וּשְׁנִיתִיו וְשִׁלַּשְׁתִּיו אֶלָּא הֱווּ מְתוּנִין. וְכָךְ הָיוּ אַנְשֵׁי כְּנֶסֶת הַגְּדוֹלָה אוֹמְרִים הֱווּ מְתוּנִים בַּדִּין וְהַעֲמִידוּ תַלְמִידִים הַרְבֵּה וַעֲשׂוּ סְיָג לַתּוֹרָה.

"בָּעֵת הַהִיא", לְשֶׁעָבַר הֱיִיתֶם עוֹמְדִים בִּרְשׁוּת עַצְמְכֶם, עַכְשָׁיו הֲרֵי אַתֶּם מְשֻׁעְבָּדִים לַצִּבּוּר. מַעֲשֶׂה בְּרַבָּן יוֹחָנָן בֶּן נוּרִי וְרַבִּי אֶלְעָזָר חִסְמָא שֶׁהוֹשִׁיבָם רַבָּן גַּמְלִיאֵל בַּיְשִׁיבָה וְלֹא הִרְגִּישׁוּ בָּהֶם הַתַּלְמִידִים. לְעֵת עֶרֶב הָלְכוּ וְיָשְׁבוּ אֵצֶל הַתַּלְמִידִים. כָּךְ הָיְתָה מִדָּתוֹ שֶׁל רַבָּן גַּמְלִיאֵל, כְּשֶׁהָיָה נִכְנַס וְאוֹמֵר שַׁאֲלוּ בְּיָדוּעַ שֶׁאֵין שָׁם קִנְתּוּר, נִכְנַס וְלֹא הָיָה אוֹמֵר שַׁאֲלוּ בְּיָדוּעַ שֶׁיֵּשׁ שָׁם קִנְתּוּר. נִכְנַס וּמָצָא אֶת רַבִּי יוֹחָנָן בֶּן נוּרִי וְרַבִּי אֶלְעָזָר חִסְמָא שֶׁיָּשְׁבוּ לָהֶם אֵצֶל הַתַּלְמִידִים. אָמַר לָהֶם, רַבִּי יוֹחָנָן בֶּן נוּרִי וְאֶלְעָזָר בֶּן חִסְמָא, הוֹדַעְתֶּם לַצִּבּוּר שֶׁאַתֶּם מְבַקְשִׁים לַעֲשׂוֹת שְׂרָרָה עַל הַצִּבּוּר, לְשֶׁעָבַר הֱיִיתֶם בִּרְשׁוּת עַצְמְכֶם מִכָּאן וָאֵילָךְ הֲרֵי אַתֶּם מְשֻׁעְבָּדִים לַצִּבּוּר.

"וָאֲצַוֶּה אֶת שֹׁפְטֵיכֶם", וּכְתִיב (להלן פסוק יח) "וָאֲצַוֶּה אֶתְכֶם". אַזְהָרָה לַצִּבּוּר שֶׁתְּהֵא אֵימַת הַדַּיָּן עֲלֵיהֶם, וְאַזְהָרָה לַדַּיָּן שֶׁיִּסְבֹּל אֶת הַצִּבּוּר, עַד כַּמָּה, עַד כְּדֵי  "כַּאֲשֶׁר יִשָּׂא הָאֹמֵן".

"וָאֲצַוֶּה אֶת שֹׁפְטֵיכֶם בָּעֵת הַהִיא לֵאמֹר", כְּנֶגֶד מַקֵּל וּרְצוּעָה תְּהֵא זָרִיז. רַב הוּנָא כִּי הֲוָה נָפִיק לְדִינָא אֲמַר אֲפִיקוּ לִי מָאנֵי דְדִינָא. שָׁמֹעַ בֵּין אֲחֵיכֶם. אַזְהָרָה לְבֵית דִּין שֶׁלֹּא יִשְׁמַע דִּבְרֵי בַעַל דִּין קֹדֶם שֶׁיָּבוֹא בַּעַל דִּין חֲבֵרוֹ, [וְאַזְהָרָה לְבַעַל דִּין שֶׁלֹּא יַטְעִים דְּבָרָיו לַדַּיָּן קֹדֶם שֶׁיָּבוֹא בַּעַל דִּין חֲבֵרוֹ], קְרֵי בֵיהּ נַמֵּי שְׁמַע בֵּין אֲחֵיכֶם. רַב כַּהֲנָא אֲמַר, (שמות כג, א) מִ"לֹא תִשָּׂא", קְרֵי בֵּיהּ לֹא תַשִּׂיא. וּשְׁפַטְתֶּם צֶדֶק. צַדֵּק אֶת הַדִּין וְאַחַר כָּךְ חָתְכֵהוּ. בֵּין אִישׁ וּבֵין אָחִיו. אֲפִלּוּ בֵּין בַּיִת לַעֲלִיָּה. וּבֵין גֵּרוֹ. אֲפִלּוּ בֵּין תַּנּוּר לְכִירַיִם.

"וּשְׁפַטְתֶּם צֶדֶק בֵּין אִישׁ וּבֵין אָחִיו וּבֵין גֵּרוֹ", מִכָּאן אָמַר רַבִּי יְהוּדָה גֵּר שֶׁנִּתְגַּיֵּר בְּבֵית דִּין הֲרֵי זֶה גֵר, בֵּינוֹ וּבֵין עַצְמוֹ אֵינוֹ גֵר.

"שָׁמֹעַ בֵּין אֲחֵיכֶם", כָּךְ הָיְתָה מִדָּתוֹ שֶׁל רַבִּי יִשְׁמָעֵאל, כְּשֶׁהָיוּ שְׁנַיִם בָּאִים אֶצְלוֹ לָדוּן לְפָנָיו אֶחָד עוֹבֵד אֱלִילִים וְאֶחָד יִשְׂרָאֵל אִם יָכוֹל לְזַכּוֹת אֶת יִשְׂרָאֵל בְּדִינֵי יִשְׂרָאֵל מְזַכֶּה כוּ'. רַבָּן שִׁמְעוֹן בֶּן גַּמְלִיאֵל אוֹמֵר אִם בָּא לָדוּן בְּדִינֵי יִשְׂרָאֵל הָיָה דָן בְּדִינֵי יִשְׂרָאֵל, בְּדִינֵיהֶם הָיָה דָן בְּדִינֵיהֶם.

"וּשְׁפַטְתֶּם צֶדֶק", צַדִּיק בְּצִדְקוֹ תּוֹבֵעַ וּמֵבִיא רְאָיוֹת. מָשָׁל, זֶה עוֹטֵף בְּטַלִּיתוֹ, זֶה אוֹמֵר שֶׁלִּי הוּא, זֶה חוֹרֵשׁ בְּפָרָתוֹ וְזֶה אוֹמֵר שֶׁלִּי הִיא, זֶה מַחֲזִיק בְּתוֹךְ שָׂדֵהוּ וְזֶה אוֹמֵר שֶׁלִּי הוּא, לְכָךְ נֶאֱמַר ["וּשְׁפַטְתֶּם צֶדֶק"], צַדִּיק בְּצִדְקוֹ תּוֹבֵעַ וּמֵבִיא רְאָיוֹת.

"בֵּין אִישׁ", לְהוֹצִיא אֶת הַקָּטָן. מִכָּאן אָמְרוּ אֵין דָּנִין יְתוֹמִין. בֵּין אִישׁ וּבֵין אָחִיו וּבֵין גֵּרוֹ. אֵין לִי אֶלָּא בֵּין אִישׁ לְאָחִיו, בֵּין אִישׁ לְאִשָּׁה בֵּין אִשָּׁה לְאִישׁ בֵּין אֻמָּה לְמִשְׁפָּחָה בֵּין מִשְׁפָּחָה לַחֲבֵרְתָּהּ מִנָּיִן. תַּלְמוּד לוֹמַר "בֵּין אִישׁ וּבֵין אָחִיו", מִכָּל מָקוֹם. וּבֵין גֵּרוֹ. זֶה שֶׁאוֹגֵר עָלָיו דְּבָרִים, אָמַר לוֹ חָרַשְׁתָּ תֶלֶם בְּתוֹךְ שֶׁלִּי וְהוּא אוֹמֵר לֹא חָרַשְׁתִּי, הֵמִית שׁוֹרְךָ אֶת שׁוֹרִי וְהוּא אוֹמֵר לֹא הֵמִית, לְכָךְ נֶאֱמַר "וּבֵין גֵּרוֹ", זֶה שֶׁאוֹגֵר עָלָיו דְּבָרִים. דָּבָר אַחֵר "וּבֵין גֵּרוֹ" זֶה שְׁכֵנוֹ. דָּבָר אַחֵר זֶה שׁוֹשְׁבִינוֹ. דָּבָר אַחֵר זֶה תוֹתָבוֹ.

{pפסוק יזp}  "לֹא תַכִּירוּ פָנִים בַּמִּשְׁפָּט", זֶה הַמְמֻנֶּה לְהוֹשִׁיב דַּיָּנִין. שֶׁמָּא תֹּאמַר אִישׁ פְּלוֹנִי נָאֶה אוֹשִׁיבֶנּוּ דַּיָּן, אִישׁ פְּלוֹנִי גִבּוֹר אוֹשִׁיבֶנּוּ דַּיָּן, אִישׁ פְּלוֹנִי קְרוֹבִי אוֹשִׁיבֶנּוּ דַּיָּן, אִישׁ פְּלוֹנִי הִלְוָנִי מָעוֹת אוֹשִׁיבֶנּוּ דַּיָּן, אִישׁ פְּלוֹנִי יוֹדֵעַ בְּכָל לָשׁוֹן אוֹשִׁיבֶנּוּ דַּיָּן, נִמְצָא מְזַכֶּה אֶת הַחַיָּב וּמְחַיֵּב אֶת הַזַּכַּאי לֹא מִפְּנֵי שֶׁהוּא רָשָׁע אֶלָּא מִפְּנֵי שֶׁאֵין יוֹדֵעַ, מַעֲלֶה עָלָיו כְּאִלּוּ מַכִּיר פָּנִים בַּדִּין.

"כַּקָּטֹן כַּגָּדֹל תִּשְׁמָעוּן", שֶׁמָּא תֹאמַר הוֹאִיל וְזֶה עָנִי וְזֶה עָשִׁיר וְזֶה מְצֻוֶּה לְפַרְנְסוֹ אֲזַכֶּנּוּ וְנִמְצָא מְפַרְנְסוֹ בִּנְקִיּוּת, תַּלְמוּד לוֹמַר "כַּקָּטֹן כַּגָּדֹל תִּשְׁמָעוּן". דָּבָר אַחֵר שֶׁמָּא תֹּאמַר הֵיאַךְ אֲנִי פּוֹגֵם כְּבוֹדוֹ שֶׁל עָשִׁיר זֶה בִּשְׁבִיל (דִּינוֹ) [דִּינָר], אֲזַכֶּנּוּ, וְלִכְשֶׁיֵּצֵא חוּץ אוֹמַר לוֹ תֵּן לוֹ, שֶׁאַתָּה חַיָּב לוֹ, תַּלְמוּד לוֹמַר "כַּקָּטֹן כַּגָּדֹל תִּשְׁמָעוּן".

"לֹא תָגוּרוּ מִפְּנֵי אִישׁ", שֶׁאִם בָּאִים שְׁנַיִם לִדּוֹן לְפָנֶיךָ, עַד שֶׁלֹּא תִּשְׁמַע דִּבְרֵיהֶם אַתָּה רַשַּׁאי לִשְׁתֹּק, מִשֶּׁתִּשְׁמַע דִּבְרֵיהֶם אִי אַתָּה רַשַּׁאי לִשְׁתֹּק, מִשֶּׁנִּתְגַּלָּה לְךָ הַדִּין אִי אַתָּה רַשַּׁאי לִשְׁתֹּק, שָׁמַעְתָּ אֶת הַדִּין וְאֵין אַתָּה יוֹדֵעַ לְזַכּוֹת אֶת הַזַּכַּאי וּלְחַיֵּב אֶת הַחַיָּב אַתָּה רַשַּׁאי לִשְׁתֹּק, שֶׁנֶּאֱמַר (זכריה ח, טז) "אֵלֶּה הַדְּבָרִים אֲשֶׁר תַּעֲשׂוּ דַּבְּרוּ אֱמֶת" וְגוֹ', אֵיזֶהוּ שָׁלוֹם שֶׁיֵּשׁ בּוֹ מִשְׁפַּט אֱמֶת, הֱוֵי אוֹמֵר זֶה בִּצּוּעַ. רַבָּן שִׁמְעוֹן בֶּן גַּמְלִיאֵל אוֹמֵר הַמַּעֲלֶה אֶת הַקָּטָן לִמְקוֹם גָּדוֹל וְהַגָּדוֹל לִמְקוֹם קָטָן, זֶה בִּצּוּעַ. וַחֲכָמִים אוֹמְרִים כָּל מְבַצֵּעַ הֲרֵי זֶה מְנָאֵץ, שֶׁנֶּאֱמַר (תהלים י, ג) "וּבֹצֵעַ בֵּרֵךְ נִאֵץ ה'", נִמְצָא זֶה מְשַׁבֵּחַ אֶת הַדַּיָּנִין וְזֶה מְנָאֵץ אֶת יוֹצְרוֹ.

"לֹא תָגוּרוּ מִפְּנֵי אִישׁ", אוֹ שֶׁמָּא תֹּאמַר מִתְיָרֵא אֲנִי מִפְּנֵי פְלוֹנִי שֶׁמָּא יַהֲרֹג אֶת בְּנִי אוֹ שֶׁמָּא יַדְלִיק אֶת גְּדִישִׁי אוֹ שֶׁמָּא מְקַצֵּץ אֶת נְטִיעוֹתַי. תַּלְמוּד לוֹמַר "לֹא תָגוּרוּ". וְכֵן בִּיהוֹשָׁפָט אוֹמֵר  "וַיֹּאמֶר אֶל הַשֹּׁפְטִים רְאוּ מָה אַתֶּם עֹשִׂים כִּי לֹא לְאָדָם תִּשְׁפְּטוּ כִּי לַה'".

"לֹא תַכִּירוּ פָנִים בַּמִּשְׁפָּט", רַבִּי יְהוּדָה אָמַר לֹא תַכִּירֵהוּ. רַבִּי אֶלְעָזָר אוֹמֵר לֹא תְנַכְּרֵהוּ. אוֹשׁפְּזִיכְנֵיהּ דְּרַב אָתָא לְקָמֵיהּ לְדִינָא, אֲמַר לֵיהּ פָּסִילְנָא לָךְ. אֲמַר לֵיהּ לְרַב כַּהֲנָא פּוּק דָּנֵיהּ. חָזְיֵא דַּהֲוָה גַּיִס בֵּיהּ, אֲמַר לֵיהּ אִי צַיְיתֵת צַיִית, וְאִי לָא, מָפִיקְנָא לָךְ רַב מֵאוֹנָךְ.

"כַּקָּטֹן כַּגָּדֹל תִּשְׁמָעוּן", שֶׁיְּהֵא חָבִיב עָלֶיךָ דִּין שֶׁל פְּרוּטָה כְּדִין שֶׁל מֵאָה מָנֶה, לְמַאי הִלְכָתָא. אִילֵימָא לְעִיּוּנֵי בֵּיהּ ומִיפְסְקֵיה, פְּשִׁיטָא. אֶלָּא לְאַקְדּוּמֵיהּ. לֹא תָגוּרוּ מִפְּנֵי אִישׁ כִּי הַמִּשְׁפָּט לֵאלֹהִים הוּא. אָמַר הַקָּדוֹשׁ בָּרוּךְ הוּא לֹא דַיָּן לָרְשָׁעִים שֶׁנּוֹטְלִין מָמוֹן מִזֶּה וְנוֹתְנִין לָזֶה אֶלָּא שֶׁמַּטְרִיחִין אוֹתִי לְהַחֲזִיר מָמוֹן לִבְעָלָיו.

{rרמז תתגr}  "אֲשֶׁר יִקְשֶׁה מִכֶּם", עַל דָּבָר זֶה נֶעֱנַשׁ מֹשֶׁה, שֶׁנֶּאֱמַר (במדבר כז, ה) "וַיַּקְרֵב מֹשֶׁה אֶת- מִשְׁפָּטָן". מַתְקִיף לָהּ רַב נַחְמָן בַּר יִצְחָק מִי כְּתִיב "וְאַשְׁמִיעֲכֶם", וּשְׁמַעְתִּיו כְּתִיב, אִי גְּמִירְנָא גְּמִירְנָא וְאִי לָא אָזִילְנָא וְגָמִירְנָא, אֶלָּא כִּדְתַנְיָא רְאוּיָה הָיְתָה פָּרָשַׁת נַחֲלוֹת שֶׁתִּכָּתֵב עַל יְדֵי מֹשֶׁה אֶלָּא שֶׁזָּכוּ בְּנוֹת צְלָפְחָד וְנִכְתְּבָה עַל יָדָן [וּרְאוּיָה הָיְתָה פָּרָשַׁת מְקוֹשֵׁשׁ שֶׁתִּכָּתֵב עַל יְדֵי מֹשֶׁה אֶלָּא שֶׁנִּתְחַיֵּב מְקוֹשֵׁשׁ וְנִכְתְבָה עַל יָדוֹ] לְלַמֶּדְךָ שֶׁמְּגַלְגְּלִין זְכוּת עַל יְדֵי זַכַּאי וְחוֹבָה עַל יְדֵי חַיָּב.

"וְהַדָּבָר אֲשֶׁר יִקְשֶׁה מִכֶּם תַּקְרִבוּן אֵלַי", אָמַר לוֹ הַקָּדוֹשׁ בָּרוּךְ הוּא לְמֹשֶׁה אַתָּה דָן דִּין קָשֶׁה, חַיֶּיךָ שֶׁאֲנִי מוֹדִיעֲךָ שֶׁאִי אַתָּה דָן דִּין קָשֶׁה, שֶׁאֲנִי מֵבִיא עָלֶיךָ דִּין שֶׁתַּלְמִיד תַּלְמִידְךָ יָכוֹל לְשָׁמְעוֹ וְאֵין אַתָּה יָכוֹל לְשָׁמְעוֹ, וְאֵי זֶה, זֶה דִינָן שֶׁל בְּנוֹת צְלָפְחָד, וְכֵן הוּא אוֹמֵר "וַיַּקְרֵב מֹשֶׁה אֶת מִשְׁפָּטָן לִפְנֵי ה'". כַּיּוֹצֵא בוֹ אַתָּה אוֹמֵר  "וַיִּגַּשׁ שָׁאוּל אֶת שְׁמוּאֵל בְּתוֹךְ הַשָּׁעַר וְגוֹ' וַיַּעַן שְׁמוּאֵל אֶת שָׁאוּל וַיֹּאמֶר אָנֹכִי הָרֹאֶה", אָמַר לוֹ הַקָּדוֹשׁ בָּרוּךְ הוּא אַתָּה הוּא רוֹאֶה, אֲנִי מוֹדִיעֲךָ שֶׁאֵין אַתָּה רוֹאֶה, וְאֵימָתַי הוֹדִיעוֹ, בְּשָׁעָה שֶׁאָמַר לוֹ (שם טז, א) "מַלֵּא קַרְנְךָ שֶׁמֶן", מַהוּ אָמַר לוֹ, (שם, ו) "וַיְהִי בְּבוֹאָם וַיַּרְא אֶת אֱלִיאָב" וְגוֹ', אָמַר הַקָּדוֹשׁ בָּרוּךְ הוּא אָמַרְתָּ שֶׁאֲנִי רוֹאֶה,  "אַל תַּבֵּט אֶל מַרְאֵהוּ וְאֶל גְּבֹהַּ קוֹמָתוֹ" וְגוֹ'.

{pפסוק יחp}  "וָאֲצַוֶּה אֶתְכֶם בָּעֵת הַהִיא", אֵלּוּ עֲשֶׂרֶת הַדְּבָרִים שֶׁבֵּין דִּינֵי מָמוֹנוֹת לְדִינֵי נְפָשׁוֹת.

{pפסוק יטp}  "וַנִּסַּע מֵחֹרֵב", בְּנֵי אָדָם שֶׁרָאוּ נְחָשִׁים כְּקוֹרוֹת בֵּית הַבַּד וְעַקְרַבִּים כִּקְשָׁתוֹת סְרוּחִים וּמֻשְׁלָכִים לִפְנֵיהֶם, עֲלֵיהֶם הוּא אוֹמֵר (להלן ח, טו) ("אֵת הַמִּדְבָּר) [בַּמִּדְבָּר] הַגָּד(וֹ)ל וְהַנּוֹרָא נָחָשׁ שָׂרָף". וַהֲלֹא דְּבָרִים קַל וָחֹמֶר, וּמָה דְּבָרִים שֶׁהֵן חֲמוּרִין כְּבַשְׁתִּים לִפְנֵיהֶם, דְּבָרִים שֶׁאֵין חֲמוּרִין עַל אַחַת כַּמָּה וְכַמָּה, לְכָךְ נֶאֱמַר "וַנִּסַּע מֵחֹרֵב" וְגוֹ'.

{pפסוק כ-כאp}  "וָאֹמַר אֲלֵכֶם", אָמַר לָהֶם מֹשֶׁה לֹא מֵעַצְמִי אֲנִי אוֹמֵר לָכֶם אֶלָּא מִפִּי הַקָּדוֹשׁ בָּרוּךְ הוּא אֲנִי אוֹמֵר לָכֶם. בָּאתֶם עַד הַר הָאֱמֹרִי. מָשָׁל לְמֶלֶךְ שֶׁמָּסַר אֶת בְּנוֹ לְפֶּדָּגוֹג אֶחָד וְהָיָה מְחַזְּרוֹ וּמַרְאֶה אוֹתוֹ וְאוֹמֵר לוֹ כָּל הַגְּפָנִים הַלָּלוּ וְכָל הַכְּרָמִים הַלָּלוּ שֶׁלְּךָ וְכָל הַזֵּיתִים הַלָּלוּ שֶׁלְּךָ, מִשֶּׁיָּגַע לְהַרְאוֹת אָמַר לוֹ כָּל מַה שֶּׁאַתָּה רוֹאֶה שֶׁלְּךָ. כָּךְ יִשְׂרָאֵל, כְּשֶׁהָיוּ בַּמִּדְבָּר אַרְבָּעִים שָׁנָה הָיָה מֹשֶׁה אוֹמֵר לָהֶם (להלן ח, ז) "כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה", כֵּיוָן שֶׁבָּאוּ לָאָרֶץ אָמַר לָהֶם בָּאתֶם עַד הַר הָאֱמֹרִי, וְאִם תֹּאמְרוּ עֲדַיִן לֹא הִגִּיעַ זְמַן רְאֵה נָתַן ה' אֱלֹהֶיךָ לְפָנֶיךָ אֶת הָאָרֶץ, אֵינִי אוֹמֵר לֹא מֵאֹמֶד וְלֹא מִשְּׁמוּעָה אֶלָּא מַה שֶּׁאַתֶּם רוֹאִים בְּעֵינֵיכֶם עֲלֵה רֵשׁ, מִיָּד עֲלֵה רֵשׁ.

{pפסוק כבp} {rרמז תתדr}  "וַתִּקְרְבוּן אֵלַי כֻּלְּכֶם", בְּעִרְבּוּבְיָא. וּלְהַלָּן הוּא אוֹמֵר (להלן ה, כ) "וַתִּקְרְבוּן אֵלַי כָּל רָאשֵׁי שִׁבְטֵיכֶם", יְלָדִים מְכַבְּדִים אֶת הַזְּקֵנִים וּזְקֵנִים מְכַבְּדִים אֶת הָרָאשִׁים, וְכָאן הוּא אוֹמֵר וַתִּקְרְבוּן אֵלַי כֻּלְּכֶם, בְּעִרְבּוּבְיָא, יְלָדִים דּוֹחֲפִים אֶת הַזְּקֵנִים וְהַזְּקֵנִים דּוֹחֲפִים אֶת הָרָאשִׁים, נִמְצֵאתָ אוֹמֵר שְׁתֵּי קְרִיבוֹת הֵן, אַחַת קְרִיבָה לְשֵׁם שָׁמַיִם [וְאַחַת קְרִיבָה שֶׁאֵינָהּ לְשֵׁם שָׁמַיִם], נִמְצֵאתָ אוֹמֵר שְׁתֵּי רְאִיּוֹת הֵן אַחַת רְאִיָּה שֶׁל נַחַת וְאַחַת שֶׁל צַעַר. בְּאַבְרָהָם הוּא אוֹמֵר  "שָׂא נָא עֵינֶיךָ וּרְאֵה מִן הַמָּקוֹם אֲשֶׁר אַתָּה שָׁם" זוֹ רְאִיָּה שֶׁל נַחַת, בְּמֹשֶׁה הוּא אוֹמֵר (להלן ג, כז) "עֲלֵה רֹאשׁ הַפִּסְגָּה וְשָׂא עֵינֶיךָ" זוֹ רְאִיָּה שֶׁל צַעַר.

"נִשְׁלְחָה אֲנָשִׁים לְפָנֵינוּ", רַבִּי שִׁמְעוֹן אוֹמֵר גְּנוּת גָּדוֹל הָיְתָה בִּידֵיהֶם שֶׁל יִשְׂרָאֵל, בְּשָׁעָה שֶׁאָמְרוּ נִשְׁלְחָה אֲנָשִׁים אָמַר לָהֶם הַמָּקוֹם אִם כְּשֶׁהֱיִיתֶם בְּאֶרֶץ עֲרָבָה וְשׁוּחָה זָנְתִּי וּפִרְנַסְתִּי אֶתְכֶם, כְּשֶׁאַתֶּם נִכְנָסִים לְאֶרֶץ טוֹבָה וּרְחָבָה עַל אַחַת כַּמָּה וְכַמָּה שֶׁאָזוּן וַאֲפַרְנֵס אֶתְכֶם, עֲלוּבִין בְּנֵי אָדָם שֶׁכָּךְ בִּקְּשׁוּ לָהֶם.

"וְיָשִׁבוּ אֹתָנוּ דָּבָר", בְּאֵיזֶה לָשׁוֹן הֵן מְדַבְּרִים. אֶת הַדֶּרֶךְ אֲשֶׁר נַעֲלֶה בָּהּ. אֵין לְךָ דֶּרֶךְ שֶׁאֵין בָּהּ עַקְמוּמִיּוּת, אֵין לְךָ דֶּרֶךְ שֶׁאֵין בָּהּ כְּמָנוֹת, אֵין לְךָ דֶּרֶךְ שֶׁאֵין בָּהּ פָּרָשׁוֹת. וְאֵת הֶעָרִים אֲשֶׁר נָבֹא אֲלֵיהֶן. לֵידַע בְּאֵיזֶה דֶּרֶךְ אָנוּ בָּאִין עֲלֵיהֶן.

{pפסוק כגp}  "וְיַחְפְּרוּ לָנוּ", (כָּתוּב בְּפָרָשַׁת שְׁלַח לְךָ אֲנָשִׁים).

"וַיִּיטַב בְּעֵינַי הַדָּבָר", בְּעֵינַי טוֹב וְלֹא בְּעֵינֵי הַמָּקוֹם. אִם בְּעֵינָיו הָיָה טוֹב לָמָּה נִכְתַּב עִם דִּבְרֵי תּוֹכָחוֹת, מָשָׁל לְאָדָם שֶׁאָמַר לַחֲבֵרוֹ מְכֹר לִי אֶת חֲמוֹרְךָ זֶה, אָמַר לוֹ הֵן. נוֹתֵן אַתָּה לִי לְנִסָּיוֹן, אָמַר לוֹ הֵן. בּוֹא אִתִּי וַאֲנִי אֶרְאֶה כַּמָּה נוֹשֵׂא בָּהָר וְכַמָּה נוֹשֵׂא בַּבִּקְעָה. כֵּיוָן שֶׁרָאָה שֶׁאֵין מְעַכְּבוֹ כְּלוּם (אֶלָּא בִּשְׁבִיל לָשֵׂאת) [אָמַר לוֹ בּוֹא קַח] אֶת מָעוֹתָיו. לְכָךְ נֶאֱמַר "וַיִּיטַב בְּעֵינַי הַדָּבָר". "וָאֶקַּח מִכֶּם שְׁנֵים עָשָׂר אֲנָשִׁים". מִן הַבְּרוּרִים שֶׁבָּכֶם, מִן הַמְסֻלָּתִין שֶׁבָּכֶם. אִישׁ אֶחָד לַשָּׁבֶט. מָה אֲנִי צָרִיךְ [לוֹמַר] וָאֶקַּח מִכֶּם שְׁנֵים עָשָׂר אֲנָשִׁים. מַגִּיד שֶׁלֹּא הָיָה שֵׁבֶט לֵוִי עִמָּהֶם.

{pפסוק כדp}  "וַיִּפְנוּ וַיַּעֲלוּ הָהָרָה", (מַגִּיד שֶׁנִּקְרָא עַל שֵׁם סוֹפוֹ) מַגִּיד שֶׁדֶּרֶךְ מְרַגְּלִים לַעֲלוֹת בָּהָר. וְכֵן רָחָב אוֹמֶרֶת לִשְׁלוּחֵי יְהוֹשֻׁעַ  "הָהָרָה לֵכוּ" וְגוֹ', מְלַמֵּד שֶׁשָּׁרְתָה עָלֶיהָ רוּחַ הַקֹּדֶשׁ, שֶׁאִלּוּ לֹא שָׁרְתָה עָלֶיהָ רוּחַ הַקֹּדֶשׁ מִנַּיִן הָיְתָה יוֹדַעַת שֶׁעֲתִידִין לַחֲזֹר לְאַחַר שְׁלֹשָׁה יָמִים.

{rרמז תתהr}  "וַיָּבֹאוּ עַד נַחַל אֶשְׁכֹּל", מְלַמֵּד שֶׁנִּקְרָא עַל שֵׁם סוֹפוֹ. כַּיּוֹצֵא בוֹ אַתָּה אוֹמֵר (שמות ג, א) "וַיָּבֹא אֶל הַר הָאֱלֹהִים חֹרֵבָה", מַגִּיד שֶׁנִּקְרָא עַל שֵׁם סוֹפוֹ. וַיְרַגְּלוּ אֹתָהּ. מְלַמֵּד שֶׁהָלְכוּ בָּהּ אַרְבָּעָה אוֹמָנִין שְׁתִי וָעֶרֶב.

{pפסוק כה-כוp}  "וַיִּקְחוּ בְיָדָם מִפְּרִי הָאָרֶץ", אָמַר רַבִּי שִׁמְעוֹן עֲלוּבִין בְּנֵי אָדָם שֶׁכָּךְ נָטְלוּ בְּיָדָם, כְּאָדָם שֶׁנּוֹטֵל בְּאִיסָר תְּאֵנִים בְּאִיסָר עֲנָבִים כָּךְ נָטְלוּ בְּיָדָן. וַיּוֹרִדוּ אֵלֵינוּ. מַגִּיד שֶׁאֶרֶץ יִשְׂרָאֵל גְּבוֹהָּה מִכָּל הָאֲרָצוֹת, שֶׁנֶּאֱמַר (במדבר יג, ל) "עָלֹה נַעֲלֶה וְיָרַשְׁנוּ אֹתָהּ" וְגוֹ',  "וַיַּעֲלוּ וַיָּתֻ(וּ)רוּ" וְגוֹ', וְאוֹמֵר (בראשית מה, כה) "וַיַּעֲלוּ מִמִּצְרָיִם". וַיֹּאמְרוּ טוֹבָה הָאָרֶץ אֲשֶׁר ה' אֱלֹהֵינוּ נֹתֵן לָנוּ. וְכִי לְטוֹבָה אָמְרוּ זֶה, וַהֲלֹא לֹא אָמְרוּ אֶלָּא לְרָעָתָהּ, מִי אָמַר טוֹבָתָהּ, יְהוֹשֻׁעַ וְכָלֵב, אַף עַל פִּי כֵן וְלֹא אֲבִיתֶם לַעֲלֹת.

{pפסוק כזp}  "וַתֵּרָגְנוּ בְאָהֳלֵיכֶם", שִׁמְעוֹן בֶּן טַרְפוֹן אוֹמֶר תַּרְתֶּם וְגִנִּיתֶם בְּאָהֳלוֹ שֶׁל מָקוֹם.

"וַתֵּרָגְנוּ בְאֳהָלֵיכֶם וַתֹּאמְרוּ", מְלַמֵּד שֶׁהָיוּ יוֹשְׁבִים בְּתוֹךְ מִשְׁכְּנֵיהֶם וְאוֹמְרִים דְּבָרִים כְּמִתְלַהֲמִים שֶׁנֶּאֱמַר (משלי כו, כב) "דִּבְרֵי נִרְגָּן כְּמִתְלַהֲמִים", אֲבָל סַכִּין יָרְדָה מִן הַשָּׁמַיִם וּבָקַע אֶת כְּרֵסָם שֶׁנֶּאֱמַר (שם) "וְהֵם יָרְדוּ חַדְרֵי בָטֶן". דָּבָר אַחֵר מְלַמֵּד שֶׁהָיוּ יוֹשְׁבִין בְּתוֹךְ מִשְׁכְּנֵיהֶם וּבוֹכִין וּמְבַכִּין כְּמֵת לָהֶם, נוֹטְלִין אֶת בְּנֵיהֶם וְאוֹמְרִים לָהֶם אוֹי לָכֶם סְגוּפִים, לְמָחָר יִהְיוּ צוֹלְבִין מִכֶּם עַל הַצָּלוּב, וְנוֹטְלִין אֶת בְּנוֹתֵיהֶן וְאוֹמְרִים לָהֶם אוֹי לָכֶם דְּווּיוֹת, אוֹי לָכֶם סְגוּפוֹת, לְמָחָר יְהוּ הוֹרְגִין מִכֶּם וְשׁוֹבִין מִכֶּם וּמַעֲמִידִין מִכֶּם בְּקָלוֹן.

"בְּשִׂנְאַת ה' אֹתָנוּ", אֶפְשָׁר שֶׁהַמָּקוֹם שׂוֹנֵא אֶת יִשְׂרָאֵל, וַהֲלֹא כְּבָר נֶאֱמַר  "אָהַבְתִּי אֶתְכֶם אָמַר ה'", אֶלָּא הֵן שֶׁשֹּׁוֹנְאִין אֶת הַמָּקוֹם. מְשַׁל הֶדְיוֹט אוֹמֵר מַה דִּבְלִבָּךְ עַל רַחֲמָךְ מַה דִּבְלִבֵּיהּ עֲלָךְ. לָתֵת אֹתָנוּ בְּיַד הָאֱמֹרִי לְהַשְׁמִידֵנוּ. כָּעִנְיָן שֶׁנֶּאֱמַר (יהושע ז, ט) "וְיִשְׁמְעוּ הַכְּנַעֲנִי וְכָל יֹשְׁבֵי הָאָרֶץ וְנָסַבּוּ עָלֵינוּ".

{pפסוק כחp}  "אָנָה אֲנַחְנוּ עֹלִים אַחֵינוּ הֵמַסּוּ אֶת לְבָבֵנוּ",  אָמְרוּ לוֹ, מֹשֶׁה רַבֵּינוּ, אִלּוּ מִבְּנֵי אָדָם אֲחֵרִים הָיִינוּ שׁוֹמְעִין דְּבָרִים הַלָּלוּ לֹא הָיִינוּ מַאֲמִינִים אֶלָּא מִבְּנֵי אָדָם שֶׁבָּנֵינוּ בְּנֵיהֶם וּבְנוֹתֵינוּ בְּנוֹתֵיהֶם. עַם גָּדוֹל. מְלַמֵּד שֶׁהָיוּ גְּבוֹהִים בְּקוֹמָה. וָרָם. מְלַמֵּד שֶׁהָיוּ מְרֻבִּים בְּאֻכְלוּסִין.

"עָרִים גְּדֹלֹת וּבְצוּרֹת בַּשָּׁמָיִם", רַבָּן שִׁמְעוֹן בֶּן גַּמְלִיאֵל אוֹמֵר דִּבְּרוּ כְּתוּבִים לְשׁוֹן הֲבַאי שֶׁנֶּאֱמַר  "שְׁמַע יִשְׂרָאֵל אַתָּה עֹבֵר הַיּוֹם אֶת הַיַּרְדֵּן" וְגוֹ', אֲבָל מַה שֶּׁאָמַר הַמָּקוֹם לְאַבְרָהָם אָבִינוּ (בראשית כו, ד) "וְהִרְבֵּיתִי אֶת זַרְעֲךָ כְּכוֹכְבֵי הַשָּׁמַיִם" (שם יג, טז) "וְשַׂמְתִּי אֶת זַרְעֲךָ כַּעֲפַר הָאָרֶץ" אֵינוֹ דְבַר הֲבַאי. וְגַם בְּנֵי עֲנָקִים רָאִינוּ שָׁם. מְלַמֵּד שֶׁרָאוּ עֲנָקִים עַל גַּבֵּי עֲנָקִים שֶׁנֶּאֱמַר  "לָכֵן עֲנַקַתְמוֹ גַאֲוָה".

{pפסוק כט-לp}  "וָאֹמַר אֲלֵכֶם", אָמַר לָהֶם לֹא מֵעַצְמִי אֲנִי אוֹמֵר לָכֶם אֶלָּא מִפִּי הַקָּדוֹשׁ בָּרוּךְ הוּא אֲנִי אוֹמֵר לָכֶם. לֹא- תַעַרְצוּן וְלֹא תִירְאוּן מֵהֶם, ה' אֱלֹהֵיכֶם הַהֹלֵךְ לִפְנֵיכֶם. אָמַר לָהֶם מִי שֶׁעָשָׂה לָכֶם נִסִּים בְּמִצְרַיִם וְכָל הַנִּסִּים הָאֵלּוּ עָתִיד לַעֲשׂוֹת לָכֶם נִסִּים בִּכְנִיסַתְכֶם לָאָרֶץ. כְּכֹל אֲשֶׁר עָשָׂה אִתְּכֶם בְּמִצְרַיִם לְעֵינֵיכֶם. אִם אֵין אַתֶּם מַאֲמִינִים לְהַבָּא וְגוֹ' הַאֲמִינוּ לְשֶׁעָבַר.

~ פרק ב

{pפסוק א-הp}  "וַיֹּאמֶר ה' אֵלַי לֵאמֹר רַב לָכֶם סֹב אֶת הָהָר הַזֶּה" וְגוֹ' וְאֶת- הָעָם צַו לֵאמֹר, זֶה שֶׁאָמַר הַכָּתוּב (תהלים ס, א-ב) "לַמְנַצֵּחַ עַל שׁוּשַׁן עֵדוּת, מִכְתָּם לְדָוִד לְלַמֵּד, בְּהֲצּוֹתוֹ אֶת אֲרַם נַהֲרַיִם" וְגוֹ' כְּשֶׁהָלַךְ יוֹאָב לְהִלָּחֵם עִם אֲרַם נַהֲרַיִם יָצְאוּ לִקְרָאתוֹ, אָמְרוּ לוֹ אַתֶּם מִבְּנֵי בָּנָיו שֶׁל יַעֲקֹב וְאָנוּ מִבְּנֵי בָּנָיו שֶׁל לָבָן וַהֲרֵי הַתְּנַאי, (בראשית לא, נב) "עֵד הַגַּל הַזֶּה", כְּשֶׁשָּׁמַע יוֹאָב כָּךְ חָזַר אֵצֶל דָּוִד, מִיָּד הוֹשִׁיבוּ סַנְהֶדְרִין וְאָמְרוּ בֶּאֱמֶת כָּךְ הָיָה הַתְּנַאי אֶלָּא הֵם עֲבָרוּהוּ תְּחִלָּה, בִּלְעָם הָרָשָׁע לֹא כָּךְ אָמַר (במדבר כג, ז) "מִן אֲרָם יַנְחֵנִי" וְכוּשַׁן רִשְׁעָתַיִם לֹא שִׁעְבֵּד בָּנוּ שֶׁנֶּאֱמַר  "וַיַּעַבְדוּ בְנֵי יִשְׂרָאֵל אֶת כּוּשַׁן רִשְׁעָתַיִם" הֵן הִרְשִׁיעוּ עָלֵינוּ שְׁתֵּי רִשְׁעֻיּוֹת, כֵּיוָן שֶׁהוֹרוּ לָהֶם בֵּית דִּין מִיָּד חָזַר עֲלֵיהֶן וַהֲרָגָן שֶׁנֶּאֱמַר (תהלים ס, ב) "בַּהֲצֹתוֹ אֶת אֲרַם". וַהֲלֹא עִם אֲרָם עָשָׂה מִלְחָמָה מַהוּ  "וַיַּךְ אֶת אֱדוֹם". אֶלָּא כְּשֶׁבָּא יוֹאָב לְהִלָּחֵם עִם (אֱדוֹם) [אֲרָם] עָמְדוּ עָלָיו בְּנֵי אֱדוֹם וְאָמְרוּ לוֹ לֹא כָּךְ אָמַר לָכֶם הַקָּדוֹשׁ בָּרוּךְ הוּא "אַל תִּתְגָּרוּ בָם", הֱשִׁיבָם יוֹאָב לֹא כֵן אָמַר לָנוּ אַתֶּם עֹבְרִים בִּגְבוּל אֲחֵיכֶם בְּנֵי עֵשָׂו הֲנִיחוּ אוֹתָנוּ לַעֲבֹר וְלֹא רָצוּ, אָמַר יוֹאָב אִם נַחֲרִיב אֱדוֹם עַכְשָׁיו אֵין אָנוּ מוֹצְאִין בַּחֲזָרָתֵנוּ לֹא אֲכִילָה וְלֹא שְׁתִיָּה אֶלָּא נָנִיחַ אוֹתָם עַד שֶׁנַּכֶּה אֶת אֲרָם וְנַחֲזֹר עֲלֵיהֶן, לְכָךְ נֶאֱמַר (שם) "וַיָּשָׁב יוֹאָב וַיַּךְ אֶת אֱדוֹם". אָמַר הַקָּדוֹשׁ בָּרוּךְ הוּא שִׁפְכוּ אֶת אֱדוֹם קִמְעָא קִמְעָא, כְּשֶׁיַּגִּיעַ זְמַן אֲנִי אֲכַלֶּה וְאַחֲרִיב אוֹתָהּ שֶׁנֶּאֱמַר (עובדיה א, יט) "וְיָרְשׁוּ הַנֶּגֶב אֶת הַר עֵשָׂו" וְגוֹ', וְאוֹמֵר  "וְגָלֻ(וּ)ת הַחֵל הַזֶּה", וְאוֹמֵר (שם, כא) "וְעָלוּ מוֹשִׁ(י)עִים בְּהַר צִיּוֹן".

{rרמז תתוr}  "רַב לָכֶם סֹב אֶת הָהָר הַזֶּה", הֶרְאָה לוֹ הַקָּדוֹשׁ בָּרוּךְ הוּא לְמֹשֶׁה אוֹתוֹ הַר שֶׁהָאָבוֹת קְבוּרִין בּוֹ. אָמַר לוֹ לְמֹשֶׁה אֱמֹר לָהֶם לְיִשְׂרָאֵל אֵין אַתֶּם יְכוֹלִין לְהִזְדַּוֵּג לְעֵשָׂו, עַד עַכְשָׁיו מִתְבַּקֵּשׁ לוֹ שָׂכָר בַּכִּבּוּד שֶׁכִּבֵּד אֶת אֵלּוּ שֶׁהֵן קְבוּרִין בָּהָר הַזֶּה, בְּשָׁעָה שֶׁנָּתַן יַעֲקֹב לְעֵשָׂו כָּל אוֹתוֹ הַדּוֹרוֹן אָמַר לוֹ (בראשית לג, ט) "יֶשׁ לִי רָב", אָמַר לוֹ הַקָּדוֹשׁ בָּרוּךְ הוּא, בְּלָשׁוֹן שֶׁכִּבְּדוֹ, בּוֹ בַּלָּשׁוֹן פְּנוּ מִלְּפָנָיו, רַב לָכֶם סֹב וְגוֹ'.

"פְּנוּ לָכֶם צָפֹנָה", אִם רְאִיתֶם אוֹתוֹ שֶׁמְּבַקֵּשׁ לְהִתְגָּרוֹת בָּכֶם לֹא תַעַמְדוּ כְנֶגְדּוֹ אֶלָּא הַצְפִּינוּ עַצְמְכֶם מִלְּפָנָיו. וּלְהֵיכָן נִבְרַח. בִּרְחוּ לַתּוֹרָה, וְאֵין צָפֹנָה אֶלָּא תוֹרָה שֶׁנֶּאֱמַר (משלי ב, ז) "יִצְפֹּן לַיְשָׁרִים תּוּשִׁיָּה", אָמַר הַקָּדוֹשׁ בָּרוּךְ הוּא הַמְתִּינוּ לְמֶלֶךְ הַמָּשִׁיחַ שֶׁיָּבוֹא וִיקֻיַּם בּוֹ  "מָה רַב טוּבְךָ אֲשֶר צָפַנְתָּ".

{rרמז תתזr}  "וְאֶת הָעָם צַו לֵאמֹר", [אָמַר הַקָּדוֹשׁ בָּרוּךְ הוּא] לֹא לָכֶם בִּלְבַד אֲנִי מְצַוֶּה, אֶלָּא אַתֶּם לִבְנֵיכֶם צַוּוּ לְרָאשֵׁי דוֹרוֹת שֶׁיְהוּ נוֹהֲגִין בּוֹ כָבוֹד עַד שֶׁיָּבוֹא הַיּוֹם שֶׁכָּתוּב (במדבר כד, יז) "דָּרַךְ כּוֹכָב מִיַּעֲקֹב" וְגוֹ'  "וְהָיָה בֵּית יַעֲקֹב אֵשׁ" וְגוֹ'.

דָּבָר אַחֵר "רַב לָכֶם סֹב", בְּשָׁעָה שֶׁשָּׁלַח יַעֲקֹב דּוֹרוֹן לְעֵשָׂו אָמַר לוֹ (בראשית לג, ט) "יֶשׁ לִי רָב, אַף עַל פִּי שֶׁאַתָּה כּוֹבֵשׁ אֻמּוֹת בִּימֵי מֹשֶׁה וִיהוֹשֻׁעַ, בִּתְחוּמִי אֵין לְךָ עֵסֶק שֶׁכְּבָר אָמַר הַמָּקוֹם רַב לָכֶם סֹב, אֶלָּא יֵשׁ לָכֶם לֵילֵךְ בַּגּוֹלָה. פְּנוּ לָכֶם צָפֹנָה לְגָלוּת בָּבֶל, שֶׁנֶּאֱמַר (ירמיה א, טו) "כִּי הִנְנִי ק(וֹ)רֵא לְכָל מִשְׁפְּחוֹת מַמְלְכוֹת צָפוֹנָה".

"וְאֶת הָעָם צַו לֵאמֹר", מִתְיָרְאִין מִכֶּם אֵלּוּ, וּצְרִיכִים אַתֶּם לִשְׁמֹר אֶת עַצְמְכֶם. וּמָה אִם בְּשָׁעָה שֶׁמִּתְיָרְאִין מִכֶּם צְרִיכִין אַתֶּם לִשְׁמֹר אֶת עַצְמְכֶם, עַל אַחַת כַּמָּה וְכַמָּה בְּשָׁעָה שֶׁהֵן מַצְלִיחִין וְאֵינָן מִתְיָרְאִין מִכֶּם.

דָּבָר אַחֵר "וְאֶת הָעָם צַו לֵאמֹר אַתֶּם עֹבְרִים", אֲבָל עֵשָׂו יוֹשֵׁב,  "אֵלֶּה בְּנֵי- שֵׂעִיר הַחֹרִי יֹשְׁבֵי הָאָרֶץ". דָּבָר אַחֵר "אַתֶּם עוֹבְרִים בִּגְבוּל אֲחֵיכֶם". אַתֶּם אוֹכְלִים עִם עֵשָׂו בָּעוֹלָם הַזֶּה וְהוּא אֵינוֹ אוֹכֵל עִמָּכֶם לָעוֹלָם הַבָא וְכֵן עֵשָׂו אָמַר לְיַעֲקֹב (שם לג, יב) "נִסְעָה וְנֵלֵכָה", לֹא אַחִים תְּאוֹמִים אָנוּ, נֹאכַל שְׁנֵינוּ בָּעוֹלָם הַזֶּה וּבָעוֹלָם הַבָּא. אֲמַר לֵיהּ יַעֲקֹב (שם, יג) "הַיְלָדִים רַכִּים", עַד עַכְשָׁיו לֹא עָמַד מֹשֶׁה שֶׁהוּא מַסְפִּיק (במדבר יא, כב) "הֲצֹאן וּבָקָר יִשָּׁחֵט לָהֶם",  "וְהַצֹּאן וְהַבָּקָר עָלוֹת עָלַי", עַד עַכְשָׁיו לֹא עָמַד שְׁמוּאֵל (ש"א טו, יד) "וּמֶה קוֹל הַצֹּאן הַזֶּה בְּאָזְנָי", וְלֹא עוֹד אֶלָּא  "וּדְפָקוּם יוֹם אֶחָד", אֶלָּא טֹל לְךָ חֵלֶק בָּעוֹלָם הַזֶּה. (שם, יד) "יַעֲבָר- נָא אֲדֹנִי לִפְנֵי עַבְדּוֹ וְגוֹ' וּלְרֶגֶל הַיְלָדִים". אֲמַר לֵיהּ, עַד עַכְשָׁיו יֵשׁ לִי לְהַעֲמִיד לַחֲנַנְיָה וַחֲבֵרָיו, (דניאל א, ד) "יְלָדִים אֲשֶר אֵין בָּהֶם כָּל (מוּם) [מִאוּם"]. אָמַר רַבִּי יוֹחָנָן מַהוּ עַד מִדְרַךְ כַּף רָגֶל. עַד שֶׁיַּגִּיעַ  "לְעֵת תָּמּוּט רַגְלָם". רַבִּי שִׁמְעוֹן בֶּן לֵוִי אֲמַר עַד שֶׁיַּגִּיעַ (דניאל ב, לד) "וּמְחָת לְצַלְמָא עַל רַגְלוֹהִי". רַבִּי יוֹסֵי בַּר חֲנִינָא אֲמַר עַד שֶׁיַּגִּיעַ (ישעיה כו, ו) "תִּרְמְסֶנָּה רָגֶל". רַבִּי חִיָּא אֲמַר עַד שֶׁיַּגִּיעַ (במדבר כד, יז) "דָּרַךְ כּוֹכָב מִיַּעֲקֹב". רַבִּי אַבָּא אֲמַר עַד שֶׁיַּגִּיעַ  "פּוּרָה דָּרַכְתִּי לְבַדִּי". רַבִּי חָנָא בְּשֵׁם רַבִּי חִלְקִיָּה אֲמַר עַד שֶׁיַּגִּיעַ (להלן לג, כט) "אַשְׁרֶיךָ יִשְׂרָאֵל מִי כָמוֹךָ" וְגוֹ'.

דָּבָר אַחֵר "אַתֶּם עֹבְרִים", כָּל הַמַּלְכוּת שֶׁתַּעֲמֹד, אַתֶּם אוֹכְלִים עִמָּהּ.  מָשָׁל לְמֶלֶךְ שֶׁעָשָׂה סְעֻדָּה שֶׁיֹּאכַל הוּא וּבָנָיו. אָמַר הַמֶּלֶךְ עֲסָקַי הַרְבֵּה, וּבָנַי נַפְשָׁם קְצָרָה, אֶלָּא דּוּכּוּס אוֹכֵל והֵן אוֹכְלִין עִמּוֹ, אִפַּרְכוֹס אוֹכֵל וְיֹאכְלוּ עִמּוֹ, וּכְשֶׁאֶפָּנֶה אֲנִי הֵן נִכְנָסִין לִסְעֻדָּה. כָּךְ אָמַר הַקָּדוֹשׁ בָרוּךְ הוּא הַסְּעֻדָּה עֲשׂוּיָה וְיִשְׂרָאֵל מְזֻמָּנִים. הֲדָא הוּא דִכְתִיב  "שְׁמַע אֵלַי יַעֲקֹב וְיִשְׂרָאֵל מְקָרְאִי", וּכְתִיב (ש"א ט, כב) "וַיִּתֵּן לָהֶם מָקוֹם בְּרֹאשׁ הַקְּרוּאִים", וּמַה שֶּׁאָכְלוּ עִם הָאֻמּוֹת אֵינִי חוֹשֵׁב עָלֶיהָ שֶׁכֵּן בִּלְעָם אוֹמֵר (במדבר כג, ט) "הֵן עַם לְבָדָד יִשְׁכֹּן וּבַגּוֹיִם לֹא יִתְחַשָּׁב".

אֲמַר רַבִּי יוֹחָנָן נָכְרִי יוֹרֵשׁ אֶת אָבִיו, דְּבַר תּוֹרָה, שֶׁנֶּאֱמַר "כִּי- יְרֻשָּׁה לְעֵשָׂו נָתַתִּי אֶת הַר שֵׂעִיר".

{pפסוק זp} {rרמז תתחr}  "כִּי ה' אֱלֹהֶיךָ בֵּרַכְךָ", יָכוֹל אֲפִלּוּ אַתָּה יוֹשֵׁב וּבָטֵל. תַּלְמוּד לוֹמַר "בְּכֹל מַעֲשֵׂה יָדֶךָ", אִם עוֹשֶׂה אָדָם הֲרֵי הוּא מִתְבָּרֵךְ, וְאִם לָאו אֵינוֹ מִתְבָּרֵךְ מַהוּ יָדַע לֶכְתְּךָ. הִלּוּכְךָ, לִכְלוּכְךָ, צַעַרְךָ בְּפַרְנָסָתְךָ. הַדֶּרֶךְ עוֹשָׂה שְׁלֹשָׁה דְבָרִים, מְבַלָּה אֶת הַכְּסוּת וְשׁוֹחֶקֶת אֶת הַגּוּף וּמְמַעֶטֶת אֶת הַיְּצִיאָה, אֲבָל הַקָּדוֹשׁ בָּרוּךְ הוּא לֹא עָשָׂה כָּךְ אֶלָּא  "שִׂמְלָתְךָ לֹא בָלְתָה מֵעָלֶיךָ", וְלֹא חָסַרְתָּ דָּבָר זוֹ הַיְּצִיאָה. זֶה אַרְבָּעִים שָׁנָה. בִּזְכוּת שֶׁאֲמַרְתֶּם בַּיָּם (שמות טו, ב) "זֶה אֵלִי וְאַנְוֵהוּ" נָתַתִּי לְךָ זֶה אַרְבָּעִים שָׁנָה. רַבִּי יְהוּדָה אוֹמֵר מֶלֶךְ בַּמְּדִינָה אֵין הַמְּדִינָה חֲסֵרָה כְּלוּם כָּךְ ה' אֱלֹהֶיךָ עִמָּךְ לֹא חָסַרְתָּ דָּבָר. בְּנֹהַג שֶׁבָּעוֹלָם אָדָם מְקַבֵּל אוֹרֵחַ יוֹם רִאשׁוֹן שׁוֹחֵט לוֹ עֵגֶל, יוֹם שֵׁנִי תַּרְנְגוֹלִים, יוֹם שְׁלִישִׁי קִטְנִיּוֹת, יוֹם רְבִיעִי מְמַעֵט וְהוֹלֵךְ, לֹא דוֹמֶה יוֹם רִאשׁוֹן כְּיוֹם אַחֲרוֹן, יָכוֹל אַף הַקָּדוֹשׁ בָּרוּךְ הוּא כֵּן. תַּלְמוּד לוֹמַר "זֶה אַרְבָּעִים שָׁנָה ה' אֱלֹהֶיךָ עִמָּךְ", יוֹם אַחֲרוֹן כְּיוֹם רִאשׁוֹן. רַבִּי נְחוּנְיָא אָמַר מַהוּ לֹא חָסַרְתָּ דָּבָר. דְּלָא הָוְיַת חָסֵר אֶלָּא מֵימַר מִלָּא וְהִיא מִתְעַבְּדָא, יֵעָשֶׂה הַמָּן כְּבִשּׁוּל שֶׁל עֵגֶל וְהוּא נַעֲשֶׂה, יֵעָשֶׂה פְּטוּמִין וְהוּא נַעֲשֶׂה, יֵעָשֶׂה פַּסְיוֹנִי וְהוּא נַעֲשֶׂה, מָה אַתָּה מְבַקֵּשׁ, קֶמַח, (במדבר יא, ח) "שָׁטוּ הָעָם וְלָקְטוּ", קוֹנִדִּיטוֹן, "אוֹ דָכוּ בַּמְּדֹכָה", אֲשִׁישׁוֹת, "וְעָשׂוּ אֹתוֹ עֻגוֹת", לְכָךְ נֶאֱמַר "לֹא חָסַרְתָּ דָּבָר", אֶלָּא שֶׁתְּדַבֵּר בְּפִיךָ, מָן אֲנִי רוֹצֶה, (שמות טז, ד) "הִנְנִי מַמְטִיר לָכֶם לֶחֶם מִן- הַשָּׁמַיִם", מַיִם אֲנִי רוֹצֶה,  "הֵן הִכָּה צוּר וַיָּזוּבוּ מַיִם וּנְחָלִים יִשְׁטֹפוּ", שְׂלָו אֲנִי מְבַקֵּשׁ, (שמות טז, יג) "וַתַּעַל הַשְּׂלָו (עַל) [וַתְּכַס אֶת] הַמַּחֲנֶה, בָּשָׂר אֲנִי מְבַקֵּשׁ, כֵּיוָן שֶׁשָּׁמַע מֹשֶׁה אֶת הַדָּבָר הָלַךְ לוֹ אֵצֶל הַקָּדוֹשׁ בָּרוּךְ הוּא אָמַר לוֹ מְבַקְשִׁין בָּנֶיךָ בָּשָׂר, אָמַר לוֹ הַקָּדוֹשׁ בָּרוּךְ הוּא תֵּן לָהֶם, אָמַר לוֹ מֹשֶׁה  "מֵאַיִן לִי בָּשָׂר", (שם, כב) "הֲצֹאן וּבָקָר יִשָּׁחֵט לָהֶם... אִם אֶת כָּל דְּגֵי הַיָּם יֵאָסֵף לָהֶם וּמָצָא לָהֶם", אָמַר לוֹ לֹא הָיוּ לְךָ צְפַרְדְּעִים בְּמִצְרַיִם כִּנִּים לֹא הָיוּ לְךָ בְּמִצְרַיִם כָּל כָּךְ הָיִיתָ עָשִׁיר וְעַכְשָׁיו אֵין לְךָ, אָמַר לְפָנָיו רִבּוֹנוֹ שֶׁל עוֹלָם מִשֶּׁלְּךָ הָיוּ לִי, אָמַר לוֹ בְּמִצְרַיִם הָיָה לִי וְעַכְשָׁיו אֵין לִי (שם, כג) "הֲיַד ה' תִּקְצָר". כֵּיוָן שֶׁרָאוּ יִשְׂרָאֵל הֵיאַךְ הַקָּדוֹשׁ בָּרוּךְ הוּא (מְעַכְּבָן) [מְפַרְנְסָן] בַּמִּדְבָּר הִתְחִילוּ מְקַלְּסִין אוֹתוֹ וְאוֹמֵר אַתְּ הוּא רָעְיָא טָבָא לֹא חִסַּרְתָּ טוֹבָתְךָ לָעוֹלָם, הֲדָא הוּא דִכְתִיב  "ה' רֹעִי לֹא אֶחְסָר".

{pפסוק טp}  "אַל תָּצַר אֶת מוֹאָב", אֲמַר רַבִּי חִיָּא בַּר אַבָּא אֲמַר רַבִּי יוֹחָנָן מִנַּיִן שֶׁאֵין הַקָּדוֹשׁ בָּרוּךְ הוּא מְקַפֵּחַ אֲפִלּוּ שְׂכַר שִיחָה נָאָה, דְּאִלּוּ בְּכִירָה דִּקְרִיתֵיהּ מוֹאָב אֲמַר לֵיהּ רַחֲמָנָא לְמֹשֶׁה אַל תָּצַר אֶת מוֹאָב וְאַל תִּתְגָּר בָּם מִלְחָמָה, מִלְחָמָה הוּא דְּלָא אֲבָל צִעוּרֵי וְאַנְגַּרְיָא צַעֲרֵיהּ, וְאִלּוּ צְעִירָה דִּקְרִיתֵיהּ בֶּן עַמִּי אֲמַר לֵיהּ אַל תְּצֻרֵם וְאַל תִּתְגָּר בָּם, [כְּלָל], דַּאֲפִלּוּ אַנְגַּרְיָא וְצִעוּרֵי לָא.

רַב שְׁמוּאֵל בַּר יְהוּדָה שְׁכִיבָא לֵיהּ בְּרַתָּא. אָמְרוּ לֵיהּ רַבָּנָן לְעוּלָא קוּם נֵיזִיל נִינְחֲמֵיהּ. אֲמַר לְהוּ מָה אִית לִי גַּבֵּי נֶחָמָתָא דִבַבְלָאֵי דְּגִדּוּפָא הוּא, דְּאָמְרֵי מַאי אֶפְשָׁר לָן לְמֶעְבַּד הָא אֶפְשָׁר לְהוּ לְמֶעְבַּד עָבְדֵי. אָזָל הוּא לְחוּדֵיהּ לְגַבֵּיהּ. אֲמַר לֵיהּ מַאי דִּכְתִיב "וַיֹּאמֶר ה' אֵלַי אַל תָּצַר אֶת מוֹאָב וְאַל תִּתְגָּר בָּם מִלְחָמָה", וְכִי מָה עָלְתָה עַל דַּעְתּוֹ שֶׁל מֹשֶׁה לַעֲשׂוֹת מִלְחָמָה שֶׁלֹּא בִּרְשׁוּת, אֶלָּא נָשָׂא מֹשֶׁה קַל וָחֹמֶר בְּעַצְמוֹ, אָמַר, וּמַה מִּדְיָנִים שֶׁלֹּא בָּאוּ אֶלָּא לַעֲזֹר לְמוֹאָב אָמְרָה תוֹרָה (במדבר כה, יז) "צָרוֹר אֶת הַמִּדְיָנִים וְהִכִּיתֶם אוֹתָם", מוֹאֲבִים עַצְמָן לֹא כָּל שֶׁכֵּן. אֲמַר לֵיהּ הַקָּדוֹשׁ בָּרוּךְ הוּא לֹא כְּשֶׁעָלְתָה עַל דַּעְתְּךָ [עָלְתָה עַל דַּעְתִּי], שְׁתֵּי פְּרֵדוֹת טוֹבוֹת יֵשׁ לִי לְהוֹצִיא מֵהֶן, רוּת הַמּוֹאֲבִיָּה וְנַעֲמָה הָעַמּוֹנִית, וּמַה בִּשְׁבִיל שְׁתִּי פְּרֵדוֹת חָס הַקָּדוֹשׁ בָּרוּךְ הוּא עַל שְׁתֵּי אֻמּוֹת גְּדוֹלוֹת שֶׁל רְשָׁעִים וְלֹא הֶחֱרִיבָן, בִּתּוֹ שֶׁל רַבִּי אִם כְּשֵׁרָה וּרְאוּיָה לָצֵאת מִמֶּנָּה דָּבָר טוֹב עַל אַחַת כַּמָּה וְכַמָּה דַּהֲוָה חַיָּה.

"אַל תָּצַר אֶת מוֹאָב", מָשָׁל לְאֶחָד שֶׁהִלְוָה עַל גְּדִישׁוֹ שֶׁיִּתֵּן לוֹ חִטִּין לְגֹרֶן, וְהָיָה לְבַעַל הַגָּדִישׁ שׂוֹנֵא אֶחָד וְהָלַךְ וְהִדְלִיק אֶת הַגָּדִישׁ, וּבָא הַמַּלְוֶה וְתָפַשׂ אֶת הַלּוֹוֶה וַאֲמַר לֵיהּ תֵּן לִי מַה שֶּׁאַתָּה חַיָּב לִי, אֲמַר לֵיהּ הַלּוֹוֶה לֹא דַי צַעֲרִי שֶׁנֶּאֱבַד מִמֶּנִּי גְּדִישִׁי אֶלָּא בָּאתָ וְהוֹסַפְתָּ לִי צָרָה עַל צָרָתִי. כָּךְ אֲמַר לֵיהּ הַקָּדוֹשׁ בָּרוּךְ הוּא לְמֹשֶׁה אֶתְמוֹל יָקְדוּ גְּדִישָׁם שֶׁנֶּאֱמַר (במדבר כא, כח) "כִּי אֵשׁ יָצְאָה מֵחֶשְׁבּוֹן" וְאַתֶּם בָּאִים לְהוֹסִיף צָרָה עַל צָרָתָם, אַל תָּצַר אֶת מוֹאָב. דָּבָר אַחֵר אֲמַר לֵיהּ הַקָּדוֹשׁ בָּרוּךְ הוּא סוֹפְךָ לִקָּבֵר בִּגְבוּלָן. מָשָׁל לְרֹאשׁ הַמְּדִינָה שֶׁבָּא מִמְּדִינַת הַיָּם וְעַבְדּוֹ עִמּוֹ. נִכְנַס לְפֻנְדָּק אֶחָד, הִתְחִיל עַבְדּוֹ לְקַלֵּל אֶת בַּעַל הַחֲנוּת. אֲמַר לֵיהּ אֲדוֹנוֹ כָּךְ הוּא הַדֶּרֶךְ, אַתָּה נָתוּן בְּתוֹךְ שֶׁלּוֹ וּמְקַלֵּל. כָּךְ אֲמַר לֵיהּ הַקָּדוֹשׁ בָּרוּךְ הוּא לְמֹשֶׁה נִקְבָּר אַתָּה בְּתוֹךְ גְּבוּלוֹ שֶׁנֶּאֱמַר (להלן לד, ו) "וַיִּקְבֹּר אֹתוֹ בַגַּי בְּאֶרֶץ מוֹאָב". וְלָמָּה רִחֵם עֲלֵיהֶם הַקָּדוֹשׁ בָּרוּךְ הוּא. לְפִי שֶׁמִּלְּאוּ אֶת הָעוֹלָם בִּשְׁעַת הַזַּעַף. מָשָׁל לִמְדִינָה שֶׁנִּצְטָרְכָה לְלֶחֶם, צָעֲקוּ הַבְּרִיּוֹת אֶל הַשִּׁלְטוֹן, עָמְדוּ שְׁנֵי נַחְתּוֹמִין וְהָיוּ טוֹחֲנִין כָּל הַלַּיְלָה. בִּקְּשׁוּ לַעֲשׂוֹת עִסָּתָן כָּבָה הָנֵּר וְלֹא הָיוּ רוֹאִין מֶה עָשוּ, בָּלְלוּ אֶת הָעִסָּה וְאָפוּ אוֹתָהּ וְהוֹצִיאוּהָ וּמִלְּאוּ אֶת הַשּׁוּק. בָּא הַשִּׁלְטוֹן וְרָאָה הַפַּת מְעֹרֶבֶת קִבָּר. אָמַר לָהֶם רְאוּיִין הֲיִיתֶם לִתֵּן הַקוֹפִיץ בְּצַוָּארֵיכֶם וּלְהַחֲזִיר אֶתְכֶם בְּכָל הַמְּדִינָה, אֲבָל מָה אֶעֱשֶׂה לָכֶם שֶׁמִּלֵּאתֶם אֶת הַמְּדִינָה בִּשְׁעַת הַזַּעַף. כָּךְ יְהֵא שְׁמוֹ שֶׁל הַקָּדוֹשׁ בָּרוּךְ הוּא מְבֹרָךְ, כְּשֶׁהָפַךְ סְדוֹם וַעֲמוֹרָה לֹא הָיָה שָׁם בְּרִיָּה שֶׁנֶּאֱמַר  "וַיַּהֲפֹךְ אֶת הֶעָרִים", עָמְדוּ בְּנוֹת לוֹט וְעָרְכוּ אֶת הָעִסָּה שֶׁנֶּאֱמַר (שם, לו) "וַתַּהֲרֶין שְׁתֵּי בְּנוֹת לוֹט", אָמַר לָהֶם רְאוּיִין הֱיִיתֶן כְּלָיָה עַל מַה שֶּׁעֲשִׂיתֶם וּמָה אֶעֱשֶׂה לָכֶם שֶׁכַּוָּנַתְכֶם לְמַלְּאוֹת עוֹלָמִי.

אֲמַר רָבָא נָכְרִי יוֹרֵשׁ אֶת אָבִיו דְּבַר תּוֹרָה שֶׁנֶּאֱמַר  "וְחִשַּׁב עִם ק(וֹ)נֵהוּ" וְלֹא עִם יוֹרְשֵׁי קוֹנֵהוּ, מִכְּלַל דְּאִית לֵיהּ יוֹרְשִׁים. גֵּר אֶת הַנָּכְרִי אֵינוֹ מִדִּבְרֵי תוֹרָה, אֶלָּא מִדִּבְרֵי סוֹפְרִים אֲקִילוּ רַבָּנָן גַּבֵּי גֵּר שֶׁמָּא יַחֲזֹר לְסוּרוֹ. וְרַבִּי חִיָּא בַּר אַבָּא אָמַר רַבִּי יוֹחָנָן נָכְרִי יוֹרֵשׁ אֶת אָבִיו דְּבַר תּוֹרָה, דִּכְתִיב "כִּי לִבְנֵי לוֹט נְתַתִּיהָ יְרֻשָּׁה". וְרבִּי חִיָּא מַאי טַעֲמָא לָא אֲמַר כְּרָבָא. מִי כְּתִיב "וְחִשַּׁב עִם קוֹנֵהוּ וְלֹא עִם יוֹרְשֵׁי קוֹנֵהוּ". וְרָבָא [מַאי טַעֲמָא] לָא אֲמַר כְּרַבִּי חִיָּא. מִשּׁוּם כְּבוֹד אַבְרָהָם שָׁאנֵי.

{pפסוק טזp} {rרמז תתטr}  "וַיְהִי כַאֲשֶׁר תַּמּוּ". לֹא הָיוּ יָמִים טוֹבִים לְיִשְׂרָאֵל כַּחֲמִשָּׁה עָשָׂר בְּאָב [וּכְיוֹם הַכִּפּוּרִים]. רַבִּי (נַחְמָן) [יוֹחָנָן] אֲמַר יוֹם שֶׁכָּלוּ מֵתֵי מִדְבָּר, דַּאֲמַר מַר עַד שֶׁלֹּא כָּלוּ מֵתֵי מִדְבָּר לֹא הָיָה הַדִּבּוּר עִם מֹשֶׁה, וּכְתִיב "וַיְהִי כַּאֲשֶׁר תַּמּוּ כָּל אַנְשֵׁי הַמִּלְחָמָה", וּכְתִיב ("וַיֹּאמֶר) [וַיְדַבֵּר] ה' אֵלַי לֵאמֹר", אֵלַי הָיָה הַדִּבּוּר.

{pפסוק כגp}  "וְהָעַוִּים הַיֹּשְׁבִים" (כָּתוּב בְּרֶמֶז תשס"ה).

כְּתִיב (וְאֶת) (יהושע יג, ג) "חֲמֵשֶׁת סַרְנֵי פְלִשְׁתִּים הָעַזָּתִי וְהָאַשְׁדּוֹדִי הָאֶשְׁקְלוֹנִי הַגִּתִּי וְהָעֶקְרוֹנִי וְהָעַוִּים". אֲמַר חֲמִשָּׁה וְקָא חָשִׁיב שִׁיתָא. אָמַר רַבִּי (יוֹחָנָן) [יוֹנָתָן] אַנְדּוֹקִי שֶׁלָּהֶן חֲמִשָּׁה כוּ'. וּפְלִיגָא דְּרַב דַּאֲמַר עַוִּים מִתֵּימָן בָּאוּ. תַּנְיָא נַמֵּי הָכֵי עַוִּים מִתֵּימָן בָּאוּ, וְלָמָּה נִקְרָא שְׁמָם עַוִּים, שֶׁעִוְּתוּ אֶת מְקוֹמָן. דָּבָר אַחֵר שֶׁאִוּוּ לְאֱלֹהוּת הַרְבֵּה. דָּבָר אַחֵר שֶׁכָּל מִי שֶׁרוֹאֶה אוֹתָם אוֹחַזְתּוֹ עֲוִית. אֲמַר רַב יוֹסֵף וְאִית לְהוּ שִׁיתְסַר דָּרֵי שִׁנֵּי [לְכָל חָד וְחָד].

{pפסוק כהp}  "אָחֵל תֵּת פַּחְדְּךָ וְיִרְאָתְךָ", תָּנָא כְּשֵׁם שֶׁעָמְדָה לוֹ חַמָּה לִיהוֹשֻׁעַ כָּךְ עָמְדָה לוֹ חַמָּה לְמֹשֶׁה וּלְנַקְדִּימוֹן בֶּן גֻּרְיוֹן. יְהוֹשֻׁעַ, קְרָא. נַקְדִּימוֹן בֶּן גֻּרְיוֹן, גְּמָרָא. מֹשֶׁה מִנָּלָן. אָמַר רַבִּי אֶלְעָזָר אָתְיָא אָחֵל אָחֵל, כְּתִיב הָכָא אָחֵל תֵּת פַּחְדְּךָ וּכְתִיב הָתָם (יהושע ג, ז) "אָחֵל גַּדֶּלְךָ". רַבִּי יוֹחָנָן אָמַר אַתְיָא תֵּת תֵּת, כְּתִיב הָכָא אָחֵל תֵּת פַּחְדְּךָ וּכְתִיב הָתָם  "בְּיוֹם תֵּת ה' אֶת- הָאֱמֹרִי". רַבִּי שְׁמוּאֵל בַּר נַחְמָן אָמַר מִסֵּיפֵיהּ דִּקְרָא אֲשֶׁר יִשְׁמְעוּן שִׁמְעֲךָ ורָגְזוּ וְחָלוּ מִפָּנֶיךָ, אֵימָתַי רָגְזוּ וְחָלוּ מִפָּנֶיךָ, בְּשָׁעָה שֶׁעָמְדָה לְמֹשֶׁה. מֵיתִיבֵי (שם, יד) "וְלֹא הָיָה כַּיּוֹם הַהוּא לְפָנָיו וְאַחֲרָיו". אִי תֵימָא שָׁעוֹת הוּא דְּלָא הָווּ נְפִישָׁן כֻּלֵּי הַאי, וְאִי תֵימָא אַבְנֵי בָּרָד דְּלָא הָווּ, דִּכְתִיב (שם, יא) "וַיְהִי בְּנֻ(וּ)סָם מִפְּנֵי (בְנֵי) יִשְׂרָאֵל וְגוֹ' וַה' הִשְׁלִיךָ עֲלֵיהֶם אֲבָנִים גְּד(וֹ)לוֹת" וְגוֹ'.

תָּנוּ רַבָּנָן פַּעַם אַחַת עָלוּ יִשְׂרָאֵל לָרֶגֶל וְלֹא הָיָה לָהֶם מַיִם לִשְׁתּוֹת. הָלַךְ נַקְדִּימוֹן בֶּן גֻּרְיוֹן וְלָוָה שְׁתֵּים עֶשְׂרֵה מַעְיְנוֹת מַיִם מֵהֶגְמוֹן אֶחָד לְעוֹלֵי רְגָלִים, וַאֲמַר לֵיהּ אִם יַגִּיעַ זְמַן וְלֹא יֵרְדוּ גְּשָׁמִים אֲנִי נוֹתֵן לְךָ שְׁתֵּים עֶשְׂרֵה עֵינוֹת מַיִם אוֹ שְׁתֵּים עֶשְׂרֵה כִּכְּרֵי כָּסֶף. קָצַץ לוֹ מָעוֹת וְקָבַע לוֹ זְמַן. הִגִּיעַ זְמַן וְלֹא יָרְדוּ גְשָׁמִים, בַּשַּׁחֲרִית שָׁלַח לוֹ שַׁגֵּר לִי מַיִם אוֹ דְמֵי מַיִם שֶׁיֵּשׁ לִי בְּיָדְךָ. שָׁלַח לוֹ עֲדַיִן כָּל הַיּוֹם שֶׁלִּי הוּא. בַּמִּנְחָה שָׁלַח לוֹ שַׁגֵּר לִי מַיִם אוֹ דְמֵי מַיִם שֶׁיֵּשׁ לִי בְּיָדְךָ. שָׁלַח לוֹ עֲדַיִן יֵשׁ לִי שָׁהוּת בַּיּוֹם. לִגְלֵג עָלָיו אוֹתוֹ הֶגְמוֹן, אָמַר, כָּל הַשָּׁנָה כֻּלָּהּ לֹא יָרְדוּ גְשָׁמִים וְעַכְשָׁיו יֵרְדוּ גְשָׁמִים. נִכְנַס אוֹתוֹ הֶגְמוֹן כְּשֶׁהוּא שָׂמֵחַ לְבֵית הַמֶּרְחָץ, וְנַקְדִּימוֹן בֶּן גֻּרְיוֹן כְּשֶׁהוּא עָצֵב לְבֵית הַמִּקְדָּשׁ, נִתְעַטֵּף וְעָמַד בִּתְפִלָּה וְאָמַר לְפָנָיו, רִבּוֹנוֹ שֶׁל עוֹלָם, גָּלוּי וְיָדוּעַ לְפָנֶיךָ שֶׁלֹא לִכְבוֹדִי עָשִׂיתִי וְלֹא לִכְבוֹד בֵּית אַבָּא אֶלָּא לִכְבוֹדְךָ עָשִׂיתִי כְּדֵי שֶׁיְּהוּ מַיִם לְעוֹלֵי רְגָלִים, מִיָּד נִתְקַשְּׁרוּ שָׁמַיִם בְּעָבִים וְיָרְדוּ גְשָׁמִים עַד שֶׁמִּלְּאוּ שְׁתֵּים עֶשְׂרֵה מַעְיְנוֹת מַיִם שֶׁלּוֹ וְהוֹתִירוּ. שָׁלַח לוֹ שַׁגֵּר לִי דְּמֵי מַיִם שֶׁבְּיָדְךָ. אֲמַר לֵיהּ עֲדַיִן יֵשׁ לִי פִּתְחוֹן פֶּה עָלֶיךָ, כְּבָר שָׁקְעָה חַמָּה וּמַיִם יָרְדוּ בִּרְשׁוּתִי. חָזַר וְנִתְעַטֵּף וְעָמַד בִּתְפִלָּה. אָמַר לְפָנָיו, רִבּוֹנוֹ שֶׁל עוֹלָם, הוֹדַע שֶׁיֵּשׁ לְךָ אוֹהֲבִים בְּעוֹלָמְךָ. מִיָּה נָשְׁבָה רוּחַ וְזָרְחָה הַחַמָּה, וְיָצְאוּ וּפָגְעוּ זֶה בָּזֶה. אֲמַר לֵיהּ יוֹדֵעַ אֲנִי שֶׁלֹּא הִטְרִיחַ הַקָּדוֹשׁ בָּרוּךְ הוּא אֶת עוֹלָמוֹ אֶלָּא בִּשְׁבִילְךָ, אִלּוּ לֹא נָקְדָה חַמָּה הָיָה לִי פִּתְחוֹן פֶּה עָלֶיךָ. תָּנָא לֹא נַקְדִּימוֹן שְׁמוֹ אֶלָּא בּוּנִי שְׁמוֹ, וְלָמָּה נִקְרָא שְׁמוֹ נַקְדִּימוֹן, שֶׁנָּקְדָה חַמָּה בַּעֲבוּרוֹ.

{pפסוק כחp}  "אֹכֶל בַּכֶּסֶף תַּשְׁבִּרֵנִי וְאָכַלְתִּי", שָׁנוּ רַבּוֹתֵינוּ הַשְּׁלָקוֹת וְהַכְּבָשִׁים שֶׁל נָכְרִים אֲסוּרִין, וְאֵין אֲסוּרִין בַּהֲנָאָה, מִנָּהָנִי מִלֵּי. דַּאֲמַר קְרָא אֹכֶל בַּכֶּסֶף תַּשְׁבִּרֵנִי וְאָכַלְתִּי וּמַיִם בַּכֶּסֶף תִּתֶּן לִי וְשָׁתִיתִי, מַה מַּיִם לֹא נִשְׁתַּנּוּ מִבְּרִיָּתָן עַל יְדֵי הָאוּר אַף כֹּל שֶׁלֹּא נִשְׁתַּנּוּ מִבְּרִיָּתָן עַל יְדֵי הָאוּר. מִידֵי אוּר כְּתִיב. אֶלָּא מִדְּרַבָּנָן, וּקְרָא אַסְמַכְתָּא בְּעָלְמָא. אֲמַר רַב שְׁמוּאֵל בַּר רַב יִצְחָק אֲמַר רַב כָּל הַנֶּאֱכָל כְּמוֹת שֶׁהוּא חַי אֵין בּוֹ מִשּׁוּם בִּשּׁוּלֵי נָכְרִים. בְּסוּרָא מַתְנוּ הָכֵי. בְּפוּמְבְּדִיתָא מַתְנוּ כָּל שֶׁאֵינוֹ (עוֹלֶה) [נֶאֱכָל] עַל שֻׁלְחַן מְלָכִים אֵין בּוֹ מִשּׁוּם בִּשּׁוּלֵי נָכְרִים. מַאי בֵּינַיְהוּ. אִיכָּא בֵּינַיְהוּ דָּגִים קְטַנִּים וְאַרְדִּי וְדַיְסָא.

אֲמַר רַבִּי יוֹחָנָן בֵּין שֶׁהִנִּיחַ נָכְרִי בָּשָׂר עַל גַּבֵּי גֶּחָלִים וְהָפַךְ יִשְׂרָאֵל, בֵּין שֶׁהִנִּיחַ יִשְׂרָאֵל וְהָפַךְ נָכְרִי, מֻתָּר, וְאֵינוֹ אָסוּר עַד שֶׁיְּהֵא מִתְּחִלָּתוֹ וּגְמָרוֹ בְּיַד נָכְרִי. הִלְכָּךְ רִיפְתָּא דִּשְׁגַר נָכְרִי לְתַנּוּרָא וְאָפָה יִשְׂרָאֵל, אִי נַמֵּי שְׁגַר יִשְׂרָאֵל וְאָפָה נָכְרִי, אִי נַמֵּי שְׁגַר נָכְרִי וְאָפָה נָכְרִי וְאָתָא יִשְׂרָאֵל וְחָתָה בַּגֶּחָלִים, שַׁפִּיר דָּמֵי. כִּי אֲתָא רַב דִּימֵי אֲמַר אֶחָד דָּג מָלִיחַ וְאֶחָד בֵּיצָה צְלוּיָה חִזְקִיָּה וּבַר קַפָּרָא שָׁרוֹ וְרַבִּי יוֹחָנָן אֲסַר. וְהִלְכָתָא כְּוָתֵיהּ [דְּרַבִּי יוֹחָנָן].

~ פרק ג

{pפסוק א-יאp}  "וְכָל (שְׁלַל הַבְּהֵמָה) [הַבְּהֵמָה וּשְׁלַל הֶעָרִים"] וְגוֹ', בָּאוּ וְעָשׂוּ מִלְחָמָה עִם סִיחוֹן וְעוֹג וְנָפְלוּ בְיָדָן, וְנָטְלוּ כָּל מַה שֶּׁלָּהֶן. מַלְכוּת זוֹ מִתְגָּאָה וּמִשְׁתַּחֶצֶת וְאֵין לָהּ אֶלָּא אַרְבַּע מְדִינוֹת שֶׁרְאוּיוֹת לְמַלְכוּת, וְאֵלּוּ הֵן, אַסְיָא וַאֲלֶכְּסַנְדְרִיָּא וְקַרְטִיגְנִי וְאַנְטוֹכְיָא, וְאֵלּוּ הָיוּ לָהֶם שִׁשִּׁים עִיר כָּל חֶבֶל אַרְגֹּב [וְכֻלָּן רְאוּיוֹת לְמַלְכוּת], וּבָאוּ וְעָשׂוּ מִלְחָמָה עִם סִיחוֹן וְעוֹג וְנָפְלוּ בְּיָדָן וְנָטְלוּ כָּל מַה שֶּׁלָּהֶן. אֲבָל מִשֶּׁנִּתְמַלְּאוּ מִן הַבִּזָּה הִתְחִילוּ מְבַזִּין אֶת הַבִּזָּה, מְקָרְעִין כְּסוּת וּמַשְׁלִיכִין, [וּמְקָרְעִין] בְּהֵמָה וּמַשְׁלִיכִין, לִפִי שֶׁלֹּא הָיוּ מְבַקְּשִׁין אֶלָּא כְּלֵי כֶסֶף וּכְלֵי זָהָב, שֶׁנֶּאֱמַר "וְכָל  הַבְּהֵמָה וּשְׁלַל הֶעָרִים בַּזּוֹנוּ לָנוּ".

{rרמז תתיr}  (במדבר כא, לד) "וַיֹּאמֶר ה' אֶל מֹשֶׁה אַל תִּירָא אֹתוֹ". כְּתִיב  "וַיַּעַשׂ אַבְרָהָם מִשְׁתֶּה גָדוֹל". עוֹג וְכָל גְּדוֹלָיו עִמּוֹ הָיוּ שָׁם. אָמְרוּ לְעוֹג לֹא הָיִיתָ אוֹמֵר אַבְרָהָם פִּרְדָּה עֲקָרָה הוּא וְאֵינוֹ מוֹלִיד. אֲמַר לֵיהּ עַכְשָׁיו מַתְּנָתֵיהּ מַה הִיא, לָא שְׁפוּפָה, אִם יָהִיב אֲנָא אֶצְבָּעִי פָּחִישׂ אֲנָא יָתֵיהּ. אֲמַר לֵיהּ הַקָּדוֹשׁ בָּרוּךְ הוּא אַתְּ מְבַזֶּה מַתְּנָתִי, חַיֶּיךָ שֶׁאַתָּה שֶׁאַתָּה רוֹאֶה אֶלֶף אֲלָפִים וְרִבּוֹא רְבָבוֹת מִבְּנֵי בָנָיו וְאֵין סוֹפוֹ שֶׁל אוֹתוֹ הָאִישׁ לִפֹּל אֶלָּא בְּיָדוֹ, שֶׁנֶּאֱמַר "וַיֹּאמֶר ה' אֶל מֹשֶׁה אַל תִּירָא אֹתוֹ כִּי בְיָדְךָ נָתַתִּי אֹתוֹ".

הַבָּחִיר שֶׁבַּנְּבִיאִים נִתְיָרֵא (כָּתוּב בְּרֶמֶז קל"א וּבְסוֹף פָּרָשַׁת זֹאת חֻקַּת הַתּוֹרָה).

"רְאֵה הַחִלֹּתִי תֵּת לְפָנֶיךָ", אֲמַר לֵיהּ רְאֵה שֶׁהִפַּלְתִּי שָׂר שֶׁלָּהֶם לְפָנֶיךָ, כְּמֶלֶךְ שֶׁמּוֹסֵר שׂוֹנְאוֹ שֶׁל בְּנוֹ לְפָנָיו וְהוּא אוֹמֵר לוֹ עֲשֵׂה בוֹ כָּל מַה שֶּׁאַתָּה מְבַקֵּשׁ. בָּאוּ מֹשֶׁה וְיִשְׂרָאֵל לִתְחוּמָהּ שֶׁל אֶדְרֶעִי. אָמַר לָהֶם מֹשֶׁה נַחֲנֶה כָּאן, וְאָנוּ נִכְנָסִין בַּשַׁחֲרִית וְכוֹבְשִׁים אוֹתָהּ. עָמְדוּ בְּשַׁחֲרִית. בָּאוּ לִכָּנֵס לְאֶדְרֶעִי, וַעֲדַיִן לֹא הָיָה הָעַיִן רוֹאָה. תָּלָה מֹשֶׁה עֵינָיו וְרָאָה אֶת עוֹג יוֹשֵׁב עַל הַחוֹמָה וְרַגְלָיו מַגִּיעִין לָאָרֶץ. אָמַר מֹשֶׁה אֵינִי יוֹדֵעַ מָה אֲנִי רוֹאֶה, חוֹמָה אַחֶרֶת בָּנוּ אֵלּוּ הַלַּיְלָה. אֲמַר לֵיהּ הַקָּדוֹשׁ בָּרוּךְ הוּא מֹשֶׁה זֶה שֶׁאַתָּה רוֹאֶה הוּא עוֹג. אֹרֶךְ רַגְלָיו הָיָה (שְׁלֹשִׁים וּשְׁמוֹנֶה) [שְׁמוֹנֶה עֶשְׂרֵה] אַמָּה. אוֹתָהּ שָׁעָה נִתְיָרֵא מֹשֶׁה. אֲמַר לֵיהּ הַקָּדוֹשׁ בָּרוּךְ הוּא אַל תִּירָא, שֶׁמַּפִּילוֹ אֲנִי לְפָנֶיךָ. עָשׂוּ עִמּוֹ מִלְחָמָה. עוֹג הָיָה תּוֹלֵשׁ הַר וְזוֹרְקוֹ עַל יִשְׂרָאֵל, וּמֹשֶׁה הָיָה נוֹטֵל צְרוֹר וּמַזְכִּיר עָלָיו שֵׁם הַמְפֹרָשׁ וְסוֹמְכוֹ. יִשְׂרָאֵל הָיוּ אוֹמְרִים אֲרוּרוֹת הַיָּדַיִם שֶׁכָּךְ זוֹרְקוֹת, וְהָאֱמוֹרִיִּים הָיוּ אוֹמְרִים בְּרוּכוֹת הַיָּדַיִם שֶׁכָּךְ סוֹמְכוֹת.

"כִּי בְיָדְךָ נָתַתִּי אֹתוֹ", בְּיָדְךָ אֶתְּנֶנּוּ אֵין כְּתִיב כָּאן, אֶלָּא נָתַתִּי אֹתוֹ, כְּבָר פָּסַקְתִּי אֶת דִּינוֹ בִּימֵי אַבְרָהָם דִּכְתִיב "וַיָּבֹא הַפָּלִיט" וְכוּ' (כִּדְכָתוּב לְעֵיל). דָּבָר אַחֵר כְּבָר פָּסַקְתִּי דִינוֹ מִימוֹת יִצְחָק שֶׁנֶּאֱמַר "וַיַּעַשׂ אַבְרָהָם" וְכוּ' (כִּדְכָתוּב לְעֵיל). דָּבָר אַחֵר כְּבָר פָּסַקְתִּי דִינוֹ מִימוֹת יַעֲקֹב שֶׁנֶּאֱמַר "וַיְבָרֵךְ יַעֲקֹב אֶת פַּרְעֹה", הָיָה שָׁם עוֹג בְּאוֹתָהּ שָׁעָה, אֲמַר לֵיהּ פַּרְעֹה לֹא כָךְ הָיִיתָ אוֹמֵר אַבְרָהָם פִּרְדָּה וְכוּ' (כְּדִלְעֵיל), הֲרֵי זֶה בֶּן בְּנוֹ וְשִׁבְעִים נֶפֶשׁ מִיּוֹצְאֵי יְרֵכוֹ, אוֹתָהּ שָׁעָה הִתְחִיל עוֹג מַכְנִיס בּוֹ עַיִן רָעָה וְכוּ'.

הִתְחִיל מֹשֶׁה מִתְיָרֵא, נִגְלָה עָלָיו הַקָּדוֹשׁ בָּרוּךְ הוּא, אֲמַר לֵיהּ מֵעוֹג אַתָּה מִתְיָרֵא שֶׁכָּתוּב בּוֹ הִנֵּה עַרְשׂוֹ עֶרֶשׁ בַּרְזֶל, מַאי אִכְפַּת לְךָ, כִּירַק עֵשֶׂב הוּא, כְּשֵׁם שֶׁאֵין בְּיָרָק מַמָּשׁ כָּךְ אֵין בּוֹ מַמָּשׁ. הֲדָא הוּא דִכְתִיב "כִּי רַק עוֹג מֶלֶךְ הַבָּשָׁן", אַל תִּקְרֵי כִּי רַק אֶלָּא כְּיָרָק. כֵּיוָן שֶׁרָאָה אוֹתוֹ מֹשֶׁה נִתְיָרֵא, רָאָה אוֹתוֹ תֵּשַׁע אַמּוֹת אָרְכּוֹ, (אַרְבּבָעִים) [אַרְבַּע] אַמּוֹת רָחְבּוֹ. אֲמַר לֵיהּ הַקָּדוֹשׁ בָּרוּךְ הוּא אֵינוֹ כְלוּם, אַל תִּירְאוּ אוֹתוֹ. (פסוק ד) שִׁשִּׁים עִיר כָּל חֶבֶל אַרְגֹּב. לָמָּה צָרִיךְ הַכָּתוּב לְפָתְרוֹ. אֶלָּא לְהוֹדִיעַ נִסִּים שֶׁל הַקָּדוֹשׁ בָּרוּךְ הוּא, שֶׁהָיוּ אֻכְלוּסִין הַרְבֵּה, שֶׁאִלּוּ הָיוּ צְרִיכִין לְהִכָּנֵס לְכָל עִיר לַעֲשׂוֹת מִלְחָמָה לֹא הָיוּ יוֹצְאִין כָּל יְמוֹת הַשָּׁנָה, בִּירִיחוֹ כַּמָּה צָרוּ עָלֶיהָ יְהוֹשֻׁעַ וְכָל יִשְׂרָאֵל, שֶׁנֶּאֱמַר  "וִירִיחוֹ סֹגֶרֶת" וְגוֹ', (מ"ב יז, ה) "וַיַּעַל שׁ(וֹ)מְרוֹן וַיָּצַר עָלֶיהָ שָׁלֹשׁ שָׁנִים", וּמֶה עָשָׂה לָהֶן הַקָּדוֹשׁ בָּרוּךְ הוּא, (לעיל ב, לב) "וַיֵּצֵא סִיחֹן" וְגוֹ'. בְּסִיחוֹן אוֹמֵר "בָּזַּזְנּוֹ" וּמִלֵּא כְּרֵסָן וְהֶעֱשִׁירוּ. בְּעוֹג הָיוּ מְבַזִּין אֶת הַבִּזָּה לְכָךְ נֶאֱמַר  "בַּזּוֹנוּ". (פסוק ט) צִידֹנִים יִקְרְאוּ לְחֶרְמוֹן שִׂרְיֹן. שֶׁפֵּרוֹתָיו מַשִּׁירִין. שְׂנִיר. שֶׁהוּא שׂוֹנֵא הַנִּיר. חֶרְמוֹן שֶׁהוּא שֶׁל חֶרֶס. דָּבָר אַחֵר "חֶרְמוֹן". שֶׁהוּא יוֹשֵׁב מָלֵא כְּרִמּוֹן. כִּי רַק עוֹג. לָמָּה הֶאֱרִיךְ יָמִים. שֶׁהוּא בִּשֵּׂר אֶת אַבְרָהָם, דִּכְתִיב (בראשית יד, יג) "וַיָּבֹא הַפָּלִיט וַיַּגֵּד לְאַבְרָם הָעִבְרִי".


@ פָּרָשַׁת וָאֶתְחַנַּן

~ פרק ג

{pפסוק כג-כדp}  "וָאֶתְחַנַּן אֶל ה'", זֶה שֶׁאָמַר הַכָּתוּב (משלי יח, כג) "תַּחֲנוּנִים יְדַבֵּר רָשׁ" וְגוֹ' שְׁנֵי פַּרְנָסִים טוֹבִים עָמְדוּ לָהֶן לְיִשְׂרָאֵל, מֹשֶׁה, וְדָוִד מֶלֶךְ יִשְׂרָאֵל, אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם עֲבֵירָה שֶׁעָבַרְתִּי תִּכָּתֵב אַחֲרַי, שֶׁלֹּא יְהוּ הַבְּרִיּוֹת אוֹמְרוֹת דּוֹמֶה שֶׁזִּיֵּף מֹשֶׁה בַּתּוֹרָה אוֹ שֶׁאָמַר דָּבָר שֶׁלֹּא נִצְטַוָּה, מָשָׁל לְמֶלֶךְ שֶׁגָּזַר וְאָמַר כָּל מִי שֶׁאוֹכֵל פַּגֵּי שְׁבִיעִית יְהוּ מַחֲזִירִין אוֹתוֹ בְּקוֹמְפּוֹן, הָלְכָה אִשָּׁה אַחַת בַּת טוֹבִים לִקְּטָה וְאָכְלָה פַּגֵּי שְׁבִיעִית וְהֵן מַחֲזִירִין אוֹתָהּ בְּקוֹמְפּוֹן, אָמְרָה לוֹ, בְּבַקָּשָׁה מִמְּךָ הַמֶּלֶךְ, הוֹדַע סִרְחוֹנִי, שֶׁלֹּא יְהוּ בְּנֵי הַמְּדִינָה אוֹמְרִים דּוֹמֶה שֶׁנִּמְצָא בָּהּ דְּבַר נִאוּף אוֹ שֶׁנִּמְצָא בָּהּ דְּבַר כִּשּׁוּף, וְאִם יִהְיוּ רוֹאִים פַּגִּין תְּלוּיִין בְּצַוָּארִי יוֹדְעִין שֶׁבִּשְׁבִילָן אֲנִי מֻחְזֶרֶת, כָּךְ אָמַר מֹשֶׁה לִפְנֵי הַמָּקוֹם עֲבֵירָה שֶׁעָבַרְתִּי תִּכָּתֵב אַחֲרַי, אָמַר לוֹ הַקָּדוֹשׁ בָּרוּךְ הוּא הֲרֵינִי כּוֹתְבָהּ שֶׁלֹּא הָיְתָה אֶלָּא עַל הַמַּיִם, שֶׁנֶּאֱמַר  "כַּאֲשֶׁר מְרִיתֶם פִּי" וְגוֹ'. רַבִּי שִׁמְעוֹן אוֹמֵר, מָשָׁל לְמֶלֶךְ שֶׁהָיָה מְהַלֵּךְ וּבְנוֹ עִמּוֹ בִּקְרוֹנִין שֶׁלוֹ, הִגִּיעַ לְמָקוֹם צָר נֶהֶפְכָה קְרוֹנִין [שֶׁלּוֹ] עַל בְּנוֹ, נִסְמֵית עֵינוֹ, נִקְטְעָה יָדוֹ, נִשְׁבְּרָה רַגְלוֹ, כְּשֶׁהָיָה מַגִּיעַ לְאוֹתוֹ מָקוֹם אָמַר כָּאן נִזַּק בְּנִי, כָּאן נִסְמֵית עֵינוֹ, כָּאן נִקְטְעָה יָדוֹ, כָּאן נִשְׁבְּרָה רַגְלוֹ, אַף כָּךְ הַמָּקוֹם מַזְכִּיר שְׁלֹשָׁה פְּעָמִים מֵי מְרִיבָה, לוֹמַר כָּאן הָרַגְתִּי אֶת אַהֲרֹן, כָּאן הָרַגְתִּי אֶת מֹשֶׁה, כָּאן הָרַגְתִּי אֶת מִרְיָם. וְכֵן הוּא אוֹמֵר (תהלים קמא, ו) "נִשְׁמְטוּ בִידֵי סֶלַע שֹׁפְטֵיהֶם". דָּוִד אָמַר לִפְנֵי הַקָּדוֹשׁ בָּרוּךְ הוּא, עֲבֵירָה שֶׁעָבַרְתִּי לֹא תִּכָּתֵב אַחֲרַי, אֲמַר לֵיהּ הַמָּקוֹם, לֹא שָׁוֶה לְךָ, שֶׁיְּהוּ הַבְּרִיּוֹת אוֹמְרוֹת בִּשְׁבִיל שֶׁאֲהֵבוֹ מָחַל לוֹ. מָשָׁל לְאֶחָד שֶׁלָּוָה מִן הַמֶּלֶךְ אֶלֶף כּוֹרִין חִטִּין בְּשָׁנָה, שֶׁהָיוּ הַכֹּל אוֹמְרִים אֶפְשָׁר שֶׁזֶּה יָכוֹל לַעֲמֹד בְּאֶלֶף כּוֹרִין, אֵינוֹ אֶלָּא מִשְּׁכֵנוּת הַמֶּלֶךְ וְכָתַב לוֹ (אַפְטִי) [אַפְּכִי], פַּעַם אַחַת שִׁגֵּר וְלֹא (שָׁקְלוּ) [שִׁיֵּר] לוֹ כְּלוּם, נִכְנַס הַמֶּלֶךְ לְבֵיתוֹ וְנָטַל בָּנָיו וּבְנוֹתָיו וְהֶעֱמִידָן עַל אֶבֶן הַמֶּכֶר, בְּאוֹתָהּ שָׁעָה יָדְעוּ שֶׁאֵין בְּיָדוֹ כְּלוּם. אַף כָּל פֻּרְעָנִיּוֹת שֶׁהָיוּ בָּאוֹת עַל דָּוִד הָיוּ מֻכְפָּלוֹת, שֶׁנֶּאֱמַר  "וְאֶת הַכִּבְשָׂה יְשַׁלֵּם אַרְבַּעְתָּיִם", שִׁשָּׁה עָשָׂר, אַף נָתָן הַנָּבִיא בָּא וְהוֹכִיחוֹ עַל אוֹתוֹ מַעֲשֶׂה שֶׁעָשָׂה, דָּוִד אָמַר (שם, יג) "חָטָאתִי לַה'" וְנָתָן מָה אָמַר לוֹ (שם) "גַּם ה' הֶעֱבִיר חַטָּאתְךָ לֹא תָמוּת". וְאוֹמֵר  "לְךָ לְבַדְּךָ חָטָאתִי" וְגוֹ'.

שְׁנֵי פַּרְנָסִים טוֹבִים עָמְדוּ לָהֶן לְיִשְׂרָאֵל, מֹשֶׁה רַבֵּינוּ וְדָוִד הַמֶּלֶךְ, וְהָיוּ יְכוֹלִין לִתְלוֹת שְׂכָרָם בְּמַעֲשֵׂיהֶן הַטּוֹבִים, וְלֹא בִּקְּשׁוּ מִן הַמָּקוֹם שֶׁיִּתֵּן לָהֶם אֶלָּא חִנָּם. וַהֲלֹא דְּבָרִים קַל וָחֹמֶר וּמָה אֵלּוּ שֶׁיְּכוֹלִין לִתְלוֹת אֶת שְׂכָרָם בְּמַעֲשֵׂיהֶם הַטּוֹבִים לֹא בִּקְּשׁוּ מִלִּפְנֵי הַמָּקוֹם שֶׁיִּתֵּן לָהֶם אֶלָּא חִנָּם, מִי שֶׁאֵינוֹ אֶחָד מֵאֶלֶף אַלְפֵי אֲלָפִים וְרִבּוֹא רְבָבוֹת מִתַּלְמִידֵיהֶם עַל אַחַת כַּמָּה וְכַמָּה שֶׁלֹּא יְבַקֵּשׁ לִפְנֵי הַקָּדוֹשׁ בָּרוּךְ הוּא שֶׁיִּתֵּן לוֹ אֶלָּא חִנָּם.

{rרמז תתיאr}  דָּבָר אַחֵר "וָאֶתְחַנַּן", (עֶשֶׂר) [שְׁלֹשׁ עֶשְׂרֵה] לְשׁוֹנוֹת נִקְרָא, XאY תְּפִלָּה, XבY זְעָקָה, XגY שַׁוְעָה, XדY נְאָקָה, XהY [בִּיצוּר, XוY רִנָּה, XזY פְּגִיעָה, XחY נִפּוּל, XטY פִּלּוּל, XיY עֲתִירָה, XיאY עֲמִידָה, XיבY חִלּוּי, XיגY חִנּוּן. זְעָקָה מִנָּיִן]. שֶׁנֶּאֱמַר (שמות ב, כג) "וַיְהִי בַּיָּמִים הָרַבִּים הָהֵם וַיָּמֹת מֶלֶךְ מִצְרַיִם וְגוֹ' וַיִּזְעֲקוּ". [שַׁוְעָה מִנָּיִן. שֶׁנֶּאֱמַר] (שם) "וַתַּעַל שַׁוְעָתָם". [נְאָקָה מִנָּיִן. שֶׁנֶּאֱמַר] (שם, כד) "וַיִּשְׁמַע אֱלֹהִים אֶת נַאֲקָתָם". נִקְרֵאת בִּצּוּר וּקְרִיאָה, שֶׁנֶּאֱמַר  "בַּצַּר לִי אֶקְרָא ה'". נִקְרֵאת רִנָּה וּפְגִיעָה, שֶׁנֶּאֱמַר (ירמיה ז, טז) "וְאַתָּה אַל תִּתְפַּלֵּל" וְגוֹ'. וְנִקְרֵאת נִפּוּל, שֶׁנֶּאֱמַר  "וָאֶתְנַפַּל". נִקְרֵאת פִּלּוּל, שֶׁנֶּאֱמַר (להלן ט, כו) "וָאֶתְפַּלַּל". נִקְרֵאת עֲתִירָה, שֶׁנֶּאֱמַר (בראשית כה, כא) "וַיֶּעְתַּר יִצְחָק", נִקְרֵאת עֲמִידָה, שֶׁנֶּאֱמַר  "וַיַּעֲמֹד פִּינְחָס וַיְפַלֵּל". נִקְרֵאת חִלּוּי, שֶׁנֶּאֱמַר (שמות לב, יא) "וַיְחַל מֹשֶׁה". נִקְרֵאת תְּחִנָּה, שֶׁנֶּאֱמַר "וָאֶתְחַנַּן".

"בָּעֵת הַהִיא לֵאמֹר", מָשָׁל לִבְנֵי מְדִינָה שֶׁהָיוּ מְבַקְשִׁין לִפְנֵי הַמֶּלֶךְ שֶׁיַּעֲשֶׂה מְדִינָתָן קָלָנְיָא. פַּעַם אַחַת הָיוּ לוֹ שְׁנֵי אוֹיְבִים וְנָפְלוּ לְפָנָיו, אָמְרוּ, הֲרֵי שָׁעָה שֶׁנְּבַקֵּשׁ בָּהּ מִלְּפָנָיו שֶׁיַּעֲשֶׂה מְדִינָתֵנוּ קָלָנְיָא. כָּךְ מֹשֶׁה מְבַקֵּשׁ מִלִּפְנֵי הַמָּקוֹם שֶׁיִּכָּנֵס לָאָרֶץ, כֵּיוָן שֶׁרָאָה שֶׁנָּפְלוּ סִיחוֹן וְעוֹג לְפָנָיו, אָמַר, הֲרֵי שָׁעָה שֶׁאֲבַקֵּשׁ שֶׁאֶכָּנֵס לָאָרֶץ, לְכָךְ נֶאֱמַר "בָּעֵת הַהִיא".

[לֵאמֹר]. זֶה אֶחָד מִן אַרְבָּעָה דְבָרִים וְכוּ' (כָּתוּב בְּרֶמֶז קע"ז).

זֶה שֶׁאָמַר הַכָּתוּב (איוב ט, כב) "אַחַת הִיא עַל כֵּן אָמַרְתִּי תָּם וְרָשָׁע הוּא מְכַלֶּה", הַכֹּל שָׁוִים לְפָנָיו, גְּזֵרָה אַחַת לַצַדִּיקִים וְלָרְשָׁעִים. וְכֵן שְׁלֹמֹה אָמַר (קהלת ט, ב) "הַכֹּל כַּאֲשֶׁר לַכֹּל מִקְרֶה אֶחָד" וְגוֹ' וְכוּ'. "לְטוֹב" זֶה [מֹשֶׁה], שֶׁנֶּאֱמַר  "וַתֵּרֶא אוֹתוֹ כִּי טוֹב הוּא", שֶׁנּוֹלַד מָהוּל. "וּלְטָהוֹר", זֶה אַהֲרֹן, שֶׁמְּטַהֵר עֲווֹנוֹתֵיהֶם שֶׁל יִשְׂרָאֵל. "לַטָּמֵא", אֵלּוּ מְרַגְּלִים. אֵלּוּ אָמְרוּ שִׁבְחָהּ שֶׁל אֶרֶץ יִשְׂרָאֵל, וְאֵלּוּ אָמְרוּ גְּנוּתָהּ, אֵלּוּ לֹא נִכְנְסוּ וְאֵלּוּ לֹא נִכְנְסוּ.

אָמַר מֹשֶׁה מְרַגְּלִים הִכְעִיסוּ לְפָנֶיךָ בְּדִבַּת הָאָרֶץ וַאֲנִי שִׁמַּשְׁתִּי אֶת בָּנֶיךָ בַּמִּדְבָּר אַרְבָּעִים שָׁנָה, מִקְרֶה אֶחָד לִי וְלָהֶם. מָשָׁל לְמָה הַדָּבָר דּוֹמֶה לְמֶלֶךְ שֶׁבִּקֵּשׁ לִשָּׂא אִשָּׁה, שָׁלַח שְׁלוּחָיו לִרְאוֹתָהּ אִם נָאָה הִיא אִם לָאו, הָלְכוּ וְרָאוּ אוֹתָהּ, בָּאוּ וְאָמְרוּ לוֹ רָאִינוּ אוֹתָהּ וְאֵין עֲזוּבָה וּכְעוּרָה מִמֶּנָּה. שָׁמַע שׁוֹשְׁבִינָהּ וְאָמַר לוֹ, מָרִי, אֵין נָאָה הֵימֶנָּה בָּעוֹלָם. בָּא לִשָּׂא אוֹתָהּ, אָמַר אֲבִי הַנַּעֲרָה לִשְׁלוּחֵי הַמֶּלֶךְ נִשְׁבָּע אֲנִי שֶׁאֵין אֶחָד מִכֶּם נִכְנָס כֵּיוָן שֶׁבִּזִּיתֶם אוֹתָהּ לִפְנֵי הַמֶּלֶךְ. בָּא הַשּׁוֹשְׁבִין לִכָּנֵס, אֲמַר לֵיהּ אַף אַתָּה לֹא תִכָּנֵס. אֲמַר לֵיהּ הַשּׁוֹשְׁבִין, אֲנִי לֹא רְאִיתִיהָ וְאָמַרְתִּי לַמֶּלֶךְ שֶׁאֵין נָאָה הֵימֶנָּה וְהֵם אָמְרוּ אֵין כְּעוּרָה מִמֶּנָּה, וְעַכְשָׁיו אֶרְאֶה אִם כִּדְבָרַי אִם כְּדִבְרֵיהֶם. כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, הַמְרַגְּלִים דִּבְּרוּ לָשׁוֹן הָרַע (במדבר יג, לב) "אֶרֶץ אֹכֶלֶת יֹשְׁבֶיהָ", אֲבָל אֲנִי לֹא רָאִיתִי אוֹתָהּ וְשִׁבַּחְתִּי אוֹתָהּ לִפְנֵי בָנֶיךָ וְאָמַרְתִּי  "כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה וּרְחָבָה", וְעַכְשָׁיו אֶרְאֶה אוֹתָהּ אִם [כִּדְבָרַי אִם] כְּדִבְרֵיהֶם שֶׁנֶּאֱמַר (להלן פסוק כה) אֶעְבְּרָה נָּא וְאֶרְאֶה אֶת הָאָרֶץ הַטּוֹבָה, אָמַר לוֹ (להלן פסוק כז) כִּי לֹא תַעֲבֹר.

{rרמז תתיבr}  דָּבָר אַחֵר "וָאֶתְחַנַּן", לָמָּה לֹא נִתְפַּלֵּל מֹשֶׁה אֶלָּא בִּלְשׁוֹן תַּחֲנוּנִים. אֶלָּא בְּשָׁעָה שֶׁעָמַד מֹשֶׁה וְאָמַר לִפְנֵי הַקָּדוֹשׁ בָּרוּךְ הוּא  "הוֹדִ(י)עֵנִי נָא אֶת דְּרָכֶ(י)ךָ", [אָמַר מֹשֶׁה] רִבּוֹנוֹ שֶׁל עוֹלָם הוֹדִיעֵנִי נָא בְּאֵיזֶה מִדָּה אַתָּה מַנְהִיג אֶת עוֹלָמְךָ אֲמַר לֵיהּ הַקָּדוֹשׁ בָּרוּךְ הוּא אֲנִי אַרְאֶה לְךָ, (שם, יט) "וַיֹּאמֶר אֲנִי אַעֲבִיר כָּל טוּבִי", אָמַר לוֹ אֵינִי חַיָּב לִבְרִיָּה כְּלוּם, כָּל מַה שֶּׁיַּעֲשֶׂה אָדָם מִצְוָה חִנָּם אֲנִי נוֹתֵן לָהֶם, שֶׁנֶּאֱמַר (שם) "וְחַנּ(וֹ)תִי אֶת אֲשֶׁר אָחֹן", [אָמַר לוֹ מֹשֶׁה, אִם כֵּן עֲשֵׂה עִמִי מִצְוָה וְתֵן לִי חִנָּם, לְפִיכָךְ כְּתִיב וָאֶתְחַנַּן].

דָּבָר אַחֵר "וָאֶתְחַנַּן", מַה כְּתִיב לְמַעְלָה מִן הָעִנְיָן, (לעיל ג, יב) "וְעָרָיו נָתַתִּי (לִבְנֵי רְאוּבֵן וְלִבְנֵי גָד) [לָרְאוּבֵנִי וְלַגָּדִי"], לִמֵּד מֹשֶׁה אֶת בָּאֵי הָעוֹלָם שֶׁלֹּא יֹאמַר אָדָם הוֹאִיל וְחֹלִי שֶׁלּוֹ מְסֻכָּן וְעוֹשֶׂה דַּיְתִּיקִי וְחִלֵּק כָּל אֲשֶׁר לוֹ, (לֹא יֹאמַר) לֹא אֶתְפַּלֵּל עוֹד, אֶלָּא יִתְפַּלֵּל, שֶׁאֵין הַקָּדוֹשׁ בָּרוּךְ הוּא פּוֹסֵל תְּפִלַּת כָּל בְּרִיָּה, שֶׁהֲרֵי מֹשֶׁה עָשָׂה דַּיְתִּיקִי, שֶׁנֶּאֱמַר "וָעָרָיו נָתַתִּי לָרְאוּבֵנִי וְלַגָּדִי" וְגוֹ',  "וּלְמָכִיר נָתַתִּי אֶת הַגִּלְעָד וְגוֹ' וָאֲצַו אֶתְכֶם בָּעֵת הַהִיא לֵאמֹר וְגוֹ' וְאֶת יְהוֹשׁוּעַ צִוֵּיתִי" וְגוֹ' [הֲרֵי דַּיְתִּיקִי, שֶׁמָּא תֹּאמַר עָמַד לוֹ וְלֹא הִתְפַּלֵּל, תַּלְמוּד לוֹמַר "וָאֶתְחַנַּן אֶל ה'"], וָאֶתְחַנַּן אֶל ה' לָמָּה, כְּדֵי שֶׁיִּכָּנֵס לָאָרֶץ.

זֶה שֶׁאָמַר הַכָּתוּב (דניאל ב, כא) "וְהוּא מְהַשְׁנֵא עִדָּנַיָּא וְזִמְנַיָּא" אָמַר רַבִּי אָבִין מָשָׁל לְמֶלֶךְ שֶׁהָיָה לוֹ אוֹהֵב וְהוּא מְמַנֶּה דֻּכָּסִין וְאִפַּרְכִין וְאִיסְטְרָלִיטִין, לְאַחַר יָמִים רָאוּ אוֹתוֹ מְבַקֵּשׁ מִן הַשּׁוֹעֵר לִכָּנֵס לִפְלָטִין וְאֵינוֹ מַנִּיחַ לוֹ, הָיוּ הַכֹּל תְּמֵהִין וְהָיוּ אוֹמְרִים אֶתְמוֹל הָיָה מְמַנֶּה דֻּכָּסִין וְאִפַּרְכִין וְאִיסְטָרְלִיטִין וְעַכְשָׁיו הוּא מְבַקֵּשׁ מִן הַשּׁוֹעֵר לִכָּנֵס לַפְּלָטִין וְאֵינוֹ מֵנִיחַ לוֹ, אָמְרוּ לָהֶם שַׁעְתֵּיהּ עַבְרַת, כָּךְ מֹשֶׁה, אֶתְמוֹל גּוֹזֵר עַל הַקָּדוֹשׁ בָּרוּךְ הוּא וְהוּא מְקַיֵּם,  "קוּמָה ה'", "שׁוּבָה ה'", (שם טז, ל) "וְאִם בְּרִיאָה יִבְרָא ה'", וְעַכְשָׁיו מִתְחַנֵּן וּמִתְחַבֵּט לִכָּנֵס לְאֶרֶץ יִשְׂרָאֵל וְאֵינוֹ מִתְקַבֵּל, שַׁעְתֵּיהּ עַבְרַת.

[זֶה שֶׁאָמַר הַכָּתוּב] (משלי יח, כג) "תַּחֲנוּנִים יְדַבֵּר רָשׁ" זֶה מֹשֶׁה, שֶׁבָּא אֵצֶל בּוֹרְאוֹ בְּתַחֲנוּנִים, וָאֶתְחַנַּן,  ["וְעָשִׁיר יַעֲנֶה עַזּוֹת"], עֲשִׁירוֹ שֶׁל עוֹלָם יַעֲנֶה אוֹתוֹ עַזּוֹת. דָּבָר אַחֵר "תַּחֲנוּנִים יְדַבֵּר". אֵלּוּ נְבִיאֵי יִשְׂרָאֵל, אֵין לְךָ גָּדוֹל בַּנְּבִיאִים כְּמֹשֶׁה וִישַׁעְיָה, וּשְׁנֵיהֶם לֹא בָאוּ אֶלָּא בְּתַחֲנוּנִים, יְשַׁעְיָה אָמַר (ישעיה לג, ג) "ה' חָנֵנּוּ לְךָ קִוִּינוּ", וּמֹשֶׁה אָמַר וָאֶתְחַנַּן. "וְעָשִׁיר יַעֲנֶה עַזּוֹת". אֵלּוּ נְבִיאֵי אֻמּוֹת הָעוֹלָם, אֵין לְךָ צַדִּיק בָּאֻמּוֹת יוֹתֵר מֵאִיּוֹב וְלֹא בָא אֶלָּא בְּתוֹכָחוֹת, שֶׁנֶּאֱמַר (איוב כג, ד) "אֶעֶרְכָה לְפָנָיו מִשְׁפָּט וּפִי אֲמַלֵּא תוֹכָחוֹת.

{rרמז תתיגr}  דָּבָר אַחֵר "וָאֶתְחַנַּן", מָשָׁל לְמַטְרוֹנָא שֶׁיָּלְדָה בֵן, כָּל יָמִים שֶׁבְּנָהּ קַיָּם הָיְתָה נִכְנֶסֶת בַּפְּלָטִין בִּזְרוֹעַ, לֹא עָשְׂתָה אֶלָּא מֵת בְּנָהּ, מְבַקֶּשֶׁת לִכָּנֵס וְאֵינָהּ נִשְׁמַעַת. כָּךְ כָּל יָמִים שֶׁהָיוּ יִשְׂרָאֵל קַיָּמִין הָיָה מֹשֶׁה נִכְנָס לִפְנֵי הַקָּדוֹשׁ בָּרוּךְ הוּא בִּזְרוֹעַ, (שמות לב, יא) "לָמָּה ה' יֶחֱרֶה אַפְּךָ",  "סְלַח נָא לַעֲוֹן", כֵּיוָן דִּכְתִיב (שם, לה) "בַּמִּדְבָּר הַזֶּה יִתַּמּוּ וְשָׁם יָמוּתוּ" הִתְחִיל מְבַקֵּשׁ לִכָּנֵס וְהָיָה מִתְחַנֵּן.

"בָּעֵת הַהִיא", בְּאֵי זוֹ עֵת. בְּאוֹתוֹ עֵת שֶׁנִּתְמַנָּה יְהוֹשֻׁעַ. מָשָׁל לְמָה הַדָּבָר דּוֹמֶה לְאִפַּרְכוֹס שֶׁהָיָה בְּאַרְכִי שֶׁלּוֹ וְהָיָה גוֹזֵר עַל הַמֶּלֶךְ וְהוּא עוֹשֶׂה, הָיָה (פּוֹטֵר) [פוֹדֶה] לְמִי שֶׁיִּרְצֶה וְחוֹבֵשׁ לְמִי שֶׁיִּרְצֶה, כֵּיוָן שֶׁנִּתְחַלֵּף וְנִתְמַנָּה אַחֵר תַּחְתָּיו הִתְחִיל מְבַקֵּשׁ לִכָּנֵס לַפְּלָטִין וְלֹא הָיָה מַנִּיחַ לוֹ. כָּךְ מֹשֶׁה כָּל יָמִים שֶׁהָיָה בְּאַרְכִי שֶׁלּוֹ אָמַר,  "יְחִי רְאוּבֵן וְאַל יָמֹת" וְחוֹבֵשׁ לְמִי שֶׁיִּרְצֶה, (במדבר טז, לג) "וַיֵרְדוּ הֵם וְכָל אֲשֶׁר לָהֶם חַיִּים שְׁאֹלָה", כֵּיוָן שֶׁנִּתְחַלֵּף וְנִתְמַנָּה יְהוֹשֻׁעַ הִתְחִיל לְהִתְחַנֵּן לִכָּנֵס לְאֶרֶץ יִשְׂרָאֵל.

דָּבָר אַחֵר מַהוּ "בָּעֵת הַהִיא לֵאמֹר", לֵאמֹר, לְדוֹרוֹת שֶׁיְּהוּ מִתְפַּלְּלִין בִּשְׁעַת הַצָּרָה, שֶׁהֲרֵי מֹשֶׁה שֶׁאַף עַל פִּי שֶׁנֶּאֱמַר (שם כ, יג) "לָכֵן לֹא תָבִיאוּ אֶת הַקָּהָל" הִתְחִיל מִתְחַנֵּן.

דָּבָר אַחֵר  "וְהוּא מְהַשְׁנֵא עִדָּנַיָא וְזִמְנַיָּא". מָשָׁל לְשִׁלְטוֹן שֶׁהָיָה עוֹשֶׂה כָּל מַה שֶּׁהָיָה מְבַקֵּשׁ וְלֹא הָיָה הַמֶּלֶךְ מוֹחֶה בְּיָדוֹ, לְאַחַר יָמִים שָׁלַח הַמֶּלֶךְ וְהִתִּיר זוּנִין שֶׁלּוֹ, וְהָיָה מְהַלֵּךְ פִּיגָן, אָמְרוּ לוֹ אַתְּ הוּא שֶׁהָיִיתָ מַרְעִישׁ הַמְּדִינוֹת, אֲמַר לָהֶם שְׁעִין אִינוּן, בִּשְׁעָתָן עַבְדִּית כָּל מַה דְּהָנֵי לִי. כָּךְ מֹשֶׁה (להלן לג, ה) "וַיְהִי בִישֻׁרוּן מֶלֶךְ", וְנִקְרָא מַלְאָךְ שֶׁנֶּאֱמַר (במדבר כ, טז) "וַיִּשְׁלַח מַלְאָךְ", וְנִקְרָא אֱלֹהִים שֶׁנֶּאֱמַר (שמות ז, א) "רְאֵה נְתַתִּיךָ אֱלֹהִים" וּכְתִיב  "תְּפִלָּה לְמֹשֶׁה אִישׁ הָאֱלֹהִים", וְהָיָה גוֹזֵר וְכָל מַה שֶּׁהָיָה מְבַקֵּשׁ עוֹשֶׂה, וּכְשֶׁהוּא עוֹבֵר מִן הָעוֹלָם תָּשַׁשׁ כֹּחוֹ מֵעָלָיו שֶׁנֶּאֱמַר (להלן לא, טז) "הִנְּךָ שֹׁכֵב עִם אֲב(וֹ)תֶיךָ". אָמְרוּ לוֹ אַתְּ הוּא שֶׁהָיִיתָ מְדַבֵּר עִם הָאֱלֹהִים פֶּה אֶל פֶּה, אָמַר לָהֶם שְׁעִין אִינוּן, לְשֶׁעָבַר נִכְנָס לַפְּלָטִין,  "וּמֹשֶׁה עָלָה אֶל הָאֱלֹהִים", הוֹרֵג לְמִי שֶׁרוֹצֶה, (שם ב, יב) "וַיַּךְ אֶת הַמִּצְרִי", פִּנָּה אֶת הַצָּרוּעַ, (במדבר יב, יג) "אֵל נָא רְפָא נָּא לָהּ". זֶה שֶׁאָמַר הַכָּתוּב  "בְּתוֹכָחוֹת עַל עָוֹן יִסַּרְתָּ אִישׁ" זֶה מֹשֶׁה (במדבר יב, ג) "וְהָאִישׁ מֹשֶׁה עָנָו מְאֹד", שֶׁנִּתְיַסֵּר עַל שֶׁהוֹכִיחַ (שם כ, י) "שִׁמְעוּ נָא הַמֹּרִים". אִם כֵּן נַעֲשָׂה לְמֹשֶׁה אֵין כָּל הַבְּרִיּוֹת לְפָנֶיךָ כְּלוּם, "אַךְ הֶבֶל כָּל אָדָם סֶלָּה".

אָמַר שְׁלֹמֹה (קהלת ג, א) "לַכֹּל זְמַן וְעֵת לְכָל חֵפֶץ". תֵּדַע לְךָ מֹשֶׁה הָיָה גּוֹזֵר עָל הָאֱלֹהִים בְּכָל שָׁעָה וְהוּא עוֹשֶׂה, שֶׁנֶּאֱמַר  "וַיְּחַל מֹשֶׁה", לֹא זָז מִשָּׁם עַד שֶׁנֶּאֱמַר (שם, יד) "וַיִּנָּחֵם ה' עַל הָרָעָה" וְגוֹ', בַּמִּתְאוֹנְנִים  "וַיִּצְעַק הָעָם אֶל מֹשֶׁה... וַתִּשְׁקַע הָאֵשׁ", נִכְנַס מֹשֶׁה וְהָיָה דוֹרֵס לְתוֹךְ הָאֵשׁ וּמְשַׁקְּעָהּ כְּצִיפִּין שֶׁל צֶמֶר, וּכְשֶׁבָּאת הַשָּׁעָה הָיָה עוֹמֵד וּמִתְפַּלֵּל וְלֹא נִתְקַבֵּל. אָמְרוּ לוֹ אַתָּה יוֹדֵעַ שֶׁגָּזַר הַקָּדוֹשׁ בָּרוּךְ הוּא עָלֶיךָ, (שם כ, יב) "לָכֵן לֹא תָבִיאוּ אֶת הַקָּהָל הַזֶּה" וְאַתָּה עוֹמֵד וּמִתְפַּלֵּל, (קהלת ח, ד) "בַּאֲשֶׁר דְּבַר מֶלֶךְ שִׁלְטוֹן [וּ]מִי יֹאמַר לוֹ מַה- תַּעֲשֶׂה" הָאַתָּה מְבַטֵּל גְזֵרוֹת שֶׁל הַקָּדוֹשׁ בָּרוּךְ הוּא אָמַר מֹשֶׁה, יוֹדֵעַ אֲנִי שֶׁאָמַר הַקָּדוֹשׁ בָּרוּךְ הוּא, אֶלָּא הֶרְאָנִי מִדַּת רַחֲמִים,  "ה' ה' אֵל רָחוּם", וְכֵן הוּא אוֹמֵר (תהלים קמה, ט) "טוֹב ה' לַכֹּל" וְגוֹ', אָמַר מֹשֶׁה הֲרֵינִי דוֹחֵק בִּתְפִלָּה שֶׁמָּא יַעֲשֶׂה לִי צְדָקָה, לְכָךְ נֶאֱמַר "וָאֶתְחַנַּן אֶל ה'".

כַּמָּה יִשְׁהֶא אָדָם בֵּין תְּפִלָּה לִתְפִלָּה רַב הוּנָא וְרַב חִסְדָא חָד אֲמַר כְּדֵי שֶׁתִּחוֹנֵן דַּעְתּוֹ עָלָיו, דִּכְתִיב "וָאֶתְחַנַּן אֶל ה'". וְחָד אֲמַר, כְּדֵי שֶׁתִּתְחוֹלֵל דַּעְתּוֹ עָלָיו. דִּכְתִיב (שמות לב, יא) "וַיְּחַל מֹשֶׁה".

דָּרַשׁ רַבִּי שִׂמְלָאי לְעוֹלָם יְסַדֵּר אָדָם שִׁבְחוֹ שֶׁל הַקָּדוֹשׁ בָּרוּךְ הוּא וְאַחַר כָּךְ יִתְפַּלֵּל, שֶׁנֶּאֱמַר "וָאֶתְחַנַּן אֶל ה' בָּעֵת הַהִיא לֵאמֹר ה' אֱלֹהִים אַתָּה הַחִלּוֹתָ לְהַרְאוֹת" וְגוֹ', וּכְתִיב בַּתְרֵיהּ (פסוק כה) "אֶעְבְּרָה נָּא וְאֶרְאֶה אֶת הָאָרֶץ הַטּוֹבָה".

מֹשֶׁה מֵאַרְבָּעָה צַדִּיקִים שֶׁנִּתַּן לָהֶם רֶמֶז כוּ' (כָּתוּב בְּרֶמֶז רס"ו). מֹשֶׁה מִנַּיִן. דִּכְתִיב  "כְּתֹב זֹאת בַּסֵּפֶר וְשִׂים בְּאָזְנֵי יְהוֹשֻׁעַ", אָמְרוֹ, יְהוֹשֻׁעַ מַנְחִיל אֶת הָאָרֶץ לְיִשְׂרָאֵל, וּבַסּוֹף הָיָה עוֹמֵד וּמִתְחַנֵּן, שֶׁנֶּאֱמַר "וָאֶתְחַנַּן אֶל ה'." מָשָׁל לְמֶלֶךְ שֶׁגָּזַר עַל בְּנוֹ שֶׁלֹּא יִכָּנֵס עִמּוֹ לַפְּלָטִין שֶׁלּוֹ, נִכְנַס בְּפֶתַח רִאשׁוֹן וְשָׁתְקוּ לוֹ, בַּשֵּׁנִי וְשָׁתְקוּ לוֹ, בַּשְּׁלִישִׁי וְנָזְפוּ בּוֹ, אָמְרוּ לוֹ, דַּיֶּיךָ, עַד כָּאן. כָּךְ כְּשֶׁכָּבַשׁ מֹשֶׁה אֶרֶץ שְׁנֵי עֲמָמִין אֶרֶץ סִיחוֹן וְעוֹג נְתָנָהּ לָרְאוּבֵנִי וְלַגָּדִי וַחֲצִי שֵׁבֶט הַמְּנַשֶּׁה, אָמַר שֶׁמָּא לֹא נִגְזְרָה גְּזֵרָה אֶלָּא עַל תְּנַאי, אַף אָנוּ נִדּוֹנִין אֶלָּא עַל תְּנַאי, אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם שֶׁמָּא דְּרָכֶיךָ כְּדַרְכֵי בָשָׂר וָדָם, אֶפִּיטְרוֹפּוֹס גּוֹזֵר גְּזֵרָה, פְּלִירְכוֹס מְבַטֵּל עַל יָדוֹ, פּוְֹלִירְכוֹס גּוֹזֵר גְּזֵרָה, דִּיקוֹרְיוֹן מְבַטֵּל עַל יָדָיו, דִּיקוֹרְיוֹן גּוֹזֵר גְּזֵרָה, הֶגְמוֹן מְבַטֵּל עַל יָדוֹ, הֶגְמוֹן גּוֹזֵר גְּזֵרָה וּבָא הַמּוֹשֵׁל הַגָּדוֹל וּמְבַטֵּל עַל יְדֵי כֻּלָּן, מִפְּנֵי שֶׁהֵן מְמֻנִּין זֶה לְמַעְלָה מִזֶּה שֶׁנֶּאֱמַר (קהלת ה, ז) "כִּי גָבֹהַּ מֵעַל גָּבֹהַּ שֹׁמֵר וּגְבֹהִים עֲלֵיהֶם" שֶׁמָּא דְּרָכֶיךָ כְּדַרְכֵיהֶן, אֲשֶׁר מִי אֵל בַּשָּׁמַיִם וּבָאָרֶץ אֲשֶׁר יַעֲשֶׂה כְמַעֲשֶׂיךָ. בְּמִצְרַיִם. וְכִגְבוּרֹתֶךָ. בְּנַחַל אַרְנוֹן.

{rרמז תתידr}  "ה' אֱלֹהִים", כָּל מָקוֹם שֶׁנֶּאֱמַר "ה'" מִדַּת רַחֲמִים, שֶׁנֶּאֱמַר  "ה' ה' אֵל רַחוּם וְחַנּוּן". כָּל מָקוֹם שֶׁנֶּאֱמַר "אֱלֹהִים" זוֹ מִדַּת הַדִּין, שֶׁנֶּאֱמַר (שם כב, ח) "עַד הָאֱלֹהִים יָבֹא דְּבַר שְׁנֵיהֶם". וְאוֹמֵר (שם, כז) "אֱלֹהִים לֹא תְקַלֵּל".

"אַתָּה הַחִלּוֹתָ", אַתָּה הִתַּרְתָּ לִי נִדְרִי, בְּשָׁעָה שֶׁאָמַרְתָּ לִי לֵךְ  "הוֹצֵא אֶת עַמִּי בְנֵי יִשְׂרָאֵל (מֵאֶרֶץ) [מִ]מִּצְרָיִם" אָמַרְתִּי לְפָנֶיךָ אֵינִי יָכוֹל שֶׁכְּבָר נִשְׁבַּעְתִּי לְיִתְרוֹ שֶׁאֵינִי זָז מֵאֶצְלוֹ שֶׁנֶּאֱמַר (שם ב, כא) "וַיּוֹאֶל מֹשֶׁה לָשֶׁבֶת אֶת הָאִישׁ" וְאֵין הוֹאָלָה אֶלָא לְשׁוֹן שְׁבוּעָה שֶׁנֶּאֱמַר (ש"א יד, כד) "וַיּ(וֹ)אֶל שָׁאוּל" וְגוֹ'.

דָּבָר אַחֵר "אַתָּה הַחִלּוֹתָ", אַתָּה פָּתַחְתָּ לִי פֶתַח שֶׁאֶעֱמֹד וְאֶתְפַּלֵּל לְפָנֶיךָ עַל בָּנֶיךָ בְּשָׁעָה שֶׁסָּרְחוּ בְּמַעֲשֵׂה הָעֵגֶל שֶׁנֶּאֱמַר (להלן ט, יד) "הֶרֶף מִמֶּנִּי וְאַשְׁמִידֵם", וְכִי מֹשֶׁה הָיָה תָפוּשׂ (בַּקֹּדֶשׁ) [בְּהַקָּדוֹשׁ בָּרוּךְ הוּא], [אֶלָּא כָּךְ אָמַר לְפָנָיו רִבּוֹנוֹ שֶׁל עוֹלָם אַתָּה פָּתַחְתָּ לִי פֶתַח שֶׁאֶעֱמֹד וְאֶתְפַּלֵּל לְפָנֶיךָ], עָמַדְתִּי וְהִתְפַּלַּלְתִּי עֲלֵיהֶם וְשָׁמַעְתָּ תְּפִלָּתִי וְסָלַחְתָּ לַעֲווֹנָם, הָיִיתִי סָבוּר שֶׁאֲנִי עִמָּהֶם בִּתְפִלָּה, וְהֵם לֹא הִתְפַּלְּלוּ עָלַי, וַהֲלֹא דְּבָרִים קַל וָחֹמֶר אִם תְּפִלַּת יָחִיד עַל הָרַבִּים כָּךְ נִשְׁמַעַת, תְּפִלַּת הָרַבִּים עַל הַיָּחִיד עַל אַחַת כַּמָּה וְכַמָּה.

"לְהַרְאוֹת אֶת עַבְדְּךָ", יֵשׁ שֶׁקָּרְאוּ עַצְמָן עֲבָדִים וְהַקָּדוֹשׁ בָּרוּךְ הוּא קְרָאָן עֲבָדִים וְיֵשׁ שֶׁקָּרְאוּ עַצְמָן עֲבָדִים וְהַקָּדוֹשׁ בָּרוּךְ הוּא לֹא קְרָאָן עֲבָדִים וְיֵשׁ שֶׁלֹּא קָרְאוּ עַצְמָן עֲבָדִים וְהַקָּדוֹשׁ בָּרוּךְ הוּא קְרָאָן עֲבָדִים. אַבְרָהָם קָרָא עַצְמוֹ עֶבֶד, שֶׁנֶּאֱמַר  "אַל נָא תַּעֲבֹר מֵעַל עַבְדֶּךָ", וְהַקָּדוֹשׁ בָּרוּךְ הוּא קְרָאוֹ עֶבֶד, שֶׁנֶּאֱמַר (שם כו, כד) "בַּעֲבוּר אַבְרָהָם עַבְדִּי". יַעֲקֹב קָרָא עַצְמוֹ עֶבֶד, שֶׁנֶּאֱמַר  "קָטֹנְתִּי מִכָּל הַחֲסָדִים [וּמִכָּל הָאֱמֶת אֲשֶׁר עָשִׂיתָ אֶת עַבְדֶּךָ"], וְהַקָּדוֹשׁ בָּרוּךְ הוּא קְרָאוֹ עֶבֶד, שֶׁנֶּאֱמַר (ישעיה מא, ח) "עַבְדִּי יַעֲקֹב". מֹשֶׁה קָרָא עַצְמוֹ עֶבֶד, שֶׁנֶּאֱמַר "לְהַרְאוֹת אֶת עַבְדְּךָ", וְהַקָּדוֹשׁ בָּרוּךְ הוּא קְרָאוֹ עֶבֶד, שֶׁנֶּאֱמַר (יהושע א, א) "מֹשֶׁה עֶבֶד ה'". דָּוִד קָרָא עַצְמוֹ עֶבֶד, שֶׁנֶּאֱמַר  "אֲנִי עֲבְדְּךָ בֶּן אֲמָתֶךָ", וְהַקָּדוֹשׁ בָּרוּךְ הוּא קְרָאוֹ עֶבֶד, שֶׁנֶּאֱמַר (מ"ב יט, לד) "לְמַעַן דָּוִד עַבְדִּי", (יחזקאל לז, כה) "וְדָוִד עַבְדִּי נָשִׂיא לָהֶם לְעוֹלָם". יְשַׁעְיָה קָרָא עַצְמוֹ עֶבֶד, שֶׁנֶּאֱמַר (ישעיה מט, ה) "יֹצְרִי מִבֶּטֶן לְעֶבֶד לוֹ", וְהַקָּדוֹשׁ בָּרוּךְ הוּא קְרָאוֹ עֶבֶד, שֶׁנֶּאֱמַר  "כַּאֲשֶׁר הָלַךְ עַבְדִּי יְשַׁעְיָהוּ". שְׁמוּאֵל קָרָא עַצְמוֹ עֶבֶד, שֶׁנֶּאֱמַר (ש"א ג, י) "דַּבֵּר... כִּי שׁ(וֹ)מֵעַ עַבְדֶּךָ", וְהַקָּדוֹשׁ בָּרוּךְ הוּא לֹא קְרָאוֹ עֶבֶד. שִׁמְשׁוֹן קָרָא עַצְמוֹ עֶבֶד, שֶׁנֶּאֱמַר  "אַתָּה נָתַתָּ בְּיַד עַבְדְּךָ [אֶת] הַתְּשׁוּעָה", וְהַקָּדוֹשׁ בָּרוּךְ הוּא לֹא קְרָאוֹ עֶבֶד. שְׁלֹמֹה קָרָא עַצְמוֹ עֶבֶד, שֶׁנֶּאֱמַר (מ"א ג, ט) "וְנָתַתָּ לְעַבְדְּךָ לֵב שֹׁמֵעַ", וְהַקָּדוֹשׁ בָּרוּךְ הוּא לֹא קְרָאוֹ עֶבֶד. אִיּוֹב לֹא קָרָא עַצְמוֹ עֶבֶד, וְהַקָּדוֹשׁ בָּרוּךְ הוּא קְרָאוֹ עֶבֶד שֶׁנֶּאֱמַר (איוב ב, ג) "הֲשַׂמְתָּ לִבְּךָ אֶל עַבְדִּי אִיּוֹב". יְהוֹשֻׁעַ לֹא קָרָא עַצְמוֹ עֶבֶד, וְהַקָּדוֹשׁ בָּרוּךְ הוּא קְרָאוֹ עֶבֶד שֶׁנֶּאֱמַר  "וַיָּמָת יְהוֹשֻׁעַ בִּן נוּן עֶבֶד ה'". כָּלֵב לֹא קָרָא עַצְמוֹ עֶבֶד, וְהַקָּדוֹשׁ בָּרוּךְ הוּא קְרָאוֹ עֶבֶד שֶׁנֶּאֱמַר (במדבר יד, כד) "וְעַבְדִּי כָלֵב". אֶלְיָקִים לֹא קָרָא עַצְמוֹ עֶבֶד, וְהַקָּדוֹשׁ בָּרוּךְ הוּא קְרָאוֹ עֶבֶד שֶׁנֶּאֱמַר (ישעיה כב, כ) "לְעַבְדִּי לְאֶלְיָקִים". זְרֻבָּבֶל לֹא קָרָא עַצְמוֹ עֶבֶד, וְהַקָּדוֹשׁ בָּרוּךְ הוּא קְרָאוֹ עֶבֶד שֶׁנֶּאֱמַר (חגי ב, כג) "זְרֻבָּבֶל בֶּן שְׁאַלְתִּיאֵל עַבְדִּי". דָּנִיֵאל לֹא קָרָא עַצְמוֹ עֶבֶד, וְהַקָּדוֹשׁ בָּרוּךְ הוּא קְרָאוֹ עֶבֶד שֶׁנֶּאֱמַר  "דָּנִיֵאל עֲבֵד(א) (דֶּ)אֱלָהָא (עִלָּאָה) [חַיָּא"]. חֲנַנְיָה מִישָׁאֵל וַעֲזַרְיָה לֹא קָרְאוּ עַצְמָן עֲבָדִים, וְהַקָּדוֹשׁ בָּרוּךְ הוּא קְרָאָן עֲבָדִים שֶׁנֶּאֱמַר (שם ג, כו) "שַׁדְרַךְ מֵישַׁךְ וַעֲבֵד נְגוֹ עַבְדוֹהִי (דֶּאֱלֹהָא) [דִי אֱלָהָא"]. נְבִיאִים רִאשׁוֹנִים לֹא קָרְאוּ עַצְמָן עֲבָדִים, וְהַקָּדוֹשׁ בָּרוּךְ הוּא קְרָאָן עֲבָדִים שֶׁנֶּאֱמַר  "כִּי אִם גָּלָּה סוֹדוֹ אֶל עֲבָדָיו הַנְּבִיאִים".

("וְ)אֶת גָּדְלְךָ", זֶה בִּנְיַן אָב לְכָל "גָּדְלְךָ" שֶׁבַּתּוֹרָה. וְאֶת יָדְךָ. אֵלּוּ עֲשֶׂרֶת הַמַּכּוֹת שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִים בְּמִצְרַיִם, שֶׁנֶּאֱמַר (שמות י, יב) "נְטֵה יָדְךָ עַל [אֶרֶץ] מִצְרַיִם". אֲשֶׁר מִי אֵל בַּשָּׁמַיִם וּבָאָרֶץ. שֶׁלֹּא כְּמִדַּת בָּשָׂר וָדָם מִדַּת הַקָּדוֹשׁ בָּרוּךְ הוּא, מִדַּת בָּשָׂר וָדָם אִפַּרְכוֹס יוֹשֵׁב עַל הִפַּרְכְיָא שֶׁלּוֹ מִתְיָרֵא הוּא מִן סְנַקְתֶּדְרִין שֶׁלּוֹ שֶׁלֹּא יַחֲזִירֶנּוּ, אַתָּה שֶׁאֵין לְךָ סְנַקְתֶּדְרִין מִפְּנֵי מָה אֵין אַתָּה מוֹחֵל לִי, מֶלֶךְ בָּשָׂר וָדָם יוֹשֵׁב עַל בִּימָה שֶׁלּוֹ מִתְיָרֵא הוּא מִפְּנֵי דּוּכוּס שֶׁלּוֹ שֶׁלֹּא יַחֲזִירֶנּוּ, אַתָּה שֶׁאֵין לְךָ דּוּכוּס מִפְּנֵי מָה אֵין אַתָּה מוֹחֵל לִי. אֲשֶׁר יַעֲשֶׂה כְמַעֲשֶׂיךָ וְכוּ' (כְּדִלְעֵיל).

דָּבָר אַחֵר "ה'", אָדוֹן אַתָּה לְכָל בָּאֵי הָעוֹלָם.  "אֱלֹהִים". בְּדִין בָּרָאתָ אֶת הָעוֹלָם. "אַתָּה הַחִלּוֹתָ". אַתָּה הַחִלּוֹתָ לִפְתֹּחַ פֶּתַח לְעַבְדְּךָ בְּשָׁעָה שֶׁנִּכְנַסְתִּי לְנַחֲלַת בְּנֵי רְאוּבֵן וּבְנֵי גָד. דָּבָר אַחֵר "אַתָּה הַחִלּוֹתָ לְהַרְאוֹת אֶת עַבְדְּךָ". נִסִּים וּגְבוּרוֹת, שֶׁנֶּאֱמַר (שמות ג, ג) "וַיֹּאמֶר מֹשֶׁה אָסֻ(וּ)רָה נָא וְאֶרְאֶה". דָּבָר אַחֵר "אַתָּה הַחִלּוֹתָ". אֶת הַשְּׁבוּעָה, כָּתַבְתָּ בַּתּוֹרָה  "זֹבֵחַ לָאֱלֹהִים יָחֳרָם" וּבָנֶיךָ עָבְדוּ עֲבוֹדָה זָרָה וּבִקַּשְׁתִּי עֲלֵיהֶם רַחֲמִים וְסָלַחְתָּ, "אַתָּה הַחִלּוֹתָ". הַשְּׁבוּעָה. "אֶת גָּדְלְךָ". זוֹ מִדַּת טוּבְךָ, שֶׁנֶּאֱמַר (במדבר יד, יז) "וְעַתָּה יִגְדַּל נָא כֹּחַ ה'". וְאֶת יָדְךָ. זוֹ יְמִינְךָ, שֶׁפְּשׁוּטָה לְכָל בָּאֵי הָעוֹלָם, שֶׁנֶּאֱמַר (שמות טו, ו) "יְמִינְךָ ה' נֶאְדָּרִי בַּכֹּחַ". וְאוֹמֵר (תהלים מד, ד) "כִּי יְמִינְךָ וּזְרוֹעֲךָ וְאוֹר פָּנֶיךָ". וְאוֹמֵר  "בִּי נִשְׁבַּעְתִּי יָצָא מִפִּי צְדָקָה". "הַחֲזָקָה". שֶׁאַתָּה כּוֹבֵשׁ בְּרַחֲמִים אֶת מִדַּת הַדִּין, שֶׁנֶּאֱמַר (מיכה ז, יח-כ) "מִי אֵל כָּמוֹךָ נֹשֵׂא עָוֹן וְגוֹ' יָשׁוּב יְרַחֲמֵנוּ וְגוֹ' תִּתֵּן אֱמֶת לְיַעֲקֹב" וְגוֹ'.

"אֲשֶׁר מִי אֵל בַּשָּׁמַיִם וּבָאָרֶץ" וְגוֹ'. שֶׁלֹּא כְּמִדַּת בָּשָׂר וָדָם מִדַּת הַקָּדוֹשׁ בָּרוּךְ הוּא, מִדַּת בָּשָׂר וָדָם הַגָּדוֹל מֵחֲבֵרוֹ מְבַטֵּל דִּבְרֵי חֲבֵרוֹ אֲבָל אַתָּה מִי יָכוֹל לִמְחוֹת עַל יָדְךָ, וְכֵן הוּא אוֹמֵר  "וְהוּא בְאֶחָד וּמִי יְשִׁיבֶנּוּ". רַבִּי יְהוּדָה בֶּן בָּבָא אוֹמֵר, מָשָׁל לְאָדָם שֶׁנִּתַּן בְּקוּנְטְרִיסִין שֶׁל מַלְכוּת, אֲפִלּוּ נוֹתֵן מָמוֹן הַרְבֵּה אִי אֶפְשָׁר לֵעָקֵר, אֲבָל אַתָּה אוֹמֵר עֲשׂוּ תְּשׁוּבָה וַאֲנִי מְקַבֵּל שֶׁנֶּאֱמַר (ישעיה מד, כב) "מָחִיתִי כָעָב פְּשָׁעֶיךָ" וְגוֹ'. דָּבָר אַחֵר "אֲשֶׁר מִי אֵל בַּשָּׁמַיִם וּבָאָרֶץ". שֶׁמָּא תֹּאמַר חוּץ מִכָּאן יֵשׁ, תַּלְמוּד לוֹמַר (להלן ד, לט) "וְיָדַעְתָּ הַיּוֹם וַהֲשֵׁבֹתָ אֶל לְבָבֶךָ וְגוֹ' אֵין עוֹד", אֶלָּא אַף בַּאֲוִיר הָעוֹלָם.

"ה' אֱלֹהִים אַתָּה הַחִלּוֹתָ לְהַרְאוֹת אֶת עַבְדְּךָ". אָמַר לְפָנָיו, רִבּוֹנוֹ שֶׁל עוֹלָם, אַתָּה קְרָאתָנִי עֶבֶד,  "מֹשֶׁה עַבְדִּי", (במדבר יב, ז) "לֹא כֵן עַבְדִּי מֹשֶׁה", וְלִוְיָתָן קְרָאתוֹ עֶבֶד, אֲנִי מִתְחַנֵּן לְפָנֶיךָ וְהוּא מִתְחַנֵּן לְפָנֶיךָ, שֶׁנֶּאֱמַר (איוב מ, כז) "הֲיַרְבֶּה אֵלֶיךָ תַּחֲנוּנִים", תְּחִנַּת לִוְיָתָן שָׁמַעְתָּ וְכָרַתָּ עִמּוֹ בְּרִית וְקִיַּמְתּוֹ, שֶׁנֶּאֱמַר (שם, כח) "הֲיִכְרֹת בְּרִית עִמָּךְ תִּקָּחֶנּוּ לְעֶבֶד עוֹלָם", אֲנִי עַבְדְּךָ וְאָמַרְתָּ לִי  ["הִנֵּה אָנֹכִי] כֹּרֵת בְּרִית" וְלֹא קִיַּמְתָּ אֶלָּא אָמַרְתָּ (להלן לב, מט-נ) "עֲלֵה... וּמוּת בָּהָר", וְלֹא עוֹד אֶלָּא כָּתַבְתָּ בַּתּוֹרָה  "וְאִם- אָמ(וֹ)ר יֹאמַר הָעֶבֶד" וְגוֹ', וַאֲנִי אָהַבְתִּי אוֹתְךָ וְתוֹרָתְךָ וּבָנֶיךָ, (שם) "לֹא אֵצֵא חָפְשִׁי", אֵינִי מְבַקֵּשׁ לָמוּת, (שם, ו) "וְהִגִּישׁוֹ אֲד(וֹ)נָיו אֶל הָאֱלֹהִים... וַעֲבָדוֹ לְע(וֹ)לָם", [לֹא קִיַּמְתָּ עִמִּי],  "שִׁמְעָה אֱלֹהִים רִנָּתִי", (שם נה, ב) "וְאַל תִּתְעַלַּם מִתְחִנָּתִי". אָמַר לוֹ הַקָּדוֹשׁ בָּרוּךְ הוּא, (להלן פסוק כו) רַב לָךְ.

"ה' אֱלֹהִים אַתָּה הַחִלּוֹתָ", בִּשְׁנֵי מְקוֹמוֹת דִּמָּה מֹשֶׁה אֶת עַצְמוֹ לְאַבְרָהָם (כָּתוּב בְּרֶמֶז צ"ו). אַבְרָהָם אָמַר (בראשית טו, ב) "ה' אֱלֹהִים מַה תִּתֵּן לִי", אָמַר לְפָנָיו, רִבּוֹנוֹ שֶׁל עוֹלָם, אִם מִתְבַּקֵּשׁ לִי בְּדִין שֶׁיְּהֵא לִי בָּנִים תֵּן לִי בְּדִין, וְאִם לָאו תֵּן לִי בְּרַחֲמִים. אָמַר לוֹ הַקָּדוֹשׁ בָּרוּךְ הוּא, בְּדִין מִתְבַּקֵּשׁ לְךָ, הֲדָא הוּא דִכְתִיב  "וְהִנֵּה דְּבַר ה' אֵלָיו לֵאמֹר" וְגוֹ'. וְאַף מֹשֶׁה כָּךְ אָמַר אִם מִתְבַּקֵּשׁ לִי בְּדִין לִכָּנֵס לְאֶרֶץ יִשְׂרָאֵל אֶכָּנֵס, וְאִם לָאו בְּרַחֲמִים אֶכָּנֵס, אָמַר לוֹ הַקָּדוֹשׁ בָּרוּךְ הוּא אַל תִּתְכַּבֵּד לִפְנֵי מֶלֶךְ, (להלן פסוק כז) כִּי לֹא תַעֲבֹר אֶת הַיַּרְדֵּן הַזֶּה. [וְכֵיוָן שֶׁרָאָה מֹשֶׁה הֵיאַךְ הַדְּבָרִים חֲזָקִים הִתְחִיל מְדַבֵּר דְּבָרִים קָשִׁים.

"ה' אֱלֹהִים אַתָּה הַחִלּוֹתָ"], מַהוּ אַתָּה. אָמַר לוֹ, [רִבּוֹנוֹ שֶׁל עוֹלָם], לָמָּה אֵינִי נִכְנָס לָאָרֶץ, מִפְּנֵי שֶׁאָמַרְתִּי  "שִׁמְעוּ- נָא הַמֹּרִים". אַתָּה הַחִלּוֹתָ. תְּחִלָּה אָמַרְתָּ (שם יז, כה) "לְמִשְׁמֶרֶת לְאוֹת לִבְנֵי מֶרִי". דָּבָר אַחֵר "אַתָּה הַחִלּוֹתָ". תְּחִלָּה לָבוֹא אֶצְלִי, שֶׁנֶּאֱמַר (שמות ג, ב) "וַיֵּרָא מַלְאַךְ אֵלָיו בְּלַבַּת אֵשׁ" וְגוֹ', מִשֶּׁגִּדַּלְתָּ אוֹתִי אַתָּה מוֹרִיד אוֹתִי מִגְּדֻלָּתִי. אָמַר לוֹ הַקָּדוֹשׁ בָּרוּךְ הוּא וַהֲלֹא נִשְׁבַּעְתִּי, אָמַר לוֹ אַתָּה הַחִלּוֹתָ אֶת הַשְּׁבוּעָה, לֹא נִשְׁבַּעְתָּ שֶׁאַתָּה מְכַלֶּה בָּנֶיךָ וְחָזַרְתָּ בְּךָ שֶׁנֶּאֱמַר  "וַיִּנָּחֵם ה' עַל הָרָעָה אֲשֶׁר דִּבֶּר לַעֲשׂוֹת לְעַמּוֹ".

דָּבָר אַחֵר אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, עַצְמוֹתָיו שֶׁל יוֹסֵף נִכְנָסִין לָאָרֶץ וַאֲנִי אֵינִי נִכְנָס. אָמַר לוֹ הַקָּדוֹשׁ בָּרוּךְ הוּא, מִי שֶׁהוֹדָה בְּאַרְצוֹ, אֲדוֹנָתוֹ אָמְרַת לוֹ (בראשית לט, יד) "רְאוּ הֵבִיא לָנוּ אִישׁ עִבְרִי" וְאֵינוֹ כוֹפֵר אֶלָּא אָמַר (שם מ, טו) "כִּי גֻּנֹב גֻּנַבְתִּי מֵאֶרֶץ הָעִבְרִים", אַתָּה שֶׁלֹּא הוֹדֵיתָ בְּאַרְצְךָ, בְּנוֹת יִתְרוֹ אוֹמְרוֹת (שמות ב, יט) "אִישׁ מִצְרִי הִצִּילָנוּ" וְאַתָּה שׁוֹמֵעַ וְשׁוֹתֵק, לְפִיכָךְ אֵין אַתָּה נִקְבָּר בְּאַרְצְךָ.

אָמַר לוֹ הַקָּדוֹשׁ בָּרוּךְ הוּא אִם אַתָּה נִקְבָּר אֶצְלָן, בִּזְכוּתְךָ הֵן בָאִין עִמְּךָ. מָשָׁל לְמָה הַדָּבָר דּוֹמֶה לְאֶחָד שֶׁנִּתְפַּזְּרוּ מָעוֹתָיו בִּמְקוֹם אֲפֵלָה אָמַר אִם אֲנִי אוֹמֵר הָאִירוּ לִי שֶׁאֲלַקֵּט מָעוֹתַי אֵין כָּל בְּרִיָּה מַשְׁגַּחַת עָלַי, מֶה עָשָׂה, נָטַל זָהוּב אֶחָד וְהִשְׁלִיכוֹ בְּתוֹכָן וְהִתְחִיל צוֹוֵחַ וְאוֹמֵר בְּבַקָּשָׁה מִכֶּם, הָאִירוּ לִי, זָהוּב אֶחָד הָיָה לִי וְנָפַל מִמֶּנִּי, בָּאוּ וְהֵאִירוּ לוֹ, מֶה עָשָׂה, מִשֶּׁנָּטַל אֶת הַזָּהוּב לִקֵּט מָעוֹתָיו. כָּךְ אֲמַר לֵיהּ הַקָּדוֹשׁ בָּרוּךְ הוּא אִם נִקְבָּר אַתָּה בַּמִּדְבָּר הֵן בָּאִים בִּזְכוּתְךָ וְאַתָּה בָּא בְרֹאשָׁן, שֶׁנֶּאֱמַר  "וַיַּרְא רֵאשִׁית לוֹ כִּי שָׁם חֶלְקַת מְח(וֹ)קֵק סָפוּן וַיֵּתֶא רָאשֵׁי עָם".

{rרמז תתטוr}  "ה' אֱלֹהִים אַתָּה הַחִלּוֹתָ", מָה רָאָה לְהַזְכִּיר שְׁתֵּי פְעָמִים, מִדַּת הַדִּין וּמִדַּת הָרַחֲמִים מָשָׁל לְמֶלֶךְ שֶׁהָיָה יוֹשֵׁב בְּבֵית דִּירָתוֹ מַסְבִּיר פָּנִים טוֹבוֹת לְכָל בְּנֵי פְּלָטִין, כֵּיוָן שֶׁנִּכְנַס אִפַּרְכוֹס שֶׁלּוֹ הִתְחִיל מִזְדַּעֵף, גָּזַר וְאָמַר עֲשׂוּ בִימָה פִּרְסוּ וִילוֹן, שֶׁאֲנִי יוֹשֵׁב בְּדִין, אֲמַר לֵיהּ אִפַּרְכוֹס שֶׁלּוֹ, מָרִי הַמֶּלֶךְ, לְכָל בְּנֵי הַפְּלָטִין עָשִׂיתָ פָּנִים יָפוֹת, וְכֵיוָן שֶׁנִּכְנַסְתִּי פָּרַסְתָּ עֲלַי בִּימָה, עֲלִילָה אַתָּה מְבַקֵּשׁ לִי. כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא, לָאָבוֹת דִּבַּרְתָּ בְּמִדַּת רַחֲמִים שֶׁנֶּאֱמַר (בראשית טו, ז) "וַיֹּאמֶר (ה' אֶל אַבְרָהָם) [אֵלָיו] אֲנִי ה' אֲשֶׁר הוֹצֵאתִיךָ", וְכֵן עִם יִצְחָק  "וַיֵּרָא אֵלָיו ה'", וְכֵן עִם יַעֲקֹב, (שם כח, יג) "וְהִנֵּה ה' נִצָּב עָלָיו", וְעָלַי נִגְלֵיתָ מִתְחִלָּה בְּמִדַּת הַדִּין, (שמות ג, ו) ("אֲנִי ה') [אָנֹכִי] אֱלֹהֵי (אַבְרָהָם) אָבִיךָ", אוֹתָהּ שָׁעָה יָרֵאתִי וְהִטַּמַּנְתִּי, שֶׁנֶּאֱמַר  "וַיַּסְתֵּר מֹשֶׁה פָּנָיו". לְהַרְאוֹת אֶת עַבְדְּךָ אֶת גָּדְלְךָ. מַלְאָכֶיךָ קַיָּמִים לְעוֹלָם, אַף עַל פִּי שֶׁהֵן מְשַׁבְּחִין אוֹתְךָ לֹא רָאוּ וְלֹא יָדְעוּ אֶת מְקוֹמְךָ, שֶׁנֶּאֱמַר (ישעיה ו, ג) "וְקָרָא זֶה אֶל זֶה וְאָמַר וְגוֹ', וַאֲנִי דִּבַּרְתִּי עִמְּךָ פָּנִים אֶל פָּנִים וְרָאִיתִי תְּמוּנָתְךָ, שֶׁנֶּאֱמַר (במדבר יב, ח) "פֶּה  אֶל פֶּה אֲדַבֶּר בּוֹ" וְגוֹ' וְלֹא עוֹד אֶלָּא שֶׁנִּכְנַסְתִּי לְמָקוֹם שֶׁאֵין רְשׁוּת לְמַלְאֲכֵי הַשָּׁרֵת לִכָּנֵס, שֶׁנֶּאֱמַר (שמות כ, יח) "וּמֹשֶׁה נִגַּשׁ אֶל הָעֲרָפֶל" וְגוֹ' וְכֵן שְׁלֹמֹה אָמַר,  "ה' אָמַר לִשְׁכֹּן בָּעֲרָפֶל" וְכֵן הוּא אוֹמֵר (שמות לד, כח) "וַיְהִי שָׁם עִם ה'" וְאַתָּה גוֹזֵר עָלַי מִיתָה. אָמַר לוֹ הַקָּדוֹשׁ בָּרוּךְ הוּא, מָה אֶעֱשֶׂה לְךָ, חָתַכְתִּי יָמֶיךָ מִימֵי בְרֵאשִׁית, שֶׁנֶּאֱמַר  "לֹא יָדוֹן רוּחִי בָאָדָם בְּשַׁגַּם" וְגוֹ'. אָמַר לְפָנָיו, רִבּוֹנוֹ שֶׁל עוֹלָם, אַתָּה אָמַרְתָּ (להלן כד, טז) "לֹא יוּמְתוּ אָבוֹת עַל בָּנִים", וַהֲרֵי לֹא טָעַמְתִּי חֵטְא מִיָּמַי, לָמָּה אֲנִי מֵת. אָמַר לוֹ אַתָּה כִּנַּסְתָּ יִשְׂרָאֵל כְּבָר אֵצֶל הַסֶּלַע וְאָמְרוּ לְךָ לֹא אָמַרְתָּ שֶׁיֵּשׁ לָנוּ אֱלוֹהַ בְּכָל מָקוֹם שֶׁנֶּאֱמַר (להלן י, יד) "הֵן לַה' אֱלֹהֶיךָ הַשָׁמַיִם וּשְׁמֵי הַשָּׁמַיִם, הִקְפַּדְתָּ כְּנֶגְדָּן וְאָמַרְתָּ  "שִׁמְעוּ נָא הַמֹּרִים", וְאָמְרוּ יוֹדְעִים אָנוּ שֶׁהָיִיתָ רוֹעֶה בַּמִּדְבָּר אַרְבָּעִים שָׁנָה וְאַתָּה מַכִּיר מְקוֹם הַמַּיִם וְנִתְחַזַּקְתָּ לְהַכּוֹת הַסֶּלַע וְיָצְאוּ הַמַּיִם בְּזַעַף שֶׁנֶּאֱמַר (תהלים עח, טו) "יְבַקַּע צֻרִים בַּמִּדְבָּר" וּכְתִיב (בראשית ז, יא) "בַּיּוֹם הַזֶּה נִבְקְעוּ" וְגוֹ' מָה "רַבָּה" הָאָמוּר בְּדוֹר הַמַּבּוּל נִשְׁטְפוּ אַף כָּאן נִשְׁטְפוּ, אֵין אַתְּ זָכוּר מֶה עָשָׂה הַסֶּלַע לְבָנַי, (להלן לב, יג) "וַיֵנִקֵהוּ דְבַשׁ מִסֶּלַע", וְאַחַר טוֹבָתוֹ הִכִּיתָ אוֹתוֹ, אֵין אַתְּ כָּשֵׁר לַעֲמֹד עַל בָּנַי, כְּבָר מִנִּיתִי אַחֵר תַּחְתֶּיךָ,  "קַח לְךָ אֶת יְהוֹשֻׁעַ בִּן נוּן".

"ה' אֱלֹהִים", אָמַר לוֹ מֹשֶׁה, בְּבַקָּשָׁה מִמְּךָ תַּקְדִּים לִי מִדַּת רַחֲמִים לְמִדַּת הַדִּין, שֶׁאֵין רַחֲמִים בַּדִּין. וּמָה אִם מֹשֶׁה הַצַּדִּיק, אַחַר כָּל הַמַּעֲשִׂים שֶׁסִּגֵּל נִתְחַנֵּן וְנִתְחַבֵּט לָבוֹא לָאָרֶץ, שְׁאָר כָּל הַבְּרִיּוֹת עַל אַחַת כַּמָּה וְכַמָּה. אַתָּה הַחִלּוֹתָ. מָשָׁל לְמֶלֶךְ שֶׁרָאָה אִשָּׁה אַחַת, בִּקֵּשׁ לִשָּׂא אוֹתָה, שָׁלַח וּתְבָעָהּ שֶׁבַע פְּעָמִים וְלֹא הָיְתָה רוֹצָה, בְּהַרְבֵּה בַּקָּשׁוֹת נִתְרַצֵּית לוֹ, נְשָׂאָהּ, לְאַחַר יָמִים כָּעַס עָלֶיהָ הַמֶּלֶךְ וּבִקֵּשׁ לְגָרְשָׁהּ, אָמְרָה לוֹ אֲנִי לֹא בִּקַּשְׁתִי לְהִנָּשֵׂא לְךָ, אַתָּה הוּא שֶׁתָּבַעְתָּ תְּחִלָּה בִּי. כָּךְ, שִׁבְעָה יָמִים הָיָה הַקָּדוֹשׁ בָּרוּךְ הוּא מְפַתֶּה אֶת מֹשֶׁה בַּסְּנֶה שֶׁיֵּלֵךְ בִּשְׁלִיחוּתוֹ, שֶׁנֶּאֱמַר (שמות ג, י) (לֵךְ) ["לְכָה] וְאֶשְׁלָחֲךָ", אָמַר לוֹ  "לֹא אִישׁ דְּבָרִים אָנֹכִי" וְגוֹ', פִּיְּסוֹ וְהָלַךְ בִּשְׁלִיחוּתוֹ, עָשָׂה כָּל הַנִּסִּים וְקָרַע לָהֶם אֶת הַיָּם וְהוֹרִיד לָהֶם אֶת הַמָּן וְהֵגִיז לָהֶם אֶת הַשְּׂלָו וְהֶעֱלָה לָהֶם אֶת הַבְּאֵר וְנִהֲגָן אַרְבָּעִים שָׁנָה, בָּא לִכָּנֵס לָאָרֶץ אָמַר לוֹ (במדבר כ, יב) "לָכֵן לֹא תָבִיאוּ". דָּבָר אַחֵר "אַתָּה הַחִלּוֹתָ". לֹא תַעֲשֶׂה שְׁבוּעָתְךָ חֻלִּין, לֹא כָךְ אָמַרְתָּ (שמות ו, ח) "וְהֵבֵאתִי אֶתְכֶם אֶל הָאָרֶץ", וּדְבָרְךָ אֱמֶת,  "כֵּן יִהְיֶה דְבָרִי אֲשֶׁר יֵצֵא מִפִּי" וְגוֹ'.

{pפסוק כהp}  דָּרַשׁ רַבִּי שִׂמְלָאי לְעוֹלָם יְסַדֵּר אָדָם וְכוּ' (כְּדִלְעֵיל).

אֲמַר רַבִּי אֶלְעָזָר, גְּדוֹלָה תְפִלָּה יוֹתֵר מִמַּעֲשִׂים טוֹבִים, שֶׁאֵין לְךָ גָּדוֹל בְּמַעֲשִׂים טוֹבִים יוֹתֵר מִמֹּשֶׁה רַבֵּינוּ וְאַף עַל פִּי כֵן לֹא נַעֲנָה אֶלָּא בִּתְפִלָּה שֶׁנֶּאֱמַר (להלן פסוק כז) עֲלֵה רֹאשׁ הַפִּסְגָּה.

"אֶעְבְּרָה נָא וְאֶרְאֶה". אֶפְשָׁר שֶׁהָיָה מֹשֶׁה מְבַקֵּשׁ מִלִּפְנֵי הַמָּקוֹם שֶׁיִּכָּנֵס לָאָרֶץ, וַהֲלֹא כְּבָר נֶאֱמַר (להלן פסוק כז) כִּי לֹא תַעֲבֹר אֶת הַיַּרְדֵּן הַזֶּה, מָשָׁל לְמֶלֶךְ בָּשָׂר וָדָם שֶׁהָיוּ לוֹ שְׁנֵי עֲבָדִים וְגָזַר עַל אֶחָד מֵהֶן שֶׁלֹּא לִשְׁתּוֹת יַיִן שְׁלֹשִׁים יוֹם. אָמַר מַה גָּזַר עַלַי, שֶׁלֹּא אֶשְׁתֶּה יַיִן שְׁלֹשִׁים יוֹם, אֵינִי טוֹעֲמוֹ אֲפִלּוּ שָׁנָה אַחַת אֲפִלּוּ שְׁתֵּי שָׁנִים, וְכָל כָּךְ לָמָּה, כְּדִי לָפוּג דִּבְרֵי רַבּוֹ. חָזַר וְגָזַר עַל הַשֵּׁנִי שֶׁלֹּא לִשְׁתּוֹת יַיִן שְׁלֹשִׁים יוֹם, אָמַר אֶפְשָׁר אֲנִי יָכוֹל לִחְיוֹת בְּלֹא יַיִן אֲפִלּוּ שָׁעָה אַחַת, וְכָל כָּךְ לָמָּה, כְּדֵי לְחַבֵּב דִּבְרֵי רַבּוֹ, כָּךְ מֹשֶׁה הָיָה מְחַבֵּב דִּבְרֵי הַמָּקוֹם וּמְבַקֵּשׁ מִלְּפָנָיו שֶׁיִּכָּנֵס לָאָרֶץ.

{rרמז תתטזr}  "הָהָר הַטּוֹב הַזֶּה וְהַלְּבָנֹן", הַכֹּל קָרְאוּ אוֹתוֹ הַר. אַבְרָהָם קְרָאוֹ הַר, (בראשית כב, יד) "אֲשֶׁר יֵאָמֵר הַיּוֹם בְּהַר ה' יֵרָאֶה". דָּוִד קְרָאוֹ הַר, שֶׁנֶּאֱמַר  "מִי- יַעֲלֶה בְהַר ה'". יְשַׁעְיָה קְרָאוֹ הַר, שֶׁנֶּאֱמַר (ישעיה ב, ב) "וְהָיָה בְּאַחֲרִית הַיָּמִים נָכוֹן יִהְיֶה הַר בֵּית ה'". גּוֹיִם קָרְאוּ אוֹתוֹ הַר, שֶׁנֶּאֱמַר  "וְהָלְכוּ גּוֹיִם רַבִּים וְאָמְרוּ לְכוּ וְנַעֲלֶה אֶל הַר- ה'". וְהַלְּבָנֹן. זֶה בֵּית הַמִּקְדָּשׁ, שֶׁנֶּאֱמַר (ירמיה כב, ו) "גִּלְעָד אַתָּה לִי רֹאשׁ הַלְּבָנוֹן", וְאוֹמֵר (ישעיה י, לד) "וְהַלְּבָנוֹן בְּאַדִּיר יִפּוֹל", וְלָמָּה נִקְרָא שְׁמוֹ לְבָנוֹן, שֶׁמַּלְבִּין עֲווֹנוֹתֵיהֶם שֶׁל יִשְׂרָאֵל, שֶׁנֶּאֱמַר  "אִם יִהְיוּ חֲטָאֵיכֶם כַּשָּׁנִים כַּשֶּׁלֶג יַלְבִּינוּ".

"אֶעְבְּרָה נָּא", אֵין נָא אֶלָּא לְשׁוֹן בַּקָּשָׁה. הָאָרֶץ הַטּוֹבָה אֲשֶׁר בְּעֵבֶר הַיַּרְדֵּן. זוֹ הִיא, שֶׁרַבִּי יְהוּדָה אוֹמֵר אֶרֶץ כְּנַעַן הִיא טוֹבָה וְלֹא נַחֲלַת בְּנֵי רְאוּבֵן וְגָד. הָהָר הַטּוֹב. זֶה יְרוּשָׁלַיִם. וְהַלְּבָנֹן. זֶה בֵּית הַמִּקְדָּשׁ, וְכֵן הוּא אוֹמֵר, (זכריה יא, א) "פְּתַח לְבָנוֹן דְּלָתֶיךָ" וְגוֹ'. וְיֵשׁ אוֹמְרִים לְבָנוֹן זֶה מִנּוּי הַמֶּלֶךְ.

"אֶעְבְּרָה נָּא וְאֶרְאֶה", כָּל מַה שֶּׁהָיָה מֹשֶׁה מְבַקֵּשׁ, בְּ"נָא" הָיָה מְבַקֵּשׁ, (במדבר יד, יט) "סְלַח נָא". (שם יג, יג) "אֵל נָא רְפָא נָּא לָהּ", אֶעְבְּרָה נָא. הָהָר הַזֶּה. זֶה בֵּית הַמִּקְדָּשׁ, שֶׁנֶּאֱמַר  "הָהָר חָמַד אֱלֹהִים". הַטּוֹב. זֶה יְרוּשָׁלַיִם, שֶׁנֶּאֱמַר (שם סה, ה) "נִשְׂבְּעָה בְּטוּב בֵּיתֶךָ". וְהַלְּבָנֹן. זֶה בֵּית קֹדֶשׁ הַקֳּדָשִׁים, שֶׁנֶּאֱמַר  "פְּתַח לְבָנוֹן דְּלָתֶיךָ".

דָּרַשׁ רַבִּי שִׂמְלָאִי, מִפְּנֵי מָה נִתְאַוָּה מֹשֶׁה רַבֵּינוּ לִכָּנֵס לְאֶרֶץ יִשְׂרָאֵל, וְכִי לֶאֱכֹל מִפִּרְיָהּ אוֹ לִשְׂבֹּעַ מִטּוּבָהּ הוּא צָרִיךְ, אֶלָּא כָּךְ אָמַר מֹשֶׁה, הַרְבֵּה מִצְווֹת נִצְטַוּוּ יִשְׂרָאֵל עַל יָדִי, וְאֵין מִתְקַיֶּמֶת אֶלָּא בָּאָרֶץ, אֶכָּנֵס כְּדֵי שֶׁיִּתְקַיְּמוּ כֻּלָּן עַל יָדִי. אָמַר לוֹ הַקָּדוֹשׁ בָּרוּךְ הוּא, כְּלוּם אַתָּה מְבַקֵּשׁ אֶלָּא כְּדֵי לִטֹּל שָׂכָר, מַעֲלֶה אֲנִי עָלֶיךָ כְּאִלּוּ עֲשִׂיתָם, שֶׁנֶּאֱמַר (ישעיה נג, יב) "לָכֵן אֲחַלֶּק לוֹ בָרַבִּים", שֶׁאֲנִי נוֹתֵן לוֹ שְׂכָרוֹ מֻשְׁלָם שֶׁמָּא תֹּאמַר כָּאַחֲרוֹנִים וְלֹא כָרִאשׁוֹנִים, תַּלְמוּד לוֹמַר (שם) "וְאֶת עֲצוּמִים יְחַלֵּק שָׁלָל", כְּאַבְרָהָם יִצְחָק וְיַעֲקֹב שֶׁהֵן עֲצוּמִים בַּתּוֹרָה וּבַמִּצְווֹת.  "תַּחַת אֲשֶׁר הֶעֶרָה לַמָּוֶת נַפְשׁוֹ", שֶׁמָּסַר עַצְמוֹ לְמִיתָה שֶׁנֶּאֱמַר (שמות לב, לג) "וְאִם אַיִן מְחֵנִי נָא מִסִּפְרְךָ אֲשֶׁר כָּתַבְתָּ". (ישעיה שם) "וְאֶת- פֹּשְׁעִים נִמְנָה". שֶׁנִּמְנָה מִמֵּתֵי מִדְבָּר. (שם) "וְהוּא חֵטְא רַבִּים נָשָׂא". שֶׁכִּפֵּר עַל מַעֲשֵׂה הָעֵגֶל.  "וְלַפֹּשְׁעִים יַפְגִּיעַ". שֶׁבִּקֵּשׁ רַחֲמִים עַל פּוֹשְׁעִי יִשְׂרָאֵל שֶׁיַּחְזְרוּ בִּתְשׁוּבָה, וְאֵין פְּגִיעָה אֶלָּא תְּפִלָּה, שֶׁנֶּאֱמַר (ירמיה ז, טז) "וְאַתָּה אַל תִּתְפַּלֵּל בְּעַד הָעָם הַזֶּה וְאַל תִּשָּׂא בַּעֲדָם רִנָּה וּתְפִלָּה וְאַל תִּפְגַּע בִּי".

{pפסוק כו-כזp} {rרמז תתיזr}  "וַיִּתְעַבֵּר ה' בִּי". רַבִּי אֱלִיעֶזֶר אוֹמֵר נִתְמַלֵּא עָלָיו חֵמָה. רַבִּי יְהוֹשֻׁעַ אוֹמֵר כְּאִשָּׁה שֶׁאֵין יְכוֹלָה לָשׁוּחַ מִפְּנֵי עֻבָּרָהּ. לְמַעַנְכֶם. בִּשְׁבִילְכֶם נֲעֲשָׂה לִי כָּךְ. וְלֹא שָׁמַע אֵלָי. לֹא קִבֵּל תְּפִלָּתִי. וַיֹּאמֶר ה' אֵלַי רַב לָךְ. אָמַר לוֹ, מֹשֶׁה, אָדָם נוֹדֵר לֹא הוֹלֵךְ אֵצֶל רַבּוֹ שֶׁיַּתִּיר לוֹ נִדְרוֹ, מֶה עָלֶיךָ לִשְׁמֹעַ, דִּבְרֵי רַבְּךָ דָּבָר אַחֵר "וַיֹּאמֶר ה' אֵלַי רַב לָךְ". אָמַר לוֹ דֻּגְמָא אַתְּ עוֹשֶׂה לַדַּיָּנִין, שֶׁיֹּאמְרוּ מֶה מֹשֶׁה חֲכַם חֲכָמִים גְּדוֹל גְּדוֹלִים לֹא נָשָׂא לוֹ פָנִים, עַל יְדֵי שֶׁאָמַר  "שִׁמְעוּ נָא הַמֹּרִים" נִגְזְרָה גְזֵרָה שֶׁלֹּא יִכָּנֵס לָאָרֶץ, הַמְעַנִּין אֶת הַדִּין וְהַמְעַוְּתִין אֶת הַדִּין עַל אַחַת כַּמָּה וְכַמָּה, וּמַה מֹּשֶׁה שֶׁנֶּאֱמַר לוֹ "רַב לָךְ אַל תּוֹסֶף" לֹא נִמְנַע מִלְּבַקֵּשׁ רַחֲמִים מִלִּפְנֵי הַמָּקוֹם, שְׁאָר בְּנֵי אָדָם עַל אַחַת כַּמָּה וְכַמָּה, וּמַה חִזְקִיָּהוּ שֶׁנֶּאֱמַר לוֹ (מ"ב כ, א) "צַו לְבֵיתֶךָ כִּי מֵת אַתָּה" לֹא נִמְנַע מִלְּבַקֵּשׁ רַחֲמִים מִלִּפְנֵי הַקָּדוֹשׁ בָּרוּךְ הוּא, שֶׁהָיָה דוֹרֵשׁ אֲפִלּוּ חֶרֶב חַדָּה מֻנַּחַת עַל צַוָּארוֹ שֶׁל אָדָם לֹא יִמְנַע עַצְמוֹ מִן הָרַחֲמִים, שֶׁנֶּאֱמַר (ישעיה לח, ב) "וַיַּסֵּב חִזְקִיָּהוּ פָּנָיו אֶל הַקִּיר וַיִּתְפַּלֵּל", שְׁאָר בְּנֵי אָדָם עַל אַחַת כַּמָּה וְכַמָּה. דָּבָר אַחֵר "וַיֹּאמֶר ה' אֵלַי רַב לָךְ". אָמַר לוֹ מֹשֶׁה, הַרְבֵּה לְךָ בְּיָדִי לָעוֹלָם הַבָּא, כְּאָדָם שֶׁאוֹמֵר לַחֲבֵרוֹ הַרְבֵּה לְךָ בְּיָדִי, אַל תְּבַיְּשֵׁנִי. דָּבָר אַחֵר "רַב לָךְ". כְּאָדָם שֶׁאוֹמֵר לַחֲבֵרוֹ עוֹבֵר פְּלוֹנִי עַל דֶּרֶךְ פְּלוֹנִי.

{rרמז תתיחr}  "וַיִּתְעַבֵּר ה' בִּי", כְּאָדָם שֶׁאוֹמֵר נִתְעַבֵּר בִּי פְלוֹנִי וְנִתְמַלֵּא עָלַי חֵמָה. לְמַעַנְכֶם. שֶׁאַתֶּם גְּרַמְתֶּם לִי. וְכֵן הוּא אוֹמֵר  "וַיַּקְצִיפוּ עַל מֵי מְרִיבָה וַיֵּרַע לְמֹשֶׁה בַּעֲבוּרָם". וְלֹא שָׁמַע אֵלָי. רַבִּי נָתָן אוֹמֵר, (איוב לו, ה) "הֵן אֵל כַּבִּיר [וְ]לֹא יִמְאָס", אֵין הַקָּדוֹשׁ בָּרוּךְ הוּא מוֹאֵס בִּתְפִלָּתָן שֶׁל צַדִּיקִים, אֲבָל כָּאן וְלֹא שָׁמַע אֵלָי, וְלֹא קִבֵּל תְּפִלָּתִי.

{rרמז תתיטr}  "וַיֹּאמֶר ה' אֵלַי רַב לָךְ". אָמַר לוֹ מֹשֶׁה, בַּדָּבָר הַזֶּה רַב לָךְ, שֶׁאֵין מַנִּיחִין אֶת הַצַּדִּיקִים לָבוֹא לִידֵי עֲבֵירָה חֲמוּרָה. מִכָּאן הָיָה רַבִּי יִשְׁמָעאֵל אוֹמֵר, מְשַׁל הֶדְיוֹט אוֹמֵר, לְפוּם גַּמְלָא שִׁיחֲנָא. רַב לָךְ. אָמַר לוֹ הַרְבֵּה שָׁמוּר לְךָ, הַרְבֵּה צָפוּן לְךָ, שֶׁנֶּאֱמַר (תהלים לא, כ) "מָה רַב טוּבְךָ אֲשֶׁר- צָפַנְתָּ לִּירֵאֶיךָ", וְאוֹמֵר (ישעיה סד, ג) "וּמֵעוֹלָם לֹא שָׁמְעוּ לֹא הֶאֱזִינוּ עַיִן לֹא רָאָתָה אֱלֹהִים זוּלָתְךָ יַעֲשֶׂה לִמְחַכֵּה לוֹ". דָּבָר אַחֵר "רַב לָךְ". אָמַר לוֹ, מֹשֶׁה, הַרְבֵּה יָגַעְתָּ הַרְבֵּה עָמַלְתָּ, צֵא לָנוּחַ, שֶׁנֶּאֱמַר  "וְאַתָּה לֵךְ לַקֵּץ וְתָנוּחַ" וְגוֹ'. אָמַר לוֹ אִם לָאו אֶכָּנֵס כְּהֶדְיוֹט, אָמַר לוֹ (רַב לָּךְ) [אֵין הַמֶּלֶךְ נִכְנָס כְּהֶדְיוֹט]. אָמַר לוֹ, אִם לָאו אֵעָשֶׂה תַלְמִיד לִיהוֹשֻׁעַ, אָמַר לוֹ רַב לָךְ, אֵין הָרַב נַעֲשֶׂה תַלְמִיד לְתַלְמִידוֹ. אָמַר לוֹ אִם לָאו אֶכָּנֵס דֶּרֶךְ אֲוִיר אוֹ דֶּרֶךְ חֲלָל, אָמַר לוֹ (להלן לד, ד) "וְשָׁמָּה לֹא תָבֹא". אָמַר לוֹ אִם לָאו עַצְמוֹתַי יַעַבְרוּ אֶת הַיַּרְדֵּן, אָמַר לוֹ כִּי לֹא תַעֲבֹר אֶת- הַיַּרְדֵּן הַזֶּה, וְכִי הַמֵּת יָכוֹל לַעֲבֹר, אֶלָּא אָמַר לוֹ, מֹשֶׁה, אַף עַצְמוֹתֶיךָ לֹא יַעַבְרוּ אֶת הַיַּרְדֵּן.

{rרמז תתכr}  "אַל תּוֹסֶף דַּבֵּר אֵלַי עוֹד בַּדָּבָר הַזֶּה", אָמַר לוֹ, מֹשֶׁה, בַּדָּבָר הַזֶּה אַל תְּבַקֵּשׁ מִמֶּנִּי, אֲבָל בְּדָבָר אַחֵר גְּזֹר עָלַי וַאֲנִי אֶעֱשֶׂה. מָשָׁל לְמָה הַדָּבָר דּוֹמֶה לְמֶלֶךְ שֶׁגָּזַר עַל בְּנוֹ גְּזֵרָה קָשָׁה וְהָיָה הַבֵּן הַהוּא מְבַקֵּשׁ מֵאָבִיו. אָמַר לוֹ, בַּדָּבָר הַזֶּה אַל תְּבַקֵּשׁ מִמֶּנִּי, אֲבָל בְּדָבָר אַחֵר גְּזֹר עָלַי וַאֲנִי אֶעֱשֶׂה. כָּךְ אָמַר לוֹ הַקָּדוֹשׁ בָּרוּךְ הוּא לְמֹשֶׁה בְּדָבָר אַחֵר גְּזֹר עָלַי וַאֲנִי אֶעֱשֶׂה, הֲדָא הוּא דִכְתִיב  "וְתִגְזַר אֹמֶר וְיָקָם לָךְ". אָמַר לוֹ, אִם לָאו הַרְאֵנִי נָא אוֹתָהּ. אָמַר לוֹ, בַּדָּבָר הַזֶּה אֶעֱשֶׂה, עֲלֵה רֹאשׁ הַפִּסְגָּה.

אָמַר לְפָנָיו, רִבּוֹנוֹ שֶׁל עוֹלָם, הוֹאִיל וְנִגְזְרָה גְזֵרָה שֶׁלֹּא אֶכָּנֵס לָהּ לֹא כְמֶלֶךְ וְלֹא כְהֶדְיוֹט אֶכְנֹס לָהּ בִּמְחִלָּה שֶׁל קֵסָרְיוֹן שֶׁהִיא מִתַּחַת לְפַמְיָס. אָמַר לוֹ (להלן לד, ד) "וְשָׁמָּה לֹא תַעֲבֹר". אָמַר לְפָנָיו, רִבּוֹנוֹ שֶׁל עוֹלָם, עַצְמוֹתַי יַעַבְרוּ אֶת הַיַּרְדֵּן, אָמַר לוֹ (להלן פסוק כז) כִּי לֹא תַעֲבֹר אֶת הַיַּרְדֵּן הַזֶּה. רַבִּי שִׁמְעוֹן בֶּן יוֹחַאי אוֹמֵר אֵינוֹ צָרִיךְ, וַהֲלֹא כְּבָר נֶאֱמַר  "כִּי אָנֹכִי מֵת בָּאָרֶץ הַזֹּאת אֵינֶנִּי עֹבֵר אֶת הַיַּרְדֵּן", וְכִי אֵיךְ אֶפְשָׁר לְמֵת לַעֲבֹר, אֶלָּא שֶׁאָמַר לוֹ עַצְמוֹתֶיךָ אֵינָן עוֹבְרִין אֶת הַיַּרְדֵּן. רַבִּי חֲנַנְיָה בֶּן אִידִי אוֹמֵר, מֹשֶׁה הָיָה בּוֹכֶה עַל עַצְמוֹ, שֶׁנֶּאֱמַר (במדבר לג, נא; לה, י) "כִּי אַתֶּם עֹבְרִים אֶת הַיַּרְדֵּן", אַתֶּם עוֹבְרִים וְאֵין אֲנִי עוֹבֵר. אֲחֵרִים אוֹמְרִים, הָיָה מֹשֶׁה מֻטֶּה עַל רַגְלָיו שֶׁל אֶלְעָזָר וְאוֹמֵר לוֹ, אֶלְעָזָר אָחִי בַּקֵּשׁ עָלַי רַחֲמִים כְּשֵׁם שֶׁבִּקַּשְׁתִּי עַל אַהֲרֹן אָבִיךָ, שֶׁנֶּאֱמַר (להלן ט, כ) "וּבְאַהֲרֹן הִתְאַנַּף ה'" וְגוֹ'.

דָּבָר אַחֵר "רַב לָךְ". אָמַר לוֹ הַקָּדוֹשׁ בָּרוּךְ הוּא, הַרְבֵּה מִמַּה שֶּׁבִּקַּשְׁתָּ נָתוּן לָךְ, אִלּוּ הָיִיתָ נִכְנָס לְאֶרֶץ יִשְׂרָאֵל הָיִיתָ נִכְנָס לְתוֹךְ בְּנֵי אָדָם מֵתִים וּבְנֵי אָדָם קוֹבְרִים אוֹתְךָ, עַכְשָׁיו אַתָּה נִכְנָס לְתוֹךְ מַלְאֲכֵי הַשָּׁרֵת וּמַלְאֲכֵי הַשָּׁרֵת קוֹבְרִים אוֹתְךָ, שֶׁנֶּאֱמַר (להלן לד, ח) "וַיָּמָת שָׁם מֹשֶׁה" וְגוֹ', מְלַמֵּד שֶׁמִּיתַת מֹשֶׁה מִפִּי הַקָּדוֹשׁ בָּרוּךְ הוּא. מִנַּיִן אַף מִיתַת אַהֲרֹן. אָמַרְתָּ  "כַּאֲשֶׁר מֵת אַהֲרֹן אָחִיךָ", הֲרֵי אָנוּ לְמֵדִים מִמִּיתַת מֹשֶׁה לְמִיתַת אַהֲרֹן, מַה מִּיתַת מֹשֶׁה מִפִּי הַקָּדוֹשׁ בָּרוּךְ הוּא אַף מִיתַת אַהֲרֹן מִפִּי הַקָּדוֹשׁ בָּרוּךְ הוּא. וּמִנַּיִן אַף מִיתַת מִרְיָם. אָמַרְתָּ "שָׁם", אַף מִיתַת מִרְיָם. וּמִנַּיִן אַף מִיתַת יְהוֹשֻׁעַ. אָמַרְתָּ (יהושע א, ה) "כַּאֲשֶׁר הָיִיתִי עִם מֹשֶׁה אֶהְיֶה עִמָּךָ". וּמִנַּיִן אַף מִיתַת הַצַּדִּיקִים. שֶׁנֶּאֱמַר  "וְהָלַךְ לְפָנֶיךָ צִדְקֶךָ" וְגוֹ'. וּמִנַּיִן שֶׁהָיוּ מְכַבְּדִין אוֹתוֹ עַד שֶׁהָיוּ בַּחַיִּים. תַּלְמוּד לוֹמַר (שם) ("וּ)כְבוֹד ה' יַאַסְפֶךָ", מְלַמֵּד שֶׁהַמָּקוֹם נִכְנָס בְּנִשְׁמוֹתֵיהֶן שֶׁל צַדִּיקִים וְכוֹנְסָן בְּנַחַת רוּחַ וּבְכָבוֹד, שֶׁכֵּן אֲבִיגַיִל אוֹמֶרֶת לְדָוִד בְּרוּחַ הַקֹּדֶשׁ (ש"א כה, כט) "וְהָיְתָה נֶפֶשׁ אֲד(וֹ)נִי צְרוּרָה בִּצְרוֹר הַחַיִּים" וְגוֹ'. יָכוֹל אַף שֶׁל רְשָׁעִים כֵּן. תַּלְמוּד לוֹמַר  "וְאֵת נֶפֶשׁ אוֹיְבֶיךָ יְקַלְּעֶנָּה", מַגִּיד שֶׁהוּא מוֹסְרָן לְמַלְאֲכֵי חַבָּלָה וְהֵן מְצַעֲרִין אוֹתָן וְשׁוֹמְטִין אֶת נִשְׁמָתָן, שֶׁנֶּאֱמַר (איוב לג, כב) "וַתִּקְרַב לַשַּׁחַת נַפְשׁוֹ וְחַיָּתוֹ לַמְמִתִים".

דָּבָר אַחֵר "רַב לָךְ". הַרְבֵּה לְךָ מִמַּה שֶּׁבִּקַּשְׁתָּ נָתוּן לָךְ, אִלּוּ הָיִיתָ נִכְנָס לְשָׁם לֹא הָיִיתָ מַסְפִּיק לִרְאוֹת כֻּלָּהּ כָּל יָמֶיךָ, וְעַכְשָׁיו הֲרֵינִי מַרְאֶה אוֹתְךָ כֻּלָּהּ כְּאִלּוּ בְּאֶצְבַּע, שֶׁנֶּאֱמַר (להלן לד, א) "וַיַּרְאֵהוּ ה'" וְגוֹ'. דָּבָר אַחֵר, רַב לָךְ. הַרְבֵּה לְךָ מִמַּה שֶּׁבִּקַּשְׁתָּ נָתוּן לְךָ, אִלּוּ הָיִיתָ נִכְנָס לָאָרֶץ הָיִיתָ נִכְנָס בְּקֶבֶר מַעֲשֵׂה אָדָם, וְעַכְשָׁיו אַתָּה נִקְבָּר בְּקֶבֶר מַעֲשֵׂה שָׁמַיִם, שֶׁנֶּאֱמַר (להלן לג, כא) "וַיַּרְא רֵאשִׁית לוֹ" וְגוֹ' אֵין "סָפוּן" אֶלָּא מְצֻיָּר שֶׁנֶּאֱמַר  "וְסָפוּן בָּאָרֶז". אָמַר מֹשֶׁה לִפְנֵי הַקָּדוֹשׁ בָּרוּךְ הוּא, מָה אֲנִי יוֹצֵא מִתְּפִלָּתִי רֵיקָם. בַּדָּבָר הַזֶּה נֶאֱמַר לוֹ "עֲלֵה רֹאשׁ הַפִּסְגָּה". רַבִּי אֶלְעָזָר אוֹמֵר אִלּוּ קָדְמוּ מַעֲשִׂים שֶׁל מֹשֶׁה לִתְפִלָּתוֹ לֹא הָיָה נֶעֱנָשׁ. רַבִּי שִׁמְעוֹן אוֹמֵר אֲפִלּוּ קָדְמוּ מַעֲשָׂיו לִתְפִלָּתוֹ הָיָה נֶעֱנָשׁ, אָדָם שֶׁהֵעִיד עָלָיו הַמָּקוֹם (במדבר יב, ג) "וְהָאִישׁ מֹשֶׁה עָנָו מְאֹד" הָיָה לוֹ לְהַקְפִּיד כְּנֶגֶד כָּל יִשְׂרָאֵל.

"וַיִּתְעַבֵּר ה' בִּי", נִתְמַלֵּא עָלַי עֶבְרָה, לֹא שֶׁחָטָאתִי לְפָנָיו אֶלָּא לְמַעַנְכֶם, בִּשְׁבִיל שֶׁהִכְעַסְתֶּם אוֹתִי וְאָמַרְתִּי כְּנֶגְדְכֶם כָּךְ עָשָׂה לִי בִּשְׁבִיל שֶׁיִּלְמְדוּ הַכֹּל מִמֹּשֶׁה, אִם מֹשֶׁה עַל יְדֵי שֶׁאָמַר דָּבָר קַל כְּנֶגֶד יִשְׂרָאֵל לֹא נִכְנַס לָאָרֶץ, מִי שֶׁיֹּאמַר כְּנֶגֶד יִשְׂרָאֵל דָּבָר קָשֶׁה עַל אַחַת כַּמָּה וְכַמָּה. דָּבָר אַחֵר "לְמַעַנְכֶם". אָמַר לוֹ שֵׁם רַע אַתָּה נוֹתֵן בְּדוֹר הַמִּדְבָּר, כָּשֵׁר אֶחָד הָיָה בֵּינֵיהֶם וְנִכְנַס לָאָרֶץ, הֵן אֵינָן בָּאִין וְאַתָּה נִכְנָס לָאָרֶץ, לֶעָתִיד לָבוֹא אַתָּה נִכְנָס לָאָרֶץ וְהֵן בָּאִין עִמְּךָ שֶׁנֶּאֱמַר  "וַיֵּתֶא רָאשֵׁי עָם", לְכָךְ נֶאֱמַר "לְמַעַנְכֶם". דָּבָר אַחֵר "רַב- לָךְ". שַׁלִּיט הוּא רַבּוֹ שֶׁל אָדָם בְּעַבְדוֹ. דָּבָר אַחֵר "רַב לָךְ". אַל תַּרְבֶּה דְּבָרִים, (קהלת י, יד) "הַסָּכָל יַרְבֶּה דְבָרִים". דָּבָר אַחֵר "רַב לָךְ". אָמַר לוֹ לִי וְלְךָ אַתָּה מַשִׂיא שֵׁם רַע, יֹאמְרוּ תֵּדַע כַּמָּה עֲבֵירוֹת הָיוּ בְּיַד מֹשֶׁה שֶׁנִּתְחַנֵּן וְלֹא נִשְׁמַע, וְיֹאמְרוּ כַּמָה אַכְזָרִי הוּא שֶׁכַּמָּה בִּקֵּשׁ מֹשֶׁה מִמֶּנּוּ וְלֹא קִבְּלוֹ.

{rרמז תתכאr}  דָּבָר אַחֵר "רַב לָךְ", בַּעַל דִּין שֶׁלְּךָ הוֹצִיא מִיתָה לְכָל, (איוב ג, יט) "קָטֹן וְגָדוֹל שָׁם הוּא", אָדָם הָרִאשׁוֹן שֶׁאָכַל מִן הָאִילָן הוּא גָּרַם מִיתָה לְכָל בָּאֵי עוֹלָם. אָמַר לְפָנָיו, רִבּוֹנוֹ שֶׁל עוֹלָם, לַשָּׁוְא דָּשׁוּ רַגְלַי בַּמָּרוֹם [וְלַשָּׁוְא] רָצְתִּי לִפְנֵי בָּנֶיךָ כְּסוּס שֶׁיְּהֵא סוֹפִי רִמָּה וְתוֹלֵעָה. מָשָׁל לְמָה הַדָּבָר דּוֹמֶה לְאֶחָד מִגְּדוֹלֵי הַמַּלְכוּת שֶׁמָּצָא סַיִף (צוֹרִיִּי) [הִנְדִּיִּי] שֶׁאֵין כְּמוֹתוֹ בָּעוֹלָם, וְאָמַר אֵין זֶה רָאוּי אֶלָּא לַמֶּלֶךְ, הֱבִיאוֹ דּוֹרוֹן לַמֶּלֶךְ, אָמַר הַמֶּלֶךְ חִתְכוּ אֶת רֹאשׁוֹ. כָּךְ אָמַר מֹשֶׁה בַּדָּבָר שֶׁקִּלַּסְתִּיךָ  "הֵן לַה' אֱלֹהֶיךָ הַשָּׁמַיִם" וְגוֹ', בּוֹ בַּלָּשׁוֹן אַתָּה גּוֹזֵר עָלַי מִיתָה וְאָמַרְתָּ (להלן לא, יד) "הֵן קָרְבוּ יָמֶיךָ לָמוּת". אָמַר לוֹ, מֹשֶׁה, כְּבָר קָנַסְתִּי מִיתָה עַל אָדָם הָרִאשׁוֹן, אָמַר לְפָנָיו, אָדָם הָרִאשׁוֹן הָיָה רָאוּי לָמוּת שֶׁעָבַר עַל מִצְוָה קַלָּה. אֲמַר לֵיהּ, הֲרֵי אַבְרָהָם שֶׁקִּדֵּשׁ שְׁמִי בָּעוֹלָם מֵת, אָמַר לְפָנָיו, [רִבּוֹנוֹ שֶׁל עוֹלָם, אַבְרָהָם] שֶׁיָּצָא מִמֶּנּוּ יִשְׁמָעֵאל שֶׁגִּזְעוֹ מַכְעִיסִין לְפָנֶיךָ. אָמַר לוֹ הֲרֵי יִצְחָק שֶׁפָּשַׁט צַוָּארוֹ עַל גַּבֵּי הַמִּזְבֵּחַ מֵת, אָמַר (לְפִי) לְפָנָיו, [יִצְחָק] שֶׁיָּצָא מִמֶּנּוּ עֵשָׂו שֶׁהֶחֱרִיב מִקְדָּשְׁךָ. אָמַר לוֹ, הֲרֵי יַעֲקֹב שֶׁיָּצְאוּ מִמֶּנּוּ שְׁנֵים עָשָׂר שְׁבָטִים מֵת, אָמַר לְפָנָיו, יַעֲקֹב לֹא עָלָה לָרָקִיעַ וְלֹא דָּשׁוּ רַגְלָיו עֲרָפֶל וְלֹא קִבֵּל תּוֹרָה מִיָּדְךָ וְלֹא דִּבֵּר עִמְּךָ פָּנִים אֶל פָּנִים. אָמַר לוֹ הַקָּדוֹשׁ בָּרוּךְ הוּא רַב לָךְ אַל תּוֹסֶף דַּבֵּר. אָמַר לוֹ, עַכְשָׁיו יֹאמְרוּ הַדּוֹרוֹת אִלּוּלֵי לֹא מָצָא בְמֹשֶׁה מַעֲשִׂים רָעִים לֹא הָיָה מְסַלְּקוֹ מִן הָעוֹלָם, אָמַר לוֹ, כְּבָר כָּתַבְתִּי בַּתּוֹרָה (להלן לד, י) "וְלֹא קָם נָבִיא עוֹד בְּיִשְׂרָאֵל כְּמֹשֶׁה". אָמַר לוֹ שֶׁמָּא יֹאמְרוּ בְּקַטְנוּתוֹ עָשָׂה רְצוֹנוֹ בְּזִקְנוּתוֹ לֹא עָשָׂה, אָמַר לוֹ, כְּבָר כָּתַבְתִּי [בְּתוֹרָתִי (להלן לב, נא) "עַל אֲשֶׁר מְעַלְתֶּם בִּי". אָמַר לְפָנָיו, רִבּוֹנוֹ שֶׁל עוֹלָם, אִם רְצוֹנְךָ אֶכָּנֵס לָאָרֶץ וְאֶהְיֶה שָׁם שְׁנַיִם וְשָׁלֹשׁ שָׁנִים וְאַחַר כָּךְ אָמוּת, אָמַר לוֹ  "וְשָׁמָּה לֹא תָבֹא". אָמַר לְפָנָיו אִם לֹא אֶכָּנֵס בְּחַיַּי אֶכָּנֵס לְאַחַר מוֹתִי, אָמַר לוֹ לֹא בְחַיֶּיךָ וְלֹא לְאַחַר מוֹתְךָ. אָמַר לְפָנָיו כָּל הַכַּעַס הַזֶּה לָמָּה, אָמַר לוֹ כְּבָר כָּתַבְתִּי בְּתוֹרָתִי] (להלן לב, נא) "עַל אֲשֶׁר לֹא קִדַּשְׁתֶּם אֹתִי". אָמַר לוֹ עִם כָּל הַבְּרִיּוֹת אַתָּה מִתְנַהֵג בְּמִדַּת רַחֲמִים שְׁנַיִם וּשְׁלֹשָׁה פְּעָמִים, שֶׁנֶּאֱמַר  "הֵן כָּל אֵלֶּה יִפְעַל אֵל פַּעֲמַיִם שָׁלֹשׁ עִם גָּבֶר", וַאֲנִי עָוֹן אֶחָד נִמְצָא בִי וְאֵין אַתָּה מוֹחֵל לִי. אָמַר לוֹ הֲרֵי שִׁשָּׁה עֲוֹנוֹת נִמְצְאוּ בְּךָ XאY (שמות ד, יג) "שְׁלַח נָא בְּיַד תִּשְׁלָח", XבY (שם ה, כג) "וּמֵאָז בָּאתִי אֶל פַּרְעֹה", XגY  "לֹא ה' שְׁלָחָנִי", XדY (שם, כ) "אִם בְּרִיאָה יִבְרָא ה'". XהY (שם כ, י) "שִׁמְעוּ נָא הַמֹּרִים", XוY (שם לב, יד) "וְהִנֵּה קַמְתֶּם תַּחַת אֲב(וֹ)תֵיכֶם" וְגוֹ'. וְכִי אַבְרָהָם יִצְחָק וְיַעֲקֹב חוֹטְאִים הָיוּ. אָמַר לְפָנָיו מִמְּךָ לָמַדְתִּי [שֶׁאָמַרְתָּ]  "אֶת מַחְתֹּת הַחַטָּאִים הָאֵלֶּה בְּנַפְשֹׁתָם". אָמַר לוֹ, אֲנִי אָמַרְתִּי "בְּנַפְשֹׁתָם" וְלֹא "בַּאֲבוֹתֵיהֶם". אָמַר לוֹ אֲנִי יָחִיד וְיִשְׂרָאֵל שִׁשִּׁים רִבּוֹא, הַרְבֵּה פְּעָמִים חָטְאוּ לְפָנֶיךָ וּבִקַּשְׁתִּי עֲלֵיהֶם רַחֲמִים וּמָחַלְתָּ לָהֶם, עַל שִׁשִּׁים רִבּוֹא הִשְׁגַּחְתָּ וְעָלַי אֵין אַתָּה מַשְׁגִּיחַ. אָמַר לוֹ אֵינוֹ דוֹמֶה גְּזֵרַת צִבּוֹר לִגְזֵרַת יָחִיד, וְעוֹד עַד עַכְשָׁיו הָיְתָה הַשָּׁעָה מְסוּרָה בְיָדְךָ [וּמֵעַכְשָׁיו אֵין הַשָּׁעָה מְסוּרָה בְיָדְךָ]. אָמַר לוֹ, רִבּוֹנוֹ שֶׁל עוֹלָם, עֲמֹד מִכִּסֵּא הַדִּין וְשֵׁב עַל כִּסֵּא רַחֲמִים וַעֲווֹנוֹתַי יְהוּ נִמְחָלִים בְּיִסּוּרִין שֶׁתָּבִיא בְּגוּפִי וְאַל תִּתְּנֵנִי בְּחֶבְלוֹ שֶׁל מַלְאַךְ הַמָּוֶת, וְאִם אַתָּה עוֹשֶׂה כֵן אַגִּיד שִׁבְחֲךָ לְכֹל בָּאֵי הָעוֹלָם כְּשֵׁם שֶׁנֶּאֱמַר (תהלים קיח, יז) "לֹא אָמוּת כִּי אֶחְיֶה וַאֲסַפֵּר מַעֲשֵׂי יָהּ". אָמַר לוֹ  "זֶה- הַשַּׁעַר לַה' צַדִּיקִים יָב(וֹ)אוּ בוֹ".

כְּשֶׁרָאָה שֶׁאֵין מַשְׁגִּיחִין עָלָיו, הָלַךְ אֵצֶל שָׁמַיִם וָאָרֶץ, אָמַר לָהֶם בַּקְּשׁוּ עָלַי רַחֲמִים. אָמְרוּ לוֹ, עַד שֶׁנְּבַקֵּשׁ רַחֲמִים עָלֶיךָ נְבַקֵּשׁ רַחֲמִים עַל עַצְמֵנוּ, שֶׁנֶּאֱמַר (ישעיה נא, ו) "כִּי שָׁמַיִם כֶּעָשָׁן נִמְלָחוּ וְהָאָרֶץ כַּבֶּגֶד תִּבְלֶה". הָלַךְ אֵצֶל חַמָּה וּלְבָנָה וְכוּ' עַד (שם כד, כג) "וְחָפְרָה הַלְּבָנָה וּבוֹשָׁה הַחַמָּה". הָלַךְ אֵצֶל כּוֹכָבִים וּמַזָּלוֹת וְכוּ' עַד  "וְנָמַקוּ כָּל צְבָא הַשָּׁמַיִם". הָלַךְ אֵצֶל הָרִים וּגְבָעוֹת וְכוּ' עַד (שם נד, י) "כִּי הֶהָרִים יָמוּשׁוּ וְהַגְּבָעוֹת תְּמוּטֶינָה". הָלַךְ אֵצֶל הַיָּם, אָמַר לוֹ, בֶּן עַמְרָם, מַה הַיּוֹם מִיּוֹמַיִם וַהֲלֹא בְּמַטְּךָ הִכִּיתָנִי וְחִלַּקְתַּנִי לִשְׁנֵים עָשָׂר שְׁבִילִין וְלֹא הָיִיתִי יָכוֹל לַעֲמֹד לְפָנֶיךָ מִפְּנֵי שֶׁהַשְּׁכִינָה עוֹמֶדֶת לִימִינְךָ שֶׁנֶּאֱמַר (שם סג, יב) "מוֹלִיךְ לִימִין מֹשֶׁה", וְעַכְשָׁיו מֶה עָלְתָה לְךָ. כֵּיוָן שֶׁהִזְכִּיר הַיָּם מַה שֶּׁנַּעֲשָׂה בְּנַעֲרוּתוֹ צָוַח וְאָמַר (איוב כט, ב) "מִי יִתְּנֵנִי כְּיַרְחֵי קֶדֶם". מִיָּד הָלַךְ לוֹ אֵצֶל שַׂר הַפְּנִים, אָמַר לוֹ בַּקֵּשׁ עָלַי רַחֲמִים, אָמַר לוֹ כָּךְ שָׁמַעְתִּי מֵאֲחוֹרֵי הַפַּרְגּוֹד שֶׁאֵין תְּפִלָּתְךָ נִשְׁמַעַת. הִנִּיח יָדוֹ עַל רֹאשׁוֹ וְהָיָה צוֹעֵק וּבוֹכֶה וְאָמַר אֵצֶל מִי אֵלֵךְ [לְבַקֵּשׁ עָלַי רַחֲמִים], בְּאוֹתָה שָׁעָה נִתְמַלֵּא הַקָּדוֹשׁ בָּרוּךְ הוּא עָלָיו עֶבְרָה שֶׁנֶּאֱמַר "וַיִּתְעַבֵּר ה' בִּי לְמַעַנְכֶם", עַד שֶׁפָּתַח מֹשֶׁה וְאָמַר מִקְרָא זֶה  "וַיַּעֲבֹר ה' עַל פָּנָיו וַיִּקְרָא", מִיָּד נִתְקָרְרָה דַּעְתּוֹ שֶׁל הַקָּדוֹשׁ בָּרוּךְ הוּא, אֲמַר לֵיהּ שְׁתֵּי שְׁבוּעוֹת נִשְׁבַּעְתִּי, אַחַת שֶׁתָּמוּת אוֹ לְאַבֵּד אֶת יִשְׂרָאֵל, לְבַטֵּל שְׁתֵּיהֶן אִי אֶפְשָׁר וְאִם תִּרְצֶה אַתָּה לִחְיוֹת יֹאבְדוּ יִשְׂרָאֵל. אָמַר לוֹ בַּעֲלִילָה אַתָּה בָּא עָלַי, יֹאבַד מֹשֶׁה וְאֶלֶף כְּמוֹתוֹ וְאַל יֹאבַד אֶחָד מִיִּשְׂרָאֵל. אָמַר לוֹ הַקָדוֹשׁ בָּרוּךְ הוּא כָּל צַעַר שֶׁאַתָּה מִצְטַעֵר לָמָּה. אָמַר לוֹ מִתְיָרֵא אֲנִי מֵחֶבְלוֹ שֶׁל מַלְאַךְ הַמָּוֶת. אָמַר לוֹ אֵינִי מוֹסֶרְךָ בְּיָדוֹ. אָמַר לְפָנָיו, רִבּוֹנוֹ שֶׁל עוֹלָם, יוֹכֶבֶד אִמִּי שֶׁקָּהוּ שִׁנֶּיהָ בִּשְׁנֵי בָנֶיהָ יִקְהוּ שִׁנֶּיהָ בְּמִיתָתִי. אֲמַר לֵיהּ כָּךְ עָלְתָה בְּמַחֲשָׁבָה לְפָנַי וְכָךְ מִנְהָגוֹ שֶׁל עוֹלָם, דּוֹר וְדוֹר וְדוֹרְשָׁיו, עַד עַכְשָׁיו הָיָה חֶלְקְךָ לְשָׁרֵת לְפָנַי וְעַכְשָׁיו הִגִּיעַ חֶלְקוֹ שֶׁל יְהוֹשֻׁעַ תַּלְמִידְךָ. אָמַר לְפָנָיו אִם מִפְּנֵי יְהוֹשֻׁעַ אֲנִי מֵת אֵלֵךְ וְאֶהְיֶה תַּלְמִידוֹ. אָמַר לוֹ אִם אַתָּה רוֹצֶה לַעֲשׂוֹת כָּךְ עֲשֵׂה. עָמַד מֹשֶׁה וְהִשְׁכִּים לְפִתְחוֹ שֶׁל יְהוֹשֻׁעַ וְהָיָה יְהוֹשֻׁעַ יוֹשֵׁב וְדוֹרֵשׁ, וְכָפַף מֹשֶׁה קוֹמָתוֹ וְהִנִּיחַ יָדָיו עַל פִּיו וְנִתְעַלְּמוּ עֵינָיו שֶׁל יְהוֹשֻׁעַ וְלֹא רָאָה אוֹתוֹ כְּדֵי שֶׁיִּצְטַעֵר  וְיַשְׁלִים עַצְמוֹ לְמִיתָה. הָלְכוּ כָּל יִשְׂרָאֵל לְפִתְחוֹ שֶׁל מֹשֶׁה וּמְצָאוּהוּ בְּפִתְחוֹ שֶׁל יְהוֹשֻׁעַ, וְהָיָה יְהוֹשֻׁע יוֹשֵׁב וּמֹשֶׁה עוֹמֵד, אָמְרוּ לוֹ לִיהוֹשֻׁעַ מֶה עָלְתָה לְךָ שֶׁמֹּשֶׁה רַבֵּינוּ עוֹמֵד וְאַתָּה יוֹשֵׁב, כֵּיוָן שֶׁתָּלָה עֵינָיו וְרָאָה מִיָּד קָרַע אֶת בְּגָדָיו וְצָעַק וּבָכָה וְאָמַר, רַבִּי רַבִּי אָבִי אָבִי וַאֲדוֹנִי. אָמְרוּ לוֹ יִשְׂרָאֵל, רַבֵּינוּ מֹשֶׁה לַמְּדֵנוּ תוֹרָה, אָמַר לָהֶן אֵין לִי רְשׁוּת. אָמְרוּ לוֹ, אֵין אָנוּ מַנִּיחִין אוֹתְךָ, יָצְתָה בַּת קוֹל וְאָמְרָה לָהֶם לִמְדוּ מִיהוֹשֻׁעַ, קִבְּלוּ עֲלֵיהֶם, וְיָשַׁב יְהוֹשֻׁעַ בָּרֹאשׁ וּמֹשֶׁה רַבֵּינוּ מִימִינוֹ וְאֶלְעָזָר מִשְּׂמֹאלוֹ, וְהָיָה יוֹשֵׁב וְדוֹרֵשׁ בִּפְנֵי מֹשֶׁה וְלֹא הָיָה יוֹדֵעַ מֹשֶׁה רַבֵּינוּ מֶה הָיָה יְהוֹשֻׁעַ דּוֹרֵשׁ, אַחַר שֶׁעָמְדוּ יִשְׂרָאֵל אָמְרוּ לוֹ לְמֹשֶׁה רַבֵּינוּ סָתַם לָנוּ אֶת הַתּוֹרָה, אָמַר לָהֶם אֵינִי יוֹדֵעַ מָה אָשִׁיב לָכֶם, וְהָיָה מֹשֶׁה רַבֵּינוּ נִכְשָׁל וְנוֹפֵל. בְּאוֹתָהּ שָׁעָה אָמַר לְפָנָיו, רִבּוֹנוֹ שֶׁל עוֹלָם, עַד עַכְשָׁיו בִּקַּשְׁתִּי חַיִּים [וְעַכְשָׁיו] נַפְשִׁי נְתוּנָה לְךָ. וְכֵיוָן שֶׁהִשְׁלִים נַפְשׁוֹ לְמִיתָה פָּתַח הַקָּדוֹשׁ בָּרוּךְ הוּא וְאָמַר (תהלים צד, טז) "מִי יָקוּם לִי עִם מְרֵעִים", מִי יַעֲמֹד לָהֶם בִּשְׁעַת כַּעֲסִי וּמִי יְבַקֵּשׁ עֲלֵיהֶם רַחֲמִים בְּשָׁעָה שֶׁחוֹטְאִין לְפָנַי, בְּאוֹתָהּ שָׁעָה בָּא מְטַטְרוֹן וְנִשְׁתַּטַּח לִפְנֵי הַקָּדוֹשׁ בָּרוּךְ הוּא וְאָמַר לְפָנָיו, רִבּוֹנוֹ שֶׁל עוֹלָם, מֹשֶׁה בְּחַיָּיו (שֶׁלּוֹ) [שֶׁלְּךָ], בְּמוֹתוֹ שֶׁלְּךָ. אָמַר לוֹ הַקָּדוֹשׁ בָּרוּךְ הוּא, אֶמְשֹׁל לְךָ מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה לוֹ בֵן וּבְכָל יוֹם הָיָה מַכְעִיס אֶת אָבִיו וּמְבַקֵּשׁ אָבִיו לְהָרְגוֹ וְהָיְתָה אִמּוֹ מַצֶּלֶת אוֹתוֹ מִיָּדוֹ, לְיָמִים מֵתָה אִמּוֹ וְהָיָה הַמֶּלֶךְ בּוֹכֶה, אָמְרוּ לוֹ עֲבָדָיו אֲדוֹנֵנוּ הַמֶּלֶךְ לָמָּה אַתָּה בּוֹכֶה, אָמַר לָהֶם לֹא עַל אִשְׁתִּי בִּלְבָד אֲנִי בּוֹכֶה אֶלָּא [עָלֶיהָ] וְעַל בְּנִי, שֶׁהַרְבֵּה פְּעָמִים כָּעַסְתִּי עָלָיו וּבִקַּשְׁתִּי לְהָרְגוֹ וְהִצִּילָה אוֹתוֹ מִיָּדִי. אַף כָּךְ אָמַר הַקָּדוֹשׁ בָּרוּךְ הוּא לְמְטַטְרוֹן לֹא עַל מֹשֶׁה בִּלְבָד אֲנִי בוֹכֶה אֶלָּא [עָלָיו] וְעַל יִשְׂרָאֵל, [שֶׁהַרְבֵּה פְּעָמִים הִכְעִיסוּנִי וְכָעַסְתִּי עֲלֵיהֶם וְעָמַד בַּפֶּרֶץ לְפָנַי לְהָשִׁיב מֵהַשְׁחִיתָם]. בָּאוּ וְאָמְרוּ לְמֹשֶׁה הִגִּיעַ שָׁעָה שֶׁאַתָּה נִפְטָר מִן הָעוֹלָם. אָמַר לָהֶם, הַמְתִּינוּ לִי עַד שֶׁאֲבָרֵךְ אֶת יִשְׂרָאֵל, שֶׁלֹּא מָצְאוּ מִמֶּנִּי קוֹרַת רוּחַ בָּעוֹלָם מִפְּנֵי תוֹכָחוֹת וְאַזְהָרוֹת שֶׁהָיִיתִי מוֹכִיחָם. הִתְחִיל לְבָרֵךְ כָּל שֵׁבֶט וָשֵׁבֶט בִּפְנֵי עַצְמוֹ, כֵּיוָן שֶׁרָאָה שֶׁנִּקְצְרָה הַשָּׁעָה עָמַד וּבֵרְכָן כֻּלָּן בִּבְרָכָה אַחַת. בָּאוּ וְאָמְרוּ לוֹ הִגִּיעַ חֲצִי שָׁעָה שֶׁאַתָּה נִפְטָר מִן הָעוֹלָם. אָמַר לָהֶם לְיִשְׂרָאֵל, הַרְבֵּה צִעַרְתִּי אֶתְכֶם עַל הַתּוֹרָה וְעַל הַמִּצְווֹת, וְעַכְשָׁיו מַחֲלוּ לִי. אָמְרוּ לֵיהּ, אֲדוֹנֵינוּ רַבֵּינוּ, מָחוּל לְךָ. וְאַף יִשְׂרָאֵל עָמְדוּ לְפָנָיו, אָמְרוּ לוֹ הַרְבֵּה הִכְעַסְנוּךָ וְהִרְבִּינוּ עָלֶיךָ טֹרַח, מְחֹל לָנוּ, אָמַר לָהֶם מָחוּל לָכֶם. בָּאוּ וְאָמְרוּ לוֹ הִגִּיעַ רֶגַע שֶׁאַתָּה נִפְטָר מִן הָעוֹלָם, פָּתַח וְאָמַר בָּרוּךְ שְׁמוֹ חַי וְקַיָּם לְעוֹלָם וָעֶד. אָמַר לָהֶם לְיִשְׂרָאֵל, בְּבַקָּשָׁה מִכֶּם, כְּשֶׁתִּכָּנְסוּ לָאָרֶץ זִכְרוּ אוֹתִי וְאֶת עַצְמוֹתַי, וְאָמְרוּ חָס לוֹ לְבֶן עַמְרָם שֶׁרָץ לְפָנֵינוּ כְּסוּס וְנָפְלוּ עַצְמוֹתָיו בַּמִּדְבָּר. בָּאוּ וְאָמְרוּ לוֹ הִגִּיעַ חֲצִי רֶגַע, נָטַל שְׁנֵי זְרוֹעוֹתָיו וְהִנִּיחָן עַל לִבּוֹ וְאָמַר לְיִשְׂרָאֵל רְאוּ אַחֲרִיתוֹ שֶׁל בָּשָׂר וָדָם, [עָנוּ וְאָמְרוּ] יָדַיִם שֶׁקִּבְּלוּ אֶת הַתּוֹרָה מִפִּי הַגְּבוּרָה יִפְּלוּ בַּקֶּבֶר. בְּאוֹתוֹ רֶגַע יָצְאָה נִשְׁמָתוֹ בִּנְשִׁיקָה, שֶׁנֶּאֱמַר  "וַיָּמָת שָׁם מֹשֶׁה עֶבֶד ה'", וְלֹא נִתְעַסְּקוּ בִּקְבוּרָתוֹ לֹא יִשְׂרָאֵל וְלֹא הַמַּלְאָכִים, שֶׁנֶּאֱמַר (שם, ו) "וַיִּקְבֹּר אֹתוֹ בַּגַּי" וּמִפְּנֵי מָה נִקְבַּר בְּחוּצָה לָאָרֶץ. כְּדֵי שֶׁיִּחְיוּ הַמֵּתִים שֶׁבְּחוּצָה לָאָרֶץ בִּזְכוּתוֹ, שֶׁנֶּאֱמַר (להלן לג, כא) "וַיַּרְא רֵאשִׁית לוֹ כִּי שָׁם חֶלְקַת מְח(וֹ)קֵק סָפוּן וַיֵּתֶא רָאשֵׁי עָם". וְאֵימָתַי מֵת מֹשֶׁה רַבֵּינוּ. בְּשִׁבְעָה בַּאֲדָר, דִּכְתִיב  "וַיָּמָת שָׁם מֹשֶׁה" וְגוֹ' וַיִבְכּוּ בְּנֵי יִשְׂרָאֵל אֶת מֹשֶׁה בְּעַרְב(וֹ)ת מוֹאָב שְׁלֹשִׁים יוֹם", וּכְתִיב (יהושע א, א) "וַיְהִי אַחֲרֵי מוֹת מֹשֶׁה (וּכְתִיב) מֹשֶׁה עַבְדִּי מֵת", וּכְתִיב (שם ד, יט) "וְהָעָם עָלוּ מִן הַיַּרְדֵּן בֶּעָשׂוֹר לַחֹדֶשׁ" צֵא מֵהֶן שְׁלֹשִׁים (וְשִׁשָּׁה) [וּשְׁלֹשָׁה] לְמַפְרֵעַ, הֲרֵי בְּשִׁבְעָה בַּאֲדָר מֵת. וּמִנַּיִן שֶׁבְּשִׁבְעָה בַּאֲדָר נוֹלַד. דִּכְתִיב (להלן לא, ב) "בֶּן מֵאָה וְעֶשְׂרִים שָׁנָה אָנֹכִי הַיּוֹם", מַה תַּלְמוּד לוֹמַר "הַיּוֹם", [הַיּוֹם מָלְאוּ יָמַי וּשְׁנוֹתַי], לְלַמֶּדְךָ שֶׁהַקָּדוֹשׁ בָּרוּךְ הוּא מְמַלֵּא שְׁנוֹתֵיהֶם שֶׁל צַדִּיקִים מִיּוֹם לְיוֹם, שֶׁנֶּאֱמַר  "אֶת מִסְפַּר יָמֶיךָ אֲמַלֵּא".

{rרמז תתכבr}  "עֲלֵה רֹאשׁ הַפִּסְגָּה", מִכָּאן אָמַר רַבִּי אֶלְעָזָר בֶּן יַעֲקֹב יָפָה שָׁעָה אַחַת בִּתְפִלָּה יוֹתֵר מִמַּעֲשִׂים טוֹבִים, שֶׁמִּכָּל מַעֲשָׂיו שֶׁל מֹשֶׁה לֹא נֶאֱמַר לוֹ "עֲלֵה" וּבַדָּבָר הַזֶּה נֶאֱמַר לוֹ "עֲלֵה". מִכָּאן אָמְרוּ, הָעוֹמְדִים בְּחוּצָה לָאָרֶץ הוֹפְכִין פְּנֵיהֶם כְּלַפֵּי יְרוּשָׁלַיִם וּמִתְפַּלְּלִין, שֶׁנֶּאֱמַר (מ"א ח, מח) "וְהִתְפַּלְּלוּ אֵלֶיךָ דֶּרֶךְ אַרְצָם", וְהָעוֹמְדִים בְּאֶרֶץ יִשְׂרָאֵל הוֹפְכִין פְּנֵיהֶם כְּלַפֵּי יְרוּשָׁלַיִם וּמִתְפַּלְּלִין, שֶׁנֶּאֱמַר  ["וְהִתְפַּלְּלוּ (אֶל) [אֵלֶיךָ דֶּרֶךְ] הָעִיר הַזֹאת", וְהָעוֹמְדִים בִּירוּשָׁלַיִם הוֹפְכִים פְּנֵיהֶם כְּנֶגֶד בֵּית הַמִּקְדָּשׁ, שֶׁנֶּאֱמַר] (שם, לב) "וְהִתְפַּלְּלוּ אֶל הַבַּיִת הַזֶּה", וְהָעוֹמְדִין בַּמִּקְדָּשׁ מְכַוְּנִים אֶת לִבָּם כְּנֶגֶד בֵּית קָדְשֵׁי הַקָּדָשִׁים וּמִתְפַּלְּלִין, שֶׁנֶּאֱמַר (שם, כו) "וְהִתְפַּלְּלוּ אֶל הַמָּקוֹם הַזֶּה", נִמְצְאוּ כָּל יִשְׂרָאֵל מִתְפַּלְּלִין לְמָקוֹם אֶחָד.

"וּרְאֵה בְעֵינֶיךָ", מָשָׁל לְמֶלֶךְ שֶׁגָּזַר עַל בְּנוֹ שֶׁלֹּא יִכָּנֵס לְבֵית לִינָה שֶׁלּוֹ, נִכְנַס לְפֶתַח פְּלָטִין שֶׁלּוֹ מְשָׁכוֹ וּמְדַבֵּר עִמּוֹ, כֵּיוָן שֶׁבָּא לִכָּנֵס לַקִּיטוֹן אָמַר לוֹ, מִכָּאן וָאֵילָךְ אַתְּ אָסוּר. כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם כָּל עַצְמִי אֵינִי מָשׁוּךְ מֵאֶרֶץ יִשְׂרָאֵל אֶלָּא הַיַּרְדֵּן הַזֶּה, מְלֹא חֶבֶל שֶׁל חֲמִשִּׁים אַמָּה, אָמַר לוֹ וּרְאֵה בְעֵינֶיךָ כִּי לֹא תַעֲבֹר אֶת הַיַּרְדֵּן הַזֶּה.

{rרמז תתכגr}  "עֲלֵה רֹאשׁ הַפִּסְגָּה"... וּרְאֵה בְעֵינֶיךָ. מַגִיד הַכָּתוּב שֶׁהֶרְאָהוּ אֶת הָרָחוֹק כַּקָּרוֹב וְאֶת שֶׁאֵין גָּלוּי כַּגָּלוּי וְאֶת כָּל הַקָּרוּי אֶרֶץ יִשְׂרָאֵל, שֶׁנֶּאֱמַר  "וַיַּרְאֵהוּ ה' אֶת כָּל הָאָרֶץ... וְאֵת (אֶרֶץ) [כָּל] נַפְתָּלִי... וְאֶת הַנֶּגֶב וְאֶת הַכִּכָּר". (שם, ד) "וַיֹּאמֶר ה' (אֶל מֹשֶׁה) [אֵלָיו] זֹאת הָאָרֶץ". רַבִּי עֲקִיבָא אוֹמֵר מַגִּיד הַכָּתוּב שֶׁהֶרְאָה לוֹ הַקָּדוֹשׁ בָּרוּךְ הוּא לְמֹשֶׁה אֶת כָּל חַדְרֵי אֶרֶץ יִשְׂרָאֵל כְּשֻׁלְחָן עָרוּךְ. שֶׁנֶּאֱמַר "וַיַּרְאֵהוּ ה' אֶת כָּל הָאָרֶץ". רַבִּי אֱלִיעֶזֶר אוֹמֵר נָתַן כֹּחַ בְּעֵינָיו שֶׁל מֹשֶׁה וְרָאָה מִסּוֹף הָעוֹלָם וְעַד סוֹפוֹ. [וְכֵן אַתָּה מוֹצֵא בַּצַּדִּיקִים שֶׁרוֹאִין מִסּוֹף הָעוֹלָם וְעַד סוֹפוֹ], שֶׁנֶּאֱמַר (ישעיה לג, יז) "מֶלֶךְ בְּיָפְיוֹ תֶּחֱזֶינָה עֵינֶיךָ" וְגוֹ'. וְנִמְצֵאתָ אוֹמֵר שְׁתֵּי רְאִיּוֹת הֵן, אַחַת רְאִיָּה שֶׁל נַחַת וְאַחַת רְאִיָּה שֶׁל צַעַר, בְּאַבְרָהָם הוּא אוֹמֵר (בראשית יג, יד) "שָׂא נָא עֵינֶיךָ וּרְאֵה מִן הַמָּקוֹם אֲשֶׁר אַתָּה שָׁם" וְגוֹ', זוֹ רְאִיָּה שֶׁל נַחַת, בְּמֹשֶׁה הוּא אוֹמֵר עֲלֵה רֹאשׁ הַפִּסְגָּה, זוֹ רְאִיָּה שֶׁל צַעַר.

רַבִּי חֲנַנְיָא בֶּן עֲקִיבָא אוֹמֵר חֲבִיבָה הִיא רְאִיָּתוֹ שֶׁל אַבְרָהָם אָבִינוּ יוֹתֵר מֵרְאִיָּתוֹ שֶׁל מֹשֶׁה, שֶׁבְּאַבְרָהָם לֹא לִבְּטוּהוּ וּבְמֹשֶׁה לִבְּטוּהוּ, בְּאַבְרָהָם הוּא אוֹמֵר.  "שָׂא נָא עֵינֶיךָ וּרְאֵה מִן הַמָּקוֹם" וְגוֹ', וּבְמֹשֶׁה מַהוּ אוֹמֵר עֲלֵה רֹאשׁ הַפִּסְגָּה, עֲלֵה וְהַבֵּט וּרְאֵה. וּמִנַּיִן לְכָל הַבַּקָּשׁוֹת שֶׁבִּקֵּשׁ מֹשֶׁה לִרְאוֹת הֶרְאָהוּ, שֶׁנֶּאֱמַר (להלן לד, א) "וַיַּרְאֵהוּ ה' אֶת כָּל הָאָרֶץ", זֶה אֶרֶץ יִשְׂרָאֵל, בִּקֵּשׁ מֹשֶׁה לִרְאוֹת בֵּית הַמִּקְדָּשׁ וְהֶרְאָהוּ, שֶׁנֶּאֱמַר  "וְאֶת הַגִּלְעָד", וְאֵין גִּלְעָד אֶלָּא בֵּית הַמִּקְדָּשׁ שֶׁנֶּאֱמַר (ירמיה כד, ו) "גִּלְעָד אַתָּה לִי רֹאשׁ הַלְּבָנוֹן". וּמִנַּיִן שֶׁהֶרְאָהוּ אַף שִׁמְשׁוֹן בֶּן מָנוֹחַ. שֶׁנֶּאֱמַר (דברים שם) "עַד דָּן", וּלְהַלָּן הוּא אוֹמֵר  "וַיְהִי אִישׁ אֶחָד מִצָּרְעָה מִמִּשְׁפַּחַת הַדָּנִי". דָּבָר אַחֵר "עַד דָּן". עֲדַיִן לֹא בָאוּ שְׁבָטִים לָאָרֶץ וְלֹא נִתְחַלְּקָה אֶרֶץ יִשְׂרָאֵל [לְיִשְׂרָאֵל] וּמַה תַּלְמוּד לוֹמַר "עַד דָּן", אֶלָּא שֶׁאָמְרוּ לוֹ לְאַבְרָהָם שְׁנֵים עָשָׂר שְׁבָטִים עֲתִידִין לָצֵאת מֵחֲלָצֶיךָ וְזֶהוּ חֶלְקוֹ שֶׁל אֶחָד מֵהֶן. כַּיּוֹצֵא בוֹ (בראשית יד, יד) "וַיִּרְדֹּף עַד דָּן", עֲדַיִן לֹא בָאוּ שְׁבָטִים לָעוֹלָם, וְלֹא נִתְחַלְּקָה אֶרֶץ יִשְׂרָאֵל [לְיִשְׂרָאֵל] וּמַה תַּלְמוּד לוֹמַר "עַד דָּן", אֶלָּא שֶׁאָמַר לוֹ לְאַבְרָהָם אָבִינוּ בַּמָּקוֹם הַזֶּה עֲתִידִין בָּנֶיךָ לַעֲבֹד עַבוֹדַת אֱלִילִים וְתָשַׁשׁ כֹּחוֹ מֵעָלָיו. וּמִנַּיִן שֶׁהֶרְאָהוּ לְבָרָק בֶּן אֲבִינֹעַם. שֶׁנֶּאֱמַר (להלן לד, ב) "וְאֵת כָּל נַפְתָּלִי", וּלְהַלָּן הוּא אוֹמֵר (שופטים ד, ו) "וַתִּשְׁלַח לְבָרָק בֶּן- אֲבִינֹעַם" וְגוֹ'. וּמִנַּיִן שֶׁהֶרְאָהוּ יְהוֹשֻׁעַ בְּמַלְכוּתוֹ. שֶׁנֶּאֱמַר  "וְאֶת אֶרֶץ אֶפְרַיִם", וּלְהַלָּן הוּא אוֹמֵר (במדבר יג, ח) ("וּ)לְמַטֵּה אֶפְרָיִם הוֹשֵׁעַ בִּן נוּן", וּמִנַּיִן שֶׁהֶרְאָהוּ גִּדְעוֹן בֶּן יוֹאָשׁ. שֶׁנֶּאֱמַר  "וּמְנַשֶּׁה", וּלְהַלָּן הוּא אוֹמֵר (שופטים ו, טו) "הִנֵּה אַלְפִּי הַדַּל בִּמְנַשֶּׁה". וּמִנַּיִן שֶׁהֶרְאָהוּ דָּוִד בְּמַלְכוּתוֹ. שֶׁנֶּאֱמַר (להלן שם) "וְאֵת כָּל אֶרֶץ יְהוּדָה", וּלְהַלָּן הוּא אוֹמֵר  "וַיִּבְחַר ה' [אֱלֹהֵי יִשְׂרָאֵל] בִּי מִכֹּל בֵּית אָבִי" וְגוֹ'. וּמִנַּיִן שֶׁהֶרְאָהוּ מַהְפֵּכַת סְדוֹם וַעֲמוֹרָה. שֶׁנֶּאֱמַר (להלן שם) "וְאֶת הַכִּכָּר", וּלְהַלָּן הוּא אוֹמֵר (בראשית יט, כה) "וַיַּהֲפֹךְ אֶת הֶעָרִים הָאֵלֶּה וְאֵת כָּל הַכִּכָּר". וּמִנַּיִן שֶׁהֶרְאָהוּ גּוֹג וְכָל הֲמוֹנוֹ. שֶׁנֶּאֱמַר (להלן שם) "בִּקְעַת יְרִ(י)חוֹ", וְלָמַדְנוּ שֶׁעֲתִידִין גּוֹג וְכָל הֲמוֹנוֹ לַעֲלוֹת וְלִיפּ(וֹ)ל בְּבִקְעַת יְרִיחוֹ. דָּבָר אַחֵר "בִּקְעַת יְרִ(י)חוֹ". וַהֲלֹא הַהֶדְיוֹט רוֹאֶה בִּקְעַת יְרִיחוֹ, אֶלָּא בִּקְעָה זוֹ מְיֻשֶּׁבֶת שָׂדֶה מְלֵאָה חִטִּין כָּל שֶׁהוּא שָׂדֶה מְלֵאָה שְׂעוֹרִים כָּל שֶׁהוּא, כָּךְ הֶרְאָהוּ אֶת כָּל אֶרֶץ יִשְׂרָאֵל כְּבִקְעַת יְרִיחוֹ. וּמִנַּיִן שֶׁהֶרְאָהוּ דְּבוֹרָה. שֶׁנֶּאֱמַר  "עִיר הַתְּמָרִים", וּלְהַלָּן הוּא אוֹמֵר (שופטים ד, ה) "וְהִיא יוֹשֶׁבֶת תַּחַת תֹּמֶר דְּבוֹרָה". וּמִנַּיִן שֶׁהֶרְאָהוּ אִשְׁתּוֹ שֶׁל לוֹט. שֶׁנֶּאֱמַר  "עַד צֹעַר", וּלְהַלָּן הוּא אוֹמֵר (בראשית יט, כג) "הַשֶּׁמֶשׁ יָצָא עַל הָאָרֶץ וְלוֹט בָּא צֹעֲרָה.

{pפסוק כחp}  "וְצַו אֶת יְהוֹשֻׁעַ", אֵין צִוּוּי אֶלָּא זֵרוּז, שֶׁנֶּאֱמַר (להלן לא, ז) "וַיִּקְרָא מֹשֶׁה לִיהוֹשֻׁעַ וַיֹּאמֶר אֵלָיו לְעֵינֵי כָּל יִשְׂרָאֵל חֲזַק וֶאֱמַץ", "חֲזַק" בְּתוֹרָה, "וֶאֱמַץ" בְּמַעֲשִׂים טוֹבִים. כִּי הוּא יַעֲבֹר לִפְנֵי הָעָם הַזֶּה. אִם הוּא עוֹבֵר לִפְנֵיהֶם עוֹבְרִין, וְאִם לָאו אֵינָן עוֹבְרִין. וְהוּא יַנְחִיל אוֹתָם. אִם מַנְחִילָן נוֹחֲלִין, וְאִם לָאו אֵינָן נוֹחֲלִין. וְכֵן אַתָּה מוֹצֵא כְּשֶׁהָלְכוּ לַעֲשׂוֹת מִלְחָמָה בָּעַי נָפְלוּ מֵהֶם כִּשְׁלוֹשִׁים וְשִׁשָּׁה צַדִּיקִים, שֶׁנֶּאֱמַר  "וַיַּכּוּ מֵהֶם אַנְשֵׁי הָעָם כִּשְׁלֹשִׁים וְשִׁשָּׁה אִישׁ" וְגוֹ' (שם, י) "וַיֹּאמֶר ה' אֶל יְהוֹשֻׁעַ קֻ(וּ)ם לָךְ לָמָּה זֶּה אַתָּה נֹפֵל עַל פָּנֶיךָ", לֹא כָּךְ אָמַרְתִּי לְמֹשֶׁה רַבְּךָ אִם עוֹבֵר לִפְנֵיהֶם עוֹבְרִים וְאִם לָאו אֵין עוֹבְרִים, אִם מַנְחִילָם נוֹחֲלִים וְאִם לָאו אֵינָן נוֹחֲלִין, וְאַתָּה שְׁלַחְתָּם וְהָלַכְתָּ אַחֲרֵיהֶם.

"וְצַו אֶת יְהוֹשֻׁעַ", צַוֵּהוּ עַל דִּבְרֵי תַלְמוּד. רַבִּי (נָתָן) [יְהוּדָה] אוֹמֵר, צַוֵּהוּ עַל הַגִּבְעוֹנִים. דָּבָר אַחֵר צַוֵּהוּ עַל הַמַּשָּׂאוֹת וְעַל הַטְּרָחוֹת וְעַל הָרִיבוֹת. כִּי הוּא יַעֲבֹר לִפְנֵי הָעָם הַזֶּה וְהוּא יַנְחִיל אוֹתָם. מַגִּיד שֶׁאֵין יְהוֹשֻׁעַ נִפְטָר מִן הָעוֹלָם עַד שֶׁמַּנְחִיל אֶת יִשְׂרָאֵל אֶת הָאָרֶץ. אֶת הָאָרֶץ אֲשֶׁר תִּרְאֶה מַגִּיד שֶׁרָאָה מֹשֶׁה בְּעֵינָיו מַה שֶּׁלֹּא הָלַךְ יְהוֹשֻׁעַ בְּרַגְלָיו.

{pפסוק כטp}  "וַנֵּשֶׁב בַּגָּיְא", אָמַר לָהֶם אֵיזֶה עֲבֵירָה עָבַרְתִּי וְכַמָּה בַּקָּשׁוֹת בִּקַּשְׁתִּי וְלֹא נִסְלַח לִי, כַּמָּה עֲבֵירוֹת עֲבַרְתֶּם וְאָמַר לָכֶם הַמָּקוֹם עֲשׂוּ תְשׁוּבָה וַאֲנִי מְקַבֵּל. רַבִּי (יְהוֹשֻׁעַ בַּר אַבָּא) [יְהוּדָה בֶּן בָּבָא] אוֹמֵר, בְּשָׁלֹשׁ מְקוֹמוֹת בָּאוּ יִשְׂרָאֵל לִידֵי עֲבֵירָה חֲמוּרָה וְאָמַר לָהֶם הַקָּדוֹשׁ בָּרוּךְ הוּא עֲשׂוּ תְשׁוּבָה וַאֲנִי מְקַבֵּל, XאY כַּיּוֹצֵא בוֹ אַתָּה אוֹמֵר (שמות יז, ז) "וַיִּקְרָא שֵׁם הַמָּקוֹם מַסָּה וּמְרִיבָה, מָה אָמַר, (שם טו, כו) "וַיֹּאמֶר אִם שָׁמוֹעַ תִּשְׁמַע לְקוֹל ה' אֱלֹהֶיךָ", XבY  "וּבְתַבְעֵרָה וּבְמַסָּה" וְגוֹ', "וְעַתָּה יִשְׂרָאֵל מָה ה' אֱלֹהֶיךָ שׁ(וֹ)אֵל מֵעִמָּךְ", אַף כָּאן אַתָּה אוֹמֵר XגY וַנֵּשֶׁב בַּגָּיְא מוּל בֵּית פְּעוֹר וְעַתָּה יִשְׂרָאֵל שְׁמַע אֶל הַחֻקִּים וְגוֹ'.

דָּבָר אַחֵר "וַנֵּשֶׁב בַּגָּיְא", מִי גָרַם לָכֶם שֶׁנֵּשֶׁב בַּגָּיְא. מַעֲשִׂים רָעִים שֶׁעֲשִׂתֶם בִּפְעוֹר. דָּבָר אַחֵר, אָמַר לָהֶם רְאוּ כַּמָּה בֵינֵיכֶם לְבֵינִי, כַּמָּה תְפִלּוֹת וְכַמָּה בַקָּשׁוֹת וְכַמָּה תַחֲנוּנִים בִּקַּשְׁתִּי וְנִגְזְרָה עָלַי שֶׁלֹּא אֶכָּנֵס לָאָרֶץ, אֲבָל אַתֶּם הִכְעַסְתֶּם לְפָנָיו כַּמָּה פְּעָמִים שֶׁנֶּאֱמַר (תהלים צה, י) "אַרְבָּעִים שָׁנָה אָקוּט בְּדוֹר" וְגוֹ', וְלֹא עוֹד אֶלָּא שֶׁגְּדוֹלִים שֶׁלָּכֶם מִשְׁתַּחֲוִים לְבַעַל פְּעוֹר וִימִין הַקָּדוֹשׁ בָּרוּךְ הוּא פְשׁוּטָה לְקַבֵּל שָׁבִים, שֶׁנֶּאֱמַר "וְעַתָּה יִשְׂרָאֵל שְׁמַע" וְגוֹ' הֲרֵי אַתֶּם חֲדָשִׁים, כְּבָר מָחוּל לְשֶׁעָבַר.

{pפסוק בp}  "לֹא תֹסִפוּ עַל הַדָּבָר", מִנַּיִן לְכֹהֵן שֶׁעוֹלֶה לַדֻּכָן שֶׁלֹּא יֹאמַר הוֹאִיל וְנִתַּן לִי רְשׁוּת לְבָרֵךְ אֶת יִשְׂרָאֵל אוֹסִיף בְּרָכָה אַחַת מִשֶּׁלִּי כְּגוֹן  "ה' אֱלֹהֵי אֲבוֹתֵ(י)כֶם יֹסֵף עֲלֵיכֶם כָּכֶם אֶלֶף פְּעָמִים". תַּלְמוּד לוֹמַר "לֹא תֹסִפוּ עַל הַדָּבָר אֲשֶׁר אָנֹכִי מְצַוֶּה אֶתְכֶם". תְּנַן הַנִּתָּנִים בְּמַתָּנָה אַחַת שֶׁנִּתְעָרְבוּ בְּמַתַּן אַחַת, יִנָּתְנוּ בְּמַתַּן אַחַת. מַתַּן אַרְבַּע בְּמַתַּן אַרְבַּע, יִנָּתְנוּ מַתַּן אַרְבַּע. מַתַּן אַחַת בְּמַתַּן אַרְבַּע, רַבִּי אֱלִיעֶזֶר אוֹמֵר יִנָּתְנוּ מַתַּן אַרְבַּע, רַבִּי יְהוֹשֻׁעַ אוֹמֵר יִנָּתְנוּ מַתַּן אַחַת. אֲמַר לֵיהּ רַבִּי אֱלִיעֶזֶר וַהֲלֹא הוּא עוֹבֵר עַל בַּל תִּגְרַע. אֲמַר לֵיהּ רַבִּי יְהוֹשֻׁעַ וַהֲרֵי הוּא עוֹבֵר עַל בַּל תּוֹסִיף. אֲמַר לֵיהּ רַבִּי אֱלִיעֶזֶר, לֹא נֶאֱמַר "בַּל תּוֹסִיף" אֶלָּא כְּשֶׁהוּא בְעַצְמוֹ. אֲמַר לֵיהּ רַבִּי יְהוֹשֻׁעַ לֹא נֶאֱמַר בַּל תִּגְרַע אֶלָּא כְּשֶׁהוּא בְעַצְמוֹ. וְעוֹד אָמַר רַבִּי יְהוֹשֻׁעַ כְּשֶׁנָּתַתָּ עָבַרְתָּ עַל בַּל תּוֹסִיף וְעָשִׂיתָ מַעֲשֶׂה, כְּשֶׁלֹּא נָתַתָּ עָבַרְתָּ עַל בַּל תִּגְרַע וְלֹא עָשִׂיתָ מַעֲשֶׂה.

{pפסוק ג-דp} {rרמז תתכדr}  "וְאַתֶּם הַדְּבֵקִים", אֲמַר רַבִּי אֶלְעָזָר עַמֵּי הָאָרֶץ אֵינָן חַיִּין שֶׁנֶּאֱמַר (ישעיה כו, ד) "מֵתִים בַּל יִחְיוּ", יָכוֹל לַכֹּל, תַּלְמוּד לוֹמַר (שם) "רְפָאִים בַּל יָקֻ(וּ)מוּ", מִי שֶׁרִפָּה עַצְמוֹ בְּדִבְרֵי תוֹרָה הַכָּתוּב מְדַבֵּר. אֲמַר לֵיהּ רַבִּי יוֹחָנָן לָא נִיחָא לֵיהּ לְמָרַיְהוּ דַּאֲמַרְתְּ הָכֵי, (אֲנָן) [הַהוּא] בְּמַרְפֶּה עַצְמוֹ [לַעֲבוֹדַת אֱלִילִים הוּא דִּכְתִיב. אֲמַר לֵיהּ מִקְרָא אֶחָד אֲנִי דוֹרֵשׁ, דִּכְתִיב  "כִּי טַל אוֹר(וֹ)ת טַלֶּךָ וָאָרֶץ רְפָאִים תַּפִּיל", כָּל הַמִּשְׁתַּמֵּשׁ] בַּתּוֹרָה טַל תּוֹרָה מְחַיֵּהוּ וְאִי לָא לָא. הֲוָה קָא חָלְשָׁא דַּעְתֵּיהּ. אֲמַר לֵיהּ, רַבִּי, מָצָאתִי לָהֶם רְפוּאָה מִן הַתּוֹרָה, שֶׁנֶּאֱמַר "וְאַתֶּם הַדְּבֵקִים בַּה' אֱלֹהֵיכֶם חַיִּים כֻּלְּכֶם הַיּוֹם", וְכִי אֶפְשָׁר לָאָדָם לִדָּבֵק בַּשְּׁכִינָה וַהֲלֹא כְבָר נֶאֱמַר (להלן פסוק כד) "כִּי ה' אֱלֹהֶיךָ אֵשׁ אָכְלָה הוּא", אֶלָּא לוֹמַר לְךָ כָּל הַמַּשִּׂיא בִּתּוֹ לְתַלְמִיד חָכָם וְכָל הָעוֹשֶׂה פְּרַקְמַטְיָא לְתַלְמִיד חָכָם וּמְהַנֶּה מִנְּכָסָיו לְתַלְמִיד חָכָם מַעֲלֶה עָלָיו הַכָּתוּב כְּאִלּוּ נִדְבָּק בַּשְּׁכִינָה.

(במדבר כה, ה) "הַנִּצְמָדִים לְבַעַל פְּעוֹר", כְּצָמִיד פָּתִיל. וְאַתֶּם הַדְּבֵקִים. כִּשְׁתֵּי תְמָרוֹת הַדְּבוּקוֹת זוֹ בָּזוֹ. בְּמַתְנִיתָא תָנָא, "הַנִּצְמָדִים לְבַעַל פְּעוֹר", כִּצְמִידִין עַל יְדֵי אִשָּׁה, וְאַתֶּם הַדְּבֵקִים בַּה' אֱלֹהֵיכֶם, דְּבוּקִים מַמָּשׁ.

שָׁאֲלוּ צְדוֹקִים אֶת רַבָּן גַּמְלִיאֵל מִנַּיִן שֶׁהַקָּדוֹשׁ בָּרוּךְ הוּא מְחַיֶּה מֵתִים. אָמַר לָהֶם מִן הַתּוֹרָה, דִּכְתִיב (להלן לא, טז) "וַיֹּאמֶר ה' אֶל מֹשֶׁה הִנְּךָ שֹׁכֵב עִם אֲבוֹתֶיךָ וְקָם". אָמְרוּ לוֹ וְדִלְמָא "וְקָם הָעָם הַזֶה וְזָנָה", עַד שֶׁאָמַר לָהֶם הַמִּקְרָא הַזֶה,  "אֲשֶׁר נִשְׁבַּע ה' לַאֲבוֹתֵיכֶם לָתֵת לָהֶם", לָכֶם לֹא נֶאֱמַר אֶלָּא "לָהֶם", [מִכָּאן לִתְחִיַּת הַמֵּתִים מִן הַתּוֹרָה]. וְיֵשׁ אוֹמְרִים מִן הַמִּקְרָא הַזֶּה, וְאַתֶּם הַדְּבֵקִים בַּה' אֱלֹהֵיכֶם חַיִּים כֻּלְּכֶם הַיּוֹם, מַה הַיּוֹם כֻּלְּכֶם קַיָּמִים, אַף לָעוֹלָם הַבָּא כֻּלְּכֶם קַיָּמִים.

שָׁנוּ רַבּוֹתֵינוּ מַצִּילִין תִּיק הַסֵּפֶר עִם הַסֵּפֶר מִפְּנֵי הַדְּלֵיקָה הוֹאִיל וְזָכוּ לִדָּבֵק בַּסְּפָרִים. אָמַר הַכָּתוּב (משלי יג, כ) "הוֹלֵךְ אֶת חֲכָמִים יֶחְכָּם וְרֹעֶה כְסִילִים יֵרוֹעַ", כָּל מִי שֶׁמַּדְבִּיק עַצְמוֹ לַצַּדִּיק זָכָה לִהְיוֹת כְּמוֹתוֹ, אַתָּה מוֹצֵא בְּלוֹט עַל יְדֵי שֶׁהָיָה דָּבוּק בְּאַבְרָהָם הֶעֱשִׁיר כְּמוֹתוֹ, מַה כְּתִיב בְּאַבְרָהָם  "וְאַבְרָם כָּבֵד מְאֹד בַּמִּקְנֶה בַּכֶּסֶף וּבַזָּהָב", וּבְלוֹט כְּתִיב (שם, ה) "וְגַם לְלוֹט הַהוֹלֵךְ אֶת אַבְרָם הָיָה צֹאן וּבָקָר וְאֹהָלִים", הָוֵי "הֹלֵךְ אֶת חֲכָמִים יֶחְכָּם", וּבְשָׁעָה שֶׁדָּבַק לַסְּדוֹמִיִּים שֶׁנֶּאֱמַר (שם, י) "וַיִּשָּׂא לוֹט אֶת עֵינָיו" הָוֵי "רֹעֶה כְסִילִים יֵרוֹעַ" דִּכְתִיב  "וַתַּהֲרֶיןָ שְׁתֵּי בְנוֹת לוֹט מֵאֲבִיהֶן". דָּבָר אַחֵר "הוֹלֵךְ אֶת חֲכָמִים". זֶה יְהוֹשֻׁעַ, שֶׁנִּדְבַּק לְמֹשֶׁה, שֶׁנֶּאֱמַר (להלן לד, ט) "וִיהוֹשֻׁעַ בִּן נוּן מָלֵא רוּחַ חָכְמָה כִּי סָמַךְ מֹשֶׁה אֶת יָדָיו עָלָיו", וּמַה כְּתִיב, (יהושע א, ה) "כַּאֲשֶׁר הָיִיתִי עִם מֹשֶׁה אֶהְיֶה עִמָּךְ", וּמָה אִם כְּשֶׁהוּא מִזְדַּוֵּג לְבָשָׂר וָדָם זוֹכֶה לִהְיוֹת כְּמוֹתוֹ, יִשְׂרָאֵל שֶׁמְּדֻבָּקִים לְחַיָּיו שֶׁל עוֹלָם עַל אַחַת כַּמָּה וְכַמָּה שֶׁיְּהוּ קַיָּמִים לְעוֹלָם. מִנָּיִן. מִמַּה שֶּׁקְּרִינָן בָּעִנְיַן, וְאַתֶּם הַדְּבֵקִים וְגוֹ', מַה כְּתִיב לְמַעְלָה מִן הָעִנְיָן כִּי כָל הָאִישׁ אֲשֶׁר הָלַךְ אַחֲרֵי בַעַל פְּעוֹר הִשְׁמִידוֹ, וּמָה אִם מִי שֶׁנִדְבַּק לַעֲבוֹדַת אֱלִילִים הֲרֵי הוּא כְמוֹתָהּ וְנִשְׁמַד עִמָּהּ, מִי שֶׁנִדְבַּק לְחַיָּיו שֶׁל עוֹלָם עַל אַחַת כַּמָּה וְכַמָּה, הָוֵי וְאַתֶּם הַדְּבֵקִים. אַתְּ מוֹצֵא חֲנַנְיָה מִישָׁאֵל וַעֲזַרְיָה כְּתִיב בְּהוּ (דניאל ג, כא) "כְּפִתוּ בְּסַּרְבָּלֵיהוֹן" וְנִכְנְסוּ לְכִבְשַׁן הָאֵשׁ, כֵּיוָן שֶׁיָּצְאוּ כְּתִיב  "וְסַרְבָּלֵיהוֹן לָא שְׁנוֹ וְרֵיחַ נוּר לָא עֲדָת בְּהוֹן", אָמַר הַקָּדוֹשׁ בָּרוּךְ הוּא הוֹאִיל וְנִדְבְּקוּ עִם הַצַּדִּיקִים יִנָּצְלוּ עִמָּהֶן. רְאֵה מַה כְּתִיב (בראשית כט, יז) "וְרָחֵל הָיְתָה יְפַת תֹּאַר", וּכְתִיב  "וְרָחֵל בָּאָה עִם הַצֹּאן אֲשֶׁר לְאָבִיהָ". אֶלָּא שֶׁהָיָה הַקָּדוֹשׁ בָּרוּךְ הוּא מְשַׁמְּרָן, שֶׁהָיָה גָּלוּי לְפָנָיו שֶׁהֵן עֲתִידִין לְהִדָּבֵק לְצַדִּיקִים, בְּנוֹת לָבָן מִדַּבֶּקֶת בְּיַעֲקֹב וְצִפּוֹרָה בַּת יִתְרוֹ מִדַּבֶּקֶת בְּמֹשֶׁה, הָוֵי (תהלים לד, ח) "חֹנֶה מַלְאַךְ ה' סָבִיב לִירֵאָיו", לָהֶם וַלְּמְסוֹבְבִים לָהֶם, וְאַתֶּם הַדְּבֵקִים אַתֶּם וּדְבֵקֵיכֶם. לוֹט, בִּשְׁבִיל שֶׁנִּדְבַּק לְאַבְרָהָם כְּתִיב, (בראשית יט, כ) "וַיְהִי בְּשַׁחֵת אֱלֹהִים אֶת עָרֵי הַכִּכָּר וַיִּזְכֹּר אֱלֹהִים אֶת אַבְרָהָם" וְגוֹ', צִדְקִיָּה בֶּן כְּנַעֲנָה הָיָה אָדָם רָשָׁע, כְּשֶׁהָלְכוּ לְקָבְרוֹ מָצְאוּ אֶת הַגְּדוּד וְנִבְהֲלוּ וְהִשְׁלִיכוּהוּ עַל קִבְרוֹ שֶׁל אֱלִישָׁע, שֶׁנֶּאֱמַר  "וַיְהִי הֵם קֹבְרִים אִישׁ וְהִנֵּה רָאוּ אֶת הַגְּדוּד וַיַּשְׁלִיכוּ אֶת  הָאִישׁ בְּקֶבֶר אֱלִישָׁע", כֵּיוָן שֶׁהֵרִיחוּ עַצְמוֹתָיו בְּעַצְמוֹת אֱלִישָׁע חָיָה, שֶׁנֶּאֱמַר (שם) "וַיְחִי וַיָּקָם עַל רַגְלָיו", אַתֶּם יִשְׂרָאֵל שֶׁנִּדְבַּקְתֶּם לְאֵל שֶׁכֻּלּוֹ חַיִּים, שֶׁנֶּאֱמַר (ירמיה י, י) "וַה' אֱלֹהִים אֱמֶת" וְגוֹ' וְנִדְבַּקְתֶּם לַתּוֹרָה עַל אַחַת כַּמָּה וְכַמָּה שֶׁתִּנָּצְלוּ מִן הָאֵשׁ שֶׁל גֵּיהִנָּם וְתִהְיוּ חַיִּים וְקַיָּמִים לָעוֹלָם הַבָּא שֶׁנֶּאֱמַר "וְאַתֶּם הַדְּבֵקִים". וּמָה אִם מִדַּת פֻּרְעָנוּת מוּעָטָה כְּתִיב (במדבר טז, לג) "וַיֵּרְדוּ הֵם וְכָל אֲשֶר לָהֶם חַיִּים שְׁא(וֹ)לָה", מִדָּה טוֹבָה, שֶׁהִיא מְרֻבָּה, עַל אַחַת כַּמָּה וְכַמָּה. לְמֹד מִן הָעֲגָלוֹת שֶׁהֵבִיאוּ הַנְּשִׂיאִים, שֶׁנֶּאֱמַר  "קַח מֵאִתָּם וְהָיוּ", שֶׁנִּתַּן לָהֶם הֲוָיָה עַד הַגִּלְגָּל, שֶׁנֶּאֱמַר "בַּגִּלְגָּל שְׁוָרִים זִבֵּחוּ". רַבִּי אַבָּהוּ אֲמַר עַד נוֹב. רַבִּי אַבָּא בַּר כַּהֲנָא אֲמַר עַד גִּבְעוֹן. רַבִּי לֵוִי אֲמַר עַד שֶׁבָּנָה שְׁלֹמֹה אֶת בֵּית הַמִּקְדָּשׁ, שֶׁנֶּאֱמַר (דהי"ב ז, ה) "וַיִּזְבַּח הַמֶּלֶךְ שְׁלֹמֹה אֶת זֶבַח הַבָּקָר" וְגוֹ', אַרְבַּע מֵאוֹת וּשְׁמוֹנִים שָׁנָה הָיוּ. וּמָה אִם הָעֲגָלוֹת, שֶׁאֵין לָהֶן זְכוּת וְלֹא זְכוּת אָבוֹת, עַל שֶׁנִּדְבְּקוּ בוֹ חָיוּ, יִשְׂרָאֵל, שֶׁיֵּשׁ לָהֶן זְכוּת וּזְכוּת אָבוֹת, עַל אַחַת כַּמָּה וְכַמָּה. אַתָּה מוֹצֵא כְּשֶׁבָּנָה שְׁלֹמֹה אֶת בֵּית הַמִּקְדָּשׁ נָטַע בּוֹ כָּל מִינֵי מְגָדִים וְהָיוּ עוֹשִׂין פֵרוֹת לְפִי שֶׁהֵרִיחוּ בָּאָרוֹן, וְהָיוּ פִרְחֵי כְּהֻנָּה נִכְנָסִין וּמְלַקְּטִין אֶת הַפֵּרוֹת וְהוֹלְכִין וְשׁוֹתְלִין כָּל הַשָּׁנָה, אָמַר דָּוִד  "שְׁתוּלִים בְּבֵית ה' בְּחַצְרוֹת אֱלֹהֵינוּ יַפְרִיחוּ". מִנַּיִן שֶׁהוּא עוֹשֶׂה פֵרוֹת. שֶׁנֶּאֱמַר (דבהי"ב ג, ו) "וְהַזָּהָב זְהַב פַּרְוָים" כוּ'. וּכְשֶׁהִכְנִיס מְנַשֶּׁה אֶת הַצֶּלֶם יָבְשׁוּ, שֶׁנֶּאֱמַר (נחום א, ד) "וּפֶרַח לְבָנוֹן אֻמְלָל". וּלֶעָתִיד יַחֲזִירֵם הַקָּדוֹשׁ בָּרוּךְ הוּא,  "כְּבוֹד הַלְּבָנוֹן נִתַּן לָהּ". אָמַר הַקָּדוֹשׁ בָּרוּךְ הוּא, כְּשֵׁם שֶׁנִּדְבַּקְתֶּם לִי בָּעוֹלָם הַזֶּה אֲנִי מְדַבֵּק אֶתְכֶם לִי לָעוֹלָם הַבָּא, שֶׁנֶּאֱמַר (ירמיה יג, יא) "כִּי כַּאֲשֶׁר יִדְבַּק הָאֵזוֹר אֶל מָתְנֵי אִישׁ כֵּן הִדְבַּקְתִּי אֵלַי אֶת- (בְּנֵי) [כָּל בֵּית] יִשְׂרָאֵל", הָוֵי וְאַתֶּם הַדְּבֵקִים.

{pפסוק הp}  "רְאֵה לִמַּדְתִּי אֶתְכֶם חֻקִּים וּמִשְׁפָּטִים כַּאֲשֶׁר צִוַּנִי ה' אֱלֹהָי", מָה אֲנִי בְּחִנָּם אַף אַתֶּם בְּחִנָּם, [וּ]כְתִיב (להלן פסוק יד) "וְא(וֹ)תִי צִוָּה ה' בָּעֵת הַהִיא לְלַמֵד אֶתְכֶם חֻקִּים וּמִשְׁפָּטִים".

הַנּוֹטֵל שְׂכָרוֹ לָדוּן, דִּינָיו בְּטֵלִים. מִנָּא הָנֵי מִלֵּי. אֲמַר רַבִּי יְהוּדָה אֲמַר רַב דַּאֲמַר קְרָא רְאֵה לִמַּדְתִּי אֶתְכֶם חֻקִּים וּמִשְׁפָּטִים, מָה אֲנִי בְּחִנָּם אַף אַתֶּם בְּחִנָּם. תַּנְיָא נַמֵּי הָכֵי כַּאֲשֶׁר צִוַּנִי ה' אֱלֹהָי, מָה אֲנִי בְּחִנָּם אַף אַתֶּם בְּחִנָּם, וּמִנַּיִן שֶׁאִם לֹא נִמְצָא בְּחִנָּם שֶׁיִּלְמֹד בְּשָׂכָר, תַּלְמוּד לוֹמַר (משלי כג, כג) "אֱמֶת קְנֵה", וּמִנַּיִן שֶׁלֹּא יֹאמַר כְּשֵׁם שֶׁלָּמַדְתִּי בְּשָׂכָר כָּךְ אֲלַמֵּד בְּשָׂכָר, תַּלְמוּד לוֹמַר  "וְאַל תִּמְכֹּר".

{pפסוק וp}  "וּשְׁמַרְתֶּם וַעֲשִׂיתֶם", אֲמַר רַבִּי שְׁמוּאֵל בַּר נַחְמָן אָמַר רַבִּי יוֹנָתָן, מִנַּיִן שֶׁמִּצְוָה לָאָדָם לַחֲשֹׁב בִּתְקוּפוֹת וּבְמַזָּלוֹת, שֶׁנֶּאֱמַר "וּשְׁמַרְתֶּם וַעֲשִׂיתֶם כִּי הִיא חָכְמַתְכֶם וּבִינַתְכֶם לְעֵינֵי הָעַמִּים", אֵיזֶהוּ הִיא חָכְמָה וּבִינָה שֶׁהִיא לְעֵינֵי הָעַמִּים, הֱוֵי אוֹמֵר זֶה חִשּׁוּב תְּקוּפוֹת וּמַזָּלוֹת. וְכָל הַיּוֹדֵעַ לַחֲשֹׁב בִּתְקוּפוֹת וּמַזָּלוֹת וְאֵינוֹ חוֹשֵׁב, עָלָיו הַכָּתוּב אוֹמֵר (ישעיה ה, יב) "וְאֵת פֹּעַל ה' לֹא יַבִּיטוּ וּמַעֲשֵׂה יָדָיו לֹא רָאוּ". אֲמַר רַב הַיּוֹדֵעַ לַחֲשֹׁב בִּתְקוּפוֹת וּבְמַזָּלוֹת וְאֵינוֹ חוֹשֵׁב, אָסוּר לְסַפֵּר הֵימֶנּוּ.

אֲמַר רַבִּי יְהוֹשֻׁעַ בֶּן לֵוִי כָּל הַמִּצְווֹת שֶׁיִּשְׂרָאֵל עוֹשִׂין בָּעוֹלָם הַזֶּה, בָּאוֹת וְטוֹרְפוֹת לָהֶן לְעוֹבְדֵי אֱלִילִים עַל פְּנֵיהֶם לָעוֹלָם הַבָּא, שֶׁנֶּאֱמַר "וּשְׁמַרְתֶּם וַעֲשִׂיתֶם כִּי הִיא חָכְמַתְכֶם וּבִינַתְכֶם לְעֵינֵי הָעַמִּים", נֶגֶד הָעַמִּים לֹא נֶאֱמַר אֶלָּא "לְעֵינֵי הָעַמִּים".

{pפסוק ז-חp} {rרמז תתכהr}  "כִּי מִי גוֹי גָּדוֹל", אֲמַר רַבִּי אָבִין בַּר רַב אַדָּא אֲמַר רַבִּי יִצְחָק, מִנַּיִן שֶׁהַקָּדוֹשׁ בָּרוּךְ הוּא מֵנִיחַ תְּפִלִּין, שֶׁנֶּאֱמַר  "נִשְׁבַּע ה' בִּימִינוֹ וּבִזְרוֹעַ עֻזּוֹ", וְאֵין יְמִינוֹ אֶלָּא תוֹרָה, שֶׁנֶּאֱמַר (להלן לג, ב) "מִימִינוֹ אֵשׁ דָּת לָמוֹ", "וּבִזְרוֹעַ עֻזּוֹ", אֵלּוּ תְפִלִּין, דִּכְתִיב (תהלים כט, יא) "ה' עֹז לָעַמּוֹ יִתֵּן" וְגוֹ'. אֲמַר לֵיהּ רַב נַחְמָן בַּר יִצְחָק לְרַב חִיָּא בַּר (אַבָּא) [אָבִין], תְּפִלִּין דְּמָרֵי עָלְמָא מַה כְּתִיב בְּהוּ. אֲמַר לֵיהּ  "וּמִי כְעַמְּךָ יִשְׂרָאֵל גּוֹי אֶחָד בָּאָרֶץ". וּמִי מִשְׁתַּבֵּחַ קֻדְשָׁא בְּרִיךְ הוּא בִּשְׁבָחַיְהוּ דְיִשְׂרָאֵל. אֲמַר לֵיהּ אִין, דִּכְתִיב (להלן כו, יז) "אֶת ה' הֶאֱמַרְתָּ הַיּוֹם" וּכְתִיב (שם, יח) "וַה' הֶאֱמִירְךָ הַיּוֹם", אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל, אַתֶּם עֲשִׂיתוּנִי חֲטִיבָה אַחַת בָּעוֹלָם, דִּכְתִיב (להלן י, ד) "שְׁמַע יִשְׂרָאֵל ה' אֱלֹהֵינוּ ה' אֶחָד", וַאֲנִי אֶעֱשֶׂה אֶתְכֶם חֲטִיבָה אַחַת בָּעוֹלָם, שֶׁנֶּאֱמַר "וּמִי כְּעַמְּךָ יִשְׂרָאֵל גּוֹי אֶחָד בָּאָרֶץ". אֲמַר לֵיהּ רַב אַחָא בְּרֵיהּ דְּרָבָא לְרַב אָשֵׁי, תֵּינַח בְּחָד בֵּיתָא, בְּשְׁאָר בָּתֵּי מַאי, אֲמַר לֵיהּ כִּי מִי גוֹי גָּדוֹל, וּמִי גּוֹי גָּדוֹל,  "אַשְׁרֶיךָ יִשְׂרָאֵל", (להלן פסוק לד) "אוֹ הֲנִסָּה אֱלֹהִים",  "וּלְתִתְּךָ עֶלְיוֹן". אִי הָכֵי נְפִישֵׁי לְהוּ [טוּבֵי בָּתֵּי], אֶלָּא כִּי מִי גוֹי גָּדוֹל וּמִי גּוֹי גָּדוֹל בְּחָד בֵּיתָא, "אַשְׁרֶיךָ יִשְׂרָאֵל" ["וּמִי כְּעַמְּךָ יִשְׂרָאֵל" בְּחָד בֵּיתָא], "אוֹ הֲנִסָּה אֱלֹהִים" בְּחָד בֵּיתָא, "וּלְתִתְּךָ עֶלְיוֹן" בְּחָד בֵּיתָא, וְכֻלְּהוֹן כְּתִיבֵי בְּאֶדְרֶעִי.

רַבִּי חֲנִינָא וְרַבִּי הוֹשַׁעְיָא, [כִּי] (וּ)מִי גוֹי גָּדוֹל אֲשֶׁר לוֹ אֱלֹהִים קְרֹבִים אֵלָיו, אֵיזוֹ אֻמָּה כְּאֻמָּה זוֹ שֶׁיּוֹדַעַת אָפְיוֹ שֶׁל אֱלוֹהַ, בְּנֹהַג שֶׁבָּעוֹלָם אָדָם יוֹדֵעַ שֶׁיֵּשׁ לוֹ דִין לוֹבֵשׁ שְׁחוֹרִים וּמִתְעַטֵּף שְׁחוֹרִים וּמְגַדֵּל (זְקָנוֹ) [שְׂעָרוֹ] וְאֵינוֹ חוֹתֵךְ צִפָּרְנָיו לְפִי שֶׁאֵינוֹ יוֹדֵעַ הֵיאַךְ דִּינוֹ יוֹצֵא, אֲבָל יִשְׂרָאֵל אֵינָן כֵּן אֶלָּא לוֹבְשִׁים לְבָנִים וּמִתְעַטְּפִין לְבָנִים וּמְגַלְּחִין שְׂעָרָן, וּמְחַתְּכִין צִפָּרְנֵיהֵן וְאוֹכְלִין וְשׁוֹתִין וּשְׂמֵחִין בְּרֹאשׁ הַשָּׁנָה לְפִי שֶׁיּוֹדְעִין שֶׁהַקָּדוֹשׁ בָּרוּךְ הוּא עוֹשֶׂה לָהֶם נִסִּים וּמוֹצִיא דִּינָם לְכַף זְכוּת וְקוֹרֵעַ לָהֶם גְּזַר דִּינָם.

"כִּי מִי גוֹי גָּדוֹל אֲשֶׁר לוֹ אֱלֹהִים קְרֹבִים אֵלָיו". אַתְּ מוֹצֵא אֱלִילִים קְרוֹבִים וּרְחוֹקִים, עוֹבֵד אֱלִילִים עוֹשֶׂה לוֹ אֱלִילִים וּמַעֲמִידָם אֶצְלוֹ, הֲרֵי קְרוֹבִים, עוֹמֵד וּמִתְפַּלֵּל לִפְנֵיהֶם וְאֵינָם עוֹנִים אוֹתוֹ, שֶׁנֶּאֱמַר (ישעיה מו, ז) "יִצְעַק אֵלָיו וְלֹא יַעֲנֶה", הֲרֵי הֵם קְרוֹבִים וּרְחוֹקִים, וְהַקָּדוֹשׁ בָּרוּךְ הוּא רָחוֹק וְקָרוֹב כֵּיצַד, מִכָּאן עַד לָרָקִיעַ מַהֲלַךְ חֲמֵשׁ מֵאוֹת שָׁנָה וְכֵן כָּל רָקִיעַ וְרָקִיעַ וְכֵן בֵּין כָּל רָקִיעַ וְרָקִיעַ, הֲרֵי שֶׁהוּא רָחוֹק, וְאָדָם עוֹמֵד וּמִתְפַּלֵּל וּמְהַרְהֵר בְּתוֹךְ לִבּוֹ וְהַקָּדוֹשׁ בָּרוּךְ הוּא שׁוֹמֵעַ תְּפִלָּתוֹ, שֶׁנֶּאֱמַר (תהלים סה, ג) "שֹׁמֵעַ תְּפִלָּה עָדֶיךָ" וְגוֹ', הֲרֵי רָחוֹק וְקָרוֹב. בְּכָל קָרְאֵנוּ אֵלָיו. אָמַר דָּוִד, [רִבּוֹנוֹ שֶׁל עוֹלָם], כְּשֶׁיִּהְיוּ הָעוֹבְדֵי אֱלִילִים מִתְפַּלְּלִין לְפָנֶיךָ אַל תַּעֲנֶה אוֹתָם, שֶׁאֵינָן בָּאִין לְפָנֶיךָ בְּלֵב שָׁלֵם אֶלָּא כְּשֶׁאֱלִילִים שֶׁלָּהֶן אֵינָם עוֹנִים אוֹתָם וְהֵן רוֹאִין צָרָתָם הֵן בָּאִין לְפָנֶיךָ, אַף אַתָּה לֹא תַעֲנֶה אוֹתָם, שֶׁנֶּאֱמַר  "יְשַׁוְּעוּ וְאֵין מוֹשִׁיעַ עַל ה' וְלֹא עָנָם", (אַף) [אֲבָל] אָנוּ כְּשֶׁאָנוּ בָּאִין אֶצְלְךָ מִיָּד עֲנֵה אוֹתָנוּ, שֶׁנֶּאֱמַר (שם ד, ב) "בְּקָרְאִי עֲנֵנִי אֱלֹהֵי צִדְקִי". אָמַר לוֹ הַקָּדוֹשׁ בָּרוּךְ הוּא, חַיֶּיךָ, (ישעיה סה, כד) "טֶרֶם יִקְרָאוּ אֲנִי אֶעֱנֶה".

דָּבָר אַחֵר "כִּי מִי גוֹי גָּדוֹל", אֵיזוֹ אֻמָּה שֶׁגּוֹאֲלָהּ אֱלֹהִים כְּאֻמָּה זוֹ. דָּבָר אַחֵר אֵיזוֹ אֻמָּה שֶׁגְּדוֹלוֹ שֶׁל עוֹלָם מֵבִיא עֲלֵיהֶם מַכּוֹת גְּדוֹלוֹת וְהִיא עוֹמֶדֶת כְּאֻמָּה זוֹ, שֶׁנֶּאֱמַר (מלאכי ג, ו) "כִּי אֲנִי ה' לֹא שָׁנִיתִי", לֹא הִכִּיתִי לְאֻמָּה וְשָׁנִיתִי לָהּ, אֲבָל  ["וְ]אַתֶּם בְּנֵי יַעֲקֹב לֹא כְלִיתֶם". מָשָׁל לְגִבּוֹר שֶׁהָיָה מַכֶּה לְאָדָם וְלֹא הָיָה שׁוֹנֶה לוֹ, אֲבָל כְּשֶׁבָּא אֵצֶל בְּנֵי בֵיתוֹ מַכֶּה וְחוֹזֵר וּמַכֶּה. דָּבָר אַחֵר אֵיזוֹ אֻמָּה שֶׁגְּדוֹלוֹ שֶׁל עוֹלָם מִתְנַהֵג אַחֲרֶיהָ כְּאֻמָּה זוֹ, דִּכְתִיב (תהלים נז, ג) "אֶקְרָא לֵאלֹהִים עֶלְיוֹן לָאֵל גּ(וֹ)מֵר עָלָי".

דָּבָר אַחֵר אָדָם יֵשׁ לוֹ קָרוֹב, אִם הוּא עָשִׁיר מוֹדֶה בוֹ, וְאִם הוּא עָנִי כּוֹפֵר בּוֹ, אֲבָל הַקָּדוֹשׁ בָּרוּךְ הוּא יִשְׂרָאֵל נְתוּנִים בְּמִצְרַיִם בְּשִׁעְבּוּד וְאָמַר  "בְּנִי בְכ(וֹ)רִי יִשְׂרָאֵל". אָדָם יֵשׁ לוֹ קָרוֹב, אִם הוּא עָנִי עוֹשֶׂה עַצְמוֹ עִיקָר [וְאוֹתוֹ טְפֵלָה, מַהוּ] אוֹמֵר, פְּלוֹנִי מִתְקָרֵב לִי. אֲבָל הַקָּדוֹשׁ בָּרוּךְ הוּא כִּבְיָכוֹל עוֹשֶׂה לְיִשְׂרָאֵל עִיקָר (אֲשֶׁר לוֹ אֻמָּה קְרוֹבָה) [אֲשֶׁר לוֹ גּוֹי קָרוֹב] אֵינוֹ אוֹמֵר, אֶלָּא אֲשֶׁר לוֹ אֱלֹהִים קְרֹבִים אֵלָיו, בְּנֹהַג שֶׁבָּעוֹלָם אָדָם יֵשׁ לוֹ פַּטְרוֹן בְּרוֹמִי הוּא מִתְקַיֵּם עָלָיו בְּרוֹמִי, שֶׁמָּא מִתְקַיֵּם עָלָיו בְּסוּרְיָא, מִתְקַיֵּם עָלָיו בַּיַּבָּשָׁה, שֶׁמָּא מִתְקַיֵּם עָלָיו בַּיָּם, וְהַקָּדוֹשׁ בָּרוּךְ הוּא בְּכָל קָרְאֵנוּ אֵלָיו.

מַעֲשֶׂה בִּסְפִינָה אַחַת שֶׁהָיְתָה כֻלָּהּ שֶׁל נָכְרִים וְהָיָה בְּתוֹכָהּ יְהוּדִי אֶחָד, הִגִּיעוּ לְנָמֵל אֶחָד, אָמְרוּ לְאוֹתוֹ יְהוּדִי טֹל מָעוֹת וַעֲלֵה לַנָּמֵל וּקְנֵה לָנוּ מִשָּׁם מְאוּמָה. אָמַר לָהֶם לֹא אַכְסָנַאי אֲנִי וְאֵינִי מַכִּיר לְהֵיכָן אֵלֵךְ. אָמְרוּ לוֹ יֵשׁ יְהוּדִי אַכְסְנַאי, בְּכָל מָקוֹם שֶׁאַתָּה הוֹלֵךְ אֱלֹהֶיךָ עִמְּךָ, הָוֵי אֲשֶׁר לוֹ אֱלֹהִים קְרֹבִים אֵלָיו.

דָּבָר אַחֵר "וּמִי גּוֹי גָּדוֹל" וְגוֹ' אַתְּ מוֹצֵא, כְּשֶׁאָדָם מִתְפַּלֵּל מִתְפַּלֵּל בִּלְחִישָׁה בֵּינוֹ לְבֵין הַמָּקוֹם, לָמָּה, כִּי קָרוֹב אֲנִי לָהֶם. אָמְרוּ לוֹ בְּנֵי קֹרַח, אֵין אָנוּ פּוֹרְטִין מַעֲשֵׂינוּ אֶלָּא לְפָנֶיךָ, שֶׁנֶּאֱמַר (תהלים מה, ב) "רָחַשׁ לִבִּי" וְגוֹ'. רְאֵה כָבוֹד שֶׁחָלַק הַקָּדוֹשׁ בָּרוּךְ הוּא לְיִשְׂרָאֵל יוֹתֵר מִמַּלְאֲכֵי הַשָּׁרֵת, שֶׁהַמַּלְאָכִים כְּשֶׁהֵן מְקַלְּסִין בְּקוֹל גָּדוֹל הֵן מְקַלְּסִין, שֶׁנֶּאֱמַר (ישעיה ו, ג) "וְקָרָא זֶה אֶל זֶה וְאָמַר", מַה כְּתִיב בַּתְרֵיהּ,  "וַיָּנֻעוּ אַמּוֹת הַסִּפִּים מִקּוֹל הַקּוֹרֵא", וְאַף הַחַיוֹת מְקַלְּסוֹת בְּקוֹל גָּדוֹל שֶׁנֶּאֱמַר (יחזקאל ג, יב) "וַתִּשָּׂאֵנִי רוּחַ וָאֶשְׁמַע אַחֲרַי קוֹל רַעַשׁ גָּדוֹל", לָמָּה, שֶׁהֵן רְחוֹקִים מִן הַקָּדוֹשׁ בָּרוּךְ הוּא וְאֵינָן יוֹדְעִין הֵיכָן הוּא כְבוֹדוֹ, שֶׁנֶּאֱמַר (שם) "בָּרוּךְ כְּבוֹד ה' מִמְּקוֹמוֹ", אֲבָל יִשְׂרָאֵל עוֹמְדִין וּמִתְפַּלְּלִין וְיוֹדְעִין שֶׁהַקָּדוֹשׁ בָּרוּךְ הוּא עוֹמֵד אֶצְלָן, שֶׁנֶּאֱמַר (תהלים קט, לא) "כִּי יַעֲמֹד לִימִין אֶבְיוֹן". אָמַר דָּוִד  "לֹא עָשָׂה כֵן לְכָל גּוֹי" וְגוֹ'. בְּנֹהַג שֶׁבָּעוֹלָם, אִם נִכְנָס לְדִין אֵינוֹ יוֹדֵעַ אִם נוֹצֵחַ הוּא אִם אֵינוֹ נוֹצֵחַ, וְיִשְׂרָאֵל יוֹדְעִים דַּעַת בּוֹרְאָם, בְּרֹאשׁ הַשָּׁנָה בָּאִין וְתוֹקְעִין בְּשׁוֹפָרוֹת, בְּיוֹם הַכִּפּוּרִים הֵן הוֹלְכִין יְחֵפִים וְלוֹבְשִׁים לְבָנִים, שֶׁהוּא מַלְבִּין כָּל עֲווֹנוֹתֵיהֶם, אָמַר מֹשֶׁה (להלן לג, כט) "אַשְׁרֶיךָ יִשְׂרָאֵל מִי כָמוֹךָ", שֶׁהוּא יוֹדֵעַ דַּעַת שֶׁל אֱלוֹהַ.

מִנַּיִן לִגְזַר דִּין שֶׁל צִבּוּר שֶׁאַף עַל פִּי שֶׁנֶּחְתַּם שֶׁהוּא מִתְקָרֵעַ. שֶׁנֶּאֱמַר "כַּה' אֱלֹהֵינוּ בְּכָל קָרְאֵנוּ אֵלָיו". וְהָכְּתִיב  "דִּרְשׁו ה' בְּהִמָּצְאוֹ" וְגוֹ'. הַהוּא בְּיָחִיד, [הָכָא בְּצִבּוּר. בְּיָחִיד אֵימָת. אֲמַר רַבָּה בַּר אֲבוּהָ] אֵלּוּ בַּעֲשָׂרָה יָמִים שֶׁבֵּין רֹאשׁ הַשָּׁנָה לְיוֹם הַכִּפּוּרִים.

"בְּכָל קָרְאֵנוּ אֵלָיו", בְּכָל לָשׁוֹן שֶׁיִּשְׂרָאֵל קוֹרְאִין לְהַקָּדוֹשׁ בָּרוּךְ הוּא עוֹנֶה אוֹתָם. קְרָאוּהוּ אֵל שַׁדַּי, (בראשית כח, ג) "וְאֵל שַׁדַּי יְבָרֵךְ אֹתְךָ", (שם לה, יא) "אֲנִי אֵל שַׁדַּי פְּרֵה וּרְבֵה". קָרְאוּ אוֹתוֹ אֱלֹהִים,  "וַתַּעַל שַׁוְעָתָם אֶל הָאֱלֹהִים", וְעָנָם, (שם, כד) "וַיִּשְׁמַע אֱלֹהִים אֶת נַאֲקָתָם". קָרְאוּ אוֹתוֹ ה', (להלן כו, ז) "וַנִּצְעַק אֶל ה'", וְעָנָם בְּה', (שם) "וַיִּשְׁמַע ה' אֶת ק(וֹ)לֵנוּ". קָרְאוּ אוֹתוֹ בְּיָהּ,  "מִן הַמֵּצַר קָרָאתִי יָּהּ". וְעָנָם בְּיָהּ, (שם) "עָנָנִי בַמֶּרְחָב יָהּ".

{pפסוק ט-יp}  "רַק הִשָּׁמֶר לְךָ", אָמַר רֵישׁ לָקִישׁ כָּל הַשּׁוֹכֵחַ דָּבָר אֶחָד מִתַּלְמוּדוֹ עוֹבֵר בְּלָאו, שֶׁנֶּאֱמַר "רַק הִשָּׁמֶר לְךָ וּשְׁמֹר נַפְשְׁךָ מְאֹד פֶּן תִּשְׁכַּח אֶת הַדְּבָרִים", וְכִדְרַבִּי אָבִין אֲמַר רַבִּי אִלְעָא כָּל מָקוֹם שֶׁנֶּאֱמַר "הִשָּׁמֶר", פֶּן וְאַל אֵינוֹ אֶלָּא לֹא תַעֲשֶׂה. רָבִינָא אֲמַר עוֹבֵר בִּשְׁנֵי לָאוִין, הִשָּׁמֶר וּפֶן. רַב נַחְמָן בַּר יִצְחָק אֲמַר עוֹבֵר בִּשְׁלֹשָׁה לָאוִין, הִשָּׁמֶר לְךָ וּשְׁמֹר נַפְשְׁךָ וּפֶּן תִּשְׁכַּח. יָכוֹל אֲפִלּוּ מֵחֲמַת אָנְסוֹ. תַּלְמוּד לוֹמַר "וּפֶן יָסוּרוּ מִלְּבָבְךָ", בִּמְסִירָם מִלִּבּוֹ הַכָּתוּב מְדַבֵּר. רַבִּי דּוֹסְתַּאי בְּרַבִּי (יְהוּדָה) [יַנַּאי] אוֹמֵר יָכוֹל אֲפִלּוּ תָּקְפָה עָלָיו [מִשְׁנָתוֹ], תַּלְמוּד לוֹמַר "רַק". רַבִּי יוֹחָנָן וְרַבִּי אֶלְעָזָר דְּאָמְרוּ תַּרְוַיְהוּ, (שְׁמֹר נַפְשְׁךָ פֶּן תִּשְׁכַּח) תּוֹרָה נִתְּנָה בְּאַרְבָּעִים יוֹם וּנְשָׁמָה נוֹצְרָה בְּאַרְבָּעִים יוֹם, כָּל הַשּׁוֹמֵר אֶת הַתּוֹרָה נִשְׁמָתוֹ נִשְׁמֶרֶת וְכָל שֶׁאֵינוֹ מְשַׁמֵּר אֶת הַתּוֹרָה אֵין נִשְׁמָתוֹ נִשְׁמֶרֶת. תַּנָּא דְּבֵי רַבִּי יִשְׁמָעֵאל מָשָׁל לְאָדָם שֶׁמָּסַר צִפּוֹר דְּרוֹר לְעַבְדּוֹ, אָמַר לוֹ כִּמְדֻמֶּה אַתָּה שֶׁאִם אַתָּה מְאַבְּדָה אִסָּר אֲנִי נוֹטֵל מִמְּךָ, נִשְׁמָתְךָ אֲנִי נוֹטֵל מִמְּךָ.

הַמְקַלֵּל אָבִיו וְאִמּוֹ בְּכִנּוּי חַיָּב דִּבְרֵי רַבִּי מֵאִיר, וַחֲכָמִים פּוֹטְרִין. מָאן חֲכָמִים. רַבִּי מְנַחֵם בַּר יוֹסֵי, דַּאֲמַר  "בְּנָקְבוֹ שֵׁם יוּמָת", מַה תַּלְמוּד לוֹמַר "שֵׁם", לִמֵּד עַל הַמְקַלֵּל אָבִיו וְאִמּוֹ שֶׁאֵינוֹ חַיָּב עַד שֶׁיְּקַלְּלֵם בַּשֵּׁם. הַמְקַלֵּל עַצְמוֹ וַחֲבֵרוֹ, בְּכֻלָּן עוֹבֵר בְּלֹא תַעֲשֶׂה. אָמַר רַבִּי יַנַּאי וְדִבְרֵי הַכֹּל. עַצְמוֹ, דִּכְתִיב "רַק הִשָּׁמֶר לְךָ וּשְׁמֹר נַפְשְׁךָ" וְכִדְרַבִּי אָבִין וְכוּ' (כְּדִלְעֵיל), וַחֲבֵרוֹ דִּכְתִיב (שם יט, יד) "לֹא תְקַלֵּל חֵרֵשׁ".

"וְהוֹדַעְתָּם לְבָנֶיךָ", אֲמַר רַבִי יְהוֹשֻׁעַ בֶּן לֵוִי מִנַּיִן לְבַעַל קֶרִי שֶׁאָסוּר בְּדִבְרֵי תוֹרָה, שֶׁנֶּאֱמַר "וְהוֹדַעְתָּם לְבָנֶיךָ וְלִבְנֵי בָנֶיךָ", וּסְמִיךְ לֵיהּ יוֹם אֲשֶׁר עָמַדְתָּ לִפְנֵי ה' אֱלֹהֶיךָ בְּחֹרֵב, מַה לְּהַלָּן בַּעֲלֵי קְרָיִין אֲסוּרִין, אַף כָּאן נַמִּי בַּעֲלֵי קְרָיִין אֲסוּרִין. דָּבָר אַחֵר הַמְלַמֵּד אֶת בְּנוֹ תּוֹרָה מַעֲלֶה עָלָיו הַכָּתוּב כְּאִלּוּ מְקַבְּלָהּ מֵהַר סִינַי, שֶׁנֶּאֱמַר "וְהוֹדַעְתָּם לְבָנֶיךָ" וּסְמִיךָ לֵיהּ יוֹם אֲשֶׁר עָמַדְתָּ וְגוֹ'.

אִם אַתָּה יָכוֹל לְשַׁלֵּשׁ אֶת הַשְּׁמוּעָה עַד מֹשֶׁה, שַׁלְּשָׁהּ. וְאִם לָאו, אוֹ תְּפֹס רִאשׁוֹן רִאשׁוֹן, אוֹ אַחֲרוֹן אַחֲרוֹן, וּמַה טַּעַם, וְהוֹדַעְתָּם לְבָנֶיךָ וְלִבְנֵי בָנֶיךָ וְגוֹ' יוֹם אֲשֶׁר עָמַדְתָּ לִפְנֵי ה', עַד יוֹם אֲשֶר עָמַדְתָּ לִפְנֵי ה'.

{pפסוק יאp}  "וַתִּקְרְבוּן וַתַּעַמְדוּן תַּחַת הָהָר". (כָּתוּב בְּרֶמֶז רפ"ג, וּבְפָסוּק וַתִּקְרְבוּן אֵלַי כֻּלְּכֶם).

"וְהָהָר בֹּעֵר בָּאֵשׁ", אָמְרוּ, אֲבוּיָה אָבִיו שֶׁל אֱלִישָׁע הָיָה מִגְּדוֹלֵי יְרוּשָׁלַיִם. וּכְשֶׁבָּא לָמוּל אֶת בְּנוֹ קָרָא לְכָל זִקְנֵי יִשְׂרָאֵל וּלְרַבִּי אֱלִיעֶזֶר וּלְרַבִּי יְהוֹשֻׁע עִמָּהֶן. כֵּיוָן שֶׁאָכְלוּ וְשָׁתוּ שְׁרוּן אִלֵּין אָמְרִין אַלְפָ"א בֵּיתִי"ן, וְאִלֵּין אָמְרִין מִזְמוֹרַיָּא. אָמַר לָהֶם רַבִּי אֶלְעָזָר לְרַבִּי יְהוֹשֻׁעַ הַנֵי עֲסוּקִין בְּדִידְהוֹן, וַאֲנָן [לֵית אֲנָן] עֲסוּקִין בְּדִידָן, מִיָּד הִתְחִילוּ בַּתּוֹרָה [וּמִן הַתּוֹרָה] לַנְּבִיאִים, וּמִן הַנְּבִיאִים לַכְּתוּבִים, וְהָיוּ דְבָרִים שְׂמֵחִים כִּנְתִינָתָן מֵהַר סִינַי, וְהָיְתָה הָאֵשׁ מְלַהֶטֶּת סְבִיבוֹתָם. עָלָה אֲבוּיָה אָבִיו אֶצְלָן, אָמַר לָהֶם עֲלִיתֶם לִשְׂרֹף אֶת הַבַּיִת עָלֵינוּ, אָמְרוּ חָס וְשָׁלוֹם, אֶלָּא שֶׁאָנוּ עֲסוּקִים בַּתּוֹרָה, וְלֹא בִתְחִלַּת נְתִינָתָהּ בָּאֵשׁ נִתְּנָה דִּכְתִיב "וְהָהָר בֹּעֵר בָּאֵשׁ" וְגוֹ'.

{pפסוק יגp}  "וַיַּגֵּד לָכֶם אֶת בְּרִיתוֹ", כֵּיצַד הָיוּ הַלּוּחוֹת כְּתוּבוֹת. חֲנַנְיָה בֶּן אֲחִי רַבִּי יְהוֹשֻׁעַ אוֹמֵר חֲמִשָּׁה עַל לוּחַ זֶה וַחֲמִשָּׁה עַל לוּחַ זֶה, שֶׁנֶּאֱמַר "וַיִּכְתְּבֵם עַל שְׁנֵי לֻחוֹת אֲבָנִים". וְרַבָּנָן אָמְרִין עֲשָׂרָה עַל לוּחַ זֶה וַעֲשָׂרָה עַל לוּחַ זֶה. שֶׁנֶּאֱמַר "וַיַּגֵּד לָכֶם אֶת בְּרִיתוֹ אֲשֶׁר צִוָּה אֶתְכֶם לַעֲשׂוֹת עֲשֶׂרֶת הַדְּבָרִים" וְגוֹ', עֲשָׂרָה עַל לוּחַ זֶה וַעֲשָׂרָה עַל לוּחַ זֶה. וְרַבִּי שִׁמְעוֹן בֶּן יוֹחַאי אוֹמֵר עֶשְׂרִים עַל לוּחַ זֶה וְעֶשְרִים עַל לוּחַ זֶה, [שֶׁנֶּאֱמַר "וַיִּכְתְּבֵם עַל שְׁנֵי לֻחוֹת"]. וְרַבִּי סִימַאי אוֹמֵר אַרְבָּעִים עַל לוּחַ זֶה וְאַרְבָּעִים עַל לוּחַ זֶה, שֶׁנֶּאֱמַר (שמות לב, טו) "מִזֶּה וּמִזֶּה הֵם כְּתֻבִים". חֲנַנְיָא בֶּן אֲחִי רַבִּי יְהוֹשֻׁעַ אוֹמֵר, בֵּין דִּבּוּר לְדִבּוּר דִּקְדּוּקֶיהָ שֶׁל תּוֹרָה, שֶׁנֶּאֱמַר  "מְמֻלָּאִים בַּתַּרְשִׁישׁ", כְּיַמָּא רַבָּא, מַה הַיָּם הַזֶּה בֵּין גַּל גָּדוֹל לְגַל גָּדוֹל כַּמָּה גַּלִּין קְטַנִּים, כָּךְ בֵּין דִּבּוּר לְדִבּוּר דִּקְדּוּקֶיהָ וְאוֹתִיּוֹתֶיהָ שֶׁל תּוֹרָה.

{pפסוק יטp}  "אֲשֶׁר חָלַק ה'", כָּתְבוּ לְתַלְמַי הַמֶּלֶךְ אֲשֶׁר חָלַק ה' אֱלֹהֶיךָ אוֹתָם לְהָאִיר לְכָל הָעַמִּים (כָּתוּב בְּרֶמֶז ג' וּבְרֶמֶז רפ"ט).

{pפסוק כp} {rרמז תתכוr}  "וְאֶתְכֶם לָקַח ה' וַיּוֹצִא אֶתְכֶם מִכּוּר הַבַּרְזֶל",  כְּשֵׁם שֶׁהַזֶּהָבִי הַזֶּה פּוֹשֵׁט יָדוֹ וְנוֹטֵל זָהָב מִן הַכּוּר, כָּךְ הוֹצִיא הַקָּדוֹשׁ בָּרוּךְ הוּא אֶת יִשְׂרָאֵל מִמִּצְרָיִם. וּכְשֵׁם שֶׁהַצִּפּוֹר נְתוּנָה בְּיַד הַצַּיָּד, אִם מְבַקֵּשׁ מֵתָה הִיא וְאִם מְבַקֵּשׁ חַיָּה כָּךְ הָיוּ יִשְׂרָאֵל, שֶׁנֶּאֱמַר (שמות יד, ל) "וַיּוֹשַׁע ה' בַּיּוֹם הַהוּא אֶת יִשְׂרָאֵל מִיַּד מִצְרָיִם", וּכְעֻבָּר שֶׁהוּא נָתוּן בְּתוֹךְ מֵעֶיהָ שֶׁל בְּהֵמָה וְהָרוֹעֶה נוֹתֵן יָדוֹ וְשׁוֹמְטָהּ, כָּךְ (להלן פסוק לד) "הֲנִסָּה אֱלֹהִים (לָבֹא) [לָבוֹא] לָקַחַת לוֹ גוֹי מִקֶּרֶב גּוֹי".

רַבִּי עֲקִיבָא אוֹמֵר סְפִיקְלָטוֹרִין שֶׁל פַּרְעֹה הָיוּ מְחַנְּקִין אֶת יִשְׂרָאֵל בְּקִירוֹת בָּתִּים לְבִנְיָן, וְהָיוּ צוֹעֲקִין מִתּוֹךְ הַקִּירוֹת וְהַקָּדוֹשׁ בָּרוּךְ הוּא שׁוֹמֵעַ אֶת נָאֲקָתָם, שֶׁנֶּאֱמַר (שמות ב, כד) "וַיִּשְׁמַע אֱלֹהִים אֶת נַאֲקָתָם", וְעוֹד שֶׁהָיוּ שׂוֹרְפִין אֶת בְּנֵיהֶם בְּכוּר הָאֵשׁ זֶבַח לֵאלֹהֵיהֶם, שֶׁנֶּאֱמַר "וְאֶתְכֶם לָקַח ה' וַיּוֹצִא אֶתְכֶם מִכּוּר הַבַּרְזֶל מִמִּצְרָיִם".

{pפסוק כדp}  "כִּי ה' אֱלֹהֶיךָ אֵשׁ אֹכְלָה הוּא". כְּשֵׁבֶט בְּיַד הַמֶּלֶךְ. מָשָׁל לְמָה הַדָּבָר דּוֹמֶה לְמֶלֶךְ שֶׁנָּטַל אֶת הָרְצוּעָה וּתְלָאָהּ בְּתוֹךְ בֵּיתוֹ וְאָמַר לָהֶם לַעֲבָדָיו וְלִבְנֵי בֵיתוֹ בָּזֶה אֲנִי מַלְקֶה אֶתְכֶם וּמַכֶּה וְהוֹרֵג אֶתְכֶם, דֹּב אוֹרֵב אֲנִי מַשְׁלִיט בָּכֶם, אֲרִי אֲנִי מַשְׁלִיט בָּכֶם, (כָּךְ) מַלְאַךְ הַמָּוֶת אֲנִי מֵבִיא עֲלֵיכֶם, לְכָךְ נֶאֱמַר "כִּי ה' אֱלֹהֶיךָ אֵשׁ אֹכְלָה".

{pפסוק כה-לאp} {rרמז תתכזr}  "כִּי תוֹלִיד בָּנִים", שָׁנוּ רַבּוֹתֵינוּ חֲנִיכַת אָבוֹת בְּגִטִּין עַד עֲשָׂרָה דוֹרוֹת. רַבִּי שִׁמְעוֹן בֶּן אֶלְעָזָר אוֹמֵר עַד שְׁלֹשָׁה דּוֹרוֹת. אֲמַר רַב הוּנָא מַאי קְרָא, כִּי תוֹלִיד בָּנִים וּבְנֵי בָנִים וְנוֹשַׁנְתֶּם אֲמַר רַבִּי יְהוֹשֻׁעַ בֶּן לֵוִי לֹא חָרְבָה אֶרֶץ יִשְׂרָאֵל עַד שֶׁעָבְדוּ בָּהּ שִׁבְעָה בָּתֵּי דִינִין אֱלִילִים, יָרָבְעָם בֶּן נְבָט וּבַעְשָׁה בֶּן אֲחִיָּה וְאַחְאָב בֶּן עָמְרִי וְיֵהוּא בֶּן נִמְשִׁי וּפֶקַח בֶּן רְמַלְיָהוּ וּמְנַחֵם בֶּן גָּדִי וְהוֹשֵׁעַ בֶּן אֵלָה, שֶׁנֶּאֱמַר  "אֻמְלְלָה יֹלֶדֶת הַשִּׁבְעָה" וְגוֹ', אֲמַר רַבִּי אַמִי מַאי קְרָא, כִּי תוֹלִיד בָּנִים וּבְנֵי בָנִים וְנוֹשַׁנְתֶּם בָּאָרֶץ.

אֲמַר רַבִּי לֵוִי לֹא גָלוּ יִשְׂרָאֵל עַד שֶׁנַּעֲשׂוּ שִׁבְעָה בָּתֵּי אָבוֹת רְשָׁעִים, וְאֵלּוּ הֵן בָּנִים תְּרֵין, וּבְנֵי בָנִים תְּרֵין, וְנוֹשַׁנְתֶּם, וְהִשְׁחַתֶּם, וַעֲשִׂיתֶם, הֲרֵי שִׁבְעָה.

יִתְבָּרַךְ שְׁמוֹ שֶׁל הַקָּדוֹשׁ בָּרוּךְ הוּא, שֶׁיּוֹדֵעַ מֶה הָיָה וּמֶה עָתִיד לִהְיוֹת, דִּכְתִיב (ישעיה מו, י) "מַגִּיד מֵרֵאשִׁית אַחֲרִית". בְּפָרָשָׁה זוֹ הֶרְאָה מֹשֶׁה לְיִשְׂרָאֵל אִם חָטְאוּ הֵיאַךְ הֵן עֲתִידִין לִגְלוֹת וְהֵיאַךְ הֵן עוֹשִׂין תְּשׁוּבָה וְהֵיאַךְ הֵן נִגְאָלִין. הֵיאַךְ הֵן חוֹטְאִין, דִּכְתִיב "וַעֲשִׂיתֶם הָרַע", וְאַחַר כָּךְ  וְהֵפִיץ ה' אֶתְכֶם בָּעַמִּים, וְאַחַר כָּךְ (פסוק ל) בַּצַּר לְךָ, [מַהוּ בַּצַּר לְךָ]. כָּל צָרָה שֶׁהִיא שֶׁל יָחִיד, צָרָה, וְכָל צָרָה שֶׁהִיא שֶׁל רַבִּים אֵינָהּ צָרָה. דָּבָר אַחֵר כָּל צָרָה שֶׁיִּשְׂרָאֵל וְאֻמּוֹת הָעוֹלָם שֻׁתָּפִין בָּהּ אֵינָהּ צָרָה, שֶׁל יִשְׂרָאֵל לְעַצְמָן, צָרָה, כְּגוֹן צָרָתָן בְּשׁוּשָׁן.

אֲמַר רַבִּי אֱלִיעֶזֶר, כְּשֶׁנִּגְאֲלוּ מִמִּצְרַיִם, מִתּוֹךְ חֲמִשָּׁה דְּבָרִים נִגְאֲלוּ, XאY מִתּוֹךְ צָרָה, (שמות ב, כג) "וַיֵּאָנְחוּ בְנֵי יִשְׂרָאֵל, וְגוֹ', XבY מִתּוֹךְ תְּשׁוּבָה,  "וַתַּעַל שַׁוְעָתָם", XגY מִתּוֹךְ זְכוּת אָבוֹת, (שם, כד) "וַיִּזְכֹּר אֱלֹהִים", XדY מִתּוֹךְ רַחֲמִים, (שם כה) "וַיַּרְא אֱלֹהִים אֶת בְּנֵי יִשְׂרָאֵל", XהY מִתּוֹךְ הַקֵּץ, (שם) "וַיֵּדַע אֱלֹהִים". אַף לֶעָתִיד לָבוֹא [אֵין נִגְאָלִין אֶלָּא מִתּוֹךְ חֲמִשָּׁה דְּבָרִים הַלָּלוּ], XאY מִתּוֹךְ צָרָה, בַּצַּר לְךָ, XבY מִתּוֹךְ תְּשׁוּבָה, וְשַׁבְתָּ עַד ה' אֱלֹהֶיךָ, XגY מִתּוֹךְ רַחֲמִים, כִּי אֵל רַחוּם ה' אֱלֹהֶיךָ, XדY מִתּוֹךְ זְכוּת אָבוֹת, וְלֹא יִשְׁכַּח אֶת בְּרִית אֲבֹתֶיךָ, XהY בְּאַחֲרִית הַיָּמִים, הֲרֵי מִתּוֹךְ הַקֵּץ. וְדָוִד מְפָרֵשׁ אוֹתָם,  "וַיַּרְא בַּצַּר לָהֶם", הֲרֵי מִתּוֹךְ צָרָה, (שם) "בְּשָׁמְעוֹ אֶת רִנָּתָם", הֲרֵי מִתּוֹךְ תְּשׁוּבָה,  "וַיִּזְכֹּר לָהֶם בְּרִיתוֹ", הֲרֵי מִתּוֹךְ זְכוּת אָבוֹת, (שם, מו) "וַיִּתֵּן אֹתָם לְרַחֲמִים", הֲרֵי מִתּוֹךְ רַחֲמִים, (שם, מז) "וְקַבְּצֵנוּ (וַהֲצִילֵנוּ) מִן הַגּוֹיִם", הֲרֵי מִתּוֹךְ הַקֵּץ.

"כִּי אֵל רַחוּם ה' אֱלֹהֶיךָ", כָּל מָקוֹם שֶׁיֵּשׁ תֹּקֶף אֵין רַחֲמִים, אֲבָל הַקָּדוֹשׁ בָּרוּךְ הוּא תַּקִּיף וְרַחוּם.

{pפסוק לבp}  "כִּי שְׁאַל נָא לְיָמִים רִאשֹׁנִים", תְּנַן הָתָם, אֵין דּוֹרְשִׁין בְּמַעֲשֵׂה (מֶרְכָּבָה) [בְּרֵאשִׁית] בִּשְׁנַיִם. מְנָּא הָנֵי מִלֵּי. דִּתְנוֹ רַבָּנָן "כִּי שְׁאַל נָא לְיָמִים רִאשׂנִים", אֶחָד שׁוֹאֵל וְאֵין שְׁנַיִם שׁוֹאֲלִין. יָכוֹל יִשְׁאַל אָדָם קֹדֶם שֶׁנִּבְרָא הָעוֹלָם. תַּלְמוּד לוֹמַר "לְמִן הַיּוֹם אֲשֶׁר בָּרָא אֱלֹהִים אָדָם עַל הָאָרֶץ". יָכוֹל לֹא יִשְׁאַל מִשֵּׁשֶׁת יְמֵי בְרֵאשִׁית. תַּלְמוּד לוֹמַר "לְיָמִים רִאשֹׁנִים אֲשֶׁר הָיוּ לְפָנֶיךָ". אִי לְיָמִים יָכוֹל יִשְׁאַל מַה לְּמַעְלָה מַה לְּמַטָּה מַה לְּפָנִים וּמַה לְּאָחוֹר. תַּלְמוּד לוֹמַר "וּלְמִקְצֵה הַשָּׁמַיִם" וְגוֹ', לְמִקְצֵה הַשָּׁמַיִם אַתָּה שׁוֹאֵל וְאִי אַתָּה שׁוֹאֵל מַה לְּמַעְלָה מַה לְּמַטָּה מַה לְּפָנִים מַה לְּאָחוֹר. הַשַּׁתָּא דְּנָפְקָא לָן מִמִּקְּצֵה הַשָּׁמַיִם וְעַד קְצֵה הַשָּׁמָיִם, לְמִן הַיּוֹם אֲשֶׁר בָּרָא אֱלֹהִים לָמָּה לִי. מִבָּעֵי לֵיהּ לִכְדְּרַבִּי אֱלִיעֶזֶר, דַּאֲמַר רַבִּי אֱלִיעֶזֶר אָדָם הָרִאשׁוֹן הָיָה מִן הָאָרֶץ לָרָקִיעַ שֶׁנֶּאֱמַר "לְמִן הַיּוֹם אֲשֶׁר בָּרָא אֱלֹהִים אָדָם" וְגוֹ' וּלְמִקְצֵה הַשָּׁמַיִם, וְכֵיוָן שֶׁסָּרַח הִנִּיחַ הַקָּדוֹשׁ בָּרוּךְ הוּא יָדוֹ עָלָיו וּמִעֲטוֹ וְהֶעֱמִידוֹ עַל מֵאָה אַמָּה, שֶׁנֶּאֱמַר  "אָחוֹר וָקֶדֶם צַרְתָּנִי וַתָּשֶׁת עָלַי (כַּפֶּךָ) [כַּפֶּכָה"]. קָשׁוּ קְרָאֵי אַהֲדָדֵי. אִידִי וְאִידִי חָד שִׁעוּרָא הוּא, כְּמוֹ שֶׁמִּן הָאָרֶץ עַד לָרָקִיעַ כָּךְ מִסּוֹף הָעוֹלָם וְעַד סוֹפוֹ מִדָּה אַחַת הִיא.

{pפסוק לדp} {rרמז תתכחr}  "אוֹ הֲנִסָּה אֱלֹהִים לָבוֹא לָקַחַת לוֹ גוֹי מִקֶּרֶב גּוֹי". מָשָׁל לְמָה הַדָּבָר דּוֹמֶה לְגִבּוֹר שֶׁהָיָה יוֹרֵד לַמִּלְחָמָה אוֹ לִנְצֹחַ אוֹ לְהִנָּצֵחַ, לְכָךְ נֶאֱמַר "וּבְמִלְחָמָה". מַהוּ גוֹי מִקֶּרֶב גּוֹי. כְּאָדָם שֶׁהוּא שׁוֹמֵט אֶת הָעֻבָּר מִמְּעֵי הַבְּהֵמָה, כָּךְ הוֹצִיא הַקָּדוֹשׁ בָּרוּךְ הוּא אֶת יִשְׂרָאֵל מִמִּצְרַיִם, כָּעִנְיָן שֶׁנֶּאֱמַר (ויקרא א, יג) "וְהַקֶּרֶב וְהַכְּרָעַיִם". לָמַדְנוּ צַעַר לַנִּשְׁמָט, מִנַּיִן אַף לַשּׁוֹמֵט. שֶׁנֶּאֱמַר (לעיל פסוק כ) "וְאֶתְכֶם לָקַח ה' וַיּוֹצִא אֶתְכֶם מִכּוּר הַבַּרְזֶל", כְּאָדָם שֶׁהוּא נוֹטֵל (הָאֵשׁ) [הַזָּהָב] מִתּוֹךְ הַכּוּר שֶׁלֹּא בִצְבָת וְלֹא בִסְמַרְטוּטִין.

רַבִּי בֶּרֶכְיָה בְּשֵׁם רַבִּי יוּדָן בְּרַבִּי שִׁמְעוֹן אֲמַר, אָמַר הַקָּדוֹשׁ בָּרוּךְ הוּא לְיִשְׂרָאֵל, בָּנַי, (שמות יב, ב) "הַחֹדֶשׁ הַזֶּה לָכֶם", בַּחֹדֶשׁ הַזֶּה חִדּוּשׁ גְּאֻלָּה יֵשׁ לָכֶם, וְכֵן לֶעָתִיד לָבוֹא, לְשֶׁעָבַר לֹא גָאַלְתִּי אֻמָּה אַחַת מִתּוֹךְ אֻמָּה וְעַכְשָׁיו אֲנִי גּוֹאֵל אֻמָּה (אַחַת מִתּוֹךְ שִׁבְעִים אֻמּוֹת) [מִתּוֹךְ אֻמָּה], הֲדָא הוּא דִכְתִיב "אוֹ הֲנִסָּה אֱלֹהִים". רַבִּי יְהוֹשֻׁעַ בְּרַבִּי נַחְמָן בְּשֵׁם רַבִּי יְהוּדָה בֶּן פַּזִּי, גוֹי מִקֶּרֶב גּוֹי, מְלַמֵּד שֶׁהָיוּ אֵלּוּ עֲרֵלִים וְאֵלּוּ עֲרֵלִים, אִלּוּ מְגַדְּלֵי בְּלוֹרִיּוֹת וְאֵלּוּ מְגַדְּלֵי בְּלוֹרִיּוֹת. אִם כֵּן לֹא הָיְתָה מִדַּת הַדִּין נוֹתֶנֶת שֶׁיִּגָּאֲלוּ יִשְׂרָאֵל מִמִּצְרַיִם לְעוֹלָם. אֲמַר רַבִּי שְׁמוּאֵל בַּר נַחְמָן אִלּוּלֵא שֶׁאָסַר הַקָּדוֹשׁ בָּרוּךְ הוּא עַצְמוֹ בִּשְׁבוּעָה לֹא הָיוּ יִשְׂרָאֵל נִגְאָלִין מִמִּצְרַיִם לְעוֹלָם, וּמַה טַּעַם, דִּכְתִיב  "לָכֵן אֱמֹר לִבְנֵי יִשְׂרָאֵל אֲנִי ה'" וְגוֹ', וְאֵין "לָכֵן" אֶלָּא שְׁבוּעָה, שֶׁנֶּאֱמַר (ש"א ג, יא) "לָכֵן נִשְׁבַּעְתִּי לְבֵית עֵלִי". אֲמַר רַבִּי בֶּרֶכְיָה,  "גָּאַלְתָּ בִּזְרוֹעַ עַמֶּךָ", בִּטְרוּנְיָא, אֲמַר רַבִּי יוּדָן, מִלָּבוֹא לָקַחַת לוֹ גוֹי מִקֶּרֶב גּוֹי עַד וּבְמוֹרָאִים גְּדֹלִים שִׁבְעִים וּשְׁתַּיִם אוֹתִיּוֹת הֵן, וְאִם יֹאמַר לְךָ אָדָם שִׁבְעִים וְחָמֵשׁ הֵן אֱמֹר לוֹ צֵא מֵהֶן גּוֹי שֵׁנִי שֶׁאֵינוֹ מִן הַמִּנְיָן. אֲמַר רַבִּי אָבִין בִּשְׁמוֹ גְאָלָן, שֶׁשְּׁמוֹ שֶׁל הַקָּדוֹשׁ בָּרוּךְ הוּא שִׁבְעִים וּשְׁתַּיִם אוֹתִיּוֹת.

{pפסוק להp}  "אֵין עוֹד מִלְּבַדּוֹ", אֲמַר רַבִּי חֲנִינָא אֲפִלּוּ כְשָׁפִים. הַהִיא אִתְּתָא דַּהֲוַת קָא מְהַדְּרָא (לְמֵיפַק) [לְמִשְׁקַל] עַפְרָא מִתּוּתֵי כְרָעֵיהּ דְּרַבִּי חֲנִינָא. אֲמַר לָהּ שְׁקִילִי, אֵין עוֹד מִלְּבַדּוֹ כְּתִיב. וְהָא אֲמַר רַבִּי יוֹחָנָן לָמָּה נִקְרָא שְׁמָם כְּשָׁפִים, שֶׁמַּכְחִישִׁים פָּמַלְיָא שֶׁל מַעְלָה. שָׁאנִי רַבִּי חֲנִינָא דְּנָפִישׁ זְכוּתֵיהּ. אֲמַר רַבִּי חֲנִינָא אֵין אָדָם נוֹקֵף (רַגְלוֹ) [אֶצְבָּעוֹ] מִלְּמַטָּה עַד שֶׁמַּכְרִיזִין עָלָיו מִלְמַעְלָה, שֶׁנֶּאֱמַר (משלי כ, כד) "מֵה' מִצַעֲדֵי גָבֶר וְאָדָם מַה יָּבִין דַּרְכּוֹ".

{pפסוק לוp}  "מִן הַשָּׁמַיִם הִשְׁמִיעֲךָ אֶת קֹלוֹ", (בְּרֶמֶז רפ"ד).

{pפסוק לטp}  "אֵין עוֹד (מִלְּבַדּוֹ"), (כָּתוּב בְּרֶמֶז רס"ט).

{pפסוק מ-מדp} {rרמז תתכטr}  "אָז יַבְדִּיל מֹשֶׁה שָׁלֹשׁ עָרִים", אָמַר רַבִּי תַּנְחוּם בְּרַבִּי חֲנִילַאי, מִפְּנֵי מָה זָכָה רְאוּבֵן לְהִמָּנוֹת בַּהַצָּלָה תְּחִלָּה. מִפְּנֵי שֶׁפָּתַח בְּהַצָּלָה תְּחִלָּה, שֶׁנֶּאֱמַר (בראשית לז, כא) "וַיִּשְׁמַע רְאוּבֵן וַיַּצִּ(י)לֵהוּ מִיָּדָם" וְגוֹ'. דְּרַשׁ רַבִּי שִׂמְלָאי מַאי דִּכְתִיב "אָז יַבְדִּיל מֹשֶׁה שָׁלֹשׁ עָרִים בְּעֵבֶר הַיַּרְדֵּן מִזְרְחָה שָׁמֶשׁ", אָמַר לוֹ הַקָּדוֹשׁ בָּרוּךְ הוּא לְמֹשֶׁה, הַזְרַח שֶׁמֶשׁ לָרוֹצְחִין. אִ(י)כָּא דְּאָמְרֵי אָמַר לוֹ הִזְרַחְתָּ שֶׁמֶשׁ לָרוֹצְחִין. תַּנְיָא רַבִּי אֱלִיעֶזֶר בֶּן יַעֲקֹב אוֹמֵר "מִקְלָט" הָיָה כָּתוּב עַל פָּרָשַׁת דְּרָכִים כְּדֵי שֶׁיַּכִּיר הָרוֹצֵחַ וְיִפְנֶה לְשָׁם, שֶׁנֶּאֱמַר  "תָּכִין לְךָ הַדֶּרֶךְ", עֲשֵׂה הֲכָנָה לַדֶּרֶךְ. רַב חָמָא פְּתַח לָהּ פִּתְחָא לְהַאי פָּרָשָׁתָא מֵהָכָא, (תהלים כה, ח) "טוֹב וְיָשָׁר ה' עַל כֵּן יוֹרֶה חַטָּאִים בַּדָּרֶךְ", אִם לְחַטָּאִים יּוֹרֶה קַל וָחֹמֶר לְצַדִּיקִים. דְּרַשׁ רַבִּי סִימָאי [מַאי דִּכְתִיב] (קהלת ה, ט) "אֹהֵב כֶּסֶף לֹא יִשְׂבַּע כֶּסֶף", זֶה מֹשֶׁה רַבֵּינוּ, אַף עַל פִּי שֶׁיָּדַע שֶׁלֹּא הָיוּ קוֹלְטוֹת עַד שֶׁנִּבְחֲרוּ שָׁלֹשׁ שֶׁבְּאֶרֶץ כְּנַעַן, אָמַר מִצְוָה הַבָּאָה לְיָדִי אֲקַיְּמֶנָּה.

כָּל פְּרַקְמַטְיָא שֶׁלּוֹ בְּאָז (כָּתוּב בְּרֶמֶז קע"ד).

מַה כְּתִיב כָּאן (לְמַעַן) [אֲשֶׁר] יִיטַב לְךָ וּלְבָנֶיךָ אַחֲרֶיךָ, [וּלְמַעַן תַּאֲרִיךְ יָמִים], אָמְרוּ יִשְרָאֵל רִבּוֹנוֹ שֶׁל עוֹלָם זוֹ הִיא אֲרִיכוּת יָמִים, אָדָם הוֹרֵג נֶפֶשׁ בִּשְׁגָגָה וְגוֹאֵל הַדָּם רוֹדֵף אַחֲרָיו וְהוֹרְגוֹ וְכֻלָּם מֵתִים שֶׁלֹּא בְּעוֹנָתָם. אָמַר לוֹ הַקָּדוֹשׁ בָּרוּךְ הוּא לְמֹשֶׁה, חַיֶּיךָ, יָפֶה הֵם מְדַבְּרִים לְךָ, לֵךְ וְהַפְרֵשׁ לָהֶם עָרֵי מִקְלָט, שֶׁנֶּאֱמַר "אָז יַבְדִּיל מֹשֶׁה שָׁלֹשׁ עָרִים".

"מִזְרְחָה שָׁמֶשׁ", אָמַר לוֹ הַקָּדוֹשׁ בָּרוּךְ הוּא הַזְרַח שֶׁמֶשׁ לָרוֹצְחִים וְנָתַתָּ לָהֶם עָרֵי מִקְלָט שֶׁיִּגְלוּ שָׁם כְּשֵׁם שֶׁהַשֶּׁמֶשׁ הַזֶּה מֵאִיר לָעוֹלָם. לָנֻ(וּ)ס שָׁמָּה רוֹצֵחַ. מָשָׁל לְמָה הַדָּבָר דּוֹמֶה לְחָרָשׁ שֶׁהָיָה עוֹשֶׂה אִיקוֹנִין שֶׁל מֶלֶךְ וְנִשְׁבְּרָה לְתוֹךְ יָדוֹ, אָמַר הַמֶּלֶךְ אִלּוּ לְטוֹבָתוֹ נִשְׁבְּרָה הָיָה נֶהֱרָג וְעַכְשָׁיו שֶׁלֹּא לְטוֹבָתוֹ יִטָּרֵד לְמַטְלוֹן, כָּךְ (בראשית ט, ו) "שֹׁפֵךְ דַּם הָאָדָם בָּאָדָם דָּמוֹ יִשָּׁפֵךְ", אֲבָל מִי שֶׁהוֹרֵג נֶפֶשׁ שֶׁלֹּא בְּטוֹבָתוֹ, גּוֹלֶה, שֶׁנֶּאֱמַר "וְנָס אֶל אַחַת [מִן ] הֶעָרִים הָאֵל וָחָי".

יִתְבָּרַךְ שְׁמוֹ, שֶׁכֵּן שׁוֹקֵד הֵיאַךְ לְזַכּוֹת אֶת בְּרִיּוֹתָיו וְעַל כָּל הָעֲבֵירוֹת נָתַן כַּפָּרָה, עַל לָשׁוֹן הָרַע פַּעֲמוֹנִים שֶׁהָיָה כֹּהֵן גָּדוֹל לוֹבֵשׁ עַל שׁוּלֵי הַמְּעִיל, יָבוֹא קוֹל וִיכַפֵּר עַל הַקּוֹל. רוֹצֵחַ, נָס לְעָרֵי מִקְלָט אֲמַר רַבִּי לֵוִי, מָאן דְּאָכִיל קִדְרָא יָדַע מַה טַּעֲמָא דְתַבְשִׁילָא. כֵּיוָן שֶׁאָמַר לוֹ הַפְרֵשׁ עָרֵי מִקְלָט, אָמַר לוֹ מֹשֶׁה לָמָּה, אָמַר לוֹ אִם יְהֵא אָדָם הוֹרֵג בִּשְׁגָגָה יְהֵא בּוֹרֵחַ לְשָׁם, אָמַר מֹשֶׁה, שִׁירָה חַיָּב אֲנִי לוֹמַר, שֶׁאַף בִּי אֵרַע הַדָּבָר הַזֶּה שֶׁהָרַגְתִּי אֶת הַמִּצְרִי, וַיַּבְדֵּל מֹשֶׁה אֵינוֹ אוֹמֵר, אֶלָּא אָז יַבְדִּיל מֹשֶׁה, וְאֵין אָז אֶלָּא שִׁירָה, שֶׁנֶּאֱמַר  "אָז יָשִׁיר מֹשֶׁה".

"מִזְרְחָה שָׁמֶשׁ", בְּכָל מָקוֹם רוּחַ מִזְרָחִית קוֹלֶטֶת אָדָם, (בראשית ג, כד) "וַיְגָרֵשׁ אֶת הָאָדָם וַיִּשְׁכֵּן מִקֶּדֶם". קַיִן,  "וַיֵּשֶׁב בְּאֶרֶץ נוֹד קִדְמַת עֵדֶן". רוֹצֵחַ, אָז יַבְדִּיל מֹשֶׁה שָׁלֹשׁ עָרִים מִזְרְחָה שָׁמֶשׁ.

"לָנֻ(וּ)ס שָׁמָּה רוֹצֵחַ" (כָּתוּבּ בְּסוֹף אֵלֶּה מַסְעֵי בְּפָסוּק (במדבר לה, כה) "וְיָשַׁב בָּהּ עַד מוֹת הַכֹּהֵן הַגָּדוֹל).

שָׁנוּ רַבּוֹתֵינוּ עָרִים הַלָּלוּ אֵין עוֹשִׂין אוֹתָם לֹא (עִירִים) [טִירִין] קְטַנִּים וְלֹא כְרַכִּים גְּדוֹלִים אֶלָּא עֲיָרוֹת בֵּינוֹנִיּוֹת, וְאֵין מוֹשִׁיבִין אוֹתָם אֶלָּא בִּמְקוֹם [מַיִם, וְאִם אֵין שָׁם מַיִם מְבִיאִין לָהֶם מַיִם, וְאֵין מוֹשִׁיבִין אוֹתָן אֶלָּא בִּמְקוֹם שְׁוָקִים, וְאֵין מוֹשִׁיבִין אוֹתָן אֶלָּא בִּמְקוֹם] אוּכְלוּסִין, נִתְמַעֲטוּ אוּכְלוּסֵיהֶן מוֹסִיפִין עֲלֵיהֶן, נִתְמַעֲטוּ דִיּוּרֵיהֶן מְבִיאִין לָהֶן כֹּהֲנִים לְוִיִּים וְיִשְׂרְאֵלִים, וְאֵין מוֹכְרִים לָהֶם כְּלֵי זַיִן כְּלֵי מְצוּדָה דִּבְרֵי רַבִּי נֶחֶמְיָה, וַחֲכָמִים מַתִּירִין. וְשָׁוִין שֶׁאֵין פּוֹרְסִין בְּתוֹכָן מְצוּדוֹת וְאֵין מַפְשִׁילִין בְּתוֹכָן חֲבָלִים כְּדֵי שֶׁלֹּא יְהֵא רֶגֶל שֶׁל גּוֹאֵל הַדָּם מְצוּיָה שָׁם. אֲמַר רַבִּי יִצְחָק, מַאי קְרָא, וְנָס אַל אַחַת מִן הֶעָרִים הָאֵל וָחָי, עָבִיד לֵיהּ מִידִי דְּתִיהֲוִי לֵיהּ חֲיוּתָא. תָּנָא, תַּלְמִיד שֶׁגָּלָה מַגְלִים רַבּוֹ עִמּוֹ, שֶׁנֶּאֱמַר "וְנָס אֶל אַחַת מִן הֶעָרִים הָאֵל וָחָי", עָבִיד לֵיהּ מִידִי דְּתֵיהֲוִי לֵיהּ חֲיוּתָא. אֲמַר רַבִּי זֵירָא, מִכָּאן שֶׁלֹּא יִשְׁנֶה אָדָם לְתַלְמִיד שֶׁאֵינוֹ הָגוּן. אֲמַר רַבִּי יוֹחָנָן הָרַב שֶׁגָּלָה מַגְלִין יְשִׁיבָתוֹ עִמּוֹ. אֵינִי וְהָאֲמַר רַבִּי יוֹחָנָן מִנַּיִן לְדִבְרֵי תוֹרָה שֶׁהֵן קוֹלְטִין, שֶׁנֶּאֱמַר "אֶת בֶּצֶר בַּמִּדְבָּר" וּכְתִיב בַּתְרֵיהּ "וְזֹאת הַתּוֹרָה". לָא קָשְׁיָא, הָא בְּעִדָּנָא דְעָסִיק בְּהוּ הָא בְּעִדָּנָא דְלָא עָסִיק בְּהוּ. אִבָּעִית אֵימָא מַאי קוֹלְטִין, מִמַּלְאַךְ הַמָּוֶת, כִּי הָא דְּרַב חִסְדָּא הֲוָה יָתִיב וּגְרִיס בְּבֵי רַב וְלָא הֲוָה קָא יָכִיל שְׁלִיחַ [דְּמַלְאַךְ הַמָּוֶת] לְמִקְרַב לְגַבֵּיהּ, דְּלָא הֲוָה פָּסִיק פּוּמֵּיהּ מִגִּרְסָא, סָלִיק וְיָתִיב אֲאַרְזָא דְבֵי רַב, פְּקַע אַרְזָא וְשָׁתִיק וְיָכִיל לֵיהּ.

אֲמַר רַבִּי יוֹסֵי בְּרַבִּי חֲנִינָא, הֵאַרְתָּה לְעוֹלָמְךָ כְּשֵׁם שֶׁהַשֶּׁמֶשׁ מֵאִיר בְּשָׁעָה שֶׁהִפְרַשְׁתָּ עָרֵי מִקְלָט שֶׁהִיא כַּפָּרָה לְרוֹצֵחַ, שֶׁנֶּאֱמַר "מִזְרְחָה שָׁמֶשׁ לָנֻ(וּ)ס שָׁמָּה רוֹצֵחַ". אָמַר לוֹ, וְאִם יֶחֶרְבוּ הֶעָרִים הָאֵלֶּה, לְהֵיכָן בּוֹרְחִין. אָמַר לוֹ, יִבְרְחוּ לַתּוֹרָה, מַה כְּתִיב בָּעִנְיָן הַזֶּה. וְזֹאת הַתּוֹרָה, יִבְרַח לַתּוֹרָה, שֶׁכָּל מִי שֶׁחוֹשֵׁשׁ בְּאֶחָד מֵאֵבָרָיו הַתּוֹרָה מְרַפַּאתּוֹ, שֶׁנֶּאֱמַר (משלי ג, ח) "רִפְאוּת (תְּהֵא) [תְּהִי] לְשָׁרֶיךָ", אֵלּוּ הַצַּדִּיקִים. אֲבָל רְשָׁעִים אֵין לָהֶם מָנוֹס, שֶׁנֶּאֱמַר  "וְעֵינֵי רְשָׁעִים תִּכְלֶינָה וּמָנוֹס אָבַד מִנְּהֶם". אֲבָל הַצַּדִּיקִים, הַקָּדוֹשׁ בָּרוּךְ הוּא הוּא מְנוּסָם, שֶׁנֶּאֱמַר (ש"ב כב, ג) "אֱלֹהֵי צוּרִי אֶחֱסֶה בוֹ" וְגוֹ', וְכֵן הוּא אוֹמֵר (ירמיה טז, יט) "ה' עֻזִּי וּמָעֻזִּי וּמְנוּסִי בְּיוֹם צָרָה".

דַּאֲמַר רַבִּי יְהוֹשֻׁעַ בֶּן לֵוִי, מַאי דִּכְתִיב "וְזֹאת הַתּוֹרָה אֲשֶׁר שָׂם מֹשֶׁה", זָכָה נַעֲשֵׂית לוֹ סַם חַיִּים, לֹא זָכָה נַעֲשֵׂית לוֹ סַם הַמָּוֶת, הַיְנוּ דַּאֲמַר רָבָא מָאן דְּזָכָה סַמָּא דְּחַיֵּי, וּמָאן דְּלָא זָכָה סַמָּא דְּמוֹתָא.

{pפסוק מוp}  "בְּעֵבֶר הַיַּרְדֵּן בַּגַּיְא" וְגוֹ', מַה תַּלְמוּד לוֹמַר "בֵּית פְּעוֹר". לְלַמֶּדְךָ שֶׁאֲפִלּוּ יִשְׂרָאֵל בְּגֻמָּא הַתַּחְתּוֹנָה נְתוּנִים, הַקָּדוֹשׁ בָּרוּךְ הוּא עוֹשֶׂה לָהֶם מִלְחַמְתָּן, כָּתוּב אֶחָד אוֹמֵר יִשְׂרָאֵל הִכּוּם, שֶׁנֶּאֱמַר (במדבר כא, כד) "וַיַּכֵּהוּ יִשְׂרָאֵל", וְכָתוּב אֶחָד אוֹמֵר מֹשֶׁה הִכָּם, שֶׁנֶּאֱמַר  "אַחֲרֵי הַכֹּתוֹ", וְכָתוּב אֶחָד אוֹמֵר מֹשֶׁה וּבְנֵי יִשְׂרָאֵל הִכּוּם, וּמִי הִכָּם, הֱוֵי אוֹמֵר הַקָּדוֹשׁ בָּרוּךְ הוּא, שֶׁנֶּאֱמַר (תהלים קלו, יז) "לְמַכֵּה מְלָכִים גְּדֹלִים", לְלַמֶּדְךָ שֶׁהָיִינוּ בְּגוּמָא הַתַּחְתּוֹנָה וְהוּא עוֹמֵד לָנוּ, שֶׁנֶּאֱמַר  "שֶׁבְּשִׁפְלֵנוּ זָכַר לָנוּ כִּי לְעוֹלָם חַסְדּוֹ".

~ פרק ה

{pפסוק אp}  תַּנְיָא רַבִּי יוֹסֵי אוֹמֵר, כָּל הָאוֹמֵר אֵין לוֹ תוֹרָה אֵין לוֹ תוֹרָה. פְּשִׁיטָא, אֶלָּא כָּל הָאוֹמֵר אֵין לוֹ אֶלָּא תוֹרָה אֲפִלּוּ תוֹרָה אֵין לוֹ. מַאי טַעֲמָא. אֲמַר קְרָא וּלְמַדְתֶּם (וַעֲשִׂיתֶם) [לַעֲשׂתָם], כָּל שֶׁיֶּשְׁנוֹ בַעֲשִׂיָּה יֶשְׁנוֹ בִּלְמִידָה, וְכָל שֶׁאֵינוֹ בַעֲשִׂיָּה אֵינוֹ בִלְמִידָה, וְאִבָּעִית אֵימָא כָּל הָאוֹמֵר אֵין לוֹ אֶלָּא תוֹרָה אֵין לוֹ אֶלָּא תוֹרָה, לָא צְרִיכָא כְּגוֹן דִּמְגַמַּר לְאַחְרִינֵי וְאָזְלֵי וְעָבְדֵי, מַהוּ דְתֵימָא אִית לֵיהּ אַגְרָא לְדִידֵיהּ קָא מַשְׁמַע לָן.

{pפסוק דp} {rרמז תתלr}  "פָּנִים בְּפָנִים דִּבֶּר ה' עִמָּכֶם", תָּנָא רַבִּי חֲנִינָא בַּר פַּפָּא אוֹמֵר פָּנִים תְּרֵי, בְּפָנִים תְּרֵי, הָא אַרְבָּעָה אַפִּין, פָּנִים שֶׁל אֵימָה לַמִּקְרָא, פָּנִים בֵּינוֹנִיּוֹת לַמִּשְׁנָה, פָּנִים שׂוֹחֲקוֹת לַתַּלְמוּד, פָּנִים מַסְבִּירוֹת לָאַגָּדָה. דָּבָר אַחֵר "פָּנִים בְּפָנִים". בְּנֹהַג שֶׁבָּעוֹלָם יֵשׁ לְךָ רַב רוֹצֶה לְלַמֵּד וְתַלְמִיד שֶׁאֵינוֹ רוֹצֶה לִלְמֹד, תַּלְמִיד רוֹצֶה לִלְמֹד וְהָרַב אֵינוֹ רוֹצֶה לְלַמְּדוֹ, בְּרָם הָכָא הָרַב רוֹצֶה לְלַמֵּד וְתַלְמִיד רוֹצֶה לִלְמֹד מִקְרָא מִשְׁנָה תַּלְמוּד הֲלָכָה וְאַגָּדָה.

{pפסוק ו-יחp}  "אָנֹכִי" (כָּתוּב בְּרֶמֶז א', וְכָל הַפָּרָשָׁה כֻּלָּה בְּדִבְּרוֹת רִאשׁוֹנוֹת).

"אָנֹכִי ה' אֱלֹהֶיךָ", בָּרוּךְ הַמָּקוֹם שֶׁבָּחַר בָּהֶן בְּיִשְׂרָאֵל מִכָּל בָּאֵי הָעוֹלָם וּמִכָּל מַעֲשֵׂי יָדָיו וְקָנָה אוֹתָם קִנְיָן גָּמוּר [וְקָרָא אוֹתָם] בָּנִים וַעֲבָדִים לִשְׁמוֹ, הַרְבֵּה פְּעָמִים שֶׁהוּא מְדַבֵּר עִמָּהֶם (כְּשֶׁהוּא) [כְּמוֹ שֶׁהוּא] מְדַבֵּר עִם הָרַבִּים, [וְלִפְעָמִים הוּא] מְדַבֵּר עִמָּהֶם [כְּמוֹ שֶׁהוּא מְדַבֵּר עִם הַיָּחִיד, וְכָל כָּךְ לָמָּה, אֶלָּא בִּשְׁבִיל] אַהֲבָה שֶׁאָהַב אוֹתָם וּבַשִּׂמְחָה שֶׁשָּׂמַח בָּם, לְפִיכָךְ חַיָּב אָדָם לוֹמַר אֵימָתַי יַגִּיעוּ מַעֲשַׂי כְּמַעֲשֵׂה אַבְרָהָם יִצְחָק וְיַעֲקֹב, שֶׁלֹּא קָנוּ הָעוֹלָם הַזֶּה וְהָעוֹלָם הַבָּא וִימוֹת הַמָּשִׁיחַ אֶלָּא בִּשְׁבִיל מַעֲשִׂים טוֹבִים וְתַלְמוּד תּוֹרָה, לְפִיכָךְ חַיָּב אָדָם לוֹמַר בִּשְׁבִילִי נִבְרָא הָעוֹלָם, וְכוּ' בְּמָה קוֹנֶה אָדָם לְאָבִיו שֶׁבַּשָּׁמַיִם, בְּמַעֲשִׂים טוֹבִים וְתַלְמוּד תּוֹרָה, וְהַקָּדוֹשׁ בָּרוּךְ הוּא מַקְנֵהוּ עוֹלָם הַזֶּה וִימוֹת הַמָּשִׁיחַ וְהָעוֹלָם הַבָּא. קוֹנֶה אָדָם לְאָבִיו שֶׁבַּשָּׁמַיִם מִתּוֹךְ אַהֲבָה וּמִתּוֹךְ אַחֲוָה וּמִתּוֹךְ רֵעוּת וּמִתּוֹךְ הָאֱמֶת וּמִתּוֹךְ הַשָּׁלוֹם  וּמִתּוֹךְ רִבּוּי יְשִׁיבָה וּמִתּוֹךְ מִעוּט סְחוֹרָה מִתּוֹךְ פִּלְפּוּל תּוֹרָה וּמִתּוֹךְ שִׁמּוּשׁ חֲכָמִים וּמִתּוֹךְ פִּלְפּוּל הַתַּלְמִידִים וּמִתּוֹךְ שֶׁפֶל בֶּרֶךְ וּמִתּוֹךְ עֲנָוָה וּמִתּוֹךְ לָאו לָאו וּמִתּוֹךְ הֵן הֵן.

"אָנֹכִי ה' אֱלֹהֶיךָ", בָּרוּךְ הַמָּקוֹם וְכוּ', אָמַר לָהֶם הַקָּדוֹשׁ בָּרוּךְ הוּא בָּנַי, אֲנִי הוּא שֶׁהִנַּחְתִּי תְּשַׁע מֵאוֹת וְשִׁבְעִים וְאַרְבָּעָה דוֹרוֹת קֹדֶם שֶׁנִּבְרָא הָעוֹלָם וּבָאתִי וְנִדְבַּקְתִּי בָכֶם, אֲנִי הוּא שֶׁהִנַּחְתִּי שִׁבְעִים לָשׁוֹן שֶׁבָּאָרֶץ וּבָאתִי וְנִדְבַּקְתִּי בָכֶם, אֲנִי הוּא שֶׁהִנַּחְתִּי כָּל הָעוֹלָם כֻּלּוֹ וּבָחַרְתִּי אֶתְכֶם וְקָרָאתִי אֶתְכֶם בָּנַי וַעֲבָדַי, אֲנִי שֶׁנֶּאֱמַר בִּי (ישעיה מג, י) "לְפָנַי לֹא נוֹצַר אֵל", וְקָרָאתִי אֶתְכֶם (תהלים קכב, ח) "אַחַי וְרֵעַי", אֲנִי הוּא שֶׁנֶּאֱמַר בִּי  "אֵל צַדִּיק וּמוֹשִׁיעַ אֵין זוּלָתִי", וְהִשְׁוִיתִי אֶת שִׁמְכֶם לִשְׁמִי הַגָּדוֹל וּשְׁמִי הַגָּדוֹל לְשִׁמְכֶם, אֲנִי הוּא עַד שֶׁלֹּא נִבְרָא הָעוֹלָם וַאֲנִי הוּא מִשֶּׁנִּבְרָא הָעוֹלָם, אֲנִי הוּא בָּעוֹלָם הַזֶּה וַאֲנִי הוּא בָּעוֹלָם הַבָּא, (להלן לד, לט) "אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא".

דָּבָר אַחֵר "אָנֹכִי ה' אֱלֹהֶיךָ", מְלַמֵּד שֶׁנִסְתַּכֵּל הַקָּדוֹשׁ בָּרוּךְ הוּא בָּעוֹלָם כֻּלּוֹ וְצָפָה בַּעֲשָׂרָה בְנֵי אָדָם שֶׁבָּעֲטוּ בּוֹ, וְאֵלּוּ הֵן XאY מִיכָה, XבY יָרָבְעָם, XגY בֶּן הַיִּשְׂרָאֵלִית, XדY מְקוֹשֵׁשׁ, XהY אַבְשָׁלוֹם XוY וְיוֹאָב XזY וְזִמְרִי XחY וְעָכָן XטY וְעֵדֵי נָבוֹת XיY וְאַחְאָב. אָנֹכִי בִּטֵּל מִיכָה. לֹא יִהְיֶה לְךָ בִּטֵּל יָרָבְעָם לֹא תִשָּׂא בִּטֵּל בֶּן הַיִּשְׂרָאֵלִית. זָכוֹר וְשָׁמוֹר בִּטֵּל מְקוֹשֵׁשׁ. כַּבֵּד בִּטֵּל אַבְשָׁלוֹם. לֹא תִרְצַח בִּטֵּל יוֹאָב, לֹא תִנְאָף בִּטֵּל זִמְרִי. לֹא תִגְנֹב בִּטֵּל עָכָן, לֹא תַעֲנֶה בִּטְּלוּ עֵדֵי נָבוֹת. לֹא תַחְמֹד בִּטֵּל אַחְאָב.

דָּבָר אַחֵר "אָנֹכִי ה' אֱלֹהֶיךָ", קִיַּמְתֶּם אוֹתוֹ, (תהלים פד, ו) "אֲנִי אָמַרְתִּי אֱלֹהִים אַתֶּם". עֲבַרְתֶּם עָלָיו, (שם, ז) "אָכֵן כְּאָדָם תְּמוּתוּן".  לֹא יִהְיֶה לְךָ. קִיַּמְתֶּם אוֹתוֹ,  "וּפָנִיתִי אֲלֵיכֶם". עֲבַרְתֶּם עָלָיו, (שם, יז) "וְנָתַתִּי פָּנַי בָּכֶם". לֹא תִשָּׂא. קִּיַּמְתֶּם אוֹתוֹ,  "נִשְׁבַּע ה' בִּימִינוֹ" וְגוֹ'. עֲבַרְתֶּם עָלָיו, (וְחָרָה) (במדבר לב, י) ["וַיִחַר] אַף ה' בַּיּוֹם הַהוּא" זָכוֹר וְשָׁמוֹר. קִיַּמְתֶּם אוֹתוֹ, (ישעיה נח, יד) "אָז תִּתְעַנַּג עַל ה'". עֲבַרְתֶּם עָלָיו,  "וְאֶתְכֶם אֱזָרֶה בַגּוֹיִם". לֹא תִנְאָף. קִיַּמְתֶּם אוֹתוֹ, (ירמיה לג, יב) "אָז תִּשְׂמַח בְּתוּלָה בְּמָחוֹל". עֲבַרְתֶּם עָלָיו, (הושע ד, יד) "לֹא אֶפְקוֹד עַל בְּנוֹתֵיכֶם כִּי תִזְנֶינָה". לֹא תִגְנֹב. קִיַּמְתֶּם אוֹתוֹ, (להלן ז, טז) "וַאֲכַלְתֶּם אֶת כָּל הָעַמִים". עֲבַרְתֶּם עָלָיו  "אֲכָלַנִי הֲמָמַנִי נְבוּכַדְנֶאצַּר". לֹא תַעֲנֶה. קִיַּמְתֶּם אוֹתוֹ, (ישעיה מג, יב) "וְאַתֶּם עֵדַי נְאֻם ה'". עֲבַרְתֶּם עָלָיו,  "מָה אָעִידֵךְ מָה אֲדַמֶּה לָךְ". לֹא תַחְמֹד. קִיַּמְתֶּם אוֹתוֹ, (שמות לד, כד) "לֹא יַחְמֹד אִישׁ אֶת אַרְצְךָ בַּעֲל(וֹ)תְךָ". עֲבַרְתֶּם עָלָיו, (מיכה ב, ב) "וְחָמְדוּ שָׂדוֹת וְגָזָלוּ, וּבָתִּים" וְגוֹ'.

דָּבָר אַחֵר "אָנֹכִי" "וְלֹא תִשָּׂא". מָה עִנְיָן זֶה לָזֶה, אֶלָּא לְלַמֶּדְךָ שֶׁכָּל הָרָגִיל בִּשְׁבוּעַת שָׁוְא וּבִשְׁבוּעַת שֶׁקֶר כְּאִלּוּ עוֹבֵד עֲבוֹדַת אֱלִילִים וְאֵינוֹ עוֹשֶׂה קוֹרַת רוּחַ לִפְנֵי מִי שֶׁאָמַר וְהָיָה הָעוֹלָם וְאֵינוֹ מְקַבֵּל עָלָיו מַלְכוּת שָׁמַיִם שְׁלֵמָה. זָכוֹר וְשָׁמוֹר. קִיְּמוּ חֲנַנְיָה מִישָׁאֵל וַעֲזַרְיָה, שֶׁנֶּאֱמַר  "לַסָּרִיסִים אֲשֶׁר יִשְׁמְרוּ אֶת שַׁבְּתוֹתַי". זָכוֹר אֶת יוֹם הַשַּׁבָּת לְקַדְּשׁוֹ. בַּמָּה אַתָּה מְקַדְּשׁוֹ. בַּמִּקְרָא בַּמִּשְׁנָה, בְּמַאֲכָל וּבְמִשְׁתֶּה, בִּכְסוּת נְקִיָּה. אַף עַל פִּי שֶׁאָמַר רַבִּי עֲקִיבָא עֲשֵׂה שַׁבַּתְּךָ חֹל וְאַל תִּצְטָרֵךְ לַבְּרִיּוֹת יִקַּח אָדָם בָּשָׂר [מְעַט, יַיִן מְעַט] וְאַל יַרְבֶּה בְּבָשָׂר וְיַיִן, שֶׁנֶּאֱמַר (משלי כג, כ) "אַל- תְּהִי בְּסֹבְאֵי  יָיִן" וְגוֹ'. לֹא זָכָה אָדָם לַתּוֹרָה שֶׁיִּכָּנְסוּ בְּתוֹךְ מֵעָיו יְבַקֵּשׁ רַחֲמִים עַל אֲכִילָה וּשְׁתִיָּה יְתֵירָה שֶׁלֹּא תִּכָּנֵס לְתוֹךְ מֵעָיו, שֶׁנֶּאֱמַר (ישעיה מח, י) "צְרַפְתִּיךָ וְלֹא בְכָסֶף בְּחַרְתִּיךָ בְּכוּר עֹנִי, מָה הַכּוּר הַזֶּה אֲפִלּוּ אַתָּה נוֹתֵן בּוֹ כָּל עֵצִים שֶׁבָּעוֹלָם הֲרֵי הוּא שׂוֹרְפָן וּמַפְסִידָן, כָּךְ גְּרוֹנוֹ שֶׁל אָדָם אֲפִלּוּ אַתָּה נוֹתֵן לוֹ כָּל אֲכִילוֹת שֶׁבָּעוֹלָם הוּא מַפְסִידָן. שְׁלֹשָׁה קְדֻשּׁוֹת הֵן, קְדֻשַּׁת שְׁמוֹ שֶׁל הַקָּדוֹשׁ בָּרוּךְ הוּא, שֶׁנֶּאֱמַר (תהלים כב, ד) "וְאַתָּה קָדוֹשׁ יוֹשֵׁב תְּהִלּוֹת יִשְׂרָאֵל", וּקְדֻשַּׁת שַׁבָּת, שֶׁנֶּאֱמַר  "וּשְׁמַרְתֶּם אֶת הַשַּׁבָּת כִּי קֹדֶשׁ הוּא לָכֶם", וּקְדֻשָּׁתָן שֶׁל יִשְׂרָאֵל, שֶׁנֶּאֱמַר (ירמיה ב, ג) "קֹדֶשׁ יִשְׂרָאֵל לַה'" מִכָּאן אָמְרוּ עֲתִידִים שִׁנֵּיהֶם שֶׁל אוֹכְלֵי יִשְׂרָאֵל לִהְיוֹת לִימוֹת הַמָּשִׁיחַ עֶשְׂרִים וְאַרְבַּע אַמּוֹת. וַחֲכָמִים אוֹמְרִים שְׁלֹשִׁים. וְכִי מַה נִּשְׁתַּנּוּ עֶשְׂרִים וְאַרְבַּע (מֵעֶשְׂרִים וַחֲמִשָּׁה) אֶלָּא (אַמָּה) [אָמְרוּ] תִּשְׁעָה חֳדָשִׁים לִמְעֻבֶּרֶת וְעֶשְׂרִים וְאַרְבָּעָה לְמֵינִיקָה, מַה תִּינוֹק הַזֶּה שֶׁהוּא יוֹנֵק חָלָב מִשְּׁדֵי אִמּוֹ כָּל אוֹתָן עֶשְׂרִים וְאַרְבָּעָה חֹדֶשׁ אֲפִלּוּ מֵתָה אֵינוֹ חוֹשֵׁשׁ לָהּ כָּךְ אוֹכְלֵיהֵן שֶׁל יִשְׂרָאֵל אֲפִלּוּ מֵתִים אֵין חוֹשְׁשִׁין לָהֶם.

דָּבָר אַחֵר "זָכוֹר אֶת יוֹם הַשַּׁבָּת". כַּבֵּד אֶת אָבִיךָ. וְכִי מָה עִנְיָן זֶה לָזֶה, אֶלָּא לְלַמֶּדְךָ שֶׁכָּל מִי שֶׁמְּכַבֵּד אָבִיו וְאִמּוֹ אֵין חִלּוּל שַׁבָּתוֹת בָּאוֹת עַל יָדָיו, שֶׁנֶּאֱמַר  "אַשְׁרֵי אֱנוֹשׁ" וְגוֹ', אַל תֹּאמַר "מַחַלְּלוֹ" אֶלָּא מָחוּל לוֹ. אַל יֹאמַר אָדָם, הוֹאִיל וְאָבִי שֶׁבַּשָּׁמַיִם הִקְדִּימָנִי תְחִלָּה אֶעֱשֶׂה רְצוֹן אָבִי שֶׁבַּשָּׁמַיִם וְאָנִיחַ כְּבוֹד אָבִי וּכְבוֹד אִמִּי, כוּ'. כָּל הַמְבַקֵּשׁ יָמִים וְשָׁנִים וְעֹשֶׁר וּנְכָסִים וְכָבוֹד וְחַיִּים רַבִּים לָעוֹלָם הַבָּא, יַעֲשֶׂה רְצוֹן אָבִיו שֶׁבַּשָּׁמַיִם וִיכַבֵּד אָבִיו וְאִמּוֹ.

דָּבָר אַחֵר "כַּבֵּד אֶת אָבִיךָ". קִיְּמוֹ יִצְחָק בְּשָׁעָה שֶׁהָיָה מֻשְׁלָךְ לִפְנֵי אָבִיו כְּשֶׂה לְטֶבַח יוּבַל. דָּבָר אַחֵר, קִיְּמוֹ יוֹסֵף, שֶׁנֶּאֱמַר (בראשית לז, יג) "וַיֹּאמֶר יִשְׂרָאֵל אֶל יוֹסֵף הֲלֹא אַחֶיךָ רֹעִים בִּשְׁכֶם".

דָּבָר אַחֵר "כַּבֵּד אֶת אָבִיךָ" וְלֹא תִרְצַח. וְכִי מָה עִנְיָן זֶה לָזֶה, אֶלָּא לְלַמֶּדְךָ אִם יֵשׁ לוֹ לָאָדָם וְאֵינוֹ זָן וּמְפַרְנֵס אֶת אָבִיו וְאִמּוֹ כְּאִלּוּ הוּא רוֹצֵחַ לִפְנֵי הַמָּקוֹם, דָּבָר אַחֵר "כַּבֵּד אֶת אָבִיךָ" וְלֹא תִנְאָף. לְלַמֶּדְךָ שֶׁאִם יֵשׁ לוֹ לָאָדָם וְאֵינוֹ מְכַבֵּד אָבִיו וְאִמּוֹ כְּאִלּוּ הוּא נוֹאֵף לִפְנֵי הַמָּקוֹם. דָּבָר אַחֵר "כַּבֵּד" וְ"לֹא תִגְנֹב". אִם אֵינוֹ עוֹשֶׂה רְצוֹן אָבִיו וְאִמּוֹ כְּאִלּוּ הוּא גוֹנֵב נְפָשׁוֹת לִפְנֵי הַמָּקוֹם. דָּבָר אַחֵר "כַּבֵּד" וְ"לֹא תַעֲנֶה". כָּל שֶׁאֵינוֹ מְפַרְנֵס אָבִיו וְאִמּוֹ כְּאִלּוּ הוּא מֵעִיד עֵדוּת שֶׁקֶר לִפְנֵי הַמָּקוֹם. הַמְכַבֵּד אָבִיו וְאִמּוֹ לְמָה הַדָּבָר דּוֹמֶה לְמֶלֶךְ שֶׁבָּא אֶצְלוֹ בֶּן אֲהוּבוֹ, אָמַר לוֹ, בְּנִי, מֵאַיִן בָּאתָ, אָמַר לוֹ מִבֵּית אָבִי וְאִמִּי, אָמַר לוֹ אָבִיךָ וְאִמְּךָ מַה הֵן עוֹשִׂין, אָמַר לוֹ נִפְטְרוּ לְשָׁלוֹם לְבֵית עוֹלָמָן, אָמַר לוֹ, בְּנִי, בָּרוּךְ אַתָּה וּתְהֵא לְךָ קוֹרַת רוּחַ בָּעוֹלָם שֶׁנָּתַתָּ מְנוּחָה לְאָבִיךָ וְאִמְּךָ, כוּ' עַכְשָׁיו בּוֹא וְאַרְאֲךָ גִּנְזֵי שָׁמַיִם כוּ', מַה דַּרְכֵי שָׁמַיִם שֶׁהוּא רַחֲמָן עַל הַבְּרִיּוֹת אַף אַתֶּם תִּהְיוּ רַחֲמָנִים לְפַרְנֵס אֶת הַבְּרִיּוֹת וְתַאֲרִיכוּ שָׁנִים (זֶה לָזֶה) בְּטוֹבָה.

"כַּאֲשֶׁר צִוְּךָ ה' אֱלֹהֶיךָ" (כָּתוּב בְּרֶמֶז רנ"ז).

"וְכָל בְּהֶמְתֶּךָ" (כָּתוּב בְּרֶמֶז רפ"א).

תָּנוּ רַבָּנָן מְקַיְּמִין עֲבָדִים שֶׁאֵינָן מוּלִין, דִּבְרֵי רַבִּי יִשְׁמָעֵאל כוּ', הֲרֵי הוּא אוֹמֵר (שמות כג, יב) "וְיִנָּפֵשׁ בֶּן אֲמָתֶךָ וְהַגֵּר", בְּעֶבֶד עָרֵל הַכָּתוּב מְדַבֵּר, אוֹ אֵינוֹ אֶלָּא בְּעֶבֶד מָהוּל, כְּשֶׁהוּא אוֹמֵר לְמַעַן יָנוּחַ עַבְדְּךָ וַאֲמָתְךָ כָּמוֹךְ, הָא עֶבֶד מָהוּל אָמוּר, הָא מָה אֲנִי מְקַיֵּם "וְיִנָּפֵשׁ בֶּן אֲמָתְךָ" בְּעֶבֶד עָרֵל הַכָּתוּב מְדַבֵּר. "וְהַגֵּר". זֶה גֵּר תּוֹשָׁב. אוֹ אֵינוֹ אֶלָּא גֵּר צֶדֶק. כְּשֶׁהוּא אוֹמֵר וְגֵרְךָ אֲשֶׁר בִּשְׁעָרֶיךָ הֲרֵי גֵר צֶדֶק אָמוּר, הָא מָה אֲנִי מְקַיֵּם "וְהַגֵּר", זֶה גֵּר תּוֹשָׁב.

"וּלְמַעַן יִיטַב לָךְ", שָׁאַל רַבִּי חֲנִינָא אֶת רַבִּי חִיָּא בַּר אַבָּא, מִפְּנֵי מָה בַּדִּבְּרוֹת רִאשׁוֹנוֹת לֹא נֶאֱמַר בָּהֶן "טוֹב", וּבַדִּבְּרוֹת אַחֲרוֹנוֹת נֶאֱמַר בָּהֶן "טוֹב". אָמַר לוֹ עַד שֶׁאַתָּה שׁוֹאֲלֵנִי [לָמָּה נֶאֱמַר בָּהֶן "טוֹב", שָׁ(וֹ)אֳלֵנִי אִם נֶאֱמַר בָּהֶן טוֹב] שֶׁאֵינִי יוֹדֵעַ אִם נֶאֱמַר בָּהֶן וְאִם לָאו, כְּלַךְ לְךָ אֵצֶל רַבִּי תַּנְחוּם בֶּן חֲנִילַאי שֶׁהָיָה רָגִיל אֵצֶל רַבִּי יְהוֹשֻׁעַ בֶּן לֵוִי שֶׁהוּא בָּקִי בְּאַגָּדָה. אֲזַל לְגַבֵּיהּ, אֲמַר לֵיהּ מִמֶּנּוּ לֹא שָׁמַעְתִּי, אֶלָּא כָּךְ אָמַר לִי רַבִּי שְׁמוּאֵל בֶּן נַחוּם (אָחִיו) [אֲחִי אִמּוֹ] שֶׁל רַב אַחָא בַּר חֲנִינָא הוֹאִיל וְסוֹפָן לְהִשְׁתַּבֵּר [וְכִי סוֹפָן לְהִשְׁתַּבֵּר] מַאי הֲוֵי. אֲמַר רַב אָשֵׁי, חָס וְשָׁלוֹם פָּסְקָה טוֹבָה מִיִּשְׂרָאֵל. אֲמַר רַבִּי יְהוֹשֻׁעַ בֶּן לֵוִי, הָרוֹאֶה טֵי"ת בַּחֲלוֹם סִימָן יָפֶה לוֹ. מַאי טַעֲמָא. אִילֵימָא מִשּׁוּם דִּכְתִיב "טוֹב", אֵימָא  "טָבְעוּ בָּאָרֶץ שְׁעָרֶיהָ", אֶלָּא הוֹאִיל וּפָתַח בּוֹ הַכָּתוּב תְּחִלָּה לְטוֹבָה, מִן בְּרֵאשִׁית עַד (בראשית א, ד) "וַיַּרְא אֱלֹהִים אֶת הָאוֹר כִּי טוֹב" לָא כְּתִיב בֵּיהּ טי"ת.

רַבִּי שִׁמְעוֹן בֶּן טַרְפוֹן אוֹמֵר אַזְהָרָה לְעוֹקֵב אַחַר נוֹאֵף מִנַּיִן, תַּלְמוּד לוֹמַר "לֹא תִנְאָף" לֹא תַנְאִיף. (כָּל הַפָּרָשָׁה כְּתוּבָה לְעֵיל בְּפָרָשַׁת יִתְרוֹ).

{pפסוק יטp}  "קוֹל גָּדוֹל וְלֹא יָסָף" (כָּתוּב בְּפָסוּק (במדבר ז, פט) "וּבְבֹא מֹשֶׁה אֶל אֹהֶל מוֹעֵד").

{pפסוק כp} {rרמז תתלאr}  "וַיְהִי כְּשָׁמְעֲכֶם אֶת הַקּוֹל מִתּוֹךְ הַחֹשֶׁךְ", וְלָמָּה הִשְׁמִיעַ הַקָּדוֹשׁ בָּרוּךְ הוּא אֶת קוֹלוֹ מִתּוֹךְ הַחֹשֶׁךְ וְלֹא מִתּוֹךְ הָאוֹר. מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה מַשִּׂיא אֶת בְּנוֹ וְתָלָה בְּחֻפַּת בְּנוֹ מַסֵכוֹת שְׁחוֹרוֹת, אָמַר לָהֶן יוֹדֵעַ אֲנִי שֶׁאֵין בְּנִי מַמְתִּין עִם אִשְׁתּוֹ אֶלָּא אַרְבָּעִים יוֹם, שֶׁלֹּא תֹּאמְרוּ לְמָחָר הַמֶּלֶךְ לֹא הָיָה אִסְטְרוֹלוֹגוֹס וְלֹא הָיָה יוֹדֵעַ מַה שֶּׁיֶּאֱרַע לִבְנוֹ כָּךְ, הַמֶּלֶךְ זֶה הַקָּדוֹשׁ בָּרוּךְ הוּא, הַבֵּן אֵלּוּ יִשְׂרָאֵל וְהַכַּלָּה זוֹ תּוֹרָה, וְהָיָה הַקָּדוֹשׁ בָּרוּךְ הוּא יוֹדֵעַ שֶׁאֵין יִשְׂרָאֵל מַמְתִּינִין בַּדִּבְּרוֹת אֶלָּא אַרְבָּעִים יוֹם, לְפִיכָךְ הִשְׁמִיעַ קוֹלוֹ מִתּוֹךְ הַחֹשֶׁךְ. רַבִּי יְהוּדָה אוֹמֵר, אָדָם מְדַבֵּר עִם חֲבֵרוֹ שׁוֹמֵעַ רֶגֶשׁ קוֹלוֹ אֲבָל אֵינוֹ רוֹאֶה מְאוֹרוֹ, וְיִשְׂרָאֵל שָׁמְעוּ (אוֹתוֹ שֶׁשָּׁמְעוּ) קוֹלוֹ שֶׁל הַקָּדוֹשׁ בָּרוּךְ הוּא וְרָאוּ אֶת הַקּוֹל יוֹצֵא מִפִּי הַגְּבוּרָה בִּבְרָקִים וּרְעָמִים, שֶׁנֶּאֱמַר (שמות כ, טו) "וְכָל הָעָם רֹאִים אֶת הַקּוֹלֹת". רַבִּי פִּינְחָס אוֹמֵר, כָּל אוֹתוֹ הַדּוֹר שֶׁשָּׁמְעוּ קוֹלוֹ שֶׁל הַקָּדוֹשׁ בָּרוּךְ הוּא לֹא שָׁלַט בָּהֶם כָּל מִין כִּנִּים וּבְמוֹתָם לֹא שָׁלְטָה בָּהֶם רִמָּה, אַשְׁרֵיהֶם בָּעוֹלָם הַזֶּה וְלָעוֹלָם הַבָּא, וַעֲלֵיהֶם הַכָּתוּב אוֹמֵר  "אַשְׁרֵי הָעָם שֶׁכָּכָה לוֹ".

{pפסוק כגp}  "כִּי מִי כָל בָּשָׂר", אִלּוּ הָיוּ אֻמּוֹת הָעוֹלָם יוֹדְעִין מָה אֹהֶל מוֹעֵד יָפֶה לָהֶם הָיוּ מַקִּיפִין אוֹתוֹ אָהֳלִיּוֹת וְקַסְטְרִיּוֹת, אַתָּה מוֹצֵא עַד שֶׁלֹּא הוּקַם הַמִּשְׁכָּן הָיוּ אֻמּוֹת הָעוֹלָם שׁוֹמְעִין אֶת קוֹל הַדִּבּוּר וְנִתְרָזִין מִתּוֹךְ פְּנִיקְטֵיהוֹן, שֶׁנֶּאֱמַר "כִּי מִי כָל בָּשָׂר אֲשֶׁר שָׁמַע" וְגוֹ', אַתָּה שׁוֹמֵעַ וְחָיֵה וְאֻמּוֹת הָעוֹלָם שׁוֹמְעִין וּמֵתִין.

{pפסוק כוp}  "מִי יִתֵּן וְהָיָה לְבָבָם זֶה לָהֶם", שְׁנֵי פְּעָמִים כָּתוּב בְּסֵפֶר תְּהִלִּים "מִי יִתֵּן מִצִּיּוֹן", אֶחָד בְּסֵפֶר רִאשׁוֹן, וְאֶחָד בְּסֵפֶר שֵׁנִי. וְלָמָּה כָּתוּב. אָמַר רַבִּי לֵוִי הָרַב אָמַר כָּתוּב אֶחָד וְהַתַּלְמִיד כָּתוּב אֶחָד, הָרַב אָמַר מִי יִתֵּן וְהָיָה לְבָבָם זֶה לָהֶם וְהַתַּלְמִיד אָמַר (במדבר יא, כט) "וּמִי יִתֵּן (אֶת) כָּל- עַם ה' נְבִיאִם", וְלֹא דִבְרֵי הָרַב וְלֹא דִבְרֵי הַתַּלְמִיד מִתְקַיְּמִין בָּעוֹלָם הַזֶּה, אֲבָל לָעוֹלָם הַבָּא מִתְקַיְּמִין שְׁנֵיהֶן, דִּבְרֵי הָרַב מִנַּיִן, שֶׁנֶּאֱמַר  "וְנָתַתִּי לָכֶם לֵב חָדָשׁ", וְדִבְרֵי תַלְמִיד מִנַּיִן, שֶׁנֶּאֱמַר (יואל ג, א) "אֶשְׁפּוֹךְ אֶת רוּחִי עַל כָּל בָּשָׂר".

{pפסוק כזp}  "לֵךְ אֱמֹר לָהֶם" וְגוֹ' (כָּתוּב בְּרֶמֶז רע"ח).

אֲמַר רַב יוֹסֵף, כָּל דָּבָר שֶׁבְּמִנְיָן צָרִיךְ מִנְיָן אַחֵר לְהַתִּירוֹ, דִּכְתִיב "לֵךְ אֱמֹר לָהֶם שׁוּבוּ לָכֶם לְאָהֳלֵיכֶם", וְאוֹמֵר (שמות יט, יג) "בִּמְשׁוֹךְ הַיּוֹבֵל הֵמָּה יַעֲלוּ", מַאי וְאוֹמֵר הָכֵי קָאֲמַר, מִכְּדֵי כְּתִיב  ("וַ)הֱיוּ נְכֹנִים לִשְׁלֹשֶׁת יָמִים אַל תִּגְּשׁוּ אֶל- אִשָּׁה", לֵךְ אֱמֹר לָהֶם לָמָּה לִי, שְׁמַע מִנֵּיהּ (הָוֵי) [כָּל] דָּבָר שֶׁבְּמִנְיָן צָרִיךְ מִנְיָן אַחֵר לְהַתִּירוֹ.

תְּנַן הָתָם הַקּוֹרֵא אֶת הַמְּגִלָּה עוֹמֵד וְיוֹשֵׁב יָצָא. תָּנָא מַה שֶּׁאֵין כֵּן בַּתּוֹרָה, דַּאֲמַר קְרָא וְאַתָּה פֹּה עֲמֹד עִמָּדִי. אִלְמָלֵא מִקְרָא כָּתוּב אִי אֶפְשָׁר לְאָמְרוֹ כִּבְיָכוֹל, אֲפִלּוּ הַקָּדוֹשׁ בָּרוּךְ הוּא מְעֻמָּד. אָמַר רַבִּי (יְהוּדָה אָמַר רַב) [אֲבוּהָ], מִנַּיִן לָרַב שֶׁלֹּא יֵשֵׁב עַל גַּבֵּי הַמִּטָּה וְיִשְׁנֶה לְתַלְמִידָיו עַל גַּבֵּי קַרְקַע, שֶׁנֶּאֱמַר "וְאַתָּה פֹּה עֲמֹד עִמָּדִי". תַּנְיָא מִימוֹת מֹשֶׁה עַד רַבָּן גַּמְלִיאֵל הַזָּקֵן לֹא הָיוּ לוֹמְדִין תּוֹרָה אֶלָּא מְעֻמָּד, מִשֶּׁמֵּת רַבָּן גַּמְלִיאֵל יָרַד חֹלִי לָעוֹלָם וְהָיוּ לוֹמְדִין מְיֻשָּׁב, וְהַיְנוּ דִּתְנַן מִשֶּׁמֵּת רַבָּן גַּמְלִיאֵל הַזָּקֵן בָּטַל כְּבוֹד הַתּוֹרָה.

{rרמז תתלבr}  כָּתוּב אֶחָד אוֹמֵר (להלן ט, ט) "וָאֵשֵׁב בָּהָר אַרְבָּעִים יוֹם", וְכָתוּב אֶחָד אוֹמֵר (להלן י, י) "וְאָנֹכִי עָמַדְתִּי בָּהָר", אֲמַר רַב, עוֹמֵד וְלוֹמֵד יוֹשֵׁב וְשׁוֹנֶה. רַבִּי חֲנִינָא אֲמַר לֹא עוֹמֵד וְלֹא יוֹשֵׁב אֶלָּא שׁוֹחֶה אֲמַר רַבִּי יוֹחָנָן אֵין יְשִׁיבָה אֶלָּא לְשׁוֹן עַכָּבָה, שֶׁנֶּאֱמַר (לעיל א, ו) "וַתֵּשְׁבוּ בְּקָדֵשׁ יָמִים רַבִּים". רָבָא אֲמַר, רַכּוֹת מְעֻמָּד, קָשׁוֹת מְיֻשָּׁב.

רַבִּי יְהוּדָה בֶּן בְּתֵירָא אוֹמֵר,  "פֶּה אֶל פֶּה אֲדַבֵּר בּוֹ", פֶּה אֶל פֶּה אָמַרְתִּי לוֹ פְּרֹשׁ מִן הָאִשָּׁה, שֶׁנֶּאֱמַר "לֵךְ אֱמֹר לָהֶם שׁוּבוּ לָכֶם לְאָהֳלֵיכֶם" וְאַתָּה פֹּה עֲמֹד עִמָּדִי.

~ פרק ו

{pפסוק דp} {rרמז תתלגr}  "שְׁמַע יִשְׂרָאֵל", לָמָּה נֶאֱמַר. לְפִי שֶׁנֶּאֱמַר "דַּבֵּר אֶל בְּנֵי יִשְׂרָאֵל", דַּבֵּר אֶל בְּנֵי אַבְרָהָם וְיִצְחָק לֹא נֶאֱמַר, אֶלָּא "בְּנֵי יִשְׂרָאֵל", זָכָה יַעֲקֹב אָבִינוּ שֶׁיֵּאָמֵר דִּבּוּר לְבָנָיו, לְפִי שֶׁהָיָה יַעֲקֹב מְפַחֵד כָּל יָמָיו וְאָמַר אוֹי לִי שֶׁמָּא תֵצֵא מִמֶּנִּי פְּסֹלֶת כְּדֶרֶךְ שֶׁיָּצָא מֵאֲבוֹתַי, אַבְרָהָם יָצָא מִמֶּנּוּ רַבִּי יְהוּדָה בֶּן בְּתֵירָא אוֹמֵר, (במדבר יב, ח) "פֶּה אֶל פֶּה אֲדַבֵּר בּוֹ", פֶּה אֶל פֶּה אָמַרְתִּי לוֹ פְּרֹשׁ מִן הָאִשָּׁה, שֶׁנֶּאֱמַר "לֵךְ אֱמֹר לָהֶם שׁוּבוּ לָכֶם לְאָהֳלֵיכֶם וְאַתָּה פֹּה עֲמֹד עִמָּדִי".

~ פרק ו

{pפסוק דp} {rרמז תתלגr}  "שְׁמַע יִשְׂרָאֵל", לָמָּה נֶאֱמַר. לְפִי שֶׁנֶּאֱמַר "דַּבֵּר אֶל בְּנֵי יִשְׂרָאֵל", דַּבֵּר אֶל בְּנֵי אַבְרָהָם וְיִצְחָק לֹא נֶאֱמַר, אֶלָּא "בְּנֵי יִשְׂרָאֵל", זָכָה יַעֲקֹב אָבִינוּ שֶׁיֵּאָמֵר דִּבּוּר לְבָנָיו, לְפִי שֶׁהָיָה יַעֲקֹב מְפַחֵד כָּל יָמָיו וְאָמַר אוֹי לִי שֶׁמָּא תֵצֵא מִמֶּנִּי פְּסֹלֶת כְּדֶרֶךְ שֶׁיָּצָא מֵאֲבוֹתַי, אַבְרָהָם יָצָא מִמֶּנּוּ יִשְׁמָעֵאל, יִצְחָק יָצָא מִמֶּנּוּ עֵשָׂו יִשְׁמָעֵאל עָבַד אֱלִילִים, שֶׁנֶּאֱמַר  "וַתֵּרֶא שָׂרָה אֶת בֵּן הָגָר הַמִּצְרִית" (כָּתוּב בְּרֶמֶז צ"ד), אָמַר יַעֲקֹב אָבִינוּ, אַבְרָהָם יָצָא מִמֶּנּוּ יִשְׁמָעֵאל, יִצְחָק יָצָא מִמֶּנּוּ עֵשָׂו אֲבָל אֲנִי לֹא תֵצֵא מִמֶּנִּי פְּסֹלֶת. וְכֵן הוּא אוֹמֵר (שם כח, כ) "וַיִּדַּר יַעֲקֹב נֶדֶר לֵאמֹר", וְכִי עָלְתָה עַל לֵב שֶׁהָיָה יַעֲקֹב אָבִינוּ אוֹמֵר (שם, כא) "וְהָיָה ה' לִי לֵאלֹהִים" כִּבְיָכוֹל אִם לָאו אֵין לוֹ לֵאלֹהִים, תַּלְמוּד לוֹמַר  "וְשַׁבְתִּי בְשָׁלוֹם אֶל בֵּית אָבִי" מִכָּל מָקוֹם, וּמַה תַּלְמוּד לוֹמַר "לִי לֵאלֹהִים", שֶׁיָּחוּל שְׁמוֹ עָלַי שֶׁלֹּא תֵצֵא מִמֶּנִּי פְסֹלֶת מִתְּחִלָּה וְעַד סוֹף. וְכֵן הוּא אוֹמֵר (שם לה, כב) "וַיְהִי בִּשְׁכּ(וֹ)ן יִשְׂרָאֵל בָּאָרֶץ הַהִיא", כֵּיוָן שֶׁשָּׁמַע יַעֲקֹב נִזְדַּעְזַע וְאָמַר אוֹי לִי שֶׁמָּא אֵרַע פְּסוּל בְּבָנַי, עַד שֶׁנִּתְבַּשֵּׂר מִפִּי הַקָּדוֹשׁ בָּרוּךְ הוּא שֶׁעָשָׂה רְאוּבֵן תְּשׁוּבָה, שֶׁנֶּאֱמַר (שם) "וַיִּהְיוּ בְנֵי יַעֲקֹב שְׁנֵים עָשָׂר", [וַהֲלֹא בְּיָדוּעַ שֶׁשְּׁנֵים עָשָׂר הֵם], אֶלָּא שֶׁנִּתְבַּשֵׂר מִפִּי הַקָּדוֹשׁ בָּרוּךְ הוּא שֶׁעָשָׂה רְאוּבֵן תְּשׁוּבָה, לְלַמֶּדְךָ שֶׁהָיָה רְאוּבֵן יִשְׁמָעֵאל, יִצְחָק יָצָא מִמֶּנּוּ עֵשָׂו יִשְׁמָעֵאל עָבַד אֱלִילִים, שֶׁנֶּאֱמַר (בראשית כא, ט) "וַתֵּרֶא שָׂרָה אֶת בֵּן הָגָר הַמִּצְרִית" (כָּתוּב בְּרֶמֶז צ"ד), אָמַר יַעֲקֹב אָבִינוּ, אַבְרָהָם יָצָא מִמֶּנּוּ יִשְׁמָעֵאל, יִצְחָק יָצָא מִמֶּנּוּ עֵשָׂו אֲבָל אֲנִי לֹא תֵצֵא מִמֶּנִּי פְּסֹלֶת. וְכֵן הוּא אוֹמֵר  "וַיִּדַּר יַעֲקֹב נֶדֶר לֵאמֹר", וְכִי עָלְתָה עַל לֵב שֶׁהָיָה יַעֲקֹב אָבִינוּ אוֹמֵר (שם, כא) "וְהָיָה ה' לִי לֵאלֹהִים" כִּבְיָכוֹל אִם לָאו אֵין לוֹ לֵאלֹהִים, תַּלְמוּד לוֹמַר  "וְשַׁבְתִּי בְשָׁלוֹם אֶל בֵּית אָבִי" מִכָּל מָקוֹם, וּמַה תַּלְמוּד לוֹמַר "לִי לֵאלֹהִים", שֶׁיָּחוּל שְׁמוֹ עָלַי שֶׁלֹּא תֵצֵא מִמֶּנִּי פְסֹלֶת מִתְּחִלָּה וְעַד סוֹף. וְכֵן הוּא אוֹמֵר (שם לה, כב) "וַיְהִי בִּשְׁכּ(וֹ)ן יִשְׂרָאֵל בָּאָרֶץ הַהִיא", כֵּיוָן שֶׁשָּׁמַע יַעֲקֹב נִזְדַּעְזַע וְאָמַר אוֹי לִי שֶׁמָּא אֵרַע פְּסוּל בְּבָנַי, עַד שֶׁנִּתְבַּשֵּׂר מִפִּי הַקָּדוֹשׁ בָּרוּךְ הוּא שֶׁעָשָׂה רְאוּבֵן תְּשׁוּבָה, שֶׁנֶּאֱמַר (שם) "וַיִּהְיוּ בְנֵי יַעֲקֹב שְׁנֵים עָשָׂר", [וַהֲלֹא בְּיָדוּעַ שֶׁשְּׁנֵים עָשָׂר הֵם], אֶלָּא שֶׁנִּתְבַּשֵׂר מִפִּי הַקָּדוֹשׁ בָּרוּךְ הוּא שֶׁעָשָׂה רְאוּבֵן תְּשׁוּבָה, לְלַמֶּדְךָ שֶׁהָיָה רְאוּבֵן מִתְעַנֶּה כָּל יָמָיו עַד שֶׁבָּא מֹשֶׁה וְקִבְּלוֹ, שֶׁנֶּאֱמַר  "יְחִי רְאוּבֵן וְאַל יָמֹת". וְכֵן אַתָּה מוֹצֵא, כְּשֶׁהָיָה יַעֲקֹב אָבִינוּ נִפְטָר מִן הָעוֹלָם קָרָא לָהֶם לְבָנָיו וְהוֹכִיחָן כָּל אֶחָד וְאֶחָד בִּפְנֵי עַצְמוֹ וְחָזַר וּקְרָאָן כֻּלָּן כְּאֶחָד, אָמַר לָהֶם שֶׁמָּא יֵשׁ בִּלְבַבְכֶם מַחֲלֹקֶת עַל מִי שֶׁאָמַר וְהָיָה הָעוֹלָם. אָמְרוּ לוֹ שְׁמַע יִשָׂרָאֵל כְּשֵׁם שֶׁאֵין בְּלִבְּךָ מַחֲלֹקֶת כָּךְ אֵין בְּלִבֵּנוּ מַחֲלֹקֶת עַל מִי שֶׁאָמַר וְהָיָה הָעוֹלָם אֶלָּא ה' אֱלֹהֵינוּ ה' אֶחָד, עֲלֵיהֶם הוּא אוֹמֵר (בראשית מז, לא) "וַיִּשְׁתַּחוּ יִשְׂרָאֵל עַל רֹאשׁ הַמִּטָּה", וְכִי עַל רֹאשׁ הַמִּטָּה הִשְׁתַּחֲוָה, אֶלָּא שֶׁהוֹדָה וְשִׁבַּח שֶׁלֹּא יָצָא מִמֶּנּוּ פְּסֹלֶת. וְיֵשׁ אוֹמְרִים "וַיִּשְׁתַּחוּ יִשְׂרָאֵל עַל רֹאשׁ הַמִּטָּה" שֶׁעָשָׂה רְאוּבֵן תְּשׁוּבָה. דָּבָר אַחֵר, שֶׁאָמַר בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד. אָמַר לוֹ הַקָּדוֹשׁ בָּרוּךְ הוּא לְיַעֲקֹב הֲרֵי שֶׁהָיִיתָ מִתְאַוֶּה כָּל יָמֶיךָ שֶׁיִּהְיוּ בָנֶיךָ מַשְׁכִּימִים וּמַעֲרִיבִין וְקוֹרִין קְרִיאַת שְׁמַע.

מִכָּאן אָמְרוּ, הַקּוֹרֵא אֶת שְׁמַע וְלֹא הִשְׁמִיעַ לְאָזְנוֹ לֹא יָצָא.

"ה' אֱלֹהֵינוּ", לָמָּה נֶאֱמַר. וַהֲלֹא כְּבָר נֶאֱמַר "ה' אֶחָד" וּמַה תַּלְמוּד לוֹמַר "ה' אֱלֹהֵינוּ". עָלֵינוּ לְיַחֵד שְׁמוֹ בְּיוֹתֵר. כַּיּוֹצֵא בוֹ, (שמות לד, כג) "שָׁלֹשׁ פְּעָמִים בַּשָּׁנָה יֵרָאֶה" וְגוֹ', מָה אֲנִי צָרִיךְ לוֹמַר, וַהֲלֹא כְּבָר נֶאֱמַר "אֶת פְּנֵי הָאָדוֹן ה'", מַה תַּלְמוּד לוֹמַר "אֱלֹהֵי יִשְׂרָאֵל", אֶלָּא עַל יִשְׂרָאֵל יִחֵד שְׁמוֹ בְּיוֹתֵר. כַּיּוֹצֵא בוֹ (תהלים נ, ז) "שִׁמְעָה עַמִּי וַאֲדַבֵּרָה יִשְׂרָאֵל וְאָעִידָה בָּךְ" וְגוֹ', עָלֶיךָ יִחֵד שְׁמוֹ בְּיוֹתֵר. דָּבָר אַחֵר "ה' אֱלֹהֵינוּ". עַל כָּל בָּאֵי הָעוֹלָם בָּעוֹלָם הַזֶה. ה' אֶחָד. לָעוֹלָם הַבָּא. וְכֵן הוּא אוֹמֵר  "וְהָיָה ה' לְמֶלֶךְ עַל כָּל הָאָרֶץ בַּיּוֹם הַהוּא יִהְיֶה ה' אֶחָד וּשְׁמוֹ אֶחָד".

מִמַּתַּן תּוֹרָה זָכוּ יִשְׂרָאֵל לִקְרִיאַת שְׁמַע, הַקָּדוֹשׁ בָּרוּךְ הוּא אָמַר לָהֶם, שְׁמַע יִשְׂרָאֵל אָנֹכִי ה' אֱלֹהֶיךָ, נַעֲנוּ כֻּלָּן וְאָמְרוּ ה' אֱלֹהֵינוּ ה' אֶחָד, וּמֹשֶׁה אָמַר, בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד. אָמַר הַקָּדוֹשׁ בָּרוּךְ הוּא לְיִשְׂרָאֵל, בָּנַי רְאוּ כָּל מַה שֶּׁבָּרָאתִי בָּרָאתִי זוּגוֹת, שָׁמַיִם וָאָרֶץ זוּגוֹת, חַמָּה וּלְבָנָה זוּגוֹת, אָדָם וְחַוָּה זוּגוֹת, הָעוֹלָם הַזֶּה וְהָעוֹלָם הַבָּא זוּגוֹת, אֲבָל כְּבוֹדִי יָחִיד וּמְיֻחָד בָּעוֹלָם, שֶׁנֶּאֱמַר "שְׁמַע יִשְׂרָאֵל ה' אֱלֹהֵינוּ ה' אֶחָד".

{rרמז תתלדr}  דָּבָר אַחֵר מֵהֵיכָן זָכוּ יִשְׂרָאֵל לִקְרִיאַת שְׁמַע, מֵאָבִינוּ יַעֲקֹב, שֶׁנֶּאֱמַר (בראשית מט, ב) "הִקָּבְצוּ וְשִׁמְעוּ בְנֵי יַעֲקֹב", אָמַר לָהֶם שֶׁמָּא מִשֶּׁאֲנִי נִפְטָר אַתֶּם מִשְׁתַּחֲוִים לְאֵל אַחֵר, אָמְרוּ לוֹ שְׁמַע יִשְׂרָאֵל, כְּשֵׁם שֶׁאֵין בְּלִבְּךָ אֶלָּא אֶחָד וְכוּ', וְהוּא אָמַר בִּלְחִישָׁה בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד, וּמַה יִּשְׂרָאֵל אוֹמְרִים עַכְשָׁיו. שְׁמַע יִשְׂרָאֵל אָבִינוּ, אוֹתוֹ דָּבָר שֶׁצִּוִּיתָנוּ נוֹהֵג בָּנוּ, ה' אֱלֹהֵינוּ ה' אֶחָד.

דָּבָר אַחֵר כְּשֶׁעָלָה מֹשֶׁה לַמָרוֹם שָׁמַע מַלְאֲכֵי הַשָּׁרֵת מְקַלְּסִין בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד וְהוֹרִידוֹ לְיִשְׂרָאֵל. וְלָמָּה אֵין אוֹמְרִים אוֹתוֹ בְּפַרְהֶסְיָא. מָשָׁל לְמָה הַדָּבָר דּוֹמֶה, לְאֶחָד שֶׁגָּנַב קוּזְמִין מִתּוֹךְ פְּלָטִין שֶׁל מֶלֶךְ וּנְתָנָהּ לְאִשְׁתּוֹ וְאָמַר לָהּ אַל תִּתְקַשְּׁטִי בָּהּ בְּפַרְהֶסְיָא אֶלָּא בְּתוֹךְ בֵּיתֵךְ, אֲבָל בְּיוֹם הַכִּפּוּרִים שֶׁהֵן נְקִיִּים כְּמַלְאָכִים אוֹמְרִים אוֹתוֹ בְּפַרְהֶסְיָא בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד.

יְהִי שְׁמוֹ שֶׁל מֶלֶךְ מַלְכֵי הַמְּלָכִים מְבֹרָךְ, יִשְׂרָאֵל מְקַלְּסִין לְהַקָּדוֹשׁ בָּרוּךְ הוּא וְהַקָּדוֹשׁ בָּרוּךְ הוּא מְקַלֵּס אוֹתָן, וְכֵן הוּא אוֹמֵר  "דּוֹדִי לִי וַאֲנִי לוֹ". מָשָׁל לְאָדָם שֶׁהָיָה כָשֵׁר וְהָיָה לוֹ אִשָּׁה כְשֵׁרָה, הָיְתָה אִשְׁתּוֹ אוֹמֶרֶת לַנָּשִׁים אֵין כְּמוֹת אִישִׁי בָּעוֹלָם וְהוּא אוֹמֵר לַחֲבֵרָיו אֵין כְּמוֹת אִשְׁתִּי בָּעוֹלָם, הוּא מְקַלֵּס לְאִשְׁתּוֹ וְאִשְׁתּוֹ מְקַלַּסְתּוֹ, כָּךְ יְהִי שְׁמוֹ הַגָּדוֹל מְבֹרָךְ, מְשַׁבֵּחַ לְיִשְׂרָאֵל בִּפְנֵי מַלְאֲכֵי הַשָּׁרֵת וְאוֹמֵר לָהֶם אֵין לִי בָעוֹלָם אֶלָּא יִשְׂרָאֵל, שֶׁנֶּאֱמַר (שם ו, ט) "אַחַת הִיא יוֹנָתִי תַמָּתִי", וְיִשְׂרָאֵל אוֹמְרִים אֵין לָנוּ אֶלָּא הַקָּדוֹשׁ בָּרוּךְ הוּא, שֶׁנֶּאֱמַר "ה' אֱלֹהֵינוּ ה' אֶחָד".

{rרמז תתלהr}  דָּבָר אַחֵר "שְׁמַע יִשְׂרָאֵל", לָמָּה קוֹרִין שְׁמַע בַּבֹּקֶר וּבָעֶרֶב. קוֹרִין בָּעֶרֶב, שֶׁהַנְּפָשׁוֹת עוֹלוֹת לְמַעְלָה, וְקוֹרִין בַּבֹּקֶר עַל חֲזָרָתָן, שֶׁנֶּאֱמַר (תהלים צב, ג) "לְהַגִּיד בַּבֹּקֶר חַסְדֶּךָ וֶאֱמוּנָתְךָ בַּלֵּילוֹת". זֶה שֶׁאָמַר הַכָּתוּב  "יֵשׁ אֶחָד וְאֵין שֵׁנִי" מָשָׁל לְמֶלֶךְ בָּשָׂר וָדָם שֶׁהִזְקִין, מַמְלִיךְ בְּנוֹ תַּחְתָּיו, אֲבָל הַקָּדוֹשׁ בָּרוּךְ הוּא אֵינוֹ כֵן אֶלָּא הוּא אֶחָד וּשְׁמוֹ אֶחָד. דָּבָר אַחֵר, אָמַר יַעֲקֹב (בראשית מט, ב) "הִקָּבְצוּ וְשִׁמְעוּ בְנֵי יַעֲקֹב", אָמַר לָהֶם אֲנִי מִתְיָרֵא שֶׁמָּא לְאַחַר מוֹתִי תִּשְׁתַּחֲווּ לָאֱלִילִים לְפִי שֶׁאַתֶּם בָּנִים שֶׁל אַרְבַּע אִמָּהוֹת, אָמְרוּ לוֹ, אֵינוֹ אוֹמֵר "לְמִשְׁפְּחֹתָם לְבֵית אִמּוֹתָם" אֶלָּא (במדבר א, ב) "לְבֵית אֲב(וֹ)תָם", כְּשֵׁם שֶׁאַתָּה אֶחָד וְעוֹבֵד לְאֶחָד, כָּךְ אֵין אָנוּ עוֹבְדִין אֶלָּא לְאֶחָד, הֲדָא הוּא דִכְתִיב (מלאכי ב, י) "הֲלֹא אָב אֶחָד לְכֻלָּנוּ הֲלֹא אֵל אֶחָד בְּרָאָנוּ", נַעֲנָה וְאָמַר בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד. דָּבָר אַחֵר מָשָׁל לְחָכָם שֶׁהָיָה לוֹ בֵן וְהָיָה מַעֲלֶה לוֹ שְׁתֵּי סְעוּדוֹת בְּכָל יוֹם, אַחַת בַּבֹּקֶר וְאַחַת בָּעֶרֶב, אַחַר יָמִים רָאָה הֶחָכָם אֶת בְּנוֹ שֶׁהֶעֱנִי וְלֹא הָיָה יָכוֹל לַעֲשׂוֹת כְּשֵׁם שֶׁהָיָה לָמוּד, קָרָא לוֹ אָבִיו וְאָמַר לוֹ בְּנִי, יוֹדֵעַ אֲנִי שֶׁאֵין בְּךָ כֹּחַ לְאוֹתָן שְׁתֵּי סְעוּדוֹת שֶׁהָיִיתָ מֵבִיא לִי, אֵנִי מְבַקֵּשׁ מִמְּךָ אֶלָּא שֶׁתְּהֵא שׁוֹמֵעַ אוֹתִי דוֹרֵשׁ בְּבֵית הַכְּנֶסֶת שְׁתֵּי פְּעָמִים בְּיוֹם וְהוּא עָרֵב לִי כְּאוֹתָן שְׁתֵּי סְעוּדוֹת שֶׁהָיִיתָ מַעֲלֶה לִי. כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל, לְשֶׁעָבַר הֱיִיתֶם מַקְרִיבִין לִי שְׁתֵּי פְּעָמִים בְּיוֹם, שֶׁנֶּאֱמַר  "אֶת הַכֶּבֶשׂ אֶחָד תַּעֲשֶׂה בַבֹּקֶר" וְגוֹ', וְגָלוּי וְיָדוּעַ לְפָנַי שֶׁבֵּית הַמִּקְדָּשׁ עָתִיד לֵחָרֵב וּמִכָּאן וָאֵילָךְ אִי אַתֶּם יְכוֹלִין לְהַקְרִיב קָרְבָּנוֹת, אֶלָּא מְבַקֵּשׁ אֲנִי תְמוּרָתָן שֶׁל קָרְבָּנוֹת, שְׁמַע יִשְׂרָאֵל בַּבֹּקֶר וּשְׁמַע יִשְׂרָאֵל בָּעֶרֶב, וְעוֹלֶה לְפָנַי יוֹתֵר מִכָּל הַקָּרְבָּנוֹת. דָּבָר אַחֵר "שְׁמַע יִשְׂרָאֵל". מָשָׁל לְמֶלֶךְ בָּשָׂר וָדָם שֶׁהָיָה מַכְתִּיב לִגְיוֹנוֹת וְהֵן מֵתִים בַּמִּלְחָמָה, וְהוּא מַכְתִּיב אֲחֵרִים וְהֵן נֶהֱרָגִין, אֲבָל הַקָּדוֹשׁ בָּרוּךְ הוּא מִשֶּׁהִכְתִּיב לִגְיוֹנוֹת לֹא חִלְּפָן, שֶׁכֵּן הוּא אוֹמֵר (ישעיה מ, כו) "שְׂאוּ מָרוֹם עֵינֵיכֶם וּרְאוּ" וְגוֹ'. דָּבָר אַחֵר בָּשָׂר וָדָם מוֹצִיא לִגְיוֹנוֹתָיו לַמִּלְחָמָה, אִם הוּא לֹא מוֹצִיא לָהֶן צָרְכָּן אֵינָן יוֹצְאִין, אֲבָל מִי שֶׁאָמַר וְהָיָה הָעוֹלָם אֵינוֹ כֵן, הֶאֱכִיל אוֹתָנוּ אֵין לָנוּ אֶלָּא הוּא, הִרְעִיב אוֹתָנוּ אֵין לָנוּ אֶלָּא הוּא, ה' אֱלֹהֵינוּ ה' אֶחָד וְכֵן בְּאִיּוֹב אוֹמֵר,  "ה' נָתַן וַה' לָקָח" וְגוֹ'. אֲבָל הָרְשָׁעִים אֵינָן כֵן, אֶלָּא (ישעיה ח, כא) "וְהָיָה כִי- יִרְעַב וְהִתְקַצַּף וְקִלֵּל בְּמַלְכּוֹ וּבֵאלֹהָיו". דָּבָר אַחֵר מֶלֶךְ בָּשָׂר וָדָם הוֹלֵךְ לַמִּלְחָמָה הַחֲיָלוֹת וְהַלִּגְיוֹנוֹת מַקִּיפִין אוֹתוֹ וּמְשַׁמְּרִין אוֹתוֹ וְעוֹשִׂין מִלְחַמְתּוֹ, אֲבָל הַקָּדוֹשׁ בָּרוּךְ הוּא אֵינוֹ כֵן אֶלָּא לִגְיוֹנוֹתָיו יוֹשְׁבִין וְהוּא עוֹשֶׂה מִלְחַמְתָּן, שֶׁנֶּאֱמַר (שמות טו, ג) "ה' אִישׁ מִלְחָמָה". דָּבָר אַחֵר, מֶלֶךְ בָּשָׂר וָדָם אִם הוּא יוֹשֵׁב בַּמְּדִינָה הוּא וְלִגְיוֹנוֹתָיו אֵינוֹ יָכוֹל לַעֲשׂוֹת מִלְחָמָה, אֲבָל הַקָּדוֹשׁ בָּרוּךְ הוּא אֵינוֹ כֵן, אֶלָּא הוּא מָלֵא עוֹלָם, שֶׁנֶּאֱמַר  "אִם יִסָּתֵר אִישׁ בַּמִּסְתָּרִים וְגוֹ' הֲלֹא אֶת הַשָּׁמַיִם וְאֶת הָאָרֶץ אֲנִי מָלֵא", וְלֹא הוּא אֶלָּא לִגְיוֹנוֹתָיו, שֶׁנֶּאֱמַר (איוב לח, לה) "הַתְשַׁלַּח בְּרָקִים וְיֵלֵכוּ". דָּבָר אַחֵר מֶלֶךְ בָּשָׂר וָדָם יוֹצֵא מִן פְּלָטִין, אֲבוּקוֹת דּוֹלְקוֹת לְפָנָיו, אֲבָל הַקָדוֹשׁ בָּרוּךְ הוּא אֵינוֹ כֵן אֶלָּא נוֹטֵל אֲבוּקוֹת וּמַדְלִיק לִפְנֵי בָנָיו, שֶׁנֶּאֱמַר (שמות יג, כא) "וַה' הֹלֵךְ לִפְנֵיהֶם יוֹמָם" וְגוֹ'.

{rרמז תתלוr}  אֵלִיָּהוּ זָכוּר לְטוֹב שָׁאַל אֶת רַבִּי נְהוֹרַאי מִפְּנֵי מָה זְוָעוֹת בָּאוֹת לָעוֹלָם. אָמַר לוֹ כָּתוּב אֶחָד אוֹמֵר (להלן יא, יב) "תָּמִיד עֵינֵי ה' אֱלֹהֶיךָ בָּהּ", וְכָתוּב אֶחָד אוֹמֵר,  "הַמַּבִּיט לָאָרֶץ וַתִּרְעָד", כָּאן בִּזְמַן שֶׁיִּשְׂרָאֵל עוֹשִׂין כָּאן בִּזְמַן שֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם הַזְּוָעוֹת בָּאוֹת לָעוֹלָם. אֲמַר לֵיהּ, חַיֶּיךָ, מִסְתַּבְּרָא מִלְּתָא, אֶלָּא כָּךְ הוּא עִיקָרוֹ שֶׁל דָּבָר, בְּשָׁעָה שֶׁהַקָּדוֹשׁ בָּרוּךְ הוּא מַבִּיט בְּעוֹלָמוֹ וְרוֹאֶה בָּתֵּי טַרְטִיאוֹת וּבָתֵּי קִרְקָסָאוֹת יוֹשְׁבִים בֶּטַח וְשַׁאֲנָן וּשְׁלֵוִים וּבֵית מִקְדָּשׁוֹ חָרֵב הוּא מִסְתַּכֵּל בְּמַפְּלוֹן עוֹלָמוֹ לְהַחֲרִיבוֹ, כֵּיוָן שֶׁיִּשְׂרָאֵל נִכְנָסִים שַׁחֲרִית לְבָתֵּי כְּנֵסִיּוֹת וּלְבָתֵּי מִדְרָשׁוֹת וּמְיַחֲדִין שְׁמוֹ וְאוֹמְרִים שְׁמַע יִשְׂרָאֵל ה' וְגוֹ' מִתְקַבְּצִין כָּל מַלְאֲכֵי הַשָּׁרֵת אֵצֶל הַקָּדוֹשׁ בָּרוּךְ הוּא וְאוֹמְרִים לְפָנָיו אַתָּה הוּא עַד שֶׁלֹּא נִבְרָא הָעוֹלָם, אַתָּה הוּא מִשֶּׁנִּבְרָא הָעוֹלָם, אַתָּה הוּא בָּעוֹלָם הַזֶּה וְאַתָּה הוּא לָעוֹלָם הַבָּא, קַדֵּשׁ אֶת שִׁמְךָ עַל מַקְדִּישֵׁי שְׁמֶךָ, מִיָּד נוֹחָה דַּעְתּוֹ שֶׁל הַקָּדוֹשׁ בָּרוּךְ הוּא וְאֵינוֹ מַחֲרִיב עוֹלָמוֹ, וּמְיַשֵּׁב דַּעְתּוֹ בִּשְׁבִיל יִשְׂרָאֵל. הֲדָא הוּא דִכְתִיב (תהלים כב, ד) "וְאַתָּה קָדוֹשׁ יוֹשֵׁב תְּהִלּוֹת יִשְׂרָאֵל", שֶׁמְיַשֵּׁב דַּעְתּוֹ בִּשְׁבִיל תְּהִלּוֹת יִשְׂרָאֵל. וּמִנַּיִן שֶׁהַקָּדוֹשׁ בָּרוּךְ הוּא מְזַעְזֵעַ עוֹלָמוֹ בִּשְׁבִיל חֻרְבַּן בֵּית הַמִּקְדָּשׁ, שֶׁנֶּאֱמַר  "ה' מִמָּרוֹם יִשְׁאָג [וּ]מִמְּעוֹן קָדְשׁוֹ יִתֵּן קוֹלוֹ שָׁאֹג יִשְׁאַג עַל נָוֵהוּ".

מִפְּנֵי מָה אוֹמְרִים פָּרָשִׁיּוֹת הַלָּלוּ בְּכָל יוֹם. רַבִּי לֵוִי אֲמַר מִפְּנֵי שֶׁעֲשֶׂרֶת הַדִּבְּרוֹת כְּלוּלוֹת בָּהֶם (לעיל ה, ו) "אָנֹכִי ה' אֱלֹהֶיךָ", שְׁמַע יִשְׂרָאֵל וְגוֹ', (לעיל ה, יא) "לֹא תִשָּׂא",  וְאָהַבְתָּ מָאן דְּרָחִים מַלְכָּא לָא לִשְׁתְּבַע בִּשְׁמֵיהּ לְשִׁקְרָא. (שמות כ, ח) "זָכוֹר", (במדבר טו, מ) "לְמַעַן תִּזְכְּרוּ" זֶה מִצְוַת שַׁבָּת שֶׁשְּׁקוּלָה כְּכָל הַמִּצְווֹת, שֶׁנֶּאֱמַר (נחמיה ט, יג-יד) "וְעַל הַר סִינַי יָרַדְתָּ וְגוֹ' וַתִּתֵּן לָהֶם מִשְׁפָּטִים יְשָׁרִים וְגוֹ' וְאֶת שַׁבַּת קָדְשְׁךָ הוֹדַעְתָּ לָהֶם",  "כַּבֵּד", (להלן יא, כא) "לְמַעַן יִרְבּוּ יְמֵיכֶם",  "לֹא תִרְצָח", (להלן יא, יז) "וַאֲבַדְתֶּם מְהֵרָה" מָאן דְּקָטִיל מִקְטִיל. (לעיל ה, יז) "לֹא תִנְאָף"  ["וְ]לֹא תָתוּרוּ" וְגוֹ', לִבָּא וְעֵינָא תְּרֵי סַרְסוּרֵי דַּעֲבֵירָה שֶׁנֶּאֱמַר (משלי כג, כו) "תְּנָה בְנִי לִבְּךָ לִי וְעֵינֶיךָ" וגְוֹ', אָמַר הַקָּדוֹשׁ בָּרוּךְ הוּא אִי יָהַבְתְּ לִי לִבָּא וְעֵינָא אֲנָא יָדַע דְּאַנְתְּ דִּידִי, (לעיל ה, יז) "לֹא תִגְנֹב" (להלן יא, יד) "וְאָסַפְתָּ דְגָנֶךָ" וְלֹא דְּגַן חֲבֵרְךָ.  "לֹא תַעֲנֶה", (במדבר טו, מא) "אֲנִי ה' אֱלֹהֵיכֶם", וּכְתִיב  "וַה' אֱלֹהִים אֱמֶת", אָמַר הַקָּדוֹשׁ בָּרוּךְ הוּא אִם הֵעַדְתָּ עַל חֲבֵרְךָ שֶׁקֶר מַעֲלֶה אֲנִי עָלֶיךָ כְּאִלּוּ אַתָּה מֵעִיד עָלַי שֶׁלֹּא בָּרָאתִי שָׁמַיִם וָאָרֶץ, (לעיל ה, יז) "לֹא תַחְמֹד", (להלן פסוק ט) וּכְתַבְתָּם עַל מְזֻזוֹת בֵּיתֶךָ, וְלֹא בֵּית חֲבֵרֶךָ.

חֲבִיבִין יִשְׂרָאֵל לִפְנֵי הַקָּדוֹשׁ בָּרוּךְ הוּא יוֹתֵר מִמַּלְאֲכֵי הַשָּׁרֵת, שֶׁיִּשְׂרָאֵל אוֹמְרִים שִׁירָה בְּכָל עֵת וּבְכָל שָׁעָה שֶׁיִּרְצוּ וּמַלְאֲכֵי הַשָּׁרֵת אֵין אוֹמְרִין שִׁירָה אֶלָּא פַּעַם אַחַת בְּיוֹם, וְאָמְרֵי לָהּ פַּעַם אַחַת בַּשַּׁבָּת, [וְאָמְרֵי לָהּ פַּעַם אַחַת בְּחֹדֶשׁ, וְאָמְרֵי לָהּ פַּעַם אַחַת בְּשָׁנָה], וְאָמְרֵי לָהּ פַּעַם אַחַת בְּשָׁבוּעַ, וְאָמְרֵי לָהּ פַּעַם אַחַת בְּיוֹבֵל, וְאָמְרֵי לָהּ פַּעַם אַחַת לְעוֹלָם, וְיִשְׂרָאֵל מַזְכִּירִין אֵת הַשֵּׁם לְאַחַר שְׁתֵּי תֵבוֹת שֶׁנֶּאֱמַר "שְׁמַע יִשְׂרָאֵל ה' אֱלֹהֵינוּ ה' אֶחָד", וּמַלְאֲכֵי הַשָּׁרֵת אֵין מַזְכִּירִין אֶת הַשֵּׁם אֶלָּא לְאַחַר שָׁלֹשׁ תֵּבוֹת, כְּדִכְתִיב  "קָדוֹשׁ קָדוֹשׁ קָדוֹשׁ ה' צְבָאוֹת", וְאֵין מַלְאֲכֵי הַשָּׁרֵת אוֹמְרִים שִׁירָה לְמַעְלָה עַד שֶׁיִּשְׂרָאֵל אוֹמְרִים שִׁירָה לְמַטָּה, שֶׁנֶּאֱמַר (איוב לח, ז) "בְּרָן יַחַד כּוֹכְבֵי בֹקֶר" וַהֲדַר "וַיָּרִיעוּ כָּל בְּנֵי אֱלֹהִים" וְכוּ'. וְהָאִיכָּא (יחזקאל ג, יב) "בָּרוּךְ" בָּרוּךְ אוֹפַנִּים הוּא דְּאָמְרוּ לֵיהּ, וְאִבָּעִית אֵימָא כֵּיוָן דְּאִתְיְהִיב לְהוּ רְשׁוּתָא אִתְיְהִיב לְהוּ.

(רַבָּן שִׁמְעוֹן בֶּן יוֹחַאי אוֹמֵר), הַקּוֹרֵא אֶת שְׁמַע צָרִיךְ שֶׁיְּכַוֵּן אֶת לִבּוֹ, שֶׁנֶּאֱמַר "שְׁמַע יִשְׂרָאֵל" וּלְהַלָּן (כז, ט) הוּא אוֹמֵר "הַסְכֵּת וּשְׁמַע", מַה לְּהַלָּן בְּהַסְכֵּת אַף כָּאן בְּהַסְכֵּת. וְהָאֻמָּנִין בְּטֵלִין מִמְּלַאכְתָּן בְּפָסוּק רִאשׁוֹן.

תָּנָא רַבִּי שִׁמְעוֹן בֶּן יוֹחַאי אוֹמֵר, בְּדִין הוּא שֶׁתַּקְדִּים שְׁמַע לִוְהָיָה אִם שָׁמוֹעַ, שֶׁזֶּה יֵשׁ בּוֹ לִלְמֹד וּלְלַמֵּד וְלַעֲשׂוֹת, וְהָיָה אִם שָׁמוֹעַ לְוַיֹּאמֶר, שֶׁזֶּה יֵשׁ בּוֹ לְלַמֵּד וְלַעֲשׂוֹת וְזֶה אֵין בּוֹ אֶלָּא עֲשִׂיָּה בִּלְבָד וְתֵיפוּק לֵיהּ מִשּׁוּם רַבִּי יְהוֹשֻׁעַ בֶּן קָרְחָה, דַּאֲמַר, לָמָּה קָדְמָה שְׁמַע לִוְהָיָה אִם שָׁמוֹעַ, כְּדֵי שֶׁיְּקַבֵּל עָלָיו עֹל מַלְכוּת שָׁמַיִם וְאַחַר כָּךְ יְקַבֵּל עָלָיו עֹל מִצְווֹת, וְהָיָה אִם שָׁמוֹעַ לְוַיֹּאמֶר, שֶׁוְהָיָה אִם שָׁמוֹעַ נוֹהֵג בַּיּוֹם וּבַלַּיְלָה, וַיֹּאמֶר אֵינוֹ נוֹהֵג אֶלָּא בַּיּוֹם. חָדָא וְעוֹד קָאֲמַר, חָדָא כְּדֵי שֶׁיְּקַבֵּל עָלָיו עֹל מַלְכוּת שָׁמַיִם, וְעוֹד דְּאִית בָּהּ נַמֵּי מִלֵּי אַחְרָנַיְתָּא.

{pפסוק ה-וp}  תָּנוּ רַבָּנָן, קְרִיאַת שְׁמַע כִּכְתָבָהּ דִּבְרֵי רַבִּי, וַחֲכָמִים אוֹמְרִים בְּכָל לָשׁוֹן, מַאי טַעֲמָא דְּרַבִּי. אֲמַר קְרָא וְהָיוּ, בַּהֲוָיָתָן יְהוּ. וְרַבָּנָן, מַאי טַעֲמָא. אֲמַר קְרָא (לעיל פסוק ד) שְׁמַע, בְּכָל לָשׁוֹן שֶׁאַתָּה שׁוֹמֵעַ. וְרַבִּי נַמֵּי, הָא כְּתִיב שְׁמַע. הַהוּא מִבָּעֵי לֵיהּ הַשְׁמַע לְאָזְנְךָ מַה שֶּׁאַתָּה מוֹצִיא מִפִּיךָ. וְרַבָּנָן סָבְרֵי הַקּוֹרֵא אֶת שְׁמַע וְלֹא הִשְׁמִיעַ לְאָזְנוֹ יָצָא. וְרַבָּנָן נַמֵּי, הָא כְתִיב "וְהָיוּ". הַהוּא שֶׁלֹּא יִקְרָא לְמַפְרֵעַ. וְרַבִּי, נָפְקָא לֵיהּ מִדְּבָרִים הַדְּבָרִים. וְרַבָּנָן, דְּבָרִים הַדְּבָרִים לָא דָרְשֵׁי.

תָּנוּ רַבָּנָן "וְהָיוּ", שֶׁלֹּא יִקְרָא לְמַפְרֵעַ, הַדְּבָרִים עַל לְבָבֶךָ, יָכוֹל תְּהֵא כָּל הַפָּרָשָׁה כֻּלָּהּ צְרִיכָה כַוָּנָה, תַּלְמוּד לוֹמַר "הָאֵלֶּה", עַד כָּאן צְרִיכָה כַוָּנָה, מִכָּאן וָאֵילָךְ אֵין צָרִיךְ כַּוָּנָה דִּבְרֵי רַבִּי אֶלְעָזָר אָמַר לוֹ רַבִּי עֲקִיבָא, הֲרֵי הוּא אוֹמֵר אֲשֶׁר אָנֹכִי מְצַוְּךָ הַיּוֹם עַל לְבָבֶךָ, מִכָּאן אַתָּה לָמֵד עַל כָּל הַפָּרָשָׁה שֶׁצְּרִיכָה כַוָּנָה. אֲמַר רַבִּי יוֹחָנָן הֲלָכָה כְּרַבִּי עֲקִיבָא. אִיכָּא דְּמַתְנֵי לָהּ אֲהָא רַבִּי אַחָא אָמַר מִשּׁוּם רַבִּי יְהוּדָה כֵּיוָן שֶׁכִּוֵּן אֶת לִבּוֹ בְּפֶרֶק רִאשׁוֹן שׁוּב אֵין צָרִיךְ לְכַוֵּן. אָמַר רַבִּי יוֹחָנָן הֲלָכָה כְּרַבִּי אַחָא. תַּנְיָא אִידָךְ, הַדְּבָרִים הָאֵלֶּה עַל לְבָבֶךָ, מַר זוּטְרָא אֲמַר עַד כָּאן מִצְוַת כַּוָּנָה וּקְרִיאָה, מִכָּאן וָאֵילָךְ קְרִיאָה בְּלֹא כַוָּנָה. מַאי שְׁנָא הָכָא דְּבָעִינָן תַּרְתֵּי, דִּכְתִיב "עַל לְבָבֶךָ", הָתָם נַמֵּי, כְּתִיב  "עַל לְבַבְכֶם". הַהוּא מִבָּעֵי לֵיהּ לִכְדְּרַבִּי יִצְחָק "עַל לְבַבְכֶם וּקְשַׁרְתֶּם", שֶׁתְּהֵא קְשִׁירָה כְּנֶגֶד הַלֵּב. רַבִּי יֹאשִׁיָּה אוֹמֵר, עַד כָּאן מִצְוַת קְרִיאָה וְכַוָּנָה, מִכָּאן וָאֵילָךְ כַּוָּנָה בְּלֹא קְרִיאָה מַאי שְׁנָא הָכָא דְּבָעֵי תַּרְתֵּי, דִּכְתִיב "עַל לְבָבֶךָ..." (פסוק ז) "וְדִבַּרְתָּ בָּם", הָתָם נַמֵּי הָכְּתִיב  עַל לְבַבְכֶם... לְדַבֵּר בָּם. הַהוּא בְּדִבְרֵי תוֹרָה, וְהָכֵי קָאֲמַר רַחֲמָנָא אַגְמִירוּ בְּנַיְכוּ תוֹרָה כִּי הֵיכֵי דְּלִגְרָסֵי בְהוּ.

תָּנוּ רַבָּנָן (לעיל פסוק ד) "שְׁמַע יִשְׂרָאֵל" וְגוֹ', עַד כָּאן (מִצְוַת) [צְרִיכָה] כַּוָּנַת הַלֵּב דִּבְרֵי רַבִּי מֵאִיר. אֲמַר רָבָא הֲלָכָה כְּרַבִּי מֵאִיר. תַּנְיָא סוּמְכּוּס בֶּן יוֹסֵף אוֹמֵר, כָּל הַמַּאֲרִיךְ בְּאֶחָד מַאֲרִיכִין לוֹ יָמָיו וּשְׁנוֹתָיו. אֲמַר רַב אַחָא בַּר יַעֲקֹב, וּבְדָלֶ"ת, אֲמַר רַב אָשֵׁי, וּבִלְבַד שֶׁלֹּא יַחֲטֹף בַּחֵי"ת. וּבִלְבַד שֶׁיַּדְגִּישׁ בַּדָּלֶ"ת.

(במדבר טו, מ) "לְמַעַן תִּזְכְּרוּ", צָרִיךְ לְהַתִּיז בַּזַּיִ"ן.

רַבִּי יִרְמִיָּה הֲוָה יָתִיב קָמֵיהּ דְּרַבִּי חִיָּא בַּר אַבָּא, חָזְיֵהּ דְּקָא מַאֲרִיךְ טוּבָא, אֲמַר לֵיהּ לָא צְרִכַתְּ, רַק כְּדֵי שֶׁתַּמְלִיכֵהוּ בַּשָּׁמַיִם וּבָאָרֶץ וְאַרְבַּע רוּחוֹת הָעוֹלָם. אָמַר רַבִּי יְהוּדָה, עַל לְבָבֶךָ בַּעֲמִידָה. אֲמַר שְׁמוּאֵל  שְׁמַע יִשְׂרָאֵל וְגוֹ', זוֹ הִיא קְרִיאַת שְׁמַע שֶׁל רַבִּי יְהוּדָה הַנָּשִׂיא. אֲמַר לֵיהּ רַב נַחְמָן לְדָרוּ עַבְדֵיהּ, בִּפְסוּקָא קָמָא צַעֲרָן, טְפֵי לָא תְצַעֲרָן.

רַב הֲוָה קָרֵי קְרִיאַת שְׁמַע, וּמֶחֱוֵי(הּ) לִבְרֵיהּ בִּידֵיהּ קַבּוּטָל בְּבֵי"ת. וְהָתַּנְיָא רַבִּי אֱלִיעֶזֶר בֶּן יַעֲקֹב אוֹמֵר הַקּוֹרֵץ בְּעֵינָיו וּמְרַמֵּז בְּיָדָיו וְקוֹרֵא קְרִיאַת שְׁמַע, עָלָיו הַכָּתוּב אוֹמֵר (ישעיה מג, כב) "וְלֹא אֹתִי קָרָאתָ יַעֲקֹב". לָא קָשְׁיָא, הָא בְּפֶרֶק רִאשׁוֹן הָא בְּפֶרֶק שֵׁנִי.

הָנֵי שְׁמוֹנֶה עֶשְׂרֵה כְּנֶגֶד מִי. אָמַר רַבִּי הִלֵּל בְּרֵיהּ דְּרַבִּי שְׁמוּאֵל בַּר נַחְמָנִי כְּנֶגֶד שְׁמוֹנֶה עֶשְׂרֵה אַזְכָּרוֹת שֶׁאָמַר דָּוִד בְּסֵפֶר תְּהִלִּים (תהלים כט, י) בְּ"הָבוּ לַה' בְּנֵי אֵלִים". וְרַב יוֹסֵף אֲמַר, כְּנֶגֶד שְׁמוֹנֶה עֶשְׂרֵה אַזְכָּרוֹת שֶׁבִּקְרִיאַת שְׁמַע. רַבִּי יְהוֹשֻׁעַ בֶּן לֵוִי אֲמַר, כְּנֶגֶד שְׁמוֹנֶה עֶשְׂרֵה חֻלְיּוֹת שֶׁבַּשִּׁדְרָה. הָנֵי תְּמָנֵי סְרֵי, תְּשַׁע עֶשְׂרֵה הָוְיָן. אֲמַר רָבָא, בִּרְכַּת אֶפִּיקוֹרוֹסִים בְּיַבְנֶה תִּקְּנוּהָ. כְּנֶגֶד מִי תִּקְּנוּהָ. לְרַבִּי הִלֵּל כְּנֶגֶד (שם, ג) "אֵל הַכָּבוֹד הִרְעִים". לְרַב יוֹסֵף כְּנֶגֶד  אֶחָד שֶׁבִּקְרִיאַת שְׁמַע. לְרַבִּי יְהוֹשֻׁעַ בֶּן לֵוִי כְּנֶגֶד חֻלְיָא קְטַנָּה שֶׁבַּשִּׁדְרָה.

כְּנֶגֶד שְׁמוֹנֶה עֶשְׂרֵה פְּעָמִים שֶׁאָבוֹת כְּתוּבִין בַּתּוֹרָה, אִם יֹאמַר לְךָ אָדָם תְּשַׁע עֶשְׂרֵה הֵן אֱמֹר לוֹ "וְהִנֵּה ה' נִצָּב עָלָיו" לֵית הוּא מִנְּהוֹן, וְאִם יֹאמַר לְךָ שְׁבַע עֶשְׂרֵה הֵן אֱמֹר לוֹ, "וְיִקָּרֵא בָהֶם שְׁמִי" מִנְּהוֹן. רַבִּי שְׁמוּאֵל בַּר נַחְמָן אָמַר, כְּנֶגֶד שְׁמוֹנָה עָשָׂר צִוּוּיִין שֶׁכְּתוּבִים בְּפָרָשַׁת מִשְׁכָּן שְׁנֵי (שמות לח, כג) מִ"וְאִתּוֹ אָהֳלִיאָב" עַד סֵיפֵיהּ דְּסִפְרָא.

{rרמז תתלזr}  "וְאָהַבְתָּ אֵת ה' אֱלֹהֶיךָ", עֲשֵׂה מֵאַהֲבָה, הֶפְרֵ(י)שׁ בֵּין הָעוֹשֶׂה מֵאַהֲבָה לְעוֹשֶׂה מִיּרְאָה, הָעוֹשֶׂה מֵאַהֲבָה שְׂכָרוֹ כָפוּל וּמְכֻפָּל, לְפִי שֶׁהוּא אוֹמֵר  "אֶת ה' אֱלֹהֶיךָ תִּירָא", יֵשׁ לְךָ אָדָם מִתְיָרֵא מֵחֲבֵרוֹ, כְּשֶׁהוּא (מַצְרִיכוֹ) [מַטְרִיחוֹ] מַנִּיחוֹ וְהוֹלֵךְ לוֹ, אֲבָל אַתָּה עֲשֵׂה מֵאַהֲבָה, שֶׁאֵין לְךָ אַהֲבָה בִּמְקוֹם יִרְאָה וְיִרְאָה בִּמְקוֹם אַהֲבָה אֶלָּא בְּמִדַּת הַמָּקוֹם בִּלְבַד.

דָּבָר אַחֵר "וְאָהַבְתָּ אֵת ה' אֱלֹהֶיךָ". אֱהָבֵהוּ עַל הַבְּרִיּוֹת כְּאַבְרָהָם אָבִיךָ שֶׁנֶּאֱמַר (בראשית יב, ה) "וְאֶת הַנֶּפֶשׁ אֲשֶׁר עָשׂוּ בְחָרָן", וַהֲלֹא אִם מִתְכַּנְּסִין כָּל בָּאֵי הָעוֹלָם לִבְראוֹת יַתּוּשׁ אֶחָד וְלִזְרֹק בּוֹ נְשָׁמָה אֵינָן יְכוֹלִין [וּמַה תַּלְמוּד לוֹמַר "וְאֶת הַנֶּפֶשׁ אֲשֶׁר עָשׂוּ בְחָרָן"], אֶלָּא מְלַמֵּד שֶׁהָיָה אַבְרָהָם אָבִינוּ מְגַיְּרָן וּמַכְנִיסָן תַּחַת כַּנְפֵי הַשְּׁכִינָה.

"בְּכָל לְבָבְךָ". בִּשְׁנֵי יְצָרֶיךָ, בְּיֵצֶר טוֹב וּבְיֵצֶר רַע. דָּבָר אַחֵר "בְּכָל לְבָבְךָ". שֶׁלֹּא יְהֵא לִבְּךָ חָלוּק עַל הַמָּקוֹם. וּבְכָל נַפְשְׁךָ. אֲפִלּוּ הוּא נוֹטֵל אֶת נַפְשְׁךָ. וְכֵן הוּא אוֹמֵר (תהלים מד, כג) "כִּי עָלֶיךָ ה(וֹ)רַגְנוּ כָל הַיּוֹם". רַבִּי שִׁמְעוֹן בֶּן מְנַסְיָא אוֹמֵר וְכִי אֶפְשָׁר לוֹמַר לוֹ לְאָדָם לֵהָרֵג בְּכָל יוֹם, אֶלָּא זוֹ מִילָה. שִׁמְעוֹן בֶּן עַזַּאי אוֹמֵר בְּכָל נַפְשְׁךָ, אֱהָבֵהוּ עַד (שֶׁיֵּצֵא) [מִצּוּי] הַנֶּפֶשׁ.  רַבִּי אֱלִיעֶזֶר בֶּן יַעֲקֹב אוֹמֵר אִם נֶאֱמַר "בְּכָל נַפְשְׁךָ" לָמָּה נֶאֱמַר "בְּכָל מְאֹדֶךָ", וְאִם נֶאֱמַר "בְּכָל מְאֹדֶךָ" לָמָּה נֶאֱמַר "בְּכָל נַפְשְׁךָ", אֶלָּא יֵשׁ לְךָ אָדָם שֶׁגּוּפוֹ חָבִיב עָלָיו מִמָּמוֹנוֹ, לְכָךָ נֶאֱמַר "בְּכָל נַפְשְׁךָ", וְיֵשׁ לְךָ אָדָם שֶׁמָּמוֹנוֹ חָבִיב עָלָיו מִגּוּפוֹ, לְכָךְ נֶאֶמַר "בְּכָל מְאֹדֶךָ". רַבִּי עֲקִיבָא אוֹמֵר, אִם נֶאֱמַר "בְּכָל נַפְשְׁךָ" קַל וָחֹמֶר בְּכָל מְאֹדֶךָ, אֶלָּא בְּכָל מִדָּה וּמִדָּה שֶׁהוּא מוֹדֵד לְךָ, בֵּין בְּמִדַּת הַטּוֹב בֵּין בְּמִדַּת הַפֻּרְעָנוּת. וְכֵן דָּוִד הוּא אוֹמֵר  "כּוֹס יְשׁוּעוֹת אֶשָּׂא" וְגוֹ', (שם, ג-ד) "צָרָה וְיָגוֹן אֶמְצָא וּבְשֵׁם ה' אֶקְרָא", וְכֵן אִיּוֹב הוּא אוֹמֵר (איוב א, כד) "ה' נָתַן וַה' לָקָח [יְהִי שֵׁם ה' מְבֹרָךְ"], עַל מִדַּת הַטּוֹב, קַל וָחֹמֶר עַל מִדַּת פֻּרְעָנוּת, מָה אִשְׁתּוֹ אוֹמֶרֶת לוֹ, (שם ב, ט) "ע(וֹ)דְךָ מַחֲזִיק בְּתֻמָּתֶךָ בָּרֵךָ אֱלֹהִים וָמֻ(וּ)ת", וּמָה אָמַר לָהּ  "כְּדַבֵּר אַחַת הַנְּבָלוֹת תְּדַבֵּרִי" וְגוֹ'. אַנְשֵׁי מַבּוּל הָיוּ בּוֹעֲטִין בַּטּוֹבָה וּכְשֶׁבָּאָה עֲלֵיהֶם הַפֻּרְעָנוּת קִבְּלוּ עַל כָּרְחָם, וְעוֹד קַל וָחֹמֶר, אִם מִי שֶׁבּוֹעֵט בְּטוֹבָה נָאֶה בַפֻּרְעָנוּת, אָנוּ שֶׁנָּאִים בַּטּוֹבָה לֹא נִהְיֶה נָאִים בַּפֻּרְעָנוּת, וְהוּא שֶׁאָמַר לָהּ "כְּדַבֵּר אַחַת הַנְּבָלוֹת תְּדַבֵּרִי".

וְעוֹד יְהֵא אָדָם שָׂמֵחַ בְּיִסּוּרִין מִבְּטוֹבָה, שֶׁאִלּוּ אָדָם בְּטוֹבָה כָּל יָמָיו אֵין נִמְחָל לוֹ עָווֹן שֶׁבְּיָדוֹ, וּבְמָּה נִמְחָל לוֹ, בְּיִסּוּרִין. רַבִּי אֱלִיעֶזֶר בֶּן יַעֲקֹב אוֹמֵר, הֲרֵי הוּא אוֹמֵר (משלי ג, יב) "כִּי אֶת אֲשֶׁר יֶאֱהַב ה' יוֹכִיחַ וּכְאָב אֶת בֵּן יִרְצֶה", מִי גָּרַם לַבֵּן שֶׁיִּתְרַצֶּה לָאָב, הֱוֵי אוֹמֵר אֵלּוּ יִסּוּרִין. רַבִּי מֵאִיר אוֹמֵר, הֲרֵי הוּא אוֹמֵר  "וְיָדַעְתָּ עִם לְבָבֶךָ כִּי כַּאֲשֶׁר יְיַסֵּר אִישׁ אֶת בְּנוֹ" וְגוֹ' וְלִבְּךָ יוֹדֵעַ מַעֲשִׂים שֶׁעָשִׂיתָ וְיִסּוּרִין שֶׁהֵבֵאתִי עָלֶיךָ, שֶׁלֹּא כְּנֶגֶד מַעֲשֶׂיךָ הֵבֵאתִי עָלֶיךָ יִסּוּרִין. רַבִּי יוֹסֵי בְּרַבִּי יְהוּדָה אוֹמֵר, חֲבִיבִין יִסּוּרִין, שֶׁשְּׁמוֹ שֶׁל הַקָּדוֹשׁ בָּרוּךְ הוּא חָל עַל מִי שֶׁיִּסּוּרִין בָּאִין עָלָיו, שֶׁנֶּאֱמַר (שם) "ה' אֱלֹהֶיךָ מְיַסְּרֶךָּ". [רַבִּי נָתָן בְּרַבִּי יוֹסֵף אוֹמֵר, כְּשֵׁם שֶׁבְּרִית כְּרוּתָה לָאָרֶץ כָּךְ בְרִית כְּרוּתָה לְיִסּוּרִים, שֶׁנֶּאֱמַר "ה' אֱלֹהֶיךָ מְיַסְּרֶךָּ"] וְאוֹמֵר (שם, ז) "כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה".

רַבִּי שִׁמְעוֹן בֶּן יוֹחַאי אוֹמֵר, חֲבִיבִין יִסּוּרִין, שֶׁשָּׁלֹשׁ מַתָּנוֹת טוֹבוֹת נִתְּנוּ לָהֶן לְיִשְׂרָאֵל שֶׁאֻמּוֹת הָעוֹלָם מִתְאַוִּין לָהֶן וְלֹא נִתְּנוּ לְיִשְׂרָאֵל אֶלָּא עַל יְדֵי יִסּוּרִין, וְאֵלּוּ הֵן, תּוֹרָה וְאֶרֶץ יִשְׂרָאֵל וְעוֹלָם הַבָּא. תּוֹרָה מִנָּיִן. שֶׁנֶּאֱמַר  "לָדַעַת חָכְמָה וּמוּסָר", וְאוֹמֵר (תהלים צד, יב) "אַשְׁרֵי הַגֶּבֶר אֲשֶׁר תְּיַסְּרֶנּוּ יָהּ וּמִתּוֹרָתְךָ תְּלַמְּדֶנּוּ". אֶרֶץ יִשְׂרָאֵל מִנָּיִן. שֶׁנֶּאֱמַר (להלן ח, ה) "ה' אֱלֹהֶיךָ מְיַסְּרֶךָּ" וְאוֹמֵר (להלן ח, ז) "כִּי ה' אֱלֹהֶיךָ מְבִיאֲךָ" וְגוֹ'. עוֹלָם הַבָּא מִנָּיִן. שֶׁנֶּאֱמַר  "כִּי נֵר מִצְוָה וְתוֹרָה אוֹר וְדֶרֶךְ חַיִּים תּוֹכְחוֹת מוּסָר", אֵיזֶהוּ דָּבָר שֶׁהוּא מֵבִיא אֶת הָאָדָם לָעוֹלָם הַבָּא, הֱוֵי אוֹמֵר אֵלּוּ יִסּוּרִין. רַב נַחְמָן אֲמַר חֲבִיבִין יִסּוּרִין, שֶׁכְּשֵׁם שֶׁקָּרְבָּנוֹת מְרַצִּין, כָּךְ יִסּוּרִין מְרַצִּין, בַּקָרְבָּנוֹת הוּא אוֹמֵר (ויקרא א, ד) "וְנִרְצָה לוֹ לְכַפֵּר עָלָיו", בַּיִּסּוּרִין הוּא אוֹמֵר  "וְהֵם יִרְצוּ אֶת עֲוֹנָם", וְעוֹד שֶׁהַיִּסּוּרִין מְרַצִּין יוֹתֵר מִן הַקָּרְבָּנוֹת, שֶׁהַקָּרְבָּנוֹת בְּמָמוֹן וְהַיִסּוּרִין בַּגּוּף. וְכֵן הוּא אוֹמֵר (איוב ב, ד) "עוֹר בְּעַד עוֹר וְכֹל אֲשֶׁר לָאִישׁ יִתֵּן בְּעַד נַפְשׁוֹ".

וּכְבָר הָיָה רַבִּי אֱלִיעֶזֶר חוֹלֶה וְנִכְנְסוּ רַבִּי טַרְפוֹן וְרַבִּי יְהוֹשֻׁעַ וְרַבִּי אֶלְעָזָר בֶּן עֲזַרְיָה וְרַבִּי עֲקִיבָא לְבַקְּרוֹ. אֲמַר לֵיהּ רַבִּי טַרְפוֹן, רַבִּי, חָבִיב אַתָּה לְיִשְׂרָאֵל יוֹתֵר מִגַּלְגַּל חַמָּה, שֶׁגַּלְגַּל חַמָּה מֵאִיר בָּעוֹלָם הַזֶּה וְאַתָּה הֵאַרְתָּ בָּעוֹלָם הַזֶּה וּבָעוֹלָם הַבָּא. אֲמַר לֵיהּ רַבִּי אֶלְעָזָר בֶּן עֲזַרְיָה חָבִיב אַתָּה לְיִשְׂרָאֵל יוֹתֵר מֵאָב וָאֵם, שֶׁאָב וָאֵם מְבִיאִין חַיִּים בָּעוֹלָם הַזֶּה וְאַתָּה מֵבִיא אוֹתָם בָּעוֹלָם הַזֶּה וּבָעוֹלָם הַבָּא. אֲמַר לֵיהּ רַבִּי יְהוֹשֻׁעַ חָבִיב אַתָּה לְיִשְׂרָאֵל מִמֵּימֵי גְּשָׁמִים, שֶׁהַגְּשָׁמִים נוֹתְנִין חַיִּים בָּעוֹלָם הַזֶּה וְאַתָּה בָּעוֹלָם הַזֶּה וּבָעוֹלָם הַבָּא. אֲמַר לֵיהּ רַבִּי עֲקִיבָא, רַבִּי, חֲבִיבִין יִסּוּרִין. אֲמַר לֵיהּ רַבִּי אֱלִיעֶזֶר לְתַלְמִידָיו, סְמָכוּנִי, יָשַׁב לוֹ רַבִּי אֱלִיעֶזֶר. אֲמַר לֵיהּ, עֲקִיבָא, אֱמֹר, אֲמַר רַבִּי עֲקִיבָא, הֲרֵי הוּא אוֹמֵר (מ"ב כא, א) "בֶּן שְׁתֵּים עֶשְׂרֵה שָׁנָה מְנַשֶּׁה בְמָלְכוֹ... וַחֲמִשִּׁים וְחָמֵשׁ שָׁנָה מָלַךְ בִּירוּשָׁלָיִם", וְאוֹמֵר  "גַּם אֵלֶּה מִשְׁלֵי שְׁלֹמֹה אֲשֶׁר הֶעֱתִיקוּ אַנְשֵׁי חִזְקִיָּה", וְכִי עָלְתָה עַל לֵב שֶׁחִזְקִיָּה מֶלֶךְ יְהוּדָה לִמֵּד תּוֹרָה לְכָל יִשְׂרָאֵל וְלִמְנַשֶּׁה בְנוֹ לֹא לִמֵּד תּוֹרָה, אֶלָּא כָּל תַּלְמוּד שֶׁלִּמְּדוֹ וְכָל עָמָל שֶׁעָמַל בּוֹ לֹא הוֹעִיל לוֹ כְּלוּם אֶלָּא הַיִּסּוּרִין, שֶׁנֶּאֱמַר (דהי"ב לג, י-יג) "וַיְדַבֵּר ה' אֶל מְנַשֶּׁה וְאֶל עַמּוֹ וְלֹא הִקְשִׁיבוּ וְגוֹ' וּכְהָצֵר לוֹ חִלָּה אֶת פְּנֵי ה' אֱלֹהָיו וְגוֹ וַיֵּעָתֵר לוֹ", הָא לָמַדְנוּ שֶׁחֲבִיבִין יִסּוּרִין.

רַבִּי מֵאִיר אוֹמֵר הֲרֵי הוּא אוֹמֵר וְאָהַבְתָּ אֵת ה' אֱלֹהֶיךָ בְּכָל לְבָבְךָ, כְּאַבְרָהָם, שֶׁנֶּאֱמַר בּוֹ (ישעיה מא, ח) "אַבְרָהָם אוֹהֲבִי", וּבְכָל נַפְשְׁךָ, כְּיִצְחָק שֶׁעָקַד עַצְמוֹ עַל גַּבֵּי הַמִּזְבֵּחַ, שֶׁנֶּאֱמַר (בראשית כד, י) "וַיִּשְׁלַח אַבְרָהָם אֶת יָדוֹ" וְגוֹ'. וּבְכָל מְאֹדֶךָ, הֱוֵי מוֹדֶה לוֹ כְיַעֲקֹב, שֶׁנֶּאֱמַר  "קָטֹנְתִּי מִכָּל הַחֲסָדִים" וְגוֹ'.

תָּנוּ רַבָּנָן פַּעַם אַחַת גָּזְרָה מַלְכוּת גְּזֵרָה עַל יִשְׂרָאֵל שֶׁלֹּא יִתְעַסְּקוּ בַּתּוֹרָה, מֶה עָשָׂה רַבִּי עֲקִיבָא, הָלַךְ וְהִקְהִיל קְהִלּוֹת בָּרַבִּים וְיָשַׁב וְעָסַק בַּתּוֹרָה בָּא פַּפּוֹס בֶּן יְהוּדָה וּמְצָאוֹ, אֲמַר לֵיהּ, עֲקִיבָא, אִי אַתָּה יָרֵא מֵאֻמָּה זוֹ. אֲמַר לֵיהּ אַתָּה פַּפּוֹס בֶּן יְהוּדָה שֶׁאוֹמְרִים עָלֶיךָ שֶׁחָכָם אַתָּה, אִי אַתָּה חָכָם אֶלָּא טִפֵּשׁ, אֶמְשֹׁל לְךָ מָשָׁל לְמָה הַדָּבָר דּוֹמֶה, לְשׁוּעָל שֶׁהָיה עוֹבֵר עַל שְׂפַת הַנָּהָר וְרָאָה דָגִים שֶׁהָיוּ מִתְקַבְּצִים בַּיָּם וְרָצִים, אָמַר לָהֶם, מִפְּנֵי מָה אַתֶּם רָצִים, אָמְרוּ לוֹ מִפְּנֵי הָרְשָׁתוֹת וְהַמִּכְמוֹרוֹת שֶׁעוֹשִׂין לָנוּ בְּנֵי אָדָם, אָמַר לָהֶם עֲלוּ לַיַּבָּשָׁה וְנָדוּר אֲנִי וְאַתֶּם כְּדֶרֶךְ שֶׁדָּרוּ אֲבוֹתַי וַאֲבוֹתֵיכֶם, אָמְרוּ לוֹ אַתָּה הוּא שֶׁאוֹמְרִים עָלֶיךָ פִּקֵּחַ שֶׁבַּחַיּוֹת, אִי אַתָּה אֶלָּא שׁוֹטֶה שֶׁבַּחַיּוֹת, וּמָה עַתָּה שֶׁאָנוּ עוֹמְדִין בִּמְקוֹם חִיּוּתֵנוּ כָּךְ, אִם אָנוּ עוֹלִין לַיַּבָּשָׁה עַל אַחַת כַּמָּה וְכַמָּה. כָּךְ מָה עַכְשָׁיו שֶׁאָנוּ עוֹסְקִין בַּתּוֹרָה שֶׁכָּתוּב בָּהּ (להלן ל, כ) "כִּי הוּא חַיֶּיךָ וְאֹרֶךָ יָמֶיךָ" אָנוּ מִתְיָרְאִין, אִם אָנוּ פוֹסְקִין מִן הַתּוֹרָה עַל אַחַת כַּמָּה וְכַמָּה. לֹא הָיוּ יָמִים מוּעָטִים עַד שֶׁתָּפְסוּ לְרַבִּי עֲקִיבָא וַחֲבָשׁוּהוּ בְּבֵית הָאֲסוּרִין, וְתָפְסוּ אֶת פַּפּוֹס בֶּן יְהוּדָה וַחֲבָשׁוּהוּ אֶצְלוֹ. אָמַר לוֹ, פַּפּוֹס, עַל מָה הֱבִיאוּךָ בְכָאן, אָמַר לוֹ, אַשְׁרֶיךָ רַבִּי עֲקִיבָא שֶׁנִּתְפַּסְתָּ עַל דִּבְרֵי תוֹרָה אוֹי לוֹ לְפַּפּוֹס שֶׁנִּתְפַּס עַל דְּבָרִים בְּטֵלִים. אָמְרוּ כְּשֶׁהוֹצִיאוּ אֶת רַבִּי עֲקִיבָא לַהֲרֵיגָה זְמַן קְרִיאַת שְׁמַע הָיָה, וְהָיוּ מְסָרְקִין אֶת בְּשָׂרוֹ בְּמַסְרֵקוֹת שֶׁל בַּרְזֶל וְהָיָה מְכַוֵּן דַּעְתּוֹ לְקַבֵּל עָלָיו עֹל מַלְכוּת שָׁמַיִם בְּאַהֲבָה. אָמְרוּ לוֹ תַלְמִידָיו, רַבֵּינוּ, עַד כָּאן. אָמַר לָהֶם, כָּל יָמַי הָיִיתִי מִצְטַעֵר עַל פָּסוּק זֶה בְּכָל נַפְשְׁךָ אֲפִלּוּ נוֹטֵל אֶת נַפְשְׁךָ, וְאָמַרְתִּי מָתַי יָבוֹא לְיָדִי וַאֲקַיְּמֶנּוּ, וְעַכְשָׁיו שֶׁבָּא לְיָדִי לֹא אֲקַיְּמֶנּוּ, אָמְרוּ, לֹא הִסְפִּיק אֶת הַדָּבָר עַד שֶׁיָּצְאָה נִשְׁמָתוֹ בְּאֶחָד. אָמְרוּ מַלְאֲכֵי הַשָּׁרֵת לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, זוֹ תוֹרָה וְזוֹ שְׂכָרָהּ,  "מִמְתִים יָדְךָ ה'" וְגוֹ', אָמַר לָהֶם הַקָּדוֹשׁ בָּרוּךְ הוּא "חֶלְקָם בַּחַיִּים", יָצְאָה בַּת קוֹל וְאָמְרָה אַשְׁרֶיּךָ רַבִּי עֲקִיבָא שֶׁאַתָּה מְזֻמָּן לְחַיֵּי הָעוֹלָם הַבָּא.

"וְאָהַבְתָּ אֵת ה' אֱלֹהֶיךָ", תְּהֵא מְאֹהָב עַל הַבְּרִיּוֹת, וְיַרְחִיק אֶת עַצְמוֹ מִן הָעֲבֵירָה וּמִן הַגֶּזֶל מִיִּשְׂרָאֵל וּמִן הָעוֹבְדֵי אֱלִילִים וּמִכָּל בְּנֵי אָדָם, שֶׁהַגּוֹנֵב לְעוֹבֵד אֱלִילִים סוֹף שֶׁיִּגְנֹב מִיִּשְׂרָאֵל וְהַגּוֹזֵל לְעוֹבֵד אֱלִילִים סוֹף שֶׁיִּגְזֹל לְיִשְׂרָאֵל, הַנִּשְׁבָּע לְעוֹבֵד אֱלִילִים סוֹף שֶׁיִּשָּׁבַע לְיִשְׂרָאֵל וְהַמְכַחֵשׁ לְעוֹבֵד אֱלִילִים סוֹף שֶׁיַּכְחִישׁ לְיִשְׂרָאֵל, וְהַשּׁוֹפֵךְ דְּמֵי הָעוֹבֵד אֱלִילִים סוֹף שֶׁיִּשְׁפֹּךְ דְּמֵי יִשְׂרָאֵל, וְלֹא נִתְּנָה תוֹרָה אֶלָּא לְקַדֵּשׁ אֶת שְׁמוֹ הַגָּדוֹל שֶׁנֶּאֱמַר (ישעיה סו, יט) "וְשַׂמְתִּי בָהֶם אוֹת וְגוֹ' וְהִגִּידוּ אֶת כְּבוֹדִי בַּגּוֹיִם". מַה בֵּין אַהֲבָה לְיִרְאָה. מָשְׁלוּ מָשָׁל לְמָה הַדָּבָר דּוֹמֶה לְמֶלֶךְ שֶׁהָיוּ לוֹ שְׁנֵי עֲבָדִים אֶחָד אוֹהֵב אֶת הַמֶּלֶךְ וּמִתְיָרֵא מִמֶּנּוּ, וְאֶחָד מִתְיָרֵא מִמֶּנּוּ וְאֵינוֹ אוֹהֲבוֹ, הָלַךְ הַמֶּלֶךְ לִמְדִינַת הַיָּם הָאוֹהֵב אֶת הַמֶּלֶךְ וּמִתְיָרֵא מִמֶּנּוּ עָמַד וְנָטַע גַּנּוֹת וּפַּרְדֵּסִים וְכָל מִינֵי מְגָדִים, וְהַיָּרֵא וְאֵינוֹ אוֹהֲבוֹ יָשַׁב לוֹ וְלֹא עָשָׂה כְלוּם, כֵּיוָן שֶׁבָּא הַמֶּלֶךְ מִמְּדִינַת הַיָּם רָאָה גַּנּוֹת וּפַרְדֵּסִים וְכָל מִינֵי מְגָדִים, סִדֵּר לְפָנָיו כְּנֶגֶד דַּעְתּוֹ שֶׁל אוֹהֵב, כֵּיוָן שֶׁנִּכְנַס הָאוֹהֵב לִפְנֵי הַמֶּלֶךְ וְרָאָה כָּל מִינֵי מְגָדִים סְדוּרִים לְפָנָיו נִתְקָרְרָה דַּעְתּוֹ כְּנֶגֶד שִׂמְחָתוֹ שֶׁל מֶלֶךְ, וְהַיָּרֵא מִמֶּנּוּ וְאֵינוֹ אוֹהֲבוֹ כֵּיוָן שֶׁנִּכְנַס הַמֶּלֶךְ לְבֵיתוֹ רָאָה כָּל מִינֵי חֲרָבוֹת כֻּלָּם, סִדֵּר לְפָנָיו כְּנֶגֶד דַּעְתּוֹ שֶׁל יָרֵא, כֵּיוָן שֶׁנִּכְנַס הַיָּרֵא לִפְנֵי הַמֶּלֶךְ וְרָאָה כָּל מִינֵי חֲרָבוֹת סְדוּרִים לְפָנָיו נִזְדַּעְזַע דַּעְתּוֹ כְּנֶגֶד קִצְפּוֹ שֶׁל מֶלֶךְ שֶׁנֶּאֱמַר (תהלים קיא, ה) "טֶרֶף נָתַן לִירֵאָיו" זֶה (הָעוֹלָם הַזֶּה) [מִדַּת הַדִּין], הָא לָמַדְתָּ שֶׁשְּׂכַר הָאוֹהֵב שְׁנֵי חֲלָקִים וּשְׂכַר הַיָּרֵא חֵלֶק אֶחָד, לְפִיכָךְ לֹא זָכוּ עוֹבְדֵי אֱלִילִים שֶׁיֹּאכְלוּ אֶלָּא בָּעוֹלָם הַזֶּה, אֲבָל יִשְׂרָאֵל זָכוּ שֶׁיֹּאכְלוּ שְׁנֵי עוֹלָמִים.

זֶה שֶׁאָמַר הַכָּתוּב  "מַיִם רַבִּים לֹא יוּכְלוּ לְכַבּוֹת אֶת הָאַהֲבָה" בֵּית יִשְׂרָאֵל אֲנִי כַּפָּרָתָן בְּכֹל מְקוֹמוֹת מוֹשְׁבוֹתֵיהֶם, שֶׁאֵין מָלִין וְלֹא קוֹרִין וְלֹא שׁוֹנִין אֶלָּא בְאַהֲבַת אֲבִיהֶם שֶׁבַּשָּׁמַיִם, לְפִי שֶׁאוֹמֵר לָהֶם הַקָּדוֹשׁ בָּרוּךְ הוּא לְיִשְׂרָאֵל, בָּנַי, נִשְׁבָּע אֲנִי בְּכִסֵּא הַכָּבוֹד שֶׁלִּי, שֶׁאֲפִלּוּ יַעַמְדוּ עוֹבְדֵי אֱלִילִים וְיִתְּנוּ כַסְפָּם וּזְהָבָם מַחְמַדֵּיהֶם הַטּוֹבִים וְיֹאמְרוּ תֵן לָנוּ כֶּתֶר בֵּית אַהֲרֹן וְכֶתֶר בֵּית דָּוִד אֵינִי נוֹתֵן לָהֶם אֲפִלּוּ דָּבָר קַל מִבִּזָּתָהּ שֶׁל תּוֹרָה. שׁוּב נִשְׁבַּע הַקָּדוֹשׁ בָּרוּךְ הוּא לְיִשְׂרָאֵל בְּכִסֵּא הַכָּבוֹד שֶׁלּוֹ, שֶׁאֲפִלּוּ יַעַמְדוּ עוֹבְדֵי אֱלִילִים וְיִבְנוּ לִי בֵּית הַמִּקְדָּשׁ יוֹתֵר מִכֶּם וְיֹאמְרוּ תֵן לָנוּ כֶּתֶר אַהֲרֹן וְכֶתֶר בֵּית דָּוִד אֵינִי נוֹתֵן לָהֶם דָּבָר קַל מִבִּזָּתָהּ שֶׁל תּוֹרָה, לְכָךְ נֶאֱמַר "מַיִם רַבִּים" וְגוֹ'.

"וְאָהַבְתָּ אֵת ה' אֱלֹהֶיךָ", מַהוּ בְּכָל נַפְשְׁךָ. בְּכָל נֶפֶשׁ וָנֶפֶשׁ שֶׁבָּרָא בְּךָ, עַל כָּל נְשִׁימָה שֶׁאָדָם מַעֲלֶה חַיָּב לְקַלֵּס אֶת יוֹצְרוֹ, שֶׁנֶּאֱמַר (תהלים קנ, ו) "כֹּל הַנְּשָׁמָה תְּהַלֵּל יָהּ". אָמְרוּ יִשְׂרָאֵל לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, הַנֶּפֶשׁ הַזּוֹ שֶׁמְּקַלֶּסֶת אוֹתְךָ עַד מָתַי הִיא נְתוּנָה בֶּעָפָר. אָמַר לָהֶם יַגִּיעַ הַקֵּץ וְנַפְשׁוֹתֵיהֶם שְׂמֵחוֹת, שֶׁנֶּאֱמַר (ישעיה סא, י) "שׂוֹשׂ אָשִׂישׂ בַּה' תָּגֵל נַפְשִׁי בֵּאלֹהַי".

{rרמז תתלחr}  "וְאָהַבְתָּ אֵת ה' אֱלֹהֶיךָ", שֶׁיְּהֵא שֵׁם שָׁמַיִם מִתְאַהֵב עַל יָדְךָ, שֶׁיְּהֵא אָדָם קוֹרֵא וְשׁוֹנֶה וְדִבּוּרוֹ בְּנַחַת עִם הַבְּרִיּוֹת וּמַשָּׂאוֹ וּמַתָּנוֹ נָאֶה כְּשֶׁרוֹאִין שֶׁנּוֹשֵׂא וְנוֹתֵן בֶּאֱמוּנָה מַה הַבְּרִיּוֹת אוֹמְרוֹת עָלָיו, אַשְׁרֵי פְּלוֹנִי שֶׁלָּמַד תּוֹרָה אַשְׁרֵי אָבִיו שֶׁלִּמְּדוֹ תוֹרָה אַשְׁרֵי רַבּוֹ שֶׁלִּמְּדוֹ תּוֹרָה אוֹי לָהֶם לִבְנֵי אָדָם שֶׁלֹּא לָמְדוּ תוֹרָה רְאוּ פְּלוֹנִי שֶׁלָּמַד תּוֹרָה כַּמָּה נָאִים וְיָפִים מַעֲשָׂיו כַּמָּה מְתֻקָּנִים דְּרָכָיו, עָלָיו הַכָּתוּב אוֹמֵר (ישעיה מט, ג) "וַיֹּאמֶר לִי עַבְדִּי אָתָּה יִשְׂרָאֵל אֲשֶׁר בְּךָ אֶתְפָּאָר", וּבִזְמַן שֶׁאָדָם קוֹרֵא וְשׁוֹנֶה וְאֵין מִקְחוֹ וּמַתָּנוֹ נָאֶה וְאֵין מַשָּׂאוֹ וּמַתָּנוֹ בֶּאֱמוֹנָה וְאֵין דְּבָרָיו בְּנַחַת עִם הַבְּרִיּוֹת מַה הַבְּרִיּוֹת אוֹמְרוֹת עָלָיו אוֹי לוֹ לִפְלוֹנִי שֶׁלָּמַד תּוֹרָה, אוֹי לוֹ לְאָבִיו שֶׁלִּמְּדוֹ תוֹרָה אוֹי לוֹ לְרַבּוֹ שֶׁלִּמְּדוֹ תוֹרָה אַשְׁרֵיהֶם לִבְנֵי אָדָם שֶׁלֹּא לָמְדוּ תוֹרָה רְאוּ פְּלוֹנִי זֶה שֶׁלָּמַד תּוֹרָה כַּמָּה מְכֹעָרִים מַעֲשָׂיו כַּמָּה מְקֻלְקָלִין דְּרָכָיו, וְעָלָיו הַכָּתוּב אוֹמֵר  "עַם ה' אֵלֶּה וּמֵאַרְצוֹ יָצָאוּ".

כִּי אֲתָא רָבִין אֲמַר רַבִּי יוֹחָנָן, בַּכֹּל מִתְרַפְּאִין  חוּץ מֵאֱלִילִים וְגִלּוּי עֲרָיוֹת וּשְׁפִיכוּת דָּמִים. אֱלִילִים, דְּתַנְיָא רַבִּי אֱלִיעֶזֶר אוֹמֵר אִם נֶאֱמַר "בְּכָל נַפְשְׁךָ" [לָמָּה נֶאֱמַר "בְּכָל מְאֹדֶךָ" וְאִם נֶאֱמַר "בְּכָל מְאֹדֶךָ" לָמָּה נֶאֱמַר "בְּכָל נַפְשְׁךָ", אֶלָּא לוֹמַר לְךָ אִם יֵשׁ אָדָם שֶׁגּוּפוֹ חָבִיב עָלָיו מִמָּמוֹנוֹ לְכָךְ נֶאֱמַר "בְּכָל נַפְשְׁךָ", וְיֵשׁ אָדָם שֶׁמָּמוֹנוֹ חָבִיב עָלָיו מִגּוּפוֹ לְכָךְ נֶאֱמַר "בְּכָל מְאֹדֶךָ"]. גִּלּוּיּ עֲרָיוֹת וּשְׁפִיכוּת דָּמִים, דְּתַנְיָא רַבִּי (אֱלִיעֶזֶר) אוֹמֵר, (להלן כב, כו) "כִּי כַּאֲשֶׁר יָקוּם אִישׁ עַל רֵעֵהוּ וּרְצָחוֹ נֶפֶשׁ", וְכִי מָה עִנְיָן רוֹצֵחַ אֵצֶל נַעֲרָה הַמְאֹרָסָה, אֶלָּא הֲרֵי זֶה בָא לְלַמֵּד וְנִמְצָא לָמֵד, מַקִּישׁ רוֹצֵחַ לְנַעֲרָה הַמְאֹרָסָה מַה נַּעֲרָה הַמְאֹרָסָה נִתַּן לְהַצִּילָהּ בְּנַפְשׁוֹ אַף רוֹצֵחַ נִתַּן לְהַצִּילוֹ בְּנַפְשׁוֹ, וּמַקִּישׁ נַעֲרָה הַמְאֹרָסָה לְרוֹצֵחַ, מָה רוֹצֵחַ יֵהָרֵג וְאַל יַעֲבֹר אַף נַעֲרָה הַמְאֹרָסָה תֵּהָרֵג וְאַל תַּעֲבֹר. וְרוֹצֵחַ גּוּפֵיהּ מִנָּא לָן. סְבָרָא הוּא, כִּי הַהוּא דַּאֲתָא לְקָמֵיהּ דְּרָבָא, אֲמַר לֵיהּ מָרֵי דוֹרָאֵי אֲמַר לִי זִיל קְטָלֵיהּ לִפְלָנְיָא וְאִי לָךְ, קָטִילְנָא לָךָ אֲמַר לֵיהּ לִקְטְלָךְ וְלָא תִקְטֹל, מַאי חָזִית דְּדָמָא דִידָךְ סֻמַּק טְפֵי, דִּלְמָא דָּמָא דְּהַהוּא גַבְרָא סֻמַּק טְפֵי.

אֲמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יְהוֹצָדָק, נִמְנוּ וְגָמְרוּ בַּעֲלִיַּת בֵּית נִתְזָה בְּלוֹד, כָּל עֲבֵירוֹת שֶׁבַּתּוֹרָה אִם אוֹמְרִים לוֹ לָאָדָם עֲבֹר וְאַל תֵּהָרֵג, יַעֲבֹר וְאַל יֵהָרֵג, חוּץ מֵאֱלִילִים גִּלּוּי עֲרָיוֹת וּשְׁפִיכוּת דָּמִים. וֶאֱלִילִים לֹא, וְהָתַּנְיָא הָיָה רַבִּי יִשְׁמָעֵאל אוֹמֵר מִנַּיִן שֶׁאִם אָמְרוּ לוֹ לָאָדָם עֲבֹד אֱלִילִים וְאַל תֵּהָרֵג, מִנַּיִן שֶׁיַּעֲבֹר וְאַל יֵהָרֵג, תַּלְמוּד לוֹמַר  "וְחַי בָּהֶם", יָכוֹל אֲפִלּוּ בְּפַרְהֶסְיָא, תַּלְמוּד לוֹמַר (שם כב, לב) "וְלֹא תְחַלְּלוּ אֶת שֵׁם קָדְשִׁי". אִינְהוּ דְּאָמְרֵי כְּרַבִּי אֱלִיעֶזֶר, דְּתַנְיָא רַבִּי אֱלִיעֶזֶר אוֹמֵר אִם נֶאֱמַר "בְּכָל נַפְשְׁךָ" וְכוּ' (כְּדִלְעֵיל), כִּי אֲתָא רַב דִּימֵי אֲמַר רַבִּי יוֹחָנָן, לָא שָׁנוּ אֶלָּא שֶׁלֹּא בִּשְׁעַת הַשְּׁמָד, אֲבָל בִּשְׁעַת הַשְּׁמָד אֲפִלּוּ לְשַׁנּוּיֵי עֲרַקְתָא דִמְסָאנָא יֵהָרֵג וְאַל יַעֲבֹר. כִּי אֲתָא רָבִין אֲמַר רַבִּי יוֹחָנָן אֲפִלּוּ שֶׁלֹּא בִּשְׁעַת הַשְּׁמָד לֹא אָמְרוּ אֶלָּא בְּצִנְעָא, אֲבָל בְּפַרְהֶסְיָא לֹא. וְכַמָּה פַּרְהֶסְיָא. עֲשָׂרָה בְּנֵי אָדָם. פְּשִׁיטָא, יִשְׂרָאֵלִים בָּעֵינָן, דִּכְתִיב (שם) "וְנִקְדַּשְׁתִּי בְּתוֹךְ בְּנֵי יִשְׂרָאֵל". בָּעֵי רַבִּי יִרְמִיָּה תִּשְׁעָה יִשְׂרָאֵלִים וְכוּתִי אֶחָד מַהוּ. תָּא שְׁמַע דְּתָנֵי (רַבִינָאִי) [רַב יַנַּאי] אַחְוּהַ דְּרַבִּי חִיָּא בַּר אַבָּא, אַתְיָא "תּוֹךְ תּוֹךְ",  "מֵהִבָּדְלוּ מִתּוֹךְ הָעֵדָה הַזֹּאת", מַה לְּהַלָּן עֲשָׂרָה וְכֻלְּהוּ מִיִּשְׂרָאֵל, אַף כָּאן עֲשָׂרָה וְכֻלְּהוּ מִיִּשְׂרָאֵל. וְהָא אֶסְתֵּר פַּרְהֶסְיָא הֲוַאי. אֶסְתֵּר קַרְקַע עוֹלָם הָיְתָה. רָבָא אֲמַר, הֲנָאַת עַצְמוֹ שָׁאנֵי, דְּאִי לָא תֵימָא הָכֵי (נַמִּי) [הַנֵּי] קְוָאקֵי וְדִימוֹנְקֵי הֵיכִי יְהָבִינָן לְהוּ, [אֶלָּא הֲנָאַת עַצְמָן שָׁאנֵי, הָכֵי נַמֵּי הֲנָאַת עַצְמוֹ שָׁאנֵי]. וְאַזְדָּא רָבָא לְטַעֲמֵיהּ, דַּאֲמַר רָבָא הַאי עוֹבֵד אֱלִילִים דַאֲמַר לֵיהּ לְיִשְׂרָאֵל קְטֹל אַסְפַּסְתָּא [בְּשַׁבַּתָּא] וְשָׁדֵי לְחַיּוּתָא וְאִי לָא קָטִילְנָא לָךְ, לִקְטֹל וְלָא לִקְטְלֵיהּ, שָׁדֵי לְנַהֲרָא לִקְטְלֵיהּ וְלָא לִקְטֹל, מַאי טַעֲמָא לַעֲבוּרֵי מִלְּתָא קָא בָעֵי.

{rרמז תתלטr}  "וְהָיוּ הַדְּבָרִים הָאֵלֶּה", לָמָּה נֶאֱמַר. לְפִי שֶׁהוּא אוֹמֵר וְאָהַבְתָּ אֵת ה' אֱלֹהֶיךָ אֵינִי יוֹדֵעַ כֵּיצַד לֶאֱהֹב, תַּלְמוּד לוֹמַר "וְהָיוּ הַדְּבָרִים הָאֵלֶּה", תֵּן הַדְּבָרִים הָאֵלֶּה עַל לִבְּךָ שֶׁמִּתּוֹךְ כָּךְ אַתָּה מַכִּיר אֶת מִי שֶׁאָמַר וְהָיָה הָעוֹלָם וּמִדַּבֵּק בִּדְרָכָיו.

{rרמז תתמr}  "אֲשֶׁר אָנֹכִי מְצַוְּךָ הַיּוֹם", שֶׁלֹּא יְהֵא בְעֵינֶיךָ כִּדְיוֹטְגְּמָא יְשָׁנָה שֶׁאֵין הַכֹּל סוֹפְנִין אוֹתָהּ, אֶלָּא כַּחֲדָשָׁה שֶׁהַכֹּל רָצִין לִקְרָאתָהּ. עַל לְבָבֶךָ. מִכָּאן הָיָה רַבִּי יֹאשִׁיָּה אוֹמֵר צָרִיךְ אָדָם לְהַשְׁבִּיעַ אֶת יִצְרוֹ, שֶׁכֵּן אַתָּה מוֹצֵא בְּכָל הַצַּדִּיקִים שֶׁמַּשְׁבִּיעִין אֶת יִצְרָן, בְּאַבְרָהָם הוּא אוֹמֵר (בראשית יד, כד) "הֲרִימֹתִי יָדִי". בְּבֹעַז הוּא אוֹמֵר (רות ג, יג) "חַי ה' שִׁכְבִי עַד הַבֹּקֶר", בְּדָוִד הוּא אוֹמֵר (ש"א כו, י) "חַי ה' כִּי אִם- ה' יִגָּפֶנּוּ", בֶּאֱלִישָׁע הוּא אוֹמֵר  "חַי ה' אֲשֶׁר עָמַדְתִּי לְפָנָיו אִם אֶקַּח", וּכְשֵׁם שֶׁהַצַּדִּיקִים מַשְׁבִּיעִין יִצְרָן שֶׁלֹּא לַעֲשׂוֹת כָּךְ הָרְשָׁעִים מַשְׁבִיעִין יִצְרָן לַעֲשׂוֹת, שֶׁנֶּאֱמַר (שם, כ) "חַי ה' כִּי אִם רַצְתִּי אַחֲרָיו וְלָקַחְתִּי (מִיָּדוֹ) [מֵאִתּוֹ] מְאוּמָה".

{pפסוק זp}  אֲמַר רַב סַפְרָא מִשּׁוּם רַבִּי יְהוֹשֻׁעַ בֶּן חֲנַנְיָא מַאי דִּכְתִיב "וְשִׁנַּנְתָּם לְבָנֶיךָ וְדִבַּרְתָּ בָּם" אַל תִּקְרֵי וְשִׁנַּנְתָּם אֶלָּא וְשִׁלַּשְׁתָּם, לְעוֹלָם יְשַׁלֵּשׁ אָדָם שְׁנוֹתָיו שְׁלִישׁ בַּמִּקְרָא שְׁלִישׁ בַּמִּשְׁנָה וּשְׁלִישׁ בַּתַּלְמוּד. וּמִי יָדַע כַּמָּה חָיֵי. לָא צְרִיכָא, לְיוֹמֵי. תָּנוּ רַבָּנָן "וְשִׁנַּנְתָּם לְבָנֶיךָ", שֶׁיְּהוּ דִּבְרֵי תוֹרָה מְחֻדָּדִין בְּפִיךָ, שֶׁאִם יִשְׁאָלְךָ אָדָם [דָּבָר] אַל תְּגַמְגֵּם אֶלָּא אֱמֹר לוֹ מִיָּד, שֶׁנֶּאֱמַר  "אֱמֹר לַחָכְמָה אֲח(וֹ)תִי אָתְּ". וְאוֹמֵר (שם, ג) "קָשְׁרֵם עַל אֶצְבְּעֹתֶיךָ כָּתְבֵם עַל לוּחַ לִבֶּךָ". וְאוֹמֵר (תהלים קכז, ד) "כְּחִצִּים בְּיַד גִּבּוֹר". וְאוֹמֵר  "אַשְׁרֵי הַגֶּבֶר אֲשֶׁר מִלֵּא אֶת  אַשְׁפָּתוֹ מֵהֶם לֹא יֵבֹשׁוּ כִּי יְדַבְּרוּ אֶת אוֹיְבִים בַּשָּׁעַר". [מַאי "אֶת אוֹיְבִים בַּשָּׁעַר"]. אֲמַר רַבִּי חִיָּא אֲפִלּוּ הָאָב וּבְנוֹ הָרַב וְתַלְמִידוֹ שֶׁעוֹסְקִים בַּתּוֹרָה בְּשַׁעַר אֶחָד נַעֲשׂוּ אוֹיְבִים זֶה לָזֶה (וְאָמַר רָבָא) וְאֵינָם זָזִין מִשָּׁם עַד שֶׁנַּעֲשׂוּ אוֹהֲבִים זֶה לָזֶה, דִּכְתִיב (במדבר כא, יד) "אֶת וָהֵב בְּסוּפָה", אַל תִּקְרֵי "בְּסוּפָה" אֶלָּא "בְּסוֹפָהּ".

{rרמז תתמאr}  "וְשִׁנַּנְתָּם", אֵלּוּ בְשִׁנּוּן וְאֵין (שמות יג, ב) "קַדֵּשׁ לִי כָּל בְּכוֹר" (שם, יא) "וְהָיָה כִּי יְבִיאֲךָ" בְּשִׁנּוּן. שֶׁהָיָה בְּדִין אִם "וַיֹּאמֶר" שֶׁאֵינוֹ בִּקְשִׁירָה יֶשְׁנוֹ בְּשִׁנּוּן,  "קַדֵּשׁ", "וְהָיָה כִּי יְבִיאֲךָ" שֶׁיֶּשְׁנָן בִּקְשִׁירָה אֵינּוֹ דִין שֶׁיְּהוּ בְּשִׁנּוּן, תַּלְמוּד לוֹמַר "וְשִׁנַּנְתָּם", אֵלּוּ בְשִׁנּוּן וְאֵין "קַדֵּשׁ" "וְהָיָה כִּי יְבִיאֲךָ" בְּשִׁנּוּן. וַעֲדַיִן אֲנִי אוֹמֵר "וַיֹּאמֶר" שֶׁקְּדָמוּהָ מִצְווֹת אֲחֵרוֹת הֲרֵי הוּא בְשִׁנּוּן, עֲשֶׂרֶת הַדִּבְּרוֹת שֶׁלֹּא קְדָמוּם מִצְווֹת אֲחֵרוֹת אֵינוֹ דִין שֶׁיְּהוּ בְּשִׁנּוּן. אָמַרְתָּ, קַל וָחֹמֶר, אִם "קַדֵּשׁ לִי" "וְהָיָה כִּי יְבִיאֲךָ" שֶׁהֵם בִּקְשִׁירָה אֵינָן בְּשִׁנּוּן, עֲשֶׂרֶת הַדִּבְּרוֹת שֶׁאֵינָם בִּקְשִׁירָה אֵינוֹ דִין שֶׁלֹּא יְהוּ בְּשִׁנּוּן. הֲרֵי "וַיֹּאמֶר" יוֹכִיחַ לַעֲשֶׂרֶת הַדִּבְּרוֹת שֶׁאַף עַל פִּי שֶׁאֵינָן בִּקְשִׁירָה שֶׁיְּהוּ בְּשִׁנּוּן. תַּלְמוּד לוֹמַר "וְשִׁנַּנְתָּם" וְכוּ'.

"לְבָנֶיךָ", אֵלּוּ תַּלְמִידֶיךָ. וְכֵן אַתָּה מוֹצֵא בְּכָל מָקוֹם, שֶׁהַתַּלְמִידִים קְרוּיִים בָּנִים שֶׁנֶּאֱמַר  "בָּנִים אַתֶּם", (מ"ב ב, ג) "וַיֵּצְאוּ בְּנֵי הַנְּבִיאִים אֲשֶׁר בְּבֵית אֵל", וְכִי בְּנֵי הַנְּבִיאִים, הָיוּ וַהֲלֹא תַּלְמִידִים הָיוּ, [אֶלָּא מִכָּאן שֶׁהַתַּלְמִידִים קְרוּיִים בָּנִים]. וְכֵן הוּא אוֹמֵר,  "וַיִּגְּשׁוּ בְּנֵי הַנְּבִיאִים אֲשֶׁר בִּירִיחוֹ", וְכֵן אַתָּה מוֹצֵא חִזְקִיָּהוּ מֶלֶךְ יְהוּדָה שֶׁלִּמֵּד תּוֹרָה לְכָל יִשְׂרָאֵל וּקְרָאָן בָּנִים, שֶׁנֶּאֱמַר (דבהי"ב כט, יא) "בָּנַי עַתָּה אַל תִּשָּׁלוּ". וּכְשֵׁם שֶׁהַתַּלְמִידִים קְרוּיִים בָּנִים כָּךְ הָרַב קָרוּי אָב, שֶׁנֶּאֱמַר (מ"ב ד, יב) "וֶאֱלִישָׁע ר(וֹ)אֶה וְהוּא מְצַעֵק אָבִי אָבִי". וְאוֹמֵר  "וֶאֱלִישָׁע חָלָה אֶת חָלְיוֹ אֲשֶׁר יָמוּת בּוֹ (וַיָּבֹא) [וַיֵּרֶד] אֵלָיו [יוֹאָשׁ] מֶלֶךְ יִשְׂרָאֵל וַיֵּבְךְ (וַיִּפֹּל) עַל פָּנָיו וַיֹּאמֶר אָבִי אָבִי.

{rרמז תתמבr}  "וְדִבַּרְתָּ בָּם", עֲשֵׂה אוֹתָם עִיקָר וְאַל תַּעֲשֵׂם טָפֵל, שֶׁלֹּא יְהֵא מַשָּׂאֲךָ וּמַתָּנְךָ אֶלָּא בָהֶן שֶׁלֹּא תְעָרֵב בָּהֶם דְּבָרִים אֲחֵרִים, שֶׁלֹּא תֹאמַר לָמַדְתִּי חָכְמַת יִשְׂרָאֵל אֵלֵךְ וְאֶלְמַד חָכְמַת הָעוֹלָם, תַּלְמוּד לוֹמַר (ויקרא יח, ד) "לָלָכֶת בָּהֶם", וְלֹא לְהִפָּטֵר מֵהֶם. וְכֵן הוּא אוֹמֵר (משלי ה, יז) "יִהְיוּ לְךָ לְבַדֶּךָ" וְגוֹ', [בְּשִׁבְתְּךָ בְּבֵיתֶךָ וּבְלֶכְתְּךָ בַדֶּרֶךְ], וְכֵן הוּא אוֹמֵר (שם ו, כב) "בְּהִתְהַלֶכְךָ תַּנְחֶה א(וֹ)תָךְ", בָּעוֹלָם הַזֶּה, "בְּשָׁכְבְּךָ תִּשְׁמֹר עָלֶיךָ", בִּשְׁעַת מִיתָה, "וֶהֱקִיצוֹתָ", לִימוֹת הַמָּשִׁיחַ, "הִיא תְשִׂיחֶךָ", לָעוֹלָם הַבָּא.

"וּבְשָׁכְבְּךָ", יָכוֹל אֲפִלּוּ שָׁכַב בַּחֲצִי הַיּוֹם. תַּלְמוּד לוֹמַר "וּבְקוּמֶךָ". יָכוֹל אֲפִלּוּ עָמַד בַּחֲצִי הַיּוֹם. תַּלְמוּד לוֹמַר "בְּשִׁבְתְּךָ בְּבֵיתֶךָ וּבְלֶכְתְּךָ בַדֶּרֶךְ", דֶּרֶךְ אֶרֶץ דִּבְּרָה תוֹרָה. וּכְבָר הָיָה רַבִּי יִשְׁמָעֵאל מֻטֶּה וְדוֹרֵשׁ וְרַבִּי אֶלְעָזָר בֶּן עֲזַרְיָה זָקוּף, הִגִּיעַ זְמַן קְרִיאַת שְׁמַע נִזְקַף רַבִּי יִשְׁמָעֵאל וְהִטָּה רַבִּי אֶלְעָזָר. אֲמַר לֵיהּ רַבִּי יִשְׁמָעֵאל, מַה זֶּה אֶלְעָזָר. אֲמַר לֵיהּ, יִשְׁמָעֵאל אָחִי, מָשָׁל אוֹמְרִים לְאֶחָד מִפְּנֵי מָה זְקָנְךָ מְגֻדָּל, אֲמַר לָהֶם יְהֵא כְּנֶגֶד הַמַּשְׁחִיתִים. אֲמַר לֵיהּ, אַתָּה הִטֵּיתָ כְּדִבְרֵי בֵּית שַׁמַּאי וַאֲנִי נִזְקַפְתִּי כְּדִבְרֵי בֵית הִלֵּל. דָּבָר אַחֵר שֶׁלֹּא יִקָּבַע הַדָּבָר חוֹבָה, שֶׁבֵּית שַׁמַּאי אוֹמְרִים בָּעֶרֶב כָּל אָדָם יַטּוּ וְיִקְרְאוּ וּבַבֹּקֶר יַעַמְדוּ.

תָּנוּ רַבָּנָן "וְדִבַּרְתָּ בָּם" וְלֹא בִּתְפִלָּה, בָּם יֵשׁ לְךָ רְשׁוּת לְדַבֵּר, וְלֹא בִּדְבָרִים אֲחֵרִים. רַבִּי אַחָא אָמַר, "וְדִבַּרְתָּ בָּם", עֲשֵׂה אוֹתָם קֶבַע. אֲמַר (רַבָּה) [רָבָא] הַסָּח שִׂיחַת חֻלִּין עוֹבֵר בַּעֲשֵׂה, שֶׁנֶּאֱמַר "וְדִבַּרְתָּ בָּם", 'בָּם' וְלֹא בִדְבָרִים אֲחֵרִים. רַב אַחָא בַּר יַעֲקֹב אָמַר, עוֹבֵר בְּלָאו, שֶׁנֶּאֱמַר  "כָּל- הַדְּבָרִים יְגֵעִים לֹא יוּכַל אִישׁ לְדַבֵּר".

רַבִּי יוֹנָה מִשְׁתָּעֵי, וְדִבַּרְתָּ בָּם מִכְּלַל שֶׁיֵּשׁ לְךָ רְשׁוּת לְדַבֵּר בָּם.

הַקּוֹרֵא אֶת שְׁמַע וּפָגַע בּוֹ רַבּוֹ אוֹ מִי שֶׁגָּדוֹל הֵימֶנּוּ, בַּפְּרָקִים שׁוֹאֵל מִפְּנֵי הַכָּבוֹד וְאֵין צָרִיךְ לוֹמַר שֶׁמֵּשִׁיב. בָּאֶמְצַע שׁוֹאֵל מִפְּנֵי הַיִּרְאָה וְאֵין צָרִיךְ לוֹמַר שֶׁמֵּשִׁיב דִּבְרֵי רַבִּי מֵאִיר. רַבִּי יְהוּדָה אוֹמֵר בָּאֶמְצַע שׁוֹאֵל מִפְּנֵי הַיִּרְאָה וּמֵשִׁיב מִפְּנֵי הַכָּבוֹד, בַּפְּרָקִים שׁוֹאֵל מִפְּנֵי הַכָּבוֹד וּמֵשִׁיב שָׁלוֹם לְכָל אָדָם.

בֵּית שַׁמַּאי אוֹמְרִים בָּעֶרֶב כָּל אָדָם יַטֶּה וְיִקְרָא וּבַבֹּקֶר יַעֲמֹד, שֶׁנֶּאֱמַר "וּבְשָׁכְבְּךָ וּבְקוּמֶךָ". וּבֵית הִלֵּל אוֹמְרִים, כָּל אָדָם קוֹרֵא כְדַרְכּוֹ, שֶׁנֶּאֱמַר "וּבְלֶכְתְּךָ בַדֶּרֶךְ", אִם כֵּן לָמָּה נֶאֱמַר "בְּשָׁכְבְּךָ וּבְקוּמֶךָ", בְּשָׁעָה שֶׁבְּנֵי אָדָם שׁוֹכְבִים וּבְשָׁעָה שֶׁבְּנֵי אָדָם עוֹמְדִים. בִּשְׁלָמָא בֵּית הִלֵּל קָאָמְרֵי טַעֲמָא דִידְהוּ וְטַעֲמָא דְבֵית שַׁמַּאי, אֶלָּא בֵּית שַׁמַּאי מַאי טַעֲמָא לָא אָמְרֵי כְּבֵית הִלֵּל. אָמְרֵי לְךָ בֵּית שַׁמַּאי, אִי סָלְקָא דַעְתָּךְ לְהָכִי הוּא דַאֲתָא, לִכְתּוּב רַחֲמָנָא בַּבֹּקֶר וּבָעֶרֶב בְּשָׁכְבְּךָ וּבְקוּמֶךָ לָמָּה לִי, שְׁמַע מִ(י)נָּהּ שְׁכִיבָה שְׁכִיבָה מַמָּשׁ, קִימָה קִימָה מַמָּשׁ. (וּבֵית הִלֵּל, כְּתַב וּבְלֶכְתְּךָ בַדֶּרֶךְ), וּבֵית שַׁמַּאי [הַאי וּבְלֶכְתְךָ בַדֶּרֶךְ מַאי עָבִיד לֵיהּ]. מִבָּעֵי לֵיהּ לִכְדְּתַנְיָא בְּשִׁבְתְךָ בְּבֵיתֶךָ, פְּרָט לְחָתָן הַכּוֹנֵס אֶת הַבְּתוּלָה, פָּטוּר, וּבְלֶכְתְךָ בַדֶּרֶךְ, פְּרָט לְעוֹסֵק בִּדְבַר מִצְוָה, דְּלִכְתוּב רַחֲמָנָא בְּלֶכֶת וּבְשֶׁבֶת, מַאי בְּשִׁבְתְךָ וּבְלֶכְתְּךָ, בְּשֶׁבֶת וּבְלֶכֶת דִּידָךְ הוּא דִּמְחַיַּבְתְּ, הָא בְּשֶׁבֶת וּבְלֶכֶת דְּמִצְוָה פְּטִירַתְּ. וּבֵית הִלֵּל, הָא כְּתִיב בְּשִׁבְתְּךָ וּבְלֶכְתְּךָ, בַדֶּרֶךְ לָמָּה לִי, שְׁמַע מִ(י)נָּהּ.

מֵאֵימָתַי קוֹרִין אֶת שְׁמַע בַּעֲרָבִין, מִשָּׁעָה שֶׁהַכֹּהֲנִים נִכְנָסִין לֶאֱכֹל בִּתְרוּמָתָן עַד סוֹף הָאַשְׁמוּרָה הָרִאשׁוֹנָה, דִּבְרֵי רַבִּי אֱלִיעֶזֶר. וַחֲכָמִים אוֹמְרִים עַד חַצוֹת. רַבָּן גַּמְלִיאֵל אוֹמֵר עַד שֶׁיַּעֲלֶה עַמּוּד הַשַּׁחַר. תַּנָא אֲקְרָא קָאֵי, דִּכְתִיב "בְּשָׁכְבְּךָ וּבְקוּמֶךָ".

"בְּשָׁכְבְּךָ וּבְקוּמֶךָ" הָוֵי מִצְוַת עֲשֵׂה שֶׁהַזְּמַן גְּרָמָא, וְהַיְנוּ דִּתְנַן נָשִׁים וַעֲבָדִים וּקְטַנִּים פְּטוּרִין מִקְּרִיאַת שְׁמַע וּמִן הַתְּפִלִּין.

אֲמַר רַבִּי יוֹחָנָן אֵיזֶהוּ בֶּן עוֹלָם הַבָּא, זֶה הַסּוֹמֵךְ גְּאֻלָּה שֶׁל עַרְבִית לִתְפִלָּה שֶׁל עַרְבִית. וְרַבִּי יְהוֹשֻׁעַ בֶּן לֵוִי אוֹמֵר תְּפִלּוֹת בָּאֶמְצַע תִּקְּנוּם. בְּמַאי קָמִפְלְגֵי. אִבָּעִית אֵימָא סְבָרָא, וְאִיבָּעִית אֵימָא קְרָא. אִבָּעִית אֵימָא סְבָרָא, דְּרַבִּי יוֹחָנָן סְבַר גְּאֻלָּה מֵאוֹרְתָּא נַמִּי הֲוַאי, וְרַבִּי יְהוֹשֻׁע בֶּן לֵוִי סְבַר גְּאֻלָּה מֵאוֹרְתָּא לָא הֲוַאי. וְאִבָּעִית אֵימָא קְרָא, בְּשָׁכְבְּךָ וּבְקוּמֶךָ, רַבִּי יוֹחָנָן סְבַר מַקִּישׁ שְׁכִיבָה לְקִימָה, מַה קִּימָה קְרִיאַת שְׁמַע וְאַחַר כָּךְ תְּפִלָּה אַף שְׁכִיבָה קְרִיאַת שְׁמַע וְאַחַר כָּךְ תְּפִלָּה, וְרַבִּי יְהוֹשֻׁעַ בֶּן לֵוִי סְבַר מַה קִּימָה קְרִיאַת שְׁמַע סָמוּךְ לְמִטָּתוֹ אַף שְׁכִיבָה קְרִיאַת שְׁמַע סָמוּךְ לְמִטָּתוֹ, וְהַשְׁכִּיבֵנוּ, כֵּיוָן דִּקְבָעוּהָ רַבָּנָן בִּגְאֻלָּה כִּגְאֻלָּה אֲרִיכְתָא דָּמְיָא, וְכֵן בְּשַׁחֲרִית בַּתְּפִלָּה הוּא אוֹמֵר ה' שְׂפָתַי תִּפְתָּח, כֵּיוָן דִּקְבָעוּהָ רַבָּנָן בַּתְּפִלָּה כִּתְפִלָּה אֲרִיכְתָא דָּמְיָא.

{pפסוק חp}  "וּקְשַׁרְתָּם", אֵלּוּ בִּקְשִׁירָה וְאֵין "וַיֹּאמֶר" בִּקְשִׁירָה, שֶׁהָיָה בְּדִין אִם "קַדֶּשׁ לִי" "וְהָיָה כִּי יְבִיאֲךָ" שֶׁאֵינָן בְּשִׁנּוּן, הֲרֵי הֵן בִּקְשִׁירָה, "וַיֹּאמֶר" שֶׁהוּא בְּשִׁנּוּן אֵינוֹ דִין שֶׁיְּהֵא בִקְשִׁירָה, תַּלְמוּד לוֹמַר "וּקְשַׁרְתָּם", אֵלּוּ בִּקְשִׁירָה וְאֵין "וַיֹּאמֶר" בִּקְשִׁירָה. וַעֲדַיִן אֲנִי אוֹמֵר אִם "קַדֵּשׁ לִי" "וְהָיָה כִּי יְבִיאֲךָ" שֶׁקְּדָמוּם מִצְווֹת אֲחֵרוֹת הֲרֵי הֵן בִּקְשִׁירָה, עֲשֶׂרֶת הַדִּבְּרוֹת שֶׁלֹּא קְדָמוּם מִצְווֹת אֲחֵרוֹת אֵינוֹ דִין שֶׁיְּהוּ בִקְשִׁירָה, אָמַרְתָּ קַל וָחֹמֶר אִם "וַיֹּאמֶר" שֶׁהוּא בְשִׁנּוּן אֵינוֹ בִקְשִׁירָה, עֲשֶׂרֶת הַדִּבְּרוֹת שֶׁאֵינָן בְּשִׁנּוּן אֵינוֹ דִין שֶׁלֹּא יְהוּ בִקְשִׁירָה. וַהֲרֵי קַדֵּשׁ לִי וְהָיָה כִּי יְבִיאֲךָ יוֹכִיחַ שֶׁאֵינָן בְּשִׁנּוּן וַהֲרֵי הֵן בִּקְשִׁירָה וְהֵן יוֹכִיחוּ לַעֲשֶׂרֶת הַדִּבְּרוֹת שֶׁאַף עַל פִּי שֶׁאֵינָן בְּשִׁנּוּן יְהוּ בִקְשִׁירָה. תַּלְמוּד לוֹמַר "וּקְשַׁרְתָּם", אֵלּוּ בִקְשִׁירָה וְאֵין עֲשֶׂרֶת הַדִּבְּרוֹת בִּקְשִׁירָה.

"וּקְשַׁרְתָּם לְאוֹת עַל יָדֶךָ", כֶּרֶךְ אֶחָד שֶׁל אַרְבַּע טוֹטָפוֹת, שֶׁהָיָה בְדִין הוֹאִיל וְאָמְרָה תוֹרָה תֵּן תְּפִלִּין בַּיָּד וְתֵן תְּפִלִּין בָּרֹאשׁ מַה שֶּׁל רֹאשׁ אַרְבַּע טוֹטָפוֹת אַף שֶׁל יָד אַרְבַּע טוֹטָפוֹת, תַּלְמוּד לוֹמַר וּקְשַׁרְתָּם לְאוֹת עַל יָדֶךָ וְכוּ' (כִּדְכָתוּב בְּרֶמֶז רכ"א).

{rרמז תתמגr}  הַכֹּל חַיָּבִין בִּתְפִלִּין, כֹּהֲנִים לְוִיִּים וְיִשְׂרָאֵלִים. פְּשִׁיטָא. כֹּהֲנִים אִצְטִרִיכָא לֵיהּ, סָלְקָא דַעְתָּךָ אֲמִינָא הוֹאִיל דִּכְתִיב "וּקְשַׁרְתָּם לְאוֹת עַל יָדֶךָ" וְגוֹ' כָּל שֶׁיֶּשְׁנוֹ בְּמִצְוָה דְיָד אִיתֵיהּ בְּמִצְוָה דְרֹאשׁ וְהַנֵי כֹהֲנִים הוֹאִיל וְלֵיתְנְהוּ בְּמִצְוָה דְיָד, דִּכְתִיב (ויקרא ו, ג) "יִלְבַּשׁ עַל בְּשָׂרוֹ" שֶׁלֹּא יְהֵא דָבָר חוֹצֵץ בֵּינוֹ לְבֵין בְּשָׂרוֹ, אֵימָא בְּמִצְוָה דְּרֹאשׁ נַמֵּי לָא לִחַיְבוּ, קָא מַשְׁמַע לָן דְּלָא מְעַכְּבֵי אַהֲדָדֵי, דִּתְנַן תְּפִלָּה שֶׁל יָד אֵינָהּ מְעַכֶּבֶת שֶׁל רֹאשׁ וְשֶׁל רֹאשׁ אֵינָהּ מְעַכֶּבֶת שֶׁל יָד. וּמַאי שְׁנָא דְּיָד, דִּכְתִיב "יִלְבַּשׁ" שֶׁלֹּא יְהֵא דָבָר חוֹצֵץ בֵּינוֹ לְבֵין בְּשָׂרוֹ, דְּרֹאשׁ נַמֵּי הָכְּתִיב  "וְשַׂמְתָּ הַמִּצְנֶפֶת עַל רֹאשׁוֹ". תָּנָא שְׂעָרוֹ הָיָה נִרְאֶה בֵּין צִיץ לַמִּצְנֶפֶת שֶׁשָּׁם הָיָה מֵנִיחַ תְּפִלִּין.

{rרמז תתמדr}  "וְהָיוּ לְטֹטָפֹת בֵּין עֵינֶיךָ", תַּנָּא דְבֵי רַבִּי יִשְׁמָעֵאל יוֹצֵא אָדָם בִּתְפִלִּין עֶרֶב שַׁבָּת עִם חֲשֵׁכָה. מַאי טַעֲמָא. כֵּיוָן דַּאֲמַר (רָבָא) [רַבָּה] בַּר רַב הוּנָא חַיָּב אָדָם לְמַשְׁמֵשׁ בִּתְפִלִּין כָּל שָׁעָה וְשָׁעָה קַל וָחֹמֶר מִצִּיץ וּמַה צִּיץ שֶׁאֵין בּוֹ אֶלָּא אַזְכָּרָה אַחַת אָמְרָה תוֹרָה (שמות כח, לח) "וְהָיָה עַל מִצְחוֹ תָּמִיד" תְּפִלִּין שֶׁיֵּשׁ בָּהּ כַּמָּה אַזְכָּרוֹת עַל אַחַת כַּמָּה וְכַמָּה, הִלְכָּךְ מִדְכָּר דְּכִיר לְהוּ.

{pפסוק טp}  "וּכְתַבְתָּם", שְׁתֵּי פָּרָשִׁיּוֹת שֶׁבַּמְּזוּזָה מַעְכְּבוֹת זוֹ אֶת זוֹ, אֲפִלּוּ כְּתָב אֶחָד מְעַכֵּב, אַרְבַּע פָּרָשִׁיּוֹת שֶׁבִּתְפִלִּין מְעַכְּבוֹת זוֹ אֶת זוֹ.

תָּנוּ רַבָּנָן, "וּכְתַבְתָּם" יָכוֹל יִכְתְּבֶנָּה עַל הָאֲבָנִים, וְדִין הוּא נֶאֱמַר כָּאן כְּתִיבָה וְנֶאֱמַר לְהַלָּן כְּתִיבָה מַה לְּהַלָּן עַל הַסֵּפֶר אַף כָּאן עַל הַסֵּפֶר, אוֹ כָּלֵךְ לְךָ לְדֶרֶךְ זוֹ נֶאֱמַר כָּאן כְּתִיבָה וְנֶאֱמַר לְהַלָּן כְּתִיבָה מַה לְּהַלָּן עַל הָאֲבָנִים אַף כָּאן עַל הָאֲבָנִים. נִרְאֶה לְמִי דוֹמֶה, דָּנִין כְּתִיבָה הַנּוֹהֶגֶת לְדוֹרוֹת מִכְּתִיבָה הַנּוֹהֶגֶת לְדוֹרוֹת וְאֵין דָּנִין כְּתִיבָה הַנּוֹהֶגֶת לְדוֹרוֹת מִכְּתִיבָה שֶׁאֵינָהּ נוֹהֶגֶת לְדוֹרוֹת וּכְמָה שֶׁנֶּאֱמַר לְהַלָּן (ירמיה לו, יח) "וַיֹּאמֶר לָהֶם בָּרוּךְ מִפִּיו יִקְרָא אֵלַי אֵת כָּל הַדְּבָרִים הָאֵלֶּה וַאֲנִי כּ(וֹ)תֵב עַל הַסֵּפֶר בַּדְּיוֹ". אֲמַר לֵיהּ רַב אַחָא בְּרֵיהּ דְּרָבָא לְרַב אָשֵׁי, רַחֲמָנָא אֲמַר "עַל מְזֻזוֹת" וְאַתְּ אֲמַרְתְּ נֵילַף כְּתִיבָה כְּתִיבָה. אֲמַר קְרָא "וּכְתַבְתָּם" כְּתִיבָה תַּמָּה וַהֲדַר עַל מְזֻזֹת. וּמֵאַחַר דִּכְתִיב ["וּכְתַבְתָּם"], הַאי גְּזֵירָה שָׁוָה לָמָּה לִי אִי לָאו גְּזֵירָה שָׁוָה הֲוָה אָמִינָא לִכְתְּבָהּ (אַבָּבָא) [אֲאַבְנָא] וְלִקְבָּעָהּ אֲסֵיפָא, קָא מַשְׁמַע לָן.

תְּנָא רַבִּי (יֹאשִׁיָּה) [אוֹשַׁעְיָא] קָמֵיהּ דְּרָבָא, וּכְתַבְתָּם הַכֹּל בִּכְתִיבָה אֲפִלּוּ צַוָּאוֹת. אֲמַר לֵיהּ דַּאֲמַר לָךְ מָנִּי, רַבִּי יְהוּדָה הִיא, דְּשָׁמְעִינַן לֵיהּ גַּבֵּי  סוֹטָה דַּאֲמַר אָלוֹת כּוֹתֵב, צַוָּאוֹת אֵינוֹ כּוֹתֵב, הָתָם טַעֲמָא מַאי מִשּׁוּם דִּכְתִיב  "וְּכָתַב", אֲבָל הָכָא דִּכְתִיב "וּכְתַבְתָּם" אֲפִלּוּ צַוָּאוֹת נַמֵּי. וְהָא טַעֲמָא דְּרַבִּי יְהוּדָה הָתָם מִשּׁוּם דִּכְתִיב "אָלוֹת", [אָלוֹת אִין צַוָּאוֹת לָא] וְהָכָא לָא כְתִיב, אֶלָּא אִצְטְרִיךְ, סָלְקָא דַּעְתַּךְ אָמִינָא נֵילַף כְּתִיבָה כְּתִיבָה מִסּוֹטָה, מַה הָתָם צַוָּאוֹת לָא אַף הָכָא נַמֵּי, כְּתַב רַחֲמָנָא וּכְתַבְתָּם, [אֲפִלּוּ צַוָּאוֹת].

"וּכְתַבְתָּם", (כְּדֵי) שֶׁתְּהֵא כְּתִיבָה תַמָּה, שֶׁלֹא יִכְתֹּב אָלְפִי"ן עַיְנִי"ן עַיְנִי"ן אָלְפִי"ן, בֵּיְתִי"ן כָּפִ"ין כָּפִי"ן בֵּיתִי"ן, גִּימְלִי"ן צָדִי"ן צָדִי"ן גִּימְלִי"ן, דַּלְתִי"ן רֵישִׁי"ן רֵישִׁי"ן דַּלְתִּי"ן הֵהִי"ן חֵיתִי"ן חֵיתִי"ן הֵהִי"ן, וָאוִי"ן יוּדִי"ן יוּדִי"ן וָאָוִי"ן, זַיְנִי"ן נוּנִי"ן נוּנִי"ן זַיְנִי"ן, טֵיתִי"ן פֵּאִי"ן פֵּאִי"ן טֵיתִי"ן, פְּשׁוּטִין כְּפוּפִין כְּפוּפִין פְּשׁוּטִין, מֵמִי"ן סָמְכִי"ן סָמְכִי"ן מֵמִי"ן, סְתוּמִין פְּתוּחִין פְּתוּחִין סְתוּמִין, פָּרָשָׁה פְּתוּחָה לֹא יַעֲשֶׂנָּה סְתוּמָה, סְתוּמָה לֹא יַעֲשֶׂנָּה פְתוּחָה. כְּתָבָהּ כְּשִׁירָה אוֹ שֶׁכָּתַב הַשִּׁירָה כַּיּוֹצֵא בָהּ, אוֹ שֶׁכָּתַב שֶׁלֹּא בִדְיוֹ, אוֹ שֶׁכָּתַב אֶת הָאַזְכָּרוֹת בְּזָהָב, הֲרֵי אֵלּוּ יִגָּנְזוּ.

תָּנֵי רַב (חֲנִינָא) [חִינְנָא] בְּרֵיהּ דְּרָבָא מִפַּרְשְׁנָיָא, סֵפֶר תּוֹרָה תְּפִלִּין וּמְזוּזוֹת שֶׁכְּתָבָן אֶפִּיקוֹרוֹס כּוּתִי וְעֶבֶד וְאִשָּׁה וְקָטָן וְיִשְׂרָאֵל מוּמָר, פְּסוּלִין. שֶׁנֶּאֱמַר "וּקְשַׁרְתָּם וּכְתַבְתָּם", כֹּל שֶׁיֶּשְׁנוֹ בִּקְשִׁירָה יֶשְׁנוֹ בִּכְתִיבָה וְכֹל שֶׁאֵינוֹ בִּקְשִׁירָה אֵינוֹ בִּכְתִיבָה.

תָּנוּ רַבָּנָן "בִּשְׁעָרֶיךָ", אֶחָד שַׁעֲרֵי בָּתִּים וְאֶחָד שַׁעֲרֵי חֲצֵרוֹת וְאֶחָד שַׁעֲרֵי [מְדִינוֹת וְאֶחָד שַׁעֲרֵי] עֲיָרוֹת, חַיָּבִין בִּמְזוּזָה, שֶׁנֶּאֱמַר "וּכְתַבְתָּם עַל מְזֻזוֹת בֵּיתֶךָ וּבִשְׁעָרֶיךָ". אֲמַר לֵיהּ אַבָּיֵי לְרַב סַפְרָא הָנֵי אַבּוּלֵי דִמְחוֹזָא מַאי טַעֲמָא לָא עָבְדֵי לְהוּ רַבָּנָן מְזוּזָה. אֲמַר (רָבָא) [אַבָּיֵי] מִשּׁוּם סַכָּנָא, דְּתַנְיָא מְזוּזַת יָחִיד נִבְדֶּקֶת (פַּעַם אַחַת) [פַּעֲמַיִם] בְּשָׁבוּעַ, שֶׁל רַבִּים נִבְדֶּקֶת פַּעֲמַיִם בְּיוֹבֵל, וַאֲמַר רַב יְהוּדָה מַעֲשֶׂה בְּאַרְטָבִין אֶחָד שֶׁהָיָה בוֹדֵק אֶת הַמְּזוּזוֹת בַּשּׁוּק הָעֶלְיוֹן שֶׁל צִפּוֹרִי וּמְצָאוֹ קַסְדּוּר אֶחָד וְנָטַל מִמֶּנּוּ אֶלֶף זוּז. תָּנָא בַּיִת שֶׁהַנָּשִׁים נְאוֹתוֹת בָּהּ פְּטוּרֵי מִן הַמְּזוּזָה. רַב יְהוּדָה אֲמַר מָקוֹם שֶׁמִּתְקַשְּׁטוֹת בָּהֶן, רַב כַּהֲנָא אֲמַר מָקוֹם שֶׁרוֹחֲצוֹת בָּהֶן, תַּנְיָא, בֵּיתֶךָ בֵּיתְךָ הַמְיֻחָד לְךָ, פְּרָט לְבֵית הַתֶּבֶן וּבֵית הַבָּקָר וּבֵית הָעֵצִים וּבֵית הָאוֹצָרוֹת, שֶׁפְּטוּרִין מִן הַמְּזוּזָה, וְיֵשׁ מְחַיְּבִין. בֶּאֱמֶת אָמְרוּ בֵּית הַכִּסֵּא וּבֵית הַבּוּרְסְקִי וּבֵית הַמֶּרְחָץ וּבֵית הַטְּבִילָה וְשֶׁהַנָּשִׁים נֵאוֹתוֹת בָּהֶן, פְּטוּרִין מִן הַמְּזוּזָה. רַב כַּהֲנָא מְתָרֵץ לְטַעֲמֵיהּ, בֵּיתֶךָ, בֵּיתְךָ הַמְיֻחָד לְךָ פְּרָט לְבֵית הַתֶּבֶן וּבֵית הַבָּקָר וּבֵית הָעֵצִים וּבֵית הָאוֹצָר שֶׁפְּטוּרִין מִן הַמְּזוּזָה בִּסְתָם, וְיֵשׁ מְחַיְּבִין, בֶּאֱמֶת אָמְרוּ בֵּית הַמֶּרְחָץ וּבֵית הַבּוּרְסְקִי [וּבֵית הַכִּסֵּא] וּבֵית הַטְּבִילָה וְשֶׁהַנָּשִׁים נְאוֹתוֹת בָּהֶן פְּטוּרוֹת מִן הַמְּזוּזָה. וּמַאי נֵאוֹתִין, רוֹחֲצִין, וְאַשְׁמְעִינָן מֶרְחָץ דְּרַבִּים וּמֶרְחָץ דְּיָחִיד, סָלְקָא דַּעְתַּךְ אָמִינָא מֶרְחָץ דְּרַבִּים נָפִישׁ זוּהֲמֵיהּ אֲבָל מֶרְחָץ דְּיָחִיד [דְּלָא נָפִישׁ זוּהֲמֵיהּ אֵימָא] לִחַיֵב קָא מַשְׁמַע לָן. רַב(י) יְהוּדָה מְתָרֵץ לְטַעֲמֵיהּ, בֵּיתֶךָ בֵּיתֶךָ הַמְיֻחָד לְךָ וְכוּ', וּבֵית הַמֶּרְחָץ אַף עַל פִּי שֶׁהַנָּשִׁים מִתְקַשְּׁטוֹת בָּהֶן פְּטוּרוֹת מִן הַמְּזוּזָה.  וּלְרַב יְהוּדָה סְתָמָא דִּבְרֵי הַכֹּל פָּטוּר, וְהָתַּנְיָא, אֶחָד שַׁעֲרֵי בָּתִּים וְאֶחָד שַׁעֲרֵי חֲצֵרוֹת וְאֶחָד שַׁעֲרֵי מְדִינָה וְאֶחָד שַׁעֲרֵי עֲיָרוֹת וְאֶחָד רֶפֶת וְלוּלִין וּמַתְבֵּן וְאוֹצְרוֹת יַיִן וְשֶׁמֶן, חַיָּבִין בִּמְזוּזָה, יָכוֹל שֶׁאֲנִי מְרַבֶּה אַף בֵּית הַכִּסֵּא וּבֵית הַבּוּרְסְקִי וּבֵית הַטְּבִילָה וּבֵית הַמֶּרְחָץ, תַּלְמוּד לוֹמַר "בֵּיתֶךָ" בַּיִת הֶעָשׂוּי לְכָבוֹד, יָצְאוּ אֵלּוּ שֶׁאֵין עֲשׂוּיִין לְכָבוֹד, יָכוֹל שֶׁאֲנִי מְרַבֶּה אַף הַר הַבַּיִת וְהַלְּשָׁכוֹת וְהָעֲזָרוֹת, תַּלְמוּד לוֹמַר "בֵּיתֶךָ" מַה בַּיִת שֶׁהוּא חֹל אַף כָּל שֶׁהוּא חֹל, [יָצְאוּ אֵלּוּ שֶׁהֵן קֹדֶשׁ]. תְּיוּבְתָּא.

תָּנֵי רַב שְׁמוּאֵל בַּר יְהוּדָה שִׁשָּׁה שְׁעָרִים פְּטוּרִין מִן הַמְּזוּזָה, בֵּית הַתֶּבֶן וּבֵית הַבָּקָר וּבֵית הָעֵצִים וּבֵית הָאוֹצָר וְשַׁעַר(י) הַמָּדִי וְשַׁעַר שֶׁאֵינוֹ מְקֹרֶה וְשַׁעַר שֶׁאֵינוֹ גָבוֹהַּ עֲשָׂרָה טְפָחִים. [אֲמַר לֵיהּ], פְּתַחְתְּ בְּשִׁשָּׁה וְסָלַקְתְּ בְּשִׁבְעָה. [אֲמַר לֵיהּ], שַׁעַר הַמָּדַּי תַּנָּאֵי הִיא, דְּתַנְיָא כִּפָּה רַבִּי מֵאִיר מְחַיֵּב בִּמְזוּזָה וַחֲכָמִים פּוֹטְרִין. אֲמַר אַבָּיֵי, דְּכֻלֵּי עָלְמָא גְבוֹהָה עֲשָׂרָה וְאֵין בְּרַגְלָהּ שְׁלֹשָׁה, [וְלָאו כְּלוּם הִיא], אִי נַמֵּי יֶשׁ בְּרַגְלָהּ שְׁלֹשָׁה וְאֵין גָּבוֹהַּ וְכוּ', [לֹא נֶחֶלְקוּ אֶלָּא בְּגָבוֹהַּ עֲשָׂרָה וְיֵשׁ בְּרַגְלָהּ שְׁלֹשָׁה וְאֵין] בְּרָחְבָּהּ אַרְבָּעָה וְיֵשׁ בָּהּ לַחֲקֹק וּלְהַשְׁלִימָהּ לְאַרְבָּעָה רַבִּי מֵאִיר סְבַר חוֹקְקִין לְהַשְׁלִים וְרַבָּנָן סָבְרֵי אֵין חוֹקְקִין לְהַשְׁלִים.

תָּנוּ רַבָּנָן בֵּית הַכְּנֶסֶת וּבֵית הָאִשָּׁה וּבֵית הַשֻּׁתָּפִין חַיָּבִין בִּמְזוּזָה. פְּשִׁיטָא. מַהוּ דְתֵימָא בֵּיתֶךָ וְלֹא בֵיתָהּ, וְלֹא בָתֵּיהֶם, קָא מַשְׁמַע לָן. וְאֵימָא הָכִי נַמֵּי. אֲמַר קְרָא (להלן יא, כא) "לְמַעַן יִרְבּוּ יְמֵיכֶם" וְכוּ'. אֶלָּא בֵּיתֶךָ לָמָּה לִי. כִּדְרָבָא, דֶּרֶךְ בִּיאָתְךָ, דְּכִי עֲקַר אִינִישׁ, כְּרָעֵיהּ דִּימִינָא עֲקַר בְּרֵישָׁא.

תַּנְיָא "בֵּיתֶךָ", דֶּרֶךְ בִּיאָתְךָ מִן הַיָּמִין, אוֹ אֵינוֹ אֶלָּא מִן הַשְּׂמֹאל, תַּלְמוּד לוֹמַר "בֵּיתֶךָ". מַאי תַּלְמוּדָא. אֲמַר רַבָּה דֶּרֶךְ בִּיאָתְךָ [מִן הַיָּמִין], דְּכִי עֲקַר וְכוּ'. רָבָא בַּר עוּלָא אֲמַר מֵהָכָא, (מ"ב יב, י) "וַיִּקַּח יְהוֹדיָדָע הַכֹּהֵן אָרוֹן אֶחָד וַיִּקֹּב ח(וֹ)ר בְּדַלְתּוֹ וַיִּתֵּן אֹתוֹ אֵצֶל הַמִּזְבֵּחַ מִיָּמִין" וְגוֹ'. תַּנְיָא בַּיִת שֶׁאֵין לוֹ אֶלָּא פְּצִים אֶחָד, רַבִּי מֵאִיר מְחַיֵּב בִּמְזוּזָה וַחֲכָמִים פּוֹטְרִין. מַאי טַעֲמָא [דְרַבָּנָן. מְזֻזוֹת כְּתִיב. מַאי טַעֲמָא] דְרַבִּי מֵאִיר. דְּתַנְיָא מְזֻזוֹת, שׁוֹמֵעַ אֲנִי מִעוּט מְזֻזוֹת שְׁתַּיִם, כְּשֶׁהוּא אוֹמֵר (להלן יא, כ) "מְזוּזוֹת" בְּפָרָשָׁה שְׁנִיָּה שֶׁאֵין תַּלְמוּד לוֹמַר הָוֵי רִבּוּי אַחַר רִבּוּי וְאֵין רִבּוּי אַחַר רִבּוּי אֶלָּא לְמַעֵט, מִעֲטוֹ הַכָּתוּב לִמְזוּזָה [אַחַת] דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר אֵינוֹ צָרִיךְ, הֲרֵי הוּא אוֹמֵר  "עַל הַמַּשְׁקוֹף וְעַל שְׁתֵּי הַמְּזוּז(וֹ)ת", שֶׁאֵין תַּלְמוּד לוֹמַר "שְׁתֵּי", אֶלָּא זֶה בָּנָה אָב כָּל מָקוֹם שֶׁנֶּאֱמַר "מְזוּזוֹת" אֵינָהּ אֶלָּא אַחַת עַד שֶׁיִּפְרֹט לְךָ הַכָּתוּב שְׁתַּיִם.

"מְזוּזָה", אַף עַל גַּב דִּכְתִיב "בֵּיתֶךָ" דִּידָךְ אִין דְּשֻׁתָּפִין לָא כְּתַב רַחֲמָנָא (להלן יא, כא) "לְמַעַן יִרְבּוּ יְמֵיכֶם" אֶלָּא בֵּיתֶךָ לָמָּה לִי. (כִּדְרָבָא) [כִּדְרַבָּה] דֶּרֶךְ בִּיאָתְךָ מִיָּמִין.

בַּיִת שֶׁאֵין בּוֹ אַרְבַּע אַמּוֹת עַל אַרְבַּע אַמּוֹת פְּטוּרָה מִן הַמְּזוּזָה (כָּתוּב בְּרֶמֶז תקס"ה).

אַרְטָבָאן שָׁלַח לְרַבֵּינוּ הַקָּדוֹשׁ חָדָא מַרְגָּלִית אַטְמִיטוֹן. אֲמַר לֵיהּ שְׁלַח לִי מִלְּתָא דְּטָבָא כְּוָתֵיהּ. שְׁלַח לֵיהּ חֲדָא מְזוּזָה. אֲמַר לֵיהּ מָה אֲנָא שָׁלְחִית לָךְ מִלְּתָּא דְּלֵית לֵיהּ טִימֵי, וְאַתְּ שְׁלַחְתְּ לִי מִ(י)לָא דְּחָד פּוֹלָר. אֲמַר לֵיהּ חֲפָצַי וַחֲפָצֶיךָ לֹא יִשְׁווּ בָהּ, וְלֹא עוֹד אֶלָּא דְּאַתְּ שְׁלַחְתְּ לִי מִ(י)לָא דַאֲנָא צָרִיךְ מִנְטַר לָהּ, וַאֲנָא שְׁלָחִית לָךְ מִלְּתָא דְהִיא מִנְטַר לָךְ דִּכְתִיב  "בְּהִתְהַלֶּכְךָ תַּנְחֶה א(וֹ)תָךְ בְּשָׁכְבְּךָ תִּשְׁמֹר עָלֶיךָ".

חֲבִיבִין יִשְׂרָאֵל, שֶׁחִבְּבָן הַקָּדוֹשׁ בָּרוּךְ הוּא בַּמִּצְווֹת, תְּפִלִּין בְּרָאשֵׁיהֶן וּבִזְרוֹעוֹתֵיהֶן, צִיצִית בְּבִגְדֵיהֶן, מְזוּזָה בְּפִתְחֵיהֶן. וַעֲלֵיהֶם אָמַר דָּוִד (תהלים קיט, קסד) "שֶׁבַע בַּיּוֹם הִלַּלְתִּיךָ", נִכְנַס לַמֶּרְחָץ וְרָאָה אֶת עַצְמוֹ עֵרוֹם אָמַר אוֹי לִי שֶׁאֲנִי עֵרוֹם מִן הַמִּצְווֹת, נִסְתַּכֵּל בַּמִּילָה הִתְחִיל סוֹדֵר עָלֶיהָ שֶׁבַח, שֶׁנֶּאֱמַר (שם יב, א) "לַמְנַצֵחַ עַל  הַשְּׁמִינִית". מָשָׁל לְמֶלֶךְ בָּשָׂר וָדָם שֶׁאָמַר לְאִשְׁתּוֹ הֲוִי מִתְקַשֶׁטֶּת בְּכָל מִינֵי תַּכְשִׁיטִים כְּדֵי שֶׁתְּהֵא רְצוּיָה לִי. כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל הֱיוּ מְצֻיָּנִין בַּמִּצְווֹת כְּדֵי שֶׁתִּהְיוּ רְצוּיִין לְפָנַי, וְכֵן הוּא אוֹמֵר  "יָפָה אַתְּ רַעְיָתִי כְּתִרְצָה", יָפָה כְּשֶׁאַתְּ רְצוּיָה לִי.

{pפסוק יאp}  "וּבָתִּים מְלֵאִים כָּל טוּב", בָּעֵי רַבִּי יִרְמִיָה, אֵבְרֵי בְּשַׂר נְחִירָה שֶׁהִכְנִיסוּ יִשְׂרָאֵל עִמָּהֶן לָאָרֶץ, מַהוּ. אֵימַת, אִלֵּימָא בְּשֶׁבַע שֶׁכָּבְשׁוּ, הַשַּׁתָּא דָּבָר טָמֵא אִשְׁתְּרֵי לְהוּ, דִּכְתִיב "וּבָתִּים מְלֵאִים כָּל טוּב" וַאֲמַר רַבִּי יִרְמְיָה בַּר אַבָּא אַמַר רַב כָּתְלֵי דַחֲזִירֵי, בְּשַׂר נְחִירָה מִבָּעְיָא, אֶלָּא בְּשֶׁבַע שֶׁחִלְּקוּ. וְאִי בָּעִית אֵימָא בְּשֶׁבַע שֶׁכָּבְשׁוּ, וְכִי אִשְׁתָּרֵי לְהוּ שָׁלָל שֶׁל כְּנַעֲנִים, דִּידְהוּ לָא אִשְׁתָּרֵי, אוֹ דִּלְמָא לָא שְׁנָא [תֵּיקוּ].

אֲבוֹתֵינוּ בָּאוּ לָאָרֶץ, בָּאָה בְּרָכָה לְרַגְלָם, שֶׁנֶּאֱמַר "וּבָתִּים מְלֵאִים כָּל טוּב". רַבִּי שִׁמְעוֹן בֶּן יוֹחַאי אוֹמֵר, הֲרֵי הוּא אוֹמֵר אֲשֶׁר לֹא מִלֵּאתָ, וַהֲלֹא בְּיָדוּעַ שֶׁלֹּא מִלֵּאתָ, שֶׁעַכְשָׁיו בָּאתָ לָאָרֶץ, אֶלָּא זְכוּתָךָ הִיא שֶׁגָּרְמָה.

{pפסוק יגp}  "אֶת ה' אֱלֹהֶיךָ תִּירָא", שִׁמְעוֹן הָעַמְסוֹנִי וְאָמְרִי לָהּ רַבִּי נְחֶמְיָה הָעַמְסוֹנִי הָיָה דּוֹרֵשׁ כָּל אֶתִין שֶׁבַּתּוֹרָה, כֵּיוָן שֶׁהִגִּיעַ לְאֶת ה' אֱלֹהֶיךָ תִּירָא פֵּרֵשׁ, וְכוּ' עַד שֶׁבָּא רַבִּי עֲקִיבָא וְלִמֵּד לְרַבּוֹת תַּלְמִיד חָכָם.

אֲמַר רַבִּי יוֹחָנָן מִשּׁוּם רַבִּי יוֹסֵי הַגְּלִילִי, כָּל לֹא תַעֲשֶׂה שֶׁבַּתּוֹרָה עָשָׂה מַעֲשֶׂה, לוֹקֶה, לֹא עָשָׂה מַעֲשֶׂה, פָּטוּר, חוּץ מִנִּשְׁבָּע כוּ'. נִשְׁבָּע מִנָּלָן. דִּכְתִיב (שמות כ, ז) "כִּי לֹא יְנַקֶּה ה' אֶת אֲשֶׁר יִשָּׂא אֶת שְׁמוֹ לַשָּׁוְא", בֵּית דִּין שֶׁל מַעְלָה אֵין מְנַקִּין אוֹתוֹ אֲבָל בֵּית דִּין שֶׁל מַטָּה מַלְקִין אוֹתוֹ וּמְנַקִּין אוֹתוֹ כוּ'. אֵימָא אֲפִלּוּ שְׁבוּעַת אֱמֶת.  שְׁבוּעַת אֱמֶת בְּהֶדְיָא כְּתִיב (שם כב, י) "שְׁבוּעַת ה' תִּהְיֶה בֵּין שְׁנֵיהֶם". אֵימָא הָנֵי מִלֵּי לְפַיֵּס אֶת חֲבֵרוֹ אֲבָל אֲשְׁבוּעָה (אֲפִלּוּ) מִלְקֵי לִלְקֵי. הַהוּא לָא מָצִיתָ אֲמַרְתְּ, דִּכְתִיב "וּבִשְׁמוֹ תִּשָׁבֵעַ". הַהוּא מִבָּעֵי לֵיהּ לְכִדְרַב גִּידֵל אֲמַר רַב מִנַיִן שֶׁנִּשְׁבָּעִין לְקַיֵּם אֶת הַמִּצְווֹת שֶׁנֶּאֱמַר (תהלים קיט, קו) "נִשְׁבַּעְתִּי וָאֲקַיֵּמָה לִשְׁמֹר מִשְׁפְּטֵי צִדְקְךָ", הָא כְתִיב קְרָא אַחֲרִינָא  "וּבִשְׁמוֹ תִּשָּׁבֵעַ". לָשׁוֹן אַחֵר (שם) "וּבוֹ תִדְּבָּק", וּבִשְׁמוֹ תִּשָּׁבֵעַ דַּאֲמַר רַחֲמָנָא לָמָּה לִי, אִם אֵינוֹ עִנְיָן לִשְׁבוּעַת הַדַּיָּנִין דְּהָא נָפְקָא לֵיהּ "מִשְּׁבוּעַת ה' תִּהְיֶה בֵּין שְׁנֵיהֶם" תְּנֵהוּ עִנְיָן לִשְׁבוּעָה דְּעָלְמָא דְּשָׁרְיָא, וְאִם אֵינוֹ עִנְיָן לִשְׁבוּעָה דְּמִצְוָה דְּהָא נָפְקָא לֵיהּ מִ"וּבוֹ תִּדְבַּק", תְּנֵהוּ לְעִנְיַן שְׁבוּעָה דְחֻלִּין דְּשָׁרֵי.

{pפסוק טזp} {rרמז תתמהr}  "לֹא תְנַסּוּ אֶת ה' אֱלֹהֵיכֶם", נוֹחַ לִקְנוֹת שׂוֹנֵא וְקָשֶׁה לִקְנוֹת אוֹהֵב, נוֹחַ לַעֲלוֹת לַבִּימָה וְקָשֶׁה לֵירֵד, וְעֵינוֹ שֶׁל אָדָם קָשָׁה לוֹ מִכֹּל. מָשָׁל לְמָה הַדָּבָר דּוֹמֶה לְאִשָּׁה שֶׁעָשְׂתָה כְשָׁפִים לְעַצְמָהּ שֶׁלֹּא תֵלֵד, בָּאוּ הָרוֹפְאִים לְרַפְּאוֹתָהּ, אָמְרָה אֵין אַתֶּם יְכוֹלִים, שֶׁאֲנִי עָשִׂיתִי לְעַצְמִי, שֶׁנֶּאֱמַר  "עֵינִי עוֹלְלָה לְנַפְשִׁי". אָמַר דָּוִד אֲנִי עָשִׂיתִי לְעַצְמִי שֶׁאָמַרְתִּי לַמָּקוֹם הַמָּוֶת נִבְרָא בִּשְׁבִיל אִשְׁתּוֹ שֶׁל אָדָם, זַוְּגֵהוּ לִי וַאֲנִי עוֹקְרוֹ, שֶׁהוּא מַפִּיל בַּחוּרִים וּמְעַרְבֵּב חֲתָנִים, מַעֲבִיר מְלָכִים, אַבְרָהָם אָבִינוּ נִמְסַר בְּיָדוֹ, וְכֵן הָאָבוֹת וְהַשְּׁבָטִים, (תהלים כו, ב) "בְּחָנֵנִי ה' וְנַסֵּנִי צָרְפָה כִלְיוֹתַי וְלִבִּי", (שֶׁאֲנִי) [שֶׁאֵינִי] מִן הָרִאשׁוֹנִים, אָדָם בְּאִשְׁתּוֹ לֹא עָמַד, אֲנִי עוֹמֵד, נֹחַ נִשְׁתַּכֵּר, וַאֲנִי (שם קטז, יג) "כּוֹס יְשׁוּעוֹת אֶשָּׂא", אַבְרָהָם חָנַן אֶת הַמְּלָכִים, וַאֲנִי  "עַד הִכְרִית כָּל זָכָר בֶּאֱדוֹם", יִצְחָק כָּהוּ עֵינָיו, וַאֲנִי (תהלים קא, ג) "עֲשׂה סֵטִים שָׂנֵאתִי", יַעֲקֹב הֵרִיב עִם הַמַּלְאָךְ, וַאֲנִי נִצַּחְתִּי אוֹתוֹ דִּכְתִיב (ש"ב כד, טז) "וַיֹּאמֶר לַמַּלְאָךְ הַמַּשְׁחִית בָּעָם [רַב עַתָּה] הֶרֶף יָדֶךָ", רְאוּבֵן בְּכוֹר, וַאֲנִי (תהלים פט, כח) "בְּכוֹר אֶתְּנֵהוּ", שִׁמְעוֹן וְלֵוִי קִנְּאוּ בִּשְׁכֶם, וַאֲנִי בְּגָלְיַת, יְהוּדָה,  "גּוּר אַרְיֵה יְהוּדָה", וַאֲנִי (ש"ב יז, י) "כְּלֵב הָאַרְיֵה", יִשָּׂשׂכָר,  "יוֹדְעֵי בִינָה לָעִתִּים", וַאֲנִי (ש"א יח, יד) ("בְּכָל) דְּרָכָ(י)ו מַשְׂכִּיל", זְבוּלוּן, בַּיָּם, וַאֲנִי (תהלים פט, כו) "וְשַׂמְתִּי בַיָּם יָדוֹ", דָּן, נָחָשׁ וַאֲנִי נָחָשׁ,  "נַפְתָּלִי אַיָּלָה שְׁלֻ(וּ)חָה", וַאֲנִי (תהלים יח, לד) "מְשַׁוֶּה רַגְלַי כָּאַיָּלוֹת", (בראשית מט, יט) "גָּד גְּדוּד יְגוּדֶנּוּ", וַאֲנִי (ש"א ל, ח) "אֶרְדֹּף אַחֲרֵי הַגְּדוּד הַזֶּה".  (אָשֵׁר) ["מֵאָשֵׁר] שְׁמֵנָה לַחְמוֹ" וַאֲנִי אָכַלְתִּי לֶחֶם הַפָּנִים, (שם לט, ו) "יוֹסֵף יְפֵה תֹאַר" וַאֲנִי  "אִישׁ תֹּאַר", בִּנְיָמִין, (להלן לג, יב) "בֵּין כְּתֵפָיו שָׁכֵן", וַאֲנִי בוֹנֶה אוֹתוֹ, "בְּחָנֵנִי ה' וְנַסֵּנִי", אָמַר לוֹ הַמָּקוֹם לֹא תוּכַל לַעֲמֹד, מָשָׁל לְמָה הַדָּבָר דוֹמֶה לְמֶלֶךְ שֶׁשָּׁלַח לִגְיוֹנוֹתָיו לְהַחֲרִיב עִיר, אָמַר אֶפִּיטְרוֹפּוֹס אֶחָד אֲנִי אַחֲרִיבֶנָּה, מָשָׁל לְגִבּוֹר שֶׁצָּד אַרְיֵה, בָּא אֶחָד לְמָשְׁכוֹ, אָמַר לוֹ אֲנִי בְּקֹשִׁי תָפַסְתִּי אוֹתוֹ וְזֶה אוֹמֵר לִי תֵּן לִי לְמָשְׁכוֹ, אָמַר הַקָּדוֹשׁ בָּרוּךְ הוּא לְדָוִד, (להלן לב, מא) "וְתֹאחֵז בְּמִשְׁפָּט יָדִי", וְאַתָּה מְבַקֵּשׁ לְהִשָּׁפֵט  "שָׁפְטֵנִי אֱלֹהִים".

{pפסוק יחp}  "וְעָשִׂיתָ הַיָּשָׂר וְהַטּוֹב", אַמְרֵי נְהַרְדָּעֵי שׁוּמָא הָדַר עַד תְּרֵיסָר יַרְחֵי שַׁתָּא, וְאָמַר אֲמֵימָר, אֲנָא נְהַרְדָּעֵי אֲנָא וּסְבִירָא לִי דְּשׁוּמָא הָדַר לְעוֹלָם, וְהִלְכָתָא שׁוּמָא הָדַר לְעוֹלָם מִשּׁוּם שֶׁנֶּאֱמַר "וְעָשִׂיתָ הַיָּשָׁר וְהַטּוֹב" וְגוֹ'. פְּשִׁיטָא, שָׁמוּ לֵיהּ לְבַעַל חוֹב וַאֲזַל אִיהוּ וְשָׁם לְבַעַל חוֹב דִּידֵיהּ אַמְרִינָן לֵיהּ לָא עָדִיפַת מִגַּבְרָא דְּאָתִית מִנֵּיהּ, זָבְנָהּ אוֹרְתָהּ וְיַהֲבָה בְּמַתָּנָה, וַדַּאי הַנֵּי מֵעִיקָרָא אֲדַעְתָּא דְאַרְעָא נָחִית וְלָאו אֲדַעְתָּא דְזוּזֵי נָחִית שָׁמוּ לְאִשָּׁה וְאִינְסִיבָא אוֹ שָׁמוּ מִ(י)נָּהּ דְּאִשָּׁה וְאִינְסִיבָא וּמֵתָה, בַּעַל בְּנִכְסֵי אִשְׁתּוֹ לוֹקֵחַ הָוֵי, [לָא מֶהְדַּר וְלָא מְהַדְרִינָן לֵיהּ]. אַגְבֵּיהּ אִיהוּ בְחוֹבוֹ, פְּלִיגֵי בָּהּ רַב אַחָא וְרָבִינָא, חָד אֲמַר לָא הָדְרָא, דְּהָא זָבִינָא מְעַלְיָא הִיא. וְחָד אֲמַר הַדְרָא, לָאו זָבִינָא הִיא, וְהָא דְאַגְבֵּיהּ [מִדַּעְתֵּיהּ] וְלָא אָתָא לְבֵי דִינָא מֵחֲמַת כִּסּוּפָא הוּא דְאַגְבֵּיהּ.

אֲמַר רַב יְהוּדָה הַאי מָאן דְּאַחֲזִיק בֵּינֵי אַחֵי וּבֵינֵי שֻׁתָּפֵי, חָצִיפָא הָוֵי וְסַלּוּקֵי לָא מְסַלְּקִינָן לֵיהּ. רַב נַחְמָן אֲמַר מְסַלְּקִינַן לֵיהּ, וְאִי מִשּׁוּם דִּינָא דְּבַר מֶצְרָא לָא מְסַלְּקִינָן. נְהַרְדָּעֵי אָמְרֵי, אֲפִלּוּ מִשּׁוּם דִּינָא דְּבַר מַצְרָא מְסַלְּקִינַן, מִשּׁוּם שֶׁנֶּאֱמַר "וְעָשִׂיתָ הַיָּשָׁר וְהַטּוֹב" וְכוּ'.

{pפסוק כהp}  "וּצְדָקָה תִּהְיֶה לָּנוּ" (כָּתוּב (בְּסוֹף) פָּרָשַׁת וַיֵּרָא אֵלָיו).

~ פרק ז

{pפסוק בp}  "וְלֹא תְחָנֵּם", תְּנַן הָתָם אֵין מוֹכְרִין לָהֶם בִּמְחֻבָּר לַקַּרְקַע. מִנָּהַנֵי מִלֵּי. אֲמַר רַבִּי יוֹסֵי בַּר חֲנִינָא, דַּאֲמַר קְרָא לֹא תְחָנֵּם, לֹא תִתֵּן לָהֶם חֲנִיָּה בַּקַּרְקַע. וְהַאי מִבָּעֵי לֵיהּ לְהָכֵי, אֲמַר רַחֲמָנָא לֹא תִתֵּן לָהֶם חֵן, דַּאֲמַר רַב יְהוּדָה אָסוּר לָאָדָם שֶׁיֹּאמַר כַּמָּה נָאֶה כּוּתִי זֶה. אִם כֵּן לֵימָא קְרָא לֹא תְחוֹנֵם, מַאי לֹא תְחָנֵּם, שְׁמַע מִ(י)נָּהּ תַּרְתֵּי. וְאַכָּתֵי מִבָּעֵי לֵיהּ דְהָכֵי אֲמַר רַחֲמָנָא לֹא תִתֵּן לָהֶם מַתְּנַת חִנָּם. אִם כֵּן לֵימָא קְרָא לֹא תְחִ(י)נֵּם, מַאי לֹא תְחָנֵּם, שְׁמַע מִ(י)נָּהּ כֻּלְּהוּ. וּמַתְּנַת חִנָּם גּוּפָהּ תַּנָּאֵי הִיא, דְּתַנְיָא (להלן יד, כא) "לֹא תֹאכְלוּ כָל נְבֵלָה" (כָּתוּב לְמַעְלָה בְּרֶמֶז תתצ"ב).

{pפסוק ג-דp}  "לֹא תִתְחַתֵּן בָּם" (כָּתוּב בְּרֶמֶז ק', וּבְרֶמֶז שי"ג).

{pפסוק הp}  "וַאֲשֵׁירֵהֶם תְּגַדֵּעוּן", רַבִּי יוֹסֵי בַּר רַבִּי יְהוּדָה, מִבָּעֵי לֵיהּ לְאִילָן שֶׁנְּטָעוֹ וּלְבַסּוֹף עֲבָדוֹ. וְרַבָּנָן, מִבָּעֵי לֵיהּ לִכְדְּרַבִּי יְהוֹשֻׁעַ בֶּן לֵוִי, דַּאֲמַר גִּדּוּעֵי אֱלִילִים קוֹדְמִין לְכִבּוּשׁ אֶרֶץ יִשְׂרָאֵל, כִּבּוּשׁ אֶרֶץ יִשְׂרָאֶל קוֹדְמִין לְבִעוּר אֱלִילִים (כָּתוּב בְּרֶמֶז תת"נ).

{pפסוק זp}  "לֹא מֵרֻבְּכֶם מִכָּל הָעַמִּים", דְּרַשׁ רַבִּי אֶלְעָזָר בְּנוֹ שֶׁל רַבִּי יוֹסֵי הַגְּלִילִי מַאי דִּכְתִיב "לֹא מֵרֻבְּכֶם מִכָּל הָעַמִּים", אָמַר הַקָּדוֹשׁ בָּרוּךְ הוּא לְיִשְׂרָאֵל חוֹשֵׁק אֲנִי בָּכֶם שֶׁאֲפִלּוּ בְּשָׁעָה שֶׁאֲנִי מַשְׁפִּיעַ לָכֶם גְּדֻלָּה אַתֶּם מְמַעֲטִין עַצְמְכֶם, נָתַתִּי גְדֻלָּה לְאַבְרָהָם, אָמַר (בראשית יח, כז) "וְאָנֹכִי עָפָר וָאֵפֶר". נָתַתִּי גְדֻ(וּ)לָה לְמֹשֶׁה וּלְאַהֲרֹן, אָמְרוּ (שמות טז, ז) "וְנַחְנוּ מָה", נָתַתִּי גְדֻלָּה לְדָוִד, אָמַר  "וְאָנֹכִי תוֹלַעַת וְלֹא אִישׁ", אֲבָל עוֹבְדֵי אֱלִילִים אֵינָן כֵּן, נָתַתִּי גְדֻלָּה לְנִמְרוֹד, אָמַר (בראשית יא, ד) "נִבְנֶה לָנוּ עִיר". לְפַרְעֹה, אָמַר  "מִי ה' אֲשֶׁר אֶשְׁמַע בְּקֹלוֹ", לְסַנְחֵרִיב, אָמַר (מ"ב יח, לה) "מִי בְּכָל- אֱלֹהֵי (הָעַמִּים) [הָאַרָצוֹת] אֲשֶׁר הִצִּיל[וּ] אֶת (אַרְצוֹ) [אַרְצָם] מִיָּדִי", לִנְבוּכַדְנֶצַּר, אָמַר (ישעיה יד, יב) "אֶעֱלֶה עַל בָּמֳתֵי עָב", לְחִירָם מֶלֶךְ צוֹר, אָמַר  "אֵל אָנִי מוֹשַׁב אֱלֹהִים יָשַׁבְתִּי".

{pפסוק טp} {rרמז תתמוr}  "לְאֹהֲבָיו וּלְשֹׁמְרֵי מִצְוֹתָו", תָּנֵי רַבִּי שִׁמְעוֹן בֶּן אֶלְעָזָר גָּדוֹל הָעוֹשֶׂה מֵאַהֲבָה מִן הָעוֹשֶׂה מִיִּרְאָה, שֶׁזֶּה תָּלוּי לוֹ לְאֶלֶף דּוֹר וְזֶה תָּלוּי לוֹ לְאַלְפַּיִם דּוֹר, הָכָא כְּתִיב (שמות כ, ו) "וְעֹשֶׂה חֶסֶד לַאֲלָפִים לְא(וֹ)הֲבַי" וְגוֹ', וְהָתָם כְּתִיב לְאֹהֲבָיו וּלְשֹׁמְרֵי מִצְוֹתָיו לְאֶלֶף דּוֹר. [הָתָם נַמִּי כְּתִיב לְאֹהֲבָיו וּלְשֹׁמְרֵי מִצְוֹתָיו לְאֶלֶף דּוֹר]. הַאי לִדְסָמִיךְ לֵיהּ וְהַאי לִדְסָמִיךְ לֵיהּ.

{pפסוק י-יאp}  "וּמְשַׁלֵּם לְשׂנְאָיו", אָמַר רַבִּי יְהוֹשֻׁעַ אִלְמָלֵא מִקְרָא כָּתוּב אִי אֶפְשָׁר לְאָמְרוֹ, כְּאָדָם שֶׁיֵּשׁ לוֹ מַשּׂוֹאי וּמְבַקֵּשׁ לְהַשְׁלִיכוֹ. אֲמַר רַבִּי (אֶלְעָזָר) [אִילָא], לְשׂוֹנְאוֹ הוּא דְּלֹא יְאַחֵר הָא לְאוֹהֲבוֹ יְאַחֵר, וְהַיְנוּ דְרַבִּי יְהוֹשֻׁעַ בֶּן לֵוִי מַאי דִּכְתִיב "הַיּוֹם לַעֲשׂוֹתָם" [הַיּוֹם לַעֲשׂוֹתָם] וְלֹא לְמָחָר לַעֲשׂוֹתָם, הַיּוֹם לַעֲשׂוֹתָם וְלֹא הַיּוֹם לִטֹּל שְׂכָרָם, הַיּוֹם לַעֲשׂוֹתָם וּלְמָחָר לִטֹּל שְׂכָרָם.


@ פָּרָשַׁת עֵקֶב

~ פרק ז

{pפסוק יבp}  "וְהָיָה עֵקֶב תִּשְׁמְעוּן", זֶה שֶׁאָמַר הַכָּתוּב (תהלים מט, ו) "לָמָּה אִירָא בִּימֵי רָע עֲוֹן עֲקֵבַי יְסֻבֵּנִי" אָמַר דָּוִד, רִבּוֹנוֹ שֶׁל עוֹלָם, אֵינִי מִתְיָרֵא מִן הַמִּצְווֹת חֲמוּרוֹת שֶׁבַּתּוֹרָה מִפְּנֵי שֶׁהֵן חֲמוּרוֹת, אֲבָל מִתְיָרֵא אֲנִי מִפְּנֵי הַקַּלּוֹת שֶׁמָּא עָבַרְתִּי עֲלֵיהֶם מִפְּנֵי שֶׁהֵם קַלּוֹת וְאַתָּה אָמַרְתָּ הֱוֵי זָהִיר בְּמִצְוָה קַלָּה כְּבַחֲמוּרָה, לְכָךְ נֶאֱמַר וְהָיָה עֵקֶב תִּשְׁמְעוּן. אָמַר דָּוִד לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, "גַּם עַבְדְךָ נִזְהָר בָּהֶם בְּשָׁמְרָם עֵקֶב רָב", (שם לא, ב) "מָה רַב טוּבְךָ", זֶהוּ שְׂכָרָן שֶׁל מִצְווֹת קַלּוֹת.

זֶה שֶׁאָמַר הַכָּתוּב  "אֹרַח חַיִּים פֶּן תְּפַלֵּס", שֶׁלֹּא תְהֵא נוֹשֵׂא וְנוֹתֵן בְּמִצְווֹתֶיהָ שֶׁל תּוֹרָה אֵיזוֹ שְׂכָרָהּ מְרֻבֶּה וְעוֹשֶׂה אוֹתָהּ, לָמָּה, (שם) "נָעוּ מַעְגְּלֹתֶיהָ (וְ)לֹא תֵדָע", מְטֻלְטָלִין הֵן שְׁבִילֵי הַתּוֹרָה. אֲמַר רַב אַחָא, מָשָׁל לְמָה הַדָּבָר דּוֹמֶה, לְמֶלֶךְ שֶׁהָיָה לוֹ פַּרְדֵּס וְהִכְנִיס בָּהּ פּוֹעֲלִים וְלֹא גִלָּה לָהֶם שְׂכַר נְטִיעוֹתָיו, שֶׁאִלּוּ גִלָּה לָהֶם רוֹאִין אֵיזוֹ נְטִיעָה שְׂכָרָהּ הַרְבֵּה וְנוֹטְעִין אוֹתָהּ נִמְצֵאת מְלֶאכֶת הַפַּרְדֵּס מִקְצָתָהּ בְּטֵלָה וּמִקְצָתָהּ קַיֶּמֶת. כָּךְ לֹא גִלָּה הַקָּדוֹשׁ בָּרוּךְ הוּא שָׂכָר שֶׁל מִצְווֹת, [שֶׁאִלּוּ גִלָּה נִמְצְאוּ הַמִּצְווֹת מִקְצָתָן קַיָּמוֹת וּמִקְצָתָן בְּטֵלוֹת. רַבִּי אַחָא בְּשֵׁם רַבִּי אַבָּא בַּר כַּהֲנָא אֲמַר, טִלְטֵל הַקָּדוֹשׁ בָּרוּךְ הוּא שְׂכַר עוֹשֶׂה מִצְוָה בָּעוֹלָם הַזֶּה] כְּדֵי שֶׁיְּהוּ עוֹשִׂין אוֹתָן מֻשְׁלָם. תָּנֵי רַבִּי שִׁמְעוֹן בֶּן יוֹחַאי שְׁתֵּי מִצְווֹת גִלָּה הַקָּדוֹשׁ בָּרוּךְ הוּא מַתַּן שְׂכָרָן, קַלָּה שֶׁבַּקַּלּוֹת וַחֲמוּרָה שֶׁבַּחֲמוּרוֹת, קַלָּה שֶׁבַּקַּלּוֹת  "שַׁלֵּחַ תְּשַׁלַּח אֶת הָאֵם וְאֶת הַבָּנִים תִּקַּח לָךְ לְמַעַן יִיטַב לָךְ וְהַאֲרַכְתָּ יָמִים", חֲמוּרָה שֶׁבַּחֲמוּרוֹת (שמות כ, יב) "כַּבֵּד אֶת אָבִיךָ וְאֶת אִמֶּךָ לְמַעַן יַאֲרִ(י)כוּן יָמֶיךָ", וַהֲרֵי הֵן שָׁוִין בְּמַתַּן שְׂכָרָן בָּעוֹלָם הַזֶּה, וּמָה אִם דָּבָר שֶׁהוּא פְרִיעַת חוֹב כְּתִיב בּוֹ אֲרִיכוּת יָמִים דָּבָר שֶׁהוּא חֶסְרוֹן כִּיס וְחֶסְרוֹן נְפָשׁוֹת עַל אַחַת כַּמָּה וְכַמָּה, וּכְשֵׁם שֶׁמַּתַּן שְׂכָרָהּ מְרֻבֶּה כָּךְ עָנְשָׁהּ מְרֻבֶּה, הֲדָא הוּא דִכְתִיב (משלי ל, יז) "עַיִן תִּלְעַג לְאָב וְתָבֻז לִיקְּהַת אֵם יִקְּרוּהָ עֹרְבֵי נַחַל וְיֹאכְלוּהָ בְנֵי נָשֶׁר", אָמַר הַקָּדוֹשׁ בָּרוּךְ הוּא יָבוֹא עוֹרֵב שֶׁהוּא אַכְזָרִי עַל בָּנָיו וְיִנְקֹר אוֹתָם וְאַל יֵהָנֶה מֵהֶם וְיָבוֹא נֶשֶׁר שֶׁהוּא רַחֲמָנִי עַל בָּנָיו וְיֵהָנֶה מֵהֶם, וּמִנַּיִן לְעוֹרֵב שֶׁהוּא אַכְזָרִי עַל בָּנָיו, שֶׁנֶּאֱמַר  "מִי יָכִין לְעוֹרֵב צֵידוֹ כִּי יְלָדָיו אֶל אֵל יְשַׁוְּעוּ" וְגוֹ', וְאוֹמֵר (תהלים קמז, ט) "לִבְנֵי ע(וֹ)רֵב אֲשֶׁר יִקְרָאוּ", כְּשֶׁהָעוֹרֵב מוֹלִיד יְלָדָיו לְבָנִים, וְאוֹמֵר הַזָּכָר לַנְּקֵבָה שֶׁמָּא אַחֵר בָּא עָלֶיהָ וּמוֹאֲסִין אוֹתָן וּמַנִּיחִין אוֹתָן מַה הַקָּדוֹשׁ בָּרוּךְ הוּא עוֹשֶׂה מוֹצִיא מִצּוֹאָה שֶׁלָּהֶן יַתּוּשִׁין וּפוֹרְחִין עֲלֵיהֶן וְאוֹכְלִין וּמַשְׁחִירִין, וּמִנַּיִן שֶׁהַנֶּשֶׁר רַחֲמָנִי, דִּכְתִיב (להלן לב, יא) "כַּנֶּשֶׁר יָעִיר קִנּוֹ" וְאֵינוֹ מַאֲמִין בָּהֶן מִפְּנֵי עוֹפוֹת אַחֵרִים שֶׁרוֹדְפִין אַחֲרֵיהֶם, מַהוּ עוֹשֶׂה, (שם) "יִפְרֹשׂ כְּנָפָיו יִקָּחֵהוּ" וְגוֹ'.

{rרמז תתמזr}  אָמְרוּ יִשְׂרָאֵל, אֵימָתַי אַתָּה נוֹתֵן לָנוּ שְׂכַר הַמִּצְווֹת. אָמַר לָהֶם הַקָּדוֹשׁ בָּרוּךְ הוּא, הַמִּצְווֹת שֶׁאַתֶּם עוֹשִׂים, מִפֵּרוֹתֵיהֶן אַתֶּם אוֹכְלִין עַכְשָׁיו, אֲבָל שְׂכַר הַקֶּרֶן בְּעָקֵב אֲנִי נוֹתֵן לָכֶם, שֶׁנֶּאֱמַר "וְהָיָה עֵקֶב תִּשְׁמְעוּן".

זֶה שֶׁאָמַר הַכָּתוּב  "יָד לְיָד לֹא יִנָּקֶה רָע" אָמַר הַקָּדוֹשׁ בָּרוּךְ הוּא לְיִשְׂרָאֵל, לֹא תַעֲשׂוּ אֶת הַתּוֹרָה עַל מְנַת לְקַבֵּל שָׂכָר מִיָּד, כָּל מִי שֶׁעוֹשֶׂה כָּךְ נִקְרָא רַע וְאֵינוֹ מִתְנַקֶּה, שֶׁלֹּא הִנִּיחַ לְבָנָיו כְּלוּם, שֶׁאִלּוּ בִּקֵּשׁ אַבְרָהָם שְׂכָרָן שֶׁל מִצְווֹת מִיָּד הֵיאַךְ הָיָה מֹשֶׁה אוֹמֵר (שמות לב, יג) "זְכֹר לְאַבְרָהָם" וְגוֹ', וְכֵן אֵלִיָּהוּ אָמַר  "ה' אֱלֹהֵי אַבְרָהָם יִצְחָק וְיִשְׂרָאֵל הַיּוֹם יִוָּדַע" וַאֲנִי נִזְכָּר לָהֶם, אֲבָל אִם עָשָׂה עוֹבֵד אֱלִילִים מִצְוָה מִיָּד לְיָד אֲנִי נוֹתֵן לוֹ שְׂכָרוֹ, שֶׁנֶּאֱמַר (לעיל פסוק י') "וּמְשַׁלֵּם לְששׂנְאָיו" בָּעוֹלָם הַזֶּה וְאֵין בְּיָדוֹ לָעוֹלָם הַבָּא. מַהוּ "לֹא יְאַחֵר לְששׂנְאוֹ". אֵינוֹ נוֹתֵן שָׂכָר מִמַּה שֶּׁלְּאַחֲרָיו אֶלָּא מִמַּה שֶּׁלְּפָנָיו. מָשָׁל לְמָה הַדָּבָר דּוֹמֶה, אָדָם יֵשׁ לְפָנָיו מַשּׂאוֹי שֶׁל חֲמִשָּׁה לִטְרָא אוֹ שֶׁל עֲשָׂרָה פּוֹשֵׁט יָדוֹ וְנוֹטֵל, אֲבָל אִם הָיָה מַשִּׂאוֹי שֶׁל מֵאָה לִטְרָא מַהוּ עוֹשֶׂה, טוֹעֲנוֹ עַל כְּתֵפָיו לְאַחֲרָיו. כָּךְ מַתַּן שְׂכָרָן שֶׁל עוֹבְדֵי אֱלִילִים בָּעוֹלָם הַזֶּה כְּאָדָם שֶׁנּוֹשֵׂא מַשִּׂאוֹי קַל מִלְּפָנָיו, אֲבָל מַתַּן שְׂכָרָן שֶׁל צַדִּיקִים מַשּׂאוֹי גָּדוֹל שֶׁעַל הַכָּתֵף אָמַר דָּוִד (תהלים סח, כ) "בָּרוּךְ ה' יוֹם יוֹם יַעֲמָס לָנוּ". הַצַּדִּיקִים מַתַּן שְׂכָרָן לְאַחֲרֵיהֶם שֶׁנֶּאֱמַר  "וְאַחֲרָיו כָּל יִשְׁרֵי לֵב". מָשָׁל לְבַעַל הַבַּיִת שֶׁהַכֹּל בָּאִין ומַפְקִידִין אֶצְלוֹ פִּקְדוֹנוֹת וְהָיָה נוֹטֵל הַפִּקְדוֹנוֹת וּמַנִּיחָן בְּתֵיבָה וּבְמִגְדָּל וּמְשַׁמְּרָן יָפֶה יָפֶה, פַּעַם אַחַת בָּא אֶצְלוֹ קוּבְיוּסְטוּס אֶחָד וּבְיָדוֹ פִּקָּדוֹן, אָמַר לוֹ הַפְקֵד לִי הַפִּקָּדוֹן הַזֶּה, אָמַר בַּעַל הַבַּיִת לְעַבְדּוֹ טֹל הֵימֶנּוּ וּסְמֹךְ אוֹתוֹ אַחַר הַדֶּלֶת, אֲמַר לֵיהּ, מָרִי, מָה רָאִיתָ לִהְיוֹת נוֹתֵן פִּקְדוֹנוֹת אֲחֵרִים בְּתֵיבָה וּבְמִגְדָּל וּמְשַׁמְּרָן יָפֶה יָפֶה וְנוֹעֵל בִּפְנֵיהֶם וְזֶה אָמַרְתָּ לִי לִסְמֹךְ אוֹתוֹ אַחַר הַדֶּלֶת, אָמַר לוֹ בּוֹא וְאוֹמַר לְךָ, אוֹתָן שֶׁהִנַּחְתִּי בְּתֵיבָה וּבְמִגְדָּל וְנָעַלְתִּי בִפְנֵיהֶם אֵין בַּעֲלֵיהֶן מְבַקְּשִׁין אוֹתָן מִיָּד אֲבָל זֶה הוּא קוּבְיוּסְטוּס, עַכְשָׁיו הוֹלֵךְ וּמְשַׂחֵק וּמְאַבֵּד אֶת כֵּלָיו, הוּא בָּא וּמְבַקֵּשׁ פִּקְדוֹנוֹ (מִיָּדְךָ) [מִיָּד]. כָּךְ יִשְׂרָאֵל וְעוֹבְדֵי אֱלִילִים עוֹשִׂין מִצְווֹת, מַה שֶּׁיִּשְׂרָאֵל עוֹשִׂין בָּעוֹלָם הַזֶּה אֵין מְבַקְשִׁין אֶלָּא לֶעָתִיד לָבוֹא, אֲבָל עוֹבְדֵי אֱלִילִים מִיָּד הוּא נוֹתֵן לָהֶם שְׂכַר מִצְוָתָן שֶׁנֶּאֱמַר "וּמְשַׁלֵּם לְשׂנְאָיו". אָמַר מֹשֶׁה לְיִשְׂרָאֵל, תִּהְיוּ יוֹדְעִין שֶׁהַמִּצְווֹת שֶׁאַתֶּם עוֹשִׂין שְׁמוּרוֹת הֵן לָכֶם לֶעָתִיד לָבוֹא, שֶׁנֶּאֱמַר "וְשָׁמַר ה' אֱלֹהֶיךָ לְךָ אֶת הַבְּרִית". וְלָעוֹלָם הַבָּא הַקָּדוֹשׁ בָּרוּךְ הוּא נוֹתֵן לְיִשְׂרָאֵל שְׂכָרָן שֶׁנֶּאֱמַר (ישעיה מ, י) "הִנֵּה שְׂכָרוֹ אִתּוֹ וּפְעֻלָּתוֹ לְפָנָיו" וְהֵן רוֹאִין וּמַתְמִיהִין וְאוֹמְרִים כָּל הַטּוּב הַזֶּה הָיָה מְתֻקָּן לָנוּ (תהלים לא, כ) "מָה רַב טוּבְךָ אֲשֶׁר צָפַנְתָּ לִירֵאֶיךָ".

{rרמז תתמחr}  "וְשָׁמַר ה' אֱלֹהֶיךָ לְךָ" וְגוֹ'. כָּל מַה שֶּׁיִּשְׂרָאֵל אוֹכְלִין בָּעוֹלָם הַזֶּה מִכֹּחַ הַבְּרָכוֹת שֶׁבֵּרְכָן בִּלְעָם, אֲבָל מַה שֶׁבֵּרְכוּ אוֹתָן אֲבוֹת הָעוֹלָם וְהַנְּבִיאִים מְשֻׁמָּרִין לָהֶן לֶעָתִיד לָבוֹא. מָשָׁל לְמָה הַדָּבָר דּוֹמֶה, לְיָתוֹם שֶׁהָיָה מִתְגַּדֵּל אֵצֶל בַּעַל הַבַּיִת, הָיָה אוֹכֵל וְשׁוֹתֶה מִשֶּׁלּוֹ, לִמְּדוֹ אֻמָּנוּת, אוֹתוֹ הַיָּתוֹם אוֹמֵר כָּל מַה שֶּׁאֲנִי אוֹכֵל וְשׁוֹתֶה וּמִתְכַּסֶּה מִתּוֹךְ שְׂכָרִי הוּא, אָמַר לוֹ אוֹתוֹ בַּעַל הַבַּיִת, חַיֶּיךָ, כָּל מַה שֶׁאַתָּה אוֹכֵל וְשׁוֹתֶה וּמִתְכַּסֶּה בְּכֹחַ חָבִית שֶׁל מַיִם שֶׁאַתָּה מְמַלֵּא לִי וּבְכֹחַ עֵץ אֶחָד שֶׁאַתָּה מְבַקֵּעַ לִי אֲבָל שְׂכָרְךָ (כָּפוּל) [צָרוּר] וּמֻנָּח. כָּךְ כָּל מַה שֶׁיִּשְׂרָאֵל אוֹכְלִין בָּעוֹלָם הַזֶּה בְּכֹחַ הַיִּסּוּרִין הַבָּאִין עֲלֵיהֶן, אֲבָל שְׂכָרָן כָּפוּל וּמֻנָּח צָרוּר וּמְשֻׁמָּר לֶעָתִיד לָבוֹא שֶׁנֶּאֱמַר "אֶת הַבְּרִית וְאֶת הַחֶסֶד" וְגוֹ'. שָׁלֹשׁ מִדּוֹת טוֹבוֹת יֵשׁ בְּיַד יִשְׂרָאֵל, בַּיְשָׁנִין, שֶׁנֶּאֱמַר (שמות כ, יז) "וּבַעֲבוּר תִּהְיֶה יִרְאָתוֹ עַל פְּנֵיכֶם", רַחֲמָנִים, שֶׁנֶּאֱמַר  "וְנָתַן לְךָ רַחֲמִים", גּוֹמְלֵי חֲסָדִים, שֶׁנֶּאֱמַר "וְשָׁמַר ה' אֱלֹהֶיךָ לְךָ אֶת הַבְּרִית" וְגוֹ'.

{pפסוק יגp}  "וַאֲהֵבְךָ וּבֵרַכְךָ וְהִרְבֶּךָ" וְגוֹ'. מַקִּישׁ פְּרִי בֶטֶן לִפְרִי הָאֲדָמָה, [אָמַר הַקָּדוֹשׁ בָּרוּךְ הוּא], מַה פְּרִי אַדְמָתְךָ אֵין בָּהֶן לֹא חֵטְא וְלֹא עָווֹן אַף פְּרִי בִטְנְךָ אֵין בָּהֶן לֹא חֵטְא וְלֹא עָווֹן. דָּבָר אַחֵר מַה פְּרִי אַדְמָתְךָ צְרִיכִין עִשּׂוּר אַף פְּרִי בִטְנְךָ צְרִיכִין עִשּׂוּר, וְזוֹ מִילָה. דָּבָר אַחֵר שֶׁיִּהְיוּ פְרִי אַדְמָתְךָ מְכַפְּרִין עַל פְּרִי בִטְנְךָ, שֶׁנֶּאֱמַר (להלן לב, מג) "וְכִפֵּר אַדְמָתוֹ עַמּוֹ".

תַּנְיָא רַבִּי (נָתָן) [יוֹחָנָן] אוֹמֵר, מִנַּיִן שֶׁאֵין פְּרִי בִטְנָהּ שֶׁל אִשָּׁה מִתְבָּרֶכֶת אֶלָּא מִפְּרִי בִטְנוֹ שֶׁל אִישׁ, שֶׁנֶּאֱמַר "וּבֵרַךְ פְּרִי בִטְנְךָ", 'פְּרִי בִטְנָהּ' לֹא נֶאֱמַר אֶלָּא "פְּרִי בִטְנְךָ".

אֲמַר רַבִּי יוֹחָנָן, הָרוֹצֶה לְהִתְעַשֵּׁר יַעֲסֹק בִּבְהֵמָה דַּקָּה. וַאֲמַר רַב חִסְדָּא, מַאי דִּכְתִיב "וְעַשְׁתְּרֹת צֹאנֶךָ", שֶׁמְּעַשְּׁרוֹת אֶת בַּעֲלֵיהֶן.

{pפסוק ידp}  אֲמַר רַבִּי יְהוֹשֻׁעַ בֶּן לֵוִי, לֹא יִהְיֶה בְךָ עָקָר, שֶׁלֹּא יְהֵא בֵיתְךָ עֲקוּרָה מִן הַתַּלְמִידִים. וַעֲקָרָה. שֶׁלֹּא תְהֵא תְפִלָּתְךָ עֲקוּרָה מִלִּפְנֵי הַמָּקוֹם, אֵימָתַי, בִּזְמַן שֶׁאַתָּה מֵשִׂים עַצְמְךָ כִּבְהֵמָה. אֲמַר רֵישׁ לָקִישׁ מַאי דִּכְתִיב "לֹא יִהְיֶה בְךָ עָקָר וַעֲקָרָה "וְגוֹ', בִּזְמַן שֶׁבִּבְהֶמְתֶּךָ. תָּנוּ רַבָּנָן שְׁנֵי נְקָבִים יֵשׁ בּוֹ בָּאָדָם, אֶחָד מוֹצִיא מַיִם וְאֶחָד מוֹצִיא שִׁכְבַת זֶרַע, וְאֵין בֵּין זֶה לָזֶה אֶלָּא כִקְלִפַּת הַשּׁוּם, בְּשָׁעָה שֶׁאָדָם נִצְרָךְ לִנְקֵבָיו אִם נִקְּבוּ זֶה לְתוֹךְ זֶה נַעֲשֶׂה עָקָר. אֲמַר רַבִּי יוֹחָנָן, מַשְׁתִּינִין מַיִם בִּפְנֵי רַבִּים וְאֵין שׁוֹתִין מַיִם בִּפְנֵי רַבִּים, וּמַעֲשֶׂה בְּאֶחָד שֶׁבִּקֵּשׁ לְהַשְׁתִּין וְלֹא הִשְׁתִּין וְנִמְצָא כְרֵסוֹ צָבָה שְׁמוּאֵל אִצְטְרִיכָא לֵיהּ בְּשַׁבָּתָא דְרִיגְלָא, נָגְדוּ לֵיהּ גְּלִימָא, אָתָא לְקָמֵיהּ דַּאֲבוּהָ, אֲמַר לֵיהּ אֶתֵּן לְךָ אַרְבַּע מֵאָה זוּזֵי וְזִיל אַהֲדַר עוּבְדָא (לְמָרֵיהּ), אַתְּ דְּאֶפְשָׁר לָךְ, דְּלָא אֶפְשָׁר לֵיהּ לִסְתַּכֵּן. מַר בַּר רַב אָשֵׁי אִצְטְרִיךְ אֲגוּדָא גַמְלָא, אַשְׁתִּין, אֲמַר לֵיהּ, חַמְתָּךְ קָא אַתְיָא. אֲמַר לֵיהּ, בְּאוּדְנָהּ. וְתֵיפוּק לֵיהּ מִשּׁוּם עֲלֻקָּא. בְּשׁוֹתֵת. אֲמַר אַבָּיֵי, הָא אִיתְתָא לָא תָקוּם לְהֶדְיָא בְּאַנְפֵּי יָנוּקָא, וְאֲגִיסָא לֵית לַן בָּהּ. תַּנְיָא רַבָּן שִׁמְעוֹן בֶּן גַּמְלִיאֵל אוֹמֵר, עַמּוּד הַחוֹזֵר מֵבִיא אָדָם לִידֵי הִידְרוֹקָן, סִילוֹן הַחוֹזֵר מֵבִיא אָדָם לִידֵי יֵרָקוֹן. אֲמַר רֵישׁ לָקִישׁ, דַּם רָבֶה, שְׁחִין רָבֶה, שִׁכְבַת זֶרַע רָבָה, צָרַעַת רָבָה, צוֹאָה רָבָה, הִידְרוֹקָן רָבֶה, מֵי רַגְלַיִם רָבִין, יֵרָקוֹן רָבֶה.

{pפסוק טוp} {rרמז תתמטr}  "וְהֵסִיר ה' מִמְּךָ כָּל חֹלִי". אֲמַר רַב, זוֹ עַיִן. רַב סָלִיק לְבֵי קִבְרֵי, עֲבַד מַה דַעֲבַד, אֲמַר תִּשְׁעִים וְתִשְׁעָה בְּעַיִן רָעָה וְאֶחָד בְּדֶרֶךְ כָּל הָאָרֶץ. וּשְׁמוּאֵל אֲמַר, זֶה הָרוּחַ, דַּאֲמַר שְׁמוּאֵל הַכֹּל בְּרוּחַ. וְהָאִיכָּא הֲרוּגֵי מַלְכוּת. הָתָם נַמֵּי, אִי לָא הֲוָה זִיקָא עַבְדֵי לֵיהּ סְמַתְרֵי וְחָיֵי. רַבִּי חֲנִינָא אֲמַר, זוֹ צִנָּה, דַּאֲמַר רַבִּי חֲנִינָא הַכֹּל בִּידֵי שָׁמַיִם חוּץ מִצִּנִּים פַּחִים, שֶׁנֶּאֱמַר  "צִנִּים פַּחִים בְּדֶרֶךְ עִקֵּשׁ" וְגוֹ'. רַבִּי יוֹסֵי בַּר חֲנִינָא אֲמַר, זוֹ צוֹאָה, דַּאֲמַר מַר צוֹאַת הָאֹזֶן וְצוֹאַת הַחֹטֶם רֻבָּן קָשֶׁה וּמִעוּטָן יָפֶה. רַבִּי אֶלְעָזָר אוֹמֵר, זוֹ מָרָה. תַּנְיָא נַמֵּי הָכֵי מַחֲלָה זוֹ מָרָה וְלָמָּה נִקְרָא שְׁמָהּ מַחֲלָה מִפְּנֵי שֶׁמַּחְלָה כָּל גּוּפוֹ שֶׁל אָדָם. [דָּבָר אַחֵר] מחל"ה, שפ"ג חֳלָאִים תְּלוּיִין בָּהּ, וְכֻלָּן פַּת בְּמֶלַח שֶׁל שַׁחֲרִית וְקִיתוֹן שֶׁל מַיִם מְבַטַּלְתָּן.

{pפסוק טזp}  "וְאָכַלְתָּ אֶת כָּל הָעַמִּים". אֲמַר רַבִּי שִׁמְעוֹן חֲסִידָא, גֶּזֶל כּוּתִי אָסוּר, אֲבֵדָתוֹ מֻתֶּרֶת, מִנַיִן לְגֶזֶל כּוּתִי שֶׁאָסוּר, שֶׁנֶּאֱמַר "וְאָכַלְתָּ אֶת- כָּל הָעַמִּים", בִּזְמַן שֶׁהַכּוּתִי מָסוּר בְּיָדְךָ אֲבֵדָתוֹ מֻתֶּרֶת, שֶׁנֶּאֱמַר (להלן כב, ג) "לְכָל אֲבֵדַת אָחִיךָ", לְאָחִיךָ אַתָּה מַחֲזִיר וְאִי אַתָּה מַחֲזִיר לְכוּתִי. וְאֵימָא הָנֵי מִלֵּי הֵיכָא דְלָא אֲתָא לִידֵיהּ, דְּלָא מִיחָיֵיב לְאַהֲדוּרֵי בַתְרָהּ כִּדְיִשְׂרָאֵל אֲבָל הֵיכָא דַּאֲתָא לִידֵיהּ לְכוּתִי נַמֵּי לֵיהְדְּרָא. אֲמַר רָבִינָא, (שם) "וּמְצָאתָהּ", דַּאֲתָא לִידֵיהּ מַשְׁמָע.

{pפסוק כה-כוp} {rרמז תתנr}  "לֹא תַחְמֹד כֶּסֶף וְזָהָב עֲלֵיהֶם". וּכְתִיב  "וַתִּרְאוּ אֶת שִׁקּוּצֵיהֶם" וְגוֹ'. הָא כֵּיצַד. "עִמָּהֶם" דּוּמְיָא דַּעֲלֵיהֶם, מָה עֲלֵיהֶם דָּבָר שֶׁל נוֹי אָסוּר וְאֵינוֹ שֶׁל נוֹי מֻתָּר אַף עִמָּהֶם דָּבָר שֶׁל נוֹי אָסוּר וְשֶׁאֵינוֹ שֶׁל נוֹי מֻתָּר. וְאֵימָא אַדְרַבָּה, עֲלֵיהֶם דּוּמְיָא דְּ"עִמָּהֶם" מָה עִמָּהֶם כָּל מַה שֶּׁעִמָּהֶם אַף עֲלֵיהֶם כָּל מַה שֶּׁעֲלֵיהֶם. אִם כֵּן לֹא יֹאמַר עֲלֵיהֶם.

"לֹא תַחְמֹד כֶּסֶף וְזָהָב עֲלֵיהֶם". הָעוֹבְדֵי אֱלִילִים הָעוֹבְדִים אֶת הֶהָרִים וְאֶת הַגְּבָעוֹת, הֵן מֻתָּרִין וּמַה שֶּׁעֲלֵיהֶן אֲסוּרִין שֶׁנֶּאֱמַר "לֹא תַחְמֹד כֶּסֶף וְזָהָב עֲלֵיהֶם". רַבִּי יוֹסֵי הַגְּלִילִי אוֹמֵר, (להלן יב, ב) "אֱלֹהֵיהֶם עַל הֶהָרִים" וְלֹא הֶהָרִים אֱלֹהֵיהֶם, אֱלֹהֵיהֶם עַל הַגְּבָעוֹת וְלֹא הַגְּבָעוֹת אֱלֹהֵיהֶם, וּמִפְּנֵי מָה אֲשֵׁרָה אֲסוּרָה, מִפְּנֵי שֶׁיֵּשׁ בָּהּ תְּפִיסַת יְדֵי אָדָם וְכָל שֶׁיֵּשׁ בָּהּ תְּפִיסַת יְדֵי אָדָם אָסוּר. רַבִּי יוֹסֵי הַגְּלִילִי הַיְנוּ תַּנָּא קָמָא. אֲמַר רָמֵי בַּר חָמָא אֲמַר רֵישׁ לָקִישׁ, צִפּוּי הַר כְּהַר אִיכָּא בֵּינַיְהוּ, תַּנָּא קָמָא סְבַר צִפּוּי הַר אֵינוֹ כְהַר וְרַבִּי יוֹסֵי הַגְּלִילִי סְבַר צִפּוּי הַר כְּהַר, רַב שֵׁשֶׁת אֲמַר, דְּכֻלֵּא עָלְמָא צִפּוּי הַר אֵינוֹ כְהַר, וְהָכָא בְּאִילָן שֶׁנְּטָעוֹ וּלְבַסּוֹף עֲבָדוֹ קָמִיפְלָגֵי, תַּנָּא קָמָא סְבַר מֻתָּר וְרַבִּי יוֹסֵי הַגְּלִילִי סְבַר אָסוּר. מִמַּאי. מִדִּקָתָנֵי סֵיפָא מִפְּנֵי מָה אֲשֵׁרָה אֲסוּרָה וְכוּ', וְכָל שֶׁיֵּשׁ בָּהּ תְּפִיסַת אָדָם, לְאָתוּיֵי [מַאי, לָאו לְאָתוּיי] אִילָן שֶׁנְּטָעוֹ וּלְבַסּוֹף עֲבָדוֹ. וְאַף רַבִּי יוֹסֵי בְּרַבִּי יְהוּדָה סְבַר אִילָן שֶׁנְּטָעוֹ וּלְבַסּוֹף עֲבָדוֹ אָסוּר, דְּתַנְיָא רַבִּי יוֹסֵי בְּרַבִּי יְהוּדָה אוֹמֵר, מִתּוֹךְ שֶׁנֶּאֱמַר "אֱלֹהֵיהֶם עַל הֶהָרִים" וְלֹא 'הֶהָרִים אֱלֹהֵיהֶם' שׁוֹמֵעַ אֲנִי תַּחַת כָּל עֵץ רַעֲנָן אֱלֹהֵיהֶם וְלֹא עֵץ רַעֲנָן אֱלֹהֵיהֶם, תַּלְמוּד לוֹמַר (להלן יב, ג) "וַאֲשֵׁרֵיהֶם תִּשְׂרְפוּן בָּאֵשׁ". אֶלָּא תַּחַת כָּל עֵץ רַעֲנָן לָמָּה לִי לְכִדְרַבִּי עֲקִיבָא, דַּאֲמַר כָּל מָקוֹם שֶׁאַתָּה מוֹצֵא הַר גָּבוֹהַּ וְגִבְעָה נִשָּׂאָה וְעֵץ רַעֲנָן דַע שֶׁיֵּשׁ שָׁם עֲבוֹדַת אֱלִילִים. וְרַבָּנָן, הַאי "וַאֲשֵׁרֵיהֶם תִּשְׂרְפוּן בָּאֵשׁ" מַאי עָבְדֵי לֵיהּ. מִבָּעֵי לֵיהּ לְאֵלּוּ שֶׁנִּטְּעוּ מִתְּחִלָּה לְכָךְ. וְרַבִּי יוֹסֵי בְּרַבִּי יְהוּדָה נַמֵּי, מִבָּעֵי לֵיהּ לְהָכֵי. אֶלָּא אִילָן שֶׁנְּטָעוֹ וּלְבַסּוֹף עֲבָדוֹ נָפְקָא לֵיהּ (לעיל פסוק ה) מִ"וַּאֲשֵׁרֵיהֶם תְּגַדֵּעוּן", אֵיזֶהוּ (דָּבָר) [עֵץ] שֶׁגִּדּוּעוֹ אָסוּר וְעִיקָרוֹ מֻתָּר הֱוֵי אוֹמֵר אִילָן שֶׁנְּטָעוֹ וּלְבַסּוֹף עֲבָדוֹ, וְהָכִי קָאֲמַר אִלּוּ לֹא נֶאֱמַר "וַאֲשֵׁרֵיהֶם תִּשְׂרְפוּן בָּאֵשׁ" הָיִיתִי אוֹמֵר "וַאֲשֵׁרֵיהֶם תְּגַדֵּעוּן" בְּאִילָן שֶׁנְּטָעוֹ מִתְּחִלָּה לְכָךְ וְהָשַּׁתָּא דִּכְתִיב "וַאֲשֵׁרֵיהֶם תִּשָׂרְפוּן בָּאֵשׁ" אַיְיתַּר לֵיהּ "וַאֲשֵׁרֵיהֶם תְּגַדֵּעוּן" לְאִילָן שֶׁנְּטָעוֹ וּלְבַסּוֹף עֲבָדוֹ. וְרַבָּנָן, הַאי "וַאֲשֵׁרֵיהֶם תְּגַדֵּעוּן" מַאי עָבְדֵי לֵיהּ. מִבָּעֵי לֵיהּ לְכִדְרַבִּי יְהוֹשֻׁעַ בֶּן לֵוִי, דַּאֲמַר גִּדּוּעַ עֲבוֹדַת אֱלִילִים קוֹדֵם לְכִבּוּשׁ אֶרֶץ יִשְׂרָאֵל, כִּבּוּשׁ אֶרֶץ יִשְׂרָאֵל קוֹדֵם לְבִעוּר עֲבוֹדַת אֱלִילִים, דְּתָנֵי רַב יוֹסֵף "וְנִתַּצְתֶּם אֶת מִזְבְּחֹתָם" [וְהַנַּח],  "וְשִׁבַּרְתֶּם אֶת- מַצֵּבֹתָם" וְהַנַּח, וְהַנַּח סָלְקָא דַעְתָּךְ, שְׂרֵפָה בָּעֵי, אֲמַר רַב גִּדֵּל אֲמַר רַב הוּנָא, רְדֹף וְאַחַר כָּךְ שְׂרֹף. וְרַבִּי יוֹסֵי בַּר יְהוּדָה, הַאי סְבָרָא מִנָּא לֵיהּ. נַפְקָא לֵיהּ (שם ב) מֵ"אַבֵּד תְּאַבְּדוּן", אַבֵּד וְאַחַר כָּךְ תְּאַבְּדוּן. וְרַבָּנָן, הַאי מִבָּעֵי לֵיהּ לְעוֹקֵר עֲבוֹדַת אֱלִילִים שֶׁצָּרִיךְ לְשָׁרֵשׁ אַחֲרֶיהָ. וְרַבִּי יוֹסֵי בְּרַבִּי יְהוּדָה, [לְשָׁרֵשׁ אַחֲרֶיהָ מִנָּא לֵיהּ] נָפְקָא לֵיהּ  מִ"וְּאִבַּדְתֶּם אֶת שְׁמָם מִן הַמָּקוֹם הַהוּא". וְרַבָּנָן, הַהוּא לְכַנּוֹת לָהּ שֵׁם. יָכוֹל לֹא לְשֶׁבַח וְלֹא לִגְנַאי. תַּלְמוּד לוֹמַר "שַׁקֵּץ תְּשַׁקְּצֶנּוּ", הָא כֵּיצַד, הָיוּ קוֹרִין אוֹתָהּ בֵּית גַּלְיָא קוֹרִין אוֹתָהּ בֵּית כַּרְיָא, עֵין כֹּל, עֵין קוֹץ.

"וְהָיִיתָ חֵרֶם כָּמֹהוּ" (כָּתוּב בְּרֶמֶז תר"ס).

מִי שֶׁהָיָה כָּתְלוֹ סָמוּךְ לַעֲבוֹדַת אֱלִילִים וְנָפַל, אָסוּר לִבְנוֹתוֹ. כֵּיצַד הוּא עוֹשֶׂה כּוֹנֵס לְתוֹךְ שֶׁלּוֹ אַרְבַּע אַמּוֹת. אֲבָנָיו עֵצָיו וַעֲפָרוֹ מְטַמֵּא כְשֶׁרֶץ שֶׁנֶּאֱמַר "שַׁקֵּץ תְּשַׁקְּצֶנּוּ" רַבִּי עֲקִיבָא אוֹמֵר, כְּנִדָּה שֶׁנֶּאֱמַר (ישעיה ל, כב) "תִּזְרֵם כְּמוֹ דָוָה צֵא תֹּאמַר לוֹ", מַה נִּדָּה מְטַמְּאָה בְמַשָּׂא אַף עֲבוֹדַת אֱלִילִים מְטַמְּאָה בְּמַשָּׂא. אֲמַר רַבָּה, בְּמַשָּׂא כֻּלֵּי עָלָמָא לָא פְלִיגֵי דִמְטַמְּאָה דְּהָא אִ(י)תְּקַשׁ לְנִדָּה, כִּי פְלִיגֵי בְּאֶבֶן מְסָמָא, רַבִּי עֲקִיבָא סְבַר מַה נִּדָּה מְטַמְּאָה בְּאָבֶן מְסָמָא אַף עֲבוֹדַת אֱלִילִים מְטַמְּאָה בְּאֶבֶן מְסָמָא, וְרַבָּנָן סָבְרֵי, כְּשֶׁרֶץ, מַה שֶּׁרֶץ לָא מְטַמֵּא בְּאֶבֶן מְסָמָא אַף עֲבוֹדַת אֱלִילִים לָא מְטַמְּאָה בְּאֶבֶן מְסָמָא. וּלְרַבִּי עֲקִיבָא, לְמַאי הִלְכְתָא אִ(י)תְּקַשׁ לְשֶׁרֶץ. (לְמַשָּׂא) [לְמַשְׁמְשֵׁיהּ] וּלְרַבָּנָן, לְמַאי הִלְכְתָא אִ(י)תְּקַשׁ לְנִדָּה. [לְמַשָּׂא. וְלִ(י)קְּשָׁהּ רַחֲמָנָא לִנְבֵלָה. אֵין הָכֵי נַמֵּי, אֶלָּא] מַה נִּדָּה אֵינָהּ לְאֵבָרִים אַף עֲבוֹדַת אֱלִילִים אֵינָהּ לְאֵבָרִים. וְרַבִּי אֶלְעָזָר אֲמַר, בְּאֶבֶן מְסָמָא כֻּלֵּי עָלְמָא לָא פְלִיגֵי דְּלָא מְטַמְּאָה, כִּי פְלִיגֵי בְּמַשָּׂא, רַבִּי עֲקִיבָא סְבַר, כְּנִדָּה, מַה נִּדָּה מְטַמְּאָה בְמַשָּׂא אַף עֲבוֹדַת אֱלִילִים מְטַמְּאָה בְמַשָּׂא, וְרַבָּנָן סָבְרֵי, כְּשֶׁרֶץ, מַה שֶּׁרֶץ לָא מְטַמֵּא בְמַשָּׂא אַף עֲבוֹדַת אֱלִילִים לָא מְטַמְּאָה בְמַשָּׂא. וּלְרַבִּי עֲקִיבָא, לְמַאי הִלְכְתָא אִ(י)תְּקַשׁ לְשֶׁרֶץ. (לְמַשָּׂא) [לְמַשְׁמְשֵׁיהּ]. וּלְרַבָּנָן, לְמַאי הִלְכְתָא אִ(י)תְּקַשׁ לְנִדָּה. מַה נִּדָּה אֵינָה לְאֵבָרִים אַף עֲבוֹדַת אֱלִילִים אֵינָהּ לְאֵבָרִים.

"וְכוֹנֵס בְּתוֹךְ שֶׁלּוֹ". וְאַמַּאי, וְהָא קָא שָׁבִיק רַוְחָא לַעֲבוֹדַת אֱלִילִים. דְּעָבִיד לֵיהּ בֵּית הַכִּסֵּא לְתִינוֹקוֹת. אִי נַמֵּי דִּגְדַר לֵיהּ בְּהִיזְמֵי וְהִיגֵי.

~ פרק ח

{pפסוק גp}  "וַיְעַנְּךָ וַיַּרְעִבֶךָ וַיַּאֲכִלְךָ אֶת הַמָּן". וּכְתִיב (להלן פסוק טז) הַמַּאֲכִ(י)לְךָ מָן בַּמִּדְבָּר לְמַעַן עַנּ(וֹ)תְךָ. רַב אָמֵי וְרַב אָסֵי, חָד אֲמַר אֵינוֹ דוֹמֶה מִי שֶׁיֵּשׁ לוֹ פַּת בְּסַלּוֹ לְמִי שֶׁאֵין לוֹ פַת בְּסַלּוֹ. וְחָד אֲמַר, אֵינוֹ דוֹמֶה מִי שֶׁרוֹאֶה וְאוֹכֵל לְמִי שֶׁאֵינוֹ רוֹאֶה וְאוֹכֵל. אֲמַר רַב יוֹסֵף, מִכָּאן לְסוּמִין שֶׁאוֹכְלִין וְאֵינָן שְׂבֵעִין. מַאי קְרָא.  "טוֹב מַרְאֵה עֵינַיִם מֵהֲלָךְ נָפֶשׁ". אֲמַר אַבָּיֵי, הַאי מָאן דְּאִית לֵיהּ סְעוּדָתָא לָא נֵיכְלָה אֶלָּא בִּימָמָא.

רַבִּי אֶלְעָזָר בְּרַבִּי שִׁמְעוֹן שָׁאַל אֶת רַבִּי שִׁמְעוֹן בֶּן לָקוֹנְיָא חָמוּי, אֲמַר לֵיהּ, מַהוּ דִּין דִּכְתִיב (פסוק ד) שִׂמְלָתְךָ לֹא בָלְתָה מֵעָלֶיךָ, שֶׁמָּא כְּלֵי קוּרְיָיס הָיוּ מְהַלְּכִין עִם יִשְׂרָאֵל בַּמִּדְבָּר. אֲמַר לֵיהּ, עַנְנֵי כָבוֹד הָיוּ מְעוּטָּפִין בָּהֶן. וְלֹא הָיוּ בָּלִין. אֲמַר לֵיהּ, שִׂמְלָתְךָ לֹא בָלְתָה מֵעָלֶיךָ. וְלֹא הָיוּ גְּדֵלִין. אֲמַר לֵיהּ, חִלָּזוֹן הַזֶּה, כָּל מַה שֶּׁהוּא גָּדֵל נַרְתִּיקוֹ גָּדֵל עִמּוֹ. וְלֹא הָיוּ צְרִיכִין תִּכְבֹּסֶת. אֲמַר לֵיהּ, עַנְנֵי כָבוֹד הָיוּ מְגַהֲצִין אוֹתָן, וְאַל תִּתְמַהּ, אַמְיִיטוֹן הַזֶּה אֵין מְגַהֲצִין אוֹתָן אֶלָּא בָּאוּר. אֲמַר לֵיהּ, וְלֹא הָיָה רֵיחָן קָשֶׁה מֵרֵיחַ הַזֵּעָה. אֲמַר לֵיהּ, מִתְלַכְלְכִין הָיוּ בְּדִשְׁאֵי הַבְּאֵר שֶׁנֶּאֱמַר (שה"ש ד, יא) "וְרֵיחַ שַׂלְמֹתַיִךְ כְּרֵיחַ לְבָנוֹן" וְגוֹ'.

{pפסוק הp}  "וְיָדַעְתָּ עִם לְבָבֶךָ". (כָּתוּב בְּרֶמֶז ש"ג).

אֲמַר רָבָא (אָמַר רַב סְחוֹקָה) [וְאִיתֵימָא רַב חִסְדָּא], אִם רוֹאֶה אָדָם שֶׁיִּסּוּרִין בָּאִין עָלָיו יְפַשְׁפֵּשׁ בְּמַעֲשָׂיו שֶׁנֶּאֱמַר (איכה ג, מ) "נַחְפְּשָה דְרָכֵינוּ" וְגוֹ', פִּשְׁפֵּשׁ וְלֹא מָצָא יִתְלֶה בְּבִטּוּל תּוֹרָה שֶׁנֶּאֱמַר  "אַשְׁרֵי הַגֶּבֶר אֲשֶׁר תְּיַסְּרֶנּוּ יָהּ" וְגוֹ', תָּלָה וְלֹא מָצָא בְּיָדוּעַ שֶׁיִּסּוּרִין שֶׁל אַהֲבָה הֵן שֶׁנֶּאֱמַר (משלי ג, יב) "כִּי אֶת אֲשֶׁר יֶאֱהַב ה' יוֹכִיחַ". פְּלִיגֵי בָּהּ רַבִּי יַעֲקֹב בַּר אִידִי וְרַבִּי (חָמָא) [אַחָא] בַּר חֲנִינָא, חָד אֲמַר, אֵלּוּ הֵן יִסּוּרִין שֶׁל אַהֲבָה, כָּל שֶׁאֵין בָּהֶן בִּטּוּל תּוֹרָה, שֶׁנֶּאֱמַר  "אַשְׁרֵי הַגֶּבֶר אֲשֶׁר תְּיַסְּרֵנּוּ יָהּ" וְגוֹ', וְחָד אֲמַר, כָּל שֶׁאֵין בָּהֶן בִּטּוּל תְּפִלָּה, שֶׁנֶּאֱמַר (תהלים א, כ) "בָּרוּךְ (ה') [אֱלֹהִים] אֲשֶׁר לֹא הֵסִיר תְּפִלָּתִי וְחַסְדּוֹ מֵאִתִּי". אֲמַר רַבִּי אַבָּא בְּרֵיהּ דְּרַבִּי חִיָּא בַּר אַבָּא, אֵלּוּ וָאֵלּוּ יִסּוּרִין שֶׁל אַהֲבָה הֵן שֶׁנֶּאֱמַר (משלי שם) "כִּי אֶת אֲשֶׁר יֹאהַב ה' יוֹכִיחַ", אֶלָּא מַה תַּלְמוּד לוֹמַר  "וּמִתּוֹרָתְךָ תְּלַמְּדֶנּוּ", דָּבָר זֶה מִתּוֹרָתְךָ תְלַמְּדֶנּוּ קַל וָחֹמֶר מִשֵּׁן וְעַיִן מַה שֵּׁן וְעַיִן שֶׁהֵן אֶחָד מֵאֵבָרָיו שֶׁל אָדָם עֶבֶד יוֹצֵא בָּהֶן לְחֵרוּת יִסּוּרִין שֶׁמְּמָרְקִין כָּל גּוּפוֹ שֶׁל אָדָם עַל אַחַת כַּמָּה וְכַמָּה, וְהַיְנוּ דַּאֲמַר רַבִּי שִׁמְעוֹן בֶּן לָקִישׁ נֶאֱמַר "בְּרִית" בַּמֶּלַח וְנֶאֱמַר בְּרִית בְּיִסּוּרִין מַה בְּרִית הָאָמוּר בַּמֶּלַח מֶלַח מַמְתֶּקֶת כָּל הַקָּרְבָּן אַף בְּרִית הָאֲמוּרָה בְּיִסּוּרִין יִסוּרִין מְמָרְקִין כָּל גּוּפוֹ שֶׁל אָדָם.

אֲמַר רַבִּי בִּסָּנָא, אֵין אָדָם בָּעוֹלָם בְּלֹא יִסּוּרִין, חוֹשֵׁשׁ בְּשִׁנָּיו אֵינוֹ יָכוֹל לִישֹׁן, בְּעֵינוֹ אֵינוֹ יָכוֹל לִישֹׁן, יָגֵעַ בַּתּוֹרָה אֵינוֹ יָשֵׁן, זֶה עֵר וְזֶה עֵר, הָוֵי (תהלים צד, יב) "אַשְׁרֵי הַגֶּבֶר אֲשֶׁר תְּיַסְּרֶנּוּ יָהּ" וְגוֹ', וְאִם בָּא לְהַקְפִּיד (שם) "מִתּוֹרָתְךָ תְּלַמְּדֶנּוּ", בְּאַבְרָהָם כְּתִיב (בראשית יב, ב) "וַאֲבָרֶכְךָ וַאֲגַדְּלָה שְׁמֶךָ", כֵּיוָן שֶׁיָּצָא קָפַץ עָלָיו רְעָבוֹן וְלֹא הִקְפִּיד וְלֹא קָרָא תִגָּר אֶלָּא  "וַיֵּרֶד אַבְרָם מִצְרַיְמָה". רַבִּי חָמָא חָמֵי חָד סְגֵי נְהוֹרָא דְּיָתִיב וְלָעֵי בְאוֹרָיְתָא. אֲמַר לֵיהּ, שָׁלָם לָךְ בַּר חוֹרְיָא. אֲמַר לֵיהּ, בַּר עָבְדִין. אֲמַר לֵיהּ, שֶׁאַתָּה בֶּן חוֹרִין לָעוֹלָם הַבָּא. אֲמַר רַבִּי יוּדָן, כְּתִיב (שמות כא, כז) "וְאִם שֵׁן עַבְדּוֹ" וְגוֹ'.

{pפסוק ז-יp}  "אֶרֶץ נַחֲלֵי מָיִם". אָמַר לוֹ הַקָּדוֹשׁ בָּרוּךְ הוּא לְאַבְרָהָם, אַתָּה אָמַרְתָּ  "יוּקַח נָא מְעַט מַיִם" וְכוּ' (כְּדְכָּתוּב לְעֵיל).

אֲמַר רַב יוֹסֵף וְאִיתֵימָא רַבִּי יִצְחָק, כָּל הַמֻּקְדָּם בְּפָסוּק זֶה מֻקְדָּם לִבְרָכָה שֶׁנֶּאֱמַר "אֶרֶץ חִטָּה וּשְׂעֹרָה" וְגוֹ'. וּפְלִיגָא דְּרַבִּי (יוֹחָנָן) [חָנָן], דֲּאָמַר רַבִּי (יוֹחָנָן) [חָנָן] כָּל הַפָּסוּק הַזֶּה לְשִׁעוּרִין נֶאֱמַר, חִטָּה, דִּתְנַן הַנִּכְנָס לְבַיִת הַמְנֻגָּע וְכֵלָיו עַל כְּתֵפָיו וְסַנְדָּלָיו וְטַבְּעוֹתָיו (בְּקֻמְצוֹ) [בְּיָדָיו] הוּא וְהֵן טְמֵאִים מִיָּד, הָיָה לָבוּשׁ כֵּלָיו וְסַנְדָּלָיו בְּרַגְלָיו וְטַבְּעוֹתָיו (בְּיָדָיו) [בְּאֶצְבְּעוֹתָיו] הוּא טָמֵא מִיָּד וְהֵן טְהוֹרִין עַד שֶׁיִּשְׁהֶה בִּכְדֵי אֲכִילַת פְּרָס, תָּנָא פַּת חִטִּין וְלֹא פַת שְׂעוֹרִין, וּמֵסֵב וְאוֹכְלָהּ בִּלִפְתָּן, שְׂע(וֹ)רָה, לִכְדִתְנַן עֶצֶם כִּשְׂעוֹרָה מְטַמֵּא בְּמַגָּע וּבְמַשָּׂא וְאֵינוֹ מְטַמֵּא בְּאֹהֶל, גֶּפֶן, כְּדֵי רְבִיעִית יַיִן לְנָזִיר, תְּאֵנָה, כִּגְרֹגֶרֶת לְהוֹצָאַת שַׁבָּת, רִמּוֹן, כְּדִתְנַן כָּל כְּלֵי בַּעֲלֵי בָתִּים שִׁעוּרָן כְּרִמּוֹנִים, אֶרֶץ זֵית שֶׁמֶן, אָמַר רַבִּי יוֹסֵי בַּר חֲנִינָא אֶרֶץ שֶׁכָּל שִׁעוּרֶיהָ כְּזֵיתִים, כָּל- שִׁעוּרֶיהָ כְזֵיתִים סָלְקָא דַעְתָּךְ וְהָא אִ(י)כָּא הֲנַךְ דְּאָמְרָן, אֶלָּא אֶרֶץ שֶׁרוֹב שִׁעוּרֶיהָ כְּזֵיתִים, דְּבָשׁ, כְּכוֹתֶבֶת הַגַּסָּה בְּיוֹם הַכִּפּוּרִים רַב חִסְדָּא וְרַב הִמְנוּנָא הֲווֹ יָתְבֵי בִּסְעֻדָּתָא. אַיְתוֹ קָמַיְהוּ (תְּאֵנֵי) רִמּוֹנֵי וּתְמָרֵי, שְׁקַל רַב (חִסְדָּא) [הַמְנוּנָא] וּבָרִיךְ אֲתְמָרֵי בְּרֵישָׁא. אֲמַר לֵיהּ [רַב חִסְדָּא], לָא סְבַר מַר לְהָא דְּרַב יוֹסֵף וְאִיתֵימָא רַב יִצְחָק כָּל הַמֻּקְדָּם בְּפָסוּק זֶה מֻקְדָּם לִבְרָכָה. אֲמַר לֵיהּ, זֶה שֵׁנִי לְאֶרֶץ וְזֶה חֲמִישִׁי לְאֶרֶץ. אֲמַר לֵיהּ, מָאן יָהִיב לָן נַגָּרֵי דְּפַרְזְלָא וְנִשְׁמַעִינָךְ.

אָכַל עֲנָבִים תְּאֵנִים וְרִמּוֹנִים מְבָרֵךְ אַחֲרֵיהֶם שָׁלֹשׁ בְּרָכוֹת, דִּבְרֵי רַבָּן גַּמְלִיאֵל. וַחֲכָמִים אוֹמְרִים, בְּרָכָה אַחַת מֵעֵין שָׁלֹשׁ]. מַאי טַעְמָא דְּרַבָּן גַּמְלִיאֵל. דִּכְתִיב "אֶרֶץ חִטָּה וְשְׂעֹרָה" וּכְתִיב "וְאָכַלְתָּ וְשָׂבָעְתָּ וּבֵרַכְתָּ".  וְרַבָּנָן, אֲשֶׁר לֹא בְּמִסְכֵּנֻת תֹּאכַל בָּהּ לֶחֶם הִפְסִיק הָעִנְיָן. וְרַבָּן גַּמְלִיאֵל, הַהוּא מִבָּעֵי לֵיהּ לְמַעוּטֵי הַכּוֹסֵס אֶת הַחִטָּה. אֲמַר לֵיהּ אַבָּיֵי לְרַב דִּימֵי, מַאי נִיהוּ בְּרָכָה אַחַת מֵעֵין שָׁלֹשׁ. אֲמַר לֵיהּ, דִּפְרִי, עַל הָעֵץ וְעַל פְּרִי הָעֵץ וְעַל תְּנוּבַת הַשָּׂדֶה וְעַל אֶרֶץ חֶמְדָּה טוֹבָה וּרְחָבָה (שֶׁנָּתַתָּ) שֶׁהִנְחַלְתָּ לַאֲבוֹתֵינוּ, רַחֵם ה' אֱלֹהֵינוּ עָלֵינוּ עַל יִשְׂרָאֵל עַמֶּךָ וְעַל יְרוּשָׁלַיִם עִירֶךָ וְעַל צִיּוֹן מִשְׁכַּן כְּבוֹדֶךָ וּבְנֵה אֶת יְרוּשָׁלַיִם עִירְךָ בִּמְהֵרָה בְיָמֵינוּ וְנֹאכַל מִפִּרְיָהּ וְנִשְׂבַּע מִטּוּבָהּ וּנְבָרְכֶךָ עָלֶיהָ בִּקְדֻשָּׁה וּבְטָהֲרָה כִּי אֵל טוֹב וּמֵטִיב אַתָּה בָּרוּךְ אַתָּה ה' עַל הָעֵץ וְעַל פְּרִי הָעֵץ, דְּחֲמֵשֶׁת הַמִּינִין פּוֹתֵחַ עַל הַמִּחְיָה וְעַל הַכַּלְכָּלָה וְחוֹתֵם עַל הָאָרֶץ וְעַל הַמִּחְיָה, דְּחַמְרָא עַל הַגֶּפֶן וְעַל פְּרִי הַגֶּפֶן וְחוֹתֵם עַל הָאָרֶץ וְעַל הַפֵּירוֹת.

{rרמז תתנאr}  "אֶרֶץ זֵית שֶׁמֶן וּדְבָשׁ". זֵית, זוֹ זַיִת אֲגוּרִי. דְּבָשׁ, זֶה דְּבַשׁ תְּמָרִים.

"אֲשֶׁר אֲבָנֶיהָ בַרְזֶל". כָּל תַּלְמִיד חָכָם שֶׁאֵינוֹ קָשֶׁה כְּבַרְזֶל אֵינוֹ תַלְמִיד חָכָם, שֶׁנֶּאֱמַר "אֶרֶץ אֲשֶׁר אֲבָנֶיהָ בַרְזֶל", אַל תִּקְרֵי 'אֲבָנֶיהָ' אֶלָּא 'בּוֹנֶיהָ'. אֲמַר רָבִינָא, אֲפִלּוּ הָכֵי מִ(י)בָּעֵי לֵיהּ לְאִינִישׁ לְמֵילַף נַפְשֵׁיהּ בְּנִיחוּתָא, דִּכְתִיב (קהלת יא, י) "וְהָסֵר כַּעַס מִלִּבֶּךָ".

מִנַּיִן לְבִרְכַּת הַמָּזוֹן מִן הַתּוֹרָה. דִּכְתִיב "וְאָכַלְתָּ וְשָׂבָעְתָּ וּבֵרַכְתָּ" וְכוּ' (כְּדֶכָּתוּב בְּרֶמֶז רי"ט).

עַד כַּמָּה מְזַמְּנִין, עַד כַּזַּיִת. רַבִּי יְהוּדָה אוֹמֵר, עַד כְּבֵיצָה. בִּאקְרָאֵי פְּלִיגֵי, רַבִּי מֵאִיר סְבַר וְאָכַלְתָּ וְשָׂבָעְתָּ וּבֵרַכְתָּ, שִׁעוּר אֲכִילָה כַּזַּיִת. רַבִּי יְהוּדָה סְבַר, אֲכִילָה שֶׁיֵּשׁ בָּהּ שְׂבִיעָה, הֱוֵי אוֹמֵר כְּבֵיצָה.

דְּרַשׁ רַב עֲוִירָא, זִמְנִין אֲמַר לָהּ מִשְּׁמֵיהּ דְּרַבִּי אָמִי וְזִמְנִין אֲמַר לָהּ מִשְּׁמֵיהּ דְּרַבִּי אַסֵּי, אָמְרוּ מַלְאֲכֵי הַשָּׁרֵת לִפְנֵי הַקָּדוֹשׁ בָּרוּךְ הוּא, כָּתוּב בְּתוֹרָתְךָ (להלן י, יז) "אֲשֶׁר לֹא יִשָּׂא פָנִים" וַהֲלֹא אַתָּה נוֹשֵׂא פָנִים לְיִשְׂרָאֵל שֶׁנֶּאֱמַר  "יִשָּׂא ה' פָּנָיו אֵלֶיךָ". אֲמַר לָהֶם, וְכִי לֹא אֶשָּׂא פָנִים לְיִשְׂרָאֵל, שֶׁכָּתַבְתִּי לָהֶם וְאָכַלְתָּ וְשָׂבָעְתָּ וּבֵרַכְתָּ וְהֵן מְדַקְדְּקִים עַל עַצְמָן עַד כַּזַּיִת וְעַד כְּבֵיצָה. בִּרְכַּת הַמָּזוֹן בְּכָל לָשׁוֹן, שֶׁנֶּאֱמַר "וְאָכַלְתָּ וְשָׂבָעְתָּ וּבֵרַכְתָּ", בְּכָל לָשׁוֹן שֶׁהוּא מְבָרֵךְ.

{pפסוק יא-ידp}  "וְרָם לְבָבֶךָ" (כָּתוּב בְּפָּסוּק (לעיל א, א) "וְדִי זָהָב").

רַבִּי יוֹחָנָן אֲמַר, כָּל אָדָם שֶׁיֵּשׁ בּוֹ גַסּוּת הָרוּחַ כְּאִלּוּ כּוֹפֵר בָּעִיקָר, שֶׁנֶּאֱמַר "וְרָם לְבָבֶךָ וְשָׁכַחְתָּ אֶת ה' אֱלֹהֶיךָ". אַזְהָרָה לְגַסֵּי הָרוּחַ מִנַּיִן. אֲמַר רָבָא אֲמַר זְעִירֵי, (ירמיה יג, טו) "שִׁמְעוּ וְהַאֲזִינוּ וְאַל תִּגָּבְהוּ". רַב נַחְמָן בַּר יִצְחָק אֲמַר, מֵהָכָא, וְרָם לְבָבֶךָ וְשָׁכַחְתָּ וּכְתִיב "הִשָּׁמֶר לְךָ פֶּן תִּשְׁכַּח אֶת ה'", וְכִדְרַבִּי אָבִין אֲמַר רַבִי אִלְעַאי כָּל מָקוֹם שֶׁנֶּאֱמַר 'הִשָּׁמֶר' 'פֶּן' וְ'אַל' אֵינוֹ אֶלָּא לֹא תַעֲשֶׂה.

בַּר קַפָּרָא אוֹמֵר, קֵיצִי בְיָדְךָ וְקֵיצְךָ בְיָדִי, קֵיצִי בְיָדְךָ, וְרָם לְבָבֶךָ וְשָׁכַחְתָּ אֶת ה' אֱלֹהֶיךָ, וְקֵיצְךָ בְיָדִי (תהלים קלז, ה) "אִם אֶשְׁכָּחֵךְ יְרוּשָׁלַיִם תִּשְׁכַּח יְמִינִי".

{pפסוק טו-טזp}  "הַמּוֹלִיכְךָ בַּמִּדְבָּר הַגָּדֹל וְהַנּוֹרָא" (כָּתוּב בְּרֶמֶז רכ"ז). לְהֵיטִבְךָ בְּאַחֲרִיתֶךָ (כָּתוּב בְּתְּחִלַת פָּרָשַׁת רְאֵה).

{pפסוק יט-כp}  "וְהָיָה אִם שָׁכֹחַ תִּשְׁכַּח". כָּל מָקוֹם שֶׁאַתָּה מוֹצֵא אֲכִילָה וּשְׂבִיעָה, שָׁם אַתָּה מוֹצֵא אַזְהָרָה, בִּשְׁמַע יִשְׂרָאֵל כְּתִיב  "וְאָכַלְתָּ וְשָׂבָעְתָּ הִשָּׁמְרוּ לָכֶם פֶּן יִפְתֶּה לְבַבְכֶם" וְכֵן בְּמָקוֹם אַחֵר (לעיל ו, יא-יב) "וְאָכַלְתָּ וְשָׂבָעְתָּ הִשָּׁמֶר לְךָ פֶּן תִּשְׁכַּח", אַף כָּאן מַה כְּתִיב לְמַעְלָה מִן הָעִנְיָן,  פֶּן תֹּאכַל וְשָׂבָעְתָּ וְגוֹ' וְרָם לְבָבֶךָ וְשָׁכַחְתָּ. דָּבָר אַחֵר "אִם שָׁכֹחַ תִּשְׁכַּח". אָמַר לָהֶם מֹשֶׁה, הֲרֵי אֲנִי מַגִּיד, אִם עֲשִׂיתֶם אֱלִילִים כִּי אָבֹד תֹּאבֵדוּן, וְלֹא עוֹד אֶלָּא כַּגּוֹיִם אֲשֶׁר ה' מַאֲבִיד מִפְּנֵיכֶם, מָה הַכְּנַעֲנִים כֵּיוַן שֶׁגָּלוּ מִפְּנֵיכֶם, מְעַט מְעַט גָּלוּ, שֶׁנֶּאֱמַר (שמות כג, ל) "מְעַט מְעַט אֲגָרְשֶׁנּוּ", כָּךְ אַתֶּם (ישעיה ח, כג) "כָּעֵת הָרִאשׁוֹן הֵקַל אַרְצָה זְבֻ(וּ)לוּן וְגוֹ', וְהָאַחֲרוֹן הִכְבִּיד"  "וַיַּגְלֵ[ם] לָרְאוּבֵנִי וְלַגָּדִי". דָּבָר אַחֵר "כַּגּוֹיִם". מָה הַכְּנַעֲנִים מִיָּד שֶׁנִּכְבְּשָׁה הָאָרֶץ וְכָבְשׁוּ יִשָׂרָאֵל אֶת יְרִיחוֹ (יהושע ו, כ) "וַתִּפֹּל הַחוֹמָה תַּחְתֶּיהָ", אַף אַתֶּם (איכה ב, ט) "טָבְעוּ בָאָרֶץ שְׁעָרֶיָה", מַה יְּרִיחוֹ (יהושע שם) "וַיַּעַל הָעָם הָעִירָה אִישׁ נֶגְדּוֹ" אַף אַתֶּם  "תָּקְעוּ עָלֶיהָ אֹהָלִים סָבִיב", בִּירִיחוֹ (יהושע שם) "וַיָּרַע הָעָם וַיְּתְקְעוּ בַּשּׁוֹפָרוֹת" וְאַתֶּם  "עַד מָתַי אֶרְאֶה נֵס אֶשְׁמְעָה קוֹל שׁוֹפָר", אָמַר לָהֶם הַקָּדוֹשׁ בָּרוּךְ הוּא, בָּעוֹלָם הַזֶּה" נָטְעוּ אֶתְכֶם מֹשֶׁה וִיהוֹשֻׁעַ, כְּשֵׁם שֶׁבָּשָׂר וָדָם עוֹבֵר כָּךְ נְטִיעוֹתָיו עוֹבְרִים, אֲבָל לֶעָתִיד לָבוֹא אֲנִי הוּא שֶׁנּוֹטֵעַ אֶתְכֶם, כְּשֵׁם שֶׁאֲנִי חַי וְקַיָּם כָּךְ נְטִיעוֹתַי קַיָּמוֹת שֶׁנֶּאֱמַר (עמוס ט, טו) "וּנְטַעְתִּים עַל אַדְמָתָם וְלֹא יִנָּתְשׁוּ עוֹד מֵעַל אַדְמָתָם".

~ פרק ט

{pפסוק ד-הp}  "בְּצִדְקָתִי הֱבִיאַנִי ה'", לֹא בְצִדְקָתְךָ וּבְיֹשֶׁר לְבָבְךָ, וְיָדַעְתָּ כִּי לֹא בְצִדְקָתְךָ. הֲרֵי שָׁלֹשׁ. אָמַר לָהֶם הַקָּדוֹשׁ בָּרוּךְ הוּא, לֹא עָשִׂיתִי לֹא בִשְׁבִיל אַבְרָהָם וְלֹא בִשְׁבִיל יִצְחָק וְלֹא בִשְׁבִיל יַעֲקֹב, בִּשְׁבִיל מָה עָשִׂיתִי, בִּשְׁבִיל שְׁמִי הַגָּדוֹל. וְכֵן הוּא אוֹמֵר (ישעיה מח, יא) "לְמַעֲנִי לְמַעֲנִי אֶעֱשֶׂה". שְׁנֵי פְעָמִים כְּשֶׁהֱיִיתֶם בְּמִצְרַיִם גָּאַלְתִּי אֶתְכֶם בִּשְׁבִיל שְׁמִי,  "וַיּוֹשִׁיעֵם לְמַעַן שְׁמוֹ", אַף בֶּאֱדוֹם כֵּן, "לְמַעֲנִי לְמַעֲנִי".

{pפסוק טp}  "וָאֵשֵׁב בָּהָר" (כָּתוּב בְּוְאֶתְחַנָן פ' (לעיל ה, כח) "וְאַתָּה פֹּה עֲמּוֹד עִמָּדִי").

{rרמז תתנבr}  "לֶחֶם לֹא אָכַלְתִּי". מַתְלָא אֲמַר, עָלַת לְקַרְתָּא הַלֵּךְ בְּנִמּוּסָהּ, לְמַעְלָה שֶׁאֵין אֲכִילָה וּשְׁתִיָּה עָלָה מֹשֶׁה [וְנִדְמָה לָהֶם שֶׁנֶּאֱמַר "וָאֵשֵׁב בָּהָר אַרְבָּעִים יוֹם וְאַרְבָּעִים לַיְלָה לֶחֶם לֹא אָכַלְתִּי וּמַיִם לֹא שָׁתִיתִי", אֲבָל (לְמַעְלָה) [לְמַטָּה] שֶׁיֵּשׁ אֲכִילָה וּשְׁתִיָּה (בראשית יח, ח) "וְהוּא ע(וֹ)מֵד עֲלֵיהֶם תַּחַת הָעֵץ וַיֹּאכֵלוּ"].

{pפסוק יבp}  כֵּיוָן שֶׁעָשׂוּ יִשְׂרָאֵל אוֹתוֹ הַמַּעֲשֶׂה מִיָּד יָצְאָה כַּעַס עַל מֹשֶׁה שֶׁהֶעֱלָה הָעֵרֶב רַב עִמָּם. אָמַר לוֹ (לֵךְ) [קוּם] רֵד מַהֵר מִזֶּה כִּי שִׁחֵת עַמְּךָ. אָמַר לוֹ מֹשֶׁה, עַמִּי חָטְאוּ וְעַמְּךָ לֹא חָטְאוּ אָמַר לוֹ הַקָּדוֹשׁ בָּרוּךְ הוּא, עַמְּךָ חָטְאוּ. אָמַר לוֹ, וּמִי מְפַיְּסֵנִי שֶׁעַמִּי חָטְאוּ. אָמַר לוֹ, מִי שֶׁנַּעֲשָׂה בּוֹ הַמַּעֲשֶׂה מְפַיֶּסְךָ. אָמַר לוֹ מֹשֶׁה, וְיוֹדֵעַ הוּא. אָמַר לוֹ הַקָּדוֹשׁ בָּרוּךְ הוּא, (ישעיה א, ג) "יָדַע שׁוֹר ק(וֹ)נֵהוּ", יָדַע הוּא תּוֹרָא מָאן הוּא קְנָאֵיהּ, מָאן הוּא נַפְּחֵיהּ. בָּא הַשּׁוֹר, אָמַר לוֹ הַקָּדוֹשׁ בָּרוּךְ הוּא לִפְנֵי מֹשֶׁה, מִי עֲשָׂאֲךָ, אָמַר לוֹ, חֲמוֹר, אֵלּוּ הַמִּצְרִים  "אֲשֶׁר בְּשַׂר חֲמוֹרִים בְּשָׂרָם". אָמַר לוֹ הַקָּדוֹשׁ בָּרוּךְ הוּא, שֶׁמָּא יִשְׂרָאֵל. אָמַר לוֹ, (ישעיה שם) "יִשְׂרָאֵל לֹא יָדַע עַמִּי לֹא הִתְבּוֹנָן". אָמַר לוֹ, וּמִמֶּנּוּ אֲנִי קוֹפֵץ לְסָנֵגוֹרְיָא, עַמִּי חָטְאוּ וְעַמְּךָ לֹא חָטְאוּ,  אַל תַּשְׁחֵת עַמְּךָ, כֵּיוָן שֶׁלִּמֵּד מֹשֶׁה סָנֵגוֹרְיָא עֲלֵיהֶן מִיָּד (שמות לב, יד) "וַיִּנָּחֵם ה' עַל הָרָעָה אֲשֶׁר דִּבֶּר לַעֲשׂוֹת לְעַמּוֹ". כֵּיוָן שֶׁמֵּת מֹשֶׁה מֵת סָנֵגוֹרִין שֶׁל יִשְׂרָאֵל, הָיָה הַקָּדוֹשׁ בָּרוּךְ הוּא נִזְכָּר לוֹ שֶׁלֹּא נִמְצָא סָנֵיגוֹר כְּמוֹתוֹ שֶׁנֶּאֱמַר (ישעיה סג, יא) "וַיִּזְכֹּר יְמֵי עוֹלָם מֹשֶׁה (עַבְדּוֹ) [עַמּוֹ"], אָמַר הַקָּדוֹשׁ בָּרוּךְ הוּא, בָּעוֹלָם הַזֶּה הָיָה בָּשָׂר וָדָם נַעֲשֶׂה לָכֶם סָנֵיגוֹר וּמוֹשִׁיעַ אֶתְכֶם, אֲבָל לֶעָתִיד לָבוֹא אֲנִי בִּכְבוֹדִי נַעֲשֶׂה לָכֶם סָנֵגוֹר בִּפְנֵי שָׂרֵי אֻמּוֹת הָעוֹלָם וּמוֹשִׁיעַ אֶתְכֶם מֵהֶם שֶׁנֶּאֱמַר  "אֲנִי מְדַבֵּר בִּצְדָקָה רַב לְהוֹשִׁיעַ".

"קוּם רֵד וְגוֹ' כִּי שִׁחֵת עַמְּךָ" (כָּתוּב בְּפָּרָשַׁת כִּי תִשָׂא).

"הֶרֶף מִמֶּנִּי וְאַשְׁמִידֵם". כָּל דִּבּוּר שֶׁיָּצָא מִפִּי הַקָּדוֹשׁ בָּרוּךְ הוּא לְטוֹבָה אֲפִלּוּ עַל תְּנַאי, לֹא חָזַר בּוֹ שֶׁנֶּאֱמַר "הֶרֶף מִמֶּנִּי וְאַשְׁמִידֵם" וְגוֹ' וְאֶעֱשֶׂה אוֹתְךָ לְגוֹי גָּדוֹל, וְאַף עַל גַּב דְּבָעָא רַחֲמֵי וּבַטְּלָה אֲפִלּוּ הָכֵי אוֹקְמוּהָ בְזַרְעֵיהּ שֶׁנֶּאֱמַר (דבהי"א כג, טו-יז) ("וּ)בְנֵי מֹשֶׁה גֵּרשׁוֹם וֶאֱלִיעֶזֶר וַיִּהְיוּ בְנֵי אֱלִיעֶזֶר רְחַבְיָה וְגוֹ' וּבְנֵי רְחַבְיָה רָבוּ לְמָעְלָה", לְמַעְלָה מִשִּׁשִּׁים רִבּוֹא, אַתְיָא רַבֵּיהּ רַבֵּיהּ, כְּתִיב הָכָא "רַבּוּ" וּכְתִיב הָתָם (שמות א, ז) "וּבְנֵי יִשְׂרָאֵל פָּרוּ וַיִּשְׁרְצוּ וַיִּרְבּוּ".

שָׁנוּ רַבּוֹתֵינוּ מִתּוֹךְ כַּעַס רָצוֹן, דִּכְתִיב "הֶרֶף מִמֶּנִּי וְאַשְׁמִידֵם", מִיָּד (שם לב, יד) "וַיִּנָחֵם ה' עַל הָרָעָה". מִתּוֹךְ רֹגֶז רַחֲמִים,  "בְּרֹגֶז רַחֵם תִּזְכֹּר". מִתּוֹךְ צָרָה רְוָחָה, (ירמיה ל, ז) "וְעֵת צָרָה הִיא לְיַעֲקֹב וּמִמֶּנָּה יִוָּשֵׁעַ". מִתּוֹךְ רִחוּק קֵרוּב,  "בַּמָּקוֹם אֲשֶׁר יֵאָמֵר לָהֶם לֹא עַמִּי אַתֶּם יֵאָמֵר לָהֶם בְּנֵי אֵל חָי". מִתּוֹךְ נְפִילָה קִימָה, (מיכה ז, ז) "כִּי נָפַלְתִּי קָמְתִּי". מִתּוֹךְ אֲפֵלָה אוֹרָה, (שם) "כִּי אֵשֵׁב בַּחֹשֶׁךְ ה' אוֹר לִי".

{pפסוק יזp}  "וָאֶתְפֹּשׂ בִּשְׁנֵי הַלֻּחֹת" (כָּתוּב בְּרֶמֶז שצ"ו).

{pפסוק יחp}  "וָאֶתְנַפַּל לִפְנֵי ה' (אֵת) [כָּרִאשֹׁנָה] אַרְבָּעִים יוֹם" (כָּתוּב לְמַטָה בְּרֶמֶז תתי"א).

{pפסוק יטp}  אָמַר רַבִּי אֶלְעָזָר, גָּדוֹל הָעוֹשֶׂה צְדָקָה בַסֵּתֶר יוֹתֵר מִמֹּשֶׁה רַבֵּינוּ, דְּאִלּוּ בְּמֹשֶׁה רַבֵּינוּ כְּתִיב  כִּי יָגֹרְתִּי מִפְּנֵי הָאַף וְהַחֵמָה. וְאִלּוּ בְּעוֹשֶׂה צְדָקָה בַסֵּתֶר כְּתִיב (משלי כא, יד) "מַתָּן בַּסֵּתֶר יִכְפֶּה- אַף וְשֹׁחַד בַּחֵ(י)ק חֵמָה עַזָּה" וגוֹ'.

{rרמז תתנגr}  "כִּי יָגֹרְתִּי מִפְּנֵי הָאַף וְהַחֵמָה". דְּרַשׁ רַבִּי יְהוּדָה בַּר (רָבִינָא) [בִּיזְנָא], בְּשָׁעָה שֶׁנִּתְרַשֵּׁל מֹשֶׁה מִן הַמִּילָה בָּאוּ אַף וְחֵמָה וּבְלָעוּהוּ וְלֹא שִׁיְּרוּ מִמֶּנּוּ אֶלָּא רַגְלָיו, מִיָּד (שמות ד, כה) "וַתִּקַּח צִפֹּרָה צֹר" וְגוֹ', מִיָּד (שם כו) "וַיִּרֶף מִמֶּנּוּ". בְאוֹתָהּ שָׁעָה בִּקֵּשׁ מֹשֶׁה לְהָרְגָּן, שֶׁנֶּאֱמַר  "הֶרֶף מֵאַף וַעֲזֹב חֵמָה". וְיֵשׁ אוֹמְרִים הֲרָגוֹ לְחֵמָה, דִּכְתִיב (ישעיה כז, ד) "חֵמָה אֵין לִי". וְהָכְתִיב "כִּי יָגֹרְתִּי מִפְּנֵי הָאַף וְהַחֵמָה". תְּרֵי חֵמָה הֲווֹ.

אָמַר רַבִּי שְׁמוּאֵל בַּר נַחְמָנִי, כְּשֶׁעָלָה מֹשֶׁה לַמָּרוֹם וְסָרְחוּ יִשְׂרָאֵל נִזְדַּוְּגוּ לוֹ חֲמִשָּׁה מַלְאֲכֵי חַבָּלָה, אַף וְחֵמָה קֶצֶף וּמַשְׁחִית וְהַשְׁמֵד. מֶה עָשָׂה, נִתְלָה בִּזְכוּת אָבוֹת,  "זְכֹר לְאַבְרָהָם לְיִצְחָק וּלְיִשְׂרָאֵל". מִיָּד נִתְמַלֵּא הַקָּדוֹשׁ בָּרוּךְ הוּא רַחֲמִים שֶׁנֶּאֱמַר (שם יד) "וַיִּנָחֶם ה' עַל הָרָעָה", מִיָּד נִסְתַּלְּקוּ מִמֶּנּוּ שְׁלֹשָׁה, נִשְׁתַּיְּרוּ אַף וְחֵמָה, וַעֲדַיִן הָיָה מֹשֶׁה מִתְיָרֵא שֶׁנֶּאֱמַר "כִּי יָגֹרְתִּי מִפְּנֵי הָאַף וְהַחֵמָה". אָמַר לוֹ, רִבּוֹנוֹ שֶׁל עוֹלָם, לֵית אֲנָא יָכִיל לְמֵיקָם בְּתַרְוַיְהוּן, קוּם אַתְּ בְּחָד וַאֲנָא בְחָד, הֲדָא הוּא דִכְתִיב (תהלים ז, ז) "קוּמָה ה' בְּאַפֶּךָ". וּמִנַּיִן שֶׁעָמַד מֹשֶׁה בְּחֵמָה. שֶׁנֶּאֱמַר  "וַיֹּאמֶר לְהַשְׁמִידָם לוּלֵי מֹשֶׁה".

{pפסוק כאp}  "וְאֶת חַטַּאתְכֶם" (כָּתוּב בְּפָּסוּק (להלן יב, ב) "אַבֵּד תְּאַבְּדוּן").

{pפסוק כו-כחp}  "מִבְּלִי יְכֹלֶת ה'" (כָּתוּב בְּרֶמֶז תשמ"ד).

{rרמז תתנדr}  ("וָאֶתְנַפַּל) [וָאֶתְפַּלֵּל] אֶל ה'". כָּל הַמַּאֲרִיךְ בִּתְפִלָּה אֵין תְּפִלָּתוֹ חוֹזֶרֶת רֵיקָם. מִנָּלַן. מִמֹּשֶׁה רַבֵּינוּ שֶׁנֶּאֱמַר "וָאֶתְפַּלֵּל" וְגוֹ', וּכְתִיב בַּתְרֵיהּ (לעיל פסוק יט) וַיִּשְׁמַע ה' אֵלַי גַּם בַּפַּעַם הַהִיא. וְהָנֵי מִלֵּי דְּלָא מְעַיֵּן בָּהּ, אֲבָל מְעַיֵּן בָּהּ בָּא לִידֵי כְאֵב לֵב שֶׁנֶּאֱמַר (משלי יג, יב) "תּוֹחֶלֶת מְמֻשָּׁכָה מַחֲלָה  לֵב".

~ פרק י

{pפסוק א-בp}  "פְּסָל לְךָ" (כָּתוּב בְּרֶמֶז שצ"ו).

"אֲשֶׁר שִׁבַּרְתָּ" (כָּתוּב בְּרֶמֶז תש"מ ושס"ז).

"אֲשֶׁר שִׁבַּרְתָּ וְשַׂמְתָּם בָּאָרוֹן". מְלַמֵּד שֶׁהַלּוּחוֹת וְשִׁבְרֵי לוּחוֹת מֻנָּחִין בָּאָרוֹן מִכָּאן לְתַלְמִיד חָכָם שֶׁשָּׁכַח תַּלְמוּדוֹ מֵחֲמַת אָנְסוֹ שֶׁאֵין נוֹהֲגִין בּוֹ מִנְהַג בִּזָּיוֹן. אֲמַר רֵישׁ לָקִישׁ, פְּעָמִים שֶׁבִּטּוּלָהּ שֶׁל תּוֹרָה זוֹ הִיא יִסּוּדָהּ, דִּכְתִיב "אֲשֶׁר שִׁבַּרְתָּ", אָמַר לוֹ הַקָּדוֹשׁ בָּרוּךְ הוּא לְמֹשֶׁה יִישַׁר כֹּחֲךָ שֶׁשִּׁבַּרְתָּ (דַּאֲמַר מַר לוּחוֹת וְשִׁבְרֵי לוּחוֹת מֻנָּחִין בָּאָרוֹן).

"בָּעֵת הַהִיא אָמַר ה' אֵלַי פְּסָל לְךָ". זֶה שֶׁאָמַר הַכָּתוּב  "עֵת לְהַשְׁלִיךְ אֲבָנִים" בְּשָׁעָה שֶׁשִּׁבֵּר מֹשֶׁה אֶת הַלּוּחוֹת הָיָה [מֹשֶׁה] (הַקָּדוֹשׁ בָּרוּךְ הוּא) מִתְרַעֵם עָלָיו, אָמַר לוֹ הַקָּדוֹשׁ בָּרוּךְ הוּא, אִלּוּ חָצַבְתָּ הַלּוּחוֹת וְיָגַעְתָּ בָּהֶן וְנִצְטַעַרְתָּ לֹא הָיִיתָ מְשַׁבְּרָן, אֲנִי חוֹצֵב לֶהָבוֹת שֶׁנֶּאֱמַר (תהלים כט, ז) "קוֹל ה' חֹצֵב לַהֲבוֹת אֵשׁ" וְאַתָּה מְשַׁבְּרָן, עַכְשָׁיו תֵּדַע מַה הִיא כֹחָן, אַתָּה פְּסֹל אוֹתָן,  "עֵת כְּנוֹס אֲבָנִים". פְּסָל לְךָ שְׁנֵי לוּחֹת אֲבָנִים. אָמַר לוֹ מֹשֶׁה, מֵאַיִן אֲנִי מֵבִיא לוּחוֹת אֲבָנִים. אָמַר לוֹ, אֲנִי מַרְאֶה לְךָ אֶת הַמַּחְצָב. אֲמַר רַבִּי לֵוִי בְּשֵׁם רַבִּי חָמָא בַּר חֲנִינָא, מִתַּחַת כִּסֵּא הַכָּבוֹד הֶרְאָה לוֹ הַקָּדוֹשׁ בָּרוּךְ הוּא לְמֹשֶׁה אֶת הַמַּחְצָב, שֶׁנֶּאֱמַר (שמות כד, י) "וְתַחַת רַגְלָיו כְּמַעֲשֵׂה לִבְנַת הַסַּפִּיר" וּכְתִיב בֵּיהּ (שם לב, טז) "וְהַלֻּחֹת מַעֲשֵׂה אֱלֹהִים" וְעָלָיו נֶאֱמַר  "תַּמְשִׁילֵהוּ בְּמַעֲשֵׂי יָדֶיךָ". אֲמַר לֵיהּ הַקָּדוֹשׁ בָּרוּךְ הוּא, חֲצֹב מִכָּאן שְׁנֵי לוּחוֹת אֲבָנִים כָּרִאשׁוֹנִים, מָה הָרִאשׁוֹנִים אָרְכָּן שִׁשָּׁה טְפָחִים וְרָחְבָּן שְׁלֹשָׁה אַף אֵלּוּ כֵן, מָה הָרִאשׁוֹנִים שֶׁל סְנַפִּירִינוֹן אַף אֵלּוּ, מָה אֵלּוּ נִתְּנוּ בְּפֻמְבִּי אַף אֵלּוּ נִתְּנוּ בְּפֻמְבֵּי. אֲמַר לֵיהּ, לָאו אָמַרְתְּ (שמות לד, ג) "וְאִישׁ לֹא יַעֲלֶה עִמָּךְ". מִפְּנֵי כְּבוֹדָן שֶׁל יִשְׂרָאֵל, מָשָׁל לְמֶלֶךְ שֶׁנָּשָׂא אִשָּׁה וְקִלְקְלָה וְהוֹצִיאָהּ וּבִקְשָׁה הֵימֶנּוּ וְנִתְפַּיֵּס לָהּ, אָמַר לוֹ אוֹהֲבָהּ לֵךָ וְהַכְנֵס אוֹתָהּ בְּפֻמְבִּי כְּשֵׁם שֶׁנָּטַלְתָּ אוֹתָהּ, אָמַר לוֹ, לָאו, שֶׁלֹּא יֵדְעוּ אֲחֵרִים וְיֹאמְרוּ לָמָּה הוֹצִיאָהּ וְנִמְצֵאת מִתְחָרֶפֶת.

אָמַר לוֹ הַקָּדוֹשׁ בָּרוּךְ הוּא, אַתָּה חוֹצֵב וַאֲנִי כוֹתֵב שֶׁנֶּאֱמַר (שם) "פְּסָל לְךָ וְכָתַבְתִּי", וַאֲנִי מְסַיֵּעַ אוֹתְךָ בְּאֶצְבַּע כְּבוֹדִי כְּמוֹ שֶׁסְּמַכְתִּיךְ בַּיָּם בִּימִינִי שֶׁנֶּאֱמַר (ישעיה סג) "מוֹלִיךְ לִימִין מֹשֶׁה". מָשָׁל לְמָה הַדָּבָר דּוֹמֶה, לְזֶהָבִי שֶׁאִבֵּד חֲתָנוֹ קוֹזְמִין שֶׁל בִּתּוֹ, אָמַר לוֹ, אֲנִי נָתַתִּי קוֹזְמִין וְאַתָּה אִבַּדְתָּ אוֹתָהּ, נִהְיֶה אֲנִי וְאַתָּה שֻׁתָּפִין, אַתָּה מֵבִיא אֶת הַמַּרְגָּלִיּוֹת וְדַיְקוֹנִין וַאֲנִי מֵבִיא אֶת הַזָּהָב וְעוֹשֶׂה אוֹתָהּ. כָּךְ אָמַר הַקָּדוֹשׁ בָּרוּךְ הוּא לְמֹשֶׁה, אֲנִי נָתַתִּי אֶת הַלּוּחוֹת וְשִׁבַּרְתָּ אוֹתָם, אַתָּה חֲצֹב אֶת הַלּוּחוֹת וַאֲנִי כוֹתֵב עֲלֵיהֶן. אָמַר הַקָּדוֹשׁ בָּרוּךְ הוּא, בִּשְׁבִיל שֶׁכָּתַבְתִּי אוֹתָהּ כֻּלָּהּ חַיִּים שֶׁנֶּאֱמַר  "עֵץ חַיִּים הִיא לַמַּחֲזִיקִים בָּהּ", וְאִם אַתֶּם מְשַׁמְּרִים אוֹתָהּ אַתֶּם חַיִּים, וְאַף לֶעָתִיד לָבוֹא אֲנִי כּוֹתֵב אֶתְכֶם בְּסֵפֶר וְאַתֶּם מִתְמַלְּטִים מִדִּינָהּ שֶׁל גֵּיהִנֹּם שֶׁנֶּאֱמַר (דניאל יב, א) "וּבָעֵת הַהִיא יַעֲמֹד מִיכָאֵל הַשַּׂר הַגָּדוֹל הָע(וֹ)מֵד עַל בְּנֵי עַמְּךָ וְגוֹ' וּבָעֵת הַהִיא יִמָלֵּט עַמְּךָ כָּל- הַנִּמְצָא כָּתוּב בַּסֵּפֶר".

"שְׁמַע יִשְׂרָאֵל אַתָּה עֹבֵר הַיּוֹם". מָשָׁל לְמֶלֶךְ שֶׁקִּדֵּשׁ לְמַטְרוֹנָא בִּשְׁתֵּי מַרְגָּלִיּוֹת. אִבְּדָה אַחַת מֵהֶן, אָמַר לָהּ הַמֶּלֶךְ, אִבַּדְתְּ אַחַת מֵהֶן שִׁמְּרִי הַשְּׁנִיָּה. כָּךְ קִדֵּשׁ הַקָּדוֹשׁ בָּרוּךְ הוּא אֶת יִשְׂרָאֵל (שמות כד, ז) בְּ"נַעֲשֶׂה וְנִשְׁמָע", אִבְּדוּ "נַעֲשֶׂה", שֶׁעָשׂוּ אֶת הָעֵגֶל, אָמַר לָהֶם מֹשֶׁה שִׁמְרוּ "נִשְׁמַע".

{rרמז תתנהr}  (לעיל ט, א) "אַתָּה עֹבֵר הַיּוֹם אֶת הַיַּרְדֵּן". אַתֶּם עוֹבְרִים וַאֲנִי אֵינִי עוֹבֵר. וּפָתַח לָהֶם פֶּתַח שֶׁיְּבַקְּשׁוּ עָלָיו רַחֲמִים, וְלֹא הָיוּ מְבִינִים. מָשָׁל לְמֶלֶךְ שֶׁהָיוּ לוֹ בָּנִים הַרְבֵּה מִמַּטְרוֹנָא, [סָרְחָה עָלָיו מַטְרוֹנָא], בִּקֵּשׁ לְהוֹצִיאָהּ, מֶה עָשְׂתָה, כִנְּסָה אֶת בָּנֶיהָ וְאָמְרָה לָהֶן, הֱווּ יוֹדְעִין שֶׁאֲבִיכֶם מְבַקֵּשׁ לְגָרְשֵׁנִי וְלִשָּׂא אַחֶרֶת, יְכוֹלִין אַתֶּם לְהִשְׁתַּעְבֵּד לָהּ, [אָמְרוּ לָהּ הֵן, אָמְרָה לָהֶן] תֵּדְעוּ מַה הִיא עֲתִידָה לַעֲשׂוֹת בָּכֶם וְהָיְתָה אוֹמֶרֶת שֶׁמָּא יָבִינוּ וִיבַקְּשׁוּ עָלֶיהָ מֵאֲבִיהֶם וְלֹא הָיוּ מְבִינִין, כֵּיוַן שֶׁלֹּא הֵבִינוּ אָמְרָה אֲנִי מְצַוָּה אֶתְכֶם שֶׁתִּהְיוּ זְהִירִים בִּכְבוֹד אֲבִיכֶם כָּךְ מֹשֶׁה, כֵּיוָן שֶׁלֹּא הֵבִינוּ צִוָּה שֶׁיְּהוּ זְהִירִים בִּכְבוֹד אֲבִיהֶם שֶׁבַּשָּׁמַיִם דִּכְתִיב  "אֶת ה' אֱלֹהֶיךָ תִּירָא".

{pפסוק וp}  "וּבְנֵי יִשְׂרָאֵל נָסְעוּ מִבְּאֵרֹת בְּנֵי יַעֲקָן מוֹסֵרָה" (כָּתוּב בְּרֶמֶז רנ"ד).

"לַעֲמֹד לִפְנֵי ה' לְשָׁרְתוֹ וּלְבָרֵךְ בִּשְׁמוֹ". מַה מְּשָׁרֵת בַעֲמִידָה אַף מְבָרֵךְ בַּעֲמִידָה. וּמְשָׁרֵת גּוּפֵיהּ מִנָּלַן. דִּכְתִיב (להלן יח, ה) "לַעֲמֹד לְשָׁרֵת".

מַה כֹּהֵן מְשָׁרֵת מֻתָּר בְּחַרְצָן אַף כֹּהֵן מְבָרֵךְ מֻתָּר בְּחַרְצָן (כָּתוּב בְּבִרְכַּת כֹהַנִים).

{pפסוק יp}  "כַּיָּמִים הָרִאשֹׁנִים". מָה הָרִאשׁוֹנִים בְּרָצוֹן אַף הָאַחֲרוֹנִים בְּרָצוֹן. יָרַד בַּעֲשָׂרָה בְּתִשְׁרֵי וְהַלּוּחוֹת בְּיָדוֹ, וְהוּא יוֹם הַכִּפּוּרִים, לְפִיכָךְ עָשָׂה אוֹתוֹ זִכָּרוֹן לְדוֹרוֹת, (ויקרא טז, לד) "וְהָיְתָה זֹאת לָכֶם לְחֻקַּת עוֹלָם לְכַפֵּר".

{pפסוק יבp}  "וְעַתָּה יִשְׂרָאֵל מָה ה' אֱלֹהֶיךָ שֹׁאֵל מֵעִמָּךְ" וְגוֹ'. אָמַר רַבִּי חֲנִינָא, הַכֹּל בִּידֵי שָׁמַיִם חוּץ מִיִּרְאַת שָׁמַיִם שֶׁנֶּאֱמַר "וְעַתָּה יִשְׂרָאֵל מָה ה' אֱלֹהֶיךָ שֹׁאֵל מֵעִמָּךְ כִּי אִם לְיִרְאָה". אֲטוֹ יִרְאָה מִלְּתָא זוּטַרְתָּא הִיא וְהָאָמַר רַבִּי (אֶלְעָזָר) [חֲנִינָא] אֵין לוֹ לְהַקָּדוֹשׁ בָּרוּךְ הוּא בְּבֵית גְּנָזָיו אֶלָּא אוֹצָר שֶׁל יִרְאַת שָׁמַיִם בִּלְבַד שֶׁנֶּאֱמַר (ישעיה לג, ו) "יִרְאַת ה' הִיא אוֹצָרוֹ". [אִין, לְגַבֵּי מֹשֶׁה מִלְּתָא זוּטַרְתָּא הִיא] דַּאֲמַר רַבִּי חֲנִינָא מָשָׁל לְאָדָם שֶׁמְּבַקְּשִׁין מִמֶּנּוּ דָּבָר גָּדוֹל וְיֵשׁ לוֹ, דּוֹמֶה עָלָיו כְּקָטָן, קָטָן וְאֵין לוֹ, דּוֹמֶה עָלָיו כְּגָדוֹל.

אֲמַר רַבִּי יוֹחָנָן מִשּׁוּם רַבִּי אֶלְעָזָר בְּרַבִּי שִׁמְעוֹן, אֵין לוֹ לְהַקָּדוֹשׁ בָּרוּךְ הוּא בְּעוֹלָמוֹ אֶלָּא יִרְאַת שָׁמַיִם בִּלְבַד, שֶׁנֶּאֱמַר  "וַיֹּאמֶר לָאָדָם הֵן יִרְאַת ה' הִיא חָכְמָה" שֶׁכֵּן בְּלָשׁוֹן יְוָנִית קוֹרִין לְאַחַת הֵן. אֲמַר רַבִּי שִׁמְעוֹן בֶּן לָקִישׁ, מַאי דִּכְתִיב (ישעיה לג, ו) "וְהָיָה אֱמוּנַת עִתֶּיךָ חֹסֶן יְשׁוּע(וֹ)ת חָכְמַת וָדָעַת וְגוֹ', "אֱמוּנַת" זֶה סֵדֶר זְרָעִים, "עִתֶּיךָ" זֶה סֵדֶר מוֹעֵד, "חֹסֶן" זֶה סֵדֶר נָשִׁים, "יְשׁוּעוֹת" זֶה סֵדֶר נְזִיקִין, "חָכְמַת" זֶה סֵדֶר קָדָשִׁים, "וָדָעַת" זֶה סֵדֶר טָהֳרוֹת, וַאֲפִלּוּ הָכֵי אִי "יִרְאַת ה' הִיא אוֹצָרוֹ" אִין, וְאִי לָא לָא, מָשָׁל לְאָדָם שֶׁאָמַר לִשְׁלוּחוֹ הַעֲלֶה לִי כוֹר חִטִּים לַעֲלִיָּה, הָלַךְ וְהֶעֱלָה לוֹ, אָמַר לוֹ עֵרַבְתָּ לִי בָּהֶן קַב חוּמְטִין, אָמַר לוֹ לָאו, אָמַר לוֹ מוּטָב שֶׁלֹּא הֶעֱלִיתָן, דְּתָנָא דְבֵי רַבִּי יִשְׁמָעאֵל מְעָרֵב אָדָם קַב חוּמְטִין בְּכוֹר שֶׁל תְּבוּאָה וְאֵינוֹ חוֹשֵׁשׁ. אֲמַר רַבָּהּ בַּר רַב הוּנָא, כָּל אָדָם שֶׁיֵּשׁ בּוֹ תּוֹרָה וְאֵין בּוֹ יִרְאַת שָׁמַיִם דּוֹמֶה לְגִזְבָּר שֶׁמָּסְרוּ לוֹ מַפְתֵּחוֹת הַפְּנִימִיוֹת וְהַחִיצוֹנוֹת לֹא מָסְרוּ לוֹ, בְּהֵי עָיַ(י)ל. מַכְרִיז רַבִּי יַנַּאי, חֲבָל עַל דְּלֵית לֵיהּ דָּרְתָּא וְתַרְעָא לְדָרְתָּא עָבִיד. רַבִּי וְרַבִּי אֶלְעָזָר בְּרַבִּי שִׁמְעוֹן הֲווֹ יָתְבֵי, חָלִיף וְאָזִיל רַבִּי יַעֲקֹב בַּר אַחָא, אֲמַר חָד לְחַבְרֵיהּ נֵיקוּם מִקָּמֵיהּ, דִּגְבַר דְּחִיל חַטָּאִין הוּא, אֲמַר לֵיהּ אִידָךְ נִיקוּם מִקָּמֵיהּ, דִּגְבַר בַּר אוֹרְיָן הוּא. תִּסְתַיֵ(י)ם דְּרַבִּי אֶלְעָזָר אֲמַר דִּגְבַר דְּחִיל חַטָּאִין הוּא, דַּאֲמַר רַבִּי יוֹחָנָן מִשּׁוּם רַבִּי אֶלְעָזָר בְּרַבִּי שִׁמְעוֹן אֵין לוֹ לְהַקָּדוֹשׁ בָּרוּךְ הוּא בְּעוֹלָמוֹ אֶלָּא יִרְאַת שָׁמַיִם בִּלְבַד שֶׁנֶּאֱמַר "וְעַתָּה יִשְׂרָאֵל מָה ה' אֱלֹהֶיךָ שֹׁאֵל מֵעִמָּךְ כִּי אִם לְיִרְאָה".

דָּרִישׁ רַבִּי חֲנִינָא בַּר פַּפָּא, אוֹתוֹ מַלְאָךְ הַמְּמֻנֶּה עַל הָהֵרָיוֹן לִילָה שְׁמוֹ, וְנוֹטֵל הַטִּפָּה וּמַעֲמִידָהּ לִפְנֵי הַקָּדוֹשׁ בָּרוּךְ הוּא וְאוֹמֵר לְפָנָיו, רִבּוֹנוֹ שֶׁל עוֹלָם, טִפָּה זוֹ מַה תְּהֵא עָלֶיהָ, גִּבּוֹר אוֹ חַלָּשׁ, חָכָם אוֹ טִפֵּשׁ, עָנִי אוֹ עָשִׁיר, אֲבָל צַדִּיק וְרָשָׁע לָא קָאֲמַר כִּדְרַבִּי חֲנִינָא דַּאֲמַר רַבִּי חֲנִינָא הַכֹּל בִּידֵי שָׁמַיִם וְכוּ' (כְּדִלְעֵיל).

הָיָה רַבִּי מֵאִיר אוֹמֵר, חַיָּב אָדָם לְבָרֵךְ מֵאָה בְּרָכוֹת בְּכָל יוֹם שֶׁנֶּאֱמַר "וְעַתָּה יִשְׂרָאֵל מָה ה' אֱלֹהֶיךָ שֹׁאֵל מֵעִמָּךְ". רַב חִיָּא בַּר אָוְיָא, בְּשַׁבָּתָא וּבְיוֹמֵי טָבֵי טְרַח וּמְמַלֵּי לְהוֹ בְּאִסְפַּרְמְקֵי וּמְגָדֵי.

חַיָּב אָדָם לְבָרֵךְ מֵאָה בְרָכוֹת בְּכָל יוֹם, וְשָׁאַל הַקָּדוֹשׁ בָּרוּךְ הוּא מִיִּשְׂרָאֵל שֶׁיִּתְּנוּ לוֹ שְׁנֵי פְסוּקִים בְּכָל יוֹם כָּל יְמֵי חַיֵּיהֶם, וְכַמָּה יְמֵי חַיָּיו שֶׁל אָדָם, שִׁבְעִים שָׁנָה, שֶׁנֶּאֱמַר  "יְמֵי שְׁנוֹתֵינוּ בָּהֶם שִׁבְעִים שָׁנָה", וְכַמָּה מִנְיַן יָמִים שֶׁל שִׁבְעִים שָׁנָה, עֶשְׂרִים וַחֲמִשָּׁה אֲלָפִים אַרְבַּע מֵאוֹת וּשְׁמוֹנִים, וְחֶשְׁבּוֹן יְמֵי שָׁנָה שְׁלֹשׁ מֵאוֹת שִׁשִּׁים וְאַרְבַּע, טֹל מֵהֶם הַשַּׁבָּתוֹת וְיָמִים טוֹבִים שֶׁאֵינָן מִן הַמִּנְיָן שֶׁהֵן יְמֵי שִׂמְחָה וְתַעֲנוּג נִמְצְאוּ יְמֵי שַׁבָּתוֹת שְׁלֹשֶׁת אֲלָפִים שֵׁשׁ מֵאוֹת וְאַרְבָּעִים וּמִנְיַן יְמֵי הַחַגִּים לְחֶשְׁבּוֹן שְׁמוֹנָה עָשָׂר יָמִים אֶלֶף וּמָאתַיִּם וְאַרְבָּעִים וְנִשְׁתַּיְּרוּ יְמֵי הַחֹל עֶשְׂרִים אֲלָפִים חֲמֵשׁ מֵאוֹת וּשְׁמוֹנִים, (סַךְ הַכֹּל עֶשְׂרִים וַחֲמִשָּׁה אֲלָפִים אַרְבַּע מֵאוֹת וּשְׁמוֹנִים), וְחֶשְׁבּוֹן פְּסוּקִים שֶׁל תּוֹרָה חֲמֶשֶׁת אֲלָפִים שְׁמוֹנָה מֵאוֹת אַרְבָּעִים וּשְׁתַּיִם, וּפְסוּקִים שֶׁל נְבִיאִים תִּשְׁעַת אֲלָפִים מָאתַיִם תִּשְׁעִים וְאַרְבַּע וּפְסוּקִים שֶׁל כְּתוּבִים שִׁבְעַת אֲלָפִים תְּשַׁע מֵאוֹת שִׁשִּׁים, סַךְ הַכֹּל (שִׁשִּׁים וּשְׁלֹשָׁה) [עֶשְׂרִים וּשְׁלֹשָׁה] אֲלָפִים תִּשְׁעִים וָתֵשַׁע לְבַד מִסִּפְרֵי הַחִיצוֹנִים. וְרָצוּ בְּנֵי יִשְׂרָאֵל וְקִבְּלוּ עַל עַצְמָן כְּדֵי שֶׁיּוֹסִיפוּ עַל מֵאָה בְּרָכוֹת שְׁנֵי פְסוּקִים בְּכָל יוֹם, אֶחָד כְּנֶגֶד "נַעֲשֶׂה" וְאֶחָד כְּנֶגֶד "נִשְׁמַע", וּמָאן אִ(י)נוּן שְׁנֵי פְסוּקִים "וּמְקַבְּלִין דֵּין מִן דֵּין וְאָמְרִין" "וּנְטָלַתְנִי רוּחָא", וְאוֹמֵר סֵדֶר זֶה בְּשַׁבָּתוֹת וּבְיָמִים טוֹבִים בְּמִנְחָה, וּבִימוֹת הַחֹל בְּיוֹצֵר.

{pפסוק ידp}  "הֵן לַה' אֱלֹהֶיךָ הַשָּׁמַיִם וּשְׁמֵי הַשָּׁמָיִם". מָשָׁל לְמָה הַדָּבָר דּוֹמֶה, לְמֶלֶךְ שֶׁהָיוּ לוֹ שְׁנֵי אַפּוֹטְרוֹפִּין, אֶחָד הָיָה מְמֻנֶּה עַל מָה שֶׁבַּבַּיִת וְעַל מָה שֶׁבַּשָּׂדֶה וְהָיָה יוֹדֵעַ כָּל מַה שֶּׁבַּבַּיִת וְכָל מָה שֶׁבַּשָּׂדֶה, וְאֶחָד הָיָה מְמֻנֶּה עַל מַה שֶּׁבַּשָּׂדֶה וְלֹא הָיָה יוֹדֵעַ אֶלָּא מָה שֶׁבַּשָּׂדֶה. כָּךְ מֹשֶׁה, כְּשֶׁעָלָה לַמָּקוֹם הָיָה יוֹדֵעַ הָעֶלְיוֹנִים וְהַתַּחְתּוֹנִים וְקִלֵּס לְהַקָּדוֹשׁ בָּרוּךְ הוּא שֶׁנֶּאֱמַר "הֵן לַה אֱלֹהֶיךָ הַשָּׁמַיִם" וְגוֹ', אֲבָל דָּוִד שֶׁלֹּא עָלָה לַמָּקוֹם קִלֵּס לְהַקָּדוֹשׁ בָּרוּךְ הוּא בְּמָה שֶׁהָיָה יוֹדֵעַ שֶׁנֶּאֱמַר (תהלים כד, א) "לַה' הָאָרֶץ וּמְלוֹאָהּ" וְגוֹ'.

רַבָּנָן אָמְרֵי, שְׁנֵי רְקִיעִין הֵן שֶׁנֶּאֱמַר (שם סח, לד) "לְרֹכֵב בִּשְׁמֵי שְׁמֵי קֶדֶם". רַבּוֹתֵינוּ אוֹמְרִים, שְׁלֹשָׁה הֵן, שֶׁנֶּאֱמַר "הֵן לַה' אֱלֹהֶיךָ הַשָּׁמַים וּשְׁמֵי הַשָּׁמָיִם". רַבִּי יִרְמִיָּה בֶּן אֱלִיעֶזֶר אֲמַר, שִׁבְעָה, XאY שָׁמַיִם XבY רָקִיעַ XגY שְׁחָקִים XדY זְבוּל XהY מָעוֹן XוY מָכוֹן XזY עֲרָבוֹת וּכְבוֹדוֹ שֶׁל הַקָּדוֹשׁ בָּרוּךְ הוּא יוֹשֵׁב בַּעֲרָבוֹת, שֶׁנֶּאֱמַר  "סֹלּוּ לָרֹכֵב בָּעֲרָבוֹת בְּיָהּ שְׁמוֹ וְעִלְזוּ לְפָנָיו". וּמָה רַבוֹתֵינוּ מְקַיְּמִין "סֹלּוֹ לָרֹכֵב בָּעֲרָבוֹת". שֶׁהַקָּדוֹשׁ בָּרוּךְ הוּא רוֹאֶה בְמַעֲשֵׂיהֶם שֶׁל צַדִּיקִים וְעָרֵב עָלָיו מַעֲשֵׂיהֶם. רַבִּי פִּנְחָס הַכֹּהֵן בַּר חָמָא אוֹמֵר, עֲרָבוֹת, הַקָּדוֹשׁ בָּרוּךְ הוּא זוֹרֵעַ עָלָיו מַעֲשִׂים שֶׁל צַדִּיקִים וְהֵן עוֹשִׂין פֵּרוֹת.

{pפסוק טזp}  "וּמַלְתֶּם אֶת עָרְלַת לְבַבְכֶם". יֵצֶר הָרָע, מֹשֶׁה קְרָאוֹ עָרֵל וְכוּ', (כָּתוּב בְּרֶמֶז תקכ"א).

{pפסוק יז-יחp} {rרמז תתנוr}  "כִּי ה' אֱלֹהֵיכֶם הוּא אֱלֹהֵי הָאֱלֹהִים". הָרִאשׁוֹן קֹדֶשׁ וְהַשֵּׁנִי חֹל. (שמות כב, כז) "אֱלֹהִים לֹא תְקַלֵּל". מְשַׁמֵּשׁ קֹדֶשׁ וְחֹל. (בראשית ג, ד) "כִּי יֹדֵע אֱלֹהִים כִּי בְּיוֹם אֲכָלְכֶם מִמֶּנּוּ וִהְיִיתֶם כֵּאלֹהִים", הָרִאשׁוֹן קֹדֶשׁ וְהַשֵּׁנִי חֹל. (שם לג, יא) "כִּי עַל כֵּן רָאִיתִי פָנֶיךָ כִּרְא(וֹ)ת פְּנֵי אֱלֹהִים", הֲרֵי זֶה חֹל.  "מַחֲנֵה אֱלֹהִים זֶה", הֲרֵי זֶה קֹדֶשׁ. (שם כג, ו) "נְשִׂיא אֱלֹהִים אַתָּה", קֹדֶשׁ. כָּל הַשֵּׁמוֹת [הָאֲמוּרִים] בְּאַבְרָהָם קֹדֶשׁ חוּץ מֵאֶחָד,  "וַיֹּאמֶר אֲדֹנָי אִם נָא מָצָאתִי חֵן בְּעֵינֶיךָ", וְיֵשׁ אוֹמְרִים (שם כ, יג) "כַּאֲשֶׁר הִתְעוּ א(וֹ)תִי אֱלֹהִים". רַבִּי חֲנַנְיָא בֶּן אֲחִי רַבִּי יְהוֹשֻׁעַ אוֹמֵר, קֹדֶשׁ, שֶׁאִלּוּלֵא אֱלֹהִים כְּבָר הִתְעוּ אוֹתִי כָּל הַשֵּׁמוֹת הָאֲמוּרִין בְּלוֹט חֹל חוּץ מִן הָאַחֲרוֹן, (שם יט, יח) "וַיֹּאמֶר לוֹט אֲלֵהֶם אַל נָא אֲדֹנָי". וְכָל הַשֵּׁמוֹת הַהֶדְיוֹטוֹת הֲרֵי אֵלּוּ נִמְחָקִים.

"הָאֵל הַגָּדֹל הַגִּבֹּר וְהַנּוֹרָא". הַהוּא דְנָחִית קָמֵיה דְּרַבִּי עֲקִיבָא אֲמַר הָאֵל הַגָּדֹל הַגִּבֹּר וְהַנּוֹרָא הָאַדִּיר הֶחָזָק וְהַיָּראוּי. אֲמַר לֵיהּ סַיַּמְתְּ לְכֻלְּהוּ שְׁבָחֵיהּ דְּמָרַךְ, הָשַׁתָּא אֲנָן תְּלַת קָמַיְתָא אִי לָאו דְּאַמְרִינְהוּ מֹשֶׁה רַבֵּינוּ וְאַנְשֵׁי כְנֶסֶת הַגְּדוֹלָה תַּקְּנִינְהוּ בַתְּפִלָּה לָא הֲוִינָן אָמְרִין לְהוּ וְאַתְּ אָזַלְתְּ וַאֲמַרְתְּ כֻּלֵּי הַאי, מָשָׁל לְאָדָם שֶׁהָיוּ לוֹ אֶלֶף אֲלָפִים דִּינְרֵי זָהָב וְהָיוּ מְקַלְּסִין אוֹתוֹ בְּאֶלֶף אֲלָפִים דִּינְרֵי כֶסֶף, הֲלֹא גְנַאי הוּא לוֹ.

אֲמַר רַבִי יְהוֹשֻׁעַ בֶּן לֵוִי, לָמָּה נִקְרָא שְׁמָם אַנְשֵׁי כְנֶסֶת הַגְּדוֹלָה, שֶׁהֶחֱזִירוּ הָעֲטֶרֶת לְיוֹשְׁנָהּ, מֹשֶׁה אָמַר הָאֵל הַגָּדֹל הַגִּבֹּר וְהַנּוֹרָא, אֲתָא יִרְמִיָּה וְאָמַר כַּשְׂדִּים מקַרְקְרִים בְּהֵיכָלוֹ אַיֵּה נוֹרְאוֹתָיו וְלָא אֲמַר נוֹרָא, אֲתָא דָנִיּאֵל וַאֲמַר כַּשְׂדִּים מְשַׁעְבְּדִים בְּבָנָיו אַיֵּה גְּבוּרוֹתָיו וְלָא אֲמַר גִּבּוֹר, אֲתוֹ אִינְהוּ וְאָמְרוּ אַדְרַבָּה הֵן הֵן נוֹרְאוֹתָיו הֵן הֵן גְּבוּרוֹתָיו שֶׁכּוֹבֵשׁ אֶת (יִצְרוֹ) [כַּעֲסוֹ] וְנוֹתֵן אֶרֶךְ אַפַּיִם לָרְשָׁעִים [וְאֵלּוּ הֵן] נוֹראוֹתָיו שֶׁאִלְמָלֵא מוֹרָאוֹ שֶׁל הַקָּדוֹשׁ בָּרוּךְ הוּא הֵיאַךְ אֻמָּה אַחַת יְכוֹלָה לְהִתְקַיֵּם בֵּין כָּל הָאֻמּוֹת.

"אֲשֶׁר לֹא יִשָּׂא פָנִים" (כָּתוּב בְּרֶמֶז תשי"א).

"עֹשֶׂה מִשְׁפַּט (גֵּר) יָתוֹם" וְגוֹ'. אֲמַר רַבִּי יוֹחָנָן, בְּכָל מָקוֹם שֶׁאַתָּה מוֹצֵא גְבוּרָתוֹ שֶׁל הַקָּדוֹשׁ בָּרוּךְ הוּא שָׁם אַתָּה מוֹצֵא עַנְוְתָנוּתוֹ בְּצִדּוֹ, דָּבָר זֶה כָתוּב בַּתּוֹרָה וְשָׁנוּי בַּנְּבִיאִים וּמְשֻׁלָּשׁ בַּכְּתוּבִים, כָּתוּב בַּתּוֹרָה (דִּכְתִיב)" כִּי ה' אֱלֹהֵיכֶם הוּא אֱלֹהֵי הָאֱלֹהִים" וּכְתִיב בַּתְרֵיהּ "עֹשֶׂה מִשְׁפַּט (גֵּר) יָתוֹם וְאַלְמָנָה", שָׁנוּי בַּנְּבִיאִים דִּכְתִיב  "כִּי כֹה אָמַר רָם וְנִשָּׂא" וְגוֹ' וּכְתִיב בַּתְרֵיהּ (שם) "וְאֶת דַּכָּא וּשְׁפַל רוּחַ", מְשֻׁלָּשׁ בַּכְּתוּבִים דִּכְתִיב (תהלים סח, ה) "סֹלּוֹ לְרֹכֵב בָּעֲרָבוֹת" וּכְתִיב בַּתְרֵיהּ (שם ו) "אֲבִי יְתוֹמִים וְדַיַּן אַלְמָנוֹת".

"וְא(וֹ)הֵב גֵּר" (כָּתוּב בְּרֶמֶז קכ"ג וּבְרֶמֶז שמ"ט).

{pפסוק כp}  "וּבִשְׁמוֹ תִּשָּׁבֵעַ" (כָּתוּב לְעֵיל).

~ פרק יא

{pפסוק וp}  "וְאֵת כָּל הַיְקוּם אֲשֶׁר בְּרַגְלֵיהֶם". זֶה מָמוֹנוֹ שֶׁל אָדָם שֶׁמַּעֲמִידוֹ עַל רַגְלָיו,  "עֹשֶׁר שָׁמוּר לִבְעָלָיו לְרָעָתוֹ" זֶה עָשְׁרוֹ שֶׁל קֹרַח. אֲמַר רַבִּי לֵוִי, מַשּׂוֹי שְׁלֹשׁ מֵאוֹת פְּרָדוֹת לְבָנוֹת הָיוּ מַפְתְּחוֹת בֵּית גְּנָזָיו שֶׁל קֹרַח, וְכֻלְּהוֹ אַקְלִידֵי וְקוּלָפֵי דְגִלְדָּא.

(וַתִּפְתַּח) [אֲשֶׁר פָּצְתָה] הָאָרֶץ אֶת פִּיהָ (כָּתוּב בְּרֶמֶז תשנ"ב).

אֲמַר רַבִּי חָמָא בַּר חֲנִינָא, שָׁלֹשׁ מַטְמוֹנִיּוֹת הִטְמִין, יוֹסֵף אַחַת נִתְגַּלְּתָה לְקֹרַח וְאַחַת נִתְגַּלְּתָה לְאַנְטוֹנִינוֹס בֶּן אַסְוִירוֹס וְאַחַת גְּנוּזָה לַצַּדִּיקִים לֶעָתִיד לָבוֹא.

{pפסוק יp}  "כִּי הָאָרֶץ אֲשֶׁר אַתָּה בָא שָׁמָּה" (כָּתוּב בְּרֶמֶז תשמ"ג).

{rרמז תתנזr}  "לֹא כְאֶרֶץ מִצְרַיִם הִיא". אֶרֶץ מִצְרַיִם שׁוֹתָה מֵימֶיהָ, אֶרֶץ יִשְׂרָאֵל שׁוֹתָה מֵי גְשָׁמִים, אֶרֶץ יִשְׂרָאֵל שׁוֹתָה נָמוּךְ וְגָבוֹהַּ, אֶרֶץ מִצְרַיִם נָמוּךְ שׁוֹתָה, גָּבוֹהַּ אֵינוֹ שׁוֹתָה, אֶרֶץ מִצְרַיִם גָּלוּי שׁוֹתָה, שֶׁאֵינוֹ גָּלוּי אֵינוֹ שׁוֹתָה, אֶרֶץ יִשְׂרָאֵת שׁוֹתָה גָלוּי וְשֶׁאֵינוֹ גָלוּי, אֶרֶץ מִצְרַיִם שׁוֹתָה וְאַחַר כָּךְ נִזְרַעַת, אֶרֶץ יִשְׂרָאֵל (נִזְרַעַת וְאַחַר כָּךְ שׁוֹתָה) שׁוֹתָה וְנִזְרַעַת נִזְרַעַת וְשׁוֹתָה, אֶרֶץ יִשְׂרָאֵל שׁוֹתָה בְכָל יוֹם וְנִזְרַעַת בְּכָל יוֹם, אֶרֶץ מִצְרַיִם אֵינָהּ נִזְרַעַת אִם אֵינוֹ עָמֵל בָּהּ בְּפָסָל וּבְקַרְדֹּם וְנוֹדֵד שְׁנַת עֵינָיו עָלֶיהָ, וְאִם לָאו אֵין לוֹ בָהּ כְּלוּם, וְאֶרֶץ יִשְׂרָאֵל אֵינָהּ כֵן אֶלָּא הֵן יְשֵׁנִין עַל מִטּוֹתֵיהֶן וְהַקָּדוֹשׁ בָּרוּךְ הוּא מוֹרִיד לָהֶם גְּשָׁמִים. מָשָׁל לְמֶלֶךְ שֶׁהָיָה מְהַלֵּךְ בַּדֶּרֶךְ, רָאָה בֶּן טוֹבִים מְהַלֵּךְ אַחֲרָיו וּמָסַר לוֹ עֶבֶד אֶחָד לְשַׁמְּשׁוֹ, שׁוּב רָאָה בֶּן טוֹבִים אֶחָד מְעֻדָּן וּמְפֻנָּק וְעָסוּק בִּפְעֻלָּה וּמַכִּירוֹ לוֹ וְלַאֲבוֹתָיו, אָמַר גְּזֵרָה שֶׁאֵין אַתָּה עוֹשֶׂה בְיָדְךָ וַאֲנִי מַאֲכִילְךָ. כָּךְ כָּל הָאֲרָצוֹת נִתְּנוּ לָהֶן שַׁמָּשִׁים לְשַׁמְּשָׁן, מִצְרַיִם שׁוֹתָה מִן הַנִּילוּס, בָּבֶל שׁוֹתָה מִן נָהָר יוּבָל, אֲבָל אֶרֶץ יִשְׂרָאֵל אֵינָהּ כֵן אֶלָּא הֵן יְשֵׁנִים עַל מִטּוֹתֵיהֶם וְהַקָּדוֹשׁ בָּרוּךְ הוּא מוֹרִיד לָהֶן גְּשָׁמִים, לְלַמֶּדְךָ שֶׁלֹּא כְמִדַּת בָּשָׂר וָדָם מִדַּת הַקָּדוֹשׁ בָּרוּךְ הוּא, בָּשָׂר וָדָם קוֹנֶה לוֹ עֶבֶד שֶׁיְּהֵא זָן וּמְפַרְנֵס אוֹתוֹ אֲבָל מִי שֶׁאָמַר וְהָיָה הָעוֹלָם קוֹנֶה לוֹ עֶבֶד שֶׁיְּהֵא הוּא זָן וּמְפַרְנֵס אוֹתוֹ. וּכְבָר הָיוּ רַבִּי אֱלִיעֶזֶר וְרַבִּי יְהוֹשֻׁעַ וְרַבִּי צָדוֹק מְסֻבִּין בְּבֵית הַמִּשְׁתֶּה וְכוּ' (כָּתוּב בְּרֶמֶז רכ"ט).

אַתָּה אוֹמֵר לְכָךְ הוּא בָא, אוֹ לְפִי שֶׁאֶרֶץ מִצְרַיִם פְּסֹלֶת כָּל הָאֲרָצוֹת הִקִּישׁוֹ לְאֶרֶץ יִשְׂרָאֵל. תַּלְמוּד לוֹמַר (בראשית יג, י) "כְּגַן ה' כְּאֶרֶץ מִצְרַיִם", "כְּגַן ה'" לְאִילָנוֹת, "כְּאֶרֶץ מִצְרַים" לִזְרִיעָה. אוֹ אֵינוֹ מַקִּישָׁהּ אֶלָּא לִמְגֻנֶּה שֶׁבָּהּ. תַּלְמוּד לוֹמַר  "אֲשֶׁר יְשַׁבְתֶּם בָּהּ", מָקוֹם שֶׁיְּשִׁיבַתְכֶם בָּהּ דִּכְתִיב (בראשית מז, ו) "בְּמֵיטַב הָאָרֶץ הוֹשֵׁב אֶת  אָבִיךָ וְאֶת אַחֶיךָ". אוֹ אֵינוֹ מַקִּישָׁהּ אֶלָּא לִשְׁעַת גְּנוּתָהּ. תַּלְמוּד לוֹמַר "אֲשֶׁר יְצָאתֶם מִשָּׁם", כְּשֶׁהֱיִיתֶם שָׁם הָיְתָה מִתְבָּרֶכֶת בִּשְׁבִילְכֶם, וְלֹא עַכְשָׁיו, שֶׁאֵין בְּרָכָה עָלֶיהָ כְּדֶרֶךְ שֶׁהֱיִיתֶם שָׁם. וְכֵן אַתָּה מוֹצֵא, בְּכָל מָקוֹם שֶׁהַצַּדִּיקִים הוֹלְכִים בְּרָכָה בָאת לְרַגְלָם, יָרַד יִצְחָק לִגְרָר בָּאת בְּרָכָה לְרַגְלָיו שֶׁנֶּאֱמַר (בראשית ו, ב) "וַיִּזְרַע יִצְחָק" וְגוֹ', יָרַד יַעֲקֹב אֵצֶל לָבָן בָּאת בְּרָכָה לְרַגְלָיו שֶׁנֶּאֱמַר  "נִחַשְׁתִּי וַיְבָרְכֵנִי ה' בִּגְלָלֶךָ", יָרַד יוֹסֵף אֵצֶל פּוֹטִיפָר בָּאת בְּרָכָה לְרַגְלָיו שֶׁנֶּאֱמַר (שם לט, ה) "וַיְבָרֵךְ ה' אֶת בֵּית הַמִּצְרִי בִּגְלַל יוֹסֵף", יָרַד יַעֲקֹב אֵצֶל פַּרְעֹה בָּאת בְּרָכָה לְרַגְלָיו שֶׁנֶּאֱמַר (שם מז, י) "וַיְבָרֵךְ יַעֲקֹב אֶת פַּרְעֹה", בְּמָה בֵרְכוֹ, שֶׁנִּמְנְעוּ מִמֶּנּוּ שְׁנֵי רְעָבוֹן, שֶׁנֶּאֱמַר (שם נ, כא) "וְעַתָּה אַל תִּירְאוּ אָנֹכִי אֲכַלְכֵּל אֶתְכֶם" וְאוֹמֵר  "וְכִלְכַּלְתִּי אוֹתְךָ שָׁם", מַה כַּלְכֵּל הָאָמוּר לְהַלָּן בִּשְׁנֵי רְעָבוֹן הַכָּתוּב מְדַבֵּר אַף כַּלְכֵּל הָאָמוּר כָּאן בִּשְׁנֵי רְעָבוֹן הַכָּתוּב מְדַבֵּר, אָמַר רַבִּי שִׁמְעוֹן בֶּן יוֹחָאי, אֵין זֶה קִדּוּשׁ הַשֵּׁם שֶׁדִּבְרֵי צַדִּיקִים קַיָּמִין בְּחַיֵּיהֶן וּבְטֵלִין לְאַחַר מִיתָתָן, אָמַר רַבִּי אֶלְעָזָר בְּרַבִּי שִׁמְעוֹן, רוֹאֶה אֲנִי אֶת דִּבְרֵי רַבִּי יוֹסֵי מִדִּבְרֵי אַבָּא, שֶׁזֶּה הוּא קִדּוּשׁ הַשֵּׁם, כָּל זְמַן שֶׁהַצַּדִּיקִים בָּעוֹלָם בְּרָכָה בָּעוֹלָם נִסְתַּלְּקוּ צַדִּיקִים מִן הָעוֹלָם נִסְתַּלְּקָה בְרָכָה מִן הָעוֹלָם, וְכֵן אַתָּה מוֹצֵא בַּאֲרוֹן הָאֱלֹהִים שֶׁיָּרַד לְבֵית עוֹבֵד אֱדוֹם הַגִּתִּי וְנִתְבָּרֵךְ בִּשְׁבִילוֹ, שֶׁנֶּאֱמַר (ש"ב ו, יב) "וַיֻּגַּד לַמֶּלֶךְ דָּוִד לֵאמֹר בֵּרַךְ ה' אֶת- בֵּית ע(וֹ)בֵד אֱד(וֹ)ם וְאֶת כָּל אֲשֶׁר לוֹ בַּעֲבוּר אֲרוֹן הָאֱלֹהִים", וַהֲרֵי דְּבָרִים קַל וָחֹמֶר, וּמָה אָרוֹן שֶׁלֹּא נַעֲשָׂה לֹא לְשָׂכָר וְלֹא לְהֶפְסֵד אֶלָּא לְשִׁבְרֵי לוּחוֹת שֶׁבּוֹ, נִתְבָּרֵךְ בִּשְׁבִילוֹ, קַל וָחֹמֶר לַצַּדִּיקִים שֶׁבִּשְׁבִילָם נִבְרָא הָעוֹלָם, אֲבוֹתֵינוּ בָּאוּ לָאָרֶץ בָּאת בְּרָכָה לְרַגְלָם שֶׁנֶּאֱמַר  "וּבָתִּים מְלֵאִים כָּל טוּב" וְגוֹ'. רַבִּי שִׁמְעוֹן בֶּן יוֹחַאי אוֹמֵר, הֲרֵי הוּא אוֹמֵר (שם) "אֲשֶׁר לֹא מִלֵּאתָ", וַהֲלֹא בְיָדוּעַ שֶׁלֹּא מִלְּאוּ, שֶׁעַכְשָׁיו בָּאתָ לָאָרֶץ, אֶלָּא זְכוּתְךָ הִיא שֶׁגָּרְמָה. וְכֵן אַתָּה מוֹצֵא שֶׁכָּל אַרְבָּעִים שָׁנָה יִשְׂרָאֵל בַּמִּדְבָּר הָיוּ, הַכְּנַעֲנִים בּוֹנִים בָּתִּים וְזוֹרְעִין שָׂדוֹת וְחוֹפְרִין בּוֹרוֹת וְשִׁיחִין וּמְעָרוֹת נוֹטְעִין שָׂדוֹת וּכְרָמִים וְכָל עֵץ מַאֲכָל כְּדֵי שֶׁיָּבוֹאוֹ אֲבוֹתֵינוּ לָאָרֶץ וְיִמְצְאוּ אוֹתָהּ מְלֵאָה בְרָכָה. אוֹ לְפִי שֶׁבְּרָכָה זוֹ עֲלֵיהֶם, יָכוֹל הָיוּ אוֹכְלִין וּשְׂבֵעִין. תַּלְמוּד לוֹמַר (שם) "וְאָכַלְתָּ וְשָׂבָעְתָּ", אַתָּה אוֹכֵל וְשָׂבֵעַ. וְהֵן מוֹנְעִין אֶת עַצְמָן מִנְּשֵׁיהֶן מִבְּנֵיהֶן מִבְּנוֹתֵיהֶן כְּדֵי שֶׁיָּבוֹאוּ אֲבוֹתֵינוּ לָאָרֶץ וְיִמְצְאוּ אוֹתָהּ מְלֵאָה בְרָכָה, וְזוֹ שֶׁאָמַרְנוּ אֲשֶׁר יְצָאתֶם מִשָּׁם, כְּשֶׁהֱיִיתֶם שָׁם הָיְתָה מִתְבָּרֶכֶת בִּשְׁבִילְכֶם וְלֹא עַכְשָׁיו שֶׁאֵין אַתֶּם עָלֶיהָ.

{pפסוק יאp}  אַתָּה אוֹמֵר לְכָךְ בָּא הַכָּתוּב אוֹ לְהַקִּישׁ (יְצִיאָה) [בִּיאָה] זוֹ לְבִיאָתָהּ שֶׁל זוֹ מָה אֶרֶץ מִצְרַיִם לֹא הֱיִיתֶם מוֹנִין עָלֶיהָ שְׁמִטִּים וְיוֹבְלוֹת יָכוֹל אַף בִּיאַת אֶרֶץ כְּנַעַן כֵּן. תַּלְמוּד לוֹמַר "לְרִשְׁתָּהּ", לְרִשְׁתָּהּ אַתֶּם בָּאִים וְלִהְיוֹת מוֹנִין שְׁמִטִּים וְיוֹבְלוֹת, אֶלָּא הִפְרִישׁ בֵּין בִּיאָתָהּ שֶׁל זוֹ לְבִיאָתָהּ שֶׁל זוֹ, בִּיאַת אֶרֶץ מִצְרַיִם רְשׁוּת וּבִיאַת אֶרֶץ יִשְׂרָאֵל חוֹבָה, אֶרֶץ מִצְרַיִם בֵּין עוֹשִׂין רְצוֹנוֹ שֶׁל מָקוֹם בֵּין שֶׁאֵין עוֹשִׂין רְצוֹנוֹ שֶׁל מָקוֹם הֲרֵי לָכֶם אֶרֶץ מִצְרַיִם, אֶרֶץ יִשְׂרָאֵל אֵינוֹ כֵן אִם אַתֶּם עוֹשִׂים רְצוֹנוֹ שֶׁל מָקוֹם הֲרֵי לָכֶם אֶרֶץ כְּנַעַן וְאִם לָאו אַתֶּם גּוֹלִין מֵעָלֶיהָ וְכֵן הוּא אוֹמֵר  "וְלֹא תָקִיא הָאָרֶץ אֶתְכֶם". תַּנְיָא עֲרוּגָה, בְּתוֹכָה שִׁשָּׁה, גְּבוּלֶיהָ בְּכַמָּה. רַבִּי יְהוּדָה אוֹמֵר, רֹחַב כִּמְלֹא (גְּבוּל) [רֹחַב] פַּרְסָה. מַאי טַעְמָא. דִּכְתִיב "וְהִשְׁקִיתָ בְרַגְלְךָ כְּגַן הַיָּרָק".

{rרמז תתנטr}  "וְהָאָרֶץ אֲשֶׁר אַתֶּם עוֹבְרִים שָׁמָּה לְרִשְׁתָּהּ אֶרֶץ הָרִים וּבְקָעֹת". אוֹ אֵינוֹ אֶלָּא בִגְנוּתָהּ שֶׁל אֶרֶץ יִשְׂרָאֵל מְדַבֵּר שֶׁמַּזְכִּיר בָּהּ הָרִים. (מַה) תַּלְמוּד לוֹמַר "וּבְקָעֹת", מַה בְּקָעוֹת לְשֶׁבַח אַף הָרִים לְשֶׁבַח. וְעוֹד, שֶׁנּוֹתֵן טַעַם בָּהָר טַעַם בַּבִּקְעָה, שֶׁפֵּרוֹת הָהָר קַלִּין וּפֵרוֹת הַבִּקְעָה שְׁמֵנִים. רַבִּי שִׁמְעוֹן בֶּן יוֹסֵי אוֹמֵר, כְּשֶׁהִיא בִקְעָה הֲרֵי הִיא עוֹשָׂה בֵּית כּוֹר, כְּשֶׁהוּא הַר הֲרֵי הוּא עוֹשֶׂה בֵּית כּוֹר מִן הַמִּזְרָח, בֵּית כּוֹר מִן הַמַּעֲרָב, בֵּית כּוֹר מִן הַדָּרוֹם, בֵּית כּוֹר מִן הַצָּפוֹן, בֵּית כּוֹר מִלְּמַעְלָה, נִמְצָא חֲמִשָּׁה מְכֻפֶּלֶת שֶׁנֶּאֱמַר (יחזקאל ה, ה) "כֹּה אָמַר ה' זֹאת יְרוּשָׁלַיִם בְּתוֹךְ הַגּוֹיִם שַׂמְתִּיהָ וּסְבִיבוֹתֶיהָ אֲרָצוֹת" וְגוֹ'. וּבְמָקוֹם אַחֵר קוֹרֵא אוֹתָהּ אֶרֶץ, כֵּיצַד יִתְקַיְּמוּ שְׁנֵי כְּתוּבִים הַלָּלוּ, אֶרֶץ שֶׁיֵּשׁ בָּהּ מִינֵי אֲרָצוֹת הַרְבֵּה, בֵּית אֲרָצוֹת בֵּית הַחוֹלוֹת בֵּית הֶעָפָר. דָּבָר אַחֵר "אֶרֶץ הָרִים וּבְקָעוֹת". מַגִּיד שֶׁלֹּא שָׁווּ טַעַם פֵּרוֹת הַר לְטַעַם פֵּרוֹת בִּקְעָה. אֵין לִי אֶלָּא שֶׁלֹּא שָׁווּ טַעַם הַר לְטַעַם בִּקְעָה, מִנַּיִן שֶׁלֹּא שָׁווּ טַעַם הַר וְהַר טַעַם בִּקְעָה. וּבִקְעָה תַּלְמוּד לוֹמַר "אֶרֶץ הָרִים וּבְקָעֹת", הָרִים, הָרִים הַרְבֵּה, בְּקָעוֹת, בְּקָעוֹת הַרְבֵּה. רַבִּי שִׁמְעוֹן בֶּן יוֹחַאי אוֹמֵר, שְׁנֵים עָשָׂר אֲרָצוֹת נִתְּנוּ כְּנֶגֶד שְׁנֵים עָשָׂר שְׁבָטִים, וְלֹא שָׁווּ טַעַם פֵּרוֹת שֵׁבֶט זֶה לְטַעַם פֵּרוֹת שֵׁבֶט זֶה, וְאֵלּו הֵן, XאY כִּי הָאָרֶץ אֲשֶׁר (אַתֶּם עֹבְרִים) [אַתָּה בָא] שָׁמָּה לְרִשְׁתָּהּ, XבY וְהָאָרֶץ אֲשֶׁר אַתֶּם עֹבְרִים שָׁמָּה לְרִשְׁתָּהּ, XגY אֶרֶץ הָרִים וּבְקָעֹת, XדY אֶרֶץ אֲשֶׁר ה' אֱלֹהֶיךָ דֹּרֵשׁ אֹתָהּ, XהY (לעיל ח, ז) "כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה", XוY (שם) "אֶרֶץ נַחֲלֵי מָיִם" XזY  "אֶרֶץ חִטָּה וּשְׂעֹרָה", XחY (שם) "אֶרֶץ זֵית שֶׁמֶן וּדְבָשׁ", XטY  "אֶרֶץ אֲשֶׁר לֹא בְמִסְכֵּנֻת תֹּאכַל בָּהּ לֶחֶם", XיY (שם) "אֶרֶץ אֲשֶׁר אֲבָנֶיהָ בַרְזֶל", XיאY (שם י) "עַל הָאָרֶץ הַטֹּבָה אֲשֶר נָתַן לָךְ", XיבY  "אֶרֶץ זָבַת חָלָב וּדְבָשׁ", הֲרֵי שְׁנֵים עָשָׂר אֲרָצוֹת כְּנֶגֶד שְׁנֵים עָשָׂר שְׁבָטִים. רַבִּי יוֹסֵי בֶּן מְשֻׁלָּם אוֹמֵר, מִנַּיִן אַתָּה אוֹמֵר שֶׁכְּשֵׁם שֶׁנִּתְּנוּ מַטְעַמִּים בָּאָרֶץ כֵּן נִתְּנוּ מַטְעַמִּים בַּיָּם, תַּלְמוּד לוֹמַר (בראשית א, י) "וּלְמִקְוֵה הַמַּיִם קָרָא יַמִּים", [וַהֲרֵי יָם אֶחָד הוּא שֶׁנֶּאֱמַר (שם ט) "יִקָּווּ הַמַּיִם מִתַּחַת הַשָּׁמַיִם אֶל מָקוֹם אֶחָד"], מַגִּיד שֶׁלֹּא שָׁווּ טַעַם דָּג הָעוֹלֶה מֵעַכּוֹ לְטַעַם דָּג הָעוֹלֶה (מִצִידוֹן) [מִצּוֹר] וְלֹא הָעוֹלֶה (מִצִּידוֹן) [מִצּוֹר] לְעוֹלֶה מֵאַסְפַּמְיָא, אוֹ לְפִי שֶׁעֲפָרוֹ שֶׁל הַר קַל וְשֶׁל בִּקְעָה שָׁמֵן יָכוֹל יְהוּ מַיִם גּוֹרְשִׁין אֶת הֶעָפָר (מִמָּקוֹם) [לִמְקוֹם] בִּקְעָה וּתְהֵא מְחֻסֶּרֶת מַיִם, תַּלְמוּד לוֹמַר "אֶרֶץ הָרִים (וּגְבָעוֹת) [וּבְקָעֹת"], הָרִים לְפִי מַה שֶּׁהֵן [בִּקְעָה לְפִי מַה שֶּׁהִיא], וְכֵן הוּא אוֹמֵר (זכריה י, א) "שַׁאֲלוּ מֵה' מָטָר בְּעֵת מַלְקוֹשׁ" וְגוֹ' לְאִישׁ עֵשֶׂב בַּשָּׂדֶה", אוֹ לְפִי שֶׁאֶרֶץ יִשְׂרָאֵל מְכֻפֶּלֶת בְּהָרִים יְהֵא גָלוּי שׁוֹתֶה וְשֶׁאֵינוֹ גָלוּי אֵינוֹ שׁוֹתֶה, תַּלְמוּד לוֹמַר "לִמְטַר הַשָּׁמַיִם תִּשְׁתֶּה מָּיִם", גָּלוּי וְשֶׁאֵין גָּלוּי שׁוֹתֶה, וְכֵן הוּא אוֹמֵר  "אַף בְּרִי יַטְרִיחַ עָב וְגוֹ' וְהוּא מְסִבּוֹת מִתְהַפֵּךְ" וְגוֹ', שֶׁהָעֲנָנִים מַקִּיפוֹת אוֹתָהּ וּמַשְׁקוֹת אוֹתָהּ מִכָּל רוּחַ, אוֹ לְפִי שֶׁשּׁוֹתָה מֵי גְּשָׁמִים אֲבָל אֵינָהּ שׁוֹתָה מֵי נְחָלִים, תַּלְמוּד לוֹמַר (לעיל ח, ז) "אֶרֶץ נַחֲלֵי מָיִם", אוֹ לְפִי שֶׁשּׁוֹתָה מֵי נְחָלִים אֲבָל אֵינָהּ שׁוֹתָה מֵי שְׁלָגִים, תַּלְמוּד לוֹמַר  "כַּאֲשֶׁר יֵרֵד הַגֶּשֶׁם וְהַשֶּׁלֶג וְגוֹ'" וְאוֹמֵר (איוב לז, ו) "כִּי לַשֶּׁלֶג יֹאמַר הֱוֵא אָרֶץ", אוֹ לְפִי שֶׁשּׁוֹתָה מֵי שְׁלָגִים אֲבָל אֵינָהּ שׁוֹתָה מֵי טְלָלִים, תַּלְמוּד לוֹמַר "לִמְטַר הַשָּׁמַיִם תִּשְׁתֶּה מָּיִם", כְּשֶׁהוּא אוֹמֵר מַיִם אַף מֵי טְלָלִים שׁוֹתָה. דָּבָר אַחֵר מַה מֵּי גְשָׁמִים לִבְרָכָה אַף מֵי טְלָלִים לִבְרָכָה. וְכֵן הוּא אוֹמֵר (בראשית כז, כח) "וְיִתֵּן לְךָ הָאֱלֹהִים מִטַּל הַשָּׁמַיִם" וְאוֹמֵר  "יַעֲרֹף כַּמָּטָר לִקְחִי" וְגוֹ', וְאוֹמֵר (הושע יד, ו) "אֶהְיֶה כַטַּל לְיִשְׂרָאֵל" וְאוֹמֵר (מיכה ה, ו) "וְהָיָה שְׁאֵרִית יַעֲקֹב בְּקֶרֶב עַמִּים רַבִּים כְּטַל מֵאֵת ה'" וְגוֹ'.

"לִמְטַר הַשָּׁמַיִם תִּשְׁתֶּה מָּיִם" (כָּתוּב בְּרֶמֶז כ').

{pפסוק יבp} {rרמז תתסr}  "אֶרֶץ אֲשֶׁר ה' אֱלֹהֶיךָ דֹּרֵשׁ אֹתָהּ". וְכִי אוֹתָהּ בִּלְבַד דּוֹרֵשׁ, וַהֲלֹא כָּל הָאֲרָצוֹת כֻּלָּן הוּא דּוֹרֵשׁ שֶׁנֶּאֱמַר (איוב לח, כו) "לְהַמְטִיר עַל אֶרֶץ לֹא אִישׁ מִדְבָּר לֹא אָדָם בּוֹ" וְאוֹמֵר  "לְהַשְׁבִּיעַ שׁ(וֹ)אָה וּמְשׁ(וֹ)אָה" וְגוֹ' וּמַה תַּלְמוּד לוֹמַר "אֶרֶץ אֲשֶׁר ה' אֱלֹהֶיךָ דֹּרֵשׁ אֹתָהּ". כִּבְיָכוֹל אֵין דּוֹרֵשׁ אֶלָּא אוֹתָהּ, וּבִשְׁבִיל דְּרִישָׁה שֶׁדּוֹרְשָׁהּ דּוֹרֵשׁ כָּל הָאֲרָצוֹת עִמָּהּ. כַּיּוֹצֵא בַדָּבָר אַתָּה אוֹמֵר (תהלים קכא, ד) "הִנֵּה לֹא- יָנוּם וְלֹא יִישָׁן שׁוֹמֵר יִשְׂרָאֵל" [וְכִי] יִשְׂרָאֵל בִּלְבַד הוּא שׁוֹמֵר וַהֲלֹא שׁוֹמֵר הוּא אֶת הַכֹּל שֶׁנֶּאֱמַר  "אֲשֶׁר בְּיָדוֹ נֶפֶשׁ כָּל חָי" וּמַה תַּלְמוּד לוֹמַר "שׁוֹמֵר יִשְׂרָאֵל", בִּשְׁבִיל שֶׁשּׁוֹמְרָן שׁוֹמֵר אֶת הַכֹּל עִמָּהֶם. כַּיּוֹצֵא בַדָּבָר אַתָּה אוֹמֵר (מ"א ט, ג) "וְהָיוּ עֵינַי וְלִבִּי שָׁם כָּל הַיָּמִים" [וְכִי שָׁם בִּלְבַד הֵם] וַהֲלֹא נֶאֱמַר (זכריה ד, י) "עֵינֵי ה' הֵמָּה מְשׁוֹטְטִים בְּכָל הָאָרֶץ", כִּבְיָכוֹל אֵין עֵינַי וְלִבִּי אֶלָּא שָׁם [וּבִשְׁבִיל שֶׁהֵם שָׁם הֵם בְּכָל מָקוֹם]. כַּיּוֹצֵא בוֹ  "קוֹל ה' יָחִיל מִדְבָּר" וְגוֹ'.

"דֹּרֵשׁ אֹתָהּ". אוֹתָהּ נִתְּנָה לִדְרִישָׁה לְהַפְרִישׁ מִמֶּנָּה חַלָּה תְּרוּמוֹת וּמַעַשְׂרוֹת, אוֹ יָכוֹל אַף שְׁאָר אֲרָצוֹת נִתְּנוּ לִדְרִישָׁה, תַּלְמוּד לוֹמַר "אוֹתָהּ", אוֹתָהּ נִתְּנָה לִדְרִישָׁה וְלֹא שְׁאָר אֲרָצוֹת נִתְּנוּ לִדְרִישָׁה. דָּבָר אַחֵר "דֹּרֵשׁ אֹתָהּ". מַגִּיד שֶׁנִּתְנָה בִּשְׂכַר דְּרִישָׁה שֶׁנֶּאֱמַר (להלן פסוק יט-כא) "וְלִמַּדְתֶּם וְגוֹ' לְמַעַן יִרְבּוּ יְמֵיכֶם" וְגוֹ' וְאוֹמֵר (תהלים קה, מד-מה) "וַיִּתֵּן לָהֶם אַרְצוֹת גּוֹיִם וְגוֹ' בַּעֲבוּר יִשְׁמְרוּ חֻקָּיו" וְגוֹ'.

"תָּמִיד עֵינֵי ה' אֱלֹהֶיךָ בָּהּ". וְכָתוּב אֶחָד אוֹמֵר (שם קד, לב) "הַמַּבִּיט לָאָרֶץ וַתִּרְעָד", כְּשִׁיִּשְׂרָאֵל עוֹשִׂין רְצוֹנוֹ שֶׁל מָקוֹם תָּמִיד עֵינֵי ה' אֱלֹהֶיךָ בָּהּ וְאֵינָן נִזּוֹקִין, וּכְשֶׁאֵין עוֹשִׂין רְצוֹנוֹ שֶׁל מָקוֹם "הַמַּבִּיט לָאָרֶץ וַתִּרְעָד", לְעִנְיַן טוֹבָה הוּא אוֹמֵר תָּמִיד עֵינֵי ה' אֱלֹהֶיךָ בָּהּ, לְעִנְיַן רָעָה הוּא אוֹמֵר "הַמַּבִּיט לָאָרֶץ וַתִּרְעָד". לְעִנְיַן טוֹבָה כֵּיצַד, הָיוּ רְשָׁעִים בְּרֹאשׁ הַשָּׁנָה וְגָזְרוּ עֲלֵיהֶם גְּשָׁמִים מוּעָטִין וְחָזְרוּ בָהֶם, לְהוֹסִיף עֲלֵיהֶן אִי אֶפְשָׁר, [שֶׁכְּבָר נִגְזְרָה גְּזֵרָה], אֶלָּא תָּמִיד עֵינֵי ה' אֱלֹהֶיךָ בָּהּ מוֹרִידָן בִּזְמַנָּן וְשׁוֹלֵחַ בָּהֶם בְּרָכָה וּמוֹרִידָן עַל הָאָרֶץ שֶׁצְּרִיכָה לָהֶם. לְעִנְיַן רָעָה כֵּיצַד, הֲרֵי שֶׁהָיוּ צַדִּיקִים בְּרֹאשׁ הַשָּׁנָה וְגָזְרוּ עֲלֵיהֶן גְּשָׁמִים מְרֻבִּין וְסָרְחוּ לָהֶן, לִפְחוֹת מֵהֶם אִי אֶפְשָׁר אֶלָּא תָּמִיד עֵינֵי ה' אֱלֹהֶיךָ בָּהּ, מוֹרִידָן שֶׁלֹּא בִזְמַנָּן וְשׁוֹלֵחַ בָּהֶן אֶת הַמְּאֵרָה וּמוֹרִידָן עַל הָאָרֶץ שֶׁאֵינָהּ צְרִיכָה לָהֶן, לְיַמִּים וּלְמִדְבָּרוֹת, שֶׁנֶּאֱמַר  "צִיָּה גַם חֹם יִגְזְלוּ מֵימֵי שֶׁלֶג", מַעֲשִׂים שֶׁעֲשִׂיתֶם עִמִּי בִּימוֹת הַחַמָּה שֶׁלֹּא הִפְרַשְׁתֶּם תְּרוּמָה וּמַעַשְׂרוֹת הֶם מָנְעוּ מִכֶּם אֶת הַגְּשָׁמִים.

אֲמַר רַב יְהוּדָה, שְׁלֹשָׁה צְרִיכִין רַחֲמִים, מֶלֶךְ טוֹב דִּכְתִיב (משלי כא, א) "פַּלְגֵי מַיִם לֶב מֶלֶךְ בְּיַד ה' עַל כָּל אֲשֶׁר יַחֲפֹּץ", יַטֶּנּוּ שָׁנָה טוֹבָה דִּכְתִיב "תָּמִיד עֵינֵי ה' אלֹהֶיךָ בָּהּ" וְגוֹ', חֲלוֹם טוֹב דִּכְתִיב  "וְתַחְלִימֵנִי וְהַחֲיֵינִי". אֲמַר רַבִּי יוֹחָנָן, שְׁלֹשָׁה דְבָרִים מַכְרִיז עֲלֵיהֶן הַקָּדוֹשׁ בָּרוּךְ הוּא בְּעַצְמוֹ וְאֵלּוּ הֵן, רָעָב דִּכְתִיב (מ"ב ח, א) "כִּי קָרָא ה' לָרָעָב", ששׂבַע דִּכְתִיב (יחזקאל לו, כט) "וְקָרָאתִי אֶל הַדָּגָן וְהִרְבִּיתִי א(וֹ)תוֹ", פַּרְנָס דִּכְתִיב  "רְאֵה קָרָאתִי בְשֵׁם".

בְּאֶחָד בְּתִשְׁרֵי רֹאשׁ הַשָּׁנָה לַשָׁנִים לְמַאי הִלְכָתָא. רַב נַחְמָן בַּר יִצְחָק אֲמַר, לְדִין, שֶׁנֶּאֱמַר "מֵרֵשִׁית הַשָּׁנָה וְעַד אַחֲרִית שָׁנָה", מֵרֵאשִׁית הַשָּׁנָה נִּדּוֹן מַה יְּהא בְסוֹפָהּ. וּמִמַּאי דְּתִשְׁרֵי הוּא. דִּכְתִיב (תהלים פא, ד) "תִּקְעוּ בַחֹדֶשׁ שׁוֹפָר" וְגוֹ', אֵיזֶהוּ חַג שֶׁהַחֹדֶשׁ מִתְכַּסֶּה בוֹ הֱוֵי אוֹמֵר זֶה רֹאשׁ הַשָּׁנָה. וּכְתִיב (שם ה) "כִּי חֹק לְיִשְׂרָאֵל הוּא, מִשְׁפָּט".

"מֵרֵאשִׁית הַשָּׁנָה וְעַד אַחֲרִית שָׁנָה". מַגִּיד הַכָּתוּב שֶׁמֵרֹאשׁ הַשָּׁנָה נִגְזָר עֲלֵיהֶן כַמָּה גְּשָׁמִים כַּמָּה טְלָלִים יֵרְדוּ עָלֶיהָ כַּמָּה חַמָּה תִּזְרַח עָלֶיהָ כַּמָּה רוּחַ נוֹשֶׁבֶת עָלֶיהָ. דָּבָר אַחֵר "מֵרֵאשִׁית הַשָּׁנָה וְעַד אַחֲרִית שָׁנָה". אֲבָרֵךְ אֶתְכֶם בְּמַשָּׂא וּמַתָּן בְּבִנְיָן וּבִנְטִיעָה בְּאֵרוּסִין וּבְנִשּׂוּאִין, וּבְכָל מָה שֶׁאַתֶּם שׁוֹלְחִין בּוֹ יֶדְכֶם אֲנִי אֲבָרֵךְ אֶתְכֶם דָּבָר אַחֵר "מֵרֵאשִׁית הַשָּׁנָה וְעַד אַחֲרִית שָׁנָה". וְכִי יֵשׁ פֵּרוֹת בַּשָּׂדֶה מִתְּחִלַּת הַשָּׁנָה וְעַד סוֹף הַשָּׁנָה, אֶלָּא הֵן בִּרְשׁוּתִי לִתֵּן בָּהֶן בְּרָכָה בַּבַּיִת כְּשֵׁם שֶׁאֲנִי נוֹתֵן בָּהֶן בְּרָכָה בַּשָּׂדֶה שֶׁנֶּאֱמַר (להלן כח, ח) "יְצַו ה' אִתְּךָ אֶת הַבְּרָכָה בַּאֲסָמֶיךָ" וְאוֹמֵר  "הַעוֹד הַזֶּרַע בַּמְּגוּרָה" וְגוֹ'. וּמִנַּיִן אַף בָּאוֹצָר. שֶׁנֶּאֱמַר (להלן כח, ג) "בָּרוּךְ אַתָּה בָּעִיר". וּמִנַּיִן אַף בָּעִסָּה. תַּלְמוּד לוֹמַר  "בָּרוּךְ טַנְאֲךָ וּמִשְׁאַרְתֶּךָ". וּמִנַּיִן אַף בַּכְּנִיסָה וּבַיְצִיאָה. שֶׁנֶּאֱמַר (שם ט) ["בָּרוּךְ אַתָּה בְּב(וֹ)אֶךָ וּבָרוּךְ אַתָּה בְּצֵאתֶךָ". וּמִנַּיִן אַף בַּאֲכִילָה. שֶׁנֶּאֱמַר] (לעיל ח, י) "וְאָכַלְתָּ וְשָׂבָעְתָּ". וּמִנַּיִן אַף כְּשֶׁיֵּרֵד לְתוֹךְ מֵעָיִם. תַּלְמוּד לוֹמַר  "וַהֲסִיר(וֹ)תִי מַחֲלָה מִקִּרְבֶּךָ", הֵן בִּרְשׁוּתִי לִתֵּן בָּהֶן בְּרָכָה בַּבַּיִת כְּשֵׁם שֶׁנִּתַּן בָּהֶם בְּרָכָה בַּשָּׂדֶה, וְלֹא כְנִימָה וְרַקְבּוּבִית תִּכָּנֵס בַּפֵּרוֹת וְלֹא יַיִן מַחֲמִיץ וְלֹא שֶׁמֶן מַבְאִישׁ וְלֹא דְבָשׁ מַדְבִּישׁ. אוֹ לְפִי שֶׁמִּדַּת טוֹבָה מְרֻבָּה מִמִּדַּת פֻּרְעָנוּת יָכוֹל לֹא יִהְיֶה בִרְשׁוּתִי לִתֵּן בָּהֶן מְאֵרָה בַבַּיִת כְּשֵׁם שֶׁאֲנִי נוֹתֵן בַּשָּׂדֶה. תַּלְמוּד לוֹמַר (חגי א, ט) "וַהֲבֵאתֶם הַבַּיִת (וְהָפַכְתִּי) [וְנָפַחְתִּי] בוֹ" וְאוֹמֵר (להלן כח, כ) "יְשַׁלַּח ה' בְּךָ אֶת הַמְּאֵרָה אֶת הַמְּהוּמָּה וְאֶת- הַמִּגְעֶרֶת". וּמִנַּיִן אַף בָּאוֹצָר. תַּלְמוּד לוֹמַר (שם טז) "אָרוּר אַתָּה בָּעִיר". וּמִנַיִן אַף בָּעִ(י)סָּה. תַּלְמוּד לוֹמַר  "אָרוּר טַנְאֲךָ" וְגוֹ'. וּמִנַּיִן אַף בַּכְּנִיסָה וּבַיְצִיאָה. תַּלְמוּד לוֹמַר (שם יט) "אָרוּר אַתָּה בְּב(וֹ)אֶךָ וְאָרוּר אַתָּה בְּצֵאתֶךָ". וּמִנַּיִן אַף בַּאֲכִילָה וּשְׂבִיעָה. תַּלְמוּד לוֹמַר  "וַאֲכַלְתֶּם וְלֹא תִשְׂבָּעוּ". וּמִנַּיִן לִכְשֶׁיֵּרְדוּ בְּתוֹךְ מֵעָיִם. תַּלְמוּד לוֹמַר (וַהֲסִירוֹתִי מַחֲלָה מִקִּרְבֶּךָ) (מיכה ו, יד) ["וְיֶשְׁחַךָ בְּקִרְבֶּךָ"], הֵן בִּרְשׁוּתִי לִתֵּן בָּהֶם מְאֵרָה בַּבַּיִת כְּשֵׁם שֶׁאֲנִי נוֹתֵן בָּהֶן בַּשָּׂדֶה, כְּנִימָה וְרַקְבּוּבִית בַּפֵּרוֹת וְיַיִן מַחֲמִיץ וְשֶׁמֶן מַבְאִישׁ וּדְבָשׁ מַדְבִּישׁ. רַבִּי שִׁמְעוֹן בֶּן יוֹחַאי אוֹמֵר, מָשָׁל לְמֶלֶךְ שֶׁהָיוּ לוֹ בָנִים וַעֲבָדִים הַרְבֵּה, וְהָיוּ נִזּוֹנִין וּמִתְפַּרְנְסִין מִתַּחַת יָדוֹ וּמַפְתֵּחַ שֶׁל אוֹצָר בְּיָדוֹ, כְּשֶׁהֵן עוֹשִׂין רְצוֹנוֹ הוּא פּוֹתֵחַ אֶת הָאוֹצָר וְהֵן אוֹכְלִין וּשְׂבֵעִין וּכְשֶׁאֵין עוֹשִׂין רְצוֹנוֹ הוּא נוֹעֵל אֶת הָאוֹצָר וְהֵן מֵתִים בָּרָעָב, כָּךְ יִשְׂרָאֵל כְּשֶׁעוֹשִׂין רְצוֹנוֹ שֶׁל מָקּוֹם מַהוּ אוֹמֵר, (להלן כח, יב) "יִפְתַּח ה' לְךָ אֶת אוֹצָרוֹ הַטּוֹב אֶת הַשָּׁמָיִם", וּכְשֶׁאֵין עוֹשִׂין רְצוֹנוֹ שֶׁל מָקוֹם מַהוּ אוֹמֵר  "וְחָרָה אַף ה' בָּכֶם וְעָצַר אֶת הַשָּׁמַיִם".

רַבִּי שִׁמְעוֹן בֶּן יוֹחַאי אוֹמֵר, כִּכָּר וּמַקֵל יָרְדוּ כְרוּכִין מִן הַשָּׁמָיִם, אָמַר לָהֶן הַקָּדוֹשׁ בָּרוּךְ הוּא, אִם עֲשִׂיתֶם אֶת הַתּוֹרָה הֲרֵי כִּכָּר לֶאֱכֹל וְאִם לָאו הֲרֵי מַקֵּל לִלְקוֹת בּוֹ, וְהֵיכָן פֵּרוּשׁוֹ שֶׁל דָּבָר, (ישעיה א, יט-כ) "אִם תֹּאבוּ וּשְׁמַעְתֶּם טוּב הָאָרֶץ תֹּאכֵלוּ וְאִם תְּמָאֲנוּ וּמְרִיתֶם חֶרֶב תְּאֻכֵּלוּ". רַבִּי אֶלְעָזָר הַמּוֹדָעִי אוֹמֵר, סֵפֶר וְסַיִף יָרְדוּ כְּרוּכִין מִן הַשָּׁמַיִם, אָמַר לָהֶם אִם עֲשִׂיתֶם אֶת הַתּוֹרָה הַכְּתוּבָה בַּזֶּה הֲרֵי אַתֶּם נִצּוֹלִין מִזֶּה וְאִם לָאו אַתֶּם לוֹקִין בּוֹ, הֵיכָן פֵּרוּשׁוֹ, (בראשית ג, כד) "וַיְגָרֵשׁ אֶת הָאָדָם וְגוֹ' וְאֶת לַהַט הַחֶרֶב" וְגוֹ'.

"כִּי הָאָרֶץ אֲשֶׁר אַתָּה בָא שָׁמָּה לְרִשְׁתָּהּ". כְּתִיב (ויקרא כו, מב) "וְזָכַרְתִּי אֶת בְּרִיתִי יַעֲקוֹב וְגוֹ' וְהָאָרֶץ אֶזְכֹּר". מִן הַפָּסוּק הַזֶּה אַתָּה לָמֵד שְׁנֵי דְבָרִים, שֶׁאֶרֶץ יִשְׂרָאֵל שְׁקוּלָה כְּנֶגֶד הַמִּילָה, כְּשֵׁם שֶׁמִּילָה דּוֹחָה אֶת הַשַּׁבָּת כָּךְ כִּבּוּשָׁהּ שֶׁל אֶרֶץ יִשְׂרָאֵל דּוֹחֶה אֶת הַשַּׁבָּת, וְעוֹד שֶׁהִיא שְׁקוּלָה כְּנֶגֶד כָּל מַה שֶׁנִּבְרָא בְּשֵׁשֶׁת יְמֵי בְרֵאשִׁית, בְּיוֹם רִאשׁוֹן כְּתִיב  "וַיַּרְא אֱלֹהִים אֶת הָאוֹר כִּי טוֹב" וּבָאָרֶץ כְּתִיב (לעיל ח, ז) "כִּי ה' אֱלֹהֶיךָ מְבִיאֲךָ אֶל אֶרֶץ טוֹבָה", בַּשֵּׁנִי כְתִיב  "יְהִי רָקִיעַ בְּתוֹךְ הַמָּיִם" וּבָאָרֶץ כְּתִיב (לעיל ח, ז) "אֶרֶץ נַחֲלֵי מָיִם", בַּשְּׁלִישִׁי כְתִיב (בראשית א, יא) "תַּדְשֵׁא הָאָרֶץ דֶּשֶׁא" וְגוֹ' וּבָאָרֶץ כְּתִיב  "אֶרֶץ חִטָּה וּשְׂעֹרָה", בָּרְבִיעִי כְתִיב (בראשית א, יד) "יְהִי מְאֹרֹת" וּבָאָרֶץ כְּתִיב (לעיל ח, ח) "אֶרֶץ וְגוֹ' לֹא  תֶּחְסַר כֹּל בָּהּ", בַּשִׁשִּׁי נִבְרָא אָדָם וְחַוָּה שֶׁנֶּאֱמַר (בראשית א, כו) "וַיֹּאמֶר אֱלֹהִים נַעֲשֶׂה אָדָם" וּבָאָרֶץ כְּתִיב  "כִּי הָאָדָם עֵץ הַשָּׂדֶה", בַּשְּׁבִיעִי כְתִיב (בראשית ב, ג) "וַיְבָרֶךְ אֱלֹהִים אֶת יוֹם הַשְּׁבִיעִי" וּבָאָרֶץ כְּתִיב  "וְאָכַלְתָּ וְשָׂבָעְתָּ וּבֵרַכְתָּ", רְאֵה מַה חִבָּה חִבֵּב הַקָּדוֹשׁ בָּרוּךְ הוּא אֶת אֶרֶץ יִשְׂרָאֵל, שֶׁשְּׁקוּלָה כְּנֶגֶד כָּל הַבְּרִיּוֹת שֶׁבָּרָא בְּעוֹלָמוֹ. אָמַר מֹשֶׁה לְיִשְׂרָאֵל, לֹא חִבֵּב הַקָּדוֹשׁ בָּרוּךְ הוּא לְאֻמָּה בָעוֹלָם כְּשֵׁם שֶׁחִבֵּב אֶתְכֶם שֶׁנֶּאֱמַר (לעיל ז, ו) "וּבְךָ בָּחַר ה' אֱלֹהֶיךָ לִהְיוֹת לוֹ לְעַם סְגֻלָּה" וְלֹא חִבֵּב מִכָּל הָאֲרָצוֹת אֶלָּא אֶרֶץ יִשְׂרָאֵל שֶׁנֶּאֱמַר "אֶרֶץ אֲשֶׁר ה' אֱלֹהֶיךָ דֹּרֵשׁ אֹתָהּ", הֲרֵי אַתֶּם נִכְנָסִין לְתוֹכָהּ עַל מְנַת הַדְּרִישָׁה שֶׁנֶּאֱמַר (תהלים קה, מד-מה) "וַיִתֵּן לָהֶם אַרְצוֹת גּוֹיִם... בַּעֲבוּר יִשְׁמְרוּ חֻקָּיו וְתוֹר(וֹ)תָיו" וְגוֹ'.

{pפסוק יגp} {rרמז תתסאr}  "וְהָיָה אִם שָׁמֹעַ תִּשְׁמְעוּ אֶל מִצְוֹתַי". לָמָּה נֶאֱמַר. לְפִי שֶׁנֶּאֱמַר  "וּלְמַדְתֶּם אֹתָם וּשְׁמַרְתֶּם לַעֲשׂ(וֹ)תָם" שׁוֹמֵעַ אֲנִי לֹא נִתְחַיְּבוּ בְתַלְמוּד עַד שֶׁנִּתְחַיְּבוּ בְמַעֲשֶׂה, תַּלְמוּד לוֹמַר "וְהָיָה אִם שָׁמֹעַ תִּשְׁמְעוּ אֶל מִצְוֹתַי", מַגִּיד הַכָּתוּב שֶׁמִּיָּד נִתְחַיְּבוּ בְתַלְמוּד. אֵין לִי אֶלָּא מִצְווֹת שֶׁנוֹהֲגוֹת עַד שֶׁלֹּא נִכְנְסוּ לְאֶרֶץ יִשְׂרָאֵל כְּגוֹן בְּכוֹרוֹת וְקָרְבָּנוֹת וּמַעֲשַׂר בְּהֵמָה, מִצְווֹת הַנּוֹהֲגוֹת מִשֶּׁנְּכְנְסוּ לָאָרֶץ כְּגוֹן הָעֹמֶר וְהַחַלָּה וּשְׁתֵּי הַלֶּחֶם וְלֶחֶם הַפָּנִים מִנָּיִן. תַּלְמוּד לוֹמַר "וְהָיָה אִם שָׁמֹעַ תִּשְׁמְעוּ אֶל מִצְוֹתַי", לְרַבּוֹת שְׁאָר מִצְווֹת. אֵין לִי אֶלָּא מִצְווֹת שֶׁעַד שֶׁלֹּא כָבְשׁוּ וְיָשְׁבוּ, מִשֶּׁכָּבְשׁוּ וְיָשְׁבוּ כְּגוֹן לֶקֶט שִׁכְחָה וּפֵאָה תְּרוּמוֹת וּמַעַשְׂרוֹת שְׁמִ(י)טִין וְיוֹבְלוֹת מִנָּיִן. תַּלְמוּד לוֹמַר "וְהָיָה אִם שָׁמֹעַ תִּשְׁמְעוּ אֶל מִצְוֹתַי", לְהוֹסִיף עֲלֵיהֶן מִצְווֹת אֲחֵרוֹת. "וְלִמַּדְתֶּם אֹתָם וּשְׁמַרְתֶּם לַעֲשׂוֹתָם", מְלַמֵּד שֶׁהַמַּעֲשֶׂה תָּלוּי בְּתַלְמוּד וְאֵין תַּלְמוּד תָּלוּי בְּמַעֲשֶׂה. וְכֵן מָצִינוּ שֶׁעָנַשׁ עַל הַתַּלְמוּד יוֹתֵר מִן הַמַּעֲשֶׂה שֶׁנֶּאֱמַר (הושע ד, א) "שִׁמְעוּ דְבַר ה' (בֵּית יַעֲקֹב) [בְּנֵי יִשְׂרָאֵל] כִּי רִיב לַה' עִם יוֹשְׁבֵי הָאָרֶץ כִּי אֵין אֱמֶת וְאֵין חֶסֶד וְאֵין דַּעַת אֱלֹהִים בָּאָרֶץ", "אֵין אֱמֶת" אֵין דִּבְרֵי תוֹרָה נֶאֱמָרִים, שֶׁנֶּאֱמַר (משלי כג, כג) "אֱמֶת קְנֵה", "אֵין חֶסֶד" אֵין דִּבְרֵי חֶסֶד נֶאֱמָרִין שֶׁנֶּאֱמַר (תהלים קיט, סד) "חַסְדְּךָ ה' מָלְאָה הָאָרֶץ", "אֵין דַּעַת" אֵין דִּבְרֵי דַעַת נֶאֱמָרִין שֶׁנֶּאֱמַר  "נָדַמּוּ עַמִּי מִבְּלִי הַדָּעַת" וְאוֹמֵר (ישעיה ה, כד) "לָכֵן כֶּאֱכֹל קַשׁ לְשׁוֹן אֵשׁ" וְכִי יֵשׁ לְךָ קַשׁ שֶׁאוֹכֵל אֵשׁ אֶלָּא קַשׁ זֶה עֵשָׂו שֶׁכָּל זְמַן שֶׁיִּשְׂרָאֵל מַרְפִּים אֶת יְדֵיהֶן מִן הַמִּצְווֹת שׁוֹלֵט בָּהֶם, וְאוֹמֵר  "מִי  הָאִישׁ הֶחָכָם וְיָבֵן אֶת זֹאת וַאֲשֶׁר דִּבֵּר פִּי ה' אֵלָיו וְיַגִּ(י)דָהּ עַל מָה אָבְדָה הָאָרֶץ וְגוֹ' וַיֹּאמֶר ה' עַל עָזְבָם אֶת- תּוֹרָתִי", וְאוֹמֵר (עמוס ב, ד) "כֹּה אָמַר ה' עַל שְׁלֹשָׁה פִּשְׁעֵי יְהוּדָה" וְגוֹ'. וּכְבָר הָיוּ רַבִּי טַרְפוֹן וְרַבִּי יוֹסֵי הַגְּלִילִי וְרַבִּי עֲקִיבָא מְסֻבִּין בְּבֵית שְׁעָרִים בְּלוֹד, נִשְׁאֲלָה שְׁאֵלָה זוֹ בִפְנֵיהֶם, מַה גָדוֹל, תַּלְמוּד גָּדוֹל אוֹ מַעֲשֶׂה גָּדוֹל. אָמַר רַבִּי טַרְפוֹן מַעֲשֶׂה גָּדוֹל. וְרַבִּי עֲקִיבָא אוֹמֵר גָּדוֹל תַּלְמוּד שֶׁהַתַּלְמוּד מֵבִיא לִידֵי מַעֲשֶׂה, רַבִּי יוֹסֵי הַגְּלִילִי אוֹמֵר, גָּדוֹל תַּלְמוּד שֶׁהַתַּלְמוּד קֹדֶם לְחַלָּה אַרְבָּעִים שָׁנָה וּלְמַעַשְׂרוֹת חֲמִשִּׁים וְאַרְבַּע וּלְיוֹבְלוֹת מֵאָה וְשָׁלֹשׁ וּכְשֵׁם שֶׁעָנַשׁ עַל הַתַּלְמוּד יוֹתֵר מִן הַמַּעֲשֶׂה כָּךְ נָתַן שָׂכָר עַל הַתַּלְמוּד יוֹתֵר מִן הַמַּעֲשֶׂה שֶׁנֶּאֱמַר (להלן פסוק יט) "וְלִמַּדְתֶּם אֹתָם אֶת בְּנֵיכֶם לְדַבֵּר בָּם", מַהוּ אוֹמֵר, "לְמַעַן יִרְבּוּ יְמֵיכֶם וִימֵי בְנֵיכֶם עַל הָאֲדָמָה", וְאוֹמֵר  "וִיתֵּן לָהֶם אַרְצוֹת גּוֹיִם... בַּעֲבוּר יִשְׁמְרוּ חֻקָּיו וְתוֹר(וֹ)תָיו יִנְצֹרוּ".

{rרמז תתסבr}  "אֲשֶׁר אָנֹכִי מְצַוֶּה אֶתְכֶם הַיּוֹם". מִנַּיִן אַתָּה אוֹמֵר שֶׁאִם שָׁמַע אָדָם דָּבָר מִפִּי קָטָן שֶׁבְּיִשְׂרָאֵל יְהֵא בְעֵינָיו כְּשׁוֹמֵעַ מִפִּי גָדוֹל. תַּלְמוּד לוֹמַר אֲשֶׁר אָנֹכִי מְצַוֶּה אֶתְכֶם וְלֹא כְשׁוֹמֵעַ מִפִּי גָדוֹל אֶלָּא כְשׁוֹמֵעַ מִפִּי חָכָם שֶׁנֶּאֱמַר (קהלת יב, יא) "דִּבְרֵי חֲכָמִים כְּדָרְבֹנוֹת" מַה דָּרְבָן זֶה מְכַוֵּן אֶת הַפָּרָה לִתְלָמֶיהָ לְהָבִיא חַיִּים לָעוֹלָם כָּךְ דִּבְרֵי תוֹרָה מְכַוְּנִין דַּעְתּוֹ שֶׁל אָדָם מִדַּרְכֵי מִיתָה לְדַרְכֵי חַיִּים, וְלֹא כְשׁוֹמֵעַ מִפִּי חָכָם אֶלָּא כְשׁוֹמֵעַ מִפִּי סַנְהֶדְרִין שֶׁנֶּאֱמַר (שם) "בַּעֲלֵי אֲסֻ(וּ)פוֹת" וְאֵין אֲסוּפָה אֶלָּא סַנְהֶדְרִין שֶׁנֶּאֱמַר (במדבר יא, טז) "אָסְפָה לִי שִׁבְעִים אִישׁ", וְלֹא כְשׁוֹמֵעַ מִפִּי סַנְהֶדְרִין אֶלָּא כְשׁוֹמֵעַ מִפִּי מֹשֶׁה שֶׁנֶּאֱמַר  "נִתְּנוּ מֵר(וֹ)עֶה אֶחָד" וְאוֹמֵר (ישעיה סג, יא) "וַיִּזְכֹּר יְמֵי עוֹלָם מֹשֶׁה (עַבְדּוֹ) [עַמּוֹ"] וְגוֹ' וְלֹא כְשׁוֹמֵעַ מִפִּי מֹשֶׁה אֶלָּא כְשׁוֹמֵעַ מִפִּי הַקָּדוֹשׁ בָּרוּךְ הוּא שֶׁנֶּאֱמַר  "נִתְּנוּ מֵר(וֹ)עֶה אֶחָד" וְאוֹמֵר (תהלים פ, ב) "רוֹעֵה יִשְׂרָאֵל הַאֲזִינָה" וְאוֹמֵר (לעיל ו, ד) "שְׁמַע יִשְׂרָאֵל ה' אֱלֹהֵינוּ ה' אֶחָד". הֲרֵי הוּא אוֹמֵר  "עֵינַיִךְ בְּרֵכוֹת בְּחֶשְׁבּוֹן עַל שַׁעַר בַּת רַבִּים", "עֵינַיךְ" אֵלּוּ הַזְּקֵנִים הַמִּתְמַנִּין עַל הַצִּבּוּר וְאוֹמֵר (ישעיה כט, י) "כִּי נָסַךְ עֲלֵיכֶם... רוּחַ תַּרְדֵּמָה וַיְעַצֵם אֶת עֵינֵיכֶם (וְ)אֶת הַנְּבִיאִים וְאֶת רָאשֵׁיכֶם הַחֹזִים כִּסָּה", "בְּרֵכוֹת" מַה בְּרֵכָה זוֹ אֵין אָדָם יוֹדֵעַ מַה שֶּׁבְּתוֹכָהּ כָּךְ אֵין אָדָם יוֹדֵעַ לַעֲמֹד עַל דִּבְרֵי חֲכָמִים, "בְּחֶשְׁבּוֹן" בְּחֶשְׁבּוֹנוֹת שֶׁנִּגְמָרִים בְּעֵצָה וּבְמַחֲשָׁבָה, וְהֵיכָן נִגְמָרִין, בְּבָתֵּי מִדְרָשׁוֹת, "עַל שַׁעַר בַּת  רַבִּים" וְכֵן הוּא אוֹמֵר (שה"ש שם) "אַפֵּךְ כְּמִגְדַּל הַלְּבָנוֹן צוֹפֶה פְּנֵי דַמָּשֶׂק" וְאִם עֲשִׂיתֶם אֶת הַתּוֹרָה קַוֵּה לְאֵלִיָּהוּ שֶׁאָמַרְתִּי לוֹ (מ"א יט, טו) "לֵךְ שׁוּב לְדַרְכְּךָ מִדְבַּרָה דַמָּשֶׂק" וְאוֹמֵר  "זִכְרוּ תּוֹרַת מֹשֶׁה עַבְדִּי" וְאוֹמֵר (שם כג) "הִנֵּה אָנֹכִי שֹׁלֵחַ לָכֶם אֵת אֵלִיָּה הַנָּבִיא".

"לְאַהֲבָה". שֶׁמָּא תֹאמַר הֲרֵינִי לוֹמֵד תּוֹרָה בִּשְׁבִיל שֶׁאֶהֱיֶה עָשִׁיר, בִּשְׁבִיל שֶׁאֶקָּרֵא רַבִּי, בִּשְׁבִיל שֶׁאֲקַבֵּל שָׂכָר לָעוֹלָם הַבָּא. תַּלְמוּד לוֹמַר "לְאַהֲבָה", כָּל שֶׁאַתֶּם עוֹשִׂין לֹא תַעֲשׂוּ אֶלָּא מֵאַהֲבָה.

{rרמז תתסגr}  "וּלְעָבְדוֹ". זוֹ תַּלְמוּד. אַתָּה אוֹמֵר זוֹ תַלְמוּד, אוֹ אֵינוֹ אֶלָּא עֲבוֹדָה. הֲרֵי הוּא אוֹמֵר  "וַיִּקַּח ה' אֱלֹהִים אֶת הָאָדָם וַיַּנִּ(י)חֵהוּ בְגַן עֵדֶן לְעָבְדָהּ וּלְשָׁמְרָהּ" [וְכִי] מַה שְׁמִירָה לְשֶׁעָבַר (אַף) [וּמָה] עֲבוֹדָה לְשֶׁעָבַר, הָא לָמַדְתָּ "לְעָבְדָהּ וּלְשָׁמְרָהּ" "לְעָבְדָהּ" זוֹ תַלְמוּד "וּלְשָׁמְרָהּ" אֵלּוּ מִצְווֹת, וּכְשֵׁם שֶׁעֲבוֹדַת מִזְבֵּחַ קְרוּיָה עֲבוֹדָה כֵּן תַּלְמוּד קָרוּי עֲבוֹדָה. דָּבָר אַחֵר "וּלְעָבְדוֹ". זוֹ תְּפִלָּה. וְכֵן דָּוִד אוֹמֵר (תהלים קמא, ב) "תִּכּוֹן תְּפִלָּתִי קְטֹרֶת לְפָנֶיךָ" וְאוֹמֵר (דניאל ו, יא) "וְדָנִיֵּאל כְּדִי יְדַע דִּי רְשִׁים כְּתָבָא עַל לְבַיְתֵהּ וְכַוִּין פְּתִיחָן לֵהּ בְּעִלִּיתֵהּ נֶגֶד יְרוּשְׁלֶם וְזִמְנִין תְּלָתָא בְיוֹמָא (בָּעֵא בָּעוּתֵהּ) [הוּא בָּרֵךְ עַל בִּרְכוֹהִי"] וְגוֹ', וְאוֹמֵר  "וְכְמִקְרְבֵהּ לְגֻבָּא לְדָנִיֵּאל בְּקָל עֲצִיב זְעִק עָנֵה מַלְכָּא וְאָמַר וְגוֹ' אֱלָהָךְ דִּי אַנְתְּ פָּלַח  לֵ(י)הּ בִּתְדִירָא (הוּא יְשֵׁיזְבִנָּךְ) [הַיְכִל לְשֵׁיזָבוּתָךְ"], וְכִי יֵשׁ פֻּלְחָן בְּבָבֶל, הָא מַה תַּלְמוּד לוֹמַר "וּלְעָבְדוֹ", זוֹ תְּפִלָּה, כְּשֵׁם שֶׁעֲבוֹדַת מִזְבֵּחָ קְרוּייָה עֲבוֹדָה כָּךְ תְּפִלָּה קְרוּיָה עֲבוֹדָה. רַבִּי אֱלִיעֶזֶר בֶּן יַעֲקֹב אוֹמֵר, וּלְעָבְדוֹ בְּכָל לְבַבְכֶם הֲרֵי זוֹ אַזְהָרָה לַכֹּהֲנִים שֶׁלֹּא יְהֵא לִבָּם מְבֹהָל בִּשְׁעַת עֲבוֹדָה. דָּבָר אַחֵר מַה תַּלְמוּד לוֹמַר "בְּכָל לְבַבְכֶם וּבְכָל נַפְשְׁכֶם" וַהֲלֹא כְבָר נֶאֱמַר (לעיל ו, ה) "בְּכָל לְבָבְךָ וּבְכָל נַפְשְׁךָ", לְהַלָּן לְיָחִיד כָּאן לְצִבּוּר, לְהַלָּן לְתַלְמוּד כָּאן לְמַעֲשֶׂה, הוֹאִיל וְשָׁמַעְתָּ עֲשֵׂה, עֲשִׂיתֶם מַה שֶּׁעֲלֵיכֶם אַף אֲנִי אֶעֱשֶׂה מַה שֶּׁעָלַי וְנָתַתִּי מְטַר אַרְצְכֶם.

"וְהָיָה אִם שָׁמֹעַ תִּשְׁמְעוּ" וְגוֹ'. מַהוּ הַיּוֹם. שֶׁאִם אַתֶּם שְׁמַעְתֶּם מִצְווֹתַי אַתֶּם מְאִירִים כַּיּוֹם, שֶׁנֶּאֱמַר (דניאל יב, ג) "וְהַמַּשְׂכִּ(י)לִים יַזְהִ(י)רוּ כְּזֹהַר הָרָקִיעַ". וְכֵן הוּא אוֹמֵר (ירמיה יג, טז) "תְּנוּ לַה' אֱלֹהֵיכֶם כָּבוֹד בְּטֶרֶם יַחְשִׁ(י)ךְ" קֹדֶם שֶׁלֹּא יָבוֹאוּ הַמַּלְכֻיּוֹת שֶׁנִּמְשְׁלוּ כַּחֹשֶׁךְ וְיִשְׁתַּעְבְּדוּ בָּכֶם, שֶׁנֶּאֱמַר  "וְהִנֵּה אֵימָה חֲשֵׁכָה גְדֹלָה" וְגוֹ' אִם לֹא שְׁמַעְתֶּם הֵן בָּאִים עֲלֵיֶם וְאִם שְׁמַעְתֶּם כְּשֵׁם שֶׁהַיּוֹם הַזֶּה מֵאִיר כָּךְ תִּהְיוּ מְאִירִים. דָּבָר אַחֵר "אָנֹכִי מְצַוֶּה אֶתְכֶם הַיּוֹם". שֶׁלֹּא תֹאמַר אֵינִי יָכוֹל לִשְׁמֹעַ אֶת כָּל הַתּוֹרָה וְלִשְׁמֹר אֶת כָּל הַמִּצְווֹת שֶׁכָּתוּב בָּהּ, (איוב יא, טו) "אֲרֻכָּה מֵאֶרֶץ מִדָּה". מָשָׁל לְמֶלֶךְ שֶׁהָיָה לוֹ בוֹר עָמֹק לְאֵין סוֹף, אָמַר לְבֶן בֵּיתוֹ שְׂכֹר פּוֹעֲלִים וּמַלֵּא אֶת הַבּוֹר, שָׂכַר פּוֹעֲלִים וּמִי שֶׁהָיָה טִפֵּשׁ הָיָה הוֹלֵךְ וּמַבִּיט בַּבּוֹר אָמַר אֵימָתַי אֲנִי מְמַלֵּא אוֹתוֹ, וּמִי שֶׁהָיָה פִּקֵּחַ אוֹמֵר מָה אִכְפַּת לִי שְׂכִיר יוֹם אֲנִי אֲנִי שָׂמֵחַ שֶׁמָּצָאתִי לִי מְלָאכָה. כָּךְ הַקָּדוֹשׁ בָּרוּךְ הוּא אוֹמֵר לוֹ, מָה אִכְפַּת לְךָ, שְׂכִיר יוֹם אַתָּה, עֲשֵׂה יוֹמְךָ,  "עַד יֵרָצֶה כְּשָׂכִיר יוֹמוֹ" דָּבָר אַחֵר אַל תָּקוּצוּ בְּדִבְרֵי תוֹרָה אֶלָּא יְהֵא עָלֶיךָ יוֹם הָאַחֲרוֹן כַּיּוֹם הָרִאשׁוֹן, וְסוֹף הַשָּׂכָר לָבוֹא כְּדִכְתִיב (תהלים לא, ב) "מָה רַב טוּבְךָ" וְגוֹ'.

{pפסוק ידp}  "וְנָתַתִּי מְטַר אַרְצְכֶם". וְנָתַתִּי אֲנִי וְלֹא עַל יְדֵי מַלְאָךְ וְלֹא עַל יְדֵי שָׁלִיחַ. מְטַר אַרְצְכֶם. וְלֹא מְטַר כָּל הָאֲרָצוֹת, וְכֵן הוּא אוֹמֵר (איוב ה, י) "הַנֹּתֵן מָטָר עַל פְּנֵי אָרֶץ וְשֹׁלֵחַ מַיִם עַל פְּנֵי חוּצוֹת". רַבִּי נָתָן אוֹמֵר, בְּעִתּוֹ, מִלֵּילֵי שַׁבָּת לְלֵילֵי שַׁבָּת כְּדֶרֶךְ שֶׁיָּרְדוּ בִּימֵי הוֹרְדוּס הַמֶּלֶךְ שֶׁהָיוּ עֲסוּקִין בְּבִנְיַן הַבַּיִת, וְכָל כָּךְ לָמָּה, כְּדֵי שֶׁלֹּא לִתֵּן פִּתְחוֹן פֶּה לְבָאֵי הָעוֹלָם לוֹמַר הֲרֵי שְׂכַר כָּל הַמִּצְווֹת, אֶלָּא  "אִם בְּחֻקֹּתַי תֵּלֵכוּ וְנָתַתִּי גִשְׁמֵיכֶם בְּעִתָּם", וְהָיָה אִם שָׁמֹעַ תִּשְׁמְעוּ אֶל מִצְוֹתַי וְנָתַתִּי מְטַר אַרְצְכֶם. וּמִנַּיִן שֶׁנִּתְּנָה בְּרָכָה אַחַת לְיִשְׂרָאֵל שֶׁכָּל הַבְּרָכוֹת כְּלוּלוֹת בָּהּ. תַּלְמוּד לוֹמַר (קהלת ה, ט) "אֹהֵב כֶּסֶף לֹא יִשְׂבַּע כֶּסֶף", וְאוֹמֵר (שם ח) "וְיִתְרוֹן אֶרֶץ בַּכֹּל הוּא מֶלֶךְ לְשָׂדֶה נֶעֱבָד", "מֶלֶךְ", זֶה שֶׁשּׁוֹלֵט בְּאוֹצָרוֹת שֶׁל כֶּסֶף וְזָהָב וְאֵינוֹ מִשְׁתַּעְבֵּד אֶלָּא לַיּוֹצֵא מִן הַשָּׂדֶה, הָא לָמַדְתָּ שֶׁנִּתְּנָה בְּרָכָה אַחַת לְיִשְׂרָאֵל שֶׁכָּל הַבְּרָכוֹת כְּלוּלוֹת בָּהּ.

"יוֹרֶה". שֶׁיּוֹרֵד וּמוֹרֶה אֶת הַבְּרִיּוֹת לְהַכְנִיס פֵּרוֹתֵיהֶם וּלְהָטִיחַ גַּגּוֹתֵיהֶם וְלַעֲשׂוֹת כָּל צָרְכֵיהֶן. דָּבָר אַחֵר יוֹרֶה. שֶׁמִּתְכַּוֵּן לָאָרֶץ וְאֵין יוֹרֵד בְּזַעַף. דָּבָר אַחֵר "יוֹרֶה". שֶׁמַּרְוֶה אֶת הָאָרֶץ וּמַשְׁקָהּ. וְכֵן הוּא אוֹמֵר (תהלים סה, יא) "תְּלָמֶיהָ רַוֵּה נַחֵת גְּדוּדֶ(י)הָ" וְגוֹ' "צִמְחָהּ תְּבָרֵךְ". יוֹרֶה בְּמַרְחֶשְׁוָן וּמַלְקוֹשׁ בְּנִיסָן. אוֹ אֵינוֹ אֶלָּא יוֹרֶה בְּתִשְׁרֵי וּמַלְקוֹשׁ בְּאִיָּר. תַּלְמוּד לוֹמַר "בְּעִתּוֹ", יוֹרֶה בְּמַרְחֶשְׁוָן וּמַלְקוֹשׁ בְּנִיסָן, וְכֵן הוּא אוֹמֵר  "וְהוֹרַדְתִּי הַגֶּשֶׁם בְּעִתּוֹ" אִי מַה יּוֹרֶה שֶׁמַּשִּׁיר פֵּרוֹת שׁוֹטֵף אֶת הַזְּרָעִים וְאֶת הַגְּרָנוֹת. תַּלְמוּד לוֹמַר "מַלְקוֹשׁ", מַה מַּלְקוֹשׁ לִבְרָכָה אַף יוֹרֶה לִבְרָכָה. אִי מַלְקוֹשׁ שֶׁמַּפִּיל בָּתִּים עוֹקֵר אִילָנוֹת וּמַעֲלֶה סַקַּאי. תַּלְמוּד לוֹמַר "יוֹרֶה", מַה יּוֹרֶה לִבְרָכָה אַף מַלְקוֹשׁ לִבְרָכָה, וְכֵן הוּא אוֹמֵר (יואל ב, כג) "וּבְנֵי צִיּוֹן גִּילוּ וְשִׂמְחוּ וְגוֹ' כִּי נָתַן לָכֶם אֶת הַמוֹרֶה לִצְדָקָה וַיּוֹרֵד לָכֶם" וְגוֹ'. מַאי מַלְקוֹשׁ. שֶׁמָּל קַשְׁיוּתֵיהֶן שֶׁל יִשְׂרָאֵל. דְּבֵי רַבִּי יִשְׁמָעֵאל תָּנָא דָּבָר שֶׁמְּמַלֵּא אֶת הַתְּבוּאָה בְּקַשׁ. בְּמַתְנִיתָא תָּנָא דָּבָר שֶׁיּוֹרֵד עַל הַמְּלִילוֹת וְעַל הַקַּשִׁים.

"וְאָסַפְתָּ דְגָנְךָ". רַבִּי חֲנִינָא בַּר פַּפָּא רָמֵי, כְּתִיב  "לָכֵן אָשׁוּב וְלָקַחְתִּי דְגָנִי בְּעִתּוֹ וְתִירוֹשִׁי בְּמוֹעֲדוֹ" וּכְתִיב "וְאָסַפְתָּ דְגָנֶךָ וְתִירֹשְׁךָ וְיִצְהָרֶךָ", לָא קַשְׁיָא, כָּאן בִּזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם כָּאן בִּזְמַן שֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם. תָּנוּ רַבָּנָן "וְאָסַפְתָּ דְגָנֶךָ", מַה תַּלְמוּד לוֹמַר, לְפִי שֶׁנֶּאֱמַר (יהושע א, ח) "לֹא יָמוּשׁ סֵפֶר הַתּוֹרָה הַזֶּה מִפִּיךָ וְהָגִיתָ בּוֹ יוֹמָם וָלָיְלָה" יָכוֹל דְּבָרִים כִּכְתָבָן, תַּלְמוּד לוֹמַר "וְאָסַפְתָּ דְגָנֶךָ", הַנְהֵג בָּהֶן מִנְהַג דֶּרֶךְ אֶרֶץ, דִּבְרֵי רַבִּי יִשְׁמָעֵאל. רַבִּי שִׁמְעוֹן בֶּן יוֹחַאי אוֹמֵר, אֶפְשָׁר אָדָם חוֹרֵשׁ בִּשְׁעַת חֲרִישָׁה וְזוֹרֵעַ בִּשְׁעַת זְרִיעָה וְקוֹצֵר בִּשְׁעַת קְצִירָה וְדָשׁ בִּשְׁעַת דִּישָׁה וְזוֹרֶה בִּשְׁעַת הַרוּחַ תּוֹרָתוֹ אֵימָתַי נַעֲשֵׂית, אֶלָּא בִּזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם מְלַאכְתָּן נַעֲשֵׂית עַל יְדֵי אֲחֵרִים שֶׁנֶּאֱמַר (ישעיה סא, ה) "וְעָמְדוּ זָרִים וְרָעוּ צֹאנְכֶם" וּבִזְמַן שֶׁאֵין עוֹשִׂין רְצוֹנוֹ שֶׁל מָקוֹם מְלַאכְתָּן נַעֲשֵׂית עַל יְדֵי עַצְמָן שֶׁנֶּאֱמַר "וְאָסַפְתָּ דְגָנֶךָ" וְלֹא עוֹד אֵלָּא שֶׁמְּלֶאכֶת אֲחֵרִים נַעֲשֵׂית עַל יָדָם שֶׁנֶּאֱמַר  "וְעָבַדְתָּ אֶת א(וֹ)יְבֶיךָ". אֲמַר אַבָּיֵי, הַרְבֵּה עָשׂוּ כְּרַבִּי יִשְׁמָעֵאל וְעָלְתָה בְּיָדָן, כְּרַבִּי שִׁמְעוֹן בֶּן יוֹחַאי וְלֹא עָלְתָה בְּיָדָן. אֲמַר לָהֶם רָבָא לְרַבָּנָן, בְּמַטּוּתָא מִנַּיְכוּ, בְּיוֹמֵי נִיסָן וּבְיוֹמֵי תִשְׁרֵי לָא תֵיתוּ לְבֵי מִדְרָשָׁא כִּי הֵיכִי דְלָא תִטְרִדוּ בִּמְזוֹנַיְכוּ כֻּלָּא שַׁתָּא. אֲמַר רַבָּה בַּר בַּר חַנָּה אֲמַר רַבִּי יוֹחָנָן, בּוֹא וּרְאֵה מַה בֵּין דּוֹרוֹת רֹאשׁוֹנִים לְדוֹרוֹת אַחֲרוֹנִים, דּוֹרוֹת הָרִאשׁוֹנִים עָשׂוּ תוֹרָתָן קֶבַע וּמְלַאכְתָּן עֲרָאי, זֶה וָזֶה נִתְקַיְּמוּ בְיָדָן, דּוֹרוֹת הָאַחֲרוֹנִים שֶׁעָשׂוּ תוֹרָתָן עֲרָאי וּמְלַאכְתָּן קֶבַע זֶה וָזֶה לֹא נִתְקַיְּמוּ בְיָדָן.

{rרמז תתסדr}  "וְאָסַפְתָּ דְגָנֶךָ וְתִיר(וֹ)שְׁךָ וְיִצְהָרֶךָ". דְגָנֶךָ, מָלֵא, תִּירוֹשְׁךָ, מָלֵא, וְיִצְהָרֶךָ, מָלֵא. אוֹ וְאָסַפְתָּ דְגָנֶךָ וְתִירֹשְׁךָ וְיִצְהָרֶךָ מִמִּעוּט הַפֵּרוֹת. תַּלְמוּד לוֹמַר (ויקרא כו, ה) "וְהִשִּׂיג לָכֶם דַּיִשׁ אֶת בָּצִיר", מַקִּישׁ דַּיִשׁ לְבָצִיר, מַה בָּצִיר מִשֶּׁאַתָּה מַתְחִיל בּוֹ אִי אַתָּה יָכוֹל לְהַנִּיחוֹ אַף דַּיִשׁ מִשֶּׁאַתָּה מַתְחִיל בּוֹ אִי אַתָּה יָכוֹל לְהַנִּיחוֹ. דָּבָר אַחֵר שֶׁיְּהֵא חוֹרֵשׁ בִּשְׁעַת קָצִיר וְקוֹצֵר בִּשְׁעַת חָרִישׁ. וְכֵן אִיּוֹב אוֹמֵר (איוב כט, יט) "וְטַל יָלִין בִּקְצִירִי". דָּבָר אַחֵר "וְאָסַפְתָּ דְגָנֶךָ". שֶׁתְּהֵא אֶרֶץ יִשְׂרָאֵל מְלֵאָה דָגָן תִּירוֹשׁ וְיִצְהָר, וְכָל הָאֲרָצוֹת בָּאוֹת לְמַלְּאוֹת אוֹתָהּ כֶּסֶף וְזָהָב, כָּעִנְיָן שֶׁנֶּאֱמַר (בראשית מז, יד) "וַיְלַקֵּט יוֹסֵף אֶת כָּל הַכֶּסֶף" וְגוֹ', וְאוֹמֵר  "וּכְיָמֶיךָ דָּבְאֶךָ" שֶׁיְּהוּ אָל הָאֲרָצוֹת דּוֹבְאוֹת כֶּסֶף וְזָהָב לְיִשְׂרָאֵל. (דָּבָר אַחֵר) דָּגָן. כְּמַשְׁמָעוֹ תִּירֹשְׁךָ. זֶה הַיַּיִן כָּעִנְיָן שֶׁנֶּאֱמַר (יואל ב, כד) "וְהֵשִּׁיקוּ הַיְקָבִים תִּירוֹשׁ וְיִצְהָר", לֹא כָעִנְיָן שֶׁנֶּאֱמַר  "וְהָיָה אִם זָרַע יִשְׂרָאֵל וְעָלָה מִדְיָן וַעֲמָלֵק וּבְנֵי  קֶדֶם... וַיַּחֲנוּ עֲלֵיהֶם וַיַּשְׁחִיתוּ אֶת יְבוּל הָאָרֶץ" אֶלָּא כָּעִנְיָן שֶׁנֶּאֱמַר (ישעיה סב, ט) "כִּי מְאַסְפָיו יֹאכְלֻ(וּ)הוּ וְהִלְלְוּ אֶת ה'" וְגוֹ'.

{pפסוק טו-יזp}  "וְנָתַתִּי עֵשֶׂב בְּשָׂדְךָ". אֲמַר רַב, אָסוּר לְאָדָם שֶׁיִּטְעֹם כְּלוּם קֹדֶם שֶׁיִּתֵּן מַאֲכָל לִפְנֵי בְהֶמְתּוֹ שֶׁנֶּאֱמַר "וְנָתַתִּי עֵשֶׂב בְּשָׂדְךָ לִבְהֶמְתֶּךָ" וְהָדַר "וְאָכַלְתָּ וְשָׂבָעְתָּ".

"וְנָתַתִּי עֵשֶׂב בְּשָׂדְךָ לִבְהֶמְתֶּךָ". שֶׁלֹּא תְּהֵא מִצְטָרֵךְ לְמִדְבָּרוֹת, אוֹ אֵינוֹ אֶלָּא וְנָתַתִּי עֵשֶׂב בְּשָׂדְךָ כְּמַשְׁמָעוֹ, תַּלְמוּד לוֹמַר "וְאָכַלְתָּ וְשָׂבָעְתָּ", הָא מָה אֲנִי מְקַיֵּם עֵשֶׂב בְּשָׂדְךָ לִבְהֶמְתֶּךָ, שֶׁלֹּא תְּהֵא מִצְטָרֵךְ לְמִדְבָּרוֹת. רַבִּי יְהוּדָה בֶּן בָּבָא אוֹמֵר, וְנָתַתִּי עֵשֶׂב בְּשָׂדְךָ לִבְהֶמְתֶּךָ, בֵּין הַתְּחוּמִין. רַבִּי שִׁמְעוֹן בֶּן יוֹחַאי אוֹמֵר, וְנָתַתִּי עֵשֶׂב בְּשָׂדְךָ לִבְהֶמְתֶּךָ, שֶׁתְּהֵא גוֹזֵז וּמַשְׁלִיךָ לִפְנֵי בְּהֶמְתְּךָ כָּל יְמוֹת הַגְּשָׁמִים, וְאַתָּה מוֹנֵעַ יָדְךָ מִמֶּנָּה קֹדֶם לַקָּצִיר שְׁלֹשִׁים יוֹם וְהִיא עוֹשָׂה וְאֵינָה פוֹחֶתֶת מִדְּגָנָהּ. דָּבָר אַחֵר "וְנָתַתִּי עֵשֶׂב בְּשָׂדְךָ". (לִבְהֶמְתֶּךָ). זֶה פִּשְׁתָּן. וְכֵן הוּא אוֹמֵר (תהלים קד, יד) "מַצְמִיחַ חָצִיר לַבְּהֵמָה וְעֵשֶׂב לַעֲב(וֹ)דַת הָאָדָם".

{rרמז תתסהr}  "וְאָכַלְתָּ וְשָׂבָעְתָּ". סִימָן טוֹב לְאָדָם שֶׁבְּהֶמְתּוֹ אוֹכֶלֶת וּשְׂבֵעָה. וְכֵן הוּא אוֹמֵר  "יוֹדֵעַ צַדִּיק נֶפֶשׁ בְּהֶמְתּוֹ". וְאָכַלְתָּ וְשָׂבָעְתָּ כְּשֶׁבְּהֶמְתְּךָ אוֹכֶלֶת וּשְׂבֵעָה עוֹבֶדֶת בְּכֹחַ אֶת הָאֲדָמָה, שֶׁנֶּאֱמַר (שם יד, ד) "וְרָב תְּבוּאוֹת בְּכֹחַ שׁוֹר". דָּבָר אַחֵר "וְאָכַלְתָּ וְשָׂבָעְתָּ". מִן הַוְּלָדוֹת. וְאַף עַל פִּי שֶׁאֵין רְאָיָה לַדָּבָר זֵכֶר לַדָבָר שֶׁנֶּאֱמַר (ירמיה לא, יא) "וּבָאוּ וְרִנְּנוּ בִמְרוֹם צִיּוֹן וְנָהֲרוּ אֶל טוּב ה' עַל דָּגָן וְעַל תִּיר(וֹ)שׁ וְעַל יִצְהָר וְעַל- בְּנֵי צֹאן וּבָקָר".

"וְאָכַלְתָּ וְשָׂבָעְתָּ" (כָּתוּב לְעֵיל).

"וְאָכַלְתָּ וְשָׂבָעְתָּ" וְגוֹ' הִשָּׁמְרוּ לָכֶם פֶּן יִפְתֶּה לְבַבְכֶם וְגוֹ'. אָמַר לָהֶם, שֶׁמָּא תִּמְרְדוּ בַּמָּקוֹם, שֶׁאֵין אָדָם מוֹרֵד בַּמָּקוֹם אֶלָּא מִתּוֹךְ שְׂבִיעָה שֶׁנֶּאֱמַר (לעיל ח, יב-יג) "פֶּן תֹּאכַל וְשָׂבָעְתָּ וְגוֹ' וּבְקָרְךָ וְצֹאנְךָ יִרְבְּיֻ(וּ)ן". מַהוּ אוֹמֵר אַחֲרָיו,  "וְרָם לְבָבֶךָ וְשָׁכַחְתָּ אֶת ה' אֱלֹהֶיךָ" וְגוֹ'. כַּיּוֹצֵא בוֹ אַתָּה אוֹמֵר (להלן לא, כ) "כִּי אֲבִיאֶנּוּ אֶל הָאֲדָמָה אֲשֶׁר נִשְׁבַּעְתִּי לַאֲב(וֹ)תָיו (אֶרֶץ) זָבַת חָלָב וּדְבַשׁ וְאָכַל וְשָׂבַע וְדָשֵׁן וּפָנָה אֶל אֱלֹהִים אֲחֵרִים". כַּיּוֹצֵא בוֹ אַתָּה אוֹמֵר  "וַיֵּשֶׁב הָעָם לֶאֱכֹל וְשָׁתוֹ", מַהוּ אוֹמֵר, (שם ח) "עָשׂוּ לָהֶם עֵגֶל מַסֵּכָה". וְכֵן אַתָּה מוֹצֵא בְּאַנְשֵׁי דּוֹר הַמַּבּוּל, שֶׁלֹּא מָרְדוּ אֶלָּא מִתּוֹךְ שְׂבִיעָה, מַה נֶּאֱמַר בָּהֶן, (איוב כא, ט-יג) "בָּתֵּיהֶם שָׁלוֹם מִפַּחַד וְלֹא שֵׁבֶט אֱלוֹהַּ עֲלֵיהֶם שׁוֹרוֹ עִבַּר וְלֹא יַגְעִ(י)ל וְגוֹ' יְשַׁלְּחוּ כַצֹּאן עֲוִילֵיהֶם וְגוֹ' (יָצְאוּ) [יִשְׂאוּ] (בְּתֹף) [כְּתֹף] וְכִנּוֹר וְגוֹ' (יְבַלּוּ) [יְכַלוּ] בַטּוֹב יְמֵיהֶם", הִיא גָּרְמָה לָהֶם,  "וַיֹּאמְרוּ לָאֵל סוּר מִמֶּנּוּ וְגוֹ' מַה שַּׁדַּי כִּי נַעַבְדֶנּוּ", (אִם) [אָמְרוּ] טִפָּה אַחַת שֶׁל גְּשָׁמִים הִיא אֵין אָנוּ צְרִיכִין לוֹ, (בראשית ב, ו) "וְאֵד יַעֲלֶה מִן הָאָרֶץ", אָמַר לָהֶם הַמָּקוֹם, בַּטּוֹבָה שֶׁהֵטַבְתִּי לָכֶם בָּהּ אַתֶּם מִתְגָּאִים לְפָנַי, בָּה אֲנִי נִפְרָע מִכֶּם, הֲדָא הוּא דִכְתִיב (שם ז, יב) "וַיְהִי הַגֶּשֶׁם עַל הָאָרֶץ". רַבִּי יוֹסֵי בֶּן דּוֹרְמַסְקִית אוֹמֵר, הֵן נָתְנוּ עֵינֵיהֶם עֶלְיוֹנָה בְתַחְתּוֹנָה כְּדֵי לַעֲשׂוֹת תַּאֲוָתָן, אַף הַמָּקוֹם פָּתַח עֲלֵיהֶם מַעְיָנוֹת עֶלְיוֹנִים וְתַחְתּוֹנִים כְּדֵי לְאַבְּדָן שֶׁנֶּאֱמַר (שם יא) "בַּיּוֹם הַזֶּה נִבְקְעוּ כָּל מַעְ(י)יְנוֹת תְּהוֹם רַבָּה וַאֲרֻבּ(וֹ)ת הַשָּׁמַיִם נִפְתָּחוּ".

וְכֵן אַתָּה מוֹצֵא בְּאַנְשֵׁי הַמִגְדָּל, שֶׁלֹּא מָרְדוּ בַּמָּקוֹם אֶלָּא מִתּוֹךְ שְׂבִיעָה, שֶׁנֶּאֱמַר  "וַיְהִי כָל הָאָרֶץ שָׂפָה אֶחַת וְגוֹ' וַיְהִי בְּנָסְעָם מִקֶּדֶם וַיִּמְצְאוּ בִקְעָה בְּאֶרֶץ שִׁנְעָר וַיֵּשְׁבוּ שָׁם", וְאֵין יְשִׁיבָה הָאֲמוּרָה כָּאן אֶלָּא אֲכִילָה וּשְׁתִיָּה שֶׁנֶּאֱמַר (שמות לב, ו) "וַיֵּשֵׁב הָעָם לֶאֱכֹל וְשָׁתוֹ", הִיא גָרְמָה לָהֶן, שֶׁאָמְרוּ  "הָבָה נִבְנֶה לָּנוּ עִיר", וּמַה נֶּאֱמַר בָּהֶן, (שם ח) "וַיָּפֶץ ה' אֹתָם מִשָּׁם וְגוֹ' וַיַּחְדְּלוּ לִבְנ(וֹ)ת הָעִיר".

וְכֵן אַתָּה מוֹצֵא בְאַנְשִׁי סְדוֹם, שֶׁלֹּא מָרְדוּ בַמָּקוֹם אֶלָּא מִתּוֹךְ שְׂבִיעָה, שֶׁנֶּאֱמַר בָּהֶן (איוב כח, ה-ח) "אֶרֶץ מִמֶּנָּה יֵצֵא לָחֶם מְקוֹם סַפִּיר אֲבָנֶיהָ נָתִיב לֹא יְדָעוֹ עָיִן לֹא הִדְרִיכוּהוּ בְנֵי שָׁחַץ", מָה אָמְרוּ אַנְשֵׁי סְדוֹם, אָמְרוּ הֲרֵי מָזוֹן אֶצְלֵנוּ, נַעֲמֹד וּנְשַׁכַּח תּוֹרַת הָרֶגֶל מֵאֶצְלֵנוּ, אָמַר לָהֶם הַמָּקוֹם בַּטּוֹבָה שֶׁהֵטַבְתִּי לָכֶם אַתֶּם מְבַקְּשִׁים לְשַׁכֵּחַ תּוֹרַת הָרֶגֶל מִבֵּינֵיכֶם, אֲנִי אֲשַׁכַּח אֶתְכֶם מִן הָעוֹלָם, מַה נֶּאֱמַר בָּהֶן,  "פָּרַץ נַחַל מֵעִם גָּר הַנִּשְׁכָּחִים מִנִּי רָגֶל" וְגוֹ', (שם יב, ה-ו) "לַפִּיד בּוּז לְעַשְׁתּוּת שַׁאֲנָן נָכוֹן לְמוֹעֲדֵי רָגֶל יִשְׁלָיוּ אֹהָלִים לְשׁ(וֹ)דְדִים", וְכֵן הוּא אוֹמֵר, (יחזקאל טז, מח-מט) "חַי אֲנִי נְאֻם ה' אֱלֹהִים אִם עָשְׂתָה סְד(וֹ)ם אֲחוֹתֵךְ וְגוֹ' הִנֵּה זֶה הָיָה עֲוֹן סְד(וֹ)ם אֲחוֹתֵךְ גָּאוֹן שִׂבְעַת לֶחֶם וְשַׁלְוַת הַשְׁקֵט הָיָה לָהּ", וְכָל כָּךְ לָמָּה, (שם) "וְיַד עָנִי וְאֶבְיוֹן לֹא הֶחֱזִיקָה", כַּיּוֹצֵא בוֹ אַתָּה אוֹמֵר  "כִּי כֻלָּהּ מַשְׁקֶה". (שם יט, לג) "וַתַּשְׁקֶיןָ אֶת אֲבִיהֶן יַיִן בַּלַיְלָה הוּא", וְכִי מֵאַיִן הָיָה לָהֶן יַיִן בַּמְּעָרָה, אֶלָּא שֶׁנִּזְדַּמֵּן לָהֶן יַיִן לְשָׁעָה, וְכֵן הוּא אוֹמֵר  "וְהָיָה בַיּוֹם הַהוּא יִטְּפוּ הֶהָרִים עָסִיס", אִם נִתַּן לְמַכְעִיסָיו קַל וָחֹמֶר לְעוֹשֵׂי רְצוֹנוֹ.

וּכְבָר הָיוּ רַבָּן גַּמְלִיאֵל וְרַבִּי אֶלְעָזָר וְרַבּי יְהוֹשֻׁעַ וְרַבִּי עֲקִיבָא נִכְנָסִין לִכְרָךְ גָּדוֹל. שָׁמְעוּ קוֹל הֲמוֹנָהּ שֶׁל עִיר עַד מֵאָה וְעֶשְׂרִים מִיל, הִתְחִילוּ הֵן בּוֹכִין וְרַבִּי עֲקִיבָא מְצַחֵק. אָמַר לָהֶם רַבִּי עֲקִיבָא, וְלָמָּה בְּכִיתֶם. אָמְרוּ לוֹ, לֹא נִבְכֶּה, שֶׁעַמִּים עוֹבְדִים עֲבוֹדַת אֱלִילִים מְזַבְּחִים וּמִשְׁתַּחֲוִים לַעֲצַבִּים יוֹשְׁבִים בֶּטַח שָׁלֵו וְשַׁאֲנָן וּבֵית הֲדוֹם רַגְלָיו שֶׁל אֱלֹהֵינוּ הָיָה לִשְׂרֵפַת אֵשׁ וּמָדוֹר לְחַיָּת הַשָּׂדֶה. אָמַר לָהֶם, אַף אֲנִי לְכָךְ צָחַקְתִּי, אִם כָּךְ (נָתַן) [עָשָׂה] לְמַכְעִיסָיו קַל וָחמֶר לְעוֹשֵׂי רְצוֹנוֹ. שׁוּב פַּעַם אַחַת הָיוּ עוֹלִין לִירוּשָׁלַיִם, הִגִּיעוּ לְצוֹפִים וְקָרעוּ בִגְדֵיהֶם. הִגִּיעוּ לְהַר הַבַּיִת, רָאוּ שׁוּעָל אֶחָד יוֹצֵא מִבֵּית קֹדֶשׁ הַקֳּדָשִׁים, הִתְחִילוּ הֵן בּוֹכִין וְרַבִּי עֲקִיבָא מְצַחֵק. אָמְרוּ לוֹ, עֲקִיבָא, לְעוֹלָם אַתָּה מַתְמִיהַּ, שֶׁאָנוּ בּוֹכִין [וְאַתָּה מְצַחֵק]. אָמַר לָהֶם, אַתֶּם לָמָּה בּוֹכִים, אָמְרוּ לוֹ, [לָמָּה] לֹא נִבְכֶּה עַל מָקוֹם שֶׁנֶאֱמַר בּוֹ (במדבר א, כא) "וְהַזָּר הַקָּרֵב יוּמָת" וַהֲרֵי שׁוּעָל יוֹצֵא מִתּוֹכוֹ, עָלֵינוּ נִתְקַיֵּם (איכה ה, יז-יח) "עַל זֶה הָיָה דָוֶה לִבֵּנוּ עַל אֵלֶּה חָשְׁכוּ עֵינֵינוּ עַל הַר צִיּוֹן שֶׁשָּׁמֵם שׁוּעָלִים הִלְּכוּ בוֹ". אָמַר לָהֶם, אַף אֲנִי לְכָךְ צָחַקְתִּי, הֲרֵ הוּא אוֹמֵר  "וְאָעִידָה לִי עֵדִים נֶאֱמָנִים אֵת אוּרִיָּה הַכֹּהֵן וְאֶת זְכַרְיָּהוּ בֶּן יְבֶרֶכְיָּהוּ", וְכִי מָה עִנְיָן אוּרִיָּה אֵצֶל זְכַרְיָה, אוּרִיָּה בְּבַיִת רִאשׁוֹן זְכַרְיָה בְּבַיִת שֵׁנִי, מָה אָמַר זְכַרְיָּה, (זכריה ח, ד) "עוֹד יֵשְׁבוּ זְקֵנִים (וּזְקֵנִים) [וּזְקֵנוֹת] בִּרְח(וֹ)בוֹת יְרוּשָׁלָיִם", מָה אָמַר אוּרִיָּה, (מיכה ג, יב) "לָכֵן בִּגְלַלְכֶם צִיּוֹן שָׂדֶה תֵחָרֵשׁ וִירוּשָׁלַיִם עִיִּין תִּהְיֶה וְהַר הַבַּיִת לְבָמוֹת יָעַר", אָמַר לוֹ הַקָּדוֹשׁ בָּרוּךְ הוּא, הֲרֵי לִי שְׁנֵי עֵדִים הָאֵלּוּ, אִם קַיָּמִים דִּבְרֵי אוּרִיָּה קַיָּמִים דִּבְרֵי זְכַרְיָה וְאִם בְּטֵלִים דִבְרֵי אוּרִיָּה בְּטֵלִים דִּבְרֵי זְכַרְיָה, שָׂמַחְתִּי שֶׁנִּתְקַיְּמוּ דִּבְרֵי אוּרִיָּה, לַסּוֹף עֲתִידִין דִּבְרֵי זְכַרְיָה לְהִתְקַיֵּם. וּבַלָּשׁוֹן הַזֶּה אָמְרוּ לוֹ, עֲקִיבָא, נִחַמְתָּנוּ נִחַמְתָּנוּ.

דָּבָר אַחֵר "וְאָכַלְתָּ וְשָׂבָעְתָּ הִשָּׁמְרוּ לָכֶם". אָמַר לָהֶם הִזָּהֲרוּ שֶׁמָּא יַטְעֶה אֶתְכֶם יֵצֶר הָרָע וְתִפְרְשׁוּ מִדִּבְרֵי תוֹרָה, שֶׁכֵּיוָן שֶׁאָדָם פּוֹרֵשׁ מִדִּבְרֵי תּוֹרָה הוֹלֵךְ וְדָבֵק בַּעֲבוֹדַת אֱלִילִים, שֶׁנֶּאֱמַר (שמות לב, ח) "סָרוּ מַהֵר מִן הַדֶּרֶךְ אֲשֶׁר צִוִּיתִ(י)ם עָשׂוּ לָהֶם עֵגֶל מַסֵּכָה", וְאוֹמֵר  "אִם ה' הֱסְתְךָ בִי יָרַח מִנְחָה וְאִם בְּנֵי הָאָדָם אֲרוּרִים הֵם לִפְנֵי ה' כִּי גֵּרְשׁוּנִי הַיּוֹם מֵהִסְתַּפֵּחַ בּנַחֲלַת ה' לֵאמֹר לֵךְ עֲבֹד אֱלֹהִים אֲחֵרִים", וְכִי תַעֲלֶה עַל דַּעְתְּךָ שֶׁדָּוִד הַמֶּלֶךְ עוֹבֵד אֱלִילִים, [אֶלָּא] כֵּיוָן שֶׁפּוֹסֵק מִדִּבְרֵי תוֹרָה [כְּאִלּוּ] הוֹלֵךְ וּמִדַבֵּק בַּעֲבוֹדַת אֱלִילִים. וְסַרְתֶּם. מִדֶּרֶךְ חַיִּים לְדֶרֶךְ הַמָּוֶת.

{rרמז תתסוr}  "וַעֲבַדְתֶּם אֱלֹהִים אֲחֵרִים". וְכִי אֱלֹהִים הֵן וַהֲלֹא כְבָר נֶאֱמַר (ישעיה לז, יט) "וְנָת(וֹ)ן אֶת אֱלֹהֵיהֶם בָּאֵשׁ כִּי לֹא אֱלֹהִים הֵמָּה", וְלָמָּה נִקְרָא שְׁמָם אֱלֹהִים אֲחֵרִים, שֶׁעוֹשִׂין אֶת עוֹבְדֵיהֶם אֲחֵרִים. דָּבָר אַחֵר "אֲחֵרִים". שֶׁאֲחֵרִים הֵם לְעוֹבְדֵיהֶם. וְכֵן הוּא אוֹמֵר  "אַף יִצְעַק אֵלָיו וְלֹא יַעֲנֶה, מִצָּרָתוֹ לֹא יוֹשִׁיעֶנּוּ".

רַבִּי יוֹסֵי אוֹמֵר, לָמָּה נִקְרָא שְׁמָם אֱלֹהִים אֲחֵרִים, שֶׁלֹּא לִתֵּן פִּתְחוֹן פֶּה לְבָאֵי הָעוֹלָם לוֹמַר אִלּוּ נִקְרְאוּ לִשְׁמוֹ הָיָה בָהֶן צֹרֶךְ, וַהֲרֵי נִקְרְאוּ עַל שְׁמוֹ וְלֹא הָיָה בָהֶן צֹרֶךְ, וְאֵימָתַי נִקְרְאוּ עַל שְׁמוֹ, בִּימֵי אֱנוֹשׁ שֶׁנֶּאֱמַר (בראשית ד, כו) "אָז הוּחַל לִקְרֹא בְּשֵׁם ה'", בְּאוֹתָהּ שָׁעָה עָלָה אוֹקְיָנוֹס וְהֵצִיף שְׁלִישׁוֹ שֶׁל עוֹלָם, אָמַר לָהֶם הַקָּדוֹשׁ בָּרוּךְ הוּא, אַתֶּם עֲשִׂיתֶם מַעֲשֶׂה חָדָשׁ וּקְרָאתֶם (לְעַצְמְכֶם) [עַל שְׁמִי] אַף אֲנִי אֶעֱשֶׂה מַעֲשֶׂה חָדָשׁ וְאֶקְרָא (לְעַצְמִי) [עַל שְׁמִי] שֶׁנֶּאֱמַר (עמוס ה, ח) "הַקּוֹרֵא לְמֵי הַיָּם וַיִּשְׁפְּכֵם עַל פְּנֵי הָאָרֶץ ה' שְׁמוֹ". רַבִּי יִצְחָק אוֹמֵר, אִלּוּ נִפְרַט שְׁמָן שֶׁל עֲבוֹדַת אֱלִילִים לֹא סִפְּקוּ לָהֶן כָּל עוֹרוֹת שֶׁבָּעוֹלָם. רַבִּי אֱלִיעֶזֶר אוֹמֵר, לָמָּה נִקְרָא שְׁמָן אֱלֹהִים אֲחֵרִים, שֶׁמְּחַדְּשִׁין לָהֶן אֱלוֹהוֹת הַרְבֵּה, שֶׁאִם הָיָה שֶׁל זָהָב וְצָרִיךְ לוֹ עוֹשֵׂהוּ שֶׁל כֶּסֶף, שֶׁל כֶּסֶף וְצָרִיךְ לוֹ עוֹשֵׂהוּ שֶׁל נְחֹשֶׁת, שֶׁל נְחֹשֶׁת עוֹשֵׂהוּ שֶׁל בַּרְזֶל, שֶׁל בַּרְזֶל עוֹשֵׂהוּ שֶׁל בְּדִיל, שֶׁל בְּדִיל עוֹשֵׂהוּ שֶׁל עֹפֶרֶת, שֶׁל עֹפֶרֶת עוֹשֵׂהוּ שֶׁל עֵץ.

רַבִּי חֲנִינָא בֶּן אַנְטִיגְנוֹס אוֹמֵר, צֵא וְּראֵה לָשׁוֹן שֶׁתָּפְסָה תוֹרָה,  "מֶ(וֹ)לֶךְ", כָּל שֶׁיַמְלִיכוּהוּ עֲלֵיהֶם אֲפִ(י)לוּ (שָׁעָה אַחַת) [קֵיסַם אֲפִ(י)לוּ צְרוֹר]. דָּבָר אַחֵר לָמָּה נִקְרָא שְׁמָן אֱלֹהִים אֲחֵרִים. שֶׁהֵן אַחֲרוֹנִים לָאַחֲרוֹן שֶׁבְּמַעֲשַׂי, וּמִי הוּא אַחֲרוֹן שֶׁבְּמַעֲשִׂים הַקּוֹרֵא אוֹתָן אֱלוֹהוּת.

{rרמז תתסזr}  "וְהִשְׁתַחֲוִיתֶם לָהֶם". לָהֶם אַתֶּם מִשְׁתַחֲוִים, וְלִי אֵין אַתֶּם מִשְׁתַּחֲוִים. וְכֵן הוּא אוֹמֵר (שמות לב, ח) "וַיִּשְׁתַּחֲווּ לוֹ וַיּזִבְּחוּ לוֹ וַיֹּאמְרוּ אֵלֶּה אֱלֹהֶיךָ יִשְׂרָאֵל". אֲחֵרִים אוֹמְרִים אִלּוּ לֹא שִׁתְּפוּ יִשְׂרָאֵל שְׁמוֹ שֶׁל הַקָּדוֹשׁ בָּרוּךְ הוּא בַּעֲבוֹדַת אֱלִילִים כָּלִין הָיוּ מִן הָעוֹלָם. רַבִּי שִׁמְעוֹן בֶּן יוֹחַאי אוֹמֵר, וַהֲלֹא כָּל הַמְשַׁתֵּף שְׁמוֹ שֶׁל הַקָּדוֹשׁ בָּרוּךְ הוּא בַּעֲבוֹדַת אֱלִילִים הֲרֵי הוּא חַיָּב כְּלָיָה שֶׁנֶּאֱמַר (שם כב, יט) "זֹבֵחַ לָאֱלֹהִים יָחֳרָם בִלְתִּי לַה' לְבַדּוֹ" וּמַה תַּלְמוּד לוֹמַר "אֵלֶּה אֱלֹהֶיךָ", מְלַמֵּד שֶׁעָשׂוּ לָהֶם עֲגָלִים הַרְבֵּה, וְכֵן הוּא אוֹמֵר (דהי"ב כט, ז) "גַּם סָגְרוּ דַּלְתוֹת הָאוּלָם וַיְכַבּוּ אֶת הַנֵּרוֹת וּקְטֹרֶת לֹא הִקְטִירוּ", מַקְטִירִין הֵן לְדָבָר אַחֵר,  "וְע(וֹ)לָה לֹא- הֶעֱלוּ", מַעֲלִין הֵן לְדָבָר אַחֵר, אִם עֲשִׂיתֶם כֵּן וְחָרָה אַף ה' בָּכֶם, מָשָׁל לְמֶלֶךְ שֶׁשִּׁגֵּר אֶת בְּנוֹ לַמִּשְׁתֶּה וְהָיָה יוֹשֵׁב וּמַפְקִידוֹ וְאוֹמֵר לוֹ אַל תֹּאכַל יוֹתֵר מִצָּרְכְּךָ וְאַל תִּשְׁתֶּה יוֹתֵר מִצָּרְכְּךָ כְּדֵי שֶׁתָּבוֹא נָקִי לְבֵיתְךָ, וְלֹא הִשְׁגִּיחַ הַבֵּן הַהוּא אֶלָּא אָכַל יוֹתֵר מִצָּרְכּוֹ וְשָׁתָה יוֹתֵר מִצָּרְכּוֹ, הֵקִיא וְטִנֵּף אֶת בְּנֵי הַמְּסִבָּה, נְטָלוּהוּ בְּיָדָיו וּבְרַגְלָיו וּזְרָקוּהוּ לְאַחַר פָּלָטִין שֶׁל מֶלֶךְ, כָּךְ אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל, הִכְנַסְתִּי אֶתְכֶם לְאֶרֶץ טוֹבָה וּרְחָבָה לְאֶרֶץ זָבַת חָלָב וּדְבָשׁ לֶאֱכֹל מִפִּרְיָהּ וְלִשְׂבֹּעַ מִטּוּבָהּ וּלְבָרֵךְ שְׁמִי עָלֶיהָ, לֹא הֱיִיתֶם רוֹצִים בְּטוֹבָה הֱיוּ בְּפֻרְעָנוּת.

"וְחָרָה אַף ה' בָּכֶם". שׁוֹמֵעַ אֲנִי שֶׁהֵן כָּלִין מֵהָעוֹלָם. תַּלְמוּד לוֹמַר "וְעָצַר אֶת הַשָּׁמַיִם וְלֹא יִהְיֶה מָטָר". מִינֵי פֻּרְעָניּוֹת הֵן, וְכֵן הוּא אוֹמֵר (להלן לב, כג) "חִצַּי אֲכַלֶה בָּם", חִצַּי כָּלִין וְהֵן אֵינָן כָּלִין, וְכֵן הוּא אוֹמֵר  "כִּלָּה ה' אֶת חֲמָתוֹ שָׁפַךְ חֲרוֹן אַפּוֹ", נֶאֱמַר כָּאן חֲרוֹן אַף וְנֶאֱמַר לְהַלָּן חֲרוֹן אַף מַה חֲרוֹן אַף הֶאָמוּר לְהַלָּן חֶרֶב אַף חֲרוֹן אַף הֶאָמוּר כָּאן חֶרֶב, וּמַה חֲרוֹן אַף הֶאָמוּר לְהַלֶּן דֶּבֶר וְחַיָּה רָעָה אַף חֲרוֹן אַף הֶאָמוּר כָּאן דֶּבֶר וְחַיָּה רָעָה, וּמַה חֲרוֹן אַף הֶאָמוּר כָּאן עֲצִירַת גְּשָׁמִים וְגָלוּת אַף חֲרוֹן אַף הֶאָמוּר לְהַלָּן עֲצִירַת גְּשָׁמִים וְגָלוּת, נִמְצִינוּ לְמֵדִים שֶׁכָּל מָקוֹם שֶׁנֶּאֱמַר חֲרוֹן אַף חֲמִשָּׁה מִינֵי פֻּרְעָנוּת הֵם, חֶרֶב וְחַיָּה רָעָה וְדֶבֶר וַעֲצִירַת גְּשָׁמִים וְגָלוּת. דָּבָר אַחֵר "וְחָרָה אַף ה' בָּכֶם". וְלֹא בְּאֻמּוֹת הָעוֹלָם, שֶׁיְּהוּ אֻמּוֹת הָעוֹלָם שְׁרוּיִין בְּטוֹבָה וְהֵן שְׁרוּיִין בְּצַעַר, אֻמּוֹת הָעוֹלָם אֵין קוֹבְרִין בְּנֵיהֶן וּבְנוֹתֵיהֶן וְהֵן קוֹבְרִין בְּנֵיהֶן וּבְנוֹתֵיהֶם.

{rרמז תתסחr}  "וְעָצַר אֶת הַשָּׁמַיִם". שֶׁיְּהוּ עֲנָנִים טְעוּנִין גְּשָׁמִים וְאֵין מוֹרִידִין אֲפִילוּ טִפַּת גְּשָׁמִים. וּמִנַּיִן אֲפִילוּ טְלָלִים וְרוּחוֹת. תַּלְמוּד לוֹמַר (ויקרא כו, יט) "וְנָתַתִּי אֶת שְׁמֵיכֶם כַּבַּרְזֶל". אוֹ בְּבֵית הַשְּׁלָחִין יְהֵא עוֹשֶׂה פֵרוֹת. תַּלְמוּד לוֹמַר (שם) "וְאֶת אַרְצְכֶם כַּנְּחֻ(וּ)שָׁה". הָיָה רַבִּי יְהוּדָה, אוֹמֵר מָשָׁל לְמֶלֶךְ שֶׁהָיוּ לוֹ שְׁנֵי אַפּוֹטְרוֹפִּין בַּמְּדִינָה וְהִשְׁלִים לָהֶם אֶת שֶׁלּוֹ וּמָסַר לָהֶם אֶת בְּנוֹ וְאָמַר לָהֶם, כָּל זְמַן שֶׁבְּנֵי עוֹשֶׂה רְצוֹנִי הֱיוּ מְעַדְּנִין אוֹתוֹ וּמַאֲכִילִין אוֹתוֹ וּמַשְׁקִין אוֹתוֹ וּכְשֶׁאֵין בְּנִי עוֹשֶׂה רְצוֹנִי אַל יִטְעֹם מִשֶּׁלִּי כְּלוּם, כָּךְ בִּזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם מַה נֶּאֱמַר בָּהֶן,  "יִפְתַּח ה' לְךָ אֶת אוֹצָרוֹ הַטּוֹב אֶת- הַשָּׁמַיִם" וּכְשֶׁאֵין עוֹשִׂין רְצוֹנוֹ מַה נֶּאֱמַר בָּהֶן, "וְחָרָה אַף ה' בָּכֶם וְעָצַר אֶת הַשָּׁמַיִם". דָּבָר אַחֵר אֵלּוּ שֶׁאֵין דַּיָּן שֶׁל צַדִּיקִים אֶלָּא שֶׁמַּרְחִיבִין עַל הָעוֹלָם שֶׁהֵן בְּתוֹכוֹ, שֶׁבִּזְכוּת שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם מַה נֶּאֱמַר בָּהֶן, "יִפְתַּח ה' לְךָ" וְאֵין פְּתִיחָה אֶלָּא לְשׁוֹן הַרְוָחָה שֶׁנֶּאֱמַר (בראשית כט, לא) "וַיִּפְתַּח אֶת רַחְמָהּ", וְאִלּוּ אֵין דַּיָּן שֶׁל רְשָׁעִים אֶלָּא שֶׁדּוֹחֲקִין אֶת הָעוֹלָם שֶׁהֵן בְּתוֹכוֹ, שֶׁבְּשָׁעָה שֶׁאֵין עוֹשִׂין רְצוֹנוֹ שֶׁל מָקוֹם מַה נֶּאֱמַר בָּהֶן, "וְחָרָה אַף ה' בָּכֶם וְעָצַר" וְאֵין לְשׁוֹן עֲצִירָה אֶלָּא לְשׁוֹן דֹּחַק שֶׁנֶּאֱמַר (שם כ, יח) "כִּי עָצֹר עָצַר ה'". הָיָה רַבִּי בְנָאָה אוֹמֵר, בִּזְמַן שֶׁאָדָם מִתְחַיֵּב אֵין פּוֹשְׁטִין בּוֹ יָד אֶלָּא עֵדָיו שֶׁנֶּאֱמַר (להלן יז, ז) "יַד הָעֵדִים תִּהְיֶה בּוֹ בָרִאשֹׁנָה לַהֲמִיתוֹ", וְאַחַר כָּךְ בְּנֵי אָדָם מְמַשְׁמְשִׁין וּבָאִין שֶׁנֶּאֱמַר  "וְיַד כָּל הָעָם בָּאַחֲרֹנָה", כָּךְ בִּזְמַן שֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם מַה נֶּאֱמַר בָּהֶן, וְחָרָה אַף ה' בָּכֶם וְעָצַר אֶת הַשָּׁמַיִם וְאַחַר כָּךְ פֻּרְעָנוּת מְמַשְׁמֶשֶׁת וּבָאָה שֶׁנֶּאֱמַר "וַאֲבַדְתֶּם מְהֵרָה", וּבִזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם מַה נֶּאֱמַר בָּהֶן, (הושע ב, כג כה) "וְהָיָה בַיּוֹם הַהוּא... נְאֻם ה' אֶעֱנֶה אֶת הַשָּׁמָיִם [וְהֵם יַעֲנוּ] (וְ)אֶת הָאָרֶץ וְהָאָרֶץ תַּעֲנֶה אֶת הַדָּגָן... וּזְרַעְתִּיהָ לִי בָאָרֶץ".

{rרמז תתסטr}  "וְהָאֲדָמָה לֹא תִתֵּן אֶת יְבוּלָהּ". אַף כַּמָּה שֶׁאַתָּה מוֹבִיל לָהּ. אוֹ יְהֵא אִילָן עוֹשֶׂה פֵּרוֹת. תַּלְמוּד לוֹמַר  "וְעֵץ (הַשָּׂדֶה) [הָאָרֶץ] לֹא יִתֵּן פִּרְיוֹ". אוֹ יֵלֵךְ לְחוּצָה לָאָרֶץ וִיהֵא שָׁרוּי בְּטוֹבָה. תַּלְמוּד לוֹמַר (להלן כח, כג) "וְהָיוּ שָׁמֶיךָ אֲשֶׁר עַל רֹאשְׁךָ נְחֹשֶׁת". דָּבָר אַחֵר "וְחָרָה אַף ה' בָּכֶם". אַחַר כָּל יִסּוּרִין שֶׁאֲנִי מֵבִיא עֲלֵיכֶם אֲנִי מַגְלֶה אֶתְכֶם, קָשָׁה הוּא גָלוּת שֶׁשְּׁקוּלָה כְּנֶגֶד הַכֹּל שֶׁנֶּאֱמַר (להלן כט, כז) "וַיִּתְּשֵׁם ה' מֵעַל אַדְמָתָם בְּאַף וּבְחֵמָה" וְאוֹמֵר  "וְהָיָה כִּי- יֹאמְרוּ אֵלֶיךָ אָנָה נֵצֵא וְאָמַרְתָּ אֲלֵיהֶם כֹּה אָמַר ה' אֲשֶׁר לַמָּוֶת לַמָּוֶת וַאֲשֶׁר לַחֶרֶב לַחֶרֶב" וְגוֹ', וְאוֹמֵר (עמוס ז, יז) "כֹּה אָמַר ה' אִשְׁתְּךָ בָּעִיר תִּזְנֶה בָּנֶיךָ וּבְנ(וֹ)תֶיךָ בַּחֶרֶב יִפֹּלוּ וְאַדְמָתְךָ בַּחֶבֶל תְּחֻלָּק וְאַתָּה עַל אֲדָמָה טְמֵאָה תָּמוּת". וְאוֹמֵר (ירמיה כב, י) "אַל תִּבְכּוּ לְמֵת וְאַל תָּנֻדוּ לוֹ" זֶה יְהוֹיָקִים מֶלֶךְ יְהוּדָה, מַה נֶּאֱמַר בּוֹ, (שם יט) "קְבוּרַת חֲמוֹר יִקָּבֵר",  "בְּכוּ בָּכוֹ לַה(וֹ)לֵךְ" זֶה יְהוֹיָכִין מֶלֶךְ יְהוּדָה, מַה נֶּאֱמַר בּוֹ, (שם נב, לג) "וְשִׁנָּה אֵת בִּגְדֵי כִלְאוֹ וְאָכַל לֶחֶם (תָּמִיד לְפָנָיו עַל שֻׁלְחָנוֹ) [לְפָנָיו תָּמִיד כָּל יְמֵי חַיָּ(י)ו"]. נִמְצֵינוּ לְמֵדִים שֶׁנִּבְלַת יְהוֹיָקִים שֶׁהָיְתָה מֻשְׁלֶכֶת לַחֹרֶב בַּיּוֹם וְלַקֶּרַח בַּלַּיְלָה חֲבִיבָה מֵחַיָּיו שֶׁל יְהוֹיָכִין מֶלֶךְ יְהוּדָה שֶׁהָיָה כִסְאוֹ מֵעַל כִּסֵּא מְלָכִים וְאוֹכֵל וְשׁוֹתֶה בִּטְרַקְלִינֵי מְלָכִים.

"וַאֲבַדְתֶּם מְהֵרָה". מִיָּד אֲנִי מַגְלֶה אֶתְכֶם וְאֵינִי נוֹתֵן לָכֶם אֲרוּכָה. וְאִם תֹּאמְרוּ, אַנְשֵׁי הַמַּבּוּל הָיָה לָהֶן אֲרוּכָה מֵאָה וְעֶשְׂרִים שָׁנָה. אַנְשֵׁי הַמַּבּוּל לֹא הָיָה לָהֶם מִמִּי שֶׁיִּלְמְדוּ, אַתֶּם יֵשׁ לָכֶם מִמִּי שֶׁתִּלְמְדוּ. דָּבָר אַחֵר "וַאֲבַדְתֶּם מְהֵרָה". גּוֹלָה אַחַר גּוֹלָה. וְכֵן אַתָּה מוֹצֵא בַּעֲשְׂרֶת הַשְׁבָטִים גּוֹלָה אַחַר גּוֹלָה. וְכֵן אַתָּה מוֹצֵא בְּשֵׁבֶט יְהוּדָה וּבִנְיָמִין גּוֹלָה אַחַר גּוֹלָה, גָּלוּ בְּשֶׁבַע לִנְבוּכַדְנֶצָר, גָּלוּ בִּשְׁמוֹנֶה עֶשְׂרֵה וּבִשְׁנַת עֶשְׂרִים. רַבִּי יְהוֹשֻׁעַ בֶּן קָרְחָה אוֹמֵר, מָשָׁל לְלִסְטִים שֶׁנִּכְנַס בִּשְׂדֵה בַּעַל הַבַּיִת וְקָצָר קָמָתוֹ שֶׁל בַּעַל הַבַּיִת וְלֹא הִקְפִּיד בַּעַל הַבַּיִת, קָצָר בַּשִּׁבָּלִין וְלֹא הִקְפִּיד בַּעַל הַבַּיִת, עַד שֶׁגָּדַשׁ קֻפָּתוֹ וְיָצָא, וְכֵן הוּא אוֹמֵר  "כִּי לֹא מוּעָף לַאֲשֶׁר מוּצָק לָהּ כָּעֵת הָרִאשׁוֹן הֵקַל אַרְצָה זְבֻלוּן וְאַרְצָה נַפְתָּלִי וְהָאַחֲרוֹן הִכְבִּיד". רַבִּי שִׁמְעוֹן בֶּן יוֹחַאי אוֹמֵר, אִם מִי שֶׁנֶּאֱמַר בָּהֶן "מְהֵרָה" לֹא גָלוּ מְהֵרָה אֶלָּא לְאַחַר זְמַן קַל וָחֹמֶר לְמִי שֶׁלֹּא נֶאֱמַר בָּהֶן מְהֵרָה כוּ'.

"דָּבָר אַחֵר "וַאֲבַדְתֶּם מְהֵרָה". אַף עַל פִּי שֶׁאֲנִי מַגְלֶה אֶתְכֶם מִן הָאָרֶץ לְחוּצָה לָאָרֶץ הֱיוּ מְצֻיָּנִין בַּמִּצְווֹת שֶׁכְּשֶׁתַּחְזְרוּ לֹא יְהוּ עֲלֵיכֶם חֲדָשִׁים. מָשָׁל לְמֶלֶךְ שֶׁכָּעַס עַל אִשְׁתּוֹ וּטְרָפָהּ לְבֵית אָבִיהָ, אָמַר לָהּ הֱוִי מִתְקַשֶּׁטֶת בְּתַכְשִׁיטַיִךְ שֶׁכְּשֶׁתַּחְזְרִי לֹא יְהוּ עָלַיִךְ חֲדָשִׁים. כָּךְ אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל, בָּנַי, הֱיוּ מְצֻיָּנִין בַּמִּצְווֹת שֶׁכְּשֶׁתַּחְזְרוּ לֹא יְהוּ עֲלֵיכֶם חֲדָשִׁים. הוּא שֶׁיִּרְמְיָה אוֹמֵר (ירמיה לא, כ) "הַצִּיבִי לָךְ צִיֻּ(וּ)נִים שִׂ(י)מִי לָךְ תַּמְרוּרִים" וְגוֹ', "הַצִּיבִי לָךְ צִיּ(וּ)נִים" אֵלּו הַמִּצְווֹת שֶׁיִּשְׂרָאֵל מְצֻיָּנִים בָּהֶן, "שִׂ(י)מִי לָךְ תַּמְרוּרִים" זֶה חֻרְבַּן בֵּית הַמִּקְדָּשׁ, שֶׁכֵּן הוּא אוֹמֵר (תהלים קלז, א) "אִם אֶשְׁכָּחֵךְ יְרוּשָׁלָיִם" וְגוֹ'.  "שִׁ(י)תִי לִבֵּךְ לַמְסִלָּה דֶּרֶךְ הָלָכְתָּ", אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל, בָּנַי, רְאוּ בְּאֵלּוּ דְּרָכִים הֲלַכְתֶּם וַעֲשׂוּ תְּשׁוּבָה, מִיָּד אַתֶּם חוֹזְרִין לְעָרֵיכֶם שֶׁנֶּאֱמַר (שם) "שׁוּבִי בְּתוּלַת יִשְׂרָאֵל שׁ(וּ)בִי אֶל עָרַיִךְ אֵלֶּה". דָּבָר אַחֵר "וַאֲבַדְתֶּם מְהֵרָה מֵעַל הָאָרֶץ הַטֹּבָה", אַתֶּם גּוֹלִין וְאֵין אַתֶּם נִכְנָסִין לְאֶרֶץ טוֹבָה כָזוֹ. רַבִּי יְהוּדָה אוֹמֵר, ט(וֹ)בָה זוֹ תוֹרָה, וְכֵן הוּא אוֹמֵר (משלי) "כִּי לֶקַח טוֹב נָתַתִּי לָכֶם תּוֹרָתִי אַל תַּעֲזֹבוּ", אֲשֶׁר ה' נֹתֵן לָכֶם, בְּחוּצָה לָאָרֶץ.

{pפסוק יחp}  "וְשַׂמְתֶּם אֶת דְּבָרַי אֵלֶּה". זוֹ תוֹרָה. וּקְשַׁרְתֶּם אֹתָם לְאוֹת עַל יְדֶכֶם. אֵלּוּ תְּפִלִּין. אֵין לִי אֶלָּא תְפִלִּין וְתַלְמוּד תּוֹרָה, שְׁאָר מִצְווֹת מִנָּיִן. הֲרֵי אַתָּה דָן מִבִּנְיַן אָב שֶׁבֵּין שְׁתֵּיהֶן לֹא רְאִי תְפִלִּין כִּרְאִי תַלְמוּד תּוֹרָה וְלֹא רְאִי תַלְמוּד תּוֹרָה כִּרְאִי תְפִלִּין, הַצַּד הַשָּׁוֶה שֶׁבָּהֶן שֶׁהֵן מִצְוֹת הַגּוּף שֶׁאֵין תְּלוּיוֹת בָּאָרֶץ וְנוֹהֲגוֹת בָּאָרֶץ וּבְחוּצָה לָאָרֶץ, אַף כָּל מִצְווֹת הַגּוּף שֶׁאֵין תְּלוּיוֹת בָּאָרֶץ נוֹהֲגוֹת בָּאָרֶץ וּבְחוּצָה לָאָרֶץ, וְשֶׁתְּלוּיוֹת בָּאָרֶץ אֵינָן נוֹהֲגוֹת אֶלָּא בָּאָרֶץ חוּץ מִן הָעָרְלָה וְהַכִּלְאָיִם. רַבִּי אֱלִיעֶזֶר אוֹמֵר, אַף הֶחָדָשׁ.

{rרמז תתעr}  "וְשַׂמְתֶּם אֶת דְּבָרַי אֵלֶּה". מַגִיד שֶׁנִּמְשְׁלוּ דִבְרֵי תּוֹרָה לְסַם חַיִּים. מָשָׁל לְמֶלֶךְ שֶׁהִכָּה אֶת בְּנוֹ מַכָּה גְדוֹלָה וְהִנִּיחַ לוֹ רְטִיָּה עַל מַכָּתוֹ וְאָמַר לוֹ, בְּנִי, כָּל זְמַן שֶׁרְטִיָּה זוֹ עַל מַכָּתְךָ אֱכֹל מַה שֶּׁהֲנָאַתְךָ וּשְׁתֵה מַה שֶּׁהֲנָאַתְךָ וּרְחֹץ בֵּין בְּחַמִּין בֵּין בְּצוֹנֵן וְאֵין אַתָּה נִזּוֹק, וְאִם אַתָּה מַעֲבִירָהּ הֲרֵי אַתָּה מַעֲלֶה נוֹמֵי. כָּךְ אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל, בָּנַי, בָּרָאתִי לָכֶם יֵצֶר הָרָע בָּרָאתִי תוֹרָה תַּבְלִין, כָּל זְמַן שֶׁאַתֶּם עוֹסְקִין בָּהּ אֵין יֵצֶר הָרָע שׁוֹלֵט בָּכֶם שֶׁנֶּאֱמַר (בראשית ד, ז) "הֲלֹא אִם תֵּיטִיב שְׂאֵת", וְאִם אֵין אַתֶּם עוֹסְקִין בָּהּ אַתֶּם נִמְסָרִין בְּיָדוֹ שֶׁנֶּאֱמַר  "וְאִם לֹא תֵיטִיב לַפֶּתַח חַטָּאת רֹבֵץ", וְלֹא עוֹד אֶלָּא שֶׁמַּשָּׂאוֹ וּמַתָּנוֹ בְּךָ שֶׁנֶּאֱמַר (שם) "וְאֵלֶיךָ תְּשׁוּקָתוֹ", וְאִם אַתָּה רוֹצֶה אַתָּה מוֹשֵׁל בּוֹ שֶׁנֶּאֱמַר  "וְאַתָּה תִּמְשָׁל בּוֹ". וְאוֹמֵר (מ"א כה, כא- כב) "אִם רָעֵב שׁ(וֹ)נַאֲךָ הַאֲכִילֵהוּ לָחֶם וְגוֹ' כִּי גֶחָלִים אַתָּה ח(וֹ)תֶה עַל רֹאשׁוֹ וַה' יְשַׁלֶּם לָךְ". רַע הוּא יֵצֶר הָרָע, מִי שֶׁבָּרָא אוֹתוֹ מֵעִיד עָלָיו (בראשית ח, כא) "כִּי יֵצֶר לֵב הָאָדָם רַע מִנְּעֻ(וּ)רָיו".

{pפסוק יט-כאp}  "וְלִמַּדְתֶּם אֹתָם". תָּנֵי רַב עוֹבַדְיָה קָמֵיהּ דְּרָבָא, וְלִמַּדְתֶּם, שֶׁתְּהֵא לִמּוּדךָ תָם כְּדֵי שֶׁיְּהֵא רֶוַח בֵּין הַדְּבֵקִים. עֲנֵי רָבָא בַּתְרֵיהּ, כְּגוֹן  "בְּכָל לְבָבְךָ" (שם ו) "עַל לְבָבֶךָ" (לעיל פסוק יג) "בְּכָל לְבַבְכֶם" (לעיל פסוק טו) "עֵשֶׂב בְּשָׂדְךָ"  "וַאֲבַדְתֶּם מְהֵרָה" (במדבר טו, לח) "הַכָּנָף פְּתִיל"  "אֶתְכֶם מֵאֶרֶץ מִצְרַיִם".

"נָשִׁים חַיָּבוֹת בִּמְזוּזָה פְּשִׁיטָא". מַהוּ דְתֵימָא נַקִּישׁ מְזוּזָה לְתַלְמוּד תּוֹרָה, וְתַלְמוּד תּוֹרָה נָשִׁים פְּטוּרוֹת דִּכְתִיב "אֶת בְּנֵיכֶם" וְלֹא בְנוֹתֵיכֶם אַף מְזוּזָה נַמִּי נָשִׁים פְּטוּרוֹת, קָמַשְׁמַע לָן דְּחַיָּבוֹת דִּכְתִיב "לְמַעַן יִרְבּוּ יְמֵיכֶם" גָּבְרֵי בָּעוּ חַיֵּי נָשִׁי לָא בָעוּ חַיֵּי.

כָּל מִצְווֹת הַבֵן הַמֻּטָּלוֹת עַל הָאָב לַעֲשׂוֹת לִבְנוֹ אֲנָשִׁים חַיָּבִין וְנָשִׁים פְּטוּרוֹת. לְלַמְּדוֹ תוֹרָה, דִּכְתִיב "וְלִמַּדְתֶּם אֹתָם", וְהֵיכָא דְלָא אַגְמָרֵיהּ אֲבוּהָּ מִחָיֵּב אִיהוּ לְמִגְמַר נַפְשֵׁיהּ דִּכְתִיב "וְלִמַּדְתֶּם" וְגוֹ'. וְאִיהִי מִנָּלַן דְּלָא מִיחָיְבָא. דִּכְתִיב "וּלְמַדְתֶּם וִלִמַּדְתֶּם", כָּל שֶׁמְּצֻוֶּה לִלְמֹד מְצֻוֶּה לְלַמֵּד וְכָל שֶׁאֵינוֹ מְצֻוֶּה לִלְמֹד אֵינוֹ מְצֻוֶּה לְלַמֵּד. וְאִיהִי מִנָּלַן דְּלָא מִפְקָדָא. דִּכְתִיב "וְלִמַּדְתֶּם וּלְמַדְתֶּם", כָּל שֶׁאֲחֵרִים מְצֻוִּין לְלַמְּדוֹ מִצֻוֶּה לִלְמֹד וְכָל שֶׁאֵין אֲחֵרִים מְצֻוִּין לְלַמְּדוֹ אֵינוֹ מִצֻוֶּה לִלְמֹד. וּמִנַּיִן שֶׁאֵין אֲחֵרִים מְצֻוִּין לְלַמְּדָהּ. אֲמַר קְרָא וְלִמַּדְתֶּם אֹתָם אֶת בְּנֵיכֶם, וְלֹא בְנוֹתֵיכֶם.

אֲמַר רַב יְהוּדָה אֲמַר רַב, בְּרַם זָכוּר אוֹתוֹ הָאִישׁ לַטּוֹב וִיהוֹשֻׁעַ בֶּן גַּמְלָא שְׁמוֹ, שֶׁאִלְמַלֵּא הוּא נִשְׁתַּכְּחָה תוֹרָה מִיִּשְׂרָאֵל, שֶׁבַּתְּחִלָּה מִי שֶׁהָיָה לוֹ אָב מְלַמְּדוֹ תּוֹרָה מִי שֶׁלֹּא הָיָה לוֹ אָב לֹא הָיָה מְלַמְּדוֹ תוֹרָה, מַאי דְּרוּשׁ, וְלִמַּדְתֶּם אֹתָם קָרִי בֵהּ וּלְמַדְתֶּם אַתֶּם, הִתְקִינוּ שֶׁיְּהוּ מוֹשִׁיבִין מְלַמְּדֵי תִּינוֹקוֹת בִּירוּשָׁלַיִם, [מַאי דְּרוּשׁ, "כִּי מִצִּיּוֹן תֵּצֵא תוֹרָה"], וַעֲדַיִן מִי שֶׁהָיָה לוֹ אָב הָיָה מַעֲלוֹ וּמְלַמְּדוֹ וּמִי שֶׁלֹּא הָיָה לוֹ אָב לֹא הָיָה מַעֲלֶה וּמְלַמְּדוֹ, (מַאי דָּרוּשׁ כִּי מִצִּיּוֹן תֵּצֵא תּוֹרָה) הִתְקִינוּ שֶׁיְהוּ מוֹשִׁיבִין מְלַמְּדֵי תִינוֹקוֹת בְּכָל פֶּלֶךְ וּפֶלֶךְ וּמַכְנִיסִין אוֹתָן כְּבֶן שֵׁשׁ עֶשְׂרֵה וּכְבֶן שְׁבַע עֶשְׂרֵה, וּכְשֶׁרַבּוֹ כּוֹעֵס עָלָיו הָיָה מְבַעֵט בּוֹ וְיוֹצֵא עַד שֶׁבָּא יְהוֹשֻׁעַ בֶן גַּמְלָא וְהִתְקִין שֶׁיְּהוּ מוֹשִׁיבִין מְלַמְּדֵי תִּינוֹקוֹת בְּכָל עִיר וָעִיר וּבְכָל מְדִינָה וּמְדִינָה וּמַכְנִיסִין אוֹתָן כְּבֶן שֵׁשׁ כְּבֶן שֶׁבַע. אֲמַר לֵיהּ רַב לְרַב שְׁמוּאֵל בַּר שֵׁילַת, בָּצִיר מִבַּר שִׁית לָא תְקַבֵּל מִכָּאן וָאֵילַךְ קַבֵּל וְאָסְפֵי לֵיהּ כְּתוֹרָא. וַאֲמַר לֵיהּ רַב לְרַב שְׁמוּאֵל בַּר שֵׁילַת, כִּי מָחִית לְיָנוּקָא לָא תִמְחֵי אֶלָּא בַּעֲרָקְתָא דִמְסָאנָא, דְּקָארִי קָארִי דְּלָא קָארֵי לֵיהֲוֵי צַוְתָּא לְחַבְרֵיהּ. אֲמַר רָבָא, מַקְרֵי דַּרְדָּקֵי, שַׁתָּלָא וְטַבָּחָא וְאֻמָּנָא וְסוֹפֵר מָתָא כֻּלָּן כְּמֻתְרִין וְעוֹמְדִין הֵן, כְּלָלָא דְּמִלְּתָא כָּל פְּסֵידָא דְלָא הָדָר כְּמֻתְרֶה וְעוֹמֵד דָּמֵי.

עַד הֵיכָן חַיָּב אָדָם לְלַמֵּד אֶת בְּנוֹ תוֹרָה. אֲמַר רַב יְהוּדָה אֲמַר שְׁמוּאֵל, כְּגוֹן זְבֻ(וּ)לוּן בֶּן דָּן שֶׁלִּמְּדוֹ אֲבִי אָבִיו וַאֲבִי אָבִיו. מִי מִחָיֵב, וְהָתַנְיָא וְלִמַּדְתֶּם אֹתָם אֶת בְּנֵיכֶם וְלֹא בְּנֵי בְנֵיכֶם, אִם כֵּן מַה תַּלְמוּד לוֹמַר (לעיל ד, ט) "וְהוֹדַעְתָּם לְבָנֶיךָ וְלִבְנֵי בָנֶיךָ", לוֹמַר לְךָ שֶׁכָּל הַמְלַמֵּד אֶת בְּנוֹ תוֹרָה מַעֲלֶה עָלָיו הַכָּתוּב כְּאִלּוּ לִמְּדוֹ לוֹ וְלִבְנוֹ וּלְבֶן בְּנוֹ עַד סוֹף כָּל הַדּוֹרוֹת. הוּא דַּאֲמַר כִּי הַאי תַּנָא וְלִמַּדְתֶּם אֹתָם אֶת בְּנֵיכֶם, אֵין לִי אֶלָּא בְנֵיכֶם, בְּנֵי בְּנֵיכֶם מִנַּיִן, תַּלְמוּד לוֹמַר "וְהוֹדַעְתָּם לְבָנֶיךָ וְלִבְנֵי בָנֶיךָ", אִם כֵּן מַה תַּלְמוּד לוֹמַר "בְּנֵיכֶם", בְּנֵיכֶם וְלֹא בְנוֹתֵיכֶם. אֲמַר רַבִּי יְהוֹשֻׁעַ בֶּן לֵוִי, כָּל הַמְלַמֵּד אֶת בְּנוֹ תוֹרָה מַעֲלֶה עָלָיו הַכָּתוּב כְּאִלּוּ קִבְּלָהּ מֵהַר סִינַי שֶׁנֶּאֱמַר "וְהוֹדַעְתָּם לְבָנֶיךָ" וְסָמִיךְ לֵיהּ "יוֹם אֲשֶׁר עָמַדְתָּ". רַבִּי חִיָּא בַּר אַבָּא אַשְׁכְּחֵיהּ לְרַבִּי יְהוֹשֻׁעַ בֶּן לֵוִי דְּפָרִיס סוּדָרָא אֲרֵישֵׁיהּ וְקָא מַמְטֵי לֵיהּ לְיָנוּקָא לְבֵי מִדְרָשָׁא. אֲמַר, מַאי כֻּלֵּי הַאי. אֲמַר לֵיהּ, מִי זוּטָר מַאי דִּכְתִיב "וְהוֹדַעְתָּם לְבָנֶיךָ" וְסָמִיךְ לֵיהּ "יוֹם אֲשֶׁר עָמַדְתָּ". מִכָּאן וָאֵילָךְ לָא הָיָה רַבִּי חִיָּא בָּר אַבָּא טָעִים אֻמְצָא עַד דְּמַמְטִי לֵיהּ לְיָנוּקָא לְבֵי מִדְרָשָׁא. רַבָּה בַּר רַב הוּנָא לָא הֲוָה טָעִים אֻמְצָא עַד דַּהֲוֵי מַקְרֵי לֵיהּ לִבְרֵיהּ תּוֹסֶפְתָּא.

{rרמז תתעאr}  "וְלִמַּדְתֶּם אֹתָם אֶת בְּנֵיכֶם". וְלֹא בְּנוֹתֵיכֶם. אֲמַר רַבִּי יוֹסֵי בֶּן עֲקִיבָא, לְדַבֵּר בָּם, מִכָּאן אָמְרוּ כְּשֶׁהַתִּינוֹק מַתְחִיל לְדַבֵּר אָבִיו מְדַבֵּר עִמּוֹ לְשׁוֹן הַקֹּדֶשׁ וּמְלַמְּדוֹ תוֹרָה, וְאִם אֵין מְדַבֵּר עִמּוֹ לְשׁוֹן הַקֹּדֶשׁ וּמְלַמְּדוֹ תּוֹרָה רָאוּי לוֹ כְּאִלּוּ קוֹבְרוֹ שֶׁנֶּאֱמַר "וְלִמַּדְתֶּם אֹתָם אֶת בְּנֵיכֶם לְמַעַן יִרְבּוּ יְמֵיכֶם וִימֵי בְנֵיכֶם", וְאִם לָאו (לְמַעַן) יִקְצְרוּן יְמֵיכֶם וִימֵי בְנֵיכֶם, שֶׁכָּךְ דִּבְרֵי תוֹרָה נִדְרָשִׁין מִכְּלַל לָאו הֵן וּמִכְּלַל הֵן לָאו.

"לְמַעַן יִרְבּוּ יְמֵיכֶם". בָּעוֹלָם הַזֶּה. וִימֵי בְנֵיכֶם. לִימוֹת הַמָּשִׁיחַ כִּימֵי הַשָּׁמַיִם עַל הָאָרֶץ. לָעוֹלָם הַבָּא אֲשֶׁר נִשְׁבַּע ה' לַאֲבֹתֵיכֶם לָתֵת לָהֶם. לָכֶם אֵין כְּתִיב כָּאן אֶלָּא לָהֶם, נִמְצִינוּ לְמֵדִין תְּחִיַּת הַמֵּתִים מִן הַתּוֹרָה.

אֲמַר רַבִּי לְרַבִּי יוֹחנָן אִיכָּא סָבֵי בְּבָבֶל, תְּמַהּ וַאֲמַר כְּתִיב לְמַעַן יִרְבּוּ יְמֵיכֶם וִימֵי בְנֵיכֶם עַל הָאֲדָמָה אֲבָל בְּחוּצָה לָאָרֶץ לָא. לַסּוֹף אָמְרֵי לֵיהּ דְּהָווּ מַקְדָּמֵי וּמַחְשָׁכֵי לְבֵי כְנִישָׁתָא, אֲמַר הַיְנוּ דַאַהֲנֵי לְהוֹ כִּדְאָמַר לְהוֹ רַבִּי יהְוֹשֻׁעַ בֶּן לֵוִי לְבָנֵיהּ אַקְדִּימוּ עוּלוּ אַקְדִימוּ פוּקוּ כִּי הֵיכֵי דְתוֹרִיכוּ חַיֵּי וְתַלְמוּדַיְכוּ תִּתְקַיְּמוּ בְּיָדַיְכוּ. אֲמַר רַבִּי (חָמָא) [אַחָא] בַּר חֲנִינָא, מַאי קְרָאָה, (משלי ח, לד) "אַשְׁרֵי  אָדָם שׁ(וֹ)מֵעַ לִי לִשְׁקֹד עַל דַּלְת(וֹ)תַי יוֹם יוֹם" [וּכְתִיב בַּתְרֵיהּ  "כִּי מ(וֹ)צְאִי מָצָא חַיִּים"].

מַעֲשֶׂה בְאִשָּׁה אַחַת שֶׁהִזְקִינָה הַרְבֵּה וּבָאת לִפְנֵי רַבִּי יוֹסֵי בֶּן חֲלַפְתָא. אָמְרָה לֵיהּ, רַבִּי, הִזְקַנְתִּי יוֹתֵר מִדַּי, וַעְכְשָׁיו חַיִּים שֶׁל נִוּוּל הֵם, שֶׁאֵינִי טוֹעֶמֶת לֹא מַאֲכָל וְלֹא מַשְׁקֶה, וַאֲנִי מְבַקֶּשֶׁת לְהִפָּטֵר מִן הָעוֹלָם. אֲמַר לָהּ, מַה מִּצְוָה אַתְּ לְמוּדָה לַעֲשׂוֹת בְּכָל יוֹם. אֲמָרַת לֵיהּ, לְמוּדָה אֲנִי, אֲפִ(י)לוּ יֵשׁ לִי דָבָר חָבִיב אֲנִי מַנַּחַת אוֹתוֹ וּמַשְׁכֶּמֶת לְבֵית הַכְּנֶסֶת בְּכָל יוֹם. אֲמַר לָהּ, מִנְעִי עַצְמֵךָ מִבֵּית הַכְּנֶסֶת שְׁלֹשָׁה יָמִים זֶה אַחַר זֶה. הָלְכָה וְעָשְׂתָה כֵן, וּבַיּוֹם הַשְּׁלִישִׁי חָלְתָה וּמֵתָה. לְכָךְ אָמַר שְׁלֹמֹה (שם) "אַשְׁרֵי אָדָם שׁ(וֹ)מֵעַ לִי" וְגוֹ', מַה כְּתִיב אַחֲרָיו, (שם ל) "כִּי מ(וֹ)צְאִי מָצָא חַיִּים".

"מִפְּנֵי מָה בָּנִים מֵתִים". פְּלִיגִי בָהּ רַבִּי חִיָּא בַּר אַבָּא וְרַבִּי יוֹסֵי, חָד אֲמַר בַּעֲווֹן מְזוּזָה, וְחָד אֲמַר בַּעֲווֹן בִּטּוּל תּוֹרָה. מַאן דַּאֲמַר בַּעֲווֹן מְזוּזָה קָסְבַר מִקְרָא נִדְרָשׁ לְפָנָיו וְלֹא לִפְנֵי פָנָיו, דִּכְתִיב "וּכְתַבְתָּם עַל מְזוּזוֹת בֵּיתֶךָ" וְסָמִיךְ לֵיהּ "לְמַעַן יִרְבּוּ יְמֵיכֶם". וּמָאן דַּאֲמַר בִּטּוּל תּוֹרָה קָסְבַר מִקְרָא נִדְרָשׁ לְפָנָיו וְלִפְנֵי פָנָיו.

כְּתִיב "לְמַעַן יִרְבּוּ יְמֵיכֶם וִימֵי בְנֵיכֶם עַל הָאֲדָמָה אֲשֶׁר נִשְׁבַּע ה' לַאֲבֹתֵיכֶם לָתֵת לָהֶם כִּימֵי הַשָּׁמַיִם עַל הָאָרֶץ". מַהֲלַךְ שֵׁשׁ מֵאוֹת שָׁנָה יֵשׁ מִן הַשָּׁמַיִם עַד לָאָרֶץ (כָּךְ יִחְיוּ יִשְׂרָאֵל) כִּשְׁנֵי הָאָבוֹת אַבְרָהָם מֵאָה שִׁבְעִים וְחָמֵשׁ יִצְחָק מֵאָה וּשְׁמוֹנִים יַעֲקֹב מֵאָה אַרְבָּעִים וְשֶׁבַע סַךְ הַכֹּל שֵׁשׁ מֵאוֹת וּשְׁתַּיִם, וְהַשְּׁתֵּי שָׁנִים שֶׁהוֹתִירוּ הָיוּ שְׁתֵּי שָׁנִים שֶׁל אַבְרָהָם שֶׁלֹּא הִכִּיר אֶת בּוֹרְאוֹ עַד שֶׁהָיָה בֶּן שָׁלֹשׁ לְכָךְ לֹא נִמְנוּ עִם שְׁאָר שְׁנֵי הָאָבוֹת.

שָׁאֲלוּ צְדוֹקִים אֶת רַבָּן גַּמְלִיאֵל וְכוּ'  "וְאַתֶּם הַדְּבֵקִים").

רַבָּנָן אָמְרֵי, מִן הָאָרֶץ עַד הָרָקִיעַ מַהֲלַךְ שֵׁשׁ מֵאוֹת שָׁנָה כִּשְׁנֵי אָבוֹת הָרִאשׁוֹנִים, וּמַה טַעַם, אֲשֶׁר נִשְׁבַּע ה' לַאֲבֹתֵיכֶם לָתֵתֵ לָהֶם כִּימֵי הַשָּׁמַיִם עַל הָאָרֶץ, וּמִמִּזְרַח לְמַעֲרָב מַהֲלַךְ שֵׁשׁ מֵאוֹת שָׁנָה, מַה טַעַם, (תהלים קג, יא-יב) "כִּי כִגְבֹהַּ שָׁמַיִם עַל הָאָרֶץ וְגוֹ' כִּרְחֹק מִזְרָח מִמַּעֲרָב". תָּנָא עֵץ חַיִּים מַהֲלַךְ שֵׁשׁ מֵאוֹת שָׁנָה. אֲמַר רַבִּי יוּדָא בַּר אֶלְעָזָר לֹא סוֹף דָּבָר גּוּפוֹ אֶלָּא אֲפִ(י)לּוּ קוֹרָתוֹ, וְכָל מֵי בְרֵאשִׁית מִתְפַּלְּגִין תַּחְתָּיו, וּמַה טַעַם,  "וְהָיָה כְּעֵץ שָׁתוּל עַל פַּלְגֵי מָיִם". תָּנָא עֵץ הַחַיִּים אֶחָד מִשִּׁשִּׁים לַגַּן וְאֶחָד מִשִּׁשִּׁים לְעֵדֶן (בראשית ב, י) "וְנָהָר י(וֹ)צֵא מֵעֵדֶן לְהַשְׁקוֹת אֶת הַגַּן". תַּמְצִית כּוּר שׁוֹתָה תְּרֵקַב, תַּמְצִית כּוּשׁ מִצְרַיִם שׁוֹתָה, נִמְצֵאתָ אוֹמֵר מִצְרַיִם מַהֲלַךְ אַרְבָּעִים יוֹם וְכוּשׁ מַהֲלַךְ שֶׁבַע שָׁנִים.

{rרמז תתעבr}  "כִּימֵי הַשָּׁמַיִם". שֶׁיְּהוּ פְנֵיהֶם שֶׁל צַדִּיקִים כַּיּוֹם. וְכֵן הוּא אוֹמֵר  "וְאֹהֲבָיו כְּצֵאת הַשֶּׁמֶשׁ בִּגְבֻ(וּ)רָתוֹ". רַבִּי שִׁמְעוֹן בֶּן יוֹחַאי אוֹמֵר, לְשֶׁבַע שְׂמָחוֹת פְּנֵיהֶן שֶׁל צַדִּיקִים עֲתִידִין לְהַקְבִּיל פְּנֵי שְׁכִינָה לָעוֹלָם הַבָּא, וְאֵלּוּ הֵן, (שם) "וְאֹהֲבָיו כְּצֵאת הַשֶּׁמֶשׁ", (שה"ש ו, י) "יָפָה כַּלְּבָנָה",  "בָּרָה כַּחַמָּה", (דניאל יב, ג) "וְהַמַּשְׂכִּילִים יַזְהִ(י)רוּ כְּזֹהַר הָרָקִיעַ" [וּמַצְדִּיקֵי הָרַבִּים כַּכּוֹכָבִים"], (נחום ב, ה) ("וְ)כַּבְּרָקִים יְרוֹצֵצוּ", (תהלים מה, א) "לַמְנַצֵּחַ עַל שׁ(וֹ)שַׁנִּים",  "וְיהִי כַזַּיִת הוֹדוֹ". "שִׁיר הַמַּעֲלוֹת" [אֵין כְּתִיב כָּאן אֶלָּא (תהלים קכא, א) "שִׁיר לַמַּעֲלוֹת"], לְמִי שֶׁעָתִיד לַעֲשׂוֹת מַעֲלוֹת לְכָל צַדִּיק וְצַדִּיק לֶעָתִיד לָבוֹא. רַבִּי אוֹמֵר, "שִׁיר הַמַּעֲלוֹת" אֵין כְּתִיב כָּאן אֶלָּא "לַמַּעֲלוֹת", שְׁלֹשִׁים מַעֲלוֹת זוֹ לְמַעְלָה מִזּוֹ וְזוֹ לְמַעְלָה מִזּוֹ. אִי לְפִי שֶׁיֵּשׁ מַעֲלוֹת זוֹ לְמַעְלָה מִזּוֹ שׁוֹמֵעַ אֲנִי שֶׁיֵּשׁ בֵּינֵיהֶם אֵיבָה וְקִנְאָה וְתַחֲרוּת תַּלְמוּד לוֹמַר  "וּמַצְדִּיקֵי הָרַבִּים כַּכּוֹכָבִים לְעוֹלָם וָעֶד", מַה כּוֹכָבִים אֵין בֵּינֵיהֶן אֵיבָה וְשִׂנְאָה וְתַחֲרוּת כָּךְ צַדִּיקִים, וּמַה כּוֹכָבִים אֵין דּוֹמֶה אוֹרוֹ שֶׁל זֶה לְאוֹרוֹ שֶׁל זֶה כָּךְ צַדִּיקִים. [דָּבָר אַחֵר] "וּמַצְדִּיקֵי הָרַבִּים". אֵלּו גַּבָּאֵי צְדָקָה. רַבִּי שִׁמְעוֹן בֶּן מְנַסְיָא אוֹמֵר, אֵלּוּ זְקֵנִים, וְכֵן הוּא אוֹמֵר "וְאֹהֲבָיו כְּצֵאת הַשֶּׁמֶשׁ", מִי גָּדוֹל, הָאוֹהֲבִין אוֹ הַמְאֹהָבִין, [הֱוֵי אוֹמֵר הַמְאֹהָבִים [צ"ל: הַמְּאֹהָבִין]. עַל הַאוֹהֲבִים וְאוֹמֵר "וְאֹהֲבָיו כְּצֵאת הַשֶּׁמֶשׁ בִּגְבוּרָתוֹ" קַל וָחֹמֶר הַמְאֹהָבִין [צ"ל הַמְאֹהָבִים]. "וּמַצְדִּיקֵי הָרַבִּים כְּכוֹכָבִים לְעוֹלָם וָעֶד"]. מַה הַכּוֹכָבִים רָמִין וּמְנֻטָּלִין עַל כָּל בָּאֵי הָעוֹלָם כָּךְ צַדִּיקִים, וּמַה כּוֹכָבִים אָדָם רוֹאֶה אֶת אוֹרָן מִסּוֹף הָעוֹלָם וְעַד סוֹפוֹ כָּךְ צַדִּיקִים, וּמַה כּוֹכָבִים פְּעָמִים מְכֻסִּין פְּעָמִים מְגֻלִּין כָּךְ הַצַּדִּיקִים, וּמַה כּוֹכָבִים כִּתּוֹת שֶׁאֵין לָהֶם מִנְיָן כָּךְ הַצַּדִּיקִים אוֹ בֵּין עוֹשִׂין רְצוֹנוֹ שֶׁל מָקוֹם בֵּין אֵין עוֹשִׂין רְצוֹנוֹ שֶׁל מָקוֹם. תַּלְמוּד לוֹמַר (בראשית כח, יד) "וְהָיָה זַרְעֲךָ כַּעֲפַר הָאָרֶץ", אִם עוֹשִׂין רְצוֹן הַמָּקוֹם הֲרֵי הֵן כְּכוֹכָבִים וְאִם לָאו הֲרֵי הֵן כְּעָפָר. וְכֵן הוּא אוֹמֵר (מ"ב יג, ז) "כִּי אִבְּדָם מֶלֶךְ אֲרָם וַיְשִׂ(י)מֵם כֶּעָפָר לָדֻ(וּ)שׁ".

"דָּבָר אַחֵר "כִּימֵי הַשָּׁמַיִם". שֶׁהֵן חַיִּים וְקַיָּמִים לְעוֹלָם וּלְעוֹלְמֵי עוֹלָמִים. וְכָךְ הוּא אוֹמֵר  "כִּי כַּאֲשֶׁר הַשָּׁמַיִם הַחֲדָשִׁים וְהָאָרֶץ הַחֲדָשָׁה" וְגוֹ', וַהֲלֹא דְבָרִים קַל וָחֹמֶר וּמַה שָּׁמַיִם וָאָרֶץ שֶׁלֹּא נִבְרְאוּ אֶלָּא לִכְבוֹדָן שֶׁל יִשְׂרָאֵל חַיִּים וְקַיָּמִים לְעוֹלָם וּלְעוֹלְמֵי עוֹלָמִים קַל וָחֹמֶר לַצַּדִּיקִים שֶׁבַּעֲבוּרָם נִבְרָא הָעוֹלָם. רַבִּי שִׁמְעוֹן בֶּן יוֹחַאי אוֹמֵר, הֲרֵי הוּא אוֹמֵר (שם סה, כב) "כִימֵי הָעֵץ יְמֵי עַמִּי", וְאֵין עֵץ אֶלָּא תוֹרָה שֶׁנֶּאֱמַר (משלי ג, ח) "עֵץ חַיִּים הִיא" וְגוֹ', וַהֲרֵי דְבָרִים קַל וָחֹמֶר וּמַה הַתּוֹרָה שֶׁלֹּא נִבְרֵאתָ אֶלָּא לִכְבוֹדָן שֶׁל יִשְׂרָאֵל הֲרֵי הִיא קַיֶּמֶת לְעוֹלָם וּלְעוֹלְמֵי עוֹלָמִים קַל וָחֹמֶר לַצַּדִּיקִים שֶׁבִּשְׁבִילָם נִבְרָא הָעוֹלָם, רַבִּי יְהוֹשֻׁעַ בֶּן קָרְחָה אוֹמֵר, כְּתִיב (קהלת א, ד) "דּוֹר הֹלֵךְ וְדוֹר בָּא וְהָאָרֶץ לְעוֹלָם עֹמָדֶת", (אַל תִּקְרֵי כֵן) [מִי נִבְרָא בִּשְׁבִיל מִי וְלֹא הָיָה צָרִיךְ לוֹמַר] אֶלָּא "אֶרֶץ הוֹלֶכֶת וְאֶרֶץ בָּאת וְדוֹר לְעוֹלָם ע(וֹ)מֵד" וּלְפִי שֶׁשִּׁנּוּ מַעֲשֵׂיהֶם שִׁנָּה הַמָּקוֹם עֲלֵיהֶם סִדּוּרוֹ שֶׁל עוֹלָם, וְכֵן הוּא אוֹמֵר  "וְהָיָה מִסְפַּר בְּנֵי יִשְׂרָאֵל" וּכְתִיב (שם) "כְּחוֹל הַיָּם אֲשֶׁר לֹא יִמַּד וְלֹא יִסָּפֵר", כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם הֵם "כְּחוֹל הַיָּם אֲשֶׁר לֹא יִמַּד וְלֹא יִסָּפֵר", וְאִם לָאו "וְהָיָה מִסְפַּר בְּנֵי יִשְׂרָאֵל", וְאוֹמֵר  "עַד אִם- נוֹתַרְתֶּם כַּתֹּרֶן עַל רֹאשׁ הָהָר וְכַנֵּס עַל הַגִּבְעָה" וְאוֹמֵר (עמוס ה, ג) "כֹה אָמַר ה' הָעִיר הַיֹּצֵאת אֶלֶף תַּשְׁאִיר מֵאָה וְהַיּוֹצֵאת מֵאָה תַּשְׁאִיר עֲשָׂרָה לְבֵית יִשְׂרָאֵל". [דָּבָר אַחֵר] "וְהָיָה מִסְפַּר בְּנֵי- יִשְׂרָאֵל". זֶה מִסְפַּר שָׁמָיִם. (אֲשֶׁר לֹא- יִמַּד) ["כְּחוֹל הַיָּם"]. זֶה מִסְפַּר אָדָם.

{pפסוק כבp} {rרמז תתעגr}  "כִּי אִם שָׁמֹר תִּשְׁמְרוּן אֶת כָּל  הַמִּצְוָה הַזֹּאת". לָמָּה נֶאֱמַר. (לְפִי שֶׁנֶּאֱמַר "אִם שָׁמֹעַ תִּשְׁמַע") [וּ]מַגִּיד הַכָּתוּב שֶׁכְּשֵׁם שֶׁאָדָם צָרִיךְ לְהִזָּהֵר בְּסַלְעוֹ שֶׁלֹּא יֹאבַד כָּךְ אָדָם צָרִיךְ לְהִזָּהֵר בְּתַלְמוּדוֹ שֶׁלֹּא יֹאבַד. וְכֵן הוּא אוֹמֵר (משלי ב, כד) "אִם תְּבַקְּשֶׁנָּה כַּכֶּסֶף", מַה כֶּסֶף קָשֶׁה לִקְנוֹתוֹ כָּךְ דִּבְרֵי תוֹרָה קָשֶׁה לִקְנוֹתָן. אוֹ מַה כֶּסֶף קָשֶׁה לְאַבְּדוֹ כָּךְ דִּבְרֵי תוֹרָה קָשִׁין לְאַבְּדָן. תַּלְמוּד לוֹמַר  "לֹא יַעַרְכֶנָּה זָהָב וּזְכוּכִית", קָשֶׁה לִקְנוֹתָן כְּזָהָב וְנוֹחִין לְאַבְּדָן כִּכְלֵי זְכוּכִית. הָיָה רַבִּי שִׁמְעוֹן אוֹמֵר, (לעיל ד, ט) "רַק הִשָּׁמֶר לְךָ וּשְׁמֹר נַפְשְׁךָ מְאֹד פֶּן תִּשְׁכַּח אֶת הַדְּבָרִים", מָשָׁל לְמֶלֶךְ שֶׁנָּטַל צִפּוֹר וּנְתָנוֹ בְּיַד עַבְדּוֹ, אָמַר לוֹ הִזָּהֵר בְּצִפּוֹר זֶה, אִם אִבַּדְתּוֹ לֹא תְהֵא סָבוּר צִפּוֹר בְּאִסָּר אִבַּדְתָּ אֶלָּא כְּאִלּוּ נַפְשְׁךָ אִבַּדְתָּ, וְכֵן הוּא אוֹמֵר (להלן לב, מז) "כִּי לֹא דָבָר רֵק הוּא מִכֶּם כִּי הוּאִ חַיֵּיכֶם וּבַדָּבָר הַזֶּה תַּאֲרִיכוּ יָמִים עַל הָאֲדָמָה" דָּבָר שֶׁאַתָּה אוֹמֵר רֵק הוּא הוּא חַיֵּיכֶם. רַבִּי שִׁמְעוֹן בֶּן יוֹחַאי אוֹמֵר, מָשָׁל לִשְׁנֵי אַחִין שֶׁהָיוּ מְסַגְּלִין [מָמוֹן] אַחַר אֲבִיהֶן, אֶחָד מְצָרֵף דִּינָר וְאוֹכְלוֹ וְאֶחָד מְצָרֵף דִּינָר וּמַנִּיחוֹ, זֶה שֶׁהָיָה מְצָרֵף דִּינָר וּמַנִּיחוֹ נִמְצָא עָשִׁיר לְאַחַר זְמַן, כָּךְ תַּלְמִיד חָכָם לָמַד שְׁנַיִם שְׁלֹשָׁה דְבָרִים בַּיּוֹם שְׁנַיִם שְׁלֹשָׁה דְבָרִים בַּלַּיְלָה שְׁנַיִם שְׁלֹשָׁה פְרָקִים בַּשַׁבָּת שְׁתַּיִם שָׁלֹשׁ פָּרָשִׁיּוֹת בְּחֹדֶשׁ נִמְצָא עָשִׁיר לְאַחַר זְמַן וְעָלָיו נֶאֱמַר (משלי יג, יא) "וְקֹבֵץ עַל יָד יַרְבֶּה", וְזֶה שֶׁאוֹמֵר הַיּוֹם אֲנִי לָמֵד לְמָחָר אֲנִי לָמֵד הַיּוֹם אֲנִי שׁוֹנֶה לְמָחָר אֲנִי שׁוֹנֶה נִמְצָא אֵין בְּיָדוֹ כְלוּם וְעָלָיו הוּא אוֹמֵר  "נִרְדָּם בַּקָּצִיר בֵּן מֵבִישׁ", וְאוֹמֵר (שם כ, ד) "מֵחֹרֶף עָצֵל לֹא יַחֲרֹשׁ וְשָׁאַל בַּקָּצִיר וָאָיִן", וְאוֹמֵר  "עַל שְׂדֵה אִישׁ עָצֵל עָבַרְתִּי וְעַל כֶּרֶם אָדָם חֲסַר לֵב", "עַל  שְׂדֵה אִישׁ עָצֵל" זֶה שֶׁקָּנָה שָׂדֶה כְּבָר, "וְעַל כֶּרֶם אָדָם חֲסַר לֵב" זֶה שֶׁקָּנָה כֶרֶם כְּבָר, זֶה שֶׁהוּא קָנָה כֶרֶם וְקָנָה שָׂדֶה וְלֹא עָמַל בָּהֶן מִנַּיִן שֶׁנִּקְרָא סוֹפוֹ עָצֵל, שֶׁנֶּאֱמַר "עַל שְׂדֵה אִישׁ עָצֵל עָבַרְתִּי וְעַל כֶּרֶם אָדָם חֲסַר לֵב", וְלָמָּה נִקְרָא חֲסַר לֵב, שֶׁקָּנָה שָׂדֶה וָכֶרֶם וְלֹא עָמַל בָּהֶן, מִנַּיִן שֶׁסּוֹפוֹ לְהַנִּיחַ שְׁנַיִם וּשְׁלֹשָׁה דְבָרִים בַּפָּרָשָׁה, שֶׁנֶּאֱמַר (שם) "וְהִנֵּה עָלָה כֻלּוֹ קִמְּשׂ(וֹ)נִים", וּמִנַּיִן שֶׁמְּבַקֵּשׁ פִּתְחָהּ שֶׁל פָּרָשָׁה וְאֵינוֹ מוֹצֵא, שֶׁנֶּאֱמַר (שם) "כָּסוּ פָנָיו חֲרֻ(וּ)לִּים", וְעָלָיו הוּא אוֹמֵר  "וְגֶדֶר (אֲבָנִים) [אֲבָנָיו] נֶהֱרָסָה" מִתּוֹךְ שֶׁרָאָה שֶׁלֹּא עָמְדָה בְיָדוֹ הוּא יוֹשֵׁב וּמְטַמֵּא אֶת הַטָּהוֹר וּמְטַהֵר אֶת הַטָּמֵא וּפוֹרֵץ גְּדֵרָן שֶׁל חֲכָמִים, מָה עָנְשׁוֹ, בָּא שְׁלֹמֹה וּפֵרֵשׁ עָלָיו (קהלת י, ח) "וּפֹרֵץ גָּדֵר יִשְּׁכֶנּוּ נָחָשׁ" הָא כָּל הַפּוֹרֵץ גְּדָרִים שֶׁל חֲכָמִים לַסּוֹף פֻּרְעָנִיּוֹת בָּאוֹת עָלָיו.

רַבִּי שִׁמְעוֹן בֶּן (מְנַסְּיָא) [יוֹחַאי] אוֹמֵר, הֲרֵי הוּא אוֹמֵר (משלי כז, ז) "נֶפֶשׁ שְׂבֵעָה תָּבוּס נֹפֶת" זֶה תַלְמִיד שֶׁלָּמַד מִתְּחִלָּתוֹ כָּל דָּבָר, (שם) "וְנֶפֶשׁ רְעֵבָה כָּל מַר מָתוֹק" הָא לֹא הָיָה לוֹ אֶלָּא מַה שֶּׁלָּמָד. דָּבָר אַחֵר "נֶפֶשׁ שְׂבֵעָה תָּבוּס נֹפֶת". מַה נָּפָה זוֹ מוֹצִיאָה קֶמַח בִּפְנֵי עַצְמוֹ סֻבִּין בִּפְנֵי עַצְמוֹ קֵיבָר בִּפְנֵי עַצְמוֹ כָּךְ תַּלְמִיד חָכָם יוֹשֵׁב וּמְדַקְדֵּק בְּדִבְרֵי תוֹרָה וּמְשַׁקְּלָן אִישׁ פְּלוֹנִי אוֹסֵר אִישׁ פְּלוֹנִי מַתִּיר אִישׁ פְּלוֹנִי מְטַהֵר אִישׁ פְּלוֹנִי מְטַמֵּא. רַבִּי יְהוּדָה אוֹמֵר, תַּלְמִיד שֶׁכֹּחוֹ יָפֶה דּוֹמֶה לִסְפוֹג שֶׁסּוֹפֵג אֶת הַכֹּל, שֵׁנִי לוֹ דּוֹמֶה לְמוֹךְ שֶׁאֵין סוֹפֵג אֶלָּא צָרְכּוֹ, זֶה שֶׁאוֹמֵר דַּי לִי בְּמַה שֶּׁשָּׁנִיתִי לִי. רַבִּי שִׁמְעוֹן בֶּן יוֹחַאי אוֹמֵר, הֲרֵי הוּא אוֹמֵר  "שְׁתֵה מַיִם מִבּוֹרֶךָ" שְׁתֵה מַיִם מִמִּי שֶׁעִמְּךָ בָּעִיר וְאַחַר כָּךְ פְּרֹשׂ בְּכָל מָקוֹם, וְהֵן הוּא אוֹמֵר (שם לא, יד) "הָיְתָה כָּאֲנִיּוֹת סוֹחֵר מִמֶּרְחָק תָּבִיא לַחְמָהּ". רַבִּי שִׁמְעוֹן בֶּן מְנַסְיָא אוֹמֵר, "שְׁתֵה מַיִם מִבּוֹרֶךָ", שְׁתֵה מִמַים שֶׁל בּוֹרְאֲךָ וְאַל תִּשְׁתֶּה מַיִם עֲכוּרִים וְתִמָּשֵׁךְ עִם דִּבְרֵי מִינִים. רַבִּי עֲקִיבָא אוֹמֵר, הֲרֵי הוּא אוֹמֵר "שְׁתֵה מַיִם מִבּוֹרֶךָ", בּוֹר תְּחִלָּתוֹ אֵין יָכוֹל לְהוֹצִיא טִפַּת מַיִם מֵאֵלָיו אֶלָּא מַה שֶׁנּוֹתֵן לְתוֹכוֹ כָּךְ תַּלְמִיד שֶׁלֹּא לָמַד מִתְּחִלָּתוֹ כָּל- דָּבָר לֹא הָיָה לוֹ אֶלָּא מַה שֶּׁלָּמָד,  "וְנוֹזְלִים מִתּוֹךְ בְּאֵרֶךָ" דּוֹמֶה לִבְאֵר מַה בְּאֵר מְנַזֶּלֶת מַיִם חַיִּים מִכָּל צְדָדֶיהָ כָּךְ בָּאִין תַּלְמִידֵי חֲכָמִים וּלְמֵדִין מִמֶּנוּ, וְכֵן הוּא אוֹמֵר (שם טז) "יָפֻצוּ מַעְיְנ(וֹ)תֶיךָ חוּצָה בָּרְחוֹב(וֹ)ת פַּלְגֵי מָיִם" נִמְשְׁלוּ דִּבְרֵי תוֹרָה כְּמַיִם חַיִּים מַה מַּיִם חַיִּים לָעוֹלָם כָּךְ דִּבְרֵי תוֹרָה חַיִּים לָעוֹלָם שֶׁנֶּאֱמַר (שם ד, כב) "כִּי חַיִּים הֵם לְמ(וֹ)צְאֵיהֶם" וּמַה מַּיִם מַעֲלִין אֶת הַטֻּמְאָה לְטָהֳרָה כָּךְ דִּבְרֵי תוֹרָה מַעֲלִין אֶת הַטָּמֵא מִטֻּמְאָה לְטָהֳרָה, שֶׁנֶּאֱמַר  "אִמְרוֹת ה' אֲמָרוֹת טְה(וֹ)רוֹת" וּמַה מַּיִם מְשִׁיבִין נַפְשׁוֹ שֶׁל אָדָם כָּךְ דִּבְרֵי תוֹרָה מְשִׁיבִין נַפְשׁוֹ שֶׁל אָדָם שֶׁנֶּאֱמַר (שם יט, ה) "תּוֹרַת ה' תְּמִימָה מְשִׁיבַת נָפֶשׁ", וּמַה מַּיִם חִנָּם לָעוֹלָם כָּךְ דִּבְרֵי תוֹרָה חִנָּם לָעוֹלָם שֶׁנֶּאֱמַר (ישעיה נה, א) "הוֹי כָּל צָמֵא לְכוּ לַמַּיִם וַאֲשֶׁר אֵין לוֹ כָּסֶף לְכוּ שִׁבְרוּ וֶאֱכֹלוּ וּלְכוּ שִׁבִרוּ בְּלוֹא כֶסֶף וּבְלֹא מְחִיר יַיִן וְחָלָב", אִי מַה מַּיִם אֵין לָהֶם דָּמִים כָּךְ דִּבְרֵי תוֹרָה אֵין לָהֶם דָּמִים, תַּלְמוּד לוֹמַר (משלי ג, טו) "יְקָרָה הִיא מִפְּנִינִים וְכָל חֲפָצֶיךָ לֹא יִשְׁווּ בָהּ", אִי מַה מַּיִם אֵין מְשַׂמְּחִין אֶת הַלֵּב כָּךְ דִּבְרֵי תוֹרָה כֵּן, תַּלְמוּד לוֹמַר  "כִּי טוֹבִים דּ(וֹ)דֶיךָ מִיָּיִן" מַה יַּיִן מְשַׂמֵחַ אֶת הַלֵּב כָּךְ דִּבְרֵי תוֹרָה מְשַׂמְּחִין אֶת הַלֵּב שֶׁנֶּאֱמַר (תהלים יט, ט) "פִּקּוּדֵי ה' יְשָׁרִים מְשַׂמְּחֵי- לֵב" וּמַה יַּיִן אַתָּה טוֹעֵם טַעֲמוֹ מִתְּחִלָּתוֹ וְכָל זְמַן שֶׁמִּתְיַשֵּׁן בְּקַנְקַן סוֹפוֹ לְהַשְׁבִּיחַ כָּךְ דִּבְרֵי תוֹרָה כָּל זְמַן שֶׁמִּתְיַשְׁנִין בַּגּוּף סוֹפוֹ לְהַשְׁבִּיחַ שֶׁנֶּאֱמַר  "בִּישִׁישִׁים חָכְמָה" וּמַה יַּיִן אִי אֶפְשָׁר לְהִתְקַיֵּם לֹא בִכְלֵי כֶּסֶף וְלֹא בִכְלֵי זָהָב אֶלָּא בִכְלֵי חֶרֶשׂ כָּךְ דִּבְרֵי תוֹרָה אֵין מִתְקַיְּמִין אֶלָּא בִּשְׁפַל רוּחַ, אִי מַה יַּיִן פְּעָמִים שֶׁהוּא רַע לָרֹאשׁ וְרַע לַגּוּף יָכוֹל אַף דִּבְרֵי תוֹרָה כֵן, תַּלְמוּד לוֹמַר (שה"ש א, ג) "לְרֵיחַ שְׁמָנֶיךָ טוֹבִים" מַה שֶּׁמֶן יָפֶה לָרֹאשׁ וְיָפֶה לַגּוּף כָּךְ דִּבְרֵי תוֹרָה יָפִין לָרֹאשׁ וְיָפִין לַגּוּף שֶׁנֶּאֱמַר (משלי א, ט) "כִּי לִוְיַת חֵן הֵם לְרֹאשֶׁךָ וַעֲנָקִים לְגַרְגְּר(וֹ)תֶיךָ" וְאוֹמֵר  "תִּתֵּן לְרֹאשְׁךָ לִוְיַת- חֵן", נִמְשְׁלוּ דִּבְרֵי תוֹרָה לְשֶׁמֶן וּדְבַשׁ שֶׁנֶּאֱמַר (תהלים יט, יא) "וּמְתוּקִים מִדְּבַשׁ וְנֹפֶת צוּפִים".

דָּבָר אַחֵר "כִּי אִם שָׁמֹר תִּשְׁמְרוּן". מִנַּיִן אַתָּה אוֹמֵר שֶׁאִם שָׁמַע אָדָם דָּבָר מִדִּבְרֵי תוֹרָה רִאשׁוֹן רִאשׁוֹן וּמְקַיְּמָן שֶׁכְּשֵׁם שֶׁרִאשׁוֹנִים מִתְקַיְּמִין בְּיָדוֹ כָּךְ אַחֲרוֹנִים מִתְקַיְּמִין בְּיָדוֹ. תַּלְמוּד לוֹמַר "כִּי אִם- שָׁמֹר תִּשְׁמְרוּן". וּמִנַּיִן שֶׁאִם שָׁמַע רִאשׁוֹן רִאשׁוֹן וּמְשַׁכְּחָן שֶׁכְּשֵׁם שֶׁאֵין הָרִאשׁוֹנִים מִתְקַיְּמִין בְּיָדוֹ כָּךְ אֵין אַחֲרוֹנִים מִתְקַיְּמִין בְּיָדוֹ תַּלְמוּד לוֹמַר (לעיל ח, יט) "וְהָיָה אִם שָׁכֹחַ תִּשְׁכַּח", (כִּי) [אֵין] אַתָּה מַעֲלִים עֵינֶיךָ עַד שֶׁיֵּלֶךְ לוֹ שֶׁנֶּאֱמַר (משלי כג, ה) "הֲתָעִיף עֵינֶךָ בוֹ וְאֵינֶנּוּ", כָּתוּב בִּמְגִלַּת סְתָרִים "אִם יוֹם תַּעַזְבֶנִּי יוֹמַיִם אֶעֶזְבֶךָּ". דָּבָר אַחֵר "כִּי אִם שָׁמֹר תִּשְׁמְרוּן". שֶׁמָּא תֹאמַר יֵשׁ בָּנוּ זְקֵנִים יֵשׁ בָּנוּ גְּדוֹלִים יֵשׁ בָּנוּ נְבִיאִים. תַּלְמוּד לוֹמַר "כִּי אִם שָׁמֹר תִּשְׁמְרוּן", מַגִּיד שֶׁהַכֹּל שָׁוִין בַּתּוֹרָה. וְכֵן הוּא אוֹמֵר  "תּוֹרָה צִוָּה לָנוּ מֹשֶׁה מוֹרָשָׁה קְהִלַּת יַעֲקֹב", כֹּהֲנִים וּלְוִיִּים וְיִשְׂרָאֵלִים אֵין כְּתִיב אֶלָּא קְהִלַּת יַעֲקֹב. וְכֵן הוּא אוֹמֵר (להלן כט, ט) "אַתֶּם נִצָּבִים הַיּוֹם כֻּלְּכֶם", אִלְמָלֵא אֵלּוּ שֶׁעָמְדוּ וְקִיְּמוּ תוֹרָה בְיִשְׂרָאֵל לֹא הָיְתָה תוֹרָה מִשְׁתַּכַּחַת, אִלְמָלֵא שָׁפָן בִּשְׁעָתוֹ וְעֶזְרָא בִּשְׁעָתוֹ וְרַבִּי עֲקִיבָא בִּשְׁעָתוֹ לֹא הָיְתָה תוֹרָה מִשְׁתַּכַּחַת שֶׁנֶּאֱמַר  "וְדָבָר בְּעִתּוֹ מַה טּוֹב", דָּבָר שֶׁאָמַר זֶה שָׁקוּל כְּנֶגֶד הַכֹּל הֲרֵי הוּא אוֹמֵר (עמוס ח, יב) "יְשׁוֹטְטוּ לְבַקֵּשׁ אֶת דְּבַר ה' וְלֹא יִמְצָאוּ". רַבּוֹתֵינוּ אָמְרוּ, עֲתִידִין יִשְׂרָאֵל שֶׁהוֹלְכִין מֵעִיר לְעִיר וּמִמְּדִינָה לִמְדִינָה עַל שֶׁרֶץ שֶׁנָּגַע בְּכִכָּר לֵידַע אִם תְּחִלָּה הִיא אִם שֵׁנִי. רַבִּי שִׁמְעוֹן בֶּן יוֹחַאי אוֹמֵר (עֲתִידָה) [חַס וְחָלִילָה] שֶׁתִּשְׁתַּכַּח תּוֹרָה מִיִּשְׂרָאֵל וַהֲרֵי כְבָר נֶאֱמַר (להלן לא, כא) "כִּי לֹא תִשָּׁכַח מִפִּי זַרְעוֹ" אֶלָּא אִישׁ פְּלוֹנִי אוֹסֵר אִישׁ פְּלוֹנִי מַתִּיר אִישׁ פְּלוֹנִי מְטַמֵּא אִישׁ פְּלוֹנִי מְטַהֵר וְלֹא יִמְצְאוּ דָבָר בָּרוּר.

דָּבָר אַחֵר "כִּי אִם שָׁמֹר תִּשְׁמְרוּן". שֶׁמָּא תֹאמַר הֲרֵינִי לָמֵד אֶת הַחֲמוּרָה וּמַנִּיחַ אֶת הַקַּלָּה. תַּלְמוּד לוֹמַר  "כִּי לֹא דָבָר רֵק הוּא מִכֶּם" דָּבָר שֶׁאַתֶּם אוֹמְרִים רֵק מִכֶּם הוּא חַיֵּיכֶם. שֶׁמָּא תֹּאמַר (לְמַד הִלְכוֹת דַּיָּנִים) [לָמַדְתִּי הֲלָכוֹת דַּי לִי]. תַּלְמוּד לוֹמַר מִצְוָה הַמִּצְוָה כָּל הַמִּצְוָה, לְמֹד מִדְרָשׁ הֲלָכוֹת וְאַגָּדוֹת. וְכֵן הוּא אוֹמֵר (לעיל ח, ג) "כִּי לֹא עַל הַלֶּחֶם לְבַדּוֹ", זֶה מִדְרָשׁ, (שם) "כִּי עַל כָּל מוֹצָא פִי ה'", אֵלּו הֲלָכוֹת וְאַגָּדוֹת וְכֵן הוּא אוֹמֵר (משלי כז, יא) "חֲכַם בְּנִי וְשַׂמַּח לִבִּי" וְאוֹמֵר  "בְּנִי אִם חָכָם לִבֶּךָ יִשְמַח לִבִּי" וְגוֹ' רַבִּי שִׁמְעוֹן בֶּן (מְנַסְיָא) [יוֹחַאי] אוֹמֵר, אֵין לִי אֶלָּא אָבִיו שֶׁבָּאָרֶץ, אָבִיו שֶׁבַּשָּׁמַיִם מִנַּיִן, תַּלְמוּד לוֹמַר "גַּם אָנִי" לְרַבּוֹת אֶת אָבִיו שֶׁבַּשָּׁמַיִם.

"אֲשֶׁר אָנֹכִי מְצַוֶּה אֶתְכֶם לַעֲשׂתָהּ". לָמָּה נֶאֱמַר. לְפִי שֶׁהוּא אוֹמֵר כִּי אִם שָׁמֹר תִּשְׁמְרוּן שׁוֹמֵעַ אֲנִי כֵּיוָן שֶׁשּׁוֹמֵר אָדָם דִּבְרֵי תוֹרָה יֵשֵׁב לוֹ וְלֹא יַעֲשֶׂה. תַּלְמוּד לוֹמַר "לַעֲשׂתָהּ", לָמַד אָדָם תּוֹרָה הֲרֵי בְּיָדוֹ מִצְוָה אַחַת, [לָמַד וְשָׁמַר הֲרֵי בְּיָדוֹ שְׁתֵּי מִצְווֹת], לָמַד וְשָׁמַר וְעָשָׂה אֵין לְמַעְלָה הֵימֶנָּה. לְאַהֲבָה אֶת ה' אֱלֹהֵיכֶם. שֶׁמָּא תֹאמַר הֲרֵינִי לָמֵד תּוֹרָה בִּשְׁבִיל שֶׁאֵקָרֵא רַבִּי, בִּשְׁבִיל שֶׁאֵשֵׁב בִּישִׁיבָה, בִּשְׁבִיל שֶׁאַאֲרִיךְ יָמִים לָעוֹלָם הַבָּא. תַּלְמוּד לוֹמַר "לְאַהֲבָה", לְמֹד מִכָּל מָקוֹם וְסוֹף הַכָּבוֹד לָבוֹא. וְכֵן הוּא אוֹמֵר (משלי ג, יח) "עֵץ חַיִּים הִיא לַמַּחֲזִיקִים בָּהּ וְת(וֹ)מְכֶיהָ מְאֻשָּׁר". וְאוֹמֵר  "כִּי חַיִּים הֵם לְמ(וֹ)צְאֵיהֶם וּלְכָל בְּשָׂרוֹ מַרְפֵּא". וְאוֹמֵר (שם ד, ט) "תִּתֵּן לְרֹאשְׁךָ לִוְיַת חֵן", בָּעוֹלָם הַזֶּה, (שם) "עֲטֶרֶת תִּפְאֶרֶת תְּמַגְּנֶךָּ", לָעוֹלָם הַבָּא. וְאוֹמֵר  "אֹרֶךְ חַיִּים בִּימִינָהּ", לָעוֹלָם הַבָּא, "בִּשְׂמֹאלָהּ עֹשֶׁר וְכָבוֹד", בָּעוֹלָם הַזֶּה. רַבִּי אֶלְעָזָר בְּרַבִּי צָדוֹק אוֹמֵר, לְאַהֲבָה וְגוֹ', עֲשֵׂה דְבָרִים לְשֵׁם פָּעֳלָם וְדַבֵּר בָּהֶם לִשְׁמָם. הוּא הָיָה אוֹמֵר, וּמַה בֵּלְשַׁצַּר שֶׁנִּשְׁתַּמֵּשׁ בִּכְלֵי בֵית הַמִּקְדָּשׁ וּכְלֵי חֹל הָיוּ נֶעֶקְרוּ חַיָּיו מִן הָעוֹלָם הַזֶּה וּמִן הָעוֹלָם הַבָּא הַמִּשְׁתַּמֵּשׁ בִּכְלִי שֶׁבּוֹ נִבְרָא הָעוֹלָם הַזֶּה וְהָעוֹלָם הַבָּא עַל אַחַת כַּמָּה וְכַמָּה שֶׁיֵּעָקְרוּ חַיָּיו מִן הָעוֹלָם הַזֶּה וּמִן הָעוֹלָם הַבָּא.

"לָלֶכֶת בְּכָל דְּרָכָיו". אֵלּוּ (הֵן) דַּרְכֵי הַמָּקוֹם שֶׁנֶּאֱמַר (שמות לד, ו) "ה' ה' אֵל רַחוּם וְחַנּוּן אֶרֶךְ אַפַּיִם וְרַב חֶסֶד וֶאֱמֶת". וְאוֹמֵר (יואל ג, ה) "כָּל אֲשֶׁר יִקְרָא בְשֵׁם ה' יִמָּלֵט", וְכִי הֵיאַךְ אֶפְשָׁר לוֹ לָאָדָם לִקָּרֵא בְּשֵׁם ה' אֶלָּא [מַה] הַמָּקוֹם נִקְרָא רַחוּם וְחַנּוּן שֶׁנֶּאֱמַר (תהלים קמה, ח) "חַנּוּן וְרַחוּם ה'" אַף אַתָּה הֱוֵי חַנּוּן וַעֲשֵׂה מַתְּנַת חִנָּם לַכֹּל. נִקְרָא הַמָּקוֹם רַחוּם שֶׁנֶּאֱמַר  "כִּי אֵל רַחוּם ה' אֱלֹהֶיךָ" אַף אַתָּה הֱוֵי רַחוּם, נִקְרָא הַמָּקוֹם צַדִּיק שֶׁנֶּאֱמַר (תהלים יא, ז) "כִּי צַדִּיק ה' צְדָקוֹת אָהֵב" אַף אַתָּה הֱוֵי צַדִּיק, נִקְרָא הַמָּקוֹם חָסִיד שֶׁנֶּאֱמַר  "חָסִיד חָסִיד אֲנִי נְאֻם ה'" אַף אַתָּה הֱוֵי חָסִיד, לְכָךְ נֶאֱמַר "וְהָיָה כָּל אֲשֶׁר יִקָּרֵא בְשֵׁם ה' יִמָּלֵט", וְאוֹמֵר (ישעיה מג, ז) "כָּל הַנִּקְרָא בִשְׁמִי וְלִכְבוֹדִי בְּרָאתִיו" וְאוֹמֵר (משלי טז, ד) "כָּל פָּעַל ה' לַמַּעֲנֵהוּ".

"וּלְדָבְקָה בוֹ". וְכִי אֶפְשָׁר לוֹ לָאָדָם לַעֲלוֹת [בַּמָרוֹם] וְלִדַּבֵּק בָּאֵשׁ וַהֲלֹא כְבָר נֶאֱמַר  "כִּי ה' אֱלֹהֶיךָ אֵשׁ אֹכְלָה הוּא" וְאוֹמֵר (דניאל ז, ט) "כָּ(וּ)רְסֵיהּ שְׁבִיבִין דִּי נוּר", אֶלָּא הִדַּבֵּק בַּחֲכָמִים וּבְתַלְמִידֵיהֶם וּמַעֲלֶה אֲנִי עָלֶיךָ כְּאִלּוּ עָלִיתָ לַמָּרוֹם וּנְטַלְתָּהּ (בְּשָׁלוֹם), וְלֹא שֶׁעָלִיתָ וּנְטַלְתָּהּ בְּשָׁלוֹם אֶלָּא כְּאִלּוּ עָשִׂיתָ מִלְחָמָה וּנְטַלְתָּהּ, וְכֵן הוּא אוֹמֵר (תהלים סח, יט) "עָלִיתָ לַמָּרוֹם שָׁבִיתָ שֶׁבִי". דּוֹרְשֵׁי רְשׁוּמוֹת אוֹמְרִים, רְצוֹנְךָ שֶׁתַּכִּיר מִי שֶׁאָמַר וְהָיָה הָעוֹלָם, [לְמֹד אַגָּדָה, שֶׁמִּתּוֹךְ כָּךְ אַתָּה מַכִּיר אֶת הַקָּדוֹשׁ בָּרוּךְ הוּא] וּמִדַּבֵּק בִּדְרָכָיו, [וְאִם] עֲשִׂיתֶם מַה שֶּׁעֲלֵיכֶם אַף אֲנִי אֶעֱשֶׂה אֶת מַה שֶּׁעָלַי.

{pפסוק כגp}  "וְהוֹרִישׁ ה'". ה' מוֹרִישׁ וְאֵין בָּשָׂר וָדָם מוֹרִישׁ. אֶת כָּל הַגּוֹיִם. שׁוֹמֵעַ אֲנִי כְּמַשְׁמָעוֹ. תַּלְמוּד לוֹמַר "הָאֵלֶּה". וְאֵין לִי אֶלָּא אֵלּוּ, מִנַּיִן לְרַבּוֹת מְסַיְעֵיהֶן. תַּלְמוּד לוֹמַר "הָאֵלֶּה".

{rרמז תתעדr}  "מִלִּפְנֵיכֶם". שֶׁתִּהְיוּ אַתֶּם (זוֹכִים) [גְּדֵלִים] וְהוֹלְכִין וְהֵן מִתְמַעֲטִין וְהוֹלְכִין, וְכֵן הוּא אוֹמֵר (שמות כג, ל) "מְעַט מְעַט אֲגָרְשֶׁנּוּ", וְאוֹמֵר  "לֹא אֲגָרְשֶׁנּוּ מִפָּנֶיךָ בְּשָׁנָה אַחַת פֶּן תִּהְיֶה הָאָרֶץ שְׁמָמָה וְרַבָּה עָלֶיךָ חַיַּת הַשָּׂדֶה", דִּבְרֵי רַבִּי עֲקִיבָא. רַבִּי אֶלְעָזָר בֶּן עֲזַרְיָה אוֹמֵר, לְפִי שֶׁיִּשְׂרָאֵל צַדִּיקִים הֵן לָמָּה יְרֵאִים מִן הַחַיָּה וַהֲרֵי הַצַּדִּיקִים אֵין יְרֵאִים מִן הַחַיָּה שֶׁנֶּאֱמַר (איוב ה, כג) "כִּי עִם אַבְנֵי הַשָּׂדֶה בְרִיתֶךָ וְחַיַּת הַשָּׂדֶה הָשְׁלְמָה לָךְ", וְאִם תֹּאמַר לָמָּה יָגַע יְהוֹשֻׁעַ כָּל אוֹתָה הַיְגִיעָה, אֵינָהּ אֶלָּא לְפִי שֶׁחָטְאוּ יִשְׂרָאֵל נִגְזַר לָהֶם "מְעַט מְעַט אֲגָרְשֶׁנּוּ מִפָּנֶיךָ".

"וִירִשְׁתֶּם גּוֹיִם גְּדֹלִים וַעֲצֻמִים". גְּד(וֹ)לִים בְּקוֹמָה וַעֲצֻמִים בְּכֹחַ. מִכֶּם. אַף אַתֶּם גְּדוֹלִים וַעֲצוּמִים אֶלָּא שֶׁהֵן גְּדוֹלִים וַעֲצוּמִים מִכֶּם. רַבִּי אֱלִיעֶזֶר בֶּן יַעֲקֹב אוֹמֵר, מָשָׁל לְאָדָם שֶׁאוֹמֵר אִישׁ פְּלוֹנִי גִּבוֹר וְזֶה גִּבּוֹר מִמֶּנּוּ, הֲרֵי גִּבּוֹר אֶלָּא שֶׁהַלָּה גִּבּוֹר מִמֶּנּוּ. דָּבָר אַחֵר מִכֶּם. לָמָּה נֶאֱמַר עוֹד וַהֲלֹא כְבָר נֶאֱמַר  "שִׁבְעָה גּוֹיִם (גְּדֹלִים) [רַבִּים] וַעֲצוּמִים מִמֶּךָּ" וּמַה תַּלְמוּד לוֹמַר מִכֶּם, מְלַמֵּד שֶׁאֶחָד מִשִּׁבְעָה עֲמָמִים גָּדוֹל וְקָשֶׁה כְּנֶגֶד כָּל יִשְׂרָאֵל שֶׁכֵּן הוּא אוֹמֵר (עמוס ב, ט) "וְאָנֹכִי הִשְׁמַדְתִּי אֶת- הָאֱמֹרִי מִפְּנֵיכֶם אֲשֶׁר כְּגֹבַהּ אֲרָזִים גָּבְהוֹ וְחָס(וֹ)ן הוּא כָּאַלּוֹנִים.

{pפסוק כדp}  "כָּל [הַ]מָּקוֹם אֲשֶׁר תִּדְרֹךְ כַּף רַגְלְ(י)כֶם בּוֹ לָכֶם יִהְיֶה". אִם לְלַמֵּד עַל תְּחוּמֵי אֶרֶץ יִשְׂרָאֵל הָא כְּבָר נֶאֱמַר "מִן הַמִּדְבָּר וְהַלְּבָנוֹן (עַד) [מִן] הַנָּהָר (הַגָּדוֹל) נְהַר פְּרָת וְעַד הַיָּם הָאַחֲרוֹן" וּמַה תַּלְמוּד לוֹמַר "כָּל הַמָּקוֹם אֲשֶׁר תִּדְרֹךְ כַּף רַגְלְ(י)כֶם בּוֹ לָכֶם יִהְיֶה". אָמַר לָהֶם, כָּל מָקוֹם שֶׁתִּכְבְּשׁוּ חוּץ מִמְּקוֹמוֹת הָאֵלּוּ הֲרֵי הוּא שֶׁלָּכֶם. אוֹ [אֵינוֹ אֶלָּא] רְשׁוּת בְּיָדָן לִכְבֹּשׁ חוּץ לְאֶרֶץ יִשְׂרָאֵל עַד שֶׁלֹּא יִכְבְּשׁוּ אֶרֶץ יִשְרָאֵל. תַּלְמוּד לוֹמַר "וִירַשְׁתֶּם גּוֹיִם גְּדֹלִים וַעֲצֻמִים מִכֶּם" וְאַחַר כָּךְ כָּל הַמָּקוֹם אֲשֶׁר תִּדְרֹךְ כַּף- רַגְלֵ(י)כֶם בּוֹ לָכֶם יִהְיֶה, שֶׁלֹּא תְהֵא אֶרֶץ יִשְׂרָאֵל מִטַּמֵּא בְּגִלּוּלֵיהֶם וְאַתֶּם חוֹזְרִין וּמְכַבְּשִׁין חוּצָה לָאָרֶץ [אֶלָּא מִשֶׁתִּכְבְּשׁוּ אֶרֶץ יִשְׂרָאֵל תִּהְיוּ רַשָּׁאִים לִכְבֹּשׁ חוּצָה לָאָרֶץ]. הֲרֵי שֶׁכָּבְשׁוּ חוּצָה לָאָרֶץ מִנַּיִן שֶׁמִּצְווֹת נוֹהֲגוֹת שָׁם. הֲרֵי אַתָּה דָן, נֶאֱמַר כָּאן "יִהְיֶה" וְנֶאֱמַר לְהַלָּן "יִהְיֶה" מַה יִּהְיֶה הָאָמוּר לְהַלָּן מִצְווֹת נוֹהֲגוֹת שָׁם אַף יִהְיֶה הָאָמוּר כָּאן מִצְווֹת נוֹהֲגוֹת שָׁם. וְאִם תֹּאמַר מִפְּנֵי מָה כָּבַשׁ דָּוִד אֲרַם נַהֲרַיִם וַאֲרַם צוֹבָה וְאֵין מִצְווֹת נוֹהֲגוֹת שָׁם. אָמַרְתָּ דָּוִד עָשָׂה שֶׁלֹּא כַתּוֹרָה, הַתּוֹרָה אָמְרָה מִשֶׁתִּכְבְּשׁוּ אֶרֶץ יִשְׂרָאֵל תִּהְיוּ רַשָּׁאִין לִכְבֹּשׁ חוּצָה לָאָרֶץ הוּא לֹא עָשָׂה כֵן אֶלָּא חָזַר וְכָבַשׁ אֲרַם נַהֲרַיִם וַאֲרַם צוֹבָה, וְאֶת הַיְבוּסִי סָמוּךְ לִירוּשָׁלַיִם לֹא הוֹרִישׁ, אָמַר לוֹ הַמָּקוֹם, אֶת הַיְבוּסִי הַסָּמוּךְ לְפַּלְטֵרִין שֶׁלְּךָ לֹא הוֹרַשְׁתָּ, הֵיאַךְ אַתָּה חוֹזֵר וּמְכַבֵּשׁ אֲרַם נַהֲרַיִם וַאֲרַם צוֹבָה. הֲרֵי שֶׁכָּבְשׁוּ בְּחוּצָה לָאָרֶץ. וּמִנַּיִן שֶׁכְּנֶגְדּוֹ בַּיָּם הוּא שֶׁלָּהֶן. תַּלְמוּד לוֹמַר "מִן הַמִּדְבָּר וְהַלְבָנוֹן" וְגוֹ', מִן הַמִּדְבָּר וְהַלְבָנוֹן גְּבוּלְכֶם וְאֵין הַמִּדְבָּר וְהַלְבָנוֹן גְּבוּלְכֶם, וְאִם כְּבַשְׁתֶּם, הַלְּבָנוֹן גְּבוּלְכֶם וְהַמִּדְבָּר גְּבוּלְכֶם. מִן הַנָּהָר נְהַר פְּרָת. מִן הַנָּהָר גְּבוּלְכֶם וְאֵין הַנָּהָר גְּבוּלְכֶם, וְאִם כְּבַשְׁתֶּם, אַף הַנָּהָר גְּבוּלְכֶם. וְעַד הַיָּם הָאַחֲרוֹן. עַד הַיָּם גְּבוּלְכֶם וְאֵין הַיָּם גְּבוּלְכֶם, וְאִם כְּבַשְׁתֶּם, יְהִי גְּבוּלְכֶם, וְכֵן הוּא אוֹמֵר (במדבר לד, ו) "וּגְבוּל יָם וְהָיָה לָכֶם הַיָּם הַגָּדוֹל וּגְבוּל" וְגוֹ'.

נִמְצֵאתָ אוֹמֵר כָּל מָקוֹם שֶׁהֶחֱזִיקוּ עוֹלֵי בָבֶל מֵאֶרֶץ יִשְׂרָאֵל וְעַד כְּזִיב לֹא נֶאֱכָל וְלֹא נֶעֱבָד, עוֹלֵי מִצְרַיִם, נֶאֱכָל אֲבָל לֹא נֶעֱבָד, אֵלּוּ וָאֵלּוּ, נֶאֱכָל וְנֶעֱבָד תְּחוּמֵי אֶרֶץ יִשְׂרָאֵל וְעַד מָקוֹם שֶׁהֶחֱזִיקוּ עוֹלֵי בָּבֶל, (בְּכָל) פָּרָשַׁת אַשְׁקְלוֹן, חוֹמַת מִגְדָּל שַׁרְשַׁךְ רוֹד חֲמָת וְעַכּוֹ מִגֵּיאָתוֹ וְגֵיאָתוֹ עַצְמָהּ סְבָרָתָא וּבֵית זְנִיתָא, קְצָרָא דִגְלִילָא, קַנְיָיא רַעֲיָיא, מָצֵי רַעֲבְתָא, כְּמוּתָה דְכַרְיָין, נהוֹרָאתָא דְיָתֵר, נַחְלָה דְאַבְצְאֵל, בֵּית עַד, מַרְעֶשֶת, לוּלָא דַבְּתָא, דַבְּאַת, כְּרָכָא דְבַּר סַנְגְרָא, מֵיסַף, סְפַנְתָּא, נְקִיבָתָא, רַעְיוֹן, תַּרְנְגוֹלָא עִ(י)לָּאָה דְקֵיסְרֵי, בֵּית סֻכַּת, קְנַת, וְרֶקֶם תַּחְגְרָא, וּטְרָכוֹנָא דְנִימְרָא דְבִתְחוּם בִּיצְרָא, מַשְׁקָא, וְחֶשְׁבּוֹן, וְנַחֲלָא דְזֶרֶד מַכּוּתָא, נִימְרוֹן עַלְיָה זִירְזָא, וּרְקַם גֵּיאָה, וּגְבַנְיָיא דְאַשְׁקְלוֹן, וְדֶרֶךְ גְּדוֹלָה הַהוֹלֶכֶת לַמִּדְבָּר.

{pפסוק כהp} {rרמז תתעהr}  "לֹא יִתְיַצֵּב אִישׁ בִּפְנֵיכֶם". אֵין לִי אֶלָּא אִישׁ, אֻמָּה אוֹ מִשְׁפָּחָה וְאִשָּׁה בִכְשָׁפֶיהָ מִנָּיִן. תַּלְמוּד לוֹמַר "לֹא יִתְיַצֵּב בִּפְנֵיכֶם", מִכָּל מָקוֹם. אִם כֵּן לָמָּה נֶאֱמַר "אִישׁ". אֲפִ(י)לּוּ כְּעוֹג מֶלֶךְ הַבָּשָׁן. פַּחְדְּכֶם וּמוֹרַאֲכֶם. וַהֲרֵי אִם נִפְחָדִים הֵם יְרֵאִים הֵם, אֶלָּא פַּחְדְּכֶם עַל הַקְּרוֹבִים וּמוֹרַאֲכֶם עַל הָרְחוֹקִים. וְכֵן הּוּא אוֹמֵר  "וַיְהִי כִשְׁמֹעַ כָּל מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן יָמָּה וְכָל מַלְכֵי הַכְּנַעֲנִי אֲשֶׁר עַל הַיָּם אֵת אֲשֶׁר הוֹבִישׁ ה' אֶת מֵי הַיַּרְדֵּן מִפְּנֵי בְנֵי יִשְׂרָאֵל עַד עָבְרָם וַיִּמַּס לְבָבָם וְלֹא הָיָה בָם עוֹד רוּחַ מִפְּנֵי בְּנֵי יִשְׂרָאֵל". וְאִם תֹּאמַר שֶׁלֹּא הָיוּ אַנְשֵׁי יְרִיחוֹ גְּדוֹלִים וְקָשִׁים, וַהֲלֹא כְבָר נֶאֱמַר (שם ב, א) "וַיִּשְׁלַח יְהוֹשֻׁעַ בִּן נוּן מִן הַשִּׁטִּים שְׁנַיִם אֲנָשִׁים מְרַגְּלִים חֶרֶשׁ לֵאמֹר לְכוּ רְאוּ אֶת הָאָרֶץ וְאֶת יְרִיחוֹ", יְרִיחוֹ בַּכְּלָל הָיְתָה וְלָמָּה יָצַאת, מְלַמֵּד שֶׁשְּׁקוּלָה כְנֶגֶד כֻּלָּם. כַּיּוֹצֵא בוֹ אַתָּה אוֹמֵר (במדבר לא, ו) "וַיִּשְׁלַח אֹתָם מֹשֶׁה אֶלֶף לַמַּטֶּה לַצָּבָא" אֹתָם וְאֶת פִּנְחָס, פִּנְחָס הָיָה בַכְּלָל וְלָמָּה יָצָא, מְלַמֵּד שֶׁהָיָה שָׁקוּל כְּנֶגֶד כֻּלָּם. כַּיּוֹצֵא בוֹ אַתָּה אוֹמֵר (שמות טו, א) "אָז יָשִׁיר מֹשֶׁה וּבְנֵי יִשְׂרָאֵל", מֹשֶׁה הָיָה בַּכְּלָל וְלָמָּה יָצָא, מְלַמֵּד שֶׁהָיָה שָׁקוּל כְּנֶגֶד כֻּלָּם. כַּיּוֹצֵא בוֹ אַתָּה אוֹמֵר  "וַיְדַבֵּר דָוִד לַה' וְגוֹ' בְּיוֹם הִצִּיל ה' אוֹתוֹ וְגוֹ', שָׁאוּל הָיָה בַכְּלָל וְלָמָּה יָצָא, מְלַמֵּד שֶׁהָיָה שָׁקוּל כְּנֶגֶד כֻּלָּן. כַּיּוֹצֵא בוֹ אַתָּה אוֹמֵר (ש"ב ב, ג) "וַיִּפָּקְדוּ מֵעַבְדֵי דָוִד תִּשְׁעָה עָשָׂר אִישׁ וַעֲשָׂהאֵל", עֲשָׂהאֵל בַּכְּלָל הָיָה וְלָמָּה יָצָא, מְלַמֵּד שֶׁהָיָה שָׁקוּל כְּנֶגֶד כֻּלָּן. כַּיּוֹצֵא בוֹ אַתָּה אוֹמֵר  "וְהַמֶּלֶךְ שְׁלֹמֹה אָהַב נָשִׁים נָכְרִיּוֹת רַבּוֹת וְאֶת בַּת פַּרְעֹה", בַּת פַּרְעֹה בִּכְלָל הָיְתָה וְלָמָּה יָצַאת, מְלַמֵּד שֶׁהָיְתָה מְחַבְּבָהּ כְּנֶגֶד כֻּלָּן, וּכְלַפֵּי חֵטְא שֶׁהֶחֱטִיאָה אוֹתוֹ יוֹתֵר מִכֻּלָּן.

"יִתֵּן ה' אֱלֹהֵיכֶם עַל פְּנֵי כָל הָאָרֶץ אֲשֶׁר תִּדְרְכוּ  בָהּ". לָמָּה נֶאֱמַר. לְפִי שֶׁנֶּאֱמַר (להלן טז, טז) "שְׁלֹשׁ פְּעָמִים בַּשָּׁנָה יֵרָאֶה" וְגוֹ' שֶׁמָּא יֹאמְרוּ יִשְׂרָאֵל הֲרֵי אָנוּ עוֹלִין לְהִשְׁתַּחֲווֹת מִי מְשַׁמֵּר לָנוּ אֶת אַרְצֵנוּ, אָמַר לָהֶם הַמָּקוֹם עֲלוּ וְשֶׁלָּכֶם אֲנִי שׁוֹמֵר שֶׁנֶּאֱמַר (שמות לד, כד) "לֹא יַחְמֹד אִישׁ אֶת אַרְצְךָ" אִם בְּעֵינָיו אֵינוֹ חוֹמְדָהּ כֵּיצַד הוּא בָּא לִטֹּל נְכָסִים וּבְהֵמָה, וְכֵן אַתָּה מוֹצֵא בְּיִשְׂרָאֵל כְּשֶׁהֵן עוֹשִׂין רְצוֹנוֹ שֶׁל מָקוֹם מָה אָמַר נַעֲמָן לֶאֱלִישָׁע  ("וְלוּ) [וְלֹא] יֻתַּן נָא לְעַבְדְּךָ מַשָּׂא צֶמֶד פְּרָדִים אֲדָמָה" וַהֲרֵי דְבָרִים קַל וָחֹמֶר אִם עָפָר הֲרֵי הוּא מִתְיָרֵא לִטֹּל מֵאֶרֶץ יִשְׂרָאֵל שֶׁלֹּא בִרְשׁוּת כֵּיצַד הוּא בָּא לִטֹּל נְכָסִים וּבְהֵמָה. כַּאֲשֶׁר דִּבֶּר לָכֶם. הֵיכָן דִּבֵּר. (שמות כג, כז) "אֶת אֵימָתִי אֲשַׁלַּח לְפָנֶיךָ" (כָּתוּב בְּרֶמֶז ש"ס).


@ פָּרָשַׁת רְאֵה

~ פרק יא

{pפסוק כו-כחp}  "בְּרָכָה וּקְלָלָה", לָמָּה נֶאֱמַר. לְפִי שֶׁנֶּאֱמַר (להלן ל, יט) "הַחַיִּים וְהַמָּוֶת נָתַתִּי לְפָנֶיךָ הַבְּרָכָה וְהַקְּלָלָה" שֶׁמָּא יֹאמְרוּ יִשְׂרָאֵל הוֹאִיל וְנָתַן הַמָּקוֹם לְפָנֵינוּ שְׁנֵי דְרָכִים דֶּרֶךְ הַחַיִּים וְדֶרֶךְ הַמָּוֶת נֵלֵךְ בְּאֵיזוֹ מֵהֶן שֶׁנִּרְצֶה, תַּלְמוּד לוֹמַר "וּבָחַרְתָּ בַּחַיִּים". מָשָׁל לְאָדָם שֶׁהָיָה יוֹשֵׁב עַל פָּרָשַׁת דְּרָכִים וְהָיוּ לְפָנָיו שְׁנֵי שְׁבִילִין, אֶחָד שֶׁתְּחִלָּתוֹ מִישׁוֹר וְסוֹפוֹ קוֹצִים וְאֶחָד שֶׁתְּחִלָּתוֹ קוֹצִים וְסוֹפוֹ מִישׁוֹר, וְהָיָה מוֹדִיעַ אֶת הָעוֹבְרִים וְאֶת הַשָּׁבִים וְאוֹמֵר לָהֶם שֶׁאַתֶּם רוֹאִים שְׁבִיל זֶה שֶׁתְּחִלָּתוֹ מִישׁוֹר, כִּשְׁתַּיִם וְשָׁלֹשׁ פְּסִיעוֹת מְהַלֵּךְ בְּמִישׁוֹר וְסוֹפוֹ לָצֵאת לַקּוֹצִים, וְאַתֶּם רוֹאִים אֶת שְׁבִיל זֶה שֶׁתְּחִלָּתוֹ קוֹצִים, כִּשְׁתַּיִם וְשָׁלֹשׁ פְּסִיעוֹת אַתָּה מְהַלֵּךְ בַּקּוֹצִים וְסוֹפוֹ לָצֵאת לַמִּישׁוֹר. כָּךְ אָמַר לָהֶן מֹשֶׁה לְיִשְׂרָאֵל, אַתֶּם רוֹאִים אֶת הָרְשָׁעִים שֶׁהֵן מַצְלִיחִים, בִּשְׁנַיִם וּשְׁלֹשָׁה יָמִים הֵן מַצְלִיחִין בָּעוֹלָם הַזֶּה וְסוֹפָן לִדָּחוֹת בָּאַחֲרוֹנָה, שֶׁנֶּאֱמַר (משלי כד, כ) "כִּי לֹא תִּהְיֶה אַחֲרִית לָרָע" וְאוֹמֵר  "וְהִנֵּה דִּמְעַת הָעֲשׁוּקִים" וְגוֹ' וְאוֹמֵר (שם ה') "הַכְּסִיל חֹבֵק אֶת יָדָיו" וְגוֹ' וְאוֹמֵר  "דֶּרֶךְ רְשָׁעִים כָּאֲפֵלָה" וְאַתֶּם רוֹאִים צַדִּיקִים שֶׁמִּצְטָעֲרִין בָּעוֹלָם הַזֶּה, בִּשְׁנַיִם וּשְׁלֹשָׁה יָמִים הֵן מִצְטַעֲרִים וְסוֹפָן לִשְׂמֹחַ בָּאַחֲרוֹנָה, שֶׁנֶּאֱמַר (לעיל ח, טז) "לְהֵיטִבְךָ בְּאַחֲרִיתֶךָ", וְאוֹמֵר (קהלת ז, ח) "טוֹב אַחֲרִית דָּבָר מֵרֵאשִׁיתוֹ" וְאוֹמֵר  "כִּי (אֲנִי) [אָנֹכִי] יָדַעְתִּי אֶת- הַמַּחֲשָׁבֹת אֲשֶׁר (אֲנִי) [אָנֹכִי] ח(וֹ)שֵׁב" וְגוֹ' וְאוֹמֵר (תהלים צז, יא) "אוֹר זָרֻ(וּ)עַ לַצַּדִּיק" וְגוֹ' וְאוֹמֵר (משלי ד, יח) "וְאֹרַח צַדִּיקִים כְּאוֹר נֹגַהּ" וְגוֹ'. רַבִּי יְהוֹשֻׁעַ בֶּן קָרְחָה אוֹמֵר, מָשָׁל לְמֶלֶךְ שֶׁעָשָה סְעוּדָה וְהִזְמִין אֶת הָאוֹרְחִין וְהָיָה אוֹהֲבוֹ מֵסֵב בֵּינֵיהֶן וְהָיָה דּוֹמֶה לִטֹּל מָנָה יָפָה וְלֹא הָיָה בוֹ דֵעָה, כֵּיוָן שֶׁרָאָה שֶׁלֹּא הָיָה בוֹ דֵּעָה אָחַז אֶת יָדוֹ וְהִנִּיחָה עַל מָנָה יָפָה. וְכֵן הוּא אוֹמֵר (תהלים טז, ה) "ה' מְנָת חֶלְקִי וְכוֹסִי אַתָּה תּוֹמִיךְ גּוֹרָלִי", יֵשׁ לְךָ אָדָם שֶׁנִּתַּן לוֹ חֶלְקוֹ וְאֵין שָׂמֵחַ בְּחֶלְקוֹ אֲבָל יִשְׂרָאֵל מוֹדִין וּמְשַׁבְּחִין עַל כָּךְ, מְפֻיָּסִין שֶׁאֵין חֵלֶק יָפֶה כְּחֶלְקָן וְלֹא נַחֲלָה כְנַחֲלָתָן וְלֹא גוֹרָל כְּגוֹרָלָן וְהֵן מוֹדִין וּמְשַׁבְּחִין עַל כָּךְ. וְכֵן הוּא אוֹמֵר  "חֲבָלִים נָפְלוּ לִי בַּנְּעִמִים אַף נַחֲלָת שָׁפְרָה עָלָי אֲבָרֵךְ אֶת ה' אֲשֶׁר יְעָצָנִי" וְגוֹ'.

{rרמז תתעוr}  "בְּרָכָה וּקְלָלָה", הַבְּרָכָה אִם תִּשְׁמְעוּ, וְהַקְּלָלָה אִם לֹא תִשְׁמְעוּ. כַּיּוֹצֵא בוֹ אַתָּה אוֹמֵר (בראשית ד, ז) "הֲלוֹא אִם תֵּיטִיב שְׂאֵת", בְּרָכָה, וְאִם לֹא תֵיטִיב (שְׂאֵת"), קְלָלָה. רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר, מִי לְחָשְׁךָ, אָמְרָה תּוֹרָה הַבְּרָכָה וְהַקְּלָלָה הַבְּרָכָה אִם תִּשְׁמְעוּ וְהַקְּלָלָה אִם לֹא תִשְׁמְעוּ. כַּיּוֹצֵא בוֹ אַתָּה אוֹמֵר "מָוֶת וְחַיִּים בְּיַד לָשׁוֹן וְאֹהֲבֶיהָ יֹאכַל פִּרְיָהּ", אוֹהֵב אֶת הַטּוֹבָה אוֹכֵל פֵּרוֹתֶיהָ אוֹהֵב אֶת הָרָעָה אוֹכֵל פֵּרוֹתֶיהָ. רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר, מִי לְחָשְׁךָ, שֶׁאָמְרָה תוֹרָה  "נְצֹר לְשׁוֹנְךָ מֵרָע" וְגוֹ'. כַּיּוֹצֵא בוֹ אַתָּה אוֹמֵר (משלי יא, לא) "הֵן צַדִּיק בָּאָרֶץ יְשֻׁלָּם וְגוֹ'. רַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי אוֹמֵר, מִי לְחָשְׁךָ, שֶׁאָמְרָה תוֹרָה (שם טז, ד) "כֹּל פָּעַל ה' לְמַעֲנֵהוּ וְגַם רָשָׁע לְיוֹם רָעָה".

"וְהַקְּלָלָה אִם לֹא תִשְׁמְעוּ", נִמְצִינוּ לְמֵדִין שֶׁלֹּא צִוָּה (יַעֲקֹב אֶת בָּנָיו) [מֹשֶׁה אֶת יִשְׂרָאֵל] אֶלָּא מִשֶׁכָּלוּ יָמָיו מִשֶּׁנָּטָה לָמוּת מִשֶּׁרָאָה כָּל נִסִּים שֶׁנַּעַשׂוּ בוֹ, לְכָךְ נֶאֱמַר בְּמֹשֶׁה,  "אַחֲרֵי הַכֹּתוֹ אֵת סִיח(וֹ)ן".

"וְסַרְתֶּם מִן הַדֶּרֶךְ", מִדֶּרֶךְ חַיִּים לְדֶרֶךְ מָוֶת.

+4(רמז תתעז) "וְסַרְתֶּם מִן הַדֶּרֶךְ אֲשֶׁר אָנֹכִי מְצַוֶּה אֶתְכֶם הַיּוֹם לָלֶכֶת אַחֲרֵי אֱלֹהִים אֲחֵרִים". מִכָּאן כָּל הַמּוֹדֶה בַּעֲבוֹדַת אֱלִילִים כְּכוֹפֵר בְּכָל הַתּוֹרָה כֻּלָּהּ וְכוּ'.

{pפסוק כטp}  "וְהָיָה כִּי יְבִיאֲךָ ה'", אֵין וְהָיָה אֶלָּא מִיָּד. כִּי יְבִיאֲךָ. קַבֵּל עָלֶיךָ מִצְוָה הָאֲמוּרָה בָּעִנְיָן בִּשְׂכַר שֶׁתָּבוֹא וְתִירַשׁ.

תָּנוּ רַבָּנָן "וְנָתַתָּה אֶת הַבְּרָכָה עַל הַר גְּרִזִּים". וְכִי מָה בָּא הַכָּתוּב לְלַמְּדֵנוּ, שֶׁהַבְּרָכָה עַל הַר גְּרִזִּים וְהַקְּלָלָה עַל הַר עֵיבָל, וַהֲלֹא כְּבָר נֶאֱמַר (להלן כז, יב-יג) "אֵלֶּה יַעַמְדוּ לְבָרֵךְ אֶת הָעָם עַל הַר גְּרִזִּים... וְאֵלֶּה יַעֲמְדוּ עַל הַקְּלָלָה בְּהַר עֵיבָל", אֶלָּא לְהַקְדִּים בְּרָכָה לַקְּלָלָה. יָכוֹל שֶׁיְּהוּ כָּל הַבְּרָכוֹת קוֹדְמוֹת לַקְּלָלוֹת. תַּלְמוּד לוֹמַר ["בְּרָכָה וּקְלָלָה", בְּרָכָה אַחַת קוֹדֶמֶת לַקְּלָלָה וְאֵין כָּל הַבְּרָכוֹת קוֹדֶמֶת לַקְּלָלָה], וּלְהַקִּישׁ קְלָלוֹת לִבְרָכוֹת מַה קְּלָלוֹת בַּלְּוִיִּים אַף בְּרָכוֹת בַּלְּוִיִּים וּמַה קְּלָלוֹת בְּקוֹל רָם אַף בְּרָכוֹת בְּקוֹל רָם וּמַה קְּלָלוֹת בִּלְשׁוֹן הַקֹּדֶשׁ אַף בְּרָכוֹת בִּלְשׁוֹן הַקֹּדֶשׁ וּמַה קְּלָלוֹת בִּכְלָל וּפְרָט אַף בְּרָכוֹת בִּכְלָל וּפְרָט וּמַה קְּלָלוֹת אֵלּו וָאֵלּוּ עוֹנִין אָמֵן אַף בְּרָכוֹת אֵלּוּ וָאֵלּוּ עוֹנִין אָמֵן. הָפְכוּ פְּנֵיהֶם בִּשְׁעַת בְּרָכוֹת אֶל הַר גְּרִזִּים וּבִשְׁעַת קְלָלָה אֶל הַר עֵיבָל.

{pפסוק לp}  תָּנוּ רַבָּנָן "הֲלֹא הֵמָּה בְּעֵבֶר הַיַּרְדֵּן", מֵעֵבֶר הַיַּרְדֵּן וָאֵילָךְ, דִּבְרֵי רַבִּי יְהוּדָה. "אַחֲרֵי דֶּרֶךְ מְבוֹא הַשֶּׁמֶשׁ". מָקוֹם שֶׁהַחַמָּה זוֹרַחַת. בְּאֶרֶץ הַכְּנַעֲנִי הַיֹּשֵׁב בָּעֲרָבָה. אֵלּוּ הַר גְּרִזִּים וְהַר עֵיבָל, שֶׁיּוֹשְׁבִין בָּהֶן כּוּתִיִּים. מוּל הַגִּלְגָּל. סָמוּךְ לַגִּלְגָּל. אֵצֶל אֵלוֹנֵי מֹרֶה. שְׁכֶם, וּלְהַלָּן הוּא אוֹמֵר (בראשית יב, ו) "וַיַּעֲבֹר אַבְרָם בָּאָרֶץ עַד מְקוֹם שְׁכֶם עַד אֵלוֹן מוֹרֶה", מָה אֵלוֹן מוֹרֶה הָאָמוּר לְהַלָּן שְׁכֶם אַף כָּאן שְׁכֶם. אָמַר רַבִּי אֱלִיעֶזֶר בַּר יוֹסֵי, בְּדָבָר זֶה זִיַּפְתִּי סִפְרֵי כוּתִים, אָמַרְתִּי לָהֶם זִיַּפְתֶּם תּוֹרַתְכֶם וְלֹא הֶעֱלִיתֶם בְּיֶדְכֶם כְּלוּם, שֶׁהֱיִיתֶם אוֹמְרִים אֵלוֹנֵי מוֹרֶה שְׁכֶם, אַף אָנוּ מוֹדִים בַּדָּבָר, אָנוּ לְמַדְנוּהָ בִּגְזֵרָה שָׁוָה, אַתֶּם בַּמֶּה לְמַדְתֶּם. רַבִּי אֶלְעָזָר אוֹמֵר, הֲלֹא הֵמָּה בְּעֵבֶר הַיַּרְדֵּן, סָמוּךְ לַיַּרְדֵּן, דִּכְתִיב (להלן כז, ד) "וְהָיָה בְּעָבְרְכֶם אֶת הַיַּרְדֵּן", אַחֲרֵי דֶּרֶךְ מְבוֹא הַשֶּׁמֶשׁ מָקוֹם שֶׁהַחַמָּה שׁוֹקַעַת. בְּאֶרֶץ הַכְּנַעֲנִי [וַהֲלֹא] אֶרֶץ חִוִּי הִיא, הַיֹּשֵׁב בָּעֲרָבָה, וַהֲלֹא בֵּין הָרִים וּגְבָעוֹת הָיוּ יוֹשְׁבִין, מוּל הַגִּלְגָּל, וַהֲלֹא לֹא רָאוּ אֶת הַגִּלְגָּל. רַבִּי אֱלִיעֶזֶר בֶּן יַעֲקֹב אוֹמֵר, לֹא בָא הַכָּתוּב אֶלָּא לְהַרְאוֹת לָהֶן דֶּרֶךְ בַּשְּׁנִיָּה כְּדֶרֶךְ שֶׁהֶרְאָה לָהֶם בָּרִאשׁוֹנָה, בְּדֶרֶךְ, בַּדֶּרֶךְ לְכוּ וְלֹא בְּשָׂדוֹת וּכְרָמִים, הַיֹּשֵׁב, בַּיִּשּׁוּב לְכוּ וְלֹא בַּמִּדְבָּרוֹת, בָּעֲרָבָה, בָּעֲרָבָה לְכוּ וְלֹא בֶּהָרִים וּגְבָעוֹת.

{pפסוק לא-לבp}  "כִּי אַתֶּם עֹבְרִים אֶת הַיַּרְדֵּן", מִשֶּׁעֲבַרְתֶּם אֶת הַיַּרְדֵּן אַתֶּם יוֹדְעִים שֶׁאַתֶּם יוֹרְשִׁים אֶת הָאָרֶץ. אֲשֶׁר ה' נֹתֵן לָכֶם. בִּזְכוּתְכֶם. וִירשְׁתֶּם אֹתָהּ וִישַׁבְתֶּם בָּהּ. בִּשְׂכַר שֶׁתִּירַשׁ תֵּשֵׁב.

"וּשְׁמַרְתֶּם", זֶה מִשְׁנָה. (וַעֲשִׂיתֶם) [לַעֲשׂוֹת]. זֶה הַמַּעֲשֶׂה. אֵת כָּל הַחֻקִּים. אֵלּוּ הַמִּדְרָשׁוֹת. (וְאֶת) הַמִּשְׁפָּטִים אֵלּוּ הַדִּינִים. אֲשֶׁר אָנֹכִי נֹתֵן (לָכֶם) [לִפְנֵיכֶם] הַיּוֹם. יִהְיוּ חֲבִיבִין עֲלֵיכֶם כְּאִלּוּ הַיּוֹם קִבַּלְתֶּם מֵהַר סִינַי וִיהוּ רְגִילִים בְּפִיכֶם כְּאִלּוּ הַיּוֹם שְׁמַעְתֶּם אוֹתָם.

נְכָסִים שֶׁיֵּשׁ לָהֶם אַחֲרָיוּת נִקְנִין בְּכֶסֶף בִּשְׁטָר וּבַחֲזָקָה בַּחֲזָקָה מִנָּלָן. אֲמַר קְרָא  "וּשְׁבוּ בְּעָרֵיכֶם אֲשֶׁר תְּפַשְׂתֶּם", [בַּמֶּה תְּפַשְׂתֶּם, בִּישִׁיבָה]. דְּבֵי רַבִּי יִשְׁמָעאֵל תָּנָא וִירַשְׁתֶּם אֹתָהּ וִישַׁבְתֶּם בָּהּ, בַּמֶּה יְרַשְׁתֶּם, בִּישִׁיבָה.

~ פרק יב

{pפסוק א-דp}  "אֵלֶּה הַחֻקִּים". אֵלּוּ הַמִּדְרָשׁוֹת. וְהַמִּשְׁפָּטִים. אֵלּוּ הַדִּינִים. אֲשֶׁר תִּשְׁמְרוּן. זֶה מִשְׁנָה. לַעֲשׂוֹת. זֶה מַעֲשֶׂה. בָּאָרֶץ. שׁוֹמֵעַ אֲנִי לֹא יְהוּ נוֹהֲגִין אֶלָּא בָּאָרֶץ. תַּלְמוּד לוֹמַר "כָּל הַיָּמִים אֲשֶׁר אַתֶּם חַיִּים עַל הָאֲדָמָה". אִי כָּל הַיָּמִים יָכוֹל כָּל הַמִּצְווֹת נוֹהֲגוֹת בֵּין בָּאָרֶץ בֵּין בְּחוּצָה לָאָרֶץ. תַּלְמוּד לוֹמַר "בָּאָרֶץ". אַחַר שֶׁרִבָּה הַכָּתוּב וּמִעֵט צֵא וּלְמַד בְּמַּה שֶׁנֶּאֱמַר בָּעִנְיָן "אַבֵּד תְּאַבְּדוּן אֶת כָּל הַמְּקֹמוֹת", מָה עֲבוֹדַת אֱלִילִים מְיֻחֶדֶת שֶׁהִיא חוֹבַת הַגּוּף וְנוֹהֶגֶת בֵּין בָּאָרֶץ בֵּין בְּחוּצָה לָאָרֶץ אַף כָּל שֶׁהִיא חוֹבַת הַגּוּף נוֹהֶגֶת בֵּין בָּאָרֶץ בֵּין בְּחוּצָה לָאָרֶץ חוּץ מִן הֶעָרְלָה וְכִלְאֵי הַכֶּרֶם דְּהִלְכְתָא גְמִירֵי לָהּ דְּאַף עַל גַּב דְּחוֹבַת קַרְקַע נִינְהוּ נוֹהֲגוֹת בֵּין בָּאָרֶץ בֵּין בְּחוּצָה לָאָרֶץ אֲבָל חָדָשׁ בָּאָרֶץ אִין בְּחוּצָה לָאָרֶץ לָא, מַאי טַעֲמָא, מוֹשָׁב לְאַחַר יְרֻשָּׁה וִישִׁיבָה מַשְׁמָע. רַבִּי אֱלִיעֶזֶר אוֹמֵר, אַף חָדָשׁ בֵּין בָּאָרֶץ בֵּין בְּחוּצָה לָאָרֶץ, מוֹשָׁב בְּכָל מָקוֹם שֶׁאַתֶּם יוֹשְׁבִים מַשְׁמָע.

"אַבֵּד תְּאַבְּדוּן אֶת כָּל הַמְּקֹמוֹת", מִנַּיִן אַתָּה אוֹמֵר שֶׁאִם קִצֵּץ אֲשֵׁרָה וְהֶחֱלִיפָהּ אֲפִלּוּ עֶשֶׂר פְּעָמִים שֶׁחַיָּב לְקוֹצְצָהּ. תַּלְמוּד לוֹמַר "אַבֵּד תְּאַבְּדוּן". "אֶת כָּל הַמְּקֹמוֹת" וְגוֹ'. מַגִּיד שֶׁהָיוּ הַכְּנַעֲנִים שְׁטוּפִין בַּעֲבוֹדַת אֱלִילִים יוֹתֵר מִכָּל אֻמּוֹת הָעוֹלָם. אֲשֶׁר אַתֶּם יֹרְשִׁים אֹתָם אֶת אֱלֹהֵיהֶם. שֶׁלֹּא תַעֲשׂוּ כְּמַעֲשֵׂיהֶם וְיָבוֹאוּ אֲחֵרִים וְיִירְשׁוּ אֶתְכֶם (כָּתוּב בְּרֶמֶז תת"ן וְתרכ"ד).

{rרמז תתעחr}  תַּנְיָא "אַבֵּד תְּאַבְּדוּן אֶת כָּל הַמְּקֹמוֹת". בְּכֵלִים שֶׁנִּשְׁתַּמְשׁוּ בָּהֶן לַעֲבוֹדַת אֱלִילִים הַכָּתוּב מְדַבֵּר, יָכוֹל עֲשָׂאוּם וְלֹא גְמָרוּם, גְּמָרוּם וְלֹא הֱבִיאוּם, הֱבִיאוּם וְלֹא נִשְׁתַּמְּשׁוּ בָּהֶן, יָכוֹל יְהוּ אֲסוּרִים, תַּלְמוּד לוֹמַר "אֲשֶׁר עָבְדוּ שָׁם הַגּוֹיִם", שֶׁאֵין אֲסוּרִים עַד שֶׁיַעַבְדוּ, מִכָּאן אָמְרוּ עֲבוֹדַת אֱלִילִים שֶׁל עוֹבֵד אֱלִילִים אֵין אֲסוּרָה עַד שֶׁתֵּעָבֵד, וְשֶׁל יִשְׂרָאֵל אֲסוּרָה מִיָּד, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, חִלּוּף הַדְּבָרִים, שֶׁל עוֹבֵד אֱלִילִים אֲסוּרָה מִיָּד, וְשֶׁל יִשְׂרָאֵל עַד שֶׁתֵּעָבֵד, אֲמַר מָר, בְּכֵלִים שֶׁנִּשְׁתַּמְּשׁוּ בָּהֶן לַעֲבוֹדַת אֱלִילִים הַכָּתוּב מְדַבֵּר. הָא הַמְּקֹמוֹת כְּתִיב. אִם אֵינוֹ עִנְיָן לִמְקוֹמוֹת, דְּלָא מִיתְסְרֵי דִּכְתִיב "אֱלֹהֵיהֶם עַל הֶהָרִים" וְלֹא 'הֶהָרִים אֱלֹהֵיהֶם', תְּנֵהוּ עִנְיָן לְכֵלִים, מִכָּאן אָמְרוּ עֲבוֹדַת אֱלִילִים שֶׁל עוֹבֵד אֱלִילִים אֵינָהּ אֲסוּרָה עַד שֶׁתֵּעָבֵד. וְהָא בְּכֵלִים אוֹקִימְנָא. אֲמַר קְרָא אֲשֶׁר אַתֶּם יֹרְשִׁים אֹתָם אֶת אֱלֹהֵיהֶם, מַקִּישׁ אֱלֹהֵיהֶם לְכֵלִים, מַה כֵּלִים עַד שֶׁיֵּעָבְדוּ אַף אֱלֹהֵיהֶם עַד שֶׁיֵּעָבְדוּ. וְרַבִּי עֲקִיבָא, אֶת הִפְסִיק הָעִנְיָן. וְרַבִּי יִשְׁמָעֵאל, אַשְׁכְּחָן עֲבוֹדַת אֱלִילִים שֶׁל עוֹבֵד אֱלִילִים דְּאֵינָהּ אֲסוּרָה עַד שֶׁתֵּעָבֵד, עֲבוֹדַת אֱלִילִים דְּיִשְׂרָאֵל שֶׁאֲסוּרָה מִיָּד מִנָּא לֵיהּ. סְבָרָא הוּא, מִדְּעוֹבֵד אֱלִילִים עַד שֶׁתֵּעָבֵד, מִכְּלָל דְּיִשְׂרָאֵל אֲסוּרָה מִיָּד. אֵימָא דְּיִשְׂרָאֵל כְּלָל לָא הָשַׁתָּא גְּנִיזָה בַּעְיָא, אִיתְסוּרִי מִבָּעְיָא. וְאֵימָא כִּדְעוֹבֵד אֱלִילִים. אֲמַר קְרָא (לעיל ט, כא) "וְאֶת חַטַּאתְכֶם אֲשֶׁר עֲשִׂיתֶם אֶת הָעֵגֶל", מִשְּׁעַת עֲשִׂיָּה קָם לֵיהּ בְּחֵטְא. וְאֵימָא הָנֵי מִלֵּי לְמֵיקָם גַּבְרָא [בְּחֵטְא, אִיתְסוּרֵי לָא מִיתְסָרָא. אֲמַר קְרָא  "אָרוּר הָאִישׁ אֲשֶׁר יַעֲשֶׂה פֶסֶל וּמַסֵּכָה", מִשְּׁעַת עֲשִׂיָּה קָם לֵיהּ בְּאָרוּר. אֵימָא הָנֵי מִלֵּי לְמֵיקָם גַּבְרָא] בְּאָרוּר, אִיתְסוּרִי לָא מִיתְסָרָא. (שם) "תּוֹעֲבַת ה'" כְּתִיב. וְרַבִּי עֲקִיבָא אֲמַר לְךָ, דָּבָר הַמֵּבִיא לִידֵי תוֹעֵבָה.

וְרַבִּי עֲקִיבָא אוֹמֵר, עֲבוֹדַת אֱלִילִים שֶׁל עוֹבֵד אֱלִילִים אֲסוּרָה מִיָּד. מִנָּא לֵיהּ. אֲמַר קְרָא (לעיל ז, כה) "פְּסִילֵי אֱלֹהֵיהֶם תִּשְׂרְפוּן בָּאֵשׁ", מִשֶּׁפְּסָלוֹ מִיָּד נַעֲשֶׂה אֱלוֹהַ, וְאִידָךְ, הַהִיא מִבָּעֵי לֵיהּ לִכְדְּתָנֵי רַב יוֹסֵף, מִנַּיִן לְעוֹבֵד אֱלִילִים שֶׁפּוֹסֵל אֱלוֹהוֹ, שֶׁנֶּאֱמַר "פְּסִילֵי אֱלֹהֵיהֶם תִּשְׂרְפוּן בָּאֵשׁ". וְאִידָךְ, נָפְקָא לֵיהּ מִדִּשְׁמוּאֵל, דִּשְׁמוּאֵל רָמֵי, כְּתִיב  "פְּסִילֵי אֱלֹהֵיהֶם תִּשְׂרְפוּן בָּאֵשׁ [לֹא תַחְמֹד כֶּסֶף וְזָהָב עֲלֵיהֶם"], וּכְתִיב (שם) "וְלָקַחְתָּ לָךְ", הָא כֵּיצַד, פִּסְלוֹ לֶאֱלוֹהוֹ "לֹא תַחְמֹד", פְּסָלוֹ מֵאֱלוֹהוֹ וְלָקַחְתָּ לָךְ. וְרַבִּי עֲקִיבָא, אַשְׁכְּחָן עֲבוֹדַת אֱלִילִים שֶׁל עוֹבֵד אֱלִילִים דַּאֲסוּרָה מִיָּד, דְּיִשְׂרָאֵל עַד שֶׁתֵּעָבֵד מִנָּא לָן. אֲמַר קְרָא (להלן כז, טו) "וְשָׂם בַּסָּתֶר", עַד שֶׁיַּעֲשֶׂה לָהּ דְּבָרִים שֶׁבַּסֵּתֶר. וְאִידָךְ, הַהוּא מִבָּעֵי לֵיהּ לִכְדְּרַבִּי יִצְחָק, מִנַּיִן לַעֲבוֹדַת אֱלִילִים דְּיִשְׂרָאֵל שֶׁטְּעוּנָה גְּנִיזָה, שֶׁנֶּאֱמַר "וְשָׂם בַּסָּתֶר". וְאִידָךְ, נָפְקָא לֵיהּ מִדְּרַב חִסְדָּא אֲמַר רַב, דַּאֲמַר רַב חִסְדָּא אֲמַר רַב, מִנַּיִן לַעֲבוֹדַת אֱלִילִים שֶׁטְּעוּנָה גְּנִיזָה, שֶׁנֶּאֱמַר (להלן טז, כא) "לֹא תִטַּע לְךָ אֲשֵׁרָה כָּל עֵץ אֵצֶל מִזְבַּח", מַה מִּזְבֵּחַ טָעוּן גְּנִיזָה אַף אֲשֵׁרָה טְעוּנָה גְּנִיזָה. וְאִידָךְ, הַהוּא מִבָּעֵי לֵיהּ כִּדְרֵישׁ לָקִישׁ, כָּל הַמַּעֲמִיד דַּיָּן שֶׁאֵינוֹ הָגוּן כְּאִלּוּ נוֹטֵעַ אֲשֵׁרָה בְּיִשְׂרָאֵל, שֶׁנֶּאֱמַר  "שֹׁפְטִים וְשֹׁטְרִים תִּתֶּן- לְךָ" וּכְתִיב (שם, כא) "לֹא תִטַּע לְךָ אֲשֵׁרָה". אֲמַר רַב אָשֵׁי, וּבִמְקוֹם תַּלְמִיד חָכָם כְּאִלּוּ נְטָעוֹ אֵצֶל מִזְבֵּחַ, שֶׁנֶּאֱמַר  "אֵצֶל מִזְבַּח ה'" וְגוֹ'.

"עַל הֶהָרִים" (כָּתוּב בְּרֶמֶז תת"ן. וְכֵן וְנִתַּצְתֶּם).

"וְנִתַּצְתֶּם אֶת מִזְבְּחֹתָם". זֶה אֶבֶן שֶׁחֲצָבָהּ מִתְּחִלָּה לַעֲבוֹדַת אֱלִילִים, וְשִׁבַּרְתֶּם אֶת מַצֵּבֹתָם. זוֹ מַצֵּבָה שֶׁחֲצָבָהּ לַעֲבוֹדַת אֱלִילִים. וַאֲשֵׁרֵיהֶם תִּשְׂרְפוּן בָּאֵשׁ. זוֹ אֲשֵרָה שֶׁנַּעֲשָׂה תְּחִלָּה לַעֲבוֹדַת אֱלִילִים. וּפְסִילֵי אֱלֹהֵיהֶם תְּגַדֵּעוּן. זוֹ שֶׁהָיְתָה נְטוּעָה (מִתְּחִילָה) [וְגָדְעָה] לַעֲבוֹדָה זָרָה. דָּבָר אַחֵר "וְנִתַּצְתֶּם אֶת מִזְבְּחֹתָם". מִכָּאן אָמְרוּ שָׁלֹשׁ אֲשֵׁרוֹת הֵן, אִילָן שֶׁנְּטָעוֹ מִתְּחִלָּה לַעֲבוֹדַת אֱלִילִים הֲרֵי זֶה אָסוּר, שֶׁנֶּאֱמַר "וַאֲשֵׁרֵיהֶם תִּשְׂרְפוּן בָּאֵשׁ", הֶחֱלִיף, נוֹטֵל מַה שֶּׁהֶחֱלִיף, שֶׁנֶּאֱמַר "וּפְסִילֵי אֱלֹהֵיהֶם תְּגַדֵּעוּן", לֹא הֶחֱלִיף אֶלָּא הֶעֱמִיד תַּחְתָּיו עֲבוֹדַת אֱלִילִים וְסִלְּקָהּ מֻתָּר, שֶׁנֶּאֱמַר "וְאִבַּדְתֶּם אֶת שְׁמָם מִן הַמָּקוֹם הַהוּא". שְׁלֹשָׁה בָּתִּים הֵם, בַּיִת שֶׁבְּנָאוֹ מִתְּחִלָּה לַעֲבוֹדַת אֱלִילִים הֲרֵי זֶה אָסוּר, שֶׁנֶּאֱמַר "אַבֵּד תְּאַבְּדוּן אֶת כָּל הַמְּקֹמוֹת", חִדֵּשׁ נוֹטֵל מַה שֶּׁחִדֵּשׁ, שֶׁנֶּאֱמַר "וְאִבַּדְתֶּם אֶת שְׁמָם", לֹא חִדֵּשׁ אֶלָּא הִכְנִיס לְתוֹכוֹ אֱלִיל הוֹצִיאוֹ הֲרֵי זֶה מֻתָּר, שֶׁנֶּאֱמַר "וְנִתַּצְתֶּם אֶת מִזְבְּחֹתָם" נִתַּצְתָּ אֶת הַמִּזְבֵּחַ הָנַח לוֹ, שִׁבַּרְתָּ אֶת הַמַּצֵּבָה הָנַח לָהּ. יָכוֹל אַתָּה מְצֻוֶּה לִרְדֹּף אַחֲרֵיהֶם בְּחוּצָה לָאָרֶץ. תַּלְמוּד לוֹמַר "וְאִבַּדְתֶּם אֶת שְׁמָם מִן הַמָּקוֹם הַהוּא", בְּאֶרֶץ יִשְׂרָאֵל אַתָּה מְצֻוֶּה לִרְדֹּף אַחֲרֵיהֶם וְאִי אַתָּה מְצֻוֶּה לִרְדֹּף אַחֲרֵיהֶם בְּחוּצָה לָאָרֶץ. רַבִּי אֱלִיעֶזֶר אוֹמֵר, מִנַּיִן לְקוֹצֵץ אֶת הַאֲשֵׁרָה שֶׁהוּא חַיָּב לְשָׁרְשָׁהּ, שֶׁנֶּאֱמַר "וְאִבַּדְתֶּם אֶת שְׁמָם מִן הַמָּקוֹם הַהוּא". אֲמַר לֵיהּ רַבִּי עֲקִיבָא, מָה אֲנִי צָרִיךְ לוֹמַר, וַהֲלֹא כְּבָר נֶאֱמַר "אַבֵּד תְּאַבְּדוּן", וּמַה תַּלְמוּד לוֹמַר "וְאִבַּדְתֶּם", לְשַׁנּוֹת אֶת שְׁמָם, אוֹ יָכוֹל לְשֶׁבַח, תַּלְמוּד לוֹמַר (לעיל ז, כו) "שַׁקֵּץ תְּשַׁקְּצֶנּו.

"וְנִתַּצְתֶּם אֶת מִזְבְּחֹתָם". מַה חָטְאוּ עֵצִים וַאֲבָנִים, אֶלָּא לְפִי שֶׁבָּאת לָאָדָם תַּקָּלָה עַל יְדֵיהֶם אָמַר הַקָּדוֹשׁ בָּרוּךְ הוּא וְנִתַּצְתֶּם. וַהֲרֵי דְּבָרִים קַל וָחֹמֶר, וּמָה אִם עֵצִים וַאֲבָנִים, שֶׁאֵין לָהֶם לֹא זְכוּת וְלֹא חוֹבָה לֹא טוֹבָה וְלֹא רָעָה אֶלָּא עַל יְדֵי שֶׁבָּאת לָאָדָם תַּקָּלָה עַל יְדֵיהֶם אָמַר הַכָּתוּב וְנִתַּצְתֶּם, אָדָם שֶׁהוּא מַחֲטִיא חֲבֵרוֹ וּמַטֵּהוּ מִדֶּרֶךְ חַיִּים לְדֶרֶךְ הַמָּוֶת עַל אַחַת כַּמָּה וְכַמָּה. כַּיּוֹצֵא בוֹ. (ויקרא כ, טז) "וְהָרַגְתָּ אֶת הָאִשָּׁה וְאֶת הַבְּהֵמָה וְגוֹ'". כַּיּוֹצֵא בוֹ  "לֹא תָנִיף עֲלֵיהֶן בַּרְזֶל" וְגוֹ', וְכֵן הוּא אוֹמֵר (שם, ו) "אֲבָנִים שְׁלֵמוֹת תִּבְנֶה" כוּ'.

מִנַּיִן לְנוֹתֵץ אֶבֶן אַחַת מִן הַהֵיכָל וּמִן הַמִּזְבֵּחַ וּמִן הָעֲזָרָה שֶׁעוֹבֵר בְּלֹא תַעֲשֶׂה. תַּלְמוּד לוֹמַר ("וְאִבַּדְתֶּם אֶת שְׁמָם) [וְנִתַּצְתֶּם אֶת מִזְבְּחֹתָם] לֹא תַעֲשׂוּן כֵּן לַה' אֱלֹהֵיכֶם". רַבִּי יִשְׁמָעֵאל אוֹמֵר, מִנַּיִן לְמוֹחֵק אוֹת אַחַת מִן הַשֵּׁם שֶׁעוֹבֵר בְּלֹא תַעֲשֶׂה, שֶׁנֶּאֱמַר "וְאִבַּדְתֶּם אֶת שְׁמָם לֹא תַעֲשׂוּן כֵּן לַה' אֱלֹהֵיכֶם". רַבָּן גַּמְלִיאֵל אוֹמֵר, וְכִי תַּעֲלֶה עַל דַּעְתְּךָ שֶׁיִּשְׂרָאֵל נוֹתְצִין לְמִזְבְּחוֹתֵיהֶן, חַס וְשָׁלוֹם, אֶלָּא שֶׁלֹּא תַעֲשׂוּ כְמַעֲשֵׂיהֶם וְיִגְרְמוּ מַעֲשֵׂיכֶם הָרָעִים לְמִקְדַּשׁ אֲבוֹתֵיכֶם שֶׁיֵּחָרֵב.

{pפסוק ה-וp} {rרמז תתעטr}  "כִּי אִם אֶל הַמָּקוֹם אֲשֶׁר יִבְחַר ה' אֱלֹהֵיכֶם מִכָּל- שִׁבְטֵיכֶם". דְּרֹשׁ עַל פִּי נָבִיא. יָכוֹל תַּמְתִּין עַד שֶׁיֹּאמַר לְךָ נָבִיא. תַּלְמוּד לוֹמַר "לְשִׁכְנוֹ תִדְרְשׁוּ וּבָאתָ שָׁמָּה", דְּרֹשׁ וְאַתָּה מוֹצֵא וְאַחַר כָּךְ יֹאמַר לְךָ נָבִיא. וְכֵן אַתְּ מוֹצֵא בְּדָוִד (תהלים קלב, א-ה) "זְכֹר ה' לְדָוִד וְגוֹ' אֲשֶׁר נִשְׁבַּע לַה' נָדַר לַאֲבִיר יַעֲקֹב אִם אָבֹא בְּאֹהֶל בֵּיתִי אִם אַעֲלֶה עַל עֶרֶש יְצוּעָי אִם אֶתֵּן שְׁנַת לְעֵינָי וְגוֹ' עַד אֶמְצָא מָקוֹם לַה'", שֶׁלֹּא תַעֲשֶׂה אֶלָּא עַל פִּי נָבִיא, שֶׁנֶּאֱמַר (ש"ב כד, יח) "וַיָּבֹא- גָד (הַחוֹזֶה) [אֶל דָּוִד] בַּיּוֹם הַהוּא וַיֹּאמֶר לוֹ עֲלֵה הָקֵם לַה' מִזְבֵּחַ בְּגֹרֶן אֲרַוְנָה הַיְבֻ(וּ)סִי", וְאוֹמֵר  "וַיָּחֶל שְׁלֹמֹה לִבְנוֹת אֶת בֵּית ה' בִּירוּשָלִַם בְּהַר הַמּוֹרִיָּה אֲשֶׁר נִרְאָה לְדָוִיד אָבִיהוּ".

כָּתוּב אֶחָד אוֹמֵר (להלן פסוק יד) "בְּאַחַד שְׁבָטֶיךָ" וְכָתוּב אֶחָד אוֹמֵר מִכָּל שִׁבְטֵיכֶם, כֵּיצַד יִתְקַיְּמוּ שְׁנֵי כְּתוּבִים הַלָּלוּ. יוֹדְעִין הָיוּ שֶׁבֵּית הַמִּקְדָּשׁ עָתִיד לִבָּנוֹת בְּחֵלֶק יְהוּדָה וּבִנְיָמִין, לְפִיכָךְ הִפְרִישׁוּ דֻּשְׁנָהּ שֶׁל יְרִיחוֹ מִירִיחוֹ. מִי אֲכָלָן כָּל אוֹתָן הַשָּׁנִים. בְּנֵי קֵינִי חוֹתֵן מֹשֶׁה אֲכָלוּהוּ כָּל אוֹתָן אַרְבַּע מֵאוֹת שָׁנִים וְאַרְבָּעִים שָׁנָה, שֶׁנֶּאֱמַר  "וּבְנֵי קֵינִי ח(וֹ)תֵן מֹשֶׁה עָלוּ מֵעִיר הַתְּמָרִים", אֲבָל כְּשֶׁנִּבְנָה הַבַּיִת נָסְעוּ וְהָלְכוּ לָהֶם, דִּבְרֵי רַבִּי שִׁמְעוֹן, רַבִּי יְהוּדָה אוֹמֵר, אֵצֶל יַעְבֵּץ הָיוּ, שֶׁהָלְכוּ לִלְמֹד תּוֹרָה. שֶׁנֶּאֱמַר (דבהי"א ב, נה) "וּמִשְׁפְּחוֹת סוֹפְרִים י(וֹ)שְׁבֵי יַעְבֵּץ וְגוֹ'. כָּתוּב אֶחָד אוֹמֵר (לעיל פסוק יד) "בְּאַחַד שְׁבָטֶיךָ" וְכָּתוּב אֶחָד אוֹמֵר מִכָּל  שִׁבְטֵיכֶם, [הַכֶּסֶף מִכָּל הַשְׁבָטִים], בֵּית הַבְּחִירָה מִשֵּׁבֶט אֶחָד. "בְּאַחַד שְׁבָטֶיךָ", זֶה שִׁלֹה. מִכָּל- שִׁבְטֵיכֶם, זוֹ יְרוּשָׁלַיִם. כָּתוּב אֶחָד אוֹמֵר  "וַיִּקֶן דָּוִיד אֶת הַגֹּרֶן וְאֶת הַבָּקָר בְּכֶסֶף שְׁקָלִים חֲמִשִּׁים", וְכָתוּב אֶחָד אוֹמֵר (דבהי"א כא, כה) "וַיִּתֵּן דָּוִיד לְאָרְנָן בַּמָּקוֹם שִׁקְלֵי זָהָב מִשְׁקַל שֵׁשׁ מֵאוֹת", כֵּיצַד יִתְקַיְּמוּ שְׁנֵי הַכְּתוּבִים. שְׁבָטִים הֵם שְׁנֵים עָשָׂר, נָטַל חֲמִשִּׁים שְׁקָלִים מִכָּל שֵׁבֶט וָשֵׁבֶט, נִמְצָא שֵׁשׁ מֵאוֹת שְׁקָלִים לְכָל הַשְּׁבָטִים.

"לָשׂוּם אֶת שְׁמוֹ שָׁם", נֶאֱמַר כָּאן (שְׁמוֹ) ["לָשׂוּם"], וְנֶאֱמַר לְהַלָּן (במדבר ו, כז) "וְשָׂמוּ", מַה הָאָמוּר לְהַלָּן בִּלְשׁוֹן הַקֹּדֶשׁ אַף שְׂמוּ הָאָמוּר כָּאן בִּלְשׁוֹן הַקֹּדֶשׁ, מַה שְּׂמוֹ הָאָמוּר לְהַלָּן בִּרְכַּת כֹּהֲנִים אַף שְׂמוּ הָאָמוּר כָּאן בִּרְכַּת כֹּהֲנִים. אֵין לִי אֶלָּא בַּמִּקְדָּשׁ, בַּגְּבוּלִין מִנַּיִן. תַּלְמוּד לוֹמַר (שמות כ, כא) "בְּכָל הַמָּקוֹם אֲשֶׁר אַזְכִּיר אֶת שְׁמִי". אִם כֵּן לָמָּה נֶאֱמַר "לָשׂוּם אֶת שְׁמוֹ". בַּמִּקְדָּשׁ אוֹמֵר אֶת הַשֵּׁם כִּכְתָבוֹ, וּבַגְּבוּלִין בְּכִנּוּיוֹ.

תָּנוּ רַבָּנָן, אֵין מְעַבְּרִין אֶת הַשָּׁנָה אֶלָּא בִּיהוּדָה, וְאִם עִבְּרוּהָ בַּגָּלִיל מְעֻבֶּרֶת, הֵעִיד חֲנַנְיָה אִישׁ כְּפָר אוֹנוֹ אִם עִבְּרוּהָ בַּגָּלִיל אֵינָהּ מְעֻבֶּרֶת, שֶׁנֶּאֱמַר "לְשִׁכְנוֹ תִדְרְשׁוּ וּבָאתָ שָׁמָּה", כָּל דְּרִישׁוֹת שֶׁאַתָּה דּוֹרֵשׁ לֹא יְהוּ אֶלָּא בְּשִׁכְנוֹ שֶׁל מָקוֹם.

{rרמז תתפr}  תָּנוּ רַבָּנָן חַיָּבֵי חֲרָמִים וְהָעֲרָכִין וְהֶקְדֵּשׁוֹת, בְּכוֹר וּמַעֲשֵׂר וּפֶסַח, לֶקֶט שִׁכְחָה וּפֵאָה, חַטָּאוֹת וַאֲשָׁמוֹת וְעוֹלוֹת וּשְׁלָמִים, צְדָקוֹת וּמַעַשְׂרוֹת כֵּיוָן שֶׁעָבְרוּ עֲלֵיהֶן שָׁלֹשׁ רְגָלִים עוֹבֵר בְּבַל תְּאַחֵר. רַבִּי שִׁמְעוֹן אוֹמֵר, שְׁלֹשָׁה רְגָלִים כְּסִדְרָן וְחַג הַמַּצּוֹת תְּחִלָּה. רַבִּי מֵאִיר אוֹמֵר, כֵּיוָן שֶׁעָבַר עָלָיו רֶגֶל אֶחָד עוֹבֵר בְּבַל תְּאַחֵר, רַבִּי אֱלִיעֶזֶר בֶּן יַעֲקֹב אוֹמֵר, [כֵּיוָן שֶׁעָבְרוּ עֲלֵיהֶן שְׁנֵי רְגָלִים עוֹבֵר בְּבַל תְּאַחֵר. רַבִּי אֱלִיעֶזֶר בְּרַבִּי שִׁמְעוֹן אוֹמֵר], כֵּיוָן שֶׁעָבַר עָלָיו חַג הַסֻּכּוֹת עוֹבֵר עָלָיו בְּבַל תְּאַחֵר. מַאי טַעֲמָא דְּתַנָּא קָמָא. מִכְּדֵי מִ(י)נֵּיהּ סָלִיק, לָמָּה לִי לְמֶהְדַּר לְמִכְתַּב "בְּחַג הַמַּצּוֹת וּבְחַג הַשָּׁבֻעוֹת וּבְחַג הַסֻּכּוֹת", שְׁמַע מִ(י)נָּהּ לְבַל תְּאַחֵר. וְרַבִּי שִׁמְעוֹן, מַאי טַעֲמָא. לֹא יֹאמַר חַג הַסֻּכּוֹת, שֶׁבּוֹ דִּבֵּר הַכָּתוּב, אֶלָּא לָמָּה נֶאֱמַר, לוֹמַר שֶׁזֶּה אַחֲרוֹן. וְרַבִּי מֵאִיר, מַאי טַעֲמָא. דִּכְתִיב "וּבָאתָ שָּׁמָּה" "וַהֲבֵאתֶם שָׁמָּה". וְרַבָּנָן, הַהוּא לַעֲשֵׂה הוּא דְּאָתָא. וְרַבִּי מֵאִיר, כֵּיוָן דַּאֲמַר רַחֲמָנָא אַיְתֵי וְלָא אַיְתֵי מִמֵּילָא קָם לֵיהּ בְּבַל תְּאַחֵר. וְרַבִּי אֱלִיעֶזֶר בֶּן יַעֲקֹב, מַאי טַעֲמָא. דִּכְתִיב  "אֵלֶּה תַּעֲשׂוּ לַה' בְּמוֹעֲדֵיכֶם", [מִעֵט מוֹעֲדִים שְׁנַיִם]. וְרַבָּנָן סָבְרֵי כְּרַבִּי יוֹנָה דַּאֲמַר הֻקְשׁוּ כָּל הַמּוֹעֲדִים זֶה לָזֶה. וְרַבִּי אֱלִיעֶזֶר בְּרַבִּי שִׁמְעוֹן, מַאי טַעֲמָא. אֵינוֹ צָרִיךְ לוֹמַר "חַג הַסֻּכּוֹת", שֶׁבּוֹ דִבֵּר הַכָּתוּב, אֶלָּא לוֹמַר שֶׁזֶּה גּוֹרֵם.

וְרַבִּי מֵאִיר וְרַבִּי אֱלִיעֶזֶר בֶּן יַעֲקֹב, הַאי (להלן טז, טז) "בְּחַג הַמַּצּוֹת וְחַג הַשָּׁבֻעוֹת [וּבְחַג הַסֻּכּוֹת"] מַאי דְּרַשׁ בֵּיהּ. מִבָּעֵי לְהוּ לְהַקִּישׁ חַג שָׁבוּעוֹת לְחַג הַמַּצּוֹת, מַה חַג הַמַּצּוֹת יֵשׁ לוֹ תַּשְׁלוּמִין כָּל שִׁבְעָה, אַף עֲצֶרֶת. וְלַקִּישׁ לְחַג הַסֻּכּוֹת, מַה לְּהַלָּן שְׁמוֹנָה דִּתְנָן מִי שֶׁלֹּא חָג יוֹם טוֹב הָרִאשׁוֹן שֶׁל חַג חוֹגֵג וְהוֹלֵךְ כָּל הָרֶגֶל וְיוֹם טוֹב הָאַחֲרוֹן שֶׁל חַג, [אַף כָּאן שְׁמוֹנָה]. תָּפַסְתָּ מְרֻבֶּה לֹא תָפַסְתָּ, תָּפַסְתָּ מוּעָט תָּפַסְתָּ. [אֶלָּא] לְמַאי הִלְכְתָא כָּתְבֵיהּ רַחֲמָנָא לְחַג הַסֻּכּוֹת. לְאַקּוּשֵׁי לְחַג הַמַּצּוֹת, מַה חַג הַמַּצּוֹת טָעוּן לִינָה דִּכְתִיב  "וּפָנִיתָ בַבֹּקֶר וְהָלַכְתָּ לְאֹהָלֶיךָ", אַף חַג הַסֻּכּוֹת טָעוּן לִינָה.

וְתַּנָא קָמָא וְרַבִּי שִׁמְעוֹן תַּשְׁלוּמִין לַעֲצֶרֶת מִנָּא לְהוּ. נָפְקָא לְהוּ מִדְּתָנֵי רַבָּה בַּר שְׁמוּאֵל, אָמְרָה תוֹרָה מְנֵה יָמִים וְקַדֵּשׁ חֹדֶשׁ, מְנֵה יָמִים וְקַדֵּשׁ עֲצֶרֶת, מַה חֹדֶשׁ לִמְנוּיָיו, אַף עֲצֶרֶת לִמְנוּיָיו. וַעֲצֶרֶת מַנִינָן שְׁבוּעֵי, דַּאֲמַר אַבָּיֵי מִצְוָה לְמִימְנֵי יוֹמֵי וּמִצְוָה לְמִימְנֵי שָׁבוּעֵי, וְעוֹד (להלן טז, טז) "חַג שָׁבֻעוֹת" כְּתִיב. וּפֶסַח בַּר מִקְרַב בָּרְגָלִים הוּא, [פֶּסַח זִמְנָא קְבִיעָא לֵיהּ] אִי אַקְרְבֵיהּ אַקְרְבֵיהּ וְאִי לָא אַקְרְבֵיהּ אִידְחֵי לֵיהּ. מַאי פֶּסַח שַׁלְמֵי פֶּסַח, תָּנָא שְׁלָמִים הַבָּאִים מֵחֲמַת עַצְמָן וְתָנָא שְׁלָמִים הַבָּאִים מֵחֲמַת פֶּסַח, סָלְקָא דַעְתָּךְ אֲמִינָא הוֹאִיל וּמֵחֲמַת פֶּסַח קָאָתֵי כְּפֶסַח דָּמוּ קָא מַשְׁמַע לָן.

אֲמַר רָבָא, כֵּיוָן שֶׁעָבְרוּ עָלָיו שָׁלֹשׁ רְגָלִים, בְּכָל יוֹם וָיוֹם עוֹבֵר בְּבַל תְּאַחֵר. בָּעֵי רַבִּי זֵירָא, יוֹרֵשׁ מַהוּ בְּבַל תְּאַחֵר, (להלן כג, כב) "כִּי תִדֹּר נֶדֶר" אֲמַר רַחֲמָנָא וְהַאי לָא נֶדֶר אוֹ דִּלְמָא וּבָאתָ שָּׁמָּה וַהֲבֵאתֶם שָׁמָּה (מַשְׁמַע תְּרֵי) [וְהָא מִיחַיֵיב]. תָּא שְׁמַע דְּתָנֵי רַב (חֲנַנְיָא) [חִיָּא]  "מֵעִמָּךְ" פְּרָט לְיוֹרֵשׁ. וְהַאי מֵעִמָּךְ מִבָּעֵי לֵיהּ לְלֶקֶט שִׁכְחָה וּפֵאָה. קְרֵי בֵּיהּ "עִמָּךְ" וּקְרֵי בֵּיהּ מֵעִמָּךְ.

תָּנָא הֶעָרֵל וְהַטָּמֵא פְּטוּרִין מִן הָרְאִיָּה. בִּשְׁלָמָא טָמֵא דִּכְתִיב "וּבָאתָ שָׁמָּה" "וַהֲבֵאתֶם שָׁמָה", כָּל שֶׁיֶּשְׁנוֹ בְּבִיאָה יֶשְׁנוֹ בַּהֲבָאָה, אֶלָּא עָרֵל מִנָּלָן. הָא מַנִי, רַבִּי עֲקִיבָא, דְּמַרְבֵּי לְעָרֵל כְּטָמֵא, דְּתַנְיָא רַבִּי עֲקִיבָא אוֹמֵר (ויקרא כב, ד) "אִישׁ אִישׁ" לְרַבּוֹת אֶת הֶעָרֵל.

{rרמז תתפאr}  "וּבָאתָ שָּׁמָּה וַהֲבֵאתֶם שָׁמָּה", לָמָּה נֶאֱמַר. לְפִי שֶׁנֶּאֱמַר (במדבר כט, לט) "אֵלֶּה תַּעֲשׂוּ לַה' בְּמוֹעֲדֵיכֶם", יָכוֹל אֵין לִי שֶׁקָּרֵב בָּרֶגֶל אֶלָּא קָרְבְּנוֹת רֶגֶל בִּלְבַד, מִנַּיִן לְקָרְבְּנוֹת צִבּוּר שֶׁהֻקְדְּשׁוּ לִפְנֵי הָרֶגֶל שֶׁיָּבוֹאוּ בָּרֶגֶל, וְקָרְבְּנוֹת יָחִיד שֶׁהֻקְדְּשׁוּ לִפְנֵי הָרֶגֶל שֶׁיָּבוֹאוּ בָּרֶגֶל וְשֶׁהֻקְדְּשׁוּ בָּרֶגֶל שֶׁיָּבוֹאוּ בָּרֶגֶל, תַּלְמוּד לוֹמַר "אֵלֶּה תַּעֲשׂוּ לַה' בְּמוֹעֲדֵיכֶם", לְרַבּוֹת עוֹפוֹת וּמְנָחוֹת לְהַתִּיר כֻּלָּן שֶׁיָּבוֹאוּ בָּרֶגֶל. יָכוֹל רְשׁוּת. תַּלְמוּד לוֹמַר "אֵלֶּה תַּעֲשׂוּ לַה' בְּמוֹעֲדֵיכֶם", אִם לְהַתִּיר כְּבָר הִתִּיר אִם כֵּן לָמָּה נֶאֱמַר "אֵלֶּה תַּעֲשׂוּ לַה' בְּמוֹעֲדֵיכֶם", לְקָבְעָם חוֹבָה שֶׁכֻּלָּם יָבוֹאוּ בָּרֶגֶל. יָכוֹל בְּאֵיזֶה רֶגֶל שֶׁיִּרְצֶה. תַּלְמוּד לוֹמַר "וּבָאתָ שָּׁמָּה", אִם לְהַתִּיר כְּבָר הִתִּיר, וְאִם לִקְבֹּעַ כְּבָר קָבַע, אִם כֵּן לָמָּה נֶאֱמַר "וּבָאתָּ שָּׁמָּה וַהֲבֵאתֶם שָׁמָּה", לְקָבְעָם חוֹבָה, שֶׁלֹּא יָבוֹאוּ אֶלָּא בָּרֶגֶל הָרִאשׁוֹן שֶׁפָּגַע בּוֹ. יָכוֹל אִם עָבַר רֶגֶל אֶחָד וְלֹא הֵבִיא יְהֵא עוֹבֵר עָלָיו [בְּבַל תְּאַחֵר]. תַּלְמוּד לוֹמַר "אֵלֶּה תַּעֲשׂוּ לַה' בְּמוֹעֲדֵיכֶם", הָא אֵין עוֹבֵר עָלָיו מִשּׁוּם בַּל תְּאַחֵר עַד שֶׁיַּעַבְרוּ עָלָיו רַגְלֵי שָׁנָה כֻּלָּהּ.

"עֹלֹתֵיכֶם", עוֹלַת יָחִיד וְעוֹלַת צִבּוּר. וְזִבְחֵיכֶם. זִבְחֵי שַׁלְמֵי יָחִיד וְזִבְחֵי שַׁלְמֵי צִבּוּר. מַעְשְׂרֹתֵיכֶם. רַבִּי עֲקִיבָא אוֹמֵר בִּשְׁנֵי מַעַשְׂרוֹת הַכָּתוּב מְדַבֵּר, אֶחָד מַעְשַׂר דָּגָן וְאֶחָד מַעְשַׂר בְּהֵמוֹת. [וְאֵת] (וּ)תְּרוּמַת יֶדְכֶם. אֵלּוּ בִּכּוּרִים, כָּעִנְיָן שֶׁנֶּאֱמַר (להלן כו, ד) "וְלָקַח הַכֹּהֵן הַטֶּנֶא מִיָּדְךָ". וּבְכֹרֹת. זֶה הַבְּכוֹר. בְּקַרְכֶם וְצֹאנְכֶם. אֵלּוּ חַטָּאוֹת וַאֲשָׁמוֹת.

בְּכוֹר אַף עַל גַּב דִּכְתִיב  (וּבְכֹרֹת) ["בִּ]בְקָרְךָ וּ[בְ]צָאנֶךָ". דִּידָךְ אִין דְּשֻּׁתָּפוּת לָא, כְּתַב רַחֲמָנָא בְּכֹרֹת בְּקַרְכֶם וְצֹאנְכֶם, אֶלָּא "בְּקָרְךָ וְצֹאנֶךָ" לָמָּה לִי, לְמִעוּטֵי שֻׁתָּפוּת דְּנָכְרִי.

"וַאֲכַלְתֶּם שָׁם לִפְנֵי ה' אֱלֹהֵיכֶם", בִּמְחִיצָה, וּשְׂמַחְתֶּם. נֶאֱמַר כָּאן שִׂמְחָה, וְנֶאֱמַר לְהַלָּן שִׂמְחָה, מַה שִּׂמְחָה הָאֲמוּרָה לְהַלָּן שְׁלָמִים, אַף שִׂמְחָה הָאֲמוּרָה כָּאן שְׁלָמִים. בְּכֹל מִשְׁלַח יֶדְכֶם. בְּכָל מַה שֶּׁאַתֶּם שׁוֹלְחִים (בּוֹ) [אֶת] יֶדְכֶם אֶשְׁלַח בּוֹ בְּרָכָה. אַתֶּם וּבָתֵּיכֶם. זוֹ אִשְׁתּוֹ. אֲשֶׁר בֵּרַכְךָ ה' אֱלֹהֶיךָ. הַכֹּל לְפִי הַבְּרָכָה הָבֵא.

{pפסוק ח-טp}  "לֹא תַעֲשׂוּן כְּכֹל אֲשֶׁר אֲנַחְנוּ עֹשִׂים", תָּנוּ רַבָּנָן, כָּל הַנִּדָּר וְהַנִּדָּב קָרֵב בַּבָּמָה, כָּל שֶׁאֵין נִדָּר וְנִדָּב אֵין קָרֵב בַּבָּמָה, [מִנְחָה וּנְזִירוּת קְרֵבִין בַּבָּמָה], דִּבְרֵי רַבִּי מֵאִיר, וַחֲכָמִים אוֹמְרִים, לֹא קָרְבוּ יָחִיד אֶלָּא עוֹלוֹת וּשְׁלָמִים בִּלְבַד. רַבִּי יְהוּדָה אוֹמֵר, כָּל שֶׁהַצִּבּוּר וְהַיָּחִיד מַקְרִיבִין בְּאֹהֶל מוֹעֵד שֶׁבַּמִּדְבָּר מַקְרִיבִין בְּאֹהֵל מוֹעֵד שֶׁבַּגִּלְגָּל, [מַה בֵּין אֹהֶל מוֹעֵד שֶׁבַּמִּדְבָּר לְאֹהֶל מוֹעֵד שֶׁבַּגִּלְגָּל, אֹהֶל מוֹעֵד שֶׁבַּמִּדְבָּר לֹא הָיוּ הַבָּמוֹת מֻתָּרוֹת], אֹהֶל מוֹעֵד שֶׁבַּגִּלְגָּל הָיוּ הַבָּמוֹת מֻתָּרוֹת, וּבָמָתוֹ שֶׁבְּרֹאשׁ גַּגּוֹ לֹא הָיָה מַקְרִיב עָלֶיהָ אֶלָּא עוֹלָה וּשְׁלָמִים בִּלְבַד. וַחֲכָמִים אוֹמְרִים, כָּל שֶׁהַצִּבּוּר (וְהַיָּחִיד) מַקְרִיבִין בְּאֹהֶל מוֹעֵד שֶׁבַּמִּדְבָּר מַקְרִיבִין בְּאֹהֶל מוֹעֵד שֶׁבַּגִּלְגָּל, וְכָאן וְכָאן לֹא קָרְבוּ יָחִיד אֶלָּא עוֹלוֹת וּשְׁלָמִים בִּלְבַד. רַבִּי שִׁמְעוֹן אוֹמֵר, אַף צִבּוּר לֹא הִקְרִיבוּ אֶלָּא פֶּסַח בִּלְבַד וְחוֹבוֹת שֶׁקָּבוּעַ לָהֶן זְמַן. מַאי טַעֲמָא דְּרַבִּי מֵאִיר. אָמַר קְרָא לֹא תַעֲשׂוּן כְּכֹל אֲשֶׁר אֲנַחְנוּ עֹשִׂים פֹּה הַיּוֹם, אָמַר לָהֶן מֹשֶׁה לְיִשְׂרָאֵל, כִּי עַיְילִיתוּ לְאֶרֶץ יִשְׂרָאֵל יְשָׁרוֹת אַקְרִיבוּ חוֹבוֹת לֹא תַּקְרִיבוּ, מְנָחוֹת וּנְזִירוֹת יְשָׁרוֹת נִינְהוּ. וְרַבָּנָן, מִנְחָה אֵין מִנְחָה בַּבָּמָה. נְזִירוּת חוֹבָה הִיא. אֲמַר שְׁמוּאֵל, מַחֲלֹקֶת בְּעוֹלָה וּשְׁלָמִים, אֲבָל חַטָּאת וְאָשָׁם דִּבְרֵי הַכֹּל חוֹבוֹת נִינְהוּ וְלָא קָרְבוּ. וַחֲכָמִים אוֹמְרִים, כָּל שֶׁהַצִּבּוּר מַקְרִיבִין בְּאֹהֶל מוֹעֵד וְכוּ' מַאי טַעֲמָא דְּרַבָּנָן. דִּכְתִיב "אִישׁ כָּל הַיָּשָׁר בְּעֵינָיו", אִישׁ יְשָׁרוֹת הוּא דְּלַקְרִיב חוֹבוֹת לָא לַקְרִיב, וְצִבּוּר אֲפִלּוּ חוֹבוֹת נַמֵּי (לָא) לַקְרִיב. וְרַבִּי יְהוּדָה אָמַר לְךָ, כִּי כְּתִיב אִישׁ כָּל הַיָּשָׁר אֲבְּעֵינָיו הוּא דִּכְתִיב, אֲבָל בְּבָמָה גְּדוֹלָה אֲפִלּוּ חוֹבוֹת נַמֵּי לַקְרִיב. וְאֶלָּא הָכְּתִיב אִישׁ. כִּי כְּתִיב אִישׁ לְהַכְשִׁיר אֶת הַזָּר. זָר, (ויקרא יז, ו) מִ"וְּזָרַק הַכֹּהֵן" וְגוֹ' נָפְקָא. מַהוּ דְתֵימָא נִבָּעֵי קִדּוּשׁ בְּכוֹרוֹת כְּדִמְעִיקָרָא, קָא מַשְׁמַע לָן. חֲכָמִים הַיְנוּ תַּנָּא קָמָא. אֲמַר רַב פָּפָּא, [קָרְבוּ] נְסָכִים בַּמִּדְבָּר אִיכָּא בֵּינַיְהוּ, רַבִּי שִׁמְעוֹן סְבַר אַף צִבּוּר לֹא הִקְרִיבוּ אֶלָּא פְּסָחִים, מַאי טַעֲמָא דְּרַבִּי שִׁמְעוֹן, דִּכְתִיב  "וַיַּעֲשׂוּ בְּנֵי יִשְׂרָאֵל אֶת הַפֶּסַח בַּגִּלְגָּל", פְּשִׁיטָא, אֶלָּא לַאו הָא קְיָמָא לָן דְּחוֹבוֹת הַקָּבוּעַ לָהֶן זְמַן הוּא דְּקָרֵב, דְּלַאו כְּעֵיָן הַפֶּסַח לָא קָרֵב. וְאִידָךְ, הַהוּא מִבָּעֵי לֵיהּ לְכִדְרַבִּי יוֹחָנָן, דַּאֲמַר רַבִּי יוֹחָנָן מִשֵּׁם רַבִּי בַּנָּאָה עָרֵל מְקַבֵּל הַזָּאָה.

"לֹא תַעֲשׂוּן כְּכֹל אֲשֶׁר אֲנַחְנוּ עֹשִׂים". חוֹבָה בְּבֵית עוֹלָמִים, רְשׁוּת בַּבָּמָה. דָּבָר אַחֵר, לֹא תַעֲשׂוּ[ן] צְאוּ וַעֲשׂוּ, מִכָּאן אָמְרוּ עַד שֶׁלֹּא הוּקַם הַמִּשְׁכָּן הָיוּ הַבָּמוֹת מֻתָּרוֹת וַעֲבוֹדָה בִּבְכוֹרוֹת, מִשֶּׁהוּקַם הַמִּשְׁכָּן נֶאֶסְרוּ הַבָּמוֹת וַעֲבוֹדָה בְּכֹהֲנִים, בָּאוּ לָאָרֶץ הֻתְּרוּ הַבָּמוֹת, בָּאוּ לְשִׁילֹה נֶאֶסְרוּ הַבָּמוֹת, בָּאוּ לְנוֹב וְגִבְעוֹן הֻתְּרוּ הַבָּמוֹת, בָּאוּ לִירוּשָׁלַיִם נֶאֶסְרוּ הַבָּמוֹת, וּמִכָּאן וְאֵילָךְ לֹא הֻתְּרוּ. דָּבָר אַחֵר לֹא תַעֲשׂוּן כְּכֹל אֲשֶׁר אֲנַחְנוּ עֹשִׂים פֹּה הַיּוֹם. הַיּוֹם אָנוּ מְטַלְטְלִין אֶת הַמִּשְׁכָּן הַיּוֹם אָנוּ אֲסוּרִין בַּבָּמָה, מִשֶּׁנָּבוֹא לָאָרֶץ אֵין אָנוּ אֲסוּרִין בַּבָּמָה, רַבִּי יְהוּדָה אוֹמֵר, יָכוֹל יְהֵא צִבּוּר מַקְרִיב בַּבָּמָה, תַּלְמוּד לוֹמַר "אִישׁ", הַיָחִיד מַקְרִיב בַּבָּמָה וְאֵין הַצִּבּוּר מַקְרִיב בַּבָּמָה. אִישׁ כָּל הַיָּשָׁר בְּעֵינָיו. כָּל שֶׁנִּדָּר וְנִדָּב קָרֵב בְּבָמַת יָחִיד, וְכָל שֶׁאֵין נִדָּר וְנִדָּר אֵין קָרֵב בְּבָמַת יָחִיד. רַבִּי שִׁמְעוֹן אוֹמֵר, הַיּוֹם אָנוּ מַקְרִיבִין חַטָּאוֹת וַאֲשָׁמוֹת מִשֶּׁנִּכְנְסוּ לָאָרֶץ אֵין אָנוּ מַקְרִיבִין חַטָּאוֹת וַאֲשָׁמוֹת.

(עַד מָתַי) "כִּי לֹא בָאתֶם עַד עָתָּה". לִתֵּן הֶתֵּר בַּבָּמָה בֵּין מְנוּחָה לְנַחֲלָה.

"כִּי לֹא בָּאתֶם עַד עָתָּה אֶל הַמְּנוּחָה". זוֹ שִׁילֹה. נַחֲלָה. זוֹ יְרוּשָׁלַיִם. וְלָמָּה חִלְּקָן הַכָּתוּב. לִתֵּן הֶתֵּר בֵּין זֶה לָזֶה. נַחֲלָה. זוֹ יְרוּשָׁלַיִם, וְכֵן הוּא אוֹמֵר (ירמיה יד, ח) "הָיְתָה לִי נַחֲלָתִי כְּאַרְיֵה בַּיָּעַר", וְאוֹמֵר (שם, ט) "הַעַיִט צָבוּעַ (הָיְתָה) נַחֲלָתִי לִי. דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, מְנוּחָה זוֹ יְרוּשָׁלַיִם, נַחֲלָה זוֹ שִׁילֹה, וְכֵן הוּא אוֹמֵר  "זֹאת מְנוּחָתִי עֲדֵי עַד פֹּה אֵשֵׁב כִּי אִוִּיתִיהָ", וְאוֹמֵר (שם, יג) "כִּי בָחַר ה' בְּצִיּוֹן אִוָּהּ לְמוֹשָׁב לוֹ". בִּשְׁלָמָא לְמָאן דַּאֲמַר מְנוּחָה זוֹ שִׁילֹה הַיְנוּ דִּכְתִיב "אֶל הַמְּנוּחָה וְאֶל הַנַּחֲלָה", אֶלָּא לְמָאן דַּאֲמַר נַחֲלָה זוֹ שִׁילֹה מְנוּחָה זוֹ יְרוּשָׁלַיִם אֶל הַנַּחֲלָה וְאֶל הַמְּנוּחָה מִבָּעֵי לֵיהּ. קַשְׁיָא. בִּשְׁלָמָא לְמָאן דְּאָמַר זוֹ וָזוֹ שִׁילֹה, [מְנוּחָה] דְּנָחוּ מִכִּבּוּשׁ, נַחֲלָה דִּפְלָגוּ נַחֲלוֹת, דִּכְתִיב (יהושע יח, י) (וַיְּחַלֵּק) [וַיַּשְׁלֵךְ] לָהֶם יְהוֹשֻׁעַ (וַיַּפֵּל לָהֶם הַ)גּוֹרָל בְּשִׁילֹה", אֶלָּא לְמַאן דַּאֲמַר זוֹ וָזוֹ יְרוּשָׁלַיִם, בִּשְׁלָמָא נַחֲלָה נַחֲלַת עוֹלָמִים, אֶלָּא מַאי מְנוּחָה, מְנוּחַת הָאָרוֹן, דִּכְתִיב (דבהי"ב ו, מא) (בְּנוּחַ הָאָרוֹן) ["לְנוּחֶךָ אַתָּה וַאֲרוֹן" וְגוֹ']. בִּשְׁלָמָא לְמַאן דַּאֲמַר זוֹ וָזוֹ יְרוּשָׁלַיִם אֲבָל שִׁילֹה הֲוָה שָׁרְיָא בָּמוֹת, הַיְנוּ דִּכְתִיב  "וַיִּקַּח מָנוֹחַ אֶת גְּדִי הָעִזִּים וְאֶת הַמִּנְחָה וַיַּעַל עַל הַצּוּר", אֶלָּא לְמַאן דַּאֲמַר זוֹ וָזוֹ שִׁילֹה בָּמוֹת הֲווֹ אֲסִירָן. מַאי "וַיִּקַּח מָנוֹחַ", הוֹרָאַת שָׁעָה הָיְתָה. תָּנָא דְּבֵי רַבִּי יִשְׁמָעֵאל כְּרַבִּי שִׁמְעוֹן בֶּן יוֹחַאי דַּאֲמַר זוֹ וָזוֹ יְרוּשָׁלַיִם, וְסִימָנַיִךְ מָשְׁכֵי גָבְרָא לְגָבְרֵי.

{pפסוק י-יאp}  "וַעֲבַרְתֶּם אֶת הַיַּרְדֵּן", רַבִּי יְהוּדָה אוֹמֵר שְׁלֹשָׁה מִצְווֹת נִצְטַוּוּ יִשְׂרָאֵל (כָּתוּב בֶּרֶמֶז רס"ח).

הָיוּ שָׁם שְׁתֵּי מְחִיצוֹת, מְחִיצָה לְקָדְשֵׁי קָדָשִׁים וּמְחִיצָה לְקָדָשִׁים קַלִּים].

"עֹלֹתֵיכֶם", עוֹלַת יָחִיד וְעוֹלַת צִבּוּר. וְזִבְחֵיכֶם. זִבְחֵי [שַׁלְמֵי יָחִיד וְזִבְחֵי] שַׁלְמֵי צִבּוּר. (וּ)מַעְשְׂרֹתֵיכֶם. רַבִּי עֲקִיבָא אוֹמֵר בִּשְׁנֵי מַעַשְׂרוֹת הַכָּתוּב מְדַבֵּר, אֶחָד מַעְשַׂר דָּגָן וְאֶחָד מַעְשַׂר בְּהֵמָה. וּתְרֻמַת יֶדְכֶם. אֵלּוּ בִּכּוּרִים. וְכֹל מִבְחַר נִדְרֵיכֶם. לְרַבּוֹת נְדָרִים וּנְדָבוֹת [שֶׁלֹּא יָבִיא אֶלָּא מִן הַמֻּבְחָר]. מִנַיִן לְרַבּוֹת בְּכוֹרוֹת וּמַעַשָׂרוֹת חַטָּאוֹת וַאֲשָׁמוֹת. תַּלְמוּד לוֹמַר "מִבְחַר נִדְרֵיכֶם וְכֹל מִבְחַר נִדְרֵיכֶם". רַבִּי אוֹמֵר, אִם נֶאֶמְרוּ לְמַעְלָה לָמָּה נֶאֶמְרוּ לְמַטָּה, רִאשׁוֹנָה לְעִנְיַן שִׁילֹה שְׁנִיָּה לְעִנְיַן יְרוּשָׁלָיִם.

{pפסוק יבp}  "וּשְׂמַחְתֶּם", נֶאֱמַר כָּאן שִׂמְחָה וְנֶאֱמַר לְהַלָּן שִׂמְחָה, מַה שִּׂמְחָה הָאָמוּר לְהַלָּן שְׁלָמִים, אַף שִׂמְחָה הָאָמוּר כָּאן שְׁלָמִים. לִפְנֵי ה' אֱלֹהֵיכֶם. בִּמְחִיצָה. אַתֶּם וּבְנֵיכֶם וּבְנֹתֵיכֶם וְעַבְדֵיכֶם וְאַמְהֹתֵיכֶם. חָבִיב חָבִיב קוֹדֵם. וְהַלֵּוִי אֲשֶׁר בִּשְׁעָרֶיךָ. כָּל מָקוֹם שֶׁאַתָּה מוֹצֵא אֶת הַלֵּוִי (הַזֶּה לוֹמֵד) תֵּן לוֹ חֶלְקוֹ, אֵין לוֹ חֶלְקוֹ תֵּן לוֹ מַעְשַׂר עָנִי, אֵין לוֹ מַעְשַׂר עָנִי תֵּן לוֹ שְׁלָמִים.

{pפסוק יג-ידp}  "הִשָּׁמֶר לְךָ פֶּן תַּעֲלֶה עֹלֹתֶיךָ" (כָּתוּב בֶּרֶמֶז תק"פ).

בָּאוּ לְשִׁילֹה נֶאֶסְרוּ הַבָּמוֹת, וְלֹא הָיָה שָׁם תִּקְרָה, אֲבָל בַּיִת שֶׁל אֲבָנִים מִלְּמַטָה וִירִיעוֹת מִלְמַעְלָה, וְהִיא הָיְתָה מְנוּחָה. קָדְשֵׁי קָדָשִׁים נֶאֱכָלִים לִפְנִים מִן הַקְּלָעִים קָדָשִׁים קַלִּים וּמַעְשֵׂר שֵׁנִי בְּכָל מָקוֹם שֶׁאַתָּה רוֹאֶה. מִנָּא הָנֵי מִלֵּי. אֲמַר רַבִּי אֶלְעָזָר אֲמַר רַבִּי הוֹשַׁעְיָא, דַּאֲמַר קְרָא הִשָּׁמֶר לְךָ פֶּן תַּעֲלֶה עֹלֹתֶיךָ בְּכָל מָקוֹם אֲשֶׁר תִּרְאֶה, בְּכָל מָקוֹם שֶׁאַתָּה רוֹאֶה אִי אַתָּה מַעֲלֶה אֲבָל אַתָּה אוֹכֵל בְּכָל מָקוֹם שֶׁאַתָּה רוֹאֶה. רַבִּי אַבְדִּימִי בַּר חָמָא אֲמַר, אֲמַר קְרָא (יהושע טז, ו) "וְנָסַב הַגְּבוּל מִזְרָחָה תַּאֲנַת שִׁילֹה", מַאי "תַּאֲנַת שִׁילֹה", שֶׁכָּל הָרוֹאֶה אוֹתוֹ מִתְאַנֵּחַ עַל אֲכִילַת קָדָשִׁים שֶׁלּוֹ. רַבִּי אַבָּהוּ אֲמַר, אֲמַר קְרָא  "בֵּן פֹּרַת עֲלֵי עָיִן", עַיִן שֶׁלֹּא רָצְתָה לֵהָנוֹת מִדָּבָר שֶׁאֵינוֹ שֶׁלָּהּ תִּזְכֶּה וְתֹאכַל מְלֹא עַיִן שֶׁלָּהּ. רַבִּי יוֹסֵי בַּר חֲנִינָא אֲמַר (להלן לג, טז) "וּרְצוֹן שֹׁכְנִי סְנֶה", עַיִן שֶׁלֹּא רָצְתָה לֵהָנוֹת מִדָּבָר שֶׁאֵינוֹ שֶׁלּוֹ תִּזְכֶּה וְתֹאכַל בֵּין הַשְּׂנוּאִין (שֶׁלָּהּ). תָּנָא רוֹאֶה שֶׁאָמְרוּ, כָּל שֶׁרוֹאֶה וְאֵין מַפְסִיקוֹ. אֲמַר רַב פָּפָּא. רוֹאֶה שֶׁאָמְרוּ, לֹא רוֹאֶה כֻלּוֹ אֶלָּא אֲפִלּוּ רוֹאֶה מִקְצָתוֹ.

{rרמז תתפבr}  "הִשָּׁמֶר לְךָ", הִשָּׁמֵר בְּלֹא תַעֲשֶׂה פֶּן בְּלֹא תַעֲשֶׂה. פֶּן תַּעֲלֶה עֹלֹתֶיךָ, וְלֹא עוֹלַת נָכְרִים דִּבְרֵי רַבִּי שִׁמְעוֹן. רַבִּי יְהוּדָה אוֹמֵר, וְלֹא עוֹלַת נָכְרִים שֶׁהֻקְדְּשׁוּ בְּחוּצָה לָאָרֶץ.

"בְּכָל מָקוֹם אֲשֶׁר תִּרְאֶה", אֲבָל מַעֲלֶה אַתָּה בְּכָל מָקוֹם שֶׁיֹּאמַר לְךָ הַנָּבִיא, כְּדֶרֶךְ שֶׁהֶעֱלָה אֵלִיָּהוּ בְּהַר הַכַּרְמֶל.

כָּתוּב אֶחָד אוֹמֵר "בְּאַחַד שְׁבָטֶיךָ", וְכָתוּב אֶחָד אוֹמֵר (לעיל פסוק ה) "מִכָּל שִׁבְטֵיכֶם", זוֹ הִיא שֶׁרַבִּי יְהוּדָה אוֹמֵר כֶּסֶף מִכָּל שִׁבְטֵיכֶם בֵּית הַבְּחִירָה מִשֵּׁבֶט אֶחָד. שָׁם תַּעֲלֶה עֹלֹתֶיךָ. אֵין לִי אֶלָּא עוֹלָה, שְׁאָר קָרְבָּנוֹת מִנַּיִן. תַּלְמוּד לוֹמַר "וְשָׁם תַּעֲשֶׂה" וְגוֹ'. וַעֲדַיִן אֲנִי אוֹמֵר עוֹלָה שֶׁהִיא בַּעֲשֵׂה וְלֹא תַעֲשֶׂה, שְׁאָר קָדָשִׁים לֹא יְהוּ אֶלָּא בַּעֲשֵׂה, לֹא תַעֲשֶׂה מִנַּיִן. תַּלְמוּד לוֹמַר "שָׁם תַּעֲלֶה עֹלֹתֶיךָ", עוֹלָה בַּכְּלָל הָיְתָה וְלָמָּה יָצְאָה, לְהַקִּישׁ אֵלֶיהָ מָה עוֹלָה מְיֻחֶדֶת שֶׁהִיא בַעֲשֵׂה וְלֹא תַעֲשֶׂה כָּךְ כָּל שֶׁהִיא בַּעֲשֵׂה הֲרֵי הִיא בְּלֹא תַעֲשֶׂה.

{pפסוק טו-טזp}  "רַק בְּכָל אַוַּת נַפְשְׁךָ תִּזְבַּח", וְלֹא גִיזָה. בָּשָׂר. וְלֹא חָלָב. וְאָכַלְתָּ. וְלֹא לִכְלָבֶיךָ, מִכָּאן שֶׁאֵין פּוֹדִין אֶת הַקָּדָשִׁים לְהַאֲכִילָן לִכְלָבִים. אִית דְּאָמְרֵי, תִּזְבַּח וְאָכַלְתָּ אֵין לְךָ בָּהֶן הֶתֵּר אֲכִילָה אֶלָּא מִשְּׁעַת זְבִיחָה וְאֵילָךְ, אֲבָל פּוֹדִין אֶת הַקָּדָשִׁים לְהַאֲכִילָן לִכְלָבִים. (ה"נ דְּאָמְרִינָן).

אֲמַר רַבִּי שְׁמוּאֵל בַּר יִצְחָק, מִנַּיִן לְמַעְשַׂר בְּהֵמָה [שֶׁל יְתוֹמִים] שֶׁמּוֹכְרִין אוֹתוֹ כְּדַרְכָּן, שֶׁנֶּאֱמַר "רַק בְּכָל אַוַּת נַפְשְׁךָ תִּזְבַּח וְאָכַלְתָּ", אֵיזוֹ הוּא (זֶבַח) [דָּבָר] שֶׁאֵין בּוֹ בְּרָכָה מֵחַיִּים אֶלָּא לְאַחַר שְׁחִיטָה הֱוֵי אוֹמֵר זֶה מַעְשַׂר בְּהֵמָה.

"רַק בְּכָל אַוַּת נַפְשְׁךָ תִּזְבַּח וְאָכַלְתָּ", בַּמֶּה הַכָּתוּב מְדַבֵּר, אִם בִּבְשַׂר תַּאֲוָה כְּבָר אָמוּר, וְאִם בַּאֲכִילַת קָדָשִׁים כְּבָר אָמוּר, הָא אֵינוֹ מְדַבֵּר אֶלָּא בִּפְסוּלֵי הַמֻּקְדָּשִׁים שֶׁיִּפָּדוּ. יָכוֹל יִפָּדוּ עַל מוּם עוֹבֵר. תַּלְמוּד לוֹמַר "רַק", "תִּזְבַּח וְאָכַלְתָּ". וְלֹא גִיזָה. בָּשָׂר וְלֹא חָלָב. יָכוֹל יְהוּ אֲסוּרִין לְאַחַר זְבִיחָה. תַּלְמוּד לוֹמַר "כְּבִרְכַּת ה' אֱלֹהֶיךָ אֲשֶׁר נָתַן לְךָ". יָכוֹל אִם קָדַם מוּם קָבוּעַ לְהֶקְדֵּשָׁן וְנִפְדוּ יְהוּ אֲסוּרִין. (לְאַחַר זְבִיחָה) תַּלְמוּד לוֹמַר "רַק". וּמִנַּיִן שֶׁאֵין נִשְׁחָטִין אֶלָּא עַל מוּם קָבוּעַ. אָמַרְתָּ קַל וָחֹמֶר הוּא, וּמַה בְּכוֹר שֶׁאֵינוֹ נוֹהֵג בְּכָל הַוְּלָדוֹת וְיוֹצֵא לְחֻלִּין שֶׁלֹּא בְּפִדְיוֹן, אֵין נִשְׁחָט אֶלָּא עַל מוּם קָבוּעַ, קָדָשִׁים שֶׁהֵן נוֹהֲגִין בְּכָל הַוְּלָדוֹת וְאֵין יוֹצְאִין לְחֻלִּין אֶלָּא בְּפִדְיוֹן אֵינוֹ דִין שֶׁלֹּא יְהוּ נִשְׁחָטִין אֶלָּא עַל מוּם קָבוּעַ. לֹא אִם אָמַרְתָּ בִּבְכוֹר, שֶׁכֵּן קְדֻשָּׁתוֹ מֵרֶחֶם וּקְדֻשָּׁתוֹ חָלָה עָלָיו עַל בַּעַל מוּם קָבוּעַ, תֹּאמַר בְּקָדָשִׁים שֶׁאֵין קְדֻשָּׁתָן מֵרֶחֶם וְאֵין קְדֻשָׁתָן חָלָה עֲלֵיהֶן עַל בַּעַל מוּם קָבוּעַ. תַּלְמוּד לוֹמַר "בְּכָל שְׁעָרֶיךָ", וְנֶאֱמַר לְהַלָּן (טו, כב) "בִּשְׁעָרֶיךָ", שְׁעָרֶיךָ שְׁעָרֶיךָ לִגְזֵרָה שָׁוָה, מַה שְּׁעָרֶיךָ הָאָמוּר לְהַלָּן אֵין נִשְׁחָטִין אֶלָּא עַל (בַּעַל) מוּם קָבוּעַ, אַף שְׁעָרֶיךָ הָאָמוּר כָּאן אֵין נִשְׁחָטִין אֶלָּא עַל (בַּעַל) מוּם קָבוּעַ.

"הַטָּמֵא יֹאכֲלֶנּוּ", אֵין לִי אֶלָּא טָמֵא, טָהוֹר מִנַּיִן, תַּלְמוּד לוֹמַר "וְהַטָּהוֹר יֹאכֲלֶנּוּ", [הַטָּמֵא] וְהַטָּהוֹר יֹאכְלֶנּוּ מַגִּיד שֶׁשְּׁנֵיהֶן אוֹכְלִין מִן קְעָרָה אַחַת, יָכוֹל אַף תְּרוּמָה נֶאֱכֶלֶת מִן קְעָרָה אַחַת, תַּלְמוּד לוֹמַר ("יַחְדָּו) יֹאכֲלֶנּוּ", זֶה נֶאֱכָל מִתּוֹךְ קְעָרָה אַחַת וְאֵין תְּרוּמָה נֶאֱכֶלֶת מִן קְעָרָה אַחַת. יָכוֹל יְהוּ חַיָּבִין בְּמַתָּנוֹת. תַּלְמוּד לוֹמַר "כַּצְּבִי". אוֹצִיאוֹ מִכְּלַל מַתָּנוֹת וְלֹא אוֹצִיאוֹ מִכְּלַל חָזֶה וְשׁוֹק. תַּלְמוּד לוֹמַר "וְכָאַיָּל". אִי מַה הַצְּבִי כֻּלּוֹ מֻתָּר אַף זֶה כֻּלּוֹ מֻתָּר. תַּלְמוּד לוֹמַר "רַק". רַבִּי שִׁמְעוֹן אוֹמֵר יָכוֹל כְּשֵׁם שֶׁנָּתְנָה תוֹרָה מְחִיצָה בֵּין קָדְשֵׁי קָדָשִׁים לְקָדָשִׁים קַלִּים בִּזְמַן שֶׁהֵן תְּמִימִין כָּךְ נָתְנָה תּוֹרָה מְחִיצָה בֵּין קָדְשֵׁי קָדָשִׁים לְקָדָשִׁים קַלִּים בִּזְמַן שֶׁהֵן בַּעֲלֵי מוּמִין, תַּלְמוּד לוֹמַר "כַּצְּבִי וְכָאַיָּל" מַגִּיד הַכָּתוּב שֶׁכְּשֵׁם שֶׁלֹּא נָתְנָה תוֹרָה מְחִיצָה בֵּין צְבִי וְאַיָּל כָּךְ לֹא נָתְנָה תוֹרָה מְחִיצָה בֵּין קָדְשֵׁי קָדָשִׁים לְקָדָשִׁים קַלִּים בִּזְמַן שֶׁהֵן בַּעֲלֵי מוּמִין.

תָּנוּ רַבָּנָן "צְבִי", מַה צְּבִי פָּטוּר מִן הַבְּכוֹרָה אַף פְּסוּלֵי הַמֻּקְדָּשִׁין פְּטוּרִין מִן הַבְּכוֹרָה. אוֹצִיא אֶת הַבְּכוֹרָה וְלֹא אוֹצִיא אֶת הַמַּתָּנוֹת. תַּלְמוּד לוֹמַר "אַיָּל", [מָה אַיָּל פָּטוּר מִן הַבְּכוֹרָה וּמִן הַמַּתָּנוֹת אַף פְּסוּלֵי הַמֻּקְדָּשִׁין פְּטוּרִין מִן הַבְּכוֹרָה וּמִן הַמַּתָּנוֹת]. אִי מַה צְּבִי וְאַיָּל חֶלְבָּן מֻתָּר אַף פְּסוּלֵי הַמֻּקְדָּשִׁין חֶלְבָּן מֻתָּר. תַּלְמוּד לוֹמַר  "אַךְ", חִלֵּק. אֲמַר מַר, אוֹצִיא אֶת הַבְּכוֹרָה וְלֹא אוֹצִיא אֶת הַמַּתָּנוֹת. מַאי שְׁנָא. אוֹצִיא אֶת הַבְּכוֹרָה שֶׁאֵינָהּ שָׁוָה בַּכֹּל וְלֹא אוֹצִיא אֶת הַמַּתָּנוֹת שֶׁשָּׁווֹת בַּכֹּל. [תַּלְמוּד לוֹמַר "אַיָּל"]. אֲמַר לֵיהּ רַב פַּפָּא לְאַבָּיֵי, אִי מַה צְּבִי וְאַיָּל אֵין אוֹתוֹ וְאֶת בְּנוֹ נוֹהֵג בָּהֶן אַף פְּסוּלֵי הַמֻּקְדָּשִׁין אֵין אוֹתוֹ וְאֶת בְּנוֹ נוֹהֵג בָּהֶן. אֲמַר לֵיהּ לְמַאי מְדַמֵּית לֵיהּ, אִי לְחֻלִּין אוֹתוֹ וְאֶת בְּנוֹ נוֹהֵג בְּחֻלִּין, וְאִי לְמֻקְדָּשִׁין אוֹתוֹ וְאֶת בְּנוֹ נוֹהֵג בְּמֻקְדָּשִׁין. [אֲמַר לֵיהּ] אִי הָכִי גַבֵּי חֶלְבּוֹ נַמֵּי נֵימָא הָכֵי לְמַאי מְדַמֵּית לְהוֹ אִי לְחֻלִּין חֶלְבָּן אָסוּר וְאִי לְקָדָשִׁים חֶלְבָּן אָסוּר, אֶלָּא לָאו מִי אֲמַרְתְּ "אַךְ" וְלֹא חֶלְבּוֹ, אֵימָא נַמִּי "אַךְ" וְלֹא אוֹתוֹ וְאֶת בְּנוֹ, רָבָא אֲמַר "אַךְ" לְאוֹתוֹ וְאֶת בְּנוֹ הוּא דְּאָתָא, וְחֶלְבּוֹ (מִמֶּנּוּ) [מִדָּמוֹ] נָפְקָא, דִּכְתִיב (להלן טו, כג) "רַק אֶת דָּמוֹ לֹא תֹאכֵל", מַאי דָּמוֹ אִלֵּימָא דָּמוֹ מַמָּשׁ לֹא יְהֵא אֶלָּא כְּדָמָן שֶׁל צְבִי וְאַיָּל אָטוּ דָּמָן דִּצְבִי וְאַיָּל מִי שָׁרֵי, אֶלָּא מַאי "דָּמוֹ" חֶלְבּוֹ. וְלִכְתּוּב חֶלְבּוֹ, אִי כְּתַב חֶלְבּוֹ הֲוָה אֲמִינָא אַהֲנֵי הֶקֵּשָׁא וְאַהֲנִי קְרָא, אַהֲנֵי הֶקֵּשָׁא לְמַעוּטֵי מִכָּרֵת וְאַהֲנֵי קְרָא לְמֵיקָם עֲלֵיהּ בְּלָאו בְּעָלְמָא, לְהָכִי אַפְּקֵיהּ רַחֲמָנָא בִּלְשׁוֹן "דָּמוֹ", לוֹמַר לְךָ מַה דָּמוֹ בְּכָרֵת אַף חֶלְבּוֹ בְּכָרֵת. וְהָא תַּנָּא "אַךְ" וְלֹא חֶלְבּוֹ, קָאֲמַר. הָכֵי קָאֲמַר אִלּוּ לֹא נֶאֱמַר דָּמוֹ הָיִיתִי אוֹמֵר "אַךְ" וְלֹא חֶלְבּוֹ, עַכְשָׁיו שֶׁנֶּאֱמַר "דָּמוֹ" "אַךְ" וְלֹא אוֹתוֹ וְאֶת בְּנוֹ. (כָּתוּב בֶּרֶמֶז תקפ"ג וּבְרֶמֶז תקפ"ד).

אֲמַר רַבִּי חִיָּא בַּר אַבָּא אֲמַר רַבִּי יוֹחָנָן מִנַּיִן לְדַם קָדָשִׁים שֶׁאֵינוֹ מַכְשִׁיר שֶׁנֶּאֱמַר "לֹא תֹּאכְלֶנּוּ עַל הָאָרֶץ תִּשְׁפְּכֶנּוּ כַּמָּיִם" דַּם שֶׁנִּשְׁפָּךְ כַּמַּיִם מַכְשִׁיר, שֶׁאֵינוֹ נִשְׁפָּךְ כַּמַּיִם אֵינוֹ מַכְשִׁיר.

(כָּתוּב בֶּרֶמֶז תקמ"ב) "רַק הַדָּם לֹא תֹאכֵלוּ". לָאו אֶחָד יֵשׁ בּוֹ וְאֵין בּוֹ שְׁנֵי לָאוִין. יָכוֹל כְּדַם הַמֻּקְדָּשִׁים. תַּלְמוּד לוֹמַר "רַק הַדָּם לֹא תֹאכֵלוּ", לָאו אֶחָד יֵשׁ בּוֹ וְאֵין בּוֹ שְׁנֵי לָאוִין. עַל הָאָרֶץ תִּשְׁפְּכֶנּוּ כַּמָּיִם. וְלֹא לְתוֹךְ יַמִּים וְלֹא לְתוֹךְ נְהָרוֹת וְלֹא לְתוֹךְ כֵּלִים. תִּשְׁפְּכֶנּוּ כַּמָּיִם. וְלֹא לְתוֹךְ מַיִם עַצְמָן. כַּמָּיִם. מַה מַיִם מֻתָּרִין בַּהֲנָאָה אַף דָּם מֻתָּר בַּהֲנָאָה, מַה מַיִם מַכְשִׁירִים אֶת הַזְּרָעִיִם אַף דָּם מַכְשִׁיר, מַה מַיִם פְּטוּרִים מִלְּכַסּוֹת אַף דָּם פָּטוּר מִלְּכַסּוֹת.

{pפסוק יזp} {rרמז תתפגr}  "לֹא תוּכַל לֶאֱכֹל בִּשְׁעָרֶיךָ", רַבִּי יְהוֹשֻׁעַ בֶּן קָרְחָה אָמַר, יָכוֹל אֲנִי אֲבָל אֵינִי רַשַּׁאי, כַּיּוֹצֵא בוֹ אַתָּה אוֹמֵר, (יהושע טו, סג) "וְאֶת הַיְבוּסִי יוֹשְׁבֵי יְרוּשָׁלִַם לֹא יָכְלוּ בְנֵי (יִשְׂרָאֵל) [יְהוּדָה] לְהוֹרִישָׁם, יְכוֹלִים הָיוּ אֲבָל אֵינָן רַשָּׁאִין. מַעְשַׂר. אֵין לִי אֶלָּא טָהוֹר, טָמֵא מִנַּיִן. תַּלְמוּד לוֹמַר "דְּגָנְךָ". לָקוּחַ בְּכֶסֶף מַעֲשֵׂר מִנַּיִן. תַּלְמוּד לוֹמַר "תִּירֹשְׁךָ". אֵין לִי אֶלָּא טָהוֹר, טָמֵא מִנַּיִן. תַּלְמוּד לוֹמַר "וְיִצְהָרֶךָ". רַבִּי שִׁמְעוֹן אוֹמֵר, מִכְּלָל שֶׁנֶּאֱמַר (להלן כו, יד) "לֹא  אָכַלְתִּי בְאוֹנִי מִמֶּנּוּ וְלֹא בִּעַרְתִּי מִמֶּנּוּ בְּטָמֵא", הֵיכָן הוּא מֻזְהָר, אֵינִי יוֹדֵעַ, תַּלְמוּד לוֹמַר "לֹא תוּכַל לֶאֱכֹל בִּשְׁעָרֶיךָ מַעְשַׂר" וְגוֹ'. [יָכוֹל הַנּוֹתֵן בְּמַתָּנָה יְהֵא חַיָּב. תַּלְמוּד לוֹמַר "לֹא תוּכַל לֶאֱכֹל בִּשְׁעָרֶיךָ"], הָאוֹכֵל חַיָּב וְאֵין הַנּוֹתֵן בְּמַתָּנָה חַיָּב.

(כָּתוּב לְמַטָה בֶּרֶמֶז תצ"ט)  תַּנְיָא בִּכּוּרִים אֲסוּרִין לְאוֹנֵן, וְרַבִּי שִׁמְעוֹן מַתִּיר. מַאי טַעֲמָא דְּרַבָּנָן. אֲמַר קְרָא לֹא תוּכַל לֶאֱכֹל בִּשְׁעָרֶיךָ וְגוֹ' וַאֲמַר מַר וּתְרוּמַת יָדֶךָ אֵלּוּ בִּכּוּרִים, דְּאִ(י)תְּקַשׁ בִּכּוּרִים לְמַעֲשֵׂר, מַה מַּעֲשֵׂר אָסוּר לְאוֹנֵן אַף בִּכּוּרִים אֲסוּרִין לְאוֹנֵן. וְרַבִּי שִׁמְעוֹן, תְּרוּמָה כְּתִיב בְּהוּ, מַה תְּרוּמָה מֻתֶּרֶת לְאוֹנֵן אַף בִּכּוּרִים. (וְרַבָּנָן) [וְרַבִּי שִׁמְעוֹן], נְהִי דְּהֶקֵּשָׁא לֵית לֵיהּ שִׂמְחָה מִיהָא מִכְתַּב כְּתִיבָא בְּהוֹ, דִּכְתִּיב  "וְשָׂמַחְתָּ בְּכָל הַטּוֹב". הַהוּא לִזְמַן שִׂמְחָה, דְּתַנְיָא מֵעֲצֶרֶת וְעַד הֶחָג מֵבִיא וְקוֹרֵא, מֵהֶחָג וְעַד חֲנֻכָּה מֵבִיא וְאֵינוֹ קוֹרֵא.

וּבִכּוּרִים אֲסוּרִין לְאוֹנֵן, וְרַבִּי שִׁמְעוֹן מַתִּיר. וְחַיָּבִין בְּבִעוּר, וְרַבִּי שִׁמְעוֹן פּוֹטֵר. דִּכְתִּיב "לֹא תוּכַל לֶאֱכֹל בִּשְׁעָרֶיךָ" וְגוֹ', וַאֲמַר מַר תְּרוּמַת יָדֶךָ אֵלּוּ הַבִּכּוּרִים וְאִ(י)תְּקַשׁ בִּכּוּרִים לְמַעֲשֵׂר וְכוּ' (כְּדִלְעֵיל). וְרַבִּי שִׁמְעוֹן פּוֹטֵר, מַר מַקִּישׁ וּמַר לָא מַקִּישׁ.

תַּנְיָא, לְפִי שֶׁמָּצִינוּ בְּמַעֲשֵׂר שֵׁנִי וּבְבִכּוּרִים אַף עַל פִּי שֶׁיָּצְאוּ חוּץ לְמְחִיצָתָן יַחְזְרוּ, הֵיכָן מָצִינוּ שֶׁמֻּתָּרִין, דִּכְתִיב "לֹא תוּכַל לֶאֱכֹל בִּשְׁעָרֶיךָ מַעְשַׂר דְּגָנְךָ", בִּשְׁעָרֶיךָ הוּא דְּלָא תֵּיכוּל אֲבָל יָצְאוּ חוּץ לִמְחִיצָתָן וְחָזְרוּ מֻתָּרִין, תַּנְיָא רַבִּי שִׁמְעוֹן אוֹמֵר (להלן כו, יד) "לֹא בִּעַרְתִּי מִמֶּנּוּ בְּטָמֵא", בֵּין שֶׁאֲנִי טָמֵא וְהוּא טָהוֹר בֵּין שֶׁאֲנִי טָהוֹר וְהוּא טָמֵא. וְהֵיכָן הוּא מֻזְהָר עַל אֲכִילָה, [אֵינִי יוֹדֵעַ. תַּלְמוּד לוֹמַר "לֹא תוּכַל" וְגוֹ']. טֻמְאַת הַגּוּף בְּהֶדְיָא כְּתִיבָא  "נֶפֶשׁ אֲשֶׁר תִּגַּע בּוֹ וְטָמְאָה עַד הָעֶרֶב וְלֹא יֹאכַל מִן הַקָּדָשִׁים", אֶלָּא טֻמְאַת עַצְמוֹ מִנַּיִן. תַּלְמוּד לוֹמַר "לֹא- תוּכַל לֶאֱכֹל בִּשְׁעָרֶיךָ", וּלְהַלָּן (טו, כב) הוּא אוֹמֵר "בִּשְׁעָרֶיךָ תֹאכְלֶנּוּ", וְתָנָא דְבֵי רַבִּי יִשְׁמָעֵאל אֲפִלּוּ טָמֵא וְטָהוֹר אוֹכְלִין בִּקְעָרָה אַחַת וְאֵין חוֹשְׁשִׁין, וְקָאָמַר רַחֲמָנָא הָאֵיךְ טְמֵאִין דִּשְׁרָאֵי לָךְ גַּבֵּי בְּכוֹר, הָכָא לֹא תוּכַל לֶאֱכֹל.

אֲמַר רַבִּי אִילָא הָאוֹכֵל מַעְשַׂר דָּגָן תִּירוֹשׁ וְיִצְהָר חוּץ לִירוּשָׁלַיִם לוֹקֶה שָׁלֹשׁ. וְהָא אֵין לוֹקִין עַל לָאו שֶׁבִּכְלָלוּת. שָׁאנִי הָכָא דְּמִיַתְּרָא קְרָא, דְּמִכְּדֵי כְּתִיב (להלן יד, כג) "וְאָכַלְתָּ לִפְנֵי ה' אֱלֹהֶיךָ מַעְשַׂר דְּגָנְךָ" בִּפְנִים אִין בַּחוּץ לָא, לָמָּה לִי דִּכְתַב רַחֲמָנָא לֹא תוּכַל לֶאֱכֹל בִּשְׁעָרֶיךָ וְגוֹ', שְׁמַע מִ(י)נָּהּ לְחַלֵּק. אִי מֵהַהוּא הֲוָה אֲמִינָא בַּעֲשֵׂה אֲבָל בְּלָאו אֵימָא לָא, כְּתַב רַחֲמָנָא לֹא תוּכַל לְאוֹקְמָא בְּלָאו, וְאַכַּתֵּי לָאו שֶׁבִּכְלָלוּת הוּא. אִם כֵּן לֵימָא קְרָא לֹא תוּכַל לְאָכְלָם, מַאי לֹא תוּכַל לֶאֱכֹל וְגוֹ', לְיַחוּדֵי אֲכִילָה אֲכָל חָד וְחָד.

הַתְּרוּמָה וּתְרוּמַת מַעֲשֵׂר וּתְרוּמַת מַעֲשֵׂר שֶׁל דְּמַאי וְהַחַלָּה וְהַבִּכּוּרִים מִצְטָרְפִין זֶה עִם זֶה לֶאֱסֹר וּלְחַיֵּב עֲלֵיהֶן אֶת הַחֹמֶשׁ. מַאי טַעֲמָא. כֻּלְּהוּ אִיקְרוּ תְרוּמָה, גַּבֵּי חַלָּה כְּתִיב (במדבר טו, כ) "רֵאשִׁית עֲרִ(י)סֹתֵיכֶם חַלָּה תָּרִימוּ תְרוּמָה", בִּכּוּרִים נַמִּי אִ(י)קְּרוּ תְּרוּמָה, דְּתַנְיָא וּתְרוּמַת יָדֶךָ [אֵלּוּ בִּכּוּרִים]. אֲבָל אִינָךְ לָא צְרִיכָא.

"תָּנוּ רַבָּנָן" תְּרוּמַת יָדֶךָ. אֵלּוּ הַבִּכּוּרִים. אָמַר רַבִּי שִׁמְעוֹן, וְכִי מַה בָּא זֶה לְלַמְּדֵנוּ, אִם לֶאֱכֹל בִּכּוּרִים חוּץ לַחוֹמָה קַל וָחֹמֶר מִמַּעֲשֵׂר, מָּה מַעֲשֵׂר הַקַּל אִם אָכַל חוּץ לַחוֹמָה לוֹקֶה. בִּכּוּרִים שֶׁחָמוּרִין לֹא כָּל שֶׁכֵּן, אֶלָּא לֹא בָא הַכָּתוּב אֶלָּא לְאוֹכֵל בִּכּוּרִים עַד שֶׁלֹּא קָרָא עֲלֵיהֶן שֶׁהוּא לוֹקֶה. וְנִדְבוֹתֶיןָ, עַל תּוֹדָה וּשְׁלָמִים. אָמַר רַבִּי שִׁמְעוֹן וְכִי מַה בָּא זֶה לְלַמְּדֵנוּ, אִם לְאוֹכֵל תּוֹדָה וּשְׁלָמִים חוּץ לְחוֹמָה קַל וָחֹמֶר מִמַּעֲשֵׂר, אֶלָּא לֹא בָא הַכָּתוּב אֶלָּא לְאוֹכֵל תּוֹדָה וּשְׁלָמִים לִפְנֵי זְרִיקָה שֶׁהוּא לוֹקֶה. וּבְכֹרֹת, (כְּתִיב) זֶה הַבְּכוֹר. אָמַר רַבִּי שִׁמְעוֹן וְכִי מַה בָּא זֶה לְלַמְּדֵנוּ, אִם לְאוֹכֵל בְכוֹר חוּץ לַחוֹמָה קַל וָחֹמֶר מִמַּעֲשֵׂר, אִם לְאוֹכֵל לִפְנֵי זְרִיקָה קַל וָחֹמֶר מִתּוֹדָה וּשְׁלָמִים, אֶלָּא לֹא בָא הַכָּתוּב אֶלָּא לְאוֹכֵל מִן הַבְּכוֹר אֲפִלּוּ לְאַחַר זְרִיקָה שֶׁהוּא לוֹקֶה. בְּקָרְךָ וְצֹאנֶךָ. זוֹ חַטָּאת וְאָשָׁם. אָמַר רַבִּי שִׁמְעוֹן וְכִי מַה בָּא זֶה לְלַמְּדֵנוּ, אִם לְאוֹכֵל חַטָּאת וְאָשָׁם חוּץ לַחוֹמָה קַל וָחֹמֶר מִמַּעֲשֵׂר, אִם לְאוֹכֵל לִפְנֵי זְרִיקָה קַל וָחֹמֶר מִתּוֹדָה וּשְׁלָמִים, אִם לְאַחַר זְרִיקָה קַל וָחֹמֶר מִבְּכוֹר, אֶלָּא לֹא בָא הַכָּתוּב אֶלָּא לְאוֹכֵל חַטָּאת וְאָשָׁם אֲפִלּוּ לְאַחַר זְרִיקָה חוּץ לַקְּלָעִים שֶׁהוּא לוֹקֶה. נְדָרֶיךָ. זוֹ עוֹלָה. אָמַר רַבִּי שִׁמְעוֹן וְכִי מַה בָּא זֶה לְלַמְּדֵנוּ, אִם לְאוֹכֵל עוֹלָה חוּץ לַחוֹמָה קַל וָחֹמֶר מִמַּעֲשֵׂר, אִם לְאוֹכֵל לִפְנֵי זְרִיקָה קַל וָחֹמֶר מִתּוֹדָה וּשְׁלָמִים, אִם לְאוֹכֵל לְאַחַר זְרִיקָה קַל וָחֹמֶר מִבְּכוֹר, אִם לְאוֹכֵל חוּץ לַקְּלָעִים קַל וָחֹמֶר מֵחַטָּאת וְאָשָׁם, הָא לֹא בָא הַכָּתוּב אֶלָּא לְאוֹכֵל עוֹלָה אֲפִלּוּ לְאַחַר זְרִיקָה אֲפִלּוּ בִּפְנִים שֶׁהוּא לוֹקֶה. אֲמַר רָבָא כָּל דְּיָלְדָה אִמֵּיהּ, כְּרַבִּי שִׁמְעוֹן תֵּילוֹד, וְאַף עַל גַּב דְּאִית לֵיהּ פִּרְכָא מַאי חֻמְרָא דְּבִכּוּרִים מִמַּעֲשֵׂר, שֶׁכֵּן אָסוּר לְזָרִים, אַדְרַבָּה מַעֲשֵׂר (עָדִיף) [חָמוּר] שֶׁכֵּן אָסוּר לְאוֹנֵן, וּמַאי חֻמְרָא דְּתוֹדָה וּשְׁלָמִים מִמַּעֲשֵׂר, שֶׁכֵּן טְעוּנִין מַתַּן דָּמִים וְאֵמוּרִין עַל גַּבֵּי הַמִּזְבֵּחַ, אַדְרַבָּה מַעֲשֵׂר חָמוּר שֶׁכֵּן טָעוּן כֶּסֶף צוּרָה, וּמַאי חֻמְרָא דִּבְכוֹר מִתּוֹדָה וּשְׁלָמִים, שֶׁכֵּן קְדֻשָּׁתוֹ מֵרֶחֶם, אַדְרַבָּה תּוֹדָה וּשְׁלָמִים חֲמוּרִים שֶׁכֵּן טְעוּנִין מַתַּן [שְׁתַּיִם שֶׁהֵן] אַרְבַּע, סְמִיכָה וּנְסָכִים וּתְנוּפַת חָזֶה וְשׁוֹק, וּמַאי חֻמְרָא דְּחַטָּאת וְאָשָׁם מִבְּכוֹר, שֶׁכֵּן קָדְשֵׁי קָדָשִׁים, (וְכוּ') אַדְרַבָּה בְּכוֹר חָמוּר שֶׁכֵּן קְדֻשָּׁתוֹ מֵרֶחֶם, וּמַאי חֻמְרָא דְּעוֹלָה מֵחַטָּאת וְאָשָׁם, שֶׁהֵן כָּלִיל, [אַדְרַבָּה] חַטָּאת וְאָשָׁם חָמִירֵי שֶׁכֵּן מְכַפְּרִין, וְכֻלְּהוּ חָמִירֵי מֵעוֹלָה שֶׁכֵּן יֵשׁ בָּהֶם שְׁתֵּי אֲכִילוֹת, אֶלָּא מַאי כָּל דְּיָלְדָה אִמֵּיהּ כְּרַבִּי שִׁמְעוֹן תֵּילוֹד, דִּלְמַאי דִּסְבִירָא לֵיהּ לְדִידֵיהּ (מְפָרֵשׁ) [מְסָרֵס] לִקְרָא וּדְרִישׁ לֵיהּ. וְכִי מַזְהִירִין מִן הַדִּין. קְרָא יְתֵירָא הוּא, מִכְּדֵי כְּתִיב  "וַהֲבֵאתֶם שָׁמָּה עֹלֹתֵיכֶם" וְגוֹ' לִכְתּוּב קְרָא לֹא תוּכַל לְאָכְלָם מְהַדַּר וּמְפָרֵשׁ בְּהוֹ לָמָּה לִי, שְׁמַע מִ(י)נָּהּ לְיַחוּדֵי לְהוֹ לָאוֵי כָּל חָד וְחָד.

וּמַה מַּעֲשֵׂר שֶׁמֻּתָּר לְזָרִים הָאוֹכֵל מִמֶּנּוּ חוּץ לַחוֹמָה עוֹבֵר בְּלֹא תַעֲשֶׂה, בִּכּוּרִים שֶׁאֲסוּרִים לְזָרִים לֹא כָל שֶׁכֵּן, וּמַה מַּעֲשֵׂר שֶׁאֵין חַשָׁבִים פִּגּוּל וְנוֹתָר וְטָמֵא הָאוֹכֵל מִמְּנּוּ חוּץ לָחוֹמָה עוֹבֵר בְּלֹא תַעֲשֶׂה תּוֹדָה וּשְׁלָמִים לֹא כָל שֶׁכֵּן, וּמַה תּוֹדָה וּשְׁלָמִים שֶׁמֻּתָּרִים לְזָרִים הָאוֹכֵל מִמֶּנּוּ לִפְנֵי זְרִיקַת דָּמִים עוֹבֵר בְּלֹא תַעֲשֶׂה, בְּכוֹר לֹא כָל שֶׁכֵּן, וּמַה בְּכוֹר שֶׁקָּדָשִׁים קַלִּים הָאוֹכֵל מִמֶּנּוּ (לִפְנֵי) [לְאַחַר] זְרִיקַת דָּמִים עוֹבֵר בְּלָאו, חַטָּאת וְאָשָׁם שֶׁהֵן קָדְשֵׁי קָדָשִׁים לֹא כָל- שֶׁכֵּן. וּמַה חַטָּאת וְאָשָׁם שֶׁמֻּתָּרִין בַּאֲכִילָה הָאוֹכֵל מִמֶּנּוּ חוּץ לַקְּלָעִים עוֹבֵר בְּלֹא תַעֲשֶׂה, עוֹלָה לֹא כָל שֶׁכֵּן (כְּדִלְעֵיל).

{rרמז תתפדr}  "כִּי אִם לִפְנֵי ה' אֱלֹהֶיךָ תֹּאכְלֶנּוּ", זוֹ שִׁילֹה. בַּמָּקוֹם אֲשֶׁר יִבְחַר ה'. זוֹ יְרוּשָׁלַיִם. אַתָּה וּבִנְךָ וּבִתֶּךָ וְעַבְדְּךָ וַאֲמָתֶךָ. חָבִיב חָבִיב קוֹדֵם. וְהַלֵּוִי אֲשֶׁר בִּשְׁעָרֶיךָ. כָּל מָקוֹם שֶׁאַתָּה מוֹצֵא הַלֵּוִי (הַזֶּה) תֵּן לוֹ מֵחֶלְקוֹ, אֵין לוֹ מֵחֶלְקוֹ תֵּן לוֹ מִמַּעֲשַׂר עָנִי, אֵין לוֹ מַעְשַׂר עָנִי תֵּן לוֹ שְׁלָמִים.

"כִּי אִם לִפְנֵי ה' תֹּאכְלֶנּוּ", אֲמַר רַב אַסִּי אֲמַר רַבִּי יוֹחָנָן, מַעְשֵׂר שֵׁנִי מֵאֵימָתַי חַיָּבִין עָלָיו, מִשֶּׁיִּרְאֶה פְּנֵי הַחוֹמָה, מַאי טַעֲמָא, אֲמַר קְרָא כִּי אִם לִפְנֵי וְגוֹ' וּכְתִיב (לעיל פסוק יז) לֹא תוּכַל לֶאֱכֹל בִּשְׁעָרֶיךָ, כָּל הֵיכָא דְּקַרְיָא בֵּיהּ כִּי אִם לִפְנֵי ה' אֱלֹהֶיךָ תֹּאכְלֶנּוּ קְרֵי בֵיהּ לֹא תוּכַל לֶאֱכֹל בִּשְׁעָרֶיךָ, וְכָל הֵיכָא דְּלָא קַרְיָא בֵּיהּ לִפְנֵי ה' אֱלֹהֶיךָ תֹּאכְלֶנּוּ לָא קְרֵי בֵיהּ לֹא תוּכַל לֶאֱכֹל בִּשְׁעָרֶיךָ.

{pפסוק יט-כבp}  "הִשָּׁמֶר לְךָ", בְּלֹא תַעֲשֶׂה, פֶּן בְּלֹא תַעֲשֶׂה. פֶּן תַּעֲזֹב אֶת הַלֵּוִי כָּל יָמֶיךָ. אֲפִלּוּ שְׁמִיטִין ויוֹבְלוֹת. עַל אַדְמָתֶךָ. וְלֹא בַגּוֹלָה.

אֲמַר רַבִּי אַבָּהוּ כְּתִיב "הִשָּׁמֶר לְךָ פֶּן תַּעֲזֹב אֶת הַלֵּוִי", מַה כְּתִיב בַּתְרֵיהּ, "כִּי יַרְחִיב ה' אֱלֹהֶיךָ אֶת  גְּבֻלְךָ", וְכִי מָה עִנְיָן זֶה אֵצֶל זֶה, [אֶלָּא] אָמַר הַקָּדוֹשׁ בָּרוּךְ הוּא לְפִי מַתְּנוֹתֶיךָ מַרְחִיבִין לְךָ. רַב, (הוּנָא בְּשֵׁם רַבִּי אַחָא) [אַחָא בְּשֵׁם רַבִּי הוֹשַׁעְיָא] עֶבֶד מֵבִיא פַּר וְרַבּוֹ מֵבִיא (עוֹלָה) [עֵגֶל], עֶבֶד קוֹדֵם לְרַבּוֹ, תַּנְיָא (משלי יח, טז) "מַתַּן אָדָם יַרְחִיב לוֹ". מַעֲשֶׂה בְּרַבִּי אֱלִיעֶזֶר וְרַבִּי יְהוֹשֻׁעַ וְרַבִּי עֲקִיבָא שֶׁהָלְכוּ לְחוֹלוֹת [אַנְטוֹכְיָא] לַעֲסוֹק בְּמִגְבַּת [צְדָקָה] לַחֲכָמִים, הֲוָה תַמָּן חָד אַבָּא יוּדָן שֶׁהָיָה עוֹשֶׂה מִצְוָה בְּעַיִן יָפָה וְיָרַד לוֹ מִנְּכָסָיו, כֵּיוָן שֶׁרָאָה רַבּוֹתֵינוּ עָלָה לְבֵיתוֹ וּפָנָיו חוֹלָנִיּוֹת. אָמְרָה לוֹ אִשְׁתּוֹ לָמָּה פָּנֶיךָ חוֹלָנִיּוֹת, תָּנָא לָהּ עֻבְדָּא רַבּוֹתֵינוּ כָּאן וְאֵינִי יוֹדֵעַ מַה לַּעֲשׂוֹת לָהֶן. אִשְׁתּוֹ שֶׁהָיְתָה צַדֶּקֶת מָה אָמְרָה לוֹ, לֹא נִשְׁתַּיְּרָה לְךָ שָׂדֶה אַחַת לֵךְ מְכֹר חֶצְיָהּ וְתֵן לָהֶם, הָלַךְ וְעָשָׂה כֵן. כְּשֶׁהוּא נוֹתֵן לָהֶם אָמְרוּ לוֹ הַמָּקוֹם יְמַלֵּא חֶסְרוֹנְךָ וְהָלְכוּ לָהֶן רַבּוֹתֵנוּ. יָצָא לַחֲרֹשׁ, כְּשֶׁהוּא חוֹרֵשׁ חַצִי שָׂדֵהוּ הֵאִיר לוֹ הַקָּדוֹשׁ בָּרוּךְ הוּא עֵינָיו וְנִבְקְעָה הָאָרֶץ מִתַּחְתָּיו וְנָפְלָה פָּרָתוֹ וְנִשְׁבְּרָה, יָרַד לְהַעֲלוֹתָהּ וְנִמְצָא תַחְתֶּיהָ סִימָא, אָמַר לְטוֹבָתִי נִשְׁבְּרָה רֶגֶל פָּרָתִי. כְּשֶׁחָזְרוּ רַבּוֹתֵינוּ שָׁאֲלוּ עָלֵיהּ מָה אַבָּא יוּדָּן [עָבִיד, אָמְרוּ לְהוּ הוּא אַבָּא יוּדָן דְּעַבְדֵּי אַבָּא יוּדָן דְּעִזֵּין אַבָּא יוּדָן דִּגְמַלֵּי אַבָּא יוּדָן דְּתוֹרֵי, מָן יָכִיל לְמֵיחְמֵי סֵבֶר אַפּוֹי דְּאַבָּא יוּדָן, כֵּיוָן שֶׁשָּׁמַע יָצָא לִקְרָאתָן, אָמְרֵי לֵיהּ מָה אַבָּא יוּדָן עָבִיד], אָמַר לָהֶן עָשְׂתָה תְּפִלַּתְכֵם פֵּרוֹת וּפֵרִי פֵרוֹת. אָמְרוּ לֵיה אַף עַל פִּי שֶׁנָּתַן אָדָם יוֹתֵר מִמְּךָ לְךָ כָּתַבְנוּ בְּרֹאשׁ, נְטָלוּהוּ וְהוֹשִׁיבוּהוּ אֶצְלָן וְקָרְאוּ עָלָיו הַפָּסוּק הַזֶּה "מַתַּן אָדָם יַרְחִיב לוֹ וְלִפְנֵי גְדֹלִים יַנְחֶנּוּ". רַבִּי חִיָּא בַּר אַבָּא עֲבַד פְּסִיקָא לְמֵיתַן בַּהֲדָא מִדְרָשָׁא דִטְבֶרְיָא, קָם חַד מִבְּנוֹי דְּסִילְכָּא וּפְסַק לִטְרָא דְּדַהֲבָא. נְטָלוֹ רַבִּי חִיָּא וְהוֹשִׁיבוֹ אֶצְלוֹ וְקָרָא עָלָיו "מַתַּן אָדָם יַרְחִיב לוֹ". רֵישׁ לָקִישׁ אֲזַל לְבוֹצְרָה, הֲוָה תַמָּן חָד אַבָּא יוּדָן רַמַּאי, וְחַס וְשָׁלוֹם לָא הֲוָה רַמַּאי אֶלָּא שֶׁהָיָה מְרַמֶּה בְּמִצְוָתָא, הֲוָה חָמֵי מַה צִּבּוּר פְּסִיק וּפְסִיק לְקָבִיל צִבּוּר, נְטָלוֹ רֵישׁ לָקִישׁ וְהוֹשִׁיבוֹ אֶצְלוֹ וָקָרָא עָלָיו "מַתַּן אָדָם יַרְחִיב לוֹ".

"הִשָּׁמֶר לְךָ פֶּן תַּעֲזֹב אֶת הַלֵּוִי" וּכְתִיב "כִּי יַרְחִיב". מָשָׁל לְמָה הַדָּבָר דּוֹמֶה, לְאֶחָד שֶׁאָמַר לַחֲבֵרוֹ הַשְׁאִילֵנִי זָהוּב אֶחָד, אָמַר לוֹ אֵינִי מַכִּיר חֶשְׁבּוֹנְךָ, אָמַר לוֹ בְּדֹק אוֹתִי, נָתַן לוֹ וּפָרַע לוֹ מִיָּד, אָמַר לוֹ אִם אַתָּה צָרִיךְ אֲפִלּוּ עַד עֶשְׂרִים זְהוּבִים אֲפִלּוּ עַד שְׁלוֹשִׁים זְהוּבִים טֹל לְךָ, מִי גָּרַם לוֹ שֶׁאָמַר לְהוּ כֵּן, אֶלָּא שֶׁעָשָׂה לוֹ חֶשְׁבּוֹן טוֹב, כָּךְ כְּשֶׁאָדָם מָפְרִישׁ מַעְשְׂרוֹתָיו כָּרָאוּי מִיָּד מַרְחִיבִים אֶת גְּבוּלוֹ, וְכֵן הוּא אוֹמֵר (משלי יח, טז) "מַתַּן אָדָם יַרְחִיב לוֹ. (כָּתוּב בֶּרֶמֶז ר"ז).

"כִּי יַרְחִיב ה' אֱלֹהֶיךָ אֶת גְּבֻלְךָ כַּאֲשֶׁר דִּבֶּר לָךְ", מַה דִּבֶּר לָךְ. אֶת אֶרֶץ הַקֵּינִי קְנִיזִי וְקַדְמוֹנִי. רַבִּי אָמַר, כְּבָר אֵלּוּ אֲמוּרִים, וּמַה דִּבֶּר לָךְ  "מִפְּאַת קָדִים עַד פְּאַת יָם דָּן אֶחָד יְהוּדָה אֶחָד אָשֵׁר אֶחָד".

"וְאָמַרְתָּ אֹכְלָה בָשָׂר", רַבִּי יִשְׁמָעֵאל אוֹמֵר לֹא בָא הַכָּתוּב אֶלָּא לְהַתִּיר לָהֶן בְּשַׂר תַּאֲוָה. רַבִּי עֲקִיבָא אוֹמֵר וְזָבַחְתָּ מִבְּקָרְךָ וּמִצֹּאנְךָ לֹא בָא הַכָּתוּב אֶלָּא לֶאֱסֹר לָהֶן בְּשַׂר נְחִירָה, שֶׁבַּתְּחִלָּה הֻתַּר לָהֶם בְּשַׂר נְחִירָה, מִשֶּׁנִּכְנְסוּ לָאָרֶץ נֶאֱסַר לָהֶן בְּשַׂר נְחִירָה. רַבִּי עֲקִיבָא סְבַר בְּשַׂר תַּאֲוָה לָא אִ(י)תְּסַר כְּלָל, רַבִּי יִשְׁמָעֵאל סְבַר בְּשַׂר נְחִירָה לָא אִ(י)שְׁתְּרִי כְּלָל. בִּשְׁלָמָא לְרַבִּי יִשְׁמָעֵאל, הַיְנוּ דִּכְתִיב (ויקרא א, ה) "וְשָׁחַט אֶת בֶּן הַבָּקָר", אֶלָּא לְרַבִּי עֲקִיבָא מַאי "וְשָׁחַט". קָדָשִׁים שָׁאנֵי. בִּשְׁלָמָא לְרַבִּי יִשְׁמָעֵאל הַיְנוּ דִּכְתִיב  "הֲצֹאן וּבָקָר יִשָּׁחֵט לָהֶם", אֶלָּא לְרַבִּי עֲקִיבָא יִנָחֵר מִבָּעֵי לֵיהּ. נְחִירָה שֶׁלָּהֶן זוֹ הָיְתָה שְׁחִיטָתָן. בִּשְׁלָמָא לְרַבִּי יִשְׁמָעֵאל הַיְנוּ דִּתְנַן הַשּׁוֹחֵט וְנִתְנַבְּלָה בְּיָדוֹ וְהַנּוֹחֵר וְהַמְעַקֵּר פָּטוּר מִלְּכַסּוֹת, [אֶלָּא לְרַבִּי עֲקִיבָא אַמַּאי פָּטוּר מִלְּכַסּוֹת]. הוֹאִיל וְאִ(י)תְּסַר אִ(י)תְּסַר, בִּשְׁלָמָא לְרַבִּי עֲקִיבָא דַּאֲמַר בְּשַׂר תַּאֲוָה לָא אִ(י)תְּסַר כְּלָל, הַיְנוּ דִּכְתִיב "אַךְ כַּאֲשֶׁר יֵאָכֵל אֶת הַצְּבִי" וְגוֹ', אֶלָּא לְרַבִּי יִשְׁמָעֵאל צְבִי וְאַיָּל מִי הָווּ שָׁרוּ. דִּילְמָא כִּי אֲסַר רַחֲמָנָא בְּהֵמָה, דְּחָזְיָא לְהַקְרָבָה, [אֲבָל חַיָּה] דְּלָא חָזְיָא לְהַקְרָבָה לָא אֲסַר רַחֲמָנָא.

"כִּי יַרְחִיב ה' אֶת גְּבֻלְּךָ", לִמְּדָה תּוֹרָה דֶּרֶךְ אֶרֶץ שֶׁלֹּא יֹאכַל אָדָם בָּשָׂר אֶלָּא לְתֵאָבוֹן. יָכוֹל יִקַּח בָּשָׂר מִן הַשּׁוּק וְיֹאכַל. תַּלְמוּד לוֹמַר "מִבְּקָרְךָ וּמִצֹּאנְךָ". יָכוֹל יִזְבַּח כָּל בְּקָרוֹ וְיִזְבַּח כָּל צֹאנוֹ וְיֹאכַל. תַּלְמוּד לוֹמַר "מִבְּקָרְךָ" וְלֹא כָּל בְּקָרְךָ, "מִצֹּאנְךָ" וְלֹא כָּל צֹאנְךָ. מִכָּאן אָמַר רַבִּי אֱלִיעֶזֶר בֶּן עֲזַרְיָה מִי שֶׁיֵּשׁ לוֹ מָנֶה יִקַּח לְפִתּוֹ לִיטְרָא יָרָק, עֶשֶׂר מָנֶה יִקַּח לְפִתּוֹ לִטְרָא דָּגִים, חֲמִשִּׁים מָנֶה יִקַּח לְפִתּוֹ לִטְרָא בָּשָׂר, מֵאָה מָנֶה יִשְׁפֹּת קְדֵרָה בְּכָל יוֹם, וְאִינַךְ מֵאֵימַת, מֵעֶרֶב שַׁבָּת לְעֶרֶב שַׁבָּת. אָמַר רַב צְרִיכִין אָנוּ לָחוּשׁ לְדִבְרֵי זָקֵן. אֲמַר רַבִּי יוֹחָנָן אַבָּא מִמִּשְׁפַּחַת בְּרִיאִים הָיָה, אֲבָל כְּגוֹן אָנוּ מִי שֶׁיֵּשׁ לוֹ פְּרוּטָה בְּתוֹךְ בֵּיתוֹ יַרְצֶנָּה לַחֶנְוָנִי. אֲמַר רַבִּי נַחְמָן כְּגוֹן אֲנַן לוֹוִין וְאוֹכְלִין.

"כִּי יִרְחַק מִמְּךָ הַמָּקוֹם", הַמְקַדֵּשׁ בְּחֻלִּין שֶׁנִּשְׁחֲטוּ בַּעֲזָרָה אֵינָהּ מְקֻדֶּשֶׁת. מִנָּא הָנֵי מִלֵּי. אֲמַר אַבָּיֵי מֵהָכָא, דְּתַנְיָא (ויקרא ג, ב) "וְשָׁחֲטוּ", (שם, ח) "וְשָׁחַט אוֹתוֹ",  ["וְשָׁחַט אוֹתוֹ"], מַה תַּלְמוּד לוֹמַר, לְפִי שֶׁנֶּאֱמַר "כִּי יִרְחַק מִמְּךָ הַמָּקוֹם וְזָבַחְתָּ", בְּרִחוּק מָקוֹם אַתָּה זוֹבֵחַ וְאִי אַתָּה זוֹבֵחַ בְּמָקוֹם קָרוֹב, פְּרָט לְחֻלִּין שֶׁלֹּא יִשָּׁחֲטוּ בַּעֲזָרָה, וְאֵין לִי אֶלָּא תְּמִימִים הָרְאוּיִין לִקָּרֵב, מִנַּיִן לְרַבּוֹת בַּעֲלֵי מוּמִין, מְרַבֶּה אֲנִי בַּעֲלֵי מוּמִין שֶׁהוּא מִמִּין הַכָּשֵׁר, מִנַּיִן לְרַבּוֹת הַחַיָּה, מְרַבֶּה אֲנִי אֶת הַחַיָּה שֶׁהִיא בִּשְׁחִיטָה כִּבְהֵמָה, מִנַּיִן לְרַבּוֹת הָעוֹפוֹת, תַּלְמוּד לוֹמַר ["וְשָׁחֲטוּ", "וְשָׁחַט אוֹתוֹ""], וְשָׁחַט אוֹתוֹ, יָכוֹל לֹא יִשְׁחֹט וְאִם שָׁחַט יְהֵא מֻתָּר, תַּלְמוּד לוֹמַר "כִּי יִרְחַק מִמְּךָ הַמָּקוֹם וְאָכַלְתָּ וְזָבַחְתָּ", מַה שֶּׁאַתָּה זוֹבֵחַ בְּרִחוּק מָקוֹם אַתָּה אוֹכֵל וְאִי אַתָּה אוֹכֵל מַה שֶּׁאַתָּה זוֹבֵחַ בְּמָקוֹם קָרוֹב, פְּרָט לְחֻלִּין שֶׁנִּשְׁחֲטוּ בַּעֲזָרָה, וְאֵין לִי אֶלָּא תְּמִימִים וְכוּ' (כְּדִלְעֵיל), תַּלְמוּד לוֹמַר "וְשָׁחַט אוֹתוֹ", יָכוֹל לֹא יִשְׁחֹט וְאִם שָׁחַט יַשְׁלִיכֶנּוּ לִפְנֵי כַּלְבּוֹ, תַּלְמוּד לוֹמַר (שמות כב, ל) "לַכֶּלֶב תַּשְׁלִיכוּן אוֹתוֹ", אוֹתוֹ אַתָּה מַשְׁלִיךְ לַכֶּלֶב וְאִי אַתָּה מַשְׁלִיךְ לַכֶּלֶב חֻלִּין שֶׁנִּשְׁחְטוּ בַּעֲזָרָה.

רַב אָשֵׁי אֲמַר, אַתְיָא מִשְּׁחִיטָה עַצְמָהּ, דַּאֲמַר רַחֲמָנָא וְזָבַחְתָּ מִבְּקָרְךָ שְׁחֹט וֶאֱכֹל (וְדִילְמָא) [וְלֵחוּשׁ] שֶׁמָּא בִּמְקוֹם נֶקֶב שָׁחַט אֶלָּא לָאו מִשּׁוּם דְּאָמְרִינָן זִיל בְּתַר רֻבָּא. אֲמַר רַב אָשֵׁי אַמְרִיתָא לִשְׁמַעְתָּא לְקָמֵיהּ דְּרַב כַּהֲנָא וַאֲמַר לִי וְדִילְמָא הֵיכָא דְּאֶפְשָׁר אֶפְשָׁר וְהֵיכָא דְּלָא אֶפְשָׁר לָא אֶפְשָׁר, דְּאִי לָא תֵימָא הָכֵי לְרַבִּי מֵאִיר דְּחָיִישׁ לְמִעוּטָא הָכֵי נַמִּי דְּלָא אָכִיל בִּישְׂרָא, וְכִי תֵימָא הָכֵי נַמֵּי פֶּסַח וְקָדָשִׁים מַאי אִיכָּא לְמֵימַר, אֶלָּא הֵיכָא דְּאֶפְשָׁר אֶפְשָׁר הֵיכָא דְּלָא אֶפְשָׁר לָא אֶפְשָׁר.

רַב יֵימַר אֲמַר, מִנַּיִן לִשְׁחִיטָה מִן הַתּוֹרָה, אָמַר קְרָא וְזָבַחְתָּ, מִמָּקוֹם שֶׁזָּב חַתֵּהוּ. [מַאי מַשְׁמַע דְּהַאי] חַתֵּהוּ לִשָּׁנָא דְּמִתְּבַר, דִּכְתִיב (לעיל א, כא) "אַל תִּירָא וְאַל תֵּחָת".

"וְזָבַחְתָּ כַּאֲשֶׁר צִוִּיתִךָ". מְלַמֵּד שֶׁנִּצְטַוָּה מֹשֶׁה עַל הַוֵּשֶׁט וְעַל הַקָּנֶה, וְעַל רוֹב אֶחָד בְּעוֹף, וְעַל רוֹב שְׁנַיִם בִּבְהֵמָה. (כָּתוּב בֶּרֶמֶז תקפ"ד).

"כַּאֲשֶׁר צִוִּיתִךָ", מַה קָּדָשִׁים בִּשְׁחִיטָה אַף חֻלִּין בִּשְׁחִיטָה. אִי מַה קָּדָשִׁים בַּמָּקוֹם אַף חֻלִּין בַּמָּקוֹם. תַּלְמוּד לוֹמַר "כִּי יִרְחַק מִמְּךָ הַמָּקוֹם וְזָבַחְתָּ", בְּרִחוּק מָקוֹם אַתָּה זוֹבֵחַ וְאִי אַתָּה זוֹבֵחַ בְּקֵרוּב מָקוֹם, פְּרָט לְחֻלִּין שֶׁנִּשְׁחֲטוּ בַּעֲזָרָה. אֵין לִי אֶלָּא תְּמִימִין, בַּעֲלֵי מוּמִין מִנַּיִן. תַּלְמוּד לוֹמַר (ויקרא ג, ב) "וּשְׁחָטוּ פֶּתַח אֹהֶל מוֹעֵד". יָכוֹל אַף חַיָּה וָעוֹף פֶּתַח אֹהֶל מוֹעֵד. תַּלְמוּד לוֹמַר  "אוֹתוֹ" אוֹתוֹ פֶּתַח אֹהֶל מוֹעֵד וְאֵין חַיָּה וָעוֹף פֶּתַח אֹהֶל מוֹעֵד. אִי מַה קָּדָשִׁים בַּזְּמַן אַף חֻלִּין בַּזְּמַן. תַּלְמוּד לוֹמַר "וְאָכַלְתָּ בִּשְׁעָרֶיךָ בְּכֹל אַוַּת נַפְשֶׁךָ". אִי מַה קָּדָשִׁים בִּמְחִיצָה אַף חֻלִּין בִּמְחִיצָה. תַּלְמוּד לוֹמַר "וְאָכַלְתָּ בִּשְׁעָרֶיךָ". אִי מַה קָּדָשִׁים בַּיּוֹם אַף חֻלִּין בַּיּוֹם. תַּלְמוּד לוֹמַר "וְאָכַלְתָּ בִּשְׁעָרֶיךָ". אִי מַה קָּדָשִׁים בְּטָהֳרָה אַף חֻלִּין בְּטָהֳרָה. תַּלְמוּד לוֹמַר "הַטָּמֵא יֹאכְלֶנּוּ". אֵין לִי אֶלָּא טָמֵא, טָהוֹר מִנַּיִן. תַּלְמוּד לוֹמַר "וְהַטָּהוֹר יֹאכְלֶנּוּ", מְלַמֵּד שֶׁשְּׁנֵיהֶם אוֹכְלִין מִתּוֹךְ קְעָרָה אַחַת. יָכוֹל אַף תְּרוּמָה תְּהֵא נֶאֱכֶלֶת מִתּוֹךְ קְעָרָה אַחַת. תַּלְמוּד לוֹמַר ("יַחְדָּו) יֹאכֲלֶנּוּ", זֶה נֶאֱכָל מִתּוֹךְ קְעָרָה אַחַת וְאֵין תְּרוּמָה נֶאֱכֶלֶת מִתּוֹךְ קְעָרָה אַחַת. יָכוֹל יְהוּ חַיָּבִין בְּחָזֶה וְשׁוֹק. תַּלְמוּד לוֹמַר "כַּצְּבִי". אוֹצִיאוֹ מִכְּלַל חָזֶה וְשׁוֹק וְלֹא אוֹצִיאוֹ מִכְּלַל שְׁתֵּי הַכְּלָיוֹת וְיוֹתֶרֶת הַכָּבֵד. תַּלְמוּד לוֹמַר "כָּאַיָּל". אִי מַה צְּבִי כֻּלּוֹ מֻתָּר אַף זֶה כֻּלּוֹ מֻתָּר. תַּלְמוּד לוֹמַר "אַךְ".

"אַךְ כַּאֲשֶׁר יֵאָכֵל אֶת הַצְּבִי", רַבִּי אֶלְעָזָר הַקַּפָּר בְּרַבִּי אוֹמֵר וְכִי מַה בָּא זֶה לְלַמְּדֵנוּ בֵּין צְבִי לְאַיָּל, אֶלָּא הֲרֵי זֶה בָּא לְלַמֵּד וְנִמְצָא לָמֵד, מַה בְּהֵמָה בִּשְׁחִיטָה אַף חַיָּה בִּשְׁחִיטָה, אֲבָל עוֹף אֵינוֹ אֶלָּא מִדִּבְרֵי סוֹפְרִים. רַבִּי אוֹמֵר, כַּאֲשֶׁר צִוִּיתִךָ, מְלַמֵּד שֶׁנִּצְטַוָּה מֹשֶׁה עַל הַוֵּשֶׁט וְעַל הַגַּרְגֶּרֶת וְעַל רוֹב אֶחָד בְּעוֹף וְעַל רוֹב שְׁנַיִם בִּבְהֵמָה.

{pפסוק כג-כהp}  "רַק חֲזַק לְבִלְתִּי אֲכֹל הַדָּם", רַבִּי יְהוּדָה אוֹמֵר מַגִּיד שֶׁהָיוּ שְׁטוּפִין בְּדָם קֹדֶם מַתַּן תוֹרָה יָכוֹל. אַף מִשֶּׁקִּבְּלוּ אוֹתָה בְּשִׂמְחָה מֵהַר סִינַי. אָמַר רַבִּי שִׁמְעוֹן בֶּן עַזַּאי, וַהֲלֹא שָׁלֹשׁ מִצְווֹת עֲשֵׂה בַּתּוֹרָה כַּיּוֹצֵא בָּזֶה, לוֹמַר מַה דָּם שֶׁאֵין בְּכָל הַמִּצְווֹת קַל מִמֶּנּוּ הִזְהִירְךָ הַכָּתוּב עָלָיו, שְׁאָר כָּל הַמִּצְווֹת עַל אַחַת כַּמָּה וְכַמָּה, רַבִּי שִׁמְעוֹן אוֹמֵר כָּל מִצְוָה שֶׁקִּבְּלוּ אוֹתָהּ יִשְׂרָאֵל בְּשִׂמְחָה מֵהַר סִינַי עֲדַיִן הֵן עוֹשִׂין אוֹתָהּ בְּשִׂמְחָה, וְכָל מִצְוָה שֶׁלֹּא קִבְּלוּ אוֹתָה בְּשִׂמְחָה אֵין עוֹשִׂין אוֹתָהּ בְּשִׂמְחָה, רַבָּן שִׁמְעוֹן בֶּן גַּמְלִיאֵל אוֹמֵר, כָּל מִצְוָה שֶׁמָּסְרוּ יִשָׂרָאֵל נָפְשָׁם עָלֶיהָ בִּשְׁעַת הַשְׁמָד נוֹהֲגִין אוֹתָהּ בְּפַרְהֶסְיָא, וְכָל מִצְוָה שֶׁלֹּא מָסְרוּ יִשְׂרָאֵל נַפְשָׁן עָלֶיהָ בִּשְׁעַת הַשְׁמָד עֲדַיִן מְרֻפָּה הִיא בְּיָדָן.

וַהֲרֵי אֵבֶר מִן הַחַי דְּרַחֲמָנָא אָמַר [וְ]לֹא תֹאכַל הַנֶּפֶשׁ עִם הַבָּשָׂר, וְתַנְיָא רַבִּי נָתָן אוֹמֵר, מִנַּיִן שֶׁלֹּא יוֹשִׁיט כּוֹס לְנָזִיר וְאֵבֶר מִן הַחַי לִבְנֵי נֹחַ, שֶׁנֶּאֱמַר (ויקרא יט, יד) "וְלִפְנֵי עִוֵּר לֹא תִּתֵּן מִכְשׁ(וֹ)ל", הָא לִכְלָבִים שָׁרֵי. שָׁאנֵי אֵבֶר מִן הַחַי דְּאִ(י)תְּקַשׁ לְדָם, דִּכְתִיב "רַק חֲזַק לְבִלְתִּי אֲכֹל הַדָּם כִּי הַדָּם הוּא הַנָּפֶשׁ". וּלְחִזְקִיָּה דָּם מִן הַחַי אִ(י)תְּקַשׁ לְאֵבֶר מִן הַחַי, [וְאֵיזֶה, זֶה] דַּם הַקָּזָה שֶׁהַנֶּפֶשׁ יוֹצְאָה בּוֹ (כָּתוּב בֶּרֶמֶז תק"ה. וּבְרֶמֶז תקפ"ה).

"אֲמַר רַבִּי יוֹחָנָן". מִנַּיִן לְדַם קָדָשִׁים שֶׁאֵינוֹ מַכְשִׁיר, שֶׁנֶּאֱמַר "לֹא תֹּאכֲלֶנּוּ עַל הָאָרֶץ תִּשְׁפְּכֶנּוּ כַּמָּיִם", דָּם שֶׁנִּשְׁפָּךְ כַּמַּיִם מַכְשִׁיר, שֶׁאֵינוֹ נִשְׁפָּךְ כַּמַּיִם אֵינוֹ מַכְשִׁיר. וַהֲרֵי דַּם הַתַּמְצִית שֶׁנִּשְׁפָּךְ כַּמַּיִם וְאֵינוֹ מַכְשִׁיר. אֲמַר לֵיהּ הָנַח לְדַם הַתַּמְצִית דַּאֲפִלּוּ בְּחֻלִּין לֹא מַכְשִׁיר, דַּאֲמַר קְרָא רַק חֲזַק לְבִלְתִּי אֲכֹל הַדָּם כִּי הַדָּם הוּא הַנָּפֶשׁ, (דַּם הַנֶּפֶשׁ) דָּם שֶׁהַנֶּפֶשׁ יוֹצְאָה בּוֹ קָרוּי דָּם, דָּם שֶׁאֵין הַנֶּפֶשׁ יוֹצְאָה בּוֹ אֵין קָרוּי דָּם.

"כִּי הַדָּם הוּא הַנָּפֶשׁ", לְהַגִּיד מַה גָּרַם. וְלֹא תֹאכַל הַנֶּפֶשׁ עִם הַבָּשָׂר. זֶה אֵבֶר מִן הַחַי. וַהֲלֹא דִּין הוּא וּמַה בָּשָׂר וְחָלָב שֶׁמֻּתָּר לִבְנֵי נֹחַ אָסוּר לְיִשְׂרָאֵל, אֵבֶר מִן הַחַי שֶׁאָסוּר לִבְנֵי נֹחַ אֵינוֹ דִין שֶׁיְּהֵא אָסוּר לְיִשְׂרָאֵל, יְפַת תֹּאַר וְכָל הַדּוֹמִין לָהּ תּוֹכִיחַ שֶׁאֲסוּרָה לִבְנֵי נֹחַ וּמֻתֶּרֶת לְיִשְׂרָאֵל, אַף אַתָּה אַל תִּתְמַהּ עַל אֵבֶר מִן הַחַי שֶׁאַף עַל פִּי שֶׁאָסוּר לִבְנֵי נֹחַ שֶׁיְּהֵא מֻתָּר לְיִשְׂרָאֵל, תַּלְמוּד לוֹמַר "לֹא תֹאכַל הַנֶּפֶשׁ עִם הַבָּשָׂר", זֶה אֵבֶר מִן הַחַי. רַבִּי חֲנִינָא בֶּן גַּמְלִיאֵל אוֹמֵר זֶה דָּם מִן הַחַי.

{pפסוק כהp}  "לֹא תֹּאכֲלֶנּוּ", לְרַבּוֹת בָּשָׂר בְּחָלָב. וַהֲרֵי דִּין הוּא מַה נְבֵלָה שֶׁאֵין חַיָּבִין עַל בִּשּׁוּלָהּ חַיָּבִין עַל אֲכִילָתָהּ, בָּשָׂר בְּחָלָב שֶׁחַיָּבִין עַל בִּשּׁוּלוֹ אֵינוֹ דִין שֶׁיְּהוּ חַיָּבִין עַל אֲכִילָתוֹ, כִּלְאֵי זְרָעִים יוֹכִיחוּ שֶׁחַיָּבִין עַל זְרִיעָתָן וְאֵין חַיָּבִין עַל אֲכִילָתָן, וְאַף אַתָּה אַל תִּתְמַהּ עַל בָּשָׂר בְּחָלָב שֶׁאַף עַל פִּי שֶׁחַיָּבִין עַל בִּשּׁוּלוֹ לֹא יְהוּ חַיָּבִין עַל אֲכִילָתוֹ, תַּלְמוּד לוֹמַר "לֹא תֹּאכֲלֶנּוּ", לְרַבּוֹת בָּשָׂר בְּחָלָב. רַבִּי אֱלִיעֶזֶר אוֹמֵר וּמַה פֶּסַח שֶׁאֵין חַיָּבִין עַל בִּשּׁוּלוֹ חַיָּבִין עַל אֲכִילָתוֹ, בָּשָׂר בְּחָלָב שֶׁחַיָּבִין עַל בִּשּׁוּלוֹ אֵינוֹ דִּין שֶׁחַיָּבִין עַל אֲכִילָתוֹ, פִּטּוּם הַקְּטֹרֶת יוֹכִיחַ שֶׁחַיָּבִין עַל פִּטּוּמָהּ וְאֵין חַיָּבִין עַל רֵיחָהּ, וְאַף אַתָּה אַל תִּתְמַהּ עַל בָּשָׂר בְּחָלָב שֶׁאַף עַל פִּי שֶׁחַיָּבִין עַל בִּשּׁוּלוֹ שֶׁלֹּא יִהְיוּ חַיָּבִין עַל אֲכִילָתוֹ, תַּלְמוּד לוֹמַר "לֹא תֹּאכֲלֶנּוּ", לְרַבּוֹת בָּשָׂר בְּחָלָב.

רַבָּן גַּמְלִיאֵל בְּרַבִּי אוֹמֵר, הֲרֵי הוּא אוֹמֵר  רַק חֲזַק לְבִלְתִּי אֲכֹל הַדָּם, מַה [דָּם] שֶׁאֵין בְּכָל הַמִּצְווֹת קַל מִמֶּנּוּ הִזְהִירְךָ הַכָּתוּב עָלָיו, שְׁאָר מִצְווֹת עַל אַחַת כַּמָּה וְכַמָּה.

{pפסוק כו-כזp}  "רַק קָדָשֶׁיךָ אֲשֶׁר יִהְיוּ לְךָ", תָּנָא דְּבֵי רַבִּי יִשְׁמָעֵאל רַק קָדָשֶׁיךָ אֲשֶׁר יִהְיוּ לְךָ, בִּוְלָדֵי קָדָשִׁים וּתְמוּרָתָן הַכָּתוּב מְדַבֵּר, מַה תַקָּנָתָן, תִּשָּׂא וּבָאתָ אֶל הַמָּקוֹם, יָכוֹל יַעֲלֵם לְבֵית הַבְּחִירָה וְיִמְנַע מֵהֶם מַיִם וּמָזוֹן בִּשְׁבִיל שֶׁיָּמוּתוּ, תַּלְמוּד לוֹמַר "וְעָשִׂיתָ עֹלֹתֶיךָ הַבָּשָׂר וְהַדָּם" לוֹמַר לְךָ כְּדֶרֶךְ שֶׁאַתָּה נוֹהֵג בְּעוֹלָה נְהֹג בִּתְמוּרָתָהּ כְּדֶרֶךְ שֶׁאַתָּה נוֹהֵג בִּשְׁלָמִים נְהֹג בִּוְלָדוֹתֵיהֶן, יָכוֹל אַף וְלַד חַטָּאת וּתְמוּרַת אָשָׁם כֵּן, תַּלְמוּד לוֹמַר "רַק", דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵינוֹ צָרִיךְ, הֲרֵי הוּא אוֹמֵר (ויקרא ז, ה) "אָשָׁם הוּא בַּהֲוָיָתוֹ יְהֵא".

קָתָנֵי בִּשְׁבִיל שֶׁיָּמוּתוּ, אַמַּאי, הָא גַּבֵּי וְלַד חַטָּאת הוּא דִּגְמִירֵי בָהּ מִיתָה. אִי לָאו קְרָא הֲוָה אָמֵינָא וְלַד חַטָּאת בְּכָל מָקוֹם וּוְלָדֵי קָדָשִׁים בְּבֵית הַבְּחִירָה, קָא מַשְׁמַע לָן דְּלָא. קָתָנֵי יָכוֹל אַף וְלַד חַטָּאת וּתְמוּרַת אָשָׁם כֵּן תַּלְמוּד לוֹמַר "רַק". לָמָּה לִי קְרָא, הִלְכְתָא גְמִירֵי לַהּ וְלַד חַטָּאת לְמִיתָה אָזְלָא. הָכִי נַמֵּי לְמִיתָה אָזְלָא וּקְרָא לְאָשָׁם הוּא דְּאָתָא. אָשָׁם נַמֵּי הִלְכְתָא גְמִירֵי לַהּ כָּל שֶׁבְּחַטָּאת מֵתָה בְּאָשָׁם רוֹעָה. [אֶלָּא] אִי מֵהִלְכְתָא הֲוָה אָמֵינָא הִלְכְתָא וְאִי אַקְרְבֵיהּ לָא לֵיחַיֵּיב עָלֶיהָ כְּלוּם קָא מַשְׁמַע לָן קְרָא דִּאִי מַקְרִיב לֵיהּ קָאִים עָלֵיהּ בַּעֲשֵׂה. רַבִּי עֲקִיבָא אוֹמֵר, אֵינוֹ צָרִיךְ, הֲרֵי הוּא אוֹמֵר אָשָׁם הוּא בַּהֲוָיָתוֹ יְהֵא. לָמָּה לִי קְרָא גְּמָרָא גְּמִירִין לָהּ כָּל שֶׁבְּחַטָּאת מֵתָה בְּאָשָׁם רוֹעָה. הָכִי נַמֵּי, וְכִי אֲתָא קְרָא לְכִדְרַב דַּאֲמַר רַב אָשָׁם שֶׁנִּתָּק לִרְעִיָּה וּשְׁחָטוֹ לְשֵׁם עוֹלָה כָּשֵׁר, טַעֲמָא דְּנִתָּק הָא לָא נִתָּק לָא דַּאֲמַר קְרָא הוּא בַּהֲוָיָתוֹ יְהֵא.

"רַק קָדָשֶׁיךָ", אֵלּוּ הַתְּמוּרוֹת אֲשֶׁר יִהְיוּ לְךָ. אֵלּוּ הַוְּלָדוֹת. [וּנְדָרֶיךָ]. הִקִּישָׁן הַכָּתוּב לְנֶדֶר, מַה נֶּדֶר, בַּעַל מוּם לָא, אַף הָכָא נַמֵּי בַּעַל מוּם לָא. (וּנְדָרֶיךָ זֶה נֶדֶר).

"תִּשָּׂא וּבָאתָ", שׁוֹמֵעַ אֲנִי יַכְנִיסֵם לְבֵית הַבְּחִירָה וְכוּ'. עַד רַבִּי עֲקִיבָא אוֹמֵר, אֵינוֹ צָרִיךְ, הֲרֵי הוּא אוֹמֵר "אָשָׁם הוּא" הוּא קָרַב וְאֵין תְּמוּרָתוֹ קְרֵיבָה, אֲמַר מַר, יָכוֹל יַכְנִיסֵם לְבֵית הַבְּחִירָה וְכוּ'. הָא מֵהֵיכָא תֵיתֵי וְהָא גְּמָרָא גְמִירֵי דְּחָמֵשׁ חַטָּאוֹת מֵתוֹת, [הֲנָךְ מִקְרַב קְרִיבֵי]. מַהוּ דְּתֵימָא חָמֵשׁ חַטָּאוֹת מֵתוֹת בְּכָל מָקוֹם וְהֲנָךְ יָמוּתוּ בְּבֵית הַבְּחִירָה. לִישָׁנָא אַחֲרִינָא סָלְקָא דַעְתָּךְ אֲמִינָא חָמֵשׁ חַטָּאוֹת מְמִיתִין לָהֶן בְּיָדַיִם וְהָנֵי גְּרָמָא אִין בְּיָדַיִם לָא, קָא מַשְׁמַע לָן. וְעָשִׂיתָ, אֲמַר מַר, יָכוֹל אַף וַלְדוֹת קָדָשִׁים כֵּן. וְלַד דְּמָאן, אִי דְעוֹלָה זָכָר הוּא אִי וְלַד דְּחַטָּאת לְמִיתָה אָזִיל אִי דִּתְמוּרַת אָשָׁם הָא גְּמָרָא הוּא כֹּל שֶׁבְּחַטָּאת מֵתָה בְּאָשָׁם רוֹעָה, אֶלָּא כִּי אִיצְטְרִיךְ קְרָא דְּאִי עָבַר וּמַקְרִיב לֵיהּ קָאֵי עָלֵיהּ בַּעֲשֵׂה.

"רַק קָדָשֶׁיךָ", בַּמֶּה הַכָּתוּב מְדַבֵּר, אִם בְּקָדְשֵׁי הָאָרֶץ הֲרֵי כְּבָר אָמוּר, הָא אֵין מְדַבֵּר אֶלָּא בְּקָדְשֵׁי חוּצָה לָאָרֶץ. תִּשָּׂא וּבָאתָ. שֶׁחַיָּב בְּטִפּוּל הֲבָאָתוֹ עַד שֶׁיְּבִיאֵם לְבֵית הַבְּחִירָה. רַבִּי יְהוּדָה אוֹמֵר, עַד בְּאֵר הַגּוֹלָה חַיָּב בְּאַחֲרָיוּתָן, מִבְּאֵר הַגּוֹלָה וְאֵילָךְ אֵין חַיָּב בְּאַחֲרָיוּתָן, יָכוֹל אַף בְּכוֹר וּמַעֲשֵׂר, תַּלְמוּד לוֹמַר "וּנְדָרֶיךָ" קָדָשִׁים שֶׁהֵן בָּאִין בְּנֶדֶר וּנְדָבָה יָצְאוּ בְּכוֹר וּמַעֲשֵׂר שֶׁאֵין בָּאִין בְּנֶדֶר וּנְדָבָה, יָכוֹל שֶׁאֲנִי מוֹצִיא חַטָּאת וְאָשָׁם תַּלְמוּד לוֹמַר "קָדָשֶׁיךָ", (אִם) [וּמִי] לְחָשְׁךָ לְהָבִיא אֶת חַטָּאת וְאָשָׁם לְהוֹצִיא אֶת בְּכוֹר וּמַעֲשֵׂר, אַחַר שֶׁרִבָּה הַכָּתוּב וּמִעֵט מֵבִיא אֲנִי חַטָּאת וְאָשָׁם שֶׁאֵין לָהֶן פַּרְנָסָה אֶלָּא בִּמְקוֹמָן וּמוֹצִיא אֲנִי בְּכוֹר וּמַעֲשֵׂר שֶׁיָּכוֹל לְהִתְפַּרְנֵס בְּכָל מָקוֹם. רַבִּי עֲקִיבָא אוֹמֵר, (בִּתְרוּמַת) [בִּתְמוּרַת] קָדָשִׁים הַכָּתוּב מְדַבֵּר, תִּשָּׂא וּבָאתָ אֶל הַמָּקוֹם יָכוֹל אַף בְּכוֹר וּמַעֲשֵׂר, תַּלְמוּד לוֹמַר "וּנְדָרֶיךָ".

בֶּן עַזַּאי אוֹמֵר, יָכוֹל יְהֵא מַעְשַׂר בְּהֵמָה נוֹהֵג בְּשֻׁתָּפוּת, תַּלְמוּד לוֹמַר "אֲשֶׁר יִהְיוּ לְךָ", יָכוֹל שֶׁאֲנִי מוֹצִיא אֶת הָאַחִין שֶׁקָּנוּ בִּתְפוּסַת הַבַּיִת וְאַחַר כָּךְ חָלְקוּ, תַּלְמוּד לוֹמַר "אֲשֶׁר יִהְיוּ לְךָ". בֶּן עַזַּאי אוֹמֵר, יָכוֹל יְהֵא מַעְשַׂר בְּהֵמָה נוֹהֵג בְּיָתוֹם, תַּלְמוּד לוֹמַר "רַק".

"וְעָשִׂיתָ עֹלֹתֶיךָ הַבָּשָׂר וְהַדָּם", רַבִּי יְהוֹשֻׁעַ אוֹמֵר, אִם אֵין בָּשָׂר אֵין דָּם וְאִם אֵין דָּם אֵין בָּשָׂר. רַבִּי אֱלִיעֶזֶר אוֹמֵר, דָּם אַף עַל פִּי שֶׁאֵין בָּשָׂר שֶׁנֶּאֱמַר "וְדַם זְבָחֶיךָ יִשָּׁפֵךְ", אֶלָּא מָה אֲנִי מְקַיֵּם וְעָשִׂיתָ עֹלֹתֶיךָ הַבָּשָׂר וְהַדָּם, לוֹמַר לְךָ מַה דָּם בִּזְרִיקָה אַף בָּשָׂר בִּזְרִיקָה. וְרַבִּי יְהוֹשֻׁעַ נַמֵּי, הַכְּתִיב וְדַם זְבָחֶיךָ יִשָּׁפֵךְ. אֲמַר לְךָ, כְּתִיב וְ(אֶת) הַבָּשָׂר תֹּאכֵל. וּתְרֵי קְרָאֵי לָמָּה לִי. חַד בְּעוֹלָה וְחַד בִּשְׁלָמִים, וּצְרִיכָא, דְּאִי כְּתַב רַחֲמָנָא עוֹלָה, שֶׁכֵּן כָּלִיל, אֲבָל שְׁלָמִים דְּלָא חָמִירֵי אֵימָא לָא, וְאִי כְּתַב רַחֲמָנָא שְׁלָמִים, שֶׁכֵּן יֵשׁ בָּהֶן שְׁתֵּי אֲכִילוֹת, אֲבָל עוֹלָה אֵימָא לָא, צְרִיכָא. וְרַבִּי אֱלִיעֶזֶר, הַאי וְהַבָּשָׂר תֹּאכֵל מַאי עָבִיד לֵיהּ. שֶׁאֵין הַבָּשָׂר מֻתָּר בַּאֲכִילָה עַד שֶׁיִּזָרֵק הַדָּם. וְאֵימָא כֻּלֵּיהּ קְרָא לְהָכִי הוּא דְּאָתָא, דָּם אַף עַל פִּי שֶׁאֵין בָּשָׂר לְרַבִּי אֱלִיעֶזֶר מִנָּא לֵיהּ. אֲמַר לֵיהּ אִם כֵּן נִכְתּוּב רַחֲמָנָא וְהַבָּשָׂר תֹּאכֵל וְהָדַר וְדַם זְבָחֶיךָ יִשָּׁפֵךְ, מַאי שְׁנָא דְּכָתַב קְרָא בְּרֵישָׁא וְדַם- זְבָחֶיךָ יִשָּׁפֵךְ וְהָדַר וְהַבָּשָׂר תֹּאכֵל, לְאַשְׁמוּעִינַן דָּם אַף עַל פִּי שֶׁאֵין בָּשָׂר כוּ'. וְרַבִּי יְהוֹשֻׁעַ, הַאי מִקַּל וָחֹמֶר אָתְיָא, וּמָה אֵמוּרִין דְּכִי לֵיתְנָהוּ לָא מְעַכְּבֵי כִּי אִיתְנָהוּ מְעַכְּבֵי, דָּם כִּי לֵיתֵיהּ מְעַכֵּב כִּי אַיְתֵיהּ לָא כָּל שֶׁכֵּן. וְאִידָךְ, מִלְּתָא דְּאָתְיָא בְּקַל וָחֹמֶר טָרַח וְכָתַב לֵיהּ קְרָא. וְרַבִּי יְהוֹשֻׁעַ, כָּל הֵיכָא דְּאִיכָּא לְמִדְרַשׁ דָּרְשִׁינָן.

שָׁאַל רַבִּי יִשְׁמָעֵאל בֶּן יוֹסֵי בֶּן לָקוֹנְיָא אֶת רַבִּי יוֹסֵי, אוֹמֵר הָיָה רַבִּי שִׁמְעוֹן בֶּן יוֹחַאי אֲוִיר הָיָה בֵּין כֶּבֶשׁ לַמִּזְבֵּחַ. אֲמַר לֵיהּ, וְאַתָּה אִי אַתָּה אוֹמֵר כֵּן וַהֲלֹא כְּבָר נֶאֱמַר "וְעָשִׂיתָ עֹלֹתֶיךָ הַבָּשָׂר וְהַדָּם" מַה דָּם בִּזְרִיקָה אַף בָּשָׂר בִּזְרִיקָה. אֲמַר לֵיהּ, שֶׁאֲנִי אוֹמֵר עוֹמֵד בְּצַד מַעֲרָכָה וְזוֹרֵק. אֲמַר לֵיהּ, וּכְשֶׁהוּא זוֹרֵק לְמַעֲרָכָה דְלוּקָה הוּא זוֹרֵק אוֹ לְמַעֲרָכָה שֶׁאֵינָהּ דְלוּקָה, הֱוֵי אוֹמֵר לְמַעֲרָכָה דְלוּקָה. הָתָם מִשּׁוּם דְּלָא אִיפְשָׁר הוּא. אֲמַר רַב פַּפָּא, כְּדָם, מַה דָּם אֲוִיר קַרְקַע מַפְסִיקוֹ אַף בָּשָׂר אֲוִיר קַרְקַע מַפְסִיקוֹ.

(כָּתוּב בֶּרֶמֶז תמ"ה וּבְרֶמֶז ד"ש).

תָּנוּ רַבָּנָן מִנַּיִן לְנִתָּנִין עַל מִזְבֵּחַ הַחִיצוֹן שֶׁנְּתָנָן מַתָּנָה אַחַת שֶׁכִּפֵּר, שֶׁנֶּאֱמַר "וְדַם זְבָחֶיךָ יִשָּׁפֵךְ". וְהַאי לְהָכִי הוּא דְּאָתָא, הַאי מִבָּעֵי לֵיהּ לְכִדְתַנְיָא מִנַּיִן לְכָל הַדָּמִים שֶׁטְּעוּנִין מַתַּן דָּם לַיְסוֹד, תַּלְמוּד לוֹמַר "וְדַם זְבָחֶיךָ יִשָּׁפֵךְ". נָפְקָא לֵיהּ מִדְּרַבִּי, דְּתַנְיָא רַבִּי אוֹמֵר (ויקרא ה, ט) "וְהַנִּשְׁאָר בַּדָּם יִמָּצֵה", מַה תַּלְמוּד לוֹמַר "בַּדָּם", לְפִי שֶׁלֹּא לָמַדְנוּ אֶלָּא לְנִתָּנִין מַתַּן אַרְבַּע שֶׁטְּעוּנִים מַתַּן דָּם לַיְסוֹד, שְׁאָר כָּל הַדָּמִים מִנַּיִן, תַּלְמוּד לוֹמַר "וְהַנִּשְׁאָר בַּדָּם יִמָּצֵה", שֶׁאֵין תַּלְמוּד לוֹמַר "בַּדָּם", לִמֵּד עַל כָּל הַדָּמִים שֶׁטְּעוּנִין מַתַּן דָּם לַיְסוֹד. וְאַכַּתֵי לְהָכֵי הוּא דְּאָתָא, מִבָּעֵי לֵיהּ לְכִדְתַּנְיָא מִנַּיִן לַנִּתָּנִין בִּזְרִיקָה שֶׁנִּתָנָן בִּשְׁפִיכָה יָצָא, תַּלְמוּד לוֹמַר "וְדַם זְבָחֶיךָ יִשָּׁפֵךְ" סָבַר לָהּ כְּרַבִּי עֲקִיבָא, דַּאֲמַר "לֹא זְרִיקָה בִּכְלַל שְׁפִיכָה וְלֹא שְׁפִיכָה בִּכְלַל זְרִיקָה, דִּתְנַן בֵּרֵךְ אֶת שֶׁל פֶּסַח פָּטַר אֶת שֶׁל זֶבַח, וְשֶׁל זֶבַח לֹא פָּטַר אֶת שֶׁל פֶּסַח, דִּבְרֵי רַבִּי יִשְׁמָעֵאל.

רַבִּי עֲקִיבָא אוֹמֵר, לֹא זוֹ פוֹטֶרֶת זוֹ וְלֹא זוֹ פוֹטֶרֶת זוֹ. אַכַּתֵי לְהָכֵי הוּא דְאָתָא, מִבָּעֵי לֵיהּ לְכִדְתַּנְיָא רַבִּי שִׁמְעוֹן אוֹמֵר, מִתּוֹךְ שֶׁנֶּאֱמַר  "אַךְ בְּכוֹר שׁוֹר אוֹ בְּכוֹר כֶּשֶׂב אוֹ בְּכוֹר עֵז לֹא תִפְדֶּה כִּי קֹדֶשׁ הֵם" לָמַדְנוּ לִבְכוֹר שֶׁטָּעוּן מַתַּן דָּם וְאֵמוּרִין לְגַבֵּי מִזְבֵּחַ, מַעֲשֵׂר וּפֶסַח מִנַּיִן, תַּלְמוּד לוֹמַר וְדַם זְבָחֶיךָ יִשָּׁפֵךְ. סָבַר לָהּ כְּרַבִּי יוֹסֵי הַגְּלִילִי, דְּתַנְיָא רַבִּי יוֹסֵי הַגְּלִילִי אוֹמֵר, "דָּמוֹ" לֹא נֶאֱמַר אֶלָּא "דָּמָם", "חֶלְבוֹ" לֹא נֶאֱמַר אֶלָּא "חֶלְבָּם", לִמֵּד עַל בְּכוֹר מַעֲשֵׂר וּפֶסַח שֶׁטְּעוּנִין מַתַּן דָּמִים וְאֵמוּרִים לְגַבֵּי מִזְבֵּחַ. וְרַבִּי יִשְׁמָעֵאל, הַאי קְרָא מַפִּיק לֵיהּ לְהָכֵי וּמַפִּיק לֵיהּ לְהָכֵי תְּרֵי תַנָּאֵי אֲלִיבָּא דְּרַבִּי יִשְׁמָעֵאל. בִּשְׁלָמָא לְרַבִּי יִשְׁמָעֵאל דְּמוֹקֵי לֵיהּ כֻּלֵּיהּ בִּבְכוֹר הַיְנוּ דִכְתִיב (שם יח) "וּבְשָׂרָם יִהְיֶה לָךְ", אֶלָּא לְרַבִּי יוֹסֵי הַגְּלִילִי דְּמוֹקֵי לֵיהּ נַמֵּי בְּפֶסַח וּמַעֲשֵׂר, מַעֲשֵׂר וּפֶסַח בְּעָלִים אָכְלֵי לֵיהּ מַאי "וּבְשָׂרָם יִהְיֶה לָךְ", אֶחָד תָּם וְאֶחָד בַּעַל מוּם, לִמֵּד עַל בְּכוֹר בַּעַל מוּם שֶׁנִּתָּן לַכֹּהֵן, שֶׁלֹּא מָצִינוּ לוֹ בְּכָל הַתּוֹרָה כֻּלָּהּ. וְרַבִּי יִשְׁמָעֵאל, נָפְקָא לֵיהּ מִ(וּ")לְךָ יִהְיֶה" דְּסֵיפָא. בִּשְׁלָמָא לְרַבִּי יוֹסֵי הַגְּלִילִי דְּמוֹקֵי לֵיהּ בְּמַעֲשֵׂר וּפֶסַח הַיְנוּ דִכְתִיב (שם יז) "לֹא תִפְדֶּה קֹדֶשׁ הֵם", הֵן קְרֵבִים וְאֵין תְּמוּרָתָן קְרֵבָה, וּתְנַן תְּמוּרַת בְּכוֹר וּמַעֲשֵׂר הֵן וּוְלָדָן וּוְלַד וְלָדָן עַד סוֹף הָעוֹלָם הֲרֵי הֵן כִּבְכוֹר וּמַעֲשֵׂר וְיֵאָכְלוּ בְּמוּמָן לַבְּעָלִים, וּתְנַן אָמַר רַבִּי יְהוֹשֻׁעַ, שָׁמַעְתִּי שֶׁתְּמוּרַת פֶּסַח קְרֵבָה (לְעוֹלָם) וּתְמוּרַת פֶּסַח אֵינָהּ קְרֵבָה וְאֵין לִי לְפָרֵשׁ, אֶלָּא לְרַבִּי יִשְׁמָעֵאל דְּמוֹקֵי לֵיהּ כֻּלֵּיהּ בִּבְכוֹר, מַעֲשֵׂר וּפֶסַח דְּלָא קְרֵבָה תְמוּרָתָן מִנָּא לֵיהּ. מַעֲשֵׂר גְּמַר הַעֲבָרָה הַעֲבָרָה מִבְּכוֹר, פֶּסַח בְּהֶדְיָא כְּתִיב בֵּיהּ (ויקרא ג, ז) "כֶּשֶׂב", מַה תַּלְמוּד לוֹמַר "אִם כֶּשֶׂב", לְרַבּוֹת תְּמוּרַת פֶּסַח אַחַר הַפֶּסַח שֶׁקְּרֵבָה שְׁלָמִים, יָכוֹל אָף לִפְנֵי הַפֶּסַח כֵּן, תַּלְמוּד לוֹמַר  "הוּא". וְכָל הֲנָךְ תַּנָּאֵי דְּמָפְקֵי לֵיהּ לְהַאי וְדַם זְבָחֶיךָ יִשָּׁפֵךְ לִדְרָשָׁא אַחֲרִינָא, הַאי כָּל הַנִּתָּנִין עַל מִזְבֵּחַ הַחִיצוֹן שֶׁנְּתָנָן מַתָּנָה אַחַת כִּפֵּר מִנָּא לְהוּ. סָבְרֵי לְהוּ כְבֵית הִלֵּל דְּאָמְרֵי אַף הַחַטָּאת שֶׁנְּתָנָה מַתָּנָה אַחַת כִּפֵּר, וְיָלְפֵי כֻּלְּהוּ מֵחַטָּאת.

רַבִּי יִשְׁמָעֵאל אוֹמֵר, בִּתְמוּרַת קָדָשִׁים הַכָּתוּב מְדַבֵּר. תִּשָׂא וּבָאתָ אֶל הַמָּקוֹם. הֲרֵי הוּא בָא אֶל הַמָּקוֹם, מַה יַּעֲשֶׂה לוֹ. תַּלְמוּד לוֹמַר "וְעָשִׂיתָ עֹלֹתֶיךָ הַבָּשָׂר וְהַדָּם", מַה (בָּשָׂר) [עוֹלָה] טְעוּנָה הֶפְשֵׁט [וְנִתּוּחַ] וְכָלִיל לָאִשִּׁים אַף תְּמוּרָה כַּיּוֹצֵא בָהּ, וּמָה עוֹלָה טְעוּנָה מַתַּן יְסוֹד וּשְׁפִיכָה אַחַת עַל גַּבֵּי הַמִּזְבּחַ אַף תְּמוּרָתָהּ כַּיּוֹצֵא בָהּ, וּמָה עוֹלָה פָּקְעוּ אֵבָרִים מֵעַל גַּבֵּי הַמִּזְבֵּחַ מַחֲזִירָן לַמַּעֲרָכָה אַף תְּמוּרָתָהּ כַּיּוֹצֵא בָהּ, וּמַה כָּל קָדָשִׁים אֵינָן מֻתָּרִין בַּבָּשָׂר אֶלָּא לְאַחַר זְרִיקַת דָּמִים אַף תְּמוּרָתָן כַּיּוֹצֵא בָהֶן.

{pפסוק כחp}  "שְׁמֹר וְשָׁמַעְתָּ", אִם שָׁמַעְתָּ מְעַט סוֹפְךָ לִשְׁמֹעַ הַרְבֵּה, אִם שָׁמַרְתָּ מְעַט סוֹפְךְ לִשְׁמֹר הַרְבֵּה, (אֲשֶׁר אָנֹכִי מְצַוֶּךָּ שֶׁתְּהֵא מִצְוָה קַלָּה חֲבִיבָה עָלֶיךָ כְּמִצְוָה חֲמוּרָה) אִם שָׁמַרְתָּ מַה שֶּׁשָּׁמַעְתָ סוֹפְךָ לִשְׁמֹר מַה שֶׁלֹּא שָׁמַעְתָּ, שָׁמַרְתָּ מַה שֶׁבְּיָדְךָ סוֹפְךָ לִשְׁמֹר לֶעָתִיד לָבוֹא רַבִּי אוֹמֵר, זָכָה אָדָם לַתּוֹרָה זוֹכֶה לוֹ וּלְדוֹרוֹתָיו וּלְדוֹרֵי דוֹרוֹתָיו עַד סוֹף כָּל הַדּוֹרוֹת. דָּבָר אַחֵר "שְׁמֹר וְשָׁמַעְתָּ", כָּל שֶׁאֵינוֹ בִכְלַל מִשְׁנָה אֵינוֹ בִכְלַל מַעֲשֶׂה, אֵת כָּל הַדְּבָרִים הָאֵלֶּה אֲשֶׁר אָנֹכִי מְצַוֶּךָּ, שֶׁתְּהֵא מִצְוָה קַלָּה חֲבִיבָה עָלֶיךָ כְּמִצְוָה חֲמוּרָה, כִּי תַעֲשֶׂה הַטּוֹב וְהַיָּשָׁר, הַטּוֹב. בְּעֵינֵי שָׁמַיִם, וְהַיָּשָׁר בְּעֵינֵי אָדָם, דִּבְרֵי רַבִּי עֲקִיבָא, רַבִּי יִשְׁמָעֵאל אוֹמֵר, הַיָּשָׁר, בְּעֵינֵי שָׁמַיִם, וְהַטּוֹב, בְּעֵינֵי אָדָם. וְכֵן הוּא אוֹמֵר (משלי ג, ד) "וּמָצָא חֵן וְשֵׂכֶל טוֹב בְּעֵינֵי אֱלֹהִים וְאָדָם".

{pפסוק כט-לאp} {rרמז תתפהr}  "כִּי יַכְרִית ה' אֱלֹהֶיךָ אֶת הַגּוֹיִם". מָשָׁל לְמָה הַדָּבָר דּוֹמֶה לְמֶלֶךְ שֶׁנָּטַע כֶּרֶם בְּתוֹךְ שָׂדֵהוּ וְהָיוּ בְּתוֹכוֹ אֲרָזִים גְּדוֹלִים וְקוֹצִים, הָלַךְ הַמֶּלֶךְ וְקִצֵּץ אֶת הָאֲרָזִים וְהִנִּיחַ אֶת הַקּוֹצִים, אָמְרוּ לוֹ עֲבָדָיו, אֲדוֹנֵנוּ הַמֶּלֶךְ, הַקּוֹצִים שֶׁהֵן אוֹחֲזִין בִּבְגָדֵינוּ הִנַּחְתָּ וְקָצַצְתָּ אֶת הָאֲרָזִים, אָמַר לָהֶם, אִם לֹא קָצַצְתִּי אֶת הַקּוֹצִים בַּמֶּה הָיִיתִי גוֹדֵר אֶת כַּרְמִי, [אֶלָּא יָפֶה עָשִׂיתִי, יַעֲמֹד הַכֶּרֶם עַל עָמְדּוֹ וַאֲנִי מַצִּית בָּהֶן אֶת הָאוּר]. כָּךְ, יִשְׂרָאֵל הֵם כַּרְמוֹ שֶׁל הַקָּדוֹשׁ בָּרוּךְ הוּא דִּכְתִיב  "כִּי כֶרֶם ה' צְבָאוֹת בֵּית יִשְׂרָאֵל", וְהִכְנִיס אוֹתָן לְאֶרֶץ יִשְׂרָאֵל וְקִצֵּץ אֶת הָאֲרָזִים שֶׁבָּהּ שֶׁנֶּאֱמַר (עמוס ב, ט) "וְאָנֹכִי הִשְׁמַדְתִּי אֶת הָאֱמֹרִי מִפְּנֵיהֶם אֲשֶׁר כְּגֹבַהּ אֲרָזִים גָּבְהוֹ", וְהִנִּיחַ אֶת בְּנֵיהֶם כְּדֵי שֶׁיִּשְׁמְרוּ יִשְׂרָאֵל אֶת הַתּוֹרָה שֶׁנֶּאֱמַר (שופטים ג, א) "וְאֵלֶּה הַגּוֹיִם אֲשֶׁר הִנִּיחַ ה' לְנַסּוֹת בָּם אֶת יִשְׂרָאֵל" וְגוֹ', וּכְשֶׁיַּעֲמֹד הַכֶּרֶם עַל עָמְדּוֹ בְּמִשְׁמֶרֶת הַתּוֹרָה נֶאֱמַר  "וְהָיוּ עַמִּים מִשְׂרְפֹת שִׂיד קוֹצִים כְּסוּחִים בָּאֵשׁ יִצַּתּוּ" וּכְתִיב (שם מ, יז) "כָּל הַגּוֹיִם כְּאַיִן נֶגְדּוֹ מֵאֶפֶס וָתֹהוּ נֶחְשְׁבוּ לוֹ" וּכְתִיב (שמות טו, יט) "כִּי בָא סוּס פַּרְעֹה וְגוֹ' כֻּלָּן מֵתוּ בִּנְשִׁימָה אַחַת שֶׁנֶּאֱמַר (שם י) "נָשַׁפְתָּ בְרוּחֲךָ" וְגוֹ', וְכֵן לֶעָתִיד לָבוֹא גּוֹג וּמָגוֹג שֶׁנֶּאֱמַר  "וְנִשְׁפַּטְתִּי אִתּוֹ וְגוֹ' וְהִתְגַּדְּלְתִּי וְהִתְקַדְּשְׁתִּי" וְגוֹ', וְאוֹתָהּ שָׁעָה (שם) "וְיָדְעוּ כִּי אֲנִי ה'".

"כִּי יַכְרִית", זֶה שֶׁאָמַר הַכָּתוּב  "וּרְשָׁעִים מֵאֶרֶץ יִכָּרֵתוּ" לָמָּה, "כִּי יְשָׁרִים יִשְׁכְּנוּ אָרֶץ", כָּל הַיָּמִים שֶׁהָרְשָׁעִים בָּעוֹלָם הַצַּדִּיקִים מְטֻלְטָלִים וּכְשֶׁנֶּעֶקְרוּ הָרְשָׁעִים מִיַּד יִשְׁכְּנוּ הַצַּדִּיקִים. וְכֵן אַתָּה מוֹצֵא בְּיַעֲקֹב, מַה כְּתִיב, (בראשית לו, ו) "וַיֵּלֶךְ אֶל אֶרֶץ מִפְּנֵי יַעֲקֹב אָחִיו", מִיָּד, (שם לז, א) "וַיֵּשֶׁב יַעֲקֹב". אַף כְּשֶׁהָיוּ שִׁבְעַת אֻמּוֹת יוֹשְׁבוֹת בָּאָרֶץ הָיוּ יִשְׂרָאֵל מְטֻלְטָלִין, כֵּיוָן שֶׁנֶּעֶקְרוּ מִתּוֹכָהּ הִתְחִילוּ יִשְׂרָאֵל יוֹשְׁבִין. אָמַר הַכָּתוּב  "הִכְרַתִּי גוֹיִם נָשַׁמּוּ פִּנּוֹתָם הֶחֱרַבְתִּי חוּצוֹתָם מִבְּלִי עוֹבֵר נִצְּדוּ עָרֵיהֶם מִבְּלִי  אִישׁ מֵאֵין יוֹשֵׁב אָמַרְתִּי אַךְ תִּירְאִי אוֹתִי תִּקְחִי מוּסָר", בְּשָׁעָה שֶׁיִּשְׂרָאֵל חוֹטְאִין עוֹבְדֵי אֱלִילִים לוֹקִין, שֶׁיְּהֵא יִשְׂרָאֵל רוֹאֶה שֶׁהָעוֹבֵד אֱלִילִים לוֹקֶה וּמִתְיָרֵא וְעוֹשֶׂה תְשׁוּבָה. אָמְרוּ עוֹבְדֵי אֱלִילִים, בָּנֶיךָ חוֹטְאִין וְאָנוּ לוֹקִין. אָמַר לָהֶם הַקָּדוֹשׁ בָּרוּךְ הוּא, אֶלֶף אֲלָפִים כַּיּוֹצֵא בָכֶם אֵינָם סְפוּנִים לְפָנַי כְּלוּם שֶׁנֶּאֱמַר (ישעיה מ, יז) "כָּל הַגּוֹיִם כְּאַיִן נֶגְדּוֹ מֵאֶפֶס וָתֹהוּ נֶחְשְׁבוּ לוֹ", אֲנִי אַכְרִית אֶתְכֶם מִן הָעוֹלָם כְּדֵי שֶׁיֵּשְׁבוּ יִשְׂרָאֵל בְּשַׁלְוָה. הֲדָא הוּא דִכְתִיב "כִּי יַכְרִית ה' אֱלֹהֶיךָ". וְכֵן לֶעָתִיד לָבוֹא (תהלים לז, לח) "אַחֲרִית רְשָׁעִים נִכְרָתָה". מַהוּ אוֹמֵר אַחֲרָיו (שם לט) "וּתְשׁוּעַת צַדִּיקִים מֵה' מָעוּזָּם בְּעֵת צָרָה".

"כִּי יַכְרִית ה' אֱלֹהֶיךָ אֶת הַגּוֹיִם", עֲשֵׂה מִצְוָה הָאֲמוּרָה בָּעִנְיָן שֶׁבִּשְׂכָרָהּ יַכְרִית ה' אֱלֹהֶיךָ אֶת הַגּוֹיִם. אֲשֶׁר אַתָּה בָא שָׁמָּה. בִּשְׂכַר שֶׁתָּבוֹא וְתִירַשׁ. וְיָרַשְׁתָּ אֹתָם וְיָשַׁבְתָּ בְּאַרְצָם. לְפִי שֶׁנֶּאֱמַר  "וִירַשְׁתָּם וְיָשַׁבְתָּ בְעָרֵיהֶם" וְגוֹ' יָכוֹל אִי אַתָּה רַשַּׁאי לְהוֹסִיף עַל הַבִּנְיָן. תַּלְמוּד לוֹמַר "וְיָשַׁבְתָּ בְּאַרְצָם", כָּל מָקוֹם שֶׁאַתָּה רוֹצֶה לִבְנוֹת בְּנֵה. דָּבָר אַחֵר "וְיָרַשְׁתָּ אֹתָם". מַעֲשֶׂה בְּרַבִּי יְהוּדָה בֶּן בְּתֵירָא וְרַבִּי מַתְיָא בֶּן חָרָשׁ וְרַבִּי חֲנִינָא בֶּן אֲחִי רַבִּי יְהוֹשֻׁעַ וְרַבִּי יְהוֹשֻׁעַ וְרַבִּי יוֹנָתָן שֶׁהָיוּ יוֹצְאִין חוּצָה לָאָרֶץ וְהִגִּיעוּ לְפַּלְטוֹס וְזָכְרוּ אֶת אֶרֶץ יִשְׂרָאֵל, זָקְפוּ עֵינֵיהֶן וְזָלְגוּ דִּמְעוֹתֵיהֶן וְקָרְעוּ בִּגְדֵיהֶן וְקָרְאוּ אֶת הַמִּקְרָא וִיָרַשְׁתָּ וְיָשַׁבְתָּ בָּהּ וּשְׁמַרְתֶּם לַעֲשׂוֹת. אָמְרוּ, יְשִׁיבַת אֶרֶץ יִשְׂרָאֵל שְׁקוּלָה כְּנֶגֶד כָּל הַמִּצְווֹת שֶׁבַּתּוֹרָה. וּמַעֲשֶׂה בְּרַבִּי אֶלְעָזָר בֶּן שַׁמּוּעַ וְרַבִּי יוֹחָנָן הַסַּנְדְּלָר שֶׁהָיוּ הוֹלְכִין לִנְצִיבִין אֵצֶל רַבִּי יְהוּדָה בֶּן בְּתֵירָא לִלְמֹד מִמֶּנּוּ תוֹרָה וְהִגִּיעוּ לְצִידוֹן וְזָכְרוּ אֶת אֶרֶץ יִשְׂרָאֵל וְזָקְפוּ עֵינֵיהֶם וְזָלְגוּ דִּמְעוֹתֵיהֶן וְקָרְעוּ בִגְדֵיהֶן וְקָרְאוּ אֶת הַמִּקְרָא וִיָרַשְׁתָּ וְיָשַׁבְתָּ בָּהּ וְשָׁמַרְתָּ לַעֲשׂוֹת אֶת הַחֻקִּים הָאֵלֶּה. אָמְרוּ יְשִׁיבַת אֶרֶץ יִשְׂרָאֵל שְׁקוּלָה כְּנֶגֶד כָּל הַמִּצְווֹת שֶׁבַּתּוֹרָה, חָזְרוּ וּבָאוּ לָהֶם לִמְקוֹמָן.

"הִשָּׁמֶר", בְּלֹא תַעֲשֶׂה. פֶּן תִּנָּקֵשׁ (אַחֲרֵיהֶן) [אַחֲרֵיהֶם]. שֶׁמָּא תִּמָּשֵׁךְ אַחֲרֵיהֶן, אוֹ שֶׁמָּא תִּדְמֶה לָהֶם, שֶׁמָּא תַּעֲשֶׂה כְמַעֲשֵׂיהֶם וְיִהְיוּ לְךָ לְמוֹקֵשׁ. אַחֲרֵי הִשָּׁמְדָם מִפָּנֶיךָ. שֶׁלֹּא תַעֲשֶׂה כְמַעֲשֵׂיהֶם, וְיָבוֹאוּ אֲחֵרִים וְיִשָּׁמְדוּ מִפָּנֶיךָ. וּפֶן תִּדְרֹשׁ לֵאלֹהֵיהֶם לֵאמֹר. שֶׁלֹּא תֹאמַר הוֹאִיל וְהֵן יוֹצְאִין בְּאַבְטִיגָא אַף אֲנִי יוֹצֵא בְּאַבְטִיגָא, הוֹאִיל וְהֵן יוֹצְאִין בְּאַרְגָּמָן אַף אֲנִי יוֹצֵא בְּאַרְגָּמָן, הוֹאִיל וְהֵם יוֹצְאִין בְּקוֹלָסִין וַאֲנִי יוֹצֵא בְּקוֹלָסִין.

"אֵיכָה יַעַבְדוּ", (כָּתוּב בֶּרֶמֶז תק"פ).

"וְאֶעֱשֶׂה, כֵּן גַּם אָנִי". יֵשׁ כֵּן לַעֲבוֹדָה וְיֵשׁ כֵּן (שֶׁנֶּעֶבְּדָה) [לְמִתְעֲבִיד]. מִכָּאן אָמְרוּ, דָּבָר שֶׁמַּקְרִיבִין אוֹתוֹ לַמִּזְבֵּחַ וְאֵין מַקְרִיבִין אוֹתוֹ לֶאֱלִילִים אִם הִקְרִיב חַיָּב, וְדָבָר שֶׁמַּקְרִיבִין אוֹתוֹ לֶאֱלִילִים אִם הִקְרִיבוֹ לַמִּזְבֵּחַ פָּטוּר, וְדָבָר שֶׁאֵין מַקְרִיבִין לַמִּזְבֵּחַ וְהִקְרִיבוֹ לֶאֱלִילִים אִם מַקְרִיב כַּיּוֹצֵא בוֹ חַיָּב וְאִם לָאו פָּטוּר. יָכוֹל (יְהוּ) [הָיוּ] מַקְרִיבִין חַטָּאוֹת וַאֲשָׁמוֹת. תַּלְמוּד לוֹמַר "כִּי כָל תּוֹעֲבַת ה' אֲשֶׁר שָׂנֵא" וְגוֹ', דָּבָר שָׂנאוּי וּמְתֹעָב לַמָּקוֹם. דָּבָר אַחֵר לֹא נִתְכַּוְּנוּ לְהַקְרִיב אֶלָּא דָבָר שֶׁהַמָּקוֹם שׂוֹנֵא שֶׁנֶּאֱמַר "כִּי גַם אֶת בְּנֵיהֶם וְאֶת  בְּנֹתֵיהֶם". אֵין לִי אֶלָּא בָּנִים וּבָנוֹת, אָבוֹת וְאִמָּהוֹת מִנַּיִן. תַּלְמוּד לוֹמַר ("בְּנֵיהֶם) כִּי גַם אֶת בְּנֵיהֶם וְאֶת בְּנֹתֵיהֶם". (גַּם בְּנֹתֵיהֶם) אָמַר רַבִּי יַעֲקֹב, אֲנִי רָאִיתִי כּוּתִי אֶחָד שֶׁכְּפָתוֹ לְאָבִיו לִפְנֵי כַּלְבּוֹ וַאֲכָלוֹ.

~ פרק יג

{pפסוק אp}  "אֵת כָּל הַדָּבָר אֲשֶׁר אָנֹכִי מְצַוֶּה אֶתְכֶם", שֶׁתְּהֵא מִצְוָה קַלָּה חֲבִיבָה עָלֶיךָ כְּמִצְוָה חֲמוּרָה. אֹתוֹ תִשְׁמְרוּ לַעֲשׂוֹת. רַבִּי אֱלִיעֶזֶר בֶּן יַעֲקֹב אוֹמֵר, לִתֵּן לֹא תַעֲשֶׂה עַל כַּל עֲשֵׂה הָאָמוּר בַּפָּרָשָׁה. לֹא תֹסֵף עָלָיו. וְלֹא תִגְרַע מִמֶּנּוּ. מִכָּאן אָמְרוּ, הַנִּתָּנִין בְּמַתָּנָה אַחַת שֶׁנִּתְעָרְבוּ בְּנִתָּנִין בְּמַתָּנָה אַחַת יִנָּתְנוּ בְּמַתָּן אֶחָד. דָּבָר אַחֵר "לֹא תֹסֵף עָלָיו". מִנַּיִן שֶׁאֵין מוֹסִיף עַל הַלּוּלָב וְעַל הַצִּיצִית. תַּלְמוּד לוֹמַר "לֹא תֹסֵף עָלָיו". וּמִנַּין שֶׁאֵין פּוֹחֲתִין מֵהֶן. תַּלְמוּד לוֹמַר "וְלֹא תִגְרַע מִמֶּנּוּ". וּמִנַּיִן שֶׁאִם פָּתַח לְבָרֵךְ בִּרְכַּת כֹּהֲנִים שֶׁלֹּא יֹאמַר הוֹאִיל וּפָתַחְתִּי לְבָרֵךְ אֹמַר (לעיל א, יא) "ה' אֱלֹהֵי אֲבוֹתֵ(י)כֶם י(וֹ)סֵף עֲלֵיכֶם". תַּלְמוּד לוֹמַר "הַדָּבָר", אֲפִלּוּ דָּבָר לֹא תוֹסִיף עָלָיו.

{pפסוק ב-דp}  "כִּי יָקוּם בְּקִרְבְּךָ נָבִיא", מַה מֹּשֶׁה בְּ"כֹה אָמַר", אַף הַנְּבִיאִים בְּ"כֹה אָמַר", מֹשֶׁה אָמַר מִקְצָת וְקִיֵּם מִקְצָת אַף נְבִיאִים אָמְרוּ מִקְצָת וְקִיְּמוּ מִקְצָת, וּמַה מֹּשֶׁה זָקֵן וּבֶן שְׁמוֹנִים וּבֶן עַמְרָם יָכוֹל אַף הַנְּבִיאִים כָּךְ. תַּלְמוּד לוֹמַר "נָבִיא", מִכָּל מָקוֹם. אוֹ חֹלֵם חֲלוֹם. מִכְּלָל שֶׁנֶּאֱמַר אֶל מֹשֶׁה  "פֶּה אֶל פֶּה" יָכוֹל אַף הַנְּבִיאִים כֵּן. תַּלְמוּד לוֹמַר "אוֹ חֹלֵם חֲלוֹם". בְּקִרְבְּךָ. לְרַבּוֹת אֶת הָאִשָּׁה. וְנָתַן אֵלֶיךָ אוֹת. בַּשָּׁמַיִם. וְכֵן הוּא אוֹמֵר (בראשית א, יד) "וְהָיוּ לְאֹתֹת וּלְמוֹעֲדִים". מָצִינוּ מוֹפֵת בָּאָרֶץ. וְכֵן הוּא אוֹמֵר (שופטים ו, לז) "אִם טַל יִהְיֶה עַל הַגִּזָּה לְבַדָּהּ וְעַל כָּל הָאָרֶץ חֹרֶב" וַיַּעַשׂ ה' כֵּן בַּלַּיְלָה הַהוּא" וְגוֹ'.

"וּבָא הָאוֹת וְהַמּוֹפֵת" וְגוֹ'. אָמַר רַבִּי יוֹסֵי הַגְּלִילִי, רְאֵה עַד הֵיכָן הִגִּיעַ הַכָּתוּב לְסוֹף דַּעְתָּן שֶׁל עוֹבְדֵי אֱלִילִים, שֶׁנָּתַן לָהֶם מֶמְשָׁלָה, אֲפִלּוּ מַעֲמִידִים חַמָּה וּלְבָנָה כּוֹכָבִים וּמַזָּלוֹת אַל תִּשְׁמַע לָהֶן, מִפְּנֵי מָה, כִּי מְנַסֶּה ה' אֱלֹהֵיכֶם. אָמַר רַבִּי עֲקִיבָא, חָס וְשָׁלוֹם שֶׁמַּעֲמִיד הַקָּדוֹשׁ בָּרוּךְ הוּא חַמָּה וּלְבָנָה כּוֹכָבִים וּמַזָּלוֹת לְעוֹבְדֵי עֲבוֹדַת אֱלִילִים, הָא אֵינוֹ מְדַבֵּר אֶלָּא בְּמִי שֶׁהָיוּ נְבִיאֵי אֱמֶת מִתְּחִלָּה וְחָזְרוּ לִהְיוֹת נְבִיאֵי שֶׁקֶר, כַּחֲנַנְיָה בֶּן עַזּוּר. לֹא תִשְׁמַע אֶל דִּבְרֵי הַנָּבִיא הַהוּא. וְלֹא הַחוֹזֵר בּוֹ. אוֹ אֶל- חוֹלֵם הַחֲלוֹם הַהוּא. וְלֹא חָשׁוּד לְמַפְרֵעַ (כִּי מְנַסֶּה ה' וְגוֹ').

{rרמז תתפוr}  "וּבָא הָאוֹת וְהַמּוֹפֵת". אֲמַר רַבִּי אַבָּהוּ אֲמַר רַבִּי יוֹחָנָן, בַּכֹּל, אִם יֹאמַר לְךָ נָבִיא עֲבֹר עַל דִּבְרֵי תוֹרָה שְׁמַע לוֹ חוּץ מֵעֲבוֹדַת אֱלִילִים, שֶׁאֲפִלּוּ מַעֲמִיד לְךָ חַמָּה בְּאֶמְצַע הָרָקִיעַ אַל תִּשְׁמַע לוֹ. אָמַר רַבִּי יוֹסֵי, הִגִּיעָה תוֹרָה לְסוֹף דַּעְתָּן שֶׁל עוֹבְדֵי אֱלִילִים וְכוּ' (כְּדִלְעֵיל).

{pפסוק הp}  אֲמַר רַבִּי חָמָא בַּר חֲנִינָא, מַאי דִּכְתִיב "אַחֲרֵי ה' אֱלֹהֵיכֶם תֵּלֵכוּ", וְכִי אֶפְשָׁר לוֹ לָאָדָם לְהַלֵּךְ אַחֲרֵי הַשְּׁכִינָה וַהֲלֹא כְּבָר נֶאֱמַר  "כִּי ה' אֱלֹהֶיךָ אֵשׁ אֹכְלָה הוּא", אֶלָּא לְהַלֵּךְ אַחַר מִדּוֹתָיו שֶׁל הַקָּדוֹשׁ בָּרוּךְ הוּא, [מַה] הַקָּדוֹשׁ בָּרוּךְ הוּא הִלְבִּישׁ עֲרוּמִים שֶׁנֶּאֱמַר (בראשית ג, כא) "וַיַּעַשׂ ה' אֱלֹהִים לְאָדָם וּלְאִשְׁתּוֹ כָּתְנוֹת עוֹר וַיַּלְבִּישֵׁם" אַף אַתָּה הַלְבֵּשׁ עֲרוּמִים, הַקָּדוֹשׁ בָּרוּךְ הוּא בִּקֵּר חוֹלִים דִּכְתִיב (שם יח, א) "וַיֵּרָא אֵלָיו ה'" אַף אַתָּה בַּקֵּר חוֹלִים, הַקָּדוֹשׁ בָּרוּךְ הוּא נִחֵם אֲבֵלִים דִּכְתִיב (שם כה, יא) "וַיְהִי אַחֲרֵי מוֹת אַבְרָהָם וַיְבָרֵךְ אֱלֹהִים אֶת יִצְחָק בְּנוֹ" אַף אַתָּה נַחֵם אֲבֵלִים, הַקָּדוֹשׁ בָּרוּךְ הוּא קָבַר מֵתִים דִּכְתִיב  "וַיִּקְבֹּר אֹתוֹ בַּגַּיא" אַף אַתָּה קְבֹר מֵתִים.

אֲמַר רַבִּי יְהוֹשֻׁעַ בֶּן לֵוִי, אֵין הַצִּבּוּר רַשָּׁאִין לָצֵאת עַד שֶׁיִּנָּטֵל סֵפֶר תּוֹרָה. וּשְׁמוּאֵל אֲמַר עַד שֶׁיֵּצֵא. וְלָא פְלִיגֵי, הָא דְּאִיכָּא פִתְחָא אַחְרִינָא וְהָא דְּלֵיכָּא פִתְחָא אַחְרִינָא. אֲמַר רָבָא, בַּר אֲהִינָא אַסְּבָרָא לִי אַחֲרֵי ה' אֱלֹהֵיכֶם תֵּלֵכוּ.

(ירמיה ב, ה) "כֹּה אָמַר ה' מַה מָּצְאוּ אֲבוֹתֵיכֶם בִּי עָוֶל כִּי רָחֲקוּ מֵעָלָי וַיֵּלְכוּ אַחֲרֵי הַהֶבֶל וַיֶּהְבָּלוּ". אֲמַר רַבִּי יִצְחָק, זֶה שֶׁמַּנִּיחַ סֵפֶר תּוֹרָה וְיוֹצֵא.

"אַחֲרֵי ה' אֱלֹהֵיכֶם תֵּלֵכוּ", זֶה עֲשֵׂה. וְאֹתוֹ תִירָאוּ. שֶׁיְּהֵא מוֹרָאוֹ עֲלֵיכֶם. וְאֶת מִצְוֹתָיו תִּשְׁמֹרוּ. (לִתֵּן לֹא תַעֲשֶׂה) [בְּקוֹל נְבִיאָיו]. וְאֹתוֹ תַעֲבֹדוּ. (בְּתוֹרָתוֹ) עָבְדֵהוּ בְּמִקְדָּשׁוֹ. וּבוֹ תִדְבָּקוּן. הַפְרִישׁוּ [עַצְמְכֵם] מֵעֲבוֹדַת אֱלִילִים וְדִבְקוּ בַּמָּקוֹם.

{pפסוק וp}  "וְהַנָּבִיא הַהוּא", וְלֹא אָנוּס. אוֹ חֹלֵם הַחֲלוֹם הַהוּא. וְלֹא מֻטְעֶה. יוּמָת כִּי דִבֶּר סָרָה עַל ה' אֱלֹהֵיכֶם. וַהֲלֹא דְּבָרִים קַל וָחֹמֶר, וּמַה הַמְזַיֵּף דִּבְרֵי חֲבֵרוֹ חַיָּב מִיתָה, הַמְזַיֵּף דְּבָרָיו שֶׁל הַמָּקוֹם עַל אַחַת כַּמָּה וְכַמָּה. הַמּוֹצִיא אֶתְכֶם מֵאֶרֶץ מִצְרַיִם. אֲפִלּוּ אֵין לוֹ עָלֶיךָ [אֶלָּא שֶׁהוֹצִיאֲךָ מֵאֶרֶץ מִצְרַיִם, דַּיּוֹ. וְהַפֹּדְךָ מִבֵּית עֲבָדִים. אֲפִלּוּ אֵין לוֹ עָלֶיךָ] אֶלָּא שֶׁפָּדְךָ מִבֵּית עֲבָדִים, דַּיּוֹ. לְהַדִּיחֲךָ מִן הַדֶּרֶךְ. זוֹ מִצְוַת עֲשֵׂה. אֲשֶׁר צִוְּךָ ה' אֱלֹהֶיךָ. זוֹ מִצְוַת לֹא תַעֲשֶׂה. לָלֶכֶת בָּהּ לֹא הָאוֹמֵר קְצָת וּמְשַׁיֵּר קְצָת. וּבִעַרְתָּ הָרָע (מִיִּשְׂרָאֵל) [מִקִּרְבֶּךָ]. בַּעֵר עוֹשֵׂי רָעוֹת מִיִּשְׂרָאֵל.

תָּנוּ רַבָּנָן נָבִיא שֶׁהִדִּיחַ בִּסְקִילָה. רַבִּי שִׁמְעוֹן אוֹמֵר, בְּחֶנֶק. מַאי טַעֲמָא דְּרַבָּנָן. אָתְיָא הַדָּחָה הַדָּחָה מִמֵּסִית, מַה לְּהַלָּן בִּסְקִילָה אַף כָּאן בִּסְקִילָה. וְרַבִּי שִׁמְעוֹן, מִיתָה כְּתִיבָא בֵיהּ וְכָל מִיתָה הָאֲמוּרָה בַּתּוֹרָה סְתָם אֵינָהּ אֶלָּא חֶנֶק. אֲמַר רַב חִסְדָּא, מַחֲלֹקֶת בְּעוֹקֵר הַגּוּף דְעֲבוֹדַת אֱלִילִים וְקִיּוּם מִקְצָת וּבִטּוּל מִקְצָת דְעֲבוֹדַת אֱלִילִים, דְּרַחֲמָנָא אֲמַר מִן הַדֶּרֶךְ וַאֲפִלּוּ מִקְצָת דֶּרֶךְ, אֲבָל עוֹקֵר הַגּוּף דִּשְׁאָר מִצְווֹת דִּבְרֵי הַכֹּל בְּחֶנֶק, וְקִיּוּם מִקְצָת וּבִטּוּל מִקְצָת דְּבִשְׁאָר מִצְווֹת דִּבְרֵי הַכֹּל פָּטוּר. וְרַב הַמְנוּנָא אֲמַר, מַחֲלֹקֶת בְּעוֹקֵר הַגּוּף בֵּין בֶּאֱלִילִים בֵּין בִּשְׁאָר מִצְווֹת וְקיּוּם מִקְצָת [וּבִטּוּל מִקְצָת דֶּאֱלִילִים], דְּרַחֲמָנָא אֲמַר מִן הַדֶּרֶךְ וַאֲפִלּוּ מִקְצָת דֶּרֶךְ, אֲבָל קִיּוּם מִקְצָת וּבִטּוּל מִקְצָת דְּבִשְׁאָר מִצְווֹת דִּבְרֵי הַכֹּל פָּטוּר.

אָמַר (רַב) [רָבָא], הַהוֹרֵג אֶת הַטְּרֵפָה פָּטוּר, וּטְרֵפָה שֶׁהָרַג בִּפְנֵי בֵּית דִּין חַיָּב, שֶׁלֹּא בִפְנֵי בֵּית דִּין פָּטוּר, בִּפְנֵי בֵּית דִּין חַיָּב דִּכְתִיב "וּבִעַרְתָּ הָרָע מִקִּרְבֶּךָ", שֶׁלֹּא בִפְנֵי בֵּית דִּין פָּטוּר דַּהֲוָה לֵיהּ עֵדוּת שֶׁאִי אַתָּה יָכוֹל לַהֲזִימָהּ.

{pפסוק ז-חp}  "כִּי יְסִיתְךָ אָחִיךָ בֶן אִמֶּךָ", אֵין הֲסָתָה אֶלָּא טָעוּת, שֶׁנֶּאֱמַר  "אֲשֶׁר הֵסַתָּה א(וֹ)תוֹ אִיזֶבֶל אִשְׁתּוֹ". אֲחֵרִים אוֹמְרִים, אֵין הֲסָתָה אֶלָּא גֵּרוּי, שֶׁנֶּאֱמַר (ש"א כו, יט) "אִם ה' הֱסִיתְךָ בִי". מִכְּלָל שֶׁנֶּאֱמַר (להלן כד, טז) "לֹא יוּמְתוּ אָבוֹת עַל בָּנִים" לָמַדְנוּ שֶׁאֵין מְעִידִין זֶה עַל זֶה. אָחִיךָ. זֶה אָחִיךָ מֵאָבִיךָ. בֶן אִמֶּךָ. זֶה (אָחִיךָ) בֶּן אִמְּךָ. אוֹ בִנְךָ. זֶה בִּנְךָ, מִכָּל מָקוֹם. אוֹ בִתְּךָ. זֶה בִּתְּךָ, מִכָּל מָקוֹם. אוֹ אֵשֵׁת. זוֹ אֲרוּסָה. (שׁוֹכֶבֶת) חֵיקֶךָ. זוֹ נְשׂוּאָה. אוֹ רֵעֲךָ. זֶה הַגֵּר. אֲשֶׁר כְּנַפְשְׁךָ. זֶה אָבִיךָ. בַּסֵּתֶר. מְלַמֵּד שֶׁאֵין אוֹמְרִים דִּבְרֵיהֶן אֶלָּא בַּסֵּתֶר, וְכֵן הוּא אוֹמֵר  "בְּנֶשֶׁף בְּעֶרֶב יוֹם בְּאִישׁוֹן לַיְלָה וַאֲפֵלָה". אֲבָל דִּבְרֵי תוֹרָה אֵין נֶאֱמָרִין אֶלָּא בְּפַרְהֶסְיָא, וְכֵן הוּא אוֹמֵר (שם א, ב) "חָכְמוֹת בַּחוּץ תָּרֹנָּה" וְגוֹ'. נֵלְכָה וְנַעַבְדָה אֱלֹהִים אֲחֵרִים. רַבִּי יוֹסֵי הַגְּלִילִי אוֹמֵר, הֲרֵי זֶה דְּבַר גְּנַאי לְיִשְׂרָאֵל, שֶׁאֻמּוֹת הָעוֹלָם אֵין מַנִּיחִין דָּבָר שֶׁמָּסְרוּ לָהֶן אֲבוֹתֵיהֶן [וְיִשְׂרָאֵל מַנִּיחִין] וְהוֹלְכִין וְעוֹבְדִין אֱלִילִים.

"מֵאֱלֹהֵי הָעַמִּים אֲשֶׁר סְבִיבֹתֵיכֶם הַקְּרֹבִים אֵלֶיךָ", מַה קְּרוֹבִים אֵלֶיךָ אַתָּה יוֹדֵעַ מַה הֵן, אַף רְחוֹקִים כֵּן. מִקְצֵה הָאָרֶץ וְעַד קְצֵה הָאָרֶץ. אֵלּוּ חַמָּה וּלְבָנָה, שֶׁהוֹלְכִין מִסּוֹף הָעוֹלָם וְעַד סוֹפוֹ.

"כִּי יְסִיתְךָ אָחִיךָ", אָמַר יֵשׁ יִרְאָה בְּמָקוֹם פְּלוֹנִי כָּךְ אוֹכֶלֶת כָּךְ שׁוֹתָה כָּךְ מֵטִיבָה כָּךְ מֵרֵעָה. כָּל חַיָּבֵי מִיתוֹת שֶׁבַּתּוֹרָה אֵין מַכְמִינִין עֲלֵיהֶם חוּץ מִזֶּה. אָמַר לִשְׁנַיִם, הֵן עֵדָיו וּמְבִיאִין אוֹתוֹ לְבֵית דִּין וְסוֹקְלִין אוֹתוֹ. אָמַר לְאֶחָד, הוּא אוֹמֵר יֵשׁ לִי חֲבֵרִים רוֹצִים בְּכָךְ אִם הָיָה עָרוֹם וְאֵינוֹ יָכוֹל לְדַבֵּר בִּפְנֵיהֶם מַכְמִינִין לוֹ עֵדִים אֲחוֹרֵי הַגָּדֵר וְהוּא אוֹמֵר לוֹ אֱמֹר מַה שֶּׁאָמַרְתָּ לִי בְּיִחוּד וְהוּא אוֹמֵר לוֹ, וְהַלָּה אוֹמֵר לוֹ הֵיאַךְ נַעֲזֹב אֶת אֱלֹהֵינוּ שֶׁבַּשָּׁמַיִם וְנֵלֵךְ וְנַעֲבֹד עֵצִים וַאֲבָנִים, אִם חוֹזֵר בּוֹ מוּטָב, וְאִם אָמַר כָּךְ הוּא חוֹבָתֵנוּ וְכָךְ יָפֶה לָנוּ לַעֲשׂוֹת, הָעוֹמְדִין אֲחוֹרֵי הַגָּדֵר מְבִיאִין אוֹתוֹ לְבֵית דִּין וְסוֹקְלִין אוֹתוֹ.

"מֵאֱלֹהֵי הָעַמִּים" מִטִּיבָתָן שֶׁל קְרוֹבִים אַתָּה יוֹדֵעַ כוּ'.

אֲמַר רַבִּי יוֹחָנָן מִשּׁוּם רַבִּי שִׁמְעוֹן בַּר יוֹחַאי, רֶמֶז לְיִחוּד מִן הַתּוֹרָה מִנַּיִן, שֶׁנֶּאֱמַר "כִּי יְסִיתְךָ אָחִיךָ בֶן אִמֶּךָ", וְכִי בֶּן אֵם מֵסִית בֶּן אָב אֵינוֹ מֵסִית אֶלָּא לוֹמַר לְךָ בֵּן מִתְיַחֵד עִם אִמּוֹ וְאֵין אַחֵר מִתְיַחֵד עִם כָּל עֲרָיוֹת שֶׁבַּתּוֹרָה. פְּשָׁטֵיהּ דִּקְרָא בְּמַאי כְּתִיב. אֲמַר אַבָּיֵי לָא מִיבָּעְיָא קָאֲמַר, לָא מִבָּעְיָא בֶּן אָב דְּסָנֵי לֵיהּ וְיוֹעֵץ לֵיהּ עֵצוֹת רָעוֹת אֶלָּא אֲפִלּוּ בֶּן אֵם נַמֵּי דְּלָא סָנֵי לֵיהּ דְּלֵית לֵיהּ חֲלֻקָּה בַּהֲדֵיהּ אֵימָא נְצַיֵּית לֵיהּ, קָא מַשְׁמַע לָן דְּלָא נְצַיֵּית לֵיהּ.

רֶמֶז לְיִחוּד מִן הַתּוֹרָה וְכוּ' עַד וְאֵין אַחֵר מִתְיַחֵד עִם כָּל עֲרָיוֹת שֶׁבַּתּוֹרָה וְכוּ', יִחוּד דְּאֵשֶׁת אִישׁ, אֲתָא דָּוִד גָּזַר אֲפִלּוּ יִחוּד [דִּפְנוּיָה וַאֲתוֹ תַלְמִידֵי בֵּית שַׁמַּאי וּבֵית הִלֵּל וְגָזְרוּ אֲפִלּוּ אֲיִחוּד] דְּכוּתִית.

{pפסוק ט-יp}  "לֹא תֹאבֶה לוֹ", מִכְּלָל שֶׁנֶּאֱמַר (ויקרא יט, יח) "וְאָהַבְתָּ לְרֵעֲךָ כָּמוֹךָ" יָכוֹל אַתָּה אוֹהֵב לָזֶה. תַּלְמוּד לוֹמַר "לֹא תֹאבֶה לוֹ". וְלֹא תִשְׁמַע אֵלָיו. מִכְּלָל שֶׁנֶּאֱמַר (שמות כג, ה) "עֲזֹב תַּעֲזֹב עִמּוֹ" יָכוֹל אַתָּה עָזוּב עִם זֶה. תַּלְמוּד לוֹמַר "וְלֹא תִשְׁמַע אֵלָיו". וְלֹא תָחוֹס עֵינְךָ עָלָיו. מִכְּלָל שֶׁנֶּאֱמַר "לֹא תַעֲמֹד עַל דַּם רֵעֶךָ" יָכוֹל אִי אַתָּה רַשַּׁאי לַעֲמֹד עַל דָּמוֹ שֶׁל זֶה. תַּלְמוּד לוֹמַר "וְלֹא- תָחוֹס עֵינְךָ עָלָיו". וְלֹא  תַחְמֹל. לֹא תְלַמֵד עָלָיו זְכוּת. וְלֹא תְכַסֶּה עָלָיו. אִם אַתָּה יוֹדֵעַ לוֹ חוֹבָה אִי אַתָּה רַשַּׁאי לִשְׁתֹּק. מִנַּיִן לְיוֹצֵא מִבֵּית דִּין חַיָּב שֶׁאֵין מַחֲזִירִין אוֹתוֹ לִזְכוּת. תַּלְמוּד לוֹמַר "כִּי הָרֹג". יָצָא זַכַּאי, מִנַּיִן שֶׁמַּחֲזִירִין אוֹתוֹ לְחוֹבָה. תַּלְמוּד לוֹמַר "תַּהַרְגֶנּוּ". יָדְךָ תִּהְיֶה בּוֹ בָרִאשׁוֹנָה לַהֲמִיתוֹ. מִצְוָה בְּיַד הַנִּיסָת לַהֲמִיתוֹ. מִנַּיִן, לֹא מֵת בְּיַד הַנִּיסָת יָמוּת בְּיַד כָּל אָדָם. תַּלְמוּד לוֹמַר "וְיַד כָּל הָעָם בָּאַחֲרֹנָה".

תַּנְיָא מָנֶה לִי בְיָדְךָ, אֲמַר לֵיהּ הֵן, לְמָחָר אֲמַר לֵיהּ תְּנֵהוּ לִי, אֲמַר לֵיהּ מְשַׁטֶּה אֲנִי בְךָ, פָּטוּר, וְלֹא עוֹד אֲפִלּוּ הִכְמִין לוֹ עֵדִים מֵאֲחוֹרֵי הַגָּדֵר וַאֲמַר לֵיהּ מָנֶה לִי בְיָדְךָ אֲמַר לֵיהּ הֵן, רְצוֹנְךָ שֶׁתּוֹדֶה לִי בִּפְנֵי פְּלוֹנִי וּפְלוֹנִי אֲמַר לֵיהּ מִתְיָרֵא אֲנִי שֶׁמָּא תִּכְפֵּנִי לְדִין, לְמָחָר אָמַר לוֹ תְּנֵהוּ לִי אֲמַר לֵיהּ מְשַׁטֶּה אֲנִי בְּךָ, פָּטוּר, וְאִם לֹא טָעַן אֵין טוֹעֲנִין לוֹ. וּבְדִינֵי נְפָשׁוֹת, אַף עַל פִּי שֶׁלֹּא טָעַן טוֹעֲנִין לוֹ. וְאֵין טוֹעֲנִין לְמֵסִּית דִּכְתִיב ["וְ]לֹא תַחְמֹל וְלֹא- תְכַסֶּה עָלָיו". מִנַּיִן שֶׁאֵין טוֹעֲנִין לְמֵסִית .

"לֹא תַחְמֹל" (כָּתוּב בֶּרֶמֶז שנ"ב).

אֲמַר רַבִּי אַבָּהוּ, עֲשָׂרָה דְבָרִים יֵשׁ בֵּין דִּינֵי מָמוֹנוֹת לְדִינֵי נְפָשׁוֹת, וְכֻלָּן אֵין נוֹהֲגִין בְּשׁוֹר הַנִּסְקָל חוּץ מֵעֶשְׂרִים וּשְׁלֹשָׁה דְּאָמַר קְרָא (שמות כג, ו) "לֹא תַטֶּה מִשְׁפַּט אֶבְי(וֹ)נְךָ בְּרִיבוֹ" אֲבָל אַתָּה מַטֶּה מִשְׁפָּט שֶׁל שׁוֹר הַנִּסְקָל. וְחִלּוּפֵיהֶן בְּמֵסִית, דְּרַחֲמָנָא אֲמַר לֹא תַחְמֹל וְלֹא- תְכַסֶּה עָלָיו.

תָּנָא דְבֵי רַבִּי יִשְׁמָעֵאל לְכָל דָּבָר [אֵין] הַבֵּן נַעֲשֶׂה שָׁלִיחַ לְאָבִיו לְהַכּוֹתוֹ וּלְקַלְּלוֹ, חוּץ מִמֵּסִית וּמַדִּיחַ שֶׁהֲרֵי אָמְרָה תּוֹרָה לֹא תַחְמֹל וְלֹא תְכַסֶּה עָלָיו.

{pפסוק יאp}  "וּסְקַלְתּוֹ בָאֲבָנִים וָמֵת", יָכוֹל בַּאֲבָנִים מְרֻבּוֹת. תַּלְמוּד לוֹמַר  "אֶבֶן". אִי בְּאֶבֶן, יָכוֹל בְּאֶבֶן אַחַת. תַּלְמוּד לוֹמַר "בָאֲבָנִים". אֱמֹר מֵעַתָּה, לֹא מֵת בָּרִאשׁוֹנָה יָמוּת בַּשְּׁנִיָּה. כִּי בִקֵּשׁ לְהַדִּיחֲךָ. נֶאֱמַר כָּאן הֲדָּחָה וְנֶאֱמַר לְהַלָּן הֲדָּחָה, מַה הַדָּחָה הָאֲמוּרָה (לְהַלָּן) [כָּאן] בִּסְקִילָה אַף הַדָּחָה הָאֲמוּרָה (כָּאן) [לְהַלָּן] בִּסְקִילָה. מֵעַל ה' אֱלֹהֶיךָ הַמּוֹצִיאֲךָ. אֲפִלּוּ אֵין לוֹ עָלֶיךָ אֶלָּא שֶׁהוֹצִיאֲךָ מֵאֶרֶץ מִצְרַיִם, דַּי.

{pפסוק יבp} {rרמז תתפזr}  "וְכָל יִשְׂרָאֵל יִשְׁמְעוּ (וְיִירָאוּ) [וְיִרָאוּן"]. מְשַׁמְּרִין אוֹתוֹ עַד הָרֶגֶל וְיָמוּת בָּרֶגֶל, שֶׁנֶּאֱמַר "וְכָל יִשְׂרָאֵל יִשְׁמְעוּ (וְיִירָאוּ) [וְיִרָאוּן"] דִּבְרֵי רַבִּי עֲקִיבָא רַבִּי יְהוּדָה אוֹמֵר, אֵין מְעַנִּין (בְּבֵית דִּין) [אֶת דִּינוֹ]. אֵין לִי אֶלָּא זֶה בִּלְבַד, מִנַּיִן לְאוֹמֵר אֵלֵךְ וְאֶעֱבֹד נֵלֵךְ וְנַעֲבֹד אֵלֵךְ וְאֶזְבַּח נֵלֵךְ וְנִזְבַּח אֵלֵךְ וְאַקְטִיר נֵלֵךְ וְנַקְטִיר אֵלֵךְ אֲנַסֵּךְ נֵלֵךְ וּנְנַסֵּךְ אֵלֵּךְ וְאֶשְׁתַּחֲוֶה נֵלֵךְ וְנִשְׁתַּחֲוֶה תַּלְמוּד לוֹמַר "וְלֹא יוֹסִפוּ לַעֲשׂוֹת (עוֹד) כַּדָּבָר הָרָע הַזֶּה", לֹא לַעֲשׂוֹת לֹא כַדָּבָר וְלֹא כָרָע וְלֹא כָזֶה. יָכוֹל אַף הַמְגַפֵּף וְהַמְנַשֵּׁק וְהַמְרַבֵּץ וְהַמַּרְחִיץ וְהַסָּךְ וְהַמַּלְבִּישׁ וְהַמַּנְעִיל וְהַמַּעֲטִיף. תַּלְמוּד לוֹמַר "הַזֶּה". זֶה בִסְקִילָה [וְאֵין כָּל אֵלּוּ בִּסְקִילָה] וְלֹא הַחוֹזֵר וְהַמְפוֹתֵת.

{pפסוק יג-טזp}  ["כִּי תִשְׁמַע"], יָכוֹל יְהֵא רָטוּשׁ. תַּלְמוּד לוֹמַר "וְדָרַשְׁתָּ וְחָקַרְתָּ וְשָׁאַלְתָּ הֵיטֵב", וְדָרַשְׁתָּ, מִן הַתּוֹרָה, וְחָקַרְתָּ, מִן הָעֵדִים, וְשָׁאַלְתָּ, מִן הַתַּלְמִידִים. בְּאַחַת עָרֶיךָ. עִיר אַחַת עוֹשִׂין עִיר הַנִּדַּחַת וְאֵין עוֹשִׂין שָׁלֹשׁ עֲיָרוֹת נִדָּחוֹת. יָכוֹל אַף לֹא שְׁתַּיִם תַּלְמוּד לוֹמַר "עָרֶיךָ".

"תָּנוּ רַבָּנָן אַחַת". אַחַת וְלֹא שָׁלֹשׁ. אוֹ אֵינוֹ אֶלָּא אַחַת וְלֹא שְׁתַּיִם. כְּשֶׁהוּא אוֹמֵר עָרֶיךָ הֲרֵי שְׁתַּיִם אָמוּר, הָא מָה אֲנִי מְקַיֵּם אַחַת, אַחַת וְלֹא שָׁלֹשׁ. זִימְנִין אֲמַר רַב בְּבֵית דִּין אֶחָד הוּא דְאֵין עוֹשִׂין אֲבָל בִּשְׁנַיִם וּשְׁלֹשָׁה בָּתֵּי דִּינִין עוֹשִׂין. וְזִימְנִין אֲמַר רַב, לְעוֹלָם אֵין עוֹשִׂין, מִשּׁוּם קָרְחָה.

תַּנְיָא אֵין עוֹשִׂין שָׁלֹשׁ עֲיָרוֹת מְנֻדָּחוֹת בְּאֶרֶץ יִשְׂרָאֵל, אֲבָל עוֹשִׂין שְׁתַּיִם, כְּגוֹן אַחַת בִּיהוּדָה וְאַחַת בַּגָּלִיל, אֲבָל שְׁתַּיִם בִּיהוּדָה אוֹ שְׁתַּיִם בַּגָּלִיל אֵין עוֹשִׂין. וְסָמוּךְ לַסְּפָר, אֲפִלּוּ אַחַת אֵין עוֹשִׂין שֶׁמָּא יִשְׁמְעוּ נָכְרִים וְיָבוֹאוּ וְיַחֲרִיבוּ אֶרֶץ יִשְׂרָאֵל. וְתֵיפוּק לֵיהּ דְּמִקִּרְבֶּךָ אֲמַר רַחֲמָנָא וְלֹא מִן הַסְּפָר. רַבִּי שִׁמְעוֹן הוּא, דְּדָרִישׁ טַעֲמָא דִקְרָא.

"אֲשֶׁר ה' אֱלֹהֶיךָ נֹתֵן לְךָ", פְּרָט לְחוּצָה לָאָרֶץ. לָשֶׁבֶת שָׁם. פְּרָט לִירוּשָׁלַיִם, שֶׁלֹּא נִתְּנָה לְבֵית דִּירָה.

עֲשָׂרָה דְבָרִים נֶאֶמְרוּ בִּירוּשָׁלַיִם, אֵין הַבַּיִת חָלוּט בָּהּ שֶׁנֶּאֱמַר (ויקרא כה, ל) "לַצְּמִיתֻ(וּ)ת לַקּ(וֹ)נֶהּ" וְקָסְבַר יְרוּשָׁלַיִם לֹא נִתְחַלְּקָה לַשְׁבָטִים, וְאֵינָהּ מְבִיאָה עֶגְלָה עֲרוּפָה דִּכְתִיב (להלן כא, א) "כִּי יִמָּצֵא חָלָל בָּאֲדָמָה אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ" וִירוּשָׁלַיִם לֹא נִתְחַלְּקָה לַשְׁבָטִים], וְאֵינָהּ נַעֲשֵׂית עִיר הַנִּדַּחַת דִּכְתִיב "עָרֶיךָ". וְקָסְבַר יְרוּשָׁלַיִם לֹא נִתְחַלְּקָה לַשְׁבָטִים, וְאֵינָהּ מִטַּמֵּא בִּנְגָעִים דִּכְתִיב  "וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם" וִירוּשָׁלַיִם לֹא נִתְחַלְּקָה לַשְׁבָטִים, וְאֵין מוֹצִיאִין בָּהּ זִיזִים (כָּתַב לְעֵיל בֶּרֶמֶז תקס"ד).

"אֲשֶׁר ה' אֱלֹהֶיךָ נֹתֵן לְךָ", פְּרָט לְחוּצָה לָאָרֶץ. לָשֶׁבֶת שָׁם. פְּרָט לִירוּשָׁלַיִם, שֶׁלֹּא נִתְּנָה לְבֵית דִּירָה.

עֲשָׂרָה דְבָרִים נֶאֶמְרוּ בִּירוּשָׁלַיִם, אֵין הַבַּיִת חָלוּט בָּהּ שֶׁנֶּאֱמַר (ויקרא כה, ל) "לַצְּמִיתֻ(וּ)ת לַקּ(וֹ)נֶהּ" וְקָסְבַר יְרוּשָׁלַיִם לֹא נִתְחַלְּקָה לַשְׁבָטִים, וְאֵינָהּ מְבִיאָה עֶגְלָה עֲרוּפָה דִּכְתִיב (להלן כא, א) "כִּי יִמָּצֵא חָלָל בָּאֲדָמָה אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ" וִירוּשָׁלַיִם לֹא נִתְחַלְּקָה לַשְׁבָטִים], וְאֵינָהּ נַעֲשֵׂית עִיר הַנִּדַּחַת דִּכְתִיב "עָרֶיךָ". וְקָסְבַר יְרוּשָׁלַיִם לֹא נִתְחַלְּקָה לַשְׁבָטִים, וְאֵינָהּ מִטַּמֵּא בִּנְגָעִים דִּכְתִיב (ויקרא יד, לד) "וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם" וִירוּשָׁלַיִם לֹא נִתְחַלְּקָה לַשְׁבָטִים, וְאֵין מוֹצִיאִין בָּהּ זִיזִים (כָּתַב לְעֵיל בֶּרֶמֶז תקס"ד).

אַנְשֵׁי עִיר הַנִּדַּחַת אֵין לָהֶן חֵלֶק לָעוֹלָם הַבָּא, שֶׁנֶּאֱמַר "יָצְאוּ אֲנָשִׁים בְּנֵי בְלִיַּעַל מִקִּרְבֶּךָ". וְאֵינָן נֶהֱרָגִין עַד שֶׁיְּהוּ מַדִּיחֶיהָ מֵאוֹתָהּ הָעִיר וּמֵאוֹתוֹ הַשֵּׁבֶט וְעַד שֶׁיַּדִּיחוּ רֻבָּהּ וְעַד שֶׁיַּדִּיחוּהָ אֲנָשִׁים. הִדִּיחוּהָ נָשִׁים אוֹ קְטַנִּים אוֹ שֶׁהֻדְּחוּ מִעוּטָם אוֹ שֶׁהָיוּ מַדִּיחֶיהָ חוּצָה לָהּ הֲרֵי אֵלּוּ כִּיחִידִים וּצְרִיכִים שְׁנֵי עֵדִים וְהַתְרָאָה לְכָל אֶחָד וְאֶחָד. זֶה חֹמֶר בִּיחִידִים מִבִּמְרֻבִּים, שֶׁהַיְּחִידִים בִּסְקִילָה [לְפִיכָךְ מָמוֹנָן פָּלַט] וְהַמְרֻבִּים בְּסַיִף לְפִיכָךְ מָמוֹנָן אָבַד שֶׁנֶּאֱמַר "הַכֵּה תַכֶּה אֶת יֹשְׁבֵי הָעִיר הַהִיא לְפִי חָרֶב". תָּנוּ רַבָּנָן "יָצְאוּ", הֵן וְלֹא שְׁלוּחָן. אֲנָשִׁים. אֵין אֲנָשִׁים פָּחוֹת מִשְּׁנַיִם. דָּבָר אַחֵר "אֲנָשִׁים". וְלֹא נָשִׁים. [אֲנָשִׁים]. וְלֹא קְטַנִּים. בְּנֵי בְלִיַּעַל. בָּנִים שֶׁפָּרְקוּ עֹל שָׁמַיִם מֵעַל צַוָּארֵיהֶם. מִקִּרְבֶּךָ. וְלֹא מִן הַסְּפָר. וַיַּדִּיחוּ אֶת יֹשְׁבֵי עִירָם. וְלֹא יוֹשְׁבֵי עִיר אַחֶרֶת. לֵאמֹר. שֶׁצְּרִיכִין שְׁנֵי עֵדִים וְהַתְרָאָה לְכָל אֶחָד וְאֶחָד. עַד שֶׁיֻּדַּח רֻבָּהּ, הֵיכֵי עָבְדִינָן. אֲמַר עוּלָא דָּנִין וְסוֹקְלִין דָּנִין וְסוֹקְלִין. וְרֵישׁ לָקִישׁ אֲמַר מַרְבִּין לָהֶן בָּתֵּי דִּינִין וּמְעַיְּנִין בְּדִינֵיהֶן וּמַסְקִינַן לְהוֹ לְבֵית דִּין הַגָּדוֹל וְגָמְרֵי לְהוּ לְדִינַיְהוּ וְקָטְלֵי לְהוּ, שֶׁנֶּאֱמַר  "וְהוֹצֵאתָ אֶת הָאִישׁ הַהוּא" וְגוֹ' אִישׁ וְאִשָּׁה אַתָּה מוֹצִיא לִשְׁעָרֶיךָ וְאִי אַתָּה מוֹצִיא כָּל הָעִיר לִשְׁעָרֶיךָ. תָּנוּ רַבָּנָן הַחַמֶּרֶת וְהַגַּמֶּלֶת (וְהַסַּפֶּנֶת) הָעוֹבֶרֶת מִמָּקוֹם לְמָקוֹם מַצִּילִין אוֹתָן שֶׁנֶּאֱמַר "וַיַּדִּיחוּ אֶת יֹשְׁבֵי עִירָם" וְלֹא יוֹשְׁבֵי עִיר אַחֶרֶת. מַדִּיחֵי עִיר הַנִּדַּחַת בִּסְקִילָה. רַבִּי שִׁמְעוֹן אוֹמֵר בְּחֶנֶק. מַאי טַעֲמָא דְרַבָּנָן. גָּמְרֵי הַדָּחָה הַדָּחָה מִמֵּסִית אוֹ מִנָּבִיא שֶׁהִדִּיחַ. וְרַבִּי שִׁמְעוֹן גְּמַר הַדָּחָה הַדָּחָה מִנָּבִיא. וְלִגְמַר מִמֵּסִית דָּנִין מֵסִית דְּרַבִּים, מִמֵּסִית דְּרַבִּים וְאֵין דָּנִין מֵסִית רַבִּים מִמֵּסִית יָחִיד. אַדְרַבָּה, דָּנִין הֶדְיוֹט מֵהֶדְיוֹט וְאֵין דָּנִין הֶדְיוֹט מִנָּבִיא. וְרַבִּי שִׁמְעוֹן, כֵּיוָן שֶׁהִדִּיחַ אֵין לְךָ הֶדְיוֹט גָּדוֹל מִזֶּה.

{rרמז תתפחr}  "וְדָרַשְׁתָּ וְחָקַרְתָּ וְשָׁאַלְתָּ", הָיוּ בוֹדְקִין אוֹתָן בְּשֶׁבַע חֲקִירוֹת, בְּאֵיזוֹ שָׁבוּעַ בְּאֵיזוֹ שָׁנָה בָּאֵיזוֹ חֹדֶשׁ בְּכַמָּה בַּחֹדֶשׁ בְּאֵיזוֹ יוֹם בְּאֵיזוֹ שָׁעָה בְּאֵיזוֹ מָקוֹם. מִנָּהָנֵי מִלֵּי. אֲמַר רַב יְהוּדָה דַּאֲמַר קְרָא וְדָרַשְׁתָּ וְחָקַרְתָּ וְשָׁאַלְתָּ הֵיטֵיב, וְאוֹמֵר (להלן יז, ד) "וְהֻגַּד לְךָ וְשָׁמָעְתָּ וְדָרַשְׁתָּ הֵיטֵב", וְאוֹמֵר  "וְדָרְשׁוּ הַשֹּׁפְטִים הֵיטֵב". וְאֵימָא חָדָא חָדָא כְּדִכְתִיבָא דְּאִם כֵּן לִיכְתְּבִינְהוּ (כְּ)חָדָא. כֵּיוָן דְּכֻלְּהוּ בַּהֲדָדֵי כְּתִיבָא מֵהֲדָדֵי יָלְפֵי, וְכֵיוָן דְּיָלְפֵי מֵהֲדָדֵי כְּמָאן דִּכְתִיבָן כְּחָדָא דָּמֵי. וְהָא לָא דָמְיָין לַהֲדָדֵי, עִיר הַנִּדַּחַת לְהַנָּךְ תַּרְתֵּי לָא דָמְיָין שֶׁכֵּן מָמוֹנָן פָּלַט, עֲבוֹדַת אֱלִילִים לְהַנָּךְ תַּרְתֵּי לָא דָמְיָא שֶׁכֵּן בְּסַיִף, עֵדִים זוֹמְמִין לְהֲנָךְ תַּרְתֵּי לָא דָמְיָא שֶׁכֵּן צְרִיכִין הַתְרָאָה. בְּהֵיטֵב הֵיטֵב יָלְפִינַן מֵהֲדָדֵי, [וּגְזֵרָה שָׁוָה] מֻפְנָה, דְּאִי לָא מֻפְנָה אִיכָּא לְמִיפְרַךְ. לְאַיי אַפְנוּיֵי מֻפְנֵי. מִדַּהֲוָה לֵיהּ לְמִיכְתַּב "וְדָרְשׁוּ וְחָקְרוּ" וְשָׁנֵי קְרָא בְדִבּוּרֵיהּ בְּהֵיטֵב שְׁמַע מִ(י)נָּהּ לְאַפְנוּיֵי. וְאַכַּתֵּי מֻפְנֶה מִצַּד אֶחָד הוּא, בִּשְׁלָמָא הֲנָךְ תַּרְתֵּי מֻפְנֶה הוּא מִשּׁוּם דַּהֲוָה לֵיהּ לְמִיכְתַּב, אֶלָּא עִיר הַנִּדַּחַת מַאי הֲוָה לֵיהּ לְמִיכְתַּב, הָא כְתִיבָא כֻּלְּהוּ. הָתָם נַמֵּי אַפְנוּיֵי מֻפְנֵי, מִדַּהֲוָה לֵיהּ לְמִיכְתַּב דָּר(וֹ)שׁ תִּדְרֹשׁ אוֹ חָק(וֹ)ר תַּחְקֹר וְשָׁנֵי קְרָא בְדִבּוּרֵיהּ בְּהֵיטֵב, שְׁמַע מִ(י)נָהּ לְאַפְנוּיֵי. וַאֲתוֹ נֶחֱנָקִים בְּקַל וָחֹמֶר מִנִּסְקָלִין וּמִנֶּהֱרָגִין, וַאֲתוֹ נִשְׂרָפִין בְּקַל וָחֹמֶר מִנִּסְקָלִין. הָנִיחָא לְרַבָּנָן, דְּאָמְרֵי סְקִילָה חֲמוּרָה, אֶלָּא לְרַבִּי שִׁמְעוֹן דַּאֲמַר שְׂרֵפָה חֲמוּרָה מַאי אִיכָּא לְמֵימַר. אֶלָּא אַמֲר רַבִּי יְהוּדָה, וְהִנֵּה אֱמֶת נָכוֹן הַדָּבָר, הֲרֵי חָד סְרֵי, שֶׁבַע לְשֶׁבַע חֲקִירוֹת, [דַּל] תְּלַת לִגְזֵרָה שָׁוָה פָּשׁוּ לְהוּ חָדָא, לְרַבִּי שִׁמְעוֹן לַאֲתוּיֵי הַנִּשְׂרָפִין, לְרַבָּנָן מִלְּתָא דְּאָתְיָא בְּקַל וָחֹמֶר טָרַח וְכָתַב לָהּ קְרָא.

"בְּדִיקוֹת מִנַּיִן". תַּלְמוּד לוֹמַר "וְהִנֵּה אֱמֶת נָכוֹן הַדָּבָר". אִם סוֹפֵנוּ לְרַבּוֹת בְּדִיקוֹת מַה תַּלְמוּד לוֹמַר חֲקִירוֹת. אָמַר אֶחָד אֵינִי יוֹדֵעַ עֵדוּתָן בְּטֵלָה, בְּדִיקוֹת אָמַר אֶחָד אֵינִי יוֹדֵעַ וַאֲפִלּוּ שְׁנַיִם אוֹמְרִים אֵין אָנוּ יוֹדְעִין עֵדוּתָן קַיֶּמֶת. אֶחָד חֲקִירוֹת וְאֶחָד בְּדִיקוֹת, בִּזְמַן שֶׁמַּכְחִישׁוֹת זוֹ אֶת זוֹ עֵדוּתָן בְּטֵלָה. וְהִנֵּה אֱמֶת נָכוֹן הַדָּבָר וְגוֹ'. (לֹא) לְרַבּוֹת גֵּרִים וַעֲבָדִים מְשֻׁחְרָרִים.

"הַכֵּה תַכֶּה אֶת יֹשְׁבֵי הָעִיר הַהִיא", וְלֹא יוֹשְׁבֵי עִיר אַחֶרֶת. מִכָּאן אָמְרוּ, הַחַמֶּרֶת וְהַגַּמֶּלֶת הָעוֹבֶרֶת מִמָּקוֹם לְמָקוֹם הֲרֵי אֵלּוּ מַצִּילִין אוֹתָהּ. לְפִי חָרֶב. לְתוֹךְ פִּיהָ שֶׁל חֶרֶב, שֶׁלֹּא תְּנַוְּלֵם.

הַחַמֶּרֶת וְהַגַּמֶּלֶת הָעוֹבֶרֶת מִמָּקוֹם לְמָקוֹם וְלָנָה בְתוֹכָה, מַחֲרִימִין אוֹתָם שֶׁנֶּאֱמַר "הַחֲרֵם אֹתָהּ וְאֶת כָּל אֲשֶׁר בָּהּ". מִכָּאן אָמְרוּ, נִכְסֵי צַדִּיקִים שֶׁבְּתוֹכָהּ אוֹבְדִין וְשֶׁבְּחוּצָה לָהּ פְּלֵיטִין, וְשֶׁל רְשָׁעִים בֵּין שֶׁבְּתוֹכָהּ בֵּין שֶׁבְּחוּצָה לָהּ אוֹבְדִין. הַחֲרֵם אֹתָהּ. פְּרָט לְנִכְסֵי צַדִּיקִים שֶׁבְּחוּצָה לָהּ וְאֶת כָּל אֲשֶׁר בָּהּ. לְרַבּוֹת נִכְסֵי צַדִּיקִים שֶׁבְּתוֹכָהּ.

"וְאֶת בְּהֶמְתָּהּ". וְלֹא בֶהֱמַת (עִיר אַחֶרֶת) [הֶקְדֵּשׁ].

{pפסוק יזp}  "וְאֶת כָּל שְׁלָלָהּ תִּקְבֹּץ אֶל תּוֹךְ רְחֹבָהּ". אֵין לְךָ רְחוֹב, אֵינָהּ נַעֲשֵׂית עִיר הַנִּדַּחַת, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵין לָהּ רְחוֹב עוֹשִׂין לָהּ רְחוֹב, הָיָה רְחוֹבָהּ חוּצָה לָהּ כּוֹנְסִין אוֹתָהּ לְתוֹכָהּ שֶׁנֶּאֱמַר "אֶל תּוֹךְ רְחֹבָהּ".

כְּמַאן אָזְלָא הָא דְּתַנְיָא עִיר הַנִּדַּחַת לֹא הָיְתָה וְלֹא עָתִיד לִהְיוֹת, וְלָמָּה נִכְתְּבָה, דְּרֹשׁ וְקַבֵּל שָׂכָר, כְּמַאן, כְּרַבִּי אֱלִיעֶזֶר, דַּאֲמַר כָּל עִיר שֶׁיֵּשׁ בָּהּ אֲפִלּוּ מְזוּזָה אַחַת אֵינָהּ נַעֲשֵׂית עִיר הַנִּדַּחַת, דַּאֲמַר קְרָא וְאֶת כָּל שְׁלָלָהּ תִּקְבֹּץ אֶל תּוֹךְ רְחֹבָהּ וְשָׂרַפְתָּ בָאֵשׁ וְכֵיוָן דְּאִיכָּא מְזוּזָה לָא אֶפְשָׁר, דִּכְתִיב (לעיל יב, ד) "לֹא- תַעֲשׂוּן כֵּן לַה' אֱלֹהֵיכֶם". אָמַר רַבִּי יוֹנָתָן, אֲנִי רְאִיתִיהָ וְיָשַׁבְתִּי עַל תִּלָּהּ.

"וְשָׂרַפְתָּ בָאֵשׁ אֶת הָעִיר וְאֶת כָּל שְׁלָלָהּ". שְׁלָלָהּ וְלֹא שְׁלַל שָׁמַיִם. מִכָּאן אָמְרוּ, הַהֶקְדֵּשׁוֹת שֶׁבָּהּ יִפָּדוּ וּתְרוּמוֹת יֵרָקְבוּ, מַעֲשֵׂר שֵׁנִי וְכִתְבֵי הַקֹּדֶשׁ יִגָּנְזוּ מַתְנִיתִין דְּלָא כְּרַבִּי אֱלִיעֶזֶר, דַּאֲמַר כָּל עִיר שֶׁיֵּשׁ בָּהּ אֲפִלּוּ מְזוּזָה וְכוּ'. שְׁלָלָהּ. וְלֹא שְׁלַל שָׁמַיִם. כָּל שְׁלָלָהּ. לְרַבּוֹת נִכְסֵי רְשָׁעִים שֶׁבְּחוּצָה לָהּ. אָמַר רַבִּי שִׁמְעוֹן, מִפְּנֵי מָה אָמְרָה תוֹרָה נִכְסֵי [צַדִּיקִים] שֶׁבְּתוֹכָה יֹאבֵדוּ, מִי גָּרַם לָהֶם שֶׁיָּדוּרוּ בְּתוֹכָהּ, מָמוֹנָן, לְפִיכָךְ מָמוֹנָן אָבָד. אֲמַר מַר וְאֶת כָּל- שְׁלָלָהּ תִקְבֹּץ, לְרַבּוֹת נִכְסֵי רְשָׁעִים שֶׁבְּחוּצָה לָהּ. אֲמַר רַב חִסְדָּא, וּבְנִקְבָּצִין לְתוֹכָהּ. כָּלִיל לַה' אֱלֹהֶיךָ. רַבִּי שִׁמְעוֹן אוֹמֵר, אִם אַתָּה עוֹשֶׂה דִין בְּעִיר הַנִּדַּחַת מַעֲלֶה אֲנִי עָלֶיךָ כְּאִלּוּ אַתָּה מַעֲלֶה עוֹלָה וְכָלִיל לְפָנָי. וְהָיְתָה תֵּל עוֹלָם. לֹא תֵעָשֶׂה אֲפִלּוּ גַּנוֹת וּפַרְדֵּסִין, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר, לִכְמוֹת שֶׁהָיְתָה אֵינָהּ נִבְנֵית, אֲבָל נַעֲשֵׂית גַּנּוֹת וּפַרְדֵּסִין.

["הַכֵּה תַכֶּה אֶת (כָּל) יֹשְׁבֵי הָעִיר הַהִיא", מִכָּאן אָמְרוּ, [אֵין] מְקַיְּמִין אֶת הַטְּפֵלִין. אַבָּא חָנָן אוֹמֵר, (להלן כד, טז) "לֹא יוּמְתוּ אָבוֹת עַל בָּנִים", בְּעִיר הַנִּדַּחַת הַכָּתוּב מְדַבֵּר. תִּקְבֹּץ וְגוֹ' וְשָׂרַפְתָּ. מִכָּאן אָמְרוּ, אִילָנוֹת הַמְחֻבָּרִין מֻתָּרִין, תְּלוּשִׁין אֲסוּרִין, בּוֹרוֹת שִׁיחִין וּמְעָרוֹת [מֻתָּרִין], וְכִתְבֵי הַקֹּדֶשׁ מֻתָּרִין שֶׁנֶּאֱמַר "שְׁלָלָהּ" וְלֹא שְׁלַל שָׁמַיִם דָּבָר אַחֵר וְלֹא שְׁלַל שָׁמַיִם. הַהֶקְדֵּשׁוֹת וְכִתְבֵי הַקֹּדֶשׁ יִגָּנְזוּ].

"כָּלִיל לַה' אֱלֹהֶיךָ", וְכֵן הוּא אוֹמֵר  "וַיַּשְּׁבַּע יְהוֹשֻׁעַ וְגוֹ' אָרוּר הָאִישׁ וְגוֹ' אֲשֶׁר יָקוּם ובָנָה אֶת הָעִיר הַזֹּאת אֶת יְרִיחוֹ". וְכִי אֵין אָנוּ יוֹדְעִין שֶׁיְּרִיחוֹ שְׁמָהּ, אֶלָּא שֶׁלֹּא יִבְנֶה אוֹתָהּ וְיִקְרְאוּ שְׁמָהּ כְּעִיר אַחֶרֶת וְשֶׁלֹּא יִבְנוּ עִיר אַחֶרֶת וְיִקְרְאוּ שְׁמָהּ יְרִיחוֹ. וְכֵן הוּא אוֹמֵר (מ"א טז, לד) "בָּנָה חִיאֵל בֵּית הָאֱלִי אֶת- (יְרִיחוֹ) [יְרִיחֹה] בַּאֲבִירָם בְּכ(וֹ)רוֹ יִסְּדָהּ וְגוֹ'. יָכוֹל שׁוֹגֵג. תַּלְמוּד לוֹמַר (שם) "כִּדְבַר ה' אֲשֶׁר דִּבֶּר בְּיַד (עַבְדּוֹ) יְהוֹשֻׁעַ בִּן נוּן", אֱמֹר מֵעַתָּה מֵזִיד הָיָה.

{pפסוק יחp}  "וְלֹא יִדְבַּק בְּיָדְךָ מְאוּמָה מִן הַחֵרֶם", שֶׁכָּל זְמַן שֶׁהָרְשָׁעִים בָּעוֹלָם חֲרוֹן אַף בָּעוֹלָם, אָבְדוּ רְשָׁעִים מִן הָעוֹלָם נִסְתַּלֵּק חֲרוֹן אַף מִן הָעוֹלָם, רָשָׁע בָּא לָעוֹלָם רָעָה בָּאָה לָעוֹלָם שֶׁנֶּאֱמַר (משלי יח, ג) "בְּבוֹא רָשָׁע בָּא גַם בּוּז", אָבַד רָשָׁע מִן הָעוֹלָם טוֹבָה בָּאָה לָעוֹלָם שֶׁנֶּאֱמַר  ["וּ]בְּאָב(וֹ)ד רְשָׁעִים רִנָּה", צַדִּיק נִפְטָּר מִן הָעוֹלָם רָעָה בָּאָה שֶׁנֶּאֱמַר (ישעיה נז, א) "הַצַּדִּיק אָבַד וְאֵין [אִישׁ] שָׂם עַל לֵב וְגוֹ' כִּי מִפְּנֵי הָרָעָה נֶאֱסַף הַצַּדִּיק", צַדִּיק בָּא לָעוֹלָם טוֹבָה בָּאָה לָעוֹלָם שֶׁנֶּאֱמַר  "זֶה יְנַחֲמֵנוּ מִמַּעֲשֵׂ(י)נוּ".

"וְלֹא יִדְבַּק בְּיָדְךָ מְאוּמָה מִן הַחֶרֶם", מִכָּאן אָמְרוּ, נָטַל מַקֵּל אוֹ (מַלְגֵּז) [מַזְלֵג] אוֹ כִרְכָּר אוֹ שַׁרְבִיט, כֻּלָּן אֲסוּרִין בַּהֲנָאָה, מַה יַּעֲשֶׂה לָהֶן, יוֹלִיכֵם (הֲנָאָה) לְיַם הַמֶּלַח. כְּלָלוֹ שֶׁל דָּבָר, כָּל הַנֶּהֱנֶה מֵאֱלִילִים יוֹלִיךְ הֲנָאָה לְיַם הַמֶּלַח. לְמַעַן יָשׁוּב ה' מֵחֲרוֹן אַפּוֹ. כָּל זְמַן שֶׁאֱלִילִים בָּעוֹלָם חֲרוֹן אַף בָּעוֹלָם, נִסְתַּלְּקוּ אֱלִילִים מִן הָעוֹלָם נִסְתַּלֵּק חֲרוֹן אַף מִן הָעוֹלָם.

אֲמַר רַב (אָשֵׁי בַּר אָבִין) [אַחַדְבּוֹי] אֲמַר רַב, הַמְקַדֵּשׁ בְּפֶרֶשׁ שׁוֹר הַנִּסְקָל, מְקֻדֶּשֶׁת, בְּפֶרֶשׁ עֶגְלֵי עֲבוֹדַת אֱלִילִים, אֵינָהּ מְקֻדֶּשֶׁת אִיבָּעִית אֵימָא סְבָרָא, אִיבָּעִית אֵימָא קְרָא. אִיבָּעִית אֵימָא סְבָרָא, גַּבֵּי עֶגְלֵי עֲבוֹדַת אֱלִילִים נִיחָא לֵיהּ בְּנִפְחֵיהּ [אֲבָל] גַּבֵּי שׁוֹר הַנִּסְקָל לֹא נִיחָא לֵיהּ בְּנִפְחֵיהּ. אִיבָּעִית אֵימָא קְרָא, הָכָא כְּתִיב לֹא יִדְבַּק בְּיָדְךָ מְאוּמָה מִן הַחֶרֶם, הָתָם כְּתִיב בֵּיהּ (שמות כא, כח) "סָקוֹל יִסָּקֵל הַשּׁוֹר וְלֹא יֵאָכֵל אֶת בְּשָׂרוֹ", בְּשָׂרוֹ אָסוּר, הָא פִּרְשׁוֹ מֻתָּר.

תְּנַן הָתָם מָצָא כֵּלִים וַעֲלֵיהֶם צוּרַת חַמָּה צוּרַת לְבָנָה צוּרַת דְּרָקוֹן יוֹלִיכֵם לְיַם הַמֶּלַח, רַבִּי יוֹסֵי אוֹמֵר, שׁוֹחֵק וְזוֹרֶה לָרוּחַ אוֹ מֵטִיל לַיָּם. אָמְרוּ לוֹ, אַף הוּא נַעֲשֶׂה זֶבֶל וְנֶאֱמַר "וְלֹא יִדְבַּק בְּיָדְךָ מְאוּמָה מִן הַחֶרֶם". תַּנְיָא אָמַר לָהֶם רַבִּי יוֹסֵי, הֲרֵי הוּא אוֹמֵר (לעיל ט, כא) "וְאֶת חַטַּאתְכֶם אֲשֶׁר עֲשִׂיתֶם אֶת הָעֵגֶל" וְגוֹ'. אָמְרוּ לוֹ, מִשָּׁם רְאָיָה, הֲרֵי הוּא אוֹמֵר  "וַיִּזֶר עַל הַמַּיִם" לֹא נִתְכַּוֵּן מֹשֶׁה אֶלָּא לְבוֹדְקָן כְּסוֹטוֹת. אָמַר לָהֶן, הֲרֵי הוּא אוֹמֵר (מ"ב יח, ד) "וְכִתַּת נְחַשׁ הַנְּחֹשֶׁת אֲשֶׁר עָשָׂה מֹשֶׁה". אָמְרוּ לוֹ, מִשָּׁם רְאָיָה, הֲרֵי הוּא אוֹמֵר "וַיֹּאמֶר ה' אֶל מֹשֶׁה עֲשֵׂה לְךָ שָׂרָף", מִשֶּׁלְּךָ, וְאֵין אָדָם אוֹסֵר דָּבָר שֶׁאֵינוֹ שֶׁלּוֹ. וּבְדִין הוּא דְכִתּוּתֵי נַמֵּי לָא הֲוָה צָרִיךְ אֶלָּא כֵּיוָן דְּחֲזָא חִזְקִיָּה דְּקָא טָעוּ יִשְׂרָאֵל אֲבַתְרֵיהּ עָמַד וְכִתְּתוֹ.

שָׁאַל פְּרוֹקְלוֹס בֶּן פְּלוֹסְפוֹס אֶת רַבָּן גַּמְלִיאֵל בְּעַכּוֹ כְּשֶׁהָיָה רוֹחֵץ בַּמֶּרְחָץ שֶׁל אַפְרוֹדִיטֵי, אָמַר, כָּתוּב בְּתוֹרַתְכֶם לֹא יִדְבַּק בְּיָדְךָ מְאוּמָה מִן הַחֶרֶם, לָמָּה אַתָּה רוֹחֵץ בַּמֶּרְחָץ שֶׁל אַפְרוֹדִיטֵי. אָמַר לוֹ, אֵין מְשִׁיבִין בַּמֶּרְחָץ. לְאַחַר שֶׁיָּצָא אָמַר לוֹ, אֲנִי לֹא בָאתִי בִּגְבוּלָהּ, הִיא בָאָה בִּגְבוּלִי, אֵין אוֹמְרִים נַעֲשֶׂה מֶרְחָץ נוֹי לְאַפְרוֹדִיטֵי אֶלָּא אַפְרוֹדִיטֵי נָאָה לַמֶּרְחָץ. דָּבָר אַחֵר, אִם נוֹתְנִין לְךָ מָמוֹן הַרְבֵּה [אִי] אַתָּה נִכְנָס לְבֵית אֱלִילִים שֶׁלְּךָ עָרֹם וּבַעַל קֶרִי וּמַשְׁתִּין לְפָנֶיהָ, וְזוֹ עוֹמֶדֶת עַל פִּי הַבִּיב וְכָל אָדָם מַשְׁתִּין לְפָנֶיהָ, וְלֹא נֶאֱמַר אֶלָּא "אֱלֹהֵיהֶם" אֶת שֶׁנּוֹהֵג בּוֹ לְשֵׁם אֱלוֹהַ אָסוּר וְאֶת שֶׁאֵינוֹ נוֹהֵג בּוֹ לְשֵׁם אֱלוֹהַ מֻתָּר.

{rרמז תתפטr}  "וְנָתַן לְךָ רַחֲמִים וְרִחַמְךָ", לְךָ רַחֲמִים וְלֹא לַאֲחֵרִים רַחֲמִים. וְרִחַמְךָ. מִכָּאן רַבָּן גַּמְלִיאֵל בַּר רַבִּי אוֹמֵר, כָּל זְמַן שֶׁאַתָּה מְרַחֵם עַל הַבְּרִיּוֹת מְרַחֲמִין עָלֶיךָ מִן הַשָּׁמַיִם, אֵין אַתָּה מְרַחֵם עַל הַבְּרִיוֹת אֵין מְרַחֲמִין עָלֶיךָ מִן הַשָּׁמָיִם. וְהִרְבֶּךָ. כְּמָה שֶׁנֶּאֱמַר (בראשית כו, ד) "וְהִרְבֵּיתִי אֶת זַרְעֲךָ כְּכוֹכְבֵי הַשָּׁמַיִם". כַּאֲשֶׁר נִשְׁבַּע לַאֲבֹתֶיךָ. הַכֹּל בִּזְכוּת אֲבוֹתֶיךָ.

שַׁבְּתַאי בַּר מָרִינוֹס אִיקְלַע לְבָבֶל, בָּעָא מִנַּיְהוּ עִסְקָא וְלָא יְהָבוּ לֵיהּ, וּמֵיזָן נַמֵּי לָא זָנוּהוּ. אֲמַר, הָנֵי מֵעֵרֶב רַב קָא אֲתוֹ דִּכְתִיב "וְנָתַן לְךָ רַחֲמִים וְרִחַמְךָ", כָּל הַמְרַחֵם עַל הַבְּרִיוֹת בְּיָדוּעַ שֶׁהוּא מִזַּרְעוֹ שֶׁל אַבְרָהָם אָבִינוּ וְכָל שֶׁאֵינוֹ מְרַחֵם עַל הַבְּרִיּוֹת בְּיָדוּעַ שֶׁאֵינוֹ מִזַּרְעוֹ שֶׁל אַבְרָהָם אָבִינוּ.

כְּתִיב (ש"ב כא, ב) "וַיִּקְרָא הַמֶּלֶךְ לַגִּבְע(וֹ)נִים וַיֹּאמֶר אֲלֵיהֶם, וְהַגִּבְע(וֹ)נִים לֹא מִבְּנֵי יִשְׂרָאֵל הֵמָּה". דָּוִד גָּזַר עֲלֵיהֶן, אָמַר דָּוִד, שְׁלֹשָׁה סִימָנִין יֵשׁ בְּאֻמָּה זוֹ רַחֲמָנִין וּבַיְּשָׁנִין וְגוֹמְלֵי חֲסָדִים, רַחֲמָנִין, וְנָתַן לְךָ רַחֲמִים, בַּיְּשָׁנִין, דִּכְתִיב  "בַּעֲבוּר תִּהְיֶה יִרְאָתוֹ עַל פְּנֵיכֶם לְבִלְתִּי תֶחֱטָאוּ", גּוֹמְלֵי חֲסָדִים, דִּכְתִיב (בראשית יח, יט) "כִּי יְדַעְתִּיו לְמַעַן אֲשֶׁר יְצַוֶּה" וְגוֹ', כָּל מִי שֶׁיֵּשׁ בּוֹ שְׁלֹשָׁה סִימָנִין הַלָּלוּ רָאוּי לְהִדַּבֵּק בְּאֻמָּה זוֹ וְכָל מִי שֶׁאֵין בּוֹ שְׁלֹשָׁה סִימָנִין הַלָּלוּ אֵין רָאוּי לְהִדַּבֵּק בְּאֻמָּה זוֹ.

{pפסוק יטp} {rרמז תתצr}  "כִּי תִשְׁמַע בְּקוֹל ה'", מִכָּאן אָמְרוּ, הִתְחִיל אָדָם לִשְׁמֹעַ קִמְעָא סוֹפוֹ לִשְׁמֹעַ הַרְבֵּה. לִשְׁמֹר אֶת כָּל מִצְוֹתָיו אֲשֶׁר אָנֹכִי מְצַוְּךָ הַיּוֹם. שֶׁתְּהֵא מִצְוָה קַלָּה חֲבִיבָה עָלֶיךָ כְּמִצְוָה חֲמוּרָה. לַעֲשוֹת הַיָּשָׁר בְּעֵינֵי ה'. זֶה שֶׁאָמַר רַבִּי יִשְׁמָעאֵל הַיָּשָׁר בְּעֵינֵי שָׁמָיִם.

~ פרק יד

{pפסוק א-בp}  "בָּנִים אַתֶּם", (כָּתוּב בֶּרֶמֶז תתמ"א).

רְאֵה שֶׁחִבֵּב הַקָּדוֹשׁ בָּרוּךְ הוּא אֶת יִשְׂרָאֵל יוֹתֵר מִמַּלְאֲכֵי הַשָּׁרֵת, כֵּיצַד, נִקְרְאוּ הָעֶלְיוֹנִים מַלְאָכִים וְנִקְרְאוּ יִשְׂרָאֵל מַלְאָכִים שֶׁנֶּאֱמַר  "בָּרְכוּ ה' מַלְאָכָיו", קָרָא לָעֶלְיוֹנִים קַדִּישִׁין שֶׁנֶּאֱמַר (דניאל ד, יד) "וּמֵאמַר קַדִּישִׁין שְׁאֵ(י)לְתָא" וְיִשְׂרָאֵל קְדוֹשִׁים (ויקרא יט, ב) "וְאָמַרְתָּ אֲלֵיהֶם קְד(וֹ)שִׁים תִּהְיוּ", וּמִי חָבִיב יוֹתֵר, מִי שֶׁהַקָּדוֹשׁ בָּרוּךְ הוּא בֵּינֵיהֶם שֶׁנֶּאֱמַר  "אֱלֹהִים נִצָּב בַּעֲדַת אֵל", נִקְרְאוּ הָעֶלְיוֹנִים עוֹמְדִים שֶׁנֶּאֱמַר (ישעיה ו, ב) "שְׂרָפִים ע(וֹ)מְדִים מִמַּעַל לוֹ" וְיִשְׂרָאֵל נִקְרְאוּ עוֹמְדִים שֶׁנֶּאֱמַר (להלן כט, ט) "אַתֶּם נִצָּבִים הַיּוֹם", וּמִי חָבִיב יוֹתֵר, מִי שֶׁהַקָּדוֹשׁ בָּרוּךְ הוּא מְשַׁבֵּחַ עֲמִידָתוֹ שֶׁנֶּאֱמַר (ישעיה סו, כב) "כִּי יַעֲמֹד זַרְעֲכֶם וְשִׁמְכֶם" וּכְתִיב  "זֹאת קוֹמָתֵךְ דָּמְתָה לְתָמָר", נִקְרְאוּ הָעֶלְיוֹנִים אֱלֹהִים (בראשית ו, ב) "וַיִּרְאוּ בְנֵי הָאֱלֹהִים אֶת בְּנוֹת" הָאָדָם וְיִשְׂרָאֵל נִקְרְאוּ אֱלֹהִים  "אֲנִי אָמַרְתִּי אֱלֹהִים אַתֶּם", נִקְרְאוּ הָעֶלְיוֹנִים בָּנִים (שם פט, ז) "יִדְמֶה לַה' בִּבְנֵי אֵלִים" וְיִשְׂרָאֵל נִקְרְאוּ בָנִים (שמות ד, כב) "בְּנִי בְּכ(וֹ)רִי יִשְׂרָאֵל", וּמִי חָבִיב יוֹתֵר מִיִּשְׂרָאֵל שֶׁהֵן עֲמוּסִין מִן הַקָּדוֹשׁ בָּרוּךְ הוּא שֶׁנֶאֱמַר  "הָעֲמֻ(וּ)סִים מִנִּי- בֶטֶן" וְאוֹמֵר בָּנִים אַתֶּם לַה' אֱלֹהֵיכֶם. זֶה שֶׁאָמַר הַכָּתוּב (תהלים ב, ז) "אֲסַפְּרָה אֶל חֹק ה' אָמַר אֵלַי בְּנִי- אַתָּה", אַתָּה מוֹצֵא בְּשָׁעָה שֶׁהָיוּ יִשְׂרָאֵל בַּמִּדְבָּר הָיוּ מְעֻטָּפִין בְּעַנְנֵי כָבוֹד וּבְעַמּוּד הָאֵשׁ, וְהָיוּ אֻמּוֹת הָעוֹלָם נִבְהָלִין מִי הֵן אֵלּוּ שֶׁכָּל מַעֲשֵׂיהֶם בְּאֵשׁ (שה"ש ג, ו) "מִי זֹאת ע(וֹ)לָה מִן הַמִּדְבָּר כְּתִימְרוֹת עָשָׁן", וְהַקָּדוֹשׁ בָּרוּךְ הוּא מְשִׁיבָן (שם) "מְקֻטֶּרֶת מֹר וּלְבוֹנָה" וְגוֹ' יֵשׁ לָהֶן יְתֵדוֹת טוֹבוֹת לְהִתָּלוֹת עֲלֵיהֶן, יֵשׁ לָהֶן זְכוּת אָבוֹת. "מְקֻטֶּרֶת מֹר". מָה עִסְקוֹ שֶׁל מֹר זֶה, אֵינוֹ מוֹדִיעַ רֵיחוֹ הַטּוֹב אֶלָּא בְאֵשׁ, אַף אַבְרָהָם אֵימָתַי הוֹדִיעַ מַעֲשִׂים הַטּוֹבִים, כְּשֶׁיָּרַד לְכִבְשַׁן הָאֵשׁ. "וּלְבוֹנָה". זֶה יִצְחָק, מַה לְּבוֹנָה זוֹ נִתֶּנֶת עַל גַּבֵּי הַמִּזְבֵּחַ שֶׁנֶּאֱמַר  "וְנָתַן עָלֶיהָ לְב(וֹ)נָה" אַף יִצְחָק נִתְקָרֵב עַל גַּבֵּי הַמִּזְבֵּחַ. (שה"ש שם) "מִכֹּל אַבְקַת רוֹכֵל". זֶה יַעֲקֹב, מָה עִסְקָהּ שֶׁל אַבְקַת רוֹכֵל, יֵשׁ בָּהּ כָּל דָּבָר וְאֵינָהּ חֲסֵרָה כְּלוּם אַף יַעֲקֹב לֹא הָיָה חָסֵר כְּלוּם, כֹּהֲנִים עָמְדוּ מִמֶּנּוּ לְוִיִּים עָמְדוּ מִמֶּנּוּ מְלָכִים עָמְדוּ מִמֶּנּוּ נְבִיאִים עָמְדוּ מִמֶּנּוּ. אָמַר רַבִּי יוּדָן בַּר רַבִּי שָׁלוֹם, אִם כֵּן יֹאמַר מִכֹּל קֻפַּת רוֹכֵל", מַהוּ "אַבְקַת", לְשׁוֹן  "וַיֵּאָבֵק אִישׁ עִמּוֹ". אָמַר דָּוִד (לָמָּה) (תהלים ב, ז) ["ה'] אָמַר אֵלַי בְּנִי אַתָּה", אַתָּה מוֹצֵא כָּתוּב (לעיל ד, כד) "כִּי ה' אֱלֹהֶיךָ אֵשׁ אֹכְלָה" לְפִיכָךְ אַף יִשְׂרָאֵל כָּל מַעֲשֵׂיהֶן בְּאֵשׁ, שֶׁהֵן בָּנִים שֶׁל הַקָּדוֹשׁ בָּרוּךְ הוּא שֶׁנֶּאֱמַר "בָּנִים אַתֶּם לַה' אֱלֹהֵיכֶם".

{rרמז תתצאr}  "בָּנִים אַתֶּם לַה' אֱלֹהֵיכֶם", רַבִּי יְהוּדָה אוֹמֵר, בָּנִים אַתֶּם לַה' אֱלֹהֵיכֶם, בִּזְמַן שֶׁאַתֶּם נוֹהֲגִין מִנְהַג בָּנִים. רַבִּי מֵאִיר אוֹמֵר, בֵּין כָּךְ וּבֵין כָּךְ קְרוּיִין בָּנִים, שֶׁנֶּאֱמַר  "בָּנִים סְכָלִים הֵמָּה" וְאוֹמֵר (להלן לב, כ) "בָּנִים לֹא אֵמוּן בָּם" וְאוֹמֵר (ישעיה א, ד) "זֶרַע מְרֵעִים בָּנִים מַשְׁחִיתִים" וְאוֹמֵר (הושע ב, א) "וְהָיָה בַּמָּקוֹם אֲשֶׁר יֵאָמֵר לָהֶם לֹא עַמִּי אַתֶּם יֵאָמֵר לָהֶם בְּנֵי אֵל חַי". מַאי וְאוֹמֵר. וְכִי תֵימָא בָּנִים סְכָלִים הוּא דְּמִיקְרוּ בָנֵי, לֵית בְּהוּ הֵימָנוּתָא לָא מִיקְּרוּ בָנֵי, תַּלְמוּד לוֹמַר "בָּנִים לֹא אֵמוּן בָּם", וְכִי תֵימָא כִּי לֵית בְּהוּ הֵימָנוּתָא הוּא דְּמִקְרוּ בָנֵי כִּי פָּלְחֵי לֶאֱלִילִים לָא מִיקְרֵי בָנֵי, תַּלְמוּד לוֹמַר "בָּנִים מַשְׁחִיתִים", וְכִי תֵימָא [בָּנִים מַשְׁחִיתִים הוּא דְּמִיקְרוּ] בָּנֵי מַעֲלוּ לָא מִיקְרוּ, תַּלְמוּד לוֹמַר "בִּמְקוֹם אֲשֶׁר יֵאָמֵר לָהֶם לֹא עַמִּי אַתֶּם יֵאָמֵר לָהֶם בְּנֵי אֵל חַי".

"לֹא תִתְגֹּדְדוּ", אָמַר לָהֶם הַקָּדוֹשׁ בָּרוּךְ הוּא, לֹא תְצַעֲרוּ עַצְמְכֶם עַל מֵת כְּשֵׁם שֶׁהָעוֹבְדֵי אֱלִילִים עוֹשִׂין, כְּשֶׁיָּמוּת לָהֶן מֵת הֵן מְסָרְטִין אֶת גּוּפָן וּמְצַעֲרִין אֶת עַצְמָן. רְאֵה הֵיאַךְ חִבֵּב הַקָּדוֹשׁ בָּרוּךְ הוּא אֶת יִשְׂרָאֵל, שֶׁהוּא מְצַוֶּה אוֹתָן שֶׁלֹּא יִצַעֲרוּ עַצְמָן וְיִטְּלוּ שָׂכָר. אָמַר רַבִּי תַּנְחוּם בַּר חֲנִילַאי, כְּתִיב  "חִכּוֹ מַמְתַּקִּים" יֵשׁ חֵיךְ מָתוֹק מִשֶּׁל הַקָּדוֹשׁ בָּרוּךְ הוּא, שֶׁהוּא מַזְהִיר יִשְׂרָאֵל עַל שְׁקָצִים וּרְמָשִׂים שֶׁלֹּא יֹאכְלוּ וְנוֹתֵן לָהֶם שָׂכָר, יֵשׁ חֵיךְ מָתוֹק מִזֶּה, וְכֵן הַדָּם מַאֲכָל לִכְלָבִים וְאָסַר לְיִשְׂרָאֵל (ויקרא יז, יב) "לֹא תֹּאכַל דָּם" טֹל שָׂכָר, אַף כָּאן מַזְהִיר לֹא תִתְגֹּדְדוּ, שֶׁלֹּא יְצַעֲרוּ עַצְמָם וְיִטְּלוּ שָׂכָר. דָּבָר אַחֵר "לֹא תִתְגֹּדְדוּ", לֹא תָשִׂימוּ אֲגֻדּוֹת אֲגֻדּוֹת וְתִהְיוּ חֲלוּקִין אֵלּוּ עַל אֵלּוּ, שֶׁלֹּא תָשִׂימוּ קָרְחָה בָּכֶם כְּשֵׁם שֶׁעָשָׂה קֹרַח שֶׁחִלֵּק לְיִשְׂרָאֵל וַעֲשָׂאָן אֲגֻדּוֹת אֲגֻדּוֹת וְעָשָׂה קָרְחָה בְּיִשְׂרָאֵל שֶׁנִּבְלְעוּ עִמּוֹ בְּנֵי אָדָם הַרְבֵּה, רְאֵה חִבָּה שֶׁחִבֵּב הַקָּדוֹשׁ בָּרוּךְ הוּא אֶת יִשְׂרָאֵל. אָמַר רַבִּי שִׁמְעוֹן בֶּן יוֹחַאי, רְאֵה בְּכַמָּה לְשׁוֹנוֹת חִבְּבָן הַקָּדוֹשׁ בָּרוּךְ הוּא, קָרָא אוֹתָן בָּנִים וְחָזַר וְקָרָא אוֹתָם עַם קָדוֹשׁ בְּפָרָשָׁה זוֹ, וּשְׁלֹשָׁה פְעָמִים יִחֵד שְׁמוֹ עֲלֵיהֶן בְּפָרָשָׁה זוֹ. בָּנִים אַתֶּם לַה' אֱלֹהֵיכֶם כִּי עַם קָדוֹשׁ אַתָּה לַה' וּבְךָ בָּחַר ה' אֱלֹהֶיךָ. אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל, בָּעוֹלָם הַזֶּה בָּחַרְתִּי בָּכֶם וְיִחַדְתִּי שְׁמִי עֲלֵיכֶם, לֶעָתִיד לָבוֹא אֲנִי בִכְבוֹדִי מִתְהַלֵּךְ בֵּינֵיכֶם,  "וְהִתְהַלַּכְתִּי בְּתוֹכְכֶם" וְגוֹ'.

תְּנַן הָתָם מְגִלָּה נִקְרֵאת בְּי"א בְּי"ב בְּי"ג בְּי"ד בְּט"ו. אֲמַר לֵיהּ רֵישׁ לָקִישׁ לְרַבִּי יוֹחָנָן, קָרֵי כָאן לֹא תִתְגֹּדְדוּ לֹא תֵעָששׂוּ אֲגֻדּוֹת אֲגֻדּוֹת. הַאי לֹא תִתְגֹּדְדוּ מִיבָּעֵי לֵיהּ לְגוּפֵיהּ דַּאֲמַר רַחֲמָנָא לֹא תַעֲשׂוּ חַבּוּרָה עַל מֵת. אִם כֵּן לִיכְתּוּב קְרָא לֹא תְגוֹדְדוּ, מַאי לֹא תִתְגֹּדְדוּ שְׁמַע מִ(י)נָּהּ לְהָכָא הוּא דְאָתָא. וְאֵימָא כֻּלֵּיהּ לְהָכִי הוּא דְּאָתָא. אִם כֵּן לִיכְתוּב קְרָא לֹא תָּגֹדּוֹ, מַאי לֹא תִתְגֹּדְדוּ, שְׁמַע מִ(י)נָּהּ תַּרְתֵּי. כִּי אַמְרִינָן לֹא תִתְגֹּדְדוּ כְּגוֹן בֵּית דִּין אֶחָד בְּעִיר אַחַת, פְּלַג מוֹדִים כְּדִבְרֵי בֵּית שַׁמַּאי וּפְלַג מוֹדִים כְּדִבְרֵי בֵּית הִלֵּל, אֲבָל שְׁנֵי בָּתֵּי דִינִין בְּעִיר אַחַת לֵית לָן בָּהּ.

"לֹא תִתְגֹּדְדוּ", לֹא תֵעָשׂוּ אֲגֻדּוֹת אֲגֻדּוֹת אֶלָּא הֱיוּ כֻּלְּכֶם אֲגֻדָּה אַחַת. וְכֵן הוּא אוֹמֵר (עמוס ט, ו) "הַבּוֹנֶה בַשָּׁמַיִם מַעֲלוֹתָ(י)ו וַאֲגֻדָּתוֹ עַל אֶרֶץ יְסָדָהּ". דָּבָר אַחֵר "לֹא תִתְגֹּדְדוּ". כְּדֶרֶךְ שֶׁאֲחֵרִים עוֹשִׂין שֶׁנֶּאֱמַר (מ"א יח, כח) "וַיִּתְגֹּדְדוּ כְּמִשְׁפָּטָם".

אִיסִי תָּנֵי, בְּבַל יִקְרְחוּ קָרְחָה נָשִׁים פְּטוּרוֹת. מַאי טַעֲמָא דְּאִיסִי דָּרִישׁ הָכִי "בָּנִים" וְלֹא בָנוֹת לְקָרְחָה, אוֹ אֵינוֹ אֶלָּא לִגְדִידָה, כְּשֶׁהוּא אוֹמֵר "כִּי עַם קָדוֹשׁ אַתָּה" וְגוֹ' הֲרֵי גְדִידָה אֲמוּרָה, מָה אֲנִי מְקַיֵּם "בָּנִים" וְלֹא בָּנוֹת, לְקָרְחָה. וּמָה רָאִיתָ. מְרַבֶּה אֲנִי אֶת הַגְּדִידָה שֶׁיֶּשְׁנָה בִמְקוֹם שֵׂעָר וְשֶׁלֹּא בִמְקוֹם שֵׂעַר, וּמוֹצִיא אֲנִי אֶת הַקָּרְחָה שֶׁאֵינָהּ אֶלָּא בִמְקוֹם שֵׂעָר. וְאֵימָא בָּנִים וְלֹא בָנוֹת לְקָרְחָה וְלִגְדִידָה, וְכִי כְּתִיב "עַם קָדוֹשׁ אַתָּה" בִּשְׂרִיטָה הוּא דִּכְתִיב. קָסְבַר אִיסִי שְׂרִיטָה וּגְדִידָה אַחַת הִיא. אַבָּיֵי אֲמַר, הַיְנוּ טַעֲמָא דְּאִיסִי, דְּגְמַר קָרְחָה קָרְחָה מִבְּנֵי אַהֲרֹן, מַה לְּהַלָּן נָשִׁים פְּטוּרוֹת אַף כָּאן נָשִׁים פְּטוּרוֹת. רָבָא אֲמַר, הַיְנוּ טַעֲמָא דְאִיסִי, יָלִיף בֵּין עֵינֵיכֶם מִתְּפִלִּין, מַה לְּהַלָּן נָשִׁים פָּטוּרוֹת אַף כָּאן נָשִׁים פְּטוּרוֹת. וּבֵין לְרָבָא וּבֵין לְאַבָּיֵי, הַאי בָּנִים אַתֶּם לַה' בִּזְמַן שֶׁאַתֶּם נוֹהֲגִין מִנְהַג בָּנִים וְכוּ' .

"וְלֹא תָשִׂימוּ קָרְחָה בֵּין עֵינֵיכֶם", יָכוֹל לֹא יְהֵא חַיָּבִים אֶלָּא עַל בֵּין הָעֵינַיִם בִּלְבַד, מִנַּיִן לְרַבּוֹת כָּל הָרֹאשׁ תַּלְמוּד לוֹמַר (ויקרא כא, ה) "בְּרֹאשָׁם" לְרַבּוֹת אֶת כָּל הָרֹאשׁ. יָכוֹל הַכֹּהֲנִים שֶׁרִבָּה בָּהֶן הַכָּתוּב מִצְווֹת יְתֵרוֹת חַיָּבִין עַל כָּל קָרְחָה וְקָרְחָה וְחַיָּבִין עַל הָרֹאשׁ כְּבֵין הָעֵינַיִם אֲבָל יִשְׂרָאֵל שֶׁלֹּא רִבָּה בָּהֶן הַכָּתוּב מִצְווֹת יְתֵרוֹת לֹא יְהוּ חַיָּבִין אֶלָּא אַחַת וְלֹא יְהוּ חַיָּבִין אֶלָּא בֵין הָעֵינַיִם בִּלְבַד. תַּלְמוּד לוֹמַר "קָרְחָה קָרְחָה" לִגְזֵרָה שָׁוָה, מַה קָּרְחָה הָאֲמוּרָה בַּכֹּהֲנִים חַיָּבִים עַל כָּל קָרְחָה וְקָרְחָה וְחַיָּבִין עַל הָרֹאשׁ כְּבֵין הָעֵינַיִם אַף קָרְחָה הָאֲמוּרָה בְּיִשְׂרָאֵל חַיָּבִין עַל כָּל קָרְחָה וְקָרְחָה וְחַיָּבִין עַל הָרֹאשׁ כְּבֵין הָעֵינַיִם, וּמַה קָּרְחָה הָאֲמוּר בְּיִשְׂרָאֵל אֵין חַיָּבִין אֶלָּא עַל הַמֵּת בִּלְבַד אַף קָרְחָה הָאֲמוּרָה בְּכֹהֲנִים אֵין חַיָּבִין אֶלָּא עַל הַמֵּת (כָּתוּב בֶּרֶמֶז תרכ"ט).

רַב הַמְנוּנָא מִפְקָד לְחָבֵרַיָּא פַּקָּדוּן לִנְשֵׁיכוֹן, כַּד הֲווּן קַיָּימִין עַל מֵתַיָּא לָא לִתְלְשׁוּן בִּשְׂעָרֵיהוֹן, שֶׁלֹּא יָבוֹאוּ לִידֵי קָרְחָה.

(שֶׁנֶּאֱמַר) "כִּי עַם קָדוֹשׁ אַתָּה לַה'", קְדֻשָּׁה שֶׁהִיא עָלֶיךָ הִיא גָרְמָה לְךָ. דָּבָר אַחֵר לֹא תִגְרֹם לְעַם אַחֵר לִהְיוֹת קָדוֹשׁ, כַּיּוֹצֵא בוֹ. וּבְךָ בָּחַר ה', (תהלים קלה, ד) "כִּי יַעֲקֹב בָּחַר לוֹ יָהּ". לִהְיוֹת לוֹ לְעַם סְגֻלָּה. (שם) "יִשְׂרָאֵל לִסְגֻלָּתוֹ". דָּבָר אַחֵר "כִּי עַם קָדוֹשׁ אַתָּה לַה' אֱלֹהֶיךָ". קְדֻשַּׁת עַצְמְךָ. וּבְךָ בָּחַר ה' אֱלֹהֶיךָ לִהְיוֹת לוֹ לְעַם סְגֻלָּה מִכֹּל הָעַמִּים. מְלַמֵּד שֶׁכָּל אֶחָד וְאֶחָד מִיִּשְׂרָאֵל חָבִיב לִפְנֵי הַקָּדוֹשׁ בָּרוּךְ הוּא מִכָּל עוֹבְדֵי אֱלִילִים. יָכוֹל אַף מֵאָבוֹת הָרִאשׁוֹנִים. תַּלְמוּד לוֹמַר "מִכֹּל הָעַמִּים אֲשֶׁר עַל פְּנֵי הָאֲדָמָה", אֱמֹר מֵעַתָּה מִשֶּׁלְּפָנָיו וּמִשֶּׁל אַחֲרָיו וְלֹא מִשֶּׁל אָבוֹת הָרִאשׁוֹנִים.

{pפסוק ג-וp}  "לֹא תֹאכַל כָּל תּוֹעֵבָה", אֲמַר רַב אַסֵּי, מִנַּיִן לְבָשָׂר בְּחָלָב שֶׁאָסוּר בַּאֲכִילָה, שֶׁנֶּאֱמַר "לֹא תֹאכַל כָּל תּוֹעֵבָה", כָּל שֶׁתִּעַבְתִּי לְךָ הֲרֵי הוּא בְּבַל תֹּאכַל. אֵין לִי אֶלָּא בַּאֲכִילָה, בַּהֲנָאָה מִנַּיִן. כִּדְרַבִּי אַבָּהוּ, [דַּאֲמַר רַבִּי אַבָּהוּ] אֲמַר רַבִּי אֶלְעָזָר כָּל מָקוֹם שֶׁנֶּאֱמַר 'לֹא תֹאכַל' 'לֹא תֹאכֵלוּ' 'לֹא יֵאָכֵל' אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמָע עַד שֶׁיִּפְרֹט לְךָ הַכָּתוּב כְּדֶרֶךְ שֶׁפֵּרֵט לְךָ בִּנְבֵלָה לְגֵר בִּנְתִינָה וּלְנָכְרִי בִּמְכִירָה וְכוּ' (עֲיֵּן שָׁם).

"וְכָל בְּהֵמָה מַפְרֶסֶת פַּרְסָה [וְשֹׁסַעַת שֶׁסַע שְׁתֵּי פְרָסוֹת], מַעֲלַת גֵּרָה". עַד שֶׁיְּהוּ בָהּ שְׁלֹשָׁה סִימָנִין הַלָּלוּ אֵינָהּ מֻתֶּרֶת בַּאֲכִילָה. אַבָּא חָנָן מִשּׁוּם רַבִּי אֱלִיעֶזֶר אוֹמֵר, הַשְּׁסוּעָה, מִין חַיָּה. אָמַר רַבִּי יֹאשִׁיָּה, כָּל מָקוֹם שֶׁנֶּאֱמַר "צִפּוֹר", בְּטָהוֹר הַכָּתוּב מְדַבֵּר. אָמַר רַבִּי יִצְחָק, עוֹף טָהוֹר נִקְרָא עוֹף וְנִקְרָא צִפּוֹר, וְהַטָּמֵא אֵינָהּ נִקְרָא אֶלָּא עוֹף לְבַדּוֹ.

"לֹא תֹאכַל כָּל תּוֹעֵבָה", רַבִּי אֱלִיעֶזֶר אוֹמֵר, מִנַּיִן לְצוֹרֵם אֹזֶן הַבְּכוֹר וְאוֹכֵל מִמֶּנָּה שֶׁהוּא בְּלֹא תַעֲשֶׂה. תַּלְמוּד לוֹמַר "לֹא תֹאכַל כָּל תּוֹעֵבָה". אֲחֵרִים אוֹמְרִים בִּפְסוּלֵי הַמֻּקְדָּשִׁים הַכָּתוּב מְדַבֵּר, נֶאֱמַר כָּאן תּוֹעֵבָה וְנֶאֱמַר לְהַלָּן  "לֹא תִזְבַּח לַה' אֱלֹהֶיךָ שׁוֹר וָשֶׂה וְגוֹ' כִּי תוֹעֲבַת" וְגוֹ', מַה תּוֹעֵבָה הָאֲמוּרָה לְהַלָּן בִּפְסוּלֵי הַמֻּקְדָּשִׁין הַכָּתוּב מְדַבֵּר אַף תּוֹעֵבָה הָאֲמוּרָה כָּאן בִּפְסוּלֵי הַמֻּקְדָּשִׁין הַכָּתוּב מְדַבֵּר.

"זֹאת הַבְּהֵמָה אֲשֶׁר תֹּאכֵלוּ שׁוֹר שֵׂה כְשָׂבִים וְשֵׂה עִזִּים אַיָּל וּצְבִי" וְגוֹ', מְלַמֵּד שֶׁחַיָּה בִּכְלַל בְּהֵמָה. מִנַּיִן שֶׁאַף בְּהֵמָה בִּכְלַל חַיָּה. תַּלְמוּד לוֹמַר (ויקרא יא, ב) "זֹאת הַחַיָּה אֲשֶׁר תֹּאכֵלוּ" וְגוֹ'. מְלַמֵּד שֶׁחַיָּה קְרוּיָה בְּהֵמָה וּבְהֵמָה קְרוּיָה חַיָּה וּמְלַמֵּד שֶׁבְּהֵמָה טְמֵאָה מְרֻבָּה מִבְּהֵמָה טְהוֹרָה, בְּכָל מָקוֹם הַכָּתוּב פּוֹרֵט אֶת הַמֻּעָט. וּתְאוֹ, רַבִּי יוֹסֵי אוֹמֵר, תְאוֹ זֶה שׁוֹר הַבָּר.

"וְכָל בְּהֵמָה מַפְרֶסֶת פַּרְסָה" וְגוֹ'. לְפִי שֶׁמָּצִינוּ שֶׁרִבָּה הַכָּתוּב טְרֵפָה כְּעֵין טְרֵפוֹת אַף אֲנִי אֲרַבֶּה אֶת הַפָּסוּל כְּעֵין הַפְּסוּלִין, וְאֵיזֶה, זֶה הַחוֹרֵשׁ בְּשׁוֹר וּבַחֲמוֹר וּבְמֻקְדָּשִׁין. תַּלְמוּד לוֹמַר "שׁוֹר שֵׂה כְשָׂבִים וְשֵׂה עִזִּים תֹּאכֵלוּ". מְרַבֶּה אֲנִי אֶת אֵלּוּ וַעֲדַיִן לֹא אֲרַבֶּה אֶת הָרוֹבֵעַ וְאֶת הַנִּרְבָּע, מֻקְצֶה וְנֶעֱבָד וְאֶתְנָן וּמְחִיר וְכִלְאַיִם (וּטְרֵפָה) וְיוֹצֵא דֹפֶן. תַּלְמוּד לוֹמַר "שׁוֹר שֵׂה כְשָׂבִים וְשֵׂה עִזִּים". מְרַבֶּה אֲנִי אֶת אֵלּוּ וַעֲדַיִן לֹא אֲרַבֶּה אֶת שֶׁנֶּעֶבְרָה בָּהּ עֲבֵירָה עַל פִּי עֵד אֶחָד אוֹ עַל פִּי הַבְּעָלִים. תַּלְמוּד לוֹמַר "שׁוֹר שֵׂה כְשָׂבִים" וְגוֹ'. מְרַבֶּה אֲנִי אֶת אֵלּוּ וַעֲדַיִן לֹא אֲרַבֶּה אֶת שֶׁנֶּעֶבְדָה בוֹ עֲבֵרָה עַל פִּי שְׁנַיִם עֵדִים וַעֲדַיִן לֹא נִגְמַר דִּינוֹ. תַּלְמוּד לוֹמַר "שׁוֹר שֵׂה כְשָׂבִים וְשֵׂה עִזִּים תֹּאכֵלוּ". מְרַבֶּה אֲנִי אֶת אֵלּוּ שֶׁגָּדְלוּ בְטָהֳרָה וַעֲדַיִן לֹא אֲרַבֶּה אֶת וְלַד טְרֵפָה שֶׁיָּנְקָה מִן הַכְּשֵׁרָה. תַּלְמוּד לוֹמַר "בַּבְּהֵמָה". מְרַבֶּה אֲנִי אֶת וְלַד טְרֵפָה שֶׁיָּנְקָה מִן הַכְּשֵׁרָה וַעֲדַיִן לֹא אֲרַבֶּה אֶת וְלַד טְרֵפָה שֶׁיָּנְקָה מִבְּהֵמָה טְהוֹרָה עִם הַטְּמֵאָה. תַּלְמוּד לוֹמַר "בַּבְּהֵמָה". כָּל בְּהֵמָה, בַּבְּהֵמָה תֹּאכֵלוּ. לְרַבּוֹת אֶת הַשִּׁלְיָא. יָכוֹל אֲפִלּוּ יָצְתָה מִקְצָתָהּ. תַּלְמוּד לוֹמַר "אֹתָהּ".

"אֹתָהּ תֹּאכֵלוּ", אוֹתָה בַּאֲכִילָה וְאֵין בְּהֵמָה טְמֵאָה בַּאֲכִילָה. אֵין לִי אֶלָּא בַעֲשֵׂה, מִנַּיִן אַף בְּלֹא תַעֲשֶׂה. תַּלְמוּד לוֹמַר "אֶת הַגָּמָל וְאֶת הָאַרְנֶבֶת וְאֶת  הַשָּׁפָן... וְאֶת הַחֲזִיר... מִבְּשָׂרָם לֹא תֹאכֵלוּ". אֵין לִי אֶלָּא אֵלּוּ בִּלְבַד, שְׁאָר בְּהֵמָה [טְמֵאָה] מִנַּיִן. וְדִין הוּא, וּמָה אֵלּוּ שֶׁיֵּשׁ בָּהֶן סִימָנֵי טָהֳרָה הֲרֵי הֵם בְּלֹא תַעֲשֶׂה שְׁאָר בְּהֵמָה טְמֵאָה שֶׁאֵין בָּהֶן סִימָנֵי טָהֳרָה אֵינוֹ דִין שֶׁיְּהוּ בְּלֹא תַעֲשֶׂה עַל אֲכִילָתָן, נִמְצְאוּ הַגָּמָל וְהָאַרְנֶבֶת וְהַשָּׁפָן וְהַחֲזִיר מִן הַכְּתוּבִין וּשְׁאָר בְּהֵמָה טְמֵאָה מִקַּל וָחֹמֶר, נִמְצֵאת מִצְוַת עֲשֵׂה שֶׁלָּהֶן מִן הַכָּתוּב וּמִצְוַת לֹא תַעֲשֶׂה מִקַּל וָחֹמֶר.

{pפסוק זp}  "אַךְ אֶת זֶה לֹא תֹאכְלוּ מִמַּעֲלֵי הַגֵּרָה וּמִמַּפְרִיסֵי הַפַּרְסָה הַשְּׁסוּעָה", אָמַר רַבִּי עֲקִיבָא, וְכִי מֹשֶׁה רַבֵּינוּ קְנִיגִי הָיָה אוֹ בַּלִּיסְטָרִי הָיָה, אֶלָּא מִכָּאן תְּשׁוּבָה לָאוֹמְרִים אֵין תּוֹרָה מִן הַשָּׁמַיִם. אֲמַר רַב חָנָן בַּר רָבָא, הַשְּׁסוּעָה, בְּרִיָּה בִּפְנֵי עַצְמָהּ הִיא, שֶׁיֵּשׁ לָהּ שְׁנֵי גַבִּין וּשְׁנֵי שִׁדְרָאוֹת. הַמַּפֶּלֶת בְּרִיָּה שֶׁיֵּשׁ לָה שְׁנֵי גַּבִּין וּשְׁנֵי שִׁדְרָאוֹת, רַב אֲמַר בְּאִשָּׁה אֵינוֹ וָלָד וּבִבְהֵמָה אֲסוּרָה בַּאֲכִילָה, וּשְׁמוּאֵל אֲמַר בְּאִשָּׁה וָלָד וּבִבְהֵמָה מֻתָּר בַּאֲכִילָה. וְקָמִפְלְגֵי בִּדְרַב חָנָן בַּר אַבָּא, דַּאֲמַר הַשְּׁסוּעָה בְּרִיָּה שֶׁיֵּשׁ לָהּ שְׁנֵי גַּבִּין וּשְׁנֵי שִׁדְרָאוֹת, רַב אֲמַר בְּרִיָּה בְּעָלְמָא לֵיתָא וְכִי אַגְמְרֵיהּ רַחֲמָנָא לְמֹשֶׁה בִּמְעֵי אִמָּהּ אַגְמְרֵיהּ, וּשְׁמוּאֵל אֲמַר בְּרִיָּה בְּעָלְמָא אִיתָא וְכִי אַגְמְרֵיהּ רַחֲמָנָא לְמֹשֶׁה הֵיכָא שֶׁיָּצָא לַאֲוִיר הָעוֹלָם אֲבָל בִּמְעֵי אִמָּהּ שָׁרֵי. אֵיתִיבֵיהּ רַב שִׁימִי בַּר חִיָּא לְרַב, אֵיזֶהוּ  "גִבֵּן" הָאָמוּר בַּתּוֹרָה, כָּל שֶׁיֵּשׁ לוֹ שְׁנֵי גַבִּין וּשְׁנֵי שִׁדְרָאוֹת, [פָּסוּל לַעֲבוֹדָה, אַלְמָא דְּחָיֵי]. אֲמַר לֵיהּ, שִׁימִי, אֶת שֶׁשִּׁדְרָתוֹ עֲקֻמָּה.

{pפסוק יאp}  "כָּל צִפּוֹר טְהֹרָה תֹּאכֵלוּ", לְרַבּוֹת הַמְשֻׁלַּחַת. וְזֶה אֲשֶׁר לֹא תֹאכְלוּ. לְרַבּוֹת אֶת הַשְּׁחוּטָה. וְאֵיפוּךְ אֲנָא. אֲמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יוֹחַאי, לֹא מָצִינוּ בְּבַעֲלֵי חַיִּים שֶׁאֲסוּרִים. דְּבֵי רַבִּי יִשְׁמָעֵאל תָּנָא (שם יד, ז) "וְשִׁלַּח עַל פְּנֵי הַשָּׂדֶה", כְּשָׂדֶה, מַה שָּׂדֶה מֻתֶּרֶת אַף הָא נַמֵּי מֻתֶּרֶת. וְהַאי שָׂדֶה מִבָּעֵי לֵיהּ לְכִדְתַנְיָא "שָׂדֶה", שֶׁלֹּא יַעֲמֹד בְּיָפוֹ וְיִזְרְקֶנָּה לַיָּם, בִּגְבַת וְיִזְרְקֶנָּה לַמִּדְבָּר, וְשֶׁלֹּא יַעֲמֹד חוּץ לָעִיר וְיִזְרְקֶנָּה בְּתוֹךְ הָעִיר אֶלָּא כָּל שֶׁעוֹמֵד בָּעִיר וְיִזְרְקֶנָּה חוּץ לַחוֹמָה. וְאִידָךְ, אִם כֵּן לִיכְתּוּב קְרָא "שָׂדֶה", מַאי "הַשָּׂדֶה", שְׁמַע מִ(י)נָּהּ תַּרְתֵּי. רָבָא אֲמַר, לֹא אָמְרָה תוֹרָה שְׁלַח לְתַקָּלָה.

"הַנֶּשֶׁר וְהַפֶּרֶס וְהָעָזְנִיָּה", רַבִּי עֲקִיבָא אוֹמֵר, נֶאֱמַר כָּאן "נֶשֶׁר" וְנֶאֱמַר לְהַלָּן (ויקרא יא, יג) "נֶשֶׁר", מַה נֶּשֶׁר הָאָמוּר לְהַלָּן עָשָׂה כָּל הָאֲמוּרִים עִם הַנֶּשֶׁר בְּבַל תַּאֲכִיל וּבַל תֹּאכַל אַף נֶשֶׁר הָאָמוּר כָּאן עָשָׂה כָּל הָאֲמוּרִים עִם הַנֶּשֶׁר בְּבַל תַּאֲכִיל וּבַל תֹּאכַל. רַבִּי שִׁמְעוֹן אוֹמֵר, נֶאֱמַר כָּאן "אַיָּה" וְנֶאֱמַר לְהַלָּן  "אַיָּה", מָה אַיָּה הָאֲמוּרָה כָּאן עָשָׂה אֶת הָרָאָה מִין אַיָּה אַף אַיָּה הָאֲמוּרָה לְהַלָּן עָשָׂה אֶת הָרָאָה מִין אַיָּה. דָּבָר אַחֵר "הָרָאָה", זוֹ דַּיָּה וְכֻלָּן מִין דַּיָּה. אִיסִי בֶּן יְהוּדָה אוֹמֵר, יֵשׁ מֵאָה עוֹפוֹת בַּמִּזְרָח וְכֻלָּן מִין אַיָּה, אַיָּה דַּיָּה רָאָה (שם) "דָּאָה", לָמָּה נִשְׁנוּ בְּמִשְׁנֶה תוֹרָה, בַּבְּהֵמָה מִפְּנֵי הַשְּׁסוּעָה וּבָעוֹף מִפְּנֵי הָרָאָה.

{pפסוק יד-כp}  עֹרֵב, זֶה עוֹרֵב הַגָּדוֹל. וְאֶת כָּל עֹרֵב. לְהָבִיא עוֹרֵב הָעִמְקִי וְעוֹרֵב הַבָּא בְרֹאשׁ יוֹנִים לְמִינוֹ. לְהָבִיא אֶת הַזַּרְזִיר. כְּשֶׁהוּא אוֹמֵר לְמִינֵהוּ, לְהָבִיא בֶּן הָהַרְיָה, וְאֵת בַּת הַיַּעֲנָה וְגוֹ'. מְלַמֵּד שֶׁעוֹף טָהוֹר מְרֻבֶּה מֵעוֹף טָמֵא, בְּכָל מָקוֹם הַכָּתוּב פּוֹרֵט אֶת הַמֻּעָט. סִימָנֵי בְּהֵמָה וְחַיָּה נֶאֶמְרוּ מִן הַתּוֹרָה, סִימָנֵי הָעוֹף לֹא נֶאֱמְרוּ, וְאָמְרוּ חֲכָמִים כֹל עוֹף דּוֹרֵס טָמֵא שֶׁנֶּאֱמַר "נֶשֶׁר" מַה נֶּשֶׁר מְפֹרָשׁ אֵין לוֹ זֶפֶק וְאֵין לוֹ אֶצְבַּע יְתֵרָה וְאֵין קֻרְקְבָנוֹ נִקְלָף וְדוֹרֵס וְאוֹכֵל טָמֵא אַף כָּךְ כֹל כַּיּוֹצֵא בוֹ טָמֵא, וְכָל שֶׁאֵין בּוֹ סִימָנִין אֵלּוּ טָהוֹר. כָּל עוֹף טָהוֹר תֹּאכֵלוּ. מִצְוַת עֲשֵׂה. וְכֹל שֶׁרֶץ הָעוֹף טָמֵא הוּא לָכֶם. מִצְוַת לֹא תַעֲשֶׂה. רַבִּי שִׁמְעוֹן אוֹמֵר, כָּל עוֹף טָהוֹר תֹּאכֵלוּ, אֵלּוּ חֲגָבִים טְהוֹרִים, וְכֹל שֶׁרֶץ הָעוֹף טָמֵא הוּא לָכֶם, אֵלּוּ חֲגָבִים טְמֵאִים.

{pפסוק כא-כבp}  "לֹא תֹאכְלוּ כָל נְבֵלָה" וְגוֹ', אֵין לִי אֶלָּא לְגֵר בִּנְתִינָה וּלְנָכְרִי בִּמְכִירָה, לְגֵר בִּמְכִירָה מִנַּיִן, תַּלְמוּד לוֹמַר "לַגֵּר אֲשֶׁר- בִּשְׁעָרֶיךָ תִּתְּנֶנָּה אוֹ מָכֹר", וּלְנָכְרִי בִּנְתִינָה מִנַּיִן, תַּלְמוּד לוֹמַר "תִּתְּנֶנֶּה אוֹ מָכֹר לְנָכְרִי", נִמְצָא אֶחָד גֵּר וְאֶחָד נָכְרִי בֵּין בִּנְתִינָה בֵּין בִּמְכִירָה, דִּבְרֵי רַבִּי מֵאִיר. רַבִּי יְהוּדָה אוֹמֵר, דְּבָרִים כִּכְתָבָן, לְגֵר בִּנְתִינָה וּלְנָכְרִי בִּמְכִירָה. מַאי טַעֲמָא דְּרַבִּי יְהוּדָה. אִי סָלְקָא דַעְתָּךְ כִּדְקָאֲמַר רַבִּי מֵאִיר לִכְתּוּב רַחֲמָנָא לֹא תֹאכְלוּ כָל נְבֵלָה לַגֵּר אֲשֶׁר בִּשְׁעָרֶיךָ וְלַנָּכְרִי תִּתְּנֶנָּה וַאֲכָלָהּ וּמָכֹר, אוֹ לָמָּה לִי, שְׁמַע מִ(י)נָּהּ דְּבָרִים כִּכְתָבָן לְגֵר בִּנְתִינָה וּלְנָכְרִי בִמְכִירָה. וְרַבִּי מֵאִיר אוֹמֵר, מִיבָּעֵי לֵיהּ לְהַקְדִּים נְתִינָה דְּגֵר לִמְכִירָה דְנָכְרִי. וְרַבִּי יְהוּדָה, הַהוּא לָא אִיצְטְרִיךְ קְרָא. סְבָרָא הוּא, זֶה אַתָּה מְצֻוֶּה עָלָיו לְהַחֲיוֹתוֹ וְזֶה אִי אַתָּה מְצֻוֶּה עָלָיו לְהַחֲיוֹתוֹ.

וּמַתְּנַת חִנָּם גּוּפָהּ תַּנָּאֵי הִיא, דְּתַנְיָא לֹא תֹאכְלוּ כָל נְבֵלָה וְגוֹ', אֵין לִי אֶלָּא לְגֵר בִּנְתִינָה וְכוּ'.

תַּנְיָא אֶחָד נוֹתֵן טַעַם לִפְגָם וְאֶחָד נוֹתֵן טַעַם לְשֶׁבַח אָסוּר, דִּבְרֵי רַבִּי מֵאִיר רַבִּי שִׁמְעוֹן אוֹמֵר, לְשֶׁבַח אָסוּר לִפְגָם מֻתָּר. מַאי טַעֲמָא דְּרַבִּי מֵאִיר. יָלִיף מִגִּעוּלֵי נָכְרִים, דְּנוֹתֵן טַעַם לִפְגָם הוּא וַאֲפִלּוּ הָכִי אֲסָרֵיהּ רַחֲמָנָא הָכָא נַמֵּי לָא שְׁנָא. וְאִידָךְ, (כִּדְרַב חִיָּא בַּר הוּנָא) [כִּדְרַב הוּנָא בְּרֵיהּ דְּרַבִּי חִיָּא] לֹא אָסְרָה תוֹרָה אֶלָּא קְדֵרָה בַּת יוֹמָא [דְּלַאו לִפְגָם הוּא]. וְאִידָךְ, קְדֵרָה בַּת יוֹמָא נַמֵּי אִי אֶפְשָׁר דְּלָא פְגָמָא פּוּרְתָא. וְרַבִּי שִׁמְעוֹן מַאי טַעֲמָא. דְּתַנְיָא לֹא תֹאכְלוּ כָל נְבֵלָה לַגֵּר אֲשֶׁר- בִּשְׁעָרֶיךָ, כָּל הָרְאוּיָה לְגֵר קְרוּיָה נְבֵלָה וְכוּ', וְרַבִּי מֵאִיר, הַהִיא לְמַעוּטֵי סְרוּחָה מֵעִיקָרָא. וְרַבִּי שִׁמְעוֹן, סְרוּחָה מֵעִיקָרָא לָא צָרִיךְ קְרָא עַפְרָא בְעָלְמָא הִיא.

אֲמַר בַּר פָּדָא, טֻמְאָה חֲמוּרָה עַד לְגֵר, טֻמְאָה קַלָּה עַד לְכֶלֶב. וְרַבִּי יוֹחָנָן אֲמַר, אַחַת זוֹ וְאַחַת זוֹ עַד לְכֶלֶב. מַאי טַעֲמָא דְּבַר פָּדָא. דִּכְתִיב "לֹא תֹאכְלוּ כָל נְבֵלָה". לַגֵּר וְגוֹ', נְבֵלָה הָרְאוּיָה לְגֵר קְרוּיָה נְבֵלָה וְשֶׁאֵינָהּ רְאוּיָה לְגֵר אֵינָהּ קְרוּיָה נְבֵלָה. וְאִידָךְ, הַהוּא לְמַעוּטֵי סְרוּחָה מֵעִיקָרָא. וְאִידָךְ, סְרוּחָה מֵעִיקָרָא לָא צְרִיכָא קְרָא לְמַעוּטֵי, עַפְרָא בְעָלְמָא הִיא.

"לֹא תֹאכְלוּ כָל נְבֵלָה". כָּל. לְרַבּוֹת נִבְלַת כְּוִי וְקָסְבַר כְּוִּי בְּרִיָּה בִפְנֵי עַצְמָהּ הוּא.

"לֹא תֹאכְלוּ כָל נְבֵלָה" וְגוֹ'. בִּשְׁלָמָא לְרַבִי מֵאִיר דַּאֲמַר אֶחָד גֵּר וְאֶחָד נָכְרִי בֵּין בִּנְתִינָה בֵּין בִּמְכִירָה, מִדְּאִיצְטְרִיךְ קְרָא לְמִישְׁרָא [נְבֵלָה בַּהֲנָאָה] מִכְּלַל דְּכָל אִסּוּרִין שֶׁבַּתּוֹרָה אֲסוּרִין בֵּין בַּאֲכִילָה בֵּין בַּהֲנָאָה, אֶלָּא לְרַבִּי יְהוּדָה דַּאֲמַר לִדְבָרִים כִּכְתָבָן הוּא דְּאָתָא הָא כֹל אִסּוּרִין שֶׁבַּתּוֹרָה דְּאָסִירֵי בַּהֲנָאָה מִנָּא לֵיהּ. נָפְקָא לֵיהּ (שמות כב, ל) מִ"לַכֶּלֶב תַּשְׁלִ(י)כוּן א(וֹ)תוֹ", אוֹתוֹ אַתָּה מַשְׁלִיךְ לַכֶּלֶב וְאִי אַתָּה מַשְׁלִיךְ לַכֶּלֶב כָּל אִסּוּרִין שֶׁבַּתּוֹרָה. וְרַבִּי מֵאִיר, אוֹתָהּ אַתָּה מַשְׁלִיךְ לַכֶּלֶב וְאִי אַתָּה מַשְׁלִיךְ לַכֶּלֶב חֻלִּין שֶׁנִּשְׁחֲטוּ בָּעֲזָרָה. וְרַבִּי יְהוּדָה, חֻלִּין שֶׁנִּשְׁחֲטוּ בַּעֲזָרָה לָאו דְּאוֹרָיְתָא.

"לֹא תֹאכְלוּ כָל נְבֵלָה", אֵין לִי אֶלָּא נְבֵלָה, טְרֵפָה מִנַּיִן. תַּלְמוּד לוֹמַר "נְבֵלָה כָל נְבֵלָה" וְגוֹ'. רַבִּי יְהוּדָה אוֹמֵר, דְּבָרִים כִּכְתָבָן כוּ' (כדלעיל). כִּי עַם קָדוֹשׁ אַתָּה. דְּבָרִים הַמֻּתָּרִין וַאֲחֵרִים נָהֲגוּ בְהוֹ אִסּוּר אֵין אַתָּה רַשַּׁאי לְהַתִּירָן בִּפְנֵיהֶם. כִּי עַם קָדוֹשׁ אַתָּה. קַדֵּשׁ אֶת עַצְמְךָ בַּמֻּתָּר לְךָ. (כָּתוּב בֶּרֶמֶז רט"ו).

"לֹא תְבַשֵּׁל גְּדִי" (כָּתוּב בֶּרֶמֶז שנ"ט).

רַבִּי שִׁמְעוֹן בֶּן יוֹחַאי אוֹמֵר מִשּׁוּם רַבִּי שִׁמְעוֹן, בָּשָׂר בְּחָלָב אָסוּר בַּאֲכִילָה וּמֻתָּר בַּהֲנָאָה, שֶׁנֶּאֱמַר "כִּי עַם קָדוֹשׁ אַתָּה לַה' אֱלֹהֶיךָ לֹא תְבַשֵּׁל גְּדִי בַּחֲלֵב אִמּוֹ" וּלְהַלָּן הוּא אוֹמֵר  "וְאַנְשֵׁי קֹדֶשׁ תִּהְיוּן לִי", מַה לְּהַלָּן אָסוּר בַּאֲכִילָה וּמֻתָּר בַּהֲנָאָה אַף כָּאן אָסוּר בַּאֲכִילָה וּמֻתָּר בַּהֲנָאָה.

{rרמז תתצבr}  "עַשֵּׂר תְּעַשֵּׂר", מַה כְּתִיב לְמַעְלָה מִן הָעִנְיָן, לֹא- תֹאכְלוּ כָל נְבֵלָה, הָאוֹכֵל פֵּרוֹתָיו טְבָלִים כְּאוֹכֵל נְבֵלוֹת וּטְרֵפוֹת, מַה טַעַם, לֹא תֹאכְלוּ כָל נְבֵלָה... עַשֵּׂר תְּעַשֵּׂר. הָאוֹכֵל פֵּרוֹתָיו טְבָלִים לְמַעְשַׂר עָנִי, חַיָּב מִיתָה. אֲמַר רַבִּי יִצְחָק, בִּשְׁלֹשָׁה מְקוֹמוֹת כְּתִיב לֹא תְבַשֵּׁל גְּדִי, אֶחָד לְעִנְיָנוֹ וְאֶחָד לְעִנְיַן מַעַשְׂרוֹת וְאֶחָד לְעִנְיְנֵי תוֹרָה לְעִנְיָנוֹ מַה כְּתִיב, (שמות כג, יט) "רֵאשִׁית בִּכּוּרֵי אַדְמָתְךָ [וְגוֹ' לֹא תְבַשֵּׁל" וְגוֹ'], מַה כְּתִיב בַּתְרֵיהּ  "הִנֵּה אָנֹכִי שֹׁלֵחַ מַלְאָךְ לְפָנֶיךָ", לְעִנְיַן תּוֹרָה מַה כְּתִיב, (שם לד, כ) "רֵאשִׁית בִּכּוּרֵי אַדְמָתְךָ", מַה כְּתִיב בַּתְרֵיהּ, (שם, כז) "וַיֹּאמֶר ה' אֶל מֹשֶׁה כְּתֹב לְךָ אֶת הַדְּבָרִים הָאֵלֶּה", אֲמַר לֵיהּ הַקָּדוֹשׁ בָּרוּךְ הוּא לְמֹשֶׁה עַד דְּסַנְדָּלָא בְּרַגְלָךְ דְּרֹס כּוּבָא, מִ"לֹּא תְבַשֵּׁל גְּדִי בַּחֲלֵב אִמּוֹ" "כְּתֹב לְךָ אֶת הַדְּבָרִים הָאֵלֶּה", לְעִנְיַן מַעַשְׂרוֹת לֹא תֹאכְלוּ כָל נְבֵלָה וְגוֹ' לֹא תְבַשֵּׁל גְּדִי בַּחֲלֵב אִמּוֹ, מַה כְּתִיב בַּתְרֵיהּ, עַשֵּׂר תְּעַשֵּׂר, אֶלָּא אָמַר הַקָּדוֹשׁ בָּרוּךְ הוּא אַל תִּגְרְמוּ לִי לְבַשֵּׁל גְּדָיִים עַד שֶׁהֵם בִּמְעֵי אִמּוֹתֵיהֶן שֶׁאִם אֵין אַתֶּם מוֹצִיאִין מַעַשְׂרוֹתֵיכֶם כָּרָאוּי רוּחַ אַחַת שֶׁל קָדִים אֲנִי שׁוֹלֵחַ וְהִיא שְׁדָפָתָן, כְּמָה דְּאַתְּ אָמַר  "וּשְׁדֵפָה לִפְנֵי קָמָה".

זֶה שֶׁאָמַר הַכָּתוּב (משלי כח, כח) "נִבֳהָל לְהוֹן אִישׁ רַע עָיִן" וְגוֹ', רַבִּי לֵוִי פְּתַר קְרָא בְּזֶה שֶׁאֵינוֹ מוֹצִיא מַעַשְׂרוֹתָיו כָּרָאוּי. [מַעֲשֵׂה בְּאָדָם אֶחָד שֶׁהָיָה מוֹצִיא מַעַשְׂרוֹתָיו כָּרָאוּי] וְהָיְתָה לוֹ שָׂדֶה עוֹשָׂה אֶלֶף מִדוֹת, וְהָיָה מוֹצִיא מִמֶּנָּה מֵאָה מִדוֹת לְמַעֲשֵׂר וּמִמֶּנָּה הָיָה נִזּוֹן כָּל יָמָיו וּמִמֶּנָּה מִתְפַּרְנֵס כָּל בֵּיתוֹ. בִּשְׁעַת מִיתָתוֹ קָרָא לִבְנוֹ וְאָמַר לוֹ, בְּנִי, תֵּן דַּעְתְּךָ בְּשָׂדֶה זוֹ, כָּךְ [וְכָךְ מִדּוֹת הִיא עוֹשָׂה, כָּךְ] וְכָךְ הָיִיתִי מוֹצִיא לְמַעֲשֵׂר מִמֶּנָּה וְהָיִיתִי מוֹצִיא מִמֶּנָּה כָּל מְזוֹנוֹתַי כָּל יָמַי וּמִמֶּנָּה הָיִיתִי מִתְפַּרְנֵס כָּל יָמָי. בְּשָׁנָה רִאשׁוֹנָה עָשְׂתָה אֶלֶף מִדוֹת וְהוֹצִיא מִמֶּנָּה מֵאָה מִדּוֹת לְמַעֲשֵׂר, בַּשְּׁנִיָּה הִכְנִיס בָּה עַיִן הָרָע וְהָיָה פוֹחֵת עֲשָׂרָה וְהִיא פָחֲתָה מֵאָה, וְכֵן בְּשָׁנָה שְׁלִישִׁית רְבִיעִית וַחֲמִישִׁית פָּחַת לָהּ עֲשָׂרָה וְהִיא פָחֲתָה מֵאָה עַד שֶׁעָמְדָה עַל מַעַשְׂרוֹתֶיהָ. וְכֵיוָן שֶׁיָּדְעוּ בּוֹ קְרוֹבָיו לָבְשׁוּ לְבָנִים וְנִתְעַטְּפוּ לְבָנִים וְנִכְנְסוּ אֶצְלוֹ. אָמַר לָהֶם, מַה בָּאתֶם לִשְׂמֹחַ, עַל אוֹתוֹ הָאִישׁ שֶׁנִּדּוּהוּ. אָמְרוּ לוֹ, חַס וְשָׁלוֹם, לֹא בָאנוּ אֶלָּא לִשְׂמֹחַ עִמְּךָ, לְשֶׁעָבַר הָיִיתָ בַּעַל הַבַּיִת וְהַקָּדוֹשׁ בָּרוּךְ הוּא כֹהֵן, וְעַכְשָׁיו נַעֲשֵׂיתָ כֹהֵן וְהַקָּדוֹשׁ בָּרוּךְ הוּא בַּעַל הַבַּיִת. אֲמַר רַבִּי לֵוִי, אִיפְחִית לָהּ שָׁנָה מִן שָׁנָה, שִׁנָה עָלָיו עִדָּנָא. לְפִיכָךְ מֹשֶׁה מַזְהִיר אֶת יִשְׂרָאֵל וְאוֹמֵר לָהֶם עַשֵּׂר תְּעַשֵּׂר.

(תהלים לז, ג) "בְּטַח בַּה' וַעֲשֵׂה טוֹב שְׁכָן אֶרֶץ וּרְעֵה אֱמוּנָה" רַבִּי חַגַּי מְסָרֵס הַדִּין קָרְיָא "בְּטַח בַּה' וַעֲשֵׂה טוֹב" עֲשֵׂה טוֹב וּבְטַח בַּה'. מָשָׁל לְאַגְרוֹנִימוֹס שֶׁיָּצָא לְשַׁעֵר אֶת הַמִּדּוֹת, וְרָאָה אוֹתוֹ אֶחָד וְהָיָה מִטַּמֵּן לְפָנָיו. אָמַר לוֹ, מַה לְּךָ מִטַּמֵּן, עֲשֵׂה מִדּוֹתֶיךָ בְּיֹשֶׁר וְאַל תִּתְיָרֵא. הֲדָא הוּא דִכְתִיב "בְּטַח בַּה' [וַ]עֲשֵׂה טוֹב שְׁכָן אֶרֶץ וּרְעֵה אֱמוּנָה", עֲשֵׂה שְׁכוּנָה שֶׁל אֶרֶץ, הֱוֵי זוֹרֵעַ הֱוֵי נוֹטֵעַ, "וּרְעֵה אֱמוּנָה" רְעֵה אֱמוּנָתָן שֶׁל אָבוֹת, כְּמָה דְאַתְּ אָמַר (שם קא, ו) "עֵינַי בְּנֶאֶמְנֵי אֶרֶץ". רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי, בִּזְכוּת שְׁנֵי דְבָרִים יִשְׂרָאֵל מִתְחַטְּאִים לִפְנֵי הַמָּקוֹם, בִּזְכוּת שַׁבָּת וּבִזְכוּת מַעַשְׂרוֹת, בִּזְכוּת שַׁבָּת, כְּתִיב  "אִם תָּשִׁיב מִשַּׁבָּת רַגְלֶךָ", מַה כְּתִיב בַּתְרֵיהּ, (שם יד) "אָז תִּתְעַנַּג עַל ה'", וּבִזְכוּת מַעַשְׂרוֹת דִּכְתִיב  "וְשָׂמַחְתָּ בְכָל הַטּוֹב" וְאֵין טוֹב אֶלָּא תוֹרָה דִּכְתִיב (משלי ד, ב) "כִּי לֶקַח טוֹב", לְפִיכָךְ מֹשֶׁה מַזְהִיר אֶת יִשְׂרָאֵל עַשֵּׂר תְּעַשֵּׂר.

(שם ג, ט) "כַּבֵּד אֶת ה' מֵהוֹנֶךָ וּמֵרֵאשִׁית כָּל  תְּבוּאָתְךָ" שֶׁאִם הָיִיתָ נָאֶה אַל תְּהִי פָרוּץ בַּעֲרָיוֹת, שֶׁלֹּא יֹאמְרוּ הַבְּרִיּוֹת אִישׁ פְּלוֹנִי נָאֶה וְאֵינוֹ גָדוּר מִן הָעֶרְוָה, עַל שֵׁם "כַּבֵּד אֶת ה' מֵהוֹנֶךָ". דָּבָר אַחֵר "כַּבֵּד אֶת ה' מֵהוֹנֶךָ". שֶׁאִם הָיָה קוֹלְךָ עָרֵב פְּרֹס עַל שְׁמַע וַעֲבֹר לִפְנֵי הַתֵּבָה. חִיָּא בַּר אַדָּא בַּר אַחְתֵּיהּ דְּבַר קַפָּרָא הָיָה קוֹלוֹ עָרֵב, וְהָיָה בַּר קַפָּרָא אוֹמֵר לוֹ בְּנִי הֱיֵה פּוֹרֵס אֶת שְׁמַע וֶהֱוֵי עוֹבֵר לִפְנֵי הַתֵּבָה עַל שֵׁם "כַּבֵּד אֶת ה' מֵהוֹנֶךָ" מִמַּה שֶּׁחוֹנְנֶךָ. דָּבָר אַחֵר "כַּבֵּד אֶת ה' מֵהוֹנֶךָ". עָבִיד מֵהוֹנֶךָ עַד דְּלָא תַעֲבִיד דְּלָא בְהוֹנֶךָ.

מַעֲשֵׂה בְּאֶחָד שֶׁהָיָה כּוֹנֵס יַיִן וְשֶׁמֶן וְלֹא הָיָה מוֹצִיא מַעַשְׂרוֹתָיו כָּרָאוּי. מֶה עָשָׂה לוֹ הַקָּדוֹשׁ בָּרוּךְ הוּא, הִכְנִיס בּוֹ רוּחַ תְּזָזִית וְנָטַל אֶת הַמַּקֵּל וְהִתְחִיל מְשַׁבֵּר בַּחֲבִיּוֹת. גָּעַר בּוֹ בֶּן בֵּיתוֹ מֶה עָשָׂה לוֹ, נָטַל אֶת הַמַּקֵּל פְּצָעוֹ עַל רֹאשׁוֹ, אֲמַר לֵיהּ תְּחוֹת דִּמְסַיֵּעַ יָתִי אַתְּ גְּעַר בִּי. אֲמַר לֵיהּ, תֵּן אֶת הַמַּקֵּל וַאֲנִי מְשַׁבֵּר אַף אֲנִי. נָתַן לוֹ אֶת הַמַּקֵּל, וַהֲוָה הוּא מְתַבֵּר חָדָא חָדָא וְהוּא מְתַבֵּר תַּרְתֵּי [תַּרְתֵּי]. וּמִי גָרַם לוֹ, עַל יְדֵי שֶׁלֹּא הָיָה מוֹצִיא מַעַשְׂרוֹתָיו כָּרָאוּי.

מַעֲשֵׂה בְּאָדָם אֶחָד שֶׁנָתַן מַעַשְׂרוֹתָיו כָּרָאוּי וְהָיְתָה לוֹ שָׂדֶה אַחַת. נָתַן הַקָּדוֹשׁ בָּרוּךְ הוּא בְּלִבּוֹ וְעָשָׂה אוֹתָהּ חֶצְיָהּ זֶרַע וְחֶצְיָהּ בֵּית מִקְוֵה מַים, וּבָאָה שְׁנַת בַּצֹּרֶת וְהָיוּ מַכְרִיזִין וְאוֹמְרִין סְאָה דְחִטִּין בְּסֶלַע וּסְאָה מַיִם בִּתְלַת סְלָעִין, וְהָיָה מַכְרִיז וְאוֹמֵר מַאן בָּעֵי סְאָה דְמַיָּא דְּהִיא עָבְדָא תְּלַת סְאִין דְּחִטִּין, מִי גָּרַם לוֹ, עַל יְדֵי שֶׁהָיָה מוֹצִיא מַעַשְׂרוֹתָיו כָּרָאוּי, לְפִיכָךְ מֹשֶׁה מַזְהִיר אֶת יִשְׂרָאֵל עַשֵּׂר תְּעַשֵּׂר.

"לֹא תִירָא לְבֵיתָהּ מִשָּׁלֶג כִּי כָל בֵּיתָהּ לָבוּשׁ שָׁנִים". חִזְקִיָּה אֲמַר, מִשְׁפַּט רְשָׁעִים בְּגֵיהִנּוֹם שְׁנֵים עָשִר חֹדֶשׁ, שִׁשָּׁה חֳדָשִׁים בַּחַמָּה וְשִׁשָּׁה חֳדָשִׁים בְּצִנָּה, בִּתְחִלָּה הַקָּדוֹשׁ בָּרוּךְ הוּא מַכְנִיסָן בְּגֵיהִנּוֹם [וְהֵן אוֹמְרִים זוֹהִי גֵּיהִנּוֹם שֶׁל הַקָּדוֹשׁ בָּרוּךְ הוּא, וְאַחַר כָּךְ הוּא מוֹצִיאָן לַשָּׁלֶג] וְהֵן אוֹמְרִים זוֹ הִיא צִנָּה שֶׁל הַקָּדוֹשׁ בָּרוּךְ הוּא, בַּתְּחִלָּה הֵן אוֹמְרִים וַוה וּבַסּוֹף הֵן אוֹמְרִים וַוי. הוּא שֶׁדָּוִד אוֹמֵר (תהלים מ, ג) "וַיַּעֲלֵנִי מִבּוֹר שָׁאוֹן מִטִּיט הַיָּוֵן", מַאי "הַיָּוֵן", מִמָּקוֹם שֶׁאוֹמְרִים הַי וַי. וְהֵיכָן הֵם מַשְׁלִימִין נַפְשׁוֹתֵיהֶם. יְהוּדָה בַּר רַבִּי אָמַר, בַּשֶּׁלֶג. הֲדָא הוּא דִכְתִיב (שם סח, טו) "בְּפָרֵשׂ שַׁדַּי וְגוֹ' תַּשְׁלֵג", הַשֶּׁלֶג הִיא צַלְמוֹנָה שֶׁלָּהֶם. יָכוֹל אַף יִשְׂרָאֵל כֵּן. תַּלְמוּד לוֹמַר (משלי לא, כא) "כִּי כָל בֵּיתָהּ לָבוּשׁ שָׁנִים", מִילָה וּפְרִיעָה, צִיצִית וּתְפִלִּין,  "הַעֲנֵק תַּעֲנִיק", (שם, י) "נָתוֹן תִּתֵּן",  "פָּתֹחַ תִּפְתַּח", עַשֵּׂר תְּעַשֵּׂר.

(ישעיה כד, ה) "וְהָאָרֶץ חָנְפָה תַּחַת י(וֹ)שְׁבֶיהָ". אֲמַר רַבִּי יִצְחָק, אַתְּ סָבוּר מְחַנְּפָא לָהּ וְהִיא מְחַנְּפָא לָךְ, מַרְאָה לְךָ קָמָה וְאֵינָהּ מַרְאָה לְךָ גָדִישׁ, מַרְאָה לְךָ גָדִישׁ וְאֵינָהּ מַרְאָה לְךָ גֹרֶן, מַרְאָה לְךָ גֹרֶן וְאֵינָהּ מַרְאָה לְךָ עֲרֵמָה, לָמָּה, (שם) "כִּי עָבְרוּ תוֹר(וֹ)ת חָלְפוּ חֹק", שֶׁעָבְרוּ שְׁתֵּי תוֹרוֹת, תּוֹרָה שֶׁבִּכְתָב וְתוֹרָה שֶׁבְּעַל פֶּה, "חָלְפוּ חֹק", חִלְּפוּ חֻקָּן שֶׁל מַעַשְׂרוֹת,  "הֵפֵרוּ בְּרִית עוֹלָם", הֵפֵרוּ בְרִיתָן שֶׁל אָבוֹת, לְפִיכָךְ מֹשֶׁה מַזְהִיר אֶת יִשְׂרָאֵל עַשֵּׂר תְּעַשֵּׂר.

(משלי ו, כ) "נְצֹר בְּנִי מִצְוַת אָבִיךָ וְאַל תִּטֹּשׁ תּוֹרַת אִמֶּךָ". אֲמַר רַבִּי הוּנָא, אָבוֹת הָרִאשׁוֹנִים הִפְרִישׁוּ תְרוּמוֹת וּמַעַשְׂרוֹת, אַבְרָהָם הִפְרִישׁ תְּרוּמָה גְדוֹלָה שֶׁנֶּאֱמַר שֶׁנֶּאֱמַר (בראשית יד, כב) "הֲרִמ(וֹ)תִי יָדִי אֶל ה'" וְאֵין הֲרָמָה אֶלָּא תְּרוּמָה כְּמָה דְאַתְּ אָמַר וַהֲרִמוֹתֶם מִמֶּנּוּ תְּרוּמַת ה', יִצְחָק הִפְרִישׁ מַעֲשֵׂר שֵׁנִי שֶׁנֶּאֱמַר (שם כו, יב) "וַיִּזְרַע יִצְחָק בָּאָרֶץ הַהִיא וַיִּמְצָא בַּשָּׁנָה הַהִיא מֵאָה שְׁעָרִים" וַהֲלֹא אֵין הַבְּרָכָה שׁוֹרָה לֹא עַל הַמָּדוּד וְלֹא עַל הַשָּׁקוּל וְלֹא עַל הַמָּנוּי וְלָמָּה מְדָדָן, בִּשְׁבִיל לְעַשְּׂרָן, הֲדָא הוּא דִכְתִיב  "וַיְבָרְכֵהוּ ה'", יַעֲקֹב הִפְרִישׁ מַעֲשֵׂר רִאשׁוֹן הֲדָא הוּא דִכְתִיב (שם כח, כב) "וְכֹל אֲשֶׁר תִּתֵּן לִי עַשֵּׂר אֲעַשְּׂרֶנּוּ לָךְ".  "וְאַל תִּטֹּשׁ תּוֹרַת אִמֶּךָ". אֻמָּתֶךָ. הוּא שֶׁדָּוִד אוֹמֵר (תהלים מ, ט) "לַעֲשׂוֹת רְצוֹנְךָ אֱלֹהַי חָפָצְתִּי וְתוֹרָתְךָ בְּתוֹךְ מֵעָי" וְכִי יֵשׁ תּוֹרָה בְּתוֹךְ מֵעַיִם, לֹא כֵן כְּתִיב (ירמיה לא, לב) "וְעַל לִבָּם אֶכְתְּבֶנָּה", אֶלָּא אָמַר דָּוִד כָּךְ יָבוֹא עָלַי אִם יָרַד דָּבָר בְּתוֹךְ מֵעַי שֶׁלֹּא עִשַּׂרְתִּי אוֹתוֹ. הֲדָא הוּא דִכְתִיב  "וְעַל א(וֹ)צְרוֹת הַמֶּלֶךְ עַזְמָוֶת בֶּן עֲדִיאֵל וְעַל הָא(וֹ)צָרוֹת בַּשָּׂדֶה בֶּעָרִים וּבַכְּפָרִים וּבַמִּגְדָּלוֹת יְהוֹנָתָן בֶּן עֻזִּיָּהוּ".

(איוב לא, לח) "אִם עָלַי אַדְמָתִי תִזְעָק וְיַחַד תְּלָמֶיהָ יִבְכָּיוּן". אָמְרוּ לְאִיּוֹב, כְּלוּם יֵשׁ בָּהּ אֶלָּא (שָׁלֹשׁ) [אַרְבַּע] אַמּוֹת בִּשְׁעַת מִיתָתְךָ וְאַתְּ אָמַר "אִם עָלַי אַדְמָתִי תִּזְעַק", הֵיךְ עֲבִידָא דִידָךְ רַבִּי חִיָּא רַבָּה אֲמַר, מָשָׁל לְאֶחָד שֶׁהָיָה מוֹכֵר טַלִּית בְּאִטְלִיז וְעָבַר אֶחָד וְרָאָה אוֹתָהּ וְאָמַר שֶׁלִּי הִיא, אֲמַר לֵיהּ, הִתְעַטֵּף בָּהּ, אִם מַחֲזֶקֶת הִיא אוֹתְךָ הֲרֵי הִיא שֶׁלְּךָ וְאִם לָאו אֵינָהּ שֶׁלְּךָ, כָּךְ אָמַר הַקָּדוֹשׁ בָּרוּךְ הוּא לְאִיּוֹב, לֹא אֲנִי שֶׁכָּתַבְתִּי בִי (ירמיה כג, כד) "הֲלוֹא אֶת- הַשָּׁמַיִם וְאֶת הָאָרֶץ אֲנִי מָלֵא" וְאַתָּה אָמַרְתָּ "אִם עָלַי אַדְמָתִי תִּזְעָק". וְרַבִּי שִׁמְעוֹן בֶּן חֲלַפְתָּא אוֹמֵר, מָשָׁל לְאֶחָד שֶׁהָיָה מוֹכֵר שִפְחָה בְאִטְלִיז וְעָבַר אֶחָד וְרָאָה אוֹתָהּ, אָמַר שֶׁלִּי הִיא, אֲמַר לֵיהּ נְזֹף בָּהּ, אִם נִשְׁמַעַת לְךָ הֲרֵי הִיא שֶׁלְּךָ וְאִם לָאו אֵינָהּ שֶׁלְּךָ, כָּךְ אָמַר הַקָּדוֹשׁ בָּרוּךְ הוּא לְאִיּוֹב, לֹא אֲנִי שֶׁכָּתַבְתִּי בִי (תהלים קד, כב) "הַמַּבִּיט לָאָרֶץ וַתִּרְעַד יִגַּע בֶּהָרִים וְיֶעֱשָׁנוּ" וְאַתְּ אָמַרְתְּ "אִם עָלַי אַדְמָתִי תִזְעָק", הֵיךְ עֲבִידָא דִידָךְ. בְּאוֹתָה שָׁעָה אָמַר אִיּוֹב לִפְנֵי הַקָּדוֹשׁ בָּרוּךְ הוּא, רִבּוֹנוֹ שֶׁל עוֹלָם, לֹא כָךְ אָמַרְתִּי לְפָנֶיךָ אֶלָּא בַּלָשׁוֹן הַזֶּה אָמַרְתִּי לְפָנֶיךָ, "אִם עָלַי אַדְמָתִי תִזְעָק", אִם לֹא הוֹצֵאתִי מַעַשְׂרוֹתֶיהָ כָרָאוּי,  "יַחַד תְּלָמֶיהָ יִבְכָּיוּן", אִם זָרַעְתִּי אוֹתָהּ כִּלְאַיִם, (שם, לט) "אִם כֹּחָהּ אָכַלְתִּי בְלִי כָסֶף", מַעֲשֵׂר שֵׁנִי דִּכְתִיב  "וְנָתַתָּה בַּכָּסֶף", (שם) "וְנֶפֶשׁ בְּעָלֶיהָ הִפָּחְתִּי", זֶה מַעְשַׂר עָנִי, אִם לֹא עָשִׂיתִי כֵן (שם, מ) "תַּחַת חִטָּה יֵצֵא חוֹחַ". תָּנֵי רַבִּי אוֹשַׁעְיָא, לִמְּדָתְךָ תוֹרָה דֶּרֶךְ אֶרֶץ, שָׂדֶה שֶׁהִיא מַעֲלָה חוֹחִים יָפָה לְזוֹרְעָהּ חִטִּים, שָׂדֶה שֶׁהִיא מַעֲלָה בְאוּשִׁים יָפָה לְזוֹרְעָהּ שְׂעוֹרִים, וּמַה טַעַם, "תַּחַת חִטָּה יֵצֵא חוֹחַ [וְ]תַחַת שְׂע(וֹ)רָה בָּאְשָׁה". עַד עַכְשָׁיו הוּא חוֹזֵר וּמִתְנַבֵּא כַּמָּה נְבוּאוֹת וְאַתְּ אָמַרְתְּ  "תַּמּוּ דִּבְרֵי אִיּוֹב", אֶלָּא אָמַר אִיּוֹב, אִם לֹא עָשִׂיתִי כֵן יִתַּמּוּ דְבָרַי וְאַל יְהִי לִי פִתְחוֹן פֶּה לוֹמַר לְפָנֶיךָ (להלן כו, יג) "בִּעַרְתִּי הַקֹּדֶשׁ מִן הַבַּיִת", לְפִיכָךְ מֹשֶׁה מַזְהִיר אֶת יִשְׂרָאֵל עַשֵּׂר תְּעַשֵּׂר.

תָּנֵי בְּשֵׁם רַבִּי נְחֶמְיָה בְּנֹהַג שֶׁבָּעוֹלָם אָדָם יֵשׁ לוֹ שָׂדֶה אַחַת וְהוּא נוֹתְנָהּ לְמֶחֱצָה לִשְׁלִישׁ וְלִרְבִיעַ, אֲבָל הַקָּדוֹשׁ בָּרוּךְ הוּא אֵינוֹ כֵן אֶלָּא הוּא מַשִּׁיב רוּחוֹת וּמַעֲלֶה עֲנָנִים וּמוֹרִיד גְּשָׁמִים מַפְרִיחַ טְלָלִים וּמְגַדֵּל צְמָחִים וּמְדַשֵּׁן פֵּרוֹת וְלֹא אָמַר לָנוּ לְהַפְרִישׁ אֶלָּא אֶחָד מֵעֲשָׂרָה, לְפִיכָךְ מֹשֶׁה מַזְהִיר אֶת יִשְׂרָאֵל וְאוֹמֵר לָהֶם עַשֵּׂר תְּעַשֵּׂר.

{rרמז תתצגr}  "עַשֵּׂר תְּעַשֵּׂר", עַשֵּׂר שֶׁלֹּא תִּתְחַסֵּר, עַשֵּׂר שֶׁתִּתְעַשֵּׁר. אָמַר הַקָּדוֹשׁ בָּרוּךְ הוּא, עַשֵּׂר אֶת שֶׁלִּי וַאֲנִי מְעַשֵּׂר אֶת שֶׁלְּךָ. אָמַר רַבִּי אַבָּא, רֶמֶז לְפְּרַגְמָטוֹטִין וְלִמְפָרְשֵׁי יַמִּים שֶׁיְּהוּ מוֹצִיאִין אֶחָד מֵעֲשָׂרָה לַעֲמֵלֵי תוֹרָה. תְּבוּאַת זַרְעֶךְ הַיֹּצֵא הַשָּׂדֶה. אִם זְכִיתֶם, סוֹף שֶׁאַתֶּם יוֹצְאִים לִזְרֹעַ הַשָּׂדֶה, וְאִם לֹא, סוֹף שֶׁהַיּוֹצֵא בַשָּׂדֶה מִתְגָּרֶה בָּכֶם, וְאֵיזֶה, זֶה עֵשָׂו הָרָשָׁע דִּכְתִיב בֵּיהּ (בראשית כה, כז) "אִישׁ יֹדֵעַ צַיִד אִישׁ שָׂדֶה". דָּבָר אַחֵר "תְּבוּאַת זַרְעֶךְ הַיֹּצֵא הַשָּׂדֶה שָׁנָה שָׁנָה". אִם זָכִיתָ סוֹפְךָ נָפִיק לְחָקְלָא וְחָמֵי עָלְמָא צָרִיךְ מִיטְרָא וּמִתְפַּלֵּל וְנַעֲנֶה, וְאִם לָאו סוֹף שֶׁשּׂוֹנְאֵי יִשְׂרָאֵל יוֹצְאִין לִקְבֹּר בְּנֵיהֶם בַּשָּׂדֶה.

{rרמז תתצדr}  "שָׁנָה שָׁנָה", אֵין מְעַשְּׂרִין מִשָּׁנָה לַחֲבֶרְתָּהּ, דִּבְרֵי רַבִּי עֲקִיבָא.

רַבִּי יוֹחָנָן אַשְׁכְּחֵיהּ לְיָנוּקֵיהּ דְּרֵישׁ לָקִישׁ, אֲמַר לֵיהּ, אֵימָא לִי פְסוּקִיךְ. אֲמַר לֵיהּ, עַשֵּׂר תְּעַשֵּׂר. אֲמַר לֵיהּ (לִיפְרוּשׁ לִי מַר) [וּמַאי עַשֵּׂר תְּעַשֵּׂר]. אֲמַר לֵיהּ, עַשֵּׂר בִּשְׁבִיל שֶׁתִּתְעַשֵּׁר. וְהָכְּתִיב (לעיל ו, טז) "לֹא תְנַסּוּ אֶת ה'". אֲמַר לֵיהּ, הָכֵי אֲמַר רַבִּי הוֹשַׁעְיָא, חוּץ מִזּוֹ, דִּכְתִיב  "הָבִיאוּ אֶת כָּל הַמַּעְשֵׂר אֶל בֵּית הָאוֹצָר וְגוֹ' וּבְחָנוּנִי נָא בָּזֹאת אִם לֹא אֶפְתַּח לָכֶם אֶת אֲרֻבּוֹת הַשָּׁמַיִם וַהֲרִיק(וֹ)תִי לָכֶם בְּרָכָה עַד בְּלִי דָי", עַד שֶׁיִּבְלוּ שִׂפְתוֹתֵיכֶם לוֹמַר דַּי (כְּדִכְתִיב בֶּרֶמֶז קמ"ט).

תַּנְיָא רַבִּי שִׁמְעוֹן פּוֹטֵר אֶת הָאֶתְרוֹגִין בְּקָטְנָן, דִּכְתִיב "עַשֵּׂר תְּעַשֵּׂר", כְּדֶרֶךְ שֶׁבְּנֵי אָדָם מוֹצִיאִין לִזְרִיעָה.

תַּנְיָא מִפְּנֵי מָה חָרְבוּ חֲנֻיּוֹת שֶׁל בֵּית הִינוּ שָׁלֹשׁ שָׁנִים קֹדֶם חֻרְבַּן הַבַּיִת. מִפְּנֵי שֶׁהֶעֱמִידוּ דִבְרֵיהֶם עַל דִּין תּוֹרָה, שֶׁהָיוּ אוֹמְרִים. עַשֵּׂר תְּעַשֵּׂר וְאָכַלְתָּ וְלֹא מוֹכֵר תְּבוּאַת זַרְעֶךָ וְלֹא לוֹקֵחַ.

בָּעָא מִנֵּיהּ רַבִּי מֵרַבִּי יִשְׁמָעֵאל בַּר רַבִּי יוֹסֵי, עֲשִׁירִים שֶׁבְּאֶרֶץ יִשְׂרָאֵל בַּמֶּה הֵם זוֹכִים. אֲמַר לֵיהּ, בִּשְׁבִיל שֶׁהֵם מְעַשְּׂרִים, שֶׁנֶּאֱמַר "עַשֵּׂר תְּעַשֵּׂר", עַשֵּׂר בִּשְׁבִיל שֶׁתִּתְעַשֵּׁר. וְשֶׁבְּבָבֶל בַּמֶּה הֵן זוֹכִים. [אֲמַר לֵיהּ] בִּשְׁבִיל שֶׁהֵם מְכַבְּדִין אֶת הַתּוֹרָה. וְשֶׁבִּשְׁאָר הָאֲרָצוֹת. בִּשְׁבִיל שֶׁמְּכַבְּדִין אֶת הַשַּׁבָּת.

"עַשֵּׂר תְּעַשֵּׂר", בִּשְׁנֵי מַעַשְׂרוֹת הַכָּתוּב מְדַבֵּר, אֶחָד מַעְשַׂר בְּהֵמָה וְאֶחָד מַעְשַׂר דָּגָן רַבִּי מֵאִיר סְבַר, מַקִּישׁ מַעְשַׂר בְּהֵמָה לְמַעְשַׂר דָּגָן, מַה מַּעְשַׂר דָּגָן סָמוּךְ לְגָמְרוֹ עִשּׂוּרוֹ אַף מַעְשַׂר בְּהֵמָה סָמוּךְ לְגָמְרוֹ עִשּׂוּרוֹ. וְרַבִּי אֶלְעָזָר וְרַבִּי שִׁמְעוֹן סָבְרֵי, מַקִּישׁ מַעְשַׂר בְּהֵמָה לְמַעְשַׂר דָּגָן, מַה מַּעְשַׂר דָּגָן רֹאשׁ הַשָּׁנָה שֶׁלּוֹ תִּשְׁרֵי אַף מַעְשַׂר בְּהֵמָה רֹאשׁ הַשָּׁנָה שֶׁלּוֹ תִּשְׁרֵי.

"עַשֵּׂר תְּעַשֵּׂר" תְּבוּאַת זַרְעֶךְ, הֶתֵּרָא זָרְעֵי אֱ(י)נָשֵׁי, אִסּוּרָא לָא זָרְעֵי אֱ(י)נָשֵׁי. לִטְרָא מַעֲשֵׂר טֶבֶל שֶׁזְּרָעָהּ בַּקַּרְקַע וְהִשְׁבִּיחָה וַהֲרֵי הִיא כְעֶשֶׂר לִטְרִין, חַיֶּבֶת בְּמַעֲשֵׂר וּבִשְׁבִיעִית וְאוֹתָהּ לִטְרָא מְעַשֵּׂר עָלֶיהָ מִמָּקוֹם אַחֵר לְפִי חֶשְׁבוֹן [מַעֲשֵׂר] שֶׁבָּהּ.

וִיהֵא חָדָשׁ וְיָשָׁן מִתְעַשְּׂרִין מִזֶּה עַל זֶה מִקַּל וָחֹמֶר, וּמַה כְּבָשִׂים וְעִזִּים שֶׁהֵם כִּלְאַיִם זֶה בָּזֶה מִתְעַשְּׂרִין מִזֶּה עַל זֶה חָדָשׁ וְיָשָׁן שֶׁאֵינָן כִּלְאַיִם זֶה בָּזֶה אֵינוֹ דִין שֶׁיִּתְעַשְּׂרוּ מִזֶּה עַל זֶה. תַּלְמוּד לוֹמַר "עַשֵּׂר תְּעַשֵּׂר", בִּשְׁתֵּי מַעַשְׂרוֹת הַכָּתוּב מְדַבֵּר [אֶחָד מַעְשַׂר בְּהֵמָה וְאֶחָד מַעְשַׂר דָּגָן] וּמַקִּישׁ מַעְשַׂר בְּהֵמָה לְמַעְשַׂר דָּגָן מַה מַּעְשַׂר דָּגָן מֵחָדָשׁ עַל הַיָּשָׁן לֹא אַף מַעְשַׂר בְּהֵמָה מֵחָדָשׁ עַל הַיָּשָׁן לֹא. אִי הָכֵי, כְּבָשִׂים וְעִזִּים [נַמֵּי] לֵימָא מַקִּישׁ מַעְשַׂר בְּהֵמָה לְמַעְשַׂר דָּגָן מַה מַּעְשַׂר דָּגָן מִמִּין עַל שֶׁאֵינוֹ מִינוֹ לֹא אַף מַעְשַׂר בְּהֵמָה מִמִּין עַל שֶׁאֵינוֹ מִינוֹ לֹא. לְהָכִי רַבֵּי רַחֲמָנָא (ויקרא כז, לב) "צֹאן". אִי הָכֵי, חָדָשׁ וְיָשָׁן נַמֵּי. הָא כְתִיב "עַשֵּׂר תְּעַשֵּׂר". וּמָה רָאִיתָ. אֲמַר רָבָא, אֲמַר קְרָא שָׁנָה שָׁנָה, לְשָׁנָה הִקַּשְׁתִּיו וְלֹא לְדָבָר אַחֵר.

{rרמז תתצהr}  "עַשֵּׂר תְּעַשֵּׂר", מַה כְּתִיב לְמַעְלָה הֵימֶנּוּ, לֹא- תֹאכְלוּ כָל נְבֵלָה, מָשָׁל לְגַנָּבִים שֶׁחָפְרוּ בֵיתוֹ שֶׁל מֶלֶךְ, אֶחָד גָּנַב זָהָב וְאֶחָד גָּנַב עוֹרוֹת, תְּפָסוּם וֶהֱבִיאוּם לִפְנֵי הַמֶּלֶךְ, חִיְּבָם לֵהָרֵג, אָמַר אוֹתוֹ שֶׁגָּנַב עוֹרוֹת, זֶה גָּנַב זָהָב וַאֲנִי גָּנַבְתִּי עוֹרוֹת וְאָנוּ שָׁוִין, אָמַר לוֹ, הַכֹּל שֶׁל טִמְיוֹן הֵם, לְכָךְ נִסְמָךְ, לְהוֹדִיעַ שֶׁכָּל מִי שֶׁאוֹכֵל מַעַשְׂרוֹת כְּאִלּו אוֹכֵל נְבֵלוֹת. מַה כְּתִיב לְמַעְלָה, לֹא תְבַשֵּׁל גְּדִי, אֵימָתַי, שֶׁתְּהוּ מְבָעֲרִין הַשִּׁבֳּלִין נְתוּנִים בִּמְעֵי אִמָּן כֶּחָלָב הַזֶּה, וְאִם לָאו אֲנִי מְיַבֵּשׁ אוֹתוֹ כֶחָלָב הַזֶּה וְלֹא עוֹד אֶלָּא מַעֲלֶה אֲנִי עֲלֵיכֶם כְּאִלּוּ בִּשַּׁלְתֶּם בָּשָׂר בְּחָלָב. דָּבָר אַחֵר "עַשֵּׂר". בִּשְׁבִיל שֶׁתִּתְעַשֵּׁר. מָשָׁל לְבַעַל הַבַּיִת שֶׁהָיָה מַלְוֶה לְכָל בְּנֵי הָעִיר חִטִּין טוֹבוֹת, וְהָיוּ נוֹתְנִין לוֹ חִטִּין טוֹבוֹת בִּשְׁעַת הַגֹּרֶן. הָיָה שָׁם אֶחָד עֵינוֹ רָעָה, וְעֵרֵב בָּהֶם תֶּבֶן וְעָפָר וְהוֹלִיךְ לוֹ. רָאָה אוֹתוֹ בַּעַל הַבַּיִת שֶׁהָיוּ רָעוֹת, אָמַר לְבֶן בֵּיתוֹ, הַנַּח אוֹתָן לְעַצְמָן וְאַל תְּעָרְבֵם עִם הַתְּבוּאָה, שֶׁכְּשֶׁיָּבוֹא לִלְווֹת מִמֶּנּוּ מֵהֶן אֲנִי נוֹתֵן לוֹ. כָּךְ אָמַר מֹשֶׁה לְיִשְׂרָאֵל, אִם הִפְרַשְׁתֶּם מַעֲשֵׂר מֵעַיִן רָעָה עָפָר הוּא נוֹתֵן לָכֶם שֶׁנֶּאֱמַר  "יִתֵּן ה' אֶת מְטַר אַרְצְךָ אָבָק וְעָפָר", וְאִם הִפְרַשְׁתֶּם כָּרָאוּי (שם, יב) "יִפְתַּח ה' לְךָ אֶת אוֹצָרוֹ הַטּוֹב".

"עַשֵׂר תְּעַשֵּׂר", מְלַמֵּד שֶׁאֵין מְעַשְּׂרִין מִשָּׁנָה לַחֲבֶרְתָּהּ, אֵין לִי אֶלָּא מַעֲשֵׂר שֵׁנִי שֶׁבּוֹ דִּבֵר הַכָּתוּב, מִנַּיִן לְרַבּוֹת שְׁאָר מַעַשְׂרוֹת תַּלְמוּד לוֹמַר "עַשֵּׂר תְּעַשֵּׂר". מִנַּיִן לְמַעְשַׂר בְּהֵמָה שֶׁאֵין מְעַשְּׂרִין אוֹתָהּ מִשָּׁנָה לַחֲבֶרְתָּהּ תַּלְמוּד לוֹמַר "שָׁנָה שָׁנָה". רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן, מִנַּיִן לְמַעְשַׂר בְּהֵמָה שֶׁהוּא בְעֲמוֹד וְעַשֵׂר. תַּלְמוּד לוֹמַר "עַשֵּׂר תְּעַשֵּׂר". יָכוֹל שֶׁגִּדּוּלוֹ מִן הָאָרֶץ כְּגוֹן אִסְטִיס וְקוֹצָה יְהֵא חַיָּב בְּמַעֲשֵׂר. תַּלְמוּד לוֹמַר "עַשֵׂר תְּעַשֵׂר וְאָכַלְתָּ". יָכוֹל אַף דְּבַשׁ וְחָלָב. תַּלְמוּד לוֹמַר "הַיֹּצֵא הַשָּׂדֶה שָׁנָה שָׁנָה", אֱמֹר מֵעַתָּה דָּבָר הַיּוֹצֵא (מֵרְשׁוּת שָׁנָה) [מִן הַשָּׂדֶה וְנֶאֱכָל]. מִכְּלַל שֶׁנֶּאֱמַר "וְאָכַלְתָּ לִפְנֵי ה' אֱלֹהֶיךָ בַּמָּקוֹם אֲשֶׁר יִבְחַר" וְגוֹ' "מַעְשַׂר דְּגָנְךָ" יָכוֹל אֵין לִי חַיָּב אֶלָּא עַל דָּגָן תִּירוֹשׁ וְיִצְהָר, מִנַּיִן לְרַבּוֹת שְׁאָר פֵּרוֹת. תַּלְמוּד לוֹמַר "תְּבוּאַת". יֹאמַר זֶה, שֶׁאִלּוּ כֵן הָיִיתִי אוֹמֵר מַה תְּבוּאָה מְיֻחֶדֶת שֶׁמַּכְנִיסָהּ לְקִיּוּם וְדַרְכָּה לְהֵאָכֵל כְּמוֹת שֶׁהִיא אַף אֲנִי אֵינִי מְרַבֶּה אֶלָּא אֶת כַּיּוֹצֵא בָּהּ, אֶת מָה אֲנִי מְרַבֶּה אֶת הָאֹרֶז וְאֶת הַדֹּחַן וְהַפְּרָגִין וְהַשֻּׁמְשְׂמִין, מִנַּיִן לְרַבּוֹת שְׁאָר מִינֵי קִטְנִיּוֹת. תַּלְמוּד לוֹמַר "עַשֵּׂר תְּעַשֵּׂר". מְרַבֶּה אֲנִי אֶת הַקִּטְנִיּוֹת, שֶׁדַּרְכָּן לְהֵאָכֵל כְּמוֹת שֶׁהֵם, וַעֲדַיִן לֹא אֲרַבֶּה אֶת הַתּוּרְמוּסִין וְאֶת הַחַרְדָּל, שֶׁאֵין דַּרְכָּן לְהֵאָכֵל כְּמוֹת שֶׁהֵם. תַּלְמוּד לוֹמַר "עַשֵּׂר תְּעַשֵּׂר". יָכוֹל אַף עַל פִּי שֶׁלֹּא הִשְׁרִישׁוּ. תַּלְמוּד לוֹמַר "וְאָכַלְתָּ". מִנַּיִן לְרַבּוֹת יְרָקוֹת לְמַעַשְׂרוֹת. תַּלְמוּד לוֹמַר (ויקרא כז, ל) "וְכָל מַעְשַׂר הָאָרֶץ".

{rרמז תתצוr}   "מִזֶּרַע הָאָרֶץ". לְרַבּוֹת שׁוּם שַׁחֲלַיִם וְגַרְגִּיר. יָכוֹל שֶׁאֲנִי מְרַבֶּה לֶפֶת צְנוֹנוֹת וְזֵרְעוֹנִי גִנָּה שֶׁאֵין נֶאֱכָלִים. תַּלְמוּד לוֹמַר "מִזֶּרַע הָאָרֶץ", וְלֹא כָּל זֶרַע הָאָרֶץ. (שם) "מִפְּרִי הָעֵץ". לְרַבּוֹת פֵּרוֹת הָאִילָן. יָכוֹל שֶׁאֲנִי מְרַבֶּה חֲרוּבֵי שִׁטָּה וַחֲרוּבֵי צַלְמוֹנָה וַחֲרוּבֵי גִּדּוּדָא, שֶׁאֵין נֶאֱכָלִין. תַּלְמוּד לוֹמַר "מִפְּרִי הָעֵץ", וְלֹא כָּל פְּרִי הָעֵץ. מִנַּיִן שֶׁאָדָם מְעַשֵּׂר אֶת שֶׁאוֹכֵל. תַּלְמוּד לוֹמַר ("עַשֵּׂר תְּעַשֵּׂר) [וְאָכַלְתָּ"]. יָכוֹל אַף עַל פִּי שֶׁלֹּא נִגְמְרָה מְלָאכְתּוֹ בַּשָּׂדֶה. תַּלְמוּד לוֹמַר (במדבר יח, כז) "כַּדָּגָן מִן הַגֹּרֶן", וַהֲרֵי הוּא בַּשָּׂדֶה, (שם) "וְכַמְלֵאָה מִן הַיָּקֶב", עַד שֶׁיְּהֵא בַּיָּקֶב. יָכוֹל יְהֵא אָדָם אוֹכֵל עֲרַאי בַּשָּׂדֶה. תַּלְמוּד לוֹמַר "עַשֵּׂר תְּעַשֵּׂר". מִנַּיִן שֶׁזּוֹרֵעַ. תַּלְמוּד לוֹמַר "הַיֹּצֵא הַשָּׂדֶה". מִנַּיִן שֶׁכּוֹנֵס. תַּלְמוּד לוֹמַר "תְּבוּאַת זַרְעֶךָ".

{pפסוק כגp} {rרמז תתצזr}  "וְאָכַלְתָּ לִפְנֵי ה' אֱלֹהֶיךָ", אִם זְכִיתֶם, דְּגָנְךָ, וְאִם לָאו, דְּגָנִי כְּמָה דְאַתְּ אָמַר  "וְלָקַחְתִּי דְגָנִי בְּעִתּוֹ". אִם זְכִיתֶם, תִּירֹשְׁךָ, וְאִם לֹא, תִּירוֹשִׁי כְּמָה דְאַתְּ אָמַר (לָקַחְתִי) (שם) "וְתִירוֹשִׁי בְּמוֹעֲדוֹ". אֲמַר רַבִּי שִׁמְעוֹן בֶּן לָקִישׁ, אָמַר הַקָּדוֹשׁ בָרוּךְ הוּא, אֲנִי אָמַרְתִּי לָכֶם שֶׁתִּהְיוּ מוֹצִיאִין מַעַשְׂרוֹתֵיכֶם מִן הַמֻּבְחָר, כֵּיצַד, בָּא בֶן לֵוִי אֶצְלְךָ אִם נָתַתָּ לוֹ מִן הַמֻּבְחָר אַף אֲנִי יֵשׁ לִי לִתֵּן לְךָ מִן הַמֻּבְחָר  "יִפְתַּח ה' לְךָ אֶת אוֹצָרוֹ הַטּוֹב", וְאִם נָתַתָּ לוֹ מִן הַחֲפוּרִיּוֹת וּמִן הַקִּטְנִיּוֹת אַף אֲנִי יֵשׁ לִי לִתֵּן לְךָ מִן הַחֲפוּרִיּוֹת וּמִן הַקִּטְנִיּוֹת שֶׁנֶּאֱמַר (שם, כד) "יִתֵּן ה' אֶת מְטַר אַרְצְךָ אָבָק וְעָפָר".

מִנַּיִן לִשְׁתִיָּה שֶׁהִיא בִּכְלַל אֲכִילָה שֶׁנֶּאֱמַר "וְאָכַלְתָּ לִפְנֵי ה'" (כָּתוּב בֶּרֶמֶז תקע"ז).

"וְאָכַלְתָּ לִפְנֵי ה' אֱלֹהֶיךָ מַעְשַׂר דְּגָנְךָ תִּירֹשְׁךָ וְיִצְהָרֶךָ וּבְכֹרֹת בְּקָרְךָ וְצֹאנֶךָ". מַקִּישׁ בְּכוֹר לְמַעֲשֵׂר, מַה מַּעֲשֵׂר אֵינוֹ נִפְסָל מִשָּׁנָה לַחֲבֶרְתָּהּ אַף בְּכוֹר אֵינוֹ נִפְסָל מִשָּׁנָה לַחֲבֶרְתָּהּ.

תַּנְיָא רַבִּי יוֹסֵי אוֹמֵר שְׁלֹשָׁה דְבָרִים מִשּׁוּם שְׁלֹשָׁה זְקֵנִים. רַבִּי יִשְׁמָעֵאל אוֹמֵר, יָכוֹל יַעֲלֶה אָדָם מַעֲשֵׂר שֵׁנִי בִירוּשָׁלַיִם בַּזְּמַן הַזֶּה וְיֹאכְלֶנּוּ, וְדִין הוּא, בְּכוֹר טָעוּן הֲבָאַת מָקוֹם וּמַעֲשֵׂר שֵׁנִי טָעוּן הֲבָאַת מָקוֹם, מַה בְּכוֹר אֵינוֹ אֶלָּא בִפְנֵי הַבַּיִת אַף מַעֲשֵׂר שֵׁנִי אֵינוֹ אֶלָּא בִפְנֵי הַבַּיִת. אִיכָּא לְמִיפְרָךְ, מַה לִּבְכוֹר, שֶׁכֵּן טָעוּן מַתַּן דָּמִים וְאֵמוּרִין לְגַבֵּי מִזְבֵּחַ. בִּכּוּרִים יוֹכִיחוּ. מַה לְּבִכּוּרִים, שֶׁכֵּן טְעוּנִים הַנָּחָה. תַּלְמוּד לוֹמַר "וְאָכַלְתָּ לִפְנֵי ה' אֱלֹהֶיךָ", מַקִּישׁ מַעֲשֵׂר לְבְכוֹר, מַה בְּכוֹר אֵינוֹ אֶלָּא בִּפְנֵי הַבַּיִת אַף מַעֲשֵׂר שֵׁנִי אֵינוֹ אֶלָּא בִּפְנֵי הַבַּיִת. גַּבֵּי בִכּוּרִים הַנָּחָה אִין, קְרָיָה לָא, מַאי טַעֲמָא, לָאו מִשּׁוּם דִּקְרָיָה לָא מְעַכְּבָא. אֲמַר לֵיהּ רַב אָשֵׁי, נְהִי דְעִכּוּבֵי לָא מְעַכְּבָא, מִצְוָה מִי לֵיכָּא. וְנֵימָא מִצְוָה וְלִפְרוּךְ מַה לְּבִכּוּרִים שֶׁכֵּן טְעוּנִין הַנָּחָה לְעַכֵּב וּקְרָיָה לְמִצְוָה. אֶלָּא אֲמַר רַב אָשֵׁי, כֵּיוָן דְּאִיכָּא בִכּוּרֵי הַגֵּר דְּבָעֵי לְמֵימַר (להלן כו, ג) "אֲשֶׁר נִשְׁבַּע לַאֲבֹתֵינוּ". וְלָא מָצֵי אֲמַר לָא פְסִיקָא לֵיהּ. וְנֶהְדַּר דִּינָא וְנֵיתִי בְּמַה הַצַּד. מִשּׁוּם דְּאִיכָּא לְמִיפְרַךְ מַה לְּהַצַּד הַשָּׁוֶה שֶׁבָּהֶם שֶׁכֵּן יֵשׁ בָּהֶן צַד מִזְבֵּחַ. וּמַאי קָסְבַר, אִי קָסְבַר קְדֻשָּׁה רִאשׁוֹנָה קָדְשָׁה לִשְׁעָתָהּ וְקָדְשָׁה לֶעָתִיד לָבוֹא, [אֲפִלּוּ בְּכוֹר נַמֵּי, אִי קָסְבַר קְדֻשָּׁה רִאשׁוֹנָה קָדְשָׁה לִשְׁעָתָהּ וְלֹא קָדְשָׁה לֶעָתִיד לָבוֹא, אֲפִלּוּ בְּכוֹר נַמִּי תִּבָּעֵי. אֲמַר רָבִינָא, לְעוֹלָם קָסְבַר קָדְשָׁה לִשְׁעָתָהּ וְלֹא קָדְשָׁה לֶעָתִיד לָבוֹא], וְהָכָא בִּבְכוֹר שֶׁנִּזְרַק דָּמוֹ קֹדֶם חֻרְבַּן הַבַּיִת וְחָרֵב הַבַּיִת וַעֲדַיִן בְּשָׂרוֹ קַיָּם, וְאִ(י)תְּקַשׁ בְּשָׂרוֹ לְדָמוֹ מַה דָּמוֹ בַּמִּזְבֵּחַ אַף בְּשָׂרוֹ בַּמִּזְבֵּחַ, וְאִ(י)תְּקַשׁ מַעֲשֵׂר לִבְכוֹר. וְכִי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ. מַעְשַׂר דָּגָן חֻלִּין הוּא. הָנִיחָא לְמַאן דַּאֲמַר בָּתַר לָמֵד אָזְלִינַן, אֶלָּא לְמַאן דַּאֲמַר בְּתַר מְלַמֵּד אָזְלִינַן מַאי אִיכָּא לְמֵימַר. בָּשָׂר וָדָם חֲדָא מִלְּתָא הִיא.

"וְאָכַלְתָּ לִפְנֵי ה' אֱלֹהֶיךָ", רַבִּי יוֹסֵי אוֹמֵר שְׁלֹשָׁה דְּבָרִים מִשּׁוּם שְׁלֹשָׁה זְקֵנִים. XאY רַבִּי עֲקִיבָא אוֹמֵר, יָכוֹל יְהֵא אָדָם מַעֲלֶה בְכוֹרוֹת מִחוּצָה לָאָרֶץ לָאָרֶץ. תַּלְמוּד לוֹמַר "וְאָכַלְתָּ לִפְנֵי ה' אֱלֹהֶיךָ בַּמָּקוֹם אֲשֶׁר יִבְחַר". מִמָּקוֹם שֶׁאַתָּה מֵבִיא מַעְשַׂר דָּגָן אַתָּה מֵבִיא בְכוֹרוֹת, מִחוּצָה לָאָרָץ שֶׁאִי אַתָּה מֵבִיא מַעְשַׂר דָּגָן אִי אַתָּה מֵבִיא בְּכוֹרוֹת. XבY שִׁמְעוֹן בֶּן זוֹמָא אוֹמֵר, יָכוֹל כְּשֵׁם שֶׁנָּתְנָה תוֹרָה מְחִיצָה בֵּין קָדְשֵׁי קָדָשִׁים לְקָדָשִׁים קַלִּים כָּךְ נָתְנָה תוֹרָה מְחִיצָה בֵּין בְּכוֹר לְמַעֲשֵׂר שֵׁנִי. וְדִין הוּא, בְּכוֹר טָעוּן הֲבָאַת מָקוֹם וּמַעֲשֵׂר שֵׁנִי טָעוּן הֲבָאַת מָקוֹם, מַה בְּכוֹר אֵין נֶאֱכָל אֶלָּא לִפְנִים מִן הַחוֹמָה אַף מַעֲשֵׂר שֵׁנִי לֹא יְהֵא נֶאֱכָל אֶלָּא לִפְנִים מִן הַחוֹמָה. מַה לִּבְכוֹר, שֶׁכֵּן מִעֵט מְקוֹם אֲכִילָתוֹ, שֶׁכֵּן מִעֵט זְמַן אֲכִילָתוֹ, תֹּאמַר בְּמַעֲשֵׂר שֵׁנִי שֶׁרִבָּה זְמַן אֲכִילָתוֹ יְרַבֶּה מְקוֹם אֲכִילָתוֹ. תַּלְמוּד לוֹמַר "וְאָכַלְתָּ לִפְנֵי ה' אֱלֹהֶיךָ" וְגוֹ', מַה בְּכוֹר אֵין נֶאֱכָל אֶלָּא לִפְנִים מִן הַחוֹמָה אַף מַעֲשֵׂר שֵׁנִי לֹא נֶאֱכָל אֶלָּא לִפְנִים מִן הַחוֹמָה. XגY רַבִּי יִשְׁמָעֵאל אוֹמֵר, יָכוֹל יְהֵא אָדָם מַעֲלֶה מַעֲשֵׂר שֵׁנִי כוּ' .

אֲחֵרִים אוֹמְרִים, יָכוֹל בְּכוֹר שֶׁעָבַר זְמַנּוֹ מִשָּׁנָה לַחֲבֶרְתָּהּ יְהֵא פָסוּל כִּפְסוּלֵי הַמֻּקְדָּשִׁין. תַּלְמוּד לוֹמַר "וְאָכַלְתָּ לִפְנֵי ה' אֱלֹהֶיךָ" וְגוֹ', אִם לְלַמֵּד עַל הַבְּכוֹר שֶׁנֶּאֱכָל לִפְנִים מִן הַחוֹמָה אֵין צָרִיךְ, שֶׁהֲרֵי כְּבָר נֶאֱמַר (להלן טו, כ) "לִפְנֵי ה' אֱלֹהֶיךָ תֹאכְלֶנּוּ", וְאִם לְלַמֵּד עַל מַעֲשֵׂר שֵׁנִי שֶׁנֶּאֱכָל לִפְנִי מִן הַחוֹמָה אֵין צָרִיךְ, שֶׁהֲרֵי כְּבָר נֶאֱמַר וְאָכַלְתָּ לִפְנֵי ה', מַקִּישׁ בְּכוֹר לְמַעֲשֵׂר שֵׁנִי מַה מַּעֲשֵׂר שֵׁנִי נֶאֱכָל מִשָּׁנָה לַחֲבֶרְתָּהּ אַף בְּכוֹר נֶאֱכָל מִשָּׁנָה לַחֲבֶרְתָּהּ. לְמַעַן תִּלְמַד לְיִרְאָה אֶת ה' אֱלֹהֶיךָ. מַגִּיד שֶׁהַמַּעֲשֵׂר מֵבִיא אֶת הָאָדָם לִידֵי תַלְמוּד תּוֹרָה. כָּל הַיָּמִים. בֵּין בָּאָרֶץ בֵּין בְּחוּצָה לָאָרֶץ.

רַבִּי יַנַּאי הֲוָה לֵיהּ הַהוּא אָרִיסָא דַּהֲוָה מַיְתִי לֵיהּ כַּנְּתָא דְפֵירֵי כָל מַעֲלֵי שַׁבָּתָא. יוֹמָא חָד נְגַה לֵיהּ וְלָא אֲתָא, שְׁקַל עַשֵּׂר מִפֵּירֵי דְבֵיתֵיהּ עָלַיְהוּ. אֲתָא לְקָמֵיהּ דְּרַבִּי חִיָּא. אֲמַר לֵיהּ, שַׁפִּיר עֲבַדְתְּ, דְּתַנְיָא לְמַעַן תִּלְמַד לְיִרְאְה אֶת ה' אֱלֹהֶיךָ כָּל הַיָּמִים, אֵלּוּ שַׁבָּתוֹת וְיָמִים טוֹבִים, לְמַאי הִ(י)לְכָתָא, אִילֵימָא לְעַשּׂוּרֵי וּלְמֵיכַל, אִצְטְרִיךְ קְרָא לְמִשְׁרֵי טִלְטוּל דְּרַבָּנָן, אֶלָּא לָאו כְּהַאי גַּוְנָא.

{pפסוק כדp}  "וְכִי יִרְבֶּה מִמְּךָ הַדֶּרֶךְ", יָכוֹל בְּרִחוּק זְמַן הַכָּתוּב מְדַבֵּר. תַּלְמוּד לוֹמַר "כִּי יִרְחַק מִמְּךָ הַמָּקוֹם", בְּרִחוּק מָקוֹם הַכָּתוּב מְדַבֵּר וְלֹא בְרִחוּק זְמַן. אֵין לִי אֶלָּא בִזְמַן שֶׁהוּא מְרֻבֶּה, מִנַּיִן אַף בְּמֻעָט. תַּלְמוּד לוֹמַר "כִּי לֹא תוּכַל שְׂאֵתוֹ". אֵין לִי אֶלָּא עָנִי, עָשִׁיר מִנַּיִן. תַּלְמוּד לוֹמַר "כִּי יְבָרֶכְךָ ה' אֱלֹהֶיךָ".

אָמַר רַבִּי אֱלִיעֶזֶר, מִנַּיִן לְמַעֲשֵׂר שֵׁנִי שֶׁנִּטְמָא שֶׁפּוֹדִין אוֹתוֹ אֲפִלּוּ בִּירוּשָׁלָיִם. תַּלְמוּד לוֹמַר "כִּי לֹא תוּכַל שְׂאֵתוֹ", וְאֵין שְׂאֵתוֹ אֶלָּא אֲכִילָה שֶׁנֶּאֱמַר (בראשית מג, לד) "וַיִּשָׂא מַשָּׂאוֹת מֵאֵת פָּנָיו". אֲמַר רַב (אָשֵׁי) [בִּיבֵי אֲמַר רַב אַסֵּי], מִנַּיִן לְמַעֲשֵׂר שֵׁנִי טָהוֹר שֶׁפּוֹדִין אוֹתוֹ אֲפִלּוּ בִפְסִיעָה אַחַת חוּץ לַחוֹמָה. תַּלְמוּד לוֹמַר "כִּי לֹא תוּכַל שְׂאֵתוֹ". הַאי מִיבָּעֵי לֵיהּ לְכִדְרַבִּי אֱלִיעֶזֶר. אִם כֵּן לִכְתּוּב קְרָא לֹא תוּכַל לְאָכְלוֹ, מַאי שְׂאֵתוֹ. וְאֵימָא כֻּלָּהּ לְהָכִי הוּא דְּאָתָא. אִם כֵּן לִכְתּוּב קְרָא לֹא תוּכַל לִטְּלוֹ, מַאי שְׂאֵתוֹ, שְׁמַע מִ(י)נָּהּ תַּרְתֵּי. יְתִיב רַב חֲנִינָא וְרַב הוֹשַׁעְיָא אֲפִתְחָא דִירוּשָׁלַיִם וְקָא מִבָּעְיָא לְהוֹ, פְּשִׁיטָא הוּא מִבַּחוּץ וּמַשָּׂאוֹ בִפְנִים, קְלָטוּהוּ מְחִיצוֹת, אֶלָּא הוּא בִפְנִים וּמַשָּׂאוֹ בַחוּץ מַהוּ. תְּנָא לְהוֹ הַהוּא סָבָא דְבֵי רַבִּי שִׁמְעוֹן בֶּן יוֹחַאי, אֲמַר קְרָא כִּי יִרְחַק מִמְּךָ הַמָּקוֹם, מִמלוּאֲךָ. אֲמַר רַב אַסֵּי אֲמַר רַבִי יוֹחָנָן, מַעֲשֵׂר שֵׁנִי מֵאֵימָתַי חַיָבִין עָלָיו, מִשֶּׁרָאָה פְּנֵי הַחוֹמָה, מַאי טַעֲמָא, אֲמַר קְרָא (לעיל יב, יח) "כִּי אִם לִפְנֵי ה' אֱלֹהֶיךָ תֹאכְלֶנּוּ" וּכְתִיב  "לֹא תוּכַל לֶאֱכֹל בִּשְׁעָרֶיךָ", כָּל הֵיכָא דְקָרִינָן בֵּיהּ "כִּי אִם לִפְנֵי ה' אֱלֹהֶיךָ תֹאכְלֶנּוּ" קָרִינַן בֵּיהּ "לֹא תוּכַל לֶאֱכֹל בִּשְׁעָרֶיךָ" וְכָל הֵיכָא דְּלָא קָרִינַן בֵּיהּ "כִּי אִם לִפְנֵי ה' אֱלֹהֶיךָ תֹאכְלֶנּוּ" לָא קָרִינַן בֵּיהּ "לֹא תוּכַל לֶאֱכֹל בִּשְׁעָרֶיךָ".

{pפסוק כהp}  "וְצַרְתָּ הַכֶּסֶף", מַעֲשֵׂר שֵׁנִי שֶׁחִלְּלוֹ עַל אֲסִימוֹן, אֵינוֹ פָדוּי, דְּרַחֲמָנָא אֲמַר וְצַרְתָּ הַכֶּסֶף בְּיָדְךָ, (דָּבָר) [כֶּסֶף] שֶׁיֵּשׁ עָלָיו צוּרָה.

אֲמַר רַבִּי יוֹחָנָן, רַבִּי דּוֹסָא וְרַבִּי יִשְׁמָעֵאל אָמְרוּ דָבָר אֶחָד, דְּתַנְיָא מְחַלְּלִין מַעֲשֵׂר שֵׁנִי עַל אֲסִימוֹן דִּבְרֵי רַבִּי דּוֹסָא, מַאי אֲסִימוֹן, פּוּלָסָא, רַבִּי יִשְׁמָעֵאל דְּתַנְיָא וְצַרְתָּ הַכֶּסֶף בְּיָדְךָ לְרַבּוֹת דָּבָר הַנִּצְרָר בַּיָּד. דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר לְרַבּוֹת כָּל דָּבָר שֶׁיֵּשׁ עָלָיו צוּרָה.

"הַכֶּסֶף, כֶּסֶף". רִבָּה וַאֲפִלּוּ כֶסֶף שֵׁנִי.

בָּעֵי רָמֵי בַּר חָמָא, מַעֲשֵׂר אֵין מִתְחַלֵּל עַל אֲסִימוֹן דִּכְתִיב "וְצַרְתָּ הַכֶּסֶף", חֹמֶשׁ מַעֲשֵׂר מַהוּ שֶׁיִּתְחַלֵּל עַל אֲסִימוֹן. [אֲמַר רָבָא], אֲמַר קְרָא "עָלָיו" לְרַבּוֹת חֻמְשׁוֹ כְמוֹתוֹ.

הַמַּפְקִיד מָעוֹת אֵצֶל חֲבֵרוֹ, צְרָרָן וְהִפְשִׁילָן לַאֲחוֹרָיו אוֹ שֶׁמְּסָרָן לִבְנוֹ וּלְבִתּוֹ הַקְּטַנִּים וְנָעַל בִּפְנֵיהֶם שֶׁלֹּא כָרָאוּי, חַיָּב, שֶׁלֹּא שָׁמַר כְּדֶרֶךְ הַשּׁוֹמְרִים. בִּשְׁלָמָא כֻּלְּהוּ שֶׁלֹּא שָׁמַר כְּדֶרֶךְ הַשּׁוֹמְרִים, אֶלָּא צְרָרָן וְהִפְשִׁילָן לַאֲחוֹרָיו מַאי הֲוָה לֵיהּ לְמֶעְבַּד. אֲמַר רָבָא אֲמַר רַבִּי יִצְחָק, אֲמַר קְרָא וְצַרְתָּ הַכֶּסֶף בְּיָדְךָ, אַף עַל- פִּי שֶׁהֵן צְרוּרִין יִהְיוּ בְּיָדְךָ. וַאֲמַר רַבִּי יִצְחָק, לְעוֹלָם יַשְׁלִישׁ אָדָם אֶת מָעוֹתָיו שְׁלִישׁ בְּקַרְקַע וּשְׁלִישׁ בְּפְּרַקְמַטְיָא וּשְׁלִישׁ תַּחַת יָדוֹ. וַאֲמַר רַבִּי יִצְחָק, לְעוֹלָם יְהֵא כַסְפּוֹ שֶׁל אָדָם מָצוּי בְּיָדוֹ שֶׁנֶּאֱמַר "וְצַרְתָּ הַכֶּסֶף בְּיָדְךָ".

"וְנָתַתָּה בַּכָּסֶף", מְלַמֵּד שֶׁאֵין מִתְחַלֵּל אֶלָּא עַל הַכֶּסֶף. וּמִנַּיִן לַעֲשׂוֹת שְׁאָר מַטְבֵּעוֹת כְּכֶסֶף, וְדִין הוּא, הוֹאִיל וְהֶקְדֵּשׁ מִתְחַלֵּל עַל הַכֶּסֶף וּמַעֲשֵׂר שֵׁנִי מִתְחַלֵּל [עַל הַכֶּסֶף] מַה הֶקְדֵּשׁ עָשָׂה בּוֹ שְׁאָר מַטְבֵּעוֹת כְּכֶסֶף אַף מַעֲשֵׂר שֵׁנִי נַעֲשֶׂה בּוֹ שְׁאָר מַטְבֵּעוֹת כְּכֶסֶף. [מַה לְּהֶקְדֵּשׁ שֶׁעָשָׂה בּוֹ שְׁאָר מִטַּלְטְלִים כְּכֶסֶף, תֹּאמַר בְּמַעֲשֵׂר שֶׁלֹּא עָשָׂה בּוֹ שְׁאָר מִטַּלְטְלִים כְכֶסֶף]. תַּלְמוּד לוֹמַר וְצַרְתָּ הַכֶּסֶף, דָּבָר שֶׁדַּרְכּוֹ לִצָּרֵר דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר, דָּבָר שֶׁיֵּשׁ עָלָיו צוּרָה פְּרָט לַאֲסִימוֹן. בְּיָדְךָ. פְּרָט לְשֶׁיָּצָא חוּץ מֵרְשׁוּתוֹ. וְהָלַכְתָּ אֶל הַמָּקוֹם אֲשֶׁר יִבְחַר ה' אֱלֹהֶיךָ בּוֹ. זוֹ שִׁילֹה וּבֵית עוֹלָמִים.

{pפסוק כוp}  תַּנְיָא "וְנָתַתָּה הַכֶּסֶף בְּכֹל אֲשֶׁר תְּאַוֶּה נַפְשְׁךָ", כְּלָל, בַּבָּקָר וּבַצֹּאן וּבַיַּיִן וּבַשֵּׁכָר, פְּרָט, וּבְכֹל אֲשֶׁר תִּשְׁאָלְךָ נַפְשֶׁךָ, חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ פְּרִי מִפְּרִי וְגִדּוּלֵי קַרְקַע אַף כָּל פְּרִי מִפְּרִי וְגִדּוּלֵי קַרְקַע. וְתַנְיָא אִידָךְ מַה הַפְּרָט מְפֹרָשׁ וָלָד וּוַלְדוֹת הָאָרֶץ אַף כָּל וָלָד וּוַלְדוֹת הָאָרֶץ. מַאי בֵּינַיְהוּ. אִיכָּא בֵּינַיְהוּ עוֹפוֹת, מַאן דַאֲמַר פְּרִי מִפְּרִי וְגִדּוּלֵי קַרְקַע עוֹפוֹת נַמֵּי גִּדּוּלֵי קַרְקַע נִינְהוּ, מַאן דַּאֲמַר וָלָד וּוַלְדוֹת הָאָרֶץ עוֹפוֹת מֵהָרֶקֶק נִבְרְאוּ.

הֵעִיד רַבִּי יְהוּדָה בֶּן גָּדִישׁ לִפְנֵי רַבִּי אֱלִיעֶזֶר, שֶׁל בֵּית אַבָּא הָיוּ לוֹקְחִין צִיר בְּכֶסֶף מַעֲשֵׂר. אָמַר לוֹ, שֶׁמָּא לֹא שָׁמַעְתָּ אֶלָּא כְּשֶׁקִרְבֵי דָגִים מְעֹרָבִין בּוֹ. בְּמַאי קָמִפְלָגֵי. בְּהַאי קְרָא, וְנָתַתָּה הַכֶּסֶף בְּכֹל אֲשֶׁר תְּאַוֶּה נַפְשְׁךָ, רִבָּה, בַּבַּקָר וּבַצֹּאן וּבַיַּיִן וּבַשֵּׁכָר, מִעֵט, וּבְכֹל אֲשֶׁר תִּשְׁאָלְךָ נָפְשֶׁךָ, חָזַר וְרִבָּה, רִבָּה וּמִעֵט וְרִבָּה רִבָּה הַכֹּל, מַאי רַבֵּי, רַבֵּי כָּל מִלֵּי, וּמַאי מִעֵט, לְרַבִּי אֱלִיעֶזֶר מִעֵט צִיר, לְרַבִּי יְהוּדָה בֶּן גָּדִישׁ מִעֵט מַיִם וּמֶלַח.

בֶּן בַּג בַּג אוֹמֵר, בַּבָּקָר, מְלַמֵּד שֶׁלּוֹקְחִין בָּקָר אַגַּב עוֹרוֹ, וּבַצֹּאן, מְלַמֵּד שֶׁלּוֹקְחִין צֹאן עַל גַּבֵּי גִּזָּתָהּ, וּבַיַּיִן, מְלַמֵּד שֶׁלּוֹקְחִין יַיִן עַל גַּבֵּי קַנְקָנָהּ, וּבַשֵּׁכָר, מְלַמֵּד שֶׁלּוֹקְחִין תְּמָד מִשֶּׁהֶחֱמִיץ. אֲמַר רַבִּי יוֹחָנָן, מָאן דִּמְתַרְגֵּם לִי בַּבָּקָר אֲלִיבָּא דְּבֶן בַּג בַּג מוֹבִילָנָא מָאנֵיהּ אֲבַתְרֵיהּ לְבֵי מָסוּתָא. [מַאי טַעֲמָא. כֻּלְּהוּ צְרִיכֵי לְבַר מִבַּבַּקָר דְּלָא צָרִיךְ. וּמַאי] צְרִיכֵי. דְּאִי כְתַב רַחֲמָנָא בַּבָּקָר הֲוָה אֲמֵינָא בָּקָר הוּא דְּמִזְדַּבֵּן אֲגַב עוֹרוֹ מִשּׁוּם דְּגוּפֵיהּ הוּא אֲבָל צֹאן אֲגַב גִּזָּתָהּ דְּלָאו גּוּפֵיהּ אֵימָא לָא, וְאִי אַשְׁמְעִינָן צֹאן הֲוָה אָמֵינָא מִשּׁוּם דִּמְחַבַּר בָּהּ אֲבָל יַיִן אַגַּב קַנְקַנּוֹ אֵימָא לָא, וְאִי אַשְׁמְעִינָן יַיִן אַגַּב קַנְקַנּוֹ דְּהַיְנוּ נְטִירוּתֵיהּ אֲבָל תְּמָד מִשֶּׁהֶחֱמִיץ דִּקְיוּהָא בְעָלְמָא הוּא אֵימָא לָא, וְאִי כְּתַב שֵׁכָר הֲוָה אָמֵינָא מַאי שֵׁכָר דְּבֵלָה קְעִילִית דְּפֵירָא גוּפָא אֲבָל יַיִן אֲגַב קַנְקַנּוֹ אֵימָא לָא, וְאִי כְּתַב יַיִן מִשּׁוּם דְּהַיְנוּ נְטִירוּתֵיהּ אֲבָל צֹאן אֲגַב גִּזָּתָהּ אֵימָא לָא, בָּקָר לָמָּה לִי וְכוּ', הַיְנוּ דַּאֲמַר רַבִּי יוֹחָנָן מַאן דִּמְתַרְגֵּם לִי בַּבָּקָר אַלִּיבָּא דְּבֶן בַּג בַּג מוֹבִילָנָא מָאנֵי לְבֵי מָסוּתָא.

רַבִּי יְהוּדָה אוֹמֵר, יָכוֹל הַלָּקוּחַ בְּכֶסֶף מַעֲשֵׂר שֵׁנִי שֶׁנִּטְמָא, שֶׁטָּעוּן פִּדְיוֹן, וְדִין הוּא, וּמַה מַעֲשֵׂר שֵׁנִי עַצְמוֹ שֶׁנִּטְמָא הֲרֵי הוּא נִפְדֶּה הַלָּקוּחַ בְּכֶסֶף מַעֲשֵׂר שֵׁנִי שֶׁנִּטְמָא אֵינוֹ דִין שֶׁיִּפָּדֶה. תַּלְמוּד לוֹמַר "הַכֶּסֶף", כֶּסֶף רִאשׁוֹן וְלֹא כֶסֶף שֵׁנִי. אֵין לִי אֶלָּא טָהוֹר, טָמֵא מִנַּיִן. תַּלְמוּד לוֹמַר "הַכֶּסֶף", כֶּסֶף רִאשׁוֹן וְלֹא כֶסֶף שֵׁנִי. שְׁלֹשָׁה כְסָפִים אֲמוּרִין בָּעִנְיָן, אֶחָד לְמַעֲשֵׂר טָהוֹר וְאֶחָד לְמַעֲשֵׂר (שֵׁנִי) [טָמֵא] וְאֶחָד לְלָקוּחַ בְּכֶסֶף מַעֲשֵׂר. בְּכֹל אֲשֶׁר תְּאַוֶּה נַפְשְׁךָ. יָכוֹל בַּעֲבָדִים וּשְׁפָחוֹת וְקַרְקָעוֹת. תַּלְמוּד לוֹמַר "בַּבָּקָר וּבַצֹּאן". אֵין לִי אֶלָּא אֲכִילָה, שְׁתִיָּה מִנַּיִן. תַּלְמוּד לוֹמַר "בַּיַּיִן וּבַשֵּׁכָר". מִנַּיִן אַף מַשְׁבִיחֵי אֲכִילָה וּשְׁתִיָּה כְּגוֹן הַקֹּשְׁטְ וְהַחִימוּם וְרָאשֵׁי בְשָׂמִים וְהַתִּיאָה וְהַחִלְתִּית וְהַפִּלְפֵּלִים וְחַלַּת חֲרִיעַ. תַּלְמוּד לוֹמַר "וּבְכֹל אֲשֶׁר תִּשְׁאָלְךָ נַפְשֶׁךָ". יָכוֹל אַף מַיִם וּמֶלַח. תַּלְמוּד לוֹמַר "בַּבָּקָר וּבַצֹּאן וּבַיִּין וּבַשֵּׁכָר", מָה אֵלּו מְיֻחָדִין שֶׁהֵם פְּרִי מִפְּרִי וְגִדּוּלוֹ מִן הָאָרֶץ אַף אֵין לִי אֶלָּא דָבָר שֶׁהוּא פְּרִי מִפְּרִי וְגִדוּלוֹ מִן הָאָרֶץ. יָכוֹל יִקַּח בְּהֵמָה לְמִשְׁתֵּה בְּנוֹ. הֲרֵי אַתָּה דָּן, נֶאֱמַר כָּאן שִׂמְחָה וְנֶאֱמַר לְהַלָּן "שִׂמְחָה", מַה שִּׂמְחָה הָאֲמוּרָה לְהַלָּן שְׁלָמִים אַף שִׂמְחָה הָאֲמוּרָה כָּאן שְׁלָמִים. אִי מַה שִּׂמְחָה הָאֲמוּרָה לְהַלָּן עוֹלָה וּשְׁלָמִים אַף שִׂמְחָה הָאֲמוּרָה כָּאן עוֹלָה וּשְׁלָמִים. תַּלְמוּד לוֹמַר "וְאָכַלְתָּ וְשָׂמַחְתָּ", שִׂמְחָה שֶׁיֵּשׁ עִמָּהּ אֲכִילָה, יָצְאוּ עוֹלוֹת שֶׁאֵין עִמָּהֶן אֲכִילָה.

{pפסוק כזp}  "וְהַלֵּוִי אֲשֶׁר בִּשְׁעָרֶיךָ", כָּל מָקוֹם שֶׁאַתָּה מוֹצֵא הַלֵּוִי (הַזֶּה) תֵּן לוֹ מֵחֶלְקוֹ. אֵין לוֹ חֶלְקוֹ תֵּן לוֹ מַעֲשֵׂר עָנִי. אֵין לוֹ מַעֲשֵׂר עָנִי תֵּן לוֹ שְׁלָמִים. אֵין לוֹ שְׁלָמִים פַּרְנְסֵהוּ מִן הַצְּדָקָה. כִּי אֵין לוֹ חֵלֶק וְנַחֲלָה עִמָּךְ. לְהַגִּיד מַה גָרָם.

{pפסוק כח-כטp}  "מִקְצֵה שָׁלֹשׁ שָׁנִים", יָכוֹל בֶּחָג. תַּלְמוּד לוֹמַר (להלן כו, יב) "כִּי תְכַלֶּה לְעַשֵּׂר". יָכוֹל בַּחֲנֻכָּה. תַּלְמוּד לוֹמַר 'קֵץ' וּלְהַלָּן נֶאֱמַר "קֵץ", מַה קֵּץ הָאָמוּר לְהַלָּן רֶגֶל אַף קֵץ הָאָמוּר כָּאן רֶגֶל אִי מַה קֵּץ הָאָמוּר לְהַלָּן חַג הֻסֻּכּוֹת אַף קֵץ הָאָמוּר כָּאן חַג הַסֻּכּוֹת. תַּלְמוּד לוֹמַר  "כִּי תְכַלֶּה לְעַשֵּׂר", רֶגֶל שֶׁהַמַּעַשְׂרוֹת כָּלִין בּוֹ, הֱוֵי אוֹמֵר זֶה חַג הַפֶּסַח. מִכָּאן אָמְרוּ עֵרֶב יוֹם טוֹב הָאַחֲרוֹן שֶׁל פֶּסַח שֶׁל רְבִיעִית וְשֶׁל שְׁבִיעִית, הָיָה בִעוּר בָּרְבִיעִית מִפְּנֵי מַעְשַׂר עָנִי שֶׁבַּשְּׁלִישִׁית, בַּשְּׁבִיעִית מִפְּנֵי מַעְשַׂר עָנִי שֶׁבַּשִּׁשִּׁית. יָכוֹל אַף שָׁנָה שְׁבִיעִית תְּהֵא חַיֶּבֶת בְּמַעֲשֵׂר. תַּלְמוּד לוֹמַר (שם) "שְׁנַת הַמַּעֲשֵׂר", שָׁנָה שֶׁחַיֶּבֶת, יָצְאָה שְׁבִיעִית שֶׁאֵינָהּ חַיֶּבֶת בְּמַעֲשֵׂר. יָכוֹל יְהוּ שְׁנֵי מַעַשְׂרוֹת נוֹהֲגִין בָּהּ. תַּלְמוּד לוֹמַר "שְׁנַת הַמַּעֲשֵׂר", מַעֲשֵׂר אֶחָד נוֹהֵג בָּהּ וְאֵין שְׁנֵי מַעַשְׂרוֹת נוֹהֲגִין בָּהּ. אֵין לִי אֶלָּא מַעֲשֵׂר עָנִי, שֶׁבּוֹ דִּבֵּר הַכָּתוּב, מִנַּיִן לְרַבּוֹת שְׁאָר מַעַשְׂרוֹת. תַּלְמוּד לוֹמַר מַעְשַׂר תְּבוּאָתְךָ, רִבָּה. תּוֹצִיא אֶת כָּל מַעְשַׂר תְּבוּאָתְךָ בַּשָּׁנָה הַהִיא. מְלַמֵּד שֶׁמּוֹצִיאִין אוֹתוֹ מִמְּקוֹם טֻמְאָה לִמְקוֹם טָהֳרָה. יָכוֹל אַף שֶׁל שְׁאָר שָׁנִים יְהוּ מוֹצִיאִין אוֹתוֹ מִמְּקוֹם [טֻמְאָה לִמְקוֹם] טָהֳרָה. תַּלְמוּד לוֹמַר "בַּשָּׁנָה הַהִיא", שֶׁל שָׁנָה הַהִיא אַתָּה מוֹצִיא וְאִי אַתָּה מוֹצִיא שֶׁל שְׁאָר שָׁנִים מִמְּקוֹם טֻמְאָה לִמְקוֹם טָהֳרָה, שֶׁל שָׁנָה הַהִיא אַתָּה מְבַעֵר וְאִי אַתָּה מְבַעֵר יָרָק שֶׁיָּצָא מֵרֹאשׁ הַשָּׁנָה וְעַד פֶּסַח. וְהִנַּחְתָּ(וֹ) בִּשְׁעָרֶיךָ. וְאִם אֵין שָׁם עָנִי הַנִּיחוֹ בָאוֹצָר.

אֵינִי יוֹדֵעַ מִי נִדְחֶה מִפְּנֵי מַעֲשַׂר עָנִי. אִם מַעֲשֵׂר רִאשׁוֹן אִם מַעֲשֵׂר שֵׁנִי, תַּלְמוּד לוֹמַר "וּבָא הַלֵּוִי כִּי אֵין לוֹ חֵלֶק", יָבוֹא הַלֵּוִי וְיִטֹּל חֶלְקוֹ מִכָּל מָקוֹם, דִּבְרֵי רַבִּי יְהוּדָה. רַבִּי אֱלִיעֶזֶר אוֹמֵר, אֵין צָרִיךְ, הֲרֵי הוּא אוֹמֵר (במדבר יח, כא) "וְלִבְנֵי לֵוִי הִנֵּה נָתַתִּי אֶת כָּל מַעֲשֵׂר בְּיִשְׂרָאֵל לְנַחֲלָה", מַה נַּחֲלָה אֵינָהּ זָזָה אַף מַעֲשֵׂר רִאשׁוֹן אֵינוֹ זָז. יָכוֹל אַף לֶקֶט שִׁכְחָה וּפֵאָה יְהוּ חַיָּבִין בְּמַעֲשֵׂר. תַּלְמוּד לוֹמַר "וּבָא הַלֵּוִי כִּי אֵין לוֹ חֵלֶק וְנַחֲלָה עִמָּךְ", דְּבָרִים שֶׁאֵין לוֹ בָּהֶן חֵלֶק וְנַחֲלָה עִמָּךְ אַתָּה נוֹתֵן לוֹ, יָצְאוּ אֵלּוּ שֶׁיֵּשׁ בָּהֶם חֵלֶק וְנַחֲלָה עִמָּךְ.

"וְהַגֵּר וְהַיָּתוֹם וְהָאַלְמָנָה", יָכוֹל בֵּין חֲסֵרִין וּבֵין שֶׁאֵין חֲסֵרִין, וְאַל תִּתְמַהּ שֶׁהֲרֵי הוּא אוֹמֵר  "לֹא תַחֲבֹל בֶּגֶד אַלְמָנָה" בֵּין עֲנִיָּה בֵּין עֲשִׁירָה. תַּלְמוּד לוֹמַר (ויקרא יט, י) "לֶעָנִי", מָה עָנִי חָסֵר אַף כֻּלָּם חֲסֵרִין. יָכוֹל בֵּין בֶּן בְּרִית וּבֵין שֶׁאֵינוֹ בֶן בְּרִית. תַּלְמוּד לוֹמַר "לֵוִי", מַה לֵּוִי בֶּן בְּרִית אַף כֻּלָּן בְּנֵי בְרִית. וְאָכְלוּ וְשָׂבֵעוּ. תֵּן לְהֶם כְּדֵי שָׂבְעָן. מִכָּאן אָמְרוּ, אֵין פּוֹחֲתִין לְעֶנִי בַגֹּרֶן מֵחֲצִי קַב חִטִּים אוֹ קַב שְׂעוֹרִין. בִּשְׁעָרֶיךָ. מְלַמֵּד שֶׁאֵין מוֹצִיאִין אוֹתָן מִן הָאָרֶץ לְחוּצָה לָאָרֶץ. אָמְרוּ, מִשְׁפַּחַת בֵּית נַבְלָטָה הָיְתָה בִירוּשָׁלַיִם, וְנָתְנוּ לָהֶן שֵׁשׁ מֵאוֹת כִּכְּרֵי זָהָב וְלֹא רָצוּ לְהוֹצִיאָן חוּץ לִירוּשָׁלָיִם.

תְּנַן הָתָם קוֹנָם שֶׁאֵינִי נֶהֱנֶה לַבְּרִיּוֹת אֵינוֹ יָכוֹל לְהָפֵר וִיכוֹלָה לֵהָנוֹת בְּלֶקֶט שִׁכְחָה וּפֵאָה. וְלֹא קָתְנֵי וּבְמַעְשַׂר עָנִי. וְהָתַּנְיָא בַּבָּרַיְתָא וּבְמַעֲשַׂר עָנִי. אֲמַר רָבָא, לָא קָשְׁיָא, כָּאן בְּמַעֲשַׂר עָנִי הַמִּתְחַלֵּק בְּתוֹךְ הַבַּיִת [דִּכְתִיב בֵּיהּ נְתִינָה (להלן כו, יב) "וְנָתַתָּ לַלֵּוִי", לַגֵּר מִשּׁוּם הָכֵי, אָסוּר לֵיהּ לְאִיתְהֲנוּיֵי, כָּאן בְּמַעַשְׂר עָנִי הַמִּתְחַלֵּק בְּתוֹךְ הַגְּרָנוֹת, כֵּיוָן] דִּכְתִיב "וְהִנַּחְתָּ בִּשְׁעָרֶיךָ" שָׁרֵי לֵיהּ לְאִתְהֲנוּיֵי.

"וּבָא הַלֵּוִי כִּי אֵין לוֹ חֵלֶק", אָמַר רַבִּי לוּלְיָנוֹס דְּרוֹמִי בְּשֵׁם רַבִּי יְהוּדָה בַּר סִימָן, אָמַר הַקָּדוֹשׁ בָּרוּךְ הוּא, אַתָּה יֵשׁ לְךָ אַרְבָּעָה בְּנֵי בַיִת, בִּנְךָ וּבִתֶּךָ וְעַבְדְךָ וַאֲמָתְךָ, וְאַף אֲנִי יֵשׁ לִי אַרְבָּעָה בְּנֵי בַיִת, הַלֵּוִי וְהַגֵּר וְהַיָּתוֹם וְהָאַלְמָנָה, וְכֻלְּהוֹן בְּפָסוּק אֶחָד (להלן טז, יד) "וְשָׂמַחְתָּ בְּחַגֶּךָ אַתָּה וּבִנְךָ וּבִתְּךָ וְעַבְדְּךָ וַאֲמָתֶךָ וְהַלֵּוִי וְהַגֵּר וְהַיָּתוֹם וְהָאַלְמָנָה אֲשֶׁר בִּשְׁעָרֶיךָ", אָמַר הַקָּדוֹשׁ בָּרוּךְ הוּא, אֲנִי אָמַרְתִּי לְךָ שֶׁתְּהֵא מְשַׂמֵּחַ אֶת שֶׁלִּי וְאֶת שֶׁלְּךָ בְּיָמִים טוֹבִים שֶׁנָּתַתִּי לְךָ, אִם עָשִׂיתָ כֵן אַף אֲנִי אֲשַׂמַּח אֶת שֶׁלִּי וְאֶת שֶׁלְּךָ אֵלּוּ וָאֵלּוּ אֲנִי עָתִיד לְשַׂמֵּחַ בְּבֵית הַבְּחִירָה שֶׁנֶּאֱמַר  "וַהֲבִיאוּתִים אֶל הַר קָדְשִׁי וְשִׂמַחְתִּים בְּבֵית תְּפִלָּתִי" וְגוֹ'.

~ פרק טו

{pפסוק א-בp}  "מִקֵּץ שֶׁבַע שָׁנִים תַּעֲשֶׂה שְׁמִטָּה", תַּנְיָא נִמְצֵאתָ אוֹמֵר אֶחָד יוֹבֵל וְאֶחָד שְׁבִיעִית מְשַׁמְּטִין כְּאֶחָד, אֶלָּא שֶׁהַיּוֹבֵל בִּתְחִלָּתוֹ וּשְׁבִיעִית בְּסוֹפָהּ. אֶלָּא שֶׁהַיּוֹבֵל, אַדְרַבָּה הַאי דִּשְׁמִטָּה מִשּׁוּם הָכֵי הוּא, אֶלָּא מִפְּנֵי שֶׁהַיּוֹבֵל בִּתְחִלָּתוֹ וּשְׁבִיעִית בְּסוֹפָהּ. בִּשְׁלָמָא שְׁבִיעִית בְּסוֹפָהּ, דִּכְתִיב "מִקֵּץ שֶׁבַע שָׁנִים תַּעֲשֶׂה שְׁמִטָּה", אֶלָּא יוֹבֵל בִּתְחִלָּתוֹ, בְּיוֹם הַכִּפּוּרִים הוּא דִּכְתִיב (ויקרא כה, ט) "בְּיוֹם הַכִּפֻּ(וּ)רִים תַּעֲבִירוּ שׁוֹפָר בְּכָל אַרְצְכֶם". הָא מָנִי, רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה הִיא דֲּאֲמַר מֵרֹאשׁ הַשָּׁנָה חַיִיל יוֹבֵל.

"מִקֵּץ שֶׁבַע שָׁנִים", יָכוֹל מִתְּחִלַּת שָׁנָה אוֹ בְסוֹפָהּ. הֲרֵי אַתָּה דָן, נֶאֱמַר כָּאן 'קֵץ' וְנֶאֱמַר לְהַלָּן  "קֵץ", מַה קֵּץ הָאָמוּר לְהַלָּן בְּסוֹפָהּ וְלֹא בִתְחִלָּתָהּ אַף קֵץ הָאָמוּר כָּאן בְּסוֹפָהּ וְלֹא בִתְחִלָּתָהּ. תַּעֲשֶׂה שְׁמִטָּה, שָׁמוֹט. כָּל זְמַן שֶׁיֵּשׁ לְךָ שְׁמִטָּה אַתָּה מְשַׁמֵּט. שֶׁבַע שָׁנִים. יָכוֹל שֶׁבַע שָׁנִים לְכָל אֶחָד וְאֶחָד. הֲרֵי אַתָּה דָן, חִיֵּב שֶׁבַע שָׁנִים בִּשְׁמִטָּה וְשֶׁבַע שָׁנִים בְּמִלְוֶה, מַה שֶּׁבַע שָׁנִים בִּשְׁמִטָּה שֶׁבַע שָׁנִים לְכָל הָעוֹלָם אַף שֶׁבַע שָׁנִים הָאָמוּר בְּמִלְוֶה שֶׁבַע שָׁנִים לְכָל הָעוֹלָם. אוֹ כַּלֵּךְ לְדֶרֶךְ זוֹ, חִיֵּב שֶׁבַע שָׁנִים בְּעֶבֶד עִבְרִי וְחִיֵּב שֶׁבַע שָׁנִים בְּמִלְוֶה, מַה שֶּׁבַע שָׁנִים הָאָמוּר בְּעֶבֶד עִבְרִי שֶׁבַע שָׁנִים לְכָל אֶחָד וְאֶחָד אַף [שֶׁבַע שָׁנִים הָאָמוּר בְּמִלְוֶה שֶׁבַע שָׁנִים לְכָל אֶחָד וְאֶחָד]. נִרְאֶה לְמִי דוֹמֶה, דָּנִין דָּבָר שֶׁתָּלוּי בְּיוֹבֵל מִדָּבָר שֶׁתָּלוּי בְּיוֹבֵל וְאַל יוֹכִיחַ עֶבֶד עִבְרִי שֶׁאֵין תָּלוּי בְּיוֹבֵל, אוֹ כַּלֵּךְ לְדֶרֶךְ זוֹ דָּנִין דָּבָר שֶׁנּוֹהֵג בָּאָרֶץ וּבְחוּצָה לָאָרֶץ מִדָּבָר שֶׁנּוֹהֵג בָּאָרֶץ וּבְחוּצָה לָאָרֶץ וְאַל יוֹכִיחַ הַשְׁמָטַת (מִלְוָה) [קַרְקַע] שֶׁאֵין נוֹהֵג אֶלָּא בָּאָרֶץ. תַּלְמוּד לוֹמַר. שֶׁבַע שָׁנִים שֶׁבַע שָׁנִים לִגְזֵרָה שָׁוָה, מַה שֶּׁבַע שָׁנִים הָאֲמוּרִים בִּשְׁמִטָּה שֶׁבַע שָׁנִים לְכָל הָעוֹלָם אַף שֶׁבַע שָׁנִים הָאֲמוּרִים בְּמִלְוֶה שֶׁבַע שָׁנִים לְכָל הָעוֹלָם. יָכוֹל תְּהֵא הַשְׁמָטַת מִלְוֶה נוֹהֶגֶת בַּמִּדְבָּר. תַּלְמוּד לוֹמַר "תַּעֲשֶׂה שְׁמִטָּה", שָׁמוֹט. אֵין לִי אֶלָּא בְּאֶרֶץ יִשְׂרָאֵל, שֶׁאַתָּה עוֹשֶׂה שְׁמִטָּה, בְּחוּצָה לָאָרֶץ, שֶׁאִי אַתָּה עוֹשֶׂה שְׁמִטָּה, אֵין אַתָּה מְשַׁמֵּט. תַּלְמוּד לוֹמַר "כִּי קָרָא שְׁמִטָּה לַה'", בֵּין בָּאָרֶץ בֵּין בְּחוּצָה לָאָרֶץ.

"וְזֶה דְּבַר הַשְּׁמִטָּה", הַמַּחֲזִיר חוֹב בַּשְּׁבִיעִית יֹאמַר לוֹ מְשַׁמֵּט אֲנִי, וְאִם אָמַר לוֹ אַף עַל פִּי כֵן, יְקַבֵּל הֵימֶנּוּ, מִשּׁוּם שֶׁנֶּאֱמַר "וְזֶה דְּבַר הַשְּׁמִטָּה".

רַבִּי אוֹמֵר, וְזֶה דְּבַר הַשְּׁמִטָּה שָׁמוֹט בִּשְׁתֵּי שְׁמִטּוֹת הַכָּתוּב מְדַבֵּר, אַחַת שְׁמִטַּת קַרְקָעוֹת וְאַחַת שְׁמִטַּת כְּסָפִים, בִּזְמַן שֶׁאַתָּה מְשַׁמֵּט קַרְקָעוֹת אַתָּה מְשַׁמֵּט כְּסָפִים, בִּזְמַן שֶׁאִי אַתָּה מְשַׁמֵּט קַרְקָעוֹת אִי אַתָּה מְשַׁמֵּט כְּסָפִים.

תְּנַן הָתָם הַמַּחֲזִיר חוֹב לַחֲבֵרוֹ בַּשְּׁבִיעִית צָרִיךְ שֶׁיּאמַר לוֹ מְשַׁמֵּט אֲנִי, וְאִם אָמַר לוֹ אַף עַל  פִּי כֵן, יְקַבֵּל הֵימֶנּוּ, שֶׁנֶּאֱמַר "וְזֶה דְּבַר הַשְּׁמִטָּה". וּכְשֶׁהוּא נוֹתֵן לוֹ אַל יֹאמַר לוֹ בְּחוֹבִי אֲנִי נוֹתֵן לְךָ, אֶלָּא יֹאמַר לוֹ שֶׁלִּי הֵן וּבְמַתָּנָה אֲנִי נוֹתֵן לְךָ. אֲמַר רַבָּה, וְתָלֵי לֵיהּ עַד דְּאָמַר הָכֵי. הִלְוָהוּ עַל הַמַּשְׁכּוֹן, אֵינוֹ מְשַׁמֵּט, דְּקָנֵי לֵיהּ כִּדְרַבִּי יִצְחָק דַּאֲמַר רַבִּי יִצְחָק מִנַּיִן לְבַעַל חוֹב שֶׁקּוֹנֶה מַשְׁכּוֹן שֶׁנֶּאֱמַר (להלן כד, יג) "וּלְךָ תִּהְיֶה צְדָקָה", אִם אֵינוֹ קוֹנֶה צְדָקָה מִנַּיִן כוּ'. וְיָכוֹל לוֹמַר, פְּרוֹזְבּוֹל הָיָה לְךָ וְנֶאֱבַד, כְּגוֹן זֶה (משלי לא, ח) "פְּתַח פִּיךָ לְאִלֵּם".

תְּנַן הָתָם פְּרוֹזְבּוֹל אֵינוֹ מְשַׁמֵּט. זֶה אֶחָד מִן הַדְּבָרִים שֶׁהִתְקִין הִלֵּל, שֶׁרָאָה אֶת הָעָם שֶׁנִּמְנְעוּ מִלְּהַלְווֹת זֶה אֶת זֶה וְעָבְרוּ עַל מַה שֶׁכָּתוּב בַּתּוֹרָה  הִשָּׁמֵר לְךָ פֶּן יִהְיֶה דָבָר עִם לְבָבְךָ בְלִיַּעַל וְגוֹ', הִתְקִין פְּרוֹזְבּוֹל. וְזֶה הוּא גּוּפוֹ שֶׁל פְּרוֹזְבּוֹל, מוֹסְרַנִי לָכֶם פְּלוֹנִי וּפְלוֹנִי וּפְלוֹנִי הַדַּיָּנִין שֶׁבְּמָקוֹם פְּלוֹנִי שֶׁכָּל חוֹב שֶׁיֵּשׁ לִי [אֵצֶל פְּלוֹנִי] שֶׁאֶגְבֶּנּוּ כָּל זְמַן שֶׁאֶרְצֶה, וְהַדַּיָּנִין חוֹתְמִין לְמַטָּה אוֹ הָעֵדִים. וּמִי אִיכָּא מִידֵי דְּמִדְּאוֹרָיְתָא מְשַׁמַּטְתּוֹ וְהִלֵּל תִּקֵּן דְּלָא מְשַׁמְּטָא. אֲמַר אַבָּיֵי, בִּשְׁבִיעִית בַּזְּמַן הַזֶה וְרַבִּי הוּא, דְּתַנְיָא וְזֶה דְּבַר הַשְּׁמִטָּה שָׁמוֹט וְכוּ' (כדלעיל). הִתְקִינוּ רַבָּנָן דִּתְשַׁמֵּט זֵכֶר לַשְּׁבִיעִית, [רָאָה הִלֵּל שֶׁנִּמְנְעוּ מִלְּהַלְווֹת זֶה אֶת זֶה עָמַד] וְהִתְקִין פְּרוֹזְבּוֹל. וּמִי אִיכָּא מִידֵי דְּמִדְּאוֹרָיְתָא לֹא מְשַׁמֶּטֶת שְׁבִיעִית וְתַקְּנוּ רַבָּנָן דִּמְשַׁמֵּט. אֲמַר אַבָּיֵי, שֵׁב וְאַל תַּעֲשֶׂה הוּא, רָבָא אֲמַר, הֶפְקֵר בֵּית דִּין הֶפְקֵר, שֶׁנֶּאֱמַר (עזרא י, ח) "וְכֹל אֲשֶׁר לֹא יָבוֹא לִשְׁלֹשֶׁת הַיָּמִים (בַּעֲצַת) [כַּעֲצַת] הַשָּׂרִים וְהַזְּקֵנִים יָחֳרַם כָּל רְכוּשׁוֹ".

"הַשְּׁבִיעִית מְשַׁמֶּטֶת אֶת הַשְּׁבוּעָה". מִנָּהָנֵי מִלֵּי, אֲמַר רַב גִּידֵל, אֲמַר קְרָא וְזֶה דְּבָר הַשְּׁמִטָּה, אֲפִלּוּ דִּבּוּר מְשַׁמֶּטֶת.

"וְזֶה דְּבַר הַשְּׁמִטָּה", שְׁמִטָּה מְשַׁמֶּטֶת מִלְוֶה, וְאֵין יוֹבֵל מְשַׁמֶּטֶת מִלְוֶה, שֶׁהָיָה בְדִין, וּמַה שְּׁמִטָּה שֶׁאֵין מוֹצִיא עֲבָדִים מְשַׁמֵּט מִלְוֶה יוֹבֵל שֶׁמּוֹצִיא עֲבָדִים אֵינוֹ דִין שֶׁיְּשַׁמֵּט מִלְוֶה, תַּלְמוּד לוֹמַר "וְזֶה דְּבַר הַשְּׁמִטָּה", שְׁמִטָּה מְשַׁמֶּטֶת מִלְוֶה וְאֵין יוֹבֵל מְשַׁמֶּטֶת מִלְוֶה קַל וָחֹמֶר לַשְּׁמִטָּה שֶׁהוֹצִיא עֲבָדִים, וּמַה יּוֹבֵל שֶׁאֵין מְשַׁמֵּט מִלְוֶה מוֹצִיא עֲבָדִים שְׁבִיעִית שֶׁמְּשַׁמֶּטֶת מִלְוֶה אֵינוֹ דִין שֶׁתּוֹצִיא עֲבָדִים. תַּלְמוּד לוֹמַר (ויקרא כה, יג) "בִּשְׁנַת הַיּוֹבֵל הַזֹּאת תָּשֻׁ(וּ)בוּ", שְׁבִיעִית מְשַׁמֶּטֶת מִלְוֶה וְיוֹבֵל מוֹצִיא עֲבָדִים אֲבָל אֵין שְׁבִיעִית וְכוּ'. שָׁמוֹט כָּל בַּעַל מַשֵּׁה יָדוֹ. יָכוֹל אַף בִּגְזֵלָה וּבְפִקָּדוֹן. תַּלְמוּד לוֹמַר "מַשֵּׁה יָדוֹ". אִי מַשֵּׁה יָדוֹ יָכוֹל שְׂכַר שָׂכִיר וְהַקָּפַת הַחֶנְוָנִי אָמוּר. תַּלְמוּד לוֹמַר "מַשֵּׁה יָדוֹ אֲשֶׁר יַשֶּׁה בְּרֵעֵהוּ". אִם סוֹפֵנוּ לְרַבּוֹת כֻּלָּם מַה תַּלְמוּד לוֹמַר "מַשֵּׁה יָדוֹ". מַה מַשֵּׁה יָדוֹ זָקוּף אַף כֻּלָּן זְקוּפִין, לֹא יִגֹּשׂ. לִתֵּן עָלָיו בְּלֹא תַעֲשֶׂה. אֶת רֵעֵהוּ. פְּרָט לַאֲחֵרִים. וְאֶת אָחִיו. פְּרָט לְגֵר תּוֹשָׁב. כִּי קָרָא שְׁמִטָּה לַה'. בֵּין בָּאָרֶץ בֵּין בְּחוּצָה לָאָרֶץ.

אֲמַר רַב יְהוּדָה אֲמַר שְׁמוּאֵל, הַמַּלְוֶה אֶת חֲבֵרוֹ לְעֶשֶׂר שָׁנִים שְׁבִיעִית מְשַׁמַּטְתּוֹ. וְאַף עַל גַּב דְּהַשַׁתָּא לָא קָרִינָן בֵּיהּ לֹא יִגֹּשׂ סוֹף אָתֵי לִידֵי לֹא יִגֹּשׂ. וַאֲמַר רַב יְהוּדָה אֲמַר שְׁמוּאֵל, הַמַּלְוֶה אֶת חֲבֵרוֹ עַל מְנָת שֶׁלֹּא תַּשְׁמִיטֵנִי שְׁבִיעִית, שְׁבִיעִית מְשַׁמַּטְתּוֹ. עַל מְנָת שֶׁלֹּא תַּשְׁמִיטֵנִי בַּשְּׁבִיעִית אֵין שְׁבִיעִית מְשַׁמַּטְתּוֹ.

{pפסוק גp}  "אֶת הַנָּכְרִי תִּגֹּשׂ", מִצְוַת עֲשֵׂה. וַאֲשֶׁר יִהְיֶה לְךָ אֶת אָחִיךָ. וְלֹא שֶׁל אָחִיךְ בְּיָדְךָ מִכָּאן אַתָּה אוֹמֵר, הַמַּלְוֶה עַל הַמַּשְׁכּוֹן אֵינוֹ מְשַׁמֵּט. אֶת אָחִיךְ, תַּשְׁמֵט יָדֶךָ. וְלֹא הַמּוֹסֵר שְׁטָרוֹתָיו [לְבֵית דִּין]. מִכָּאן אָמְרוּ, הִלֵּל הִתְקִין פְּרוֹזְבּוֹל.

פְּרוֹזְבּוֹל חָל עַל הַקַּרְקַע וְאֵינוֹ חָל עַל הָעֲבָדִים.

{pפסוק ד-הp}  "אֶפֶס כִּי לֹא יִהְיֶה בְּךָ אֶבְיוֹן", אִילְפָא וְרַבִּי יוֹחָנָן הֲווֹ [גָרְסֵי בְּאוֹרָיְתָא], דְּחִיקָא לְהוֹ מִלְּתָא טוּבָא, אָמְרֵי נֵיזִיל וְנַעֲבִיד עִסְקָא וּנְקַיֵּים בְּנַפְשִׁין אֶפֶס כִּי לֹא יִהְיֶה בְּךָ אֶבְיוֹן. אָזְלֵי וְאֵיתִיבוּ תוּתֵי הַהִיא אֲשִׁיתָּא דְעֲרָעִיתָא, הֲווֹ קָא כָרְכֵי רִיפְתָּא, שָׁמְעֵיהּ רַבִּי יוֹחָנָן לְמַלְאָךְ דְּקָאָמַר לְחַבְרֵיהּ תָּא נִשְׁדְּיֵיהּ עָלַיְיהוּ וְנִקְטָלִינְהוּ, שֶׁמַּנִּיחִין חַיֵּי עוֹלָם וְעוֹסְקִין בְּחַיֵּי שָׁעָה. אֲמַר לֵיהּ אִידָךְ, שָׁבְקִינְהוּ, דְּחָד מִנַּיְהוּ קָיְמָא לֵיהּ שָׁעְתָּא. אֲמַר לֵיהּ רַבִּי יוֹחָנָן, שְׁמַע מַר מִידֵי. אֲמַר לֵיהּ, לָא. אֲמַר, מִדְּשָׁמְעֵי אֲנָא וְאִיהוּ לָא שְׁמַע שְׁמַע מִ(י)נָּהּ אֲנָא הוּא דְקָיְמָא לִי שָׁעְתָּא. קָמוּ לְמֵיזָל, אֲמַר רַבִּי יוֹחָנָן אֵיהְדַּר אֵיזַל וְאִיקַים בְּנַפְשָׁאי  "כִּי לֹא יֶחְדַּל אֶבְיוֹן מִקֶּרֶב הָאָרֶץ". רַבִּי יוֹחָנָן הֲדַר וְאִילְפָא לָא הֲדַר. עַד דַּאֲתָא אִילְפָא מְלַךְ רַבִּי יוֹחָנָן. כִּי אֲתָא אִילְפָא אָמְרוּ לֵיהּ אִי יָתִיב מַר וְגָרִיס לָאו הֲוָה מַר מָלִיךְ. אֲזַל תְּלָא נַפְשֵׁיהּ בְּאִסְקַרְיָא דִסְפִינָתָא, אֲמַר כָּל מַאן דִּמְשָׁיֵיל לִי מִלְּתָא בְּתָנָא דְבֵי רַבִּי חִיָּא וּבְתָנָא דְבֵי רַבִּי הוֹשַׁעְיָא וְלָא פָשְׁטִינָא לֵיהּ מִמַּתְנִיתִין נָפִילְנָא מֵאִסְקַרְיָא דִסְפִינָתָא וְטָבַעְנָא. אֲתָא הַהוּא סָבָא תְּנָא לֵיהּ הָאוֹמֵר תְּנוּ שֶׁקֶל לְבָנַי בַּשַּׁבָּת וּרְאוּיִין לָתֵת לָהֶם סֶלַע נוֹתְנִים לָהֶם סֶלַע, וְאִם אָמַר לָהֶם אַל תִּתְנוּ לָהֶם אֶלָּא שֶׁקֶל אֵין נוֹתְנִין לָהֶם אֶלָּא שֶׁקֶל, וְאִם אָמַר אִם מֵתוּ יִירְשׁוּ אֲחֵרִים תַּחְתֵּיהֶן בֵּין שֶׁאָמַר תְּנוּ בֵּין שֶׁאָמַר אַל תִּתְּנוּ אֵין נוֹתְנִין לָהֶם אֶלָּא שֶׁקֶל. אֲמַר לֵיהּ הָא מָנִי, רַבִּי מֵאִיר הִיא דַּאֲמַר מִצְוָה לְקַיֵּם דִּבְרֵי הַמֵּת.

אֲבֵדָתוֹ וַאֲבֵדַת אָבִיו אֲבֵדָתוֹ קוֹדֶמֶת, דְּאָמַר קְרָא אֶפֶס כִּי לֹא יִהְיֶה בְּךָ אֶבְיוֹן, שֶׁלְּךָ קוֹדֵם לְשֶׁל כָּל אָדָם. אֲמַר רַב יְהוּדָה אֲמַר רַב, כָּל הַמְקַיֵּם בְּעַצְמוֹ כָּךְ סוֹף בָּא לִידֵי כָךְ.

"הַמַּעֲבִיר עַצְמוֹ לַמֹּלֶךְ, פָּטוּר". רַבִּי אֶלְעָזָר בְּרַבִּי שִׁמְעוֹן מְחַיֵּב, דַּאֲמַר (להלן יח, י) "לֹא  יִמָּצֵא בְךָ", "בְךְ", בְּעַצְמְךָ, וְרַבָּנָן לָא דָרְשֵׁי "בְךָ". וְהָתְּנַן אֲבֵדָתוֹ וַאֲבֵדַת אָבִיו שֶׁלּוֹ קוֹדֶמֶת [וְאַמְרִינַן מַאי טַעֲמָא], וַאֲמַר רַב יְהוּדָה [אֲמַר קְרָא אֶפֶס כִּי לֹא יִהְיֶה בְּךָ אֶבְיוֹן שֶׁלּוֹ קוֹדֶמֶת לְשֶׁל כָּל אָדָם]. הָתָם מֵאֶפֶס.

"אֶפֶס כִּי לֹא יִהְיֶה בְּךָ אֶבְיוֹן", וּלְהַלָּן הוּא אוֹמֵר  "כִּי לֹא יֶחְדַּל אֶבְיוֹן מִקֶּרֶב הָאָרֶץ", בִּזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם, אֶבְיוֹנִים בַּאֲחֵרִים, וּכְשֶׁאֵין עוֹשִׂין רְצוֹנוֹ שֶׁל מָקוֹם, אֶבְיוֹנִים בָּכֶם. כִּי בָרֵךָ יְבָרֶכְךָ ה' בָּאָרֶץ. מַגִּיד שֶׁאֵין הַבְּרָכָה תְלוּיָה אֶלָּא בָּאָרֶץ. אֲשֶׁר ה' אֱלֹהֶיךָ נֹתֵן לְךָ [נַחֲלָה] לְרִשְׁתָּהּ. בִּשְׂכַר שֶׁתִּירַשׁ תִּכְבֹּשׁ.

"רַק אִם שָׁמֹעַ תִּשְׁמַע בְּקוֹל ה' אֱל הֶיךָ", מִכָּאן אָמְרוּ, שָׁמַע אָדָם קִמְעָא, מַשְׁמִיעִין אוֹתוֹ הַרְבֵּה, שָׁמַע אָדָם דִּבְרֵי תוֹרָה, מַשְׁמִיעִין אוֹתוֹ דִבְרֵי סוֹפְרִים. לִשְׁמֹר (וְ)לַעֲשׂוֹת אֶת כָּל הַמִּצְוָה הַזֹּאת אֲשֶׁר אָנֹכִי מְצַוְּךָ הַיּוֹם. שֶׁתְּהֵא מִצְוָה קַלָּה (חֲמוּרָה) [חֲבִיבָה] עָלֶיךָ כְּמִצְוָה חֲמוּרָה.

{pפסוק וp}  "כִּי ה' אֱלֹהֶיךָ בֵּרַכְךָ", (כָּתוּב בֶּרֶמֶז ר"ז).

"כִּי ה' אֱלֹהֶיךָ בֵּרַכְךָ כַּאֲשֶׁר דִּבֶּר לָךְ", מַה דִּבֶּר לְךָ, (להלן כח, ג) "בָּרוּךְ אַתָּה בָּעִיר וּבָרוּךְ אַתָּה בַּשָּׂדֶה... בָּרוּךְ אַתָּה בְּב(וֹ)אֶךָ וּבָרוּךְ אַתָּה בְּצֵאתֶךָ". וְהַעֲבַטְתָּ גּוֹיִם רַבִּים. יָכוֹל תְּהֵא לֹוֶה בְסֶלַע וּמַלְוֶה בְשֶׁקֶל כְּדֶרֶךְ שֶׁאֲחֵרִים עוֹשִׂים. תַּלְמוּד לוֹמַר "וְאַתָּה לֹא תַעֲבֹט". "וּמָשַׁלְתָּ בְּגוֹיִם רַבִּים". יָכוֹל תְּהֵא מוֹשֵׁל בַּאֲחֵרִים וַאֲחֵרִים מוֹשְׁלִים בְּךָ כָּעִנְיָן שֶׁנֶּאֱמַר (שופטים א, ז) "וַיֹּאמֶר אֲדוֹנִי בֶזֶק שִׁבְעִים מְלָכִים בְּהוֹנוֹת יְדֵיהֶם" וְגוֹ'. תַּלְמוּד לוֹמַר "וּבְךָ לֹא יִמְשֹׁלוֹ".

{pפסוק ז-חp}  ["בְּךָ"], וְלֹא בַאֲחֵרִים. (בְּךָ) אֶבְיוֹן. תָּאֵב תָּאֵב קוֹדֵם. אַחֶיךָ. זֶה אָחִיךָ מֵאָבִיךָ. כְּשֶׁהוּא אוֹמֵר מֵאַחַד אַחֶיךָ מְלַמֵּד שֶׁאָחִיךָ מֵאָבִיךָ קוֹדֵם לְאָחִיךָ מֵאִמֶּךָ. בְּאַחַד שְׁעָרֶיךָ. יוֹשְׁבֵי עִירְךָ קוֹדְמִין לְיוֹשְׁבֵי עִיר אַחֶרֶת. בְּאַרְצְךָ. יוֹשְׁבֵי הָאָרֶץ קוֹדְמִין לְיוֹשְׁבֵי חוּצָה לָאָרֶץ. כְּשֶׁהוּא אוֹמֵר בְּאַחַד שְׁעָרֶיךָ, הָיָה יוֹשֵׁב בְּמָקוֹם אֶחָד אַתָּה מְצֻוֶּה לְפַרְנְסוֹ הָיָה מְחַזֵּר עַל הַפְּתָחִים אִי אַתְּ זָקוּק לוֹ לְכָל דָּבָר. אֲשֶׁר ה' אֱלֹהֶיךָ נֹתֵן לָךְ. בְּכָל מָקוֹם. לֹא תְאַמֵּץ אֶת לְבָבְךָ. יֵשׁ בֶּן אָדָם שֶׁמִּצְטָעֵר אִם יִתֵּן אִם לֹא יִתֵּן. וְלֹא תִקְפֹּץ אֶת יָדְךָ. יֵשׁ בֶּן אָדָם שֶׁפּוֹשֵׁט אֶת יָדוֹ וְחוֹזֵר וְקוֹפְצָהּ. מֵאָחִיךָ הָאֶבְיוֹן. אִם אֵין אַתָּה נוֹתֵן לוֹ סוֹפְךָ לִטֹּל הֵימֶנּוּ. מִנַּיִן שֶׁאִם פָּתַחְתָּ פַּעַם אַחַת אַתָּה פּוֹתֵחַ אֲפִלּוּ מֵאָה פְעָמִים. תַּלְמוּד לוֹמַר "כִּי- פָתֹחַ תִּפְתַּח אֶת יָדְךָ לוֹ".

"וְהַעֲבֵט תַּעֲבִיטֶנּוּ", נוֹתְנִין לוֹ וְחוֹזְרִין וּמְמַשְׁכְּנִין אוֹתוֹ, דִּבְרֵי רַבִּי יְהוּדָה. וַחֲכָמִים אוֹמְרִים, אוֹמְרִים לוֹ הָבֵא מַשְׁכֵּן כְּדֵי לְהָפִיס דַּעְתּוֹ. דֵּי מַחְסֹרוֹ. אִי אַתָּה מְצֻוֶּה לְעַשְּׁרוֹ. אֲשֶׁר יֶחְסַר לוֹ. אֲפִלּוּ סוּס וַאֲפִלּוּ עֶבֶד. מַעֲשֶׂה בְּהִלֵּל הַזָּקֵן שֶׁנָּתַן לְעָנִי בֶּן טוֹבִים סוּס שֶׁהָיָה מִתְעַמֵּל בּוֹ וְעֶבֶד שֶׁהָיָה מְשַׁמְּשׁוֹ. שׁוּב מַעֲשֶׂה בַּגָּלִיל הָעֶלְיוֹן שֶׁהָיוּ מַעֲלִין לְאוֹרֵחַ לִטְרָא בָשָׂר בְּכָל יוֹם. לוֹ. זוֹ אִשָּׁה, כָּעִנְיָן שֶׁנֶּאֱמַר  "אֶעֱשֶׂה לוֹ עֵזֶר כְּנֶגְדּוֹ".

תָּנוּ רַבָּנָן "הַעֲבֵט", זֶה שֶׁאֵין לוֹ וְאֵינוֹ רוֹצֶה לְהִתְפַּרְנֵס, שֶׁנּוֹתְנִין לוֹ לְשֵׁם הַלְוָאָה וְחוֹזְרִין וְנוֹתְנִין לוֹ לְשֵׁם מַתָּנָה, "תַּעֲבִיטֶנּוּ", זֶה שֶׁיֵּשׁ לוֹ וְאֵינוֹ רוֹצֶה לְהִתְפַּרְנֵס, שֶׁנּוֹתְנִין לוֹ לְשֵׁם מַתָּנָה וְחוֹזְרִין וְנִפְרָעִין מִמֶּנּוּ לְאַחַר מִיתָה, דִּבְרֵי רַבִּי יְהוּדָה. וַחֲכָמִים אוֹמְרִים, יֵשׁ לוֹ וְאֵינוֹ רוֹצֶה לְהִתְפַּרְנֵס אֵין נִזְקָקִין לוֹ, וּמָה אֲנִי מְקַיֵּם "תַּעֲבִיטֶנּוּ", דִּבְּרָה תוֹרָה כִּלְשׁוֹן בְּנֵי אָדָם. תָּנוּ רַבָּנָן יָתוֹם שֶׁבָּא (בְּלֹא) [לִשָּׂא] אִשָּׁה שׂוֹכְרִין לוֹ בַיִת וּמַצִּיעִין לוֹ אֶת הַמִּטָּה וְכָל- כְּלֵי תַשְׁמִישׁוֹ וְאַחַר כָּךְ מַשִּׂיאִין לוֹ אִשָּׁה, שֶׁנֶּאֱמַר "דֵּי מַחְסֹרוֹ אֲשֶׁר יֶחְסַר", 'דֵּי מַחְסֹרוֹ', זֶה בַּיִת, אֲשֶׁר יֶחְסַר, (לוֹ) זֶה מִטָּה וְשֻׁלְחָן, לוֹ, זוֹ אִשָּׁה, וְכֵן הוּא אוֹמֵר (שם) "אֶעֱשֶׂה לוֹ עֵזֶר כְּנֶגְדּוֹ".

"תָּנוּ רַבָּנָן" "דֵּי מַחְסֹרוֹ". אַתָּה מְצֻוֶּה לְפַרְנְסוֹ וְאִי אַתָּה מְצֻוֶּה לְעַשְּׁרוֹ. אֲשֶׁר יֶחְסַר לוֹ. אֲפִלּוּ סוּס לִרְכֹּב עָלָיו וְעֶבֶד לָרוּץ לְפָנָיו. אָמְרוּ עָלָיו עַל הִלֵּל הַזָּקֵן שֶׁלָּקַח לְעָנִי בֶּן טוֹבִים אֶחָד סוּס לִרְכֹּב עָלָיו וְעֶבֶד לָרוּץ לְפָנָיו, פַּעַם אַחַת לֹא מָצָא עֶבֶד לָרוּץ לְפָנָיו וְרָץ הוּא לְפָנָיו שְׁלֹשָׁה מִילִין. מַר עוּקְבָא, הֲוָה הַהוּא עָנְיָא בְּשִׁ(י)בְּבוּתֵיהּ וְכוּ' (כְּדְכָּתוּב בְּפָּסוּק (בראשית לח, כה) "הִיא מוּצְאֵת" בְּרֶמֶז קמ"ה).

{pפסוק טp}  "הִשָּׁמֶר לְךָ פֶּן יִהְיֶה דָבָר עִם לְבָבְךָ בְלִיַּעַל", אָמַר רַבִּי יְהוֹשֻׁעַ בֶּן קָרְחָה, כָּל הַמַּעֲלִים עֵינָיו מִן הַצְּדָקָה כְּאִלּוּ עוֹבֵד אֱלִילִים, כְּתִיב הָכָא הִשָּׁמֶר לְךָ וְגוֹ' וּכְתִיב הָתָם (לעיל יג, יד) "יָצְאוּ אֲנָשִׁים בְּנֵי בְלִיַּעַל" מַה לְּהַלָּן עֲבוֹדַת אֱלִילִים אַף כָּאן עֲבוֹדַת אֱלִילִים. תָּנוּ רַבָּנָן הַמְסַמֵּא אֶת עֵינָיו וְהַמְצַבֶּה אֶת כְּרֵסוֹ וְהַמְקַפֵּחַ אֶת שׁוֹקוֹ (וְאֵינוֹ צָרִיךְ), אֵינוֹ נִפְטָר מִן הָעוֹלָם ע|ַד שֶׁבָּא לִידֵי כָךְ.

רַב פַּפָּא הֲוָה סָלִיק בְּדַרְגָּא, אִישְׁתְמִיט כְּרָעֵיהּ, בָּעֵי לְמֵיפַל. חֲלַשׁ דַּעְתֵּיה, אֲמַר, הַשַׁתָּא אִיחַיֵיב [מַאן דְּסָנֵי לָן] כִּמְחַלְּלֵי שַׁבָּתוֹת וְעוֹבְדֵי עֲבוֹדַת אֱלִילִים. אֲמַר לֵיהּ חִיָּא בַּר רַב מִדִּיפְתָּא, שֶׁמָּא עָנִי בָּא לְיָדְךָ וְהִתְעַלַּמְתָּ עֵינְךָ מִמֶּנּוּ, דְּתַנְיָא רַבִּי יְהוֹשֻׁעַ בֶּן קָרְחָה אוֹמֵר כָּל הַמַּעֲלִים עֵינָיו מִן הַצְּדָקָה וְכוּ' .

אֲמַר לֵיהּ שְׁמוּאֵל לְרַב מַתָּנָא, לָא תֵיתִיב אֲכַרְעֵיךְ עַד דְּאָמַרְתְּ לִי הָא מִלְּתָא, מִנָּא הָא מִלְּתָא דְאָמוּר רַבָּנָן הַמַּלוֶה אֶת חֲבֵרוֹ סְתָם אֵינוֹ רַשַּׁאי לְתָבְעוֹ פָּחוֹת מִשְּׁלֹשִׁים יוֹם. אֲמַר לֵיהּ, דִּכְתִיב "קָרְבָה שְׁנַת הַשֶּׁבַע שְׁנַת הַשְּׁמִטָּה", מִמַּשְׁמָע שֶׁנֶּאֱמַר "שְׁנַת הַשֶּׁבַע" אֵינִי יוֹדֵעַ שֶׁהִיא שְׁנַת הַשְּׁמִטָּה, אֶלָּא יֵשׁ לְךָ שְׁמִטָּה אַחֶרֶת שֶׁהִיא כְזוֹ וְאֵיזוֹ זוֹ הַמַּלְוֶה חֲבֵרוֹ סְתָם אֵינוֹ רַשַּׁאי לְתָבְעוֹ פָּחוֹת מִשְּׁלֹשִׁים יוֹם וַאֲמַר מַר שְׁלֹשִׁים בְּשָׁנָה חָשׁוּב שָׁנָה.

"וְקָרָא עָלֶיךָ אֶל ה'", (רָבָא) [רַבִּי אַבָּא] הֲוָה צָרֵי זוּזֵי (בִּצְרָרֵי) וְשָׁדֵי לֵיהּ לַאֲחוֹרֵיהּ וּמַמְצֵי נַפְשֵׁיהּ בֵּינֵי עֲנִיֵּי וּמַצְלֵי עֵינֵיהּ מֵרַמָּאֵי. רַבִּי (עֲקִיבָא) [חֲנִינָא] הֲוָה הַהוּא עֲנִיָּא בְשִׁבְבוּתֵיהּ דַּהֲוָה רָגִיל כָּל מַעֲלֵי יוֹמָא שַׁבָּתָא לְשַׁדֵּר לֵיהּ אַרְבָּעָה זוּזֵי. [יוֹמָא חָד] שָׁדְרִינְהוּ נִיהָלֵיהּ בְּיַד דְּבִיתְהוּ, אֲתָא וְאָמְרָה לֵיהּ לָא צָרִיךְ. אֲמַר, מַאי חָזִית. שָׁמְעִית דִּקָאָמְרֵי בַּמָּה אַתָּה סוֹעֵד (בִּכְלִי) [בִּטְלִי] כֶסֶף אוֹ (בִּכְלִי) [בִּטְלֵי] זָהָב. אֲמַר, הַיְנוּ דַּאֲמַר רַבִּי אֶלְעָזָר בּוֹאוּ וְנַחֲזִיק טוֹבָה לָרַמָּאִין שֶׁאִלְמָלֵא הֵן הָיִינוּ חוֹטְאִין [בְּכָל יוֹם] שֶׁנֶּאֱמַר "וְקָרָא עָלֶיךָ אֶל ה' וְהָיָה בְךָ חֵטְא".

"דָּבָר אַחֵר "הִשָּׁמֶר לְךָ". בְּלֹא תַעֲשֶׂה. פֶּן. בְּלֹא תַעֲשֶׂה (כדלעיל).

{rרמז תתצחr}  "פֶּן יִהְיֶה דָבָר עִם לְבָבְךָ בְלִיַּעַל", הֱוֵי זָהִיר שֶׁלֹּא תִמְנַע רַחֲמִים, שֶׁכָּל הַמּוֹנֵעַ רַחֲמִים מַקִּישׁ לְעוֹבְדֵי אֱלִילִים וּפוֹרֵק מַלְכוּת שָׁמַיִם מֵעָלָיו, שֶׁנֶּאֱמַר ["בְלִיַּעַל"], בְּלִי עֹל. קָרְבָה שְׁנַת  הַשֶּׁבַע שְׁנַת הַשְּׁמִטָּה. זֶהוּ שֶׁאָמַר רַבִּי יוֹסֵי הַגְּלִילִי, [אִם] שֶׁבַע שָׁנִים לְכָל אֶחָד וְאֶחָד הֵיאַךְ הִיא קְרֵבָה, אֱמֹר מֵעַתָּה שֶׁבַע שָׁנִים לְכָל הָעוֹלָם קְרֵבָה. וְקָרָא עָלֶיךָ אֶל ה'. יָכוֹל מִצְוָה שֶׁלֹּא לִקְרוֹת. תַּלְמוּד לוֹמַר "וְקָרָא עָלֶיךָ". יָכוֹל מִצְוָה לִקְרוֹת. תַּלְמוּד לוֹמַר  "וְלֹא יִקְרָא עָלֶיךָ אֶל ה'". יָכוֹל אִם קָרָא עָלֶיךָ יִהְיֶה בְךָ חֵטְא, וְאִם לָאו לֹא יִהְיֶה בְךְ חֵטְא. תַּלְמוּד לוֹמַר "וְהָיָה בְךָ חֵטְא" מִכָּל מָקוֹם. אִם כֵּן לָמָּה נֶאֱמַר "וְקָרָא עָלֶיךָ אֶל ה'". מְמַהֵר אֲנִי לִפָּרַע עַל יְדֵי קוֹרֵא יוֹתֵר מִמִּי שֶׁאֵינוֹ קוֹרֵא.

{pפסוק יp}  מִנַּיִן שֶׁאִם נָתַתָּ לוֹ פַּעַם אַחַת תֵּן אֲפִלּוּ מֵאָה פְּעָמִים. תַּלְמוּד לוֹמַר "נָתוֹן תִּתֵּן לוֹ", לוֹ, בֵּינְךָ לְבֵינוֹ, מִכָּאן אָמְרוּ לִשְׁכַּת חֲשָׁאִין הָיְתָה בִּירוּשָׁלַיִם וְכוּ' (בשקלים פ"ה). כִּי בִּגְלַל הַדָּבָר הַזֶּה. אִם אָמַר לִתֵּן וְנָתַן, נוֹתְנִין לוֹ שְׂכַר אֲמִירָה וּשְׂכַר מַעֲשֶׂה. אָמַר לִתֵּן וְלֹא הִסְפִּיק בְּיָדוֹ לִתֵּן, נוֹתְנִין לוֹ שְׂכַר אֲמִירָה כִּשְׂכַר מַעֲשֶׂה. לֹא אָמַר לִתֵּן אֲבָל אָמַר לַאֲחֵרִים תְּנוּ, נוֹתְנִין לוֹ שְׂכַר אֲמִירָה שֶׁנֶּאֱמַר "כִּי בִּגְלַל הַדָּבָר הַזֶּה". לֹא אָמַר לִתֵּן וְלֹא אָמַר לַאֲחֵרִים תְּנוּ אֲבָל [נוֹח] לוֹ בִּדְבָרִים טוֹבִים, מִנַּיִן שֶׁנּוֹתְנִין לוֹ שָׂכָר עַל כָּךְ, תַּלְמוּד לוֹמַר "כִּי בִּגְלַל הַדָּבָר הַזֶּה יְבָרֶכְךָ ה' אֱלֹהֶיךָ בְּכָל (מַעֲשֵה יָדֶיךָ) [מַעֲשֶׂ(י)ךָ"].

תַּנְיָא רַבִּי אֶלְעָזָר הַקַּפָּר אוֹמֵר, לְעוֹלָם יְבַקֵּשׁ אָדָם רַחֲמִים שֶׁלֹּא יָבוֹא לִידֵי מִדָּה זוֹ, שֶׁאִם לֹא בָּא הוּא בָּא בְּנוֹ, וְאִם לֹא בָּא בְּנוֹ בָּא בֶּן בְּנוֹ, שֶׁנֶּאֱמַר "כִּי בִּגְלַל הַדָבָר הַזֶה" וְתָנָא דְבֵי רַבִּי יִשְׁמָעֵאל גַּלְגַּל הוּא שֶׁחוֹזֵר בָּעוֹלָם. אֲמַר רַב יוֹסֵף, נָקְטִינַן, הַאי צוֹרְבָא מֵרַבָּנָן [לָא מֵעֲנֵי. וְהָא קָא חָזִינַן דְּמֵעֲנֵי. אַהֲדוּרֵי] לָא מֶהְדַּר אֲפִתְחָא. אֲמַר לֵיהּ רַבִּי חִיָּא לִדְבִיתְהוּ, כִּי אֲתָא עָנְיָא אַקְדִּים לֵיהּ רִיפְתָּא כִּי הֵיכֵי דְלִיקְדְּמוּ לְבָנַיְיכִי. אָמְרָה לֵיהּ, מֵילַט קָא לַיְיטִית לְהוֹ. אֲמַר לָהּ, קְרָא כְּתִיב כִּי בִּגְלַל הַדָּבָר וְגוֹ'. רַבָּן גַּמְלִיאֵל אוֹמֵר, (לעיל יג, יח) "וְנָתַן לְךָ רַחֲמִים וְרִחַמֶךָּ", כָּל הַמְרַחֵם עַל הַבְּרִיּוֹת מְרַחֲמִין עָלָיו מִן הַשָּׁמָיִם.

{pפסוק יאp}  "כִּי לֹא יֶחְדַּל אֶבְיוֹן" (כָּתוּב בְּפָּסוּק  "אֶפֶס כִּי לֹא יִהְיֶה בְּךָ אֶבְיוֹן").

אֲמַר שְׁמוּאֵל, אֵין בֵין הָעוֹלָם הַזֶה לִימוֹת הַמָּשִׁיחַ אֶלָּא שִׁעְבּוּד מַלְכֻיּוֹת בִּלְבַד, שֶׁנֶּאֱמַר "כִּי לֹא יֶחְדַּל אֶבְיוֹן מִקֶּרֶב הָאָרֶץ". וּפְלִיגָא דְּרַבִּי חִיָּא בַּר אַבָּא דַּאֲמַר כָּל הַנְּבִיאִים כֻּלָּן לֹא נִתְנַבְּאוּ אֶלָּא לִימוֹת הַמָּשִׁיחַ אֲבָל לָעוֹלָם הַבָּא (ישעיה סד, ג) "עַיִן לֹא רָאֲתָה אֱלֹהִים זוּלָתֶךָ".

"כִּי לֹא יֶחְדַּל אֶבְיוֹן", וּלְהַלָּן הוּא אוֹמֵר (לעיל פסוק ד) "אֶפֶס כִּי לֹא יִהְיֶה בְּךָ אֶבְיוֹן", כֵּיצַד יִתְקַיְּמוּ שְׁנֵי כְתוּבִים הַלָּלוּ. בִּזְמַן שֶׁאַתֶּם עוֹשִׂים רְצוֹנוֹ שֶׁל מָקוֹם, אֶבְיוֹנִים בַּאֲחֵרִים, כְּשֶׁאֵין עוֹשִׂים רְצוֹנוֹ שֶׁל מָקוֹם, אֶבְיוֹנִים בָּכֶם. עַל כֵּן אָנֹכִי מְצַוְּךָ. עֵצָה טוֹבָה אֲנִי נוֹתֵן לְךָ לְטוֹבָתֶךָ. פָּתֹחַ תִּפְתַּח. לָמָּה נֶאֱמַר. [מַגִּיד הַכָּתוּב], הָרָאוּי לִתֵּן לוֹ פַת נוֹתְנִין לוֹ פַת, עִסָּה נוֹתְנִין לוֹ עִסָּה, מָעָה נוֹתְנִין לוֹ מָעָה, לְהַאֲכִילוֹ לְתוֹךְ פִּיו מַאֲכִילִין אוֹתוֹ לְתוֹךְ פִּיו.

{pפסוק יב-ידp}  "כִּי יִמָּכֵר לְךָ" (כָּתוּב בֶּרֶמֶז תרס"ט וּבְרֶמֶז שי"ב).

מִנַּיִן כְּשֶׁאַתָּה קוֹנֶה לֹא תְהֵא קוֹנֶה אֶלָּא עֶבֶד עִבְרִי. תַּלְמוּד לוֹמַר (שמות כא, ב) "כִּי תִּקְנֶה עֶבֶד עִבְרִי". מִנַּיִן כְּשֶׁהוּא נִמְכָּר אֵינוֹ נִמְכָּר אֶלָּא לְךָ. תַּלְמוּד לוֹמַר "לְךָ". מִנַּיִן כְּשֶׁבֵּית דִּין מוֹכְרִין אוֹתוֹ אֵין מוֹכְרִין אוֹתוֹ אֶלָּא לְךָ. תַּלְמוּד לוֹמַר "כִּי יִמָּכֵר לְךָ". אָחִיךָ הָעִבְרִי אוֹ הָעִבְרִיָּה. יֵשׁ בְּעִבְרִי מַה שֶּׁאֵין בְּעִבְרִיָּה וּבְעִבְרִיָּה מַה שֶּׁאֵין בְּעִבְרִי. עִבְרִי יוֹצֵא בְשָׁנִים וּבַיּוֹבֵל וּבְגִרְעוֹן כֶּסֶף מַה שֶּׁאֵין כֵּן בְּעִבְרִיָּה. עִבְרִיָּה יוֹצְאָה בְסִימָנִים, וְאֵין נִמְכֶּרֶת וְנִשְׁנֵית, וּפוֹדִין אוֹתָהּ בְּעַל כָּרְחָהּ, מַה שֶּׁאֵין כֵּן בְּעִבְרִי. הָא, לְפִי שֶׁיֵּשׁ בְּעִבְרִי מַה שֶּׁאֵין בְּעִבְרִיָּה וּבְּעִבְרִיָּה מַה שֶּׁאֵין בְּעִבְרִי צָרִיךְ לוֹמַר בְּעִבְרִי וְצָרִיךְ לוֹמַר בְּעִבְרִיָּה.

"וַעֲבָדְךָ שֵׁשׁ שָׁנִים", לְךָ וְלֹא לַיּוֹרֵשׁ. אוֹ אֵינוֹ אֶלָּא לְךָ וְלֹא לַבֵּן. כְּשֶׁהוּא אוֹמֵר  "שֵׁשׁ שָׁנִים יַעֲבֹד" הֲרֵי לַבֵּן אָמוּר, הָא מָה אֲנִי מְקַיֵּם וַעֲבָדְךָ שֵׁשׁ שָׁנִים, לְךָ וְלֹא לַיּוֹרֵשׁ. וּמָה רָאִיתָ לְרַבּוֹת אֶת הַבֵּן וּלְהוֹצִיא אֶת הָאָח. מְרַבֶּה אֲנִי אֶת הַבֵּן שֶׁכֵּן קָם תַּחַת אָבִיו לְיַעֲדָה וְלִשְׂדֵה אֲחֻזָּה. אַדְרַבָּה, מְרַבֶּה אֲנִי אֶת הָאָח, שֶׁכֵּן קָם תַּחַת אָחִיו לְיִבּוּם. כְּלוּם יֵשׁ יִבּוּם אֶלָּא בְּמָקוֹם שֶׁאֵין בֵּן.

תַּנְיָא הַמּוֹכֵר עַצְמוֹ נִמְכָּר לְשֵׁשׁ וְיוֹתֵר עַל שֵׁשׁ כוּ'. רַבִּי אֱלִיעֶזֶר אוֹמֵר, זֶה וָזֶה אֵינוֹ נִמְכָּר אֶלָּא לְשֵׁשׁ. מַאי טַעֲמָא דְּתַנָּא קָמָא. מִדְּכָתַב רַחֲמָנָא בִּמְכָרוּהוּ בֵּית דִּין וַעֲבָדְךָ שֵׁשׁ שָׁנִים, זֶה יַעֲבָדְךָ שֵׁשׁ שָׁנִים וְלֹא מוֹכֵר אֶת עַצְמוֹ. וְאִידָךְ, וַעֲבָדְךָ, וְלֹא לַיּוֹרֵשׁ. וְאִידָךְ, "וַעֲבָדְךָ" אַחֲרִינָא כְּתִיב. וְאִידָךְ, הַהוּא לְהַרְצָאַת אָדוֹן הוּא דְּאָתָא.

בָּרַח וְחָזַר, מִנַּיִן שֶׁמַּשְׁלִים לוֹ שָׁנָיו. תַּלְמוּד לוֹמַר (שמות כא, ב) "שֵׁשׁ שָׁנִים יַעֲבֹד". חָלָה וְנִתְרַפֵּא, יָכוֹל יַחֲזִיר לוֹ שְׂכַר בְּטֵילָתוֹ. תַּלְמוּד לוֹמַר  "יֵצֵא לַחָפְשִׁי חִנָּם".

תָּנוּ רַבָּנָן יָכוֹל לֹא יְהוּ מַעֲנִיקִין אֶלָּא לְיוֹצֵא בְשֵׁשׁ, מִנַּיִן לְיוֹצֵא בַּיּוֹבֵל וּבְמִיתַת הָאָדוֹן וְאָמָה הָעִבְרִיָּה בְסִימָנִין. תַּלְמוּד לוֹמַר "תְּשַׁלְּחֶנּוּ", "וְכִי  תְשַׁלְּחֶנּוּ". [יָכוֹל שֶׁאֲנִי מְרַבֶּה בוֹרֵחַ וְיוֹצֵא בְגֵרְעוֹן כֶּסֶף. תַּלְמוּד לוֹמַר "וְכִי תְּשַׁלְּחֶנּוּ] חָפְשִׁי מֵעִמָּךְ", מִי שֶׁשִּׁלּוּחוֹ מֵעִמָּךְ, יָצָא בוֹרֵחַ וְיוֹצֵא בְגֵרְעוֹן כֶּסֶף, שֶׁאֵין שִׁלּוּחוֹ מֵעִמָּךְ. רַבִּי מֵאִיר אוֹמַר, בּוֹרֵחַ אֵין [מַעֲנִיקִין לוֹ, דְּאֵין] שִׁלּוּחוֹ מֵעִמָּךְ, וְיוֹצֵא בְגֵרְעוֹן כֶּסֶף שִׁלּוּחוֹ מֵעִמָּךְ. בּוֹרֵחַ הַשְׁלָמָה בָּעֵי, דְּתַנְיָא מִנַּיִן לְבוֹרֵחַ שֶׁחַיָּב לְהַשְׁלִים, תַּלְמוּד לוֹמַר "שֵׁשׁ שָׁנִים יַעֲבֹד", יָכוֹל אֲפִלּוּ חָלָה, תַּלְמוּד לוֹמַר (שם) "וּבַשְׁבִיעִית יֵצֵא". אֲמַר רָבָא, כְּגוֹן שֶׁבָּרַח וּפָגַע בּוֹ יוֹבֵל, סָלְקָא דַעְתָּךְ אֲמִינָא הוֹאִיל וְיוֹבֵל מַפִּיק לֵיהּ שִׁלּוּחוֹ מֵעִמָּךְ קָרִינָן בֵּיהּ וְנַעֲנִיק לֵיהּ, קָא מַשְׁמַע לַן. אֲמַר מַר, יָכוֹל אֲפִלּוּ חָלָה, תַּלְמוּד לוֹמַר "וּבַשְּׁבִיעִית יֵצֵא", אֲפִלּוּ חָלָה כָּל שֵׁשׁ. וְהָתַּנְיָא חָלָה שָׁלֹשׁ וְעָבַד שָׁלֹשׁ, אֵין חַיָּב לְהַשְׁלִים, חָלָה כָּל שֵׁשׁ, חַיָּב לְהַשְׁלִים. אֲמַר רַב שֵׁשֶׁת, בְּעוֹשֶׂה מַעֲשֵׂה מַחַט. חָלָה אַרְבַּע, נַעֲשֶׂה כְּמִי שֶׁחָלָה כָּל שֵׁשׁ וְחַיָּב לְהַשְׁלִים.

מוֹכֵר עַצְמוֹ, אֵין מַעֲנִיקִין לוֹ. רַבִּי אֱלִיעֶזֶר אוֹמֵר, מַעֲנִיקִין לוֹ. מַאי טַעֲמָא דְּתַנָּא קָמָא. מִעֵט רַחֲמָנָא גַּבֵּי מְכָרוּהוּ בֵּית דִּין הַעֲנֵיק תַּעֲנִיק לוֹ, לוֹ וְלֹא לְמוֹכֵר עַצְמוֹ. וְאִידָךְ, הַהוּא לוֹ וְלֹא לְבַעַל חוֹבוֹ, וּמִדִּסְבִירָא לַן בְּעָלְמָא כְּרַבִּי נָתָן [מִנַּיִן לְנוֹשֶׁה בַּחֲבֵרוֹ מָנֶה וְכוּ'] אֲתָא לוֹ אַפְּקֵיהּ. וְאִידָךְ, בְּעָלְמָא נַמִּי לָא סְבִירָא לַן כְּרַבִּי נָתָן.

תָּנוּ רַבָּנָן כַּמָּה מַעֲנִיקִין לוֹ, חָמֵשׁ סְלָעִים מִכָּל מִין וָמִין, שֶׁהֵם חֲמֵשׁ עֶשְׂרֵה סְלָעִים, וּמִנְיָינָא [אֲתָא לְאַשְׁמְעִינַן, הָא] קָא מַשְׁמַע לַן דְּמִיבְצִיר הוּא דְּלָא לִבְצוּר לֵיהּ הָא בְצַר לֵיהּ מֵחָד מִינָא וּטְפֵי לֵיהּ מֵחָד מִינָא לֵית לַן בָּהּ, דִּבְרֵי רַבִּי מֵאִיר. רַבִּי יְהוּדָה אוֹמֵר, שְׁלֹשִׁים כִּשְׁלֹשִׁים שֶׁל עֶבֶד. רַבִּי שִׁמְעוֹן אוֹמֵר, חֲמִשִּׁים כַּחֲמִשִּׁים שֶׁבַּעֲרָכִין. מַאי טַעֲמָא דְּרַבִּי מֵאִיר. יָלִיף רֵיקָם רֵיקָם מִבְּכוֹר, מַה לְּהַלַּן חָמֵשׁ סְלָעִים אַף כָּאן חָמֵשׁ סְלָעִים. וְאֵימָא חָמֵשׁ מִכֻּלְּהוֹ. אִי כְתִיב "רֵיקָם" לְבַסּוֹף, כִּדְקָאֲמַרְתְּ, הָשַׁתָּא דִּכְתִיב "רֵיקָם" מֵעִיקָרָא שָׁדִי רֵיקָם אֲצֹאן, שָׁדֵי רֵיקָם אֲגֹרֶן, שָׁדִי רֵיקָם אֲיֶקֶב. וְלֵילַף רֵיקָם רֵיקָם מֵעוֹלַת רְאִיָּה. אֲמַר קְרָא אֲשֶׁר בֵּרַכְךָ ה' אֱלֹהֶיךָ. וְרַבִּי יְהוּדָה, מַאי טַעֲמָא יָלִיף נְתִינָה נְתִינָה מֵעֶבֶד, מַה לְּהַלָּן שְׁלֹשִׁים אַף כָּאן שְׁלֹשִׁים. וְנֵילַף נְתִינָה נְתִינָה מֵעֲרָכִין, מַה לְּהַלָּן חֲמִשִּׁים אַף כָּאן חֲמִשִּׁים. חָדָא, דְּתָפַסְתָּ מְרֻבֶּה לֹא תָפָסְתָּ, וְעוֹד, עֶבֶד מֵעֶבֶד הֲוָה לֵיהּ לְמֵילַף. וְרַבִּי שִׁמְעוֹן, גְּמַר נְתִינָה נְתִינָה מֵעֲרָכִין, מַה לְּהַלָּן חֲמִשִּׁים אַף כָּאן חֲמִשִּׁים. וְאֵימָא בְּפָחוּת שֶׁבַּעֲרָכִין. אֲשֶׁר בֵּרַכְךָ כְּתִיב. וְלֵילַף נְתִינָה נְתִינָה מֵעֶבֶד, מַה לְּהַלָּן שְׁלֹשִׁים אַף כָּאן שְׁלֹשִׁים, חָדָא דְּתָפַסְתָּ וְכוּ', וְעוֹד עֶבֶד מֵעֶבֶד הֲוָה לֵיהּ לְמֵילַף. רַבִּי שִׁמְעוֹן, מִיכָה מִיכָה גְּמַר. בִּשְׁלָמָא לְרַבִּי מֵאִיר הַיְנוּ דִכְתִיב "צֹאן גֹּרֶן וָיֶקֶב", אֶלָּא לְרַבִּי יְהוּדָה וּלְרַבִּי שִׁמְעוֹן, הַאי צֹאן גֹּרֶן וָיֶקֶב לָמָּה לִי. מִבָּעֵי לָהּ לְכִדְתַנְיָא יָכוֹל לֹא יְהוּ מַעֲנִיקִין אֶלָּא מִצֹּאן גֹּרֶן וָיֶקֶב בִּלְבַד, מִנַּיִן לְרַבּוֹת כָּל דָּבָר, תַּלְמוּד לוֹמַר "אֲשֶׁר בֵּרַכְךָ", אִם כֵּן מַה תַּלְמוּד לוֹמַר "צֹאן גֹּרֶן וָיֶקֶב", לוֹמַר לְךָ מַה צֹּאן גֹּרֶן וָיֶקֶב [מְיֻחָדִים] שֶׁיֶּשְׁנָן בִּכְלַל בְּרָכָה אַף כָּל שֶׁיֶּשְׁנוֹ בִּכְלַל בְּרָכָה, יָצְאוּ כְסָפִים, דִּבְרֵי רַבִּי שִׁמְעוֹן, רַבִּי אֱלִיעֶזֶר בֶּן יַעֲקֹב אוֹמֵר, יָצְאוּ פְרָדוֹת. וּצְרִיכָא, דְּאִי כְּתַב רַחֲמָנָא צֹאן הֲוָה אָמֵינָא בַּעֲלֵי חַיִּים אִין גִּדּוּלֵי קַרְקַע לָא, כְּתַב רַחֲמָנָא גֹּרֶן. וְאִי כְּתַב גֹּרֶן הֲוָה אָמֵינָא גִּדּוּלֵי קַרְקַע אִין בַּעֲלֵי חַיִּים לָא, כְּתַב רַחֲמָנָא צֹאן, יֶקֶב לָמָּה לִי, לְמַר לַאֲתוּיֵי כְסָפִים לְמַר לַאֲתוּיֵי פְּרָדוֹת.

תָּנוּ רַבָּנָן "אֲשֶׁר בֵּרַכְךָ", יָכוֹל נִתְבָּרֵךְ הַבַּיִת בִּגְלָלוֹ מַעֲנִיקִין לוֹ, לֹא נִתְבָּרֵךְ הַבַּיִת בִּגְלָלוֹ אֵין מַעֲנִיקִין לוֹ, תַּלְמוּד לוֹמַר "הַעֲנֵיק תַּעֲנִיק לוֹ", מִכָּל מָקוֹם, אִם כֵּן מַה תַּלְמוּד לוֹמַר "אֲשֶׁר בֵּרַכְךָ", הַכֹּל לְפִי הַבְּרָכָה תֵּן לוֹ. רַבִּי אֶלְעָזָר בֶּן עֲזַרְיָה אוֹמֵר, דְּבָרִים כִּכְתָבָן, נִתְבָּרֵךְ הַבַּיִת בִּגְלָלוֹ מַעֲנִיקִין לוֹ, לֹא נִתְבָּרֵךְ הַבַּיִת בִּגְלָלוֹ אֵין מַעֲנִיקִין לוֹ, אִם כֵּן מַה תַּלְמוּד לוֹמַר "הַעֲנֵיק תַּעֲנִיק", דִּבְּרָה תוֹרָה כִּלְשׁוֹן בְּנֵי אָדָם. (כָּתוּב בֶּרֶמֶז שנ"א).

כְּתִיב "תַּעֲנִיק לוֹ", וַהֲרֵי דְּבָרִים קַל וָחֹמֶר, וּמָה אִם רְשָׁעִים שֶׁנִּמְכָּרִים בִּגְנֵבָתָן אָמַר הַכָּתוּב הַעֲנֵיק תַּעֲנִיק צַדִּיקֵי עוֹלָם שֶׁעוֹשִׂין רְצוֹנוֹ בְתוֹרָתוֹ בְּכָל יוֹם תָּמִיד עַל אַחַת כַּמָּה וְכַמָּה. מָשָׁל לְמָה הַדָבָר דּוֹמֶה לְמֶלֶךְ שֶׁהָיְתָה לּוֹ פָּלָטִין גָּדוֹל וְהַדֶּלֶת נְעוּלָה (וְהוּא) [וְהַזִּיז] יוֹצֵא מִמֶּנּוּ, וְהָיוּ עָלָיו אֲכִילָה וּשְׁתִיָּה וּמְזוֹנוֹת וְכָל מִינֵי סִפּוּקִין כֻּלָּם, אַף זִיז אֶחָד סָמוּךְ לוֹ וְהָיוּ עָלָיו תְּאֵנִים עֲנָבִים וְרִמּוֹנִים וְכָל מִינֵי מְגָדִים כֻּלָּם, אַף זִיז אֶחָד סָמוּךְ לוֹ וְהָיוּ עָלָיו שִׁירָאִין וּסְרִיקוּן וְכָל מִינֵי בְגָדִים כֻּלָּם, וְהָעוֹמְדִין מִבַּחוּץ הָיוּ בָּאִין וּמִסְתַּפְּקִין מִמַּה שֶּׁהוּא יוֹצֵא מִפָּלָטִין שֶׁל מֶלֶךְ לַחוּץ, הָעוֹבְרִין וְהַשָּׁבִין מַה הֵם אוֹמְרִים מִמַּה שֶּׁהוּא יוֹצֵא מִפָּלָטִין שֶׁל מֶלֶךְ לַחוּץ אַתָּה לָמֵד מַה יֵּשׁ בְּפָלָטִין שֶׁל מֶלֶךְ בִּפְנִים. כָּךְ, מִיִּסּוּרִין שֶׁל צַדִיקִים בָּעוֹלָם הַזֶה אַתָּה לָמֵד מִדַּת פֻּרְעָנוּתָן שֶׁל רְשָׁעִים בַּגֵּיהִנּוֹם, וּמִשַּׁלְוַת הָרְשָׁעִים בָּעוֹלָם הַזֶּה אַתָּה לָמֵד מַתַּן שְׂכָרָם שֶׁל צַדִּיקִים לֶעָתִיד לָבוֹא בְּגַן עֵדֶן שֶׁנֶּאֱמַר (תהלים לא, כ) "מָה רַב טוּבְךָ אֲשֶׁר צָפַנְתָּ לִירֵאֶיךָ" וְגוֹ', וְאוֹמֵר  "וּמֵעוֹלָם לֹא- שָׁמְעוּ לֹא הֶאֱזִינוּ" וְגוֹ'.

"הַעֲנֵק תַּעֲנִיק לוֹ", וְלֹא לְיוֹרְשָׁיו. אֲשֶׁר בֵּרַכְךָ ה' אֱלֹהֶיךָ כֹּל שֶׁכָּתַב עֹנֶשׁ מָמוֹן כְּתִיב בֵּיהּ בְּרָכָה, וּבְיוֹתֵר בְּמָקוֹם שֶׁיֵּשׁ בּוֹ חֶסְרוֹן כִּיס.

{pפסוק טוp}  "וְזָכַרְתָּ כִּי עֶבֶד הָיִיתָ בְּאֶרֶץ מִצְרַיִם", מַה בְּמִצְרַיִם הֶעֱנַקְתִּי לְךָ וְשָׁנִיתִי לְךָ אַף אַתָּה הַעֲנֵק לוֹ וּשְׁנֵה לוֹ, מַה בְּמִצְרַיִם [נָתַתִּי לְךָ] בְּרֹחַב יָד אַף אַתָּה בְּרֹחַב יָד תֵּן לוֹ וְכֵן הוּא אוֹמֵר (תהלים סח, יד) "כַּנְפֵי יוֹנֶה נֶחְפָּה בַּכֶּסֶף וְאֶבְרֹתֶיהָ בִּירַקְרַק חָרוּץ", "כַּנְפֵי יוֹנָה נֶחְפָּה בַּכֶּסֶף", זוֹ בִּזַּת מִצְרַיִם, "וְאֶבְרֹתֶיהָ בִּירַקְרַק חָרוּץ", זוֹ בִּזַּת הַיָּם, (שה"ש א, יא) "תּוֹרֵי זָהָב נַעֲשֶׂה לָךְ", זוֹ בִּזַּת הַיָּם, (שם) "עִם נְקֻדּוֹת הַכָּסֶף", זוֹ בִּזַּת מִצְרַיִם.

{pפסוק טז-יחp}  "עַל כֵּן אָנֹכִי מְצַוְּךָ אֶת הַדָּבָר הַזֶּה הַיּוֹם". בַּיּוֹם רוֹצְעִין וְאֵין רוֹצְעִין בַּלַּיְלָה.

"וְאִם אָמוֹר יֹאמַר" (כָּתוּב בֶּרֶמֶז שט"ז וּבְרֶמֶז תרס"ז).

"וְלָקַחְתָּ אֶת הַמַּרְצֵעַ", מִכָּאן הָיָה רַבִּי שִׁמְעוֹן אוֹמֵר, בִּשְׁלֹשָׁה מְקוֹמוֹת הֲלָכָה עוֹקֶרֶת אֶת הַמִּקְרָא, הַתּוֹרָה אָמְרָה (ויקרא יז, יג) "וְשָׁפַךְ אֶת דָּמוֹ וְכִסָּהוּ בָּעָפָר" וַהֲלָכָה אָמְרָה בְּכָל דָּבָר הַמְגַדֵּל צְמָחִים, הַתּוֹרָה אָמְרָה  "וְכָתַב לָהּ סֵפֶר כְּרִיתוּת" וַהֲלָכָה אָמְרָה בְּכָל שֶׁהוּא תָלוּשׁ, הַתּוֹרָה אָמְרָה בַּמַּרְצֵעַ וַהֲלָכָה אָמְרָה בְּכָל דָּבָר. וְרַבִּי אוֹמֵר, בַּדֶּלֶת אוֹ בַּמְּזוּזָה מְעֻמָּד.

{rרמז תתצטr}  וְלָקַחְתָּ אֶת הַמַּרְצֵעַ, שׁוֹמֵעַ אֲנִי בֵּינוֹ לְבֵין עַצְמוֹ. תַּלְמוּד לוֹמַר "וְהִגִּישׁוֹ אֲדֹנָיו אֶל הָאֱלֹהִים", אֵצֶל הַדַּיָּן, שֶׁיִּמְסְרֶנּוּ לְמוֹכְרָיו. הַמַּרְצֵעַ. בְּכָל דָּבָר שֶׁהוּא רוֹשֵׁם. וְלָקַחְתָּ אֶת הַמַּרְצֵעַ, מִנַּיִן לְרַבּוֹת אֶת הַקּוֹץ וְאֶת הַזְּכוּכִית וְאֶת הַקְּרוּמִים שֶׁל קָנֶה, תַּלְמוּד לוֹמַר "וְלָקַחְתָּ", דִּבְרֵי רַבִּי יוֹסֵי בַּר יְהוּדָה. רַבִּי אוֹמֵר, מַרְצֵעַ, מַה מַּרְצֵעַ מְיֻחָד שֶׁל מַתֶּכֶת אַף אֵין לִי אֶלָּא כָּל מִן הַמַּתֶּכֶת, הַמַּרְצֵעַ, זֶה מַרְצֵעַ גָּדוֹל. אָמַר רַבִּי אֶלְעָזָר יוּדָן, בְּרִ(י)בִּי הָיָה דוֹרֵשׁ אֵין רוֹצְעִין אֶלָּא בְּמִילָת (וַחֲכָמִים אוֹמְרִים אֵין כֹּהֵן נִרְצָע שֶׁמָּא נַעֲשֶׂה בַּעַל מוּם). רַבִּי מֵאִיר אוֹמֵר, (אַף) [מִן] הַסְּחוּס, שֶׁהֲרֵי חֲכָמִים אוֹמְרִים אֵין כֹּהֵן נִרְצָע כוּ' וְאִם בְּמִילָת הוּא נִרְצָע הֵיאַךְ נַעֲשֶׂה בַּעַל מוּם אֶלָּא מְלַמֵד שֶׁאֵין רוֹצְעִין אֶלָּא בְּגֹבַהּ שֶׁבְּאָזְנוֹ. אָזְנוֹ. נֶאֱמַר כָּאן "אָזְנוֹ" וְנֶאֱמַר לְהַלָּן (ויקרא יד, יד) "אָזְנוֹ", מָה אָזְנוֹ הָאֲמוּרָה לְהַלָּן יְמָנִית אַף אָזְנוֹ הָאֲמוּרָה כָּאן יְמָנִית וּבַגֹּבַהּ שֶׁבָּאֹזֶן. בְּאָזְנוֹ וּבַדֶּלֶת. יָכוֹל בְּצַד אָזְנוֹ. תַּלְמוּד לוֹמַר "בְאָזְנוֹ וּבַדֶּלֶת", מַגִּיד שֶׁנּוֹתֵן בְּאָזְנוֹ עַד שֶׁמַּגִּיעַ לַדֶּלֶת (כָּתוּב בֶּרֶמֶז שט"ז).

"וְהָיָה לְךָ עֶבֶד עוֹלָם", כָּל יְמֵי עוֹלָמוֹ שֶׁל יוֹבֵל. אַף הוּא נִמְכָּר שְׁלֹשִׁים וְאַרְבָּעִים שָׁנָה לִפְנֵי הַיּוֹבֵל. מִכָּאן אַתָּה אוֹמֵר, עֶבֶד עִבְרִי עוֹבֵד אֶת הַבֵּן וְאֵינוֹ עוֹבֵד אֶת הַבַּת, נִרְצַע לֹא אֶת הַבֵּן וְלֹא אֶת הַבַּת. מִנַּיִן לִתֵּן אֶת הָאָמוּר כָּאן לְהַלָּן וְאֶת לְהַלָּן כָּאן. תַּלְמוּד לוֹמַר "עוֹלָם" "עוֹלָם" לִגְזֵרָה שָׁוָה. וְאַף לַאֲמָתְךָ תַּעֲשֶׂה כֵּן. לְהַעֲנִיק. יָכוֹל אַף לִרְצִיעָה תַּלְמוּד לוֹמַר (שמות כא, ה) "וְאִם אָמ(וֹ)ר יֹאמַר הָעֶבֶד", וְלֹא הָאָמָה.

"לֹא יִקְשֶׁה בֵעֵינֶךָ בְּשַׁלֵּחֲךָ אֹתוֹ חָפְשִׁי מֵעִמָּךְ כִּי מִשְׁנֶה שְׂכַר שָׂכִיר" וְגוֹ'. מִכָּאן אָמְרוּ, שָׂכִיר עוֹבֵד בַּיּוֹם וְזֶה בַּיּוֹם וּבַלַּיְלָה. (לְמַעַן יְבָרֶכְךָ) [וּבֵרַכְךָ]. יָכוֹל כְּשֶׁעוֹמֵד וּבָטֵל. תַּלְמוּד לוֹמַר "אֲשֶׁר תַּעֲשֶׂה". "וְאַף לַאֲמָתְךָ תַּעֲשֶׂה" כֵּן (כָּתוּב בֶּרֶמֶז שי"ח).

תָּנוּ רַבָּנָן אִלּוּ נֶאֱמַר 'בְאָזְנוֹ בַּדֶּלֶת' הָיִיתִי אוֹמֵר יִרְצְעֶנָּה לָאֹזֶן מֵאַבְּרָאֵי וְיִקְדֹּר כְּנֶגֶד אָזְנוֹ בַּדֶּלֶת. תַּלְמוּד לוֹמַר "בְאָזְנוֹ וּבַדֶּלֶת", קוֹדֵר וְהוֹלֵךְ עַד שֶׁמַּגִּיעַ לַדֶּלֶת. דֶּלֶת. שׁוֹמֵעַ אֲנִי בֵּין עֲקוּרָה בֵּין שֶׁאֵינָהּ עֲקוּרָה. תַּלְמוּד לוֹמַר  "אֶל- הַמְּזוּזָה", מַה מְּזוּזָה מְעֻמָּד אַף דֶּלֶת מְעֻמָּד.

רַבָּן יוֹחָנָן בֶּן זַכַּאי הָיָה דוֹרֵשׁ אֶת הַמִּקְרָא הַזֶּה כְּמִין חֹמֶר, מַה נִּשְׁתַּנָּה אֹזֶן מִכָּל אֵיבָרִים שֶׁבַּגּוּף, אָמַר הַקָּדוֹשׁ בָּרוּךְ הוּא, אֹזֶן שֶׁשָּׁמְעָה קוֹלִי עַל הַר סִינַי בְּשָׁעָה שֶׁאָמַרְתִּי (ויקרא כה, נה) "כִּי לִי בְנֵי יִשְׂרָאֵל עֲבָדִים עֲבָדַי הֵם" וְלֹא עֲבָדִים לַעֲבָדִים וְהָלַךְ זֶה וְקָנָה אָדוֹן לְעַצְמוֹ, יֵרָצַע בָּהּ וְרַבִּי שִׁמְעוֹן בַּר רַבִּי הָיָה דוֹרֵשׁ אֶת הַמִּקְרָא הַזֶּה כְּמִין חֹמֶר, מַה נִּשְׁתַּנָּה דֶּלֶת וּמְזוּזָה מִכָּל כֵּלִים שֶׁבַּבַּיִת, אָמַר הַקָּדוֹשׁ בָּרוּךְ הוּא, דֶּלֶת וּמְזוּזָה שֶׁהָיוּ עֵדִים בְּמִצְרַיִם שֶׁנֶּאֱמַר (שמות יב, כב) "וְהִגַּעְתֶּם אֶת  הַמַּשְׁקוֹף וְאֶל שְׁתֵּי הַמְּזוּז(וֹ)ת" וְאָמַרְתִּי (ויקרא שם) "כִּי לִי בְנֵי יִשְׂרָאֵל עֲבָדִים" וְלֹא עֲבָדִים לַעֲבָדִים וְהָלַךְ זֶה וְקָנָה אָדוֹן לְעַצְמוֹ, יֵרָצַע בִּפְנֵיהֶם.

{pפסוק יט-כp}  "כָּל הַבְּכוֹר אֲשֶׁר יִוָּלֵד בִּבְקָרְךָ", מַגִּיד שֶׁהַבְּכוֹר נֶאֱכָל כָּל שְׁנָתוֹ. אֵין לִי אֶלָּא בְכוֹר תָּם, בַּעַל מוּם מִנַּיִן. תַּלְמוּד לוֹמַר "כָּל הַבְּכוֹר". מִכְּלָל שֶׁנֶּאֱמַר "לֹא תַעֲבֹד בִּבְכֹר שׁוֹרֶךָ וְלֹא תָגֹז" מְלַמֵּד שֶׁהַבְּכוֹר אָסוּר בְּגִזָּה וּבַעֲבוֹדָה. אֵין לִי אֶלָּא בְכוֹר תָּם, בְּכוֹר בַּעַל מוּם מִנַּיִן. תַּלְמוּד לוֹמַר "כָּל הַבְּכוֹר". "אֲשֶׁר יִוָּלֵד". פְּרָט לְיוֹצֵא דֹפֶן. בִּבְקָרְךָ וּבְצֹאנְךָ הַזָּכָר תַּקְדִּישׁ לַה' אֱלֹהֶיךָ. (מְלַמֵּד שֶׁהַבְּכוֹר נֶאֱכָל כָּל שְׁנָתוֹ. אֵין לִי אֶלָּא בְּכוֹר, מִנַּיִן לְרַבּוֹת כָּל שְׁאָר הַקֳּדָשִׁים. תַּלְמוּד לוֹמַר "כָּל הַבְּכוֹר"). מִכְּלָל שֶׁנֶּאֱמַר "לֹא תַעֲבֹד וְלֹא תָגֹז" מְלַמֵּד שֶׁהַבְּכוֹר אָסוּר בְּגִזָּה וַעֲבוֹדָה, שְׁאָר כָּל הַקֳּדָשִׁים מִנַּיִן וְדִין הוּא וּמַה הַבְּכוֹר שֶׁאֵין נוֹהֵג בְּכָל הַוְּלָדוֹת וְיוֹצֵא לְחֻלִּין בְּלֹא פִדְיוֹן אָסוּר בְּגִזָּה וּבַעֲבוֹדָה שְׁאָר קָדָשִׁים שֶׁנּוֹהֲגִין בְּכָל הַוְּלָדוֹת וְאֵינָן יוֹצְאִין לְחֻלִּין אֶלָּא בְּפִדְיוֹן אֵינוֹ דִין שֶׁיְּהוּ אֲסוּרִין בְּגִזָּה וּבַעֲבוֹדָה. לֹא אִם אָמַרְתָּ בִּבְכוֹר שֶׁכֵּן קְדֻשָּׁתוֹ מֵרֶחֶם וּקְדֻשָּׁתוֹ חָלָה עָלָיו בְּבַעַל מוּם קָבוּעַ, תֹּאמַר בְּקָדָשִׁים וְכוּ'. תַּלְמוּד לוֹמַר "בִּבְקָרְךָ וּבְצֹאנְךָ תַּקְדִישׁ... וְלֹא תַעֲבֹד וְלֹא תָגֹז." הַזָּכָר (כָּתוּב בֶּרֶמֶז רי"ד).

רַבִּי יִשְׁמָעֵאל אוֹמֵר, כָּתוּב אֶחָד אוֹמֵר תַּקְדִּישׁ וְכָתוּב אֶחָד אוֹמֵר אַל תַּקְדִּישׁ, אִי אֶפְשָׁר לוֹמַר תַּקְדִּישׁ שֶׁכְּבָר נֶאֱמַר אַל תַּקְדִּישׁ וְאִי אֶפְשָׁר לוֹמַר אַל תַּקְדִּישׁ שֶׁכְּבָר נֶאֱמַר תַּקְדִּישׁ, הָא כֵיצַד, מַקְדִּישׁוֹ אַתָּה [הֶקְדֵּשׁ עִלּוּי וְאִי אַתָּה מַקְדִּישׁ] אוֹתוֹ הֶקְדֵּשׁ מִזְבֵּחַ. וְרַבָּנָן,  "לֹא תַּקְדִּישׁ" מִיבָּעֵי לֵיהּ לְלָאו, תַּקְדִּישׁ מִיבָּעֵי לֵיהּ לְכִדְתַנְיָא מִנַּיִן לְנוֹלַד לוֹ בְּכוֹר בְּעֶדְרוֹ שֶׁמִּצְוָה לְהַקְדִּישׁוֹ שֶׁנֶּאֱמַר "הַזָּכָר תַּקְדִּישׁ". וְרַבִּי יִשְׁמָעֵאל אִי לָא מַקְדִּישׁ לֵיהּ לָא קָדוֹשׁ, קְדֻשָּׁתוֹ מֵרֶחֶם הֲוָה, וְכֵיוָן דְּכִי לָא מַקְדִּישׁ לֵיהּ קָדוֹשׁ לָא צָרִיךְ לְאַקְדוּשֵׁיהּ, (כָּתוּב בֶּרֶמֶז תרע"ח).

יָכוֹל אַף הֶקְדֵּשׁ בֶּדֶק הַבַּיִת שֶׁאֵינוֹ הֶקְדֵּשׁ מִזְבֵּחַ. תַּלְמוּד לוֹמַר (שם) "לֹא תַּקְדִּישׁ". אוֹ דָּבָר שֶׁאַתָּה לְמֵדוֹ לְדֶרֶךְ אֶחָד אַתָּה לְמֵדוֹ לְכָל הַדְּרָכִים שֶׁיֵּשׁ בּוֹ, מַה בְּכוֹר מְיֻחָד שֶׁהוּא קָדָשִׁים קַלִּים וְנֶאֱכָל לִשְׁנֵי יָמִים וְנוֹהֵג בְּבָקָר וּבְצֹאן אַף אֵינִי מְרַבֶּה אֶלָּא כַּיּוֹצֵא בוֹ וּמִנַּיִן לְרַבּוֹת קָדְשֵׁי קָדָשִׁים וְקָדָשִׁים קַלִּים שֶׁל יָחִיד וְשֶׁל צִבּוּר. תַּלְמוּד לוֹמַר "בְּקָרְךָ וְצֹאנְךָ תַּקְדִּישׁ לֹא תַעֲבֹד בִּבְכֹר שׁוֹרֶךָ וְלֹא תָגֹז בְּכוֹר צֹאנֶךָ", לֹא יָצָא בְכוֹר אֶלָּא לְלַמֵּד מַה בְּכוֹר מְיֻחָד שֶׁהוּא הֶקְדֵּשׁ מִזְבֵּחַ יָצָא הֶקְדֵּשׁ בֶּדֶק הַבַּיִת שֶׁאֵינוֹ הֶקְדֵּשׁ מִזְבֵּחַ.

תַּנְיָא "לֹא תַעֲבֹד בִּבְכֹר שׁוֹרֶךָ", אֲבָל אַתָּה עוֹבֵד בְּשֶׁלְּךָ וְשֶׁל אֲחֵרִים, וְלֹא תָגֹז בְּכוֹר צֹאנֶךָ, אֲבָל אַתָּה גּוֹזֵז שֶׁלְּךָ וְשֶׁל אֲחֵרִים, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, לֹא תַעֲבֹד בִּבְכֹר שׁוֹרֶךָ, אֲבָל אַתָּה עוֹבֵד בִּבְכוֹר אָדָם, וְלֹא תָגֹז בְּכוֹר צֹאנֶךָ, אֲבָל אַתָּה גּוֹזֵז פֶּטֶר חֲמוֹר. בִּשְׁלָמָא לְרַבִּי שִׁמְעוֹן הַיְנוּ דִכְתִיב תְּרֵי קְרָאֵי, אֶלָּא לְרַבִּי יְהוּדָה תְּרֵי קְרָאֵי לָמָּה לִי. וְתוּ, לְרַבִּי יְהוּדָה בְּכוֹר אָדָם הָכֵי נַמֵּי דְאָסוּר. אֶלָּא דְּכֻלָּא עָלְמָא שׁוֹרֶךָ לְמַעוּטֵי בְּכוֹר אָדָם הוּא דְאָתָא, כִּי פְלִיגֵי בְּצֹאנֶךָ, רַבִּי יְהוּדָה לְטַעֲמֵיהּ דַּאֲמַר שֻׁתָּפוּת נָכְרִי חַיֶּבֶת בִּבְכוֹרָה וְכִי אִיצְטְרִיךְ קְרָא לְמִישְׁרֵי בְּגִזָּה וַעֲבוֹדָה, וְרַבִּי שִׁמְעוֹן סְבַר שֻׁתָּפוּת נָכְרִי פְּטוּרָה מִן הַבְּכוֹרָה וּלְעִנְיַן גִּזָּה וַעֲבוֹדָה לָא אִיצְטְרִיךְ קְרָא כִּי אִיצְטְרִיךְ קְרָא לְפֶטֶר חֲמוֹר. בִּשְׁלָמָא לְרַבִּי יְהוּדָה הַיְנוּ דִכְתִיב "שׁוֹרֶךָ" אָטוּ "צֹאנֶךָ", אֶלָּא לְרַבִּי שִׁמְעוֹן "שׁוֹרֶךָ" וְ"צֹאנֶךָ" לָמָּה לִי קַשְׁיָא.

{rרמז תתקr}  "לֹא תַעֲבֹד בִּבְכֹר שׁוֹרֶךָ וְלֹא תָגֹז בְּכוֹר צֹאנֶךָ", אֵין לִי אֶלָּא שׁוֹר בַּעֲבוֹדָה וְצֹאן בְּגִזָּה. מִנַּיִן לִתֵּן אֶת שֶׁל זֶה בָּזֶה וְשֶׁל זֶה בָּזֶה. תַּלְמוּד לוֹמַר "לֹא תַעֲבֹד וְלֹא תָגֹז".

אֵין לִי אֶלָּא בְּכוֹר שׁוֹר בַּעֲבוֹדָה וּבְכוֹר צֹאן בְּגִזָּה, בְּכוֹר שׁוֹר בְּגִזָּה וּבְכוֹר צֹאן בַּעֲבוֹדָה מִנַּיִן. הֲרֵי אַתָּה דָן, וּמָה אִם בְּמָקוֹם שֶׁלֹּא שָׁוֶה בַּעַל מוּם שֶׁל בָּקָר לְתָמִים שֶׁל בָּקָר לִקְרַב עַל גַּבֵּי הַמִּזְבֵּחַ שָׁוֶה לוֹ לַעֲבוֹדָה, מָקוֹם שֶׁשָּׁוֶה תָּמִים שֶׁל צֹאן לְתָמִים שֶׁל בָּקָר לִקְרַב עַל גַּבֵּי הַמִּזְבֵּחַ אֵינוֹ דִין שֶׁיִּשְׁוֶה לוֹ לַעֲבוֹדָה, וְהוּא הַדִּין לְגִזָּה וּמָה אִם בְּמָקוֹם שֶׁלֹּא שָׁוֶה בַּעַל מוּם שֶׁל צֹאן לְתָמִים שֶׁל צֹאן לִקְרַב עַל גַּבֵּי הַמִּזְבֵּחַ שָׁוֶה לוֹ בְּגִזָּה מָקוֹם שֶׁשָּׁוֶה תָמִים שֶׁל בָּקָר לְתָמִים שֶׁל צֹאן לִקְרַב עַל גַּבֵּי הַמִּזְבֵּחַ אֵינוֹ דִין שֶׁיִּשְׁוֶה לוֹ בְּגִזָּה וַעֲדַיִן לֹא לָמַדְנוּ אֶלָּא תְמִימִין, בַּעֲלֵי מוּמִין מִנַּיִן [וְדִין הוּא] וּמָה אִם בְּמָקוֹם שֶׁלֹּא שָׁוֶה תָמִים שֶׁל בָּקָר לְבַעַל מוּם שֶׁל בָּקָר לִקְרַב עַל גַּבֵּי הַמִּזְבֵּחַ שָׁוֶה לוֹ לַעֲבוֹדָה מָקוֹם שֶׁשָּׁוֶה בַּעַל מוּם שֶׁל צֹאן לְבַעַל מוּם שֶׁל בָּקָר לִקְרַב עַל גַּבֵּי הַמִּזְבֵּחַ אֵינוֹ דִין שֶׁיִּשְׁוֶה לוֹ בַּעֲבוֹדָה, וְהוּא הַדִּין לְגִ(י)זָּה. וּמָה אִם בְּמָקוֹם שֶׁלֹּא שָׁוֶה תָמִים שֶׁל צֹאן לְבַעַל מוּם שֶׁל צֹאן לֵאָכֵל עִמּוֹ בִּגְבוּלִין שָׁוֶה לוֹ בְּגִזָּה מָקוֹם שֶׁשָּׁוֶה בַּעַל מוּם שֶׁל בָּקָר לְבַעַל מוּם שֶׁל צֹאן לֵאָכֵל עִמּוֹ בִּגְבוּלִין אֵינוֹ דִין שֶׁיִּשְׁוֶה בְּגִזָּה. תַּלְמוּד לוֹמַר "לֹא תַעֲבֹד" וְגוֹ'.

הַבְּכוֹר נֶאֱכָל שָׁנָה בְּשָׁנָה בֵּין תָּם בֵּין בַּעַל מוּם, שֶׁנֶּאֱמַר "לִפְנֵי ה' אֱלֹהֶיךָ תֹאכֲלֶנּוּ שָׁנָה בְשָׁנָה". נוֹלַד לוֹ מוּם בְתוֹךְ שְׁנָתוֹ רַשַּׁאי לְקַיְּמוֹ כֹּל שְׁנֵים עָשָׂר חֹדֶשׁ, לְאַחַר שְׁנָתוֹ אֵינוֹ רַשַּׁאי לְקַיְּמוֹ אֶלָּא שְׁלֹשִׁים יוֹם. (מִדִּקְיָמָא לַן) [מִדְּקָאֲמַר] נוֹלַד לוֹ מוּם בְּתוֹךְ שְׁנָתוֹ לְמֵימְרָא דִּלְשָׁנָה דִידֵיהּ מָנִינָן, מִנָּהָנֵי מִלֵּי. אֲמַר רַב יְהוּדָה אֲמַר רַב, דַּאֲמַר קְרָא לִפְנֵי ה' אֱלֹהֶיךָ תֹאכֲלֶנּוּ שָׁנָה בְשָׁנָה, אֵיזוֹ הִיא שָׁנָה שֶׁנִּכְנֶסֶת בַּחֲבֶרְתָּהּ, הֱוֵי אוֹמֵר זוֹ שָׁנָה שֶׁל בְּכוֹר. דְּבֵי רַב תָּנָא שָׁנָה בְשָׁנָה, יוֹם אֶחָד מִשָּׁנָה זוֹ וְיוֹם אֶחָד מִשָּׁנָה זוֹ, לִמֵּד עַל הַבְּכוֹר שֶׁנֶּאֱכָל לִשְׁנֵי יָמִים וְלַיְלָה אֶחָד לִדְבֵי רַב מִנָּא לְהוֹ. יָלְפֵי מִקָּדָשִׁים. וְקָדָשִׁים גּוּפַיְיהוּ מִנָּא לְהוֹ. אֲמַר רַב אַחָא בַּר יַעֲקֹב אֲמַר קְרָא,  "כֶּבֶשׂ (אֶחָד תָּמִים) בֶּן שְׁנָתוֹ" שָׁנָה שֶׁלּוֹ וְלֹא שָׁנָה שֶׁל מִנְיַן עוֹלָם. וּבְכוֹר דְּנֶאֱכָל לִשְׁנֵי יָמִים וְלַיְלָה אֶחָד מִנָּא לֵיהּ. נָפְקָא לֵיהּ (במדבר יח, יח) "מִבְּשָׂרָם יִהְיֶה לָךְ כַּחֲזֵה הַתְּנוּפָה" וְגוֹ', הִקִּישׁוֹ הַכָּתוּב לְחָזֶה וְשׁוֹק שֶׁל שְׁלָמִים, מַה לְּהַלַּן לִשְׁנֵי יָמִים וְלַיְלָה אֶחָד אַף כָּאן לִשְׁנֵי יָמִים וְלַיְלָה אֶחָד. וְאִידָךְ, אִי מֵהָתָם (הֲוָה אָמֵינָא) אִיכָּא לְמֵימַר כְּחָזֶה וְשׁוֹק שֶׁל תּוֹדָה. וְאִידָךְ, אֲמַר לְךָ, אֲמַר קְרָא (שם) "יִהְיֶה", הוֹסִיף לְךָ הַכָּתוּב הֲוָיָה אַחֶרֶת בִּבְכוֹר. וְאִידָךְ, הַאי "יִהְיֶה לְךָ" לִמֵּד עַל בְּכוֹר בַּעַל מוּם שֶׁנִּתָּן לַכֹּהֵן, שֶׁלֹּא מָצִינוּ לוֹ בְכָל הַתּוֹרָה כֻּלָּהּ. וְאִידָךְ, "וּבְשָׂרָם יִהְיֶה לָךְ", אֶחָד תָּם וְאֶחָד בַּעַל מוּם. וְאִידָךְ, וּ"בְשָׂרָם" דְּהָנֵי בְכוֹרוֹת דְּכֻלְּהוּ יִשְׂרָאֵל קָאֲמַר.

{pפסוק כא-כבp} {rרמז תתקאr}  "וְכִי יִהְיֶה בוֹ מוּם" וְגוֹ'. עַל אֵלּוּ מוּמִין שׁוֹחֲטִין אֶת הַבְּכוֹר, נִפְגְּמָה אָזְנוֹ מִן הַסְּחוּס וְכוּ'. וְאַמַּאי, פִּסֵּחַ וְעִוֵּר כְּתִיב. הָא כְתִיב נַמֵּי ["וְ]כִי יִהְיֶה בוֹ מוּם". וְאֵימָא כִּי יִהְיֶה בוֹ מוּם כְּלָל, פִּסֵּחַ אוֹ עִוֵּר פְּרָט, כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט, פִּסֵּחַ וְעִוֵּר אִין מִידֵי אַחֲרִינָא לָא. כֹּל מוּם רָע, חָזַר וְכָלַל, כְּלָל וּפְרָט וּכְלָל אִי אַתָּה דָן אֶלָּא כְּעֵין הַפְּרָט, מַה הַפְּרָט מְפֹרָשׁ מוּמִין שֶׁבְּגָלוּי וְאֵינָן חוֹזְרִין אַף כָּל מוּמִין שֶׁבְּגָלוּי וְאֵינָן חוֹזְרִין. [וְאֵימָא] מַה הַפְּרָט מְפֹרָשׁ מוּמִין שֶׁבְּגָלוּי וּבָטֵל מִמְּלַאכְתּוֹ כוּ', אֲלָמָּה תְנַן נִפְגְּמָה אָזְנוֹ מִן הַסְּחוּס וְלֹא מִן הָעוֹר. כֹּל מוּם רָע רִבּוּיָא הוּא. אִי הָכֵי, מוּמִין שֶׁבַּסֵּתֶר נַמֵּי, אֲלָמָּה תְנַן חוּטִין הַפְּנִימִיּוֹת שֶׁנֶּעֶקְרוּ נֶעֶקְרוּ אִין נִפְגְּמוּ וְנִגְמְמוּ לָא. בָּעִינָן מוּם רָע וְלֵיכָּא. אִי הָכֵי, מוּם עוֹבֵר נַמֵּי, אֲלָמָּה תְנַן וְלֹא מִן הָעוֹר. מוּם עוֹבֵר סְבָרָא הוּא, הָשַׁתָּא מִיפְרַק לָא פָרְקִינָן עִלּוּיָהּ מִישְׁחַט שָׁחְטִינַן עִלּוּיָהּ, כִּדְתַּנְיָא (וְכָל בְּהֵמָה)  ["וְאִם כָּל בְּהֵמָה טְמֵאָה] אֲשֶׁר לֹא יַקְרִיבוּ מִמֶּנָּה" בְּבַעֲלֵי מוּמִין הַכָּתוּב מְדַבֵּר וְכוּ'. וְאִי בָּעִית אֵימָא, אִם כֵּן פִּסֵּחַ וְעִוֵּר מַאי אַהֲנִי לֵיהּ.

אֲמַר רָבָא, לָמָּה לִי דְכְתַב רַחֲמָנָא מוּם בְּאָדָם מוּם בִּבְכוֹר מוּם בְּקָדָשִׁים. צְרִיכָא, דְּאִי כְתַב רַחֲמָנָא בְאָדָם, שֶׁכֵּן נִתְרַבָּה בְּמִצְווֹת, אָדָם מִבְּכוֹר בְּהֵמָה לָא אָתֵי שֶׁכֵּן הוּא עַצְמוֹ קָרֵב עַל גַּבֵּי הַמִּזְבֵּחַ, קָדָשִׁים מִבְּכוֹר לָא אָתֵי שֶׁכֵּן קְדֻשָּׁתוֹ מֵרֶחֶם, אָדָם מִקָּדָשִׁים לָא אָתֵי שֶׁכֵן הֵן עַצְמָן קְרֵבִין, בְּכוֹר מִקָּדָשִׁים לָא אָתֵי שֶׁכֵּן קְדֻשָּׁתוֹ מְרֻבָּה. [חָדָא] מֵחָדָא לָא אָתֵי, תֵּיתֵי חָדָא מִתַּרְתֵּי. מֵהֵי תֵיתֵי, לָא לִכְתּוב רַחֲמָנָא בְאָדָם וְתֵיתֵי מֵהֲנָךְ, מַה לְּהֲנָךְ שֶׁכֵּן קְרֵבִין עַל גַּבֵּי הַמִּזְבֵּחַ, [לָא לִכְתּוּב רַחֲמָנָא] בִבְכוֹר וְתֵיתֵי מֵהֲנָךְ, מַה לְּהֲנָךְ שֶׁכֵּן קְדֻשָּׁתָן מְרֻבָּה וְנוֹהֲגִים בִּפְשׁוּטִין, [לָא לִכְתּוּב] בְּקָדָשִׁים וְתֵיתֵי מֵהֲנָךְ, מַה לְּהֲנָךְ שֶׁכֵּן קְדֻשָּׁתָן מֵאֲלֵיהֶן, הֵילְכָּךְ צְרִיכֵי.

"וְכִי יִהְיֶה בוֹ מוּם", אֵין לִי אֶלָּא שֶׁנּוֹלַד תָּמִים וְנַעֲשָׂה בַעַל מוּם, בַּעַל מוּם מִמְּעֵי אִמּוֹ מִנַּיִן תַּלְמוּד לוֹמַר "כֹּל מוּם רָע". וּמִנַּיִן לְבַעַל גָּרָב וּבַעַל יַבֶּלֶת וּבַעַל חֲזָזִית וְזָקֵן וְחוֹלֶה וּמְזֹהָם, תַּלְמוּד לוֹמַר "כֹּל מוּם רָע לֹא תִזְבָּחֶנּוּ לַה' אֱלֹהֶיךָ". יָכוֹל לֹא יִשְׁחַט עֲלֵיהֶן בַּמִּקְדָּשׁ אֲבָל שׁוֹחֵט עֲלֵיהֶן בִּגְבוּלִין. תַּלְמוּד לוֹמַר "פִּסֵּחַ אוֹ עִוֵּר", פִּסֵּחַ וְעִוֵּר בַּכְּלָל הָיוּ וְלָמָּה יָצְאוּ לְהַקִּישׁ אֲלֵיהֶן מַה פִּסֵּחַ וְעִוֵּר מְיֻחָדִין מוּם שֶׁבְּגָלוּי וְאֵינוֹ חוֹזֵר אַף אֵין לִי אֶלָּא מוּם שֶׁבְּגָלוּי וְאֵינוֹ חוֹזֵר.

{pפסוק כגp}  "רַק (הַדָּם) [אֶת דָּמוֹ"] (כָּתוּב בֶּרֶמֶז תס"ד).

~ פרק טז

{pפסוק א-בp} {rרמז תתקבr}  "שָׁמוֹר אֶת חֹדֶשׁ הָאָבִיב", שְׁלַח לֵיהּ רַב הוּנָא בַּר אָבִין לְרָבָא, כִּי חָזִית דְּמָשְׁכָה תְּקוּפַת טֵבֶת עַד שִׁיתְסַר בְּנִיסָן עַבְּרָה לְהַהִיא שַׁתָּא וְלָא תֵיחוּשׁ לָהּ, דִּכְתִיב "שָׁמוֹר אֶת חֹדֶשׁ הָאָבִיב" שְׁמֹר אָבִיב שֶׁל תְּקוּפָה שֶׁיְּהֵא בְּחֹדֶשׁ נִיסָן.

"שָׁמוֹר אֶת חֹדֶשׁ" הַסָּמוּךְ לָאָבִיב מִפְּנֵי אָבִיב שֶׁיְּהֵא בִּזְמַנּוֹ. יָכוֹל אִם הָיְתָה שָׁנָה חֲסֵרָה אַרְבָּעָה עָשָׂר יוֹם אוֹ חֲמִשָּׁה עָשָׂר יוֹם אַתָּה נוֹתֵן לָהּ אַרְבָּעָה עָשָׂר יוֹם אוֹ חֲמִשָּׁה עָשָׂר יוֹם תַּלְמוּד לוֹמַר "חֹדֶשׁ", לֹא פָחוֹת וְלֹא יוֹתֵר. יָכוֹל אִם הָיְתָה שָׁנָה חֲסֵרָה אַרְבָּעִים יוֹם אוֹ חֲמִשִּׁים יוֹם אַתָּה נוֹתֵן לוֹ אַרְבָּעִים יוֹם אוֹ חֲמִשִּׁים יוֹם. תַּלְמוּד לוֹמַר "חֹדֶשׁ", לֹא פָחוֹת וְלֹא יוֹתֵר.

בִּשְׁלֹשָׁה מְקוֹמוֹת מַזְכִּיר פָּרָשַׁת מוֹעֲדוֹת, בְּתוֹרַת כֹּהֲנִים מִפְּנֵי סִדְרָן, בְּחֻמַּשׁ הַפְּקוּדִים מִפְּנֵי קָרְבָּן, בְּמִשְׁנֵה תּוֹרָה מִפְּנֵי הַצִּבּוּר, לְלַמֶּדְךָ שֶׁשָּׁמַע מֹשֶׁה פָּרָשַׁת מוֹעֲדוֹת מִסִּינַי וַאֲמָרָהּ לְיִשְׂרָאֵל וְחָזַר וּשְׁנָאָהּ לָהֶן בִּשְׁעַת מַעֲשֶׂה אָמַר לָהֶם מֹשֶׁה, הִזָּהֲרוּ לִהְיוֹת שׁוֹנִין בָּעִנְיָן וְדוֹרְשִׁין בּוֹ לְכָךְ נֶאֱמַר "שָׁמוֹר אֶת חֹדֶשׁ הָאָבִיב".

(כָּתוּב בֶּרֶמֶז קפ"ט וּבְרֶמֶז ר"ח). "וְעָשִׂיתָ פֶּסַח", שֶׁתְּהֵא עֲשִׂיָּתוֹ לְשֵׁם פֶּסַח, שֶׁאִם שְׁחָטוֹ שֶׁלֹּא לִשְׁמוֹ פָּסוּל. אֵין לִי אֶלָּא שְׁחִיטָתוֹ, מִנַּיִן לְרַבּוֹת קִבּוּל דָּמוֹ וּזְרִיקַת דָּמוֹ. תַּלְמוּד לוֹמַר "וְעָשִׂיתָ". יָכוֹל שֶׁאֲנִי מְרַבֶּה צְלִיָּתוֹ וַהֲדָחַת קְרָבָיו. תַּלְמוּד לוֹמַר "וְזָבַחְתָּ", זְבִיחָה בַּכְּלָל הָיְתָה וְלָמָּה יָצָאת, לְהַקִּישׁ אֵלֶיהָ מַה זְּבִיחָה מְיֻחֶדֶת שֶׁהִיא לְשֵׁם עֲבוֹדָה [אַף כָּל שֶׁהוּא לְשֵׁם עֲבוֹדָה] יָצְאוּ אֵלּוּ שֶׁאֵינָן לְשֵׁם עֲבוֹדָה. לַה' אֱלֹהֶיךָ. לְשֵׁם הַמְיֻחָד כִּי בְּחֹדֶשׁ הָאָבִיב. חֹדֶשׁ שֶׁהוּא כָשֵׁר, לֹא חַם וְלֹא צוֹנֵן. וְכֵן הוּא אוֹמֵר "אֱלֹהִים מוֹשִׁיב יְחִידִים בַּיְתָה מוֹצִיא אֲסִירִים בַכּוֹשָׁרוֹת".

{rרמז תתקגr}  "הוֹצִיאֲךָ ה' אֱלֹהֶיךָ מִמִּצְרַיִם לָיְלָה", וְכִי בַּלַּיְלָה יָצְאוּ, וַהֲלֹא לֹא יָצְאוּ אֶלָּא בַיּוֹם שֶׁנֶּאֱמַר "מִמָּחֳרַת הַפֶּסַח יָצְאוּ בְּנֵי יִשְׂרָאֵל בְּיַד רָמָה", אֶלָּא מְלַמֵּד שֶׁנִּגְאֲלוּ בַּלַּיְלָה.

כְּתִיב (להלן פסוק ו) "שָׁם תִּזְבַּח אֶת הַפֶּסַח בָּעֶרֶב" רַבִּי אֱלִיעֶזֶר אוֹמֵר, "בָּעֶרֶב" אַתָּה זוֹבֵחַ "וּכְבוֹא הַשֶּׁמֶשׁ" אַתָּה אוֹכֵל, וּמָתַי אַתָּה שׂוֹרֵף, "מוֹעֵד צֵאתְךָ מִמִּצְרַיִם". רַבִּי (עֲקִיבָא) [יְהוֹשֻׁעַ] אוֹמֵר, "בָּעֶרֶב" אַתָּה זוֹבֵחַ, "כְּבוֹא הַשֶּׁמֶשׁ" אַתָּה אוֹכֵל, וְעַד מָתַי אַתָּה אוֹכֵל וְהוֹלֵךְ, עַד "מוֹעֵד צֵאתְךָ מִמִּצְרַיִם. אֲמַר (רָבָא) [רַבִּי אַבָּא], הַכֹּל מוֹדִים כְּשֶׁנִּגְאֲלוּ לֹא נִגְאֲלוּ אֶלָּא מִבָּעֶרֶב שֶׁנֶּאֱמַר "הוֹצִיאֲךָ ה' אֱלֹהֶיךָ מִמִּצְרַיִם לָיְלָה", וּכְשֶׁיָּצְאוּ לֹא יָצְאוּ אֶלָּא בַיּוֹם שֶׁנֶּאֱמַר "מִמָּחֳרַת הַפֶּסַח יָצְאוּ בְּנֵי יִשְׂרָאֵל", לֹא נֶחֶלְקוּ אֶלָּא עַל שְׁעַת חִפָּזוֹן רַבִּי אֱלִיעֶזֶר סְבַר חִפָּזוֹן דְּמִצְרַיִם רַבִּי (עֲקִיבָא) [יְהוֹשֻׁעַ] סְבַר חִפָּזוֹן דְּיִשְׂרָאֵל.

"וְזָבַחְתָּ פֶּסַח", מִנַּיִן לְמוֹתַר פֶּסַח שֶׁקָּרֵב שְׁלָמִים. שֶׁנֶּאֱמַר "וְזָבַחְתָּ פֶּסַח לַה' צֹאן וּבָקָר", וְכִי פֶסַח בָּא מִן הַבָּקָר וַהֲלֹא אֵין פֶּסַח בָּא אֶלָּא מִן הַכְּבָשִׂים וּמִן הָעִזִּים אֶלָּא מִכָּאן לְמוֹתַר פֶּסַח שֶׁיְּהֵא לְדָבָר הַבָּא מִן הַצֹּאן וּמִן הַבָּקָר  (כָּתוּב בֶּרֶמֶז קצ"ד).

מִנַּיִן לְאוֹמֵר הֲרֵי עָלַי עָלַי תּוֹדָה שֶׁלֹּא יָבִיא אֶלָּא מִן הַחֻלִּין. תַּלְמוּד לוֹמַר "וְזָבַחְתָּ פֶּסַח לַה' אֱלֹהֶיךָ צֹאן וּבָקָר", וַהֲלֹא אֵין פֶּסַח בָּא אֶלָּא מִן הַכְּבָשִׂים וּמִן הָעִזִּים אִם כֵּן לָמָּה נֶאֱמַר "צֹאן וּבָקָר", לְהַקִּישׁ כָּל הַבָּא מִן הַצֹּאן וּמִן הַבָּקָר לְפֶסַח מַה פֶּסַח דָּבָר שֶׁבְּחוֹבָה וְאֵינוֹ בָא אֶלָּא מִן הַחֻלִּין אַף כָּל דָּבָר שֶׁבְּחוֹבָה אֵינוֹ בָא אֶלָּא מִן הַחֻלִּין וּפֶסַח גּוּפֵיהּ מִנָּלַן. דְּתַנְיָא רַבִּי אֱלִיעֶזֶר אוֹמֵר, נֶאֱמַר פֶּסַח בְּמִצְרַיִם וְנֶאֱמַר פֶּסַח לְדוֹרוֹת, מַה פֶּסַח הַבָּא בְּמִצְרַיִם אֵינוֹ בָּא אֶלָּא מִן הַחֻלִּין אַף פֶּסַח הָאָמוּר לְדוֹרוֹת וְכוּ'. אָמַר לוֹ רַבִּי עֲקִיבָא וְכִי דָנִין אִיפְשָׁר מִשֶּׁאִי אִיפְשָׁר. אָמַר לוֹ, אַף עַל פִּי שֶׁאִי אֶפְשָׁר רְאָיָה גְדוֹלָה הִיא וְנִלְמַד הֵימֶנָּה. חָזַר רַבִּי עֲקִיבָא וְדָן דִּין אַחֵר, מַה לְּפֶסַח מִצְרַיִם שֶׁכֵּן אֵין טָעוּן מַתַּן דָּמִים וְאֵמוּרִין לְגַבֵּי מִזְבֵּחַ תֹּאמַר בְּפֶסַח דּוֹרוֹת שֶׁכֵּן טָעוּן מַתַּן דָּמִים וְאֵמוּרִין לְגַבֵּי מִזְבֵּחַ. אָמַר לוֹ, הֲרֵי הוּא אוֹמֵר "וְעָבַדְתָּ אֶת הָעֲבוֹדָה הַזֹּאת בַּחֹדֶשׁ הַזֶּה", שֶׁיִּהְיוּ כָּל עֲבוֹדוֹת שֶׁל חֹדֶשׁ הַזֶּה כְּזֶה וְכוּ' (כדכתיב ברמז תצ"ה).

"וְזָבַחְתָּ פֶּסַח" וְגוֹ'. שֶׁתְּהֵא שְׁחִיטָתוֹ לְשֵׁם פֶּסַח, שֶׁאִם שְׁחָטוֹ שֶׁלֹּא לִשְׁמוֹ פָּסוּל. אֵין לִי אֶלָּא שְׁחִיטָתוֹ, מִנַּיִן לְרַבּוֹת קִבּוּל דָּמוֹ וּזְרִיקַת דָּמוֹ. תַּלְמוּד לוֹמַר "וְעָשִׂיתָ". יָכוֹל שֶׁאֲנִי מְרַבֶּה אַף הֶקְטֵר חֲלָבִין תַּלְמוּד לוֹמַר "וְזָבַחְתָּ", זְבִיחָה בַּכְּלָל הָיְתָה וְלָמָּה יָצָאת, לְהַקִּישׁ אֵלֶיהָ מַה זְּבִיחָה מְיֻחֶדֶת שֶׁמְּעַכֶּבֶת אֶת הַכַּפָּרָה [אַף כָּל שֶׁמְּעַכֵּב אֶת הַכַּפָּרָה], יָצְאָה הַקְטָרָה שֶׁאֵינָהּ מְעַכְּבָה אֶת הַכַּפָּרָה. לַה' אֱלֹהֶיךָ. לַשֵּׁם הַמְיֻחָד, צֹאן וּבָקָר. וַהֲלֹא אֵין פֶּסַח בָּא אֶלָּא מִן הַכְּבָשִׂים וְכוּ'. בַּמָּקוֹם אֲשֶׁר יִבְחַר ה' לְשַׁכֵּן שְׁמוֹ שָׁם. זוֹ שִׁילֹה וּבֵית עוֹלָמִים.

{pפסוק גp}  "לֹא תֹאכַל עָלָיו חָמֵץ", אֵלּוּ דְבָרִים שֶׁאָדָם יוֹצֵא בָּהֶן יְדֵי חוֹבָתוֹ בַּפֶּסַח, חִטִּין וּשְׂעוֹרִין כֻּסְמִין וְשִׁבֹּלֶת שׁוּעָל וְשִׁיפוֹן. הָנֵי אִין אֹרֶז וְדֹחַן לָא, מִנָּהָנֵי מִלֵּי. אֲמַר רֵישׁ לָקִישׁ, וְכֵן תָּנָא דְבֵי רַבִּי אֱלִיעֶזֶר, אֲמַר קְרָא לֹא תֹאכַל עָלָיו חָמֵץ וְגוֹ', דְּבָרִים הַבָּאִים לִידֵי חִמּוּץ אָדָם יוֹצֵא בָּהֶן יְדֵי חוֹבָתוֹ בַּפֶּסַח יָצְאוּ אֵלּוּ שֶׁאֵין בָּאִין לִידֵי חִמּוּץ אֶלָּא לִידֵי סִרָחוֹן. (כָּתוּב בֶּרֶמֶז ר"ד ור"ה ור"ו ור"ח).

הַכֹּל מוֹדִים בַּפֶּסַח שֶׁמַּנִּיחַ פְּרוּסָה לְתוֹךְ שְׁלֵמָה וּבוֹצֵעַ. מַאי טַעֲמָא. לֶחֶם עֹנִי כְּתִיב.

תָּנוּ רַבָּנָן "לֶחֶם עֹנִי". פְּרָט לְחָלוּט וַאֲשִׁישָׁה. יָכוֹל לֹא יֵצֵא יְדֵי חוֹבָתוֹ אֶלָּא בְּפַת שֶׁל הַדְרָאָה. תַּלְמוּד לוֹמַר "מַצּוֹת" "מַצּוֹת", רִבָּה אֲפִלּוּ כְּמַצָּתוֹ שֶׁל שְׁלֹמֹה.

מַצָּה שֶׁל מַעֲשֵׂר שֵׁנִי לְדִבְרֵי רַבִּי מֵאִיר אֵין אָדָם יוֹצֵא בָהּ יְדֵי חוֹבָתוֹ בַּפָּסַח. מַתְקִיף לַהּ רַב פַּפָּא מִי כְּתִיב מַצַּתְכֶם כוּ' (כָּתוּב בֶּרֶמֶז תרנ"א).

אֲמַר שְׁמוּאֵל, "לֶחֶם עֹנִי", שֶׁעוֹנִין עָלָיו דְּבָרִים הַרְבֵּה, דָּבָר אַחֵר ['עני' כְּתִיב] מַה דַּרְכוֹ שֶׁל עָנִי בִּפְרוּסָה, אַף כָּאן בִּפְרוּסָה. דָּבָר אַחֵר מַה דַּרְכּוֹ שֶׁל עָנִי הוּא מַסִּיק וְאִשְׁתּוֹ אוֹפָה, אַף כָּאן הוּא מַסִּיק וְאִשְׁתּוֹ אוֹפָה.

רַבִּי שִׁמְעוֹן אוֹמֵר, לָמָּה נִקְרָא לֶחֶם עֹנִי, (אֶלָּא) עַל שֵׁם עִנּוּי שֶׁנִּתְעַנּוּ בְמִצְרָיִם. כִּי בְחִפָּזוֹן יָצָאת. יָכוֹל חִפָּזוֹן לְיִשְׂרָאֵל וּלְמִצְרָיִם. תַּלְמוּד לוֹמַר "וּלְכָל בְּנֵי יִשְׂרָאֵל לֹא יֶחֱרַץ כֶּלֶב לְשׁוֹנוֹ", אֱמֹר מֵעַתָּה, לְמִצְרַיִם הָיָה חִפָּזוֹן וּלְיִשְׂרָאֵל לֹא הָיָה חִפָּזוֹן (כָּתוּב בֶּרֶמֶז קצ"ט).

{rרמז תתקדr}  "לְמַעַן תִּזְכֹּר אֶת יוֹם צֵאתְךָ מֵאֶרֶץ מִצְרַיִם", אָמַר רַבִּי אֶלְעָזָר בֶּן עֲזַרְיָה, הֲרֵי אֲנִי כְּבֶן שִׁבְעִים שָׁנָה וְלֹא זָכִיתִי שֶׁתֵּאָמֵר יְצִיאַת מִצְרַיִם בַּלֵּילוֹת עַד שֶׁדְּרָשָׁהּ בֶּן זוֹמָא שֶׁנֶּאֱמַר "לְמַעַן תִּזְכֹּר" וְגוֹ' יְמֵי חַיֶּיךָ הַיָּמִים כֹּל יְמֵי חַיֶּיךָ הַלֵּילוֹת. וַחֲכָמִים אוֹמְרִים, יְמֵי חַיֶּיךָ, הָעוֹלָם הַזֶּה, כֹּל יְמֵי חַיֶּיךָ, לְהָבִיא לִימוֹת הַמָּשִׁיחַ (כָּתוּב בֶּרֶמֶז רי"ח).

מִי שֶׁמֵּתוֹ מֻטָּל לְפָנָיו פָּטוּר מִקְּרִיאַת שְׁמַע וְכוּ'. אָמַר רַבִּי, כְּתִיב לְמַעַן תִּזְכֹּר אֶת יוֹם צֵאתְךָ מֵאֶרֶץ מִצְרַיִם כֹּל יְמֵי חַיֶּיךָ, יָמִים שֶׁאַתָּה עוֹסֵק בָּהֶם בְּחַיִּים וְלֹא יָמִים שֶׁאַתָּה עוֹסֵק בָּהֶם בְּמֵתִים.

{pפסוק דp}  "לֹא יֵרָאֶה לְךָ שְׂאֹר", שֶׁלְּךָ אִי אַתָּה רוֹאֶה אֲבָל אַתָּה רוֹאֶה שֶׁל אֲחֵרִים, שֶׁלְּךָ אִי אַתָּה רוֹאֶה אֲבָל אַתָּה רוֹאֶה שֶׁל גָּבוֹהַּ. לֹא יֵרָאֶה לְךָ שְׂאֹר. רוֹאֶה אַתָּה לְפַלְטֵר. לֹא יֵרָאֶה לְךָ שְׂאֹר. בַּטֵּל מִלִּבְּךָ. מִכָּאן אָמְרוּ, הַהוֹלֵךְ לִשְׁחֹט אֶת פִּסְחוֹ וְנִזְכָּר שֶׁיֵּשׁ לוֹ חָמֵץ בְּתוֹךְ הַבַּיִת, אִם יָכוֹל לַחֲזֹר וּלְבַעֵר וְלַחֲזֹר לְמִצְוָתוֹ יַחֲזֹר וְאִם לָאו יְבַטֵּל בְּלִבּוֹ. (שמות יג, ז) ["וְ]לֹא יֵרָאֶה לְךָ חָמֵץ וְלֹא יֵרָאֶה לְךָ שְׂאֹר". זֶהוּ חִלּוּק שֶׁבֵּין בֵּית שַׁמַּאי וּבֵית הִלֵּל, שֶׁבֵּית שַׁמַּאי אוֹמְרִים שְׂאֹר בְּכַזַּיִת וְחָמֵץ בִּכְכּוֹתֶבֶת וּבֵית הִלֵּל אוֹמְרִים זֶה וָזֶה בְּכַזַּיִת (כָּתוּב בֶּרֶמֶז ר"ד). וְלֹא יָלִין מִן הַבָּשָׂר אֲשֶׁר תִּזְבַּח בָּעֶרֶב. אֵיזוֹ זְבִיחָה אַתָּה זוֹבֵחַ עַל מְנָת לֶאֱכֹל בָּעֶרֶב, הֱוֵי אוֹמֵר זֶה הַפָּסַח. בַּיּוֹם הָרִאשׁוֹן לַבֹּקֶר. לַבֹּקֶר שֶׁל שֵׁנִי.

{pפסוק ה-וp}  "לֹא תוּכַל לִזְבֹּחַ אֶת הַפָּסַח בְּאַחַד" וְגוֹ'. תָּנוּ רַבָּנָן הָיוּ יִשְׂרָאֵל מֶחֱצָה טְהוֹרִין וּמֶחֱצָה טְמֵאִים הַלָּלוּ עוֹשִׂים לְעַצְמָן וְהַלָּלוּ עוֹשִׂים לְעַצְמָן, וְאִם הָיוּ הַטְּמֵאִים עוֹדְפִים עַל הַטְּהוֹרִים, אֲפִלּוּ אֶחָד, יַעֲשׂוּ בְּטֻמְאָה. רַבִּי אֶלְעָזָר בֶּן מַתְיָא אוֹמֵר, אֵין הַיָּחִיד מַכְרִיעַ אֶת הַצִּבּוּר לְטֻמְאָה, שֶׁנֶּאֱמַר "לֹא תוּכַל לִזְבֹּחַ אֶת הַפָּסַח בְּאַחַד (שְׁעָרֶיךָ"). רַבִּי שִׁמְעוֹן אוֹמֵר, אֲפִלּו שֵׁבֶט אֶחָד טָמֵא וּשְׁאָר כָּל הַשְּׁבָטִים טְהוֹרִין, הַלָּלוּ עוֹשִׂין לְעַצְמָן וְהַלָּלוּ עוֹשִׂין לְעַצְמָן. קָסְבַר שֵׁבֵט אֶחָד אִיקְרֵי קָהָל. רַבִּי יְהוּדָה אוֹמֵר, כֻּלָּם יַעֲשׂוּ בְּטֻמְאָה, אִם יִרְצוּ מִטַּמֵּא אֶחָד מֵהֶם כִּי הֵיכִי דְּנֵהֱוֵי רֹב טְמֵאִים, שֶׁאֵין קָרְבַּן צִבּוּר חָלוּק.

תָּנוּ רַבָּנָן מִנַּיִן שֶׁאֵין שׁוֹחֲטִין אֶת הַפֶּסַח עַל הַיָּחִיד. תַּלְמוּד לֹא תוּכַל לִזְבֹּחַ אֶת הַפָּסַח בְּאַחַד (שְׁעָרֶיךָ וְגוֹ'). רַבִּי יוֹסֵי אוֹמֵר, יָחִיד וְיָכוֹל לְאָכְלוֹ, שׁוֹחֲטִין עָלָיו, עֲשָׂרָה וְאֵין יְכוֹלִין לְאָכְלוֹ, אֵין שׁוֹחֲטִין עֲלֵיהֶן. וְרַבִּי יוֹסֵי, הַאי בְּאֶחָד מַאי עָבִיד לֵיהּ. מִיבָּעֵי לֵיהּ לְכִדְתַּנְיָא רַבִּי שִׁמְעוֹן אוֹמֵר, מִנַּיִן לְזוֹבֵחַ אֶת פִּסְחוֹ בְּבָמַת יָחִיד בִּשְׁעַת אִסּוּר הַבָּמוֹת שֶׁהוּא בְּלֹא תַעֲשֶׂה. תַּלְמוּד לוֹמַר "לֹא תוּכַל לִזְבֹּחַ אֶת הַפָּסַח בְּאַחַד" (שְׁעָרֶיךָ). יָכוֹל אַף בִּשְׁעַת הֶתֵּר הַבָּמוֹת כֵּן. תַּלְמוּד לוֹמַר "בְּאַחַד שְׁעָרֶיךָ", לֹא אָמַרְתִּי אֶלָּא בִּזְמַן שֶׁהָיוּ יִשְׂרָאֵל כֻּלָּם נִכְנָסִין בְּשַׁעַר אֶחָד. וְרַבִּי יְהוּדָה, [הַאי מִנָּא לֵיהּ]. תַּרְתֵּי שָׁמַעְתְּ מִנָּהּ. וְרַבִּי יוֹסֵי, מִמַּאי דִּלְרַבִּי שִׁמְעוֹן הוּא דְּאָתָא, דִּילְמָא לִכְדְרַבִּי יְהוּדָה הוּא דְּאָתָא. לָא סָלְקָא דַעְתָּךְ, מִדִּכְתִיב  "אִישׁ לְפִי אָכְלוֹ".

"שָׁם תִּזְבַּח(וּ) אֶת הַפֶּסַח" (כָּתוּב לְעֵיל).

{pפסוק ז-חp}  וּבִשַׁלְתָּ וְאָכַלְתָּ בַּמָּקוֹם, מְלַמֵד שֶׁמַּחֲזִיר אֶת [הַשָּׁלֵם וְאֵין מַחֲזִיר] הַחֲתִיכוֹת וְאֶת הָאֵיבָרִים, דִּבְרֵי רַבִּי יְהוּדָה. רַבִּי יוֹסֵי אוֹמֵר, בַּשַּׁבָּת בֵּין כָּךְ וּבֵין כָּךְ אָסוּר, בְּיוֹם טוֹב בֵּין כָּךְ וּבֵין כָּךְ מֻתָּר.

"וּפָנִיתָ בַבֹּקֶר" (כָּתוּב בֶּרֶמֶז ת"ג).

"וּפָנִיתָ בַבֹּקֶר וְהָלַכְתָּ לְאֹהָלֶיךָ". מְלַמֵּד שֶׁטְּעוּנִין לִינָה. אֵין לִי אֶלָּא אֵלּוּ בִּלְבַד, מִנַּיִן לְרַבּוֹת עוֹפוֹת וּמְנָחוֹת, יַיִן וּלְבוֹנָה וְעֵצִים. תַּלְמוּד לוֹמַר "וּפָנִיתָ", כָּל פִּנּוֹת שֶׁאַתָּה פּוֹנֶה מִן הַבֹּקֶר וְאֵילָךְ. רַבִּי יְהוּדָה אוֹמֵר, יָכוֹל יְהֵא פֶסַח שֵׁנִי טָעוּן לִינָה. תַּלְמוּד לוֹמַר "וּפָנִיתָ בַבֹּקֶר וְהָלַכְתָּ לְאֹהָלֶיךָ שֵׁשֶׁת יָמִים תֹּאכַל מַצּוֹת", אֶת שֶׁנֶּאֱכָל לְשִׁשָּׁה טָעוּן לִינָה, אֶת שֶׁאֵינוֹ נֶאֱכָל לְשִׁשָּׁה יָמִים אֵין טָעוּן לִינָה, יָצָא פֶסַח שֵׁנִי שֶׁאֵינוֹ אֶלָּא יוֹם אֶחָד. וַחֲכָמִים אוֹמְרִים, הֲרֵי הוּא כְּעֵצִים וְכִלְבוֹנָה שֶׁטְעוּנִין לִינָה.

"שֵׁשֶׁת יָמִים תֹּאכַל מַצּוֹת וּבַיּוֹם הַשְּׁבִיעִי עֲצֶרֶת". מַה שְּׁבִיעִי עָצוּר אַף שִׁשִּׁי עָצוּר. אִי מַה שְּׁבִיעִי עָצוּר בְּכָל מְלָאכָה, אַף שִׁשָּׁה עָצוּר בְּכָל מְלָאכָה תַּלְמוּד לוֹמַר "וּבַיּוֹם הַשְּׁבִיעִי עֲצֶרֶת", שְׁבִיעִי עָצוּר בְּכָל מְלָאכָה וְאֵין שִׁשָּׁה עָצוּר בְּכָל מְלָאכָה, הָא לֹא מְסָרָן הַכָּתוּב אֶלָּא לַחֲכָמִים לוֹמַר לְךָ אֵיזֶה יוֹם אָסוּר וְאֵיזֶה יוֹם מֻתָּר אֵיזוֹ מְלָאכָה אֲסוּרָה וְאֵיזוֹ מְלָאכָה מֻתֶּרֶת.

רַבִּי שִׁמְעוֹן אוֹמֵר, כָּתוּב אֶחָד אוֹמֵר (שמות יג, ו) "שִׁבְעַת יָמִים תֹּאכַל מַצּ(וֹ)ת" וְכָתוּב אֶחָד אוֹמֵר שֵׁשֶׁת יָמִים תֹּאכַל מַצּוֹת, הָא כֵיצַד, מַצָּה הַנֶּאֱכֶלֶת כָּל שִׁבְעָה אוֹכְלָהּ שִּׁשָּׁה יָמִים מִן הֶחָדָשׁ וּשְׁבִיעִי מִן הַיָּשָׁן.

תַּנְיָא רַבִּי אֱלִיעֶזֶר אוֹמֵר, אֵין לוֹ לְאָדָם בְּיוֹם טוֹב אֶלָּא אוֹ אוֹכֵל וְשׁוֹתֶה אוֹ יוֹשֵׁב וְשׁוֹנֶה. רַבִּי יְהוֹשֻׁעַ אוֹמֵר, חַלְּקֵהוּ חֶצְיוֹ לַאֲכִילָה וּשְׁתִיָּה וְחֶצְיוֹ לְבֵית הַמִּדְרָשׁ. וַאֲמַר רַבִּי יוֹחָנָן, וּשְׁנֵיהֶם מִקְרָא אֶחָד דָּרְשׁוּ, כָּתוּב אֶחָד אוֹמֵר עֲצֶרֶת לַה' אֱלֹהֶיךָ וְכָתוּב אֶחָד אוֹמֵר  "עֲצֶרֶת תִּהְיֶה לָכֶם", הָא כֵּיצַד, רַבִּי אֱלִיעֶזֶר אוֹמֵר אוֹ כֻלּוֹ לַה' אוֹ כֻלּוֹ לָכֶם רַבִּי יְהוֹשֻׁעַ אוֹמֵר חֶצְיוֹ לַה' וְחֶצְיוֹ לָכֶם.

{pפסוק טp} {rרמז תתקהr}  "שִׁבְעָה שָׁבֻעֹת תִּסְפָּר לָךְ", בְּבֵית דִּין. מִנַּיִן לְכָל אֶחָד וְאֶחָד. תַּלְמוּד לוֹמַר (ויקרא כג, טו) "וּסְפַרְתֶּם לָכֶם", שֶׁתְּהֵא סְפִירָא לְכָל אֶחָד וְאֶחָד.

"מֵהָחֵל חֶרְמֵשׁ בַּקָּמָה", מִשֶּׁהִתְחִיל חֶרְמֵשׁ. בַּקָּמָה. שֶׁיְּהוּ הַכֹּל בַּקָּמָה, שֶׁיְּהֵא תְחִלָּה לְכָל הַנִּקְצָרִים, שֶׁלֹּא תְהֵא קְצִירָתוֹ אֶלָּא בְּחֶרְמֵשׁ. (יָכוֹל יָבִיא תְּחִלָּה לִסְפֹּר). יָכוֹל יִקְצֹר וְיָבִיא וְיִסְפֹּר כָּל זְמַן שֶׁיִּרְצֶה. תַּלְמוּד לוֹמַר ("מִיּוֹם הֲבִיאֲכֶם תִּסְפְּרוּ) [מֵהָחֵל חֶרְמֵשׁ בַּקָּמָה תָּחֵל לִסְפֹּר"]. יָכוֹל יִקְצֹר וְיִסְפֹּר וְיָבִיא אֵימָתַי שֶׁיִּרְצֶה. תַּלְמוּד לוֹמַר (שם) "מִיּוֹם הֲבִיאַכֶם". יָכוֹל יִקְצֹר בַּיּוֹם וְיִסְפֹּר בַּיּוֹם. תַּלְמוּד לוֹמַר  "שֶׁבַע שַׁבָּתוֹת תְּמִימוֹת תִּהְיֶינָה", אֵימָתַי הֵן תְּמִימוֹת, מִשֶׁתַּתְחִיל בָּעֶרֶב. יָכוֹל יִקְצֹר בַּלַּיְלָה וְיִסְפֹּר בַּלַּיְלָה וְיָבִיא בַּלַּיְלָה. תַּלְמוּד לוֹמַר "מִיּוֹם הֲבִיאֲכֶם... תִּסְפְּרוּ", אֵין הֲבָאָה אֶלָּא בַּיּוֹם, הָא כֵּיצַד, קְצִירָה וּסְפִירָה בַלַּיְלָה וַהֲבָאָה בַיּוֹם.

{pפסוק יp}  "וְעָשִׂיתָ חַג שָׁבֻעוֹת לַה' אֱלֹהֶיךָ" וְגוֹ'. מִכְּלָל שֶׁנֶּאֱמַר (שמות כג, טז) "וְחַג הַקָּצִיר בִּכּוּרֵי מַעֲשֶׂיךָ" יָכוֹל אִם יֵשׁ לְךָ קָצִיר אַתָּה עוֹשֶׂה יוֹם טוֹב וְאִם לָאו אִי אַתָּה עוֹשֶׂה יוֹם טוֹב. תַּלְמוּד לוֹמַר "וְעָשִׂיתָ חַג שָׁבֻעוֹת לַה' אֱלֹהֶיךָ", בֵּין שֶׁיֵּשׁ לְךָ קָצִיר וּבֵין שֶׁאֵין לְךָ קָצִיר אַתָּה עוֹשֶׂה יוֹם טוֹב. מִסַּת נִדְבַת יָדְךָ אֲשֶׁר תִּתֵּן. מְלַמֵּד שֶׁאָדָם מֵבִיא חוֹבָתוֹ מִן הַחֻלִּין. מִנַּיִן שֶׁאִם רָצָה לְהָבִיא מִמַּעֲשֵר, יָבִיא. תַּלְמוּד לוֹמַר "כַּאֲשֶׁר יְבָרֶכְךָ ה' אֱלֹהֶיךָ".

חֲגִיגַת יוֹם טוֹב הָרִאשׁוֹן שֶׁל פֶּסַח, בֵּית הִלֵּל אוֹמְרִים מִן הַמַּעֲשֵׂר. וְאַמַּאי, דָּבָר שֶׁבְּחוֹבָה הוּא, וְכָל דָּבָר שֶׁבְּחוֹבָה אֵינוֹ בָא אֶלָּא מִן הַחֻלִּין. אֲמַר עוּלָא, בְּטוֹפֵל. אֲמַר חִזְקִיָּה, טוֹפְלִין בְּהֵמָה לִבְהֵמָה וְאֵין טוֹפְלִין מָעוֹת לְמָעוֹת. וְרַבִּי יוֹחָנָן אֲמַר, טוֹפְלִין מָעוֹת לְמָעוֹת וְאֵין טוֹפְלִין בְּהֵמָה לִבְהֵמָה. תַּנְיָא כְוָתֵיהּ דְּרַבִּי יוֹחָנָן מִסַּת. מְלַמֵּד שֶׁאָדָם מֵבִיא חוֹבָתוֹ מִן הַחֻלִּין. וּמִנַּיִן שֶׁאִם רָצָה לְעָרֵב מְעָרֵב. תַּלְמוּד לוֹמַר "כַּאֲשֶׁר יְבָרֶכְךָ ה' אֱלֹהֶיךָ". תַּנְיָא כְוָתֵיהּ דְּחִזְקִיָּה מִסַּת. מְלַמֵּד שֶׁאָדָם מֵבִיא חוֹבָתוֹ מִן הַחֻלִּין. בֵּית הִלֵּל אוֹמְרִים, אֲכִילָה רִאשׁוֹנָה מִן הַחֻלִּין, מִכָּאן וְאֵילָךְ מִן הַמַּעֲשֵׂר. מַאי מַשְׁמַע דְּהַאי מִסַּת לִישָׁנָא (דְּהָוֵי לֵיהּ) [דְחֻלִּין] הוּא. דִּכְתִיב (אסתר י, א) "וַיָּשֶׂם הַמֶּלֶךְ אֲחַשְׁוְרוֹשׁ מַס".

{pפסוק יאp}  "וְשָׂמַחְתָּ", אֵלּוּ שְׁלָמִים, נֶאֱמַר כָּאן שִׂמְחָה וְנֶאֱמַר לְהַלָּן שִׂמְחָה, מַה שִּׂמְחָה הָאֲמוּרָה לְהַלָּן שְׁלָמִים אַף שִׂמְחָה הָאֲמוּרָה כָּאן שְׁלָמִים. אַתָּה וּבִנְךָ וּבִתֶּךָ וְעַבְדְּךָ וַאֲמָתֶךָ וְהַלֵּוִי (אֲשֶר בִּשְׁעָרֶיךָ) וְהַגֵּר וְהַיָּתוֹם וְהָאַלְמָנָה [אֲשֶר בִּשְׁעָרֶיךָ]. חָבִיב חָבִיב קוֹדֵם. רַבִּי יוֹסֵי הַגְּלִילִי אוֹמֵר, שָׁלֹשׁ מִצְווֹת נוֹהֲגוֹת בָּרֶגֶל, וְאֵלּוּ הֵן, חֲגִיגָה וּרְאִיָּה וְשִׂמְחָה, יֵשׁ בִּרְאִיָּה שֶׁאֵין בְּשִׂמְחָה וְיֵשׁ בְּשִׂמְחָה שֶׁאֵין בִּרְאִיָּה וְיֵשׁ בַּחֲגִיגָה שֶׁאֵין בִּשְׁנֵיהֶן וְיֵשׁ בְּשִׂמְחָה שֶׁאֵין בִּשְׁנֵיהֶם, רְאִיָּה כֻּלָּהּ לְגָבוֹהַּ מַה שֶּׁאֵין בִּשְׁתֵּיהֶן, חֲגִיגָה נוֹהֶגֶת לִפְנֵי הַדִּבּוּר וּלְאַחַר הַדִּבּוּר מַה שֶּׁאֵין בִּשְׁתֵּיהֶן, שִׂמְחָה נוֹהֶגֶת בַּאֲנָשִׁים וּבְנָשִׁים מַה שֶּׁאֵין בִּשְׁתֵּיהֶן, הָא מִפְּנֵי שֶׁיֵּשׁ בָּזוֹ מַה שֶּׁאֵין בָּזוֹ וְיֵשׁ בָּזוֹ מַה שֶּׁאֵין בָּזוֹ הֻצְרַךְ הַכָּתוּב לוֹמַר אֶת כֻּלָּן.

{pפסוק יבp}  "וְזָכַרְתָּ כִּי עֶבֶד הָיִיתָ בְּמִצְרָיִם", מְלַמֵּד שֶׁכֹּל שֶׁנּוֹהֲגִין בַּעֲצֶרֶת נוֹהֲגִין בַּפֶּסַח וָחָג. אוֹ אַף כָּל שֶׁנּוֹהֲגִין בַּפֶּסַח וּבֶחָג יְהוּ נוֹהֲגִין בַּעֲצֶרֶת. תַּלְמוּד לוֹמַר "אֵלֶּה", אֶלֶּה נוֹהֲגִין בַּעֲצֶרֶת וְאֵין סֻכָּה וְלוּלָב וְשִׁבְעָה וּמַצָּה נוֹהֲגִין בַּעֲצֶרֶת.

{pפסוק יגp}  "חַג הַסֻּכֹּת תַּעֲשֶׂה לְךָ", סֻכָּה יְשָׁנָה, בֵּית שַׁמַּאי פּוֹסְלִין, וּבֵית הִלֵּל מַכְשִׁירִין. וְאֵיזוֹ הִיא יְשָׁנָה, כָּל שֶׁעֲשָׂאָהּ קֹדֶם לֶחָג שְׁלֹשִׁים יוֹם, וְאִם עֲשָׂאָהּ לְשֵׁם חַג אֲפִלּוּ עֲשָׂאָהּ מִתְּחִלַּת הַשָּׁנָה, כְּשֵׁרָה. מַאי טַעֲמָא דְּבֵית שַׁמַּאי. אֲמַר קְרָא חַג הַסֻּכֹּת תַּעֲשֶׂה לְךָ, סֻכָּה הָעֲשׂוּיָה לְשֵׁם חַג בָּעִינָן. וּבֵית הִלֵּל, הַהוּא מִ(י)בָּעֵי לֵיהּ לְכִדְרַב שֵׁשֶׁת מִשּׁוּם רַבִּי עֲקִיבָא דַּאֲמַר מִנַּיִן לַעֲצֵי סֻכָּה שֶׁאֲסוּרִין בַּהֲנָאָה כָּל שִׁבְעָה שֶׁנֶּאֱמַר "חַג הַסֻּכֹּת תַּעֲשֶׂה לְךָ שִׁבְעַת יָמִים", וְתַנְיָא רַבִּי יְהוּדָה בֶּן בְּתֵירָא אוֹמֵר מִנַּיִן שֶׁכְּשֵׁם שֶׁחָל שֵׁם שָׁמַיִם עַל חֲגִיגָה כָּךְ חָל שֵׁם שָׁמַיִם עַל הַסֻּכָּה שֶׁנֶּאֱמַר (ויקרא כג, לד) "חַג הַסֻּכֹּת שִׁבְעַת יָמִים לַה'" מַה חֲגִיגָה לַה' אַף סֻכָּה לַה'. וּבֵית שַׁמַּאי נַמֵּי, מִיבָּעֵי לֵיהּ לְהָכֵי. אֵין הָכֵי נַמֵּי. אֶלָּא מַאי טַעְמַיְהוּ דְּבֵית שַׁמַּאי. כְּתִיב קְרָא אַחֲרִינָא,  "חַג הַסֻּכּוֹת שִׁבְעַת יָמִים", סֻכָּה הָעֲשׂוּיָה לְשֵׁם חַג בָּעִינָן. וּבֵית הִלֵּל, הַהוּא מִיבָּעֵי לֵיהּ לְעוֹשִׂין סֻכָּה בְּחֻלּוֹ שֶׁל מוֹעֵד. [וּבֵית שַׁמַּאי סְבִירָא לְהוֹ אֵין עוֹשִׂין סֻכָּה בְּחֻלּוֹ שֶׁל מוֹעֵד]. וּבֵית הִלֵּל, לֵית לְהוֹ הָא דַאֲמַר רַב יְהוּדָה אֲמַר רַב עֲשָׂאָהּ לְצִיצִית מִן הַקּוֹצִים וּמִן הַגְּרָדִין [פְּסוּלָה מִן הַסִּיסִין כְּשֵׁרָה כִּי אָמְרִיתַהּ קָמֵיהּ דִּשְׁמוּאֵל אֲמַר לִי אַף] מִן הַסִּיסִין נַמֵּי פְסוּלָה, אַלְמָא טְוִיָּה לִשְׁמָהּ בָּעִינָן. שָׁאנֵי הָתָם דַּאֲמַר קְרָא (להלן כב, יב) "גְּדִילִים תַּעֲשֶׂה לְךָ", "לְךָ", לְשֵׁם חוֹבְךָ, הָכָא נַמֵּי חַג הַסֻּכֹּת תַּעֲשֶׂה לְךָ, לְךָ, לְשֵׁם חוֹבְךָ, הַהִיא לְךָ [מִיבָּעְיָא לֵיהּ] לְמַעוּטֵי גְזוּלָה, הָתָם נַמֵּי מִיבָּעֵי לֵיהּ לְמַעוּטֵי גְזוּלָה. הָתָם כְּתִיב קְרָא אַחֲרִינָא  "וְעָשׂוּ לָהֶם צִיצִית", מִשֶּׁלָּהֶם.

{rרמז תתקוr}  "חַג הַסֻּכֹּת תַּעֲשֶׂה לְךָ". תַּעֲשֶׂה, וְלֹא מִן הָעָשׂוּי. מִכָּאן אָמְרוּ, הִדְלָה עָלֶיהָ אֶת הַגֶּפֶן וְאֶת הַדְּלַעַת וְאֶת הַקִּיסוֹם וְסִכֵּךְ עַל גַּבָּן, פְּסוּלָה. וְאִם הָיָה הַסְּכָךְ הַרְבֵּה מֵהֶם אוֹ שֶׁקְּצָצָן, כְּשֵׁרָה. הֵיכֵי דָמֵי, אִילֵימָא דְלָא קְצָצָן מַאי אִירְיָּא מִשּׁוּם תַּעֲשֶׂה וְלֹא מִן הָעָשׂוּי, תֵּיפוּק לֵיהּ דְּהָוֵי מְחֻבָּר, אֶלָּא לָאו דִּקְצָצָן, שְׁמַע מִ(י)נָּהּ דְּלָא אַמְרִינַן קְצִיצָתָן הִיא עֲשִׂיָּתָן. הָכָא בְּמַאי עַסְקִינָן דְּשָׁלְפִינְהוּ שְׁלוּפֵי, דְּלָא מִינְכְּרָא עֲשִיָּה דִידְהוּ. הָעוֹשֶׂה סֻכָּתוֹ עַל גַּבֵּי בְּהֵמָה, רַבִּי מֵאִיר מַכְשִׁיר וְרַבִּי יְהוּדָה פּוֹסֵל. מַאי טַעֲמָא דְּרַבִּי יְהוּדָה. אֲמַר קְרָא חַג הַסֻּכֹּת תַּעֲשֶׂה לְךָ שִׁבְעַת יָמִים, דְּחָזְיָא לְשִׁבְעַת יָמִים שְׁמָהּ סֻכָּה, דְּלָא חָזְיָא לְשִׁבְעַת יָמִים לָא שְׁמָהּ סֻכָּה. (וְרַבָּנָן) [וְרַבִּי מֵאִיר], מִדְּאוֹרָיְתָא מִיהוּ חָזְיָא וְרַבָּנָן הוּא דְגָזְרוּ בָהּ.

תַּנְיָא רַבִי אֱלִיעֶזֶר אוֹמֵר, אֵין יוֹצְאִין מִסֻּכָּה לְסֻכָּה וְאֵין עוֹשִׂין סֻכָּה בְחֻלּוֹ שֶׁל מוֹעֵד. וַחֲכָמִים אוֹמְרִים, יוֹצְאִין מִסֻּכָּה לְסֻכָּה וְעוֹשִׂין סֻכָּה בְחֻלּוֹ שֶׁל מוֹעֵד. וְשָׁוִין שֶׁאִם נָפְלָה שֶׁחוֹזֵר וּבוֹנֶה אוֹתָהּ [בְּחֻלּוֹ שֶׁל מוֹעֵד]. מַאי טַעֲמָא דְּרַבִּי אֱלִיעֶזֶר. דִּכְתִיב "חַג הַסֻּכֹּת תַּעֲשֶׂה לְךָ שִׁבְעַת יָמִים", עֲשֵׂה סֻכָּה [הָרְאוּיָה] לְשִׁבְעָה. וְרַבָּנָן, (מַאי) [הָכֵי] קָאֲמַר רַחֲמָנָא עֲשֵׂה סֻכָּה בֶּחָג. תַּנְיָא רַבִּי אֱלִיעֶזֶר אוֹמֵר, כְּשֵׁם שֶׁאֵין אָדָם יוֹצֵא בְלוּלָבוֹ שֶׁל חֲבֵרוֹ בְּיוֹם טוֹב רִאשׁוֹן דִּכְתִיב (ויקרא כג, מ) "וּלְקַחְתֶּם לָכֶם בַּיּוֹם הָרִאשׁוֹן" "לָכֶם" מִשֶּׁלָּכֶם כָּךְ אֵין אָדָם יוֹצֵא יְדֵי חוֹבָתוֹ בְּסֻכָּתוֹ שֶׁל חֲבֵרוֹ דִּכְתִיב "חַג הַסֻּכֹּת תַּעֲשֶׂה לְךָ" מִשֶּׁלְּךָ. וַחֲכָמִים אוֹמְרִים, אַף עַל פִּי שֶׁאֵין אָדָם יוֹצֵא בְּלוּלָבוֹ שֶׁל חֲבֵרוֹ, אֲבָל יוֹצֵא בְּסֻכָּתוֹ שֶׁל חֲבֵרוֹ, דִּכְתִיב (שם, מב) "כָּל הָאֶזְרָח בְּיִשְׂרָאֵל יֵשְׁבוּ בַּסֻּכֹּת" מְלַמֵּד שֶׁכָּל יִשְׂרָאֵל רְאוּיִין לֵישֵׁב בְּסֻכָּה אַחַת. וְרַבָּנָן, הַאי לְךָ מַאי עָבְדֵי לֵיהּ. הַהוּא מִיבָּעֵי לֵיהּ לְהוֹצִיא אֶת הַגְּזוּלָה, אֲבָל שְׁאוּלָה כְּתִיב "כָּל הָאֶזְרָח בְּיִשְׂרָאֵל". וְרַבִּי אֶלִיעֶזֶר, הַאי "כָּל הָאֶזְרָח" מַאי עָבִיד לֵיהּ. מִבָּעֵי לֵיהּ לְגֵר שֶׁנִּתְגַּיֵּר בֵּינְתַיִם וְקָטָן שֶׁנִּתְגַּדֵּל בֵּינְתַיִם. וְרַבָּנָן, כֵּיוָן דְאָמְרֵי עוֹשִׂין סֻכָּה בְּחֻלּוֹ שֶׁל מוֹעֵד לָא אִצְטְרִיךְ קְרָא.

"חַג הַסֻּכֹּת תַּעֲשֶׂה לְךָ שִׁבְעַת יָמִים", לְהֶדְיוֹט. וּמִנַּיִן אַף לַגָּבוֹהַּ, תַּלְמוּד לוֹמַר  "חַג הַסֻּכּוֹת שִׁבְעַת יָמִים לַה'". אִם כֵּן לָמָּה נֶאֱמַר "תַּעֲשֶׂה". כָּל זְמַן שֶׁאַתָּה עוֹשֶׂה סֻכָּה מַעֲלֶה אֲנִי עָלֶיךָ כְּאִלּוּ לַגָּבוֹהַּ אַתָּה עוֹשֶׂה, שִׁבְעַת יָמִים. רַבִּי שִׁמְעוֹן אוֹמֵר, פֶּסַח וְחַג שֶׁאֵין עוֹנַת מְלָאכָה זֶה שִׁבְעָה וְזֶה שְׁמוֹנָה, עֲצֶרֶת שֶׁהִיא עוֹנַת מְלָאכָה אֵינָהּ אֶלָּא יוֹם אֶחָד בִּלְבַד, מְלַמֵּד שֶׁחָס הַכָּתוּב עַל יִשְׂרָאֵל.

"בְּאָסְפְּךָ מִגָּרְנְךָ וּמִיִּקְבֶךָ", זֶה הַכְּלָל, כָּל דָּבָר הַמְקַבֵּל טֻמְאָה וְאֵין גִּדּוּלוֹ מִן הָאָרֶץ אֵין מְסַכְּכִין בּוֹ. מִנָּא הָנֵי מִלֵּי. אֲמַר קְרָא בְּאָסְפְּךָ מִגָּרְנְךָ וּמִיקִבֶךָ, בִּפְסֹלֶת גֹּרֶן וְיֶקֶב הַכָּתוּב מְדַבֵּר. וְאֵימָא גֹּרֶן. גֹּרֶן עַצְמוֹ יֶקֶב יֶקֶב עַצְמוֹ. יֶקֶב כְּתִיב, וְאִי אֶפְשָׁר לְסַכֵּךְ בּוֹ, וְאֵימָא יַיִן קָרוּשׁ הַבָּא מִשְּׂנִיר, שֶׁהוּא דוֹמֶה לְעִגּוּלֵי דְּבֵלָה. מִגָּרְנְךָ, וְלֹא גֹרֶן עַצְמוֹ, מִיִּקְבְךָ, וְלֹא יֶקֶב עַצְמוֹ. רַב חִסְדָּא אֲמַר, מֵהָכָא, (נחמיה ח, טו) "צְאוּ הָהָר וְהָבִיאוּ עֲלֵי זַיִת וַעֲלֵי עֵץ שֶׁמֶן וַעֲלֵי הֲדַס וְגוֹ' וַעֲלֵי עֵץ עָב(וֹ)ת לַעֲשׂ(וֹ)ת סֻכּ(וֹ)ת כַּכָּתוּב". הַיְנוּ הֲדַס הַיְנוּ עֵץ עָבוֹת. הָדָס שׁוֹטֶה לְסֻכָּה וְעֵץ עָבוֹת לְלוּלָב.

תַּנְיָא "בְּאָסְפְּךָ מִגָּרְנְךָ וּמִיִּקְבְךָ". מַה גֹּרֶן וְיֶקֶב מְיֻחָדִין שֶׁגְּדֵלִין עַל מֵי שָׁנָה שֶׁעָבְרָה אַף כָּל שֶׁגְּדֵלִין עַל מֵי שָׁנָה שֶׁעָבְרָה מִתְעַשְּׂרִין לַשָּׁנָה שֶׁעָבְרָה, יָצְאוּ יְרָקוֹת שֶׁגְּדֵלִין עַל מֵי שָׁנָה הַבָּאָה [וּמִתְעַשְּׂרִין לַשָּׁנָה הַבָּאָה]. רַבִּי עֲקִיבָא אוֹמֵר, מַה גֹּרֶן וְיֶקֶב מְיֻחָדִין שֶׁגְּדֵלִין עַל רָב מַיִם וּמִתְעַשְּׂרִין לַשָּׁנָה שֶׁעָבְרָה אַף כָּל שֶׁגְּדֵלִין עַל רָב מַיִם מִתְעַשְּׂרִין לְשָׁנָה שֶׁעָבְרָה, יָצְאוּ יְרָקוֹת שֶׁגְּדֵלִין עַל כָּל מַיִם וּמִתְעַשְּׂרִין לַשָּׁנָה הַבָּאָה. מַאי בֵּינַיְהוּ. בְּצָלִים הַסָּרִיסִים [וּפוֹל הַמִּצְרִי] אִיכָּא בֵּינַיְהוּ, דְּתַנְיָא בְּצָלִים הַסָּרִיסִים וּפוֹל הַמִּצְרִי שֶׁמָּנַע מֵהֶם מַיִם שְׁלֹשִׁים יוֹם לִפְנֵי רֹאשׁ הַשָּׁנָה מִתְעַשְּׂרִים לְשֶׁעָבַר וּמֻתָּרִים בַּשְּׁבִיעִית וְאִם לָאו [אֲסוּרִין בִּשְׁבִיעִית] וּמִתְעַשְּׂרִין לְשָׁנָה הַבָּאָה.

{pפסוק ידp}  "וְשָׂמַחְתָּ בְּחַגֶּךָ", לְרַבּוֹת כָּל מִינֵי שִׂמְחָה בְּיוֹם טוֹב. מִכָּאן אָמְרוּ, יִשְׂרָאֵל יוֹצְאִין יְדֵי חוֹבָתָן בִּנְדָרִים וּנְדָבוֹת וּבְמַעֲשַׂר [בְּהֵמָה], וְהַכֹּהֲנִים בְּחַטָּאוֹת וַאֲשָׁמוֹת וּבִבְכוֹרוֹת וּבְחָזֶה וְשׁוֹק. יָכוֹל אַף בְּעוֹפוֹת וּבִמְנָחוֹת. תַּלְמוּד לוֹמַר "וְשָׂמַחְתָּ בְּחַגֶּךָ", אֶת שֶׁחֲגִיגָה בָּאָה מֵהֶם, יָצְאוּ אֵלּוּ שֶׁאֵין חֲגִיגָה בָאָה מֵהֶם רַב אָשֵׁי אֲמַר, וְשָׂמַחְתָּ, מִי שֶׁיֵּשׁ בּוֹ שִׂמְחָה, יָצְאוּ אֵלּוּ שֶׁאֵין בָּהֶן שִׂמְחָה. וְרַב אָשֵׁי, הַאי בְּחַגֶּךָ מַאי עָבִיד לֵיהּ. לְכִדְרַבִּי דָּנִיֵּאל בַּר רַב קְטִינָא אֲמַר רַב, מִנַּיִן שֶׁאֵין נוֹשְׂאִין נָשִׁים בַּמּוֹעֵד, שֶׁנֶּאֱמַר "וְשָׂמַחְתָּ בְּחַגֶּךָ", 'בְּחַגֶּךָ' וְלֹא בְאִשְׁתְּךָ.

תָּנוּ רַבָּנָן חַיָּב אָדָם לְשַׂמֵּחַ בָּנָיו וּבְנֵי בֵּיתוֹ בָּרֶגֶל, שֶׁנֶּאֱמַר "וְשָׂמַחְתָּ בְּחַגֶּךָ". וּבַמֶּה מְשַׂמְּחָם. בְּיָיִן. רַבִּי יְהוּדָה אוֹמֵר, אֲנָשִׁים בָּרָאוּי לָהֶם וְנָשִׁים בָּרָאוּי לָהֶן. אֲנָשִׁים בָּרָאוּי לָהֶם, בְּיַיִן, וְנָשִׁים בָּרָאוּי לָהֶן, בְּמַאי. תָּנֵי רַב יוֹסֵף בְּבָבֶל בְּבִגְדֵי צִבְעוֹנִין, בְּאֶרֶץ יִשְׂרָאֵל בְּבִגְדֵי פִּשְׁתָּן הַמְגֹהָצִין. רַבִּי יְהוּדָה בֶּן בְּתֵירָא אוֹמֵר, בִּזְמַן שֶׁבֵּית הַמִּקְדָּשׁ קַיָּם אֵין שִׂמְחָה אֶלָּא בְבָשָׂר שֶׁנֶּאֱמַר (להלן כז, ז) "וְזָבַחְתָּ שְׁלָמִים וְאָכַלְתָּ שָּׁם וְשָׂמַחְתָּ לִפְנֵי ה' אֱלֹהֶיךָ", וְעַכְשָׁיו אֵין שִׂמְחָה נוֹהֶגֶת אֶלָּא בְּיַיִן שֶׁנֶּאֱמַר (תהלים קד, טו) "וְיַיִן יְשַׂמַּח לְבַב אֱנוֹשׁ".

{pפסוק טוp} {rרמז תתקזr}  "שִׁבְעַת יָמִים תָּחֹג לַה'", וּכְתִיב  חַג הַסֻּכֹּת תַּעֲשֶׂה לְךָ שִׁבְעַת יָמִים, מְלַמֵּד שֶׁכָּל הָרֶגֶל תַּשְׁלוּמִין לָרִאשׁוֹן, אִם כֵּן לָמָּה נֶאֱמַר "שִׁבְעַת יָמִים", תַּשְׁלוּמִים כָּל שִׁבְעָה.

מִי שֶׁלֹּא חָג בְּיוֹם טוֹב הָרִאשׁוֹן שֶׁל חַג, חוֹגֵג וְהוֹלֵךְ כָּל הָרֶגֶל כֻּלּוֹ וַאֲפִלּוּ בְּיוֹם טוֹב הָאַחֲרוֹן. מִנָּא הַנֵי מִלֵּי. אֲמַר רַבִּי יוֹחָנָן, נֶאֱמַר "עֲצֶרֶת" בִּשְׁבִיעִי שֶׁל פֶּסַח וְנֶאֱמַר "עֲצֶרֶת" בִּשְׁמִינִי שֶׁל חַג, מַה לְּהַלָּן תַּשְׁלוּמִין אַף כָּאן תַּשְׁלוּמִין. מֻפְנֶה, דְּאִי לָא מֻפְנֶה אִיכָּא לְמִיפְרַךְ מַה לִּשְׁבִיעִי שֶׁל פֶּסַח שֶׁכֵּן אֵין חָלוּק מִשֶּׁלְּפָנָיו תֹּאמַר בִּשְׁמִינִי שֶׁל חַג שֶׁהוּא חָלוּק מִשֶּׁלְּפָנָיו. לַאיי אַפְנוּיֵי מֻפְנֶה. מִכְּדֵי מַאי עֲצֶרֶת, עָצוּר בַּעֲשִׂיַּת מְלָאכָה, הָא כְתִיב (לעיל פסוק ח) "לֹא תַעֲשֶׂה כָּל מְלָאכָה",  "עֲצֶרֶת" דִּכְתַב רַחֲמָנָא לָמָּה לִי, שְׁמַע מִ(י)נָּהּ לְאַפְנוּיֵי. וְתָנָא מַיְתִי לַהּ מֵהָכָא (ויקרא כג, מא) "וְחַגֹּתֶם אֹתוֹ חַג לַה' שִׁבְעַת יָמִים", יָכוֹל יְהֵא חוֹגֵג וְהוֵֹלךְ כָּל שִׁבְעָה, תַּלְמוּד לוֹמַר "אֹתוֹ" אֹתוֹ אַתָּה חוֹגֵג וְאִי אַתָּה חוֹגֵג כָּל שִׁבְעָה, אִם כֵּן לָמָּה נֶאֱמַר שִׁבְעָה, לְתַשְׁלוּמִין, וּמִנַּיִן שֶׁאִם לֹא חַג בְּיוֹם טוֹב הָרִאשׁוֹן שֶׁל חַג שֶׁחוֹגֵג וְהוֹלֵךְ אֶת כָּל הָרֶגֶל וְיוֹם טוֹב הָאַחֲרוֹן שֶׁל חַג, תַּלְמוּד לוֹמַר (שם) "בַּחֹדֶשׁ הַשְּׁבִיעִי תָּחֹגּוֹ אֹתוֹ", [אִי בַּחֹדֶשׁ הַשְּׁבִיעִי] יָכוֹל יְהֵא חוֹגֵג וְהוֹלֵךְ כָּל הַחֹדֶשׁ כֻּלּוֹ, תַּלְמוּד לוֹמַר "אֹתוֹ" אֹתוֹ אַתָּה חוֹגֵג וְאִי אַתָּה חוֹגֵג חוּצָה לוֹ.

"כִּי יְבָרֶכְךָ ה' אֱלֹהֶיךָ", יָכוֹל בּוֹ בַמִּין. תַּלְמוּד לוֹמַר "בְּכָל תְּבוּאָתְךָ וּבְכֹל מַעֲשֵׂה יָדֶיךָ".

"וְהָיִיתָ אַךְ שָׂמֵחַ", לְרַבּוֹת לֵילֵי יוֹם טוֹב הָאַחֲרוֹן לְשִׂמְחָה. אוֹ אֵינוֹ אֶלָּא לְרַבּוֹת לֵילֵי יוֹם טוֹב הָרִאשׁוֹן. תַּלְמוּד לוֹמַר "אַךְ", חִלֵּק. וּמָה רָאִיתָ. מְרַבֶּה אֲנִי לֵיל יוֹם טוֹב הָאַחֲרוֹן שֶׁיֵּשׁ שִׂמְחָה לְפָנָיו, וּמוֹצִיא אֲנִי לֵילֵי בְּיוֹם טוֹב הָרִאשׁוֹן שֶׁאֵין שִׂמְחָה לְפָנָיו.

"וְהָיִיתָ אַךְ שָׂמֵחַ", לְרַבּוֹת לֵילֵי יוֹם טוֹב הָרִאשׁוֹן יָכוֹל שֶׁאֲנִי מְרַבֶּה לֵילֵי יוֹם טוֹב הָאַחֲרוֹן לְשִׂמְחָה. תַּלְמוּד לוֹמַר "אַךְ". מִכָּאן אָמְרוּ, יִשְׂרָאֵל יוֹצְאִין יְדֵי חוֹבָתָן בִּנְדָרִים וּנְדָבוֹת וְכוּ'. יָכוֹל אַף בְּעוֹפוֹת וּבִמְנָחוֹת תַּלְמוּד לוֹמַר "אַךְ".

{pפסוק טזp}  "שָׁלֹשׁ פְּעָמִים בַּשָּׁנָה" (כָּתוּב בֶּרֶמֶז שנ"ה).

"יֵרָאֶה אֶת פְּנֵי ה' אֱלֹהֶיךָ", אִם עוֹשֶׂה אַתָּה אֶת כָּל הָאָמוּר בָּעִנְיָן מַנִּיחַ אֲנִי אֶת כָּל עֲסָקַי וְאֵינִי עוֹסֵק אֶלָּא בְךָ. בְּחַג הַמַּצּוֹת בְּחַג הַשָּׁבֻעוֹת וּבְחַג הַסֻּכּוֹת. רַבִּי שִׁמְעוֹן אוֹמֵר, אֵין תַּלְמוּד לוֹמַר "בְּחַג הַסֻּכּוֹת", שֶׁבּוֹ דִּבֵּר הַכָּתוּב, אֶלָּא מַה תַּלְמוּד לוֹמַר "וּבְחַג הַסֻּכּוֹת", מְלַמֵּד שֶׁאֵין עוֹבֵר בְּבַל תְּאַחֵר עַד שֶׁיַּעַבְרוּ כָּל רְגָלֵי הַשָּׁנָה, וְלֹא יֵרָאֶה אֶת פְּנֵי ה' רֵיקָם. מִן (הַצְּדָקָה) [הַקָּרְבָּן]. וַחֲכָמִים נָתְנוּ שִׁעוּר, בֵּית שַׁמַּאי אוֹמְרִים הָרְאִיָּה שְׁתֵּי כֶסֶף וְכוּ', וּבֵית הִלֵּל אוֹמְרִים, הָרְאִיָּה מָעָה כֶסֶף וְכוּ'.

{pפסוק יזp}  "אִישׁ כְּמַתְּנַת יָדוֹ", מִכָּאן אָמְרוּ, מִי שֶׁיֵּשׁ לוֹ אֳכָלִין מְרֻבִּין וּנְכָסִים מֻעָטִין מֵבִיא שְׁלָמִים מְרֻבִּין וְעוֹלוֹת מֻעָטִין, אֳכָלִין מֻעָטִין וּנְכָסִים מְרֻבִּין מֵבִיא עוֹלוֹת מְרֻבּוֹת וּשְׁלָמִים מֻעָטִין, זֶה וָזֶה מֻעָטִין, עַל זֶה אָמְרוּ מָעָה כֶסֶף וּשְׁתֵּי כֶסֶף. זֶה וָזֶה מְרֻבִּין, עַל זֶה נֶאֱמַר "אִישׁ כְּמַתְּנַת יָדוֹ כְּבִרְכַּת ה' אֱלֹהֶיךָ אֲשֶׁר נָתַן לָךְ".


@ פָּרָשַׁת שֹׁפְטִים

~ פרק טז

{pפסוק יחp}  "שֹׁפְטִים וְשֹׁטְרִים תִּתֶּן לְךָ". אָמַר רַבַּן שִׁמְעוֹן בֶּן גַּמְלִיאֵל, אַל תְּהֵא קָץ בַּדִּין, שֶׁהוּא אֶחָד מִשָּׁלֹשׁ רַגְלֵי הָעוֹלָם [לָמָּה], שֶׁשָּׁנוּ חֲכָמִים עַל שְׁלֹשָׁה דְּבָרִים הָעוֹלָם עוֹמֵד [עַל הַדִּין וְעַל הָאֱמֶת וְעַל הַשָּׁלוֹם שֶׁנֶּאֱמַר  "אֱמֶת וּמִשְׁפַּט שָׁלוֹם שִׁפְטוּ בְּשַׁעֲרֵיכֶם", תֵּן דַּעְתְּךָ שֶׁלֹּא תַטֶּה אֶת הַדִּין, שֶׁאַתָּה מְזַעֲזֵעַ אֶת הָעוֹלָם].

כְּתִיב (משלי כא, ג) "עַשׂה (מִשְׁפָּט וּצְדָקָה) [צְדָקָה וּמִשְׁפָּט] נִבְחָר לַה' מִזָּבַח". לָמָּה. שֶׁהַקָּרְבָּנוֹת אֵינָן אֶלָּא בִּפְנֵי הַבַּיִת, אֲבָל הַצְּדָקָה וְהַדִּינִין בִּפְנֵי הַבַּיִת וְשֶׁלֹּא בִּפְנֵי הַבַּיִת, הַקָּרְבָּנוֹת אֵינָן מְכַפְּרִין אֶלָּא עַל הַשּׁוֹגֵג וְהַצְּדָקָה וְהַדִּינִין מְכַפְּרִין עַל הַשּׁוֹגֵג וְעַל הַמֵּזִיד, וְהַקָּרְבָּנוֹת נוֹהֲגִין בַּתַּחְתּוֹנִים וְהַצְּדָקָה וְהַדִּינִין בֵּין בַּתַּחְתּוֹנִים וּבֵין הָעֶלְיוֹנִים בָּעוֹלָם הַזֶּה וּבָעוֹלָם הַבָּא.

אֲמַר רַב אַחָא, שֵׁשׁ מַעֲלוֹת הָיוּ לַכִּסֵּא שֶׁל שְׁלֹמֹה, שֶׁנֶּאֱמַר (מ"א י, יט) "שֵׁשׁ מַעֲלוֹת (לַכִּסֵּא) [לַכִּסֵה"], וּבְפָרָשָׁה זוֹ כְּתִיב שִׁשָּׁה לָאוִין, וְהָיָה הַכּוֹרֵז עוֹמֵד לִפְנֵי כִּסְאוֹ, כֵּיוָן שֶׁהָיָה עוֹלָה בַּמַּעֲלָה הָרִאשׁוֹנָה הָיָה כּוֹרֵז אוֹמֵר (להלן פסוק יט) "לֹא תַּטֶּה מִשְׁפָּט", מַעֲלָה שְׁנִיָּה  לֹא תַכִּיר פָּנִים, מַעֲלָה שְׁלִישִׁית (שם) [וְ]לֹא תִקַּח שֹׁחַד, מַעֲלָה רְבִיעִית  לֹא תִטַּע לְךָ אֲשֵׁרָה, מַעֲלָה חֲמִשִּׁית (להלן פסוק כב) לֹא תָקִים לְךָ מַצֵּבָה, מַעֲלָה שִׁשִּׁית (להלן יז, א) "לֹא תִזְבַּח לַה' אֱלֹהֶיךָ" וְגוֹ'.

"דָּבָר אַחֵר "שֹׁפְטִים וְשֹׁטְרִים". מָשָׁל לְמֶלֶךְ שֶׁהָיָה לוֹ בָנִים הַרְבֵּה וְהָיָה אוֹהֵב אֶת הַקָּטָן יוֹתֵר מִכֻּלָּם, וְהָיָה לוֹ פַּרְדֵּס אֶחָד וְהָיָה אוֹהֲבוֹ יוֹתֵר מִכֹּל שֶׁהָיָה לוֹ, וְנָתַן הַפַּרְדֵּס שֶׁהָיָה אוֹהֵב לִבְנוֹ הַקָּטָן שֶׁהָיָה אוֹהֵב. כָּךְ אָמַר הַקָּדוֹשׁ בָּרוּךְ הוּא, מִכָּל הָאֻמּוֹת אֲנִי אוֹהֵב אֶת יִשְׂרָאֵל, שֶׁנֶּאֱמַר  "כִּי נַעַר יִשְׂרָאֵל וָאֹהֲבֵהוּ וּמִמִּצְרַיִם קָרָאתִי (לוֹ בְּנִי) [לִבְנִי"], וּכְתִיב (ישעיה סא, ח) "כִּי אֲנִי ה' אֹהֵב מִשְׁפָּט" נָתַן אֶת הַמִּשְׁפָּט לְיִשְׂרָאֵל וְאָמַר הַקָּדוֹשׁ בָּרוּךְ הוּא כְּשֶׁאַתֶּם מְשַׁמְּרִים אֶת הַדִּין אֲנִי גָּבוֹהַּ שֶׁנֶּאֱמַר (שם ה, טז) "וַיִּגְבַּהּ ה' צְבָאוֹת בַּמִּשְׁפָּט" וּמַשְׁרֶה שְׁכִינָתִי בֵּינֵיכֶם שֶׁנֶּאֱמַר (שם) "וְהָאֵל הַקָּדוֹשׁ נִקְדַּשׁ בִּצְדָקָה" וַאֲנִי גּוֹאֵל אֶתְכֶם שֶׁנֶּאֱמַר  "כֹּה אָמַר ה' שִׁמְרוּ מִשְׁפָּט וַעֲשׂוּ צְדָקָה כִּי קְרוֹבָה יְשׁוּעָתִי לָבוֹא וְצִדְקָתִי לְהִגָּלוֹת".

זֶה שֶׁאָמַר הַכָּתוּב (תהלים צט, ד) "וְעֹז מֶלֶךְ מִשְׁפָּט אָהֵב" מָשָׁל לִמְסִלָּה שֶׁלֹּא הָיָה בָהּ מִילִין וְהָיוּ בְּנֵי אָדָם הוֹלְכִין וְטוֹעִין בָּהּ, אָמַר הַמֶּלֶךְ לַשִׁלְטוֹן שֶׁלּוֹ קְבַע בָּהּ מִילִין שֶׁיִּהְיוּ בְּנֵי אָדָם רוֹאִין אֶת הַמִּילִין, כָּךְ אָמַר הַקָּדוֹשׁ בָּרוּךְ הוּא לְמֹשֶׁה פַּנֵּה אֶת הַדֶּרֶךְ לִפְנֵי יִשְׂרָאֵל וַעֲשֵׂה לָהֶם שׁוֹפְטִים שֶׁיִּהְיוּ מוֹרִין לָהֶם וְלֹא טוֹעִים מִן הַתּוֹרָה, לְקַיֵּם מַה שֶּׁנֶּאֱמַר "וְעֹז מֶלֶךְ מִשְׁפָּט אָהֵב", וְכֵן הוּא אוֹמֵר  "הַצִּיבִי לָךְ צִיּוּנִים".

"שֹׁפְטִים". אֵלּוּ הַדַּיָנִין שֹׁטְרִים. אֵלּוּ הַפַּרְנָסִים שֶׁמַּנְהִיגִין אֶת הָעֵדָה. אִם אֵין שׁוֹטֵר אֵין שׁוֹפֵט, כֵּיצַד, כֵּיוָן שֶׁנִּתְחַיֵּב אָדָם לַחֲבֵרוֹ בְּבֵית דִּין אִם אֵין שׁוֹטֵר שֶׁיּוֹצִיא מִמֶּנּוּ אֵין סִפֵּק בְּיַד הַדַּיָּן לַעֲשׂוֹת לוֹ כְלוּם, אִלְמָלֵא שַׁטְרוֹ שֶׁל יוֹאָב לֹא הָיָה דָּוִד יָכוֹל לַעֲשׂוֹת אֶת הַדִּין, וְכֵן הוּא אוֹמֵר (ש"ב ח, טו טז) "וַיְהִי דָוִד ע(וֹ)שֶׂה מִשְׁפָּט וּצְדָקָה לְכָל עַמּוֹ וְיוֹאָב בֶּן צְרוּיָה עַל הַצָּבָא" [וְכִי דָּוִד וְיוֹאָב שׁוֹפְטִים כְּאֶחָד, אֶלָּא] כָּל מִי שֶׁאֵינוֹ שׁוֹמֵעַ לְדָוִד מוֹסְרִין אוֹתוֹ בְּיַד יוֹאָב.

"תִּתֶּן לְךָ". וְלֹא לְכוּתִים. דָּבָר אַחֵר "תִּתֶּן לְךָ". מְלַמֵּד שֶׁנִּקְרְאוּ הַדַּיָּנִין עַל שִׁמְךָ.

תָּנוּ רַבָּנָן מִנַּיִן שֶׁמַּעֲמִידִין שׁוֹפְטִים לְיִשְׂרָאֵל, תַּלְמוּד לוֹמַר "שֹׁפְטִים תִּתֶּן לְךָ", שׁוֹטְרִים לְיִשְׂרָאֵל מִנַּיִן, תַּלְמוּד לוֹמַר "שֹׁטְרִים תִּתֶּן לְךָ", שׁוֹפְטִים לְכָל שֵׁבֶט וָשֵׁבֶט מִנַּיִן, תַּלְמוּד לוֹמַר "שִׁפְטִים לִשְׁבָטֶיךָ", שׁוֹטְרִים לְכָל שֵׁבֶט וָשֵׁבֶט מִנַּיִן, תַּלְמוּד לוֹמַר "שֹׁטְרִים לִשְׁבָטֶיךָ", שׁוֹפְטִים לְכָל עִיר וָעִיר מִנַּיִן, תַּלְמוּד לוֹמַר "בְּכָל שְׁעָרֶיךָ". רַבִּי יְהוּדָה אוֹמֵר, אֶחָד מְמֻנֶּה עַל כֻּלָּן שֶׁנֶּאֱמַר "תִּתֶּן לְךָ". רַבָּן שִׁמְעוֹן בֶּן גַּמְלִיאֵל אוֹמֵר, לִשְׁבָטֶיךָ וְשָׁפְטוּ, מִצְוָה לַשֵּׁבֶט לָדוּן אֶת שִׁבְטוֹ.

סַנְהֶדְרִין נוֹהֶגֶת בֵּין בָּאָרֶץ בֵּין בְּחוּץ לָאָרֶץ. מִנָּא הָנֵי מִלֵּי. דִּתָנוּ רַבָּנַן (במדבר לה, כט) "וְהָיוּ אֵלֶּה לָכֶם [לְחֻקַּת מִשְׁפָּט] לְדֹרֹתֵיכֶם (חֻקַּת עוֹלָם) בְּכֹל מוֹשְׁבֹתֵיכֶם" לָמַדְנוּ לְסַנְהֶדְרִין שֶׁנּוֹהֶגֶת בָּאָרֶץ וּבְחוּצָה לָאָרֶץ. אִם כֵּן מַה תַּלְמוּד לוֹמַר "בִּשְׁעָרֶיךָ". בִּשְׁעָרֵיךָ אַתָּה מוֹשִׁיב דַּיָּנִין בְּכָל פֶּלֶךְ וָפֶלֶךְ וּבְכָל עִיר וָעִיר, בְּחוּצָה לָאָרֶץ אִי אַתָּה מוֹשִׁיב דַּיָנִין בְּכָל פֶּלֶךְ וָפֶלֶךְ וְאִי אַתָּה מוֹשִׁיב בְּכָל עִיר וָעִיר.

"בְּכָל שְׁעָרֶיךָ". בָּא הַכָּתוּב לְהַקִּישׁ סַנְהֶדְרֵי גְּדוֹלָה לְסַנְהֶדְרֵי קְטַנָּה, מַה גְּדוֹלָה דָּנָה וְהוֹרֶגֶת אַף קְטַנָּה דָּנָה וְהוֹרֶגֶת. וְשָׁפְטוּ אֶת הָעָם. בְּעַל כָּרְחָן. מִשְׁפַּט צֶדֶק. וַהֲלֹא כְּבָר נֶאֱמַר  לֹא  תַטֶּה מִשְׁפָּט, מַה תַּלְמוּד לוֹמַר "מִשְׁפַּט צֶדֶק". זֶה מִנּוּי הַדַּיָּנִין.

"וְשָׁפְטוּ אֶת הָעָם. מִשְׁפַּט צֶדֶק". לְלַמֶּדְךָ שֶׁצְּדָקָה עִם שְׁנֵיהֶם, עִם הַזַּכַּאי שֶׁנּוֹטֵל אֶת שֶׁלּוֹ וְעִם הַחַיָּב שֶׁמּוֹצִיאִין גְּזֵלָה מִתַּחַת יָדוֹ. דָּבָר אַחֵר בִּשְׁבִיל שֶׁדָּנִין צֶדֶק הַקָּדוֹשׁ בָּרוּךְ הוּא עוֹשֶׂה צְדָקָה עִם הַבְּרִיּוֹת, שֶׁנֶּאֱמַר (תהלים פה, יב) "אֱמֶת מֵאֶרֶץ תִּצְמָח וְצֶדֶק מִשָּׁמַיִם נִשְׁקָף".

{pפסוק יטp}  "לֹא תַטֶּה מִשְׁפָּט (וְ)לֹא תַכִּיר פָּנִים". שֶׁלֹּא יוֹשִׁיב הָרָאוּי לְמַטָּה לְמַעְלָה וְהָרָאוּי לְמַעְלָה לְמַטָּה. דָּבָר אַחֵר "לֹא תַטֶּה". בְּמָמוֹן. (וְ)לֹא תַכִּיר פָּנִים. בְּכָבוֹד. דָּבָר אַחֵר שֶׁלֹּא יְהֵא עָנִי עוֹמֵד וְעָשִׁיר יוֹשֵׁב. דָּבָר אַחֵר [אַזְהָרָה לֶחָכָם] שֶׁלֹּא יוֹשִׁיב אֶצְלוֹ שֶׁאֵינוֹ רָאוּיּ לָדִין, וְאִם הוֹשִׁיבוֹ כְּאִלּוּ נָטַע אֲשֵׁרָה.

"לֹא תַטֶּה מִשְׁפָּט". שֶׁלֹּא תֹּאמַר אִישׁ פְּלוֹנִי נָאֶה, אִישׁ פְּלוֹנִי קְרוֹבִי. (וְ)לֹא תַכִּיר פָּנִים. שֶׁלֹּא תֹּאמַר אִישׁ פְּלוֹנִי עָנִי אִישׁ פְּלוֹנִי עָשִׁיר. וְלֹא תִקַּח שֹׁחַד (כתוב ברמז שנ"ג). וְאֵין צָרִיךְ לוֹמַר לְזַכּוֹת אֶת הַחַיָּב וּלְחַיֵּב אֶת הַזַּכַּאי, אֶלָּא אֲפִלּוּ לְזַכּוֹת אֶת הַזַּכַּאי וּלְחַיֵּב אֶת הַחַיָּב. כִּי הַשֹּׁחַד יְעַוֵּר עֵינֵי חֲכָמִים. וְאֵין צָרִיךְ לוֹמַר עֵינֵי טִפְּשִׁין. וִיסַלֵּף דִּבְרֵי צַדִּיקִם. וְאֵין צָרִיךְ לוֹמַר דִּבְרֵי רְשָׁעִים. דָּבָר אַחֵר "כִּי הַשֹּׁחַד יְעַוֵּר עֵינֵי חֲכָמִים". שֶׁאוֹמֵר עַל טָמֵא טָהוֹר וְעַל טָהוֹר טָמֵא. וִיסַלֵּף דִּבְרֵי צַדִּיקִם. שֶׁאוֹמֵר עַל אָסוּר מֻתָּר וְעַל מֻתָּר אָסוּר. דָּבָר אַחֵר "כִּי הַשֹּׁחַד יְעַוֵּר עֵינֵי חֲכָמִים". אֵין יוֹצֵא יְדֵי עוֹלָמוֹ עַד שֶׁיּוֹרֶה צֶדֶק בְּהוֹרָאָתוֹ. וִיסַלֵּף דִּבְרֵי צַדִּיקִם. אֵין יוֹצֵא יְדֵי עוֹלָמוֹ עַד שֶׁיֵּדַע מַה שֶׁמְּדַבֵּר. דָּבָר אַחֵר "לֹא- תַטֶּה מִשְׁפָּט". בְּמָמוֹן. לֹא תַכִּיר פָּנִים. בַּדִּין. דָּבָר אַחֵר "לֹא תַכִּיר פָּנִים". בְּכָבוֹד, שֶׁלֹּא תּוֹשִׁיב הָרָאוּי לְמַטָּה לְמַעְלָה (כָּתוּב לְעֵיל).

{pפסוק כp}  "צֶדֶק צֶדֶק תִּרְדֹּף" (כתוב ברמז תרי"א).

מִנַּיִן לְיוֹצֵא מִבֵּית דִּין זַכַּאי שֶׁאֵין מַחֲזִירִין אוֹתוֹ לְחוֹבָה. תַּלְמוּד לוֹמַר "צֶדֶק תִּרְדֹּף". יָצָא חַיָּב מִנַּיִן שֶׁמַּחֲזִירִין אוֹתוֹ לִזְכוּת. תַּלְמוּד לוֹמַר "צֶדֶק צֶדֶק תִּרְדֹּף". לְמַעַן תִּחְיֶה וְיָרַשְׁתָּ אֶת הָאָרֶץ. מִנַּיִן שֶׁמִּנּוּי הַדַּיָּנִין כְּדַאי הוּא לְהַחֲיוֹת אֶת יִשְׂרָאֵל וּלְהוֹשִׁיבָן עַל אַדְמָתָן וְשֶׁלֹּא לְהַפִּילָן בַּחֶרֶב. תַּלְמוּד לוֹמַר "לְמַעַן תִּחְיֶה" וְגוֹ'.

תְּנַן הָיָה שׁוֹקֵל "עַיִן בְּעַיִן" נוֹתֵן לוֹ גֵירוּמָיו. מִנָּא הָנֵי מִלֵּי. אֲמַר רֵישׁ לָקִישׁ אֲמַר קְרָא צֶדֶק צֶדֶק תִּרְדֹּף, צַדֵּק מִשֶּׁלְּךָ וְתֵן לוֹ.

"לֹא תִטַּע לְךָ אֲשֵׁרָה". אֲמַר רֵישׁ לָקִישׁ כֹּל הַמַּעֲמִיד דַּיָּן שֶׁאֵינוֹ הָגוּן כְּאִלּוּ נָטַע אֲשֵׁרָה שֶׁנֶּאֱמַר  שֹׁפְטִים וְשֹׁטְרִים וּסְמִיךְ לֵיהּ לֹא תִטַּע לְךָ אֲשֵׁרָה, וּבְמָקוֹם שֶׁיֵּשׁ תַּלְמִיד חָכָם כְּאִלּוּ בְּנָאוֹ אֵצֶל מִזְבֵּחַ שֶׁנֶּאֱמַר "אֵצֶל מִזְבַּח ה' אֱלֹהֶיךָ", וְאוֹמֵר (שמות כ, כ) "לֹא תַעֲשׂוּן אִתִּי אֱלֹהֵי כֶסֶף וֵאלֹהֵי זָהָב" אֱלֹהֵי כֶסֶף וֵאלֹהֵי זָהָב הוּא דְּלָא לֵעְבַּד הָא דְּעֵץ שָׁרֵי אֶלָּא אֱלוֹהַ הַבָּא בִּשְׁבִיל כֶּסֶף וּבִשְׁבִיל זָהָב.

אֲמַר רַב חִסְדָּא, מִנַּיִן לֶאֱלִילִים שֶׁל יִשְׂרָאֵל שֶׁצְּרִיכִין גְּנִיזָה, שֶׁנֶּאֱמַר "לֹא תִטַּע לְךָ אֲשֵׁרָה כָּל עֵץ אֵצֶל מִזְבַּח" מַה מִּזְבֵּחַ טָעוּן גְּנִיזָה אַף אֱלִילִים טְעוּנִין גְּנִיזָה.

"לֹא תִטַּע לְךָ אֲשֵׁרָה". הַתּוֹרָה אָמְרָה  "וַאֲשֵׁרֵיהֶם תִּשְׂרְפוּן בָּאֵשׁ", קַל וָחֹמֶר שֶׁלֹּא יִטַּע. מִנַּיִן שֶׁלֹּא יְקַיֵּם. תַּלְמוּד לוֹמַר "לֹא תִטַּע לְךָ", מִכָּל מָקוֹם. דָּבָר אַחֵר אֲפִלּוּ בַּיִת אֲפִלּוּ סֻכָּה. דָּבָר אַחֵר "לֹא תִטַּע לְךָ". מְלַמֵּד שֶׁכָּל הַנּוֹטֵעַ אֲשֵׁרָה עוֹבֵר בְּלֹא תַעֲשֶׂה. וּמִנַּיִן לְנוֹטֵעַ אִילָן וּבוֹנֶה בַיִת בְּהַר הַבַּיִת שֶׁעוֹבֵר בְּלֹא תַעֲשֶׂה. תַּלְמוּד לוֹמַר "כָּל עֵץ אֵצֶל מִזְבַּח ה' אֱלֹהֶיךָ". רַבִּי אֱלִיעֶזֶר בֶּן יַעֲקֹב אוֹמֵר  מִנַּיִן שֶׁאֵין עוֹשִׂים אַכְסַדְרָה בַּעֲזָרָה, תַּלְמוּד לוֹמַר "כָּל עֵץ אֵצֶל מִזְבַּח ה' אֱלֹהֶיךָ", כְּשֶׁהוּא אוֹמֵר אֲשֶׁר תַעֲשֶׂה לָּךְ, לְרַבּוֹת בָּמָה.

{pפסוק כבp}  "וְלֹא תָקִים לְךָ מַצֵּבָה". אֵין לִי אֶלָּא מַצֵּבָה, אֲשֵׁרָה וֶאֱלִילִים מִנַּיִן. וְדִין הוּא, וּמַה מַּצֵּבָה שֶׁאֲהוּבָה לָאָבוֹת, וּשְׂנוּאָה לַבָּנִים, אֲשֵׁרָה וֶאֱלִילִים שֶׁשְּׂנוּאָה לָאָבוֹת דִּין הוּא שֶׁתְּהֵא שְׂנוּאָה לַבָּנִים.

~ פרק יז

{pפסוק אp}  לֹא תִזְבַּח לַה' אֱלֹהֶיךָ. אָמַר רַבִּי אֱלִיעֶזֶר, מִנַּיִן לְזוֹבֵחַ בְּהֵמָה בַּעֲלַת מוּם בְּבָמַת יָחִיד בִּשְׁעַת הֶתֵּר הַבָּמוֹת שֶׁהוּא בְלֹא תַעֲשֶׂה, שֶׁנֶּאֱמַר "לֹא תִזְבַּח לַה' אֱלֹהֶיךָ שׁוֹר וָשֶׂה", אִם אֵינוֹ עִנְיָן לְבָמָה גְדוֹלָה דִּכְתִיב (ויקרא כב, כה) "עַוֶּרֶת אוֹ שָׁבוּר" תְּנֵהוּ לְבָמַת יָחִיד. אֵימָא אִם אֵינוֹ עִנְיָן לְקָדָשִׁים תְּנֵהוּ עִנְיָן לִבְכוֹר, דְּסָלְקָא דַעְתָּךָ הוֹאִיל וְקָדוֹשׁ כְּשֶׁהוּא בַּעַל מוּם לִקְרַב נַמִּי [כְּשֶׁהוּא בַּעַל מוּם] קָא מַשְׁמַע לָן דְּלָא. [אָמְרֵי], בְּכוֹר בְּהֶדְיָא כְּתִיב בֵּיהּ (לעיל טו, כא) "פִּסֵּחַ אוֹ עִוֵּר כֹּל מוּם רָע לֹא תִזְבָּחֶנּוּ". וְאֵימָא אִם אֵינוֹ עִנְיָן לְקָדָשִׁים תְּנֵהוּ עִנְיָן לְמַעֲשֵׂר, דְּסָלְקָא דַעְתָּךְ הוֹאִיל וְקָדוֹשׁ כְּשֶׁהוּא בַּעַל מוּם קָרֵב נַמֵּי קָא מַשְׁמַע לָן דְּלָא. מַעֲשֵׂר נַמִּי גְּמַר הַעֲבָרָה הַעֲבָרָה מִבְּכוֹר. אֵימָא אִם אֵינוֹ עִנְיָן לְקָדָשִׁים תְּנֵהוּ עִנְיָן לִתְמוּרַת קָדָשִׁים, דְּסָלְקָא דַעְתָּךְ אֲמִינָא הוֹאִיל וְהִיא קְדוֹשָׁה כְּשֶׁהִיא בַּעֲלַת מוּם דִּכְתִיב  "לֹא יַחֲלִיפֶנּוּ" וְגוֹ' קְרֵבָה כְּשֶׁהִיא בַּעֲלַת מוּם קָא מַשְׁמַע לָן דְּלָא. אֲמַר קְרָא (שם) "וְהָיָה הוּא וּתְמוּרָתוֹ", מַקִּישׁ תְּמוּרָתוֹ לוֹ מַה הוּא בַּעַל מוּם לֹא אַף תְּמוּרָתוֹ בַּעַל מוּם לָא. מַתְקִיף לֵיהּ רַבִּי זֵירָא, אֵימָא אִם אֵינוֹ עִנְיָן לְקָדָשִׁים תְּנֵהוּ עִנְיָן לְוַלְדוֹת קָדָשִׁים, דְּסָלְקָא דַעְתָּךְ אֲמִינָא הוֹאִיל וְקָדוֹשׁ כְּשֶׁהוּא בַּעַל מוּם אַגַּב אִמּוֹ קָרֵב נַמֵי כְּשֶׁהוּא בַּעַל מוּם קָא מַשְׁמַע לָן דְּלָא. אֲמַר רָבָא, כְּבָר פְּסָקָהּ תַּנָּא דְבֵי רַבִּי יִשְׁמָעֵאל (לעיל יב, כו) "רַק קָדָשֶׁיךָ אֲשֶׁר יִהְיוּ לְךָ וּנְדָרֶיךָ", "רַק קָדָשֶׁיךָ" אֶלּוּ הַתְּמוּרוֹת, "אֲשֶׁר יִהְיוּ לְךָ" אֵלּוּ הַוְּלָדוֹת, הִקִּישָׁן הַכָּתוּב לְנֶדֶר מַה נֶּדֶר בַּעַל מוּם לָא אַף הָנֵי נַמֵּי בַּעַל מוּם לָא.

"לֹא תִזְבַּח לַה' אֱלֹהֶיךָ שׁוֹר וָשֶׂה". רַבִּי יְהוּדָה אוֹמֵר, יָכוֹל הַשּׁוֹחֵט חַטָּאת בַּדָּרוֹם יְהֵא עוֹבֵר בְּלֹא תַעֲשֶׂה, תַּלְמוּד לוֹמַר "לֹא תִזְבַּח" וְגוֹ' עַל מוּם עוֹבֵר בְּלֹא תַעֲשֶׂה אֲבָל הַשּׁוֹחֵט וְכוּ' וַחֲכָמִים אוֹמְרִים, אַף הַשּׁוֹחֵט בַּדָּרוֹם עוֹבֵר בְּלֹא תַעֲשֶׂה יָכוֹל הַמַּקְדִּים קָדָשִׁים זֶה לָזֶה עוֹלָה לְחַטָּאת פֶּסַח לְתָמִיד מוּסָפִין לִתְמִידִין יְהֵא עוֹבֵר בְּלֹא תַעֲשֶׂה. תַּלְמוּד לוֹמַר (לעיל יב, יז) "לֹא תוּכַל לֶאֱכֹל בִּשְׁעָרֶיךָ"  וְ"לֹא תוּכַל לִזְבֹּחַ אֶת הַפָּסַח" וְלֹא תִזְבַּח לַה' שׁוֹר וָשֶׂה, עַל אֵלּו עוֹבֵר בְּלֹא תַעֲשֶׂה וְאֵין מַקְדִּים קָדָשִׁים זֶה לָזֶה עוֹבֵר בְּלֹא תַעֲשֶׂה. אֲשֶׁר יִהְיֶה בוֹ מוּם. אֵין לִי אֶלָּא שֶׁנּוֹלַד תָּם וְנַעֲשֶׂה בַּעַל מוּם, נוֹלַד בַּעַל מוּם מִמְּעֵי אִמּוֹ מִנַּיִן. תַּלְמוּד לוֹמַר "כֹּל דָּבָר רָע". בַּעַל גָּרָב בַּעַל יַבֶּלֶת וּבַעַל חֲזָזִית מִנַּיִן. תַּלְמוּד לוֹמַר "כֹּל דָּבָר רָע". וּמִנַּיִן לְקָדָשִׁים שֶׁשְּׁחָטָן חוּץ לִזְמַנָּן וְחוּץ לִמְקוֹמָן שֶׁעוֹבֵר בְּלֹא תַעֲשֶׂה. תַּלְמוּד לוֹמַר "כֹּל דָּבָר", דָּבָר שֶׁתָּלוּי. בְּדִבּוּר מִנַּיִן לְרוֹבֵעַ וְנִרְבַּע וּמֻקְצֶה וְנֶעֱבַד. תַּלְמוּד לוֹמַר "תוֹעֲבַת". וּמִנַּיִן לְאֶתְנָן וּמְחִיר וְכִלְאַיִם וּטְרֵפָה וְיוֹצֵא דֹפֶן. תַּלְמוּד לוֹמַר "כִּי תוֹעֲבַת". רַבִּי (יְהוּדָּה) [יְהוֹשֻׁעַ] אוֹמֵר, הִיא תּוֹעָבָה וְאֵין הַוָּלָד תּוֹעָבָה. רַבִּי שִׁמְעוֹן אוֹמֵר, (אַף) לְפִי שֶׁמָּצִינוּ בְּרוֹבֵעַ וְנִרְבַּע שֶׁהֵן פְּסוּלִין בְּבֵהֵמָה יָכוֹל אַף בְּאָדָם. תַּלְמוּד לוֹמַר "הוּא", בְּזֶבַח דִּבַּרְתִּי וְלֹא בְּזוֹבֵחַ.

{pפסוק ב-הp}  "כִּי יִמָּצֵא". בְּעֵדִים. מִכְּלַל שֶׁנֶּאֱמַר לְהַלָּן (יט, טו) "עַל פִּי שְׁנַיִם עֵדִים אוֹ עַל פִּי שְׁלֹשָׁה עֵדִים יָקוּם דָּבָר" זֶה בִּנְיַן אָב שֶׁכָּל מָקוֹם שֶׁנֶּאֱמַר "יִמָּצֵא" בִּשְׁנֵי עֵדִים וּבִשְׁלֹשָׁה [עֵדִים הַכָּתוּב מְדַבֵּר]. בְקִרְבְּךָ בְּאַחַד שְׁעָרֶיךָ. מַה תַּלְמוּד לוֹמַר. לְפִי שֶׁנֶּאֱמַר "וְהוֹצֵאתָ אֶת הָאִישׁ הַהוּא" וְגוֹ' שׁוֹמֵעַ אֲנִי (שֶׁעַר שֶׁנִּמְצְאוּ בּוֹ) שַׁעַר שֶׁנִּ(י)דוֹנוּ בּוֹ, (מִנַּיִן) תַּלְמוּד לוֹמַר "שְׁעָרֶיךָ" "שְׁעָרֶיךָ" לִגְזֵרָה שָׁוָה מַה שְּׁעָרֶיךָ הָאָמוּר (לְהַלָּן) [כָּאן] שַׁעַר שֶׁנִּמְצְאוּ בוֹ [וְלֹא] שַׁעַר שֶׁנִּ(י)דוֹנוּ בוֹ אַף שְּׁעָרֶיךָ הָאָמוּר (כָּאן) [לְהַלָּן] שַׁעַר שֶׁנִּמְצְאוּ בוֹ [וְלֹא] שַׁעַר שֶׁנִּדוֹנוּ בוֹ. לְפִי שֶׁמָּצִינוּ שֶׁהַנִּדָּחִין בְּסַיִף יָכוֹל אַף הַמַּדִּיחִין. תַּלְמוּד לוֹמַר אֶת הָאִישׁ אוֹ אֶת הָאִשָּׁה וּסְקַלְתָּם בָּאֲבָנִים וְגוֹ'. לְפִי שֶׁמָּצִינוּ שֶׁאֵין עוֹשִׂין עִיר הַנִּדַּחַת לֹא עַל פִּי עֵד אֶחָד וְלֹא עַל פִּי אִשָּׁה יָכוֹל יִהְיוּ פְטוּרִין. תַּלְמוּד לוֹמַר "אִישׁ אוֹ אִשָּׁה".

"אֲשֶׁר (יַעֲשׂוּ) [יַעֲשֶׂה] אֶת הָרַע" וְגוֹ'. הַמַּדִּיחַ קָרוּי חֲמִשָּׁה שֵׁמוֹת חֶרֶם תּוֹעֵבָה שָׂנאוּי מְשֻׁקָּץ מְעַוֵּל, וְהַמָּקוֹם קָרָא לוֹ חֲמִשָּׁה שֵׁמוֹת רַע וּמֵפֵר בְּרִית מְנָאֵץ וּמַכְעִיס וּמַמְרֵא, וְגוֹרֵם חֲמִשָּׁה דְּבָרִים מְטַמֵּא אֶת הָאָרֶץ וּמְחַלֵּל אֵת הַשֵּׁם וּמְסַלֵּק אֶת הַשְּׁכִינָה וּמַפִּיל אֶת יִשְׂרָאֵל בַּחֶרֶב וּמַגְלֶה אוֹתָם מֵאַרְצָם. אֵין לִי אֶלָּא זֶה בִּלְבַד, עוֹבֵד מִנַּיִן. תַּלְמוּד לוֹמַר "וַיֵּלֶּךְ וַיַּעֲבֹד". מִנַּיִן אַף הַמִּשְׁתַּחֲוֶה. תַּלְמוּד לוֹמַר "וַיִּשְׁתַּחוּ לָהֶם".  "לְעָבְדָם, לְהָבִיא אֶת הַמְשַׁתֵּף. רַבִּי יוֹסֵי הַגְּלִילִי אוֹמֵר, מִכְּלָל שֶׁנֶּאֱמַר (לעיל ד, יט) "אֲשֶׁר חָלַק ה' אֱלֹהֶיךָ" וְגוֹ' יָכוֹל שֶׁחֲלָקָן לָאֻמּוֹת. תַּלְמוּד לוֹמַר (להלן כט, כה) "אֱלֹהִים אֲשֶׁר לֹא יְדָעוּם וְלֹא חָלַק לָהֶם" רַבִּי יוֹסֵי אוֹמֵר, אֶלְעָזָר בְּנִי אוֹמֵר בּוֹ שְׁלֹשָׁה דְבָרִים, "אֲשֶׁר לֹא- צִוִּיתִי", בַּתּוֹרָה, וְלֹא דִבַּרְתִּי", בַּעֲשֶׂרֶת הַדִּבְּרוֹת, "וְלֹא עָלְתָה עַל לִבִּי", שֶׁיַּקְרִיב אָדָם אֶת בְּנוֹ עַל גַּבֵּי הַמִּזְבֵּחַ. אֲחֵרִים אוֹמְרִים, "אֲשֶׁר לֹא צִוִּיתִי" אֶל יִפְתָּח, "וְלֹא דִבַּרְתִּי", אֶל מֶלֶךְ מוֹאָב, "וְלֹא עָלְתָה עַל לִבִּי" שֶׁיַּקְרִיב (אָדָם) [אַבְרָהָם] אֶת בְּנוֹ עַל גַּבֵּי הַמִּזְבֵּחַ.

"וְהֻגַּד לְךָ וְשָׁמַעְתָּ" (בְּרֶמֶז תתפ"ח).

{rרמז תתקחr}  כְּתִיב הָכָא "וְדָרַשְׁתָּ הֵיטֵב". וּלְהַלָּן הוּא אוֹמֵר  "וְדָרַשְׁתָּ וְחָקַרְתָּ וְשָׁאַלְתָּ הֵיטֵב", הֵיטֵב הֵיטֵב לִגְזֵרָה שָׁוָה, מִכָּאן שֶׁבּוֹדְקִין אוֹתוֹ בְּשֶׁבַע חֲקִירוֹת. אֵין לִי אֶלָּא חֲקִירוֹת, בְּדִיקוֹת מִנַּיִן. תַּלְמוּד לוֹמַר "וְהִנֵּה אֱמֶת נָכוֹן הַדָּבָר". אִם סוֹפֵנוּ לְרַבּוֹת בְּדִיקוֹת מַה תַּלְמוּד לוֹמַר חֲקִירוֹת. חֲקִירוֹת (כֵּיצַד) אָמַר אֶחָד אֵינִי יוֹדֵעַ עֵדוּתָן בְּטֵלָה, בְּדִיקוֹת (כֵּיצַד) אָמַר אֶחָד מֵהֶן אֵינִי יוֹדֵעַ אֲפִלּוּ שְׁנַיִם אוֹמְרִים אֵין אָנוּ יוֹדְעִין עֵדוּתָן קַיֶּמֶת. אֶחָד חֲקִירוֹת וְאֶחָד בְּדִיקוֹת בִּזְמַן שֶׁמַּכְחִישִׁין זֶה אֶת זֶה עֵדוּתָן בְּטֵלָה. בְּיִשְׂרָאֵל אֵין לִי אֶלָּא יִשְׂרָאֵל, גֵּרִים נָשִׁים וַעֲבָדִים מִנַּיִן. תַּלְמוּד לוֹמַר "וְהוֹצֵאתָ אֶת  הָאִישׁ".

{rרמז תתקטr}  "וְהוֹצֵאתָ אֶת הָאִישׁ הַהוּא". אֵין עוֹשִׂין עִיר הַנִּדַּחַת אֶלָּא בְּבֵית דִּין שֶׁל שִׁבְעִים וְאֶחָד, דַּאֲמַר קְרָא וְהוֹצֵאתָ אֶת הָאִישׁ הַהוּא אִישׁ וְאִשָּׁה אַתָּה מוֹצִיא לִשְׁעָרֶיךָ וְאִי אַתָּה מוֹצִיא כָּל הָעִיר כֻּלָּהּ לִשְׁעָרֶיךָ.

וְאֵין דָּנִין אֶת הַשֵּׁבֶט אֶלָּא בְּבֵית דִּין שֶׁל שִׁבְעִים וְאֶחָד. הַאי שֵׁבֶט דְּחָטָא, בְּמַאי. אִילֵימָא בִּמְחַלֵּל אֶת הַשַּׁבָּת, אִימַר דְּפָלִיג רַחֲמָנָא בֵּין יְחִידִים לִמְרֻבִּים לְעִנְיַן עֲבוֹדַת אֱלִילִים בִּשְׁאָר מִצְוָה מִי פָּלִיג, אֶלָּא בְּשֵׁבֶט שֶׁהֻדַּח. לְמֵימְרָא דִּבְדִינָא דְּרַבִּים דָיְּינִין לֵיהּ, כְּמָאן לָא כְּרַבִּי יֹאשִׁיָּה וְלָא כְּרַבִּי יוֹנָתָן, דְּתַנְיָא עַד כַּמָּה עוֹשִׂין עִיר הַנִּדַּחַת, מֵעֲשָׂרָה וְעַד מֵאָה, דִּבְרֵי רַבִּי יֹאשִׁיָּה, רַבִּי יוֹנָתָן אוֹמֵר, מִמֵּאָה וְעַד רֻבּוֹ שֶׁל שֵׁבֶט, [וַאֲפִלּוּ רַבִּי יוֹנָתָן לָא קָאֲמַר אֶלָּא רֻבּוֹ אֲבָל כֻּלּוֹ לָא]. אֲמַר רַב מַתָּנָה, הָכָא בִּנְשִׂיא שֵׁבֶט [שֶׁחָטָא] עָסְקִינַן, מִי לָא אֲמַר רַב אַדָּא בַּר אַהֲבָה (שמות יח, כב) "כָּל הַדָּבָר הַגָּד(וֹ)ל יָבִיאוּ אֵלֶיךָ" דְּבָרָיו שֶׁל גָּדוֹל, הַאי נַמֵּי גָּדוֹל הוּא. רָבִינָא אֲמַר, לְעוֹלָם בְּשֵׁבֶט שֶׁהֻדַּח וּדְקַשְׁיָא לָךְ בֵּי דִּינָא דְּרַבִּים דַּיְינִין לֵיהּ, מִי לָא אֲמַר רַבִּי חִיָּא בַּר יוֹסֵף וְהוֹצֵאתָ אֶת הָאִישׁ הַהוּא וְגוֹ' אִישׁ וְאִשָּׁה אַתָּה מוֹצִיא לִשְׁעָרֶיךָ וְאֵין אַתָּה מוֹצִיא כָּל הָעִיר כֻּלָּהּ לִשְׁעָרֶיךָ, הָכָא נַמִּי אִישׁ וְאִשָּׁה אַתָּה מוֹצִיא לִשְׁעָרֶיךָ וְאִי אַתָּה מוֹצִיא כָּל הַשֵּׁבֶט כֻּלּוֹ לִשְׁעָרֶיךָ.

תָּנוּ רַבָּנָן נַעֲרָה הַמְאֹרָסָה שֶׁזִּנְּתָה סוֹקְלִין אוֹתָהּ עַל פֶּתַח בֵּית אָבִיהָ. אֵין לָהּ פֶּתַח בֵּית אָב סוֹקְלִין אוֹתָהּ עַל פֶּתַח שַׁעַר הָעִיר, וּבְעִיר שֶׁרֻבָּהּ נָכְרִים סוֹקְלִין אוֹתָהּ עַל פֶּתַח בֵּית דִּין, וּבַעֲבוֹדַת אֱלִילִים סוֹקְלִין אוֹתוֹ עַל פֶּתַח שַׁעַר שֶׁעָבַד בּוֹ, וּבְעִיר שֶׁרֻבָּהּ נָכְרִים סוֹקְלִין אוֹתוֹ עַל פֶּתַח בֵּית דִּין. מִנָּהָנֵי מִלֵּי. דִּתְנוֹ רַבָּנַן "שְׁעָרֶיךָ" זֶה שַׁעַר שֶׁעָבַד בּוֹ, אוֹ אֵינוֹ אֶלָּא שַׁעַר שֶׁנִּדּוֹן בּוֹ נֶאֱמַר "שְׁעָרֶיךָ" לְמַטָּה וְנֶאֱמַר "שְׁעָרֶיךָ" לְמַעְלָה, מַה שְּׁעָרֶיךָ הָאָמוּר לְמַעְלָה שַׁעַר שֶׁעָבַד בּוֹ אַף שְׁעָרֶיךָ הָאָמוּר לְמַטָּה שַׁעַר שֶׁעָבַד בּוֹ. דָּבָר אַחֵר "שְׁעָרֶיךָ" וְלֹא שַׁעֲרֵי נָכְרִים. הָא אַפִּיקְתֵיהּ. אִם כֵּן לֵימָא קְרָא שַׁעַר, מַה שְׁעָרֶיךָ, שְׁמַע מִ(י)נָּהּ תַּרְתֵּי. אַשְׁכְּחָן עֲבוֹדַת אֱלִילִים, נַעֲרָה הַמְאֹרָסָה מְנָּלַן. גְמַר פֶּתַח מִפֶּתַח וּפֶתַח מִשַּׁעַר וְשַׁעַר מִשְּׁעָרֶיךָ.

"הַהוּא". וְלֹא אָנוּס וְלֹא שׁוֹגֵג וְלֹא מֻטְעֶה. הַהִיא. וְלֹא אֲנוּסָה וְלֹא שׁוֹגֶגֶת וְלֹא מֻטְעֵית.

"וּסְקַלְתָּם בָּאֲבָנִים". יָכוֹל בָּאֲבָנִים מְרֻבּוֹת. תַּלְמוּד לוֹמַר (ויקרא כ, כז) "בָּאֶבֶן". אִי בָּאֶבֶן יָכוֹל אֲפִלּוּ לֹא מֵת בְּאֶבֶן אַחַת. תַלְמוּד לוֹמַר "בָּאֲבָנִים". אֱמֹר מֵעַתָּה לֹא מֵת בָּרִאשׁוֹנָה יָמוּת בַּשְּׁנִיָּה.

{pפסוק ו-זp}  יָכוֹל אֵין לִי אֶלָּא מֵת בַּסֵּדֶר הַזֶּה אֶלָּא זֶה בִּלְבַד, מִנַּיִן לְרַבּוֹת שְׁאָר הַמּוּמָתִין. תַּלְמוּד לוֹמַר "עַל פִּי שְׁנַיִם עֵדִים" וְגוֹ' יוּמַת הַמֵּת. מִנַּיִן שֶׁלֹּא יְלַמֵּד עֵד חוֹבָה. תַּלְמוּד לוֹמַר "לֹא יוּמַת עַל פִּי עֵד אֶחָד".

"יַד הָעֵדִים תִּהְיֶה בּוֹ בָרִאשֹׁנָה לַהֲמִיתוֹ". מִצְוָה בָּעֵדִים לַהֲמִיתוֹ. לֹא מֵת בְּיַד הָעֵדִים מִנַּיִן לַהֲמִיתוֹ בְּיַד כָּל אָדָם. תַּלְמוּד לוֹמַר "וְיַד כָּל הָעָם בָּאַחֲרֹנָה". וּבִעַרְתָּ הָרָע מִקִּרְבֶּךָ, בַּעֵר עוֹשֵׂי הָרָעוֹת מִיִּשְׂרָאֵל.

"עַל פִּי שְׁנַיִם עֵדִים אוֹ (עַל פִּי) שְׁלֹשָׁה". אִם מִתְקַיֵּמֶת הָעֵדוּת בִּשְׁנַיִם לָמָּה פֵּרֵט לְךָ הַכָּתוּב שְׁלֹשָׁה, אֶלָּא לְהַקִּישׁ שְׁלֹשָׁה לִשְׁנַיִם מַה שְּׁלֹשָׁה מְזִימִין אֶת הַשְּׁנַיִם אַף שְׁנַיִם מְזִימִין אֶת הַשְּׁלֹשָׁה וּמִנַּיִן אֲפִלּוּ הֵם מֵאָה. תַּלְמוּד לוֹמַר "עֵדִים". רַבִּי שִׁמְעוֹן אוֹמֵר, מַה שְּׁנַיִם אֵין נֶהֱרָגִין עַד שֶׁיְּהוּ שְׁנֵיהֶם זוֹמְמִין אַף הַשְּׁלֹשָׁה אֵין נֶהֱרָגִין עַד שֶׁיְּהוּ שְׁלָשְׁתָּן זוֹמְמִין. וּמִנַיִן אֲפִלּוּ מֵאָה. תַּלְמוּד לוֹמַר "עֵדִים". רַבִּי עֲקִיבָא אוֹמֵר, לֹא בָּא הַשְּׁלִישִׁי לְהָקֵל אֶלָּא לְהַחֲמִיר עָלָיו וְלַעֲשׂוֹת דִּינוֹ כַּיּוֹצֵא בְאֵלּוּ, וְאִם עָנַשׁ הַכָּתוּב לַנִּטְפָּל לְעוֹבְרֵי עֲבֵירָה כְּעוֹבְרֵי עֲבִירָה עַל אַחַת כַּמָּה וְכַמָּה שֶׁיְּשַׁלֵּם שָׂכָר לַנַּטְפָּל לְעוֹשֵׂי מִצְוָה כְּעוֹשֵׂי מִצְוָה. וּמַה שְּׁנַיִם נִמְצָא אֶחָד מֵהֶם קָרוֹב אוֹ פָּסוּל עֵדוּתָן בְּטֵלָה אַף שְׁלֹשָׁה נִמְצָא אֶחָד מֵהֶן קָרוֹב אוֹ פָּסוּל עֵדוּתָן בְּטֵלָה וּמִנַּיִן אֲפִלּוּ הֵם מֵאָה. תַּלְמוּד לוֹמַר "עֵדִים". אָמַר רַבִּי יוֹסֵי בְּמָה דְבָרִים אֲמוּרִים בְּדִינֵי נְפָשׁוֹת אֲבָל בְּדִינֵי מָמוֹנוֹת תִתְקַיֵּם הָעֵדוּת בַּשְּׁאָר. רַבִּי אוֹמֵר, אֶחָד דִּינֵי מָמוֹנוֹת וְאֶחָד דִּינֵי נְפָשׁוֹת, [וְאֵימָתַי], בִּזְמַן שֶׁהִתְרוּ בָּהֶן אֲבָל בִּזְמַן שֶׁלֹּא הִתְרוּ בָּהֶן מַה יַּעֲשׂוּ שְׁנֵי אַחִים שֶׁרָאוּ בְּאֶחָד שֶׁהָרַג אֶת הַנָּפֶשׁ. אֲמַר רָבָא, וְהוּא שֶׁהֵעִידוּ כָּל אֶחָד בְּתוֹךְ כְּדֵי דִּבּוּר שֶׁל חֲבֵרוֹ.

רַבִּי יוֹסֵי אוֹמֵר, לְעוֹלָם אֵינוֹ נֶהֱרָג עַד שֶׁיְּהוּ שְׁנֵי עֵדָיו מַתְרִין בּוֹ, שֶׁנֶּאֱמַר "עַל פִּי שְׁנַיִם עֵדִים". דָּבָר אַחֵר "עַל פִּי שְׁנַיִם עֵדִים". שֶׁלֹּא תְּהֵא סַנְהֶדְרִין שׁוֹמַעַת מִפִּי הַתֻּרְגְּמָן.

גֵּט פָּשׁוּט עֵדָיו מִתּוֹכוֹ, מְקֻשָּׁר עֵדָיו מֵאֲחוֹרָיו. שְׁנַיִם לְפָשׁוּט שְׁלֹשָׁה לִמְקֻשָּׁר. מִנָּא הָנֵי מִלֵּי. אֲמַר רָמֵי בַּר יְחֶזְקֵאל, מֵהָכָא, עַל פִּי שְׁנַיִם עֵדִים אוֹ (עַל פִּי) שְׁלֹשָׁה וְגוֹ', אִם עֵדוּת מִתְקַיֶּמֶת בִּשְׁנַיִם לָמָּה פֵּרֵט לְךָ הַכָּתוּב שְׁלֹשָׁה, לוֹמַר לְךָ שְׁנַיִם לְפָשׁוּט שְׁלֹשָׁה לִמְקֻשָּׁר. וְהַאי מִבָּעֵי לֵיהּ לְהַקִּישׁ שְׁלֹשָׁה לִשְׁנַיִם. אֶלָּא [מְקֻשָּׁר] מִדְּרַבָּנַן וּקְרָאֵי אַסְמַכְתָּא בְּעָלְמָא. וְטַעֲמָא מַאי תָּקִינוּ מְקֻשָּׁר. אַתְרָא דְּכֹהֲנֵי הֲוָה וַהֲווֹ קָפְדֵי טוּבָא וּמְגָרְשֵׁי נְּשַׁיְהוּ, תְּקִינוּ לְהוֹ רַבָּנַן מְקֻשָּׁר דְּאַדְהָכִי וְהָכֵי מִיָּתָבָא דַּעְתַּיְהוּ.

"עַד שֶׁיַּתִּיר עַצְמוֹ לְמִיתָה". מִנָּלַן. אֲמַר רָבָא אִיתֵימָא חִזְקִיָּה, אֲמַר קְרָא יוּמַת הַמֵּת, עַד שֶׁיַּתִּיר עַצְמוֹ לְמִיתָה.

"יוּמַת הַמֵּת". חַי הוּא וּקְרָאוֹ מֵת, אֶלָּא מִכָּאן לָרְשָׁעִים שֶׁאֲפִלּוּ בְּחַיֵּיהֶן קְרוּיִין מֵתִים. וְכֵן הוּא אוֹמֵר (יחזקאל כא, ל) "וְאַתָּה חָלָל רָשָׁע". אֲבָל הַצַּדִּיקִים אֲפִלּוּ בְּמִיתָתָן קְרוּיִין חַיִּים, שֶׁנֶּאֱמַר  "וּבְנָיָהוּ בֶּן יְהוֹיָדָע בֶּן אִישׁ חַי". וְכֵן הוּא אוֹמֵר (קהלת ט, ה) "כִּי הַחַיִּים יוֹדְעִים שֶׁיָּמֻ(וּ)תוֹ" וְכוּ'.

"לֹא יוּמַת עַל פִּי עֵד אֶחָד". אֲמַר רַב זוּטְרָא בַּר טוּבְיָא אֲמַר רַב, מִנַּיִן לְעֵדוּת מְיֻחֶדֶת שֶׁהִיא פְּסוּלָה, דִּכְתִיב "לֹא יוּמַת עַל פִּי עֵד אֶחָד". מַאי עֵד אֶחָד, אִילֵימָא עֵד אֶחָד מַמָּשׁ מֵרֵישָׁא שְׁמַעְתְּ מִנָּהּ עַל פִּי שְׁנַיִם עֵדִים, אֶלָּא מַאי אֶחָד, אֶחָד אֶחָד. תַּנְיָא נַמֵּי הָכֵי לֹא יוּמַת עַל פִּי עֵד אֶחָד, לְהָבִיא שְׁנַיִם שֶׁרוֹאִין אוֹתוֹ אֶחָד מֵחַלּוֹן זֶה וְאֶחָד מֵחַלּוֹן זֶה וְאֵין רוֹאִין זֶה אֶת זֶה שֶׁאֵין מִצְטָרְפִין, וְלֹא עוֹד אֶלָּא אֲפִ(י)לּוּ שְׁנַיִם בָּזֶה אַחַר זֶה מֵחַלּוֹן אֶחָד אֵין מִצְטָרְפִין. אֲמַר לֵיהּ רַב פַּפָּא לְאַבָּיֵי, הָשַׁתָּא וּמַה אֶחָד מֵחַלּוֹן זֶה [וְאֶחָד מֵחַלּוֹן זֶה] דְּהַאי חָזֵי כֻּלּוֹ מַעֲשֶׂה וְהַאי חָזֵי כֻּלּוֹ מַעֲשֶׂה לָא מִצְטָרְפֵי, בָּזֶה אַחַר זֶה דְּהַאי חָזֵי פְּלָגָא דְמַעֲשֶׂה וְהַאי חָזֵי פְּלָגָא דְמַעֲשֶׂה מִבָּעֵיהּ לֵיהּ. אֲמַר לֵיהּ, לָא נִצְרָכָא אֶלָּא לְבוֹעֵל אֶת הָעֶרְוָה.

אֲמַר שְׁמוּאֵל, נִקְטְעָה יַד הָעֵדִים פָּטוּר. מַאי טַעֲמָא. דְּבָעִינַן יַד הָעֵדִים תִּהְיֶה בּוֹ בָרִאשֹׁנָה וְלֵיכָּא. אֶלָּא מֵעַתָּה עֵדִים גִּדְמִין דְּמֵעִיקָרָא, הָכֵי נַמֵּי דִּפְסִילֵי. שָׁאנֵי הָתָם דַּאֲמַר קְרָא יַד הָעֵדִים, שֶׁהָיְתָה כְּבָר. וּמִי בָּעִינַן קְרָא כְּדִכְתִיב, וְהָתַּנְיָא  "מוֹת יוּמַת הַמַּכֶּה רֹ(וֹ)צֵחַ הוּא" אֵין לִי אֶלָּא מִיתָה הַכְּתוּבָה בוֹ וְכוּ'. שָׁאנֵי הָתָם דִּכְתִיב "מוֹת  יוּמַת הַמַּכֶּה". וְלִיגְמַר מִ(י)נֵּיהּ. מִשּׁוּם דַּהֲוֵי רוֹצֵחַ וְגוֹאֵל הַדָּם שְׁנֵי כְתוּבִים הַבָּאִין כְּאֶחָד וְאֵין מְלַמְּדִין, [רוֹצֵחַ, הָא דְּאָמְרָן, גּוֹאֵל הַדָּם מַאי הִיא] דְּתַנְיָא (שם יט) "גּ(וֹ)אֵל הַדָּם הוּא יָמִית אֶת  הָר(וֹ)צֵחַ" מִצְוָה בְּגוֹאֵל הַדָּם, וּמִנַּיִן שֶׁאִם אֵין לוֹ גּוֹאֵל הַדָּם שֶׁבֵּית דִּין מַעֲמִידִין לוֹ גּוֹאֵל הַדָּם, תַּלְמוּד לוֹמַר (שם) "בְּפִגְעוֹ בוֹ" מִכָּל מָקוֹם. וּמִי לָא בָעִינָן קְרָא כְּדִכְתִיב, וְהָתְּנַן הָיָה אֶחָד מֵהֶם גִּדֵּם אוֹ אִלֵּם וְכוּ' אֵינוֹ נַעֲשֶׂה בֶּן סוֹרֵר וּמוֹרֶה מַאי לָאו דְּבָעִינָן קְרָא כְּדִכְתִיב, שָׁאנִי הָתָם דְּכֻלּוֹ קְרָא יְתֵירָא הוּא. תָּא שְׁמַע אֵין לָהּ רְחוֹב אֵין עוֹשִׂין עִיר הַנִּדַּחַת וְכוּ' , עַד כָּאן לָא פְּלִיגֵי אֶלָּא מַר סְבַר רְחוֹב דְּמֵעִיקָרָא בָּעִינָן וּמַר סְבַר רְחוֹב דְּהָשַׁתָּא, דְּכֻלֵּי עָלְמָא בָּעוּ קְרָא כְּדִכְתִיב. תַּנָּאֵי הִיא, דְּתַנְיָא אֵין לוֹ בֹּהֶן יָד וְכוּ'.

"וּבִעַרְתָּ הָרָע מִקִּרְבֶּךָ". אֲמַר רָבָא, הַהוֹרֵג אֶת הַטְּרֵפָה פָּטוּר, וּטְרֵפָה שֶׁהָרַג בִּפְנֵי בֵית דִּין חַיָּב שֶׁלֹּא בִּפְנֵי בֵית דִּין פָּטוּר, בִּפְנֵי בֵית דִּין חַיָּב דִּכְתִיב "וּבִעַרְתָּ הָרָע מִקִּרְבֶּךָ", שֶׁלֹּא בִּפְנֵי בֵית דִּין פָּטוּר דַּהֲוָה לָהּ עֵדוּת שֶׁאִי אַתָּה יָכוֹל לַהֲזִימָהּ. וַאֲמַר רָבָא, שׁוֹר טְרֵפָה שֶׁהָרַג חַיָּב, שׁוֹר שֶׁל אָדָם טְרֵפָה שֶׁהָרַג חַיָּב. רַב שֵׁשֶׁת בְּרֵיהּ דְּרַב אִידִי אֲמַר, שׁוֹר שֶׁל אָדָם טְרֵפָה שֶׁהָרַג פָּטוּר, דַּאֲמַר קְרָא (שמות כא, כט) "הַשּׁוֹר יִסָּקֵל וְגַם בְּעָלָיו יוּמָת" כָּל הֵיכָא דְּקָרִינַן בֵּיהּ "וְגַם בְּעָלָיו יוּמָת" קָרִינַן בֵּיהּ "הַשּׁוֹר יִסָּקֵל" וְכָל הֵיכָא דְּלָא קָרִינַן בֵּיהּ "וְגַם בְּעָלָיו יוּמָת" לָא קָרִינַן בֵּיהּ "הַשּׁוֹר יִסָקֵּל". רַב אָשֵׁי אֲמַר, אֲפִלּוּ שׁוֹר טְרֵפָה נַמִּי שֶׁהָרַג פָּטוּר, כֵּיוָן דְּאִלּוּ בְּעָלִים הֲווֹ פְטִירֵי שׁוֹר נַמֵּי פָטִיר.

{pפסוק חp} {rרמז תתקיr}  "כִּי יִפָּלֵא מִמְּךָ דָּבָר לַמִּשְׁפָּט". שְׁלֹשָׁה בָּתֵּי דִינִין הָיוּ שָׁם, אֶחָד יוֹשֵׁב עַל פֶּתַח הַר הַבַּיִת וְאֶחָד יוֹשֵׁב עַל פֶּתַח הָעֲזָרָה וְאֶחָד יוֹשֵׁב בְּלִשְׁכַּת הַגָּזִית, בָּאִין לָזֶה שֶׁעַל פֶּתַח הַר הַבַּיִת וְאוֹמֵר כָּךְ דָּרַשְׁתִּי וְכָךְ דָּרְשׁוּ חֲבֵרַי כָּךְ לִמַּדְתִּי וְכָךְ לָמְדוּ (חֲכָמִים) [חֲבֵרַי], אִם שָׁמְעוּ אָמְרוּ לָהֶם וְאִם לָאו בָּאִין לָהֶן לְאוֹתָן שֶׁעַל פֶּתַח הָעֲזָרָה וְאוֹמֵר כָּךְ דָּרַשְׁתִּי וְכוּ', וְאִם לָאו אֵלּוּ וָאֵלּוּ בָּאִין לְבֵית דִּין הַגָּדוֹל שֶׁבְּלִשְׁכַּת הַגָּזִית שֶׁמִּשָּׁם תּוֹרָה יוֹצְאָה לְכָל יִשְׂרָאֵל שֶׁנֶּאֱמַר (להלן פסוק י) מִן הַמָּקוֹם הַהוּא אֲשֶׁר יִבְחַר ה', חָזַר לְעִירוֹ וְשָׁנָה וְלִמֵּד כְּדֶרֶךְ שֶׁהוּא לָמֵד פָּטוּר וְאִם הוֹרָה לַעֲשׂוֹת חַיָּב שֶׁנֶּאֱמַר (להלן פסוק יב) וְהָאִישׁ אֲשֶׁר יַעֲשֶׂה בְזָדוֹן וְגוֹ'. תָּנוּ רַבָּנָן "כִּי יִפָּלֵא מִמְּךָ דָּבָר", בַּמֻּפְלָא שֶׁבְּבֵית דִּין הַכָּתוּב מְדַבֵּר, מִמְּךָ זֶה יוֹעֵץ וְכֵן הוּא אוֹמֵר  "מִמֵּךְ יֵצֵא ח(וֹ)שֵׁב עַל ה' רָעָה י(וֹ)עֵץ בְּלִיָעַל", דָּבָר זֶה הֲלָכָה, לַמִּשְׁפָּט זֶה הַדִּין, בֵּין דַּם לְדָם בֵּין דַּם נִדָּה לְדַם זִיבָה לְדַם לֵידָה, בֵּין דִּין לְדִין בֵּין דִּינֵי מָמוֹנוֹת לְדִינֵי נְפָשׁוֹת לְדִינֵי מַכּוֹת, בֵּין נֶגַע לָנֶגַע בֵּין נִגְעֵי אָדָם לְנִגְעֵי בָתִּים לְנִגְעֵי בְגָדִים, דִּבְרֵי אֵלּוּ הָעֲרָכִין וְהַחֲרָמִין וְהַהֶקְדֵּשׁוֹת, רִיבוֹת זוֹ הַשְׁקָאַת סוֹטָה וַעֲרִיפַת עֶגְלָה וְטָהֳרַת מְצֹרָע, בִּשְׁעָרֶיךָ זוֹ לֶקֶט שִׁכְחָה וּפֵאָה, וְקַמְתָּ מִבֵּית דִּין, וְעָלִיתָ מְלַמֵּד שֶׁבֵּית הַמִּקְדָּשׁ גָּבוֹהַּ מֵאֶרֶץ יִשְׂרָאֵל וְאֶרֶץ יִשְׂרָאֵל גְּבוֹהָה מִשְׁאָר אֲרָצוֹת. בִּשְׁלָמָא בֵּית הַמִּקְדָּשׁ גָּבוֹהַּ מֵאֶרֶץ יִשְׂרָאֵל דִּכְתִּיב "וְקַמְתָּ וְעָלִיתָ", אֶלָּא אֶרֶץ יִשְׂרָאֵל גָּבוֹהַּ מִכָּל הָאֲרָצוֹת מִנָּלַן. דִּכְתִיב (ירמיה כג, ח) "לָכֵן הִנֵּה יָמִים בָּאִים נְאֻם ה' וְלֹא יֹאמְרוּ עוֹד חַי ה' אֲשֶׁר הֶעֱלָה" וְגוֹ'.

תָּנוּ רַבָּנָן [זָקֵן מַמְרֵא] אֵינוֹ חַיָּב אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת, דִּבְרֵי רַבִּי מֵאִיר. רַבִּי יְהוּדָה אוֹמֵר, (כָּל) [עַל] דָּבָר שׁעִיקָרוֹ מִדִּבְרֵי תוֹרָה וּפֵרוּשׁוֹ מִדִּבְרֵי סוֹפְרִים. רַבִּי שִׁמְעוֹן אוֹמֵר, אֲפִלּוּ דִּקְדּוּק אֶחָד. מַאי טַעֲמָא דְּרַבִּי מֵאִיר. גְּמַר דָּבָר דָּבָר, כְּתִיב הָכָא כִּי יִפָּלֵא מִמְּךָ דָּבָר וּכְתִיב הָתָם  "וְנֶעֱלַם דָּבָר מֵעֵינֵי הַקָּהָל", מַה לְּהַלַּן דָּבָר שֶׁחַיָּבִין עַל זְדוֹנוֹ כָּרֵת וְשִׁגְגָתוֹ חַטָּאת אַף כָּאן וְכוּ'. וְרַבִּי יְהוּדָה, (להלן פסוק יא) עַל פִּי הַתּוֹרָה אֲשֶׁר יֹרוּךָ, עַד דְּאִיכָּא תוֹרָה וְיוֹרוּךָ. וְרַבִּי שִׁמְעוֹן, (שם) אֲשֶׁר יַגִּידוּ לְךָ, אֲפִלּוּ כָּל דְּהוּ.

אָמַר רַבִּי יֹאשִׁיָּה, שְׁלֹשָׁה דְּבָרִים סָח לִי זְעִירָא מֵאַנְשֵׁי יְרוּשָׁלַיִם, בַּעַל שֶׁמָּחַל עַל קִנּוּיוֹ קִנּוּיוֹ מָחוּל, בֵּן סוֹרֵר וּמוֹרֶה שֶׁרָצוּ אָבִיו וְאִמּוֹ לִמְחֹל לוֹ מוֹחֲלִין לוֹ, זָקֵן מַמְרֵא שֶׁרָצוּ בֵּית דִּין לִמְחֹל לוֹ מוֹחֲלִין לוֹ, וּכְשֶׁבָּאתִי אֵצֶל חֲבֵרַי שֶׁבַּדָרוֹם עַל שְׁנַיִם הוֹדוּ לִי וְעַל זָקֵן מַמְרֵא לֹא הוֹדוּ לִי, כְּדֵי שֶׁלֹּא יַרְבּוּ מַחֲלֹקֶת בְּיִשְׂרָאֵל.

תַּנְיָא אָמַר רַבִּי יוֹסֵי, בַּתְּחִלָּה לֹא הָיָה מַחֲלֹקֶת בְּיִשְׂרָאֵל אֶלָּא בֵּית דִּין שֶׁל שִׁבְעִים וְאֶחָד הָיוּ יוֹשְׁבִין בְּלִשְׁכַּת הַגָּזִית וּשְׁנֵי בָּתֵּי דִּינִין שֶׁל עֶשְׂרִים וּשְׁלֹשָׁה אֶחָד הָיָה יוֹשֵׁב עַל פֶּתַח הַר הַבַּיִת וְאֶחָד עַל פֶּתַח הָעֲזָרָה וּשְׁאָר בָּתֵּי דִּינִין יוֹשְׁבִין בְּכָל עֲיָרוֹת יִשְׂרָאֵל, הֻצְרַךְ לִשְׁאֹל שׁוֹאֵל מִבָּתֵּי דִּינִין שֶׁבְּעִירוֹ אִם שָׁמְעוּ מוּטָב וְאִם לָאו בָּאִין לָזֶה שֶׁסָּמוּךְ לְעִירוֹ אִם שָׁמְעוּ מוּטָב וְאִם לָאו בָּאִין לָזֶה שֶׁעַל פֶּתַח הַר הַבַּיִת וְכוּ' וְאִם לָאו אֵלּוּ וָאֵלּוּ בָּאִין לָזֶה שֶׁבְּלִשְׁכַּת הַגָּזִית שֶׁשָּׁם סַנְהֶדְרִין יוֹשְׁבִין מִתָּמִיד שֶׁל שַׁחַר עַד תָּמִיד שֶׁל בֵּין הָעַרְבַּיִם וּבְשַׁבָּתוֹת וּבְיָמִים טוֹבִים יוֹשְׁבִין בַּחֵיל, נִשְׁאֲלָה שְׁאֵלָה לִפְנֵיהֶן אִם שָׁמְעוּ אוֹמְרִים לָהֶן וְאִם לָאו עוֹמְדִין לְמִנְיָן, רַבּוּ הַמְטַמְּאִין טָמֵא רַבּוּ הַמְטַהֲרִין טָהוֹר, מִשֶּׁרַבּוּ תַּלְמִידֵי שַׁמַּאי וְהִלֵּל שֶׁלֹּא שִׁמְּשׁוּ כָּל צָרְכָּן רַבּוּ מַחֲלוֹקוֹת בְּיִשְׂרָאֵל וְנַעֲשֵׂית תּוֹרָה כִּשְׁתֵּי תּוֹרוֹת, מִשָּׁם שׁוֹלְחִין וְכוֹתְבִין בְּכָל הַמְּקוֹמוֹת כָּל מִי שֶׁהוּא חָכָם וְעָנָו וּשְׁפַל בֶּרֶךְ וְדַעַת הַבְּרִיּוֹת נוֹחָה הֵימֶנּוּ יְהֵא דַּיָּן בְּעִירוֹ, מִשָּׁם מַעֲלִין אוֹתוֹ [לְהַר הַבַּיִת מִשָּׁם לָעֲזָרָה מִשָּׁם] לְלִשְׁכַּת הַגָּזִית.

מָצְאוּ אֲבֵית פָּאגִי וְהִמְרָה עֲלֵיהֶן כְּגוֹן שֶׁיָּצְאוּ לִמְדֹד הָעֶגְלָה אוֹ לְהוֹסִיף עַל הָעִיר וְעַל הָעֲזָרוֹת יָכוֹל תְּהֵא הַמְרָאָתוֹ הַמְרָאָה תַּלְמוּד לוֹמַר "וְקַמְתָּ וְעָלִיתָ", מְלַמֵּד שֶׁהַמָּקוֹם גּוֹרֵם.

דְּרַשׁ רָבָא, מַאי דִּכְתִיב  "וַיֵּלֶךָ (דָּוִד) [הוּא] וּשְׁמוּאֵל וַיֵּשְׁבוּ בְּנָיוֹת וְגוֹ' בָּרָמָה" וְכִי מָה עִנְיָן נָיוֹת אֵצֶל רָמָה אֶלָּא שֶׁהָיוּ יוֹשְׁבִין בָּרָמָה וּמִתְעַסְּקִין בְּנוֹיוֹ שֶׁל עוֹלָם. אָמְרֵי, כְּתִיב וְקַמְתָּ וְעָלִיתָ אֶל הַמָּקוֹם מְלַמֵּד שֶׁבֵּית הַמִּקְדָּשׁ גָּבוֹהַּ מֵאֶרֶץ יִשְׂרָאֵל וְאֶרֶץ יִשְׂרָאֵל גָּבוֹהַּ מִכָּל הָאֲרָצוֹת, לָא הֲווֹ יָדְעֵי דּוּכְתֵיהּ הֵיכָא, אַיְיתוֹ סֵפֶר יְהוֹשֻׁעַ, בְּכֻלְּהוֹ שְׁבָטִים כְּתִיב (יהושע טו, י-יא) "וְיָרַד הַגְּבוּל" "וְתָאַר הַגְּבוּל" וּבְשֵׁבֶט בִּנְיָמִין (שם ו-ח) "וְעָלָה הַגְּבוּל" כְּתִיב "וְתָאַר הַגְּבוּל" לָא כְתִיב, אָמְרֵי שְׁמַע מִנָּהּ הָכָא הוּא מְקוֹמוֹ. סָבוּר לְמִבְנֵיהּ בְּעֵין עֵיטָם, דְּמִדָּלֵי, אָמְרֵי נִיתְּתֵי בֵּיהּ פּוּרָתָא כְּדִכְתִיב (להלן לג, יב) "וּבֵין כְּתֵפָיו שָׁכֵן". וְאִית דְּאָמְרֵי, גְּמִירֵי דְּסַנְהֶדְרִין בְּחֶלְקוֹ שֶׁל יְהוּדָה וּשְׁכִינָה בְּחֶלְקוֹ שֶׁל בִּנְיָמִין, וְסָבְרֵי אִי בָּנִינַן לָהּ הָתָם אִיתְפְּלִיג לֵיהּ טוּבָא, אָמְרֵי מוּטָב דְּלִיתְּתֵיה בֵּיהּ פּוּרְתָא שֶׁנֶּאֱמַר  "חֹפֵף עָלָיו כָּל הַיּוֹם וּבֵין כְּתֵפָיו שָׁכֵן". וְעַל דָּבָר זֶה נִתְקַנֵּא דּוֹאֵג דִּכְתִיב (תהלים סט, י) "כִּי קִנְאַת בֵּיתְךָ אֲכָלַתְנִי" וּכְתִיב  "שִׁיר הַמַּעֲלוֹת זְכוֹר ה' לְדָוִד" וְגוֹ', הִנֵּה שְׁמַעֲנוּהָ בְאֶפְרָתָה" זֶה יְהוֹשֻׁעַ דְּקָא אֲתֵי מֵאֶפְרַיִם, (שם) "מְצָאנוּהָ בִּשְׂדֵי  יָעַר" זֶה בִּנְיָמִין כְּדִכְתִיב (בראשית מט, כז) "בִּנְיָמִין זְאֵב יִטְרָף".

{pפסוק טp} {rרמז תתקיאr}  "וּבָאתָ אֶל הַכֹּהֲנִים הַלְוִיִּם וְאֶל הַשֹּׁפֵט אֲשֶׁר יִהְיֶה בַּיָּמִים הַהֵם". וְכִי תַּעֲלֶה עַל דַּעְתְּךָ שֶׁאָדָם הוֹלֵךְ אֵצֶל הַשּׁוֹפֵט שֶׁלֹּא יִהְיֶה בְיָמָיו, אֶלָּא לְלַמֶּדְךָ שֶׁאֲפִלּוּ קַל שֶׁבַּקַּלִּים כֵּיוָן שֶׁנִּתְמַנָּה פַּרְנָס עַל הַצִּבּוּר הֲרֵי זֶה כְּאַבִּיר שֶׁבַּאַבִּירִים. וְאוֹמֵר  "אַל תֹּאמַר מֶה הָיָה שֶׁהַיָּמִים הָרִאשׁוֹנִים הָיוּ טוֹבִים מֵאֵלֶּה".

"וּבָאת". לְרַבּוֹת בֵּין דִּין שֶׁבְּיַבְנֶה. אֶל הַכֹּהֲנִים הַלְוִיִּם. מִצְוָה בְּבֵית דִּין שֶׁיְּהוּ בּוֹ כֹּהֲנִים וּלְוִיִּם. יָכוֹל מִצְוָה, וְאִם אֵין בּוֹ יְהֵא פָּסוּל. תַּלְמוּד לוֹמַר "וְאֶל הַשֹּׁפֵט", אַף עַל פִּי שֶׁאֵין בּוֹ כֹּהֲנִים וּלְוִיִּים כָּשֵׁר. וְדָרַשְׁתָּ וְהִגִּידוּ לְךָ אֵת דְּבַר הַמִּשְׁפָּט. אֵלּוּ דִּקְדּוּקֵי מִשְׁפָּט.

{pפסוק י-יאp}  "וְעָשִׂיתָ עַל פִּי הַדָּבָר". עַל הוֹרָאַת בֵּית דִּין הַגָּדוֹל שֶׁבִּירוּשָׁלַיִם חַיָּבִין מִיתָה, וְאֵין חַיָּבִין מִיתָה עַל הוֹרָאַת בֵּית דִּין שֶׁבְּיַבְנֶה. עַל פִּי הַתּוֹרָה אֲשֶׁר יוֹרוּךָ. עַל דִּבְרֵי תוֹרָה חַיָּבִין מִיתָה, וְאֵין חַיָּבִין מִיתָה עַל דִּבְרֵי סוֹפְרִים. וְעַל הַמִּשְׁפָּט אֲשֶׁר  יֹאמְרוּ לְךָ תַעֲשֶׂה זוֹ מִצְוַת עֲשֵׂה. לֹא תָסוּר מִן הַדָּבָר אֲשֶׁר יַגִּידוּ לְךָ. מִצְוַת לֹא תַעֲשֶׂה. יָמִין וּשְׂמֹאל. אֲפִלּוּ מַרְאִין עַל יָמִין שֶׁהוּא שְׂמֹאל וְעַל שְׂמֹאל שֶׁהוּא יָמִין שְׁמַע לָהֶם.

"לֹא תָסוּר מִן הַדָּבָר אֲשֶׁר יַגִּידוּ לְךָ". גָּדוֹל כְּבוֹד הַבְּרִיּוֹת שֶׁדּוֹחֶה אֶת לֹא תַעֲשֶׂה שֶׁבַּתּוֹרָה. [וְאַמַּאי לֵימָא (משלי כא, ל) "אֵין תְּבוּנָה וְאֵין עֵצָה לְנֶגֶד ה'"]. תִּרְגְּמָהּ רַב (אָשֵׁי) [בַּר שְׁבָא], בְּלָאו דְּלֹא תָסוּר, כָּל מִלֵּי דְּרַבָּנַן אֲלָאו דְּלֹא תָסוּר אַסְמְכִינְהוּ וּמִשּׁוּם כְּבוֹדוֹ שָׁרוּ לֵיהּ רַבָּנַן, אֲבָל לַעֲבֹר עַל דִּבְרֵי תוֹרָה אֲמַר רַב הַמּוֹצֵא כִלְאַיִם בְּבִגְדּוֹ פּוֹשְׁטוֹ וַאֲפִלּוּ בַּשּׁוּק שֶׁנֶּאֱמַר "אֵין חָכְמָה וְאֵין עֵצָה וְאֵין תְּבוּנָה לְנֶגֶד ה'" כָּל מָקוֹם שֶׁיֵּשׁ חִלּוּל ה' אֵין חוֹלְקִין כָּבוֹד לָרַב. תָּא שְׁמַע (להלן כב, א) "וְהִתְעַלַּמְתָּ", פְּעָמִים שֶׁאַתָּה מִתְעַלֵּם. כֵּיצַד, אִם הָיָה כֹהֵן וְהוּא בְּבֵית הַקְּבָרוֹת וְכוּ'. אַמַּאי לֵימָא "וְאֵין עֵצָה", שָׁאנִי הָתָם דִּכְתִיב "וְהִתְעַלַּמְתָּ". וְנִגְמֹר מִנֵּיהּ. אִסּוּרָא מִמָּמוֹנָא לָא גָּמְרִינַן. תָּא שְׁמַע (במדבר ו, ז) "וּלְאֲח(וֹ)תוֹ", מַה תַּלְמוּד לוֹמַר, הֲרֵי שֶׁהָיָה הוֹלֵךְ לִשְׁחֹט אֶת פִּסְחוֹ וְלָמוּל אֶת בְּנוֹ וְשָׁמַע שֶׁמֵּת לוֹ מֵת יָכוֹל יַחֲזֹר וְיִטָּמֵא, תַּלְמוּד לוֹמַר  "לְאָבִיו וּלְאִמּוֹ לֹא יִטַּמָּא", יָכוֹל כְּשֵׁם שֶׁאֵין מִטָּמֵא לָהֶם כָּךְ אֵינוֹ מִטַּמֵּא לְמֵת מִצְוָה, תַּלְמוּד לוֹמַר "וּלְאֲח(וֹ)תוֹ" [לַאֲחוֹתוֹ] הוּא דְּאֵינוֹ מִטַּמֵּא הָא לְמֵת מִצְוָה מִטַּמֵּא. אַמַּאי לֵימָא "אֵין חָכְמָה" וְגוֹ'. שָׁאנֵי הָכָא [הָתָם] דִּכְתִיב "וּלְאֲח[וֹ]תוֹ". וְלִיגְמַר מִנֵּיה. שֵׁב וְאַל תַעֲשֶׂה שָׁאנֵי.

רָבִינָא הֲוָה קָאָזִיל אֲבַתְרֵיהּ דְּמַר בַּר רַב אָשֵׁי בְּשַׁבָּתָא דְרִיגְלָא, אִיפְסִיק קַרְנָא דְּחוּטֵיהּ וְלָא אֲמַר לֵיהּ וְלָא מִידֵי, כִּי מָטָא לְבֵיתֵיהּ אֲמַר לֵיהּ מֵהָתָם אִיפְסִיק, אֲמַר לֵיהּ אִי אֲמַרְתְּ לִי [מֵהָתָם] שָׁדִיתֵיהּ. וְהָאֲמַר מַר גָּדוֹל כְּבוֹד הַבְּרִיוֹת שֶׁדּוֹחֶה אֶת לֹא תַעֲשֶׂה שֶׁבַּתּוֹרָה. תִּרְגְּמָהּ רָב (אָשֵׁי) [בַּר שְׁבָא] קָמֵיהּ דְּרַב כַּהֲנָא, בְּלָאו דְּלֹא תָסוּר. וְאִית דְּאָמְרֵי, מֵהָתָם אֲמַר לֵיהּ, [וַאֲמַר לֵיהּ] מַה דַּעְתִּיךְ, לְמִישְׁדְּיֵיהּ, [וְהָאֲמַר מַר] גָּדוֹל כְּבוֹד הַבְּרִיּוֹת שֶׁדּוֹחֶה אֶת לֹא תַעֲשֶׂה שֶׁבַּתּוֹרָה. וְהָא תְרְגְּמָהּ רַב בַּר (רַב אָשֵׁי) [שְׁבָא] וְכוּ' הָכֵי נַמֵּי (בְּמִלֵּיהּ) [כַּרְמְלִית] דְּרַבָּנַן הֲוָאי.

בָּעָא מִנֵּיהּ רָבָא בַּר שֵׁילָא מֵרַב חִסְדָּא, מַהוּ לְהַעֲלוֹת אֲבָנִים הַמְקֻרְזָלוֹת אַחֲרָיו לַגַּג. אֲמַר לֵיהּ, גָּדוֹל כְּבוֹד הַבְּרִיּוֹת שֶׁדּוֹחֶה אֶת לֹא תַעֲשֶׂה שֶׁבַּתּוֹרָה.

מִי שֶׁהוֹצִיאוּהוּ נָכְרִים אוֹ רוּחַ רָעָה, אֵין לוֹ אֶלָּא אַרְבַּע אַמּוֹת. הֶחֱזִירוּהוּ, כְּאִלּוּ לֹא יָצָא. בָּעוּ מִנֵּיהּ, הֻצְרַךְ לִנְקָבָיו מַהוּ. אֲמַר לְהוֹ, גָּדוֹל כְּבוֹד הַבְּרִיּוֹת שֶׁדּוֹחֶה אֶת לֹא תַעֲשֶׂה שֶׁבַּתּוֹרָה, וְאִי פִּקֵּחַ הוּא עָיַיל לִתְחוּמָא וְכֵיוָן דְּעָל עָל.

מַאי מְבָרֵךְ אֲשֶׁר קִדְּשָׁנוּ בְּמִצְווֹתָיו וְצִוָּנוּ לְהַדְלִיק נֵר שֶׁל חֲנֻכָּה. וְהֵיכָן צִוָּנוּ. רַב אַוְיָא אֲמַר, מִלֹּא- תָסוּר. רַב נַחְמָן בַּר יִצְחָק אֲמַר, (להלן לב, ז) "שְׁאַל אָבִיךָ וְיַגֶּדְךָ".

{pפסוק יבp}  "וְהָאִישׁ אֲשֶׁר" וְגוֹ'. שֶׁלֹּא שָׁמַע מִפִּי בֵּית דִּין וּמוֹרֶה. אֲשֶׁר יַעֲשֶׂה. עַל מַעֲשֶׂה הוּא חַיָּב וְאֵינוֹ חַיָּב עַל הוֹרָאָה. בְזָדוֹן. עַל זָדוֹן הוּא חַיָּב, וְאֵינוֹ חַיָּב עַל שְׁגָגָה. לְבִלְתִּי שְׁמֹעַ וְלֹא שׁוֹמֵעַ מִפִּי שׁוֹמֵעַ. אֶל הַכֹּהֵן הָעֹמֵד. מַגִּיד שֶׁאֵין שֵׁרוּת כָּשֵׁר אֶלָּא מְעֻמָּד, הָא אִם יָשַׁב וְעָבַד עֲבוֹדָתוֹ פְסוּלָה. אוֹ אֶל הַשֹּׁפֵט. זֶהוּ שֶׁאָמַרְנוּ אַף עַל פִּי שֶׁאֵין בּוֹ כֹּהֲנִים וּלְוִיִּים כָּשֵׁר. וּמֵת הָאִישׁ. סְתָם מִיתָה הָאֲמוּרָה בַּתּוֹרָה בְּחֶנֶק. הַהוּא. וְלֹא אָנוּס וְלֹא שׁוֹגֵג וְלֹא מֻטְעֶה. וּבִעַרְתָּ הָרָע מִיִּשְׂרָאֵל. בַּעֵר עוֹשֵׂי הָרָעוֹת מִיִּשְׂרָאֵל.

{pפסוק יגp}  "וְכָל הָעָם יִשְׁמְעוּ וְיִרָאוּ". תָּנוּ רַבָּנָן אֵין מְמִיתִים אוֹתוֹ אֶלָּא בְּבֵית דִּין הַגָּדוֹל שֶׁבִּירוּשָׁלַיִם, וּמְשַׁמְּרִין אוֹתוֹ עַד הָרֶגֶל וּמְמִיתִין אוֹתוֹ, שֶׁנֶּאֱמַר "וְכָל (יִשְׂרָאֵל) [הָעָם] יִשְׁמְעוּ וְיִרָאוּ", דִּבְרֵי רַבִּי עֲקִיבָא. אֲמַר לֵיהּ רַבִּי יְהוּדָה, וְכִי נֶאֱמַר "יִרְאוּ וְיִירָאוּ" וַהֲלֹא לֹא נֶאֱמַר אֶלָּא "יִשְׁמְעוּ וְיִירָאוּ", (אֶלָא אֵין) [לָמָּה] מְעַנִּין דִּינוֹ שֶׁל זֶה, אֶלָּא מְמִיתִין אוֹתוֹ מִיָּד וְכוֹתְבִין וְשׁוֹלְחִין בְּכָל הַמְקוֹמוֹת אִישׁ פְּלוֹנִי בֶּן אִישׁ פְּלוֹנִי נִתְחַיֵּב מִיתָה בְּבֵית דִּין. תָּנוּ רַבָּנָן אַרְבָּעָה צְרִיכִין הַכְרָזָה, (מַדִּיחַ) [הַמֵּסִית] וּבֵן סוֹרֵר וּמוֹרֶה וְזָקֵן מַמְרֵא וְעֵדִים זוֹמְמִין. בְּכֻלְּהוֹ כְּתִיב וְכָל הָעָם [וְכָל יִשְׂרָאֵל], וּבְעֵדִים זוֹמְמִין כְּתִיב "וְהַנִּשְׁאָרִים", דְּלָא כֻּלָּא עָלְמָא חֲזוֹ לְסְהַדוּתַיְהוּ.

{pפסוק יד-טוp} {rרמז תתקיבr}  "כִּי תָבֹא אֶל הָאָרֶץ". עֲשֵׂה מִצְוָה הָאֲמוּרָה בָּעִנְיָן שֶׁבִּשְׂכָרָהּ תִּכָּנֵס לָאָרֶץ. אֲשֶׁר ה' אֱלֹהֶיךָ נֹתֵן לָךְ. בִּזְכוּתְךָ וִירִשְׁתָּהּ וְיָשַׁבְתָּה בָּהּ. בִּשְׂכַר שֶׁתִּירַשׁ תֵּשֵׁב.

תַּנְיָא רַבִּי יְהוּדָה אוֹמֵר, שָׁלֹשׁ מִצְווֹת נִצְטַוּוּ יִשְׂרָאֵל בִּכְנִיסָתָן לָאָרֶץ, לְהַעֲמִיד לָהֶם מֶלֶךְ וּלְהַכְרִית זַרְעוֹ שֶׁל עֲמָלֵק וְלִבְנוֹת לָהֶם בֵּית הַבְּחִירָה וְכוּ' (כְּדִכָּתוּב בְּרֶמֶז רס"ח).

"וְאָמַרְתָּ אָשִׂימָה עָלַי מֶלֶךְ". רַבִּי נְהוֹרַאי אוֹמֵר, הֲרֵי זֶה דְּבַר גְּנַאי לְיִשְׂרָאֵל שֶׁנֶּאֱמַר  "כִּי לֹא א(וֹ)תְךָ מָאָסוּ" וְגוֹ'. אֲמַר לֵיהּ רַבִּי יְהוּדָה, וַהֲלֹא מִצְוָה הִיא מִן הַתּוֹרָה לִשְׁאֹל לָהֶם מֶלֶךְ שֶׁנֶּאֱמַר "שׂוֹם תָּשִׂים עָלֶיךָ מֶלֶךְ", וְלָמָּה נֶעֶנְשׁוּ בִּימֵי שְׁמוּאֵל, לְפִי שֶׁהִקְדִּימוּ עַל יָדָם "כְּכָל הַגּוֹיִם אֲשֶׁר סְבִיבֹתָי". רַבִּי נְהוֹרַאי אוֹמֵר, לֹא בִקְשׁוּ לָהֶם מֶלֶךְ אֶלָּא לְהַעֲבִירָן לַעֲבוֹדַת אֱלִילִים שֶׁנֶּאֱמַר (שם) "וְהָיִינוּ גַּם אָנוּ כְּכָל הַגּוֹיִם" וְגוֹ'.

"שׂוֹם תָּשִׂים". מֵת מַנֵּה אַחֵר תַּחְתָּיו. מֶלֶךְ. וְלֹא מַלְכָּה. אֲשֶׁר יִבְחַר ה' אֱלֹהֶיךָ בּוֹ. עַל פִּי נָבִיא. מִקֶּרֶב. וְלֹא מִחוּצָה לָאָרֶץ. אַחֶיךָ. וְלֹא אֲחֵרִים. תָּשִׂים עָלֶיךָ מֶלֶךְ. וַהֲלֹא כְּבָר נֶאֱמַר "שׂוֹם תָּשִׂים עָלֶיךָ מֶלֶךְ" ומַה תַּלְמוּד לוֹמַר "תָּשִׂים עָלֶיךָ מֶלֶךְ". שֶׁתְּהֵא אֵימָתוֹ עָלֶיךָ. מִכָּאן אָמְרוּ, מֶלֶךְ אֵין רוֹכְבִים עַל סוּסוֹ וְאֵין יוֹשְׁבִין עַל כִּסְאוֹ וְאֵין מִשְׁתַּמְּשִׁין בְּשַׁרְבִיטוֹ וְאֵין רוֹאִין אוֹתוֹ עָרוּם וְלֹא כְּשֶׁהוּא מִסְתַּפֵּר וְלֹא בְּבֵית הַמֶּרְחָץ.

{rרמז תתקיגr}  דָּבָר אַחֵר "שׂוֹם תָּשִׂים עָלֶיךָ מֶלֶךְ". זוֹ מִצְוַת עֲשֵׂה. לֹא תוּכַל לָתֵת עָלֶיךָ אִישׁ נָכְרִי. זוֹ מִצְוַת לֹא תַעֲשֶׂה. אִישׁ נָכְרִי. מִכָּאן אָמְרוּ (אֲבָל) [אֵין] מְמַנִּין אוֹתוֹ פַּרְנָס עַל הַצִּבּוּר. אֲשֶׁר לֹא אָחִיךָ הוּא. כְּשֶׁהָיָה אַגְרִיפַּס מַגִּיע לְפָסוּק זֶה הָיָה בוֹכֶה עַד שֶׁזּוֹלְגוֹת עֵינָיו דְּמָעוֹת, וְהָיוּ כָּל יִשְׂרָאֵל אוֹמְרִים לוֹ אַגְרִיפַּס אָחִינוּ אָתָּה.

רָבָא אַכְשְׁרֵיהּ לְרַב מָרִי בַּר רָחֵל וּמַנְיֵיהּ בְּפוּרְסֵיהּ דְּבָבֶל, וְאַף עַל גַּב דְּאָמַר מַר, שׂוֹם תָּשִׂים עָלֶיךָ כָּל מְשִׂימוֹת שֶׁאַתָּה מֵשִׂים לֹא יְהוּ אֶלָּא מִקֶּרֶב אַחֶיךָ הַאי כֵּיוָן שֶׁאִמּוֹ מִיִּשְׂרָאֵל מִקֶּרֶב אַחֶיךָ קָרִינַן בֵּיהּ.

אֲמַר רָבָא, גֵּר דָּן אֶת חֲבֵרוֹ דְּבַר תּוֹרָה, שֶׁנֶּאֱמַר "שׂוֹם תָּשִׂים עָלֶיךָ מֶלֶךְ" וְגוֹ' "מִקֶּרֶב אַחֶיךָ", עָלֶיךָ הוּא דְּבָעִינָן 'מִקֶּרֶב אַחֶיךָ' אֲבָל גֵּר דָּן אֶת חֲבֵרוֹ גֵּר. וְאִם הָיְתָה אִמּוֹ מִיִּשְׂרָאֵל דָּן אֲפִלּוּ יִשְׂרָאֵל, וּלְעִנְיַן חֲלִיצָה עַד שֶׁיְּהֵא אָבִיו וְאִמּוֹ מִיִּשְׂרָאֵל שֶׁנֶּאֱמַר (להלן כה, י) "וְנִקְרָא שְׁמוֹ בְיִשְׂרָאֵל".

אֲמַר רַב אָשֵׁי, אֲפִלּוּ לְמָאן דַּאֲמַר נָשִׂיא שֶׁמָּחַל עַל כְּבוֹדוֹ כְּבוֹדוֹ מָחוּל מֶלֶךְ שֶׁמָּחַל עַל כְּבוֹדוֹ אֵין כְּבוֹדוֹ מָחוּל, שֶׁנֶּאֱמַר "שׂוֹם תָּשִׂים עָלֶיךָ מֶלֶךְ", שֶׁתְּהֵא אֵימָתוֹ עָלֶיךָ.

אוּשְׁפְּזִיכְנֵיהּ דְּרַב אַדָּא בַּר אַהֲבָה גִּיוֹרָא הֲוָה. הֲווֹ קָא מִנְצוּ אִיהוּ וְרַב בִּיבֵי, מַר אֲמַר אֲנָא (קָאִימְנָא בְּמִלֵּי) [עֲבִידְנָא שְׂרָרוּתָא] דְמָתָא וּמַר אֲמַר אֲנָא (קָאִימְנָא בְּמִלֵּי) [עֲבִידְנָא שְׂרָרוּתָא] דְמָתָא. אֲתוֹ לְקָמֵיהּ דְּרַב יוֹסֵף, אֲמַר לְהוֹ, תְּנֵינָא שׂוֹם תָּשִׂים עָלֶיךָ כָּל מְשִׂימוֹת שֶׁאַתָּה מֵשִׂים לֹא יְהוּ אֶלָּא מִקֶּרֶב אַחֶיךָ. אֲמַר לֵיהּ רַב אַדָּא בַּר אַהֲבָה, וַאֲפִלּוּ אִמּוֹ מִיִּשְׂרָאֵל. אֲמַר לֵיהּ, אִמּוֹ מִיִּשְׂרָאֵל מִקֶּרֶב אַחֶיךָ קָרִינָא בֵּיהּ, הִילְכָךְ רַב בִּיבֵי דְּגַבְרָא רַבָּה הוּא לֵיעָיֵין בְּמִלֵּי דִשְׁמָיָא וּמַר לֵיעָיֵין בְּמִלֵּי דְמָתָא. אֲמַר אַבָּיֵי, הִילְכָךְ הַאי מַאן דְּמַשְׁרֵי צוּרְבָא מֵרַבָּנַן בְּאוּשְׁפִּיזִיכְנֵיהּ לִישְׁרֵי כְרַב אַדָּא בַּר אַהֲבָה דְיָדַע לְמֶהְפַּךְ לֵיהּ בִּזְכוּתֵיהּ.

תָּנוּ רַבָּנָן מַעֲבִירִין אֶת הַמֵּת לִפְנֵי הַכַּלָּה, וְזֶה וָזֶה לִפְנֵי מֶלֶךְ יִשְׂרָאֵל. אָמְרוּ עָלָיו עַל אַגְרִיפַּס הַמֶּלֶךְ שֶׁעָבַר מִלִּפְנֵי הַכַּלָּה וְשִׁבְּחוּהוּ חֲכָמִים [שִׁבְּחוּהוּ] מִכְּלָל דְּשַׁפִּיר עֲבַד, וְהָאֲמַר רַב אָשֵׁי אֲפִלּוּ לְמָאן דַּאֲמַר נָשִׂיא שֶׁמָּחַל עַל כְּבוֹדוֹ כְּבוֹדוֹ מָחוּל מֶלֶךְ שֶׁמָּחַל עַל כְּבוֹדוֹ אֵין כְּבוֹדוֹ מָחוּל, שֶׁנֶּאֱמַר "שׂוֹם תָּשִׂים עָלֶיךָ מֶלֶךְ", שֶׁתְּהֵא אֵימָתוֹ עָלֶיךָ. הָתָם פָּרָשַׁת דְּרָכִים הֲוָאי.

רַבִּי יִהוּדָה אוֹמֵר, אִם רָצָה לַחֲלֹץ וּלְיַבֵּם זָכוּר לָטוּב. אֵינִי, וְהָאֲמַר רַב אָשֵׁי אֲפִלּוּ לְמָאן דַּאֲמַר נָשִׂיא שֶׁמָּחַל עַל כְּבוֹדוֹ וְכוּ'. מִצְוָה שָׁאנֵי.

אַגְרִיפַּס הַמֶּלֶךְ עָמַד וְקִבֵּל וְקָרָא עוֹמֵד וְשִׁבְּחוּהוּ חֲכָמִים. שִׁבְּחוּהוּ, מִכְּלַל דְּשָׁפִיר עֲבַד, וְהָאֲמַר רַב אָשֵׁי וְכוּ'. מִצְוָה שָׁאנִי. וּכְשֶׁהִגִּיעַ לְלֹא תוּכַל לָתֵת עָלֶיךָ וְגוֹ' זָלְגוּ עֵינָיו דְּמָעוֹת. אָמְרוּ לוֹ, אַל תִּתְיָרֵא, אָחִינוּ אַתָּה. תָּנָא מִשְּׁמֵיהּ דְּרַבִּי נָתָן בְּאוֹתָהּ שָׁעָה נִתְחַיְּבוּ שׂוֹנְאֵי יִשְׂרָאֵל כְּלָיָה, שֶׁחָנְפוּ לוֹ לְאַגְרִיפַּס .

הוֹרְדּוֹס עַבְדָא דְּבֵית חַשְׁמוֹנַאי הֲוָה וְכוּ'. יוֹמָא חָד שְׁמָעֵיהּ לְבַת קָלָא דַּהֲוַת אָמְרָה כָּל עַבְדָא דְּמָרִיד הָאִידְנָא מַצְלָח. קָם מָרַד, אֲזַל קְטָלִינְהוּ לְכָל מַרְוָתֵיהּ וְכוּ', אֲמַר מָאן דְּרִישׁ מִקֶּרֶב אַחֶיךָ תָּשִׂים עָלֶיךָ מֶלֶךְ, רַבָּנַן, קָם קָטְלִינְהוּ וּשְׁבָקֵיהּ לְבָבָא בֶּן בּוּטָא לְמֵיסַב עֵצָה מִנֵּיהּ, אֲהְדַּר לֵיהּ כְּלִילָא דְיַילֵי וְנַקְרִינְהוּ לְעֵינֵיהּ. [יוֹמָא חָד] אֲזַל וְיָתִיב קָמֵיהּ. אֲמַר לֵיהּ, חָזֵי מַר הַאי עַבְדָּא בִישָׁא דִּקְטַל רַבְוָותֵיהּ. אֲמַר לֵיהּ, וּמַאי אַעֲבִיד לֵיהּ. אֲמַר לֵיהּ, לִלְטְיֵיהּ מַר. אֲמַר לֵיהּ, כְּתִיב (קהלת י, כ) "גַּם בְּמַדָּעֲךָ מֶלֶךְ אַל תְּקַלֵּל". [אֲמַר לֵיהּ], הַאי מֶלֶךְ הוּא, הַאי הֶדְיוֹט הוּא. אֲמַר לֵיהּ, [וְלֹא יְהֵא אֶלָּא נָשִׂיא] וּכְתִיב (שמות כב, כז) "וְנָשִׂיא בְעַמְּךָ לֹא תָא(וֹ)ר". [אֲמַר לֵיהּ], בְּעוֹשֶׂה מַעֲשֵׂה עַמְּךָ. אֲמַר לֵיהּ, מִסְתָּפִינָא מִמַּלְכוּתָא. אֲמַר לֵיהּ, אֲנָא וְאַתְּ הָשַׁתָּא מִיהַת יָתְבִינַן. אֲמַר לֵיהּ, כְּתִיב (קהלת שם) "כִּי עוֹף הַשָּׁמַיִם יוֹלִיךְ אֶת הַקּוֹל" וְגוֹ'. אֲמַר לֵיהּ, אִי הֲוָה יַדְעָנָא דִּצְנִיְעֲתוּ כֻּלֵּי הַאי לָא הֲוָה קָטִילְנָא לְהוֹ, הָשַׁתָּא מַאי תַּקָּנָתֵיהּ דְּהַהוּא גַּבְרָא אֲמַר לֵיהּ, הוּא כִּבָּה נֵרוֹ שֶׁל עוֹלָם יֵלֵךְ וְיַעֲסֹק בְּאוֹרוֹ שֶׁל עוֹלָם, זֶה בֵּית הַמִּקְדָּשׁ שֶׁנֶאֱמַר  "וְהָלְכוּ גוֹיִם לְאוֹרֵךְ". אִיכָּא דְאָמְרֵי, הָכֵי אֲמַר לֵיהּ, אוֹתוֹ הָאִישׁ סִמֵּא עֵינוֹ שֶׁל עוֹלָם, רַבָּנַן דִּכְתִיב (במדבר טו, כד) "וְהָיָה אִם מֵעֵינֵי הָעֵדָה" יֵלֵךְ וְיַעֲסֹק בְּעֵינוֹ שֶׁל עוֹלָם, בֵּית הַמִּקְדָּשׁ דִּכְתִיב  "הִנְנִי מְחַלֵּל אֶת  מִקְדָּשִׁי גְּאוֹן עֻזְּכֶם מַחֲמַד עֵינֵיכֶם". אֲמַר לֵיהּ, מִסְתָּפִינָא מִמַּלְכוּתָא אֲמַר לֵיהּ, שְׁדַר שְׁלִיחָא דְּאָזַל שַׁתָּא וּמִתְאַחֵר שַׁתָּא, עַד דַּהֲדַר וְאָתֵי הָוֵי שַׁתָּא, אֲדְהָכֵי וְהָכֵי סָתַרְתְּ וּבָנְיֵית. עֲבַד הָכֵי, שָׁלְחוּ לֵיהּ, אִי לָא סְתַרְתְּ לָא תִסְתֹּר, וְאִי סְתַרְתְּ לָא תִבְנֵי, וְאִי סְתַרְתְּ וּבָנִית עַבְדָּא בִישָׁא בָּתַר דְּעָבְדִין מִתְמַלְּכִין אִם זֵיָינַךְ עֲלַךְ סִפְרַךְ כָּאן, לָא רַכָּא וְלֹא בַּר רַכָּא, אַתּ הוֹרְדוֹס עַבְדָּא קְלָנְיָא מַעֲבִיד. מִנָּלַן דְּהַאי רַכָּא לִישָׁנָא דְּמַלְכוּתָא הּוּא דִּכְתִיב (ש"ב ג, לט) "אָנֹכִי הַיּוֹם רַךְ וּמָשׁוּחַ מֶלֶךְ". וְאִי בָּעִית אֵימָא, מֵהָכָא, (בראשית מא, מג) "וַיִּקְרְאוּ לְפָנָיו אַבְרֵךְ". בְּמַאי בָּנְיֵהּ. בְּאַבְנֵי שֵׁישָׁא וּמַרְמָרָא. אִיכָּא דְאָמְרֵי, בְּאַבְנֵי כֹּחָלָא, שֵׁישָׁא וּמַרְמָרָא. אַפִּיק שָׁפָא וַעֲיַיל שָׁפָא, כִּי הֵיכֵי דְלִיקָבֵל סִידָא. סְבַר לְמִשְׁעִיֵּיהּ בְּדַהֲבָא, אָמְרוּ לֵיהּ רַבָּנַן, שָׁבְקֵיהּ, דְּהָכֵי שָׁפִיר טְפֵי, דְּמֵיחֲזֵי כִּי אִידְוָותָא דְיַמָּא.

{pפסוק טזp}  תָּנוּ רַבָּנָן "לֹא יַרְבֶּה לּוֹ סוּסִים". יָכוֹל אֲפִלּוּ כְּדֵי רִכְבּוֹ וּפָרָשָׁיו תַּלְמוּד לוֹמַר "לוֹ", לוֹ אֵינוֹ מַרְבֶּה אֲבָל מַרְבֶּה הוּא כְּדֵי רִכְבּוֹ וּפָרָשָׁיו, הָא מָה אֲנִי מְקַיֵּם סוּסִים, סוּסִים בַּטְלָנִין, מִנַּיִן אֲפִלּוּ סוּס אֶחָד וְהוּא בָּטֵל שֶׁהוּא בְּלֹא יַרְבֶּה תַּלְמוּד לוֹמַר "לְמַעַן הַרְבּוֹת סוּס". וְכִי מֵאַחַר דַּאֲפִלּוּ סוּס אֶחָד וְהוּא בָּטֵל קָאִי בְּלַאו לֹא יַרְבֶּה, סוּסִים לָמָּה לִי. לַעֲבֹר עַל לֹא תַעֲשֶׂה עַל כָּל סוּס וְסוּס. טַעֲמָא דִּכְתַב רַחֲמָנָא לּוֹ הָא לָא כְתַב רַחֲמָנָא לּוֹ הֲוָה אָמֵינָא אֲפִלּוּ כְּדֵי רִכְבּוֹ וּפָרָשָׁיו נַמֵּי לָא. לָא צְרִיכָא, לְאַפּוּשֵׁי.

"וְלֹא יָשִׁיב הָעָם מִצְרָיְמָה לְמַעַן הַרְבּוֹת סוּס וַה' אָמַר לָכֶם לֹא תוֹסִיפוּן לָשׁוּב בַּדֶרֶךְ הַזֶּה עוֹד" וְהֵיכָן אָמַר.  "כִּי (כַּ)אֲשֶׁר רְאִיתֶם אֶת מִצְרַיִם לֹא ת(וֹ)סִיפוּ לִרְא(וֹ)תָם עוֹד עַד עוֹלָם" (כָּתוּב בְּרֶמֶז ר"ז וּבְרֶמֶז רל"ג).

תָּנוּ רַבָּנָן מִי שֶׁלֹּא רָאָה שִׂמְחַת בֵּית הַשּׁוֹאֵבָה לֹא רָאָה שִׂמְחָה מִיָּמָיו. מִי שֶׁלֹּא רָאָה יְרוּשָׁלַיִם בְּתִפְאַרְתָּהּ לֹא רָאָה כְּרַךְ נֶחְמַד מֵעוֹלָם. מִי שֶׁלֹּא רָאָה בֵּית הַמִּקְדָּשׁ בְּבִנְיָנוֹ לֹא רָאָה בִּנְיָן מְפֹאָר מֵעוֹלָם אָמַר אֲבָּיֵי וְאִיתֵימָא רַב חִסְדָּא, זֶה בִּנְיָן שֶׁל הוֹרְדוֹס, תַּנְיָא אָמַר רַבִּי יְהוּדָה, מִי שֶׁלֹּא רָאָה דְּיוֹפְלוּסְטִין שֶׁל אֲלֶכְּסַנְדְּרִיָּא שֶׁל מִצְרַיִם לֹא רָאָה בִּכְבוֹדָן שֶׁל יִשְׂרָאֵל (מֵעוֹלָם). אָמְרוּ, כְּמִין בְּסִילְקִי גְדוֹלָה הָיְתָה, סְטָו לְפָנִים מִסְּטָו, פְּעָמִים שֶׁהָיוּ שָׁם שִׁשִּׁים רִבּוֹא עַל שִׁשִּׁים רִבּוֹא כִּפְלַיִם כְּיוֹצְאֵי מִצְרַיִם, וְהָיוּ שָׁם שִׁבְעִים וְאֶחָד קָתֶדְרָאוֹת שֶׁל זָהָב כְּנֶגָד שִׁבְעִים וְאֶחָד זְקֵנִים, וְכָל אַחַת וְאַחַת אֵינָהּ פְחוּתָה מֵעֶשְׂרִים (וַחֲמִשָּׁה דִּינְרֵי זָהָב) [וְאֶחָד כִּכְּרֵי זָהָב], וּבִימָה שֶׁל עֵץ בְּאֶמְצָעִיתָהּ, וְחַזָּן הַכְּנֶסֶת עוֹמֵד עָלֶיהָ וְהַסּוּדָר בְּיָדוֹ, וְכֵיוָן שֶׁהִגִּיעַ לַעֲנוֹת אָמֵן הַלָּה מֵנִיף בַּסּוּדָר וְכָל הָעָם עוֹנִין אָמֵן. וְלֹא הָיוּ יוֹשְׁבִין מְעֻרְבָּבִים אֶלָּא זֵהָבִין בִּפְנֵי עַצְמָן וְכַסָּפִין בִּפְנֵי עַצְמָן [וְנַפָּחִין בִּפְנֵי עַצְמָן] וּטַרְסִיִים בִּפְנֵי עַצְמָן וְגַרְדִּיִים בִּפְנֵי עַצְמָן. וּכְשֶׁעָנִי נִכְנָס לְשָׁם הָיָה מַכִּיר בַּעֲלֵי אֻמָּנוּתוֹ וְנִפְנֶה לְשָׁם, וּמִשָּׁם הָיָה פַּרְנָסָתוֹ. וְכֻלְּהוֹ קְטָלִינְהוּ אָלֶכְּסַנְדְּרוֹס מוֹקְדּוֹן. מַאי טַעֲמָא אִיעֲנוּשׁ. מִשּׁוּם דְּעָבְרֵי אֲהַאי קְרָא לֹא תֹסִפוּן לָשׁוּב בַּדֶּרֶךְ הַזֶּה עוֹד וְאִינְהוּ הָדוּר. אֲתָא אַשְׁכְחִינְהוּ דַּהֲווֹ קָרוּ (להלן כח, מט) "יִשָּׂא ה' עָלֶיךָ גּוֹי מֵרָח(וֹ)ק כַּאֲשֶׁר יִדְאֶה הַנָּשֶׁר", אָמַר, מִכְּדֵי הַהוּא גַבְרָא דְּבָעָא לְמֵיתֵי בַּעֲשָׂרָה יוֹמֵי דַּלְיָא זִיקָא וַאֲתָא סְפִינָתֵיהּ בַּחֲמִשָּׁה יוֹמֵי, קָם עָלַיְהוּ וּקְטָלִינְהוּ.

מִנַּיִן שֶׁאֲפִלּוּ סוּס אֶחָד וְהוּא בָּטֵל כְּדַאי הוּא שֶׁיַּחֲזִיר אֶת הָעָם לְמִצְרָיִם. תַּלְמוּד לוֹמַר "רַק". וַהֲלֹא דְּבָרִים קַל וָחֹמֶר, וּמַה (מִּצְוָה) [מִצַריִם] שֶׁהַבְּרִית כְּרוּתָה עָלֶיהָ עֲבֵירָה מַחֲזִירָתוֹ לְשָׁם שְׁאָר אֲרָצוֹת שֶׁאֵין הַבְּרִית כְּרוּתָה עֲלֵיהֶן עַל אַחַת כַּמָּה וְכַמָּה.

{pפסוק יזp}  תָּנוּ רַבָּנָן אַלְמָנָה בֵּין שֶׁהִיא עֲנִיָּה בֵּין שֶׁהִיא עֲשִׁירָה אֵין מְמַשְׁכְּנִין אוֹתָהּ, שֶׁנֶּאֱמַר (להלן כד, יז) "לֹא תַחֲבֹל בֶּגֶד אַלְמָנָה", דִּבְרֵי רַבִּי יְהוּדָה רַבִּי שִׁמְעוֹן אוֹמֵר, עֲשִׁירָה מְמַשְׁכְּנִין אוֹתָהּ, עֲנִיָּה אֵין מְמַשְׁכְּנִין אוֹתָהּ שֶׁאִם אַתָּה אוֹמֵר מְמַשְׁכְּנִין אוֹתָהּ מַשְׁכְּנָהּ אַתָּה חַיָּב לְהַחֲזִיר לָהּ וּמִתּוֹךְ שֶׁאַתָּה מַחֲזִיר לָהּ אַתָּה מַשִּׂיאָהּ שֵׁם רַע בִּשְׁכֵנוֹתֶיהָ. לְמֵימְרָא דְּרַבִּי יְהוּדָה לָא דְרִישׁ טַעֲמָא דִּקְרָא וְרַבִּי שִׁמְעוֹן דְּרִישׁ טַעֲמָא דִקְרָא, וְהָא אִפְּכָא שְׁמָעִינַן לְהוֹ דִּתְנַן וְלֹא יַרְבֶּה לּוֹ נָשִׁים (אֶלָּא שְׁמוֹנֶה עֶשְׂרֵה) רַבִּי יְהוּדָה אוֹמֵר מַרְבֶּה הוּא לוֹ וּבִלְבַד שֶׁלֹּא יְהוּ מְסִירוֹת אֶת לִבּוֹ, וְרַבִּי שִׁמְעוֹן אוֹמֵר אֲפִלּוּ אַחַת וּמְסִירָהּ אֶת לִבּוֹ לֹא יִשָּׂאֶנָּה אִם כֵּן מַה תַּלְמוּד לוֹמַר "וְלֹא יַרְבֶּה לּוֹ נָשִׁים" אֲפִלּוּ כַּאֲבִיגַיִל. בְּעָלְמָא לָא דְרִישׁ רַבִּי יְהוּדָה טַעֲמָא דִקְרָא, וְשָׁאנֵי הָכָא דִּמְפָרֵשׁ טַעֲמָא מַה טַּעַם לֹא יַרְבֶּה לּוֹ נָשִׁים מִשּׁוּם דְּלָא יָסוּר (אֶת) לְבָבוֹ. וְרַבִּי שִׁמְעוֹן, בְּעָלְמָא דְּרִישׁ טַעֲמָא דִקְרָא, הָכָא לִכְתּוּב רַחֲמָנָא לֹא יַרְבֶּה וְלִשְׁתֹּק וְלֹא יָסוּר (אֶת) לְבָבוֹ לָמָּה לִי, דַּאֲפִלּוּ אַחַת וּמְסִירָה אֶת לִבּוֹ לֹא יִשָּׂאֶנָּה.

תָּנוּ רַבָּנָן "וְכֶסֶף לֹא יַרְבֶּה לּוֹ", יָכוֹל אֲפִלּוּ כְּדֵי לִתֵּן (לְאַכְסַנְיָא) [אַסְפַּנְיָא], תַּלְמוּד לוֹמַר "לוֹ", לוֹ אֵינוֹ מַרְבֶּה אֲבָל מַרְבֶּה הוּא כְּדֵי לִתֵּן אַסְפַּנְיָא. טַעֲמָא דּכְתַב רַחֲמָנָא לּוֹ, הָא לָא כְתַב רַחֲמָנָא לוֹ הֲוָה אָמֵינָא אֲפִלּוּ כְּדֵי לִתֵּן (לְאַכְסַנְיָא) [אַסְפַּנְיָא] נַמִּי לָא. לָא צְרִיכָא, לְהַרְוָחָה. וְהָשַׁתָּא דַּאֲמַרְתְּ לוֹ לִדְרָשָׁא, לֹא יַרְבֶּה לּוֹ נָשִׁים מַאי דָּרַשְׁתְּ בֵּיהּ. לְמַעוּטֵי הֶדְיוֹטוֹת. אֲמַר רַבִּי יִצְחָק, מִפְּנֵי מָה לֹא נִתְגַּלּוּ טַעֲמֵי תוֹרָה, שֶׁהֲרֵי שְׁתֵּי מִקְרָאוֹת נִתְגַּלָּה טַעֲמָן וְנִכְשַׁל בָּהֶן גְּדוֹל הָעוֹלָם, שֶׁנֶּאֱמַר "לֹא יַרְבֶּה לּוֹ נָשִׁים", אָמַר שְׁלֹמֹה אֲנִי אַרְבֶּה וְלֹא אָסוּר וּכְתִיב (מ"א יא, ד) "וַיְהִי לְעֵת זִקְנַת שְׁלֹמֹה נָשָׁיו הִטּוּ אֶת לְבָבוֹ", וּכְתִיב "לֹא יַרְבֶּה לוֹ סוּסִים וְלֹא יָשִׁיב", אָמַר שְׁלֹמֹה אֲנִי אַרְבֶּה וְלֹא אָשִׁיב וּכְתִיב (וַתַּעַל)  ["וַתֵּצֵא] מֶרְכָּבָה מִמִּצְרַיִם בְּשֵׁשׁ מֵאוֹת".

מַרְבֶּה לוֹ כְּדֵי לִתֵּן (לְאַכְסַנְיָא) [אַסְפַּנְיָא]. וְכֵן עָשָׂה דָוִד שֶׁנֶּאֱמַר (וַאֲנִי) (דהי"א כב, יד) ["וְהִנֵּה] בְעָנְיִי הֲכִינוֹתִי לְבֵית ה'". אֲבָל שְׁלֹמֹה עָשָׂה כָּעִנְיָן שֶׁנֶּאֱמַר  "וַיִּתֵּן הַמֶּלֶךְ אֶת  הַכֶּסֶף בִּירוּשָׁלַ(יִ)ם כַּאֲבָנִים".

{pפסוק יח-יטp} {rרמז תתקידr}  "וְהָיָה כְשִׁבְתּוֹ עַל כִּסֵּא מַמְלַכְתּוֹ". אִם עוֹשֶׂה הוּא כָּל הָאָמוּר בָּעִנְיָן כְּדַאי הוּא שֶׁיֵּשֵׁב עַל כִּסֵּא מַמְלַכְתּוֹ.

אֲמַר רָבָא, אַף עַל פִּי שֶׁהִנִּיחוּ לוֹ לָאָדָם סֵפֶר תּוֹרָה מִצְוָה לִכְתֹב מִשֶּׁלּוֹ שֶׁנֶּאֱמַר "וְעַתָּה כִּתְבוּ לָכֶם אֶת הַשִּׁירָה הַזֹּאת". אֵיתִיבֵיהּ אַבָּיֵי, וְכוֹתֵב לוֹ סֵפֶר תּוֹרָה לִשְׁמוֹ, שֶׁלֹּא יִתְנָאֶה בְּשֶׁל אֲבוֹתָיו, מֶלֶךְ אִין הֶדְיוֹט לָא. לָא צְרִיכָא, לִשְׁתֵּי תוֹרוֹת כְּדִכְתִיב "וְכָתַב לוֹ אֶת מִשְׁנֵה הַתּוֹרָה", כּוֹתֵב לִשְׁמוֹ שְׁתֵּי תוֹרוֹת, כִּדְּתַנְיָא וְכָתַב לוֹ אֶת מִשְׁנֵה הַתּוֹרָה, כּוֹתֵב לִשְׁמוֹ שְׁתֵּי תוֹרוֹת, אַחַת שֶׁהִיא יוֹצֵאת וְנֶכְנֶסֶת עִמּוֹ וְאַחַת שֶׁמֻּנַּחַת לוֹ בְּבֵית גְּנָזָיו אוֹתָהּ שֶׁנִּכְנֶסֶת וְיוֹצְאָה עִמּוֹ עוֹשֶׂה אוֹתָהּ כְּמִין קָמֵיעַ וְתוֹלֶה בִּזְרוֹעוֹ שֶׁנֶּאֱמַר (תהלים טז, ח) "שִׁוּיִתִי ה' לְנֶגְדִּי תָמִיד" וְאֵינוֹ נִכְנָס בָּהּ לֹא לְבֵית הַמֶּרְחָץ וְלֹא לְבֵית הַכִּסֵּא, שֶׁנֶּאֱמַר "וְהָיְתָה עִמּוֹ וְקָרָא בוֹ כָּל יְמֵי חַיָּיו", מָקוֹם הָרָאוּי לִקְרוֹת בּוֹ.

"אֶת מִשְׁנֵה הַתּוֹרָה". אֲמַר מַר זוּטְרָא וְאִיתֵמָא מַר עוּקְבָא, בַּתְּחִלָּה נִתְּנָה תוֹרָה לְיִשְׂרָאֵל בִּכְתָב עִבְרִי וּלְשׁוֹן הַקֹּדֶשׁ, חָזְרָה וְנִתְּנָה לָהֶם בִּימֵי עֶזְרָא בִּכְתָב אַשּׁוּרִית וְלָשׁוֹן אֲרָמִית, בָּרְרוּ לָהֶן יִשְׂרָאֵל כְּתָב אַשּׁוּרִית וּלְשׁוֹן הַקֹּדֶשׁ כוּ'. וְכָתַב לוֹ אֶת מִשְׁנֵה הַתּוֹרָה. כְּתָב הָרָאוּי לְהִשְׁתַּנּוֹת. וְלָמָּה נִקְרָא שְׁמָהּ אַשּׁוּרִית. שֶׁעָלָה עִמָּהֶן מֵאַשּׁוּר. רַבִּי אוֹמֵר, בִּכְתָב זֶה נִתְּנָה תוֹרָה לְיִשְׂרָאֵל, כֵּיוָן שֶׁחָטְאוּ נֶהְפַּךְ לָהֶן לְרוֹעֵץ, כֵּיוָן שֶׁחָזְרוּ בָּהֶן הֶחֱזִירוֹ לָהֶן שֶׁנֶּאֱמַר (זכריה ט, יב) "שׁוּבוּ לְבִצָּרוֹן אֲסִירֵי הַתִּקְוָה". וְלָמָּה נִקְרָא שְׁמָהּ אַשּׁוּרִית. שֶׁמְּאֻשֶּׁרֶת בִּכְתָב. רַבִּי שִׁמְעוֹן אוֹמֵר מִשּׁוּם רַבִּי אֶלְעָזָר בֶּן פְּרָטָא שֶׁאָמַר מִשּׁוּם רַבִּי אֶלְעָזָר הַמּוֹדָעִי, כְּתָב זֶה לֹא נִשְׁתַּנָּה כָּל עִיקָר, שֶׁנֶּאֱמַר  "וָוֵי הָעַמּוּדִים מָה עַמּוּדִים לֹא נִשְׁתַּנּוּ אַף וַוִּין לֹא נִשְׁתַּנּוּ", וְאוֹמֵר (אסתר ח, ט) "וְאֶל הַיְּהוּדִים כִּכְתָבָם וְכִלְשׁוֹנָם" מַה לְּשׁוֹנָם לֹא נִשְׁתַּנָּה אַף כְּתָבָם לֹא נִשְׁתַּנָּה, אֶלָּא מָה אֲנִי מְקַיֵּם אֶת מִשְׁנֵה הַתּוֹרָה, לִשְׁתֵּי תוֹרוֹת, אַחַת יוֹצְאָה עִמּוֹ וְכוּ' (כדלעיל).

{rרמז תתקטוr}  "וְכָתַב לוֹ" לִשְׁמוֹ, שֶׁלֹּא (יְהֵא נָאוּת) [יִתְנָאֶה] בְּשֶׁל אֲבוֹתָיו. מִשְׁנֵה הַתּוֹרָה. אֵין לִי אֶלָּא מִשְׁנֵה תוֹרָה, שְׁאָר דִּבְרֵי תוֹרָה מִנַּיִן. תַּלְמוּד לוֹמַר "לִשְׁמֹר אֶת כָּל דִּבְרֵי הַתּוֹרָה הַזֹּאת וְאֶת- הַחֻקִּים הָאֵלֶּה לַעֲשׂ(וֹ)תָם". אִם כֵּן לָמָּה נֶאֱמַר מִשְׁנֵה הַתּוֹרָה. שֶׁעֲתִידָה לְהִשְׁתַּנּוֹת. אֲחֵרִים אוֹמְרִים, אֵין קוֹרִין בְּיוֹם הַקָּהָל אֶלָּא מִשְׁנֵה תוֹרָה בִלְבַד. עַל סֵפֶר. וְלֹא עַל לוּחַ וְלֹא עַל הַנְּיָר אֶלָּא עַל הַמְּגִלָּה, שֶׁנֶּאֱמַר "עַל סֵפֶר מִלִּפְנֵי הַכֹּהֲנִים הַלְוִיִּם".

"וְהָיְתָה עִמּוֹ וְקָרָא בוֹ כָּל יְמֵי חַיָּיו". מִכָּאן אָמְרוּ, כְּשֶׁמֶּלֶךְ יוֹצֵא לַמִּלְחָמָה הוּא עִמּוֹ, נִכְנָס, הוּא עִמּוֹ, יוֹשֵׁב בְּדִין, הוּא אֶצְלוֹ, מֵסֵב, וְהוּא כְנֶגְדּוֹ. יְמֵי חַיָּיו הַיָמִים כָּל יְמֵי חַיָּיו. הַלֵּילוֹת. לְמַעַן יִלְמַד לִיִרְאָה אֶת ה' אֱלֹהָיו. מְלַמֵּד שֶׁהַמּוֹרָא מֵבִיא לִידֵי מִקְרָא, מִקְרָא מֵבִיא לִידֵי תַרְגּוּם, תַּרְגּוּם מֵבִיא לִידֵי מִשְׁנָה, מִשְׁנָה מֵבֵיִא לִידֵי תַלְמוּד, תַּלְמוּד מֵבִיא לִידֵי מַעֲשֶׂה, מַעֲשֶׂה מֵבִיא לִידֵי יִרְאָה. לְפִי שֶׁמָּצִינוּ שֶׁשָּׁוֶה הֶדְיוֹט לְמֶלֶךְ בְּדִבְרֵי תוֹרָה יָכוֹל יִשְׁוֶה לוֹ לִדְבָרִים אֲחֵרִים. תַּלְמוּד לוֹמַר "לִשְׁמֹר אֶת כָּל דִּבְרֵי הַתּוֹרָה הַזֹאת", לְדִבְרֵי תוֹרָה שָׁוֶה לוֹ וְאֵין שָׁוֶה לוֹ לִדְבָרִים אֲחֵרִים. מִכָּאן אָמְרוּ, מֶלֶךְ פֹּרֵץ לַעֲשׂוֹת לוֹ דֶרֶךְ וְאֵין מְמַחִין בְּיָדוֹ, לְהַרְחִיב לוֹ סַרְטִיאוֹת וְאֵין מְמַחִין בְּיָדוֹ, דֶּרֶךְ הַמֶּלֶךְ אֵין לָהּ שִׁעוּר, וְכָל הָעָם בּוֹזְזִין וְנוֹתְנִין לְפָנָיו וְהוּא נוֹטֵל חֵלֶק בָּרֹאשׁ.

{pפסוק כp}  "לְבִלְתִּי רוּם לְבָבוֹ מֵאֶחָיו". וְלֹא מִשֶּׁל הֶקְדֵּשׁ. וּלְבִלְתִּי סוּר מִן הַמִּצְוָה יָמִין וּשְׂמֹאוֹל לְמַעַן יַאֲרִיךְ יָמִים עַל מַמְלַכְתּוֹ. אִם עוֹשֶׂה מַה שֶּׁכָּתוּב בָּעִנְיָן כְּדַאי הוּא שֶׁיַּאֲרִיךְ יָמִים עַל מַמְלַכְתּוֹ. הוּא וּבָנָיו, שֶׁאִם הוּא מֵת בְּנוֹ עוֹמֵד תַּחְתָּיו. וְאֵין לִי אֶלָּא זֶה בִּלְבַד, וּמִנַּיִן לְכָל פַּרְנְסֵי יִשְׂרָאֵל שֶׁבְּנֵיהֶן עוֹמְדִין תַּחְתֵּיהֶן תַּלְמוּד לוֹמַר "בְּקֶרֶב יִשְׂרָאֵל", כָּל שֶׁהוּא בְּקֶרֶב יִשְׂרָאֵל בְּנוֹ עוֹמֵד תַּחְתָּיו. רַבִּי חֲנִינָא בֶּן גַּמְלִיאֵל אוֹמֵר, הֲרֵי הוּא אוֹמֵר (מ"א ג, יג) "וְגַם אֲשֶׁר לֹא שָׁאַלְתָּ נָתַתִּי לָךְ גַּם עֹשֶׁר גַּם- כָּבוֹד", עַל מַה שֶּׁלֹּא הִתְנֵיתִי בַתּוֹרָה לִתֵּן נָתַתִּי לְךָ, עַל מַה שֶּׁהִתְנֵיתִי לִתֵּן לֹא נָתַתִּי לְךָ אֶלָּא אִם כֵּן עָשִׂיתָ. וְכֵן הוּא אוֹמֵר  (וְאַתָּה) הַאִם תֵּלֵךְ בִּדְרָכַי" וְגוֹ'.

~ פרק יח

{pפסוק א-גp}  "לֹא יִהְיֶה לַכֹּהֲנִים הַלְוִיִּם כָּל שֵׁבֶט לֵוִי". מִכְּלַל שֶׁנֶּאֱמַר (להלן פסוק ז) "וְשֵׁרֵת בְּשֵׁם ה' אֱלֹהָיו" אֵין לִי אֶלָּא תְּמִימִין, בַּעֲלֵי מוּמִין מִנַּיִן. תַּלְמוּד לוֹמַר "כָּל שֵׁבֶט לֵוִי". חֵלֶק. זוֹ בִּזָּה. וְנַחֲלָה. זוֹ נַחֲלַת הָאָרֶץ. אִשֵּׁי ה'. אֵלּוּ קָדְשֵׁי מִקְדָּשׁ. קָדְשֵׁי הַגְּבוּל מִנַּיִן. [תַּלְמוּד לוֹמַר] וְנַחֲלָתוֹ יֹאכֵלוּן.

"וְנַחֲלָה". זוֹ נַחֲלַת שְׁלֹשָׁה. לֹא יִהְיֶה לּוֹ בְּקֶרב אֶחָיו. זוֹ נַחֲלַת חֲמִשָּׁה. ה' הוּא נַחֲלָתוֹ כַּאֲשֶׁר דִּבֶּר לוֹ. לְהַגִּיד מַה גָּרָם.

"וְזֶה יִהְיֶה מִשְׁפַּט הַכֹּהֲנִים". בְּכָל מַתְּנוֹת כְּהֻנָּה אֵין כְּתִיב בָּהֶן דִּין אֶלָּא בִּזְרוֹעַ וְהַלְּחָיַיִם וְהַקֵּבָה, וּמֵאֵימָתַי נִתְּנוּ, הֱוֵי אוֹמֵר מִשֶׁעָמַד פִּנְחָס וְקִנֵּא, דָּבָר אַחֵר "וְזֶה יִהְיֶה מִשְׁפַּט הַכֹּהֲנִים". זֶה שֶׁאָמַר הַכָּתוּב  "יִרְאוּ אֶת ה' קְד(וֹ)שָׁיו" וְגוֹ' מָשָׁל לְעָשִׁיר שֶׁהָיוּ לוֹ בָנִים, לִמֵּד לְכָל אֶחָד וְאֶחָד אֻמָּנוּת, בָּחַר לְאֶחָד שֶׁיְּהא מְשַׁמְּשׁוֹ וְלֹא לִמְּדוֹ אֻמָּנוּת, אָמַר לוֹ לְכָל חֲבֵרַי נָתַתָּ אֻמָּנוּת וְלִי אֵין אַתָּה מְלַמֵּד אֻמָּנוּת, אָמַר לוֹ דַּיְּךָ שֶׁאַתָּה אוֹכֵל שִׁיּוּרֵי שֻׁלְחָנִי. כָּךְ אָמְרוּ לְוִיִּים וְכֹהֲנִים לְמֹשֶׁה, לְכָל הַשְׁבָטִים נָתַתָּ חֵלֶק בָּאָרֶץ וְלָנוּ לֹא נָתַתָּ, אָמַר לָהֶם דַּיְּכֶם שֶׁאַתֶּם אוֹכְלִין שִׁיּוּרֵי מִי שֶׁאָמַר וְהָיָה הָעוֹלָם. (ויקרא ו, ט) "וְהַנּוֹתֶרֶת (מִן הַמִּנְחָה) [מִמֶּנָה] יֹאכְלוּ אַהֲרֹן וּבָנָיו". פָּרָשָׁה זוֹ סְמוּכָה לְפָרָשַׁת הַמֶּלֶךְ לְלַמֶּדְךָ שֶׁאִם אֵין מֶלֶךְ אֵין כֹּהֵן וְאִם אֵין כֹּהֵן אֵין מֶלֶךְ. וְכֵן אַתָּה מוֹצֵא, בְּכָל מָקוֹם הֵן סְמוּכִין זֶה לָזֶה שֶׁנֶּאֱמַר (איכה ב, ו) "וַיִּנְאַץ בְּזַעַם אַפּוֹ מֶלֶךְ וְכֹהֵן". וְאוֹמֵר (וַיַּמְלִיכוּ שְׁלֹמֹה וְאֶת צָדוֹק מָשְׁחוּ לְכֹהֵן עֲלֵיהֶם)  ["וַיַּמְלִיכוּ שֵׁנִית לִשְׁלֹמֹה בֶן (דָּוִד) [דָּוִיד] וַיִּמשְׁחוּ לַה' לְנָגִּיד וּלְצָדוֹק (הַכֹּהֵן) [לְכֹהֵן"]]. וְכֵן הוּא אוֹמֵר (שה"ש ז, ו) "רֹאשֵׁךְ עָלַיִךְ כַּכַּרְמֶל וְגוֹ'. דָּבָר אַחֵר "לֹא יִהְיֶה לַכֹּהֲנִים הַלְוִיִּם". בְּאַרְבָּעָה וְעֶשְׂרִים מְקוֹמוֹת נִקְרְאוּ כֹּהֲנִים לְוִיִּם. צָפָה מֹשֶׁה בְּרוּחַ הַקֹּדֶשׁ שֶׁעֶזְרָא עוֹלֶה מִבָּבֶל לִירוּשָׁלַיִם וְהוּא מְבַקֵּשׁ לְוִיִּים שֶׁיֹּאמְרוּ שִׁירָה וְלֹא יִמְצָאֵם שֶׁנֶּאֱמַר (עזרא ח, טו) "וּמִבְּנֵי לֵוִי לֹא מָצָאתִ[י] שָׁם" וְהוּא מַעֲמִיד כֹּהֲנִים וְאוֹמְרִים שִׁירָה. אָמְרוּ לוֹ, מִדַּעְתְּךָ עָשִׂיתָ כָּךְ. אָמַר לָהֶם, מֹשֶׁה לִמְּדַנִי, לֹא יִהְיֶה וְגוֹ'. אִשֵּׁי ה' וְנַחֲלָתוֹ יֹאכֵלוּן. מָשָׁל לְנָזִיר וְשִׁכּוֹר שֶׁנִּקְרְאוּ לְבֵית הַמִּשְׁתֶּה, הָיוּ מוֹזְגִים לַנָּזִּיר יַיִן וְהוּא נוֹטֵל אֶת הַכּוֹס וּמַרְחִיקוֹ וְנוֹתְנוֹ לַשִּׁכּוֹר וְשׁוֹתֶה אוֹתוֹ. כָּךְ רֵיחַ הַקָּרְבָּנוֹת עוֹלִין לְמַעְלָה רֵיחַ נִיחוֹחַ וְהָאֵשׁ אוֹכֶלֶת אֶת הַקָּרְבָּנוֹת, וּמִשִּׁיּוּר הָאֵשׁ הַכֹּהֲנִים אוֹכְלִים. וְנַחֲלָה לֹא יִהְיֶה לּוֹ. מָשָׁל לְאַב- בֵּית דִּין שֶׁהָיוּ לוֹ בָנִים הַרְבֵּה וְהָיוּ כֻּלָּן עַמֵּי הָאָרֶץ וּבְנוֹ הַגָּדוֹל בֶּן תּוֹרָה, כָתַב לְכָל אֶחָד וְאֶחָד חֶלְקוֹ חוּץ מִבְּנוֹ הַגָּדוֹל, אָמַר לְכָל אֶחָד וְאֶחָד נָתַתָּ חֵלֶק וְלִי אֵין אַתָּה כוֹתֵב, אָמַר לוֹ דַּיְךָ תָּפוּשׂ אֶת מְקוֹמִי. כָּךְ אָמַר שֵׁבֶט לֵוִי לִפְנֵי הַקָּדוֹשׁ בָּרוּךְ הוּא, לְכָל הַשְּׁבָטִים כָּתַבְתָּ מַתָּנָה וְלָנוּ אִי אַתָּה כוֹתֵב, אָמַר לָהֶם, דַּיְּכֶם שֶׁאַתֶּם יוֹרְשִׁים אֶת חֶלְקִי כְּמָה שֶׁנֶּאֱמַר "וְנַחֲלָה לֹא יִהְיֶה לּוֹ" וְגוֹ'.

אָמַר רַב חִסְדָּא, הַמַּזִּיק מַתְּנוֹת כְּהֻנָּה אוֹ שֶׁאֲכָלָן פָּטוּר מִלְשַׁלֵּם. מַאי טַעֲמָא, אִיבָּעִית אֵימָא מִשּׁוּם דִּכְתִיב זֶה וְאִיבָּעִית אֵימָא מִשּׁוּם דַּהֲוָה לֵיהּ מָמוֹן שֶׁאֵין לוֹ תוֹבְעִין. מֵיתִיבֵי וְזֶה יִהְיֶה מִשְׁפָּט הַכֹּהֲנִים, מְלַמֵּד שֶׁהַמַּתָּנוֹת דִּין. לְמַאי הִילְכָתָא, לָאו לְהוֹצִיאָן בְּדַיָּנִין. לָא, לְחַלְּקָן בְּדַיָּנִין, דַּאֲמַר רַבִּי שְׁמוּאֵל בַּר נַחְמָנִי אֲמַר רַבִּי יוֹנָתָן, מִנַּיִן שֶׁאֵין נּוֹתְנִין מַתָּנוֹת לְכֹהֵן עַם הָאָרֶץ, שֶׁנֶּאֱמַר (דהי"ב לא, ד) "וַיֹּאמֶר לָעָם לְי(וֹ)שְׁבֵי יְרוּשָׁלַ(יִ)ם לָתֵת מְנָת (לַכֹּהֲנִים) [הַכֹּהֲנִים] (וְלַלְּוִיִּם) [וְהַלְּוִיִּם] לְמַעַן יֶחֶזְקוּ בְּתוֹרַת ה'", כָּל הַמַּחֲזִיק בְּתוֹרַת ה' יֵשׁ לוֹ "מְנָת" וְשֶׁאֵינוֹ מַחֲזִיק בְּתוֹרַת ה' אֵין לוֹ מְנָת. תָּא שְׁמַע רַבִּי יְהוּדָה בֶּן בְּתֵירָא אוֹמֵר, מִשְׁפַּט, מְלַמֵּד שֶׁהַמַּתָּנוֹת דִּין, יָכוֹל אֲפִלּוּ חָזֶה וְשׁוֹק דִּין, תַּלְמוּד לוֹמַר "זֶה". לְמַאי, אִילֵימָא לְחַלְּקָן בְּדַיָּנִין אָטוּ חָזֶה וְשׁוֹק לַאו לְדַיָנִין מִיחְלְקוּ, אֶלָּא לַאו לְהוֹצִיא בְּדַיָּנִין. הָכָא בְּמַאי עָסְקִינַן, דַּאֲתוֹ לִידֵיהּ. אִי הָכֵי מַאי לְמֵימְרָא. דְּאָתִי לִידֵיהּ בְּטִבְלַיְהוּ וְקָסְבַר מַתָּנוֹת שֶׁלֹּא הוּרְמוּ כְּמִי שֶׁהוּרְמוּ דַּמְיָין.

דְּרַשׁ רָבָא, מֵאֵת הָעָם וְלֹא מֵאֵת הַכֹּהֲנִים, כְּשֶׁהוּא אוֹמֵר מֵאֵת זֹבְחֵי הַזֶּבַח אֲפִלּוּ כֹּהֵן טַבָּח בְּמַשְׁמָע. זִקְנֵי דָּרוֹם אָמְרוּ, כֹּהֵן טַבָּח שְׁתַּיִם וְשָׁלֹשׁ שַׁבָּתוֹת פָּטוּר מִן הַמַּתָּנוֹת, מִכָּאן וְאֵילָךְ חַיָּב. וְהָנֵי מִלֵּי דְּלָא קְבַע מַסַחְתָּא אֲבָל קְבַע מַסַחְתָּא חַיָּב. אָמַר רַב חִסְדָּא, הַאי טַבָּחָא כֹּהֲנָא דְּלָא מַפְרַשׁ מַתְּנָתָא לֵיהֲוֵי בְּשַׁמְתָּא דּה' אֱלֹהֵי יִשְׂרָאֵל.

"אִם שׁוֹר אִם שֶׂה". תָּנוּ רַבָּנָן הַזְּרוֹעַ וְהַלְּחָיַיִם וְהַקֵּבָה נוֹהֲגִים בְּכִלְאַיִם וּבִכְוִי. רַבִּי אֱלִיעֶזֶר אוֹמֵר, כִּלְאַיִם הַבָּא מִן הָעֵז וּמִן הָרָחֵל חַיָּב בְּמַתָּנוֹת, מִן הַצְּבִיָּה פָּטוּר מִן הַמַּתָּנוֹת. מִּכְּדֵי קְיָמָא לָן דִּלְעִנְיַן כִּסּוּי הַדָּם וּמַתָּנוֹת לָא מַשְׁכַּחַת לָהּ אֶלָּא בִּצְבִי הַבָּא עַל הַתְּיָשָׁה וּבֵין לְרַבִּי אֱלִיעֶזֶר וּבֵין לְרַבָּנַן מִסָּפְּקָא לְהוֹ אִי חוֹשְׁשִׁין לְזֶרַע הָאָב אִי אֵין חוֹשְׁשִׁין וּבְשֶׂה וְלָא מִקְצַת שֶׂה קָמִיפְלָגֵי מַר סְבַר שֶׂה וְלָא מִקְצַת שֶׂה וּמַר סְבַר שֶׂה וַאֲפִלּוּ מִקְצָת שֶׂה, בִּשְׁלָמָא רַבִּי אֱלִיעֶזֶר דִּפְטַר קָסְבַר שֶׂה וְלָא מִקְצָת שֶׂה אֶלָּא לְרַבָּנַן נְהִי נַמֵּי דְקָסָבְרֵי שֶׂה וַאֲפִלּוּ מִקְצָת שֶׂה פְּלָגָא לִישְׁקוֹל וְאִידָךְ פְּלָגָא לֵימָא לֵיהּ אַיְתֵי רְאָיָה דְּאֵין חוֹשְׁשִׁין לְזֶרַע הָאָב וּשְׁקוֹל. אֲמַר רַב הוּנָא בַּר חִיָּא, מַאי חַיָּב נַמֵּי, חַיָּב בַּחֲצִי מַתָּנוֹת. כִּי אֲתָא רַבִּין אֲמַר רַבִּי יוֹחָנָן, כְּוִי לְרַבָּנַן חַיָּב בְּכֻלְּהוֹ מַתָּנוֹת, דְּתַנְיָא שׁוֹר, מַה תַּלְמוּד לוֹמַר "אִם שׁוֹר", לְרַבּוֹת אֶת הַכִּלְאַיִם, שֶׂה מַה תַּלְמוּד לוֹמַר, לְרַבּוֹת אֶת הַכְּוִי. וְרַבִּי אֱלִיעֶזֶר, הַאי אִם- שֶׂה מַאי עָבִיד לֵיהּ. מִיבָּעֵי לֵיהּ לְחַלֵּק. וְרַבָּנַן לְחַלֵּק מִנָּא לְהוֹ. מֵאֵת זֹבְחֵי הַזֶּבַח. וְרַבִּי אֱלִיעֶזֶר, מִיבָּעֵי לֵיהּ לְכִדְרָבָא, דַּאֲמַר רָבָא הַדִּין עִם הַטַּבָּח.

"וְנָתַן לַכֹּהֵן הַזְּרֹעַ". כִּי אֲתָא עוּלָא יָהִיב מַתָּנָא לְכֹהַנָתָא. אִלְמָא קָסְבַר עוּלָא כֹּהֵן וַאֲפִלּוּ כֹּהֶנֶת. אֵיתִיבֵיהּ רָבָא, מִנְחַת כֹּהֶנֶת נֶאֱכֶלֶת מִנְחַת כֹּהֵן אֵינָהּ נֶאֱכֶלֶת, וְאִי אָמַרְתְּ כֹּהֵן וַאֲפִלּוּ כֹּהֶנֶת וְהָכְתִיב  "וְכָל מִנְחַת כֹּהֵן כָּלִיל תִּהְיֶה לֹא תֵאָכֵל". אֲמַר לֵיהּ, אַהֲרֹן וּבָנָיו כְּתוּבִין בַּפָּרָשָׁה. דְּבֵי רַבִּי יִשְׁמָעֵאל תַּנָּא לַכֹּהֵן, וְלֹא כֹּהֶנֶת, וְיִלְמֹד סָתוּם מִן הַמְפֹרָשׁ. דְּבֵי רַבִּי אֱלִיעֶזֶר בֶּן יַעֲקֹב תַּנָא כֹּהֵן וַאֲפִלּוּ כֹּהֶנֶת, הָוֵי מִעוּט אַחַר מִעוּט וְאֵין מִעוּט אַחַר מִעוּט אֶלָּא לְרַבּוֹת. רַב כַּהֲנָא אָכִיל בִּשְׁבִיל אִשְׁתּוֹ וְכוּ'. וְהִלְכָתָא כְּוָותֵיהּ דְּעוּלָא.

הַהוּא לִיוָאָה דַּהֲוָה חָטִיף מַתָּנָתָא, אֲתוֹ אָמְרֵי לֵיהּ לְרַב. אֲמַר, לָא מִיסְתָּיָיא דְּלָא שָׁקְלִינַן מִנֵּיהּ אֶלָּא מִיחְטִיף נַמֵּי חָטִיף. וְרַב, אִי אִקָּרֵי עַם מִישְׁקַל נַמֵּי לִשְׁקוֹל מִנַּיְהוּ, וְאִי לָא אִיקָּרֵי עַם רַחֲמָנָא פָּטְרֵיהּ. רַב מִסָּפְקָא לֵיהּ אִי מִ(י)קָּרֵי עָם אִי לָא אִ(י)קָּרֵי עַם. תַּנָּאֵי הִיא, דְּתַנְיָא (ויקרא טז, לג) "וְכִפֵּר אֶת מִקְדַּשׁ הַקֹדֶשׁ" זֶה לִפְנַי וְלִפְנִים וְכוּ' עַד "יְכַפֵּר" אֵלּוּ הַלְוִיִּים, וְתַנְיָא אִידָךְ "יְכַפֵּר" אֵלּוּ עֲבָדִים. מַאי לָאו בְּהָא קָמִיפְלָגֵי, מַר סְבַר אִ(י)קָּרֵי עָם וּמַר סְבַר לָא אִ(י)קָּרֵי עָם, וְרַב מִסָּפְקֵי לֵיהּ אִי כְּהַאי תַּנָּא אִי כְּהַאי תַּנָּא.

אֲמַר רַב חִסְדָּא, מַתְּנוֹת כְּהֻנָּה אֵינָן נֶאֱכָלוֹת אֶלָּא צָלִי, וְאֵינָן נֶאֱכָלוֹת אֶלָּא בְּחַרְדָּל, מַאי טַעֲמָא, אֲמַר קְרָא  "לְמָשְׁחָה", לִגְדֻלָּה, כְּדֶרֶךְ שֶׁהַמְּלָכִים אוֹכְלִים. אֲמַר רַב חִסְדָּא, מַתְּנוֹת כְּהֻנָּה זְרוֹעַ לְאֶחָד וְקֵבָה לְאֶחָד לְחָיַיִם לִשְׁנַיִם. אֵינִי, וְהָא כִּי אֲתָא רַב יִצְחָק בַּר יוֹסֵף אֲמַר, בְּמַעֲרָבָא פַּלְגִינַן לָהֶן גָּרְמֵי גָּרְמֵי. הֲתַם בִּדְתוֹרָא.

אֵיזֶהוּ זְרוֹעַ, מִן הַפֶּרֶק שֶׁל אַרְכֻּבָּה עַד כַּף שֶׁל יָד, וְהוּא שֶׁל נָזִיר, וּכְנֶגְדּוֹ בָּרֶגֶל שׁוֹק. רַבִּי יְהוּדָה אוֹמֵר, שׁוֹק מִן הַפֶּרֶק שֶׁל אַרְכֻּבָּה עַד סֹבֶךְ שֶׁל רֶגֶל. אֵיזֶהוּ לֶחִי, מֵהַפֶּרֶק שֶׁל לֶחִי עַד פִּקָּה שֶׁל גַּרְגֶּרֶת. תָּנוּ רַבָּנָן הַזְּרֹעַ זֶה יָמִין. אוֹ אֵינוֹ אֶלָּא שֶׁל שְׂמֹאל. תַּלְמוּד לוֹמַר "הַזְּרֹעַ". מַאי תַּלְמוּדָא. כִּדְאֲמַר רָבָא (בראשית לב, לב) "הַיָּרֵךְ", הַמְיֻמֶּנֶת שֶׁבְּיָרֵךְ, הָכֵי נַמֵּי הַזְּרֹעַ, מְיֻמָּן שֶׁבַּזְרוֹעַ. וְהַלְּחָיַיִם, לְמַאי אֲתָא. לְרַבּוֹת צֶמֶר שֶׁבְּרֹאשׁ כְּבָשִׂים וְשֵׂעָר שֶׁבִּזְקַן תְּיָשִׁים. וְהַקֵּבָה, לְמַאי אֲתָא. (כִדְתַנְיָא) [לְהָבִיא] חֵלֶב שֶׁעַל גַּבֵּי הַקֵּבָה וְחָלָב שֶׁבְּתוֹךְ הַקֵּבָה, דַּאֲמַר רַבִּי (יְהוּדָה) [יְהוֹשֻׁעַ] כֹּהֲנִים נָהֲגוּ בּוֹ עַיִן יָפָה וּנְתָנוּהוּ לַבְּעָלִים, טַעֲמָא דְּנָהֲגוּ הָא לָא נָהֲגוּ דִּידְהוּ נִינְהוּ. דּוֹרְשֵׁי חֲמוּרוֹת הָיוּ אוֹמְרִים, הַזְּרֹעַ, כְּנֶגֶד הַיָּד, וְכֵן הוּא אוֹמֵר (במדבר כה, ז) "וַיִּקַּח רֹמַח בְּיָדוֹ". וּלְחָיַיִם, כְּנֶגֶד תְּפִלָּה, וְכֵן הוּא אוֹמֵר  "וַיַּעֲמֹד פִּנְחָס וַיְפַלֵּל". קֵבָה, כְּמַשְׁמָעָהּ, וְכֵן הוּא אוֹמֵר (במדבר כה, ח) "וְאֶת הָאִשָּׁה אֶל קָבָתָהּ". וְתַנָּא מַיְתִי לָהּ מֵהָכָא, דְּתַנְיָא (ויקרא ז, לב) "שׁוֹק הַיָּמִין", אֵין לִי אֶלָּא שׁוֹק הַיָּמִין, זְרוֹעַ הַמֻּקְדָּשִׁין מִנַּיִן, תַּלְמוּד לוֹמַר (שם) "תְרוּמָה", זְרוֹעַ חֻלִּין מִנַּיִן, תַּלְמוּד לוֹמַר  "תִּתְּנוּ". אֵיזֶהוּ לֶחִי. מִן הַפֶּרֶק שֶׁל לֶחִי וְעַד פִּקָּה שֶׁל גַּרְגֶּרֶת. וְהָתַנְיָא נוֹטְלָהּ וּבֵית שְׁחִיטָה עִמָּהּ. לָא קַשְׁיָא, הָא רַבִּי חֲנִינָא בֶּן אַנְטִיגְנוֹס וְהָא רַבָּנַן, דְּתַנְיָא מֻגְרֶמֶת פְּסוּלָה, הֵעִיד רַבִּי חֲנִינָא בֶּן אַנְטִיגְנוֹס עַל מֻגְרֶמֶת שֶׁהִיא כְשֵׁרָה. וְאִיבָּעִית אֵימָא, הָא וְהָא רַבָּנַן וְלָא קַשְׁיָא, מַאי עִמָּהּ, עִמָּהּ דִּבְהֵמָה.

אֲמַר רָבָא, בְּדִיק לָן רַב יוֹסֵף, הַאי כַּהֲנָא דְּחָטִיף מַתָּנָתָא חִבּובֵי מְחַבֵּב מִצְוָה אוֹ זִלְזוּלֵי מְזַלְזֵל בַּמִצְוָה, וּפְשִׁיטְנָא לֵיהּ וְנָתַן וְלֹא שֶׁיִּטֹּל מֵעַצְמוֹ. אֲמַר אַבָּיֵי מֵרִישׁ הֲוָה אָמֵינָא הָבוּ לִי מַתָּנָתָא, אָמֵינָא חִבּוּבֵי קָא מְחַבַּבְנָא בַּמִצְוָה, כֵּיוָן דִּשְׁמָעְנָא לְהָא דְּתַנְיָא רַבִּי מֵאִיר אוֹמֵר חֶלְקָם שָׁאֲלוּ בְּפִיהֶם מֵימַר לָא אָמֵינָא וְאִי יָהֲבוּ לִי שָׁקִילְנָא, כֵּיוָן דִּשְׁמַעְנָא לְהָא דְּתַנְיָא הַצְּנוּעִין מוֹשְׁכִין אֶת יְדֵיהֶן מִשְׁקַל נַמֵּי לָא שָׁקִילְנָא לְבַר מִמַּעֲלֵי יוֹמָא דְּכִפּוּרֵי לְאַחְזוּקֵי נַפְשָׁאָי בְּכֹהֲנָא. וְלִפְרֹס יָדֵיהּ. אָנְסֵי לֵיהּ עִדָּנֵיהּ. אֲמַר רַב יוֹסֵף, הַאי כַּהֲנָא דְּאִית לֵיהּ צוֹרְבָא מֵרַבָּנַן בְּשַׁבָּבוּתֵיהּ וּדְחִיקָא לֵיהּ מִילְתָא לִיזְכֵי לֵיהּ מַתָּנָתָא, וְאַף עַל גַּב דְּלָא אֲתָא לְיָדֵיהּ.

הַזְּרוֹעַ וְהַלְּחָיַיִם וְהַקֵּבָה נוֹהֲגִין בְּחֻלִּין אֲבָל לֹא בְּמֻקְדָּשִׁין, שֶׁהָיָה בַּדִּין וּמָה אִם הַחֻלִּין שֶׁאֵין חַיָּבִין בְּחָזֶה וְשׁוֹק חַיָּבִין בְּמַתָּנוֹת קָדָשִׁים שֶׁהֵן חַיָּבִין בְּחָזֶה וְשׁוֹק אֵינוֹ דִין שֶׁחַיָּבִין בְּמַתָּנוֹת, תַּלְמוּד לוֹמַר (ויקרא ז, לד) "וָאֶתֵּן אוֹתָם לְאַהֲרֹן הַכֹּהֵן וּלְבָנָיו לְחָק עוֹלָם", אֵין לוֹ אֶלָּא מַה שֶּׁאָמוּר בָּעִנְיָן. טַעְמָא דְּכָתַב רַחֲמָנָא "אוֹתָם" הָא לָאו הָכֵי הֲוָה אָמֵינָא. קָדָשִׁים חַיָּבִין בְּמַתָּנוֹת, אִיכָּא לְמִיפְרַךְ מַה לְּחֻלִּין שֶׁכֵּן חַיָּבִין בִּבְכוֹרָה. תֵּיתֵי מִזְּכָרִים מַה לִּזְכָרִים שֶׁכֵּן חַיָּבִין בְּרֵאשִׁית הַגֵּז. תֵּיתֵי מִתְּיָשִׁים. מַה לִּתְיָשִׁים שֶׁכֵּן נִכְנָסִין לַדִּיר לְהִתְעַשֵּׂר. תֵּיתֵי מִזְּקֵנִים. מַה לִּזְּקֵנִים שֶׁכֵּן נִכְנָסִין לַדִּיר לְהִתְעַשֵׁר. תֵּיתֵי מִלָּקוּחַ וְיָתוֹם. מַה לְלָּקוּחַ וְיָתוֹם שֶׁכֵּן בְּמִינָן נִכְנָסִין לַדִּיר לְהִתְעַשֵׁר. בְּמִינָן קָאֲמַרְתְּ, קָדָשִׁים נַמֵּי בְּמִינָן נִכְנָסִין לַדִּיר לְהִתְעַשֵׁר. וְיִהְיוּ חֻלִּין חַיָּבִין בְּחָזֶה וְשׁוֹק מִקַל וָחֹמֶר, וּמַה קָדָשִׁים שֶׁאֵין חַיָּבִין בְּמַתָּנוֹת חַיָּבִין בְּחָזֶה וְשׁוֹק חֻלִּין שֶׁחַיָּבִין בְּמַתָּנוֹת אֵינוֹ דִין שֶׁחַיָּבִין בְּחָזֶה וְשׁוֹק. אֲמַר קְרָא וְזֶה יִהְיֶה מִשְׁפַּט הַכֹּהֲנִים, זֶה אִין מִידֵי אַחֲרִינָא לָא. אֶלָּא טַעֲמָא דִּכְתַב רַחֲמָנָא וְזֶה הָא לָאו הָכֵי הֲוָה אָמֵינָא חֻלִּין חַיָּבִין בְּחָזֶה וְשׁוֹק, וְהָא בָּעוּ תְנוּפָה. הֵיכִי לִינְפִינְהוּ, אִי אֲבְרָאֵי "לִפְנֵי ה'" כְּתִיב, אִי מִגַּוָאֵי קָא מְעַיַּיל חֻלִּין לַעֲזָרָה, הִילְכָךְ לָא אֶפְשָׁר. אֶלָּא זֶה לָמָּה לִי. לִכְדְרַב חִסְדָּא, דַּאֲמַר רַב חִסְדָּא הַמַּזִּיק מַתְּנוֹת כְּהֻנָּה אוֹ שֶׁאֲכָלָן פָּטוּר מִלְּשַׁלֵּם.

{rרמז תתקטזr}  "וְזֶה יִהְיֶה מִשְׁפַּט הַכֹּהֲנִים מֵאֵת הָעָם". וְלֹא מֵאֵת אֲחֵרִים וּמֵאֵת כֹּהֲנִים. מֵאֵת זֹבְחֵי הַזֶּבַח. פְּרָט לִטְרֵפָה. מֵאֵת זֹבְחֵי הַזֶּבַח. אֵין לוֹ אֶלָּא בִּשְׁעַת זְבִיחָה בִּלְבַד. מִכָּאן אָמְרוּ גֵּר שֶׁנִּתְגַּיֵּר וְהָיְתָה לוֹ פָּרָה, נִשְׁחֲטָה עַד שֶׁלֹּא נִתְגַּיֵּר פָּטוּר, מִשֶּׁנִּתְגַּיֵּר חַיָּב, סָפֵק פָּטוּר וְהַמּוֹצִיא מֵחֲבֵרוֹ עָלָיו הָרְאָיָה. אִם שׁוֹר אִם שֶׂה. לְרַבּוֹת כִּלְאַיִם. אִם שׁוֹר אִם שֶׂה. בֵּין בָּאָרֶץ בֵּין בְּחוּץ לָאָרֶץ. וַהֲלֹא דִּין הוּא, חַיָּב כָּאן וְחַיָּב בְּרֵאשִׁית הַגֵּז, מַה מָּצִינוּ בְּרֵאשִׁית הַגֵּז נוֹהֵג בָּאָרֶץ וּבְחוּצָה לָאָרֶץ אַף מַתְּנוֹת כְּהֻנָּה נוֹהֲגוֹת בָּאָרֶץ וּבְחוּצָה לָאָרֶץ. אוֹ כָּלֵךְ לְדֶרֶךְ זוֹ, חַיָּב כָּאן וְחַיָּב בִּתְרוּמַת רֵאשִׁית, מַה תְּרוּמַת רֵאשִׁית אֵינוֹ חַיָּב אֶלָּא בָּאָרֶץ אַף מַתָּנוֹת אֵין חַיָּב אֶלָּא בָּאָרֶץ. נִרְאֶה לְמִי דּוֹמֶה, דָּנִין דָּבָר שֶׁאֵין תָּלוּי בָּאָרֶץ וּבְקֹדֶשׁ [מִדָּבָר שֶׁאֵין תָּלוּי בָּאָרֶץ וּבְקֹדֶשׁ] וְאַל תּוֹכִיחַ תְּרוּמַת רֵאשִׁית (הַגֵּז) שֶׁהִיא תְּלוּיָה בָּאָרֶץ וּבְקֹדֶשׁ. אוֹ כָּלֵךְ לְדֶרֶךְ זוֹ, דָּנִין דָּבָר שֶׁנּוֹהֵג בֵּין בִּמְרֻבֶּה בֵּין בְּמֻעָט מִדָבָר שֶׁנּוֹהֵג בֵּין בִּמְרֻבֶּה בֵּין בְּמֻעָט וְאַל יוֹכִיחַ רֵאשִׁית הַגֵּז שֶׁאֵינוֹ נוֹהֵג אֶלָּא בִּמְרֻבֶּה. תַּלְמוּד לוֹמַר "אִם שׁוֹר אִם שֶׂה", בֵּין בָּאָרֶץ בֵּין בְּחוּצָה לָאָרֶץ. וְנָתַן לַכֹּהֵן. לַכֹּהֵן עַצְמוֹ. הַזְּרֹעַ. זְרוֹעַ שֶׁל יָמִין. וְהַלְּחָיַיִם. זֶה לֶחִי הַתַּחְתּוֹן.

{pפסוק ד-הp} {rרמז תתקיזr}  "רֵאשִׁית דְּגָנְךָ". מְלַמֵּד שֶׁאֵין תּוֹרְמִין אֶלָּא מִן הַמֻּבְחָר. מַה מָּצִינוּ בִּשְׁנֵי מִינִין שֶׁבָּאִילָן אֵין תּוֹרְמִין מִזֶּה עַל זֶה, כָּךְ שְׁנֵי מִינִין שֶׁבַּתְּבוּאָה וְשֶׁבַּיָּרָק אֵין תּוֹרְמִין מִזֶּה עַל זֶה.

"רֵאשִׁית גֵּז צֹאנְךָ". רֵאשִׁית הַגֵּז נוֹהֵג בְּחֻלִּין אֲבָל לֹא בְּמֻקְדָּשִׁין, אֲמַר קְרָא צֹאנְךָ. וְלֹא שֶׁל הֶקְדֵּשׁ. אֶלָּא טַעְמָא דַּאֲמַר רַחֲמָנָא צֹאנְךָ הָא לָאו הָכִי הֲוָה אָמֵינָא קָדָשִׁים חַיָּבִים בְּרֵאשִׁית הַגֵּז, הָא לָאו בְּנֵי גִּזָּה נִינְהוּ דִּכְתִיב  "לֹא תַעֲבֹד בִּבְכ(וֹ)ר שׁוֹרֶךָ וְלֹא תָגֹז בְּכוֹר צֹאְנֶךָ". אֲמַר רָבָא, בְּמַקְדִּישׁ גִּזָּה עַצְמָהּ, סָלְקָא דַעְתָּךָ אֲמִינָא לִיגְזוֹז וְלֵיתִיב לֵיהּ, אֲמַר קְרָא רֵאשִׁית גֵּז צֹאנְךָ תִּתֶּן לוֹ, מִי שֶׁאֵינוֹ מְחֻסָּר אֶלָּא גִּזָּה וּנְתִינָה יָצָא זֶה שֶׁמְּחֻסָּר גִּזָּה וּנְתִינָה וּפְדִיָּה. אֶלָּא צֹאנְךָ לְמַאי אֲתָא. לְכִדְתַנְיָא בְּהֵמַת הַשֻּׁתָּפִין חַיֶּבֶת בְּרֵאשִׁית הַגֵּז, וְרַבִּי אִלְעַאי פּוֹטֵר. מַאי טַעְמָא דְּרַבִּי אִלְעַאי. אֲמַר קְרָא צֹאנְךָ, וְלֹא שֻׁתָּפוּת. וְרַבָּנַן, הַהוּא לְמַעוּטֵי שֻׁתְּפוּת נָכְרִי. וְרַבִּי אִלְעַאי, תַּרְוַיְהוּ נָפְקָא, שֻׁתְּפוּת נָכְרִי אַמַּאי פָּטוּר, דְּלָא מִיַּחֲדָא לֵיהּ, לְיִשְׂרָאֵל נַמֵּי לָא מִיַּחֲדָא לֵיהּ. וְרַבָּנַן, נָכְרִי לָאו בַּר חִיּוּבָא הוּא. אֲמַר רָבָא, וּמוֹדֶה רַבִּי אִלְעַאי בִּתְרוּמָה אַף עַל גַּב דִּכְתִיב "דְּגָנְךָ" דִּידָךְ אִין דְּשֻׁתָּפוּת לָא כְּתַב רַחֲמָנָא (במדבר יח, כז) "תְּרוּמַתְכֶם". אֶלָּא דְּגָנְךָ לָמָּה לִי. לְמַעוּטֵי שֻׁתְּפוּת נָכְרִי.

אֲמַר (רָבִינָא) [רַבִּי חֲנִינָא] מִסּוּרָא, לֵיתְנהוּ לְהָנֵי כְּלָלֵי, דְּתַנְיָא בְּהֵמַת הַשֻּׁתָּפִין חַיֶּבֶת בְּמַתָּנוֹת, וְרַבִּי אִלְעַאי פּוֹטֵר, מַאי טַעְמָא, נְתִינָה מֵרֵאשִׁית הַגֵּז, אִי סָלְקָא דַעְתָּךְ בִּתְּרוּמָה מִחָיֵיב לֵילַף נְתִינָה נְתִינָה מִתְּרוּמָה, אֶלָּא שְׁמַע מִנָּהּ בִּתְרוּמָה נַמֵּי פּוֹטֵר. אִי מַה תְּרוּמָה בָּאָרֶץ אִין בְּחוּצָה לָאָרֶץ לָא אַף מַתָּנוֹת בָּאָרֶץ אִין בְּחוּצָה לָאָרֶץ לָא. אֲמַר רַב יוֹסֵף מִנְּהַרְבִּיל אִין, וְהָא תַּנְיָא אֲמַר רַבִּי אִלְעַאי מַתָּנוֹת אֵין נוֹהֲגוֹת אֶלָּא בָּאָרֶץ וְרֵאשִׁית הַגֵּז אֵין נוֹהֶגֶת אֶלָּא בָּאָרֶץ. [מַאי טַעְמָא דְּרַבִּי אִלְעַאי. אֲמַר רָבָא, יָלִיף נְתִינָה נְתִינָה מִתְּרוּמָה, מַה תְּרוּמָה בָּאָרֶץ אִין בְּחוּצָה לָאָרֶץ לָא אַף רֵאשִׁית הַגֵּז, אֲמַר לֵיהּ אַבָּיֵי], אִי מַה תְּרוּמָה טוֹבֶלֶת אַף רֵאשִׁית הַגֵּז טוֹבֶלֶת. אֲמַר לֵיהּ, אֲמַר קְרָא וְרֵאשִׁית גֵּז צֹאנְךָ תִּתֶּן לוֹ, אֵין לְךָ בּוֹ אֶלָּא לִתְּנוֹ לוֹ.

אָמַר רַב נַחְמָן בַּר יִצְחָק, הָאִידְנָא נָהוּג עָלְמָא כְּהָנֵי תְּלָת סָבֵי, כְּרַבִּי אִלְעַאי בְּרֵאשִׁית הַגֵּז דְּאֵינוֹ נוֹהֵג אֶלָּא בָּאָרֶץ, וּכְרַבִּי יְהוּדָה בְּדִבְרֵי תוֹרָה דַּאֲמַר אֵין דִּבְרֵי תוֹרָה מְקַבְּלִים טֻמְאָה, וּכְרַבִּי יֹאשִׁיָּה בְּכִלְאַיִם דְּתַנְיָא רַבִּי יֹאשִׁיָּה אוֹמֵר [לְעוֹלָם אֵינוֹ חַיָּב] עַד שֶׁיִּזְרַע חִטָּה וּשְׂעוֹרָה וְחַרְצָן בְּמַפֹּלֶת יָד.

תַּנְיָא רַבִּי שִׁמְעוֹן פּוֹטֵר אֶת הַטְּרֵפָה מֵרֵאשִׁית הַגֵּז כוּ'. מַאי טַעְמָא דְּרַבִּי שִׁמְעוֹן. יָלִיף צֹאן צֹאן מִמַּעֲשֵׂר, מַה מַּעֲשֵׂר טְרֵפָה לָא, דִּכְתִיב (ויקרא כז, לב) "כֹּל אֲשֶׁר יַעֲבֹר תַּחַת הַשָּׁבֶט" פְּרָט לִטְרֵפָה שֶׁאֵינָהּ עוֹבֶרֶת, אַף רֵאשִׁית הַגֵּז וְכוּ'. וְלֵילַף צֹאן צֹאן מִבְּכוֹר, מַה בְּכוֹר אֲפִלּוּ טְרֵפָה אַף רֵאשִׁית הַגֵּז. מִסְתַּבְּרָא מִמַּעֲשֵׂר הֲוָה לֵיהּ לְמֵילַף שֶׁכֵּן זְכָרִים טְמֵאִין בִּמְרֻבִּים מֵרֶחֶם אָדָם פָּשׁוּט לִפְנֵי הַדִּבּוּר. אַדְרַבָּה, מִבְּכוֹר הֲוָה לֵיהּ לְמֵילַף שֶׁכֵּן יָתוֹם שֶׁלְּקָחוֹ בְּשֻׁתָּפוּת נְתָנוֹ בִּפְנֵי הַכֹּהֵן בִּקְדֻשָּׁה וּבִמְכִירָה. הֲנָךְ נְפִישִׁין. וְאִיבָּעִית אֵימָא, פָּשׁוּט מִפָּשׁוּט עָדִיף לֵיהּ.

חֹמֶר בְּמַתָּנוֹת מֵרֵאשִׁית הַגֵּז, שֶׁהַמַּתָּנוֹת נוֹהֲגִין בְּבָקָר וּבְצֹאן בִּמְרֻבֶּה וּבְמוּעָט, וְרֵאשִׁית הַגֵּז אֵינוֹ נוֹהֵג אֶלָּא בִּרְחֵלִים וְאֵינוֹ נוֹהֵג אֶלָּא בִּמְרֻבֶּה. מִנָּא הָנֵי מִלֵּי. כִּדְאֲמַר רַבִּי יְהוֹשֻׁעַ בֶּן לֵוִי לַעֲמֹד לְשָׁרֵת דָּבָר הָרָאוּי לִהְיוֹת שֵׁרוּת הָכֵי נַמֵּי דָּבָר הָרָאוּי לְשֵׁרוּת. אֶלָּא גִּזָּה גִּזָּה לְמַאי אֲתָא. לְכִדְתָּנָא דְבֵי רַבִּי יִשְׁמָעֵאל כְּבָשִׂים שֶׁצַּמְרָן קָשֶׁה פְּטוּרִין מֵרֵאשִׁית הַגֵּז, שֶׁנֶּאֱמַר  "וּמִגֵּז כְּבָשַׂ(ים) יִתְחַמָּם". תָּנֵי חָדָא הַגּוֹזֵז אֶת הָעִזִּים וְשׁוֹטֵף אֶת רְחֵלִים פָּטוּר. וְתַנְיָא אִידָךְ, חַיָּב. לָא קַשְׁיָא, הָא רַבָּנַן הָא רַבִּי יוֹסֵי, דְּתַנְיָא (ויקרא יט, ט) "וְלֶקֶט קְצִירְךָ לֹא תְלַקֵּט", וְלֹא לֶקֶט קִטּוּף, שֶׁאֵין לֶקֶט אֶלָּא הַבָּא מֵחֲמַת קָצִיר, דִּבְרֵי רַבִּי יוֹסֵי. וּמוֹדֶה רַבִּי יוֹסֵי בְּמִידֵי דְּאוֹרְחֵיהּ, דְּתַנְיָא (שם) "קְצִיר", אֵין לִי אֶלָּא קָצִיר, עוֹקֵר מִנַּיִן, תַּלְמוּד לוֹמַר (שם) "לִקְצֹר", תּוֹלֵשׁ מִנַּיִן, תַּלְמוּד לוֹמַר  ["וּ]בְּקֻצְרְכֶם".

וְכַמָּה הוּא מְרֻבֶּה בֵּית שַׁמַּאי אוֹמְרִים, שְׁתֵּי רְחֵלוֹת, שֶׁנֶּאֱמַר (ישעיה ז, כא) "יְחַיֶּה- אִישׁ עֶגְלַת בָּקָר וּשְׁתֵּי צֹאן", וּבֵית הִלֵּל אוֹמְרִים, חָמֵשׁ, שֶׁנֶּאֱמַר  "חָמֵשׁ צֹאן עֲשׂוּיוֹת", רַבִּי דּוֹסָא בֶּן הַרְכִּינָס אוֹמֵר, חָמֵשׁ רְחֵלוֹת גּוֹזְזוֹת מָנֶה [מָנֶה וּפְרָס] חַיָּבוֹת בְּרֵאשִׁית הַגֵּז, וַחֲכָמִים אוֹמְרִים, חָמֵשׁ רְחֵלוֹת גּוֹזְזוֹת כָּל שֶׁהֵן. בִּשְׁלָמָא לְבֵית שַׁמַּאי תַּרְתֵּי נַמֵּי אִיקְרוּ צֹאן, אֶלָּא לְבֵית הִלֵּל מַאי טַעְמָא. אֲמַר רַב אָשֵׁי, "עֲשׂוּיוֹת", שֶׁמְּעַשּׂוֹת אֶת בַּעֲלֵיהֶן וְאוֹמְרוֹת לוֹ קוּם עֲשֵׂה מִצְוָה. תַּנְיָא רַבִּי יִשְׁמָעאֵל בְּרַבִּי יוֹסֵי אוֹמֵר מִשּׁוּם אָבִיו, אַרְבַּע, שֶׁנֶּאֱמַר (שמות כא, לז) "וְאַרְבַּע צֹאן תַּחַת הַשֶּׂה". תַּנְיָא אָמַר רַבִּי יִשְׁמָעֵאל בְּרַבִּי יוֹסֵי, אִלּוּ דִּבְרֵיהֶם דִּבְרֵי תוֹרָה וּדְבָרַי דִּבְרֵי קַבָּלָה שׁוֹמְעִין דִּבְרֵיהֶם, עַכְשָׁיו שֶׁדִּבְרֵיהֶם דִּבְרֵי קַבָּלָה וּדְבָרַי דִּבְרֵי תוֹרָה נִרְאִין דְּבָרָי. וְהָאֲמַר מַר אֵין הַכְרָעָה שְׁלִישִׁית מַכְרַעַת. אֲמַר רַבִּי יוֹחָנָן, מִפִּי שְׁמוּעָה אֲמָרָהּ, מִפִּי חַגַּי זְכַרְיָה וּמַלְאָכִי. רַבִּי דּוֹסָא בֶּן הַרְכִּינָס אוֹמֵר וְכוּ'. וְכַמָּה כָּל שֶׁהֵן. אֲמַר רַב, מָנֶה וּפְרָס, וּבִלְבַד שֶׁיְּהוּ מְחֻמָּשׁוֹת. וּשְׁמוּאֵל אֲמַר, שִׁשִּׁים, וְנוֹתֵן סֶלַע לַכֹּהֵן. רַבָּה בַּר בַּר חַנָּה אֲמַר רַבִּי יוֹחָנָן, שֵׁשׁ, חָמֵשׁ לַכֹּהֵן וְאֶחָד לוֹ. עוּלָא אֲמַר רַבִּי אֶלְעָזָר, כָּל שֶׁהֵן. תְּנַן כַּמָּה נוֹתֵן לוֹ [מִשְׁקָל חָמֵשׁ סְלָעִים בִּיהוּדָה שֶׁהֵן] עֶשֶר בַּגָּלִיל. בִּשְׁלָמָא לְרַב וְרַבִּי יוֹחָנָן נִיחָא, אֶלָּא לִשְׁמוּאֵל וְרַבִּי אֱלִיעֶזֶר קָשְׁיָא. וְלִיטַעֲמִיךְ, דְּרַב מִי נִיחָא, וְהָא רַב וּשְׁמוּאֵל דְּאָמְרֵי רֵאשִׁית הַגֵּז בְּשִׁשִּׁים. הָא אִ(י)תְּמַר עֲלָה דְּהַהִיא דְּרַב וּשְׁמוּאֵל בְּיִשְׂרָאֵל שֶׁיֵּשׁ לוֹ (צֹאן) [גִּזִּין] הַרְבֵּה עָסְקִינַן וּמְבַקֵּשׁ לִתְנַן לַכֹּהֵן, דְּאָמְרֵי לֵיהּ כָּל חָד וְחָד לָא תִבְצַר לִי מֵחָמֵשׁ סְלָעִים.

וְכַמָּה נוֹתֵן לוֹ, מִשְׁקַל חָמֵשׁ סְלָעִים בִּיהוּדָה שֶׁהֵם עֶשֶר בַּגָּלִיל, וּמְלֻבָּן כְּדֵי לַעֲשׂוֹת מֵהֶן בֶּגֶד קָטָן, שֶׁנֶּאֱמַר "תִּתֶּן לוֹ", שֶׁיְּהֵא בּוֹ כְּדֵי נְתִינָה.

תַּנָּא לֹא שֶׁיְּלַבְּנֶנּו וְיִתְּנֶנּוּ לוֹ, אֶלָּא (כָּל שֶׁאִלּוּ) שֶׁיְּלַבְּנֶנּוּ הַכֹּהֵן וְיַעֲמֹד עַל חָמֵשׁ סְלָעִים כְּדֵי לַעֲשׂוֹת מִמֶּנוּ בֶּגֶד קָטָן. מִנָהָנֵי מִלֵּי. אֲמַר רַבִּי יְהוֹשֻׁעַ בֶּן לֵוִי, דַּאֲמַר קְרָא לַעֲמֹד לְשָׁרֵת, דָּבָר הָרָאוּי לְשֵׁרוּת, וּמַאי נִיהוּ, אַבְנֵט. וְאֵימָא מְעִיל תָּפַסְתָּ מְרֻבֶּה לֹא תָפַסְתָּ, תָּפַסְתָּ מוּעָט תָּפַסְתָּ. וְאֵימָא כִּפָּה שֶׁל צֶמֶר, דְּתַנְיָא כִּפָּה שֶׁל צֶמֶר הָיְתָה מֻנַּחַת בְּרֹאשׁוֹ שֶׁל כֹּהֵן גָּדוֹל וְעָלֶיהָ צִיץ נָתוּן, לְקַיֵּם מַה שֶּׁנֶּאֱמַר (שמות כח, לז) "וְשַׂמְתָּ א(וֹ)תוֹ עַל פְּתִיל תְּכֵלֶת וְהָיָה עַל- הַמִּצְנָפֶת". אֲמַר קְרָא, הוּא וּבָנָיו, דָּבָר שֶׁשָּׁוֶה בְּאַהֲרֹן וּבָנָיו. אַבְנֵט נַמֵּי (הָא) [לָא] שָׁוֶה, הָנִיחָא לְמָאן דַּאֲמַר אַבְנֵטוֹ שֶׁל כֹּהֵן גָּדוֹל [לֹא] זֶהוּ אַבְנֵטוֹ שֶׁל כֹּהֵן הֶדְיוֹט [שָׁפִיר] אֶלָּא לְמָאן דַּאֲמַר (אֵין) זֶהוּ אַבְנֵטוֹ שֶׁל כֹּהֵן הֶדְיוֹט מַאי אִיכָּא לְמֵימַר. שֵׁם אַבְנֵט בְּעָלְמָא.

"וְרֵאשִׁית גֵּז". וְלֹא רֵאשִׁית הַשֶּׁטֶף. רֵאשִׁית (הַ)גֵּז. צֹאנְךָ. פְּרָט לִטְרֵפָה. רֵאשִׁית (הַ)גֵּז. בֵּין בָּאָרֶץ בֵּין בְּחוּצָה לָאָרֶץ. צֹאנְךָ. וְלֹא שֶׁל אֲחֵרִים. מִכָּאן אָמְרוּ הַלּוֹקֵחַ גֵּז צֹאנוֹ שֶׁל נָכְרִי פָּטוּר [מֵרֵאשִׁית הַגֵּז], לָקַח גֵּז צֹאנוֹ שֶׁל חֲבֵרוֹ, אִם שִׁיֵּר הַמּוֹכֵר חַיָּב, וְאִם לָאו הַלּוֹקֵחַ חַיָּב. רַבִּי עֲקִיבָא אוֹמֵר, רֵאשִׁית (הַ)גֵּז, שְׁתַּיִם, גֵּז צֹאנְךָ, אַרְבַּע, תִּתֶּן לוֹ, הֲרֵי חָמֵשׁ.

הָאוֹכֵל תְּרוּמַת חָמֵץ בְּפֶסַח פָּטוּר מִן הַתַּשְׁלוּמִין וּמִדְּמֵי עֵצִים, דִּבְרֵי רַבִּי עֲקִיבָא. וְרַבִּי יוֹחָנָן בֶּן נוּרִי אוֹמֵר, חַיָּב. בַּמֶּה דְבָרִים אֲמוּרִים בְּמַפְרִישׁ תְּרוּמָה וְהֶחְמִיצָה, אֲבָל מַפְרִישׁ תְּרוּמָה חָמֵץ דִּבְרֵי הַכֹּל אֵינָהּ קָדוֹשׁ. מִנָהָנֵי מִלֵּי. אֲמַר רַב נַחְמָן בַּר יִצְחָק, אֲמַר קְרָא תִּתֶּן לוֹ וְלֹא לְאוּרוֹ. רַב הוּנָא בַּר יְהוֹשֻׁעַ אֲמַר, אֲמַר קְרָא רֵאשִׁית, רֵאשִׁית שֶׁשְּׁיָרֶיהָ מֻתָּרִין לְיִשְׂרָאֵל, יָצְתָה זוֹ שֶׁאֵין מֻתָּרִין לְיִשְׂרָאֵל.

"לַעֲמֹד לְשָׁרֵת". יוֹשֵׁב מִנָּלַן. אֲמַר רָבָא אָמַר רַב נַחְמָן, אֲמַר קְרָא לַעֲמֹד לְשָׁרֵת, לַעֲמִידָה בְּחַרְתִּיו וְלֹא לִישִׁיבָה. תָּנוּ רַבָּנָן "לַעֲמֹד לְשָׁרֵת" מִצְוָה, כְּשֶׁהוּא אוֹמֵר הָע(וֹ)מְדִים שָׁם, שָׁנָה עָלָיו הַכָּתוּב לְעַכֵּב. אֲמַר לֵיהּ רָבָא לְרַב נַחְמָן, מִכְּדֵי יוֹשֵׁב כְּזָר דָּמֵי וּמֵיחֵל עֲבוֹדָה, אֵימָא מַה זָּר בְּמִיתָה אַף יוֹשֵׁב בְּמִיתָה, אֲלָמָה תַּנְיָא אֲבָל עָרֵל וְאוֹנֵן וְיוֹשֵׁב אֵינָן בְּמִיתָה אֶלָּא בְּאַזְהָרָה. מִשּׁוּם דְּהָוֵי מְחֻסַּר בְּגָדִים וְשֶׁלֹּא רְחוּץ יָדַיִם וְרַגְלַיִם שְׁנֵי כְתוּבִים הַבָּאִים כְּאֶחָד וְאֵין מְלַמְּדִין, וּלְמָאן דַּאֲמַר מְלַמְּדִין הָוֵי שְׁתוּי יַיִן שְׁלֹשָׁה וּשְׁלֹשָׁה וַדַּאי אֵין מְלַמְּדִין. עוֹמֵד עַל גַּבֵּי כֵלִים עַל גַּבֵּי בְּהֵמָה עַל גַּבֵּי רֶגֶל חֲבֵרוֹ, פָּסוּל. מִנָּלַן. דְּתָנָא דְבֵי רַבִּי יִשְׁמָעֵאל הוֹאִיל וְרִצְפָּה מְקֻדֶּשֶׁת וּכְלֵי שָׁרֵת מְקֻדָּשִׁין, מַה כְּלֵי שָׁרֵת שֶׁלֹּא יְהֵא דָבָר חוֹצֵץ בֵּינוֹ לְבֵין כְּלֵי שָׁרֵת אַף רִצְפָּה וּצְרִיכָא, דְּאִי אַשְׁמוּעִינַן כֵּלִים, דְּלָאו מִינָא דְּבָשָׂר הוּא אֲבָל בְּהֵמָה דְּמִינָא דְבָשָׂר הִיא אֵימָא לָא, וְאִי אַשְׁמְעִינַן בְּהֵמָה, מִשּׁוּם דְּלָאו (מִינָה) [מִינָא] דְּאָדָם הוּא אֲבָל חֲבֵרוֹ דְּאָדָם הוּא אֵימָא לָא, צְרִיכָא.

רַבִּי יְהוֹשֻׁעַ בֶּן לֵוִי אֲמַר, לַעֲמֹד לְשָׁרֵת, דָּבָר הָרָאוּי לִהְיוֹת לְשֵׁרוּת כוּ' .

"הוּא וּבָנָיו כָּל הַיָמִים". רַבִּי נָתָן אוֹמֵר, מַקִּישׁ בָּנָיו לוֹ, מַה הוּא בִּנְשִׂיאוּת כַּפַּיִם אַף בָּנָיו בִּנְשִׂיאוּת כַּפַּיִם, וּכְתִיב "כָּל הַיָּמִים" וְאִתְּקַשׁ בְּרָכָה לְשֵׁרוּת.

"הוּא וּבָנָיו כָּל הַיָּמִים". בֵּין בָּאָרֶץ בֵּין בְּחוּצָה לָאָרֶץ.

{pפסוק ו-חp}  "וְכִי יָבֹא הַלֵּוִי". יָכוֹל בְּבֶן לֵוִי וַדַּאי הַכָּתוּב מְדַבֵּר. תַּלְמוּד לוֹמַר "מֵאַחַד שְׁעָרֶיךָ", שֶׁלֹּא נָטְלוּ שַׁעֲרֵיהֶן בְּמָקוֹם אֶחָד, יָצְאוּ לְוִיִּים שֶׁנָּטְלוּ שַׁעֲרֵיהֶן בְּמָקוֹם אֶחָד. וְשֵׁרֵת. בְּרָאוּי לְשֵׁרוּת, יָצְאוּ לְוִיִּים שֶׁאֵין רְאוּיִין לְשֵׁרוּת. מִכָּל יִשְׂרָאֵל אֲשֶׁר הוּא גָּר שָׁם. בְּכָל מְקוֹמוֹת מוֹשְׁבוֹתֵיהֶם. וּבָא בְּכָל  אַוַּת נַפְשׁוֹ. מִנַּיִן אַתָּה אוֹמֵר כֹּהֵן בָּא וְנוֹשֵׂא כַּפָּיו בְּמִשְׁמָר שֶׁאֵינוֹ שֶׁלּוֹ. תַּלְמוּד לוֹמַר "וּבָא בְּכָל אַוַּת נַפְשׁוֹ". מִנַּיִן אַתָּה אוֹמֵר כָּל הַמִּשְׁמָרוֹת שָׁווֹת בְּקָרְבְּנוֹת הָרֶגֶל. תַּלְמוּד לוֹמַר "וּבָא בְּכָל אַוַּת נַפְשׁוֹ". יָכוֹל לְעוֹלָם. תַּלְמוּד לוֹמַר "מֵאַחַד שְׁעָרֶיךָ", בְּשָׁעָה שֶׁיִּשְׂרָאֵל נִכְנָסִין בְּשַׁעַר אֶחָד, בְּשָׁלֹשׁ רְגָלִים.

"וְשֵׁרֵת בְּשֵׁם ה' אֱלֹהָיו" וְגוֹ', הָע(וֹ)מְדִים. עַל הָרִצְפָּה. מִכָּאן אָמְרוּ עָרֵל, טָמֵא, עוֹמֵד עַל גַּבֵּי כֵלִים אוֹ עַל גַּבֵּי בְהֵמָה, פָּסוּל. מִנַּין אַתָּה אוֹמֵר כָּל הַמִּשְׁמָרוֹת שָׁוִין בְּאֵמוּרֵי הָרְגָלִים, וּבְחִלּוּק לֶחֶם הַפָּנִים. תַּלְמוּד לוֹמַר "חֵלֶק כְּחֵלֶק יֹאכֵלוּ", חֵלֶק לֶאֱכֹל כְּחֵלֶק לַעֲבֹד, חֵלֶק לַאֲכִילָה כְּחֵלֶק לַעֲבוֹדָה. יָכוֹל יִהְיוּ כָּל הַמִּשְׁמָרוֹת שָׁוִין בְּקָרְבְּנוֹת הָרֶגֶל הַבָּאִין שֶׁלֹּא מֵחֲמַת הָרֶגֶל. תַּלְמוּד לוֹמַר "לְבַד מִמְּכָּרָיו עַל הָאָבוֹת", מַה מָּכְרוּ הָאָבוֹת זֶה לָזֶה, אֲנִי בְּשַׁבָּתִי וְאַתָּה בְּשַׁבָּתְךָ.

תָּנוּ רַבָּנָן מִנַּיִן שֶׁכָּל הַמִּשְׁמָרוֹת שָׁווֹת בְּחִלּוּק לֶחֶם הַפָּנִים. תַּלְמוּד לוֹמַר "חֵלֶק כְּחֵלֶק יֹאכֵלוּ", כְּחֵלֶק עֲבוֹדָה כָּךְ חֵלֶק אֲכִילָה. וּמַאי אֲכִילָה, אִילֵימָא אֲכִילָה דְּקָרְבָּנוֹת, מֵהָכָא נָפְקָא, (ויקרא ז, מט) מִ"לַּכֹּהֵן הַמַּקְרִיב א(וֹ)תָה לוֹ תִהְיֶה" נָפְקָא, אֶלָּא לֶחֶם הַפָּנִים. יָכוֹל אֲפִלּוּ בְּחוֹבוֹת הַבָּאוֹת שֶׁלֹּא מֵחֲמַת הָרֶגֶל וְכוּ' (כדלעיל).

תָּנוּ רַבָּנָן מִנַּיִן לְכֹהֵן שֶׁבָּא וּמַקְרִיב קָרְבָּנוֹתָיו בְּכָל עֵת וּבְכָל שָׁעָה שֶׁיִּרְצֶה. תַּלְמוּד לוֹמַר "וּבָא בְּכָל אַוַּת נַפְשׁוֹ וְשֵׁרֵת". מִנַּיִן שֶׁעֲבוֹדָתוֹ וְעוֹרָהּ שֶׁלּוֹ. תַּלְמוּד לוֹמַר (במדבר ה, י) "וְאִישׁ אֶת קָדָשָׁיו לוֹ יִהְיוּ". הָא כֵּיצַד. אִם הָיָה בַּעַל מוּם נוֹתְנָהּ לַכֹּהֵן שֶׁבְּאוֹתוֹ מִשְׁמָר וַעֲבוֹדָתָהּ וְעוֹרָהּ לְאַנְשֵׁי מִשְׁמָר, וְאִם הָיָה זָקֵן אוֹ חוֹלֶה [נוֹתְנָהּ לְכָל כֹּהֵן שֶׁיִּרְצֶה וַעֲבוֹדָתָהּ וְעוֹרָהּ לְאַנְשֵׁי מִשְׁמָר. הַאי זָקֵן אוֹ חוֹלֶה] הֵיכִי דָמֵי, אִי דְּמָצֵי עָבִיד עֲבוֹדָה עֲבוֹדָתָהּ וְעוֹרָהּ נַמֵּי תֵּיהֲוֵי דִידֵיהּ, וְאִי דְּלָא מָצֵי עָבִיד עֲבוֹדָה שָׁלִיחַ הֵיכֵי מָצֵי מְשָׁוֵי. אֲמַר רַב פַּפָּא, שֶׁיָּכוֹל לַעֲשׂוֹת עַל יְדֵי הַדֹּחַק עֲבוֹדָה דְּכִי עָבִיד נַמִּי עַל יְדֵי הַדֹּחַק עֲבוֹדָה הִיא מְשָׁוֵי שָׁלִיחַ, אֲכִילָה דְּכִי אָכִיל עַל יְדֵי הַדֹּחַק אֲכִילָה גַּסָּה הִיא וַאֲכִילָה גַּסָּה לָאו כְּלוּם הִיא, מִשּׁוּם הָכִי עֲבוֹדָתָהּ וְעוֹרָהּ לְאַנְשֵׁי מִשְׁמָר.

"וְשֵׁרֵת כְּכָל אֶחָיו (הַכֹּהֲנִים) [הַלְוִיִּים] הָעֹמְדִים". שֶׁתְּהֵא עֲמִידָתָם כִּשְׁאָר אֶחָיו. רִצְפָּה מְקַדֶּשֶׁת וּכְלֵי שָׁרֵת מְקַדְּשִׁין, [כְּשֵׁם שֶׁחֲצִיצָה פּוֹסֶלֶת בִּכְלֵי שָׁרֵת כָּךְ חֲצִיצָה פּוֹסֶלֶת בְּרִצְפָּה], הִילְכָךְ רַגְלוֹ אַחַת עַל הַכְּלִי וְרַגְלוֹ אַחַת עַל הָרִצְפָּה רוֹאִין כָּל שֶׁאִלּוּ יִנָּטֵל הַכְּלִי יָכוֹל לַעֲמֹד עַל רַגְלוֹ אַחַת כְּשֵׁרָה וְאִם לָאו עֲבוֹדָתוֹ פְסוּלָה וּמְסַיֵּעַ אֵין בּוֹ מַמָּשׁ.

אָמַר רַב יְהוּדָה אֲמַר שְׁמוּאֵל, מִנַּיִן לְעִיקַר שִׁירָה מִן הַתּוֹרָה, שֶׁנֶּאֱמַר "וְשֵׁרֵת בְּשֵׁם ה'", אֵיזֶהוּ שֵׁרוּת שֶׁבַּשֵׁם, הֱוֵי אוֹמֵר זוֹ שִׁירָה. וְאֵימָא נְשִׂיאוּת כַּפַּיִם. מִדִּכְתִיב  "לְשָׁרְתוֹ וּלְבָרֵךְ בִּשְׁמוֹ" מִכְּלַל דְּבִרְכַּת כֹּהֲנִים לָאו שֵׁרוּת הִיא.

{pפסוק ט-יאp} {rרמז תתקיחr}  "כִּי אַתָּה בָּא אֶל הָאָרֶץ". עֲשֵׂה מִצְוָה הָאֲמוּרָה בָּעִנְיָן, שֶׁבִּשְׂכָרָהּ תִּכָּנֵס לָאָרֶץ. אֲשֶׁר ה' אֱלֹהֶיךָ נֹתֵן לָךְ, בִּזְכוּתְךָ. לֹא תִלְמַד לַעֲשׂוֹת כְּתֹעֲבֹת הַגּוֹיִם. יָכוֹל אִי אַתָּה רַשַּׁאי לִלְמֹד וּלְהָבִין. תַּלְמוּד לוֹמַר "לַעֲשׂוֹת", לַעֲשׂוֹת אִי אַתָּה לָמֵד אֲבָל אַתָּה לָמֵד לְהוֹרוֹת וּלְהָבִין.

רַבִּי חֲנַנְיָה בֶּן תְּרַדְיוֹן גָּזְרוּ עָלָיו שְׂרֵפָה, שֶׁהָיָה הוֹגֶה אֶת הַשֵּׁם בְּאוֹתִיּוֹתָיו. וְהֵיכֵי עָבִיד הָכֵי, וְהָתְנַן אַבָּא שָׁאוּל אוֹמֵר אַף הַהוֹגֶה אֶת הַשֵּׁם בְּאוֹתִיּוֹתָיו אֵין לוֹ חֵלֶק לָעוֹלָם הַבָּא. לְהִתְלַמֵּד עֲבַד, דִּכְתִיב "לֹא תִלְמַד לַעֲשׂוֹת", אֲבָל אַתָּה לָמֵד לְהָבִין וּלְהוֹרוֹת. אֶלָּא מַאי טַעְמָא אִיעֲנַשׁ. מִשּׁוּם דְּהוֹגֶה בְּפַרְהֶסְיָא הֲוָה.

רַבִּי עֲקִיבָא אוֹמֵר מִשּׁוּם רַבִּי יְהוֹשֻׁעַ, שְׁנַיִם לוֹקְטִין קִשּׁוּאִין, אֶחָד לוֹקֵט פָּטוּר וְאֶחָד לוֹקֵט חַיָּב, הָעוֹשֶׂה מַעֲשֶׂה חַיָּב הָאוֹחֵז אֶת הָעֵינַיִם פָּטוּר. וְהָא רַבִּי עֲקִיבָא מֵרַבִּי יְהוֹשֻׁעַ הֲוָה גָּמִיר לֵיהּ, וְהָתַנְיָא רַבִּי אֱלִיעֶזֶר אוֹמֵר, שְׁלֹשׁ מֵאוֹת הֲלָכוֹת שָׁנִיתִי בְּבַהֶרֶת עַזָּה וְלֹא הָיָה אָדָם שֶׁשָּׁאַל לִי מֵהֶם דָּבָר מֵעוֹלָם, וְלֹא עוֹד אֶלָּא שֶׁאֲנִי שׁוֹנֶה שְׁלֹשׁ מֵאוֹת הֲלָכוֹת וְאָמְרֵי לָהּ שְׁלֹשֶׁת אֲלָפִים הֲלָכוֹת בִּנְטִיעַת קִשּׁוּאִין וְלֹא הָיָה אָדָם שֶׁשּׁוֹאֲלֵנִי מֵהֶם דָּבָר מֵעוֹלָם חוּץ מֵעֲקִיבָא בֶּן יוֹסֵף, פַּעַם אַחַת הָיִינוּ מְהַלְּכִין בַּדֶּרֶךְ אָמַר לִי רַבִּי לַמְּדֵנִי בִּנְטִיעַת קִשּׁוּאִין, אָמַרְתִּי דָּבָר אֶחָד נִתְמַלְּאָה כָּל הַשָּׂדֶה קִשּׁוּאִין, אָמַר לִי רַבִּי לִמַּדְתַּנִי נְטִיעָתָן לַמְּדֵנִי עֲקִירָתָן, אָמַרְתִּי דָּבָר אֶחָד נִתְקַבְּצוּ כֻּלָּן לְמָקוֹם אֶחָד, אִלְמָא מֵרַבִּי אֱלִיעֶזֶר גְּמָרָהּ. גְמָרָהּ מֵרַבִּי אֱלִיעֶזֶר וְלָא סְבָרָהּ וַהֲדָר גְּמָרָהּ מֵרַבִּי יְהוֹשֻׁעַ וְאַסְבָּרָהּ נֵיהֲלֵיהּ. וְהֵיכֵי עָבִיד הָכֵי, וְהָתְנַן הָעוֹשֶׂה מַעֲשֶׂה חַיָּב. לְהִתְלַמֵּד שָׁאנֵי, דַּאֲמַר מַר לֹא תִלְמַד לַעֲשׂוֹת אֲבָל אַתָּה לָמֵד לְהָבִין וּלְהוֹרוֹת.

"לֹא יִמָּצֵא בְךָ מַעֲבִיר בְּנוֹ וּבִתּוֹ" (כָּתוּב בֶּרֶמֶז כ"ב וּבְרֶמֶז תקצ"ו).

תָּנוּ רַבָּנָן "מְעוֹנֵן". רַבִּי (יִשְׁמָעֵאל) [שִׁמְעוֹן] אוֹמֵר זֶה הַמַּעֲבִיר שִׁבְעָה מִינֵי זָכוּר עַל הָעַיִן. וַחֲכָמִים אוֹמְרִים, זֶה הָאוֹחֵז אֶת הָעֵינַיִם. רַבִּי עֲקִיבָא אוֹמֵר, זֶה הַמְחַשֵּׁב עִתִּים וְשָׁעוֹת וְאוֹמֵר הַיּוֹם יָפֶה לָצֵאת, לְמָחָר יָפֶה (לָצֵאת) [לִקַּח]. לִמּוּדֵי עַרְבֵי שְׁבִעִיּוֹת חִטִּין יָפוֹת עִקּוּרִי קִטְנִיּוֹת מֵחַיוֹת רָעוֹת. מְנַחֵשׁ. זֶה הָאוֹמֵר פִּתּוֹ נָפְלָה מִפִּיו, מַקְלוֹ נָפַל מִיָּדוֹ, בְּנוֹ קוֹרֵא לוֹ מֵאֲחוֹרָיו, עוֹרֵב קוֹרֵא לוֹ, צְבִי הִפְסִיקוֹ בַּדֶּרֶךְ, נָחָשׁ בִּימִינוֹ וְשׁוּעָל בִּשְׂמֹאלוֹ, אַל תַּתְחִיל בִּי, שַׁחֲרִית הוּא, רֹאשׁ חֹדֶשׁ הוּא, מוֹצָאֵי שַׁבָּת הוּא. תָּנוּ רַבָּנָן (ויקרא יט, כו) "לֹא תְּנַחֲשׁוּ". אֵלּוּ הַמְנַחֲשִׁים בְּחֻלְדָה וּבְעוֹפוֹת [וּבְדָגִים].

תָּנוּ רַבָּנָן "חֹבֵר חָבֶר" אֶחָד חֶבֶר גָּדוֹל וְאֵחָד חֵבֶר קָטָן וַאֲפִלּוּ נְחָשִׁים וְעַקְרַבִּים. אֲמַר אַבָּיֵי הִילְכָךְ הַאי מָאן דְּצָמִיד זִבּוּרָא וְעַקְרַבָּא אַף עַל גַּב דְּקָא מְכַוֵּן דְּלָא לִיזְקוּ, אָסוּר. (בַּעַל) [שֹׁאֵל] אוֹב. זֶה פִּיתוֹם הַמְדַבֵּר מִשֶּׁחְיוֹ. וְיִדְּעֹנִי. זֶה שֶׁמְּדַבֵּר בְּפִיו. הֲרֵי אֵלּוּ בִּסְקִילָה וְהַנִּשְׁאָל בָּהֶן בְּאַזְהָרָה. (בַּעַל) [שֹׁאֵל]. אוֹב, זֶה הַמְדַבֵּר מִבֵּין הַפְּרָקִים וּמִבֵּין אֲצִילֵי [יָדָיו]. יִדְּע(וֹ)נִי. זֶה הַמַּנִּיחַ עֶצֶם יַדּוּעַ בְּפִיו וְהוּא מְדַבֵּר מֵאֵלָיו. (בַּעַל) [שֹׁאֵל]. אוֹב אֶחָד הַמַּעֲלֶה בִּזְכוּרוֹ וְאֶחָד הַנִּשְׁאָל בְּגֻלְגֹּלֶת, [מַה בֵּין זֶה לָזֶה], מַעֲלֶה בִזְכוּרוֹ אֵינוֹ מַעֲלֶה כְדַרְכּוֹ וְאֵינוֹ עוֹלֶה בַשַּׁבָּת, נִשְׁאָל בְּגֻלְגֹּלֶת עוֹלֶה כְדַרְכּוֹ וְעוֹלֶה בַשַּׁבָּת. [עוֹלֶה, לְהֵיכָא סָלִיק] הָא קָמֵיהּ מְנַח. אֶלָּא אֵימָא עוֹנֶה כְדַרְכּוֹ וְעוֹנֶה בַשַּׁבָּת. שְׁאֵלָה זוֹ שָׁאַל טוּרְנוּסְרוֹפוֹס הָרָשָׁע אֶת רַבִּי עֲקִיבָא. אֲמַר לֵיהּ, וּמַה יּוֹם מִיּוֹמַיִם. אֲמַר לֵיהּ, וּמַה גֶּבֶר בְּגֻבְרִין. אֲמַר לֵיהּ, דְּמָרֵיהּ צָבֵי. שַׁבָּת נַמֵּי דְּמָרֵיהּ צָבֵי. אֲמַר לֵיהּ, הָכֵי קָאֲמִינָא לָךְ, מִי יֵימַר דְּהָאִידְנָא שַׁבָּתָא. אֲמַר לֵיהּ סַמְבַּטְיוֹן יוֹכִיחַ, בַּעַל אוֹב יוֹכִיחַ, קִבְרוֹ שֶׁל אָבִיו יוֹכִיחַ שֶׁאֵין מַעֲלֶה עָשָׁן בְּשַׁבָּת. דֹרֵשׁ אֵל  הַמֵּתִים. זֶה הַמַּרְעִיב עַצְמוֹ וְלָן בְּבֵית הַקְבָרוֹת כְּדֵי שֶׁתִּשְׁרֶה עָלָיו רוּחַ טֻמְאָה. וּכְשֶׁהָיָה רַבִּי עֲקִיבָא מַגִּיעַ לַמִּקְרָא הַזֶּה הָיָה בּוֹכֶה, אָמַר, וּמַה הַמַּרְעִיב עַצְמוֹ כְּדֵי שֶׁתִּשְׁרֶה עָלָיו רוּחַ טֻמְאָה שׁוֹרָה עָלָיו רוּחַ טֻמְאָה הַמַּרְעִיב עַצְמוֹ כְּדֵי שֶׁתִּשְׁרֶה עָלָיו רוּחַ טָהֳרָה עַל אַחַת כַּמָּה וְכַמָּה, אֲבָל מָה אֶעֱשֶׂה שֶׁעֲווֹנוֹתֵינוּ גָּרְמוּ לָנוּ שֶׁנֶּאֱמַר  "כִּי אִם עֲוֹנֹתֵיכֶם הָיוּ מַבְדִּלִים בֵּינֵכֶם לְבֵין אֱלֹהֵיכֶם".

דָּבָר אַחֵר "מַעֲבִיר בְּנוֹ וּבִתוֹ בָּאֵשׁ". זֶה הַבּוֹעֵל אֲרָמִית וּמַעֲמִיד מִמֶּנָּה בֵּן אוֹיֵב לַמָּקוֹם. עֹנֶשׁ שָׁמַעְנוּ, אַזְהָרָה לֹא שָׁמַעְנוּ. תַּלְמוּד לוֹמַר "לֹא- יִמָּצֵא בְךָ מַעֲבִיר בְּנוֹ וּבִתּוֹ" וְגוֹ'. רַבִּי יְהוּדָה אוֹמֵר, זֶה שֶׁהוּא מַעֲבִיר בְּנוֹ וּבִתּוֹ לַעֲבוֹדַת אֱלִילִים וְכוֹרֵת עִמָּהּ בְּרִית שֶׁנֶּאֱמַר (ירמיה לד, יח) "הָעֵגֶל אֲשֶׁר כָּרְתוּ לִשְׁנַיִם וַיַּעַבְרוּ בֵּין בְּתָרָיו". קֹסֵם. (קְסָמִים) אֶחָד קְסָמִים מְרֻבֶּה וְאֶחָד מוּעָט. [קְסָמִים]. לְחַיֵּב עַל כָּל קֶסֶם וָקֶסֶם. אֵיזֶהוּ קֹסֵם. זֶה הָאוֹחֵז בְּמַקְלוֹ וְאוֹמֵר אִם אֵלֵךְ וְאִם לֹא אֵלֵךְ. וְכֵן הוּא אוֹמֵר (הושע ד, יב) "עַמִּי בְּעֵצוֹ יִשְׁאַל וּמַקְלוֹ יַגִּיד לוֹ".

{pפסוק יבp}  "כִּי תוֹעֲבַת ה' כָּל עֹשֵׂה אֵלֶּה". יָכוֹל לֹא יְהֵא חַיָב עַד שֶׁיַעֲבֹר עַל כֻּלָן תַּלְמוּד לוֹמַר "כָּל עֹשֵׂה אֵלֶּה", אֲפִלּוּ אַחַת מֵהֶן. "וּבִגְלַל הַתּוֹעֵבֹת הָאֵלֶּה ה' אֱלֹהֶיךָ מוֹרִישׁ אוֹתָם מִפָּנֶיךָ". מִכָּאן שֶׁהֻזְהֲרוּ כְּנַעֲנִים עַל כָּל הַמַּעֲשִׂים הָאֵלּו, שֶׁאֵין עוֹנְשִׁין אֶת הָאָדָם עַד שֶׁמַּזְהִירִין אוֹתוֹ.

{pפסוק יגp} {rרמז תתקיטr}  "תָּמִים תִּהְיֶה עִם ה' אֱלֹהֶיךָ". אִם עָשִׂיתָ כָּל הָאָמוּר בָעִנְיָן הֲרֵי אַתָּה תָּם לַה' אֱלֹהֶיךָ. דָּבָר אַחֵר "תָּמִים תִּהְיֶה עִם ה' אֱלֹהֶיךָ". כְּשֶׁאַתָּה תָּם, חֶלְקְךָ עִם ה' אֱלֹהֶיךָ. וְכֵן דָּוִד אוֹמֵר  "וַאֲנִי בְּתֻמִּי אֵלֵךְ פְּדֵנִי וְחָנֵּנִי" (שם מא, יג) "וַאֲנִי בְּתֻמִּי (אֵלֵךְ) תָּמַכְתָּ בִּי וַתַּצִּיבֵנִי לְפָנֶיךָ לְעוֹלָם".

מִנַּיִן שֶׁאֵין שׁוֹאֲלִים בְּכַלְדִּיים. שֶׁנֶּאֱמַר "תָּמִים תִּהְיֶה עִם ה' אֱלֹהֶיךָ".

{pפסוק יד-יחp}  "כִּי הַגּוֹיִם הָאֵלֶּה אֲשֶׁר אַתָּה יוֹרֵשׁ אוֹתָם". עֲשֵׂה מִצְוָה הָאֲמוּרָה בָּעִנְיָן, שֶׁבִּשְׂכָרָהּ אַתָּה יּוֹרֵשׁ אוֹתָם. אֶל מְעֹנְנִים וְאֶל- קֹסְמִים יִשְׁמָעוּ. שֶׁמָּא תֹּאמַר, לָהֶם יֵשׁ בַּמֶּה לְהִשָּׁאֵל וְלִי אֵין לִי. תַּלְמוּד לוֹמַר "וְאַתָּה לֹא כֵן נָתַן לְךָ ה' אֱלֹהֶיךָ" וְגוֹ'.

"נָבִיא מִקִּרְבְּךָ מֵאַחֶיךָ כָּמֹנִי יָקִים לְךָ" וְגוֹ'. מִקִּרְבְּךָ. וְלֹא מִחוּצָה לָאָרֶץ. מֵאַחֶיךָ. וְלֹא מֵאֲחֵרִים. כָּמֹנִי יָקִים לְךָ ה'. וְלֹא לְעוֹבְדֵי אֱלִילִים, וּמָה אֲנִי מְקַיֵּם (ירמיה א, ה) "נָבִיא לַגּוֹיִם נְתַתִּיךָ", בְּנוֹהֲגִין מִנְהַג גּוֹיִם.

רַבִּי יְהוּדָה בְּרַבִּי סִימָן פָּתַח, "נָבִיא אָקִים לָהֶם מִקֶּרֶב (אַחֶיךָ) [אֲחֵיהֶם] כָּמוֹךָ", וּכְתִיב (להלן לד, י) "וְלֹא קָם נָבִיא עוֹד בְּיִשְׂרָאֵל כְּמֹשֶׁה" וְאַתְּ אֲמַרְתְּ כָּמוֹךָ, אֶלָּא כָּמוֹךָ בְּתוֹכָחוֹת. אַתָּה מוֹצֵא כָּל מַה שֶּׁכָּתוּב בָּזֶה כָּתוּב בָּזֶה, זֶה נִתְנַבֵּא אַרְבָּעִים שָׁנָה וְזֶה נִתְנַבֵּא אַרְבָּעִים שָׁנָה, זֶה נִתְנַבֵּא עַל יְהוּדָה וְיִשְׂרָאֵל וְזֶה נִתְנַבֵּא עַל יְהוּדָה וְיִשְׂרָאֵל, זֶה עָמְדוּ בְּנֵי שִׁבְטוֹ כְּנֶגְדּוֹ וְזֶה עָמְדוּ בְּנֵי שִׁבְטוֹ כְּנֶגְדּוֹ, זֶה הֻשְׁלַךְ לַיְאוֹר וְזֶה הֻשְׁלַךְ לַבּוֹר, זֶה הֻצַּל עַל יְדֵי אָמָה וְזֶה הֻצַּל עַל יְדֵי עֶבֶד, זֶה בָּא בְּדִבְרֵי תוֹכָחוֹת וְזֶה בָּא בְּדִבְרֵי תוֹכָחוֹת, כָּל מָקוֹם שֶׁנֶּאֱמַר דִּבֵּר דִּבְרֵי דְּבָרִים אָלוֹת וְתוֹכָחוֹת הֵן, כְּתִיב  "אֵלֶּה הַדְּבָרִים אֲשֶׁר דִּבֶּר מֹשֶׁה" וּכְתִיב תַּמָּן (להלן לב, כד) "מְזֵי רָעָב וּלְחֻ(וּ)מֵי רֶשֶׁף", כְּתִיב  "דְּבַר ה' אֲשֶׁר הָיָה אֶל הוֹשֵעַ בֶּן בְּאֵרִי", מַה כְּתִיב תַּמָּן, (שם שם, ט) "כִּי אַתֶּם לֹא עַמִּי", כְּתִיב (ירמיה א, א) "דִּבְרֵי יִרְמְיָה", מַה כְּתִיב תַּמָּן,  "אֲשֶׁר לַמָּוֶת לַמָּוֶת" וְגוֹ'.

תָּא שְׁמַע "אֵלָיו תִּשְׁמָעוּן". אֲפִלּוּ אָמַר לְךָ הַנָּבִיא עֲבֹר עַל אַחַת מִכָּל מִצְווֹת הָאֲמוּרוֹת בַּתּוֹרָה, כְּגוֹן אֵלִיָּהוּ בְּהַר הַכַּרְמֶל, הַכֹּל לְפִי שָׁעָה שְׁמַע לוֹ. שָׁאנִי הָתָם דִּכְתִיב "אֵלָיו תִּשְׁמָעוּן". וְלִיגְמַר מִנֵּיהּ. מִיגְדַר מִלְּתָא שָׁאנֵי.

"כְּכֹל אֲשֶׁר שָׁאַלְתָּ מֵעִם ה' אֱלֹהֶיךָ בְּחֹרֵב". בָּזוֹ זָכוּ שֶׁעָמְדוּ לָהֶם נְבִיאִים דִּכְתִיב "לֹא אֹסֵף לִשְׁמֹעַ אֶת קוֹל ה'" וְגוֹ'. (לעיל ה, כד) "קְרַב אַתָּה וּשֲׁמַע" וְגוֹ' וַיֹּאמֶר ה' אֵלָי הֵיטִיבוּ אֲשֶׁר דִּבֵּרוּ כִּוְּנוּ לְדַעְתִּי. נָבִיא אָקִים לָהֶם וְגוֹ'. הָא לָמַדְנוּ שֶׁבִּשְׂכַר יִרְאָה זָכוּ שֶׁעָמְדוּ לָהֶם נְבִיאִים. וְנָתַתִּי דְבָרַי בְּפִיו. דְּבָרַי אֲנִי נוֹתֵן בְּפִיו אֲבָל אֵינִי מְדַבֵּר עִמּוֹ פָּנִים בְּפָנִים. דָּבָר אַחֵר "וְנָתַתִּי דְבָרַי בְּפִיו". מִכָּאן וָאֵילָךְ הֱוֵי יוֹדֵעַ הֵיאַךְ רוּחַ הַקֹּדֶשׁ נִתֶּנֶת בְּפִי הַנְּבִיאִים. וְדִבֶּר אֲלֵיהֶם. שֶׁלֹּא לְהָשִׁיב אֶת הַתֻּרְגְּמָן. אֵת כָּל אֲשֶׁר אֲצַוֶּנּוּ. אוֹמֵר עַל רִאשׁוֹן רִאשׁוֹן וְעַל אַחֲרוֹן אַחֲרוֹן.

{pפסוק יטp}  וְהָיָה הָאִישׁ אֲשֶׁר לֹא יִשְׁמַע (אֶת) [אֶל] דְּבָרַי אֲשֶׁר יְדַבֵּר בִּשְׁמִי אָנֹכִי אֶדְרֹשׁ מֵעִמּוֹ. שְׁלֹשָׁה מִיתָתָן בִּידֵי שָׁמַיִם, הַכּוֹבֵשׁ נְבוּאָתוֹ כְּיוֹנָה בֶּן אֲמִתַּי, וְהַמְוַתֵּר עַל דִּבְרֵי נָבִיא כַּחֲבֵרוֹ שֶׁל מִיכָה, וְנָבִיא שֶׁעוֹבֵר עַל דִּבְרֵי עַצְמוֹ כְעִדּוֹ הַנָּבִיא. וּשְׁלֹשָׁה מִיתָתָן בְּבֵית דִּין, הַמִּתְנַבֵּא מַה שֶּׁלֹּא שָׁמַע כְּצִדְקִיָּה בֶּן כְּנַעֲנָה, וּמַה שֶּׁלֹּא נֶאֱמַר לוֹ כַּחֲנַנְיָה בֶּן עַזּוּר, שֶׁהָיָה שׁוֹמֵעַ דְּבָרִים מִפִּי יִרְמִיָּה שֶׁהָיָה מִתְנַבֵּא בַּשּׁוּק הָעֶלְיוֹן וְהוֹלֵךְ וּמִתְנַבֵּא בַּשּׁוּק הַתַּחְתּוֹן, וְהַמִּתְנַבֵּא בְּשֵׁם עֲבוֹדַת אֱלִילִים וְאוֹמֵר כָּךְ אָמְרָה אֱלִילִים פְּלוֹנִי אֲפִלּוּ כִּוֵּן אֶת הַהֲלָכָה לְטַמֵּא אֶת הַטָּמֵא וּלְטַהֵר אֶת הַטָּהוֹר אֵין שׁוֹמְעִין לוֹ.

{pפסוק כp}  מִנָּא הָנֵי מִלֵּי דַּאֲמַר קְרָא אַךְ הַנָּבִיא אֲשֶׁר יָזִיד לְדַבֵּר דָּבָר בִּשְׁמִי, זֶה הַמִּתְנַבֵּא מַה שֶּׁלֹּא שָׁמַע, וְאֵת אֲשֶׁר לֹא צִוִּיתִיו, הָא לַחֲבֵרוֹ צִוִּיתִיו, זֶה הַמִּתְנַבֵּא מַה שֶּׁלֹּא נֶאֱמַר לוֹ, וַאֲשֶׁר יְדַבֵּר בְּשֵׁם אֱלֹהִים, זֶה הַמִּתְנַבֵּא בְּשֵׁם אֱלִילִים, וּכְתִיב "וּמֵת הַנָּבִיא הַהוּא" וְכָל מִיתָה הָאֲמוּרָה בַּתּוֹרָה סְתָם אֵינָהּ אֶלָּא חֶנֶק. הַכּוֹבֵשׁ אֶת נְבוּאָתוֹ וְהַמְוַתֵּר עַל דִּבְרֵי נָבִיא וְנָבִיא שֶׁעָבַר עַל דִּבְרֵי (תּוֹרָה) [עַצְמוֹ], מִיתָתָן בִּידֵי שָׁמַיִם, דִּכְתִיב "וְהָיָה הָאִישׁ אֲשֶׁר לֹא יִשְׁמַע (אֶת) [אֵל] דְּבָרַי", קָרֵי בֵיהּ לֹא יַשְׁמִיעַ וְקָרֵי בֵיהּ לֹא יִשְׁמַע וְקָרֵי בֵיהּ לֹא XיִשָׁמַעY וּכְתִיב "אָנֹכִי אֶדְרֹשׁ מֵעִמּוֹ", בִּידֵי שָׁמַיִם.

אֵין דָּנִין אֶת נְבִיא הַשֶּׁקֶר אֶלָּא בְּשִׁבְעִים סַנְהֶדְרִין. אֲמַר רַבִּי שִׁמְעוֹן בֶּן לָקִישׁ, גָּמַר דָּבָר דָּבָר מֵהַמְרָאָתוֹ. וְלֵיהֲדַר זָקֵן מַמְרֵא וְלִיגְמַר הֲזָדָה הֲזָדָה מִנְּבִיא הַשֶּׁקֶר. דָּבָר דָּבָר גְּמִיר, הֲזָדָה הֲזָדָה לָא גְמִיר.

{pפסוק כא-כבp}  וְכִי תֹאמַר בִּלְבָבֶךָ. עֲדַיִן עֲתִידִין אַתֶּם לוֹמַר אֵיכָה נֵדַע אֶת הַדָּבָר וְגוֹ', יִרְמְיָה אָמַר ("הִנֵּה כְּלֵי בֵּית ה' הוֹלְכִים בָבֶלָה") (ירמיה כז, כא-כב) ["עַל הַכֵּלִים הַנּוֹתָרִים (בְּ)בֵית ה' וְגוֹ' בָּבֶלָה יוּבָאוּ וְשָׁמָּה יִהְיוּ"], חֲנַנְיָה אוֹמֵר (שם טז) "הִנֵּה כְלֵי בֵית ה' (מוּבָאִים) [מוּשָׁבִים] מִבָבֶלָה", וְאֵינִי יוֹדֵעַ לְמִי אֶשְׁמַע. תַּלְמוּד לוֹמַר "אֲשֶׁר יְדַבֵּר הַנָּבִיא בְּשֵׁם ה' וְלֹא יִהְיֶה הַדָּבָר וְלֹא יָבֹא הוּא הַדָּבָר אֲשֶׁר לֹא דִּבְּרוֹ ה'", אֵיזֶהוּ דָּבָר שֶׁדִּבְּרוֹ הַמָּקוֹם, זֶה שֶׁאוֹמֵר וּבָא. בְּזָדוֹן דִּבְּרוֹ הַנָּבִיא. עַל זָדוֹן הוּא חַיָּב, וְאֵינוֹ חַיָּב עַל שְׁגָגָה. "לֹא תָגוּרוּ מִמֶּנּוּ". אַל תִּמְנַע עַצְמְךָ מִלְּלַמֵּד עָלָיו חוֹבָה.

~ פרק יט

{pפסוק אp}  "כִּי יַכְרִית ה' אֱלֹהֶיךָ אֶת הַגּוֹיִם אֲשֶׁר ה' אֱלֹהֶיךָ נֹתֵן לְךָ אֶת- אַרְצָם". בִּזְכוּתְךָ, וִירַשְׁתָּם וְיָשַׁבְתָּ בְעָרֵיהֶם וּבְבָתֵיהֶם. מִכְּלַל שֶׁנֶּאֱמַר (וְיָרַשְׁתָּ אֹתָם וְיָשַׁבְתָּ בְּאַרְצָם) ["וְיָשַׁבְתָּ בְעָרֵיהֶם וּבְבָתֵיהֶם"] יָכוֹל אִי אַתָּה רַשַּׁאי לְהוֹסִיף עַל הַבִּנְיָן. תַּלְמוּד לוֹמַר "וְיָשַׁבְתָּ (בְעָרֵיהֵם וּבְבָתֵיהֶם) [בְּאַרְצָם"], כָּל מָקוֹם שֶׁאַתָּה רוֹצֶה לִבְנוֹת בְּנֵה.

{pפסוק בp}  "שְׁלֹשׁ עָרִים". עָרִים וְלֹא טִירִים, "עָרִים" וְלֹא (כְּרָמִים) [כְּרַכִּים], עָרִים וְלֹא כְפָרִים. תַּבְדִּיל לְךָ. וְלֹא לַאֲחֵרִים. בְּתוֹךְ אַרְצְךָ וְלֹא בַסְּפָר. אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ. מִשֶׁתִּכְבֹּשׁ תִּירַשׁ.

{pפסוק ג-דp}  "תָּכִין לְךָ הַדֶּרֶךְ". תְּכַוֵּן לְךָ סַרְטִיאוֹת שֶׁיְּהוּ מְפֻלָּשׁוֹת לְתוֹכָהּ. וְשִׁלַּשְׁתָּ אֶת גְּבוּל אַרְצְךָ. שֶׁלֹּא יְהוּ מְפֻזָּרוֹת אֶלָּא יְהוּ מְכֻוָּנוֹת כִּשְׁתֵּי שׁוּרוֹת שֶׁבַּכֶּרֶם. אֲשֶׁר יַנְחִילְךָ ה' אֱלֹהֶיךָ. לְרַבּוֹת עֵבֶר הַיַּרְדֵּן. וְהָיָה לָנוּס שָׁמָּה כָּל רֹצֵחַ (שֶׁלֹּא יְהֵא גּוֹלֶה מֵעִיר לְעִיר).

תָּנוּ רַבָּנָן דֶּרֶךְ הַיָּחִיד אַרְבַּע אַמּוֹת, דֶּרֶךְ הַרַבִּים שֵׁשׁ עֶשְׂרֵה אַמּוֹת, דֶּרֶךְ עָרֵי מִקְלָט שְׁלֹשִׁים וּשְׁתַּיִם אַמּוֹת. אֲמַר רַב הוּנָא, מַאי קְרָאָה, תָּכִין (לָהּ) [לְךָ] הַדֶּרֶךְ, דֶּרֶךְ הַדֶּרֶךְ. דֶּרֶךְ הַמֶּלֶךְ אֵין לוֹ שִׁעוּר כוּ'.

תַּנְיָא רַבִּי אֱלִיעֶזֶר בֶּן יַעֲקֹב אוֹמֵר, מִקְלָט הָיָה כָּתוּב עַל פָּרָשַׁת דְּרָכִים כְּדֵי שֶׁיַּכִּיר הָרוֹצֵחַ וְיִפְנֶה לְשָׁם, שֶׁנֶּאֱמַר "תָּכִין לְךָ הַדֶּרֶךְ", עֲשֵׂה לְךָ הֲכָנָה לַדֶּרֶךְ. רַבִי חָמָא פְּתַח פִּתְחָא לְהַאי פָּרָשָׁתָא מֵהָכָא,  "טוֹב וְיָשָׁר ה' עַל כֵּן יוֹרֶה חַטָּאִים בַּדָּרֶךְ", אִם לְחַטָּאִים יוֹרֶה קַל וָחֹמֶר לְצַדִּיקִים.

עַל כָּל מִיל וָמִיל הָיָה עוֹמֵד בּוּרְגָּן, וְעַל כָּל בּוּרְגָּן וּבוּרְגָּן הָיָה צֶלֶם, וְהָיְתָה יָדוֹ שֶׁל צֶלֶם עֲקֻמָּה וְהָיְתָה מַרְאָה לָהֶם לְהֵיכָן עָרֵי מִקְלָט.

מוֹסְרִין לוֹ שְׁנֵי תַּלְמִידֵי חֲכָמִים שֶׁמָּא יַהַרְגֶנּוּ בַדֶּרֶךְ וִידַבְּרוּ אֵלָיו דְּבָרִים הָרְאוּיִין לוֹ, אוֹמְרִים (לָהֶם) [לוֹ] אַל תִּנְהֹג בּוֹ מִנְהַג שׁוֹפְכֵי דָמִים, בִּשְׁגָגָה בָּא מַעֲשֶׂה לְיָדוֹ. רַבִּי מֵאִיר אוֹמֵר, הוּא מְדַבֵּר עַל יְדֵי עַצְמוֹ, שֶׁנֶּאֱמַר "וְזֶה דְּבַר הָרֹצֵחַ". אָמְרוּ לוֹ, הַרְבֵּה שְׁלִיחוּת עוֹשָׂה. אֲמַר מַר בִּשְׁגָגָה בָּא מַעֲשֶׂה לְיָדוֹ. פְּשִׁיטָא, דְּאִי מֵזִיד בַּר קְטָלָא הוּא. הָא מָנִי, רַבִּי יוֹסֵי בְּרַבִּי יְהוּדָה הִיא, דַּאֲמַר בַּתְּחִלָּה אֶחָד שׁוֹגֵג וְאֶחָד מֵזִיד מַקְדִּימִין לְעָרֵי מִקְלָט וּבֵית דִּין שׁוֹלְחִין וְלוֹקְחִין אוֹתוֹ מִשָּׁם שֶׁנֶּאֱמַר (להלן פסוק יב), "וְשָׁלְחוּ זִקְנֵי עִירוֹ", מִי שֶׁנִּתְחַיֵּב מִיתָה הֲרָגוּהוּ שֶׁנֶּאֱמַר  "וְשָׁלְחוּ זִקְנֵי וְגוֹ' וָמֵת", מִי שֶׁלֹּא נִתְחַיֵּב מִיתָה פְּטָרוּהוּ שֶׁנֶּאֱמַר (במדבר לה, כה) "וְהִצִּילוּ הָעֵדָה אֶת הָרֹצֵחַ", מִי שֶׁנִּתְחַיֵּב גָּלוּת מַחֲזִירִין אוֹתוֹ לִמְקוֹמוֹ שֶׁנֶּאֱמַר (שם) "וְהֵשִׁיבוּ א(וֹ)תוֹ הָעֵדָה אֶל עִיר מִקְלָטוֹ". רַבִּי אוֹמֵר, מֵעַצְמָן הֵן גּוֹלִין, כִּסְבוּרִין הֵן אֶחָד שׁוֹגֶג וְאֶחָד מֵזִיד קוֹלְטוֹת, וְהֵן לֹא יָדְעוּ שֶׁאֵין קוֹלְטוֹת אֶלָּא בְּשׁוֹגֵג בְּמֵזִיד אֵינָן קוֹלְטוֹת.

רוֹצֵחַ שֶׁגָּלָה לְעִיר מִקְלָט וְרָצוּ בְּנֵי הָעִיר לְכַבְּדוֹ אוֹמֵר לָהֶם רוֹצֵחַ אֲנִי, אָמְרוּ לוֹ אַף עַל פִּי כֵן יְקַבֵּל מֵהֶם שֶׁנֶּאֱמַר "וְזֶה דְּבַר הָרֹצֵחַ". מַעֲלִין הָיוּ שָׂכָר לַלְוִיִּים, דִּבְרֵי רַבִּי (מֵאִיר) [יְהוּדָה]. רַבִּי (יְהוּדָה) [מֵאִיר] אוֹמֵר, לֹא הָיוּ מַעֲלִים לָהֶן שָׂכָר. אֲמַר (רַב כַּהֲנָא) [רָבָא], מַחֲלֹקֶת בְּאַרְבָּעִים וּשְׁתַּיִם דְּמַר סְבַר  "וַעֲלֵיהֶם תִּתְּנוּ", לִקְלִיטָה, וּמַר סְבַר "וַעֲלֵיהֶם תִּתְּנוּ", כַּהֲנָךְ, [מַה הֲנָךְ] כְּתִיב (שם יב) "לָכֶם" לְכָל צָרְכֵיהֶם אַף הָנֵי נַמִּי לְכָל צָרְכֵיהֶם, אֲבָל בְּשֵׁשׁ דִּבְרֵי הַכֹּל לֹא הָיוּ מַעֲלִים לָהֶן שָׂכָר.

{rרמז תתקכr}  "וְזֶה דְּבַר הָרֹצֵחַ". מִכָּאן אַתָּה אוֹמֵר רוֹצֵחַ שֶׁגּוֹלֶה מֵעִירוֹ לְעִיר מִקְלָט יְדַבֵּר וְיֹאמַר רוֹצֵחַ אֲנִי. מִכְּלָל שֶׁנֶּאֱמַר (להלן פסוק ו) פֶּן יִרְדֹּף גֹּאֵל הַדָּם אַחֲרֵי הָרֹצֵחַ אֵין לִי אֶלָּא רוֹדֵף וְגוֹאֵל, רוֹדֵף וְלֹא גוֹאֵל גּוֹאֵל וְלֹא רוֹדֵף לֹא רוֹדֵף וְלֹא גּוֹאֵל, מִנַּיִן. תַּלְמוּד לוֹמַר "רֹצֵחַ רֹצֵחַ", רִבָּה. מִכְּלָל שֶׁנֶּאֱמַר "כִּי יֵחַם לְבָבוֹ" אֵין לִי אֶלָּא מִי שֶׁיֵּשׁ לוֹ חִמּוּם הַלֵּב, הָאָב אֶת הַבֵּן וְהַבֵּן אֶת הָאָב (הָאָב אֶת הָאָב וְהַבֵּן אֶת הַבֵּן) מִנַּיִן. תַּלְמוּד לוֹמַר "רֹצֵחַ רֹצֵחַ", רִבָּה. מַה תַּלְמוּד לוֹמַר "שָׁמָּה" שָׁלֹשׁ פְּעָמִים. [שָׁם תְּהֵא דִירָתוֹ שָׁם תְּהֵא מִיתָתוֹ] שָׁם תְּהֵא קְבוּרָתוֹ. מַה תַּלְמוּד לוֹמַר "רֵעֵהוּ" שָׁלֹשׁ פְּעָמִים. רֵעֵהוּ פְּרָט לַאֲחֵרִים, רֵעֵהוּ פְּרָט לְגֵר תּוֹשָׁב, רֵעֵהוּ כְּבָר קְרָאָתוֹ הַתּוֹרָה רֵעֵהוּ שֶׁנֶּאֱמַר "אֲשֶׁר יַכֶּה אֶת רֵעֵהוּ בִּבְלִי דַעַת". וְהוּא לֹא שֹׂנֵא. הָא אִם שׂוֹנֵא אֵינוֹ גוֹלֶה. מִתְּמֹל שִׁלְשֹׁם. רַבִּי יְהוּדָה אוֹמֵר, תְּמֹל שְׁנַיִם, שִׁלְשֹׁם שְׁלֹשָׁה.

שְׁנֵי תַּלְמִידֵי חֲכָמִים הַדָּרִים בְּעִיר אַחַת וְאֵין נוֹחִין זֶה לָזֶה בַּהֲלָכָה אֶחָד מֵת וְאֶחָד גּוֹלֶה, שֶׁנֶּאֱמַר (לעיל ד, מב) "לָנוּס שָׁמָּה (כָּל) רוֹצֵחַ אֲשֶׁר יִרְצַח אֶת רֵעֵהוּ בִּבְלִי- דַעַת" וְאֵין דַּעַת אֶלָּא תוֹרָה שֶׁנֶּאֱמַר  "נִדְמוּ עַמִּי מִבְּלִי [הַ]דָּעַת".

{pפסוק הp}  "לַחְטֹב עֵצִים". אַבָּא שָׁאוּל אוֹמֵר, מַה חֲטִיבַת עֵצִים רְשׁוּת אַף כָּל רְשׁוּת, יָצָא הָאָב הַמַּכֶּה אֶת בְּנוֹ וְהָרַב הָרוֹדֶה אֶת תַּלְמִידוֹ וּשְׁלִיחַ בֵּית דִּין. אֲמַר לֵיהּ הַהוּא מֵרַבָּנַן לְרָבָא, מִמַּאי דְּמֵחֲטִיבַת עֵצִים דִּרְשׁוּת, דִּלְמָא מֵחֲטִיבַת עֵצִים דְּסֻכָּה וּמֵחֲטִיבַת עֵצִים דְּמַעֲרָכָה וַאֲפִלּוּ הָכֵי אֲמַר רַחֲמָנָא לִיגְלֵי. אֲמַר לֵיהּ, כֵּיוָן דְּאִם מָצָא חָטוּב אֵינוֹ חוֹטֵב לָאו מִצְוָה הִיא הַשַׁתָּא נַמֵּי לָאו מִצְוָה הִיא. אֵיתִיבֵיהּ רָבִינָא לְרָבָא, יָצָא הָאָב הַמַּכֶּה אֶת בְּנוֹ וְכוּ', וַאֲמַאי לֵימָא כֵּיוָן דְּאִלּוּ גְּמִיר לָאו מִצְוָה הַשַׁתָּא נַמֵּי לָאו מִצְוָה. הָתָם אַף עַל גַּב דִּגְמִיר מִצְוָה קָעֲבִיד דִּכְתִיב (משלי כט, יז) "יַסֵּר בִּנְּךָ וִינִיחֶךָ" וְגוֹ'. הֲדַר אֲמַר רָבָא, לָאו מִלְּתָא הִיא דְּאָמְרֵי, אֶלָּא אֲמַר קְרָא "וַאֲשֶׁר יָבֹא אֶת רֵעֵהוּ בַיַּעַר", מַה יַּעַר אִי בָּעֵי עָיַיל וְאִי בָּעֵי לָא עָיַיל, וְאִי סָלְקָא דַעְתָּךְ מִצְוָה מִי סָגֵי דְּלָא עָיַיל. אֲמַר לֵיהּ רַב אַדָּא בַּר אַהֲבָה לְרָבָא, וְכָל הֵיכָא דִּכְתִיב "אֲשֶׁר" דְּאִי בָּעֵי הוּא, אֶלָּא מֵעַתָּה  "וְאִישׁ אֲשֶׁר יִטְמָא וְלֹא יִתְחַטָּא" אִי בָּעֵי מִ(י)טַּמֵּא וְאִי בָּעֵי לָא מִ(י)טַּמֵּא, מֵת מִצְוָה דְּלָא סָגֵי דְּלָא מִיטַּמָּא הָכֵי נַמֵּי דְפָטוּר. שָׁאנֵי הָתָם דִּכְתִיב (שם יג) "טָמֵא יִהְיֶה", מִכָּל מָקוֹם. הַהוּא מִבָּעֵי לֵיהּ לְכִדְתַנְיָא "טָמֵא יִהְיֶה" לְרַבּוֹת טְבוּל יוֹם, (שם) "טֻמְאָתוֹ בוֹ" לְרַבּוֹת מְחֻסַּר כִּפּוּרִים. אֲמַר לֵיהּ אֲנָא  מֵ"עוֹד" קָאֲמִינָא.

"וַאֲשֶׁר יָבֹא אֶת רֵעֵהוּ בַיַּעַר". מַה יַּעַר רְשׁוּת לַנִּזָּק וְלַמַּזִּיק לְהִכָּנֵס לְשָׁם, [אַף כָּל שֶׁהוּא רְשׁוּת לַנִּזָּק וְלַמַּזִּיק לְהִכָּנֵס לְשָׁם], יָצָא חֲצַר בַּעַל הַבַּיִת שֶׁאֵין רְשׁוּת לַנִּזָּק וְלַמַּזִּיק לִכָּנֵס לְשָׁם. לַחְטֹב עֵצִים. אַבָּא שָׁאוּל אוֹמֵר מַה חֲטִיבַת עֵצִים רְשׁוּת אַף כָּל וְכוּ'.

"וְנִדְּחָה יָדוֹ בַגַּרְזֶן". מִכָּאן אַתָּה אוֹמֵר נִתְכַּוֵּן לָקוּץ אֶת הָאִילָן וְנָפַל עַל הָאָדָם וַהֲרָגוֹ הֲרֵי זֶה גוֹלֶה.

נִשְׁמַט הַבַּרְזֶל מִקַתּוֹ וַהֲרָגוֹ, רַבִּי אוֹמֵר אֵינוֹ גוֹלֶה, וַחֲכָמִים אוֹמְרִים גּוֹלֶה, מִן הָעֵץ הַמִּתְבַּקֵּעַ, רַבִּי אוֹמֵר גּוֹלֶה, וַחֲכָמִים אוֹמְרִים אֵינוֹ גוֹלֶה. תַּנְיָא אָמַר לָהֶם רַבִּי לַחֲכָמִים, וְכִי נֶאֱמַר 'וְנָשַׁל הַבַּרְזֶל מֵעֵצוֹ' וַהֲלֹא לֹא נֶאֱמַר אֶלָּא "מִן הָעֵץ" וְעוֹד נֶאֱמַר "עֵץ" לְמַעְלָה וְנֶאֱמַר "עֵץ" לְמַטָּה מָה עֵץ הָאָמוּר לְמַעְלָה מִן הָעֵץ הַמִּתְבַּקֵּעַ אַף עֵץ הָאָמוּר לְמַטָּה מִן הָעֵץ הַמִּתְבַּקֵּעַ. וּשְׁנֵיהֶם מִקְרָא אֶחָד דָּרְשׁוּ, וְנָשַׁל הַבַּרְזֶל מִן הָעֵץ רַבִּי סְבַר יֵשׁ אֵם לַמָּסֹּרֶת, וְנִשֵּׁל כְּתִיב. וְרַבָּנַן סָבְרֵי ֵישׁ אֵם לַמִּקְרָא, וְנָשַׁל קָרִינַן. וּסְבַר רַבִּי יֵשׁ אֵם לַמָּסֹרֶת וְהָאֲמַר רַבִּי יוֹחָנָן רַבִּי וְרַבִּי יְהוּדָה בֶּן רוֹעֵץ וְכוּ' כֻּלְּהוּ סְבִירָא יֵשׁ אֵם לַמִּקְרָא. הַיְנוּ דַּאֲמַר לְהוּ וְעוֹד.

רַבִּי אֱלִיעֶזֶר בֶּן יַעֲקֹב אוֹמֵר, אִם מִכְּשֶׁיָּצְאָה אֶבֶן מִיָּדוֹ הוֹצִיא הַלָּה אֶת רֹאשׁוֹ וְקִבְּלָהּ הֲרֵי זֶה פָּטוּר. תָּנוּ רַבָּנָן "וּמָצָא", פְּרָט לְמַמְצִיא אֶת עַצְמוֹ. מִכָּאן אָמַר רַבִּי אֱלִיעֶזֶר בֶּן יַעֲקֹב, אִם מִשֶּׁיָּצְאָה וְכוּ' (כדלעיל). לְמֵימְרָא דְּמָצָא מֵעִיקָרָא מַשְׁמָע, וְרָמִינְהוּ (ויקרא כה, כו) "וּמָצָא" פְּרָט לְמָצוּי, שֶׁלֹּא יִמְכֹּר בְּרָחוֹק וְיִגְאַל בְּקָרוֹב בְּרָעָה וְיִגְאַל בְּיָפָה. אֲמַר רָבָא, הָכָא מֵעִנְיָנָא דִקְרָא וְהָתָם מֵעִנְיָנָא דִקְרָא, הָתָם מֵעִנְיָנָא דִקְרָא "וּמָצָא" דּוּמְיָא דִּ"וְהִשִּׂיגָה יָדוֹ" מַה הִשִּׂיגָה יָדוֹ מֵהָשַׁתָּא אַף וּמָצָא נַמֵּי מֵהָשַׁתָּא, הָכָא מֵעִנְיָנָא דִקְרָא וּמָצָא דּוּמְיָא דְּיַעַר מַה יַּעַר מִידִי דְּאִיתֵיהּ מֵעִיקָרָא אַף וּמָצָא נַמֵּי מִידֵי דְּאִיתֵיהּ מֵעִיקָרָא.

תָּנוּ רַבָּנָן הַנִּכְנָס לַחֲנוּתוֹ שֶׁל נַגָּר שֶׁלֹּא בִרְשׁוּת וְנִתְּזָה בְּקַעַת וְטָפְחָה לוֹ עַל פָּנָיו וּמֵת, פָּטוּר. וְאִם נִכְנָס בִּרְשׁוּת, חַיָּב. [מַאי חַיָּב]. אֲמַר רַבִּי יוֹסֵי בַּר חֲנִינָא, חַיָּב בְּאַרְבָּעָה דְבָרִים וּפָטוּר מִגָּלוּת לְפִי שֶׁאֵינוֹ דּוֹמֶה לְיַעַר וְכוּ'. אֲמַר רָבָא, [מַאי] פָּטוּר מִגָּלוּת, דְּלָא סָגֵי לֵיהּ בְּגָלוּת, דַּהֲוָה לֵיהּ שׁוֹגֵג קָרוֹב לְמֵזִיד. רַב פַּפָּא מַתְנֵי אֲרֵישָׁא, הַנִּכְנָס לַחֲנוּתוֹ שֶׁל נַגָּר שֶׁלֹּא בִרְשׁוּת וְנִתְּזָה בְּקַעַת וְטָפְחָה לוֹ עַל פָּנָיו וּמֵת פָּטוּר. מַאי פָּטוּר, פָּטוּר מִגָּלוּת וְחַיָּב בְּאַרְבָּעָה דְבָרִים. מָאן דְּמָתְנֵי לָהּ אֲסֵיפָא כָּל שֶׁכֵּן אֲרֵישָׁא וּמָאן דְּמָתְנִי לָהּ אֲרֵישָׁא אֲבָל סֵיפָא כֵּיוָן דְּבִרְשׁוּת עָאַל חַיָּב גָּלוּת. רַב זָבִיד מִשְּׁמֵיהּ דְּרָבָא מָתְנֵי לָהּ אֲהָא (אֲשֶׁר יִמְצָא אֶת רֵעֵהוּ), [וּמָצָא] פְּרָט לְמַמְצִיא אֶת עַצְמוֹ וְכוּ' (כדלעיל). מָאן דְּמָתְנֵי אֲהָא כָּל שֶׁכֵּן אֲקָמַיְתָא, וּמָאן דְּמָתְנֵי אֲקָמַיְתָא אֲבָל הָא פָּטוּר לְגַמְרֵי.

מְעִידִין אָנוּ בִּפְלוֹנִי שֶׁהוּא חַיָּב גָּלוּת אֵין אוֹמְרִים יִגְלֶה זֶה תַּחְתָּיו אֶלָּא לוֹקֶה אֶת הָאַרְבָּעִים. מִנָּא הָנֵי מִלֵּי. אֲמַר רֵישׁ לָקִישׁ, אֲמַר קְרָא הוּא יָנוּס, הוּא וְלֹא זוֹמְמִין.

"הוּא יָנוּס אֶל אַחַת הֶעָרִים הָאֵלֶּה וָחָי". שֶׁלֹּא יְהֵא גוֹלֶה מֵעִיר לְעִיר.

{pפסוק ו-זp}  "פֶּן יִרְדֹּף גֹּאֵל הַדָּם". מִצְוָה בְּיַד גּוֹאֵל הַדָּם לִרְדֹּף. אֲמַר רַב הוּנָא רוֹצֵחַ שֶׁגָּלָה לְעִיר מִקְלָט וּמְצָאוֹ גּוֹאֵל הַדָּם וַהֲרָגוֹ, פָּטוּר. קָסְבַר "וְלוֹ אֵין מִשְׁפַּט מָוֶת" בְּגוֹאֵל הַדָּם הוּא דִּכְתִיב. מֵיתְיבֵי "וְלוֹ אֵין מִשְׁפַּט מָוֶת", בָּרוֹצֵחַ הַכָּתוּב מְדַבֵּר, אוֹ אֵינוֹ אֶלָּא בְּגוֹאֵל הַדָּם, כְּשֶׁהוּא אוֹמֵר (וְהוּא) "לֹא שֹׂנֵא לוֹ" הֱוֵי אוֹמֵר בָּרוֹצֵחַ הַכָּתוּב מְדַבֵּר. הוּא דַּאֲמַר כִּי הַאי תַּנָּא, דְּתַנְיָא "וְלוֹ אֵין מִשְׁפַּט מָוֶת", בְּגוֹאֵל הַדָּם הַכָּתוּב מְדַבֵּר, אוֹ אֵינוֹ אֶלָּא בָּרוֹצֵחַ, כְּשֶׁהוּא אוֹמֵר (וְהוּא) "לֹא שׂנֵא לוֹ" הֲרֵי רוֹצֵחַ אָמוּר, הָא מָה אֲנִי מְקַיֵּם וְלוֹ אֵין מִשְׁפַּט מָוֶת, בְּגוֹאֵל הַדָּם הַכָּתוּב מְדַבֵּר.

"כִּי לֹא שֹׂנֵא הוּא לוֹ". הָא אִם שׂוֹנֵא לוֹ אֵינוֹ גוֹלֶה. מִתְּמוֹל שִׁלְשׁוֹם. זוֹ הִיא שֶׁרַבִּי יְהוּדָה אוֹמֵר תְּמוֹל שְׁנַיִם שִׁלְשׁוֹם שְׁלֹשָׁה. עַל כֵּן אָנֹכִי מְצַוְּךָ לֵאמֹר. לְהַזְהִיר בֵּית דִּין עַל כָּךְ.

{pפסוק חp}  "וְאִם יַרְחִיב ה' אֱלֹהֶיךָ אֶת גְּבֻלְךָ". עֲשֵׂה מִצְוָה הָאֲמוּרָה בָּעִנְיָן בַּתּוֹרָה שֶׁבִּשְׂכָרָהּ יַרְחִיב ה' אֱלֹהֶיךָ אֶת גְּבוּלְךָ. כַּאֲשֶׁר נִשְׁבַּע לַאֲבֹתֶיךָ. הַכֹּל בִּזְכוּת אָבוֹת. וְנָתַן לְךָ אֶת כָּל הָאָרֶץ וְגוֹ'. הַכֹּל בִּזְכוּת אָבוֹת.

{pפסוק טp}  "וְיָסַפְתָּ לְךָ עוֹד שָׁלֹשׁ עָרִים עַל הַשָׁלֹשׁ הָאֵלֶּה". מִכָּאן אַתָּה אוֹמֵר שָׁלֹשׁ עָרִים הִפְרִישׁ מֹשֶׁה בְּעֵבֶר הַיַּרְדֵּן, וּכְשֶׁבָּאוּ לָאָרֶץ הִפְרִישׁוּ עוֹד שָׁלֹשׁ, וּלֶעָתִיד לָבוֹא מַפְרִישִׁין עוֹד שָׁלֹשׁ, שָׁלֹשׁ עַל שָׁלֹשׁ הֲרֵי שֵׁשׁ, וְעוֹד שָׁלֹשׁ הֲרֵי תֵּשַׁע. רַבִּי נְהוֹרַאי אוֹמֵר, שָׁלֹשׁ עַל שָׁלֹשׁ [וְעוֹד שָׁלֹשׁ] הֲרֵי תִּשְׁעָה, וְעוֹד שָׁלֹשׁ הֲרֵי שְׁתֵּים עֶשְׂרֵה. אַבָּא שָׁאוּל אוֹמֵר, שָׁלֹשׁ עַל שָׁלֹשׁ וְעוֹד שָׁלֹשׁ הֲרֵי תֵּשַׁע, עַל הַשָּׁלֹשׁ הֲרֵי שְׁתֵּים עֶשְׂרֵה, הָאֵלֶּה הֲרֵי חֲמֵשׁ עֶשְׂרֵה.

{pפסוק יp}  יוֹצְאִים (וּמְתַקְּנִים) [לְקַוֵּץ] אֶת הַדְּרָכִים וּלְתַקֵּן הָרְחוֹבוֹת וְאֶת הָאַסְטַרְטָאוֹת וְלָמוֹד אֶת הַמִּקְוָאוֹת וּלְהַרְגִּיל לְתוֹכָן אַרְבָּעִים סְאָה. וּמִנַּיִן שֶׁאִם לֹא יָצְאוּ וְעָשׂוּ כָּל אֵלּוּ שֶׁכָּל דָּמִים שֶׁנִּשְׁפְּכוּ שָׁם מַעֲלֶה עֲלֵיהֶם הַכָּתוּב כְּאִלּוּ שָׁפְכוּ הֵם שֶׁנֶּאֱמַר "וְהָיָה עָלֶיךָ דָּמִים".

{pפסוק יא-יגp}  "כִּי יִהְיֶה אִישׁ שׂנֵא לְרֵעֵהוּ וְאָרַב לוֹ". מִכָּאן אָמְרוּ, עָבַר אָדָם עַל מִצְוָה קַלָּה סוֹפוֹ לַעֲבֹר עַל מִצְוָה חֲמוּרָה. אִם עָבַר עַל מִצְוַת  "וְאָהַבְתָּ לְרֵעֲךָ כָּמוֹךָ" סוֹפוֹ לַעֲבֹר עַל (שם) "לֹא  תִקֹּם" וְעַל "לֹא- תִטֹּר" וְעַל  "לֹא תִשְׂנָא אֶת אָחִיךָ" וְעַל (שם כה, לו) "וְחֵי אָחִיךָ עִמָּךְ" עַד שֶׁבָּא לִידֵי שְׁפִיכוּת דָּמִים, לְכָךְ נֶאֱמַר "וְכִי יִהְיֶה אִישׁ שׂנֵא לְרֵעֵהוּ וְאָרַב לוֹ וְקָם עָלָיו".

{rרמז תתקכאr}  "וְאָרַב לוֹ". עַד שֶׁיְּהֵא מִתְכַּוֵּן לוֹ. [וְרַבָּנַן אָמְרֵי דְּבֵי רַבִּי יַנַּאי] פְּרָט לְזוֹרֵק אֶבֶן לְגוֹ. הֵיכֵי דָמֵי, אִילֵימָא דְּאִיכָּא תִּשְׁעָה עוֹבְדֵי אֱלִילִים וְיִשְׂרָאֵל אֶחָד בֵּינֵיהֶם תֵּיפוּק לֵיהּ דְּרֻבָּא עוֹבְדֵי אֱלִילִים נִינְהוּ, אִי נַמֵי פְלָגָא וּפְלָגָא כָּל סָפֵק נְפָשׁוֹת לְהָקֵל. לָא צְרִיכָא, דְּאִיכָּא תִּשְׁעָה יִשְׂרָאֵלִים וְעוֹבֵד אֱלִילִים אֶחָד בֵּינֵיהֶם, דַּהֲוָה לֵיהּ עוֹבֵד אֱלִילִים קָבוּעַ וְכָל קָבוּעַ כְּמֶחֱצָה עַל מֶחֱצָה דָּמֵי.

נִתְכַּוֵּן לַהֲרֹג אֶת הַבְּהֵמָה וְהָרַג אֶת הָאָדָם פָּטוּר, הָא נִתְכַּוֵּן לַהֲרֹג אֶת זֶה וְהָרַג אֶת זֶה חַיָּב. מַתְנִיתִי' דְּלָא כְּרַבִּי שִׁמְעוֹן, דְּתַנְיָא רַבִּי שִׁמְעוֹן אוֹמֵר אֲפִלּוּ נִתְכַּוֵּן לַהֲרֹג אֶת זֶה וְהָרַג אֶת זֶה פָּטוּר. מַאי טַעְמָא דְּרַבִּי שִׁמְעוֹן. דַּאֲמַר קְרָא (שמות כא, כט) "הַשּׁוֹר יִסָּקֵל וְגַם בְּעָלָיו יוּמָת", כְמִיתַת בְּעָלִים כָּךְ מִיתַת הַשּׁוֹר, מַה בְּעָלִים עַד דְּמְכַוֵּן לֵיהּ אַף שׁוֹר נַמֵּי עַד דִּמְכַוֵּן לֵיהּ. וּבְעָלִים גּוּפַיְהוּ מִנָּלַן. אֲמַר קְרָא וְאָרַב לוֹ, עַד שֶׁמִּתְכַּוֵּן לוֹ. וְרַבָּנַן הַאי וְאָרַב לוֹ מַאי עָבְדֵי לֵיהּ. אָמְרֵי דְּבֵי רַבִּי יַנַּאי פְּרָט לְזוֹרֵק אֶבֶן לְגוֹ' וְכוּ' (כִּדְלְעֵיל).

בִּשְׁלָמָא לְרַבָּנַן דְּאָמְרֵי נִתְכַּוֵּן לַהֲרֹג אֶת זֶה וְהָרַג אֶת זֶה חַיָּב הַיְנוּ דִּכְתִיב  "וְכִי יִנָּצוּ אֲנָשִׁים" וְגוֹ' וְאָמַר רַבִּי אֶלְעָזָר בְּמַצּוּת שֶׁבְּמִיתָה הַכָּתוּב מְדַבֵּר דִּכְתִיב (שם כג) "אִם אָסוֹן יִהְיֶה וְנָתַתָּה נֶפֶשׁ" וְגוֹ', אֶלָּא לְרַבִּי שִׁמְעוֹן הַאי "וְנָתַתָּ נֶפֶשׁ" מַאי עָבִיד לֵיהּ. מִ(י)בָּעֵי לֵיהּ לְמָמוֹן, כִּדְרַבִּי "וְנָתַתָּ נֶפֶשׁ תַּחַת נֶפֶשׁ" מָמוֹן וְכוּ'. אֲמַר (רַב אַחָא) [רָבָא], הַאי דִּתְנָא דְּבֵי חִזְקִיָּה מַפְקָא מִדְּרַבִּי וּמִדְּרַבָּנַן, דִּתְנָא דְּבֵי חִזְקִיָּה (ראה ויקרא כד, כא) "מַכֶּה אָדָם" וּ"מַכֶּה בְּהֵמָה", מַה בְּהֵמָה לֹא חִלַּקְתָּ בֵּין שׁוֹגֵג לְמֵזִיד וְכוּ', מַאי שֶׁאֵינוֹ מִתְכַּוֵּן, אִילֵימָא שֶׁאֵינוֹ מִתְכַּוֵּן כְּלָל הַיְנוּ שׁוֹגֵג, אֶלָּא שֶׁאֵינוֹ מִתְכַּוֵּן [אֶלָּא] לָזֶה וְקָתָנֵי לְחַיְּבוֹ מָמוֹן אֶלָּא לְפָטְרוֹ מָמוֹן וְאִי בַּר קְטָלָא הוּא לְמַאי אִצְטְרִיךְ לְמַפְטְרֵיהּ מָמוֹנָא אֶלָּא לָאו שְׁמַע מ|ִנָּהּ לָאו בַּר קְטָלָא הוּא וְלָאו בַּר מָמוֹנָא הוּא.

"וְנָס אֶל אַחַת הֶעָרִים". עֶבֶד שֶׁגָּלָה לְעִיר מִקְלָט, אִם אָמַר לוֹ רַבּוֹ צֵא מַעֲשֵׂה יָדֶיךָ לִמְזוֹנוֹתֶיךָ אֵין רַבּוֹ חַיָּב לְזוּנוֹ וְלֹא עוֹד אֶלָּא שֶׁמַּעֲשֵה יָדָיו לְרַבּוֹ, לְהַעֲדָפָה. פְּשִׁיטָא מַהוּ דְתֵימָא כֵּיוָן דְּכִי לֵית לֵיהּ לָא יָהִיב לֵיהּ כִּי אִית לֵיהּ נַמֵּי לָא לִשְׁקֹל, קָא מַשְׁמַע לָן. וּמַאי שְׁנָא לְעִיר מִקְלָט. סָלְקָא דַעְתָּךְ אֲמִינָא (לעיל ד, מב) "וְנָס אֶל אַחַת מִן- הֶעָרִים הָאֵל וָחָי" עָבִיד לֵיהּ חַיּוּתָא טְפֵי, קָמַשְׁמַע לָן. אִשָּׁה שֶׁגָּלְתָה לְעִיר מִקְלָט בַּעֲלָהּ חַיָּב בִּמְזוֹנוֹתֶיהָ אַף עַל גַּב דְּאָמַר לָהּ צְאִי מַעֲשֵׂה יָדַיִךְ בִּמְזוֹנוֹתַיִךְ. בִּדְלָא סָפְקָה, וְאִי מַסְפָּקַתְּ וְאָמַר לָהּ צְאִי מַעֲשֵׂה יָדַיִךְ בִּמְזוֹנוֹתַיִךְ, רַשַּׁאי. מַסְפָּקַתְּ מַאי לְמֵימְרָא. מַהוּ דְתֵימָא  "כָּל כְּבוּדָה בַת מֶלֶךְ פְּנִימָה", קָמַשְׁמַע לָן.

עָרִים הַלָּלוּ אֵין עוֹשִׂין אוֹתָן לֹא טִירִים קְטַנִּים וְלֹא כְּרַכִּים גְּדוֹלִים אֶלָּא עֲיָרוֹת בֵּינוֹנִיּוֹת. וְאֵין מוֹשִׁיבִין אוֹתָן אֶלָּא בִּמְקוֹם מַיִם, וְאִם אֵין שָׁם מַיִם מְבִיאִין לָהֶם מַיִם. וְאֵין מוֹשִׁיבִין אוֹתָן אֶלָּא בִּמְקוֹם שְׁוָקִים, וְאֵין מוֹשִׁיבִין אוֹתָן אֶלָּא בִּמְקוֹם אוּכְלוּסִין, נִתְמַעֲטוּ אוּכְלוּסֵיהֶן מוֹסִיפִין עֲלֵיהֶן נִתְמַעֲטוּ דִיּוּרֵיהֶן מְבִיאִין לָהֶן כֹּהֲנִים לְוִיִּים וְיִשְׂרָאֵלִים. וְאֵין מוֹכְרִין לָהֶן כְּלֵי זַיִן וּכְלֵי מְצוּדָה, דִּבְרֵי רַבִּי נְחֶמְיָה. וַחֲכָמִים מַתִּירִין. וְשָׁוִין שֶׁאֵין פּוֹרְשִׂין לְתוֹכָן מְצוּדוֹת וְאֵין מַפְשִׁילִין לְתוֹכָן חֲבָלִים כְּדֵי שֶׁלֹּא תְּהֵא רֶגֶל שֶׁל גּוֹאֵל הַדָּם מְצוּיָה שָׁם. אֲמַר רַבִּי יִצְחָק, מַאי קְרָא (לעיל ד, מב) "וְנָס אֶל אַחַת מִן  הֶעָרִים הָאֵל וָחָי", עָבִיד לֵיהּ מִידֵי דְתֵיהֲוֵי לֵיהּ חַיּוּתָא. תְּנָא תַּלְמִיד שֶׁגָּלָה מַגְלִין רַבּוֹ עִמּוֹ, שֶׁנֶּאֱמַר "וְנָס אֶל אַחַת הֶעָרִים הָאֵלֶּה וָחָי", עָבִיד לֵיהּ מִידֵי דְּתֵיהֲוֵי לֵיהּ חַיּוּתָא. אֲמַר רַבִּי זֵירָא, מִכָּאן שֶׁלֹּא יִשְׁנֶה אָדָם לְתַלְמִיד שֶׁאֵינוֹ הָגוּן.

"וּמֵת בְּיַד גֹּאֵל הַדָּם". (יָכוֹל) [מִנַּיִן] לֹא מֵת בְּיַד גּוֹאֵל הַדָּם יָמוּת בְּיַד כָּל אָדָם. תַּלְמוּד לוֹמַר "וְנָתְנוּ אֹתוֹ בְּיַד גֹּאֵל הַדָּם וָמֵת". "לֹא- תָחוֹס עֵינְךָ עָלָיו וּבִעַרְתָּ דַם הַנָּקִי". שֶׁמָּא תֹאמַר הוֹאִיל וְנֶהֱרַג זֶה לָמָּה אָנוּ בָּאִים לָחוּב בְּדָמוֹ שֶׁל זֶה. תַּלְמוּד לוֹמַר "לֹא תָחוֹס עֵינְךָ עָלָיו וּבִעַרְתָּ דַם הַנָּקִי", בַּעֵר עוֹשֵׂי הָרָעוֹת מִיִּשְׂרָאֵל.

{pפסוק ידp}  "לֹא תַסִּיג גְּבוּל רֵעֲךָ". וַהֲלֹא כְּבָר נֶאֱמַר  "לֹא תִגְזֹל", וּמַה תַּלְמוּד לוֹמַר "לֹא תַסִּיג". מְלַמֵּד שֶׁכָּל הָעוֹקֵר תְּחוּמוֹ שֶׁל חֲבֵרוֹ עוֹבֵר בִּשְׁנֵי לָאוִין. יָכוֹל [אַף] בְּחוּצָה לָאָרֶץ. תַּלְמוּד לוֹמַר "בְּנַחֲלָתְךָ אֲשֶׁר תִּנְחַל", בְּאֶרֶץ יִשְׂרָאֵל עוֹבֵר בִּשְׁנֵי לָאוִין, בְּחוּצָה לָאָרֶץ אֵין עוֹבֵר אֶלָּא מִשּׁוּם לָאו אֶחָד בִּלְבַד, מִנַּיִן לְעוֹקֵר תְּחוּמִין שֶׁל שְׁבָטִים שֶׁעוֹבֵר בְּלֹא תַעֲשֶׂה. תַּלְמוּד לוֹמַר "לֹא תַסִּיג". מִנַּיִן לְמַחֲלִיף. דִּבְרֵי רַבִּי אֱלִיעֶזֶר בְּרַבִּי יְהוֹשֻׁעַ וְדִבְרֵי רַבִּי יְהוֹשֻׁעַ בְּרַבִּי אֱלִיעֶזֶר לוֹמַר עַל טָמֵא טָהוֹר וְעַל טָהוֹר טָמֵא שֶׁהוּא עוֹבֵר בְּלֹא תַעֲשֶׂה. תַּלְמוּד לוֹמַר "לֹא תַסִּיג". מִנַּיִן לְמוֹכֵר קֶבֶר אֲבוֹתָיו שֶׁעוֹבֵר בְּלֹא תַעֲשֶׂה. תַּלְמוּד לוֹמַר "לֹא תַסִּיג". יָכוֹל אֲפִלּוּ לֹא נִקְבַּר בּוֹ אָדָם מֵעוֹלָם. תַּלְמוּד לוֹמַר "בְּנַחֲלָתְךָ", הָא אִם קָבַר בּוֹ אֲפִלּוּ נֶפֶל אֶחָד בִּרְשׁוּתוֹ אֵינוֹ עוֹבֵר בְּלֹא תַעֲשֶׂה.

הַמַּנִּיחַ כַּלְכָּלָה תַּחַת הַגֶּפֶן בְּשָׁעָה שֶׁהוּא בוֹצֵר הֲרֵי זֶה גּוֹזֶל אֶת הָעֲנִיִּים, וְעַל זֶה נֶאֱמַר (אַל תַּסֵּג) ["לֹא תַסִּיג] גְּבוּל רֵעֲךָ אֲשֶׁר גָּבְלוּ רִאשֹׁנִים (בְּנַחֲלָה) [בְּנַחֲלָתְךָ"] וְגוֹ'.

רַבִּי חֲנִינָא בַּר פַּפָּא הֲוָה מַפְלִיג מִצְוָה בְּלֵילָא. חָד זְמַן פְּגַע בֵּיהּ רַבּהוֹן דְּרוּחָאֵי, אֲמַר לֵיהּ לָא כְתִיב "לֹא תַסִּיג גְּבוּל רֵעֲךָ". אֲמַר לֵיהּ, לָא כְתִיב (משלי כא, יד) "מַתָּן בַּסֵּתֶר יִכְפֶּה אָף", וְעֹקְרוֹ מְקוֹמֵיהּ.

{pפסוק טוp} {rרמז תתקכבr}  "לֹא יָקוּם עֵד אֶחָד בְּאִישׁ". שְׁלֹשָׁה הַקָּדוֹשׁ בָּרוּךְ הוּא אוֹהֲבָן, מִי שֶׁאֵינוֹ כוֹעֵס וּמִי שֶׁאֵינוֹ מִשְׁתַּכֵּר וּמִי שֶׁאֵינוֹ מַעֲמִיד עַל מִדּוֹתָיו. שְׁלֹשָׁה הַקָּדוֹשׁ בָּרוּךְ הוּא שׂוֹנְאָן, הַמְדַבֵּר אֶחָד בַּפֶּה וְאֶחָד בַּלֵּב וְהַיּוֹדֵעַ עֵדוּת לַחֲבֵרוֹ וְאֵינוֹ מֵעִיד לוֹ וְהָרוֹאֶה דְּבַר עֲבֵירָה בַּחֲבֵרוֹ וּמֵעִיד בּוֹ יְחִידִי, כְּהַהוּא דְּטוּבְיָה חֲטָא וַאֲתָא זִיגוּד [לְחוּדֵיהּ] וְאַסְהִיד עָלֵיהּ קָמֵיהּ דְּרַב פַּפָּא, וְנָגְדֵיהּ לְזִיגוּד. [אֲמַר לֵיהּ], (רַב פַּפָּא) טוּבְיָה חֲטָא וְזִיגוּד מִינְגַד. אֲמַר לֵיהּ, אִין, דִּכְתִיב "לֹא יָקוּם עֵד אֶחָד בְּאִישׁ" וְאַתְּ לְחוּדָךְ קָא מַסְהַדְתְּ עָלֵיהּ, שֵׁם רַע בְּעַלְמָא אֲפַקְתְּ עָלֵיהּ. רַב (נַחְמָן) [שְׁמוּאֵל] בַּר יִצְחָק אֲמַר מֻתָּר לִשְׂנוֹאתוֹ, שֶׁנֶּאֱמַר (שמות כג, ה) "כִּי תִרְאֶה חֲמוֹר שׂ(וֹ)נְאֲךָ", מַאי שׂוֹנֵא, אִילֵימָא שׂוֹנֵא עוֹבֵד אֱלִילִים וְהָתַנְיָא שׂוֹנֵא שֶׁאָמְרוּ שׂוֹנֵא יִשְׂרָאֵל וְלָא שָׁרֵי לְמִסְנֵיהּ, וְאִי דְּלָא עָבִיד וְלָא מִידֵי אָסוּר לְמִסְנֵיהּ דִּכְתִיב  "לֹא תִשְׂנָא אֶת אָחִיךָ בִּלְבָבֶךָ", אֶלָּא דְּאִיכָּא סַהֲדֵי דְּעָבִיד אִסּוּרָא לְכֻלָּא עָלְמָא נַמֵּי מִסְנֵי סָנֵי, אֶלָּא לָאו כִּי הַאי גַּוְנָא דְחָזְיָא בֵּיהּ אִיהוּ דְּבַר עֶרְוָה. רַב נַחְמָן בַּר יִצְחָק אֲמַר מִצְוָה לִשְׂנוֹאתוֹ, שֶׁנֶּאֱמַר (משלי ח, יג) "יִרְאַת ה' שְׂנֹאת רָע".

מִמַּשְׁמָע שֶׁנֶּאֱמַר "לֹא יָקוּם עֵד" אֵינִי יוֹדֵעַ שֶׁהוּא אֶחָד, מַה תַּלְמוּד לוֹמַר "אֶחָד". זֶה בָּנָה אָב כָּל מָקוֹם שֶׁנֶּאֱמַר "עֵד" הֲרֵי כָּאן שְׁנַיִם עַד שֶׁיִּפְרֹט לְךָ הַכָּתוּב אֶחָד.

הַטַּעֲנָה שְׁתֵּי כֶסֶף. אֲמַר רַב נַחְמָן אֲמַר שְׁמוּאֵל, לֹא שָׁנוּ אֶלָּא טַעֲנַת מַלְוֶה וְהוֹדָאַת לוֹוֶה אֲבָל עֵדוּת עֵד אֶחָד אֲפִלּוּ לֹא טְעָנוֹ אֶלָּא בִּפְרוּטָה חַיָּב, מַאי טַעְמָא, דִּכְתִיב "לֹא יָקוּם עֵד אֶחָד בְּאִישׁ" וְגוֹ', לְכָל עָוֹן וּלְכָל חַטָּאת הוּא דְּאֵינוֹ קָם אֲבָל קָם הוּא לִשְׁבוּעָה, וְתַנְיָא כָּל מָקוֹם שֶׁשְּׁנַיִם מְחַיְּבִין אוֹתוֹ מָמוֹן עֵד אֶחָד מְחַיְּבוֹ שְׁבוּעָה.

"לֹא יָקוּם עֵד אֶחָד בְּאִישׁ". אֵין לִי אֶלָּא לְדִינֵי נְפָשׁוֹת, לְדִינֵי מָמוֹנוֹת מִנַּיִן. תַּלְמוּד לוֹמַר "לְכָל עָוֹן". לְקָרְבָּנוֹת מִנַּיִן. תַּלְמוּד לוֹמַר "וּלְכָל חַטָּאת". לְמַכּוֹת מִנַּיִן. תַּלְמוּד לוֹמַר "בְּכָל  חֵטְא". לְהַעֲלוֹת לַכְּהֻנָּה וּלְהוֹרִיד מִן הַכְּהֻנָּה מִנַּיִן. תַּלְמוּד לוֹמַר "לְכָל- עָוֹן וּלְכָל חַטָּאת" כו'. אֵין לִי אֶלָּא לְעֵדוּת אִישׁ לְעֵדוּת אִשָּׁה מִנַּיִן. תַּלְמוּד לוֹמַר "לְכָל עָוֹן וּלְכָל חַטָּאת". אִם סוֹפֵנוּ לְרַבּוֹת אִשָּׁה מַה תַּלְמוּד לוֹמַר "אִישׁ". לְעָווֹן אֵינוֹ קָם אֲבָל קָם הוּא בְּאִשָּׁה לְהַשִּׂיאָהּ, דִּבְרֵי רַבִּי (יְהוּדָה) [יְהוֹשֻׁעַ]. רַבִּי יוֹסֵי אוֹמֵר לְעָווֹן אֵינוֹ קָם אֲבָל קָם הוּא לִשְׁבוּעָה. אָמַר רַבִּי יוֹסֵי, קַל וָחֹמֶר הַדְּבָרִים, וּמָה אִם בְּמָקוֹם שֶׁאֵין פִּיו מִצְטָרֵף עִם פִּי אַחֵר לְמִיתָה הֲרֵי זֶה נִשְׁבָּע עַל פִּי עַצְמוֹ, מָקוֹם שֶׁפִּיו מִצְטָרֵף עִם עֵד אֶחָד לְמָמוֹן אֵינוֹ דִין שֶׁיְּהֵא נִשְׁבָּע עַל פִּי עַצְמוֹ. לֹא, מַה לַּנִּשְׁבָּע עַל פִּי עַצְמוֹ שֶׁכֵּן מְשַׁלֵּם עַל פִּי עַצְמוֹ, יִשָּׁבַע עַל פִּי עֵד אֶחָד שֶׁכֵּן אֵין מְשַׁלֵּם עַל פִּי עֵד אֶחָד. תַּלְמוּד לוֹמַר "לְכָל עָוֹן וּלְכָל חַטָּאת", [לְעָווֹן] אֵינוֹ קָם אֲבָל קָם הוּא לִשְׁבוּעָה.

"עַל פִּי שְׁנֵי עֵדִים" וְגוֹ'. לֹא עַל פִּי כְתָבָן וְלֹא עַל פִּי מְתֻרְגְּמָן יָקוּם דָּבָר. מִכָּאן אָמְרוּ, הַמְקַנֵּא לְאִשְׁתּוֹ רַבִי אֱלִיעֶזֶר אוֹמֵר מְקַנֵּא עַל פִּי שְׁנַיִם וּמַשְׁקֶה עַל פִּי עֵד אֶחָד, שֶׁהָיָה בְּדִין וּמַה אִם עֵדוּת הָרִאשׁוֹנָה שֶׁאֵינָהּ אוֹסַרְתָּהּ אִסּוּר עוֹלָם אֵינָהּ מִתְקַיֶּמֶת בְּפָחוֹת מִשְׁנַיִם עֵדוּת אַחֲרוֹנָה שֶׁאוֹסַרְתָּהּ אִסּוּר עוֹלָם אֵינוֹ דִין שֶׁלֹּא תִּתְקַיֵּם בְּפָחוֹת מִשְּׁנַיִם, תַּלְמוּד לוֹמַר (במדבר ה, יג) "וְעֵד אֵין בָּהּ", כָל שֶׁיֵּשׁ בָּהּ לֹא הָיְתָה שׁוֹתָה.

{pפסוק טז-יזp}  "כִּי יָקוּם עֵד חָמָס". אֵין חָמָס אֶלָּא גַּזְלָן, שֶׁנֶּאֱמַר "לַעֲנוֹת בּוֹ סָרָה", וְאֵין סָרָה אֶלָּא עֲבֵירָה, שֶׁנֶּאֱמַר (לעיל יג, ו) "כִּי דִּבֶּר סָרָה", וְאוֹמֵר  "הַשָּׁנָה אַתָּה מֵת כִּי סָרָה דִבַּרְתָּ (עַל) [אֶל] ה'", מַגִּיד שֶׁאֵינוֹ חַיָּב עַד שֶׁיַּכְחִישׁ אֶת עַצְמוֹ מִכָּאן אָמְרוּ אֵין הָעֵדִים נַעֲשִׂים זוֹמְמִין עַד שֶׁיָּזוּמוּ אֶת עַצְמָן. כֵּיצַד, אָמְרוּ מְעִידִין אָנוּ בְּאִישׁ פְּלוֹנִי שֶׁהָרַג אֶת הַנֶּפֶשׁ, אָמְרוּ לָהֶם הֵיאַךְ אַתֶּם מְעִידִין שֶׁהֲרֵי נֶהֱרַג זֶה אוֹ הוֹרֵג זֶה הָיָה עִמָּנוּ אוֹתוֹ הַיּוֹם בְּמָקוֹם פְּלוֹנִי, אֵין אֵלּוּ זוֹמְמִין. אֲבָל אָמְרוּ לָהֶם הֵיאַךְ אַתֶּם מְעִידִין שֶׁהֲרֵי אַתֶּם הֱיִיתֶם עִמָּנוּ אוֹתוֹ הַיּוֹם בְּמָקוֹם פְּלוֹנִי, הֲרֵי אֵלּוּ זוֹמְמִין.

"וְעָמְדוּ שְׁנֵי הָאֲנָּשִׁים אֲשֶׁר לָהֶם הָרִיב". יִהְיוּ עֵדִים יוֹדְעִין מַה הֵם מְעִידִין וְלִפְנֵי מִי הֵם מְעִידִין וּמִי עָתִיד לִפָּרַע מֵהֶן, שֶׁנֶּאֱמַר "וְעָמְדוּ שְׁנֵי הָאֲנָשִׁים אֲשֶׁר לָהֶם הָרִיב לִפְנֵי ה'". וְיִהְיוּ הַדַּיָּנִים יוֹדְעִים אֶת מִי הֵם דָּנִין וְלִפְנֵי מִי הֵם דָּנִין וּמִי עָתִיד לִפָּרַע מֵהֶן, שֶׁנֶּאֱמַר (תהלים פב, א) "אֱלֹהִים נִצָּב בַּעֲדַת אֵל".

תָּנוּ רַבָּנָן "וְעָמְדוּ שְׁנֵי הָאֲנָשִׁים". בְּעֵדִים הַכָּתוּב מְדַבֵּר. אוֹ אֵינוֹ אֶלָּא בְּבַעֲלֵי דִינִין. כְּשֶׁהוּא אוֹמֵר אֲשֶׁר לָהֶם הָרִיב הֲרֵי בַּעֲלֵי דִינִין אֲמוּרִין, הָא מָה אֲנִי מְקַיֵּם וְעָמְדוּ שְׁנֵי- הָאֲנָשִׁים, בְּעֵדִים הַכָּתוּב מְדַבֵּר. וְאִם נַפְשְׁךָ לוֹמַר, נֶאֱמַר כָּאן "שְׁנֵי" וְנֶאֱמַר לְהַלָּן  "שְׁנֵי", מַה לְּהַלָּן בְּעֵדִים אַף כָּאן בְּעֵדִים. מָה אִם נַפְשְׁךָ לוֹמַר. וְכִי תֵימָא מִדְּלָא כְּתִיב וַאֲשֶׁר לָהֶם כֻּלֵּיהּ קְרָא בְּבַעֲלֵי דִינִין מִשְׁתָּעֵי, נֶאֱמַר כָּאן שְׁנֵי וְנֶאֱמַר לְהַלָּן שְׁנֵי מַה לְּהַלַּן בְּעֵדִים אַף כָּאן בְּעֵדִים. תַּנְיָא אִידָךְ "וְעָמְדוּ שְׁנֵי הָאֲנָשִׁים", בְּעֵדִים, אוֹ אֵינוֹ אֶלָּא בְּבַעֲלֵי דִינִין, אָמַרְתְּ וְכִי שְׁנַיִם בָּאִין לְדִין שְׁלֹשָׁה אֵינָן בָּאִין לְדִין, וְאִם נַפְשְׁךָ לוֹמַר וְכִי תֵימָא בְּתוֹבֵעַ וְנִתְבָּע מִשְׁתָּעֵי קְרָא נֶאֱמַר כָּאן שְׁנֵי וְכוּ'. תַּנְיָא אִידָךְ "וְעָמְדוּ שְׁנֵי הָאֲנָשִׁים", בְּעֵדִים הַכָּתוּב מְדַבֵּר, אוֹ אֵינוֹ אֶלָּא בְּבַעֲלֵי דִינִין, אָמַרְתְּ וְכִי אֲנָשִׁים בָּאִין לְדִין נָשִׁים אֵינָן בָּאוֹת לְדִין, וְאִם נַפְשְׁךָ לוֹמַר [וְכוּ'. מָה אִם נַפְשְׁךָ לוֹמַר]. וְכִי תֵימָא (תהלים מה, יד) "כָּל כְּבוּדָה בַּת מֶלֶךְ פְּנִימָה", נֶאֱמַר כָּאן שְׁנֵי וְכוּ'. תָּנוּ רַבָּנָן "וְעָמְדוּ", מִצְוָה בְּבַעֲלֵי דִּינִין שֶׁיַּעַמְדוּ. אָמַר רַבִּי יְהוּדָה, שָׁמַעְתִּי שֶׁאִם רָצוּ בֵּית דִּין לְהוֹשִׁיב אֶת שְׁנֵיהֶם מוֹשִׁיבִין, אֵיזֶהוּ אָסוּר, שֶׁלֹּא יְהֵא אֶחָד עוֹמֵד וְאֶחָד יוֹשֵׁב אֶחָד מְדַבֵּר כָּל צָרְכּוֹ וְאֶחָד אוֹמֵר לוֹ קַצֵּר דְּבָרֶיךָ.

אָמַר עוּלָא, מַחְלֹקֶת בְּבַעֲלֵי דִּינִין, אֲבָל בְּעֵדִים דִּבְרֵי הַכֹּל בַּעֲמִידָה דִּכְתִיב "וְעָמְדוּ". אֲמַר רַב, (הוּנָא) מַחְלֹקֶת בִּשְׁעַת מַשָּׂא וּמַתָּן אֲבָל בִּשְׁעַת גְּמַר דִּין דִּבְרֵי הַכֹּל דַּיָּנִים בִּישִׁיבָה וּבַעֲלֵי דִינִים בַּעֲמִידָה דִּכְתִיב (שמות יח, יג) "וַיֵּשֶׁב מֹשֶׁה לִשְׁפֹּט אֶת הָעָם וַיַּעֲמֹד" וְגוֹ' דְּבֵיתְהו דְרַב הוּנָא הֲוָה לָהּ דִּינָא קָמֵיהּ דְּרַב נַחְמָן. אָמַר, הֵיכֵי נֵיעֲבִיד, אֵיקוּם מִקָּמָהּ מִסְתַּתְּמָן טַעֲנָתֵיהּ דְּבַעַל דִּינָא, לָא אֵיקוּם אֵשֶׁת חָבֵר הֲרֵי הִיא כְּחָבֵר, אֲמַר לִשַׁמְעֵיהּ צֵא וְאַפְרָח עָלַי בַּר אַוָּזָא וְשָׁדֵי עִ(י)לָּוָאי וְאֵיקוּם. וְהָאֲמַרְתְּ בִּשְׁעַת גְּמַר דִּין דִּבְרֵי הַכֹּל דַּיָּנִין בִּישִׁיבָה. דְּיָתִיב כְּמָאן דְּשָׁרֵי מְסָאנֵיהּ וְאָמַר אִישׁ פְּלוֹנִי אַתָּה זַכַּאי וְאִישׁ פְּלוֹנִי אַתָּה חַיָּב. אֲמַר רַבָּה בַּר רַב הוּנָא, הַאי צוֹרְבָא מֵרַבָּנַן וְעַם הָאָרֶץ דְּאִית לְהוֹ דִּינָא בַּהֲדֵי הֲדָדִי מוֹתְבִינַן לְצוֹרְבָא מֵרַבָּנַן, וּלְעַם הָאָרֶץ אָמְרִינַן נַמֵּי תִיב וְאִי קָאִי לֵית לָן בָּהּ.

{rרמז תתקכגr}  "וְעָמְדוּ שְׁנֵי הָאֲנָשִׁים" מִצְוָה בְּעֵדִים שֶׁיַּעַמְדוּ. שְׁנֵי הָאֲנָשִׁים. אֵין לִי אֶלָּא בִּזְמַן שֶׁהֵן אֲנָשִׁים, אִשָּׁה עִם אִישׁ וְאִישׁ עִם אִשָּׁה שְׁתֵּי נָשִׁים זוֹ עִם זוֹ, מִנַּיִן. תַּלְמוּד לוֹמַר "אֲשֶׁר לָהֶם הָרִיב", מִכָּל מָקוֹם. יָכוֹל אַף אִשָּׁה תְּהֵא כְשֵׁרָה לְעֵדוּת. נֶאֱמַר כָּאן שְׁנֵי וְנֶאֱמַר לְהַלָּן  שְׁנֵי,  מַה שְּׁנֵי הָאָמוּר לְהַלָּן אֲנָשִׁים וְלֹא נָשִׁים אַף שְׁנֵי הָאָמוּר כָּאן אֲנָשִׁים וְלֹא נָשִׁים. אֲשֶׁר לָהֶם הָרִיב. יָבוֹא בַּעַל הַשּׁוֹר וְיַעֲמֹד עַל שׁוֹרוֹ.

"לִפְנֵי ה'". שֶׁהֵם סְבוּרִים לִפְנֵי בָּשָׂר וָדָם הֵם עוֹמְדִים, וְאֵין עוֹמְדִין אֶלָּא לִפְנֵי הַמָּקוֹם. לִפְנֵי הַכֹּהֲנִים וְהַשֹּׁפְטִים אֲשֶׁר יִהְיוּ בַּיָּמִים הָהֵם. זֶה הוּא שֶׁאָמַר רַבִּי יוֹסֵי הַגְּלִילִי וְכִי עָלָה עַל דַּעְתְּךָ שׁוֹפֵט שֶׁאֵינוֹ בְיָמֶיךָ, אֶלָּא שׁוֹפֵט שֶׁהוּא כָּשֵׁר וּמֻחְזָק לְךָ בְּאוֹתָם הַיָּמִים. הָיָה קָרוֹב וְנִתְרָחֵק, כָּשֵׁר.

אֵין הָעֵדִים זוֹמְמִין נַעֲשִׂין זוֹמְמִין עַד שֶׁיָּזוּמוּ אֶת עַצְמָן. כֵּיצַד, מְעִידָנוּ אֶת אִישׁ פְּלוֹנִי שֶׁהָרַג אֶת הַנֶּפֶשׁ, אָמְרוּ לָהֶן הֵיאַךְ אַתֶּם מְעִידִין שֶׁהֲרֵי נֶהֱרָג זֶה אוֹ הוֹרֵג זֶה עִמָּנוּ הָיָה בְּאוֹתוֹ הַיּוֹם בְּמָקוֹם פְּלוֹנִי, אֵין אֵלּוּ זוֹמְמִין, אֲבָל אָמְרוּ הֵיאַךְ אַתֶּם מְעִידִין שֶׁהֲרֵי הֱיִיתֶם עִמָּנוּ אוֹתוֹ הַיּוֹם בְּמָקוֹם פְּלוֹנִי הֲרֵי אֵלּוּ זוֹמְמִין וְנֶהֱרָגִין עַל פִּיהֶם. מִנָּא הָנֵי מִלֵּי. אֲמַר (רָבָא) [רַב אַדָּא], דַּאֲמַר קְרָא (להלן פסוק יח) וְהִנֵּה עֵד שֶׁקֶר הָעֵד, שֶׁיְּשַׁקֵּר גּוּפָהּ שֶׁל עֵדוּת. דְּבֵי רַבִּי יִשְׁמָעֵאל תְּנָא לַעֲנוֹת בּוֹ סָרָה, עַד שֶׁתִּסְרֶה גּוּפָהּ שֶׁל עֵדוּת.

{pפסוק יחp}  "וְדָרְשׁוּ הַשֹּׁפְטִים הֵיטֵב". וּלְהַלָּן הוּא אוֹמֵר (לעיל יז, ד) "וְהֻגַּד לְךָ וְשָׁמָעְתָּ וְדָרַשְׁתָּ הֵיטֵב", הֵיטֵב הֵיטֵב לִגְזֵרָה שָׁוָה, מְלַמֵּד שֶׁבּוֹדְקִין אוֹתוֹ בְּשֶׁבַע חֲקִירוֹת. בְּדִיקוֹת מִנַּיִן. תַּלְמוּד לוֹמַר (לעיל יג, טו) "וְהִנֵּה אֱמֶת נָכוֹן הַדָּבָר". מִנַּיִן שֶׁהָעֵד עוֹשֶׂה עַצְמוֹ שֶׁקֶר. שֶׁנֶּאֱמַר "וְהִנֵּה עֵד שֶׁקֶר הָעֵד". וּמִנַּיִן שֶׁעוֹשֶׂה חֲבֵרוֹ שֶׁקֶר. שֶׁנֶּאֱמַר "וְהִנֵה עֵד שֶׁקֶר הָעֵד". יָכוֹל אַף מִשֶּׁנֶּחְקְרָה עֵדוּתָן בְּבֵית דִּין. תַּלְמוּד לוֹמַר "שֶׁקֶר עָנָה בְאָחִיו", אֲמֹר מֵעַתָּה כָּל זְמַן שֶׁבֵּית דִּין צְרִיכִין לָהֶם וְלֹא מִשֶּׁנֶּחְקְרָה עֵדוּתָן בְּבֵית דִּין. כְּשֶׁתִּמְצָא לוֹמַר זוֹמֵם מִזּוֹמֵם, וַאֲפִלּוּ הֵם מֵאָה.

{pפסוק יט-כאp}  "וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו". אִם מָמוֹן מָמוֹן, אִם מַכּוֹת מַכּוֹת. עֹנֶשׁ שָׁמַעְנוּ, אַזְהָרָה מִנַּיִן. תַּלְמוּד לוֹמַר "וַעֲשִׂיתֶם לוֹ כַּאֲשֶׁר זָמַם" וְגוֹ'. "לַעֲשׂוֹת לְאָחִיו". מִכָּאן אָמְרוּ אֵין הָעֵדִים זוֹמְמִין נֶהֱרָגִין עַד שֶׁיִּגָּמֵר הַדִּין, שֶׁהֲרֵי הַצְּדוֹקִים אוֹמְרִים עַד שֶׁיֵּהָרֵג הַנִּדּוֹן שֶׁנֶּאֱמַר  נֶפֶשׁ בְּנֶפֶשׁ.

תַּנְיָא אָמַר רַבִּי יְהוּדָה בֶּן טַבַּאי, אֶרְאֶה בַּנֶּחָמָה אִם לֹא הָרַגְתִּי עֵד זוֹמֵם לְהוֹצִיא מִלִּבָּן שֶׁל צְדוֹקִין שֶׁהָיוּ אוֹמְרִים אֵין הָעֵדִים נֶהֱרָגִין עַד שֶׁיֵּהָרֵג הַנִּדּוֹן. אָמַר לוֹ שִׁמְעוֹן בֶּן שֶׁטַח, אֶרְאֶה בַּנֶּחָמָה אִם לֹא שָׁפַכְתָּ דַּם נָקִי, שֶׁהֲרֵי אָמְרוּ חֲכָמִים אֵין הָעֵדִים זוֹמְמִין נֶהֱרָגִין עַד שֶׁיִּזֹּמּוּ שְׁנֵיהֶם. מִיָּד קִבֵּל עָלָיו רַבִּי יְהוּדָה בֶּן טַבַּאי שֶׁאֵין מוֹרֶה הֲלָכָה כָּל יָמָיו אֶלָּא בִּפְנֵי שִׁמְעוֹן בֶּן שֶׁטַח. וְכָל יָמָיו שֶׁל רַבִּי יְהוּדָה בֶּן טַבַּאי הָיָה מִשְׁתַּטֵּחַ עַל קִבְרוֹ שֶׁל אוֹתוֹ (הָרוּג) [הָעֵד] וְהָיָה נִשְׁמָע קוֹלוֹ בַּלַּיְלָה, וְכִסְבוּרִים הָעָם קוֹלוֹ שֶׁל הָרוּג הוּא, אָמַר לָהֶם קוֹלִי שֶׁלִּי הוּא, תֵּדְעוּ שֶׁהֲרֵי לְמָחָר הוּא מֵת וְאֵין קוֹלוֹ נִשְׁמָע. אֲמַר לֵיהּ רַב אַחָא בְּרֵיהּ דְּרָבָא לְרַב אָשֵׁי, דִּילְמָא בְּדִינָא קָם בַּהֲדֵיהּ, אִי נַמֵּי פִּיּוּסֵי פְּיָיסֵיהּ.

"וַעֲשִׂיתֶם לוֹ כַּאֲשֶׁר זָמַם". אָמַר רַבִּי אִלְעַאי, בְּפֵרוּשׁ רִבְּתָה תוֹרָה עֵדִים זוֹמְמִין לְתַשְׁלוּמִין, מִכְּדֵי כְּתִיב (להלן פסוק כא) וַעֲשִׂיתֶם לוֹ כַּאֲשֶׁר זָמַם, יָד בְּיָד לָמָּה לִי, דָּבָר הַנִּתָּן מִיָּד לְיָד, וּמַאי נִיהוּ, מָמוֹן. חוֹבֵל בַּחֲבֵרוֹ נַמֵּי, מִכְּדֵי כְּתִיב  "כַּאֲשֶׁר עָשָׂה כֵּן יֵעָשֶׂה לוֹ", (שם כ) "כֵּן יִנָּתֵן בּוֹ" לָמָּה לִי. דָּבָר שֶׁיֵּשׁ בּוֹ נְתִינָה, וּמַאי נִיהוּ, מָמוֹן. וְרַבִּי יוֹחָנָן, הַאי תַּחַת אֲשֶׁר עִנָּהּ" מִ(י)בָּעֵי לֵיהּ לְכִדְאַבָּיֵי, כְּתִיב (להלן כב, כט) "תַּחַת אֲשֶׁר עִנָּהּ" מִכְּלָּל דְּאִיכָּא בֹּשֶׁת וּפְגָם. וְעוּלָא נַפְקָא לֵיהּ מִדְּרָבָּא  "וְנָתַן הָאִישׁ הַשֹּׁכֵב עִמָּהּ" וְגוֹ', הֲנָאַת שְׁכִיבָה חֲמִשִּׁים מִכְּלָל דְּאִיכָּא בֹּשֶׁת וּפְגָם. רַבִּי אֱלִיעֶזֶר אוֹמֵר, עֵדִים זוֹמְמִין מָמוֹנָא מְשַׁלְּמֵי, וּמִילְקֵי לָא לָקֵי מִשּׁוּם דְּלָאו בְּנֵי הַתְרָאָה נִינְהוּ. דְּנִיתְרֵי בְהוֹ, אֵימָתַי נִיתְרֵי בְהוֹ, מֵעִקָּרָא, אָמְרֵי אִישְׁתְּלִין, נִיתְרֵי בְהוֹ בְּשְׁעַת מַעֲשֶׂה פָּרְשֵׁי וְלָא מַסְהֲדֵי, נִיתְרֵי בְהוֹ לְבַסּוֹף מַאי דַּהֲוָה הֲוָה. וְנִיתְרֵי בְהוֹ בְּתוֹךְ כְּדֵי דִּבּוּר, וְנִיתְרֵי בְהוֹ מֵעִיקָרָא וְנִרְמְזֵייהוּ רְמִיזֵי. וְכִי לָא מַתְרִינַן בְּהוֹ לָא קָטְלִינַן לְהוֹ, מִי אִיכָּא מִידֵי דְּאִלּוּ אִינְהוּ בָּעֵי קָטִיל בְּלֹא הַתְרָאָה וְאִינְהוּ בָּעֵי הַתְרָאָה הָא בָּעִינָן וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו וְלֵיכָּא. וְאִי אָמַרְתְּ בֶּן גְּרוּשָׁה וַחֲלוּצָה דְּלָאו מִכַּאֲשֶׁר זָמַם אִיתְרַבֵּי לִ(י)בָּעֵי הַתְרָאָה, אֲמַר קְרָא (ויקרא כד, כב) "מִשְׁפָּט אֶחָד יִהְיֶה לָכֶם", מִשְׁפָּט הַשָּׁוֶה לְכֻלְּכֶם.

רַבִּי יְהוּדָה אוֹמֵר, אֵין לַעֲבָדִים בֹּשֶׁת, שֶׁנֶּאֱמַר (להלן כה, יא) "כִּי יִנָּצוּ אֲנָשִׁים יַחְדָּו אִישׁ וְאָחִיו", בְּמִי שֶׁיֵּשׁ לוֹ אַחְוָה, יָצָא עֶבֶד שֶׁאֵין לוֹ אַחְוָה. אֶלָּא מֵעַתָּה, לְרַבִּי יְהוּדָה זוֹמְמֵי עֶבֶד לֹא יֵהָרְגוּ דִּכְתִיב "וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו". אָמַר קְרָא וּבִעַרְתָּ הָרַע מִקִּרְבֶּךָ, מִכָּל מָקוֹם.

תַּנְיָא רַבִּי יוֹסֵי הַגְּלִילִי אוֹמֵר, מַה תַּלְמוּד לוֹמַר "וַעֲשִׂיתֶם לוֹ כַּאֲשֶׁר זָמַם", לְפִי שֶׁכָּל (מוּמָתִין) [הַזּוֹמְמִין] שֶׁבַּתּוֹרָה זוֹמְמֵיהֶן [וּבוֹעֲלֵיהֶן] כַּיּוֹצֵא בָהֶם, בַּת כֹּהֵן הִיא בִּשְׂרֵפָה וְאֵין בּוֹעֲלָהּ בִּשְׂרֵפָה זוֹמְמִין אֵינִי יוֹדֵעַ אִם לוֹ הֻקְּשׁוּ אִם לָהּ הֻקְּשׁוּ, כְּשֶׁהוּא אוֹמֵר וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו, וְלֹא לַאֲחוֹתוֹ.

מִנָּא הָא מִלְּתָא דַּאֲמוּר רַבָּנַן זִיל בְּתַר רֻבָּא כוּ' רֻבָּא דְּלֵיתָא קָמָן כְּגוֹן קָטָן וּקְטַנָּה. רָבִינָא אֲמַר, אַתְיָא מֵעֵדִים זוֹמְמִין דְּרַחֲמָנָא אֲמַר וַעֲשִׂיתֶם לוֹ כַּאֲשֶׁר זָמַם וְדִילְמָא הַאי דְּאַסְהִידוּ עָלֵיהּ טְרֵפָה הֲוַאי אֶלָּא לָאו דְאָמְרִינַן זִיל בְּתַר רֻבָּא, וְכִי תֵימָא דְּבָדְקִינַן לֵיהּ, וְהָא תַנְיָא רַבִּי אֶלְעָזָר הַקַּפָּר אוֹמֵר לֹא הָרְגוּ נֶהֱרָגִין הָרְגוּ אֵין נֶהֱרָגִין.

מְעִידִין אָנוּ בְּאִישׁ פְּלוֹנִי שֶׁהוּא בֶּן גְּרוּשָׁה אוֹ בֶּן חֲלוּצָה לוֹקֶה אֶת הָאַרְבָּעִים. מִנָּא הָנֵי מִלֵּי. אֲמַר רַבִּי יְהוֹשֻׁעַ בֶּן לֵוִי, דַּאֲמַר קְרָא וַעֲשִׂיתֶם לוֹ כַּאֲשֶׁר זָמַם, לוֹ וְלֹא לְזַרְעוֹ. וְלִיפְסְלוּהָ לְדִידֵיהּ וְלָא לִיפְסְלוּהָ לְזַרְעֵיהּ. בָּעִינַן כַּאֲשֶׁר זָמַם וְלֵיכָּא.

מְעִידִין אָנוּ בְּאִישׁ פְּלוֹנִי שֶׁהוּא חַיָּב מַלְקוֹת אַרְבָּעִים וְנִמְצְאוּ זוֹמְמִין, לוֹקִין שְׁמוֹנִים, מִשּׁוּם (שמות כ, יג) "לֹא תַעֲנֶה" וְגוֹ' וּמִשּׁוּם וַעֲשִׂיתֶם לוֹ כַּאֲשֶׁר זָמַם, דִּבְרֵי רַבִּי מֵאִיר. וַחֲכָמִים אוֹמְרִים, אֵין לוֹקִין אֶלָּא אַרְבָּעִים. וְרַבָּנַן, הַאי "לֹא תַעֲנֶה בְרֵעֲךָ" מַאי דָּרְשֵׁי בֵיהּ. מִ(י)בָּעֵי לֵיהּ לְאַזְהָרָה לְעֵדִים זוֹמְמִין. וְרַבִּי מֵאִיר, אַזְהָרָה מֵעֵדִים זוֹמְמִין מְנָא לֵיהּ. נַפְקָא לֵיהּ מִן וְהַנִּשְׁאָרִים יִשְׁמְעוּ וְיִרָאוּ. וְרַבָּנַן, הַהוּא מִיבָּעֵי לֵיהּ לְהַכְרָזָה. וְרַבִּי מֵאִיר, הַכְרָזָה מִיִּשְׁמְעוּ וְיִרָאוּ נָפְקָא.

מְשַׁלְּשִׁין בְּמָמוֹן וְאֵין מְשַׁלְּשִׁין בְּמַכּוֹת. כֵּיצַד, הֵעִידוּהוּ שֶׁהוּא חַיָּב לַחֲבֵרוֹ מָאתַיִם זוּז וְנִמְצְאוּ זוֹמְמִין מְשַׁלְּשִׁין בֵּינֵיהֶם, אֲבָל אִם הֵעִידוּהוּ שֶׁהוּא חַיָּב מַלְקוֹת וְנִמְצְאוּ זוֹמְמִין כָּל אֶחָד וְאֶחָד לוֹקֶה אַרְבָּעִים. מִנָּא הָנֵי מִלֵּי. אֲמַר אַבָּיֵי, נֶאֱמַר רָשָׁע בְּחַיָּבֵי מַלְקוֹת וְנֶאֱמַר רָשָׁע בְּחַיָּבֵי מִיתוֹת בֵּית דִּין, מַה לְּהַלַּן אֵין מִיתָה לַחֲצָאִין אַף כָּאן אֵין מַלְקוּת לַחֲצָאִין. רָבָא אֲמַר, בָּעִינָן וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו וְלֵיכָּא. אִי הָכֵי, מָמוֹן נַמֵּי. מָמוֹן מִצְטָרֵף. מַלְקוֹת לָא מִצְטָרֵף.

אֵין הָעֵדִים זוֹמְמִין נֶהֱרָגִין עַד שֶׁיִּגָּמֵר הַדִּין, שֶׁהֲרֵי הַצְּדוֹקִים אָמְרִין עַד שֶׁיֵּהָרֵג הַנִּדּוֹן שֶׁנֶּאֱמַר "נֶפֶשׁ בְּנֶפֶשׁ". אֲמַר לֵיהּ, וַהֲלֹא נֶאֱמַר "כַּאֲשֶׁר זָמַם לַעֲשׂוֹת לְאָחִיו" וַהֲרֵי אָחִיו קַיָּם. אִם כֵּן לָמָּה נֶאֱמַר "נֶפֶשׁ בְּנֶפֶשׁ". יָכוֹל מִשֶּׁקִּבְּלוּ עֵדוּתָן יֵהָרֵג, תַּלְמוּד לוֹמַר "נֶפֶשׁ בְּנֶפֶשׁ", הָא אֵין נֶהֱרָגִין עַד שֶׁיִּגָּמֵר הַדִּין. תַּנְיָא רַבִּי אוֹמֵר, לֹא הָרְגוּ נֶהֱרָגִין הָרְגוּ אֵין נֶהֱרָגִין. אָמַר לוֹ אָבִיו, בְּנִי לָאו קַל וָחֹמֶר הוּא, אָמַר לוֹ, לִמַּדְתָּנוּ רַבֵּנוּ שֶׁאֵין עוֹנְשִׁין מִן הַדִּין, דְתַנְיָא  "וְאִישׁ אֲשֶׁר יִקַּח אֶת אֲח(וֹ)תוֹ בַּת אָבִיו אוֹ בַת אִמּוֹ" וְכוּ', חַיָּבֵי מַלְקוֹת מִנַּיִן, תַּלְמוּד לוֹמַר "רָשָׁע רָשָׁע", חַיָּבֵי גָּלֻיּוֹת מִנַּיִן, תַּלְמוּד לוֹמַר "רֹצֵחַ רֹצֵחַ".

דְּבֵי רַבִּי [חִיָּא] תְּנָא יָד בְּיָד, דָּבָר הַנִּתָּן מִיָּד לְיָד, וּמַאי נִיהוּ, מָמוֹן. אֶלָּא מֵעַתָּה רֶגֶל בְּרָגֶל נַמֵּי [הָכֵי הוּא. אָמְרִי, דְּבֵי] רַבִּי [חִיָּא] קְרָא יְתֵירָא קָא דָרְשֵׁי, מִכְּדֵי כְּתִיב וַעֲשִׂיתֶם לוֹ כַּאֲשֶׁר זָמַם וְאִי סָלְקָא דַעְתָּךְ מַמָּשׁ (הָא תוּ) [יָד בְּיָד] לָמָּה לִי, שְׁמַע מִנָּהּ מָמוֹן. רֶגֶל בְּרָגֶל לָמָּה לִי. אַיְידֵי דִּכְתִיב "יָד בְּיָד" כְּתִיב נַמֵּי "רֶגֶל בְּרָגֶל".

"מִנַּיִן שֶׁהַמְבַיֵּשׁ מְשַׁלֵּם מָמוֹן". נֶאֱמַר כָּאן "לֹא תָחוֹס עֵינֶךָ" וְנֶאֱמַר לְהַלָּן (להלן כה, יב) "לֹא תָחוֹס עֵינֶךָ", מַה לֹּא תָחוֹס עֵינֶךָ הָאָמוּר (לְהַלָּן) [כָּאן] מָמוֹן אַף "לֹא תָחוֹס עֵינֶךָ" הָאָמוּר (כָּאן) [לְהַלָּן] מָמוֹן. רַבִּי יְהוּדָה אוֹמֵר, נֶאֱמַר כָּאן יָד וְרֶגֶל וְנֶאֱמַר לְהַלָּן "יָד" וְ"רֶגֶל", מַה יָּד וְרֶגֶל הָאָמוּר (לְהַלָּן) [כָּאן] מָמוֹן אַף "יָד" וְ"רֶגֶל" הָאָמוּר (כָּאן) [לְהַלָּן] מָמוֹן. רַבִּי יוֹסֵי הַגְּלִילִי אוֹמֵר, מִנַּיִן שֶׁלֹּא יֵצֵא לַמִּלְחָמָה עַד שֶׁיְּהוּ בּוֹ יָדַיִם וְרַגְלַיִם וְעֵינַיִם וְשִׁנַּיִם תַּלְמוּד לוֹמַר "נֶפֶשׁ בְּנֶפֶשׁ עַיִן בְּעַיִן שֵׁן בְּשֵׁן יָד בְּיָד". כִּי תֵצֵא לַמִּלְחָמָה. אָמַר רַבִּי יְהוּדָה, בַּמָּה דְּבָרִים אֲמוּרִים, בְּמִלְחֶמֶת מִצְוָה, אֲבָל בְּמִלְחֶמֶת חוֹבָה הַכֹּל יוֹצְאִין אֲפִלּוּ חָתָן מֵחַדְרוֹ וְכַלָּה מֵחֻפָּתָהּ.

~ פרק כ

{pפסוק אp}  "כִּי תֵצֵא לַמִּלְחָמָה". מַה כְּתִיב לְמַעְלָה  "וְלֹא תָחוֹס עֵינֶךָ", וְאַחֲרָיו הוּא אוֹמֵר וְרָאִיתָ סוּס וָרֶכֶב, אֲמַר לָהֶם אִם אַתֶּם חוֹמְלִין עֲלֵיהֶם הֵם יוֹצְאִין לַמִּלְחָמָה עֲלֵיכֶם. מָשָׁל לְרוֹעֶה, שֶׁהָיָה רוֹעֶה צֹאנוֹ בַּיַּעַר, מָצָא גּוּר אֶחָד שֶׁל זְאֵב וְחָמַל עָלָיו וְהָיָה מֵינִיקוֹ מִן הָעִזִּים, בָּא בַּעַל מְלַאכְתּוֹ וְרָאָה אוֹתוֹ, אֲמַר לֵיהּ הֲרֹג אוֹתוֹ לֹא תָחוֹס עָלָיו שֶׁלֹּא יְהֵא תַקָּלָה לָצֹאן וְלֹא שָׁמַע אֵלָיו, כֵּיוָן שֶׁגָּדַל הָיָה רוֹאֶה כֶּבֶשׂ וְהוֹרְגוֹ גְּדִי וְאוֹכְלוֹ, אֲמַר לֵיהּ לֹא אָמַרְתִּי לְךָ לֹא תָחוֹס, כָּךְ אָמַר לָהֶם מֹשֶׁה, אִם אַתֶּם חָסִין עֲלֵיהֶם (במדבר לג, נה) "וְהָיָה אֲשֶׁר תּוֹתִירוּ מֵהֶם". וְכֵן אַתָּה מוֹצֵא בְּשָׁאוּל שֶׁחָמַל עַל אֲגָג. וְאַחְאָב שֶׁחָמַל עַל בֶּן הֲדָד. וְרָאִיתָ סוּס וָרֶכֶב עַם רַב מִמְּךָ, מָשָׁל לִשְׁנַיִם שֶׁהָיוּ עוֹמְדִים עַל פֶּתַח בֵּית הַוַּעַד, אֶחָד גְּבַהּ קוֹמָתוֹ וְהָיָה עַם הָאָרֶץ, וְאֶחָד קָטָן וְהָיָה בֶּן תּוֹרָה, הִתְחִיל הַגָּבוֹהַּ מִתְגָּאֶה לוֹמַר אֲנִי נִכְנָס תְּחִלָּה. אָמַר לוֹ, אַל תְּהִי רוּחֲךָ גָּבוֹהַּ בְּקוֹמָתְךָ, נִכְנְסוּ בְּבֵית הַוַּעַד הָיָה אוֹתוֹ חָבֵר נוֹשֵׂא וְנוֹתֵן בְּפָרָשָׁה וְהוֹשִׁיבוּהוּ בְּמָקוֹם חָמוּד. כָּךְ אָמַר הַקָּדוֹשׁ בָּרוּךְ הוּא. אַל תִּירָא מֵהֶם. שֶׁנֶּאֱמַר (עמוס ב, ט) "וְאָנֹכִי הִשְׁמַדְתִּי אֶת הָאֱמֹרִי מִפְּנֵיהֶם אֲשֶׁר כְּגֹבַהּ אֲרָזִים גָּבְהוֹ" וְגוֹ'. דָּבָר אַחֵר "כִּי תֵצֵא לַמִּלְחָמָה וְגוֹ' וְרָאִיתָ וְגוֹ' עַם רַב מִמְּךָ". אָמַר אֶחָד לִפְנֵי רַבִּי עֲקִיבָא, לָא חֲצִיפָא אִימַרְתָּא דְּרַעיָא בֵּין שִׁבְעִין דִּבִּין, אֲמַר לוֹ רַבִּי עֲקִיבָא בְּחֵילֵיהּ דְּרַעיָא הִיא רַעיָא. אִלּוּלֵא חֵילֵיהּ דְּרַעיָא לָא הֲוָה רָעֵי לָהּ בֵּינִי שִׁבְעִין דִּבִּין וְהוּא מְשֵׁיזִיב לָהּ מִכֻּלְּהוֹן.

"כִּי תֵצֵא לַמִּלְחָמָה". בְּמִלְחֶמֶת הָרְשׁוּת הַכָּתוּב מְדַבֵּר. עַל אֹיְבֶךָ. כְּנֶגֶד אוֹיְבֶיךָ אַתָּה נִלְחָם וְרָאִיתָ סוּס וָרֶכֶב מַה הֵם יוֹצְאִין עָלֶיךָ בְּסוּס וָרֶכֶב. אַף אַתָּה צֵא עֲלֵיהֶן בְּסוּס וָרֶכֶב. סוּס וָרֶכֶב. כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם, כָּל הָעוֹבְדֵי אֱלִילִים נַעֲשִׂין לִפְנֵיהֶם כְּסוּס אֶחָד. שֶׁנֶּאֱמַר  "סוּס וְרֹכְבוֹ רָמָה בַיָּם" וְכִי סוּס אֶחָד הָיָה וַהֲלֹא כְּבָר נֶאֱמַר וַיִּקַּח (שם יד, ז) "שֵׁשׁ מֵאוֹת רֶכֶב" וּכְתִיב (שם טו, ד) "מַרְכְּבֹת פַּרְעֹה", אֶלָּא כְּשֶׁיִּשְׂרָאֵל עוֹשִׂים רְצוֹנוֹ שֶׁל מָקוֹם וְכוּ'. כַּיוֹצֵא בּוֹ וְרָאִיתָ סוּס וָרֶכֶב וְכִי סוּס אֶחָד וְהָכְתִיב "עַם רַב מִמְּךָ" וְכוּ'. "לֹא תִירָא מֵהֶם כִּי ה' אֱלֹהֶיךָ עִמָּךְ הַמַּעַלְךָ". מִי שֶׁהֶעֱלְךָ מֵאֶרֶץ מִצְרַיִם הוּא עוֹמֵד לְךָ בְּעֵת צָרָה.

{pפסוק ב-גp}  "וְהָיָה כְּקָרָבְכֶם אֶל הַמִּלְחָמָה וְנִגַּשׁ הַכֹּהֵן". זֶה כֹּהֵן מְשׁוּחַ מִלְחָמָה, יָכוֹל כָּל כֹּהֵן שֶׁיִּרְצֶה, תַּלְמוּד לוֹמַר "וְדִבְּרוּ הַשֹּׁטְרִים". מַה שּׁוֹטְרִים מְמֻנִּים אַף כֹּהֵן מְמֻנֶּה, וְאֵימָא כֹּהֵן גָּדוֹל, דּוּמְיָא דְּשׁוֹטֵר מַה שּׁוֹטֵר שֶׁיֵּשׁ מְמֻנֶּה עַל גַּבָּיו, אַף כֹּהֵן, וְהָאִיכָּא מֶלֶךְ, בַּעֲבוֹדָתוֹ קָאָמְרֵי. וְדִבֶּר אֶל הָעָם. בִּלְשׁוֹן הַקֹּדֶשׁ. נֶאֱמַר כָּאן וְדִבֶּר וְנֶאֱמַר לְהַלָּן (שמות יט, יט) "מֹשֶׁה יְדַבֵּר", מַה לְּהַלָּן בִּלְשׁוֹן הַקֹּדֶשׁ, אַף כָּאן בִּלְשׁוֹן הַקֹּדֶשׁ. וְאָמַר אֲלֵהֶם שְׁמַע יִשְׂרָאֵל. מ"שׁ שְׁמַע אָמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יוֹחַאי [אָמַר לָהֶן הַקָּדוֹשׁ בָּרוּךְ הוּא לְיִשְׂרָאֵל] אֲפִלּוּ לֹא קִיַּמְתֶּם אֶלָּא קְרִיאַת שְׁמַע שַׁחֲרִית וְעַרְבִית. אִי אַתֶּם נִמְסָרִים בְּיָדָם. אַתֶּם קְרֵבִים הַיּוֹם לַמִּלְחָמָה עַל אֹיְבֵיכֶם וְלֹא עַל אֲחֵיכֶם. לֹא יְהוּדָה עַל שִׁמְעוֹן וְלֹא שִׁמְעוֹן עַל בִּנְיָמִין שֶׁאִם תִּפְּלוּ בְּיָדָם יְרַחֲמוּ עֲלֵיכֶם, כְּמָה שֶׁנֶּאֱמַר  "וַיָּקֻמוּ הָאֲנָשִׁים אֲשֶׁר נִקְּבוּ בְשֵׁמוֹת וַיַּחֲזִיקוּ בַשִּׁבְיָה וְכָל מַעֲרֻמֵּיהֶם הִלְבִּישׁוּ" וְגוֹ' עַל אֹיְבֵיכֶם אַתֶּם הוֹלְכִים, שֶׁאִם תִּפְּלוּ בְּיָדָם אֵין מְרַחֲמִין עֲלֵיכֶם. אַל יֵרַךְ לְבַבְכֶם מִצִּחְצוּחַ חֲרָבוֹת, וְאַל תִּירְאוּ. מִפְּנֵי הַגָּפַת תְּרִיסִין וְשִׁפְעַת קַלְגָסִין וְאַל תַּחְפְּזוּ, מִקּוֹל הַקְּרָנוֹת. וְאַל תַּעַרְצוּ מִקּוֹל הַצְּוָחָה.

תָּנוּ רַבָּנָן פַּעֲמַיִם מְדַבֵּר עִמָּם, אַחַת בַּסְּפָר וְאַחַת בַּמִּלְחָמָה, בַּסְּפָר מַהוּ אוֹמֵר, שִׁמְעוּ דְּבָרַי מֵעֶרְכֵי הַמִּלְחָמָה וְחִזְרוּ. בַּמִּלְחָמָה מַהוּ אוֹמֵר, אַל יֵרַךְ לְבַבְכֶם אַל תִּירְאוּ וְאַל תַּחְפְּזוּ וְאַל תַּעַרְצוּ. כְּנֶגֶד אַרְבָּעָה דְּבָרִים שֶׁהָאוֹיְבִים עוֹשִׂים, מַגִּיפִים וּמְרִיעִים וְצוֹוְחִים וְרוֹמְסִים. כִּי ה' אֱלֹהֵיכֶם (הוּא) הַהֹלֵךְ (לִפְנֵיכֶם) [עִמָּכֶם]. הֵם בָּאִים בְּנִצְחוֹן בָּשָׂר וָדָם וְאַתֶּם בָּאִים בְּנִצְחוֹנוֹ שֶׁל מָקוֹם, פְּלִשְׁתִּים בָּאוּ בְּנִצְחוֹנוֹ שֶׁל גָּלְיָת מֶה הָיָה סוֹפָם, סוֹף שֶׁנָּפַל בַּחֶרֶב וְהֵם נָפְלוּ עִמּוֹ, בְּנֵי עַמּוֹן בָּאוּ בְּנִצְחוֹנוֹ שֶׁל שׁוֹבָךְ מֶה הָיָה סוֹפוֹ, סוֹף שֶׁנָּפַל בַּחֶרֶב וְהֵם נָפְלוּ עִמּוֹ. וְאַתֶּם לֹא כֵן כִּי ה' אֱלֹהֵיכֶם הַהֹלֵךְ (לִפְנֵיכֶם) [עִמָּכֶם]. לְהוֹשִׁיעַ אֶתְכֶם, זֶה מַחֲנֵה הָאָרוֹן. וְכָל כָּךְ לָמָּה מִפְּנֵי שֶׁהַשֵּׁם וְכָל כִּנּוּיָיו מֻנָּחִין בָּאָרוֹן.

"וְהָיָה כְּקָרָבְכֶם אֶל הַמִּלְחָמָה". [יָכוֹל זֶה יוֹם שֶׁקְּרֵבִין בּוֹ לַמִּלְחָמָה], כְּשֶׁהוּא אוֹמֵר וְאָמַר אֲלֵהֶם שְׁמַע יִשְׂרָאֵל אַתֶּם קְרֵבִים הַיּוֹם, הֲרֵי הַיּוֹם שֶׁקְּרֵבִין בּוֹ לַמִּלְחָמָה אָמוּר. הָא מַה תַּלְמוּד לוֹמַר "וְהָיָה כְּקָרָבְכֶם אֶל הַמִּלְחָמָה". כֵּיוָן שֶׁמַּגִּיעִים לַסְּפָר כֹּהֵן מַתְנֶה עֲלֵיהֶם הַתְּנָאִים הַלָּלוּ.

{pפסוק דp}  "לְהִלָּחֵם לָכֶם עִם אֹיְבֵיכֶם לְהוֹשִׁיעַ אֶתְכֶם". מִשְּׂרָפִים וְעַקְרַבִּים וְרוּחוֹת הָרָעִים. עַד כָּאן הָיָה מְשׁוּחַ הַמִּלְחָמָה מְדַבֵּר, מִכָּאן וְאֵילָךְ וְדִבְּרוּ הַשֹּׁטְרִים.

{pפסוק ה-טp}  תָּנוּ רַבָּנָן "וְדִבְּרוּ הַשֹּׁטְרִים". יָכוֹל דְּבָרִים שֶׁל עַצְמָן, כְּשֶׁהוּא אוֹמֵר וְיָסְפוּ הַשֹּׁטְרִים הֲרֵי דְּבָרִים שֶׁל עַצְמָן אָמוּר, הָא מָה אֲנִי מְקַיֵּם וְדִבְּרוּ הַשֹּׁטְרִים בְּדִבְרֵי מְשׁוּחַ מִלְחָמָה הַכָּתוּב מְדַבֵּר. הָא כֵּיצַד כֹּהֵן מְדַבֵּר וְשׁוֹטֵר מַשְׁמִיעַ. תָּנֵי חָדָא כֹּהֵן מְדַבֵּר וְשׁוֹטֵר מַשְׁמִיעַ. וְתַנְיָא אִידָךְ כֹּהֵן מְדַבֵּר וְכֹהֵן מַשְׁמִיעַ. וְתַנְיָא אִידָךְ שׁוֹטֵר מְדַבֵּר וְשׁוֹטֵר מַשְׁמִיעַ. אָמַר אַבַּיֵי [הָא כֵּיצַד] מִוְנִגַּשׁ עַד וְדִבְּרוּ כֹּהֵן מְדַבֵּר וְכֹהֵן מַשְׁמִיעַ מִוְדִבְּרוּ עַד וְיָסְפוּ כֹּהֵן מְדַבֵּר וְשׁוֹטֵר מַשְׁמִיעַ, מִכָּאן וְאֵילָךְ שׁוֹטֵר מְדַבֵּר וְשׁוֹטֵר מַשְׁמִיעַ.

"מִי הָאִישׁ אֲשֶׁר בָּנָה". אֵין לִי אֶלָּא בָּנָה, לָקַח וְיָרַשׁ נִתַּן לוֹ בְּמַתָּנָה מִנַּיִן. תַּלְמוּד לוֹמַר "מִי הָאִישׁ". אֵין לִי אֶלָּא בַּיִת, מִנַּיִן לְרַבּוֹת בֵּית הַתֶּבֶן וּבֵית הַבָּקָר וּבֵית הָאוֹצָרוֹת וּבֵית הָעֵצִים. תַּלְמוּד לוֹמַר "אֲשֶׁר בָּנָה" [מִכָּל מָקוֹם]. יָכוֹל שֶׁאֲנִי מְרַבֶּה אַף הַבּוֹנֶה בֵּית שַׁעַר אַכְסַדְרָה וּמִרְפֶּסֶת. תַּלְמוּד לוֹמַר "בַיִת". מַה בַּיִת הָרָאוּי לְדִירָה אַף כָּל הָרָאוּי לְדִירָה. לֹא חִנֵּךְ וְלֹא חֲנָכוֹ פְּרָט לְגַזְלָן וְכוּ' כְּגוֹן דְּעָבַד תְּשׁוּבָה וְיָהִיב דָּמֵיהּ. [אִי הָכִי הַוֵה לֵיהּ לוֹקֵחַ וְלִיהָדַר]. כֵּיוָן דְּמֵעִקָּרָא בְּתוֹרַת גָּזֵל אֲתָא לְיָדֵיהּ לָא.

תָּנוּ רַבָּנָן "נָטַע כֶּרֶם". אֵין לִי אֶלָּא נָטַע, לָקַח וְיָרַשׁ וְנִיתַּן לוֹ בְּמַתָּנָה מִנַּיִן. תַּלְמוּד לוֹמַר "וּמִי הָאִישׁ" אֲשֶׁר נָטַע כֶרֶם. אֵין לִי אֶלָא כֶּרֶם, מִנַּיִן לְרַבּוֹת חֲמִשָּׁה מִינֵי אִילָנֵי מַאֲכָל וַאֲפִלּוּ מֵחֲמֵשֶׁת הַמִּינִין. תַּלְמוּד לוֹמַר "אֲשֶׁר נָטַע". יָכוֹל שֶׁאֲנִי מְרַבֶּה הַנּוֹטֵעַ אַרְבָּעָה אִילָנֵי מַאֲכָל וַחֲמִשָּׁה אִילָנֵי סְרָק, תַּלְמוּד לוֹמַר "כֶּרֶם". רַבִּי אֱלִיעֶזֶר בֶּן יַעֲקֹב אוֹמֵר כֶּרֶם כְּמַשְׁמָעוֹ. לֹא חִלֵּל וְלֹא חִלְּלוֹ פְּרָט לְמַבְרִיךְ וּלְמַרְכִּיב. וְהָאֲנָן תְּנָן אֶחָד הַנּוֹטֵעַ וְאֶחָד הַמַּבְרִיךְ וְאֶחָד הַמַּרְכִּיב לָא קַשְׁיָא, כָּאן בְּהַרְכָּבַת הֶתֵּר, כָּאן בְּהַרְכָּבַת אִסּוּר. הַאי הַרְכָּבַת הֶתֵּר הֵיכִי דָמֵי, אִילֵּימָא יָלְדָה בְּיָלְדָה, תֵּיפּוּק לֵיהּ דְּבָעֵי מִיהָדַר מִשּׁוּם יָלְדָה רִאשׁוֹנָה, כוּ'. אֶלָּא כְּגוֹן דִּנְטָעָהּ לְהַךְ קָמַייתָא לִסְיָג וּלְקוֹרוֹת, דְּאָמַר מַר הַנּוֹטֵעַ לִסְיָג וּלְקוֹרוֹת, פָּטוּר מִן הָעָרְלָה. אָמַר רַב פַּפָּא, כֶּרֶם שֶׁל שְׁנֵי שֻׁתָּפִין. אֵין חוֹזְרִין עָלָיו מֵעֶרְכֵי הַמִּלְחָמָה. וְכָל חָד וְחָד לָא קְרִינָן בֵּיהּ כַּרְמוֹ. חֲמִשָּׁה אַחִים וּמֵת אֶחָד מֵהֶם בַּמִּלְחָמָה כֻּלָּן חוֹזְרִין. דְּכָל חָד וְחָד קְרִינָן בֵּיהּ אִשְׁתּוֹ.

תָּנוּ רַבָּנָן "אֲשֶׁר אֵרַשׂ אִשָּׁה". אֶחָד הַמְאָרֵס אֶת הַבְּתוּלָה וְאֶחָד הַמְאָרֵס אֶת הָאַלְמָנָה וְאֶחָד שׁוֹמֶרֶת יָבָם וַאֲפִלּוּ חֲמִשָּׁה אַחִים [וּמֵת אֶחָד מֵהֶם בַּמִּלְחָמָה כֻּלָּן חוֹזְרִים]. לֹא לָקַח וְלֹא לְקָחָהּ פְּרָט לְאַלְמָנָה לְכֹהֵן גָּדוֹל, גְּרוּשָׁה וַחֲלוּצָה לְכֹהֵן הֶדְיוֹט, מַמְזֶרֶת וּנְתִינָה לְיִשְׂרָאֵל, בַּת יִשְׂרָאֵל לְנָתִין וּלְמַמְזֵר. תָּנוּ רַבָּנָן "אֲשֶׁר בָּנָה אֲשֶׁר נָטַע אֲשֶׁר אֵרַשׂ" לִמְּדָה תּוֹרָה דֶּרֶךְ אֶרֶץ. שֶׁיִּבְנֶה אָדָם בַּיִת וְיִטַּע כֶּרֶם וְאַחַר כָּךְ יִשָּׂא אִשָּׁה. וְאַף שְׁלֹמֹה אָמַר בְּחָכְמָתוֹ (משלי כד, כז) "הָכֵן בַּחוּץ מְלַאכְתֶּךָ" זֶה בַּיִת. "וְעַתְּדָהּ בַּשָּׂדֶה לָךְ" זֶה כֶּרֶם, "אַחַר וּבָנִיתָ בֵיתֶךָ" זוֹ אִשָּׁה.

כָּל אֵלּוּ שׁוֹמְעִים דִּבְרֵי כֹּהֵן (וְחוֹזְרִין) מֵעֶרְכֵי הַמִּלְחָמָה וְחוֹזְרִין וּמְסַפְּקִין מַיִם וּמָזוֹן וּמְתַקְּנִין אֶת הַדְּרָכִים. וְאֵלּוּ שֶׁאֵין זָזִין מִמְּקוֹמָם, בָּנָה בַּיִת וַחֲנָכוֹ, נָטַע כֶּרֶם וְחִלְּלוֹ. וְהַנּוֹשֵׂא אֶת אֲרוּסָתוֹ. וְהַכּוֹנֵס אֶת יְבִמְתּוֹ. שֶׁנֶּאֱמַר  "נָקִי יִהְיֶה לְבֵיתוֹ שָׁנָה אֶחָת" "בֵּיתוֹ" זוֹ בֵּיתוֹ. "יִהְיֶה". זֶה כַּרְמוֹ. "וְשִׂמַּח אֶת אִשְׁתּוֹ" [זוֹ אִשְׁתּוֹ] אֲשֶׁר לָקָח לְהָבִיא אֶת יְבִמְתּוֹ. וְאֵינָן מְסַפְּקִים מַיִם וּמָזוֹן וְאֵינָם מְתַקְּנִים אֶת הַדְּרָכִים.

תָּנוּ רַבָּנָן (להלן כד, ה) "אִשָּׁה חֲדָשָׁה", אֵין לִי אֶלָּא חֲדָשָׁה, אַלְמָנָה וּגְרוּשָׁה מִנַּיִן, תַּלְמוּד לוֹמַר "אִשָּׁה" מִכָּל מָקוֹם, אִם כֵּן מַה תַּלְמוּד לוֹמַר "חֲדָשָׁה". מִי שֶׁחֲדָשָׁה אֶצְלוֹ. יָצָא מַחֲזִיר גְּרוּשָׁתוֹ שֶׁאֵין חֲדָשָׁה לוֹ. תָּנוּ רַבָּנָן (שם) "לֹא יֵצֵא בַּצָּבָא" יָכוֹל בַּצָּבָא לֹא יֵצֵא אֲבָל יַסְפִּיק מַיִם וּמָזוֹן. (וִיתַקֵּן אֶת הַדְּרָכִים) תַּלְמוּד לוֹמַר  "וְלֹא יַעֲבֹר עָלָיו לְכָל דָּבָר". יָכוֹל בָּנָה בַּיִת וְלֹא חֲנָכוֹ נָטַע כֶּרֶם וְלֹא חִלְּלוֹ אֵרַס אִשָּׁה וְלֹא לְקָחָהּ, כְּשֵׁם שֶׁאִי אַתָּה מַעֲבִיר עַל (אֵלּוּ) [זֶה] כָּךְ אִי אַתָּה מַעֲבִיר עַל אֵלּוּ. תַּלְמוּד לוֹמַר "עָלָיו". עָלָיו אֵינוֹ מַעֲבִיר אֲבָל אַתָּה מַעֲבִיר עַל אֲחֵרִים. וּמֵאַחַר דִּכְתִיב "וְלֹא יַעֲבֹר". "לֹא יֵצֵא בַצָּבָא" לָמָּה לִי. לַעֲבֹר עָלָיו בִשְׁנֵי לָאוִין.

"מִי הָאִישׁ הַיָּרֵא וְרַךְ הַלֵּבָב יֵלֵךְ וְיָשֹׁב לְבֵיתוֹ". רַבִּי עֲקִיבָא אוֹמֵר, כְּמַשְׁמָעוֹ שֶׁאֵינוֹ יָכוֹל לַעֲמֹד בְּקִשְׁרֵי הַמִּלְחָמָה וְלִרְאוֹת חֶרֶב שְׁלוּפָה. רַבִּי יוֹסֵי הַגְּלִילִי אוֹמֵר הַיָּרֵא וְרַךְ הַלֵּבָב שֶׁהוּא מִתְיָרֵא מֵעֲבֵרוֹת שֶׁבְּיָדוֹ, לְפִיכָךְ תָּלְתָה לוֹ הַתּוֹרָה אֶת כָּל אֵלּוּ שֶׁיַּחֲזֹר בִּגְלָלָן. רַבִּי יוֹסֵי אוֹמֵר. אַלְמָנָה לְכֹהֵן גָּדוֹל, גְּרוּשָׁה וַחֲלוּצָה לְכֹהֵן הֶדְיוֹט. מַמְזֶרֶת וּנְתִינָה לְיִשְׂרָאֵל, בַּת יִשְׂרָאֵל לְנָתִין וּלְמַמְזֵר, זֶהוּ אִישׁ הַיָּרֵא וְרַךְ הַלֵּבָב. מַאי אִיכָּא בֵּין רַבִּי יוֹסֵי לְרַבִּי יוֹסֵי הַגְלִילִי. אִיכָּא בֵּינַיְהוּ עֲבֵירָה דְּרַבָּנַן. סָח בֵּין תְּפִלָּה לִתְפִלָּה עֲבֵירָה הִיא בְּיָדוֹ וְחוֹזֵר עָלֶיהָ מֵעֶרְכֵי הַמִּלְחָמָה. מָאן תָּנָא לְהָא דְּתָנוּ רַבָּנַן שָׁמַע קוֹל קְרָנוֹת וְנִבְעַת הַגָּפַת תְּרִיסִין וְרָתַת, צִחְצוּחַ חֲרָבוֹת וּמַיִם שׁוֹתְתִין לוֹ עַל בִּרְכָּיו חוֹזֵר. לֵימָא רַבִּי עֲקִיבָא הִיא וְלֹא רַבִּי יוֹסֵי הַגְּלִילִי, אֲפִלּוּ תֵּימָא רַבִּי יוֹסֵי, מוֹדֶה מִשּׁוּם וְלֹא יִמַּס אֶת לְבַב אֶחָיו כִּלְבָבוֹ.

וְהָיָה כְּכַלּוֹת הַשֹּׁטְרִים לְדַבֵּר אֶל הָעָם. בַּעֲקֵבוֹ שֶׁל עַם מַעֲמִידִין זְקִיפִין מִלִּפְנֵיהֶם וַאֲחֵרִים מֵאֲחוֹרֵיהֶם וְכַשִּׁילִין שֶׁל בַּרְזֶל בִּידֵיהֶן וְכָל הַמְבַקֵּשׁ לַחֲזֹר הָרְשׁוּת בְּיָדוֹ לְקַפֵּחַ אֶת שׁוֹקָיו. שֶׁתְּחִלַּת נְפִילָה נִיסָה. שֶׁנֶּאֱמַר (ש"א ד, יז) "נָס יִשְׂרָאֵל לִפְנֵי פְלִשְׁתִּים וְגַם מַגֵּפָה גְדוֹלָה הָיְתָה בָעָם". וּלְהַלָּן הוּא אוֹמֵר (שם לא, א) "וַיָּנֻסוּ אַנְשֵׁי יִשְׂרָאֵל מִפְּנֵי פְלִשְׁתִּים וַיִּפְּלוּ" וְגוֹ'. בַּמֶּה דְּבָרִים אֲמוּרִים, בְּמִלְחֶמֶת הָרְשׁוּת. אֲבָל בְּמִלְחֶמֶת מִצְוָה הַכֹּל יוֹצְאִין אֲפִלּוּ חָתָן מֵחֶדְרוֹ וְכַלָּה מֵחֻפָּתָהּ. אָמַר רַבִּי יְהוּדָה בַּמֶּה דְּבָרִים אֲמוּרִים בְּמִלְחֶמֶת מִצְוָה אֲבָל בְּמִלְחֶמֶת חוֹבָה אֲפִלּוּ חָתָן מֵחֶדְרוֹ וְכַלָּה מְחֻפָּתָהּ אָמַר רַבִּי יוֹחָנָן רְשׁוּת דְּרַבָּנַן זוֹ הִיא מִצְוָה דְּרַבִּי יְהוּדָה. מִצְוָה דְּרַבָּנַן זוֹ הִיא חוֹבָה דְּרַבִּי יְהוּדָה. מִלְחֶמֶת יְהוֹשֻׁעַ לִכְבֹּשׁ דִּבְרֵי הַכֹּל חוֹבָה, מִלְחֶמֶת בֵּית דָּוִד לִרְוָחָה דִּבְרֵי הַכֹּל רְשׁוּת. כִּי פְּלִיגֵי לְמִעוּטֵי נָכְרִים דְּלָא לֵיתִי עָלַיְהוּ, מַר קָרֵי לֵיהּ מִצְוָה. וּמַר קָרֵי לֵיהּ (חוֹבָה) [רְשׁוּת]. נַפְקָא מִינָהּ לְעוֹסֵק בְּמִצְוָה שֶׁפָּטוּר מִן הַמִּצְוָה.

"וְיָסְפוּ". לָמָּה נֶאֶמְרוּ כָּל הַדְּבָרִים הָאֵלּוּ. שֶׁלֹּא יְהוּ עָרֵי יִשְׂרָאֵל נְשַׁמּוֹת כְּדִבְרֵי רַבִּי יוֹחָנָן בֶּן זַכַּאי, בּוֹא וּרְאֵה כַּמָּה חָס הַמָּקוֹם עַל כְּבוֹד הַבְּרִיּוֹת. מִפְּנֵי "הַיָּרֵא וְרַךְ הַלֵּבָב". כְּשֶׁהוּא חוֹזֵר יֹאמְרוּ שֶׁמָּא בָּנָה בַּיִת שֶׁמָא נָטַע כֶּרֶם שֶׁמָּא אֵרַשׂ אִשָּׁה וְכֻלָּם צְרִיכִין לְהָבִיא עֵדוּתָן. חוּץ מִן הַיָּרֵא וְרַךְ הַלֵּבָב שֶׁעֵדָיו עִמּוֹ. שָׁמַע קוֹל הַגָּפַת תְּרִיסִין וְנִבְעַת, קוֹל צַהֲלוֹת סוּסִים וּמְרַתֵּת קוֹל לִעוּז קְרָנוֹת וְנִבְהַל, רוֹאֶה שִׁמּוּשׁ סַיָּפִין וּמַיִם יוֹרְדִין בֵּין בִּרְכָּיו.

"פֶּן יָמוּת בַּמִּלְחָמָה". אִם אֵינוֹ שׁוֹמֵעַ לְדִבְרֵי כֹהֵן סוֹף שֶׁהוּא מֵת בַּמִּלְחָמָה. וְאִישׁ אַחֵר יַחְנְכֶנּוּ יָכוֹל דּוֹדוֹ וּבֶן דּוֹדוֹ. נֶאֱמַר כָּאן אַחֵר (להלן כח, ל) וְנֶאֱמַר לְהַלָּן "אַחֵר"  מַה אַחֵר הָאָמוּר לְהַלָּן נָכְרִי, אַף אַחֵר הָאָמוּר כָּאן נָכְרִי.

רַבִּי יוֹסֵי הַגְּלִילִי אוֹמֵר "הַיָּרֵא וְרַךְ הַלֵּבָב". שֶׁהוּא בֶּן אַרְבָּעִים שָׁנָה. וְלֹא יִמַּס אֶת לְבַב אֶחָיו. מְלַמֵּד שֶׁאִם הָיָה אֶחָד מֵהֶם מִתְיָרֵא מִן הָעֲבֵירוֹת שֶׁבְּיָדוֹ כֻּלָּם חוֹזְרִין וּבָאִים.

{pפסוק יp}  "כִּי תִקְרַב אֶל עִיר" וְגוֹ'. בְּמִלְחֶמֶת הָרְשׁוּת הַכָּתוּב מְדַבֵּר. אֶל עִיר וְלֹא לִכְרַךְ. אֶל עִיר וְלֹא לִכְפָר. לְהִלָּחֵם עָלֶיהָ. וְלֹא לְהַרְעִיבָהּ ולְהַצְמִיאָהּ וְלֹא לַהֲמִיתָהּ בְּמִיתַת תַּחֲלוּאִים. וְקָרָאתָ אֵלֶיהָ לְשָׁלוֹם. גָּדוֹל הַשָּׁלוֹם שֶׁאֲפִלּוּ מֵתִים צְרִיכִין שָׁלוֹם. גָּדוֹל הַשָּׁלוֹם שֶׁאֲפִלּוּ בְּמִלְחַמְתָּם שֶׁל יִשְׂרָאֵל צְרִיכִין שָׁלוֹם. גָּדוֹל הַשָּׁלוֹם שֶׁדָּרֵי רֹם צְרִיכִין שָׁלוֹם. שֶׁנֶּאֱמַר (איוב כה, ב) "עֹשֶה שָׁלוֹם בִּמְרוֹמָיו" גָּדוֹל הַשָּׁלוֹם שֶׁחוֹתֶמֶת בִּרְכַּת כֹּהֲנִים. וְאַף מֹשֶׁה הָיָה אוֹהֵב שָׁלוֹם שֶׁנֶּאֱמַר  "וָאֶשְׁלַח מַלְאָכִים מִמִּדְבַּר קְדֵמוֹת דִּבְרֵי שָׁלוֹם".

{pפסוק יא-ידp}  "וְהָיָה אִם שָׁלוֹם תַּעַנְךָ". יָכוֹל אֲפִלּוּ מִקְצָתָהּ. תַּלְמוּד לוֹמַר "וּפָתְחָה לָךְ" כֻּלָּהּ וְלֹא מִקְצָתָהּ. "וְהָיָה כָּל הָעָם הַנִּמְצָא בָהּ". לְרַבּוֹת כְּנַעֲנִים שֶׁבְּתוֹכָהּ. יִהְיוּ לְךָ לָמַס וַעֲבָדוּךָ. אָמְרוּ מְקַבְּלִים אָנוּ עָלֵינוּ מִסִּים וְלֹא שִׁעְבּוּד שִׁעְבּוּד וְלֹא מִסִּים אֵין שׁוֹמְעִין לָהֶם עַד שֶׁיְּקַבְּלוּ עֲלֵיהֶם זוֹ וָזוֹ. (פסוק יב) וְאִם לֹא תַשְׁלִים עִמָּךְ וְעָשְׂתָה עִמְּךָ מִלְחָמָה. הַכָּתוּב מְבַשֶּׂרְךָ שֶׁאִם אֵינָהּ מַשְׁלֶמֶת עִמְּךָ לְסוֹף שֶׁהִיא עוֹשָׂה עִמְּךָ מִלְחָמָה. וְצַרְתָּ עָלֶיהָ. אַף לְהַרְעִיבָהּ אַף לְהַצְמִיאָהּ אַף לַהֲמִיתָהּ בְּמִיתַת תַּחֲלוּאִים (פסוק יג-יד) וּנְתָנָהּ ה' אֱלֹהֶיךָ בְּיָדֶךָ. אִם עָשִׂיתָ אֶת כָּל הָאָמוּר בָּעִנְיָן לְסוֹף שֶׁה' נוֹתְנָהּ בְּיָדְךָ. וְהִכִּיתָ אֶת כָּל זְכוּרָהּ לְפִי חָרֶב. שׁוֹמֵעַ אֲנִי אַף הַקְּטַנִּים שֶׁבְּתוֹכָהּ. תַּלְמוּד לוֹמַר "רַק הַנָּשִׁים וְהַטַּף" וְגוֹ'. אוֹ אֵינוֹ אֶלָּא טַף שֶׁל נְקֵבוֹת. אָמַרְתָּ וּמַה מִדְּיָן שֶׁהֵמִית אֶת הַנְּקֵבוֹת הַגְּדוֹלוֹת הֶחֱיָה אֶת הַקְּטַנּוֹת. כָּאן שֶׁהֶחֱיָה אֶת הַגְּדוֹלוֹת אֵינוֹ דִּין שֶׁיְּחַיֶּה אֶת הַקְּטַנּוֹת. הָא אֵינוֹ אוֹמֵר כָּאן טַף אֶלָּא טַף שֶׁל זְכָרִים. [כָּל שְׁלָלָהּ תָּבֹז לָךְ]. יָכוֹל שֶׁתְּהֵא בִּזָּתָן אֲסוּרָה לְךָ. תַּלְמוּד לוֹמַר "תָּבֹז לָךְ וְאָכַלְתָּ אֶת שְׁלַל אֹיְבֶיךָ".

{pפסוק טו-יזp}  "כֵּן תַעֲשֶׂה לְכָל הֶעָרִים הָרְחֹקֹת". הָרְחוֹקוֹת בַּתּוֹרָה הַזֹּאת, וְאֵין הַקְּרוֹבוֹת בַּתּוֹרָה הַזֹּאת, רַק מֵעָרֵי הָעַמִּים הָאֵלֶּה לֹא תְחַיֶּה כָּל נְשָׁמָה. בְּסַיִף. כִּי הַחֲרֵם תַּחֲרִימֵם יָכוֹל תְּהֵא בִּזָּתָן אֲסוּרָה לְךָ. תַּלְמוּד לוֹמַר  "וּבָתִּים מְלֵאִים כָּל טוּב" וְגוֹ'. הַחִתִּי וְהָאֱמֹרִי. כְּשֶׁהוּא אוֹמֵר כַּאֲשֶׁר צִוְּךָ ה' אֱלֹהֶיךָ. לְרַבּוֹת אֶת הַגִּרְגָּשִׁי.

{pפסוק יחp}  "לְמַעַן אֲשֶׁר לֹא יְלַמְּדוּ אֶתְכֶם לַעֲשׂוֹת". מְלַמֵּד שֶׁאִם עוֹשִׂין תְּשׁוּבָה אֵין נֶהֱרָגִין. וַחֲטָאתֶם לַה' אֱלֹהֵיכֶם. אִם לֹא עֲשִׂיתֶם כָּל הָאָמוּר בָּעִנְיָן נִקְרֵאתֶם חַטָּאִים לַה' אֱלֹהֵיכֶם.

{pפסוק יט-כp}  "כִּי תָצוּר אֶל עִיר" וְגוֹ' לְהִלָּחֵם. בְּמִלְחֶמֶת הָרְשׁוּת הַכָּתוּב מְדַבֵּר.

"אֶל עִיר". וְלֹא לִכְרַךְ. אֶל עִיר. וְלֹא לִכְפָר. יָמִים רַבִּים יָמִים שְׁנַיִם, רַבִּים שְׁלוֹשָׁה, מִכָּאן אָמְרוּ אֵין צָרִין עַל עִיר שֶׁל עוֹבְדֵי אֱלִילִים פָּחוֹת מִשְּׁלוֹשָׁה יָמִים קֹדֶם לְשַׁבָּת. לְהִלָּחֵם עָלֶיהָ לְתָפְשָׂהּ, וְלֹא לִשְׁבּוֹתָהּ. לֹא תַשְׁחִית אֶת עֵצָהּ לִנְדֹּחַ עָלָיו גַּרְזֶן. אֵין לִי אֶלָּא בַּרְזֶל, מִנַּיִן אַף לִמְשֹׁךְ הֵימֶנָּה אַמַּת הַמַּיִם. תַּלְמוּד לוֹמַר "לֹא תַשְׁחִית אֶת עֵצָהּ" בְּכָל דָּבָר. דָּבָר אַחֵר. "כִּי תָצוּר אֶל עִיר". מַגִּיד שֶׁתּוֹבֵעַ שָׁלוֹם שְׁנַיִם שְׁלוֹשָׁה (פְּעָמִים) [יָמִים] עַד שֶׁלֹּא נִלְחָם בָּהּ. וְכֵן הוּא אוֹמֵר (ש"ב א, א) "וַיֵּשֶׁב דָּוִד בְּצִקְלָג יָמִים (רַבִּים) [שְׁנָיִם"] (יָמִים שְׁנַיִם רַבִּים שְׁלֹשָׁה). וְאֵין צָרִין עַל עִיר בִּתְחִלָּה בְּשַׁבָּת אֶלָּא קֹדֶם לְשַׁבָּת שְׁלֹשָׁה יָמִים. וְאִם הִקִּיפוּהָ וְאֵרְעָה שַׁבָּת לִהְיוֹת, אֵין הַשַּׁבָּת מַפְסֶקֶת מִלְחַמְתָּהּ. זֶה אֶחָד מִשְּׁלוֹשָׁה דְּבָרִים שֶׁדָּרַשׁ שַׁמַּאי הַזָּקֵן. אֵין מַפְלִיגִין אֶת הַסְּפִינָה לַיָּם הַגָּדוֹל אֶלָּא שְׁלוֹשָׁה יָמִים קֹדֶם לְשַׁבָּת. בַּמֶּה דְּבָרִים אֲמוּרִים בְּדֶרֶךְ רְחוֹקָה אֲבָל בְּדֶרֶךְ קְרוֹבָה מַפְלִיגִין אוֹתָהּ.

"כִּי מִמֶּנּוּ תֹאכֵל" מִצְוַת עֲשֵׂה. [וְאֹתוֹ לֹא תִכְרֹת. מִצְוַת לֹא תַעֲשֶׂה דָּבָר אַחֵר "כִּי מִמֶּנּוּ תֹאכֵל"] שֶׁחַיָּיו שֶׁל אָדָם (אֵינָם אֶלָּא) מִן הָאִילָן. רַבִּי יִשְׁמָעֵאל אוֹמֵר. מִכָּאן חָס הַמָּקוֹם עַל פֵּרוֹת הָאִילָן קַל וָחֹמֶר מֵאִילָן, וּמָה אִילָן שֶׁעוֹשֶׂה פֵּרוֹת הִזְהִירְךָ הַכָּתוּב עָלָיו. פֵּרוֹת עַצְמָן עַל אַחַת כַּמָּה וְכַמָּה. לָבֹא מִפָּנֶיךָ בַּמָּצוֹר קוֹצְצֵהוּ.

["רַק עֵץ אֲשֶׁר תֵּדַע". זֶה אִילָן מַאֲכָל]. כִּי לֹא עֵץ מַאֲכָל זֶה אִילָן סְרָק. אִם סוֹפֵנוּ לְרַבּוֹת אִילָן (סְרָק) [מַאֲכָל] מַה תַּלְמוּד לוֹמַר ["כִּי לֹא עֵץ] מַאֲכָל". מְלַמֵּד שֶׁאִילָן סְרָק קוֹדֵם לְאִילָן מַאֲכָל. יָכוֹל אֲפִלּוּ מְעֻלֶּה מִמֶּנּוּ בְּדָמִים וּכְדִבְרֵי רַבִּי אֶלְעָזָר בְּרַבִּי [שִׁמְעוֹן], תַּלְמוּד לוֹמַר "רַק אֹתוֹ תַשְׁחִית וְכָרָתָּ". עוֹשֶׂה אַתָּה מִמֶּנּוּ (תִּקּוּן וְדוּגְיָאוֹת) [דָּיֵק וְכַרְכּוֹמוֹת]. וּבָנִיתָ מָצוֹר עַל הָעִיר עוֹשֶׂה אַתָּה לָהּ מִינֵי מַטֶרְנָאוֹת. וּמֵבִיא אַתָּה לָהּ מִינֵי בְּלִיצְטְרָאוֹת. עַד רִדְתָּהּ, וַאֲפִלּוּ בְּשַׁבָּת.

"לֹא תַשְׁחִית אֶת עֵצָהּ". אָמַר מַר זוּטְרָא הַאי מָאן דְּמְכַסֵּי שְׁרָגָא דְּמִשְׁחָא. וּמֶגַלֵי נַפְטָא קָא עָבַר מִשׁוּם בַּל תַּשְׁחִית.

מַאי דִּכְתִיב "כִּי הָאָדָם עֵץ הַשָּׂדֶה". וְכִי הָאָדָם עֵץ הַשָּׂדֶה הוּא. אֶלָּא [מִשּׁוּם דִּכְתִיב "כִּי מִמֶּנּוּ תֹאכֵל וְאֹתוֹ לֹא תִכְרֹת" וּכְתִיב "אֹתוֹ תַשְׁחִית וְכָרַתָּ". הָא כֵּיצַד] אִם תַּלְמִיד חָכָם הָגוּן הוּא מִמֶּנּוּ תֹאכֵל וְאֹתוֹ לֹא תִכְרֹת. וְאִם לָאו אֹתוֹ תַשְׁחִית וְכָרַתָּ. וְלָמָּה נִמְשְׁלוּ דִּבְרֵי תּוֹרָה לְעֵץ. לוֹמַר לְךָ מָה עֵץ קָטָן מַדְלִיק אֶת הַגָּדוֹל. אַף תַּלְמִידֵי חֲכָמִים קְטַנִּים מְחַדְּדִין אֶת הַגְּדוֹלִים. וְהַיְנוּ דְּאָמַר רַבִּי [חֲנִינָא] הַרְבֵּה תּוֹרָה לָמַדְתִּי מֵרַבּוֹתַי. וּמֵחֲבֵרַי יוֹתֵר מֵהֶם. וּמִתַּלְמִידַי יוֹתֵר מִכֻּלָּם. כָּל הָעוֹסֵק בַּתּוֹרָה לִשְׁמָהּ. תּוֹרָתוֹ נַעֲשֵׂית לוֹ סַם חַיִּים שֶׁנֶּאֱמַר (משלי ג, יח) "עֵץ חַיִּים הִיא לַמַחֲזִיקִים בָּהּ".

~ פרק כא

{pפסוק א-גp}  "כִּי יִמָּצֵא חָלָל בָּאֲדָמָה אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ" וְגוֹ' פְּרָט לְמָצוּי. נִמְצָא סָמוּךְ לַסְּפָר. אוֹ בְּעִיר שֶׁרֻבָּהּ כּוּתִים לֹא הָיוּ עוֹרְפִין. חָלָל וְלֹא חָנוּק, וְלֹא מְפַרְפֵּר. בָּאֲדָמָה וְלֹא טָמוּן בְּגַל, נֹפֵל. וְלֹא תָּלוּי בְּאִילָן. בַּשָּׂדֶה וְלֹא צָף עַל פְּנֵי הַמַּיִם. רַבִּי אֱלִיעֶזֶר אוֹמֵר, בְּכֻלָּן אִם הָיָה חָלָל עוֹרְפִין. אֲמַר לֵיהּ לְרַבִּי אֱלִיעֶזֶר אִי אַתָּה מוֹדֶה שֶׁאִם הָיָה חָנוּק וּמֻטַּל בְּאַשְׁפָּה שְׁאֵין עוֹרְפִין. אַלְמָא חָלָל וְלֹא חָנוּק. הָכָא נַמֵּי בָּאֲדָמָה וְלֹא טָמוּן בְּגַל. נֹפֵל וְלֹא תָּלוּי בְּאִילָן. וְרַבִּי אֱלִיעֶזֶר חָלָל יְתֵירָא כְּתִיב. נִמְצָא סָמוּךְ לְעִיר שֶׁאֵין בָּהּ בֵּית דִּין לֹא הָיוּ מוֹדְדִין. דְּבָעִינָן זִקְנֵי הָעִיר וְלֵיכָּא. וּמִנַּיִן שֶׁאִם נִמְצָא סָמוּךְ לְעִיר שֶׁאֵין בָּהּ בֵּית דִּין שֶׁמְנִיחִין אוֹתָהּ (וְהוֹלְכִין) [וּמוֹדְדִין] לְעִיר שֶׁיֵּשׁ בָּהּ בֵּית דִּין. תַּלְמוּד לוֹמַר "וְלָקְחוּ זִקְנֵי הָעִיר" מִכָּל מָקוֹם. אֵין יְרוּשָׁלַיִם מֵבִיא עֶגְלָה עֲרוּפָה. דְּאָמַר קְרָא "לִשְׁבָטֶיךָ". וּקְסָבַר יְרוּשָׁלַיִם לֹא נִתְחַלְּקָה לִשְׁבָטִים.

נִמְצָא הַהוֹרֵג, עַד שֶׁלֹּא נֶעֱרַף הָעֶגְלָה, תֵּצֵא וְתִרְעֶה. מִשֶּׁנֶּעֶרְפָה תִּקָּבֵר בִּמְקוֹמָהּ. שֶׁעַל הַסָּפֵק בָּאַתָה מִתְּחִלָּה כִּפְּרָה סְפֵקָהּ וְהָלְכָה לָהּ. נֶעֶרְפָה הָעֶגְלָה וְאַחַר כָּךְ נִמְצָא הַהוֹרֵג. הֲרֵי זֶה יֵהָרֵג. שֶׁנֶּאֱמַר "וְלָאָרֶץ לֹא יְכֻפַּר לַדָּם אֲשֶׁר שֻׁפַּךְ בָּהּ כִּי אִם בְּדַם שׁוֹפְכוֹ".

תָּנוּ רַבָּנָן, "לֹא נוֹדַע מִי הִכָּהוּ". הָא נוֹדַע מִי הִכָּהוּ. אֲפִלּוּ אֶחָד בְּסוֹף הָעוֹלָם לֹא הָיוּ עוֹרְפִין. אָמַר רַבִּי עֲקִיבָא. מִנַּיִן לְסַנְהֶדְרִין שֶׁרָאוּ בְּאֶחָד שֶׁהָרַג אֶת הַנֶּפֶשׁ וְאֵין מַכִּירִין אוֹתוֹ שֶׁלֹּא הָיוּ עוֹרְפִין, תַּלְמוּד לוֹמַר (להלן פסוק ז) וְעֵינֵינוּ לֹא רָאוּ. וַהֲלֹא רָאוּ.

"כִּי יִמָּצֵא". וְלֹא בְּשָׁעָה שֶׁמָּצוּי, מִכָּאן אָמְרוּ מִשֶּׁרַבּוּ הַרוֹצְחִין בָּטְלָה עֶגְלָה עֲרוּפָה, מִשֶּׁבָּא אֶלְעָזָר בֶּן דִּינַאי וּתְחִינָא בֶּן פְּרִישָׁה הָיָה נִקְרָא, חָזְרוּ לִקְרוֹתוֹ בֶּן הָרַצְחָנִין. אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ, לְרַבּוֹת עֵבֶר הַיַּרְדֵּן.

תָּנוּ רַבָּנָן, "וְיָצְאוּ זְקֵנֶיךָ". שְׁנַיִם, "וְשֹׁפְטֶיךָ" שְׁנַיִם. וְאֵין בֵּית דִּין שָׁקוּל, מוֹסִיפִין עֲלֵיהֶן עוֹד אֶחָד הֲרֵי כָּאן חֲמִשָּׁה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר זְקֵנֶיךָ שְׁנַיִם. וְאֵין בֵּית דִּין שָׁקוּל, מוֹסִיפִין עֲלֵיהֶן עוֹד אֶחָד, הֲרֵי כָּאן שְׁלוֹשָׁה. וְרַבִּי שִׁמְעוֹן, נַמֵּי הָכְתִיב "וְשֹׁפְטֶיךָ". הַהוּא מִבָּעֵי לֵיהּ לַמְיֻחָדִין שֶׁבְּשׁוֹפְטֶיךָ. וְרַבִּי יְהוּדָה מִזִּקְנֵי זְקֵנֶיךָ נָפְקָא. וְרַבִּי שִׁמְעוֹן אִי כְּתַב זִקְנֵי הֲוָה אֲמִינָא זִקְנֵי הַשּׁוּק כָּתַב רַחֲמָנָא זְקֵנֶיךָ. וְאִי כָּתַב רַחֲמָנָא זְקֵנֶיךָ. הֲוָה אֲמִינָא אֲפִלּוּ סַנְהֶדְרֵי קְטַנָּה. כָּתַב רַחֲמָנָא וְשֹׁפְטֶיךָ לַמְיֻחָדִים (שֶׁבִּשְׁבָטֶיךָ) [שֶׁבְּשֹׁפְטֶיךָ]. וְרַבִּי יְהוּדָה גָּמַר זִקְנֵי זִקְנֵי  "מִזִּקְנֵי הָעֵדָה". מַה לְּהַלָּן מְיֻחָדִין שֶׁבָּעֵדָה. אַף כָּאן מְיֻחָדִין שֶׁבִּזְקֵנֶיךָ. אִי גָּמַר לִיגְמְרָהּ לְכֻּלָּהּ מִלְּתָא מֵהָתָם זְקֵנֶיךָ וְשֹׁפְטֶיךָ [לָמָּה לִי אֶלָּא] וי"ו לְמִנְיָינָא. וְרַבִּי שִׁמְעוֹן. וי"ו לֹא מַשְׁמַע לֵיהּ. מַאי קָאָמַר רַחֲמָנָא. הַהוּא לַמְיֻחָדִין שֶׁבְּשׁוֹפְטֶיךָ, אֶלָּא מֵעַתָּה וְיָצְאוּ שְׁנַיִם. וּמָדֲדוּ שְׁנַיִם. לְרַבִּי יְהוּדָה הֲרֵי כָּאן תִּשְׁעָה, לְרַבִּי שִׁמְעוֹן הֲרֵי כָּאן שִׁבְעָה, הַהוּא מִיבָּעֵי לֵיהּ לְכִדְתַנְיָא וְיָצְאוּ. הֵן וְלֹא שְׁלוּחָן. וּמָדְדוּ. שֶׁאֲפִלּוּ נִמְצָא בַּעֲלִיל לָעִיר הָיוּ מוֹדְדִין, שֶׁמִּצְוָה לַעֲסֹק בִּמְדִידָה. תַּנְיָא רַבִּי אֱלִיעֶזֶר בֶּן יַעֲקֹב אוֹמֵר זְקֵנֶיךָ. זוֹ סַנְהֶדְרִין. שֹׁפְטֶיךָ זֶה [כֹּהֵן גָּדוֹל וּמֶלֶךְ]. מֶלֶךְ דִּכְתִיב (משלי כט, ד) "מֶלֶךְ בְּמִשְׁפָּט יַעֲמִיד אָרֶץ וְאִישׁ תְּרוּמוֹת יְהֶרְסֶנָּה". כֹּהֵן גָּדוֹל, דִּכְתִיב  "וּבָאתָ אֶל הַכֹּהֲנִים הַלְוִיִּם וְאֶל הַשֹּׁפֵט אֲשֶׁר יִהְיֶה בַּיָּמִים הָהֵם".

בְּסַנְהֶדְרִין נַמֵּי פְּלִיגָא עַד דְּאִיכָּא כֻּלָּא סַנְהֶדְרִין, תַּנְיָא נַמֵּי הָכֵי. מְצָאוֹ אַבֵּית פַּאגִי שֶׁיָּצְאוּ לִמְדִידַת הָעֶגְלָה אוֹ לְהוֹסִיף עַל הָעִיר וְעַל הָעֲזָרוֹת. וְהִמְרָה עֲלֵיהֶן יָכוֹל תְּהֵא הַמְרָאָתוֹ הַמְרָאָה. תַּלְמוּד לוֹמַר (לעיל יז, ח) "וְקַמְתָּ וְעָלִיתָ וְהָלַכְתָּ אֶל הַמָּקוֹם" מְלַמֵּד שֶׁהַמָּקוֹם גּוֹרֵם.

כְּשֵׁם שֶׁאַתָּה דּוֹרֵשׁ (להלן כא, יט) בְּאָבִיו וְאִמּוֹ כָּךְ אַתָּה דּוֹרֵשׁ בְּזִקְנֵי בֵּית דִּין. וְיָצְאוּ. פְּרָט לְחִגְרִין.  וְאָמְרוּ פְּרָט לְאִלְמִין. (שם) יָדֵינוּ לֹא שָׁפְכוּ אֶת הַדָּם הַזֶּה. פְּרָט לְקִטְעִין. וְעֵינֵינוּ לֹא רָאוּ. פְּרָט לְסוּמִין. מַגִּיד הַכָּתוּב כְּשֵׁם שֶׁזִּקְנֵי בֵּית דִּין שְׁלֵמִים בְּצֶדֶק. כָּךְ הֵם צְרִיכִין שֶׁיְּהוּ בְּאֵיבָרֵיהֶן.

"וּמָדֲדוּ אֶל הֶעָרִים אֲשֶׁר סְבִיבֹת הֶחָלָל". מֵאַיִן הָיוּ מוֹדְדִין. רַבִּי אֱלִיעֶזֶר אוֹמֵר מִטַּבּוּרוֹ, רַבִּי עֲקִיבָא אוֹמֵר. מֵחָטְמוֹ, רַבִּי אֱלִיעֶזֶר בֶּן יַעֲקֹב אוֹמֵר, מִמָּקוֹם שֶׁנַּעֲשָׂה חָלָל מִצַּוָּארוֹ. בְּמַאי קָמִפַּלְגִי מַר סָבַר עִקַּר חַיּוּתָא בְּאַפֵּיהּ. דִּכְתִיב (בראשית ז, כב) "אֲשֶׁר נִשְׁמַת רוּחַ חַיִּים בְּאַפָּיו". וּמַר סָבַר עִקַּר חַיּוּתָא בְּטַבּוּרֵיהּ. מַאי טַעְמָא דְּרַבִּי אֱלִיעֶזֶר בֶּן יַעֲקֹב. כְּדִכְתִיב (יחזקאל כא, לד) "לָתֵת אוֹתָךְ אֶל צַוְּארֵי חַלְלֵי רְשָׁעִים". וּכְתִיב "אֶל הֶעָרִים אֲשֶׁר סְבִיבֹת הֶחָלָל". מִן הֶחָלָל אֶל הֶעָרִים וְלֹא מִן הֶעָרִים אֶל הֶחָלָל. נִמְצָא גּוּפוֹ בְּמָקוֹם אֶחָד וְרֹאשׁוֹ בְּמָקוֹם אֶחָד. מוֹלִיכִין אֶת הָרֹאשׁ אֵצֶל הַגּוּף. דִּבְרֵי רַבִּי אֱלִיעֶזֶר. רַבִּי עֲקִיבָא אוֹמֵר, הַגּוּף אֵצֶל הָרֹאשׁ.

"וְהָיָה הָעִיר הַקְּרֹבָה אֶל הֶחָלָל וְלָקְחוּ זִקְנֵי הָעִיר הַהִוא עֶגְלַת בָּקָר". נִמְצָא מְכֻוָּן בֵּין שְׁתֵּי עַיָּרוֹת. מְבִיאוֹת שְׁתֵּי עֶגְלוֹת, דִּבְרֵי רַבִּי אֱלִיעֶזֶר. מַאי טַעְמָא דְּרַבִּי אֱלִיעֶזֶר, קָסָבַר אֶפְשָׁר לְצַמְצֵם וּקְרֹבָה וַאֲפִלּוּ קְרוֹבוֹת. וַחֲכָמִים אוֹמְרִים, לֹא הָיוּ עוֹרְפִין. כֻּלֵּי עָלְמָא אֶפְשָׁר לְצַמְצֵם. וְהָכָא בִּקְרוֹבָה וְלֹא בִּקְרוֹבוֹת קָמִיפַּלְגִי, תָּנָא קָמָא סָבַר קְרֹבָה וְלֹא קְרוֹבוֹת. וְרַבִּי אֱלִיעֶזֶר סָבַר, קְרֹבָה וַאֲפִלּוּ קְרוֹבוֹת. תַּנְיָא אִידָךְ נִמְצָא מְכֻוָּן בֵּין שְׁתֵּי עֲיָרוֹת. רַבִּי אֱלִיעֶזֶר אוֹמֵר, שְׁתֵּיהֶן מְבִיאוֹת שְׁתֵּי עֶגְלוֹת. וַחֲכָמִים אוֹמְרִים, יָבִיאוּ עֶגְלָה אַחַת בְּשֻׁתָּפוּת. וְיִתְּנוּ. קְסָבְרֵי רַבָּנַן אִי אֶפְשָׁר לְצַמְצֵם וַאֲפִלּוּ בִידֵי אָדָם.

"וְלָקְחוּ זִקְנֵי הָעִיר הַהִוא". וְלֹא זִקְנֵי יְרוּשָׁלַיִם. עֶגְלַת בָּקָר אֲשֶׁר לֹא עֻבַּד בָּהּ. רַבִּי אֱלִיעֶזֶר אוֹמֵר. עֶגְלָה בַּת שְׁנָתָהּ. וּפָרָה בַּת שְׁתַּיִם. וַחֲכָמִים אוֹמְרִים עֶגְלָה בַּת שְׁתַּיִם. וּפָרָה בַּת שָׁלוֹשׁ, וּבַת אַרְבַּע. דָּבָר אַחֵר "עֶגְלַת בָּקָר" (אֲשֶׁר) רְחִיצָה בִּזְקֵנִים וְכַפָּרָה בְּכֹהֲנִים.

{rרמז תתקכדr}  "אֲשֶׁר לֹא עֻבַּד בָּהּ". נִפְטְרוּ זִקְנֵי יְרוּשָׁלַיִם וְהָלְכוּ לָהֶם. וְזִקְנֵי אוֹתָהּ הָעִיר מְבִיאִין עֶגְלַת בָּקָר אֲשֶׁר לֹא עֻבַּד בָּהּ. אֵין מוּם פּוֹסֵל בָּהּ. וִיהֵא מוּם פּוֹסֵל בְּעֶגְלָה מִקַּל וָחֹמֶר. וּמַה פָּרָה שֶׁאֵין הַשָּׁנִים פּוֹסְלוֹת בָּהּ. מוּם פּוֹסֵל בָּהּ. עֶגְלָה שֶׁהַשָּׁנִים פּוֹסְלוֹת בָּהּ. אֵינוֹ דִּין שֶׁיְּהֵא מוּם פּוֹסֵל בָּהּ. שָׁאנִי הָתָם דִּכְתִיב  "אֲשֶׁר אֵין בָּהּ מוּם" "בָּהּ" מוּם פּוֹסֵל וְאֵין מוּם פּוֹסֵל בְּעֶגְלָה. וְלֹא יְהוּ שְׁאָר עֲבוֹדוֹת פּוֹסְלוֹת בָּהּ. אַלָמָה אָמַר רַב יְהוּדָה אָמַר רַב הִנִּיחַ עָלֶיהָ עוֹרָה שֶׁל שַׂקִּין פְּסָלָהּ. וּבְעֶגְלָה עַד שֶׁתִּמְשֹׁךְ. שָׁאנִי פָּרָה. דְּיָלְפֵי עֹל "עֹל" מֵעֶגְלָה. עֶגְלָה נַמֵּי תֵּיתִי עֹל "עֹל" מִפָּרָה. הָא מִעֵט רַחֲמָנָא "בָּהּ". בְּעֶגְלָה נַמֵּי כְּתִיב בָּהּ. הַהוּא מִיבָּעֵי לֵיהּ לְמַעוּטֵי קָדָשִׁים דְלֹא פָּסְלֵה בְּהוּ עֲבוֹדָה, סָלְקָא דַעְתָּךְ אֲמִינָא לֵיתֵי בְּקַל וָחוֹמֶר מֵעֶגְלָה וּמַה עֶגְלָה שְׁאֵין הַמוּם פּוֹסֵל בָּהּ עֲבוֹדָה פּוֹסֶלֶת בָּה. קָדָשִׁים שֶׁמּוּם פּוֹסֶלֶת בָּהֶן, אֵינוֹ דִּין שֶׁעֲבוֹדָה פּוֹסֶלֶת בָּהֶן. אִיכָּא לְמִיפְרַךְ מַה לְּעֶגְלָה. שֶׁכֵּן שָׁנִים פּוֹסְלוֹת בָּהּ, אָטוּ קָדָשִׁים מִי לֵיכָּא דְּפָסְלֵי בְּהוּ שָׁנִים. כִּי אִיצְטְרִיךְ קְרָא. לְהַנָּךְ דְּפָסְלֵי בְּהוּ שָׁנִים. וְקָדָשִׁים דְּלֹא פָּסְלֵי בְּהוּ עֲבוֹדָה מֵהָכָא נָפְקָא מֵהָתָם נָפְקָא. (ויקרא כב, כב) "עַוֶּרֶת אוֹ שָׁבוּר אוֹ חָרוּץ" וְגוֹ' "לֹא תַקְרִיבוּ" וְגוֹ'. מִכָּל אֵלֶּה אִי אַתָּה מַקְרִיב, אֲבָל אַתָּה מַקְרִיב קָדָשִׁים שֶׁנֶּעֶבְדָה בָּהֶן עֲבוֹדָה. אִיצְטְרִיךְ, סָלְקָא דַעְתָּךְ אֲמִינָא הַנֵּי מִלֵּי הֵיכָא דְּעָבַד בְּהוּ עֲבוֹדַת הֶיתֶּר אַבָל עָבַד בְּהוּ עֲבוֹדַת אִסוּר אֵימָא לִיתְּסֶרוּ [צְרִיכָא]. הָא נַמִי מֵהָכָא נַפְקָא  "וּמִיַּד בֶּן נֵכָר לֹא תַקְרִיבוּ וְגוֹ' מִכָּל אֵלֶּה". אֵלֶּה אִי אַתָּה מַקְרִיב אַבָל אַתָּה מַקְרִיב קָדָשִׁים שֶׁנֶּעֶבְדָה בָּהֶן עֲבוֹדָה. אִיצְטְּרִיךְ, סָלְקָא דַעְתָּךְ אֲמִינָא הַנֵּי מִילֵּי הֵיכִי דְּעָבַד בָּהֶן כְּשֶׁהֵן חוֹלִין. אֲבָל עָבַד בָּהֶן כְּשֶׁהֵן קָדָשִׁים אֵימָא לִיתְּסְרוּ צְרִיכָא.

שָׁכַן עָלֶיהָ עוֹף כְּשֵׁרָה. עָלָה עָלֶיהָ זָכָר פְּסוּלָה. מַאי טַעְמָא אֲמַר רַב פַּפָּא, אִי כְּתִיב 'עָבַד' וּקְרִינָן 'עָבַד' [עַד דְּעָבִיד בֵּיהּ אִיהוּ. אִי כְּתִיב עֻבַּד וּקְרִינַן עֻבַּד]. אֲפִלּוּ מִמֵּילָא נַמֵּי. הַשְׁתָּא דִּכְתִיב "עֻבַּד" וּקְרִינָן 'עוּבַד'. עוּבַד דּוּמְיָא דְּעָבַד, מָה עָבַד דְּנִיחָא לֵיהּ אַף עוּבַד דְּנִיחָא לֵיהּ. וְהוּא הַדִּין הִכְנִיסָה לְרִבְקָה וְדָשָׁה כְּשֵׁרָה. בִּשְׁבִיל שֶׁתִּינַק וְתָדוּשׁ פְּסוּלָה.

{pפסוק דp}  "אֶל נַחַל אֵיתָן". אָמַר רַבִּי (יוֹנָתָן) [יוֹחָנָן] בֶּן שָׁאוּל מִפְּנֵי מָה אָמְרָה תּוֹרָה הָבֵא עֶגְלָה בְּנַחַל אָמַר הַקָּדוֹשׁ בָּרוּךְ הוּא יָבוֹא דָּבָר שֶׁלֹּא עָשָׂה פֵּרוֹת וְיֵעָרֵף בְּמָקוֹם שֶׁאֵינוֹ עוֹשֶּׂה פֵּרוֹת. וִיכַפֵּר עַל מִי שֶׁלֹּא הֵנִיחוּהוּ לַעֲשׂוֹת פֵּרוֹת. מַאי פֵּרוֹת אִילֵימָא פְּרִיָּה וּרְבִיָּה אֶלָּא מֵעַתָּה אַזָּקֵן וְאַסָּרִיס הָכֵי נַמֵּי דְּלָא עָרְפִינָן אֶלָּא מִצְווֹת.

תָּנוּ רַבָּנָן מִנַּיִן לְאֵיתָן שֶׁהוּא קָשֶׁה שֶׁנֶּאֱמַר (במדבר כד, כא) "אֵיתָן מוֹשָׁבֶךָ וְשִׂים בַּסֶּלַע קִנֶּךָ". וְאוֹמֵר (מיכה ו, ב) "שִׁמְעוּ הָרִים אֶת רִיב ה' וְהָאֵתָנִים" וְגוֹ'. אֲחֵרִים אוֹמְרִים, [מִנַּיִן לְאֵיתָן שֶׁהוּא יָשָׁן, שֶׁנֶּאֱמַר]  "גּוֹי אֵיתָן הוּא" וְגוֹ'. וְאַף עַל פִּי שֶׁאֵינוֹ אֵיתָן כָּשֵׁר. וְעוֹרְפִין אוֹתָהּ בְּקוֹפִיץ מֵאֲחוֹרֶיהָ, מַאי טַעְמָא גָּמַר עֲרִיפָה עֲרִיפָה מֵחַטַּאת הָעוֹף. וּמְקוֹמָהּ אָסוּר מִלִּזְרֹעַ וּמִלְּהֵעָבֵד. תָּנוּ רַבָּנָן "אֲשֶׁר לֹא יֵעָבֵד בּוֹ וְלֹא יִזָרֵעַ" לְשֶׁעָבַר, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר, לְהַבָּא. אָמַר רָבָא. לְהַבָּא כֻּלֵּי עָלְמָא לָאִ פְּלִיגֵי, דִּכְתִיב "וְלֹא יִזָּרֵעַ". כִּי פְּלִיגֵי לְשֶׁעָבַר, רַבִּי יֹאשִׁיָּה סָבַר. מִי כְּתִיב וְלֹא יְעוּבַד אֲשֶׁר לֹא יֵעָבֵד כְּתִיב. וְרַבִּי יוֹנָתָן סָבַר מִי כְּתִיב אֲשֶׁר לֹא נֶעֱבַד. אֲשֶׁר לֹא יֵעָבֵד כְּתִיב. (וְרַבִּי יוֹנָתָן סָבַר אֲשֶׁר לֹא נֶעֱבַד) וְרַבִּי יֹאשִׁיָּה, אֲשֶׁר לְשֶׁעָבַר מַשְׁמָע. וְרַבִּי יוֹנָתָן אֲשֶׁר רִבּוּיָא הוּא.

תָּנוּ רַבָּנָן "אֲשֶׁר לֹא יֵעָבֵד בּוֹ וְלֹא יִזָּרֵעַ". אֵין לִי אֶלָּא זְרִיעָה, שְׁאָר עֲבוֹדוֹת מִנַּיִן, תַּלְמוּד לוֹמַר "אֲשֶׁר לֹא יֵעָבֵד בּוֹ" מִכָּל מָקוֹם. אִם כֵּן מַה תַּלְמוּד לוֹמַר "וְלֹא יִזָּרֵעַ". לוֹמַר לְךָ. מַה זְּרִיעָה מְיֻחֶדֶת שֶׁהִיא בְּגוּפָהּ שֶׁל קַרְקַע. [אַף כָּל שֶׁהִיא בְּגוּפָהּ שֶׁל קַרְקַע], יָצָא סוֹרֵק שָׁם פִּשְׁתָּן. וּמְנַקֵּר שָׁם אֲבָנִים. שֶׁאֵינָהּ בְּגוּפָהּ שֶׁל קַרְקַע. וְאֵימָא אֲשֶׁר לֹא יֵעָבֵד. כְּלָל. וְלֹא יִזָּרֵעַ. פְּרָט, כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט. זְרִיעָה אִין מִידִי אַחֲרִינָא לֹא. אֲשֶׁר. רִבּוּיָא הוּא.

מֵת, מִנָּלַן דְּאָסוּר [בַּהֲנָאָה], אָתְיָא שָׁם "שָׁם" מֵעֶגְלָה עֲרוּפָה. כְּתִיב הָכָא "וַתָּמָת שָׁם מִרְיָם". וּכְתִיב הָתָם "וְעָרְפוּ שָׁם אֶת הָעֶגְלָה". [מַה לְּהַלָּן אָסוּר בַּהֲנָאָה, אַף כָּאן אָסוּר בַּהֲנָאָה]. וְהָתָם מִנָּלַן אָמַר רַבִּי יַנַּאי, כַּפָּרָה כְּתִיב בָּהּ כְּקָדָשִׁים.

"וְעָרְפוּ שָׁם". נֶאֱמַר כָּאן עֲרִיפָה וְנֶאֱמַר לְהַלָּן "עֲרִיפָה". מָה עֲרִיפָה הָאֲמוּרָה לְהַלָּן עוֹרְפוֹ בְּקוֹפִיץ מֵאֲחוֹרָיו וְקוֹבְרוֹ וְאָסוּר בַּהֲנָאָה, אַף עֲרִיפָה הָאֲמוּרָה כָּאן עוֹרְפָהּ בְּקוֹפִיץ מֵאֲחוֹרֶיהָ וְקוֹבְרָהּ וַאֲסוּרָה בַּהֲנָאָה.

{pפסוק הp}  "וְנִגְּשׁוּ הַכֹּהֲנִים בְּנֵי לֵוִי". מִכְּלַל שֶׁנֶּאֱמַר (לעיל יח, ז) ""וְשֵׁרֵת בְּשֵׁם ה' אֱלֹהָיו". אֵין לִי אֶלָּא תְּמִימִין, בַּעֲלֵי מוּמִין מִנַּיִן, תַּלְמוּד לוֹמַר "בְּנֵי לֵוִי". כִּי בָם בָּחַר ה' אֱלֹהֶיךָ וְגוֹ'. מַגִּיד שֶׁבִּרְכַּת כֹּהֲנִים כְּשֵׁרָה בְּבַעֲלֵי מוּמִין, לְשָׁרְתוֹ וּלְבָרֵךְ וְגוֹ'. מַקִּישׁ בְּרָכָה לְשֵׁרוּת, מַה שֵּׁרוּת בַּעֲמִידָה, אַף בְּרָכָה בַּעֲמִידָה.

כָּל הַכָּשֵׁר לָדוּן כָּשֵׁר לְהָעִיד. לְאָתוּיֵי [מַאי, לְאָתוּיֵי] סוּמָא בְּאַחַת מֵעֵינָיו, דְּתַנְיָא הָיָה רַבִּי מֵאִיר אוֹמֵר מַה תַּלְמוּד לוֹמַר "וְעַל פִּיהֶם יִהְיֶה כָּל רִיב וְכָל נָגַע". וְכִי מָה עִנְיָן רִיבִים אֵצֶל נְגָעִים. מַקִּישׁ (דִּינִים) [רִיבִים] לִנְגָעִים. מַה נְּגָעִים בַּיּוֹם. דִּכְתִיב (ויקרא יג, יד) "וּבְיוֹם הֵרָאוֹת בּוֹ" אַף רִיבִים בַּיּוֹם. וּמַה נְּגָעִים שֶׁלֹּא בְּסוּמָא, דִּכְתִיב (שם, יב) "לְכָל מַרְאֵה עֵינֵי הַכֹּהֵן" אַף רִיבִים שֶׁלֹּא בְּסוּמָא. וּמַקִּישׁ נְגָעִים לְרִיבִים מָה רִיבִים שֶׁלֹּא בִּקְרוֹבִים, אַף נְגָעִים שֶׁלֹּא בִּקְרוֹבִים. אִי מָה רִיבִים בִּשְׁלֹשָׁה אַף נְגָעִים בִּשְׁלֹשָׁה. וְדִין הוּא מָמוֹנוֹ בִּשְׁלֹשָׁה גּוּפוֹ לֹא כָּל שֶׁכֵּן, תַּלְמוּד לוֹמַר  "וְהוּבָא אֶל אַהֲרֹן הַכֹּהֵן". הָא לָמַדְתָּ [שֶׁאֲפִלּוּ] כֹּהֵן אֶחָד רוֹאֶה אֶת הַנְּגָעִים. רַבִּי יוֹחָנָן סְתָמָא אַחֲרִינָא אַשְׁכַּח דְּרִיבִים אֲפִלּוּ בְּסוּמִין (כָּתוּב בֶּרֶמֶז תקנ"א).

אָמַר לֵיהּ רַב פַּפָּא לְאַבָּיֵי, לְרַבִּי מֵאִיר דְּאָמַר הֶחָשׁוּד עַל דָּבָר, לֹא דָּנוֹ וְלֹא מְעִידוֹ. וְאָמַר רַבִּי מֵאִיר הֶחָשׁוּד עַל דָּבָר אֶחָד, חָשׁוּד לְכָל הַתּוֹרָה כֻּלָּה. כֹּהֲנִים הָכִי נַמִי דְּלָא דַּיָּנֵי. דִּינָא וְכִי תֵימָא הָכִי נַמִי וְהָכְתִיב "וְעַל פִּיהֶם יִהְיֶה כָּל רִיב וְכָל נָגַע". אֵימוּר דְּאָמַר רַבִּי מֵאִיר לְחַשָׁשָׁא לְאַחְזוּקִינְהוּ מִי אָמַר.

{pפסוק וp}  "וְכֹל זִקְנֵי הָעִיר הַהִוא". וַאֲפִלּוּ הֵן מֵאָה. לְפִי שֶׁאָמַרְנוּ לְהַלָּן שְׁלוֹשָׁה וַחֲמִשָּׁה יָכוֹל אַף כָּאן כֵּן, תַּלְמוּד לוֹמַר "וְכֹל זִקְנֵי הָעִיר הַהִוא" אֲפִלּוּ הֵן מֵאָה. יִרְחֲצוּ אֶת יְדֵיהֶם עַל הָעֶגְלָה הָעֲרוּפָה בַנָּחַל עַל מְקוֹם עֲרִיפָתָהּ שֶׁל עֶגְלָה, יָכוֹל יַעֲלוּ מִן הַנַּחַל וְיֹאמְרוּ, תַּלְמוּד לוֹמַר "בַנָּחַל", שֶׁתְּהֵא עֲנִיָּתָן וַאֲמִירָתָן בַּנַּחַל.

"הָעֲרוּפָה" (כָּתוּב בֶּרֶמֶז תפ"ד).

מְנָא הָא מִלְּתָא דְּאָמְרֵי רַבָּנַן זִיל בָּתַר רֻבָּא. אָמַר רַב שֵׁשֶׁת בְּרֵיהּ דְּרַב אִידִי אַתְיָא מֵעֶגְלָה עֲרוּפָה, דְּאָמַר רַחֲמָנָא הָעֲרוּפָה כְּשֶׁהִיא שְׁלֵמָה תִיהֶוֵי. וְלֵיחוּשׁ דִּילְמָא טְרֵפָה הִיא. אֶלָּא לָאו מִשּׁוּם דְּאַמְרִי' זִיל בָּתַר רֻבָּא, וְכִי תֵימָא מַאי נָפְקָא מִינָהּ הָאָמְרֵי דְּבֵי רַבִּי יַנַּאי, כַּפָּרָה כְּתִיב בָּהּ כְּקָדָשִׁים.

אָמַר רַבִּי יְהוֹשֻׁעַ בֶּן לֵוִי אֵין עֶגְלָה עֲרוּפָה בָּאָה אֶלָּא בִּשְׁבִיל צָרֵי עַיִן, שֶׁנֶּאֱמַר "וְעָנוּ וְאָמְרוּ יָדֵינוּ לֹא שָׁפְכוּ אֶת הַדָּם הַזֶּה". וְכִי עַל לִבֵּנוּ עָלְתָה שֶׁזִּקְנֵי בֵּית דִּין שׁוֹפְכֵי דָּמִים הֵם. אֶלָּא לֹא בָּא לְיָדֵינוּ וּפְטַרְנוּהוּ [וְלֹא רְאִינוּהוּ וְהִנַּחְנוּהוּ, לֹא בָּא לְיָדֵינוּ וּפְטַרְנוּהוּ] בְּלֹא מְזוֹנוֹת, וְלֹא רְאִינוּהוּ וְהִנַּחְנוּהוּ בְּלֹא לְוָיָה.

עֶגְלָה עֲרוּפָה בִּלְשׁוֹן הַקֹּדֶשׁ שֶׁנֶאֱמַר "וְעָנוּ וְאָמְרוּ". וּלְהַלָּן הוּא אוֹמֵר (להלן כז, יד) "וְעָנוּ הַלְוִיִּם וְאָמְרוּ", מַה לְּהַלָּן בִּלְשׁוֹן הַקֹּדֶשׁ, אַף כָּאן בִּלְשׁוֹן הַקֹּדֶשׁ.

זִקְנֵי אוֹתָהּ הָעִיר רוֹחֲצִין אֶת יְדֵיהֶן עַל מְקוֹם עֲרִיפָתָהּ שֶׁל עֶגְלָה. וְאוֹמְרִים יָדֵינוּ לֹא שָׁפְכוּ. וְכִי עָלְתָה עַל דַּעְתְּךָ שֶׁזִּקְנֵי בֵּית דִּין וְכוּ' (כְּדִלְעֵיל). אָמַר רַבִּי מֵאִיר כּוֹפִין לִלְוָיָה.

{pפסוק חp}  הַכֹּהֲנִים אוֹמְרִים "כַּפֵּר לְעַמְּךָ יִשְׂרָאֵל אֲשֶׁר פָּדִיתָ". לֹא הָיָה צָרִיךְ לוֹמַר וְנִכַּפֵּר לָהֶם הַדָּם. אֶלָּא רוּחַ הַקֹּדֶשׁ מְבַשַּׂרְתָּן, אֵימָתַי שֶׁתַּעֲשׂוּ כָּכָה מִתְכַּפֵּר לָכֶם הַדָּם.

עֶגְלָה עֲרוּפָה אֲסוּרָה בַּהֲנָאָה כַּפָּרָה כְּתִיב בָּהּ כְּקָדָשִׁים.

אֵין עוֹרְפִין אֶלָּא בַּיּוֹם כַּפָּרָה כְּתִיב בָּהּ כְּקָדָשִׁים.

"כַּפֵּר לְעַמְּךָ (יִשְׂרָאֵל) אֲשֶׁר פָּדִיתָ". רְאוּיָה כַּפָּרָה זוֹ שֶׁתְּכַפֵּר עַד יוֹצְאֵי מִצְרַיִם.

"כַּפֵּר לְעַמְּךָ" אֵלּוּ הַחַיִּים, אֲשֶׁר פָּדִיתָ אֵלּוּ הַמֵּתִים, מְלַמֵּד שֶׁהַמֵּתִים צְרִיכִין כַּפָּרָה. נִמְצֵינוּ לְמֵדִין שֶׁשּׁוֹפֵךְ דָּמִים חוֹטֵא [עַד יוֹצְאֵי מִצְרַיִם]. אֲשֶׁר פָּדִיתָ ה'. עַל מְנָת כֵּן פְּדִיתָנוּ שֶׁלֹּא יְהוּ בֵּינֵינוּ שׁוֹפְכֵי דָּמִים. דָּבָר אַחֵר עַל מְנָת כֵּן פְּדִיתָנוּ, שֶׁאִם נֶחֱטָא אַתָּה מְכַפֵּר עָלֵינוּ. וְרוּחַ הַקֹּדֶשׁ אוֹמֵר כָּל זְמַן שֶׁתַּעֲשׂוּ כָּךְ הַדָּם מִיכַּפֵּר לָכֶם.

{pפסוק טp}  "וְאַתָּה תְּבַעֵר הַדָּם הַנָּקִי מִקִּרְבֶּךָ, כִּי תַעֲשֶׂה הַיָּשָׁר בְּעֵינֵי ה'". לָמָּה לִי. לְכִדְתַנְיָא, הֻקְּשׁוּ כָּל שׁוֹפְכֵי דָּמִים לְעֶגְלָה עֲרוּפָה. מַה לְּהַלָּן מִן הַצַּוָּאר. אַף שׁוֹפְכֵי דָּמִים מִן הַצַּוָּאר. אִי מַה לְּהַלָּן בְּקוֹפִיץ [וּמִמּוּל עֹרֶף אַף כָּאן בְּקוֹפִיץ וּמִמּוּל עֹרֶף]. אָמַר קְרָא  "וְאָהַבְתָּ לְרֵעֲךָ כָּמוֹךָ". בְּרֹר לוֹ מִיתָה יָפָה.

"וְאַתָּה תְּבַעֵר". בָּעֵר עוֹשֵׂי הָרָעוֹת מִיִּשְׂרָאֵל.


@ פָּרָשַׁת כִּי תֵצֵא

~ פרק כא

{pפסוק יp}  "כִּי תֵצֵא לַמִּלְחָמָה" בְּמִלְחֶמֶת הָרְשׁוּת הַכָּתוּב מְדַבֵּר. עַל אֹיְבֶיךָ כְּנֶגֶד אוֹיְבֶיךָ. וּנְתָנוֹ ה' אֱלֹהֶיךָ בְּיָדֶךָ. אִם עָשִׂיתָ כָּל הָאָמוּר בָּעִנְיָן סוֹף שֶׁה' אֱלֹהֶיךָ נוֹתְנוֹ בְּיָדֶךָ. וְשָׁבִיתָ שִׁבְיוֹ. לְרַבּוֹת כְּנַעֲנִיִּים שֶׁבְּתוֹכָהּ.

{pפסוק יא-יבp}  "וְרָאִיתָ בַּשִּׁבְיָה" בִּשְׁעַת שִׁבְיָה. אֵשֶׁת. אֲפִלּוּ אֵשֶׁת אִישׁ. יְפַת תֹּאַר לֹא דִּבְּרָה תּוֹרָה, אֶלָּא כְּנֶגֶד יֵצֶר הָרָע, מוּטָב שֶׁיֹּאכְלוּ יִשְׂרָאֵל בְּשַׂר תְּמוּתוֹת שְׁחוּטוֹת וְאַל יֹאכְלוּ בְּשַׂר תְּמוּתוֹת נְבֵלוֹת. וְחָשַׁקְתָּ בָהּ. אַף אַל פִּי שֶׁאֵינָהּ נָאָה.בָהּוְלֹא בָהּ וּבְּחֲבֶרְתָּהּ. וְלָקַחְתָּ. לִקּוּחִין יֵשׁ לְךָ בָּהּ. לְךָ לְאִשָּׁה. שֶׁלֹּא יִקַּח שְׁתֵּי נָשִׁים אַחַת לוֹ וְאַחַת לְאָבִיו אַחַת לוֹ וְאַחַת לִבְנוֹ. וַהֲבֵאתָהּ.מְלַמֵּד שֶׁלֹּא יִלְחָצֶנָּה בַּמִלְחָמָה.

"יְפַת תֹּאַר" אֵין לִי אֶלָּא בִּזְמַן שֶׁהִיא יְפַת תֹּאַר, מִנַּיִן אַף עַל פִּי שֶׁהִיא כְּעוּרָה, תַּלְמוּד לוֹמַר "וְחָשַׁקְתָּ בָהּ" אַף עַל פִּי שֶׁאֵינָהּ יְפַת תֹּאַר. וְלָקַחְתָּ לְךָ לְאִשָּׁה. שֶׁלֹּא תֹּאמַר הֲרֵי זוֹ לְאַבָּא הֲרֵי זוֹ לְאָחִי.

"וַהֲבֵאתָהּ אֶל תּוֹךְ בֵּיתֶךָ". וְלֹא לְבַיִת אַחֵר.

כֹּהֵן בִּיפַת תֹּאַר, רַב אָמַר מֻתָּר. וּשְׁמוּאֵל אָמַר אָסוּר. בְּבִיאָה רִאשׁוֹנָה כֻּלֵּי עָלְמָא לָא פְלִיגֵי דְּשָׁרֵי, שֶׁלֹּא דִּבְּרָה תּוֹרָה אֶלָּא כְּנֶגֶד יֵצֶר הָרָע. כִּי פְלִיגֵי בְּבִיאָה שְׁנִיָּה, רַב אָמַר מֻתָּר הוֹאִיל וְאִישְׁתְּרֵי אִישְׁתְּרֵי. וּשְׁמוּאֵל אָמַר אָסוּר. דְּהָא הֲוֵי לָהּ גִּיּוֹרֶת וְגִיּוֹרֶת לְכֹהֵן לָא חָזְיָא. וְאִיכָּא דְאָמְרֵי, בְּבִיאָה שְׁנִּיָּה כֻּלֵּי עָלְמָא לָא פְלִיגֵי דְּאָסוּר. כִּי פְּלִיגֵי, בְּבִיאָה רִאשׁוֹנָה. רַב אֲמַר מֻתָּר, דְּהָא לֹא דִּבְּרָה תּוֹרָה אֶלָּא כְּנֶגֶד יֵצֶר הָרָע. וּשְׁמוּאֵל אֲמַר אָסוּר, כָּל הֵיכָא דְּקָרִינָן בֵּיהּ וַהֲבֵאתָהּ אֶל תּוֹךְ בֵּיתֶךָ.קְרִינָן בֵּיהּ וְרָאִיתָ בַּשִּׁבְיָה. וְכָל הֵיכָא דְּלָא קְרִינָן בֵּיהּ וַהֲבֵאתָהּ אֶל תּוֹךְ בֵּיתֶךָ לָא קְרִינָן בֵּיהּ וְרָאִיתָ בַּשִּׁבְיָה.

{rרמז תתקכהr}  "וְגִלְּחָה אֶת רֹאשָׁהּ וְעָשְׂתָה אֶת צִפָּרְנֶיהָ". רַבִּי אֱלִיעֶזֶר אוֹמֵר, תָּקֹץ. רַבִּי עֲקִיבָא אוֹמֵר, תַּגְדִּיל. אָמַר רַבִּי אֱלִיעֶזֶר. נֶאֱמַר עֲשִׂיָּה בְּרֹאשׁ. וְנֶאֱמַר עֲשִׂיָּה בְּצִפָּרְנַיִם, מַה לְּהַלָּן הַעֲבָרָה, אַף כָּאן הַעֲבָרָה אָמַר רַבִּי עֲקִיבָא, נֶאֱמַר עֲשִׂיָּה בְּרֹאשׁ וְנֶאֱמַר עֲשִׂיָּה בְּצִפָּרְנַיִם מַה לְּהַלָּן נִוּוּל אַף כָּאן נִוּוּל. וּרְאָיָה לְדִבְרֵי [רַבִּי אֱלִיעֶזֶר] (ש"ב יט, כה) "וְּמְפִבשֶׁת בֶּן שָׁאוּל יָרַד לִקְרַאת הַמֶּלֶךְ וְלֹא עָשָׂה רַגְלָיו וְלֹא עָשָׂה שְׂפָמוֹ" הָא עֲשִׂיָּה הַעֲבָרָה הִיא.

דָּבָר אַחֵר, (דניאל ד, ל) "עַד דִּי (שְׂעַר רֵישֵׁיהּ) [שַׂעְרֵהּ] כְּנִשְׁרִין רְבָה וְטִפְרוֹהִי כְּצִפַרִין".

{pפסוק יגp}  "וְהֵסִירָה אֶת שִׂמְלַת שִׁבְיָה" [מְלַמֵּד] שֶׁמַּעֲבִיר מִמֶּנָּה בְּגָדִים נָאִים וּמַלְבִּישָׁהּ בִּגְדֵי אַלְמְנוּת. שֶׁהַכְּנַעֲנִים בְּנוֹתֵיהֶם מִתְקַשְּׁטוֹת בַּמִּלְחָמָה בִּשְׁבִיל לְהַזְנוֹת אֲחֵרִים אַחֲרֵיהֶן. וְיָשְׁבָה בְּבֵיתֶךָ. בְּבַיִת שֶׁמִּשְׁתַּמֵּשׁ בּוֹ. נִכְנָס וְנִתְקָל בָּהּ [וְיוֹצֵא וְנִתְקָל בָּהּ] וְרוֹאֶה בְקִלְקוּלָהּ וְרוֹאֶהְ בְנִוּוּלָהּ.

"וּבָכְתָה אֶת אָבִיהָ וְאֶת אִמָּהּ יֶרַח יָמִים". רַבִּי אֱלִיעֶזֶר אוֹמֵר, אָבִיהָ אָבִיהָ מַמָּשׁ, אִמָּהּ אִמָּהּ מַמָּשׁ. רַבִּי עֲקִיבָא אוֹמֵר, אֵין אָבִיהָ וְאִמָּהּ אֶלָּא אֱלִילִים. וְכֵן הוּא אוֹמֵר  "אֹמְרִים לָעֵץ אָבִי אַתָּה".

תַּנְיָא אִידָךְ "וּבָכְתָה אֶת אָבִיהָ". בַּמֶּה דְּבָרִים אֲמוּרִים שֶׁלֹּא קִבְּלָה עָלֶיהָ אֲבָל קִבְּלָה עָלֶיהָ בִּטְבִילָה מֻתָּר בָּהּ מִיָּד. רַבִּי שִׁמְעוֹן בֶּן אֶלְעָזָר אוֹמֵר, אֲפִלּוּ לֹא קִבְּלָה עָלֶיהָ כּוֹפָהּ וּמַטְבִּילָהּ לְשֵׁם עַבְדוּת. וְחוֹזֵר (וְכוֹפָהּ) וּמַטְבִּילָהּ לְשׁוּם בַּת חוֹרִין וּמְשַׁחְרְרָהּ וּמֻתָּר בָּהּ מִיָּד. מַאי טַעְמָא דְרַבִּי שִׁמְעוֹן בֶּן אֶלְעָזָר. דִּכְתִיב (שמות יב) "וְכָל עֶבֶד אִישׁ מִקְנַת כֶּסֶף". עֶבֶד אִישׁ וְלֹא עֶבֶד אִשָּׁה. אֶלָּא עֶבֶד אִישׁ אַתָּה מָל בְּעַל כָּרְחוֹ וְאִי אַתָּה מָל בֶּן אִישׁ בְּעַל כָּרְחוֹ וְרַבָּנַן אָמַר עוּלָא כְּשֵׁם שֶׁאִי אַתָּה מָל בֶּן אִישׁ בְּעַל כָּרְחוֹ, כָּךְ אִי אַתָּה מָל עֶבֶד אִישׁ בְּעַל כָּרְחוֹ. וְהָכְתִיב "וְכָל עֶבֶד אִישׁ". הַהוּא לְמַפְקִיר עַבְדּוֹ יָצָא לְחֵרוּת וְאֵין צָרִיךְ גֵּט שִׁחֲרוּר כוּ'. עֶבֶד אִישׁ וְלֹא עֶבֶד אִשָּׁה. אֶלָּא עֶבֶד שֶׁיֵּשׁ לְרַבּוֹ רְשׁוּת עָלָיו קָרוּי עֶבֶד, עֶבֶד שֶׁאֵין לְרַבּוֹ רְשׁוּת עָלָיו אֵין קָרוּי עֶבֶד. מַתְקִיף לָהּ רַב פַּפָּא, אִמוּר דְּשָׁמַעְתָּ לְהוּ לְרַבָּנַן בִּיפַת תֹּאַר דְּלָא שָׁיְיכָא בְּמִצְווֹת. אֲבָל עֶבֶד דְּשַׁיָּךְ בְּמִצְווֹת, אֲפִלּוּ רַבָּנַן מוֹדוּ. דְּתַנְיָא, אֶחָד (עוֹבֵד אֱלִילִים) [גֵּר] וְאֶחָד הַלּוֹקֵחַ עֶבֶד מִן הָעוֹבְדֵי אֱלִילִים צָרִיךְ לְקַבֵּל. הָא לוֹקֵחַ מִיִּשְׂרָאֵל אֵין צָרִיךְ לְקַבֵּל, הָא מַנִּי, אִילֵימָא רַבִּי שִׁמְעוֹן בֶּן אֶלְעָזָר, הָא אָמַר, לוֹקֵחַ מִן הָעוֹבְדֵי אֱלִילִים נַמִּי אֵין צָרִיךְ לְקַבֵּל, אֶלָּא לָאו רַבָּנַן הִיא וּשְׁמַע מִינָהּ הַלּוֹקֵחַ מִן הָעוֹבְדֵי אֱלִילִים צָרִיךְ לְקַבֵּל, אֲבָל לוֹקֵחַ מִיִּשְׂרָאֵל אֵין צָרִיךְ לְקַבֵּל. וְהָתַנְיָא אֶחָד גֵּר וְאֶחָד עֶבֶד מְשֻׁחְרָר, הַהוּא לְעִנְיַן טְבִילָה, תַּנְיָא.

"יֶרַח יָמִים". שְׁלֹשִׁים. רַבִּי שִׁמְעוֹן בֶּן אֶלְעָזָר אוֹמֵר, תִּשְׁעִים. יֶרַח שְׁלֹשִׁים, יָמִים שְׁלֹשִׁים וְאַחַר כֵּן שְׁלֹשִׁים. מַתְקִיף לָהּ רָבִינָא וְאֵימָא יֶרַח שְׁלֹשִׁים, יָמִים שְׁלֹשִׁים וְאַחַר כֵּן כִּי הַנָּךְ קָשְׁיָא.

"יֶרַח יָמִים" שְׁלֹשִׁים יוֹם, דָּבָר אַחֵר יֶרַח אֶחָד, יָמִים שְׁנַיִם [וְאַחַר כֵּן ] הַרֵי שְׁלֹשָׁה חֳדָשִׁים כְּדֵי בִּגְדֵי נוֹיָהּ שֶׁהָיוּ עָלֶיהָ וַחֲמָדָהּ וְתִקּוּן הַוָּלָד כְּדִבְרֵי רַבִּי עֲקִיבָא לְהַבְחִין בֵּין זֶרַע ראשׁוֹן לְזֶרַע שֵׁנִי. רַבִּי אֱלִיעֶזֶר אוֹמֵר, יֶרַח יָמִים כְּמַשְׁמָעוֹ. וְכָל כָּךְ לָמָּה, שֶׁתְּהֵא בַּת יִשְׂרָאֵל שְׂמֵחָה וְזוֹ בּוֹכָה. בַּת יִשְׂרָאֵל מִתְקַשֶּׁטֶת וְזוֹ מִתְנַוֶּלֶת. [וְאַחַר כֵּן תָּבוֹא אֵלֶיהָ]. הָא אִם לֹא עָשָׂה בָּהּ כָּל הַמַּעֲשִׂים הָאֵלוּ וּבָא עָלֶיהָ הֲרֵי זוֹ בְּעִילַת זְנוּת. (וְאַחַר כֵּן תָּבוֹא אֵלֶיהָ) וּבְעַלְתָּהּ אֵין לְךָ בָּהּ אֶלָּא מִצְוַת בְּעִילָה. וְהָיְתָה לְךָ לְאִשָּׁה. כְּעִנְיָן שֶׁנֶּאֱמַר "שְׁאֵרָהּ כְּסוּתָהּ וְעוֹנָתָהּ לֹא יִגְרָע".

{pפסוק ידp}  "וְהָיָה אִם לֹא חָפַצְתָּ בָּהּ", הַכָּתוּב מְבַשֶּׂרְךָ שֶׁאַתָּה עָתִיד לִשְׂנאוֹתָהּ. וְשִׁלַּחְתָּהּ לְנַפְשָׁהּ. וְלֹא לְבֵית אֱלֹהֶיהָ. וְשִׁלַּחְתָּהּ בְּגֵט, כְּדִבְרֵי רַבִּי יוֹנָתָן. וְאִם הָיְתָה חוֹלָה יַמְתִּין לָהּ עַד שֶׁתַּבְרִיא. וְקַל וָחֹמֶר לִבְנוֹת יִשְׂרָאֵל שֶׁהֵן קְדוֹשׁוֹת וּטְהוֹרוֹת. וּמָכֹר לֹא תִמְכְּרֶנָּה בַּכָּסֶף, אֵין לִי אֶלָּא שֶׁלֹּא יִמְכְּרֶנָּהּ בַּכֶּסֶף. מִנַּיִן שֶׁלֹּא יִתְּנֶנָּה בְּמַתָּנָה וְשֶׁלֹּא יַעֲשֶׂה בָּהּ טוֹבָה, תַּלְמוּד לוֹמַר "וּמָכֹר לֹא תִמְכְּרֶנָּה". "לֹא תִתְעַמֵּר בָּהּ". שֶׁלֹּא תִּשְׁתַּמֵּשׁ בָּהּ כְּדִבְרֵי רַבִּי יוֹנָתָן. דָּבָר אַחֵר הֲרֵי זוֹ אַזְהָרָה לְבֵית דִּין. תַּחַת אֲשֶׁר עִנִּיתָהּ. אֲפִלּוּ לְאַחַר מַעֲשֶׂה יְחִידִי.

{pפסוק טוp}  "כִּי תִהְיֶיןָ לְאִישׁ". שָׁנוּ רַבּוֹתֵינוּ מִצְוָה גּוֹרֶרֶת מִצְוָה וַעֲבֵירָה גּוֹרֶרֶת עֲבֵירָה. (לעיל פסוק יא) וְרָאִיתָ בַּשִּׁבְיָה אֵשֶׁת יְפַת תֹּאַר. מַה כְּתִיב אַחֲרָיו, (להלן פסוק יח) כִּי יִהְיֶה לְאִישׁ בֵּן סוֹרֵר וּמוֹרֶה. וְכֵן מָצִינוּ בְּדָוִד עַל שֶׁחָמַד מַעֲכָה בַּת תַּלְמַי מֶלֶךְ גְּשׁוּר יָצָא מִמֶּנּוּ אֲבְשָׁלוֹם. וְעַל יָדוֹ נֶהֶרְגוּ כמָּה רְבָבוֹת. וְנֶהֶרַג שִמְעִי וְשֶׁבַע בֶּן בִּכְרִי וַאֲחִיתֹפֶל. אַחֲרָיו מַה כְתִיב  "וְכִי יִהְיֶה בְאִישׁ חֵטְא מִשְׁפַּט מָוֶת". אִם נוֹצַל מִזּוֹ לֹא יִנָּצֵל מִזּוֹ, לָמַדְנוּ שֶׁמִּצְוָה גּוֹרֶרֶת מִצְוָה, שֶׁנֶּאֱמַר (להלן כב, ו-ז) "כִּי יִקָּרֵא קַן צִפּוֹר שַׁלֵּחַ תְּשַׁלַּח" מַה כְּתִיב אַחֲרָיו  "כִּי תִבְנֶה בַּיִת חָדָשׁ וְעָשִׂיתָ ַמַּעֲקֶה". וְתִזְכֶּה לְכֶרֶם. (שם ט') "לֹא תִזְרַע כַּרְמְךָ". לִזְרֹעַ שָׂדֶה (שם י) "לֹא תַחֲרֹשׁ בְּשׁוֹר וּבַחֲמֹר" וְתִזְכֶּה לִבְגָדִים נָאִים,  "לֹא תִלְבַּשׁ שַׁעַטְנֵז" וְתִזְכֶּה לִצִיצִית, (שם יב) "גְּדִלִים תַעֲשֶׂה לָךְ". וְתִזְכֶּה לְאִשָּׁה וּבָנִים (שם יג) "כִּי יִקַּח אִישׁ אִשָּׁה".

"אַרְבַּע מִדּוֹת בְּדֶרֶךְ אֶרֶץ". יֵשׁ נוֹשֵׂא אִשָּׁה לְשֵׁם זְנוּת. וְיֵשׁ נוֹשֵׂא אִשָּׁה לְשֵׁם מָמוֹן. וְיֵשׁ נוֹשֵׂא אִשָּׁה לְשֵׁם גְּדֻלָּה. וְיֵשׁ נוֹשֵׂא אִשָּׁה לְשֵׁם שָׁמַיִם. נָשָׂא אִשָּׁה לְשֵׁם זְנוּת, יוֹצֵא מִמֶּנּוּ בֵּן סוֹרֵר וּמוֹרֶה. שֶׁנֶּאֱמַר (לעיל כא, יא) וְרָאִיתָ בַּשִּׁבְיָה. וּסְמִיךְ לֵיהּ  בֵּן סוֹרֵר וּמוֹרֶה. נָשָׂא אִשָּׁה לְשֵׁם מָמוֹן, לָסוֹף מַצְרִיכִין אוֹתוֹ לַאֲחֵרִים, שֶׁכֵּן מָצִינוּ בִּבְנֵי עֵלִי שֶׁנָּשְׂאוּ נָשִׁים [שֶׁלֹּא] כָּרָאוּי לָהֶם. וּכְתִיב (ש"א ב, לו) "וְהָיָה כָּל הַנּוֹתָר בְּבֵיתְךָ" וְגוֹ'. נָשָׂא אִשָּׁה לְשֵׁם גְּדֻלָּה, לָסוֹף מַעֲמִידִין עָלָיו מִבֵּית מִשְׁפַּחְתָּהּ שֶׁמַּמְעִיט זַרְעוֹ אַחֲרָיו. שֶׁכֵּן מָצִינוּ בִּיהוֹשָׁפָט מֶלֶךְ יְהוּדָה שֶׁרָאָה אַחְאָב מֶלֶךְ יִשְׂרָאֵל שֶׁהָיוּ לוֹ שִׁבְעִים בָּנִים וְנִתְחַתֵּן בּוֹ. וּכְתִיב  "וַעֲתַלְיָה אֵם אֲחַזְיָהוּ רָאֲתָה כִּי מֵת בְּנָהּ וַתָּקָם וַתְּאַבֵּד אֵת כָּל זֶרַע הַמַּמְלָכָה". מָשָׁל לִשְׁנֵי בְנֵי אָדָם שְׁנֵיהֶם מִמִּשְׁפָּחָה אַחַת אֶחָד עָנִי וְאֶחָד עָשִׁיר, הָיָה לוֹ לֶעָשִׁיר לִשָּׂא וְלִתֵּן עִם הֶעָנִי. וְהוּא לֹא עָשָׂה כֵן וְהָלַךְ וְנִדְבַּק בְּשֶׁאֵין רָאוּי לוֹ. שֶׁנֶּאֱמַר (מלאכי ב, י-יא) "הֲלוֹא אָב אֶחָד לְכֻלָּנוּ" וְגוֹ' "מַדּוּעַ נִבְגַּד" וְגוֹ' "בָּגְדָה יְהוּדָה" וְגוֹ' (שם יב) לְפִיכָךְ "יַכְרֵת ה' לָאִישׁ אֲשֶׁר יַעֲשֶׂנָּה" וְגוֹ'. וְהַנּוֹשֵׂא אִשָּׁה לְשֵׁם שָׁמַיִם לָסוֹף יוֹצְאִין מִמֶּנּוּ בָּנִים שֶׁמּוֹשִׁיעִין אֶת יִשְׂרָאֵל. צֵא וּלְמַד מִן עַמְרָם שֶׁנָּשָׂא אִשָּׁה לְשֵם שָׁמַיִם וְיָצְאוּ מִמֶּנּוּ מֹשֶׁה וְאַהֲרֹן שֶׁהִרְבּוּ תּוֹרָה וּמִּצְווֹת לְיִשְׂרָאֵל וְכֵן בוֹעַז בֶּן שַׂלְמוֹן יָצְאוּ מִמֶּנּוּ דָּוִד וּשְׁלֹמֹה. וְעַל כַּיּוֹצֵא בָּהֶן נֶאֱמַר  "כִּי כַּאֲשֶׁר הַשָּׁמַיִם הַחֲדָשִׁים וְהָאָרֶץ הַחֲדָשָׁה אֲשֶׁר אֲנִי עֹשֶׂה עֹמְדִים לְפָנַי נְאֻם ה' כֵּן יַעֲמֹד זַרְעֲכֶם וְשִׁמְכֶם".

"כִּי תִהְיֶיןָ לְאִישׁ", רַב אַחָא בַּר יַעֲקֹב אָמַר חַיָּבֵי מִיתוֹת דְּלָא תָפְסֵי בְהוֹ קִדּוּשִׁין, אָתְיָא מִיְּבָמָה, מַה יְּבָמָה שֶׁהִיא בְּלָאו לָא תָפְסֵי בָּהּ קִדּוּשִׁין, חַיָּבֵי מִיתוֹת בֵּית דִּין לֹא כָל שֶׁכֵּן. אִי הָכִי שְׁאָר חַיָּבֵי לָאוִין נַמִּי. אֲמַר רַב פַּפָּא חַיָּבֵי לָאוִין בְּהֶדְיָא כְּתִיב בְּהוֹ כִּי תִהְיֶיןָ לְאִישׁ שְׁתֵּי נָשִׁים הָאַחַת אֲהוּבָה וְהָאַחַת שְׂנוּאָה וְכִי יֵשׁ [שְׂנוּאָה לִפְנֵי הַמָּקוֹם] וַאֲהוּבָה לִפְנֵי הַמָּקוֹם. אֶלָּא אֲהוּבָה, אֲהוּבָה בְּנִשְּׂוּאֶיהָ. שְׂנוּאָה, שְׂנוּאָה בְּנִשְּׂוּאֶיהָ. וּקְאָמַר רַחֲמָנָא כִּי תִּהְיֶיןָ וּלְרַבִּי עֲקִיבָא דְּאָמַר אֵין קִדּוּשִׁין תּוֹפְסִין בְּחַיָּבֵי לָאוִין, הַאי כִּי תִהְיֶיןָ בְּמַאי מוֹקִים לָהּ. בְּאַלְמָנָה לְכֹהֵן גָּדוֹל. וְכִדְרַבִּי סִימַאי דְּאָמַר מִן הַכֹּל עוֹשֶׂה רַבִּי עֲקִיבָא מַמְזֵר חוּץ מְאַלְמָנָה לְכֹהֵן גָּדוֹל, שֶׁהֲרֵי אָמְרָה תּוֹרָה (ויקרא כא, יד-טו) "לֹא יִקַּח וְלֹא יְחַלֵּל" חִלּוּלִין הוּא עוֹשֶׂה וְאֵין עוֹשֶׂה מַמְזֵרוּת. וּלְרַבִּי יְשֵׁבָב דְּאָמַר בּוֹא ונִצְוַח עַל עֲקִיבָא בֶּן יוֹסֵף, שֶׁהָיָה אוֹמֵר כָּל שֶׁאֵין לוֹ בִּיאָה בְּיִשְׂרָאֵל הַוָּלָד מַמְזֵר. הָנִיחָא לְרַבִּי יְשֵׁבָב אִי לְאַפּוּקֵי מִדְּרַבִּי סִימַאי קָאָתֵי וּמוֹקִים לָהּ בְּחַיָּבֵי עֲשֵׂה שָׁפִיר. אֶלָּא אִי טַעְמָא דְּנַפְשֵׁיהּ קְאָמַר כָּל שֶׁאֵין לוֹ בִיאָה בְּיִשְׂרָאֵל הַוָּלָד מַמְזֵר וַאֲפִלּוּ חַיָּבֵי עֲשֵׂה, בְּמַאי מוֹקִי לָהּ. בִּבְעוּלָה לְכֹהֵן גָּדוֹל. [וּמַאי שְׁנָא]. מִשּׁוּם דְּהָוָה לֵיהּ עֲשֵׂה שֶׁאֵין שָׁוֶה בַּכֹּל וְרַבָּנַן עַד דְּמוּקְמֵי לָהּ בְּחַיָּבֵי לָאוִין לוֹקְמֵי בְּחַיָּבֵי עֲשֵׂה. הַנֵּי חַיָּבֵי עֲשֵׂה בְּמַאי נִינְהוּ, אִם שְׁתֵּיהֶן מִצְרִיּוֹת שְׁתֵּיהֶן שְׂנוּאוֹת נִינְהוּ. אִם אַחַת מִצְרִית וְאַחַת עִבְרִית שְׁתֵּי נָשִׁים מֵעַם אֶחָד בָּעִינָן. אִם בְּעוּלָה לְכֹהֵן גָּדוֹל, מִי כְּתִיב כִּי תִּהְיֶין לְכֹהֵן. וְרַבִּי עֲקִיבָא בְּעַל כָּרְחֲךָ שָׁבְקֵיהּ לִקְרָא [דְּהוּא דָּחִיק וּמוּקֵי אַנַּפְשֵׁיהּ].

"כִּי תִהְיֶיןָ לְאִישׁ", בְּמִי שֶׁיֵּשׁ בָּהֶם הֲוָיָה, יָצְאוּ שִׁפְחָה וְכוּתִית שֶׁאֵין בָּהֶן הֲוָיָה. מַשְׁמָע מוֹצִיא אֶת אֵלּוּ וּמוֹצִיא אֶת הַיְּבָמָה וּמוֹצִיא אֶת הָאֲרוּסָה שֶׁאֵין לָהֶן הֲוָיָה [הָאַחַת אֲהוּבָה וְהָאַחַת שְׂנוּאָה] רַבִּי שִׁמְעוֹן אוֹמֵר בְּדֶרֶךְ אֶרֶץ הַכָּתוּב מְדַבֵּר מַגִּיד שֶׁסּוֹפוֹ לִהְיוֹת שׂוֹנֵא אוֹתָהּ וְאוֹהֵב אַחֶרֶת. וְיָלְדוּ לוֹ בָנִים. לְהוֹצִיא אֶת הַסָּפֵק בֶּן תִּשְׁעָה לְרִאשׁוֹן אוֹ בֶּן שִׁבְעָה לְאַחֲרוֹן. אֵין לִי אֶלָּא הַיּוֹצֵא מִמְּקוֹם לֵידָה. יוֹצֵא דֹּפֶן מִנַּיִן, תַּלְמוּד לוֹמַר "וְיָלְדוּ לוֹ". מִכָּל מָקוֹם.

דָּבָר אַחֵר "כִּי תִהְיֶיןָ לְאִישׁ שְׁתֵּי נָשִׁים". אֵין לִי אֶלָּא שֶׁהֵן שְׁתַּיִם, מִנַּיִן אֲפִלּוּ הֵן מְרֻבּוֹת. תַּלְמוּד לוֹמַר "נָשִים". אֵין לִי אֶלָּא בִּזְמַן שֶּׂהֵן מְרוּבּוֹת וּמִקְצָתָן אֲהוּבוֹת וּמִקְצָתָן שְּׂנוּאוֹת. מִנַיִן אֲפִילוּ כוּלָן אֲהּוּבוֹת אֲפִילוּ כוּלָן שְּׂנוּאוֹת. תַּלְמוּד לוֹמַר אֲהוּבָה הָאֲהוּבָה שְׂנוּאָה הַשְּׂנוּאָה רִבָּה הַכָּתוּב. אֵין לִי אֶלָא בִּזְמַן שֶׁהֵן מְרוּבּוֹת וְכּוּלָן אֲהוּבוֹת אוֹ כּוּלָם שְׂנוּאוֹת. מִנַּיִן אֲפִילוּ הֵן שְׁתַּיִם, תַּלְמוּד לוֹמַר "שְׁתֵּי נָשִׁים". אֵין לִי אֶלָּא בִּזְמַן שֶׁהֵן שְׁתַּיִם אַחַת אֲהוּבָה וְאַחַת שְׂנוּאָה, מִנַיִן אֲפִילוּ אַחַת וְהִיא אֲהוּבָה. אַחַת וְהִיא שְׂנוּאָה. תַּלְמוּד לוֹמַר אֲהוּבָה אֲהוּבָה שְׂנוּאָה שְׂנוּאָה רִיבָּה הַכָּתוּב. וְאֵי זוֹ הִיא אֲהוּבָה, זוֹ אֲהוּבָה לִפְנֵי הַמָּקוֹם, [שְׂנוּאָה זוֹ שְׂנוּאָה לִפְנֵי הַמָּקוֹם]. יָכוֹל אֵין לִי אֶלָּא אֲנוּסָה וּמְפֻתָּה שֶׁאֵינָן לוֹ כְּדֶרֶךְ כָּל הַנָּשִׁים, מִנַּיִן אַלְמָנָה לְכֹהֵן גָּדוֹל גְּרוּשָה וַחֲלוּצָה לְכֹהֵן הֶדְיוֹט. תַּלְמוּד לוֹמַר שְׂנוּאָה שְׂנוּאָה רִבָּה אֶת הָעֲרָיוֹת שֶׁהֵן בְּלֹא תַעֲשֶׂה. וַעֲדַיִן לֹא אֲרְבֶּה אֶת הָעֲרָיוֹת שֶׁחַיָּבִין עֲלֵיהֶן כָּרֵת בִּידֵי שָׁמַיִם. תַּלְמוּד לוֹמַר שְׂנוּאָה שְׂנוּאָה רִבָּה אֶת הָעֲרָיוֹת שֶׁהֵן בְּכָרֵת, יָכוֹל אֲפִלּוּ שִׁפְחָה אֲפִלּוּ כּוּתִית. תַּלְמוּד לוֹמַר "כִּי תִהְיֶיןָ לְאִישׁ" כָּל שֶׁיֵּשׁ לוֹ בָּהֶן הֲוָיָה, יָצְאוּ אֵלּוּ שֶׁאֵין לוֹ בָּהֶן הֲוָיָה. וְיָלְדוּ לוֹ בָנִים. מִי שֶׁהַוְּלָדוֹת שֶׁלּוֹ, יָצְאוּ אֵלּוּ שֶׁאֵין הַוְּלָדוֹת שֶׁלּוֹ.

דָּבָר אַחֵר "וְיָלְדוּ לוֹ בָנִים". הַבָּנִים בַּתּוֹרָה הַזֹּאת וְאֵין הַבָּנוֹת בַּתּוֹרָה הַזֹּאת. לְפִי שֶׁמָּצִינוּ שֶׁהַבָּנוֹת נִכְנָסוֹת לְנַחֲלָה תַּחַת הָאַחִין לַחֲלֹק בְּשָׁוֶה. יָכוֹל תְּהֵא בְּכוֹרָה נוֹהֶגֶת בָּהֶן. תַּלְמוּד לוֹמַר "וְיָלְדוּ לוֹ בָנִים". הַבָּנִים בַּתּוֹרָה הַזֹּאת וְאֵין הַבָּנוֹת בַּתּוֹרָה הַזֹּאת. וְהָיָה הַבֵּן וְלֹא טוּמְטוּם וְאַנְדְּרוֹגִינוֹס. הַבְּכֹר וְלֹא הַסָּפֵק. לַשְּׂנִיאָה. הַכָּתוּב מְבַשֶּׂרְךָ שֶׁבֵּן הַבְּכוֹר לַשְּׂנִיאָה. (כָּתוּב בֶּרֶמֶז תק"נ).

"וְיָלְדוּ לוֹ" אָמַר רַבִּי אָמִי. טוּמְטוּם שֶׁנִּקְרָא וְנִמְצָא זָכָר אֵינוֹ נוֹטֵל פִּי שְׁנַיִם. דְּאָמַר קְרָא וְהָיָה הַבֵּן הַבְּכֹר לַשְּׂנִיאָה. עַד שֶׁיְּהֵא בֵּן מִשְּׁעַת הֲוָיָה. רַב נַחְמָן בַּר יִצְחָק, אָמַר אַף אֵינוֹ נִּדּוֹן כְּבֵן סוֹרֵר וּמוֹרֶה. דְּאָמַר קְרָא (להלן פסוק יח) "כִּי יִהְיֶה לְאִישׁ בֵּן סוֹרֵר וּמוֹרֶה" עַד שֶׁיְּהֵא בֵּן מִשְּׁעַת הֲוָיָה. אֲמֵימַר אָמַר אַף אֵינוֹ מְמַעֵט בְּחֵלֶק בְּכוֹרָה, דְּאָמַר קְרָא וְיָלְדוּ לוֹ בָנִים. עַד שֶׁיְּהֵא בֵּן מִשְּׁעַת לֵידָה. רַב שִיזְבִּי אָמַר אַף אֵין אִמּוֹ טְמֵאָה לֵידָה. (כָּתוּב בְּפְרָשַׁת אִשָׁה כִּי תַזְרִיעַ). תַּנְיָא וְהָיָה הַבֵּן וְלֹא טוּמְטוּם. הַבְּכֹר וְלֹא סָפֵק. בִּשְׁלָמָא בֵּן וְלֹא טוּמְטוּם כִּדְרַבִּי אָמִי. אֶלָּא בְּכוֹר וְלֹא סָפֵק לְאַפּוּקֵי מַאי. לְאַפּוּקֵי מִדִּדְרַשׁ רָבָא, שְׁתֵּי נָשִׁים שֶׁיָּלְדוּ שְׁנֵי זְכָרִים בְּמַחֲבֵא, נוֹתְנִין הַרְשָׁאָה זֶה לָזֶה.

מַר בְּרֵיהּ דְּרַב יוֹסֵף אָמַר מִשְׁמֵּיהּ דְּרָבָא, בֶּן יוֹם אֶחָד מְמַעֵט בְּחֵלֶק בְּכוֹרָה, אֲבָל עֻבָּר לֹא. מַאי טַעְמָא וְיָלְדוּ לוֹ בָּעִינָן. אָמַר מַר בְּרֵיהּ דְּרַב יוֹסֵף מִשְּׁמֵיהּ דְּרָבָא, בְּכוֹר שֶׁנּוֹלַד לְאַחַר מִיתַת הָאָב, אֵינוֹ נוֹטֵל פִּי שְׁנַיִם. מַאי טַעְמָא (להלן פסוק יז) יַכִּיר אֲמַר רַחֲמָנָא וְהָא לֵיתֵיהּ דְּיַכִּיר. אָמַר מַר בְּרֵיהּ דְּרַב יוֹסֵף מִשְּׁמֵיהּ דְּרָבָא. בֵּן שֶׁנּוֹלַד לְאַחַר מִיתַת הָאָב אֵינוֹ מְמַעֵט בְּחֵלֶק בְּכוֹרָה, מַאי טַעְמָא וְיָלְדוּ לוֹ קְאָמַר רַחֲמָנָא [וְהָא לֵיכָּא] וְהִלְכְתָא כְּכָל הַנֵּי לִישְׁנֵי.

{pפסוק טזp} {rרמז תתקכוr}  "וְהָיָה בְּיוֹם הַנְחִילוֹ" תְּנַן הָתָם דִּינֵי מָמוֹנוֹת דָּנִין בַּיּוֹם וְגוֹמְרִין בַּלַּיְלָה. דְּאָמַר קְרָא  "וְשָׁפְטוּ אֶת הָעָם בְּכָל עֵת". אִי הָכִי תְּחִלַּת הַדִּין נַמִּי. כִּדְרָבָא, דְּרָבָא רָמֵי כְּתִיב "וְשָׁפְטוּ אֶת הָעָם בְּכָל עֵת". וּכְתִיב "וְהָיָה בְּיוֹם הַנְחִילוֹ אֶת בָּנָיו". הָא כֵּיצַד יוֹם לִתְחִלַּת דִּין. לַיְלָה לִגְמַר דִּין. מַתְנִיתִין דְּלָא כִּדְרַבִּי מֵאִיר, דְּתַנְיָא הָיָה רַבִּי מֵאִיר אוֹמֵר מַה תַּלְמוּד לוֹמַר (לעיל כא, ה) "וְעַל פִּיהֶם יִהְיֶה כָּל רִיב וְכָל נָגַע". וְכִי מָה עִנְיַן רִיבִים אֵצֶל נְגָעִים וכוּ' (כִדְלִעֵיל). וְרַבִּי מֵאִיר הַאי "וְשָׁפְטוּ" מַאי דְּרִישׁ בֵּיהּ. לַאֲתוּיֵי יוֹם הַמְּעֻנָּן. דִּתְנַן אֵין רוֹאִין אֶת הַנְּגָעִים לֹא בְּשַׁחֲרִית מִפְּנֵי שֶׁכֵּהָה נִרְאֵית עַזָּה. וְלֹא בַּצָּהֳרַיִם מִפְּנֵי שֶׁעַזָּה נִרְאֶה כֵּהָה. וְרַבִּי מֵאִיר הַאי בְּיוֹם הַנְחִילוֹ מַאי עָבִיד לֵיהּ, מִיבָּעֵי לֵיהּ לְכִדְרַבָּה בַּר (רַב חַנָּה) [חֲנִינָא] בַּיּוֹם אַתָּה מַפִּיל נַחֲלוֹת וְאִי אַתָּה מַפִּיל נַחֲלוֹת בַּלַּיְלָה.

תָּנֵי רַבָּה בַּר בַּר חַנָּה קָמֵיהּ דְּרַבִּי נַחְמָן בַּיּוֹם מַפִּילִין נַחֲלוֹת וְכוּ' אָמַר לֵיהּ אִי הָכִי דִּשְׁכִיב בִּימָמָא הוּא דְּיָרְתֵי לֵיהּ בָּנֵיהּ. דִּשְׁכִיב בַּלַּיְלָה לָא יָרְתֵי לֵיהּ בָּנֵיהּ. דִּילְמָא דִּין נַחֲלוֹת קְאָמַרְתָּ, דְּתַנְיָא "וְהָיְתָה לִבְנֵי יִשְׂרָאֵל" אוּרְעָה כָּל הַפָּרָשָׁה לִהְיוֹת דִּין. וְכִדְרַב יְהוּדָּה שְׁלֹשָׁה שֶׁנִּכְנְסוּ לְבַקֵּר אֶת הַחוֹלֶה, רָצוּ כּוֹתְבִין, רָצוּ עוֹשִׂין דִּין, שְׁנַיִם, כּוֹתְבִין וְאֵין עוֹשִׂין דִּין. מַאי טַעְמָא דְּהַווּ לֵיהּ עֵדִים וְאֵין עֵד נַעֲשֶׂה דַּיָּן. אֲמַר לֵיהּ אֵין הָכִי נַמֵּי קָאֲמִינָא.

הָאוֹמֵר אִישׁ פְּלוֹנִי יִירָשֵׁנִי, בְּמָקוֹם שֶׁיֵּשׁ בַּת, בִּתִּי תִּירָשֵׁנִי, בְּמָקוֹם שֶׁיֵּשׁ בֵּן לֹא אָמַר כְּלוּם. שֶׁהִתְנָה עַל מַה שֶּׁכָּתוּב בַּתּוֹרָה וּתְנָאוֹ בָּטֵל. רַבִּי יוֹחָנָן בֶּן בְּרוֹקָא אוֹמֵר אִם אָמַר עַל מִי שֶׁרָאוּי לְיוֹרְשׁוֹ דְּבָרָיו קַיָּמִין. מַאי טַעְמָא דְּרַבִּי יוֹחָנָן בֶּן בְּרוֹקָא אָמַר קְרָא וְהָיָה בְּיוֹם הַנְחִילוֹ אֶת בָּנָיו. הַתּוֹרָה נָתְנָה רְשׁוּת לָאָב לְהַנְחִיל לְכָל מִי שֶׁיִּרְצֶה. הַאי מִלֹּא יוּכַל לְבַכֵּר נָפְקָא. הַהוּא מִיבָּעֵי לֵיהּ לְכִדְתַנְיָא אַבָּא חָנָן מִשּׁוּם רַבִּי אֱלִיעֶזֶר אוֹמֵר, מַה תַּלְמוּד לוֹמַר "לֹא יוּכַל לְבַכֵּר". לְפִי שֶׁנֶּאֱמַר "וְהָיָה בְּיוֹם הַנְחִילוֹ אֶת בָּנָיו" שֶׁיָּכוֹל וַהֲלֹא דִּין הוּא וּמַה פָּשׁוּט שֶׁיָּפָה כֹּחוֹ שֶׁנּוֹטֵל בְּרָאוּי כִּבְמֻחְזָק הַתּוֹרָה נָתְנָה רְשׁוּת לָאָב לְהַנְחִיל לְכָל מִי שֶׁיִּרְצֶה בְּכוֹר שֶׁהוּרַע כֹּחוֹ שֶׁאֵינוֹ נוֹטֵל בְּרָאוּי כִּבְמֻחְזָק לֹא כָּל שֶׁכֵּן. תַּלְמוּד לוֹמַר "לֹא יוּכַל לְבַכֵּר". וְיֹאמַר לֹא יוּכַל לְבַכֵּר וּמַה תַּלְמוּד לוֹמַר "וְהָיָה בְּיוֹם הַנְחִילוֹ אֶת בָּנָיו". שֶׁיָּכוֹל וַהֲלֹא דִּין הוּא וּמַה בְּכוֹר שֶׁהוּרַע כֹּחוֹ שֶׁאֵינוֹ נוֹטֵל בְּרָאוּי כִּבְמֻחְזָק, אָמְרָה תּוֹרָה לֹא יוּכַל לְבַכֵּר. פָּשׁוּט שֶׁיָּפֶה כֹּחוֹ וְכוּ' לֹא כָּל שֶׁכֵּן. תַּלְמוּד לוֹמַר "וְהָיָה בְּיוֹם הַנְחִילוֹ אֶת בָּנָיו" וְכוּ'. וַהֲלָכָה כְּרַבִּי יוֹחָנָן בֶּן בְּרוֹקָא.

{rרמז תתקכזr}  "וְהָיָה בְּיוֹם הַנְחִילוֹ אֶת בָּנָיו". בַּיּוֹם מַפִּילִין נַחֲלוֹת וְאֵין מַפִּילִין נַחֲלוֹת בַּלַּיְלָה. אֵת אֲשֶׁר יִהְיֶה לוֹ. מְלַמֵּד שֶׁהַבֵּן נוֹטֵל בְּרָאוּי כִּבְמֻחְזָק. לֹא יוּכַל לְבַכֵּר. יָכוֹל לֹא יְהֵא רַשַּׁאי לְבַכֵּר וְאִם בִּכֵּר יְהֵא מְבֻכָּר תַּלְמוּד לוֹמַר "לֹא יוּכַל לְבַכֵּר". הָא אִם בִּכֵּר אֵינוֹ מְבֻכָּר. אֶת בֶּן הָאֲהוּבָה [עַל פְּנֵי בֶן הַשְּׂנוּאָה]. כֵּיוָן שֶׁיָּצָא רֹאשׁוֹ וְרֻבּוֹ בַּחַיִּים, פּוֹטֵר אֶת הַבָּא אַחֲרָיו מִן הַבְּכוֹרָה עַל פְּנֵי בֶן הַשְּׂנוּאָה הַבְּכֹר אַף עַל פִּי שֶׁבֵּן הַבְּכוֹר לַשְּׂנִיאָה.

{pפסוק יזp} {rרמז תתקכחr}  "כִּי אֶת הַבְּכֹר בֶּן הַשְּׂנוּאָה יַכִּיר". יַכִּירֶנּוּ לַאֲחֵרִים. מִכָּאן אָמַר רַבִּי יְהוּדָה נֶאֱמָן אָדָם לוֹמַר זֶה בְּנִי בְּכוֹר. וּכְשֵׁם שֶׁאָדָם נֶאֱמָן לוֹמַר זֶה בְּנִי בְּכוֹר כָּךְ נֶאֱמָן אָדָם לוֹמַר זֶה בְּנִי בֶּן גְּרוּשָׁה וַחֲלוּצָה. וַחֲכָמִים אוֹמְרִים, אֵינוֹ נֶאֱמָן. בִּשְׁלָמָא לְרַבִּי יְהוּדָה הַיְנוּ דִּכְתִיב "יַכִּיר". אֶלָּא לְרַבָּנַן "יַכִּיר" לָמָּה לִי. דְּצָרִיךְ הַכָּרָה לְמַאי הִלְכְתָא [לְמִיתְבָא לֵיהּ פִּי שְׁנַיִם לֹא יְהֵא אֶלָּא אַחֵר] אִלּוּ בָּעֵי מַתָּנָה מִי לָא יָהִיב לֵיהּ. לָא צְרִיכָא בִּנְכָסִים שֶׁנָּפְלוּ לוֹ לְאַחַר מִכָּאן. וּלְרַבִּי מֵאִיר דְּאָמַר אָדָם מַקְנֶה דָּבָר שֶׁלֹּא בָּא לָעוֹלָם. יַכִּיר לָמָּה לִי. בִּנְכָסִים שֶׁנָּפְלוּ לוֹ כְּשֶׁהוּא גּוֹסֵס. (כָּתוּב בֶּרֶמֶז תק"נ).

אָמַר רֵישׁ לָקִישׁ, פַּדַחַת פּוֹטֶרֶת בַּכֹּל חוּץ מִן הַנַּחֲלָה. מַאי טַעְמָא דִּכְתִיב "יַכִּיר". וְרַבִּי יוֹחָנָן אָמַר, אַף לְנַחֲלָה. בְּכָל מָקוֹם לַאֲתוּיֵי מַאי. לַאֲתוּיֵי הָא דְּתָנוּ רַבָּנַן גִּיּוֹרֶת שֶׁיָּצְתָה פַּדַחַת וְלָדָהּ בְּגַיּוּתָהּ וְאַחַר כָּךְ נִתְגַּיְּרָה אֵין נוֹתְנִין לָהּ יְמֵי טֻמְאָה וִימֵי טָהֳרָה. וְאֵינָהּ מְבִיאָה קָרְבַּן לֵידָה. מִיתִיבֵי יַכִּיר זוֹ הַכָּרַת פָּנִים [וְאֵיזוֹ הִיא הַכָּרַת פָּנִים] פַּרְצוּף פָּנִים עִם הַחֹטֶם. תָּנֵי עַד הַחֹטֶם. תָּא שְׁמַע, פַּדַחַת בְּלֹא פַּרְצוּף פָּנִים פַּרְצוּף פָּנִים בְּלֹא פַּדַחַת. אֵין מְעִידִין עַד שֶׁיְּהוּ שְׁנֵיהֶם עִם הַחֹטֶם. מַאי קְרָא (ישעיה ג, ט) "הַכָּרַת פְּנֵיהֶם עָנְתָה בָם". שָׁאנִי עֵדוּת אִשָּׁה דְּאַחְמִירוּ בָּהּ רַבָּנַן כִּתְחִלָּתָהּ. וְאִי בָעִית אֵימָא יַכִּיר לְחוּד. וְהַכָּרַת פָּנִים לְחוּד.

"לָתֶת לוֹ פִּי שְׁנַיִם". פִּי שְׁנַיִם כְּאֶחָד, אוֹ אֵינוֹ אֶלָּא פִּי שְׁנַיִם בְּכָל הַנְּכָסִים. וְדִין הוּא. חֶלְקוֹ עִם אֶחָד וְחֶלְקוֹ עִם חֲמִשָּׁה, מַה חֶלְקוֹ עִם אֶחָד פִּי שְׁנַיִם כְּאֶחָד, אַף חֶלְקוֹ עִם חֲמִשָּׁה פִּי שְׁנַיִם כְּאֶחָד. אוֹ כָּלֵךְ לְדֶרֶךְ זוֹ חֶלְקוֹ עִם אֶחָד וְחֶלְקוֹ עִם חֲמִשָּׁה, מַה חֶלְקוֹ עִם אֶחָד פִּי שְׁנַיִם בְּכָל הַנְּכָסִים, אַף חֶלְקוֹ עִם חֲמִשָּׁה פִּי שְׁנַיִם בְּכָל הַנְּכָסִים, תַּלְמוּד לוֹמַר "וְהָיָה בְּיוֹם הַנְחִילוֹ אֶת בָּנָיו". הַתּוֹרָה רִבְּתָה נַחֲלָה אֵצֶל הָאַחִין וְכוּ'. וְאוֹמֵר (דה"א ה, א) "וּבְנֵי רְאוּבֵן בְּכוֹר יִשְׂרָאֵל כִּי הוּא הַבְּכוֹר וּבְחַלְּלוֹ יְצוּעֵי אָבִיו נִתְּנָה בְּכֹרָתוֹ לִבְנֵי יוֹסֵף". וְאוֹמֵר (שם ב) "כִּי יְהוּדָה (בָּגַד) [גָּבַר] בְּאֶחָיו וּלְנָגִיד מִמֶּנּוּ וְהַבְּכֹרָה (נִתְּנָה) לְיוֹסֵף". נֶאֱמַר בְּכוֹרָה לְיוֹסֵף וְנֶאֱמַר בְּכוֹרָה לְדוֹרוֹת, מַה בְּכוֹרָה הַנֶּאֱמַר לְיוֹסֵף פִּי שְׁנַיִם כְּאֶחָד, אַף בְּכוֹרָה הַנֶּאֱמַר לְדוֹרוֹת פִּי שְׁנַיִם כְּאֶחָד. וְאוֹמֵר (וְהִנֵּה) ["וַאֲנִי] נָתַתִּי לְךָ שְׁכֶם אַחַד עַל אַחֶיךָ" וְגוֹ'. מַאי וְאוֹמֵר. וְכִי תֵימָא הַאי וְהָיָה בְּיוֹם הַנְחִילוֹ לְכִדְרַבִּי יוֹחָנָן בֶּן בְּרוֹקָא הוּא דְּאָתָא. תָּא שְׁמַע "וּבְנֵי רְאוּבֵן" וְגוֹ' וְכִי תֵימָא בְּכוֹרָה מִ"בְּכֹרָתוֹ" לָא יָלְפִינָן. תָּא שְׁמַע "וְהַבְּכֹרָה לְיוֹסֵף" וְכִי תֵימָא יוֹסֵף גּוּפֵיהּ מִמַּאי דְּפִי שְׁנַיִם כְּאֶחָד הוּא דְּשָׁקַל תָּא שְׁמַע "וַאֲנִי נָתַתִּי לְךָ שְׁכֶם אַחַד" אֵימָא דִּקְלָא בְּעָלְמָא אֲמַר לֵיהּ עָלַיךְ אָמַר קְרָא "אֶפְרַיִם וּמְנַשֶּׁה כִּרְאוּבֵן וְשִׁמְעוֹן יִהְיוּ לִי".

תַּנְיָא אֵין הַבְּכוֹר נוֹטֵּל פִּי שְׁנַיִם בְּשֶׁבַח שֶׁשָּׁבְחוּ נְכָסִים לְאַחַר מִיתַת אֲבִיהֶן, (רַבִּי שִׁמְעוֹן) [רַבִּי] אוֹמֵר, אוֹמֵר אֲנִי בְּכוֹר נוֹטֵל פִּי שְׁנַיִם בְּשֶׁבַח שֶׁשָּׁבְחוּ נְכָסִים לְאַחַר מִיתַת אֲבִיהֶן כו'. יָרְשׁוּ שְׁטַר חוֹב, בְכוֹר נוֹטֵל פִּי שְׁנַיִם. יָצָא עֲלֵיהֶם שְׁטַר חוֹב, בְּכוֹר נוֹתֵן פִּי שְׁנַיִם. וְאִם אָמַר אֵינִי נוֹטֵל וְאֵינִי נוֹתֵן רַשַּׁאי, מַאי טַעְמַיְיהוּ דְּרַבָּנַן, אָמַר קְרָא לָתֶת לוֹ פִּי שְׁנַיִם מַתָּנָה קָרֵיהּ רַחֲמָנָא, מַה מַּתָּנָה עַד דְּמַטְיָא לְיָדֵיהּ דְּאָב, אַף חֵלֶק בְּכוֹרָה עַד דְּמַטְיָא לְיָדֵיהּ דְּאָב. וְרַבִּי אוֹמֵר, אָמַר קְרָא פִּי שְׁנַיִם מַקִּישׁ חֵלֶק בְּכוֹרָה לְחֵלֶק פָּשׁוּט, מַה חֵלֶק פָּשׁוּט אַף עַל גַּב דְּלָא אֲתָא לְיָדֵיהּ, אַף חֵלֶק בְּכוֹרָה אַף עַל גַּב פָּשׁוּט דְּלָא אֲתָא לְיָדֵיהּ. וְרַבָּנַן נַמִּי הָא כְּתִיב פִּי שְנַיּם. הַהוּא לְמֵיתְבָא לֵיהּ חַד מֶצְרָה. וְרַבּי נַמִי הָכְתִיב "לָתֶת לוֹ". הַהוּא שֶׁאִם אָמַר אֵינִי נוֹטֵל וְאֵינִי נוֹתֵן רַשַּׁאי. אָמַר רַב פַּפָּא הִנִּיחַ לָהֶן אֲבִיהֶן דִּקְלֶא וְאָלִים אַרְעָא וְאַסִיק שִירְטוֹן, דְּכֻלֵּי עָלְמָא, לָא פְּלִיגֵי דְּשָׁקִיל, כִּי פְּלִיגֵי בְּחפורָא וְהָווּ שִיבָּלֵי שַלְפוּפֵי וְהַווֹ תַּמְרֵי. דְּמַר סָבַר שִׁבְחָא דְּמִמֵּילָא וּמַר סְבַר אִישְתָּנִי. תָנֵי חָדָא בְּכֹל אֲשֶׁר יִמָּצֵא לוֹ. פְּרָט לְשֶׁבַח שֶׁהִשְׁבִּיחוּ יוֹרְשִׁין לְאַחַר מִיתַת אֲבִיהֶם, אֲבָל שֶׁבַח שֶׁשָּׁבְחוּ נְכָסִים לְאַחַר מִיתַת אֲבִיהֶן שָׁקִיל. מַנִּי רַבִּי הִיא. וְתַנְיָא אִידָךְ בְּכָל אֲשֶׁר יִמָּצֵא לוֹ. פְּרָט לְשֶׁבַח שֶׁשָּׁבְחוּ נְכָסִים לְאַחַר מִיתַת אֲבִיהֶן. וְכָל שֶׁכֵּן שֶׁבַח שֶׁהִשְׁבִּיחוּ יוֹרְשִׁין וּמַנִּי רַבָּנַן הִיא.

(במדבר לו, ח)כְּתִיב "וְכָל בַּת יֹרֶשֶׁת נַחֲלָה מִמַּטּוֹת". מַקִּישׁ מַטֵּה הָאֵם לְמַטֵּה הָאָב. מַה מַטֵּה הָאָב בֵּן קוֹדֵם לְבַת, אַף מַטֵּה הָאֵם בֵּן קוֹדֵם לְבַת, אִי מַה מַּטֵּה הָאָב הַבְּכוֹר נוֹטֵל פִּי שְׁנַיִם אַף מַטֵּה הָאֵם הַבְּכוֹר נוֹטֵל פִּי שְׁנַיִם. אָמַר קְרָא בְּכֹל אֲשֶׁר יִמָּצֵא לוֹ. לוֹ וְלֹא לָהּ. וְאֵימָא הַנֵּי מִלֵּי בְּבַחוּר שֶׁנָּשָׂא אַלְמָנָה. אֲבָל בַּחוּר שֶׁנָּשָׂא בְּתוּלָה, הָכֵי נַמֵּי דְּשָׁקִיל. אָמַר קְרָא כִּי הוּא רֵאשִׁית אֹנוֹ. אֹנוֹ וְלֹא אֹנָהּ. הַאי מִבָּעֵי לֵיהּ לְהַבָּא אַחַר הַנְּפָלִים שֶׁהוּא בְּכוֹר לְנַחֲלָה, מִי שֶׁלִּבּוֹ דָּוֶה עָלָיו יָצָא נֵפֶל. אִם כֵּן לֵימָא קְרָא כִּי הוּא רֵאשִׁית אוֹן. מַאי אֹנוֹ שְׁמַע מִינָהּ תַּרְתֵּי. וְאֵימָא הַנֵי מִלֵי אַלְמָן שֶׁנָשָׂא בְּתוּלָה, אֲבָל בַּחוּר שֶׁנָּשָׂא בְּתוּלָה הָכֵי נַמֵּי דְּשָׁקִיל. אֶלָּא אָמַר רָבָא [אָמַר קְרָא] לוֹ מִשְׁפַּט הַבְּכֹרָה. מִשְׁפַּט הַבְּכֹרָה לְאִישׁ. וְאֵין מִשְׁפַּט הַבְּכֹרָה לְאִשָּׁה.

תְּנַן הָתָם וְאֵלּוּ שֶׁאֵין חוֹזְרִין בְּיוֹבֵל, הַבְּכוֹרָה. וְהַיּוֹרֵשׁ אֵת אִשְׁתּוֹ. וְהַמְיַבֵּם אֶת אֵשֶׁת אָחִיו. וְהַמַּתָּנָה. דִּבְרֵי רַבִּי מֵאִיר. וַחֲכָמִים אוֹמְרִים הַמַּתָּנָה כְּמֶכֶר. רַבִּי אֱלִיעֶזֶר אוֹמֵר כֻּלָּן חוֹזְרִין בְּיוֹבֵל. רַבִּי יוֹחָנָן בֶּן בְּרוֹקָא אוֹמֵר, הַיּוֹרֵשׁ אֶת אִשְׁתּוֹ יַחֲזִיר לִבְנֵי הַמִּשְׁפָּחָה וִינַכֶּה מֵהֶם אֶת הַדָּמִים. מַאי טַעְמָא דְּרַבִּי מֵאִיר, מֶכֶר הוּא דְּאָמַר רַחֲמָנָא לִיהָדַר בְּיוֹבֵל. יְרֻשָּׁה וּמַתָּנָה לֹא. וְהַנֵּי דִּירֻשָּׁה יְרֻשָׁה דְּמַתָּנָה. מַתָּנָה בְּכוֹר לָתֶת לוֹ פִּי שְׁנַיִם מַתָּנָה קָרְיֵהּ רַחֲמָנָא. וְיוֹרֵשׁ אֶת אִשְׁתּוֹ, יְרֻשַּׁת הַבַּעַל דְּאוֹרַיְתָא. וְהַמְיַבֵּם אֶת אֵשֶׁת אָחִיו, בְּכוֹר קָרֵיהּ רַחֲמָנָא. וַחֲכָמִים אוֹמְרִים, הַמַּתָּנָה כְּמֶכֶר. מַאי טַעְמַיְהוּ דְּרַבָּנַן, "תָּשׁוּבוּ" לְרַבּוֹת אֶת הַמַּתָּנָה. וְהַנֵּי כֻּלְּהוּ יְרֻשָּׁה נִינְהוּ בְּכוֹר אָמַר קְרָא לָתֶת לוֹ פִּי שְׁנַיִם. מַקִּישׁ חֵלֶק בְּכוֹרָה לְחֵלֶק פָּשׁוּט, מַה חֵלֶק פָּשׁוּט יְרֻשָּׁה, אַף חֵלֶק בְּכוֹרָה יְרֻשָׁה. וְהַיּוֹרֵשׁ אֶת אִשְׁתּוֹ, יְרֻשַּׁת בַּעַל דְּאוֹרַיְתָא וְהַמְיַבֵּם אֶת אֵשֶׁת אָחִיו בְּכוֹר קָרֵיהּ רַחֲמָנָא. רַבִּי אֱלִיעֶזֶר אוֹמֵר, כֻּלָּן חוֹזְרִים בְּיוֹבֵל. סָבַר לָהּ כְּרַבָּנַן דְּאָמְרֵי "תָּשּׂוּבוּ" לְרַבּוֹת אֶת הַמַּתָּנָה, בְּכוֹרָה לָתֶת לוֹ פִּי שְׁנַיִם מַּתָּנָה קָרֵיהּ רַחֲמָנָא. וְהַיּוֹרֵשׁ אֶת אִשְׁתּוֹ יְרֻשַּׁת הַבַּעַל דְּרַבָּנַן. וְהַמְיַבֵּם אֶת אֵשֶׁת אָחִיו, בְּכוֹר קָרֵיהּ רַחֲמָנָא. רַבִּי יוֹחָנָן בֶּן בְּרוֹקָא סָבַר יְרֻשַׁת בַּעַל דְּאוֹרַיְתָא, כְּגוֹן שֶׁהוֹרִישָׁתוֹ אִשְׁתּוֹ בֵּית הַקְּבָרוֹת וּמִשּׁוּם פְּגַם מִשְׁפָחָה אָמוּר רַבָּנַן לִישְׁקוֹל דָּמֵי וְלִיהָדַר. וְכִדְתַנְיָא הַמּוֹכֵר קִבְרוֹ. וְדֶרֶךְ קִבְרוֹ, מְקוֹם מַעֲמָדוֹ וּבֵית הֶסְפֵּדוֹ. בָּאִים בְּנֵי הַמִּשְׁפָּחָה וְקוֹבְרִין אוֹתוֹ בְּעַל כָּרְחוֹ מִשּׁוּם פְּגַם מִשְׁפָּחָה. וּמַאי יְנַכֶּה לָהֶם, אֶת הַדָּמִים דְּמֵי קֶבֶר אִשְׁתּוֹ.

אִיתְּמַר הָיוּ לוֹ בָּנִים בְּגַיּוּתוֹ וְנִתְגַּיֵּר, רַבִּי יוֹחָנָן אָמַר, קִיֵּם פְּרִיָּה וּרְבִיָּה, דְּהָא הֲווֹ לֵיהּ. רֵישׁ לָקִישׁ אָמַר לֹא קִיֵּם גֵּר שֶׁנִּתְגַּיֵּר, כְּקָטָן שֶׁנּוֹלַד דָּמֵי. וְאָזְדוּ לְטַעְמַיְהוּ. דְּאִיתְּמַר הָיוּ לוֹ בָּנִים בְּגַיּוּתוֹ וְנִתְגַּיֵּר, רַבִּי יוֹחָנָן אָמַר אֵין לוֹ בְּכוֹר לְנַחֲלָה, דְּהַאי לָאו רֵאשִׁית אֹנוֹ הוּא. רֵישׁ לָקִישׁ אָמַר, יֵשׁ לוֹ בְּכוֹר לְנַחֲלָה. גֵּר שֶׁנִּתְגַּיֵּר כְּקָטָן שֶׁנּוֹלַד דָּמֵי. הַכֹּל מוֹדִים בְּעֶבֶד שֶׁאֵין לוֹ יַחַס, דִּכְתִיב (בראשית כב, ה) "שְׁבוּ לָכֶם פֹּה עִם הַחֲמוֹר". עַם הַדּוֹמֶה לַחֲמוֹר.

{rרמז תתקכטr}  "כִּי הוּא רֵאשִׁית אֹנוֹ". אֶת שֶׁלִּבּוֹ דָּוֶה עָלָיו, יָצָא הַמַּפֶּלֶת סַנְדָּל, אוֹ שִׁלְיָא, אוֹ שָׁפִיר מֶרֻקָם. וְהַיּוֹצֵא מְחֻתָּךְ, הַבָּא אַחֲרָיו בְּכוֹר לְנַחֲלָה. וְאֵין בְּכוֹר לְכַהֵן. שֶׁאֵין לִבּוֹ דָּוֶה עֲלֵיהֶם.

הַבְּכוֹר נוֹטֵל פִּי שְׁנַיִם בְּנִכְסֵי הָאָב, וְאֵינוֹ נוֹטֵל פִּי שְׁנַיִם בְּנִכְסֵי הָאֵם. וְאֵינוֹ נוֹטֵל בְּשֶׁבַח. וְלֹא בְּרָאוּי כִּבְמֻחְזָק. וְלֹא הָאִשָּׁה בִּכְתֻבָּתָהּ. וְלֹא הַבָּנוֹת בִּמְזוֹנוֹתֵיהֶם. וְלֹא הַיָּבָם. וְכֻלָּם אֵין נוֹטְלִים בְּשֶׁבַח. וְלֹא בְּרָאוּי כִּבְמֻחְזָק. מַאי טַעְמָא אָמַר קְרָא לוֹ מִשְׁפַּט הַבְּכֹרָה. מִשְׁפַּט הַבְּכֹרָה לְאִישׁ וְלֹא לְאִשָּׁה. וְאֵינוֹ נוֹטֵל בְּשֶׁבַח, דִּכְתִיב "בְּכֹל אֲשֶׁר יִמָּצֵא לוֹ". [וְלֹא בְּרָאוּי כִּבְמֻחְזָק, דִּכְתִיב "בְּכֹל אֲשֶׁר יִמָּצֵא לוֹ"]. וְלֹא הָאִשָּׁה בִּכְתֻבָּתָהּ. רַבִּי אַבָּא אָמַר מִקוֹלִי כְּתֻבָּה שָׁנוּ כָּאן. וְלֹא הַבָּנוֹת בִּמְזוֹנוֹתֵיהֶן, מַאי טַעְמָא תְּנָאֵי כְּתֻבָּה כִּכְתֻבָּה דָּמֵי. וְלֹא הַיָּבָם מַאי טַעְמָא בְּכוֹר קָרֵיהּ רַחֲמָנָא. אָמַר אַבָּיֵי לֹא שָׁנוּ אֶלָּא בְּשֶׁבַח שֶׁשָּׁבְחוּ נְכָסִים בֵּין מִיתָה לְיִבּוּם, אֲבָל בֵּין יִבּוּם לַחֲלֻקָּה שָׁקִיל. מַאי טַעְמָא (להלן כה, ו) "יָקוּם עַל שֵׁם אָחִיו" אָמַר רַחֲמָנָא וַהֲרֵי קָם. רָבָא אָמַר, בֵּין יִבּוּם לַחֲלֻקָּה נַמִּי לֹא שָׁקִיל, מַאי טַעְמָא כִּבְכוֹר, מַה בְּכוֹר אֵין לוֹ קֹדֶם חֲלֻקָּה, אַף יָבָם נַמִּי אֵין לוֹ קֹדֶם חֲלֻקָּה. וְכֻלָּן אֵין נוֹטְלִין בְּשֶׁבַח לַאֲתוּיֵי שְׁבָחָא דְּמִמֵּילָא חַפֹּרָא וְהָווֹ שִּׂבָּלֵי. שַלְפוּפֵי וְהָווֹ תּמְרֵי. וְלֹא בְּרָאוּי כִּבְמֻחְזָק לַאֲתוּיֵי נִכְסֵי דַּאֲבִי אַבָּא.

{pפסוק יח-כאp}  "כִּי יִהְיֶה לְאִישׁ בֵּן סוֹרֵר וּמוֹרֶה". אָמַר לֵיהּ חוּשַׁי הָאַרְכִּי לְדָוִד, מַאי טַעְמָא לֹא דָּרַשְׁתָּ סְמוּכִין דְּסָמִיךְ לֵיהּ כִּי יִהְיֶה לְאִישׁ בֵּן סוֹרֵר. כָּל דְּנָסִיב יְפַת תֹּאַר הוָה לֵיהּ בֵּן סוֹרֵר וּמוֹרֶה.

מֵאֵימָתַי הוּא נַעֲשֶׂה בֵּן סוֹרֵר וּמוֹרֶה מִשֶּׁיָּבִיא שְׁתֵּי שְׂעָרוֹת. וְעַד שֶׁיַּקִּיף זָקָן, הַתַּחְתּוֹן וְלֹא הָעֶלְיוֹן. אֶלָּא שֶׁדִּבְּרוּ חֲכָמִים בְּלָשׁוֹן נְקִיָּה, שֶׁנֶּאֱמַר "כִּי יִהְיֶה לְאִישׁ בֵּן סוֹרֵר וּמוֹרֶה". בֵּן. וְלֹא בַּת, בֵּן. וְלֹא אִישׁ. קָטָן פָּטוּר, שֶׁלֹּא בָּא לִכְלַל מִצְווֹת. קָטָן מִנָּלָן דְּפָטוּר, מִנָּלַן כִּדְקָתָנֵי טַעְמָא שֶׁלֹּא בָּא לִכְלַל מִצְווֹת, וְתוּ הֵיכָא אַשְׁכְּחָן דְּעָנַשׁ הַכָּתוּב דְּהָכָא לִיבָּעֵי קְרָא לְמִיפְטְרֵיהּ, אֲנָן הָכִי קָאָמְרִינָן אָטוּ בֵּן סוֹרֵר וּמוֹרֶה עַל חֶטְאוֹ נֶהֱרָג עַל שֵׁם סוֹפוֹ נֶהֱרָג. וְכֵיוָן דְּעַל שֵׁם סוֹפוֹ נֶהֱרָג אֲפִלּוּ קָטָן נַמִּי. וְעוֹד בֵּן וְלֹא אִישׁ קָטָן מַשְׁמָע. אָמַר רַב יְהוּדָה אָמַר קְרָא כִּי יִהְיֶה לְאִישׁ בֵּן. בֵּן הַסָּמוּךְ לִגְבֻרָתוֹ שֶׁל אִישׁ. תָּנֵי רַבִּי חִיָּא עַד שֶׁיַּקִּיף עֲטָרָה, כִּי אֲתָא רַב דִּימִי אָמַר, הַקָּפַת גִּיד וְלֹא הַקָּפַת בֵּיצִים. אָמַר רַב חִסְדָּא קָטָן שֶׁהוֹלִיד בֵּן, אֵינוֹ נַעֲשֶׂה בֵּן סוֹרֵר וּמוֹרֶה, שֶׁנֶּאֱמַר "כִּי יִהְיֶה לְאִישׁ בֵּן" וְלֹא לְבֵן. בֵּן הַאי מִיבָּעֵי לֵיהּ לִכְדְרַב יְהוּדָה, אִם כֵּן לֵימָא קְרָא בֵּן לְאִישׁ מַאי לְאִישׁ בֵּן שְׁמַע מִינָהּ תַּרְתֵּי. וְאֵימָא כֻּלֵּי קְרָא לְהָא דְּרַב חִסְדָּא הוּא דּאָתָא, אִם כֵּן לֵימָא קְרָא בֵּן אִישׁ מַאי לְאִישׁ בֵּן שְׁמַע מִינָהּ תַּרְתֵּי. וּפְלִיגָא דְּרַבָּה, דְּאָמַר רַבָּה קָטָן אֵינוֹ מוֹלִיד, שֶׁנֶּאֱמַר  "וְאִם אֵין לָאִישׁ גֹּאֵל". וְכִי יֵשׁ לְךָ אָדָם בְּיִשְׂרָאֵל שֶׁאֵין לוֹ גּוֹאֲלִין, אֶלָּא בְּגֶזֶל הַגֵּר הַכָּתוּב מְדַבֵּר וְאָמַר רַחֲמָנָא "אִישׁ" אִישׁ אַתָּה צָרִיךְ לְחַזֵּר אַחֲרָיו כוּ' קָטָן בְּיָדוּעַ שֶׁאֵין לוֹ גּוֹאֲלִין.

"בֵּן". וְלֹא בַּת. תַּנְיָא אָמַר רַבִּי שִׁמְעוֹן בְּדִין הוּא שֶׁתְּהֵא בַּת רְאוּיָה לִהְיוֹת כְּבֵן סוֹרֵר וּמוֹרֶה שֶׁהַכֹּל מְצוִּיּין אֶצְלָהּ בַּעֲבֵירָה, אֶלָּא גְּזֵרַת הַכָּתוּב הוּא בֵּן וְלֹא בַּת.

אָמַר רַבִּי כְּרוּסְפִּדָאִי אָמַר רַבִּי שַׁבְּתַי, כָּל יָמָיו שֶׁל בֵּן סוֹרֵר וּמוֹרֶה אֵינוֹ אֶלָּא שְׁלֹשָׁה חֲדָשִׁים בִּלְבַד. וְהָאֲנָן תְּנַן מִשֶּׁיָּבִיא שְׁתֵּי שְׂעָרוֹת וְעַד שֶׁיַּקִּיף (הַתַּחְתּוֹן) [זָקָן] הִקִּיף (הַתַּחְתּוֹן) [זָקָן] אַף עַל גַּב דְּלֹא מָלוּ שְׁלֹשָׁה חֳדָשִׁים. מָלוּ שְׁלֹשָׁה חֳדָשִׁים אַף עַל גַּב דְּלֹא הִקִּיף. תָּנָא דְבֵי רַבִּי יִשְׁמָעֵאל בֵּן וְלֹא אָב. כִּי אֲתָא רַב דִּימִי אָמַר, אָמְרֵי בְּמַעֲרָבָא בֵּן וְלֹא הָרָאוּי לִקְרוֹתוֹ אָב, (דְאִי עֲבַד) [דְּאִיעֲבַד] בְּתַר דְּאָיְתֵי שְׁתֵּי שְׂעָרוֹת וְאוֹלִיד בָּתַר דְּאַקִּיף זָקָן הַתַּחְתּוֹן.

סוֹרֵר סוֹרֵר שְׁנֵי פְּעָמִים. וּמוֹרֶה שׁוֹטֶה (תורמן). וּמוֹרֶה שֶׁמּוֹרֶה לְעַצְמוֹ דֶּרֶךְ אַחֶרֶת. דָּבָר אַחֵר בִּשְׁבִיל שֶׁאָכַל זֶה מְמוֹן אָבִיו אָמַרְתָּ [יָמוּת, אֶלָּא] בֵּן סוֹרֵר וּמוֹרֶה נִדּוֹן עַל שֵׁם סוֹפוֹ מוּטָב יָמוּת זַכַּאי וְאַל יָמוּת חַיָּב. אָבִיו שֶׁל זֶה שֶׁחָשַׁק יְפַת תֹּאַר וְהִכְנִיס שָׂטָן לְתוֹךְ בֵּיתוֹ נַעֲשָׂה בְּנוֹ סוֹרֵר וּמוֹרֶה. וְסוֹפוֹ לַהֲמִיתוֹ מִיתָה מְשֻׁנָּה שֶׁנֶּאֱמַר (להלן פסוק כב) "וְכִי יִהְיֶה בְאִישׁ חֵטְא מִשְׁפַּט מָוֶת וְהוּמָת". דָּבָר אַחֵר "סוֹרֵר" עַל דִּבְרֵי אָבִיו וּמוֹרֶה עַל דִּבְרֵי אִמּוֹ. סוֹרֵר עַל דַּרְכֵי תּוֹרָה. וּמוֹרֶה עַל דִּבְרֵי הַדַּיָּנִים. אָמַר רַבִּי יֹאשִׁיָּה, שְׁלֹשָׁה דְּבָרִים סָח לִי זְעִירָא (כָּתוּב בֶּרֶמֶז תתק"י).

"אֵינֶנּוּ שֹׁמֵעַ בְּקוֹל אָבִיו וּבְקוֹל אִמּוֹ". יָכוֹל אֲפִלּוּ אָמְרוּ לוֹ אָבִיו וְאִמּוֹ לְהַדְלִיק אֶת הַנֵּר וְלֹא הִדְלִיק, תַּלְמוּד לוֹמַר "אֵינֶנּוּ שֹׁמֵעַ"  "אֵינֶנּוּ שֹׁמֵעַ" לִגְזֵרָה שָׁוָה, מָה "אֵינֶנּוּ שֹׁמֵעַ" הָאָמוּר לְהַלָּן "סוֹרֵר וּמוֹרֶה זוֹלֵל וְסֹבֵא, אַף הָאָמוּר כָּאן זוֹלֵל וְסוֹבֵא. מָה "אֵינֶנּוּ שׁוֹמֵעַ" הָאָמוּר לְהַלָּן עַד שֶׁיִּגְנֹב מִשֶּׁל אָבִיו וּמִשֶּׁל אִמּוֹ, וְכוּ'. וְיִסְּרוּ אֹתוֹ בְּמַכּוֹת. וְלֹא יִשְׁמַע אֲלֵיהֶם. מְלַמֵּד שֶׁמַּלְקִין אוֹתוֹ בִּפְנֵי שְׁלֹשָׁה.

גָּנַב מִשֶּׁל אָבִיו וְאָכַל בִּרְשׁוּת אָבִיו, מִשֶּׁל אֲחֵרִים וְאָכַל בִּרְשׁוּת אֲחֵרִים, מִשֶּׁל אֲחֵרִים וְאָכַל בִּרְשׁוּת אָבִיו, אֵינוֹ נַעֲשֶׂה בֵּן סוֹרֵר וּמוֹרֶה עַד שֶׁיִּגְנֹב מִשֶּׁל אָבִיו וְיֹאכַל בִּרְשׁוּת אֲחֵרִים. רַבִּי יוֹסֵי בְּרַבִּי יְהוּדָה אוֹמֵר, עַד (שֶׁיֹּאכַל) [שֶׁיִּגְנֹב] מִשֶּׁל אָבִיו וּמִשֶּׁל אִמּוֹ. גָּנַב מִשֶּׁל אָבִיו וְאָכַל בִּרְשׁוּת אָבִיו אַף עַל גַּב דִּשְׁכִיחַ לֵיהּ בָּעִית, מֵרשׁוּת אֲחֵרִים וְאָכַל בִּרְשׁוּת אֲחֵרִים אַף עַל גַּב דְלָא בָּעִית לָא שְׁכִיחַ לֵיהּ. וְכָל שֶׁכֵּן מִשֶּׁל אֲחֵרִים וְאָכַל בִּרְשׁוּת אָבִיו דְּלָא שְׁכִיחַ לֵיהּ וּבָעִית, עַד שֶׁיִּגְנֹב מִשֶּׁל אָבִיו וְיֹאכַל בִּרְשׁוּת אֲחֵרִים דִּשְׁכִיחַ לֵיהּ וְלָא בָּעִית. רַבִּי יוֹסֵי בְּרַבִּי יְהוּדָה אוֹמֵר עַד שֶׁיִּגְנֹב מִשֶּׁל אָבִיו וּמִשֶּׁל אִמּוֹ, [אִמּוֹ] מְנָא לָהּ מַה שֶּׁקָנְתָה אִשָּׁה קָנָה בַּעֲלָהּ [מִדְּמֵי] מִסְּעֻדָּה הַמֻּכֶנֶת לְאָבִיו וּלְאִמּוֹ. וְאִיבָּעִית אֵימָא דְּאָקְנֵי לָהּ אַחֵר וְאָמַר לָהּ עַל מְנָת שֶׁאֵין לְבַעֲלֵיךְ רְשׁוּת בָּהֶן.

כְּתִיב (שמות כא, יד) "כִּי יָזִיד אִישׁ", מֵאֵימָתַי הוּא נַעֲשֶׂה אִישׁ מִשֶּׁיָּזִיד. מֵאֵימָתַי הוּא מֵזִיד, מִשֶּׁיִּפְשֹׁט הַכַּף, בָּשַׁל זֶרַע מִבִּפְנִים הִשְׁחִירָה קְדֵרָה מִבַּחוּץ. כִּי יִהְיֶה לְאִישׁ בֵּן וְלֹא שֶׁיִּהְיֶה הַבֵּן אָב. מִכֵּיוָן שֶׁהוּא רָאוּי לָבוֹא אֶל הָאִשָּׁה וּלְעַבְּרָהּ הֲוָה לֵיהּ אָב וְלֹא בֵּן. אָמַר רַבִּי יוֹסֵי, כָּל אִלֵין מִלִּין לָא מִסְתַּבְּרָא דְּיָּלְפָא חִלּוּפִין. תֵּדַע לְךָ שֶׁהוּא כֵּן, מִי הָיָה בְּדִין שֶׁיְּהֵא חַיָּב הַבֵּן אוֹ הַבַּת, הֱוֵי אוֹמֵר הַבַּת וּפְטָרָהּ הַכָּתוּב וְחִיֵּב אֶת הַבֵּן. מִי הָיָה בְּדִין שֶׁיְּהֵא חַיָּב הַגָּדוֹל אוֹ הַקָּטָן, הֱוֵי אוֹמֵר הַגָּדוֹל. וּפָטְרָה הַתּוֹרָה אֶת הַגָּדוֹל וְחִיְּבָה אֶת הַקָּטָן. מִי הָיָה בְּדִין שֶׁיְּהֵא חַיָּב הַגּוֹנֵב מִשֶּׁל אֲחֵרִים אוֹ הַגּוֹנֵב מִשֶּׁל אָבִיו. הֱוֵי אוֹמֵר מִשֶּׁל אֲחֵרִים, לְלַמֶּדְךָ שֶׁכֻּלָּם אֵינָם אֶלָּא גְּזֵרַת מֶלֶךְ.

אָכַל בַּחֲבוּרַת מִצְוָה, אָכַל בְּעִבּוּר הַחֹדֶשׁ, אָכַל מַעֲשֵׂר שֵׁנִי בִּירוּשָׁלַיִם, אָכַל נְבֵלוֹת וּטְרֵפוֹת שְׁקָצִים וּרְמָשִׂים (אָכַל טֶבֶל וּמַעֲשֵׂר רִאשׁוֹן שֶׁלֹּא נִטְּלָה תְּרוּמָתוֹ. וּמַעֲשֵׂר שֵׁנִי וְהֶקְדֵּשׁ שֶׁלֹּא נִפְדּוּ), אָכַל דָּבָר שֶׁהוּא מִצְוָה וְדָבָר שֶׁהוּא עֲבֵירָה, אָכַל כָּל מַאֲכָל וְלֹא אָכַל בָּשָׂר שָׁתָה כָּל מַשְׁקֶה וְלֹא שָׁתָה יַיִן אֵינוֹ נַעֲשֶׂה בֵּן סוֹרֵר וּמוֹרֶה [עַד שֶׁיֹּאכַל בָּשָׂר וְיִשְתֶּה יַיִן], שֶׁנֶּאֱמַר "זוֹלֵל וְסֹבֵא". וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר (משלי כג, כ) "אַל תְּהִי בְּסֹבְאֵי יָיִן בְּזֹלְלֵי בָשָׂר לָמוֹ".

"בְּנֵנוּ זֶה". פְּרָט לְשֶׁבָּרַח וּבָא מִשֶּׁהִגְדִּיל. דָּבָר אַחֵר "בְּנֵנוּ זֶה" פְּרָט לְשֶׁמֵּת אֶחָד מֵהַדַּיָּנִים. דָּבָר אַחֵר "בְּנֵנוּ זֶה" מְלַמֵּד שֶׁאֶחָד מִן הָרִאשׁוֹן מִצָטָרֵף עִם הָאַחֲרוֹנִים לְחַיְּבוֹ מִיתָה.

אָמַר רַבִּי אַבָּהוּ אֵינוֹ חַיָּב עַד שֶׁיֹּאכַל בַּחֲבוּרָה שֶׁכֻּלָּהּ סְרִיקִין. וְהָאֲנָן תְּנַן אָכַל בַּחֲבוּרַת מִצְוָה [אֵינוֹ נַעֲשֶׂה בֵּן סוֹרֵר וּמוֹרֶה טַעְמָא דְּמִצְוָה] הָא לָאו מִצְוָה אַף עַל גַּב דְּלָאו כֻּלָּהּ סְרִיקִין הָא קָמַשּׁמַע לָן אַף עַל גַּב דְּכֻלָּהּ סְרִיקִין כֵּיוָן דְּמִצְוָה עָסִיק לָא מִימְשִׁיךְ. אָכַל בְּעִבּוּר הַחֹדֶשׁ, [לְמֵימְרָא דְּבָשָׂר וְיַיִן מַסְקוּ]. וְהָתַנְיָא אֵין עוֹלִין לָהּ אֶלָּא בְּפַת דָּגָן וְקִטְנִיּוֹת, הָא קָמַשְׁמַע לָן אַף עַל גַּב דְּאֵין עוֹלִין לָהּ אֶלָּא בְּפַת וְקִטְנִיּוֹת וְאִיהוּ אַסִיק בָּשָׂר וְיַיִן וְאָכַל כֵּיוָן דְּבְּמִצְוָה עָסִיק לָא מִימְשִׁיךְ. אָכַל מַעַשֵׂר שֵנִי בִּירוּשָּׁלַיִם, כֵּיוָן דְכִי אוּרְחֵיה קָא אָכִיל לֵיהּ לָא מִימְשִּׁיךְ. אָמַר (רַבָּה) [רָבָא], אָכַל בְּשַׂר עוֹף אֵינוֹ נַעֲשֶׂה בֵּן סוֹרֵר וּמוֹרֶה. וְהָאֲנָן תְּנַן אָכַל [נְבֵלוֹת וּטְרֵפוֹת] שְׁקָצִים וּרְמָשִׂים [אֵינוֹ נַעֲשֶׂה בֵּן סוֹרֵר וּמוֹרֶה] הָא טְהוֹרִים נַעֲשֶׂה, כִּי תְנַן נַמִּי מַתְנִיתִין לְהַשְׁלִים. [אָכַל] דָּבָר שֶׁהוּא מִצְוָה, תַּנְחוּמֵי אֲבֵלִים. דָּבָר שֶׁהוּא עֲבֵירָה, תַּעֲנִית צִבּוּר וְטַעְמָא מַאי דְּאָמַר קְרָא אֵינֶנּו שֹׁמֵע בְּקֹלֵנוּ וְלֹא בְּקוֹלוֹ שֶׁל מָקוֹם. אָכַל כָּל מַאֲכָל, לְאָתוּיֵי דְּבֵלָה קְעִילִית. שָׁתָה כָּל מַשְׁקֶה, וְכוּ' לְאָתוּיֵי דְּבַשׁ וְחָלָב. דְּתַנְיָא אָכַל דְּבֵלָה קְעִילִית וְשָׁתָה דְּבַשׁ וְחָלָב וְנִכְנַס לַמִּקְדָּשׁ חַיָּב.

הָיָה אֶחָד מֵהֶם גִּדֵּם אוֹ חִגֵּר, אוֹ אִלֵּם, אוֹ חֵרֵשׁ, אוֹ סוּמָא, אֵינוֹ נַעֲשֶׂה בֵּן סוֹרֵר וּמוֹרֶה שֶׁנֶּאֱמַר "וְתָפְשׂוּ בוֹ" וְלֹא גִּדְמִין. וְהוֹצִיאוּ אֹתוֹ. וְלֹא חִגְרִין. וְאָמְרוּ. וְלֹא אִלְמִין. בְּנֵנוּ זֶה. וְלֹא סוּמִין. אֵינֶנּוּ שֹׁמֵעַ בְּקֹלֵנוּ. וְלֹא חֵרְשִׁין. שְׁמַע מִינָהּ בָּעִינָן קְרָא כְּדִכְתִיב. שָׁאנִי הָכָא דְּכֻלֵּיה קְרָא יְתֵירָא הוּא. מַתְרִין אוֹתוֹ בִּפְנֵי שְׁנַיִם. וּמַלְקִין אוֹתוֹ בִּפְנֵי שְׁלֹשָׁה, חָזַר וְקִלְקֵל, נִדּוֹן בְּעֶשְׂרִים וּשְׁלֹשָׁה. וְאֵינוֹ נִסְקָל עַד שֶׁיְּהוּ שָׁם שְׁלֹשָׁה הָרִאשׁוֹנִים, שֶׁנֶּאֱמַר "בְּנֵנוּ זֶה" זֶהוּ שֶׁלָּקָה בִּפְנֵיכֶם. מַלְקוּת בְּבֵן סוֹרֵר הֵיכָא כְּתִיבָא, כִּדְרַבִּי אַבָהוּ [דְּאָמַר רַבִּי אַבָהוּ] לָמַדְנוּ  "וְיִסְּרוּ" מִוְּיִסְּרוּ וְיִסְּרוּ מִבֵּן וּבֵן (להלן כה, ב) מִ"בִּן הַכּוֹת הָרָשָׁע". חָזַר וְקִלְקֵל וְכוּ' שֶׁנֶּאֱמַר "בְּנֵנוּ זֶה". הַאי מִיבָּעֵי לֵהּ זֶה ולֹא סוּמִין, אִם כֵּן נִכְתּוֹב קְרָא בְּנֵנוּ הוּא, מַאי בְּנֵנוּ זֶה שְׁמַע מִינָהּ תַרְתֵּי.

הָיָה אָבִיו רוֹצֶה וְאִמּוֹ אֵינָהּ רוֹצָה, אוֹ אִמּוֹ רוֹצָה וְאָבִיו אֵינוֹ רוֹצֶה אֵינוֹ נַעֲשֶׂה בֵּן סוֹרֵר וּמוֹרֶה עַד שֶׁיְּהוּ שְׁנֵיהֶם רוֹצִים. רַבִּי יְהוּדָה אוֹמֵר, אִם לֹא הָיְתָה אִמּוֹ שָׁוָה לְאָבִיו בְּקוֹל בְּמַרְאֶה וּבְקוֹמָה, אֵינוֹ נַעֲשֶׂה בֵּן סוֹרֵר וּמוֹרֶה, שֶׁנֶּאֱמַר "אֵינֶנּוּ שֹׁמֵעַ בְּקֹלֵנוּ" מִדְּקוֹל בָּעִינָן שָׁוִין, מַרְאֶה וְקוֹמָה נַמִּי בָּעִינָן שָׁוִין. כְּמָאן אָזְלָא הָא דְּתַנְיָא בֵּן סוֹרֵר וּמוֹרֶה לֹא הָיָה וְלֹא עָתִיד לִהְיוֹת וְלָמָּה נִכְתַּב אֶלָּא דְּרֹשׁ וְקַבֵּל שָׂכָר, כְּמָאן כְּרַבִּי יְהוּדָה. וְאִיבָּעִית אֵימָא רַבִּי שִׁמְעוֹן הִיא דְּתַנְיָא אָמַר רַבִּי שִׁמְעוֹן וְכִי מִפְּנֵי שֶׁאָכַל זֶה תַּרְטֵימָר בָּשָׂר וְשָׁתָה חֲצִי לוֹג יַיִן אָבִיו וְאִמּוֹ מוֹצִיאִין אוֹתוֹ לְסָקְלוֹ, אֶלָּא לֹא הָיָה וְלֹא עָתִיד לִהְיוֹת. וְלָמָּה נִכְתַּב אֶלָּא דְּרֹשׁ וְקַבֵּל שָׂכָר. אָמַר רַבִּי יוֹנָתָן אֲנִי רָאִיתִי וְיָשַׁבְתִּי עַל קִבְרוֹ.

מֵאֵימָתַי הוּא חַיָּב מִשֶּׁיֹּאכַל תַּרְטֵימָר בָּשָׂר. וְיִשְׁתֶּה חֲצִי לוֹג יַיִן הָאִיטַלְקִי. רַבִּי יוֹסֵי אוֹמֵר, מָנָה בָּשָׂר וְלוֹג יַיִן. אָמַר רַבִּי זֵירָא, תַּרְטֵימָר זֶה אֵינִי יוֹדֵעַ מַהוּ, אֶלָּא מִתּוֹךְ שֶׁכָּפַל רַבִּי יוֹסֵי בְּיַיִן נִמְצָא כּוֹפֵל אַף בְּבָשָׂר וְנִמְצָא תַּרְטֵימָר חֲצִי מָנָה. אָמַר חָנָן (בַּר) בַּר מוֹלְדָה אָמַר רַב הוּנָא אֵינוֹ חַיָּב עַד שֶׁיִּקַח בָּשָׂר בְּזוֹל וְיֹאכַל. וְיַיִן בְּזוֹל וְיִשְׁתֶּה, דִּכְתִיב "זוֹלֵל וְסֹבֵא" וְאֵינוֹ חַיָּב עַד שֶׁיֹּאכַל בָּשָׂר חַי וְיִשְׁתֶּה יַיִן חַי. [יַיִן חַי] מָזוּג וְלֹא מָזוּג, [בָּשָׂר חַי] בָּשִׁיל וְלֹא בָּשִיל כְּבָשָׂר [כִּיבָּא] דְּאָכְלֵי גַּנָּבֵי. רַבָּה וְרַב יוֹסֵף דְּאָמְרֵי תַּרְוַיְהוּ אָכַל בָּשָׂר מָלִיחַ וְשָׁתָה יַיִן מִגִּתּוֹ, אֵינוֹ נַעֲשֶׂה בֵּן סוֹרֵר וּמוֹרֶה. בָּשָׂר מָלִיחַ כָּל שֶׁהוּא לֹא מַמְשִׁיךְ. וְיַיִן עַד אַרְבָּעִים יוֹם.

{rרמז תתקלr}  ("וּסְקָלֻהוּ) [וּרְגָמֻהוּ] כָּל אַנְשִׁי עִירוֹ". תַּנְיָא רַבִּי יוֹסֵי הַגְּלִילִי אוֹמֵר. וְכִי מִפְּנֵי שֶׁאָכַל זֶה תַּרְטֵימָר בָּשָׂר וְשָׁתָה חֲצִי לוֹג יַיִן הָאִיטַלְקִי אָמְרָה תּוֹרָה יֵצֵא לְבֵית דִּין וְיִסָּקֵל אֶלָּא הִגִּיעָה תּוֹרָה לְסוֹף דַּעְתּוֹ שֶׁל בֵּן סוֹרֵר וּמוֹרֶה שֶׁסוֹף מְגַמֵּר נִכְסֵי אָבִיו וּמְבַקֵּשׁ לִמּוּדוֹ וְאֵינוֹ מוֹצֵא וְיוֹצֵא לְפָרָשַׁת דְּרָכִים וּמְלַסְטֵם אֶת הַבְּרִיּוֹת אָמְרָה תּוֹרָה יָמוּת זַכַּאי וְאַל יָמוּת חַיָּב שֶׁמִּיתָתָן שֶׁל רְשָׁעִים הֲנָאָה לָהֶם וַהֲנָאָה לָעוֹלָם. וְשֶׁל צַדִּיקִים רַע לָהֶם וְרַע לָעוֹלָם. יַיִן ושֵּׁינָה לָרְשָּׁעִים הֲנָאָה לָהֶם וַהֲנָאָה לָעוֹלָם, לַצַדִיקִים. רַע לָהֶם וְרַע לָעוֹלָם, שֶׁקֶט לָרְשָׁעִים רַע לָהֶם וְרַע לָעוֹלָם, לַצַּדִיקִים הֲנָאָה לָהֶם וַהֲנָאָה לָעוֹלָם. פִּזּוּר לָרְשָׁעִים הֲנָאָה לָהֶם וַהֲנָאָה לָעוֹלָם, לַצַּדִּיקִים רַע לָהֶם וְרַע לָעוֹלָם, (כִּנּוּס לָרְשָׁעִים רַע לָהֶם וְרַע לָעוֹלָם, לַצַּדִּיקִים הֲנָאָה לָהֶם וַהֲנָאָה לָעוֹלָם).

רַבִּי יְהוּדָה אוֹמֵר, אִם לֹא הָיְתָה אִמּוֹ רְאוּיָה לְאָבִיו אֵינוֹ נַעֲשֶׂה בֵּן סוֹרֵר וּמוֹרֶה. וְהוֹצִיאוּ אֹתוֹ אֶל זִקְנֵי עִירוֹ. מִצְוָה בְּזִקְנֵי עִירוֹ וּבְשַׁעַר מְקוֹמוֹ. בְּנֵנוּ זֶה שֶׁלָּקָה בִּפְנֵיכֶם, מְלַמֵּד שֶׁאִם מֵת אֶחָד מֵהֶן אֵינוֹ נִסְקָל.

"וּרְגָמֻהוּ כָּל אַנְשֵׁי עִירוֹ בָאֲבָנִים" וְכִי כָּל אַנְשֵׁי עִירוֹ רוֹגְמִין אוֹתוֹ, אֶלָּא בְּמַעֲמַד כָּל אַנְשֵׁי עִירוֹ. בָאֲבָנִים. יָכוֹל בָאֲבָנִים מְרֻבּוֹת, תַּלְמוּד לוֹמַר (ויקרא כ, כז) "בָּאֶבֶן" יָכוֹל בְּאֶבֶן אַחַת, תַּלְמוּד לוֹמַר "בָאֲבָנִים". אֱמֹר מֵעַתָּה לֹא מֵת בָּרִאשׁוֹנָה יָמוּת בַשְּׁנִיָּה. וּבִעַרְתָּ הָרָע מִקִּרְבֶּךָ בַּעֵר עוֹשֵׂי רָעוֹת מִיִּשְׂרָאֵל.

אָמַר רַבִּי אֶלְעָזָר, עִיר שֶׁרֻבָּהּ רוֹצְחִין אֵינָה קוֹלֶטֶת, שֶׁנֶּאֱמַר (יהושע כ, ד) "וְדִּבֵּר בְּאָזְנֵי זִקְנֶי הָעִיר הַהִיא אֶת דְּבָרָיו". וְלֹא שִׁהְשְׁווּ דִּבְרֵיהֶם לִדְבָרָיו. עִיר שֶׁאֵין בָּהּ זְקֵנִים, רַבִּי אָמִי וְרַבִּי אַסֵּי, חָד אָמַר אֵינָהּ קוֹלֶטֶת, דְּבָעִינָן "זִקְנֵי הָעִיר" וְלֵיכָּא. וְחָד אָמַר קוֹלֶטֶת מִצְוָה בְּעָלְמָא. וְעִיר שְּׁאֵין בָּה זְקֵנִים חָד אָמַר אֵינוֹ נַעֲשָׂה בֵּן סוּרֵר וּמוֹרֶה דְבּעִנָן זִקְנֵי וְלֵיכָא. וְחָד אָמַר לְמִצְוָה בְּעָלְמָא, חָד אָמַר אֵין מְבִיאָה עֶגְלָה עֲרוּפָה [דְּבָעִינָן  "זִקְנֵי הָעִיר" וְלֵיכָּא] וְחָד אָמַר לְמִצְוָה בְּעָלְמָא.

{pפסוק כב-כגp}  "וְכִי יִהְיֶה בְאִישׁ חֵטְא מִשְׁפַּט מָוֶת וְהוּמָת" שׁוֹמֵעַ אֲנִי בֵּין בְּחֹל בֵּין בְּשַׁבָּת וּמָה אֲנִי מְקַיֵּם (שמות לא, יד) "מְחַלֲּלֶיהָ מוֹת יוּמָת" בִּשְׁאָר מְלָאכוֹת חוּץ מִמִּיתַת בֵּית דִּין, כוּ' תַּלְמוּד לוֹמַר  "לֹא תְבַעֲרוּ אֵשׁ בְּכָל מֹשְׁבֹתֵיכֶם" וּלְהַלָּן הוּא אוֹמֵר (במדבר לה, ג) "וְהָיוּ אֵלֶּה לָכֶם לְחֻקַּת מִשְׁפָּט לְדֹרֹתֵיכֶם בְּכָל מֹשְׁבֹתֵיכֶם", מַה מּוֹשָׁבוֹת הָאָמוּר לְהַלָּן בֵּית דִּין, אַף מוֹשָׁבוֹת הָאָמוּר כָּאן בֵּית דִּין. וְאָמַר רַחֲמָנָא "לֹא תְבַעֲרוּ אֵשׁ".

הָאִישׁ נִתְלָה וְאֵין הָאִשָּׁה נִתְלֵית, אָמַר לָהֶם רַבִּי אֱלִיעֶזֶר, וַהֲלֹא שִׁמְעוֹן בֶּן שָׁטַח תָּלָה [שְׁמוֹנִים] נָשִׁים בְּאַשְׁקְלוֹן, אָמְרוּ לוֹ שְׁמוֹנִים נָשִׁים תָּלָה וְאֵין דָּנִין שְׁנַיִם בְּיוֹם אֶחָד. מַאי טַעְמָא דְרַבָּנַן, אֲמַר קְרָא וְכִי יִהְיֶה בְאִישׁ חֵטְא מִשְׁפַּט מָוֶת וְהוּמָת וְתָלִיתָ. אִישׁ וְלֹא אִשָּׁה. וְרַבִּי אֱלִיעֶזֶר אִישׁ לְרַבּוֹת בֵּן סוֹרֵר וּמוֹרֶה, מַאי טַעְמָא דְּאָמַר קְרָא כִּי יִהְיֶה בְאִישׁ. אִישׁ. וְלֹא בֵּן, חֵטְא. מִי שֶׁעַל חֶטְאוֹ נֶהֱרָג יָצָא בֶּן סוֹרֵר וּמוֹרֶה שֶׁעַל שֵׁם סוֹפוֹ נֶהֱרָג, הָוֵי מִעוּט אַחַר מִעוּט וְאֵין מִעוּט אַחַר מִעוּט אֶלָּא לְרַבּוֹת.

תָּנוּ רַבָּנָן אִלּוּ נֶאֱמַר 'חֵטְא וְתָלִיתָ'. הָיִיתִי אוֹמֵר תּוֹלִין אוֹתוֹ וְאַחַר כָּךְ מְמִיתִין אוֹתוֹ כְּדֶרֶךְ שֶׁהַמַּלְכוּת עוֹשָׂה, תַּלְמוּד לוֹמַר "וְהוּמָת וְתָלִיתָ". מְמִיתִין אוֹתוֹ וְאַחַר כָּךְ תּוֹלִין אוֹתוֹ, הָא כֵּיצַד מַשְׁהִין אוֹתוֹ עַד סָמוּךְ לִשְׁקִיעַת הַחַמָּה וְגוֹמְרִין אֶת דִּינוֹ וּמְמִיתִין אוֹתוֹ וְאַחַר כָּךְ תּוֹלִין אוֹתוֹ. תְּנָא, אֶחָד קוֹשֵׁר וְאֶחָד מַתִּיר כְּדֵי לְקַיֵּם בּוֹ מִצְוַת תְּלִיָּה.

"וְהוּמָת וְתָלִיתָ". יָכוֹל כָּל הַמּוּמָתִין נִתְלִין, תַּלְמוּד לוֹמַר "כִּי קִלְלַת אֱלֹהִים תָּלוּי". מַה מְּקַלֵּל זֶה בִּסְקִילָה, אַף כָּל שֶׁבִּסְקִילָה דִּבְרֵי רַבִּי אֱלִיעֶזֶר. וַחֲכָמִים אוֹמְרִים, מַה מְּקַלֵּל זֶה שֶׁכָּפַר בָּעִקָּר אַף כָּל שֶׁכָּפַר בָּעִקָּר. רַבָּנַן דָּרְשֵׁי כְּלָלֵי וּפְרָטֵי. וְהוּמָת וְתָלִיתָ כְּלָל, כִּי קִלְלַת פְּרָט, אִי הָוֵי מְקָרְבֵי לַהֲדָדֵי אָמְרִינָן אֵין בַּכְּלָל אֶלָּא מַה שֶּׁבַּפְּרָט הַנֵּי אִין מִידִי אַחְרִינָא לָא, הַשְׁתָּא דְּמְרָחֲקֵי מֵהֲדָדֵי אֲהַנֵּי לְרִבּוּיֵי עוֹבְדֵי אֱלִילִים דְּדָמֵי לֵיהּ לְכָל מִלֵּי. וְרַבִּי אֱלִיעֶזֶר דָּרִישׁ רִבּוּיֵי וּמִעוּטֵי וְהוּמָת וְתָלִיתָ רִיבָּה, כִּי קִלְלַת מִיעֵט, אִי הֲווּ מְקָרְבֵי להֲדָדֵי לֹא הֲוִי מְרַבִּינָן אֶלָּא עוֹבְדֵי אֱלִילִים דְּדָמֵי לֵיהּ בְּכָל מִלֵּי. הַשְׁתָּא דִּמְרָחֲקֵי מֵהֲדָדֵי אֲהַנֵּי לְרִבּוּיֵי שְׁאָר הַנִּסְקָלִין.

"וְתָלִיתָ אֹתוֹ עַל עֵץ", שׁוֹמֵעַ אָנִי בֵּין בְּתָלוּשׁ בֵּין בִּמְחֻבָּר, תַּלְמוּד לוֹמַר "כִּי קָבוֹר", מִי שֶׁאֵינוֹ מְחֻסָּר אֶלָּא קְבוּרָה, יָצָא זֶה שֶׁמְּחֻסָּר חֲצִיצָה וּקְבוּרָה. רַבִּי יוֹסֵי אוֹמֵר, מִי שֶׁאֵינוֹ מְחֻסָּר אֶלָּא קְבוּרָה, יָצָא זֶה שֶׁמְּחֻסָּר תְּלִישָׁה (חֲפִירָה) וּקְבוּרָה. וְרַבָּנַן (חֲפִירָה) [תְּלִישָׁה] לָאו כְּלוּם הִיא.

מְשַׁקְּעִין אֶת הַקּוֹרָה בָּאָרֶץ וְהָעֵץ יוֹצֵא מִמֶּנּוּ. וּמַקִּיף שְׁתֵי יָדָיו זוֹ עַל גַּב זוֹ וְתוֹלֶה אוֹתוֹ. רַבִּי יוֹסֵי אוֹמֵר, הַקּוֹרָה מֻטָּה עַל הַכֹּתֶל. וְתוֹלֶה אוֹתוֹ בָּהּ כְּדֶרֶךְ שֶׁהַטַּבָּחִין עוֹשִׂין וּמַתִּיִרִין אוֹתוֹ מִיָּד.

כָּל הַמֵּלִין אֶת מֵתוֹ עוֹבֵר בְּלֹא תַעֲשֶׂה הֱלִינוֹ לִכְבוֹדוֹ לְהָבִיא לוֹ אָרוֹן וְתַכְרִיכִין אֵינוֹ עוֹבֵר עָלָיו. אָמַר רַבִּי יוֹחָנָן מִנַּיִן לְמֵלִין אֶת מֵתוֹ שֶׁהוּא עוֹבֵר בְּלֹא תַעֲשֶׂה, תַּלְמוּד לוֹמַר "לֹא תָלִין נִבְלָתוֹ". וּמִנַּיִן שֶׁעוֹבֵר אַף בַּעֲשֵׂה, תַּלְמוּד לוֹמַר "כִּי קָבוֹר תִּקְבְּרֶנּוּ". אִיכָּא דְּאָמְרֵי רֶמֶז לִקְבוּרָה מִן הַתּוֹרָה מִנַּיִן, תַּלְמוּד לוֹמַר "כִּי קָבוֹר". וּמַה תַּלְמוּד לוֹמַר "תִּקְבְּרֶנּוּ" מִכָּאן רֶמֶז לִקְבוּרָה. אִיבָּעְיָא לְהוּ קְבוּרָה מִשּׁוּם בִּזְיוֹנֵי הוּא, אוֹ מִשּׁוּם כַּפָּרָה הוּא. לְמַאי נָפְקָא מִינָהּ, דְּאָמַר לָא בָּעִינָא דְּלִיקְבָרֵיהּ לְהַהוּא גַּבְרָא, אִי אָמַרְתָּ מִשּׁוּם בִּזְיוֹנֵי הוּא לָאו כָּל כְּמִנֵּיהּ. וְאִי אָמַרְתָּ מִשּׁוּם כַּפָּרָה הוּא, הָא אֲמַר לָא בָּעִינָא כַּפָּרָה. תָּא שְׁמַע מִדאִיקְבוּר צַדִּיקֵי וְאִי אָמַרְתָּ מִשּׁוּם כַּפָּרָה צַדִּיקֵי לְכַפָּרָה צְרִיכֵי. אִין, דִּכְתִיב (קהלת ז, כ) "כִּי אָדָם אֵין צַדִּיק בָּאָרֶץ". וְגוֹ' אִיבַּעְיָא לְהוּ הֶסְפֵּדָא. (כָּתוּב בְּפָּסוּק "וַיָבֹא אַבְרָהָם לִסְפּוֹד לְשָׂרָה" בְּרֶמֶז ק"ב).

"כִּי קִלְלַת אֱלֹהִים תָּלוּי". כְּלוֹמַר מִפְּנֵי מָה זֶה תָּלוּי מִפְּנֵי שֶׁבֵּרֵךְ אֶת הַשֵּׁם וְנִמְצָא שֵׁם שָׁמַיִם מִתְחַלֵּל. תַּנְיָא אָמַר רַבִּי מֵאִיר, מָשְׁלוּ מָשָׁל לְמָה הַדָּבָר דּוֹמֶה לִשְׁנֵי אַחִים תְּאוֹמִים שֶׁהָיוּ בָעִיר, אֶחָד מִנּוּהוּ מֶלֶךְ, וְאֶחָד יָצָא לְלִסְטִיּוּת, צִוָּה הַמֶּלֶךְ וּתְלָאוּהוּ, כָּל הָרוֹאֶה אוֹתוֹ אוֹמֵר הַמֶּלֶךְ תָּלוּי, צִוָּה הַמֶּלֶךְ וְהוֹרִידוּהוּ. אָמַר רַבִּי מֵאִיר בִּזְמַן שֶׁאָדָם מִצְטָעֵר שְׁכִינָה מַה לָּשׁוֹן אוֹמֶרֶת, קַלַּנִי מֵרֹאשִׁי קַלַּנִי מִזְּרוֹעִי. אִם כָּךְ אָמַר הַקָּדוֹשׁ בָּרוּךְ הוּא מִצְטָעֵר אֲנִי עַל דָּמָן שֶׁל רְשָׁעִים שֶׁנִּשְׁפָּךְ קַל וְחֹמֶר עַל דָּמָּן שֶׁל צַדִּיקִים שֶׁנִּשְׁפָּךְ. מַאי מַשְׁמָע, אֲמַר אַבַּיֵי, כְּמָאן דְּאָמַר קַל לֵית אָמַר לֵיהּ רָבָא (הַאי) [אִם כָּךְ] כָּבֵד עָלַי רֹאשִׁי כָּבֵד עָלַי זְרוֹעִי מִיבָּעֵי לֵיהּ, אֶלָּא אָמַר רָבָא, כְּמָאן דְּאָמַר קִיל לִי עָלְמָא, הַאי מִיבָּעֵי לֵיהּ לְגוּפֵיהּ, אִם כֵּן לֵימָא קְרָא מְקַלֵּל מַאי קִלְלַת. וְאֵימָא כֻּלֵּיהּ לְהָכִי הוּא דְּאָתָא, אִם כֵּן לֵימָא קְרָא קַלַת, מַאי קִלְלַת שְׁמַע מִינָהּ תַּרְתֵּי.

"לֹא תָלִין נִבְלָתוֹ". וְהָכְתִיב (ש"ב, כא י) "וַתִּקַּח רִצְפָּה בַּת אַיָּה אֶת הַשַּׂק" וְגוֹ' "מִתְחִלַּת קְצִיר". אָמַר ַרבִּי יוֹחָנָן מִשּׁוּם רַבִּי שִׁמְעוֹן בֶּן (יוֹחַאי) [יְהוֹצָדָק], מוּטָב שֶׁתֵּעָקֵר אוֹת אַחַת מִן הַתּוֹרָה וְיִתְקַדֵּשׁ שֵׁם שָׁמַיִם בְּפַרְהֶסְיָא, שֶׁהָיוּ עוֹבְרִין וְשָׁבִין אוֹמְרִים מַה טִּיבָן שֶׁל אֵלוּ הַלָּלוּ בְּנֵי מְלָכִים הֵן וּמֶה עָשׂוּ פָּשְׁטוּ יְדֵיהֶם בְּגֵרִים גְּרוּרִים. אָמְרוּ, אֵין לְךָ אֻמָּה שֶׁרְאוּיָה לְהִדָּבֵק בָּהּ כְּזוֹ. וּמַה בְּנֵי מְלָכִים כָּךְ בְּנֵי הֶדְיוֹטוֹת עַל אַחַת כַּמָּה וְכַמָּה. וּמָה גֵּרִים גְּרוּרִים כָּךְ, יִשְׂרָאֵל עַל אַחַת כַּמָּה וְכַמָּה. מִיָּד נִתְוַּסְפוּ עַל יִשְׂרָאֵל מֵאָה וַחֲמִשִּׁים אֶלֶף, שֶׁנֶּאֱמַר (מ"א ה, כט) "וַיְהִי לִשְׁלֹמֹה שִׁבְעִים אֶלֶף" וְגוֹ'.

הָאִישׁ נִתְלֶה וְאֵין הָאִשָּׁה נִתְלֵית, שֶׁנֶּאֱמַר "וְתָלִיתָ אֹתוֹ". 'אוֹתוֹ' וְלֹא אוֹתָהּ.

"וְתָלִיתָ אֹתוֹ". אוֹתוֹ. וְלֹא כֵּלָיו, אוֹתוֹ וְלֹא עֵדָיו, אוֹתוֹ וְלֹא זוֹמְמָיו, אוֹתוֹ מְלַמֵּד שֶׁאֵין דָּנִין שְׁנַיִם בְּיוֹם אֶחָד. עַל עֵץ מָה עֵץ מְיֻחָד שֶׁהוּא נִוּוּל לוֹ, אַף כָּל שֶׁהוּא נִוּוּל לוֹ, מִכָּאן הֱלִינוֹ לְמֵתוֹ לִכְבוֹדוֹ לְהָבִיא לוֹ אָרוֹן וְתַכְרִיכִין אֵינוֹ עוֹבֵר עָלָיו. לֹא תָלִין נִבְלָתוֹ עַל הָעֵץ כִּי קָבוֹר תִּקְבְּרֶנּוּ בַּיּוֹם הַהוּא כִּי קִלְלַת אֱלֹהִים וְגוֹ'. מִצְוַת לֹא תַעֲשֶׂה. כִּי קָבוֹר תִּקְבְּרֶנּוּ. מִצְוַת עֲשֵׂה הָאִישׁ נִסְקָל עָרֹם. וְאֵין הָאִשָּׁה נִסְקֶלֶת עֲרֻמָּה. רַבִּי יְהוּדָה אוֹמֵר, אֶחָד הָאִשָּׁה וְאֶחָד הָאִישׁ, אֶלָּא שֶׁהָאִישׁ תּוֹלִין אוֹתוֹ פָּנָיו כְּלַפֵּי הָעָם כוּ' (כָּתוּב בֶּרֶמֶז תרצ"ח). (וְלֹא תְטַמֵּא אֶת אַדְמָתְךָ) כִּי קִלְלַת אֱלֹהִים תָּלוּי. מִפְּנֵי מָה זֶה תָּלוּי מִפְּנֵי שֶׁקִּלֵּל אֶת הַשֵּׁם] וְנִמְצָא שֵׁם שָׁמַיִם מְתְחַלֵּל. וְלֹא תְטַמֵּא אֶת אַדְמָתְךָ אֲשֶׁר ה' אֱלֹהֶיךָ נֹתֵן לְךָ נַחֲלָה. לְהַזְהִיר בֵּית דִּין עַל כָּךְ.

~ פרק כב

{pפסוק א-גp}  ("כִּי) [לֹא] תִרְאֶה" יָכוֹל אֲפִלּוּ רָחוֹק מִמֶּנּוּ מְלֹא מִיל, תַּלְמוּד לוֹמַר (שמות כג, ד) "כִּי תִפְגַּע" אִי "כִּי תִפְגַּע" שׁוֹמֵעַ אֲנִי כְּמַשְׁמָעוֹ, תַּלְמוּד לוֹמַר (כִּי) ["לֹא] תִרְאֶה", הָא כֵּיצַד שִׁעֲרוּ חֲכָמִים אֶחָד מִשִּׁבְעָה וּמֶחֱצָה בְּמִיל שֶׁהוּא רִיס. לֹא תִרְאֶה אֶת שׁוֹר אָחִיךָ. מִצְוַת לֹא תַעֲשֶׂה. וּלְהַלָּן הוּא אוֹמֵר "כִּי תִפְגַּע" מִצְוַת עֲשֵׂה נִמְצִינוּ לְמֵדִין שֶׁהוּא עוֹבֵר עַל מִצְוַת עֲשֵׂה וְעַל מִצְוַת לֹא תַעֲשֶׂה. שׁוֹר אָחִיךָ, אֵין לִי אֶלָּא שׁוֹר אָחִיךָ, שׁוֹר אוֹיִבְךָ מִנַּיִן, תַּלְמוּדּ לוֹמַר  "שׁוֹר אֹיִבְךָ" מִכָּל מָקוֹם, אִם כֵּן לָמָּה נֶאֱמַר "אָחִיךָ", אֶלָּא מְלַּמֵּד שֶׁלֹּא דִּבְּרָה תּוֹרָה אֶלָּא כְּנֶגֶד הַיֵּצֶר. אוֹ אֶת שֵׂיוֹ נִדָּחִים. כְּדֶרֶךְ הַנִּדָּחִים, מִכָּאן אַתָּה אוֹמֵר אֵיזוֹ הִיא אֲבֵדָה מָצָא חֲמוֹר (וְכֵלִים) [אוֹ פָּרָה רוֹעִים] בַּדֶרֶךְ אֵין זוֹ אֲבֵדָה, חֲמוֹר וְכֵלָיו הֲפוּכִים פָּרָה וְרָצָה בֵּין הַכְּרָמִים הֲרֵי זוֹ אֲבֵדָה.

"וְהִתְעַלַּמְתָּ". פְּעָמִים שֶאַתָּה מִתְעַלֵּם, כֵּיצַד הָיָה כֹּהֵן וְהִוא בְּבֵית הַקְּבָרוֹת, אוֹ זָקֵן וְאֵינוֹ לְפִי כְבוֹדוֹ, אוֹ שֶׁהָיְתָה (אֲבֵדָה) [מְלָאכָה] שֶׁלּוֹ מְרֻבָּה מִשֶּׁל חֲבֵרוֹ, לְכָךְ נֶאֱמַר "וְהִתְעַלַּמְתָּ". הַאי קְרָא לְמַאי אֲתָא, אִילֵימָא לְכֹהֵן וְהִוא בְּבֵית הַקְּבָרוֹת פְּשִׁיטָא הַאי עֲשֵׂה וְהַאי לֹא תַעֲשֶׂה וַעֲשֵׂה. וְתוּ לָא דְּחִינָן אִסּוּרָא מִקָּמֵי מָמוֹנָא, אֶלָּא לְשֶׁלּוֹ מְרֻבֶּה מֵחֲבֵרוֹ, מִדְּרַב יְהוּדָה אָמַר רַב נַפְקָא, (לעיל טו, ד) "אֶפֶס כִּי לֹא יִהְיֶה בְּךָ אֶבְיוֹן, שֶׁלְּךָ קוֹדֵם לְשֶׁל כָּל אָדָם, אֶלָּא לְזָקֵן וְאֵינוֹ לְפִי כְבוֹדוֹ.

רַבִּי יִשְׁמָעֵאל בְּרַבִּי יוֹסֵי הֲוָה קָאָזִיל בְּאוֹרְחָא כוּ', (כָּתוּב בְּרֶמֶז רע  בְּפָסוּק [לעיל יז, יא] "לֹא תָסוּר" - ברמז תתקי"א), הָשֵׁב תְּשִׁיבֵם. הָשֵּׁב. אֲפִלּוּ מֵאָה פְּעָמִים מַשְׁמָע. תְּשִׁיבֵם אֵין לִי אֶלָּא לְבֵיתוֹ, לְגִנָּתוֹ, וּלְחוּרְבָתוֹ מִנַּיִן, תַּלְמוּד לוֹמַר "תְּשִּׁיבֵם" מִכָּל מָקוֹם. הֵיכֵי דָּמִי דְּמִינְטְרָא וְכִדְרַבִּי אֱלִיעֶזֶר, דְּאָמַר הַכֹּל צְרִיכִין דַּעַת בְּעָלִים חוּץ מֵהֲשָׁבַת אֲבֵדָה, שֶׁהַתּוֹרָה רִבְּתָה הֲשָׁבוֹת הַרְבֵּה, (כָּתוּב בְּרֶמֶז שנ"א).

הֶחֱזִירָהּ וּבָרְחָה הֶחֱזִירָהּ וּבָרְחָה אֲפִלּוּ חֲמִשָּׁה פְּעָמִים חַיָּב לְהַחֲזִירָהּ, שֶׁנֶּאֱמַר "הָשֵׁב תְּשִׁיבֵם". הֶחֱזִירָהּ לַמָּקוֹם עַד שֶׁרָאוּהָ אֲחֵרִים וְלֹא נִטְפְּלוּ בָּהּ. נִגְנְבָה אוֹ אָבְדָה חַיָּב בְּאַחֲרָיוּתָהּ עַד שֶׁיַּכְנִיסֶנָּה לִרְשׁוּתוֹ, לְכָךְ נֶאֱמַר "הָשֵׁב תְּשִׁיבֵם לְאָחִיךָ".

"וְאִם לֹא קָרוֹב אָחִיךָ" אֵין לִי אֶלָּא קָרוֹב וְרָחוֹק [אֵינוֹ מַכִּירוֹ מִנַּיִן, תַּלְמוּד לוֹמַר "וְלֹא יְדַעְתּוֹ"], וַאֲסַפְתּוֹ אֶל תּוֹךְ בֵּיתֶךָ וְלֹא לְבַיִת אַחֵר.

אָמַר אֶת הָאֲבֵדָה וְלֹא אָמַר סִימָנֶיהָ, הֲרֵי זֶה לֹא יִתֵּן. וְהָרַמַּאי אַף עַל פִּי שֶׁאָמַר סִימָנֶיהָ הֲרֵי זֶה לֹא יִתֵּן לוֹ, שֶׁנֶּאֱמַר "עַד דְּרֹשׁ אָחִיךָ אֹתוֹ". וְכִי תַעֲלֶה עַל דַּעְתְּךָ שֶׁיִּתְנֵהוּ לוֹ קֹדֶם שֶׁיִּתְּבָּעֶנּוּ, אֶלָּא דּוֹרְשֵׁהוּ אִם רַמַּאי הוּא אִם לָאו. תָּנוּ רַבָּנָן כָּל דָּבָר שֶׁעוֹשֶה וְאוֹכֵל יַעֲשֶׂה וְיֹאכַל, כְּגוֹן פָּרָה וַחֲמוֹר מְטַפֵּל בָּהֶן עַד שְׁנֵים עָשָׂר חֹדֶשׁ, מִכָּאן וָאֵילָךְ שָׁם דְּמֵיהֶן וּמַנִּיחָן. עֲגָלִים וּסְיָחִין מְטַפֵּל בָּהֶן שְׁלֹשָׁה חֲדָשִׁים, מִכָּאן וָאֵילָךְ שָׁם דְּמֵיהֶן וּמַנִּיחָן. אַוָּזִין וְתַרְנְגוֹלִין מְטַפֵּל בָּהֶן שְׁלֹשִׁים יוֹם, [מִכָּאן וָאֵילָךְ שָׁם דְּמֵיהֶן] וּמַנִּיחָן. תַּנְיָא אִידָךְ, תַּרְנְגֹלֶת כִּבְהֵמָה גַּסָּה מְטַפֵּל בָּהּ שְׁנֵים עָשָׂר חֹדֶשׁ, עֲגָלִים וּסְיָחִים שְׁלֹשִׁים יוֹם, אַוָּזִין וְתַרְנְגוֹלִין וְכָל דָּבָר שֶׁטִּפּוּלוֹ מְרֻבֶּה שְׁלֹשָׁה יָמִים. עֲגָלִים וּסְיָחִים אַעֲגָלִים וּסְיָחִים לֹא קַשּׁיָא הָא דְּרַעְיָא הָא דְּפִּטְמָא. אַוָּזִין וְתַרְנְגוֹלִין אַאַוָּזִין וְתַרְנְגוֹלִין לֹא קַשְּׁיָא הָא בְּרַבְרְבֵי הָא בְּזוּטְרֵי. תָּנוּ רַבָּנָן "וַהֲשֵׁבֹתָ לוֹ". רְאֵה הֵיאַךְ תְּשִׁיבֶנּוּ לוֹ שֶׁלֹּא יַאֲכִיל עֵגֶל לַעֲגָלִים. וּסְיָח לַסְּיָחִין, וְאַוָּזָא לַאַוָּזִין, וְתַרְנְגוֹל לַתַּרְנְגוֹלִין.

תָּנוּ רַבָּנָן מִנַּיִן לְרוֹאֶה חֲבֵרוֹ שֶׁהוּא טוֹבֵעַ בַּנָּהָר אוֹ חַיָּה גּוֹרַרְתּוֹ אוֹ לִסְטִים בָּאִין עָלָיו שֶׁהוּא חַיָּב לְהַצִּילוֹ (בְּנַפְשׁוֹ), תַּלְמוּד לוֹמַר  "לֹא תַעֲמֹד עַל דַּם רֵעֶךָ", הָא מֵהָכָא נָפְקָא מֵהָתָם נָפְקָא. אֲבֵדַת גּוּפוֹ מִנַּיִן, תַּלְמוּד לוֹמַר "וַהֲשֵׁבֹתוֹ לוֹ" אִי מֵהָתָם הֲוָה אֲמִינָא הַנֵּי מִלֵּי בְּנַפְשֵׁיהּ, אֲבָל מִיטְרַח וּמֵיגַר אַגּוּרֵי לָא, קָמַשְּׁמַע לָן.

אָמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יְהוֹצָדָק, מִנַּיִן לַאֲבֵדָה שֶׁשְּׁטָפָה נָהָר שֶׁמֻּתֶּרֶת, שֶׁנֶּאֱמַר "וְכֵן תַעֲשֶׂה לַחֲמוֹרוֹ" וְגוֹ' [לְכָל אֲבֵדַת אָחִיךָ אֲשֶׁר תֹּאבַד מִמֶּנּוּ וּמְצָאתָהּ.] מִי שֶׁאֲבוּדָה מִמֶּנּוּ וּמְצוּיָה אֵצֶל כָּל אָדָם, יָצְאָה זוֹ שֶׁהִיא אֲבוּדָה מִמֶּנּוּ וְאֵינָהּ מְצוּיָה אֵצֶל כָּל אָדָם. וְאִסּוּרָא דּוּמְיָא דְּהֶתֵּירָא, מַה הֶתֵּירָא בֵּין אִית בָּהּ סִימָן בֵּין לֵית בָּהּ סִימָן שָׁרְיָא, אַף אִסּוּרָא בֵּין אִית בָּהּ סִימָן בֵּין לֵית בָּהּ סִימָן אֲסוּרָה. וְהִלְכְתָא כְּוָותֵיהּ דְּאַבָּיֵי דְּיֵאוּשׁ שֶׁלֹּא מִדַּעַת לֹא הָוֵי יֵאוּשׁ.

אַף הַשִּׂמְלָה הָיְתָה בִּכְלַל "כָּל אֲבֵדַת אָחִיךָ". וְלָמָּה יָצָאת, לְהַקִּישׁ אֵלֶיהָ וְלוֹמַר לְךָ מַה שִּׂמְלָה מְיֻחֶדֶּת שֶׁיֵּשׁ בָּהּ סִימָנִין וְיֵשׁ לָהּ תּוֹבְעִין אַף כוּ' חַיָּב לְהַכְרִיז, וְכוּ', אָמַר רָבָא לָמָּה לִי לְמִיכְתַּב שׁוֹר וַחֲמוֹר שֶׂה וְשִׂמְלָה צְרִיכֵי, דְּאִי כָּתַב רַחֲמָנָא שִׂמְלָה הֲוָה אֲמִינָא הַנֵּי מִלֵּי בְּעֵדִים דְּגוּפָהּ אִי נַמִּי סִימָנִין דְּגוּפָה, אֲבָל חֲמוֹר בְּעֵדִים דְּאֻכָּף וּבְסִימָנֵי דְּאֻכָּף לָא מְהַדְּרִינָן, כָּתַב רַחֲמָנָא חֲמוֹר דְּאֲפִלּוּ בְּסִימָנֵי הָאֻכָּף, שׁוֹר לְגִיזַת זְנָבוֹ, שֶׂה לָמָּה לִי, אָמַר רָבָא, (שמות כא, לג) "חֲמוֹר" דְּבּוֹר לְרַבִּי יְהוּדָה, וְשֶׂה דְּאֲבֵדָה לְדִבְרֵי הַכֹּל, קַשְׁיָא.

תָּנוּ רַבָּנָן "אֲשֶׁר תֹּאבַד מִמֶּנּוּ" פְּרָט לַאֲבֵדָה שֶׁאֵין בָּהּ שָׁוֵה פְּרוּטָה, רַבִּי יְהוּדָה אוֹמֵר וּמְצָאתָהּ פְּרָט לְאֲבֵדָה שֶּׁאֵין בָּה שָּׁוֶה פְּרוּטָה. מַאי בֵּיְנַיְהוּ, אָמַר אַבַיֵי מַשְּׁמעָוּת דוֹרְשּׁין אִכָּא בֵּינַיְהוּ, מַר נַפְקָא לֵיהּ מֵאֲשֶּׂר תֹּאבַד, וּמַר סָבַר מִוּמָצָאתָהּ. רָבֶא אָמַר, פְּרוּטָה שֶׁהוּקְרָה וְהוּזְלָה וְהוּקְרָה אִיכָּא בֵּינַיְהוּ, מָאן דְּאָמַר מֵאֲשֶׁר תֹּאבַד אִיכָּא, מָאן דְּאָמַר מִוּמְצָאתָהּ בָּעִינָן דְּאִיכָּא שִׁעוּר מְצִיאָה מִשְּׁעַת אֲבֵדָה וְעַד שְׁעַת מְצִיאָה. וּמָאן דְּנָפְקָא לֵיהּ מֵאֲשֶׁר תֹּאבַד הַאי וּמְצָאתָהּ מַאי עָבִיד לֵיהּ מִיבָּעְיָא לֵיהּ לְכֶּדְרָבִינָא וּמְצָאתָהּ דְאָתָא לִיָדֵיהּ מַשְׁמָע. וּמָאן דְּנָפְקָא לֵיהּ מִוּמְצָאתָהּ הַאי אֲשֶׁר תֹּאבַד מַאי עָבִיד לֵיהּ, מִיבָּעֵי לֵיהּ לְכִדְרַבִּי יוֹחָנָן מִשּׁוּם רַבִּי שִׁמְעוֹן בֶּן יְהוֹצָדָק מִנַּיִן לַאֲבֵדָה שֶׁשְּׁטָפָהּ נָהָר וְכוּ' (כִּדְלִעֵיל). וְאִידָךְ דְּרַבִּי יוֹחָנָן מְנָא לֵיהּ, נָפְקָא לֵיהּ מֵאֲשֶׁר תֹּאבַד מִמֶּנּוּ. וְאִידָךְ, מִמֶּנּוּ לָא מַשְּׁמַע לֵיהּ. וְאִידָךְ הָא דְּרָבִינָא מְנָא לֵיהּ, נָפְקָא לֵיהּ מִוּמְצָאתָהּ.

אָמַר רָבָא רָאָה מַיִם שׁוֹטְפִין וּבָאִין הֲרֵי זֶה גּוֹדֵר בִּפְנֵיהֶם דְּאָמַר קְרָא לְכָל אֲבֵדַת אָחִיךָ. לְרַבּוֹת קַרְקַע.

אָמַר רַבִּי שִּׁמְעוֹן חֲסִידָא, גֵּזֶל כּוּתִי אָסוּר, אֲבֵדָתוֹ מֻתֶּרֶת. מִנַּיִן לְגוֹזֵל כּוּתִי שֶׁאָסוּר, שֶׁנֶּאֱמַר (לעיל ז, טז) "וְאָכַלְתָּ אֶת כָּל הָעַמִּים" וְגוֹ' בִּזְמַן שֶׁהֵן מְסוּרִין בְּיָדְךָ. אֲבֵדָתוֹ מֻתֶּרֶת, שֶׁנֶּאֱמַר "לְכָל אֲבֵדַת אָחִיךָ". לְאָחִיךָ אַתָּה מַחֲזִיר. וְאִי אַתָּה מַחֲזִיר לְכוּתִי. וְאֵימָא הַנֵּי מִלֵּי הֵיכָא דְּלָא אֲתָא לְיָדֵיהּ דְּלָא מִיחַיָיב לְאַהֲדוּרֵי בַּתְרָהּ כְּדִיִשְׂרָאֵל, אֲבָל הֵיכָא דְּאָתָא לְיָדֵיהּ לְכוּתִי נַמִּי לִיהַדְרֵיהּ, אָמַר רָבִינָא וּמְצָאתָהּ דְּאָתָא לְיָדֵיהּ מַשְׁמָע.

"לֹא תוּכַל לְהִתְעַלֵּם" [לִתֵּן עָלָיו בְּלֹא תַעֲשֶׂה].

{pפסוק דp}  "לֹא תִרְאֶה". זוֹ מִצְוַת לֹא תַעֲשֶׂה, (לִתֵּן עָלָיו בְּלֹא תַעֲשֶׂה) וּלְהַלָּן הוּא אוֹמֵר (שמות כג, ה) "כִּי תִרְאֶה" מִצְוַת עֲשֵׂה. אֵין לִי אֶלָּא חֲמוֹר אָחִיךָ חֲמוֹר שׂוֹנַאֲךָ מִנַּיִן תַּלְמוּד לוֹמַר "חֲמוֹר שׂוֹנַאֲךָ", מִכָּל מָקוֹם, אִם כֵּן לָמָּה נֶאֱמַר "אָחִיךָ", אֶלָּא מְלַמֵּד שֶׁלֹּא דִּבְּרָה תּוֹרָה אֶלָּא כְּנֶגֶד יֵצֶר הָרָע. אוֹ שׁוֹרוֹ נֹפְלִים. וְלֹא עוֹמְדִים. בַּדֶרֶךְ. וְלֹא בָרֶפֶת. מִכָּאן אָמְרוּ מְצָאָהּ בָּרֶפֶת אֵין חַיָּב בָּהּ, בִּרְשׁוּת הָרַבִּים חַיָּב בָּה וְהִתְעַלַּמְתָּ. פְּעָמִים שֶׁאַתָּה מִתְעַלֵּם וְכוּ' (כָּתוּב בֶּרֶמֶז שנ"ג). הָקֵם תָּקִים עִמּוֹ הֶעֱמִידָהּ וְנָפְלָה אֲפִלּוּ חֲמֵשׁ פְּעָמִים חַיָּב (כָּתוּב בֶּרֶמֶז שנ"א).

{pפסוק הp}  "לֹא יִהְיֶה כְלִי גֶּבֶר עַל אִשָּׁה". מַה תַּלְמוּד לוֹמַר אִם לְלַמֵּד שֶׁלֹּא יִלְבַּשׁ אִישׁ שִׂמְלַת אִשָּׁה וְאִשָּׁה שִׂמְלַת אִישׁ, הֲרֵי כְבָר נֶאֱמַר תוֹעֵבָה וְאֵין זֶה תוֹעֵבָה, אֶלָּא שֶׁלֹּא יִלְבַּשׁ אִישּׁ שִׂמְלַת אִשָּׁה וְיֵשֵׁב בֵּין הַנָּשִׁים וְאִשָּׁה שִׂמְלַת אִישׁ וְתֵשֵׁב בֵּין הָאֲנָשִׁים.

רַבִּי אֱלִיעֶזֶר בֶּן יַעֲקֹב אוֹמֵר, מִנַּיִן שֶׁלֹּא תֵּצֵא אִשָּׁה בִּכְלֵי זַיִן לַמִּלְחָמָה, תַּלְמוּד לוֹמַר "לֹא יִהְיֶה כְלִי גֶבֶר עַל אִשָּׁה וְלֹא יִלְבַּשׁ גֶּבֶר" וְגוֹ', שֶׁלֹּא יִתַקֵן אִישׁ בְּתִקּוּנֵי אִשָּׁה. תָּנוּ רַבָּנָן הַמַּעֲבִיר שְׂעַר בֵּית הַשֶּׁחִי וּבֵית הָעֶרְוָה, הֲרֵי זֶה עוֹבֵר מִשּׁוּם "לֹא יִהְיֶה כְלִי גֶבֶר עַל אִשָּׁה".

הַגּוֹזֵז שְׁתֵּי שְׂעָרוֹת בְּשַׁבָּת חַיָּב. וְכֵן לְקָרְחָה, רַבִּי אֱלִיעֶזֶר אוֹמֵר, אַחַת. וּמוֹדִים חֲכָמִים לְרַבִּי אֱלִיעֶזֶר בִּמְלַקֵּט לְבָנוֹת מִתּוֹךְ שְׁחוֹרוֹת שֶׁאֲפִלּוּ אַחַת חַיָּב. וְדָבָר זֶה אֲפִלּוּ בְּחֹל אָסוּר, מִשּׁוּם שֶׁנֶּאֱמַר "לֹא יִלְבַּשׁ גֶבֶר שִׂמְלַת אִשָּׁה".

"כִּי תוֹעֲבַת ה'" וְגוֹ', קָרוּי חֲמִשָּׁה שֵׁמוֹת, חֵרֶם, תּוֹעֵבָה, שָׂנְאוּי, מְשֻׁקָּץ, וְעָוֶל.

{pפסוק ו-זp}  הָעוֹשֶׂה מִצְוָה אַחַת מְטִיבִין לוֹ וּמַאֲרִיכִין לוֹ אֶת יָמָיו, אָמַר הַקָּדוֹשׁ בָּרוּךְ הוּא אִם קִּיַּמְתֶּם מִצְוַת שִׁלּוּחַ הַקַּן אֲפִלּוּ הָיִיתָ עָקָּר וְלֹא מוֹלִיד חַיֶּיךָ שֶׁאֲנִי פּוֹקֶדְךָ בְּבָנִים, שֶׁנֶּאֱמַר "שַׁלֵּחַ תְּשַׁלַּח" אִם עָשִׂיתָ כֵן וְאֶת הַבָּנִים תִּקַּח לָךָ. כִּי יִקָּרֵא קַן צִפּוֹר לְפָנֶיךָ זֶה שֶׁאָמַר הַכָּתוּב  "אֹרַח חַיִּים פֶּן תְּפַלֵּס", (כָּתוּב בֶּרֶמֶז רצ"ח).

"תָּנוּ רַבָּנָן". כִּי יִקָּרֵא מַה תַּלְמוּד לוֹמַר, לְפִי שֶׁנֶּאֱמַר "שַׁלֵּחַ תְּשַׁלַּח" וְגוֹ', יָכוֹל יַחֲזֹר בֶּהָרִים כְּדֵי שֶׁיִּמְצָא קֵן יְשַׁלְּחֶנָּה, תַּלְמוּד לוֹמַר "כִּי יִקָּרֵא" בִּמְאֹרָע לְפָנֶיךָ. קַן קַן מִכָּל מָקוֹם. צִפּוֹר. טְהוֹרָה וְלֹא טְמֵאָה. לְפָנֶיךָ הָרְשׁוּת הַיָּחִיד. בַּדֶּרֶךְ בִּרְשׁוּת הָרַבִּים, בְּאִילָנוֹת מִנַּיִן, תַּלְמוּד לוֹמַר "בְּכָל עֵץ". בְּבוֹרוֹת שִׁיחִין וּמְעָרוֹת מִנַּיִן, תַּלְמוּד לוֹמַר "אוֹ עַל הָאָרֶץ". וּמֵאַחַר שֶׁסּוֹפֵנוּ לְרַבּוֹת כָּל דָּבָר מַה תַּלְמוּד לוֹמַר "לְפָנֶיךָ בַּדֶּרֶךְ" לוֹמַר לְךָ מַה דֶּרֶךְ שֶׁאֵין קִנּוֹ בְּיָדְךָ, אַף כָּל שֶׁאֵין קִנּוֹ בְּיָדְךָ, מִכָּאן אָמְרוּ יוֹנֵי שׁוֹבָךְ וְיוֹנֵי עֲלִיָּה וְצִפּוֹרִים שֶׁקִּנְּנוּ בִּטְפִיחִים וּבְבִירוֹת. וְאַוָּזִין וְתַרְנְגוֹלִין שֶׁקִּנְּנוּ בְּתוֹךְ הַפַּרְדֵּס, חַיָּב לְשַׁלֵּחַ. קִנְּנוּ בְּתוֹךְ הַבַּיִת, וְכֵן יוֹנֵי הַדְרִסִיאוֹת פָּטוּר מִלְּשַׁלֵּחַ. אָמַר מַר, מַה דֶּרֶךְ שֶׁאֵין קִנּוֹ בְּיָדְךָ אַף. לָמָּה לִי מִכִּי יִקָּרֵא נָפְקָא, כִּי יִקָּרֵא פְּרָט לִמְזֻמָּן, וְעוֹד לְפָנֶיךָ לָמָּה לִי, אֶלָּא לְפָנֶיךָ לְאֲתוּיֵי שֶׁהָיוּ לְפָנֶיךָ וּמָרְדוּ, בַּדֶּרֶךְ כִּדְרַב יְהוּדָה דְּאָמַר הַמּוֹצֵא קַן בַּיָּם חַיָּב לְשַׁלֵּחַ, שֶׁנֶּאֱמַר (ישעיה מג, טז) "הַנֹּתֵן בַּיָּם דָּרֶךָ", אֶלָּא מֵעַתָּה מָצָא קַן בַּשָּׁמַיִם דִּכְתִיב  "דֶּרֶךְ הַנֶּשֶׁר בַּשָּׁמַיִם". הָכֵי נַמֵּי לִישְׁלָחָהּ, דֶּרֶךְ נֶשֶׁר אִקְרֵי, דֶּרֶךְ סְתָמָא לָא אִיקְרֵי. מָצָא קַן בְּרֹאשׁוֹ שֶׁל אָדָם מַהוּ, אֲמַר לֵיהּ (ש"ב טו, לב) "וַאֲדָמָה עַל רֹאשׁוֹ".

עוֹף טָמֵא רוֹבֵץ עַל בֵּיצֵי עוֹף טָהוֹר וְטָהוֹר רוֹבֵץ עַל בֵּיצֵי עוֹף טָמֵא פָּטוּר מִלְּשַׁלֵּחַ. בִּשְׁלָמָא עוֹף טָמֵא רוֹבֵץ עַל בֵּיצֵי עוֹף ָטהוֹר דְהָא צִפּוֹר בָּעִינָן וְלֵיכָּא, אלָּא טָהוֹר רוֹבֵץ עַל בֵּיצֵי עוֹף טָמֵא מַאי אִיכָּא לְמֵימַר הָא צִפּוֹר הוּא, כִּדְאָמַר רַב כַּהֲנָא תִּקַּח לָךְ וְלֹא לְכַלְבְּךָ, הָכָא נַמִּי תִּקַּח לָךְ וְלֹא לְכַלְבְּךָ. וְהֵיכָא אִיתְמַר דְּרַב כַּהֲנָא אַהָא, דְּתַנְיָא אֵם טְרֵפָה חַיָּב לְשַׁלֵּחַ, אֶפְרוֹחִין טְרֵפוֹת פָּטוּר מִלְּשַׁלֵּחַ, מִנָּא הָנֵי מִלֵּי, אָמַר רַב כַּהֲנָא דְּאָמַר קְרָא תִּקַּח לָךְ וְלֹא לְכַלְבְּךָ. וְלָקִישׁ אֵם טְרֵפָה לְאֶפְרוֹחִים, מָה אֶפְרוֹחִים טְרֵפוֹת לֹא אַף אֵם טְרֵפָה נַמִּי לֹא, אִם כֵּן צִפּוֹר לְמִעוּטֵי עוֹף טָמֵא לָמָּה לִי. וְהָאֵם רֹבֶצֶת. בָּעֵא רַבִּי יִרְמִיָּה מַטְלִית מַהוּ שֶׁתָּחֹץ, כְּנָפַיִם מַהוּ שֶׁיַּחֹצּוּ, בֵּיצִים מוּזָרוֹת מַהוֹ שֶׁיָּחֹצּוּ, שְׁנֵי סִדְרֵי בֵּיצִים זֶה עַל גַּבֵּי זֶה מַהוּ, זָכָר עַל גַּבֵּי בֵּיצִים וּנְקֵבָה עַל גַּבֵּי זָכָר מַהוּ, תֵּיקוּ.

אֵין שָׁם אֶלָּא אֶפְרוֹחַ אֶחָד אוֹ בֵּיצָה אַחַת חַיָּב לְשַׁלֵּחַ, שֶׁנֶּאֱמַר 'קַן' קַן מִכָּל מָקוֹם. הָיוּ שָׁם אֶפְרוֹחִים מַפְרִיחִים, אוֹ בֵּיצִים מוּזָרוֹת, פָּטוּר מִלְּשַׁלֵּחַ, שֶׁנֶּאֱמַר "וְהָאֵם רֹבֶצֶת עַל הָאֶפְרֹחִים אוֹ עַל הַבֵּיצִים". מָה אֶפְרוֹחִים בְּנֵי קַיָּמָא אַף בֵּיצִים בְּנֵי קַיָּמָא, יָצְאוּ מוּזָרוֹת וּמַה בֵּיצִים צְרִיכִין לְאִמָּן אָף אֶפְרוֹחִים, יָצְאוּ מַפְרִיחִין.

אָמַר לֵיהּ הַהוּא מִדְּרַבָּנַן לְרָבָא, אֵיְמָא אִיפְכָא, אֵין שָׁם אֶלָּא אֶפְרוֹחַ אֶחָד אוֹ בֵּיצָה אַחַת פָּטוּר מִלְּשַׁלֵּחַ, דְּבָעִינָן אֶפְרֹחִים אוֹ בֵיצִים וְלֵיכָּא. הָיוּ שָׁם אֶפְרוֹחִים מַפְרִיחִים אוֹ בֵיצִים מוּזָרוֹת חַיָּב לְשַׁלֵּחַ שֶׁנֶּאֱמַר "קַן" קַן מִכָּל מָקוֹם, אִם כֵּן לִכְתּוֹב קְרָא רֹבֶצֶת עֲלֵיהֶן. עַל הָאֶפְרֹחִים אוֹ עַל הַבֵּיצִים לָמָּה לִי, לְאַקּוּשֵׁי אֶפְרוֹחִים לְבֵיצִים וּבֵיצִים לְאֶפְרוֹחִים.

"לֹא תִקַּח הָאֵם עַל הַבָּנִים". הָאוֹמֵר עַל קַן צִפּוֹר יַגִּיעוּ רַחֲמֶיךָ, מְשַׁתְּקִין אוֹתוֹ, פְּלִיגֵי בָּהּ תְּרֵי אֲמוֹרָאי בְּמַעֲרָבָא, חָד אָמַר מִפְּנֵי שֶׁהוּא מַטִּיל קִנְאָה בְּמַעֲשֵׂה בְּרֵאשִׁית. וְחָד אָמַר מִפְּנֵי שֶׁהוּא עוֹשֶׂה מִדּוֹתָיו שֶׁל הַקָּדוֹשׁ בָּרוּךְ הוּא רַחֲמִים וְאֵינָם אֶלָּא גְּזֵרוֹת.

"וְהָאֵם רֹבֶצֶת". כְּשֶׁהִיא רוֹבֶצֶת עֲלֵיהֶם פְּרָט לִמְעוֹפֶפֶת. יָכוֹל אַף עַל פִּי שֶׁכְּנָפֶיהָ נוֹגְעִים בַּקַן תַּלְמוּד לוֹמַר "רוֹבֶצֶת". עַל הָאֶפרֹחִים אַף עַל פִּי שֶאֵינָה עִמָהֶם. מַאי תַּלְמוּדָא, מִדְּלָא כְּתִיב יוֹשֶׁבֶת. הָיְתָה יוֹשֶׁבֶת בֵּינֵיהֶם, פָּטוּר מִלְּשַׁלֵּחַ, עַל גַּבֵּיהֶן חַיָּב לְשַׁלֵּחַ. אָמַר רַב יְהוָּדה אָמַר רַב, הָיְתָה יוֹשֶׁבֶת בֵּין שְׁנֵי (רוֹכְבֵי) [רָבְדֵי] אִילָן רוֹאִין כָּל שֶׁאִלּוּ תִשָׁמֵט נוֹפֶלֶת עֲלֵיהֶן חַיָּב לְשַׁלֵּחַ. וְאִם לָאו פָּטוּר מִלְּשַׁלֵּחַ.

"לֹא תִקַּח הָאֵם עַל הַבָּנִים", מִכְּלַל (ויקרא יד, ד) שֶׁנֶּאֱמַר "וְלָקַח לַמִּטַּהֵר שְׁתֵּי צִפֳרִים חַיּוֹת טְהֹרֹת", יָכוֹל יִקָּחֶנָּה לְטַהֵר בָּהּ אֶת הַמְצֹרָע, תַּלְמוּד לוֹמַר "לֹא תִקַּח". לֹא תִקַּח הָאֵם עַל הַבָּנִים מִצְוַת לֹא תַעֲשֶׂה, שַׁלֵּחַ תְּשַׁלַּח אֶת הָאֵם מִצְוַת עֲשֵׂה. (כָּתוּב בֶּרֶמֶז שנ"א).

שִׁלּוּחַ הַקַּן נוֹהֵג בָּאָרֶץ. וּבְחוּצָה לָאָרֶץ, בִּפְנֵי הַבַּיִת וְשֶׁלֹּא בִּפְנֵי הַבַּיִת, בְּחֻלִּין אֲבָל לֹא בְּמֻקְדָּשִׁין, מֻקְדָּשִׁין מַאי טַעְמָא לָא, אֲמַר קְרָא שַׁלֵּחַ תְּשַׁלַּח אֶת הָאֵם בְּמִי שֶׁאַתָּה מְצֻוֶּה לְשַׁלְּחוֹ, יָצָא זֶה שֶׁאִי אַתָּה מְצֻוֶּה לְשַׁלְּחוֹ אֶלָּא לַהֲבִיאוֹ לִידֵי גִּזְבָּר. אָמַר רָבִינָא, הִילְכָךְ עוֹף [טָהוֹר] שֶׁהָרַג אֶת הַנֶּפֶשׁ פָּטוּר מִלְּשַׁלֵּחַ, מַאי טַעְמָא אָמַר קְרָא שַׁלֵּחַ תְּשַׁלַּח בְּמִי שֶׁאַתָּה מְצֻוֶּה לְשַׁלְּחוֹ, יָצָא זֶה שֶׁאִי אַתָּה מְצֻוֶּה לְשַׁלְּחוֹ אֶלָּא לַהֲבִיאוֹ לְבֵית דִּין. הֵיכִי דָמֵי, אִי דִּגָמַר דִּינֵיהּ בַּר קְטָלָא הוּא, אֶלָּא דְּלָא גָּמַר דִּינֵיהּ וּבָעֵי לְאַיתוּיֵיהּ לְבֵי דִּינָא וְקִיוּמֵי בֵּיהּ וּבִעַרְתָּ הָרָע מִקִּרְבֶּךָ. הַנֵּי מֻקְדָּשִׁין הֵיכִי דָמֵי, אִילֵימָא דְהַוָה לֵיהּ קַן בְּבֵיתֵיהּ וְאַקְדָּשֵׁיהּ מִי מֵיחַיָיב, כִּי יִקָּרֵא פְּרָט לְמְזֻמָּן אֶלָּא דְּחָזָא קֵן בְּעָלְמָא וְאַקְדָּשֵׁיהּ מִי מְיקַדְשָא.  "וְאִישׁ כִּי יַקְדִּישׁ אֶת בֵּיתוֹ" אֲמַר רַחֲמָנָא, מַה בֵּיתוֹ בִּרְשׁוּתוֹ אַף כָּל בִּרְשׁוּתוֹ, אֶלָּא דְּאַגְבְּהִינְהוּ לְאֶפְרוֹחִים וְאַקְדְּשִׁינְהוּ וַהֲדַר אַהַדְרִינְהוּ [הַאי אֲפִלּוּ] בְּחֻלִּין נַמִּי לָא מִיחַיָיב, דִּתְנַן נָטַל אֶת הַבָּנִים וְהֶחֱזִירָן לַקַּן וְאַחַר כָּךְ חָזְרָה הָאֵם עֲלֵיהֶן פָּטוּר מִלְּשַׁלֵּחַ, אֶלָּא דְּאַגְבְּהָה לָאֵם וְאַקְדְשׁה (דְּהָא חַיָּב) [וְהָדְרָה, מֵעִקָּרָא אִיחַיָיב לֵיהּ] בְּשִׁלּוּחַ, דְּתַנְיָא רַבִּי יוֹסֵי אוֹמֵר, הִקְדִּישׁ חַיָּה וְאַחַר כָּךְ שְׁחָטָהּ פָּטוּר מִלְּכַסּוֹת, שְׁחָטָהּ וְאַחַר כָּךְ הִקְדִּישָׁהּ חַיָּב לְכַסּוֹת, שֶׁכְּבָר נִתְחַיֵּב בְּכִסּוּי קֹדֶם שֶׁיָּבִיא לִידֵי הֶקְדֵּשׁ. רַב אָמַר בְּמַקְדִּישׁ פֵּרוֹת שׁוֹבְכוֹ וּמָרְדוּ. וּשְׁמוּאֵל אָמַר, בְּמַקְדִּישׁ תַּרְנְגָּלְתּוֹ לְבֶדֶק הַבַּיִת וּמָרְדָה. בִּשְׁלָמָא שְׁמוּאֵל לֹא אָמַר כְּרַב דְקָא מוֹקִים אֲפִלּוּ בְּקָדְשֵׁי בֶּדֶק הַבַּיִת, אֶלָּא רַב מַאי טַעְמָא לֹא אָמַר כִּשְׁמוּאֵל, אָמַר לְךָ רַב דַּוְקָא פֵּרוֹת שׁוֹבְכוֹ דְּקָדְשֵׁי מִזְבֵּחַ נִינְהוּ דְּכֵיוָן דְּקָדְשֵׁי קְדֻשַּׁת הַגּוּף לָא פַּקְעָא קְדֻשָּׁתַיְהוּ אֲבָל קָדְשֵׁי בֶּדֶק הַבַּיִת דִּקְדֻשַּׁת דָּמִים בְּעָלְמָא הוּא דְּקָדִישׁ כֵּיוָן דְּמָרְדָה פָּקְעָא קְדֻשָּׁתַיְהוּ. וּשְׁמוּאֵל אָמַר כָּל הֵיכָא דְּאִיתְנְהוּ בִּי גָזָא דְּרַחֲמָנָא אִיתְנְהוּ דִּכְתִיב (תהלים כד, א) "לַה' הָאָרֶץ וּמְלוֹאָהּ".

קוֹרֵא זָכָר, רַבִּי אֱלִיעֶזֶר מְחַיֵּב. וַחֲכָמִים פּוֹטְרִין, אָמַר רַבִּי אַבָּהוּ מַאי טַעְמָא דְּרַבִּי אֱלִיעֶזֶר, אָתְיָא דְּגִירָה דְּגִירָה, כְּתִיב הָכָא (ירמיה יז, יא) "קֹרֵא דָּגָר" וּכְתִיב הָתָם (ישעי' לד, טו) "וּבָקְעָה וְדָגְרָה בְּצִלָּהּ". אָמַר רַבִּי אֶלְעָזָר מַחֲלֹקֶת בְּקוֹרֵא זָכָר, אֲבָל בְּקוֹרֵא נְקֵבָה דִּבְרֵי הַכֹּל פָּטוּר. [חַיָּב].

{pפסוק זp}  שִׁלְּחָהּ וְחָזְרָה, שִׁלְּחָהּ וְחָזְרָה, אֲפִלּוּ אַרְבָּעָה וַחֲמִשָּׁה פְּעָמִים חַיָּב, שֶׁנֶּאֱמַר "שַׁלֵּחַ תְּשַׁלַּח". נָטַל אֶת הַבָּנִים וְהֶחֱזִירָן וְאַחַר כָּךְ חָזְרָה הָאֵם עֲלֵיהֶן פָּטוּר מִלְּשַׁלֵּחַ. אֲמַר לֵיהּ הַהוּא מְרַבָּנַן לְרָבָא וְאֵימָא שַׁלֵּחַ חָדָא זִימְנָא, תְּשַׁלַּח תְּרֵי זִימְנֵי, אָמַר לֵיהּ שַׁלֵּחַ אֲפִלּוּ מֵאָה פְּעָמִים. תְּשַׁלַּח אֵין לִי אֶלָּא לִדְבַר הָרְשׁוּת, לִדְבַר מִצְוָה מִנַּיִן, תַּלְמוּד לוֹמַר "תְּשַׁלַּח" מִכָּל מָקוֹם, אֶלָּא טַעְמָא דְכָתַב רַחֲמָנָא (שַׁלֵּחַ) תְּשַׁלַּח הָא לָאו הָכִי הֲוָה אֲמִינָא לִדְבָר מִצְוָה לֹא. עֲשֵׂה וְלֹא תַעֲשֶׂה הוּא. וְאֵין עֲשֵׂה דּוֹחֶה לֹא תַעֲשֶׂה וַעֲשֵׂה. אָמַר מַר בַּר רַב אַשִׁי כְּגוֹן שֶׁנְּטָלָהּ עַל מְנָת לְשַׁלְּחָהּ דְּלָאו לֵיכָּא, עֲשֵׂה הוּא דְּאִיכָּא. וְלֵיתֵי עֲשֵׂה וְלִידְחֵי עֲשֵׂה. מַאי אוּלְמָא דְּהַאי מֵהַאי. אִיצְטְרִיךְ סָלְקָא דַעְתָּךְ אֲמִינָא הוֹאִיל וְאָמַר מַר גָּדוֹל הַשָּׁלוֹם שֶׁבֵּין אִישׁ לְאִשְׁתּוֹ שֶׁהֲרֵי אָמְרָה תּוֹרָה שְׁמִי שֶׁנִּכְתַּב בִּקְדֻּשָּׁה יִמָּחֶה עַל הַמַּיִם וְהַאי מְצֹרָע נַמֵּי כֵּיוָן דְּכַמָּה דְּלָא מִיטְהַר אָסוּר בְתַשְׁמִישׁ הַמִּטָּה דִּכְתִיב  "וְיָשַׁב מִחוּץ לְאָהֳלוֹ שִׁבְעַת יָמִים". לֵיתֵי עֲשֵׂה וְלִידְחֵי עַשֵׂה קָמַשְּׁמַע לָן.

הַנּוֹטֵל אֵם עַל הַבָּנִים, רַבִּי יְהוּדָה אוֹמֵר לוֹקֶה וְאֵינוֹ מְשַׁלֵּחַ. וַחֲכָמִים אוֹמְרִים, מְשַׁלֵּחַ וְאֵינוֹ לוֹקֶה, זֶה הַכְלָל כָּל מִצְוַת לֹא תַעֲשֶׂה שֶׁיֵּשׁ בָּהּ קוּם עֲשֵׂה אֵין לוֹקִין עָלֶיהָ. בְּעַלְמָא קָסָבַר רַבִּי יְהוּדָה לָאו שֶׁנִּתָּק לַעֲשֵׂה אֵין לוֹקִין עָלָיו, וְהָכָא הַיְנוּ טַעְמָא, מִשּׁוּם דְּקָסָבַר שַׁלֵּחַ מֵעִקָּרָא מַשְׁמָע. עַד כַּמָּה מְשַׁלְּחָהּ, עַד שֶׁתֵּצֵא מִתַּחַת יָדוֹ. וּבַמֶּה מְשַׁלְּחָהּ, רַב הוּנָא אָמַר בְּרַגְלֶיהָ, רַב יְהוּדָה אָמַר בְּגַּפֶּיהָ. רַב הוּנָא אָמַר בְּרַגְלֶיהָ, דִּכְתִיב (ישעיה לב, כ) "מְשַׁלְחֵי רֶגֶל הַשּׁוֹר וְהַחֲמֹר". וְרַב יְהוּדָה אָמַר בְּגַפֶּיהָ, רֶגֶל דְּהָא גַּפֶּיהָ נִינְהוּ.

וּמַה מִצְוָה קַלָּה שֶׁהִיא בְאִסָּר אָמְרָה תּוֹרָה לְמַען יִיטַב לָךְ וְהַאֲרַכְתָּ יָמִים. קַל וְחֹמֶר לְמִצְווֹת חֲמוּרוֹת שֶׁבַּתּוֹרָה. תַּנְיָא רַבִּי יַעֲקֹב אוֹמֵר, אֵין לְךָ כָּל מִצְוָה וּמִצְוָה שֶׁהִיא כְּתוּבָה בַּתּוֹרָה שֶׁמַּתַּן שְׂכָרָהּ בְּצִדָּה שֶׁאֵין תְּחִיַּת הַמֵּתִים תְּלוּיָה בָּה, שֶׁנֶּאֱמַר "לְמַעַן יִיטַב לָךָ" לְעוֹלָם שֶׁכֻּלּוֹ טוֹב וְהַאֲרַכְתָּ יָמִים. לְעוֹלָם שֶׁכֻּלּוֹ אָרֹךְ.

"וְהַאֲרַכְתָּ יָמִים". אָמַר רַבִּי חִיָּא, וּמָה אִם הַצִּפּוֹר שֶׁאֵין לָהּ זְכוּת אָבוֹת וְלֹא שְׁבוּעוֹת וּבְרִיתוֹת, בָּנֶיהָ מְכַפְּרִין עָלֶיהָ, בְּנֵי אַבְרָהָם יִצְחָק וְיַעֲקֹב שֶׁיֵּשׁ לָהֶם זְכוּת אָבוֹת וּבְרִיתוֹת וּשְׁבוּעוֹת עַל אַחַת כַּמָּה וְכַמָּה שֶׁאִם סָרַח אֶחָד מֵהֶם שֶׁהוּא מְכַפֵּר עֲלֵיהֶן לֶעָתִיד לָבוֹא.

אָמַר רַבִּי בֶּרֶכְיָה יֵשׁ מַזִּיק שֶׁהוּא שָׁט כַּחֵץ וְטָס כָּעוֹף  שֶׁנֶּאֱמַר "מֵחֵץ יָעוּף יוֹמָם". אָמַר הַקָּדוֹשׁ בָּרוּךְ הוּא אִם קִיַּמְתָּ מִצְוַת שִׁלּוּחַ הַקֵּן אֲנִי מַצִּילְךָ מִמֶּנּוּ.

"שַׁלֵּחַ תְּשַׁלַּח" אִם קִיַּמְתָּ הַמִּצְוָה הַזֹּאת אָבִיא מֶלֶךְ הַמָּשִׁיחַ, שֶׁנֶּאֱמַר (ישעי' לב, כ) "מְשַׁלְּחֵי רֶגֶל" וְגוֹ'. וּמְמַהֵר אֶת אֵלִיָּהוּ ז"ל שֶׁיָּבוֹא, שֶׁנֶּאֱמַר (מלאכי ג, כג-כד) "הִנֵּה אָנֹכִי שֹׁלֵחַ לָכֶם אֶת אֵלִיָּה וְגוֹ' וְהֵשִׁיב לֵב אָבוֹת עַל בָּנִים".

{pפסוק חp}  "כִּי תִבְנֶה" אֵין לִי אֶלָּא בּוֹנֶה, לָקַח וְיָרַשׁ וְנִתַּן לוֹ בְּמַתָּנָה מִנַּיִן, תַּלְמוּד לוֹמַר "בַּיִת" מִכָּל מָקוֹם. [בַּיִת] אֵין לִי אֶלָּא בַּיִת, מִנַּיִן הַבּוֹנֶה בֵּית הַתֶּבֶן, וּבֵית הַבָּקָר, וּבֵית הָעֵצִים, וּבֵית הָאוֹצָרוֹת, תַּלְמוּד לוֹמַר "וְלֹא תָשִׂים דָּמִים בְּבֵיתֶךָ". יָכוֹל אַף בּוֹנֶה בֵּית שַׁעַר, אַכְסַדְרָה, וּמִרְפֶּסֶת, תַּלְמוּד לוֹמַר "בַּיִת". מַה בַּיִת מְיֻחָד שֶׁהוּא בֵּית דִּירָה, יָצְאוּ אֵלּוּ שֶׁאֵינָן בֵּית דִּירָה. וְעָשִׂיתָ מַעֲקֶה לְגַגֶּךָ אֵין לִי אֶלָּא גַּג, מִנַּיִן לְרַבּוֹת בּוֹרוֹת שִׁיחִין וּמְעָרוֹת חֲרִיצִין וּנְעִיצִים, תַּלְמוּד לוֹמַר "וְלֹא תָשִׂים דָּמִים בְּבֵיתֶךָ", אִם כֵן לָמָּה נֶאֱמַר גַּג. פְּרָט לְכֶּבֶשׁ בַּיִת לְרַבּוֹת הֵיכָל, גַּג פְּרָט לְאוּלָם. חָדָשׁ, רַבִּי אוֹמֵר מִשְּׁעַת חִדּוּשׁוֹ עֲשֵׂה לוֹ מַעֲקֶה. כַּמָּה הוּא מְקוֹם מַעַגָּלוֹ שְׁלֹשָׁה טְפָחִים, בֵּית דוֹרסוֹ עֶשֶׂר. וְעָשִׂיתָ מַעֲקֶה לְגַגֶּךָ, מִצְוַת עֲשֵׂה וְלֹא תָשִׂים דָּמִים בְּבֵיתֶךָ, מִצְוַת לֹא תַעֲשֶׂה.

"כִּי יִפֹּל הַנֹּפֵל מֶמֶּנּוּ". רָאוּי זֶה לִפֹּל אֶלָּא שֶׁמְּגַלְגְּלִין זְכוּת עַל יְדֵי זַכַּאי וְחוֹבָה עַל יְדֵי חַיָּב. מִמֶּנּוּ וְלֹא לְתוֹכוֹ, שֶׁאִם הָיְתָה רְשׁוּת הָרַבִּים גָּבוֹהַּ מִמֶּנּוּ עֶשֶׂר טְפָחִים וְנָפַל מִמֶּנּוּ לְתוֹכוֹ פָּטוּר, שֶׁנֶּאֱמַר "מִמֶּנּוּ" וְלֹא לְתוֹכוֹ. דָּבָר אַחֵר "כִּי תִבְנֶה", רַבִּי יִשְׁמָעֵאל אוֹמֵר, בָּא הַכָּתוּב לְלַמֶּדְךָ כֵּיצַד הוּא נִדּוֹן, שֶׁנֶּאֱמַר  "כִּי גַם לֹא יֵדַע הָאָדָם אֶת עִתּוֹ כַּדָּגִים שֶׁנֶּאֱחָזִים" וְגוֹ'. כִּי תִבְנֶה בַּיִת חָדָשׁ, בַּיִת שֶׁאֵין בּוֹ אַרְבַּע אַמּוֹת עַל אַרְבַּע אַמּוֹת אֵין חוֹזְרִין עָלָיו מְעוֹרְכֵי הַמִלְחָמָה. (כָּתוּב בֶּרֶמֶז תקס"ה).

תַּנְיָא רַבִּי נָתָן אוֹמֵר מִנַּיִן שֶׁלֹּא יְגַדֵּל אָדָם כֶּלֶב רַע בְּתוֹךְ בֵּיתוֹ, וְלֹא יַעֲמִיד סֻלָּם רָעוּעַ בְּתוֹךְ בֵּיתוֹ, תַּלְמוּד לוֹמַר "וְלֹא תָשִׂים דָּמִים בְּבֵיתֶךָ".

אָמַר רַבִּי יִצְחָק בְּרֵיהּ דְּרַב יְהוּדָה לְעוֹלָם יְבַקֵּשׁ אָדָם רַחֲמִים שֶׁלֹּא יֶחֱלֶה, שֶׁאִם יֶחֱלֶה אוֹמְרִים לוֹ הָבֵא זְכוּת וְהִפָּטֵר, שֶׁנֶּאֱמַר "כִּי יִפֹּל הַנֹּפֵל" רָאוּי הָיָה לִפֹּל מִשֵּׁשֶׁת יְמֵי בְּרֵאשִׁית, מִּכְדֵּי לֹא נָפַל וְהַכָּתוּב קְרָאוֹ נֹפֵל, אֶלָּא שֶׁמְּגַלְגְּלִין זְכוּת עַל יְדֵי זַכַּאי וְחוֹבָה עַל יְדֵי חַיָּב.

"מַעֲקֶה" אַף עַל גַּב דְּכָתַב רַחֲמָנָא "לְגַגֶּךָ" דִּידָךָ אִין דְּשֻׁתָּפִין לָא, כָּתַב רַחֲמָנָא 'כִּי יִפֹּל הַנֹּפֵל מִמֶּנּוּ', אֶלָּא גַגֶּךָ לָמָּה לִי, לְמִעוּטֵי בָּתֵּי כְנֵסִיּוֹת וּבָתֵי מִדְרָשׁוֹת.

{pפסוק טp}  "לֹא תִזְרַע כַּרְמְךָ כִּלְאָיִם", מָה אֲנִי צָרִיךְ. וַהֲלֹא כְּבָר נֶאֱמַר (ויקרא יט, יט) "שָׂדְךָ לֹא תִזְרַע כִּלְאָיִם", מְלַמֵּד שֶׁכָּל הַמְקַיֵּם כִּלְאַיִם בְּכֶרֶם עוֹבֵר בִּשְׁנֵי לָאוִין. אֵין לִי אֶלָּא כֶּרֶם שָׁלֵם, מִנַּיִן אֲפִלּוּ כֶּרֶם יְחִידִי. וְעוֹשֶׂה פֵּרוֹת, תַּלְמוּד לוֹמַר "כֶּרֶם" מִכָּל מָקוֹם. וּמִנַּיִן לְכִלְאֵי הַכֶּרֶם שֶׁאָסוּר בַּהֲנָאָה, נֶאֱמַר כָּאן "קֹדֶשׁ". וְנֶאֱמַר לְהַלָּן "קֹדֶשׁ". מַה לְּהַלָּן אִסּוּר הֲנָאָה, אַף כָּאן אִסוּר הֲנָאָה. פֶּן תִּקְדַּשׁ הַמְלֵאָה הַזֶּרַע. מֵאֵימָתַי הַמְלֵאָה מִתְקַדֶּשֶׁת מִשְׁתַּשְׁרִישׁ, וַעֲנָבִים מִשֶׁיַּעֲשׂוּ כְּפוֹל הַלָּבָן. זֶרַע. פְּרָט לְזֶרַע הַיּוֹצֵא מִבֵּית הַזְּבָלִים, אוֹ עִם הַמַּיִם, הַזּוֹרֵעַ וְהָרוּחַ מְסָעַרְתּוֹ, יָכוֹל שֶׁאֲנִי (מְרַבֶּה) [מוֹצִיא] הַזּוֹרֵעַ וְהָרוּחַ מְסַיַּעְתּוֹ, תַּלְמוּד לוֹמַר "אֲשֶׁר תִּזְרָע".

הַמְקַיֵּם קוֹצִים בְּכֶרֶם רַבִּי אֱלִיעֶזֶר אוֹמֵר קֹדֶשׁ. שֶׁנֶּאֱמַר "אֲשֶׁר תִּזְרָע". וַחֲכָמִים אוֹמְרִים זֶרַע פְּרָט לִמְקַיֵּם קוֹצִים בַּכֶּרֶם. וּתְבוּאַת הַכֶּרֶם. מֵאֵימָתַי הַתְּבוּאָה מִתְקַדֶּשֶׁת מִשְׁתַּשְׁרִישׁ. וַעֲנָבִים מִשֶּׁיַּעֲשׂוּ כְּפוּל הַלָּבָן. אֵין לִי אֶלָּא כֶּרֶם שֶׁהוּא עוֹשֶׂה פֵּרוֹת, שֶׁאֵין עוֹשֶׂה פֵּרוֹת מִנַּיִן, תַּלְמוּד לוֹמַר "כֶּרֶם" מִכָּל מָקוֹם אֵין לִי אֶלָּא כֶּרֶם שֶׁלְּךָ כֶּרֶם שֶׁל אֲחֵרִים מִנַּיִן תַּלְמוּד לוֹמַר "לֹא תִזְרַע כַּרְמְךָ" מִכָּל מָקוֹם. הִמְתִּיחַ זְמוֹרָה שֶׁל גֶּפֶן עַל גַּבֵּי זְרָעִים אֲפִילוּ אַמָּה עַל אַמָּה הַגֶּפֶן אֲסוּרָה הִיא וּפֵרוֹתֶיהָ, (יָכוֹל לֹא יַחֲרוֹשׁ עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ, תַּלְמוּד לוֹמַר "יַחְדָּו" אֲבָל זֶה בִּפְנֵי עַצְמוֹ וְזֶה בִּפְנֵי עַצְמוֹ מֻתָּר). דָּבָר אַחֵר "לֹא תִזְרַע [כַּרְמְךָ] כִּלְאָיִם", לְחַיֵּב מִשּׁוּם כֶּרֶם וּמִשּׁוּם שָׂדֶה. (דָּבָר אַחֵר) פֶּן תִּקְדַּשׁ הַמְלֵאָה. פֶּן תֵּאָסֵר הַמְּלֵאָה, כְּדִבְרֵי רַבִּי יְהוּדָה. אֲשֶׁר תִזְרָע אֵין לִי אֶלָּא שֶׁזָּרַע הוּא זָרַע חֲבֵרוֹ וְרָצָה לְקַיְּמוֹ מִנַּיִן, תַּלְמוּד לוֹמַר "תִּזְרָע" מִכָּל מָקוֹם.

הַמְקַדֵּשׁ בְּכִלְאֵי הַכֶּרֶם אֵינָהּ מְקֻדֶּשֶׁת, שֶׁנֶּאֱמַר "פֶּן תִּקְדַּשׁ", פֶּן תֵּאָסֵר.

כִּלְאֵי הַכֶּרֶם עִקָּרָן נֶאֱסָרִין, הוֹאִיל וְהָיְתָה לָהֶן שְׁעַת הַכֹּשֶׁר קֹדֶם הַשְׁרָשָׁה. מָתִיב רַב שְׁמַעְיָה, הַמַּעֲבִיר עָצִיץ נָקוּב בְּכֶרֶם, אִם הוֹסִיף מָאתָים אָסוּר, הוֹסִיף אִין לֹא הוֹסִיף לֹא, אָמַר רָבָא תְּרֵי קְרָאֵי כְּתִיבֵי, כְּתִיב "הַמְלֵאָה", וּכְתִיב "הַזֶּרַע", הָא כֵּיצַד זָרוּעַ מֵעִקָּרָא בְּהַשְׁרָשָׁה, זָרוּעַ וּבָא הוֹסִיף אִין לֹא הוֹסִיף לָא.

{pפסוק יp} {rרמז תתקלאr}  "לֹא תַחֲרֹשׁ בְּשׁוֹר וּבַחֲמֹר", אָדָם מֻתָּר עִם כֻּלָּן לַחֲרֹשׁ וְלִמְשֹׁךְ, לֹא אָסְרָה תּוֹרָה אֶלָּא שְׁתֵּי בְּהֵמוֹת, שֶׁנֶּאֱמַר "לֹא תַחֲרֹשׁ בְּשׁוֹר וּבַחֲמֹר יַחְדָּו".

אֶחָד שׁוֹר וְאֶחָד כָּל בְּהֵמָה לִנְפִילַת הַבּוֹר, וּלְהַפְרָשַׁת הַר סִינַי כוּ', כִּלְאַיִם דַּחֲרִישָׁה יָלִף שׁוֹר שׁוֹר מִשַּׁבָּת. (כָּתוּב בֶּרֶמֶז רפ"א).

"לֹא תַחֲרֹשׁ בְּשׁוֹר וּבַחֲמֹר", יָכוֹל לְעוֹלָם, כְּשֶׁהוּא אוֹמֵר (שמות כג, יב) "לְמַעַן יָנוּחַ שׁוֹרְךָ וַחֲמֹרֶךָ", [כְּבָר] שׁוֹר וַחֲמוֹר עוֹשִׂין מְלָאכָה, אִם כֵּן לָמָּה נֶאֱמַר "לֹא תַחְרֹשּׁ בְּשׁוֹר וּבַחֲמֹר", [יָכוֹל לֹא יַחֲרֹשׁ עִם זֶה בִּפְנֵי עַצְמוֹ וְעִם זֶה בִּפְנֵי עַצְמוֹ, תַּלְמוּד לוֹמַר "יַחְדָּו", אֲבָל זֶה בִּפְנֵי עַצְמוֹ וְזֶה בִּפְנֵי עַצְמוֹ מֻתָּר.] אֵין לִי אֶלָּא בְּשּׂוֹר וּבַּחֲמוֹר מנַּיִן לְרַבּוֹת שְּׁאֳר בְּהֵמָה חַיָה וְעוֹף, תַּלְמוּד לוֹמַר "לֹא תַּחֲרֹשׁ" מכָּל מָקוֹם. אִם כֵּן לָמָּה נֶאֳמַר "בְּשּׁוֹר וּבַחֲמוֹר", בְּשׁוֹר וּבַחֲמוֹר אִי אַתָּה חוֹרֵשׁ אֲבָל אַתָּה חוֹרֵשׁ בְּאָדָם וּבַחֲמוֹר. [דָּבָר אַחֵר] לֹא תַחֲרֹשׁ אֵין לִי אֶלָּא חוֹרֵשׁ, מִנַּיִן לְרַבּוֹת הַדָּשׁ. וְיוֹשֵׁב בְּקָרוֹן, וְהַיּוֹצֵא וְהַמַּנְהִיג, תַּלְמוּד לוֹמַר "יַחְדָּו" מִכָּל מָקוֹם. רַבִּי מֵאִיר פּוֹטֵר בְּיוֹשֵׁב [בְּקָרוֹן]. יַחְדָּו פְּרָט (לְרַמָּךְ) [לְפֶרֶד] יַחְדָּו, פְּרָט לְקוֹשֵׁר אֶת הַסוּס בְּצִדֵּי קָרוֹן, אוֹ לְאַחַר הַקָּרוֹן. וְאֶת הדֻלוּפְקֶס לַגְּמַלִּים.

הַבָּא עַל הַכּוּתִית חַיָּב עָלֶיהָ מִשּׁוּם (אַרְבַּע) [אַרְבָּעָה עָשָׂר] לָאוִין מִשּׁוּם (לעיל פסוק ט) לֹא תִזְרַע כַּרְמְךָ כִּלְאָיִם, מִשּׁוּם לֹא תַחֲרֹשׁ בְּשׁוֹר וּבַחֲמֹר יַחְדָּו,  לֹא תִלְבַּשׁ שַׁעְטְנֵז, (שמות כ, יג-יד) "לֹא תִרְצָח, לֹא תִנְאָף, לֹא תִגְנֹב, לֹא תַעֲנֶה, לֹא תַחְמֹד", מִשּׁוּם שִׁפְחָה, מִשּׁוּם כּוּתִית, מִשּׁוּם נִדָּה, מִשּׁוּם אֵשֶׁת אִישׁ, מִשּׁוּם אֵשֶׁת אָב, וּמִשּׁוּם אֵשֶׁת אָח. וְאִם הָיָה יִשְׂרָאֵל שֶׁחִלֵּל עַצְמוֹ וְאֶת זַרְעוֹ בְּכוּתִית, אַל יְהִי לוֹ  עֵר בַּחֲכָמִים "וְעֹנֶה" בַּתַּלְמִידִים. וְאִם הָיָה כֹּהֵן אַל יְהִי לוֹ בֵּן "מַגִּישׁ מִנְחָה לַה' צְבָאוֹת" רַבִּי אַחָא בַּר יֹאשִׁיָּה אָמַר אַל תִסְתַּכֵּל בְּנָשִׁים שֶׁלֹּא תָבוֹא לִדְבַר עֶרְוָה, וַחֲכָמִים אוֹמְרִים, כָּל מִי שֶׁיֵּשׁ לוֹ בֹּשֶׁת פָּנִים לֹא בִּמְהֵרָה הוּא חוֹטֵא, שֶׁנֶּאֱמַר (שמות כ, יז) "וּבַּעֲבוּר תִּהְיֶה יִרְאָתוֹ עַל פְּנֵיכֶם לְבִלְתִּי תֶחֱטָאוּ" וְכָל מִי שֶׁאֵין לוֹ בֹּשֶׁת פָּנִים בִּמְהֵרָה הוּא חוֹטֵא, שֶׁנֶּאֱמַר (ישעי' ג, ט) "הַכָּרַת פְּנֵיהֶם עָנְתָה בָּם וְחַטָּאתָם כִּסְדּוֹם הִגִּידוּ". (כָּתוּב בֶּרֶמֶז ש"א). כָּל הָרוֹאֶה דְּבַר עֶרְוָה וְאֵינוֹ זָן אֶת עֵינָיו מִמֶּנָּה זוֹכֶה וְנֶהֱנֶה מִזִּיו הַשְּׁכִינָה, שֶׁנֶּאֱמַר  "וְעֹצֵם עֵינָיו מֵרְאוֹת בְּרָע" מַה כְּתִיב אַחֲרָיו (שם, יז) "מֶלֶךְ בְּיָפְיוֹ תֶּחֱזֶינָה עֵינֶיךָ".

{pפסוק יא-יבp} {rרמז תתקלבr}  "לֹא תִלְבַּשׁ שַׁעַטְנֵז גְּדִלִּים תַעֲשֶׂה לָךְ", נֶאֱמַר בְּדִבּוּר אֶחָד. (כָּתוּב בֶּרֶמֶז רצ"ה).

הַתּוֹכֵף בְּצֶמֶר וּפִשְׁתִּים תְּכִיפָה אַחַת אֵינוֹ חִבּוּר, שֶׁנֶּאֱמַר "לֹא תִלְבַּשׁ שַׁעַטְנֵז צֶמֶר וּפִשְׁתִּים יַחְדָּו".

"לֹא תִלְבַּשׁ שַׁעַטְנֵז גְּדִלִים תַעֲשֶׂה לָךְ" אָתֵי עֲשֵׂה וְדָחֵי לֹא תַעֲשֶׂה. וְאֵימָא הַנֵּי מִלֵּי לֹא תַעֲשֶׂה גְּרֵידָא, לֹא תַעֲשֶׂה שֶׁיֵּשׁ בּוֹ כָּרֵת מִי דָחֵי, אָטוֹ עֲשֵׂה דְּדָחֵי לֹא תַעֲשֶׂה לָאו לֹא תַעֲשֶׂה חָמוּר מִנֵּיהּ וְקָא אָתֵי עֲשֵׂה וְדָחֵי לֹא תַעֲשֶׂה, מַה לִּי חוּמְרָא זוּטָא מַה לִּי חוּמְרָא רַבָּא. רָבָא אֲמַר, אֵין עֲשֵׂה דּוֹחֶה לֹא תַעֲשֶׂה שֶׁיֵּשׁ בּוֹ כָּרֵת.

"לֹא תִלְבַּשׁ שַׁעַטְנֵז גְּדִלִים תַעֲשֶׂה לָּךְ". לְהַתִּיר כִּלְאַיִם בְּצִיצִית, דְּאָמַר רַבִּי אֶלְעָזָר סְמוּכִים מִן הַתּוֹרָה מִנַּיִן, דִּכְתִיב (תהלים קיא, ח) "סְמוּכִים לָעַד לְעוֹלָם" וגְוֹ'. וְאָמַר רַב שֵׁשֶׁת מִשּׁוּם רַבִּי אֶלְעָזָר בֶּן עֲזַרְיָה, מִנַּיִן לִיבָמָה שֶׁנָּפְלָה לִפְנֵי מֻכֵּה שְׁחִין שֶׁאֵין חוֹסְמִין אוֹתָהּ בְּפָנָיו, דִּכְתִיב (להלן כה, ד) "לֹא תַחְסֹם שׁוֹר בְּדִישׁוֹ" וּסְמִיךְ לֵיהּ  "כִּי יֵשְׁבוּ אַחִים יַחְדָּו" וְאָמַר רַב יוֹסֵף, אֲפִלּוּ לְמָאן דְּלָא דָּרִישׁ סְמוּכִין בְּעָלְמָא בְּמִשְׁנֵּה תּוֹרָה דָּרִישׁ" דְּהָא רַבִּי יְהוּדָה בְּעָלְמָא לָא דָּרִישׁ וְכוּ.' וּבְמִשְׁנֵה תּוֹרָה מַאי טַעְמָא דְּדָרִישׁ אִי בָּעִית אֵימָא מִשּׁוּם דְּמוּכָח דְּאִם כֵּן לִיכְתְבָהּ "וְלֹא יְגַלֶּה כְּנַף אָבִיו" גַּבֵּי עֲרָיוֹת. וְאִיבָּעִית אֵימָא מִשּׁוּם דְּמֻפְנֶה, דְּאִם כֵּן לִיכְתוֹב "לֹא יִקַּח אִישׁ", "לֹא יְגַלֶּה כְּנַף" לָמָּה לִי, לְאַפְנוּיֵי. וְגַבֵּי פָּרָשַׁת צִיצִית נַמִּי אִיבָּעִית אֵימָא מִשּׁוּם דְּמוּכָח, דְּאִם כֵּן לִיכְתְבֵיהּ גַּבֵּי פָּרָשַׁת צִיצִית. וְאִיבָּעִית אֵימָא מִשּׁוּם דְּמֻפְנֶה, דְּאִם כֵּן לִיכְתוֹב לֹא תִלְבַּשׁ צֶמֶר וּפִשְׁתִּים. שַׁעַטְנֵז לָמָּה לִי, לְאַפְנוּיֵי. וּתְרֵי קְרָאֵי לָמָּה לִי, צְרִיכֵי, דְּאִי כָּתַב רַחֲמָנָא "לֹא יַעֲלֶה" הֲוָה אֲמִינָא כָּל דֶּרֶךְ הַעֲלָאָה אָסַר רַחֲמָנָא וַאֲפִלּוּ מוֹכְרֵי כְּסוּת, כָּתַב רַחֲמָנָא לֹא תִלְבַּשׁ דּוּמְיָא דִּלְבִישָׁה (אָסוּר) [דְּאִית בֵּיהּ] הֲנָאָה. וְאִי כָּתַב רַחֲמָנָא לֹא תִלְבַּשׁ הֲוָה אֲמִינָא דַּוְקָא לְבִישָׁה דְּנָפִישׁ הֲנָיָתָהּ, אֲבָל הַעֲלָאָה לֹא, כָּתַב רַחֲמָנָא "לֹא יַעֲלֶה". וְלִיכְתוֹב רַחֲמָנָא לֹא תִלְבַּשׁ שַׁעַטְנֵז. צֶמֶר וּפִשְׁתִּים לָמָּה לִי, מִכְדֵי כְּתִיב (שם) "וּבֶגֶד כִּלְאַיִם שַׁעַטְנֵז". וּתָנָא דְבֵי רַבִּי יִשְׁמָעֵאל הוֹאִיל וְנֶאֱמַר בְּגָדִים בַּתּוֹרָה סְתָם ופֵרֵט לְךָ הַכָּתוּב בְּאֶחָד מֵהֶם צֶמֶר וּפִשְׁתִּים, אַף כָּל צֶמֶר וּפִשְׁתִּים. צֶמֶר וּפִשְׁתִּים דְּכָתַב רַחֲמָנָא לָמָּה לִי, [שְׁמַע מִינָהּ לְאַפְנוּיֵי וְאַכַּתֵּי] אִיצְטְרִיךְ, סָלְקָא דַעְתָּךְ אֲמִינָא הַעֲלָאָה הוּא דְּלָא נָפִישׁ הֲנָאָתָהּ, אֲבָל לְבִישָׁה דִּנְפִישָׁא הֲנָיָתָהּ כָּל תְּרֵי מִינֵי אֲסִירֵי. כְּגוֹן צֶמֶר גְּפָנִים וְצֶמֶר אַרְנָבִים [כָּתַב רַחֲמָנָא צֶמֶר וּפִשְׁתִּים], אִם כֵּן לִישְׁתּוֹק קְרָא מִנֵּיהּ וְלִיגְמַר שַׁעַטְנֵז שַׁעַטְנֵז מֵהַעֲלָאָה כוּ', אֶלָּא שְׁמַע מִינַהּ לְאַפְנוּיֵי.

טַעְמָא דְּכָתַב רַחֲמָנָא "צֶמֶר וּפִשְׁתִּים", הָא לָאו הָכֵי הֲוָה אֲמִינָא כִּלְאַיִם בְּצִיצִית אָסִירֵי. וְהָא כְּתִיב  "וְעָשׂוּ לָהֶם צִיצִית עַל כַּנְפֵי בִגְדֵיהֶם". וְתָנָא דְבֵי רַבִּי יִשְׁמָעֵאל כָּל בְּגָדִים צֶמֶר וּפִשְׁתִּים הֵן וְאָמַר רַחֲמָנָא עָבִיד לְהוּ תְּכֵלֶת (וּתְכֵלֶת עִמְרָא הוּא וּמִמַּאי דִּתְכֵלֶת עִמְרָא הוּא) מִדְשֵׁשׁ כִיתְּנָא תְּכֵלֶת עִמְרָא, [אִיצְטְרִיךְ] סָלְקָא דַעְתָּךָ אֲמִינָא כִּדְרָבָא דְּרָבָא רָמֵי כְּתִיב (שם) הַכָּנָף מִין כָּנָף. וּכְתִיב "צֶמֶר וּפִשְׁתִּים", הָא כֵּיצַד, צֶמֶר וּפִשְׁתִּים פּוֹטְרִין בֵּין בְּמִינָן בֵּין שֶׁלֹּא בְּמִינָן, שְׁאָר מִינִין בְּמִינָן פּוֹטְרִין שֶׁלֹּא בְּמִינָן אֵין פּוֹטְרִין. וְהָא תָּנָא דְבֵי רַבִּי יִשְׁמָעֵאל לֵית לֵיהּ דְּרָבָא, [אִיצְטְרִיךְ] סַלְקָא דַעְתָּךְ אֲמִינָא כִּי דְּיוּקָא דְּרָבָא "הַכָּנָף" מִין כָּנָף וְהָכֵי קְאָמַר רַחֲמָנָא עָבִיד לֵיהּ צֶמֶר לְצֶמֶר וּפִשְׁתִּים לְפִשְׁתִּים. וְכִי עֲבִידַת צֶמֶר לְצֶמֶר צָבְעֵיהּ אֲבָל צֶמֶר לְפִשְׁתִּים וּפִשְׁתִּים לְצֶמֶר לָא, כָּתַב רַחֲמָנָא צֶמֶר וּפִשְׁתִּים דַּאֲפִלּוּ צֶמֶר לְפִשְׁתִּים וּפִשְׁתִּים לְצֶמֶר. (כָּתוּב בֶּרֶמֶז תקס"ב).

אָמַר רַב אַחָא בַּר יוֹסֵף מִשְּׁמֵיהּ דְּמַר זוּטְרָא, הַאי מָאן (דְּאָבַד לֵיהּ) [דְּרָמֵי] חוּטָא דְכִיתָּנָא בִּגְלִימָא דְּעִמְרָא וְנָתְקֵיהּ ולָא יָדִיעַ אִי אִינְתִּיק אִי לָא, שַׁפִּיר דָּמֵי, מַאי טַעְמָא מִדְאוֹרַיְתָא שַׁעַטְנֵז אָמַר רַחֲמָנָא עַד שֶׁיְּהֵא שׁוּעַ טָווּי וְנוּז. וְרַבָּנַן הוּא דְּגָזְרוּ בָּהּ, והַאי כֵּיוָן דְּנָתְקֵיהּ נָתְקֵיהּ. מַתְקִיף לָהּ רַב אָשֵׁי, אֵימָא אוֹ שׁוּעַ, אוֹ טָווּי, אוֹ נוּז. וְהִלְכְתָא כְּמַר זוּטְרָא, מִדְּאַפִיקִינְהוּ רַחֲמָנָא בְּחָד לִישְׁנָא לֹא תִלְבַּשׁ שַׁעַטְנֵז.

הָיָה לָבוּשׁ כִּלְאַיִם כָּל הַיּוֹם אֵינוֹ חַיָּב אֶלָּא אַחַת, אָמְרוּ לוֹ אַל תִּלְבַּשׁ אַל תִּלְבַּשׁ וְהוּא פּוֹשֵׁט וְלוֹבֵשׁ, חַיָּב עַל כָּל אַחַת וְאַחַת. אָמַר רַב בִּיבָי אָמַר רַב אַסֵּי, לֹא פּוֹשֵׁט וְלוֹבֵשׁ מַמָּשׁ אֶלָּא כָּל שֶׁאִלּוּ מַכְנִיס וּמוֹצִיא בֵּית יָד בְּאוּנְקָלִי שֶׁלּוֹ. מַחְוֵי רַב אַחָא בְּרֵיהּ דְּרַב אִיקָא עַיוּלֵי וְאַפּוֹקֵי. רַב אָשֵׁי אָמַר, אֲפִלּוּ לֹא שָׁהָה אֶלָּא כְּדֵי לִפְשֹׁט וְלִלְבֹּשׁ חַיָּב.

הַמּוֹצֵא כִּלְאַיִם בְּבִגְדּוֹ פּוֹשְׁטוֹ וַאֲפִלּוּ בַּשּׁוּק, שֶׁנֶּאֱמַר "אֵין חָכְמָה וְאֵין תְּבוּנָה" וְגוֹ', כָּל מָקוֹם שֶׁיֵּשׁ חִלּוּל ה' אֵין חוֹלְקִין כָּבוֹד לָרַב.

אָמַר רַב (חִסְדָּא) [אַחָא בַּר יַעֲקֹב], הַכֹּל מוֹדִים דְּאֵין לוֹקִין עַל צִמְרוֹ מִשּׁוּם כִּלְאַיִם, שֶׁנֶּאֱמַר "לֹא תִלְבַּשׁ שַׁעַטְנֵז" וְגוֹ,' מַה פִּשְׁתָּן שֶׁלֹּא נִשְׁתַּנָּה, אַף צֶמֶר שֶׁלֹּא נִשְׁתַּנָּה. אָמַר (רָבָא) [רַב פַּפָּא] הַכֹּל מוֹדִים שֶׁצִּמְרוֹ פָּסוּל לְשׁוּם תְּכֵלֶת, שֶׁנֶּאֱמַר "לֹא תִלְבַּשׁ שַׁעַטְנֵז גְּדִלִים תַעֲשֶׂה לָּךְ". מַה פִּשְׁתָּן שֶׁלֹּא נִשְׁתַּנָּה, אַף צֶמֶר שֶׁלֹּא נִשְׁתַּנָּה.

"צֶמֶר וּפִשְׁתִּים", (כָּתוּב בְּפָּרָשַׁת צִיצִית).

אֵין אִסוּר מִשּׁוּם כִּלְאַיִם אֶלָּא טָווּי וְאָרִיג, שֶׁנֶּאֱמַר "לֹא תִלְבַּשׁ שַׁעַטְנֵז" דָּבָר שֶׁהוּא שׁוֹע טָווּי וְנוּזּ רַבִּי שִׁמְעוֹן בֶּן אֶלְעָזָר אוֹמֵר נָלוֹז וּמֵלִיז הוּא אֶת אָבִיו שֶׁבַּשָּׁמַיִם עָלָיו. הַלְּבָדִין אֲסוּרִין, מִפְּנֵי שֶׁהֵן שׁוּעִין. אֵינוֹ אָסוּר מִשּׁוּם כִּלְאַיִם אֶלָּא צֶמֶר וּפִשְׁתִּים. וְאֵינוֹ מִטַּמֵּא בִּנְגָעִים אֶלָּא צֶמֶר וּפִשְׁתִּים. וְאֵין הַכֹּהֲנִים לוֹבְשִׁים לְשַׁמֵּשׁ בַּמִּקְדָּשׁ אֶלָּא צֶמֶר וּפִשְׁתִּים.

מוֹכְרֵי כְּסוּת מוֹכְרִין כְּדַרְכָּן. וּבִלְבַד שֶׁלֹּא יִתְכַּוְּנוּ בַּחַמָּה מִפְּנֵי הַחַמָּה וְלֹא בַּגְּשָׁמִים מִפְּנֵי הַגְּשָׁמִים. וְהַצְּנוּעִין מַפְשִׁילִין בְּמַקֵּל. וְכֵן תּוֹפְרֵי כְּסוּת תּוֹפְרִין כְּדַרְכָּן וְכוּ' וְהַצְּנוּעִין תּוֹפְרִין בָּאָרֶץ.

הַתּוֹכֵף תְּכִיפָה אַחַת אֵינוֹ חִבּוּר. וְאֵין בָּהּ מִשּׁוּם כִּלְאַיִם. וְהַשּׁוֹמְטָה בְּשַׁבָּת פָּטוּר.

נִיתְנֵי שׁוּעַ וְלָא נִיתְנֵי (נוּז) [טָווּי], אִלּוּ כֵּן הֲוִינָן אָמְרִינָן טָווּי מֻתָּר. מַתְנִיתָא לֹא אָמְרָה כֵן, אֶלָּא אֵין אָסוּר מִשּׁוּם כִּלְאַיִם אֶלָּא טָווּי וְאָרִיג, נִיתְנֵי שׁוּעַ וְלָא נִיתְנֵי נוּז אִלּוּ כֵּן אָמְרִין נוּז מֻתָּר, מַתְנִיתָא לָא אָמְרָה כֵן, אֶלָּא (אֲפִלּוּ) [פִּיף] שֶׁל צֶמֶר וְשֶׁל פִּשְׁתָּן אָסוּר מִפְּנֵי שֶׁחוֹזְרִין לְאָרִיג. נִיתְנֵי טְוִי וְלָא נִיתְנֵי שׁוּעַ אִלּוּ כֵּן הֲוִינָן אָמְרִין שׁוּעַ מֻתָּר, מַתְנִיתָא לֹא אָמְרָה כֵן, אֶלָּא הַלְּבָדִין אֲסוּרִין מִפְּנֵי שֶׁהֵן שׁועִין.

{pפסוק יבp} {rרמז תתקלגr}  "גְּדִלִים תַעֲשֶׂה לָּךְ". תָּנוּ רַבָּנָן הַכֹּל חַיָּבִין בְּצִיצִית, כֹּהֲנִים, לְוִיִּים וְיִשְׂרָאֵלִים, גֵּרִים, נָשִׁים וַעֲבָדִים. רַבִּי שִׁמְעוֹן פּוֹטֵר בְּנָשִׁים, [מִפְּנֵי שֶׁמִּצְוַת עֲשֵׂה שֶׁהַזְּמַן גְרָמָא הִיא]. וְכָל מִצְוַת עֲשֵׂה שֶׁהַזְּמַן גְּרָמָא נָשִׁים פְּטוּרוֹת. כֹּהֲנִים לְוִיִּים וְיִשְׂרָאֵלִים פְּשִׁיטָא, דְּאִי אִינְהוּ פְּטִירֵי מָאן לִיחַיֵיב, כֹּהֲנִים אִיצְטְרִיךְ לֵיהּ, סָלְקָא דַעְתָּךְ אֲמִינָא הוֹאִיל וּכְתִיב "לֹא תִלְבַּשׁ שַׁעַטְנֵז" וְגוֹ' גְּדִלִים תַעֲשֶׂה לָּךְ. מָאן דְּלָא אִישְׁתְּרֵי כִּלְאַיִם לְגַבֵּיהּ בִּלְבִישָׁה הוּא דְמִיחַיֵּב בְּצִיצִית. וְהַנֵּי כֹּהֲנִים הוֹאִיל וְאִישְׁתְּרֵי כִּלְאַיִם לְגַבַּיְהוּ לֹא לִיחַיְּבוּ קָמַשְּׁמַע לָן, נְהִי דְּאִישְׁתְּרֵי בִּשְׁעַת עֲבוֹדָה בְּלֹא עִדַּן עֲבוֹדָה לָא אִישְׁתְּרֵי. וְרַבִּי שִׁמְעוֹן פּוֹטֵר בְּנָשִׁים, מַאי טַעְמָא דְּתַנְיָא (במדבר טו, לט) "וּרְאִיתֶם אֹתוֹ" פְּרָט לִכְסוּת לַיְלָה, אוֹ אֵינוֹ אֶלָּא פְּרָט לִכְסוּת סוּמָא, כְּשֶּׁהוּא אוֹמֵר אֲשֶׁר תְּכַסֶּה בָּהּ הֲרֵי כְּסוּת סוּמָא אָמוּר, הָא מָה אֲנִי מְקַיֵּם "וּרְאִיתֶם אֹתוֹ", פְּרָט לִכְסוּת לַיְלָה. וּמָה רָאִיתָ, מְרַבֶּה אֲנִי כְּסוּת סוּמָא שֶׁיֶּשְׁנוֹ בִּרְאִיָּה אֵצֶל אֲחֵרִים. וּמוֹצִיא אֲנִי כְּסוּת לַיְלָה שֶׁאֵינָהּ בִּרְאִיָּה אֵצֶל אֲחֵרִים.

תַּנְיָא "עַל אַרְבַּע כַּנְפוֹת כְּסוּתְךָ". אַרְבַּע וְלֹא שָׁלֹשׁ, אוֹ אֵינוֹ אֶלָּא אַרְבַּע וְלֹא חָמֵשׁ, כְּשֶׁהוּא אוֹמֵר אֲשֶׁר תְּכַסֶּה בָּהּ הֲרֵי בַּעֲלַת חָמֵשׁ אָמוּר, הָא מָה אֲנִי מְקַיֵּם אַרְבַּע, אַרְבַּע וְלֹא שָׁלֹשׁ. וּמָה רָאִיתָ, מְרַבֶּה אֲנִי בַּעֲלַת חָמֵשׁ שֶׁיֵּשׁ בִּכְלַל חָמֵשׁ אַרְבַּע. וּמוֹצִיא אֲנִי בַּעֲלַת שָׁלֹשׁ שֶׁאֵין בִּכְלַל שָׁלֹשׁ אַרְבַּע. תַּנְיָא אִידָךְ אַרְבַּע וְלֹא שָׁלֹשׁ, אַרְבַּע וְלֹא חָמֵשׁ, [מַאי לָאו בְּהָא קָמִיפְלָגֵי דְּמַר סָבַר יָתֵר כְּמָאן דְּאִיתֵיהּ דָּמֵי, וּמַר סָבַר כְּמָאן דְּלֵיתֵיהּ דָּמֵי, לָא] דְּכֻלָּא עָלְמָא כְּמָאן דְּאִיתֵיהּ דָּמֵי. וְשָׁאנִי הָכָא דְּרַבֵּי רַחֲמָנָא אֲשֶׁר תְּכַסֶּה בָּהּ. וְאִידָךְ הַאי אֲשֶׁר תְּכַסֶּה בָּהּ מַאי עָבִיד לֵיהּ, מִיבָּעֵי לֵיהּ לְכִדְתַנְיָא "וּרְאִיתֶם אֹתוֹ", פְּרָט לִכְסוּת לַיְלָה וְכוּ' (כְּדִלְעֵיל). וְאִידָךְ מֵאֲשֶׁר, וְאִידָךְ, אֲשֶׁר לֹא דָּרַשׁ.

וְרַבָּנַן הַאי "וּרְאִיתֶם אֹתוֹ" מַאי עָבְדִי לֵיהּ, מִיבָּעֵי לְהוֹ לִכְדְתַנְיָא "וּרְאִיתֶם אֹתוֹ וּזְכַרְתֶּם", רְאֵה מִצְוָה זוֹ וּזְכֹר מִצְוָה אַחֶרֶת הַתְּלוּיָה בָּהּ. וְאֵיזוֹ זוֹ קְרִיאַת שְׁמַע. דִּתְנַן מֵאֵימָתַי קוֹרִין אֶת שְׁמַע בְּשַׁחֲרִית מִשֶּׁיַּכִּיר בֵּין תְּכֵלֶת לְלָבָן. תַּנְיָא אִידָךְ "וּרְאִיתֶם אֹתוֹ וּזְכַרְתֶּם" רְאֵה מִצְוָה זוֹ וּזְכֹר מִצְוָה אַחֶרֶת הַסְּמוּכָה לָהּ וְאֵיזוֹ זוֹ מִצְוַת כִּלְאַיִם, דִּכְתִיב "לֹא תִלְבַּשׁ שַׁעַטְנֵז וְגוֹ' גְּדִלִים תַעֲשֶׂה לָּךְ". תַּנְיָא אִידָךְ "וּרְאִיתֶם אֹתוֹ" וְגוֹ', כֵּיוָן שֶׁנִּתְחַיֵּב אָדָם בְּמִצְוָה זוֹ נִתְחַיֵּב בְּמִצְווֹת כֻּלָּן. וְרַבִּי שִׁמְעוֹן הִיא דְּאָמַר מִצְוַת עֲשֵׂה שֶׁהַזְּמַן גְּרָמָא הִיא. תַּנְיָא אִידָךְ "וּרְאִיתֶם אֹתוֹ". וְגוֹ', שְּׁקוּלָה מִצְוָה זוֹ כְנֶגֶד כָּל הַמִצְוֹת כּוּלָן. תַּנְיָא אִידָךְ "וּרְאִתֶם אֹתוֹ וּזְכַרְתֶּם וַעֲשִׂיתֶם" רְאִיָּה מְבִיאָה לִידֵי זְכִירָה. וּזְכִירָה מֵבִיאָה לִידֵי מַעֲשֶׂה. רַבִּי שִׁמְעוֹן בֶּן יוֹחַאי אוֹמֵר כָּל הַזָּהִיר בְּמִצְוָה זוֹ זוֹכֶה לְהַקְבִּיל פְּנֵי שְׁכִינָה, כְּתִיב הָכָא "וּרְאִיתֶם אֹתוֹ". וּכְתִיב הָתָם "אֶת ה' אֱלֹהֶיךָ תִּירָא וְאֹתוֹ תַּעֲבֹד"..

אָמַר רַבִּי יִרְמִיָּה בַּר אַבָּא אָמַר רַב נוֹי תְּכֵלֶת שְׁלִישׁ גְּדִיל וְּשּׁנֵי שְׁלִישֵׁי עָנָף. וְכַמָּה שִׁעוּר חֻלְיָא, תַּנְיָא רַבִּי אוֹמֵר כְּדֵי שֶׁיִּכְרֹךְ וְיִשְׁנֶה וּיְשַׁלֵּשׁ, תָּנָא הַפּוֹחֵת לֹא יִפְחֹת מֵשֶּׁבַּע וְהַמּוֹסִיף אַל יוֹסִיף (יוֹתֵר) עַל שְׁלֹשׁ עֶשְׂרֵה. שִׁבְעָה כְּנֶגֶד שִׁבְעָה רְקִיעִים. שְׁלֹשָׁה עָשָׂר כְּנֶגֶד שִׁבְעָה רְקִיעִים וְשִׁשָּׁה אֲוִירִים שֶׁבֵּינֵיהֶם. תָּנָא כְּשֶׁהוּא מַתְחִיל [מַתְחִיל] בְּלָבָן,  "הַכָּנָף" מִין כָּנָף. וּכְשֶׁהוּא מְסַיֵּם [מְסַיֵּם] בְּלָבָן, מַעֲלִין בַּקֹּדֶשׁ וְלֹא מוֹרִידִין, רַב וְרֲבָּה בַּר בַּר חַנָּה הָווּ יָתְבֵי, חָלִיף וְאָזִיל הַהוּא גַּבְרָא דְּמִיכְסֵי גְּלִימָא דְּכֻלָּא תְּכֶלְתָּא וְרָמֵי לָהּ תְּכֶלְתָּא וּגְדִילָא מִיגְדִּיל, אֲמַר רַב, יָאֵי גְּלִימָא וְלָא יָאֵי תְּכֶלְתָּא, רַבָּה בַּר בַּר חַנָּה אֲמַר יָאֵי גְּלִימָא וְיָאֵי תְּכֶלְתָּא, בְּמַאי קָמִיפְלָגֵי, רַבָּה בַּר בַּר חַנָּה סָבַר כְּתִיב גְּדִיל וּכְתִיב "פְּתִיל", אוֹ גָּדִיל אוֹ פְּתִיל. וְרַב סָבַר לְעוֹלָם פְּתִיל בָּעִינָן וְהַהִיא גְּדִילִים לְמִנְיָנָא הוּא דְּאָתָא, גָּדִיל ב' גְּדִילִים אַרְבַּע, עֲשֵׂה גָּדִיל וּפוֹתְלֵהוּ מִתּוֹכָן.

אָמַר רַב טוֹבִי בַּר קִיסְנָא אֲמַר שְׁמוּאֵל כְּלֵי קֻפְסָא חַיָּבִין בְּצִיצִית. אָמַר רָבָא. וּמוֹדֶה שְׁמוּאֵל בְּזָקֵן שֶׁעֲשָׂאָהּ לִכְבוֹדוֹ שֶׁפְּטוּרָה, מַאי טַעְמָא אֲשֶׁר תְּכַסֶּה בָּהּ אֲמַר רַחֲמָנָא וְהַאי לָאו לְאִיכְסוּיֵי עֲבִידָא, בְּהַהִיא שְׁעַתָּא וַדַּאי רָמִינָן לֵיהּ, מִשּׁוּם (משלי יז, ה) "לֹעֵג לָרָשׁ חֵרֵף עוֹשֵׂהוּ".

"גְּדִלִים תַעֲשֶׂה לָּךְ" לָמָּה נֶאֱמַר, לְפִי שֶׁנֶּאֱמַר "וְעָשׂוּ לָהֶם צִיצִית" שׁוֹמֵעַ אֲנִי יַעֲשֶׂה חוּט אֶחָד בִּפְנֵי עַצְמוֹ, תַּלְמוּד לוֹמַר "גְּדִלִים", כַּמָּה גְּדִלִים נַעֲשִׂים אֵין גָּדִיל פָּחוֹת מִשָּׁלֹשׁ חוּטִין, כְּדִבְרֵי בֵּית הִלֵּל. וּבֵית שַׁמַּאי אוֹמְרִים, מֵאַרְבַּע חוּטִין שֶׁל תְּכֵלֶת, וְאֲרְבַּע חוּטִין שֶׁל לָבָן, שֶׁל אַרְבַּע אַרְבַּע אֶצְבָּעוֹת. וַהֲלָכָה כְּדִבְרֵי בֵּית שַׁמַּאי. בַּמֶּה דְּבָרִים אֲמוּרִים בִּתְחִלָּה, אֲבָל בִּשְׁיָרֶיהָ וּבְגַרְדּוֹמֶיהָ כָּל שֶׁהוּא. דָּבָר אַחֵר "גְּדִלִים תַעֲשֶׂה לָּךְ" זֶה לָבָן, מִנַּיִן לְרַבּוֹת אֶת הַתְּכֵלֶת, תַּלְמוּד לוֹמַר (במדבר טו, לח) "וְנָתְנוּ עַל צִיצִת הַכָּנָף פְּתִיל תְּכֵלֶת".

"תַעֲשֶׂה". וְלֹא מִן הֶעָשׂוּי, שֶׁלֹּא יוֹצִיא נִימִין מִן הַטַּלִּית וְיַעֲשֶׂה. "עַל אַרְבַּע" וְלֹא עַל שְׁמוֹנֶה. "כְּסוּתְךָ", פְּרָט לְיִגָּא וְלִתִּיכְלֶא וְלְתִיכְלַטְרִין לְתַקְרְקִין לְבּוּרְסִין וְלִבּוּרְדְסִין לְפִי שֶׁאֵינָן מְרֻבָּעִין. רַבִּי אֶלִעֶזֶר בֶּן יַעְקֹב אוֹמֵר, מִנַּיִן שֶׁלֹּא יִתֵּן עַל אֶמְצַע בֶּגֶד אֶלָּא עַל שְׂפָתוֹ, שֶׁנֶּאֱמַר "עַל אַרְבַּע כַּנְפוֹת כְּסוּתְךָ [כְּסוּתְךָ"] פְּרָט לְסָדִין. "כְּסוּתְךָ" פְּרָט לְכָר. "תְּכַסֶּה" פְּרָט לְסָגוֹס. בָּהּ, פְּרָט לְמַעֲפֹרֶת שֶׁלֹּא יְכַסֶּה בָּהּ רֹאשׁוֹ וְרֻבּוֹ.

{pפסוק יגp}  "כִּי יִקַּח אִישׁ אִשָׁה וּבָא אֵלֶיהָ וּשְׂנֵאָהּ". רַבִּי יְהוּדָה אוֹמֵר, אִם בָּא אֵלֶיהָ לוֹקֶה. וְאִם לָאו אֵינוֹ לוֹקֶה. [וּשְׂנֵאָהּ], מִכָּאן אַתָּה אוֹמֵר עָבַר אָדָם עַל מִצְוָה קַלָּה, סוֹפוֹ לַעֲבֹר עַל מִצְוָה חֲמוּרָה. עָבַר אָדָם עַל (ויקרא יט, יח) "וְאָהַבְתָּ לְרֵעַךָ כָּמוֹךָ" סוֹפוֹ לַעֲבֹר עַל  "לֹא תִקֹּם וְלֹא תִטֹּר" וְעַל (שם, יז) "לֹא תִשְׂנָא אֶת אָחִיךָ".  "וְחֵי אָחִיךָ עִמָּךְ". עַד שֶׁבָּא לִידֵי שְׁפִיכוּת דָּמִים, לְכָךְ נֶאֱמַר "כִּי יִקַּח אִישׁ אִשָּׁה וּשְׂנֵאָהּ".

{pפסוק יד-יזp}  "וְשָׂם לָהּ עֲלִילֹת דְּבָרִים". יָכוֹל אֲפִלּוּ אָמַר לָהּ הִקְדַּחְתְּ לִי אֶת הַתַּבְשִׁיל וְלֹא הִקְדִּיחָה, תַּלְמוּד לוֹמַר "עֲלִילֹת דְּבָרִים". עֲלִילֹת דְּבָרִים לִגְזֵרָה שָׁוָה מַה עֲלִילֹת דְּבָרִים הָאֲמוּרִים לְהַלָּן טַעֲנַת בְּתוּלִים אַף עֲלִילֹת דְּבָרִים הָאֲמוּרִים כָּאן טַעֲנַת בְּתוּלִים. וּמָה עֲלִילֹת דְּבָרִים הָאֲמוּרִים (כָּאן) [לְהַלָּן] מְקוֹם בְּתוּלִים, אַף עֲלִילֹת דְּבָרִים הָאֲמוּרִים (לְהַלָּן) [כָּאן] מְקוֹם בְּתוּלִים. וּמִנַּיִן לְרַבּוֹת בִּיאָה אַחֶרֶת, תַּלְמוּד לוֹמַר "וְהוֹצִא עָלֶיהָ שֵׁם רָע".

תַּנְיָא, כֵּיצַד הוֹצָאַת שֵׁם רַע, בָּא לְבֵית דִּין וְאוֹמֵר פְּלוֹנִי לֹא מָצָאתִי לְבִתְּךָ בְּתוּלִים. אִם יֵשׁ עֵדִים שֶׁזִּנְּתָה תַּחְתָּיו בִּסְקִילָה, זִנְּתָּה מֵעִקָּרָא כְּתֻבָּתָהּ מָנֶה, נִמְצָא שֶׁאֵינוֹ שֵׁם רַע לוֹקֶה וְנוֹתֵן מֵאָה סֶלַע, בֵּין בָּעַל בֵּין לֹא בָּעַל רַבִּי אֱלִיעֶזֶר בֶּן יַעֲקֹב אוֹמֵר, לֹא נֶאֶמְרוּ דְּבָרִים הַלָּלוּ אֶלָּא כְּשֶׁבָּעַל, בִּשְׁלָמָא לְרַבִּי אֱלִיעֶזֶר בֶּן יַעֲקֹב, הַיְנוּ דִּכְתִיב "וּבָא אֵלֶיהָ", וָאֶקְרַב אֵלֶיהָ. אֶלָּא לְרַבָּנַן, מַאי וּבָא אֵלֶיהָ, וָאֶקְרַב אֵלֶיהָ. וּבָא אֵלֶיהָ בַּעֲלִילוֹת. וָאֶקְרַב אֵלֶיהָ. בִּדְבָרִים. בִּשְׁלָמָא לְרַבִּי אֱלִיעֶזֶר בֶּן יַעֲקֹב הַיְנוּ דִּכְתִיב "לֹא מָצָאתִי לְבִתְּךָ בְּתוּלִים", אֶלָּא לְרַבָּנַן, מַאי לֹא מָצָאתִי, לֹא מָצָאתִי כְּשֵׁרֵי בְּתוּלִים. בִּשְׁלָמָא לְרַבִּי אֶלִיעֶזֶר בֶּן יַעֲקֹב, הַיְנוּ דִּכְתִיב "אֵלֶּה בְּתוּלֵי בִתִּי", אֶלָּא לְרַבָּנַן מַאי אֵלֶּה אֵלֶּה כְשֵׁרֵי בְּתוּלִים. בִּשְׁלָמָא לְרַבִּי אֶלִיעֶזֶר בֶּן יַעֲקֹב, הַיְנוּ דִּכְתִיב "וּפָרְשׂוּ הַשִּׂמְלָה", אֶלָּא לְרַבָּנַן מַאי וּפָרְשׂוּ הַשִּׂמְלָה, [אָמַר רַבִּי אֲבוּהָ פָּרְשׂוּ מַה שֶּׁשָׂם לָהּ, כִּדְתַנְיָא וּפָרְשׂוּ הַשִּׂמְלָה] מְלַמֵּד שֶׁבָּאִין עֵדָיו שֶׁל זֶה וְעֵדָיו שֶׁל זֶה וּבוֹרְרִין אֶת הַדָּבָר כְּשִׂמְלָה חֲדָשָׁה. רַבִּי אֱלִיעֶזֶר בֶּן יַעֲקֹב אוֹמֵר, דְּבָרִים כִּכְתָבָן שִׂמְלָה מַמָּשׁ. רַבִּי יְהוּדָה אִוֹמֵר אֵינוֹ חַיָּב עַד שֶׁיִּשְׂכֹּר עֵדִים, אָתְיָא שִׂימָה שִׂימָה, כְּתִיב הָכָא וְשָׂם לָהּ עֲלִילֹת דְּבָרִים, וּכְתִיב הָתָם (שמות כב, כד) "לֹא תְשִׂימוּן עָלָיו נֶשֶׁךְ" מַה לְּהַלָּן מָמוֹן, אַף כָּאן מָמוֹן. בָּעֵי רַבִּי יִרְמִיָּה שְׁכָרָן בְּקַרְקַע מַהוּ,  בְּפָחוֹת מִשְּׁוֵה פְּרוּטָה מַהוּ, שְׁנֵיהֶן בִּפְרוּטָה מַהוּ, מוֹצִיא שֵׁם רַע עַל נִשּׂוּאִין הָרִאשׁוֹנִים מַהוּ, עַל נִשּׂוּאֵי אָחִיו מַהוּ, פְּשׁוֹט מִיהָא חָדָא, דְּתַנְיָא רַבִּי (יְהוּדָה) [יוֹנָה] אוֹמֵר, אֶת בִּתִּי נָתַתִּי לָאִישׁ הַזֶּה וְלֹא לְיָבָם.

"וְאָמַר" וְגוֹ', מְלַמֵּד שֶׁאֵין אוֹמֵר דְּבָרָיו אֶלָּא בַּעֲמִידָתָהּ. לָקַחְתִּי וָאֶקְרַב אֵלֶיה, הֲרֵי עֵדִים שֶׁזִּנְּתָה בְּבֵית אָבִיהָ. [כִּי יִקַּח] אִישׁ אִשָּׁה לָמָּה נֶאֱמַר. לְפִי שֶׁנֶּאֱמַר "וְאִישׁ אֲשֶׁר יִנְאַף אֶת אֵשֶׁת אִישׁ", אֶחָד שֶׁבָּאוּ לָהּ עֵדִים בְּבֵית בַּעֲלָהּ שֶׁזִּנְּתָה בְּבֵית אָבִיהָ, וְאֶחָד שֶׁבָּאוּ לָהּ עֵדִים בְּבֵית אָבִיהָ שֶׁזִּנְּתָה בְּבֵית אָבִיהָ, מַשְׁמָע שֶׁתְּהֵא נִדּוֹנֵית עַל שַׁעַר הָעִיר הַהִיא. וַהֲרֵי הַכָּתוּב מוֹצִיא אֶת שֶׁבָּאוּ לָהּ עֵדִים בְּבֵית בַּעֲלָהּ שֶׁזִּנְּתָה בְּבֵית אָבִיהָ שֶׁתְּהֵא נִדּוֹנֵית עַל פֶּתַח בֵּית אָבִיהָ, לְכָךְ נֶאֱמַר "כִּי יִקַח אִישׁ אִשָּׁה". רַבִּי יִשְׁמָעֵאל אוֹמֵר, בּוֹא וּרְאֵה מַה שִּׂנְאָה גּוֹרֶמֶת שֶׁהִיא מְבִיאָה לִידֵי לָשׁוֹן הָרָע, [מִכָּאן אַתָּה אוֹמֵר עָבַר אָדָם כוּ' כְּדִלְעֵיל]. וְלָקַח אֲבִי הַנַּעֲרָה וְאִמָּהּ אֵין לִי אֶלָּא שֶׁיֵּשׁ לָהּ אָב וְיֵשׁ לָהּ אֵם. יֵשׁ לָהּ אָב וְאֵין לָהּ אֵם, יֵשׁ לָהּ אֵם וְאֵין לָהּ אָב. אֵין לָהּ אָב וְלֹא אֵם מִנַּיִן, תַּלְמוּד לוֹמַר "נַעֲרָה" מִכָּל מָקוֹם. אִם כֵּן לָמָּה נֶאֱמַר "אֲבִי הַנַּעֲרָה וְאִמָּהּ" הֵם שֶׁגִּדְּלוּ גִּדּוּלִים רָעִים יָבוֹאוֹ וְיַרְאוּ לָהֶם גִּדּוּלֵיהֶן. וְהוֹצִיאוּ אֶת בְּתוּלֵי, הַנַּעֲרָה, כְּמַשְׁמָעָהּ. וְאָמַר אֲבִי הַנַּעֲרָה, מִכָּאן שֶׁאֵין רְשׁוּת לְאִשָּׁה לְדַבֵּר בִּמְקוֹם הָאִישׁ. אֶת בִּתִּי נָתַתִּי לָאִישׁ הַזֶּה, מְלַמֵּד שֶׁיֵּשׁ רְשׁוּת לָאָב לְקַדֵּשׁ אֶת בִּתּוֹ הַקְּטַנָּה.

"וְאֵלֶּה בְּתוּלֵי בִתִּי" הֲרֵי עֵדִים לְהָזִים עֵדָיו שֶׁל זֶה. אֶת בִּתִּי נָתַתִּי, מְלַמֵּד שֶׁהַתּוֹבֵעַ מַתְחִיל בִּדְבָרָיו תְּחִלָּה.

"אֶת בִּתִּי נָתַתִּי", מִנַּיִן לְאָב שֶׁנֶּאֱמָן לֶאֱסֹר אֶת בִּתּוֹ מִן הַתּוֹרָה, שֶׁנֶּאֱמַר "אֶת בִּתִּי נָתַתִּי לָאִישׁ הַזֶּה". לָאִישׁ,אֲסָרָהּ הַזֶּה, וְלֹא לְיָבָם. (להלן פסוק כב) "בְעֻלַת בַּעַל" רַבִּי יִשְׁמָעֵאל אוֹמֵר בָּא הַכָּתוּב לְלַמֶּדְךָ עַל הַיְּבָמָה שֶׁהַבָּא עָלֶיהָ אֵינוֹ חַיָּב עַד שֶּׁתִּבָּעֵל.

"וּפָרְשׂוּ הַשִּׂמְלָה" יַחְוְּרוּ דְּבָרִים כְּשִׂמְלָה. (כָּתוּב בֶּרֶמֶז של"א). רַבִּי עֲקִיבָא אוֹמֵר וּפָרְשׂוּ הַשִּׂמְלָה וְנִמְצְאוּ עֵדֵי הַבַּעַל זוֹמְמִין. דָּבָר אַחֵר יָבוֹאוּ עֵדָיו שֶׁל זֶה וְעֵדָיו שֶׁל זֶה וְיֹאמְרוּ דִּבְרֵיהֶם לִפְנֵי זִקְנֵי הָעִיר.

"וְלָקְחוּ זִקְנֵי הָעִיר אֶת הָאִישׁ" וְלֹא אֶת הַקָּטָן. וְיִסְּרוּ אֹתוֹ, בְּמַכּוֹת. וְעָנְשׁוּ אֹתוֹ. בְּמָמוֹן. מֵאָה כֶסֶף, כֶּסֶף צֹרִי.

בִּשְׁלָמָא וְעָנְשׁוּ זֶה מָמוֹן דִּכְתִיב "מֵאָה כֶסֶף", אֶלָּא וְיִסְּרוּ זֶה מַלְקוֹת מִנָּלַן, אָמַר רַבִּי אַבָּהוּ, לָמַדְנוּ וְיִסְּרוּ  מִ"וְּיִסְּרוּ" וְיִסְּרוּ מִבֶּן וּבֶּן מִבִּן (להלן כה, ב) "וְהָיָה אִם בִּן הַכּוֹת הָרָשָׁעָ". אַזְהָרָה למוֹצִיא שֵׁם רַע מִנָּלַן, אָמַר רַבִּי אֶלְעָזָר (ויקרא יט, טז) מִ"לֹּא תֵלֵךְ רָכִיל". רַבִּי נָתָן אוֹמֵר (להלן כג, י) מִ"וְּנִשְׁמַרְתָּ מִכֹּל דָּבָר רָע" רַבִּי אֶלְעָזָר מַאי טַעְמָא לֹא אָמַר מִ"וְנִשְׁמַרְתָּ", הַהוּא מִבָּעֵי לֵיהּ לְכִדְרַבִּי פִּנְחָס. "וְנִשְׁמַרְתָּ" מִכָּאן שֶׁלֹּא יְהַרְהֵר אָדָם בַּיּוֹם וְיָבוֹא לִידֵי טֻמְאָה בַּלַּיְלָה. וְרַבִּי נָתָן מַאי טַעְמָא לֹא אָמַר כְּרַבִּי אֶלְעָזָר, הַהוּא אַזְהָרָה לְבֵית דִּין שֶׁלֹּא יְהֵא רַךְ לָזֶה וְקָשֶׁה לָזֶה.

"וְעָנְשׁוּ אֹתוֹ מֵאָה כֶסֶף" בְּמוֹצִיא שֵׁם רַע לְהָקֵל וּלְהַחֲמִיר. כֵּיצַד אֶחָד שֶׁהוֹצִיא שֵׁם רַע עַל הַגְּדוֹלָה שֶׁבַּכְּהֻנָּה, וְעַל הַקְּטַנָּה שֶׁבְּיִשְׂרָאֵל נוֹתֵן מֵאָה סֶלַע, נִמְצָא הָאוֹמֵר בְּפִיו חָמוּר מִן הָעוֹשֶׂה מַעֲשֶׂה. שֶׁכֵּן מָצִינוּ שֶׁלֹּא נֶחְתַּם גְּזַר דִּין עַל אֲבוֹתֵינוּ בַּמִּדְבָּר אֶלָּא עַל לָשׁוֹן הָרַע, שֶׁנֶּאֱמַר  "וַיְנַסּוּ אֹתִי זֶה עֶשֶר פְּעָמִים וְלֹא שָׁמְעוּ בְקֹלִי". נִמְצֵאתָ אוֹמֵר הַמּוֹצִיא בְּפִיו חָמוּר וְכוּ'. מִמַּאי דִּילְמָא מִשּׁוּם דְּקָא גָּרִים לָהּ קְטָלָא, דִּכְתִיב "וְאִם אֱמֶת הָיָה הַדָּבָר הַזֶּה", "וְהוֹצִיאוּ אֶת הַנַּעֲרָה אֶל פֶּתַח בֵּית אָבִיהָ וּסְקָלוּהָ". אָמַר רָבָא אֲמַר קְרָא "כִּי הוֹצִיא שֵׁם רָע", עַל שֵׁם רַע שֶׁהוֹצִיא.

"וְעָנְשׁוּ אֹתוֹ מֵאָה כֶסֶף וְנָתְנוּ לַאֲבִי הַנַּעֲרָה", כַּאן נַעֲרָה הָא כָּל מָקוֹם שֶּׁנֶּאֶמַר "נַעֲרָ" אֲפִילוּ קְטַנָה משְּׁמַע.

אָמַר אַבַּיֵי, בָּא עָלֶיהָ וּמֵתָה, פָטוּר. שֶּׂנֶּאֶמַר (להלן פסוק כט) "וְנָתַן לְאַבִי הַנַּעַרָה" וְלֹא לַאֲבִי מֵתָה.

הַמּוֹצִיא שֵׁם רַע עַל הַיְּתוֹמָה פָּטוּר. שֶׁנֶּאֱמַר "וְנָתְנוּ לַאֲבִי הַנַּעֲרָה" פְּרָט לְזוֹ שֶׁאֵין לָהּ אָב. מִיתִיבֵי  "אִם מָאֵן יְמָאֵן" לְרַבּוֹת יְתוֹמָה לִקְנָס, הַהוּא בְּבָא עָלֶיהָ וְאַחַר כָּךְ נִתְיַתְמָה, רָבָא אָמַר חַיָּב, מִדְּתָנֵי (אִמּוֹ) בְּתוּלַת יִשְׂרָאֵל וְלֹא בְּתוּלַת גֵּרִים, אִי אָמַרְתָּ בִּשְׁלָמָא כִּי הַאי גַּוְנָא בְּיִשְׂרָאֵל חַיָּב, הַיְנוּ דְּאִיצְטְרִיךְ קְרָא לְמַעוּטֵי גֵּרִים. אֶלָּא אִי אָמַרְתָּ פָּטוּר, הַשְׁתָּא בְּיִשְׂרָאֵל פָּטוּר בְּגֵרִים מִיבָּעְיָא.

סָרְחָה וּלְבַסּוֹף בָּגְרָה תִּדּוֹן בִּסְקִילָה. אַמַּאי נַעֲרָה אֲמַר רַחֲמָנָא וְהָא בּוֹגֶרֶת הִיא, אֲמַר קְרָא הַנַּעֲרָה, הַנַּעֲרָה שֶׁהָיְתָה כְּבָר. אִי הָכִי מִילְקָא נַמִּי לִילְקֵי וּמֵאָה סְלָעִים נַמִּי לִישַׁלֵּם, זוֹ מַעֲשֶׂהָ גָּרְמוּ לָהּ, זִנְּתָה כְּשֶׁהִיא נַעֲרָה זִנְּתָה. וְהַאי עֲקִימַת שְׂפָתָיו גָּרְמוּ לוֹ, אֵימָת קָא [מִיחַיָיב] בַּעֲקִימַת שְׂפָתָיו הַהִיא שַׁעְתָּא [וְהַהִיא שַׁעְתָּא] בּוֹגֶרֶת הַוָּאִי.

"וְנָתְנוּ לַאֲבִי הַנַּעֲרָה", וְלֹא לַאֲבִי הַבּוֹגֶרֶת. וְנָתְנוּ לַאֲבִי הַנַּעֲרָה, פְּרָט לְגִיּוֹרֶת שֶׁהָיְתָה הוֹרָתָהּ שֶׁלֹּא בִּקְדֻשָּׁה וְלֵדָתָהּ בִּקְדֻשָּׁה שֶׁאֵין לָהּ מֵאָה כֶסֶף. כִּי הוֹצִיא שֵׁם רָע, וְלֹא עַל זוֹ בִּלְבַד הוֹצִיא שֵׁם רַע אֶלָּא עַל כָּל בְּתוּלוֹת יִשְׂרָאֵל. וְלוֹ תִהְיֶה לְאִשָּׁה מְלַמֵּד שֶׁהוּא שׁוֹתֶה בַּעֲצִיצוֹ אֲפִלּוּ הִיא חִגֶּרֶת וַאֲפִלּוּ הִיא סוּמָא וַאֲפִלּוּ הִיא מֻכַּת שְׁחִין. נִמְצָא בָּהּ דְּבַר זִימָה, אוֹ שֶׁאֵינָהּ רְאוּיָה לָבוֹא בְּיִשְׂרָאֵל יָכוֹל יְהֵא רַשַּׁאי לְקַיְּמָה, תַּלְמוּד לוֹמַר "וְלוֹ תִהְיֶה לְאִשָּׁה", אִשָּׁה הָרְאוּיָה לוֹ. "לֹא יוּכַל לְשַׁלְּחָהּ כָּל יָמָיו" וַאֲפִלּוּ לְאַחַר זְמַן.

"לֹא נִמְצְאוּ בְתוּלִים לַנַּעֲרָה", אֵין עֵדִים לְהָזִים עֵדָיו שֶׁל זֶה. וְהוֹצִיאוּ אֶת הַנַּעֲרָה אֶל פֶּתַח בֵּית אָבִיהָ, אֵין לִי אֶלָּא שֶׁיֵּשׁ לָהּ אָב וְיֵשׁ לָהּ פֶּתַח בֵּית אָב, יֵשׁ לָהּ פֶּתַח בֵּית אָב וְאֵין לָהּ אָב מִנַּיִן, תַּלְמוּד לוֹמַר "וְהוֹצִיאוּ אֶת הַנַּעֲרָה" מִכָּל מָקוֹם, אִם כֵּן לָמָּה נֶאֱמַר "פֶּתַח בֵּית אָבִיהָ", לְמִצְוָה.

"וּסְקָלוּהָ אַנְשֵׁי עִירָהּ בָּאֲבָנִים", וְכִי כָּל הָאֲנָשִׁים רוֹגְמִין אוֹתָהּ, אֶלָּא בְּמַעֲמַד כָּל אַנְשֵׁי עִירָהּ. בָּאֲבָנִים. יָכוֹל בָּאֲבָנִים מְרֻבּוֹת, תַּלְמוּד לוֹמַר (ויקרא כ, כז) "בָּאֶבֶן" אִי "בָּאֶבֶן" יָכוֹל בְּאֶבֶן אַחַת. תַּלְמוּד לוֹמַר "בָּאֲבָנִים", אֱמֹר מֵעַתָּה אִם לֹא מֵתָה בָּרִאשׁוֹנָה תָּמוּת בַּשְּׁנִיָּה. כִּי עָשְׂתָה נְבָלָה בְּיִשְׂרָאֵל, לֹא עַצְמָה בִּלְבַד נִוְּלָה אֶלָּא כָּל בְּתוּלוֹת יִשְׂרָאֵל. לִזְנוֹת בֵּית אָבִיהָ, נֶאֱמַר כָּאן "אָבִיהָ" וְנֶאֱמַר לְהַלָּן (שם כא, ט) "אָבִיהָ" מָה אָבִיהָ הָאָמוּר (לְהַלָּן) [כַּאן] זְנוּת עִם זִיקַת הַבַּעַל, אַף אָבִיהָ הָאָמוּר (כָּאן) [לְהַלָּן] זְנוּת עִם זִיקַת הַבַּעַל. וּבִעַרְתָּ הָרָע מִקִּרְבֶּךָ בַּעֵר עוֹשֵׂי הָרָעוֹת מִיִּשְׂרָאֵל.

הַגִּיּוֹרֶת שֶׁנִּתְגַּיְּרָה בִּתָּהּ עִמָּהּ וְזִנְּתָה, הֲרֵי זוֹ בְּחֶנֶק, אֵין לָהּ פֶּתַח בֵּית אָבִיהָ. וְלֹא מֵאָה סְלָעִים. הָיְתָה הוֹרָתָהּ שֶׁלֹּא בִּקְדֻשָּׁה וְלֵדָתָהּ בִּקְדֻשָּׁה הֲרֵי זוֹ בִּסְקִילָה וְאֵין לָהּ לֹא פֶּתַח בֵּית אָבִיהָ וְלֹא מֵאָה סְלָעִים הָיְתָה הוֹרָתָהּ וְלֵדָתָה בִּקְדֻשָּׁה, הֲרֵי הִיא כְּבַת יִשְׂרָאֵל לְכָל דְּבָרֶיהָ. מִנָּא הָנֵי מִלֵּי, אָמַר רֵישּׁ לָקִישּׁ דְּאָמַר קְרָא  וָמֵתָה לְרַבּוֹת הוֹרָתָה שֶׁלֹּא בִּקְדֻשָּׁה [וְלֵדָתָהּ בִּקְדֻשָּׁה]. אִי הָכִי מִילְקָא נַמִּי לִילְקֵי וּמֵאָה סְלָעִים נַמִּי לִישַּׁלֵּם, אֲמַר קְרָא וָמֵתָה לְמִיתָה נִתְרַבְּתָה וְלֹא לִקְנָס, כוּ'. וְאֵימָא לְרַבּוֹת הוֹרָתָהּ וְלֵדָתָה שֶׁלֹּא בִּקְדֻשָּׁה, אִם כֵּן בְּיִשְׂרָאֵל מַאי אַהֲנִי לֵיהּ.

{pפסוק כבp}  "כִּי יִמָּצֵא אִישׁ", בְּעֵדִים. "שֹׁכֵב עִם אִשָּׁה בְעֻלַת בַּעַל", לְהָבִיא אֶת שֶׁנִּבְעֲלָה בְּבֵית אָבִיהָ וַעֲדַיִן הִיא אֲרוּסָה. "וּמֵתוּ", סְתָם מִיתָה הָאֲמוּרָה בַּתּוֹרָה חֶנֶק. שְׁנֵיהֶם וְלֹא הָעוֹשֶׂה מַעֲשֶׂה חִדּוּדִים. כְּשֶׁהוּא אוֹמֵר גַּם לְרַבּוֹת הַבָּאִין אַחֲרֵיהֶם. הָאִישׁ הַשֹּׁכֵב עִם הָאִשָּׁה וְאַף עַל פִּי שֶׁהִיא קְטַנָּה. וְהָאִשָּׁה אָף עַל פִּי שֶׁנִבְעֲלָה לְקָטָן. וּבִעַרְתָּ הָרָע (מִיִּשְּׂרָאֵל) בַּעֵר עוֹשֵׂי הָרָעוֹת מִיִּשְׂרָאֵל.

כְּתַנָּאֵי "וּמֵתוּ גַּם שְׁנֵיהֶם" עַד שֶׁיְּהוּ שְׁנֵיהֶם שָׁוִין, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר,  "וּמֵת הָאִישׁ אֲשֶׁר שָׁכַב עִמָּה לְבַדּוֹ". וְאִידָךְ הַאי וּמֵתוּ גַּם שְׁנֵיהֶם מַאי דָּרִישׁ בֵּיהּ, לְמִעוּטֵי מַעֲשֵׂה חִדּוּדִים. וְאִידָךְ, מַעֲשֵׂה חִדּוּדִים לָאו כְּלוּם הוּא. וְאִידָךְ הַאי "לְבַדּוֹ" מַאי דָּרִישׁ בֵּיהּ, כִּדְתַנְיָא בָּאוּ עָלֶיהָ עֲשָׂרָה וַעֲדִין הִיא בְּתוּלָה כֻּלָּן בִּסְקִילָה. רֶבִּי אוֹמֵר הָרִאשׁוֹן בִּסְקִילָה וְכֻלָּן בְּחֶנֶק.

הָאִשָּׁה שֶׁהִיא יוֹצֵאת לִהָרֵג אֵין מַמְתִּינִין לָהּ עַד שֶׁתֵּלֵד, יָשְׁבָה עַל הַמַּשְׁבֵּר מַמְתִּינִין לָהּ עַד שֶׁתֵּלֵד. אֵין מַמְתִּינִין פְּשׁיטָא גּוּפָהּ הִיא. אִיצְטְרִיךְ סָלְקָא דַעְתָּךְ אֲמִינָא הוֹאִיל וּכְתִיב (שמות כא, כב) "כַּאֲשֶׁר יָשִׁית עָלָיו בַּעַל הָאִשָּׁה", מָמוֹנָא דְּבַעַל הוּא וְלֹא לִיפְסְדוּהָ מִנֵּיהּ קָמַשְּׁמָע לָן. וְאֵימָא הָכֵי נַמֵּי, אָמַר רַבִּי אַבָּהוּ אָמַר רַבִּי יוֹחָנָן, אֲמַר קְרָא וּמֵתוּ גַּם שְׁנֵיהֶם לְרַבּוֹת אֶת הַוָּלָד, הַאי מִיבָּעֵי לֵיהּ עַד שֶׁיְּהוּ שְׁנֵיהֶם שָׁוִין דִּבְרֵי רַבִּי יֹאשִׁיָּה, כִּי קָאָמֵינָא מִגַּם.

{pפסוק כג-כהp}  "כִּי יִהְיֶה נַעֲרָה בְתוּלָה" תָּנוּ רַבָּנָן "נַעֲרָה", וְלֹא קְטַנָּה. "נַעֲרָה" וְלֹא בּוֹגֶרֶת. "בְתוּלָה", וְלֹא בְּעוּלָה. "מְאֹרָסָה", וְלֹא נְשׂוּאָה. (לעיל פסוק כא) "בְּבֵית אָבִיהָ" פְּרָט לְשֶׁמָּסַר הָאָב לִשְׁלוּחֵי הַבַּעַל. בָּעֵא מִנֵּיהּ רַבִּי יַעֲקֹב בַּר (אַבָּא) [אַדָּא] מֵרַב, בָּא עַל קְטַנָּה מְאֹרָסָה מַהוּ, לְגַמְרֵי מַמְעִיט לֵיהּ, אוֹ ִמסְקִילָה מַמְעִיט לָהּ. אָמַר לֵיהּ (חַיָּב) [מִסְתַּבְּרָא מִסְּקִילָה מְמַעֵט לֵיהּ]. וְהָכְתִיב (לעיל פסוק כב) "וּמֵתוּ גַּם שְׁנֵיהֶם" [עַד שֶׁיִּהְיוּ שְׁנֵיהֶם שָׁוִין], שְׁתִיק רַב. וְנֵימָא לֵיהּ וּמֵת הָאִישׁ אֲשֶׁר שָׁכַב עִמָּהּ לְבַדּוֹ, כִּתַּנָאֵי "וּמֵתוּ גַּם שְׁנֵיהֶם" וְכוּ' .

"וּמְצָאָהּ אִישׁ בָּעִיר", אִלּוּ לֹא יָצָאת לָעִיר לֹא הָיָה מִסְתַּקֵּף לָהּ. בָּעִיר וְשָׁכַב עִמָּה, מִלַמֵּד [מַגִּיד] שֶׁהַפִּרְצָה קוֹרְאָה לַגַּנָּב. וְשָׁכַב עִמָּהּ עַל עִסְקֵי שְׁכִיבָה. וְהוֹצֵאתֶם אֶת שְׁנֵיהֶם אֶל שַׁעַר הָעִיר, זוֹ הִיא שֶׁאָמַרְנוּ שַׁעַר שֶׁנִּמְצָא בּוֹ וְלֹא שַׁעַר שֶׁנִּדּוֹנֵית בּוֹ. וּסְקַלְתֶּם אֹתָם בָּאֲבָנִים יָכוֹל בָּאֲבָנִים מְרֻבּוֹת, תַּלְמוּד לוֹמַר (ויקרא כ, כז) "בָּאֶבֶן" וְכוּ' . אֶת הַנַּעֲרָה עַל דְּבַר אֲשֶׁר לֹא צַעֲקָה בָעִיר, כְּשֶׁהוּא אוֹמֵר עַל דְּבַר עַל פִּי הַתְרָאָה, לְהָבִיא אֶת הַמְּזִידָה בְּהַתְרָאַת עֵדִים. וְאֶת הָאִישׁ עַל דְּבַר אֲשֶׁר עִנָּה אֶת אֵשֶׁת רֵעֵהוּ, כְּשֶׁהוּא אוֹמֵר עַל דְּבַר עַל פִּי הַתְרָאָה וּלְהָבִיא אֶת הַמֵּזִיד בְּהַתְרָאַת עֵדִים. אֵין לִי אֶלָּא בָּעִיר, בַּשָּׂדֶה מִנַּיִן, תַּלְמוּד לוֹמַר "וְאִם בַּשָּׂדֶה יִמְצָא", וְשָׁכַב עִמָּהּ. פְּרָט לְאֶחָד מַחֲזִיק וְאֶחָד שׁוֹכֵב, דִּבְרֵי רַבִּי יְהוּדָה. וּמֵת הָאִישׁ אֲשֶׁר שָׁכַב עִמָּהּ לְבַדּוֹ, הָרִאשׁוֹן בִּסְקִילָה וְהַשֵּׁנִי בְּחֶנֶק. (כָּתוּב בֶּרֶמֶז תרכ"ה).

{pפסוק כו-כזp}  "וְלַנַּעֲרָה לֹא תַעֲשֶׂה דָבָר". תָּנוּ רַבָּנָן אֶחָד הָרוֹדֵף אַחַר חֲבֵרוֹ לְהָרְגוֹ. וְאַחַר הַזָּכוּר. וְאַחַר נַעֲרָה הַמְאֹרָסָה. וְאַחַר חַיָּבֵי כְּרִיתוֹת. וְאַחַר חַיָּבֵי מִיתוֹת בֵּית דִּין, מַצִּילִין אוֹתָן בְּנַפְשׁוֹ. אַלְמָנָה לְכֹהֵן גָּדוֹל [גְּרוּשָׁה וַחֲלוּצָה לְכֹהֵן הֶדְיוֹט] אֵין מַצִּילִין אוֹתָן בְּנַפְשׁוֹ, נֶעֶבְדָּה בָּהּ עֲבֵירָה, אֵין מַצִּילִין אוֹתָהּ בְּנַפְשׁוֹ. יֵשׁ לָהּ מוֹשִׁיעַ, אֵין מַצִּילִין אוֹתָהּ בְּנַפְשׁוֹ, רַבִּי יְהוּדָה אוֹמֵר, אַף הָאוֹמֶרֶת הֲנִּיחוּ לוֹ שֶׁלֹּא יַהַרְגֶנָּה, אֵין מַצִּילִין אוֹתָהּ בְּנַפְשׁוֹ. מְנָא הַנֵּי מִלֵּי. אָמַר שְׁמוּאֵל דְּאָמַר קְרָא וְלַנַּעֲרָה לֹא תַעֲשֶׂה דָבָר אֵין לַנַּעֲרָה חֵטְא מָוֶת, נַעַר זֶה זָכוּר, נַעֲרָה זוֹ נַעֲרָה הַמְאֹרָסָה, חֵטְא אֵלּוּ חַיָּבֵי כְּרִיתוֹת, מָוֶת, אֵלּוּ חַיָּבֵי מִיתוֹת בֵּית דִּין, כָּל הַנֵּי לָמָּה לִי צְרִיכֵי, דְּאִי כָּתַב רַחֲמָנָא נַעַר מִשּׁוּם דְּלָאו אוֹרְחֵיהּ הוּא, אֲבָל נַעֲרָה דְּאוֹרְחָהּ הִיא אֵימָא לָא. וְאִי כָּתַב רַחֲמָנָא נַעֲרָה מִשּׁוּם דְּקָא פְּגִים לָהּ אֲבָל נַעַר דְּלֹא פְּגִים לֵהּ אֵימָא לָא. וְאִי כָּתַב רַחֲמָנָא הַנֵּי מִשּׁוּם דְּהַאי לָאו אוֹרְחֵיהּ וְהָא קָם פָּגִים לָהּ, אֲבָל שְׁאָר עֲרָיוֹת דְּאוֹרְחַיְהוּ וְלָא נָפִישׁ פְּגָמַיְהוּ אֵימָא לֹא, כָּתַב רַחֲמָנָא חֵטְא. וְאִי כָּתַב רַחֲמָנָא חֵטְא הֲוָה אֲמִינָא אֲפִלּוּ חַיָּבֵי לָאוִין, כְּתַב רַחֲמָנָא מָוֶת. וְאִי כָּתַב רַחֲמָנָא מָוֶת הֲוָה אֲמִינָא חַיָּבֵי מִיתוֹת בֵּית דִּין אִין חַיָּבֵי כְּרִיתוֹת לֹא, כָּתַב רַחֲמָנָא חֵטְא. וְלִיכְתוֹב רַחֲמָנָא חֵטְא מָוֶת וְלָא בָּעֵי נַעַר וְנַעֲרָה, אֵין הָכִי נַמִי אֶלָּא נַעַר וְנַעֲרָה לָמָּה לִי, חָד לְמַעוּטֵי עוֹבֵד אֱלִילִים וְחָד לְמִעוּטֵי בְּהֵמָה וְשַׁבָּת. וּלְרַבִּי שִׁמְעוֹן בֶּן יוֹחַאי דְּאָמַר עוֹבֵד אֱלִילִים נִתַּן לְהַצִּילוֹ בְּנַפְשׁוֹ מִקַּל וָחֹמֶר וּמַה פְּגָם דְּהֶדְיוֹט נִתַּן לְהַצִּילוֹ בְּנַפְשׁוֹ. פְּגָם גָּבוֹהּ לֹא כָּל שֶׁכֵּן וְעוֹנְשִׁין מִן הַדִּין [לָמָּה לִי], חָד לְמִעוּטֵי שַׁבָּת, וְחָד לְמִעוּטֵי בְּהֵמָה, סָלְקָא דַעְתָּךְ אֲמִינָא תֵּיתֵי שַׁבָּת מִחִלּוּלּ חִלּוּל מֵאֱלִילִים. וּלְרַבִּי אֱלִיעֶזֶר בְּרַבִּי שִׁמְעוֹן דְּאָמַר מְחַלֵּל שַׁבָּת נִתָּן לְהַצִּילוֹ בְּנַפְשׁוֹ דְּאָתְיָא חִלּוּל חִלּוּל מֵאֱלִילִים, מַאי אִיכָּא לְמֵימַר, חַד לְמִעוּטֵי בְּהֵמָה. וְאִידָךְ אַיְידֵי דְּכָתַב נַעַר כָּתַב נַעֲרָה. רַבִּי יְהוּדָה אוֹמֵר אַף הָאוֹמֶרֶת הַנִּיחוּ לוֹ שֶׁלֹא יַהַרְגֶנָּה אֵין מַצִּילִין. בְּמַאי קָמִפְלָגֵי, אָמַר רָבָא בְּמַקְפֶּדֶת עַל פְּגָמָהּ וּמַנִּיחָתוֹ שֶׁלֹּא יַהַרְגֶנָּה, רַבָּנַן סָבְרֵי אַפִּגְמָהּ קְפִיד רַחֲמָנָא וַהֲרֵי מַקְפֶּדֶת עַל פִּגְמָהּ וְרַבִּי יְהוּדָה סְבַר הַאי דְּקָאָמַר רַחֲמָנָא לְמִקְטְלֵיהּ מִשּׁוּם דְּמָסְרָה נַפְשָׁהּ לִקְטָלָא, הָא לָא קָא מָסְרָה נָפְשָׁהּ לִקְטָלָא. אָמַר לֵיהּ רַב פַּפָּא לְאַבָּיֵי, אַלְמָנָה לְכֹהֵן גָּדוֹל נַמִּי קָא פָּגִים לָהּ, אָמַר לֵיהּ אַפִּגְמָא רַבָּה קָפִיד, אַפִּגְמָהּ זוּטָא לָא קְפִיד רַחֲמָנָא.

"וְלַנַּעֲרָה לֹא תַעֲשֶׂה דָבָר". מְלַמֵּד שֶׁפְּטָרָהּ הַכָּתוּב מִן הַמִּיתָה, מִנַּיִן אַף מִן הַקָּרְבָּן, תַּלְמוּד לוֹמַר "חֵטְא". מִנַּיִן אַף מִן הַמַּכּוֹת, תַּלְמוּד לוֹמַר (חֵטְא) "מָוֶת". מְלַמֵּד שֶׁמִּכָּל עוֹנְשִׁין שֶׁבַּתּוֹרָה פְּטוּרָה. וּמַצִּילִין אוֹתָהּ בְּנַפְשׁוֹ. אֵין לִי אֶלָּא (נִרְדָּף) [זֶה], מִנַּיִן אַף הָרוֹדֵף אַחַר חֲבֵרוֹ לְהָרְגוֹ, וְאַחַר הַזּכוּר, תַּלְמוּד לוֹמַר כֵּן הַדָבָר הַזֶּה. יָכוֹל אַף הַרוֹדֵף אַחַר הַבְּהֵמָה וְהַמְחַלֵּל אֶת הַשַּׁבָּת וְהָעוֹבֵד אֱלִילִים תַּלְמוּד לוֹמַר "הַזֶּה", הַזֶּה בִּסְקִילָה וְאֵין כָּל אֵלּוּ בִּסְקִילָה. כִּי בַשָּׂדֶה מְצָאָהּ. יָכוֹל בָּעִיר תְּהֵא חַיֶּבֶת בַּשָּׂדֶה תְּהֵא פְּטוּרָה, תַּלְמוּד לוֹמַר "צָעֲקָה", אִם יֵשׁ לָהּ מוֹשִׁיעִים בֵּין בָּעִיר בֵּין בַּשָּׂדֶה חַיֶּבֶת, וְאִם אֵין לָהּ מוֹשִּׁיעִים בֵּין בָּעִיר בֵּין בַּשָׂדֶה פְּטוּרָה. צָעֲקָה פְּרָט לְשֶׁאָמְרָה הַנַּח לוֹ דִּבְרֵי רַבִּי יְהוּדָה.

דְּבֵי רְבִּי תָּנָא "כִּי כַּאֲשֶׁר יָקוּם אִישׁ עַל רֵעֵהוּ וּרְצָחוֹ נֶפֶשׁ כֵּן הַדָּבָר הַזֶּה" וְכִי מַה לָּמַדְנוּ מֵרוֹצֵחַ מֵעַתָּה, אֶלָּא הֲרֵי זֶה בָּא לְלַמֵּד וְנִמְצָא לָמֵד, מַקִּישׁ רוֹצֵחַ לְנַעֲרָה הַמְאֹרָסָה מַה נַּעֲרָה הַמְאֹרָסָה נִתַּן לְהַצִּילָהּ בְּנַפְשׁוֹ, אַף רוֹצֵחַ נִתַּן לְהַצִּילָהּ בְּנַפְשׁוֹ. וְנַעֲרָה הַמְאֹרָסָה גּוּפָהּ מִנָּלַן, כִּדְתָנָא דְבֵי רַבִּי יִשְׁמָעֵאל, אֵין מוֹשִׁיעַ לָהּ. הָא יֵשׁ מוֹשִׁיעַ לָהּ בְּכָל דָּבָר שֶׁאַתָּה יָכוֹל לְהוֹשִׁיעַ.

{pפסוק כח-כטp}  "כִּי יִמְצָא אִישׁ נַעֲרָה בְתוּלָה". אֵלּוּ נַעֲרוֹת שֶׁיֵּשׁ לָהֶן קְנָס, הַבָּא עַל הַמַּמְזֶרֶת, וְעַל הַנְּתִינָה, וְעַל הַכּוּתִית, וְהַבָּא עַל הַגִּיּוֹרֶת וְעַל הַשְּׁבוּיָה וְעַל הַשִּׁפְחָה שֶׁנִּפְדּוּ וְנִתְגַּיְּרוּ וְנִשְׁתַּחְרְרוּ פְּחוּתוֹת מִבְּנוֹת שָׁלוֹשׁ שָׁנִים וְיוֹם אֶחָד. הַבָּא עַל אֲחוֹתוֹ, וְעַל אֲחוֹת אָבִיו, וְעַל אֲחוֹת אִמּוֹ, וְעַל אֲחוֹת אִשְׁתּוֹ, וְעַל אֵשֶׁת אָחִיו, וְעַל אֵשֶׁת אֲחִי אָבִיו, וְעַל הַנִּדָּה, [יֵשׁ לָהֶן קְנָס], אַף עַל פִּי שֶׁהֵן בְּכָרֵת אֵין בָּהֶן מִיתַת בֵּית דִּין. וְאַמַּאי אִיקְרֵי כָּאן וְלוֹ תִהְיֶה לְאִשָּׁה אִשָּׁה הָרְאוּיָה לוֹ, שִׁיתָא קְרָאֵי כְּתִיבֵי, נַעַר נַעֲרָה הַנַּעֲרָה "בְּתוּלָה בְּתוּלוֹת הַבְּתוּלוֹת" תְּרֵין לְגוּפַיְהוּ. וְחָד לְכִדְאַבָּיֵי בָּא עָלֶיהָ וּמֵתָה פָּטוּר, שֶׁנֶּאֱמַר "וְנָתַן, לַאֲבִי הַנַּעֲרָה", וְלֹא לַאֲבִי הַמֵּתָה. וְחָד לִגְזֵרָה שָׁוָה (שמות כב, טז) "כֶּסֶף יִשְׁקֹל כְּמֹהַר הַבְּתוּלֹת" שֶׁיְּהֵא זֶה כְּמֹהַר הַבְּתוּלוֹת, וּמֹהַר הַבְּתוּלוֹת כְּזֶה. אִייַתְּרֵי לְהוּ תְּרֵי, חָד לְאִיתוּיֵי חַיָּבֵי לָאוִין, וְחָד לְאֲתוּיֵי חַיָּבֵי כְּרִיתוֹת. וּלְאַפּוּקֵי מֵהַאי תַּנָא, דְּתַנְיָא וְלוֹ תִהְיֶה לְאִשָּׁה, שִׁמְעוֹן הַתֵּימָנִי אוֹמֵר אִשָּׁה שֶׁיֵּשׁ בָּהּ הֲוָיָה, רַבִּי שִׁמְעוֹן בֶּן מְנַסְּיָא אוֹמֵר, אִשָּׁה הָרְאוּיָה לְקַיְּמָהּ. מַאי בֵּינַיְהוּ, מַמְזֶרֶת וּנְתִינָה אִיכָּא בֵּינַיְהוּ, לְמָאן דְּאָמַר יֵשׁ בָּהּ הֲוָיָה הָא נַמִּי יֵשׁ בָּהּ הֲוָיָה, לְמָאן דְּאָמַר הָרְאוּיָה לְקַיְּמָהּ הָא אֵינָהּ רְאוּיָה לְקַיְּמָהּ. הָנִיחָא לְרַבָּנַן דְּאָמְרֵי קִדּוּשִׁין תּוֹפְסִין בְּחַיָּבֵי לָאוִין, וּלְרַבִּי עֲקִיבָא דְּאָמַר אֵין תּוֹפְסִין מַאי בֵּנַיּהוּ אִיכָּא בֵּינַיְהוּ (אַלְמָנָה) [בְּעוּלָה] לְכֹהֵן גָּדוֹל דּהַוֵי לֵיהּ עֲשֵׂה שֶׁאֵינוֹ שָׁוֶה בַּכֹל. הַכֹּל מוֹדִים בְּבָא עַל הַנִּדָּה שֶׁמְּשַׁלֵּם קְנָס, דֵּישׁ בָּהּ הֲוָיָה, וּרְאוּיָה לְקַיְּמָהּ וּלְאַפּוּקֵי מֵרַבִּי נְחוּנְיָא בֶּן הַקָּנָה שֶׁהָיָה עוֹשֶׂה יוֹם הַכִּפּוּרִים בְּשַׁבָּת, מַה שַּׁבָּת מִתְחַיֵּב בְּנַפְשׁוֹ וּפָטוּר מִן הַתַּשְׁלוּמִין, אַף יוֹם הַכִּפּוּרִים מִתְחַיֵּב בְּנַפְשׁוֹ וּפָטוּר מִן הַתַּשְׁלוּמִין.

אֵלּוּ נְעָרוֹת שֶׁיֵּשׁ לָהֶן קְנָס הַבָּא עַל אֲחוֹתוֹ וְכוּ'. וּרָמִינְהוּ אֵלּוּ הֵן הַלּוֹקִין הַבָּא עַל אֲחוֹתוֹ וְכוּ' וּקְיָמָא לָן דְּאֵינוֹ לוֹקֶה וּמְשַׁלֵּם. אָמַר עוּלָא, לָא קָשְׁיָא כָּאן בַּאֲחוֹתוֹ נַעֲרָה, כָּאן בַּאֲחוֹתוֹ בּוֹגֶרֶת. אִלְמָא קְסָבַר עוּלָא כָּל הֵיכָא דְּאִיכָּא מָמוֹן וּמַלְקוֹת מָמוֹנָא מְשַׁלֵּם מִילְקָא לָא לָקֵי, מְנָא לֵיהּ לְעוּלָא הָא, גָּמַר (שמות כא, כד) "תַּחַת" "תַּחַת", כְּתִיב הָכָא תַּחַת אֲשֶׁר עִנָּהּ וּכְתִיב הָתָם "עַיִן תַּחַת עַיִן", מַה הָתָם מָמוֹנָא מְשַׁלֵּם מִילְקָא לָא לָקֵי, אַף כָּל הֵיכָא דְּאִיכָּא מָמוֹן וּמַלְקוֹת מָמוֹנָא מְשַׁלֵּם מִילְקָא לָא לָקֵי. רַבִּי יוֹחָנָן אוֹמֵר אֲפִלּוּ תֵימָא אֲחוֹתוֹ נַעֲרָה, כָּאן שֶׁהִתְרוּ בּוֹ, כָּאן שֶׁלֹּא הִתְרוּ בּוֹ, אִלְמָא קְסָבַר רַבִּי יוֹחָנָן כָּל הֵיכָא דְּאִיכָּא מָמוֹן וּמַלְקוֹת וְהִתְרוּ בֵּיהּ מִילְקָא לָקֵי מָמוֹנָא לָא מְשַׁלֵּם, מְנָא לֵיהּ לְרַבִּי יוֹחָנָן הָא, אֲמַר קְרָא  "כְּדֵי רִשְׁעָתוֹ" מִשּׁוּם רִשְׁעָה אַחַת אַתָּה מְחַיְּבוֹ וְאִי אַתָּה מְחַיְּבוֹ מִשּׁוּם שְׁתֵּי רִשְׁעָיּוֹת. וּסְמִיךָ לֵיהּ (שם, ג) "אַרְבָּעִים יַכֶּנּוּ". וְהָא אִיכָּא עֵדִים זוֹמְמִין וְחוֹבֵל בַּחֲבֵרוֹ דְּמָמוֹנָא מְשַׁלְּמֵי, אָמַר רַבִּי אִלָעְאִי בְּפֵרוּשׁ רִבְּתָה תּוֹרָה עֵדִים זוֹמְמִין לְתַשְׁלוּמִין (כְתִיב בְפַ' (לעיל יט, יט) וַעַשִׂיתֶם לוֹ כַּאַשֶׁר זָמַם).

"כִּי יִמְצָא אִישׁ [נַעֲרָה בְתוּלָה", נֶאֱמַר "בְּתוּלָה" בְּאוֹנֵס וְנֶאֱמַר (שמות כב, טו) "בְּתוּלָה"] בִּמְפַתֶּה. לֹא יֹאמַר "בְּתוּלָה" בִּמְפַתֶּה, וַהֲלֹא דִּין הוּא וּמָה אוֹנֵס חָמוּר אֵינוֹ חַיָּב אֶלָּא עַל (נַעֲרָה) בְּתוּלָה, מְפַתֶּה הַקַּל אֵינוֹ דִּין שֶׁלֹּא יְהֵא חַיָּב אֶלָּא עַל (נַעֲרָה) בְּתוּלָה. אוֹ חִלּוּף אִם מְפַתֶּה הַקַּל חַיָּב עַל נַעֲרָה בְּתוּלָה וְעַל נַעֲרָה שֶׁאֵינָהּ בְּתוּלָה אוֹנֵס חָמוּר אֵינוֹ דִּין שֶׁיְּהֵא חַיָּב עַל בְּתוּלָה וְעַל שֶׁאֵינָהּ בְּתוּלָה, מַה תַּלְמוּד לוֹמַר "בְּתוּלָה" בְּאוֹנֵס, שֶׁיָּכוֹל אֵין לִי אֶלָּא שֶׁלֹּא יְהֵא נוֹתֵן לָהּ אֲבָל יְהֵא נוֹתֵן לְאָבִיהָ, תַּלְמוּד לוֹמַר "בְתוּלָה בְתוּלָה" פְּרָט לִבְעוּלָה, אֵין לִי אֶלָּא בְּעוּלָה, מֻכַּת עֵץ מִנַּיִן, תַּלְמוּד לוֹמַר "בְתוּלָה" פְּרָט לְמֻכַּת עֵץ. נֶאֱמַר כָּאן "אֲשֶׁר לֹא אֹרָשָׂה", וְנֶאֱמַר לְהַלָּן "אֲשֶׁר לֹא אֹרָשָׂה" [בִּמְפַתֶּה, וַהֲלֹא דִּין הוּא מָה אוֹנֵס חָמוּר אֵינוֹ חַיָּב עַל שֶׁנִּתְאַרְסָה וְנִתְגַּרְשָׁה], מְפַתֶּה הַקַּל אֵינוֹ דִּין שֶׁלֹא יְּהֵא חַיָּב עַל שֶׁנִּתְאַרְסָה וְנִתְגַּרְשָׁה. אוֹ חִלּוּף. וּמָה אִם מְפַתֶּה הַקַּל הֲרֵי הוּא חַיָּב עַל שֶׁנִּתְאַרְסָה וְנִתְגַּרְשָׁה, אוֹנֵס חָמוּר אֵינוֹ דִּין שֶׁיְּהֵא חַיָּב עַל שֶׁנִּתְאַרְסָה וְנִתְגַּרְשָׁה, מַה תַּלְמוּד לוֹמַר "אֲשֶׁר לֹא אֹרָשָׂה" שְׁתֵּי פְּעָמִים. שֶׁלֹּא יְהֵא נוֹתֵן לֹא לָהּ וְלֹא לְאָבִיהָ. נֶאֱמַר כָּאן "נַעֲרָה" וְלֹא נֶאֱמַר "נַעֲרָה" בִּמְפַתֶּה, [מְפַתֶּה מִנַּיִן, וַהֲלֹא דִּין הוּא] מָה אוֹנֵס חָמוּר אֵינוֹ חַיָּב אֶלָּא עַל הַנַּעֲרָה וְכוּ', אוֹ חִלּוּף, וּמָה אִם מְפַתֶּה הַקַּל הֲרֵי הוּא חַיָּב עַל נַעֲרָה וְעַל שֶׁאֵינָהּ נַעֲרָה, [אוֹנֵס חָמוּר אֵינוֹ דִּין שֶׁיְּהֵא חַיָּב עַל נַעֲרָה וְעַל שֶׁאֵינָהּ נַעֲרָה, וַהֲלֹא כְּבָר נֶאֱמַר "נַעֲרָה", שֶׁיָּכוֹל אֵין לִי אֶלָּא שֶׁלֹּא יִתֵּן לְאָבִיהָ אֲבָל יִתֵּן לָהּ], תַּלְמוּד לוֹמַר "וְנָתַן לַאֲבִי הַנַּעֲרָה" וְלֹא לַאֲבִי הַבּוֹגֶרֶת, וַהֲרֵי דְּבָרִים קַל וָחֹמֶר וּמָה אוֹנֵס חָמוּר אֵינוֹ חַיָּב עַל הַבּוֹגֶרֶת, מְפַתֶּה הַקַּל אֵינוֹ דִּין שֶׁלֹּא יְהֵא חַיָּב עַל הַבּוֹגֶרֶת, לְהַחֲלִיף אֶת הַדִּין אִי אַתָּה יָכוֹל שֶׁהֲרֵי כְּבָר נֶאֱמַר "נַעֲרָה נַעֲרָה" שְׁתֵּי פְּעָמִים. וְשָׁכַב עִמָּהּ, כָּל שְׁכִיבָה. וְנִמְצָאוּ, בְּעֵדִים.

"וְנָתַן הָאִישׁ" וְלֹא הַקָּטָן. הַשֹּׁכֵב עִמָּהּ. כָּל שְׁכִיבָה לַאֲבִי הַנַּעֲרָה, שֶׁיְּהֵא שֶׁלּוֹ. לַאֲבִי הַנַּעֲרָה וְלֹא לַאֲבִי הַבּוֹגֶרֶת. חֲמִשִּׁים כָּסֶף, כֶּסֶף צוּרִי. וְלוֹ תִהְיֶה לְאִשָּׁה, מְלַמֵּד שֶׁשּׁוֹתֶה בַּעֲצִיצוֹ, וַאֲפִלּוּ הִיא חִגֶּרֶת, וַאֲפִלּוּ הִיא סוּמָא, וַאֲפִלּוּ הִיא מֻכַּת שְׁחִין. נִמְצָא בָּהּ דְּבַר זִימָה אוֹ שֶׁאֵינָהּ רְאוּיָה לָבוֹא בְּיִשְׂרָאֵל יָכוֹל יְהֵא רַשַּׁאי לְקַיְּמָהּ, תַּלְמוּד לוֹמַר "וְלוֹ תִהְיֶה לְאִשָּׁה", אִשָּׁה הָרְאוּיָה לוֹ. תַּחַת אֲשֶׁר עִנָּהּ, לְרַבּוֹת אֶת הַיְּתוֹמָה, מִכָּאן אָמְרוּ יְתוֹמָה שֶׁנִּתְאַרְמְלָה אוֹ שֶׁנִּתְגָּרְשָׁה, הָאוֹנֵס חַיָּב, וְהַמְפַתֶּה פָּטוּר. לֹא יוּכַל שַׁלְּחָהּ כָּל יָמָיו, מְשַׁלְּחָהּ הוּא לְיָבָם.

"וְנָתַן לַאֲבִי הַנַּעֲרָה". רַבִּי שִׁמְעוֹן אוֹמֵר, אִם לֹא הִסְפִּיקָה לִגְבוֹת עַד שֶׁמֵּת הָאָב הֲרֵי הֵן שֶׁל עַצְמָהּ, וְאִי אָמַרְתָּ מָמוֹנָא הָוֵי לְהוֹרִישָׁהּ לְבָנָיו לְעַצְמָהּ אַמַּאי דְּאָחִים בָּעֵי מִיהֲוִי, שַׁאֲנִי הָתָם דְּאָמַר קְרָא וְנָתַן הָאִישׁ הַשֹּׁכֵב עִמָּהּ לַאֲבִי הַנַּעֲרָה לֹא זִכְּתָה תּוֹרָה לָאָב אֶלָּא מִשְּׁעַת נְתִינָה, וְכִי קָאָמַר רַבָּה מָמוֹנָא הֲוִי לְהוֹרִישׁוֹ לְבָנָיו בִּשְׁאָר קְנָסוֹת.

וְרַבִּי יוֹחָנָן הַאי "תַּחַת אֲשֶׁר עִנָּהּ" מִיבָּעֵי לֵיהּ לְכִדְאַבַּיֵי הַאי תַּחַת אֲשֶׁר עִנָּהּ מִכְּלַל דְּאִיכָּא בֹּשֶׁת וּפְגָם. וְעוּלָא נַפְקָא לֵיהּ מִדְּרַבָּא, וְנָתַן הָאִישׁ הַשֹּׁכֵב עִמָּהּ הֲנָאַת שְׁכִיבָה חֲמִשִּׁים מִכְּלַל דְּאִיכָּא בֹּשֶׁת וּפְגָם.

בְּאוֹנֵס וּמְפַתֶּה לְהָקֵל וּלְהַחֲמִיר וְכוּ'. בְּבֹשֶׁת וּפְגָם הַכֹּל לְפִי הַמְבַיֵּשׁ וְהַמִּתְבַּיֵּשׁ. אֵימָא חֲמִשִּׁים סֶלַע אֲמַר רַחֲמָנָא לְכֻלְּהוּ מִלֵּי, אָמַר אַבָּיֵי אֲמַר קְרָא תַּחַת אֲשֶׁר עִנָּהּ וְכוּ', רָבָא אָמַר אֲמַר קְרָא וְנָתַן הָאִישׁ הַשֹּׁכֵב עִמָּהּ וְכוּ'.

~ פרק כג

{pפסוק אp}  "לֹא יִקַח אִישׁ אֶת אֵשֶׁת אָבִיו" תָּנוּ רַבָּנָן אָנַס אִשָּׁה מֻתָּר לִישָּׂא בִּתָּהּ נָשָׂא אִשָּׁה אָסוּר לִישָּׂא בִּתָּהּ. מִנָּא הָנֵי מִלֵּי, דְּתָנוּ רַבָּנַן בְּכֻלָּן נֶאֱמַר (כָּאן) שְׁכִיבָה, וְכָאן נֶאֱמַר (בָּהֶן) קִיחָה, לוֹמַר לְךָ דֶּרֶךְ לִקּוּחִין אָסְרָה תּוֹרָה, אָמַר לֵיהּ רַב פַּפָּא לְאַבַּיֵי אֶלָּא מֵעַתָּה גַּבֵּי אֲחוֹתוֹ דִּכְתִיב  "וְאִישׁ אֲשֶׁר יִקַּח אֶת אֲחוֹתוֹ" [הָכִי נַמִי] דֶּרֶךְ קִיחָה הוּא דְּאָסוּר דֶּרֶךְ שְׁכִיבָה שָׁרִי אָמַר לֵיהּ לִקּוּחִין כְּתִיב בַּתּוֹרָה הָרָאוּי לִשְׁכִיבָה לִשְׁכִיבָה הָרְאוּיִין לְקִיחָה קִיחָה. רָבָא אָמַר, אָנֵס אִשָּׁה מֻתָּר לִשָּׂא בִּתָּהּ מֵהָכָא, דִּכְתִיב (שם יח, י) "עֶרְוַת בַּת בִּנְּךָ אוֹ בַּת בִּתְּךָ לֹא תְגַלֶּה עֶרְוָתָה", הָא בַּת בְּנָהּ דִּידָהּ וּבַת בִּתָּהּ דִּידָהּ גָּלֵי, וּכְתִיב  "עֶרְוַת אִשָּׁה וּבִתָּהּ לֹא תְגַּלֶּה" וְגוֹ', הָא כֵּיצַד כָּאן בְּנִשּׂוּאִין כָּאן בָּאֹנְסִין, וְאִיפּוּךְ אֲנָא עֲרָיוֹת שְׁאֵר כְּתִיב בְּהוּ, בְּנִשּׂוּאִין אִיכָּא שְׁאֵר, בָּאֹנְסִין לֵיכָּא שְׁאֵר. רַבִּי יְהוּדָה אוֹסֵר בַּאֲנוּסַת אָבִיו וּבִמְפֻתַּת אָבִיו, מַאי טַעְמָא דְּרַבִּי יְהוּדָה דִּכְתִיב "לֹא יִקַּח אִישׁ אֶת אֵשֶׁת אָבִיו וְלֹא יְגַלֶּה כְּנַף" וְגוֹ'. כָּנָף שֶׁרָאָה אָבִיו לֹא יְגַלֶּה. וּמִמַּאי דְבַאֲנוּסָה כְּתִיב, דִּכְתִיב מֵעִלּוּיָהּ דִּקְרָא (לעיל כב, כט) "וְנָתַן הָאִישׁ הַשֹּׁכֵב עִמָּהּ". וְגוֹ'. וְרַבָּנַן, בְּשׁוֹמֶרֶת יָבָם שֶׁל אָבִיו הַכָּתוּב מְדַבֵּר, וּמַאי כְּנַף אָבִיו, כָּנָף הָרָאוּי לְאָבִיו לֹא יְגַלֶּה. וְתִיפּוּק לֵיהּ מִשּׁוּם דּוֹדָתוֹ, לַעֲבֹר עָלֶיהָ בִּשְׁנֵי לָאוִין. וְתֵיפּוּק לֵיהּ מִשּׁוּם (הַתָּרַת) יְבָמָה לַשּׁוּק, לַעֲבֹר עָלֶיהָ בִּשְׁלֹשָׁה לָאוִין. וְאִי בָּעִית אֵימָא לְאַחַר מִיתָה.

{pפסוק בp}  "לֹא יָבֹא פְצוּעַ דַּכָּא" אֵיזֶהוּ פְּצוּעַ דַּכָּא, שֶׁנִּפְצְעוּ בֵּיצִים שֶׁלּוֹ, וַאֲפִלּוּ אַחַת מֵהֶם. וּכְרוּת שָׁפְכָה כָּל שֶׁנִּכְרַת הַגִּיד. וְאִם נִשְׁתַּיֵּר מֵעֲטָרָה אֲפִלּוּ כְּחוּט הַשַּׂעֲרָה כָּשֵׁר.

"פְּצוּעַ דַּכָּא וּכְרוּת שָׁפְכָה" מֻתָּרִין בְּגִיּוֹרֶת וּבִמְשֻׁחְרֶרֶת וְאֵינָן אֲסוּרִין אֶלָּא מִלָּבוֹא בַּקָּהָל, שֶׁנֶּאֱמַר "לֹא יָבֹא פְצוּעַ דַּכָּא" וְגוֹ'.

תָּנוּ רַבָּנָן, אֲפִלּוּ נִקְּבוּ, אֲפִלּוּ נָמַקּוּ, וַאֲפִלּוּ חִסְּרוּ. אָמַר רַב יְהוּדָה אָמַר שְׁמוּאֵל, פְּצוּעַ דַּכָּא בִּידֵי שָׁמַיִם כָּשֵׁר. בְּמַתְנִיתָא תָּנָא נֶאֱמַר "לֹא יָבֹא פְצוּעַ דַּכָּה" וְנֶאֱמַר (להלן פסוק ג) "לֹא יָבֹא מַמְזֵר" מַה לְּהַלָּן בִּידֵי אָדָם אַף כָּאן בִּידֵי אָדָם, וּמַה לְּהַלָּן בְּאוֹתוֹ מָקוֹם, אַף כָּאן בְּאוֹתוֹ מָקוֹם.

"פְצוּעַ דַּכָּא" אֵין לִי אֶלָּא כֻּלּוֹ, מִקְצָתוֹ מִנַּיִן, תַּלְמוּד לוֹמַר "וּכְרוּת שָׁפְכָה", כָּל שֶׁנִּכְרַת הַגִּיד הַפּוֹסֵק. אָמַר רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָא, שָׁמַעְתִּי מִפִּי חֲכָמִים בְּכֶרֶם בְּיַבְנֶה שֶׁמִּי שֶׁאֵין לוֹ אֶלָּא אַחַת זֶהוּ סְרִיס חַמָּה. מַה בֵּין פְּצוּעַ דַּכָּא לִכְרוּת שָׁפְכָה אֶלָּא שֶׁפְּצוּעַ דַּכָּא חוֹזֵר, וּכְרוּת שָׁפְכָה אֵינוֹ חוֹזֵר, זוֹ מֵהִלְכוֹת רוֹפְאִים. בִּקְהַל ה' (ר"שׁ) [רַבִּי יְהוּדָה] אוֹמֵר אַרְבַּע קְהָלוֹת הֵן, קְהַל כֹּהֲנִים, קְהַל לְוִיִּים, קְהַל יִשְׂרָאֵלִים, קְהַל גֵּרִים. וַחֲכָמִים אוֹמְרִים, שְׁלֹשָׁה.

{pפסוק גp}  "לֹא יָבֹא מַמְזֵר בִּקְהַל ה'". בֵּין אִישׁ בֵּין אִשָּׁה, לֹא יָבֹא מַמְזֵר, כָּל שֶׁהוּא מוּם זָר. אֵי זֶהוּ מַמְזֵר כָּל שְׁאֵר בָּשָׂר (כָּל) שֶׁהוּא בְּלֹא יָבֹא, דִּבְרֵי רַבִּי עֲקִיבָא, שֶׁנֶּאֱמַר  לֹא יִקַּח אִישׁ אֶת אֵשֶׁת אָבִיו וּכְתִיב "לֹא יָבֹא מַמְזֵר" מַה אֵשֶׁת אָב מְיֻחֶדֶּת שְׁאֵר בָּשָׂר שֶׁהוּא בְּלֹא יָבֹא וְהַוָּלָד מַמְזֵר, כָּךְ כָּל שְׁאֵר בָּשָׂר שֶׁהוּא בְּלֹא יָבֹא הַוָּלָד מַמְזֵר. שִׁמְעוֹן הַתֵּימָנִי אוֹמֵר, כָּל שֶׁחַיָּבִין עָלָיו כָּרֵת בִּידֵי שָׁמַיִם, שֶׁנֶּאֱמַר (שם) לֹא יִקַּח אִישׁ אֶת אֵשֶׁת אָבִיו, וְלֹא יָבֹא מַמְזֵר מָה אֵשֶׁת אָב מְיֻחֶדֶּת שֶׁחַיָּבִין עָלֶיהָ כָּרֵת בִּידֵי שָׁמַיִם וְהַוָּלָד מַמְזֵר, אַף כָּל שֶׁחַיָּבִין עֲלֵיהֶן כָּרֵת בִּידֵי שָׁמַיִם הַוָּלָד מַמְזֵר. רַבִּי יְהוֹשֻׁעַ אוֹמֵר כָּל שֶׁחַיָּבִין עָלֶיהָ מִיתַת בֵּית דִּין הַוָּלָד מַמְזֵר, שֶׁנֶּאֱמַר (שם) לֹא יִקַּח אִישׁ אֶת אֵשֶׁת אָבִיו, וְלֹא יָבֹא מַמְזֵר מָה אֵשֶׁת אָב מְיֻחֶדֶת שֶׁחַיָּבִין עָלֶיהָ מִיתַת בֵּית דִּין הַוָּלָד מַמְזֵר, כָּךְ כָּל שֶּׁחַיָּבִין עֲלֵיהֶן מִיתַת בֵּית דִּין הַוָּלָד מַמְזֵר. גַּם דּוֹר עֲשִׂירִי, נֶאֱמַר כָּאן דּוֹר עֲשִׂירִי, וְנֶאֱמַר לְמַטָּה (להלן פסוק ד) דּוֹר עֲשִׂירִי מַה דּוֹר עֲשִׂירִי הָאָמוּר לְמַטָּה עַד עוֹלָם, אַף דּוֹר עֲשִׂירִי הָאָמוּר כָּאן עַד עוֹלָם.

תָּנוּ רַבָּנָן, גֵּר נוֹשֵׂא מַמְזֶרֶת וְהַוָּלָד מַמְזֵר, דִּבְרֵי רַבִּי יוֹסֵי. רַבִּי יְהוּדָה אוֹמֵר, גֵּר לֹא יִשָּׂא מַמְזֶרֶת. אֶחָד גֵּר, וְאֶחָד עֶבֶד מְשֻׁחְרָר, וְחָלָל, מֻתָּרִין בְּכֹהֶנֶת. מַאי טַעְמָא דְּרַבִּי יוֹסֵי, חֲמִשָּׁה קְהָלֵי כְּתִיבֵי, חָד לְכֹהֲנִים, וְחָד לִלְוִיִּים, וְחָד לְיִשְׂרָאֵלִים וְחָד לְמִישְׁרָא מַמְזֵר בִּשְׁתוּקִי, וְחָד לְמִישְׁרָא שְׁתוּקִי בְּיִשְׂרָאֵל, קְהַל גֵּרִים לֹא אִיקְרֵי קָהָל. וְרַבִּי יְהוּדָה, כֹּהֲנִים לְוִיִּים מֵחָד קְרָא נָפְקֵי אַיַיתֵּר לֵיהּ חָד לִקְהַל גֵּרִים. אִיבָּעִית אֵימָא הָכִי נַמִי תְּרֵי קְהָלֵי נִינְהוּ, וּמַמְזֵרִים בִּשְׁתוּקִי וּשְׁתוּקִי בְּיִשְׂרָאֵל מֵחָד קָהָל נָפְקֵי. לֹא יָבֹא מַמְזֵר בִּקְהַל ה', בִּקְהַל וַדַּאי הוּא דְּלָא יָבוֹא, הָא בִּקְהַל סָפֵק יָבוֹא. מַמְזֵר וַדַאי הוּא דְּלֹא יָבוֹא מַמְזֵר סָפֵק יָבוֹא. אַיַיתֵּר לֵיהּ חָד לִקְהַל גֵּרִים, וְאִיתֵימָא הַנֵּי נַמִּי תְּרֵי קְהָלֵי נִינְהוּ. וְטַעְמָא דְּרַבִּי יְהוּדָה מֵהָכָא,  "הַקָּהָל חֻקָּה אַחַת לָכֶם וְלַגֵּר הַגָּר". וְרַבִּי יוֹסִּי "חֻקָּה אַחַת" הִפְסִיק הָעִנְיָן.

אָמַר רֵישׁ לָקִישׁ, מַמְזֶרֶת לְאַחַר עֲשָׂרָה דּוֹרוֹת מֻתֶּרֶת, יָלִיף עֲשִׂירִי "עֲשִׂירִי" מֵעַמּוֹנִי וּמוֹאָבִי, מַה לְּהַלָּן נְקֵבוֹת מֻתָּרוֹת, אַף כָּאן נְקֵבוֹת מֻתָּרוֹת, אִי מַה לְּהַלָּן מִיָּד אַף כָּאן מִיָּד, כִּי (גְמִיר) [אַהַנֵּי] גְּזֵרָה שָׁוָה מֵעֲשִירִי וְאֵילָךְ. וְהָאֲנָן תְּנַן מַמְזֵרִים וּנְתִינִין אֲסוּרִין וְאִסּוּרָן אִסּוּר עוֹלָם אֶחָד זְכָרִים וְאֶחָד נְקֵבוֹת, לָא קָשְׁיָא הָא כְּמָאן דְּאָמַר דּוּן מִינָהּ וּמִינָהּ, הָא כְּמָאן דְּאָמַר דּוּן מִינָהּ וְאוֹקֵי בְּאַתְרָא שָׁאֲלוּ לְרַבִּי אֱלִיעֶזֶר, מַמְזֶרֶת לְאַחַר עֲשָׂרָה דּוֹרוֹת מַהוּ, אָמַר לָהֶם, מִי יִתֵּן לִי דּוֹר שְׁלִישִׁי וַאֲטַהֲרֶנּוּ. קְסָבַר מַמְזֶרֶת לָא חַיֵּי. וְהָא אֲנָן תְּנַן אִסּוּרָן אִסּוּר עוֹלָם, דְּיָדִיעַ חַיֵּי דְּלָא יָדִיעַ לָא חַיֵּי, דְּיָדִיעַ וְלָא יָדִיעַ עַד תְּלָתָא דָּרֵי חַיֵּי טְפֵי לָא חַיֵּי. הַהוּא דְּהָוָה בְּשִׁיבָבוּתֵיהּ דְּרַבִּי אָמִי אַפִּיק כְּרוּז עָלֵיהּ דְּמַמְזֵר הוּא הֲוָה בָּכֵי וְאָזִיל, אֲמַר לֵיהּ חַיִּים נָתַתִּי לָךְ.

אָמַר רַבִּי אֱלִיעֶזֶר בַּר חֲבִיבָא פַּעַם אֶחָד לְשִׁשִּׁים שָׁנָה וְכוּ' (כָּתוּב בֶּרֶמֶז תפ"ח).

{pפסוק ד-זp}  "לֹא יָבֹא עַמּוֹנִי" בִּזְכָרִים הַכָּתוּב מְדַבֵּר וְלֹא בִּנְקֵבוֹת. (דָּבָר אַחֵר) [שֶׁנֶּאֱמַר] "עַמּוֹנִי" וְלֹא עַמּוֹנִית, מוֹאָבִי וְלֹא מוֹאָבִית, דִּבְרֵי רַבִּי יְהוּדָה. וַחֲכָמִים אוֹמְרִים, עַל דְּבַר אֲשֶׁר לֹא קִדְּמוּ, מִי דַּרְכָּן לְקַדֵּם אֲנָשִׁים וְלֹא נָשִׁים. שֶׁהָיָה בְּדִין, וּמַה מַמְזֵר שֶׁלֹּא נֶאֱמַר בּוֹ "עַד עוֹלָם" עָשָׂה בּוֹ נָשִׁים כַּאֲנָשִׁים, עַמּוֹנִים וּמוֹאָבִים שֶׁנֶּאֱמַר בָּהֶן "עַד עוֹלָם" אֵינוֹ דִּין שֶׁנַּעֲשֶׂה בָּהֶן נָשִׁים כָּאֲנָשִׁים. אוֹ חִלּוּף וּמָה עַמּוֹנִים וּמוֹאָבִים שֶׁנֶּאֱמַר בָּהֶן "עַד עוֹלָם" לֹא עָשָׂה נָשִׁים כַּאֲנָשִׁים, מַמְזֵר שֶׁלֹּא נֶאֱמַר בּוֹ עַד עוֹלָם אֵינוֹ דִּין שֶׁלֹּא נַעֲשֶׂה בּוֹ נָשִׁים כַּאֲנָשִׁים, תַּלְמוּד לוֹמַר "לֹא יָבֹא מַמְזֵר" בֵּין אִישׁ וּבֵין אִשָּׁה, אַחַר שֶׁרִבָּה הַכָּתוּב וּמִעֵט, הָא אֵין עָלֶיךָ לָדוּן אֶלָּא כְּדִין הָרִאשׁוֹן, וּמַה מַמְזֵר שֶׁלֹּא נֶאֱמַר בּוֹ עַד עוֹלָם עָשָׂה בּוֹ נָשִׁים כַּאֲנָשִׁים, עַמּוֹנִי וּמוֹאָבִים שֶׁנֶּאֱמַר בָּהֶן "עַד עוֹלָם" אֵינוֹ דִּין שֶׁנַּעֲשֶׂה בָּהֶם נָשִׁים כַּאֲנָשִׁים, תַּלְמוּד לוֹמַר "עַמּוֹנִי" וְלֹא עַמּוֹנִית דִּבְרֵי רַבִּי יְהוּדָה. וְאִם נֶאֱמַר (דּוֹר עֲשִׂירִי) ["עַד עוֹלָם"] לָמָּה נֶאֱמַר (עַד עוֹלָם) ["דּוֹר עֲשִׂירִי"], אֶלָּא מֻפְנֶה לְהַקִּישׁ וְלָדוּן גְּזֵרָה שָׁוָה, נֶאֱמַר כָּאן "דּוֹר עֲשִׂירִי" וְנֶאֱמַר לְהַלָּן "דּוֹר עֲשִׂירִי", מַה דּוֹר עֲשִׂירִי הָאָמוּר כָּאן "עַד עוֹלָם", אַף דּוֹר עֲשִׂירִי הָאָמוּר לְהַלָּן עַד עוֹלָם.

עַמּוֹנִי וּמוֹאָבִי אֲסוּרִין, וְאִסּוּרָן אִסּוּר עוֹלָם, הַזְּכָרִים אֲסוּרִים, וְהַנְּקֵבוֹת מֻתָּרוֹת מִיָּד. עַמּוֹנִי וְלֹא עַמּוֹנִית מוֹאָבִי וְלֹא מוֹאָבִית, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, עַל דְּבַר אֲשֶׁר לֹא קִדְּמוּ אֶתְכֶם בַּלֶּחֶם וּבַמַּיִם, דַּרְכּוֹ שֶׁל אִישׁ לְקַדֵּם וְאֵין דַּרְכָּהּ שֶׁל אִשָּׁה לְקַדֵּם, הָיָה לָהֶם לְקַדֵּם נָשִׁים לִקְרָאת נָשִׁים, הָכָא תַּרְגִּימוּ (תהלים מה, יד) "כָּל כְּבוּדָה ַבת מֶלֶךְ פְּנִימָה" בְּמַעֲרָבָא אָמְרֵי  "וַיּאמְרוּ אֵלָיו אַיֵּה שָׂרָה אִשְׁתְּךָ וַיֹּאמֶר הִנֵּה בָאֹהֶל", דָּרַשׁ רָבָא, מַאי דִּכְתִיב (תהלים מ, ח) "אָז אָמַרְתִּי הִנֵּה בָאתִי בִּמְגִלַּת סֵפֶר כָּתוּב עָלַי", אָמַר דָּוִד, אֲנִי אָמַרְתִּי עַתָּה בָּאתִי וְלֹא יָדַעְתִּי שֶׁבִּמְגִלַּת סֵפֶר כָּתוּב עָלָי. הָתָם כְּתִיב (בראשית יט, טו) "הַנִּמְצָאוֹת" הָכָא כְּתִיב  "מָצָאתִי דָּוִד עַבְדִּי" וְגוֹ'.

בּוֹ בַּיּוֹם עָמַד יְהוּדָה גֵּר עַמּוֹנִי לִפְנֵיהֶם בְּבֵית הַמִּדְרָשׁ, אָמַר לָהֶם מָה אֲנִי לָבוֹא בַּקָּהָל, אָמַר לוֹ [רַבָּן גַּמְלִיאֵל אָסוּר אַתָּה לָבוֹא בַּקָּהָל, אָמַר לוֹ] רַבִּי יְהוֹשֻׁעַ מֻתָּר אַתָּה לָבוֹא בַּקָּהָל, אָמַר לוֹ רַבָּן גַּמְלִיאֵל וְהָא כְּתִיב לֹא יָבֹא עַמּוֹנִי, אָמַר לוֹ רַבִּי יְהוֹֻשּׁעַ וְכִי עַמּוֹן וּמוֹאָב בִּמְקוֹמָן יוֹשְׁבִים וְלֹא כְּבָר עָלָה סַנְחֵרִיב וּבִלְבֵּל אֶת הָעוֹלָם כֻּלּוֹ שֶׁנֶּאֱמַר (ישעי' י, יג) "וְאָסִיר גְּבוּלוֹת עַמִּים" וְגוֹ', וְכָל דְּפָרִישׁ מֵרֻבָּא פָּרִישׁ אָמַר לוֹ רַבָּן גַּמְלִיאֵל וְהָכְתִיב (ירמי' מט, ו) "וְאַחֲרֵי כֵן אָשִׁיב אֶת שְׁבוּת בְּנֵי עַמּוֹן", וּכְבָר שָׁבוּ, אָמַר לוֹ רַבִּי יְהוֹשֻׁעַ וְהָכְתִיב (עמוס ט, יד) "וְשַׁבְתִּי אֶת שְׁבוּת עַמִּי יִשְׂרָאֵל", וַעֲדַיִן לֹא שָׁבוּ, מִיָּד הִתִּירוּהוּ לָבוֹא בַּקָּהָל.

דָּרַשׁ רָבָא מַאי דִּכְתִיב  "אָח נִפְשַׂע מִקִּרְיַת עֹז וּמְדִינִים כִּבְרִיחַ אַרְמוֹן", ["אָח נִפְשַׂע מִקִּרְיַת עֹז"] זֶה לוֹט שֶׁפֵּרֵשׁ מֵאַבְרָהָם, "וּמִדְיָנִים כִּבְרִיחַ אַרְמוֹן" שֶׁהִטִּיל [מְדָנִין] כִּבְרִיחִים וְאַרְמוֹן. לֹא יָבוֹא עַמּוֹנִי וּמוֹאָבִי. דָּרַשׁ רָבָא וְאִיתֵּימָא רַבִּי יִצְחָק, מַאי דִּכְתִיב (משלי יח, א) "לְתַאֲוָה יְבַקֵּשׁ נִפְרָד", זֶה לוֹט, "בְּכָל תּוּשִׁיָּה יִתְגַּלָע" שֶׁנִּתְגַּלָּה קְלוֹנוֹ בְּבָתֵי כְנֶסִיּוֹת וּבְבָתֵי מִדְרָשׁוֹת, דִּתְנַן עַמּוֹנִי וּמוֹאָבִי אֲסוּרִין וְאִסּוּרָן אִסּוּר עוֹלָם.

"עַל דְּבַר אֲשֶׁר לֹא קִדְּמוּ", כְּשֶׁהוּא אוֹמֵר עַל דְבַר אַף עַל הָעֵצָה, וְכֵן הוּא אוֹמֵר  "עַמִּי זְכָר נָא מַה יָּעַץ בָּלָק מֶלֶךְ מוֹאָב". בַּדֶּרֶךְ, בִשְׁעַת טֵרוּפְכֶם. בְּצֵאתְכֶם מִמִּצְרָיִם, בִּשְׁעַת גְּאֻלַּתְכֶם. וַאֲשֶׁר שָׂכַר עָלֶיךָ אֶת בִּלְעָם, הֲרֵי דְּבַר גְּנַאי לְבִלְעָם. וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם [וַיַּהֲפֹךְ], מְלַמֵּד (שֶׁאַף) שֶׁהַמְקַלֵּל נִתְקַלֵּל, מִפְּנֵי מָה כִּי אֲהֵבְךָ ה' אֱלֹהֶיךָ.

"לֹא תִדְרֹשׁ שְׁלֹמָם [וְטֹבָתָם"], מִכְּלָל שֶׁנֶּאֱמַר "בַּטוֹב לוֹ" יָכוֹל אַף זֶה כֵּן, תַּלְמוּד לוֹמַר "לֹא תִדְרֹשׁ שְׁלֹמֹם וְטֹבָתָם כָּל יָמֶיךָ לְעוֹלָם" וּלְעוֹלְמֵי עוֹלָמִים.

אָמַר רַבִּי יוֹחָנָן מִשּׁוּם רַבִּי יוֹסֵי בֶּן קְצַרְתָּא, גְּדוֹלָה לְגִימָא שֶׁהִרְחִיקָה שְׁתֵּי מִשְׁפָּחוֹת מִיִּשְׂרָאֵל, שֶׁנֶּאֱמַר "עַל דְּבָר אֲשֶׁר לֹא קִדְּמוּ אֶתְכֶם בַּלֶּחֶם וּבַמַּיִם", וְרַבִּי יוֹחָנָן דִּידֵיהּ אָמַר, מְרַחֶקֶת אֶת הַקְּרוֹבִים מֵּעַמּוֹן וּמוֹאָב. וּמְקָרֶבֶת אֶת הָרְחוֹקִים [מִיִּתְרוֹ], שֶׁנֶּאֱמַר (שמות ב, כ) "קִרְאֶן לוֹ וְיֹאכַל לֶחֶם" וְכוּ', (כְּדִכְתִיב הָתָם).

"בִּלְעָם בֶּן בְּעוֹר" (כָּתוּב בְּ'וַיַרְא בָּלָק'). וַיַּהֲפֹךְ ה' אֱלֹהֶיךָ, אֶת הַקְּלָלָה, קְלָלָה וְלֹא קְלָלוֹת, כֻּלָּן חָזְרוּ לִקְלָלוֹת, חוּץ מִבָּתֵי כְנֶסִיּוֹת וּבָתֵי מִדְרָשׁוֹת, (כָּתוּב בְּפָּסוּק עַל (במדבר כד, ה) "מַה טוֹבוּ אֹהָלֶךָ יַעֲקֹב").

"וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם", הָרוֹאֶה חֲלוֹם וְנַפְשׁוֹ עֲגוּמָה עָלָיו יֵלֵךְ וְיִפְתְּרֶנּוּ בִּפְנֵי שְׁלֹשָׁה. יִפְתְּרֶנּוּ, וְהָאָמַר רַבִּי חִסְדָּא חֶלְמָא דְּלָא מַפְשַׁר, כְּאַגְּדְתָא דְּלֹא מִקַרְיָא, אֶלָּא אֵימָא יֵיטִיבֶנּוּ בִּפְנֵי שְׁלֹשָׁה, לֵייתֵי תְּלָתָא וְלֵימָא לְהוּ חָלְמָא טָבָא חָזַאי חָלְמָא טָבָא חָזַאי, וְלִימְרוּ לֵיהּ הַנָּךְ טָבָא הוּא וְטָבָא לִיִהֶוֵי רַחֲמָנָא לִישַׁוְיֵה לְטָב עַד שֶׁבַע זִימְנִין יִגְזְרוּן עָלֶיךָ מִן שְׁמַיָא דְּלִיהֶוֵי טָבָא [וִיהֵוֵי טָבָא]. וְלֵימָא שָׁלֹשׁ הֲפִיכוֹת, "הָפַכְתָּ מִסְפְּדִי לְמָחוֹל לִי פִּתַּחְתָּ שַׂקִּי וַתַּאַזְרֵנִי שִׂמְחָה"  "אָז תִּשְׂמַח בְּתוּלָה בְּמָחוֹל וּבַחוּרִים וּזְקֵנִים יַחְדָּו וְהָפַכְתִּי אֶבְלָם לְשָׂשׂוֹן וְנִחַמְתִּים וְשִׂמַּחְתִּים מִיגוֹנָם". וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם וַיַּהֲפֹךְ ה' אֱלֹהֶיךָ לְּךָ אֶת הַקְּלָלָה לִבְרָכָה כִּי אֲהֵבְךָ ה' אֱלֹהֶיךָ. שָׁלֹשׁ פְּדֻיּוֹת, (תהלים נה, יט) "פָּדָה בְשָׁלוֹם נַפְשִׁי מִקְּרָב לִי כִּי בְרַבִּים הָיוּ עִמָּדִי" (ישעיה לה, י) "וּפְדוּיֵי ה' יְשֻׁבוּן וּבָאוּ צִיּוֹן בְּרִנָּה וְשִׂמְחַת עוֹלָם עַל רֹאשָׁם שָשׂוֹן וְשִׂמְחָה יַשִּׂיגוּ וְנָסוּ יָגוֹן וַאֲנָחָה", (ש"א יד, מה) "וַיֹּאמֶר הָעָם אֶל שָׁאוּל הֲיוֹנָתָן יָמוּת אֲשֶׁר עָשָׂה הַיְּשׁוּעָה הַגְּדוֹלָה הַזֹּאת בְּיִשְׂרָאֵל חָלִילָה חַי ה' אִם יִפֹּל מִשַּׂעֲרַת רֹאשׁוֹ אַרְצָה כִּי אִם אֱלֹהִים עָשָׂה הַיּוֹם הַזֶּה וַיִּפְדּוּ הָעָם אֶת יְוֹנָתָן וְלֹא מֵת". שָׁלֹשׁ שְׁלוֹמוֹת,  "בֹּרֵא נִיב שְׂפָתָיִם שָׁלוֹם שָׁלוֹם לָרָחוֹק וְלַקָּרוֹב אָמַר ה' וּרְפָאתִיו". (דבה"א יב, יט) "וְרוּחַ לָבְשָׁה אֶת עֲמָשַׂי רֹאשׁ הַשָּׁלִישִׁים לְךָ דָּוִיד וְעִמְּךָ בֶן יִשַׁי שָׁלוֹם שָׁלוֹם לְךָ וְשָׁלוֹם לְעֹזְרֶךָ כִּי עֲזָרְךָ אֱלֹהֶיךָ וַיְקַבְּלֵם דָּוִיד וַיִּתְּנֵם בְּרָאשֵׁי הַגְּדוּד".  "וַאֲמַרְתֶּם כֹּה לֶחַי וְאַתָּה שָׁלוֹם וּבֵיתְךָ שָׁלוֹם וְכֹל אֲשֶׁר לְךָ שָׁלוֹם".

"לֹא תִדְרשׁ שְׁלֹמָם". דאוּנְקְלוֹס בַּר קְלוֹנִיקוֹס בַּר אַחְתֵּיהּ דְּטִיטוֹס הֲוָה בָּעָא לְאַיגִּיּוּרֵי, אֲזַל אַסְקֵיהּ לְטִיטוּס בְּנָגִידָא, אֲמַר לֵיהּ מָאן חָשִׁיב בְּהַהוּא עָלְמָא, אֲמַר לֵיהּ יִשְׂרָאֵל, אֲמַר לֵיהּ מַהוּ לְאִידְבּוּקִי בְּהוּ, אֲמַר לֵיהּ [מִילַּיְהוּ נְפִישִׁין וְלָא מָצִית לְקִיּוּמִינְהוֹ, זִיל אַגְרִי בְּהוּ] בְּהַהוּא עָלְמָא וַהֲוֵית רֵישָׁא, דִּכְתִיב (איכה א, ה) "הָיוּ צָרֶיהָ לְרֹאשׁ אֹיְבֶיהָ שָׁלוּ". שֶׁכָּל הַמֵּצֵר לְישְרָאֵל נַעֲשֶׂה רֹאשׁ.

{pפסוק ח-טp}  "לֹא תְתַעֵב אֲדֹמִי". מִפְּנֵי מָה "כִּי אָחִיךָ הוּא", גְּדוֹלָה אַחְוָה. "לֹא תְתַעֵב מִצְרִי", מִפְּנֵי מָה "כִּי גֵר הָיִיתָ בְאַרְצוֹ". אָמַר רַבִּי אֶלְעָזָר בֶּן עֲזַרְיָה הַמִּצְרִים לֹא קִבְּלוּ אֶת יִשְׂרָאֵל אֶלָּא לְצֹרֶךְ עַצְמָן, וְקָבַע לָהֶם הַמָּקוֹם שָׂכָר, וַהֲרֵי דְּבָרִים קַל וָחֹמֶר וּמָה אִם מִי שֶׁלֹּא נִתְכַּוֵּן לִזְכּוֹת כָּךְ, מִי שֶׁנִּתְכַּוֵּן לִזְכּוֹת עַל אַחַת כַּמָּה וְכַמָּה. רַבִּי שִׁמְעוֹן אוֹמֵר, מִצְרִים הֵם טִבְּעוּ אֶת יִשְׂרָאֵל בְּמַיִם וֶאֱדוֹמִיִּים קִדְּמוּ אֶת יִשְׂרָאֵל בְּחֶרֶב וְלֹא אֲסָרָם הַכָּתוּב אֶלָּא עַד שְׁלֹשָׁה דּוֹרוֹת, עַמּוֹנִים וּמוֹאָבִים מִפְּנֵי שֶׁנָּטְלוּ עֵצָה לְהַחֲטִיא אֶת יִשְׂרָאֵל אֲסָרָם הַכָּתוּב אִסּוּר עוֹלָם, לְלַמֶּדְךָ שֶׁמַחֲטִיאוֹ שֶׁל אָדָם קָשֶׁה לוֹ מִן הַהוֹרְגוֹ, שֶׁהַהוֹרְגוֹ אֵין מוֹצִיאוֹ אֶלָּא מִן הָעוֹלָם הַזֶּה וּמַחֲטִיאוֹ מוֹצִיאוֹ מִן הָעוֹלָם הַזֶּה וּמִן הָעוֹלָם הַבָּא.

הַפֶּה שֶאָמַר "גַּם אֶת יִשְׂרָאֵל לֹא אֲשַׁלֵּחַ". הוּא הַפֶּה שֶׁאָמַר "אָנֹכִי אֲשַׁלַּח אֶתְכֶם", מַה שָּׂכָר נָטְלוּ עַל כָּךְ לֹא תְתַעֵב מִצְרִי וְכוּ' (כְּדִכְתִיב בֶּרֶמֶז רכ"ו).

מִצְרִי וֶאֱדוֹמִי אֵינָם אֲסוּרִים אֶלָּא עַד שְׁלֹשָׁה דּוֹרוֹת, אֶחָד זְכָרִים וְאֶחָד נְקֵבוֹת, [רַבִּי שִׁמְעוֹן מַתִּיר אֶת הַנְּקֵבוֹת מִיָּד], אָמַר רַבִּי שִׁמְעוֹן, קַל וְחֹמֶר וּמַה בְּמָקוֹם שְׁאָסַר אֶת הַזְּכָרִים אִיסוּר עוֹלָם הִתִּיר אֶת הַנְּקֵבוֹת מִיָד, מָקוֹם שֶׁלֹא אָסַר אֶת הַזְּכָרִים אֶלָּא עַד שְׁלֹשָׁה דּוֹרוֹת אֵינוֹ דִּין שֶׁנַּתִּיר אֶת הַנְּקֵבוֹת מִיָּד, אָמְרוּ לוֹ, אִם הֲלָכָה נְקַבֵּל, וְאִם לָדִין יֵשׁ תְּשׁוּבָה, אָמַר לָהֶם, לֹא כִּי הֲלָכָה אֲנִי אוֹמֵר. וְעוֹד קְרָא מְסַיְּעֵנִי בָּנִים וְלֹא בָּנוֹת. תָּנוּ רַבָּנָן "בָּנִים" וְלֹא בָּנוֹת, דִּבְרֵי רַבִּי שִׁמְעוֹן אָמַר לוֹ רַבִּי יְהוּדָה, הֲרֵי הוּא אוֹמֵר בָּנִים אֲשֶׁר יִוָּלְדוּ, הַכָּתוּב תְּלָאָן בְּלֵדָה.

תָּנוּ רַבָּנָן אִם נֶאֱמַר "בָּנִים" לָמָּה נֶאֱמַר "דּוֹרוֹת", וְאִם נֶאֱמַר 'דּוֹרוֹת' לָמָּה נֶאֱמַר 'בָּנִים' אִם נֶאֱמַר "בָּנִים" וְלֹא נֶאֱמַר "דוֹרוֹת" הָיִיתִי אוֹמֵר בֶּן רִאשׁוֹן וְשֵׁנִי אָסוּר שְׁלִישִׁי מֻתָּר, לְכָּךְ נֶאֱמַר "דוֹרוֹת", וְאִם נֶאֱמַר "דוֹרוֹת" וְלֹא נֶאֱמַר "בָּנִים" הָיִיתִי אוֹמֵר לְאוֹתָן הָעוֹמְדִים עַל הַר סִינַי, לְכָךְ נֶאֱמַר "בָּנִים". לָהֶם, מֵהֶם מְנֵה לָהֶם. הַלֵּךְ אַחַר פְּסוּלֵיהֶם. וְאִיצְטְרִיךְ לְמִיכְתַּב לָהֶם וְאִיצְטְרִיךְ לְמִיכְתַּב אֲשֶׁר יִוָּלְדוּ, דְּאִי כְּתַב רַחֲמָנָא אֲשֶׁר יִוָּלְדוּ הֲוָה אָמֵינָא [מִבְּנֵיהֶם מְנֵה כָּתַב רַחֲמָנָא לָהֶם. וְאִי כָּתַב רַחֲמָנָא לָהֶם הֲוָה אָמֵינָא] מִצְרִית מְעֻבֶּרֶת שֶׁנִּתְגַּיְּרָה, הִיא וּבְנָהּ חָד, כְּתַב רַחֲמָנָא אֲשֶׁר יְוָּלְדוּ וְאִיצְטְרִיךְ לְמִיכְתַּב לָהֶם הָכָא, וְאִיצְטְרִיךְ לְמִכְתַּב "לוֹ" גַּבֵּי מַמְזֶר, דְּאִי כָּתַב רַחֲמָנָא הָכָא מִשּׁוּם דְּבָא מִטִּפָּה פְּסוּלָה, אֲבָל מַמְזֵר דְּבָא מִטִּפָּה כְּשֵׁרָה אֵימָא לָא, וְאִי כָּתַב רַחֲמָנָא גַּבֵּי מַמְזֵר מִשּׁוּם דְּאֵינוֹ רָאוּי לָבוֹא בַּקָּהָל לְעוֹלָם, אֲבָל הָכָא אֵימָא לָא צְרִיכֵי.

מְנָא הָא מִלְּתָא דְּאָמְרֵי אֱינְשֵׁי בִּירָא דְּשָׁתִית מִינֵיהּ לָא תִשְׁדֵּי בָּה קָלָא, דִּכְתִיב "לֹא תְתַעֵב מִצְרִי כִּי גֵר הָיִיתָ בְאַרְצוֹ".

אָמַר רַבִּי יְהוּדָה מִנִּימִין גֵּר הַמִּצְרִי הָיָה לִי חָבֵר מִתַּלְמִידֵי רַבִּי עֲקִיבָא וְנָשׂוּי גִּיּוֹרֶת מִצְרִית, אָמַר הֲרֵינִי הוֹלֵךְ לְהַשִּׂיא לִבְנִי אִשָּׁה בַּת גִּיּוֹרֶת מִצְרִית כְּדֵי שֶׁיְּהֵא בֶּן בְּנִי כָּשֵׁר לָבוֹא בַּקָּהָל, לְקַיֵּם מַה שֶּׁנֶאֱמַר "דּוֹר שְׁלִישִׁי יָבֹא לָהֶם בִּקְהַל ה'".

{pפסוק יp}  "כִּי תֵצֵא מַחֲנֶה עַל אֹיְבֶיךָ". כְּשֶׁתְּהֵא יוֹצֵא הֱוֵי יוֹצֵא בְּמַחֲנֶה. עַל אֹיְבֶיךָ, כְּנֶגֶד אוֹיְבֶיךָ אַתָּה נִלְחָם. וְנִשְׁמַרְתָּ מִכֹּל דָּבָר רָע. יָכוֹל בִּטְהָרוֹת וּבְטֻמְּאוֹת וּבְמַעַשְׂרוֹת הַכָּתוּב מְדַבֵּר, תַּלְמוּד לוֹמַר "עֶרְוָה", אֵין לִי אֶלָּא עֶרְוָה, מִנַּיִן לְרַבּוֹת עֲבוֹדַת אֱלִילִים וּשְׁפִיכוּת דָּמִים וְקִלְּלַת הַשֵּׁם, תַּלְמוּד לוֹמַר "וְנִשְׁמַרְתָּ מִכֹּל דָּבָר רָע". אִי "וְנִשְׁמַרְתָּ מִכֹּל דָּבָר" יָכוֹל בִּטְהָרוֹת וּבְטֻמְּאוֹת וּבְמַעַשְׂרוֹת הַכָּתוּב מְדַבֵּר תַּלְמוּד לוֹמַר "עֶרְוָה" מָה עֶרְוָה מְיֻחֶדֶת מַעֲשֶׂה שֶׁגָּלוּ בָּהּ כְּנַעֲנִיִּים [וּמְסַלֵּק הַשְׁכִינָה] כָּךְ כָּל מַעֲשֶׂה שֶׁגָּלוּ בָּהּ כְּנַעֲנִיִּים, מְסַלֵּק שְׁכִינָה כְּשֶׁהוּא אוֹמֵר דָּבָר, אַף עַל לָשׁוֹן הָרָע.

כַּמָּה קָשֶׁה לָשׁוֹן הָרָע, מָשָׁל לִנְכֵה רַגְלַיִם שֶׁהָיָה מַרְעִישׁ אֶת הַמְּדִינָה, אָמְרוּ אִלּוּ הָיָה שָׁלֵם עַל אַחַת כַּמָּה וְכַמָּה, כָּךְ הַלָּשׁוֹן מְחֻתָּךְ וּמֻנָּח בְּתוֹךְ הַפֶּה וְהוּא מַרְעִישׁ אֶת הָעוֹלָם, לְמָה הוּא דּוֹמֶה, לְכֶלֶב שֶׁהוּא קָשׁוּר בְּשַׁלְשֶׁלֶת וְחָבוּשׁ וְנָתוּן לִפְנִים מִשְּׁלֹשָׁה בָּתִּים וְהוּא מְנַבֵּחַ וְכָל הָעָם מִתְיָּרְאִים מִמֶּנּוּ, אִלּוּ הָיָה בַּחוּץ מֶה הָיָה עוֹשֶׂה, כָּךְ לָשׁוֹן הָרָע נָתוּן לִפְנִים מִן הַפֶּה, וְלִפְנִים מִן הַשְּׂפָתַיִם, וּמַכֶּה שֶׁאֵין לוֹ סוֹף, אִלּוּ הָיָה בַּחוּץ עַל אַחַת כַּמָּה וְכַמָּה, אָמַר הַקָּדוֹשׁ בָּרוּךְ הוּא מִכָּל צָרוֹת הַבָּאוֹת עֲלֵיכֶם אֲנִי יָכוֹל לְהַצִּיל אֶתְכֶם, אֲבָל בְּלָשׁוֹן הָרָע הַטְמֵן עַצְמְךָ וְאֵין אַתָּה מַפְסִיד. מָשָׁל לְעָשִׁיר שֶׁהָיָה לוֹ אוֹהֵב אֶחָד בֶּן כְּפָר, הָלַךְ לִשְׁאֹל בִּשְׁלוֹמוֹ וְהָיָה שָׁם כֶּלֶב שׁוֹטֶה וְהָיָה נוֹשֵׁךְ וּמֵמִית אֶת הַבְּרִיּוֹת, אָמַר אוֹתוֹ עָשִׁיר לְאוֹהֲבוֹ בְּנִי אִם אַתָּה חַיָּב לְאָדָם אֲנִי פּוֹרֵעַ וְאַל תִּתְחַבֵּא מִּמֶּנּוּ, אֲבָל אִם רָאִיתָ אוֹתוֹ כֶּלֶב שׁוֹטֶה, מִמֶּנּוּ תִּתְחַבֵּא שֶׁאִם נוֹשֶׁכְךָ אֵינִי יוֹדֵעַ מַה לַּעֲשׂוֹת לְךָ, כָּךְ אָמַר הַקָּדוֹשׁ בָרוּךְ הוּא (איוב ה, יט- כא) "בְּשֵׁשׁ צָרוֹת יַצִּילֶךָ וְגוֹ' וְּבְּשׁוֹט לָשׁוֹן תֵּחָבֵא". מַה כְּתִיב לְמַעְלָה מִן הָעִנְיָן  "לֹא יָבֹא מַמְזֶר לֹא יָבֹא עַמּוֹנִי", בָּא הַכָּתוּב לְלַמֶּדְךָ שֶׁכָּל מִי שֶׁאֵינוֹ רָאוּי לָבוֹא בַּקָּהָל לֹא יֵצֵא לַמִּלְחָמָה. אָמַר לָהֶם הֱווּ זְהִירִין שֶׁלֹּא יֵצְאוּ עִמָּכֶם בְּנֵי אָדָם שְׁיֵּשׁ בְּיָדָם עֲבֵירוֹת, שֶׁנֶּאֱמַר "וְנִשְׁמַרְתָּ מִכֹּל דָּבָר רָע". אַזְהָרָה לְמוֹצִיא שֵׁם רַע מִ"וְנִשְׁמַרְתָּ מִכֹּל דָּבָר רָע" (כָּתוּב לְעֵיל).

"וְנִשְׁמַרְתָּ מִכֹּל דָּבָר רָע" שֶׁלֹּא יִסְתַּכֵּל אָדָם בְּאִשָּׁה נָאָה וַאֲפִלּוּ פְּנוּיָה, בְּאֵשֶׁת אִישׁ וַאֲפִלּוּ מְכֹעֶרֶת, וְלֹא בְּבִגְדֵי צֶבַע שֶׁל אִשָּׁה וְלֹא [בַּחֲמוֹר] וַחֲמוֹרָה וְלֹא [בַּחֲזִיר] וַחֲזִירָה וְלֹא בְּעוֹפוֹת בְּשָׁעָה שֶׁנִזְקָּקִין זֶה לְזֶה וַאֲפִילוּ מְלֹא עֵינַיִם כְמַלְאַךְ הַמְּוֶת אָמְרוּ עָלָיו עַל מַלְאַךְ הַמָּוֶת שֶׁכֻּלּוֹ מְלֹא עֵינַיִם, בִּשְׁעַת פְּטִירָתוֹ שֶׁל חוֹלֶה עוֹמֵד עַל מֵרָאשׁוֹתָיו וְחַרְבּוֹ שְׁלוּפָה בְּיָדוֹ וְטִפָּה שֶׁל מָרָה תְּלוּיָה בּוֹ כֵּיוָן שֶׁהַחוֹלֶה רוֹאֶה אוֹתוֹ מִזְדַּעְזֵעַ וּפוֹתֵחַ פִּיו וְזוֹרְקָהּ לְתוֹךְ פִּיו, מִמֶּנָּה מֵת, מִמֶּנָּה מַסְרִיחַ, מִמֶּנָּה פָּנָיו מוֹרִיקוֹת. וְלֹא בְּבִגְדֵי צֶבַע שֶׁל אִשָּׁה, אָמַר רַב יְהוּדָה אָמַר שְׁמוּאֵל, וַאֲפִלּוּ שְׁטוּחִין עַל גַּבֵּי הַכֹּתֶל, אָמַר רַב פַּפָּא וּבְמַכִּיר אֶת בַּעֲלֵיהָ, דַּיְקָא נַמִּי דְּקָתָנֵי וְלֹא בְּבִגְדֵי צֶבַע שֶׁל אִשָּׁה וְלֹא קְתָנֵי וְלֹא בְּבִגְדֵי צִבְעוֹנִין. מִמֶּנָּה מֵת, לֵימָא פְּלִיגָא אַדְּאֲבוּהָ דִּשְׁמוּאֵל דְּאָמַר, אָמַר לִי מַלְאַךְ הַמָּוֶּת אִי לָאו דְּחַיְישִׁנָא לְיקָרָא דִּבְרַיְיתָא הֲוָה פְּרַעְנָא בֵּית הַשְּׁחִיטָה כִּבְהֵמָה, דִּילְמָא הַהוּא טִפָּה מְחַתְּכָה לְהוּ לְסִימָנִין. וּמִמֶּנָּה מַסְרִיחַ, מְסַיֵּיע לֵיהּ לְרַבִּי חֲנִינָא בַּר כַּהֲנָא דְּאָמַר אָמְרֵי בֵּי רַב הָרוֹצֶה שֶׁלֹּא יַסְרִיחַ מֵתוֹ יַהַפְכֶנּוּ עַל פָּנָיו. תָּנוּ רַבָּנָן "וְנִשְׁמַרְתָּ מִכֹּל דָּבָר רָע". שֶׁלֹּא יְהַרְהֵר אָדָם בַּיּוֹם וְיָבוֹא לִידֵי קְרִי בַּלַּיְלָה, מִכָּאן אָמַר רַבִּי פִּנְחָס בֶּן יָאִיר, תּוֹרָה מְבִיאָה [לִידֵי זְהִירוּת, זְהִירוּת מְבִיאָה לִידֵי זְרִיזוּת, זְרִיזוּת מְבִיאָה לִידֵי נְקִיוּת, נְקִיוּת מְבִיאָה] לִידֵי פְּרִישׁוּת, פְּרִישׁוּת מְבִיאָה לִידֵי טָהֳרָה, טָהֲרָה מְבִיאָה לִידֵי (חֲסִידוּת, חֲסִידוּת מְבִיאָה לִידֵי) קְדֻשָּׁה, קְדֻשָּׁה מְבִיאָה לִידֵי עֲנָוָה, עֲנָוָה מְבִיאָה לִידֵי יִרְאַת חֵטְא, יִרְאַת חֵטְא (מְבִיאָה לִידֵי חֲסִידוּת, חֲסִידוּת) מְבִיאָה לִידֵי רוּחַ הַקֹּדֶש, רוּחַ הַקֹּדֶשׁ מְבִיאָה לִתְחִיַּת הַמֵּתִים, וַחֲסִידוּת גְּדוֹלָה מִכֻּלָּן, שֶׁנֶּאֱמַר (תהלים פט, כ) "אָז דִּבַּרְתָּ בֶּחָזוֹן לַחֲסִידֶךָ". וּפְלִיגָא דְּרַבִּי יְהוֹשֻׁעַ בֶּן לֵוִי דְּאָמַר עֲנָוָה גְּדוֹלָה מִכֻּלָּן, שֶׁנֶּאֱמַר (ישעי' סא, א) "רוּחַ ה' עָלַי יַעַן מָשַׁח ה' אֹתִי לְבַשֵּׂר עֲנָוִים", לְבַשֵּׂר חֲסִידִים לֹא נֶאֱמַר, אֶלָּא לְבַשֵּׂר עֲנָוִים, הָא לָמַדְתָּ שֶׁעֲנָוָה גְּדוֹלָה מִכֻּלָּן.

{pפסוק יא-ידp} {rרמז תתקלדr}  "כִּי יִהְיֶה בְּךָ", וְלֹא בַּאֲחֵרִים. אִישׁ פְּרָט לְקָטָן. אֲשֶׁר לֹא יִהְיֶה טָהוֹר מִקְּרֵה לָיְלָה, אֵין לִי אֶלָּא קְרִי לַיְלָה, [קְרִי] יוֹם מִנַּיִן, תַּלְמוּד לוֹמַר "אִישׁ אֲשֶׁר לֹא יִהְיֶה טָהוֹר" מִכָּל מָקוֹם, אִם כֵּן לָמָּה נֶאֱמַר "מִקְּרֵה לָיְלָה", דִּבְּרָה תּוֹרָה בַּהֲווֶֹה. וְיָצָא אֶל מִחוּץ לַמַּחֲנֶה, זוֹ מִצְוַת עֲשֵׂה, וְלֹא יָבֹא אֶל תּוֹךְ הַמַּחֲנֶה, זוֹ מִצְוַת לֹא תַעֲשֶׂה. רַבִּי שִׁמְעוֹן אוֹמֵר, וְיָצָא אֶל מִחוּץ לַמַּחֲנֶה, זֶה מַחֲנֶה לְוִיָּה, וְלֹא יָבֹא אֶל תּוֹךְ הַמַּחֲנֶה, זֶה מַחֲנֶה שְׁכִינָה.

"וְהָיָה לִפְנוֹת עֶרֶב יִרְחַץ בַּמָּיִם", מְלַמֵּד שֶׁהַקְּרִי פּוֹטֵר בְּזִיבָה מֵעֵת לְעֵת. וּכְבֹא הַשֶּׁמֶשׁ בִּיאַת שִׁמְשׁוֹ מְעַכְּבָתוֹ מִלִּכָּנֵס לִפְנִים מִן הַמַּחֲנֶה.

"וְיָד תִּהְיֶה לְךָ מִחוּץ לַמַּחֲנֶה". אֵין יָד אֶלָּא מָקוֹם, שֶׁנֶּאֱמַר, (ש"א טו יב) "וְהִנֵּה מַצִּיב לוֹ יָד", וְאוֹמֵר  "אִישׁ עַל יָדוֹ לְדִגְלֵיהֶם". וְיָצָאתָ שָׁמָּה חוּץ בִּישִׁיבָה וְלֹא בַּעֲמִידָה.

אָמַר לֵיה רַב פַּפָּא לְאַבַּיֵי, וְהָא הַאי תְּנָא דְּלָא דְּרִישׁ דַּיּוֹ וְאַף עַל גַּב דְּלָא מִיפְרַךְ קַל וָחֹמֶר, דְּתַנְיָא קְרִי בְּזָב, מִנַּיִן וְדִין הוּא וּמַה טָּהוֹר בְּטָהוֹר טָמֵא בְּטָמֵא, טָמֵא בְּטָהוֹר אֵינוֹ דִּין שֶׁיְּהֵא טָמֵא בְּטָמֵא, וְקָא מַיְיתִי לָה בֵּין לְמַּגָּע בֵּין לְמַשָּׂא, וְאַמַּאי נֵימָא אַהֲנֵי קַל וָחֹמֶר לְמַגָּע וְאַהֲנֵי דַּיּוֹ לְאַפּוּקֵי לְמַשָּׂא, וְכִי תֵימָא לְמַגָּע לָא אִיצְטְרִיךְ קַל וָחֹמֶר דְּלָא גָּרַע מִגַּבְרָא טָהוֹר, אִיצְטְרִיךְ כְּמָאן דְּאָמַר מִקְּרֵה לָיְלָה כְּתִיב מִי שֶׁקִּרְיוֹ גּוֹרֵם לוֹ יָצָא זֶה שֶׁאֵין קִרְיוֹ גּוֹרֵם לוֹ אֶלָּא דָּבָר אַחֵר גָּרַם לוֹ, קָמַשְׁמַע לָן.

"וְיָצָא אֶל מִחוּץ לַמַּחֲנֶה", זוֹ מַחֲנֵה לְוִיָּה, וְלֹא יָבֹא אֶל תּוֹךְ הַמַּחֲנֶה, זוֹ מַחֲנֶה שְׁכִינָה. וְאֵימָא אִידִי וְאִידִי בְּמַחֲנֵה שְׁכִינָה וְלַעֲבֹר עָלָיו בִּשְׁנַים בַּעֲשֵׂה וְלֹא תַעֲשֶׂה, אִם כֵּן לֵימָא קְרָא [וְיָצָא אֶל מִחוּץ לַמַּחֲנֶה] וְלֹא יָבֹא אֶל תּוֹךְ הַמַּחֲנֶה לָמָּה לִי, לִתֵּן לוֹ מַחֲנֶה אַחֶרֶת.

שִׁכְבַת זֶרַע שֶׁל זָב מְטַמֵּא בַּמַּשָּׂא כָּל מֵעֵת לְעֵת, וְרַבִּי יוֹסֵי אוֹמֶר יוֹמוֹ. בְּמַאי קָא מִיפְלָגֵי בְּדִשְׁמוּאֵל, דִּשְׁמוּאֵל רָמֵי כְתִיב "כִּי יִהְיֶה בְךָ אִישׁ אֲשֶׁר לֹא יִהְיֶה טָהוֹר מִקְּרֵה לָיְלָה", וּכְתִיב "וְהָיָה לִפְנוֹת עֶרֶב יִרְחַץ בַּמָּיִם", מָאן דְּאָמַר מֵעֵת לְעֵת דַּיִיק מִלִּפְנוֹת עֶרֶב. וְאִידָךְ דַּיִיק מִקְּרֵה לָיְלָה, וּמָאן דְּאָמַר לִפְנוֹת עֶרֶב הָא כְּתִיב מִקְּרֵה לָיְלָה, אָמַר לְךָ אוֹרְחֵיהּ דִּקְרִי לְמַתְיָא בְּלֵיְליָא.

רַבִּי יוֹנָתָן רָמֵי כְּתִיב "וְיָד תִּהְיֶה לְךָ אֶל מִחוּץ לַמַּחֲנֶה" וְגוֹ', וּכְתִיב "וְיָתֵד תִּהְיֶה לְךָ עַל אֲזֵנֶךָ", וְגוֹ' הָא כֵּיצַד, כָּאן בִּגְדוֹלִים, כָּאן בִּקְטַנִּים.

עֶרְוָה בַּעֲשִׁישִׁית אָסוּר לִקְרוֹת ְקרִיאַת שְׁמַע כְּנֶגְדָּהּ, דִּכְתִיב "וְלֹא יִרְאֶה בְךָ עֶרְוַת דָּבָר", וְהָא קָמִתְחַזְיָא. אָמַר רַב יְהוּדָה, כּוּתִי עָרֹם אָסוּר לִקְרוֹת קְרִיאַת שְׁמַע כְּנֶגְדּוֹ, מַהוּ דְּתֵימָא הוֹאִיל וּכְתִיב (יחזקאל כג, כ) "אֲשֶׁר בְּשַׂר חֲמוֹרִים בְּשָׂרָם", אֵימָא כַּחֲמוֹר בְּעָלְמָא הוּא, קָּמַשְׁמַע לָן דִּלְעִנְיַן עֶרְוָה אִיקְרוּ נַמִּי עֶרְוָה, דִּכְתִיב  "וְעֶרְוַת אֲבִיהֶם לֹא רָאוּ".

"וְיָתֵד תִּהְיֶה לָךָ" וְגוֹ' בִּדְבָרִים שֶׁתַּגָּרֵי אֻמּוֹת מוֹכְרִין אוֹתָן לָהֶן לְיִשְרָאֵל רַבִּי אֱלִיעֶזֶר בֶּן פְּרָטָא אוֹמֵר אַף דְּבָרִים שֶׁתַּגָּרֵי אֻמּוֹת הָעוֹלָם מוֹכְרִין לָהֶן מָן מְפִיגָן, אֶלָּא מָה אֲנִי מְקַיֵּם וְיָתֵד תִּהְיֶה לְךָ, לְאַחַר שֶׁסָּרְחוּ, אָמַר הַקָּדוֹשׁ בָּרוּךְ הוּא אֲנִי אָמַרְתִּי יְהוּ כְּמַלְאֲכֵי הַשָּׁרֵת וְהֵם לֹא רָצוּ, עַכְשָׁיו אֲנִי מַטְרִיחַ אוֹתָן שָׁלֹשׁ פַּרְסָאוֹת, הַיְנוּ דִכְתִיב (במדבר לג, מט) "וַיַּחֲנוּ עַל הַיַּרְדֵּן" וְגוֹ', אָמַר רַבָּה בַּר בַּר חַנָּה לְדִידִי חָזִי לִי הַהוּא דּוּכְתָּא וְהַוָה תְּלָתָא פַּרְסֵי. תְּנָא כְּשֶׁהֵן נִפְנִין אֵין נִפְנִין לֹא לִפְנֵיהֶן וְלֹא לְצִדֵּיהֶן אֶלָּא לַאֲחוֹרֵיהֶן.

דָּבָר אַחֵר "וְיָתֵד תִּהְיֶה לְךָ עַל אֲזֵנֶךָ", בְּסוֹד וּבְלָשׁוֹן נְקִיָּה נֶאֶמְרוּ דִּבְרֵי תּוֹרָה, לֹא תֵשֵׁב לְךָ בְּלֹא אִשָּׁה, עֲשֵׂה תִּיק לְזַיִן שֶׁלְּךָ, מִי שֶׁהוּא יוֹצֵא לַחוּץ וְחַרְבּוֹ שְׁלוּפָה סוֹף הַשָּׂטָן שׁוֹלֵט בּוֹ וְהוּא מַכֶּה לְאֶחָד וְהוֹרְגוֹ וּמִתְחַיֵּב בְּנַפְשׁוֹ, כָּךְ כָּל מִי שֶׁיּוֹשֵׁב בְּלֹא אִשָּׁה וְחַרְבּוֹ שְׁלוּפָה יֵצֶר הָרָע שׁוֹלֵט בּוֹ, יוֹצֵא עִמּוֹ לַשּׁוּק שָׂטָן עוֹמֵד וּמְצַפֶּה לְאַבְּדוֹ מִן הָעוֹלָם, שֶׁנֶּאֱמַר (בראשית ד, ז) "הֲלוֹא אִם תֵּיטִיב שְׂאֵת וְאִם לֹא תֵיטִיב לַפֶּתַח חַטָּאת רֹבֵץ", וְהַשָּׂטָן מְשַׁלְּחוֹ לִשְׁתוֹת מִן כּוֹס שֶׁאֵינוֹ שֶׁלּוֹ וּמְאַבֵּד עַצְמוֹ מִן הָעוֹלָם, שֶׁנֶּאֱמַר  "נֹאֵף אִשָּׁה חֲסַר לֵב" אֲבָל הָיְתָה הַחֶרֶב תְּחוּבָה בְּתַעֲרָהּ אֵינָהּ מַזִּיקָתוֹ, אִם נָשָׂאתָ אִשָּׁה אֵין יֵצֶר הָרָע שׁוֹלֵט בְּךָ, שֶׁנֶּאֱמַר (איוב ב, כד) "וְיָדַעְתָּ כִּי שָׁלוֹם אָהֳלֶךָ".

דָּרַשׁ בַּר קַפָּרָא, מַאי דִּכְתִיב "וְיָתֵד תִּהְיֶה לְךָ עַל אֲזֵנֶךָ" [אַל תִּקְרִי "אֲזֵנֶךָ" אֶלָּא 'עַל אָזְנֶיךָ'] שֶׁאִם יִשְׁמַע אָדָם דָּבָר שֶׁאֵינוֹ הָגוּן יַנִּיחַ אֶצְבָּעוֹ בְּאָזְנָיו, וְהַיְנּוּ דְאָמַר רַבִּי אֶלְעָזָר, מִפְּנֵי מָה אֶצְבְּעוֹתָיו שֶׁל אָדָם דּוֹמוֹת לִיתֵדוֹת, מַאי טַעְמָא אִילֵימָא מִשּׁוּם דִּמְחַלְּקָן, כָּל חָדָא וְחָדָא לְמִילְתֵיהּ עֲבִידָא דְּאָמַר מַר זוֹ [זֶרֶת, וְזוֹ] קְמִיצָה, וְזוֹ אַמָּה, וְזֶה אֶצְבַּע, וְזֶה גּוּדָל. אֶלָּא מַאי טַעְמָא רָאשֵׁיהֶן מְשֻׁפָּעוֹת כִּיתֵדוֹת, שֶׁאִם יִשְׁמַע דָּבָר שֶׁאֵינוֹ הָגוּן יַנִּיחַ אֶצְבְּעוֹתָיו בְּאָזְנָיו. תָּנָא דְבֵי רַבִּי יִשְׁמָעֵאל מִפְּנֵי מָה אֹזֶן כֻּלָּהּ קָשָׁה וְהָאַלְיָה רַכָּה, שֶׁאִם יִשְׁמַע אָדָם דָּבָר שֶׁאֵינוֹ הָגוּן יָכֹף אַלְיָה לְתוֹכָהּ. תָּנוּ רַבָּנָן אַל יַשְׁמִיעַ אָדָם לְאָזְנָיו דְּבָרִים שֶׁאֵינָם מְהֻגָּנִין, מִפְּנֵי שֶׁהֵן נִכְווֹת תְּחִלָּה לָאֵבָרִים.

"וְיָתֵד תִּהְיֶה לְךָ עַל אֲזֵנֶךָ", אֵין אֲזֶנֵךָ אֶלָּא מְקוֹם זֵינְךָ. וְהָיָה בְּשִׁבְתְּךָ חוּץ, וְלֹא בַּעֲמִידָה. וְחָפַרְתָּה בָהּ, שׁוֹמֵעַ אֲנִי יְהֵא חוֹפֵר בְּאַחַת וּמְכַסֶּה בְּאַחַת, תַּלְמוּד לוֹמַר "וְשַׁבְתָּ וְכִסִּיתָ אֶת צֵאָתֶךָ" מְלַמֵּד שֶׁחוֹפֵר וּמְכַסֶּה בְּאַחַת. רַבִּי יִשְׁמָעֵאל אוֹמֵר, מִנַּיִן שֶׁלֹּא יְהֵא אָדָם הוֹפֵךְ מָתְנָיו כְּלַפֵּי דָּרוֹם תַּלְמוּד לוֹמַר "וְשַׁבְתָּ וְכִסִּיתָ אֶת צֵאָתֶךָ".

{pפסוק טוp}  "כִּי ה' אֱלֹהֶיךָ מִתְהַלֵּךְ" וְגוֹ', מִכָּאן אָמְרוּ לֹא יִקְרָא אָדָם קְרִיאַת שְׁמַע בְּצָד מִשְׁרָה שֶׁל כּוֹבְסִין, וְלֹא יִכָּנֵס לֹא לַמֶּרְחָץ וְלֹא לְבוּרְסְקִי וּסְפָרִים וּתְפִלִּין בְּיָדוֹ. לְהַצִּילְךָ וְלָתֵתֵ אֹיְבֶיךָ לְפָנֶיךָ, אִם עָשִׂיתָ כָּל הָאָמוּר בָּעִנְיָן סוֹף שֶׁהוּא מַצִּילְךָ וְיִתֵּן אֶת אוֹיְבֶיךָ בְּיָדְךָ. וְהָיָה מַחֲנֶיךָ קָדוֹשׁ, קַדְּשֵׁהוּ. מִכָּאן אָמְרוּ לֹא יִכָּנֵס אָדָם בְּהַר הַבַּיִת בְּמַקְלוֹ וּבְמִנְעָלוֹ וּבְאָבָק שֶׁעַל רַגְלוֹ. וְלֹא יִרְאֶה בְךָ עֶרְוַת דָּבָר, מְלַמֵּד שֶׁהָעֲרָיוֹת מְסַלְּקוֹת אֶת הַשְּׁכִינָה.

אָמַר רַב חִסְדָּא בִּתְחִלָּה קֹדֶם שֶׁחָטְאוּ יִשְׂרָאֵל הָיְתָה שְׁכִינָה שׁוֹרָה עִם כָּל אֶחָד וְאֶחָד, שֶׁנֶּאֱמַר "כִּי ה' אֱלֹהֶיךָ מִתְהַלֵּךְ בְּקֶרֶב מַחֲנֶךָ", כֵּיוָן שֶׁחָטְאוּ נִסְתַּלְּקָה שְׁכִינָה מֵהֶן, שֶׁנֶּאֱמַר "וְלֹא יִרְאֶה בְךָ עֶרְוַת דָּבָר וְשָׁב מֵאַחֲרֶיךָ". זְנוּתָא בְּבֵיתָא כִּי קָרְיָא לְשוּמְשְׁמִי, תֻּקְפָּא בְּבֵיתָא כִּי קָרְיָא לְשׁוּמְשְׁמִי, אִידִי וְאִידִי בְּאִיתְתָא.

הַדְּמַאי מַפְרִישִׁין אוֹתוֹ עָרֹם, וְאִי אָמַרְתָּ כָּל מִדְּרַבָּנַן בָּעֵי בְּרָכָה כִּי קָאֵי עָרֹם הֵיכִי מְבָרֵךְ וְהָא בָּעִינָן וְהָיָה מַחֲנֶיךָ קָדוֹשׁ וְלֵיכָּא וְכוּ'.

אָמַר רַבִּי יוֹחָנָן, בְּכָל מָקוֹם מֻתָּר לְהַרְהֵר חוּץ מִבֵּית הַמֶּרְחָץ וּבֵית הַכִּסֵּא, דִּכְתִיב "וְהָיָה מַחֲנֶיךָ" וְגוֹ' וְלֹא יִרְאֶה בְךָ עֶרְוַת דָּבָר.

תָּנָּא דְּבֵי אֵלִיָּהוּ, לֹא יַעֲמֹד בְּתוֹךְ הַבִּקְעָה וְיִתְפַּלֵּל כְּדֶרֶךְ עוֹבְדֵי אֱלִילִים. לֹא יַעֲמֹד בִּרְשׁוּת הָרַבִּים וְיִתְפַּלֵּל מִפְּנֵי דַּעַת הַבְּרִיּוֹת. וְלֹא יַעֲמֹד בֵּין הַנָּשִׁים וְיִתְפַּלֵּל מִפְּנֵי דַּעַת הַנָּשִׁים. אֶלָּא יְקַדֵּשׁ מַחֲנֵהוּ חֲמִשָּׁה אֲמּוֹת לְכָל צַד, וְאִם הָיָה בְּתּוֹךְ מַחֲנֵהוּ יְקַדֵּשׁ אֶת כֻּלָּה, שֶׁנֶּאֱמַר "ה' אֱלֹהֶיךָ מִתְהַלֵּךְ בְּקֶרֶב מַחֲנֶךָ". הָא לָמַדְנוּ שֶׁיַּעֲמֹד בְּצַד הָעֵץ אוֹ בְּצַד הָאֶבֶן אוֹ בְּצַד הַכֹּתֶל וְיִתְפַּלֵּל, שֶׁנֶּאֱמַר (ישעי' לח, ב) "וַיָּסֵב חִזְקִיָּהוּ פָּנָיו אֶל הַקִּיר" וְגוֹ'.

דּוֹאֵג וַאֲחִיתֹפֶל רָדְפוּ אַחֲרֵי דָּוִד, מַאי דְּרוּשׁ, וְלֹא יִרְאֶה בְךָ עֶרְוַת דָּבָר וְשָׁב מֵאַחֲרֶיךָ, וְהֵם לֹא הָיוּ יוֹדְעִין שֶׁעֲבֵירָה מְכַבֶּה מִצְוָה וְאֵין עֲבֵירָה מְכַבֶּה תּוֹרָה.

{pפסוק טז-יזp}  "לֹא תַסְגִּיר עֶבֶד אֶל אֲדֹנָיו" מִכָּאן אָמְרוּ הַמּוֹכֵר עַבְדּוֹ לְעוֹבֵד אֱלִילִים אוֹ לְחוּץ לָאָרֶץ יֵצֵא בֶּן חוֹרִין. אֲשֶׁר יִנָּצֵל אֵלֶיךָ מֵעִם אֲדֹנָיו לְרַבּוֹת גֵּר תּוֹשָׁב. עִמְּךָ יֵשֵׁב, וְלֹא בְּעִיר עַצְמוֹ. בְּקִרְבְּךָ, וְלֹא (בַּכְּפָר) [בַּסְּפָר]. בַּמָּקוֹם אֲשֶׁר יִבְחַר, בְּמָקוֹם שֶׁפַּרְנָסָתוֹ יוֹצֵא. בְּאַחַת שְׁעָרֶיךָ, וְלֹא בִּירוּשָׁלַיִם. כְּשֶׁהוּא אוֹמֵר בְּאַחַד שְׁעָרֶיךָ שֶׁלֹּא יְהֵא גּוֹלֶה מֵעִיר לְעִיר. בַּטּוֹב לוֹ מִנָּוֶה הָרָע לְנָוֶה הַיָּפֶה. לֹא תּוֹנֶנּוּ, זוֹ אוֹנָאַת דְּבָרִים.

{pפסוק יחp}  ["וְ]לֹא יִהְיֶה קָדֵשׁ" (כָּתוּב בֶּרֶמֶז תקצ"ח).

["וְ]לֹא תִהְיֶה קְדֵשָׁה מִבְּנוֹת יִשְׂרָאֵל", לֹא תְּהֵא מֻזְהָר עָלֶיהָ בִּכְנַעֲנִים. ["וְלֹא יִהְיֶה קָדֵשׁ מִבְּנֵי יִשְׂרָאֵל". לֹא תְּהֵא מֻזְהָר עָלָיו בִּכְנַעֲנִים]. שֶׁהָיָה בַּדִּין וּמַה קְדֵשָׁה קַלָּה אַתָּה מֻזְהָר עָלֶיהָ בְּיִשְׂרָאֵל, קָדֵשׁ חָמוּר אֵינוֹ דִּין שֶׁיְהֵא מֻזְהָר עָלָיו, אוֹ חִילוּף אִם קָדֵשׁ חָמוּר אִי אַתָּה מֻזְהָר עָלָיו בִּכְנַעֲנִים, קְדֵשָׁה קַלָה אֵינָה דִּין [שְׁלֹא] תְּהֵא מֻזהָר [עָלֶיהָ בִּכְנַעֲנִים], וּמַה תַּלְמוּד לוֹמַר "קָדֵשׁ", צָרִיךְ לְאוֹמְרוֹ שְׁאִילוּ נֶאֱמַר "קְדֵּשָׁה" וְלֹא נֶאֱמַר "קָדֵשׁ" היִיתִי אוֹמֵר אִם קְדֵשָׁה קַלָּה אַתָּה מֻזהָר עָלֶיהָ בְּיִשְׂרָאֵל, קָדֵשׁ חָמוּר אֵינוֹ דִין שְׁתְּהֵא מֻזהָר עָלָיו בִּכְנַעֲנִים תַּלְמוּד לוֹמַר "לֹא תִהְיֶה קְדֵשָׁה מִבְּנוֹת יִשְׂרָאֵל [וְלֹא יִהְיֶה קָדֵשׁ מִבְּנֵי יִשְׂרָאֵל"]. אִי אַתָּה מֻזְהָר עָלָיו בִּכְנַעֲנִים.

{pפסוק יטp}  "לֹא תָבִיא אֶתְנַן", אֵיזֶהוּ אֶתְנַן, הָאוֹמֵר לְזוֹנָה הֵילָךְ טָלֶה זֶה בְּאֶתְנַנֵּךְ אֲפִלּוּ הֵן מֵאָה כֻּלָּם אֲסוּרִין. וְכֵן הָאוֹמֵר לַחֲבֵרוֹ הֵילְךָ טָלֶה זֶה וְתָלִין שִׁפְחַתְךָ אֵצֶל עַבְדִּי, רַבִּי אוֹמֵר, אֵינוֹ אֶתְנַן. וַחֲכָמִים אוֹמְרִים, אֶתְנַן.

וְאֵיזֶהוּ "מְחִיר כֶּלֶב", הָאוֹמֵר לַחֲבֵרוֹ הֵילְךָ טָלֶה זֶה תַּחַת כֶּלֶב זֶה. וְכֵן שְׁנֵי שֻׁתָּפִים שֶׁחָלְקוּ אֶחָד נָטַל עֲשָׂרָה, וְאֶחָד נָטַל תִּשְׁעָה וְכֶלֶב, שֶׁכְּנֶגֶד הַכֶּלֶב אֲסוּרִין, וְשֶׁעִם הַכֶּלֶב מֻתָּרִים. אֶתְנַן הַכֶּלֶב, וּמְחִיר זוֹנָה הֲרֵי אֵלּוּ מֻתָּרִים, שֶׁנֶּאֱמַר "שְׁנַיִם" וְלֹא אַרְבָּעָה, וַלְדוֹתֵיהֶם מֻתָּרִים, שֶׁנֶּאֱמַר "הֵם", הֵם וְלֹא וַלְדּוֹתֵיהֶם.

נָתַן לָהּ כְּסָפִים הֲרֵי אֵלּוּ מֻתָּרִין. יֵינוֹת וּשְׁמָנִים וּסְלָתוֹת וְכָל דָּבָר שֶׁכַּיּוֹצֵא בּוֹ קָרֵב עַל גַּבֵּי הַמִּזְבֵּחַ אָסוּר, נָתַן לָהּ מֻקְדָּשִׁים הֲרֵי אֵלּוּ מֻתָּרִין, עוֹפוֹת הֲרֵי אֵלּוּ אַסוּרִים. שֶׁהָיָה בַּדִּין וּמָה אִם הַמֻּקְדָּשִׁין שֶׁהַמּוּם פּוֹסֵל בָּהֶם אֵין אֶתְנַן וּמְחִיר חָל עֲלֵיהֶן, עוֹף שֶׁאֵין הַמּוּם פּוֹסֵל בּוֹ אֵינוֹ דִּין שֶׁלֹּא יְהֵא אֶתְנַן זוֹנָה וּמְחִיר חָל עָלָיו, תַּלְמוּד לוֹמַר "לְכָל נֶדֶר" לְהָבִיא אֶת הָעוֹף.

אָמַר רַב, אֶחָד אֶתְנַן זָכוּר וְאֶחָד אֶתְנַן כָּל הָעֲרָיוֹת אָסוּר, חוּץ מֵאֶתְנַן אִשְׁתּוֹ נִדָּה, מַאי טַעְמָא זוֹנָה כְּתִיב וְאִשְׁתּוֹ נִדָּה לָאו זוֹנָה הִיא. וְלֵוִי אָמַר אֲפִלּוּ אֶתְנַן אִשְׁתּוֹ נִדָּה אָסוּר, מַאי טַעְמָא תּוֹעֵבָה [כְּתִיב וְהָא תּוֹעֵבָה] הִיא. וּלְלֵוִי נַמִּי וְהָכְתִיב "זוֹנָה", קְסָבַר הַהוּא זוֹנֶה וְלֹא זוֹנָה, וְרַב זוֹנָה וְלֹא זוֹנֶה נָפְקָא לֵיהּ מִדְּתַנְיָא רַבִּי אוֹמֵר, אֵין אֶתְנַן אָסוּר אֶלָּא מֵעֲרָיוֹת הַבָּאוֹת בַּעֲבֵירָה, אֲבָל שֶׁנָּתַן לְאִשְׁתּוֹ בְּנִדָּתָהּ, אוֹ שֶׁנָּתְנָה לוֹ בְּאֶתְנַנּוֹ, אוֹ שֶׁנָּתָן לָהּ שְׂכַר פְּקַעְתָּהּ כֻּלָּן מֻתָּרִים, אַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר (יחזקאל טז, לד) "וּבְתִתֵּךְ אֶתְנָן וְאֶתְנַן לֹא נִתַּן לָךְ וַתְּהִי לְהֶפֶךְ". וְרַב הַאי תּוֹעֵבָה מַאי עָבִיד לֵיהּ, מִיבָּעֵי לֵיהּ לִכְדְאַבַּיֵי זוֹנָה כּוּתִית אֶתְנַנָּהּ אָסוּר, מַאי טַעְמָא יָלִיף תּוֹעֵבָה "תּוֹעֵבָה" מֵעֲרָיוֹת, מַה לְּהַלָּן עֲרָיוֹת דְּלָא תָּפְסֵי בָּהֶּם קִדּוּשִׁין אַף כָּאן זוֹנָה כּוּתִית דְּלָא תָּפְסֵי בָּהּ קִדּוּשִׁין וּכֹהֵן הַבָּא עָלֶיהָ אֵין לוֹקֶה עָלֶיָה מִשּׁוּם זוֹנָה, מַאי טַעְמָא דְּאָמַר קְרָא  "וְלֹא יְחַלֵּל זַרְעוֹ" מִי שֶּׁזַּרְעוֹ מְיֻחָס אַחַרָיו, יָצְאתָה כּוּתִית דְּאֵין זַרְעוֹ מְיֻחָס אַחֲרָיו. זוֹנָה יִשְׂרְאֵלִית אֶתְנַנָּהּ מֻתָּר מַאי טַעְמָא דְּהָא תָּפְסֵי בָּהּ קִדּוּשִׁין. וְכֹהֵן שֶׁבָּא עָלֶיהָ לוֹקֶה מִשּׁוּם זוֹנָה, מַאי טַעְמָא דְּהָא זַרְעוֹ מְיֻחָס אַחֲרָיו. וְרָבָא אָמַר, אַחַת זוֹנָה כּוּתִית וְאַחַת זוֹנָה יִשְׂרְאֵלִית אֶתְנַנָּהּ אָסוּר, וְכֹהֵן הַבָּא עָלֶיהָ לוֹקֶה מִשּׁוּם זוֹנָה, מַאי טַעְמָא יָלִיף מֵהֲדָדֵי מַה זּוֹנָה יִשְׂרְאֵלִית בְּלָאו אַף זוֹנָה כּוּתִית בְּלָאו וּמָה אֶתְנַן כּוּתִית אָסוּר, אַף אֶתְנַן זוֹנָה יִשְׂרְאֵלִית אָסוּר.

נָתַן לָהּ כְּסָפִים וְלָקְחָה בָּהֶם בְּהֵמָה מֻתֶּרֶת, מַאי טַעְמָא אֶתְנַן כְּתִיב וְלֹא כְּתִיב בְּאֶתְנַן, וְעוֹד הַיְנוּ חִלּוּפָן. תָּנוּ רַבָּנָן "בֵּית ה' אֱלֹהֶיךָ" פְּרָט לְפָרָה שֶׁאֵינָהּ בָּאָה לַבַּיִת, דִּבְרֵי רַבִּי אֱלִיעֶזֶר, וַחֲכָמִים אוֹמְרִים, לְרַבּוֹת אֶת הָרִקּוּעִים. מָאן חֲכָמִים רַבִּי יוֹסֵי בְּרַבִּי יְהוּדָה, דְּתַנְיָא נָתַן לָהּ זָהָב רַבִּי יוֹסֵי בְּרַבִּי יְהוּדָה אוֹמֵר אֵין עוֹשִׂין אוֹתָהּ רִקּוּעִין אֲפִלּוּ אֲחוֹרֵי בֵּית הַכַּפֹּרֶת. לְכָל נֶדֶר, לְהָבִיא אֶת הָעוֹף, קַל וְחֹמֶר לְמֻקְדָּשִׁין מֵעַתָּה וּמָה אִם עוֹפוֹת שֶׁאֵין הַמּוּם פּוֹסֵל בָּהֶם אֶתְנַן וּמְחִיר חָל עֲלֵיהֶם, מֻקְדָּשִׁין שֶׁהַמּוּם פּוֹסֵל בָּהֶן אֵינוֹ דִּין שֶׁיְּהֵא אֶתְנַן וּמְחִיר חָל עֲלֵיהֶן תַּלְמוּד לוֹמַר "לְכָל נֶדֶר" פְּרָט לְדָבָר הַנִּדּוֹר. טַעְמָא דְּמִעַטֵּיהּ קְרָא הָא לָא מִעַטֵּיהּ קְרָא הֲוָה אֲמִינָא מֻקְדָּשִׁין לִיתְּסְרוּ, אַמַּאי, הָא אֵין אָדָם אוֹסֵר דָּבָר שֶׁאֵינוֹ שֶׁלּוֹ, אָמַר רַבִּי הוֹשִׁעְיָא, בִּמְמַנֶּה עַל פִּסְחוֹ וְרַבִּי (יְהוּדָה) הִיא, (שמות) דְּתַנְיָא "וְאִם יִמְעַט הַבַּיִת מִהְיוֹת מִשֶּׂה", הַחֲיֵהוּ מִשֶּׂה מִכְּדֵי אֲכִילָה וְלֹא מִכְּדֵי מִקָּח, רַבִּי אוֹמֵר, אַף מִכְּדֵי מִקָּח שֶׁאִם אֵין לוֹ מְמַנֶּה אֲחֵרִים עִמּוֹ עַל פִּסְחוֹ וְעַל חֲגִיגָתוֹ וּמָעוֹתָיו חֻלִּין שֶׁעַל מְנָת כֵּן הִקְדִּישׁוּ יִשְׂרָאֵל אֶת פִּסְחֵיהֶן.

נָתַן לָהּ מֻקְדָּשִׁין הֲרֵי אֵלּוּ מֻתָּרִין, עוֹפוֹת הֲרֵי אֵלּוּ אֲסוּרִין, שֶׁהָיָה בַּדִּין וּמַה מֻּקְדָּשִׁין שֶׁהַמּוּם פּוֹסֵל בָּהֶן אֵין אֶתְנַן וּמְחִיר פּוֹסֵל בָּהֶם וְכוּ' (כִּדְלְעֵיל).

נָתַן לָהּ חִטִּין בְאֶתְנַנָּהּ וַעֲשָׂאָתָן סֹלֶת, זֵיתִים וַעֲשָׂאָתָן שֶׁמֶן, בֵּית שַׁמַּאי אוֹסְרִין, וּבֵית הִלֵּל מַתִּירִין, מַאי טַעְמָא דְּבֵית שַׁמַּאי דִּכְתִיב "גַּם שְׁנֵיהֶם" לְרַבּוֹת שִׁנּוּיֵיהֶן, וּבֵית הִלֵּל (שְׁנֵיהֶם) [הֵם] וְלֹא שִׁנּוּיֵיהֶם. וּבֵית שַׁמַּאי, הַהוּא הֵם וְלֹא וַלְדוֹתֵיהֶם הוּא דְּאָתָא. וּבֵית הִלֵּל תְּרֵי מֻפְקֵי מִינַהּ הֵם וְלֹא שִׁנּוּיֵיהֶם, הֵם וְלֹא וַלְדוֹתֵיהֶם וּבֵית הִלֵּל הָכְתִיב "גַּם גַּם" לְבֵית הִלֵּל קָשְׁיָא.

"לֹא תָבִיא אֶתְנַן זוֹנָה וּמְחִיר כֶּלֶב", לֹא שְׁנָא תָּלוּשׁ לֹא שְׁנָא מְחֻבָּר. בֵּית ה' אֱלֹהֶיךָ פְּרָט לְפָרָה שֶׁאֵינָהּ בָּאָה לַבַּיִת, דִּבְרֵי רַבִּי אֱלִיעֶזֶר, וַחֲכָמִים אוֹמְרִים, לְרַבּוֹת אֶת הָרִקּוּעִין.

אֵיזֶהוּ "אֶתְנַן זוֹנָה", הָאוֹמֵר לְזוֹנָה הֵילָךְ טָלֶה זֶה בִּשְׂכָרֵךְ אֲפִלּוּ מֵאָה כֻּלָּן אֲסוּרִין. וּמְחִיר כֶּלֶב [הֵילָךְ טָלֶה זֶה תַּחַת כֶּלֶב זֶה]. יָכוֹל אֲפִלּוּ הֶעֱבִירוֹ בְּרַגְלוֹ לַעֲזָרָה, יְהֵא חַיָּב, תַּלְמוּד לוֹמַר "כִּי תוֹעֲבַת" נֶאֱמַר כָּאן תּוֹעֵבָה וְנֶאֱמַר לְהַלָּן  "תוֹעֲבַת" מַה תּוֹעֵבָה הָאָמוּר לְהַלָּן בְּשֵׁם זוֹבֵחַ, אַף תּוֹעֵבָה הָאמוּר כָּאן בְּשֵׁם זוֹבֵחַ. נֶדֶר פְּרָט לְדָבָר הַנִּדּוֹר, כְּשֶׁהוּא אוֹמֵר לְכָל נֶדֶר לְרַבּוֹת בָּמָה. יָכוֹל אֲפִלּוּ שְׂכַר פְּקַעַת יְהֵא אָסוּר, תַּלְמוּד לוֹמַר "כִּי תוֹעֲבַת".

{pפסוק כ-כאp}  "לֹא תַשִּׁיךְ" (כָּתוּב בֶּרֶמֶז תרס"ו).

כְּתִיב (משלי כח, ח) "מַרְבֶּה הוֹנוֹ בְּנֶשֶׁךְ וְתַרְבִּית לְחוֹנֵן דַּלִּים יְקַבְּצֶנּוּ". אָמַר רַב, כְּגוֹן שְׁבוּר מַלְכָּא, אָמַר רַב נַחְמַן אָמַר לִי הוּנָא, (כְּגוֹן) [לֹא נִצְרְכָה אֶלָּא אֲפִלּוּ] רִבִּית דְּנָכְרִי. אֵיתֵיבֵי רָבָא לְרַב נַחְמָן לַנָּכְרִי תַשִּׁיךְ מַאי לָאו תִשֹּׁךְ, לֹא תַשִּׁיךְ, לָא סָגְיָא דְּלָא מִינְשִׁיךְ לֵיהּ נָכְרִי אֶלָּא לַנָּכְרִי לְמִעוּטֵי יִשְׂרָאֵל, יִשְׂרָאֵל בְּהֶדְיָא כְּתִיב בֵּיהּ וּלְאָחִיךָ לֹא תַשִּׁיךְ. לַעֲבֹר עָלָיו בַּעֲשֵׂה וְלֹא תַעֲשֶׂה. אִיתִיבֵי לוֹוִין מֵהֶם וּמַלְוִין אוֹתָם בְּרִבִּית וְכֵן בְּגֵר תּוֹשָׁב, לֹא נִצְרְכָא אֶלָּא בִּכְדֵי חַיָּיו, רָבִינָא אָמַר, הָכָא בְּתַלְמִיד חָכָם עַסְקִינָן, טַעְמָא מַאי דְּלָא גָּזוּר רַבָּנַן לְרִבִּית דְּנָכְרִי שֶׁמָּא יִלְמֹד מִמַּעֲשָׂיו, וְכֵיוָן דְּתַלְמִיד חָכָם הוּא לָא גָּמַר מִמַּעֲשָׂיו.

{rרמז תתקלהr}  "לֹא תַשִּׁיךְ לְאָחִיךָ", אֵין לִי אֶלָּא לוֹוֶה, מַלְוֶה מִנַּיִן, תַּלְמוּד לוֹמַר (ויקרא כה, לו) "אַל תִּקַּח מֵאִתּוֹ נֶשֶׁךְ וְתַרְבִּית". מִכְּלָל שֶׁנֶּאֱמַר  "כַּסְפְּךָ" וְלֹא כֶּסֶף אֲחֵרִים, "אָכְלָךָ" וְלֹא אֹכֶל אֲחֵרִים. אוֹ "כַּסְפְּךָ" וְלֹא כֶּסֶף מַעֲשֵׂר, "אָכְלֶךָ", וְלֹא אֹכֶל בְּהֵמָה, כְּשֶׁהוּא אוֹמֵר נֶשֶׁךְ כֶּסֶף לְרַבּוֹת כֶּסֶף מַעֲשֵׂר, נֶשֶׁךְ אֹכֶל לְרַבּוֹת אֹכֶל בְּהֵמָה. אֵין לִי אֶלָּא נֶשֶׁךְ כֶּסֶף נֶשֶׁךְ אֹכֶל, מִנַּיִן לְרַבּוֹת כָּל דָּבָר, תַּלְמוּד לוֹמַר "נֶשֶׁךְ כָּל דָּבָר אֲשֶׁר יִשָּׁךְ", רַבִּי (יִשְׁמָעֵאל) [שִׁמְעוֹן] אוֹמֵר מִנַּיִן שֶׁלֹּא יֹאמַר לוֹ צֵא וּשְׁאֹל בִּשְׁלוֹם פְּלוֹנִי, אוֹ רְאֵה אִם בָּא אִישׁ פְּלוֹנִי מִמָּקוֹם פְּלוֹנִי, תַּלְמוּד לוֹמַר "נֶשֶׁךְ כָּל דָּבָר אֲשֶׁר יִשָּׁךְ".

"לַנָּכְרִי תַשִּׁיךְ" מִצְוַת עֲשֵׂה. וּלְאָחִיךָ לֹא תַשִּׁיךְ, מִצְוַת לֹא תַעֲשֶׂה. רַבָּן גַּמְלִיאֵל אוֹמֵר, מַה תַּלְמוּד לוֹמַר "וּלְאָחִיךָ לֹא תַשִּׁיךְ", וַהֲלֹא כְּבָר נֶאֱמַר "לֹא תַשִּׁיךְ לְאָחִיךָ", אֶלָּא יֵשׁ רִבִּית מֻקְדֶּמֶת וְיֵשׁ רִבִּית מְאֻחֶרֶת, כֵּיצַד נָתַן עֵינָיו לִלְווֹת מִמֶּנּוּ וְהָיָה מְשַׁלֵּחַ לוֹ וְאוֹמֵר בִּשְׁבִיל שֶׁיַּלְוֵנִי, זוֹ הִיא רִבִּית מֻקְדֶּמֶת, לָוָה הֵימֶנּוּ וְהֶחֱזִיר לוֹ מָעוֹתָיו וְהָיָה מְשַׁלֵחַ לוֹ וְאוֹמֵר בִּשְׁבִיל מָעוֹתָיו שֶׁהֵם בְּטֵלוֹת אֶצְלִי, זוֹ הִיא רִבִּית מְאֻחֶרֶת. לְמַעַן יְבָרֶכְךָ ה' אֱלֹהֶיךָ בְּכֹל (מַעֲשֶׂיךָ) [מִשְׁלַח יָדֶךָ] קָבַע לוֹ הַכָּתוּב בְּרָכָה בִּשְׁלִיחוּת יָדוֹ. עַל הָאָרֶץ אֲשֶׁר אַתָּה בָא שָׁמָּה לְרִשְׁתָּהּ, בִּשְׂכַר שֶׁתָּבוֹא תִּירַשׁ.

{pפסוק כבp}  "כִּי תִדֹּר נֶדֶר", אֵין לִי אֶלָּא נֶדֶר, נְדָבָה מִנַּיִן, נֶאֱמַר כָּאן "נֶדֶר" וְנֶאֱמַר לְהַלָּן (ויקרא ז, טז) "וְאִם נֶדֶר אוֹ נְדָבָה", מַה לְהַלָּן נְדָבָה עִמּוֹ, אַף כָּאן נְדָבָה עִמּוֹ. לַה' אֱלֹהֶיךָ אֵלּוּ הַדָּמִים, וַעֲרָכִים, וְהַחֲרָמִים, וְהַהֶקְדֵּשׁוֹת. לֹא תְאַחֵר לְשַׁלְּמוֹ, הוּא וְלֹא חִלּוּפָיו. כִּי דָרֹשׁ יִדְרְשֶׁנּוּ, אֵלּוּ חַטָּאוֹת וַאֲשָׁמוֹת עוֹלוֹת וּשְׁלָמִים.

"לַה' אֱלֹהֶיךָ", אֵלּוּ צְדָקוֹת, וּמַעֲשְׂרוֹת, וּבְכוֹר וּמַעֲשֵׂר וּפֶסַח. מֵעִמָּךְ, זֶה לֶקֶט שִׁכְחָה וּפֵאָה. וְהָיָה בְךָ חֵטְא, וְלֹא בְּקָרְבַּנְךָ חֵטְא. הוּא וְלֹא חֲלִיפָיו. חֲלִיפֵי מַאי, אִי חִלּוּפֵי עוֹלָה וּשְׁלָמִים מִיקְרַב קָרְבֵי, אִי חִלּוּפֵי חַטָּאת לְמִיתָה אָזְלָא וְכוּ'. לְעוֹלָם חִלּוּפֵי עוֹלָה [וּשְׁלָמִים], כְּגוֹן שֶׁעָבְרוּ עָלָיו שְׁנֵי רְגָלִים וְהוּמַם וְחִלְּלוֹ עַל אַחֵר וְעָבַר עָלָיו רֶגֶל אֶחָד, מַהוּ דְּתֵימָא כֵּיוָן דְּמִכֹּחַ (דְּהָאֵיךְ) [קָמָא] קָאָתֵי כְּמָאן דְּעָבְרוּ עָלָיו שְׁלֹשָׁה רְגָלִים דָּמֵי, קָא מַשְׁמַע לָן. וּלְרַבִּי מֵאִיר דְּאָמַר כֵּיוָן שֶׁעָבַר עָלָיו רֶגֶל אֶחָד עוֹבֵר בְּבַל תְּאַחֵר מַאי אִיכָּא לְמֵימַר כְּגוֹן שֶׁהוּמַם בְּתוֹךְ הָרֶגֶל וְחִלְּלוֹ עַל אַחֵר וְעָבַר עָלָיו הָרֶגֶל מַהוּ דְּתֵימָא כֵּיוָן דְּמִכֹּחַ קָמָא קָאָתֵי כְּמָאן דְּעָבַר עָלֵיהּ כֻּלֵּיהּ רֶגֶל דָּמֵי, קָא מַשְׁמַע לָן. וְהָיָה בְךָ חֵטְא, וְלֹא בְּקָרְבַּנְךָ חֵטְא, וְהָא מֵהָכָא נָפְקָא מֵהָתָם נָפְקָא, דְּתַנְיָא אֲחֵרִים אוֹמְרִים יָכוֹל יְהֵא בְּכוֹר שֶׁעָבְרָה שְׁנָתוֹ כִּפְסוּלֵי הַמֻּקְדָּשִׁים וְיִפָּסֵל, תַּלְמוּד לוֹמַר (לעיל יד, כג) "וְאָכַלְתָּ לִפְנֵי ה' אֱלֹהֶיךָ, מַעֲשַׂר דְּגָנְךָ ִתּירֹשְׁךָ וְיִצְהָרֶךָ וּבְכֹרֹת בְּקָרְךָ" מַקִּישׁ בְּכוֹר לְמַעֲשֵׂר מַה מַּעֲשֵׂר אֵינוֹ נִפְסָל מִשָּׁנָה לַחֲבֵרְתָּהּ, אַף בְּכוֹר אֵינוֹ נִפְסָל מִשָּׁנָה לַחֲבֵרְתָּהּ, אִיצְטְרִיךְ סָלְקָא דַעְתָּךְ אֲמִינָא הַנֵּי מִלֵּי בְּכוֹר דְּלָאו בַּר הַרְצָאָה הוּא, אֲבָל בְּקָדָשִׁים דְּבַר הַרְצָאָה הוּא אֵימָא לָא לִירְצוּ, קָא מַשְׁמַע לָן. וְאַכָּתֵי מֵדְבֵּן עַזַּאי נָפְקָא, דְּתַנְיָא (ויקרא ז, ח) "אֹתוֹ" מַה תַּלְמוּד לוֹמַר, לְפִי שֶׁנֶּאֱמַר "לֹא תְאַחֵר לְשַׁלְּמוֹ", שׁוֹמֵעַ אֲנִי אַף מְאַחֵר נִדְרוֹ בְּלֹא יֵרָצֶה תַּלְמוּד לוֹמַר "אֹתוֹ", אוֹתוֹ בְּלֹא יֵרָצֶה וְאֵין מְאַחֵר נִדְרוֹ בְּלֹא יֵרָצֶה. אֶלָּא בְךָ חֵטְא וְלֹא בְּאִשְׁתְּךָ חֵטְא. סָלְקָא דַעְתָּךְ אֲמִינָא הוֹאִיל וְאָמַר רַבִּי יוֹחָנָן אֵין אִשְׁתּוֹ שֶׁל אָדָם מֵתָה אֶלָּא אִם כֵּן מַבְקְּשִׁין מִמֶּנּוּ מָמוֹן וְאֵין לוֹ וְכוּ', אֵימָא בְּהַאי עָווֹן דְּבַל תְּאַחֵר נַמִּי אִשְׁתּוֹ מֵתָה, קָא מַשְׁמַע לָן.

אָמַר רָבָא, כֵּיוָן שֶׁעָבְרוּ עָלָיו שְׁלֹשָׁה רְגָלִים בְּכָל יוֹם וָיוֹם עוֹבֵר בְּבַל תְּאַחֵר. בָּעֵי רַבִּי זֵירָא, יוֹרֵשׁ מַהוּ בְּבַל תְּאַחֵר, כִּי תִדֹּר נֶדֶר אָמַר רַחֲמָנָא וְהַאי לֹא נָדַר, אוֹ דִּילְמָא  "וּבָאתָ שָּׁמָּה. וַהֲבֵאתֶם שָׁמָּה" מַשְׁמָע תְּרֵי. תָּא שְׁמַע דְּתָנֵי רַב (חֲנִינָא) [חִיָּא] מֵעִמָּךְ פְּרָט לְיוֹרֵשׁ. וְהַאי מֵעִמָּךְ מִיבָּעֵי לֵיהּ זֶה לֶקֶט שִׁכְחָה וּפֵאָה, קְרִי בֵיהּ עִמָּךְ וּקְרִי בֵיהּ מֵעִמָּךְ.

"כִּי דָרֹשׁ יִדְרְשֶׁנּוּ ה'" אֵלּוּ חַטָּאוֹת וַאֲשָׁמוֹת כוּ', מֵעִמָּךְ זֶה לֶקֶט שִׁכְחָה וּפֵאָה.

בָּעֵי רַב פַּפָּא, יֵשׁ יָד לְפֵאָה, כְּגוֹן דְּאָמַר הַדֵּין אַגִיָא לִיהְוֵי פֵּאָה וְהַדֵּין וְלָא אָמַר נַמִּי, מִי אָמְרִינָן כֵּיוָן דְּאִיתְקַשׁ לְקָרְבָּנוֹת מַה קָרְבָּנוֹת יֵשׁ לָהֶם יָד, אַף פֵּאָה יֵשׁ לָהֶן יָד, אוֹ דִּילְמָא כִּי אִיתְקַשׁ לְבַל תְּאַחֵר. מִכְּלָל דְּכִי אָמַר תֶּהֱוֵא שָׂדֶה כֻּלָּהּ פֵּאָה הָוְיָא פֵּאָה, אִין, וְהָתַנְיָא מִנַּיִן שֶׁאִם רָצָה לַעֲשׂוֹת שָׂדֵהוּ כֻּלָּהּ פֵּאָה עוֹשֶׂה תַּלְמוּד לוֹמַר "פְּאַת שָׂדְךָ". יֵשׁ יָד לִצְדָקָה אוֹ אֵין יָד לִצְדָקָה, כְּגוֹן דְּאָמַר זוּזָא לִיהֵוֶי צְדָקָה וְהַדֵּין וְלָא אֲמַר נַמִּי, מַאי וְהַדֵּין צְדָקָה קְאָמַר, אוֹ דִּילְמָא וְהַדֵּין לְנַפְקוּתָא בְּעָלְמָא וְדִבּוּרָא הוּא דְּלָא אָסְקֵיהּ, מִי אָמְרִינָן כֵּיוָן דְּאִיתְקַשׁ לְקָרְבָּנוֹת דִּכְתִיב (להלן פסוק כד) "בְּפִיךָ" זוֹ צְדָקָה, מַה קָּרְבָּנוֹת יֵשׁ לָהֶן יָד אַף צְדָקָה יֵשׁ לָהּ יָד, אוֹ דִּילְמָא כִּי אִיתְקַשׁ לְבַל תְּאַחֵר הוּא דְּאִיתְקַשׁ.

{pפסוק כגp}  "וְכִי תֶחְדַּל לִנְדֹּר". אָמַר שְׁמוּאֵל, הַנּוֹדֵר אַף עַל פִּי שֶׁמְּקַיְּמוֹ נִקְרָא רָשָׁע. אָמַר רַבִּי אַבָּהוּ מַאי קְרָא וְכִי תֶחְדַּל לִנְדֹּר אָתְיָא חֲדָלָה חֲדָלָה, דִּכְתִיב  "שָׁם רְשָׁעִים חָדְלוּ רֹגֶז". אָמַר רַבִּי יוֹסֵף, אַף אֲנָן נַמִּי תְּנֵינָן כְּנִדְרֵי רְשָׁעִים נֶדֶר בְּנָזִיר בְּקָרְבָּן וּבִשְׁבוּעָה.

רַבִּי מֵאִיר אוֹמֵר, (קהלת ה, ד) "טוֹב אֲשֶׁר לֹא תִדֹּר" וְגוֹ'. טוֹב מִזֶּה וּמִזֶּה שֶׁלֹּא תִדֹּר כָּל עִקָּר. רַבִּי יְהוּדָה אוֹמֵר, "טוֹב אֲשֶׁר לֹא תִדֹּר", טוֹב מִזֶּה וּמִזֶּה שֶׁנּוֹדֵר וּמְשַׁלֵּם.

{pפסוק כדp} {rרמז תתקלוr}  "מוֹצָא שְׂפָתֶיךָ", זוֹ מִצְוַת עֲשֵׂה. תִּשְׁמֹר, זוֹ מִצְוַת לֹא תַעֲשֶׂה, וְעָשִׂיתָ, זוֹ אַזְהָרָה לְבֵית דִּין שֶׁיַּעֲשׂוּךָ. כַּאֲשֶׁר נָדַרְתָּ, זֶה נֶדֶר. לַה' אֱלֹהֶיךָ, אֵלּוּ חַטָּאוֹת וַאֲשָׁמוֹת עוֹלָה וּשְׁלָמִים. נָדָבָה כְּמַשְׁמָעָהּ. אֲשֶׁר דִּבַּרְתָּ, אֵלּוּ קָדְשֵׁי בֶּדֶק הַבַּיִת. בְּפִיךָ. זוֹ צְדָקָה. אָמַר מַר, מוֹצָא שְׂפָתֶיךָ, זוֹ מִצְוַת עֲשֵׂה, לָמָּה לִי (לעיל יב, ה-ו) מֵ"וּבָאתָ שָׁמָּה וַהֲבֵאתֶם שָׁמָּה", נָפְקָא, תִּשְׁמֹר זוֹ (אַזְהָרָה לְבֵית דִּין) [מִצְוַת לֹא תַעֲשֶׂה] לָמָּה לִי מְלֹא תְּאַחֵר לְשַׁלְּמוֹ נָפְקָא. וְעָשִׂיתָ, זוֹ אַזְהָרָה לְבֵית דִּין לָמָּה לִי, מֵ"אוֹתוֹ" נָפְקָא, דְּתַנְיָא  "יַקְרִיב אֹתוֹ", מְלַמֵּד שֶׁכּוֹפִין אוֹתוֹ, וְתַרְתֵּי זְמַנֵּי לָמָּה לִי, חָד דְּאָמַר וְלָא אָפְרִישׁ, וְחָד דְּאַפְרִישׁ וְלָא אַקְרִיב, [וּצְרִיכָא] דְּאִי אַשְׁמְעִינָן אָמַר וְלָא אַפְרִישׁ מִשּׁוּם דְּלָא קְיָימֵיהּ לְדִבּוּרֵיהּ, אֲבָל אַפְרִישׁ וְלָא אַקְרִיב [אֵימָא] כָּל הֵיכָא דְּאִיתֵיהּ בֵּי גּזא דְּרַחֲמָנָא אִיתֵיהּ, וְאִי אַשְׁמְעִינָן אַפְרִישׁ וְלָא אַקְרִיב מִשּׁוּם דְּמַשְׁהֵי לֵיהּ גַּבֵּיהּ אֲבָל אָמַר וְלָא אַפְרִישׁ אֵימָא דִּבּוּרָא בְּעָלְמָא הוּא וְלָאו כְּלוּם הוּא, צְרִיכָא. וּמִי מָצִיתָ אָמַרְתָּ דְּאָמַר וְלָא אַפְרִישׁ וְהָא נְדָבָה כְּתִיב, וְתַנְיָא אֵיזֶהוּ נֶדֶר וְאֵיזֶהוּ נְדָבָה, נֶדֶר, הֲרֵי עָלַי עוֹלָה, נְדָבָה הֲרֵי זוֹ עוֹלָה, וּמַה בֵּין נֶדֶר לִנְדָבָה נֶדֶר מֵת אוֹ נִגְנַב חַיָּב בְּאַחֲרָיוּתוֹ נְדָבָה מֵת אוֹ נִגְנַב אֵינוֹ חַיָּב בְּאַחֲרָיוּתוֹ אָמַר רָבָא, מַשְׁכַּחַת לָהּ בְּאוֹמֵר הֲרֵי עָלַי עוֹלָה עַל מְנָת שֶׁלֹּא אֶתְחַיֵּב בְּאַחֲרָיוּת. בְּפִיךָ, זוֹ צְדָקָה, אָמַר רָבָא, וּצְדָקָה מִיחַיָיב עַלָהּ לְאַלְתָּר, דְּהָא קְיָימֵי עַנִיֵּי פְּשִׁיטָא, מַהוּ דְּתֵימָא הוֹאִיל וּבְעִנְיָינָא דְּקָרְבָּנוֹת כְּתִיב לְקָרְבָּנוֹת מְדַמִּינָן לְהוּ קָא מַשְׁמַע לָן.

כָּל הַזְּבָחִים שֶׁנִּזְבְּחוּ שֶׁלֹּא לִשְׁמָן כְּשֵׁרִין אֶלָּא שֶׁלֹּא עָלוּ לַבְּעָלִים לְשֵׁם חוֹבָה. לָמָּה לִי לְמִיתְנֵי אֶלָּא שֶׁלֹּא עָלוּ, לִיתְנֵי וְלֹא עָלוּ לַבְּעָלִים לְשֵׁם חוֹבָה, הָא קָא מַשְׁמַע לָן דְּלִבְעָלִים הוּא דְּלָא עָלוּ לְשֵׁם חוֹבָה אֲבָל בִּקְדֻשָּׁתַיְהוּ קַיְימֵי וְאָסוּר לִשִׁנּוּיֵי בְּהוּ, כִּדְרָבָא דְּאָמַר רָבָא עוֹלָה שֶׁשְּׁחָטָהּ שֶׁלֹּא לִשְׁמָהּ אָסוּר לִזְרֹק דָּמָהּ שֶׁלֹּא לִשְׁמָהּ, אִיבָּעִית אֵימָא סְבָרָא וְאִיבָּעִית אֵימָא קְרָא, אִיבָּעִית אֵימָא סְבָרָא מִשּׁוּם דִּשָׁנֵי בָהּ כָּל הַנֵּי, לִישָׁנֵי בָּהּ וְלֵיזִיל, אִיבָּעִית אֵימָא קְרָא מוֹצָא שְׂפָתֶיךָ תִּשְׁמֹר וְעָשִׂיתָ כַּאֲשֶׁר נָדַרְתָּ לַה' אֱלֹהֶיךָ נְדָבָה, נְדָבָה נֶדֶר הוּא, אֶלָּא אִם כְּמָה שֶׁנָּדַרְתָּ עָשִׂיתָ יְהֵא נֶדֶר, וְאִם לָאו יְהֵא נְדָבָה, וּנְדָבָה מִי שָׁרֵי לִשִׁנּוּיֵי בָּהּ.

כָּל הַמְּנָחוֹת שֶׁנִּקְמְצוּ שֶׁלֹּא לִשְׁמָן כְּשֵׁרִין אֶלָּא שֶׁלֹּא עָלוּ לַבְּעָלִים לְשֵׁם חוֹבָה, לָמָּה לִי לְמִתְנֵי אֶלָּא כוּ' (כִּדְלְעֵיל).

{pפסוק כה-כוp}  "כִּי תָבֹא בְּכֶרֶם רֵעֶךָ", אֵלּוּ אוֹכְלִים מִן הַתּוֹרָה, הָעוֹשֶׂה בִּמְחֻבָּר בִּשְׁעַת גְּמַר מְלָאכָה, וּבְתָלוּשׁ מִן הַקַּרְקַע עַד שֶׁלֹּא נִגְמְרָה מְלַאכְתּוֹ, וּבְדָבָר שֶׁגִּדּוּלוֹ מִן הָאָרֶץ. מִנָּא הָנֵי מִלֵּי, (דְּתָנוּ רַבָּנַן) [דִּכְתִיב] "כִּי תָבֹא בְּכֶרֶם" וְגוֹ', אַשְׁכְּחָן כֶּרֶם, כָּל מִלֵּי מְנָא לָן, כְּכֶרֶם, מַה כֶּרֶם מְיֻחָד דָּבָר שֶׁגִּדּוּלוֹ מִן הָאָרֶץ, וּבִשְׁעַת גְּמַר מְלָאכָה פּוֹעֵל אוֹכֵל בּוֹ, אַף כָּל וְכוּ', מַה לְּכֶרֶם שֶׁחַיָּב בְּעוֹלֵלוֹת, אָתְיָא מִקָּמָּה, דִּכְתִיב "כִּי תָבוֹא בְּקָמַת רֵעֶךָ", מַה לְּקָמָה שֶׁכֵּן חַיֶּבֶת בְּחַלָּה, וְדִילְמָא כָּל קָמָה, לָא סָלְקָא דַעְתָּךְ דִּכְתִיב (לעיל טז, ט) "מֵהָחֵל חֶרְמֵשׁ בַּקָּמָה", מַה קָּמָה דְּהָתָם דִּמְחַיְּיבָא בְּחַלָּה אַף הָכָא, כֶּרֶם יוֹכִיחַ וְכוּ' וְחָזַר הַדִּין וְכוּ' הַצַּד הַשָּׁוֶה שֶׁבָּהֶם דָּבָר שֶׁגִּדּוּלוֹ מִן הָאָרֶץ אַף וְכוּ', מַה לְּהַצַּד הַשָּׁוֶה שֶׁבָּהֶם שֶׁכֵּן יֵשׁ בָּהֶם צַד מִזְבֵּחַ, וְאָתֵי נַמִּי זַיִת דְּאִית בֵּיהּ צַד מִזְבֵּחַ, אָמַר קְרָא וְחֶרְמֵשׁ לְרַבּוֹת כָּל בַּעֲלֵי חֶרְמֵשׁ, הַאי מִיבָּעֵי לֵיהּ בִּשְׁעַת חֶרְמֵשׁ אֱכֹל שֶׁלֹּא בִּשְׁעַת חֶרְמֵשׁ לֹא תֹאכַל, אָמַר קְרָא קָמָה לְרַבּוֹת כָּל בַּעֲלֵי קָמָה, וְהָא קָאָמַרְתָּ הַךְ קָמָה דּמִחַיֵיב בְּחַלָּה, הַנֵּי מִלֵּי מְקָמֵי דְּלֵיתֵי מֵחֶרְמֵשׁ הַשְׁתָּא דְּאָתֵי מֵחֶרְמֵשׁ גָלִי לָן אַקָמָה דְכָל קָמָה אָמַר רַחֳמָנָא. וְהַשְׁתָּא דְנַפְקָא לֵיהּ מֵחֶרְמֵשׁ וּמִקָּמָה, כִּי תָבֹא בְּכֶרֶם רֵעֶךָ לָמָּה לִי, לִהִלְכוֹתָיו דְּתַנְיָא כִּי תָבֹא בְּכֶרֶם רֵעֶךָ נֶאֱמַר כָּאן כִּי תָבֹא וְנֶאֱמַר לְהַלָּן בְּפוֹעֵל "וְלֹא תָבוֹא עָלָיו הַשֶּׁמֶשׁ" מַה לְּהַלָּן בְּפוֹעֵל הַכָּתוּב מְדַבֵּר, אַף כָּאן בְּפוֹעֵל הַכָּתוּב מְדַבֵּר. רֵעֶךָ וְלֹא כּוּתִי, בִּשְׁלָמָא לְמָאן דְּאָמַר גֵּזֶל כּוּתִי אָסוּר הַיְינוּ דְּאִיצְטְרִיךְ קְרָא לְמִעוּטֵי, אִלָּא לְמָאן דְּאָמַר גֵּזֶל כּוּתִי מֻתָּר הַשְׁתָּא גֵּזֶל כּוּתִי מֻתָּר פּוֹעֵל מִיבָּעְיָא, אֶלָּא רֵעֶךָ וְלֹא שֶׁל הֶקְדֵּשׁ. וְאָכַלְתָּ, וְלֹא מוֹצֵץ.

"עֲנָבִים", וְלֹא עֲנָבִים וְדָבָר אַחֵר. כְּנַפְשְׁךָ כְּנֶפֶשׁ שֶׁל בַּעַל הַבַּיִת כֵּן נַפְשׁוֹ שֶׁל פּוֹעֵל, מַה נַּפְשְׁךָ אַתָּה אוֹכֵל וּפָטוּר, אַף נֶפֶשׁ שֶׁל פּוֹעֵל אוֹכֵל וּפָטוּר, שָׂבְעֶךָ וְלֹא אֲכִילָה גַּסָּה. וְאֶל כֶּלְיְךָ לֹא תִתֵּן בִּזְמַן שֶׁאַתָּה נוֹתֵן לְכֶלְיוֹ שֶׁל בַּעַל הַבַּיִת אַתָּה אוֹכֵל, בִּזְמַן שֶׁאִי אַתָּה נוֹתֵן לְכֶלְיוֹ שֶׁל בַּעַל הַבַּיִת אִי אַתָּה אוֹכֵל.

"כְּנַפְשְׁךָ" כְּנַפְשׁוֹ שֶׁל פּוֹעֵל, מַה נַּפְשְׁךָ אִם חָסַמְתָּ פָּטוּר, אַף פּוֹעֵל אִם חָסַמְתָּ פָּטוּר. וִיהֵא אָדָם מְצֻוֶּה עַל חֲסִימָתוֹ מִקַּל וָחֹמֶר וּמַה שּׁוֹר שֶׁאִי אַתָּה מְצֻוֶּה עָלָיו לְהַחֲיוֹתוֹ אַתָּה מְצֻוֶּה עַל חֲסִימָתוֹ אָדָם שֶׁאַתָּה מְצֻוֶּה לְהַחֲיוֹתוֹ אֵינוֹ דִּין שֶׁאַתָּה מְצֻוֶּה עַל חֲסִימָתוֹ, אָמַר קְרָא כְּנַפְשְׁךָ מַה נַּפְשְׁךָ אִם חָסַמְתָּ פָּטוּר אַף פּוֹעֵל אִם חָסַמְתָּ פָּטוּר. וִיהֵא שׁוֹר מְצֻוֶּה לְהַחֲיוֹתוֹ מִקַּל וָחֹמֶר וּמַה אָדָם שֶׁאִי אַתָּה מְצֻוֶּה עַל חֲסִימָתוֹ אַתָּה מְצֻוֶּה לְהַחֲיוֹתוֹ, שׁוֹר שֶׁאַתָּה מְצֻוֶּה עַל חֲסִימָתוֹ אֵינוֹ דִּין שֶׁאַתָּה מְצֻוֶּה לַהחֲיוֹתוֹ אָמַר קְרָא (ויקרא כה, לו) "וְחַי אָחִיךָ עִמָּךְ", "אָחִיךָ" וְלֹא שׁוֹר. אַשְׁכְּחָן שׁוֹר בְּתָלוּשׁ וְאָדָם בִּמְחֻבָּר, אָדָם בְּתָלוּשׁ מְנָּלָן אָמַר קְרָא קָמָה אִם אֵינוֹ עִנְיָן לְאָדָם בִּמְחֻבָּר תְּנֵהוּ עִנְיָן לְאָדָם בְּתָלוּשׁ. וְשׁוֹר בִּמְחֻבָּר מִנָּלַן, אָמַר קְרָא רֵעֶךָ רֵעֶךָ שְׁנֵי פְּעָמִים אִם אֵינוֹ עִנְיָן לְאָדָם בִּמְחֻבָּר תְּנֵהוּ עִנְיָן לְשׁוֹר בִמְחֻבָּר. רָבִינָא אֲמַר לֹא אָדָם בְּתָלוּשׁ וְלֹא שׁוֹר בִּמְחֻבָּר צְרִיכֵי קְרָאֵי, מִכְּדֵי כֻּלְּהוּ אִיתְנֵהוּ בַּחֲסִימָה דְּיָלְפִינָן שׁוֹר שׁוֹר מִשַּׁבָּת אִם כֵּן לִיכְתוּב רַחֲמָנָא "לֹא תָדוּשׁ בַּחֲסִימָה", "שׁוֹר" דְּכָתַב רַחֲמָנָא לָמָּה לִי, לְאַקְשׁוּיֵי חוֹסֵם לְנֶחְסָם [וְנֶחְסָם לְחוֹסֵם] מַה חוֹסֵם אוֹכֵל בִּמְחֻבָּר אַף נֶחְסָם אוֹכֵל בִמְחֻבָּר וּמַה נֶּחְסָם אוֹכֵל בְּתָלוּשׁ אַף חוֹסֵם אוֹכֵל בְּתָלוּשׁ.

רַבִּי אֱלִיעֶזֶר חִסְמָא אוֹמֵר, לֹא יֹאכַל פּוֹעֵל יוֹתֵר עַל שְׂכָרוֹ וַחֲכָמִים מַתִּירִין, מַר סְבַר כְּנַפְשְׁךָ כְּדָבָר שֶׁמּוֹסֵר נַפְשׁוֹ עָלָיו. וּמַר סָבַר כְּנַפְשְׁךָ מַה נַּפְשְׁךָ אִם חָסַמְתָּ פָּטוּר אַף וְכוּ'.

"עֲנָבִים", וְלֹא תְאֵנִים, מִכָּאן אָמְרוּ הָיָה עוֹשֶׂה בַּעֲנָבִים לֹא יֹאכַל בִּתְאֵנִים, [בִּתְאֵנִים לֹא יֹאכַל בַּעֲנָבִים], אֲבָל מוֹנֵעַ עַצְמוֹ עַד שֶׁמַּגִּיעַ לִמְקוֹם הַיָּפוֹת וְאוֹכֵל. וַחֲכָמִים אוֹמְרִים שָׂבְעֶךָ מְלַמֵּד שֶׁאוֹכֵל פּוֹעֵל יוֹתֵר עַל שְׂכָרוֹ.

הָיָה עוֹשֶׂה בְּרַגְלָיו אֲבָל לֹא בְּיָדָיו, בְּיָדָיו אֲבָל לֹא בְּרַגְלָיו, אֲפִלּוּ עַל כְּתֵפוֹ, הֲרֵי זֶה אוֹכֵל. רַבִּי יוֹסֵי בַּר רַבִּי [יְהוּדָה] אוֹמֵר, עַד שֶׁיַּעֲשֶׂה בְּיָדָיו וְרַגְלָיו. מַאי טַעְמָא דְּתָנָא קָמָא, אָמַר קְרָא כִּי תָבֹא בְּכֶרֶם רֵעֶךָ בְּכָל מַה דְּעָבִיד. מַאי טַעְמָא דְּרַבִּי יוֹסֵי בַּר רַבִּי [יְהוּדָה], דּוּמְיָא דְּשׁוֹר מַה שּׁוֹר [עַד שֶׁיַּעֲשֶׂה] בְּיָדָיו וּבְרַגְלָיו, אַף פּוֹעֵןל עַד שֶׁיַּעֲשֶׂה בְּיָדָיו וּבְרַגְלָיו.

אָמַר רַב, מָצָאתִי מְגִלַּת סְתָרִים בֵּי רַבִּי חִיָיא וְכָתוּב בָּהּ אִסִּי בֶּן יְהוּדָה אוֹמֵר, כִּי תָבֹא בְּכֶרֶם רֵעֶךָ בְּבִיאַת כָּל אָדָם הַכָּתוּב מְדַבֵּר, וְאָמַר רַב לָא שְׁבִיק אִסִּי חַיֵי לְכָל בְּרִיָּה, אָמַר רַב אָשֵׁי אַמְרִיתָהּ לִשְׁמַעְתָּא קָמֵיהּ דְּרַב כַּהֲנָא, אָמַר לִי מִמַּאי דִּילְמָא בְּעוֹשִׂין בִּסְעֻדָּתָם, וְרַב, אֲפִלּוּ הָכִי נִיחָא לֵיהּ לְאֱינִישׁ לְאוֹגֵר אֲגוּרֵי וְנִיקְטְפֵיהּ לְפַרְדִיסֵיהּ וְלֹא נֵיתִי כֻּלֵּי עָלְמָא לְאַפְסוּדֵי מִינֵיהּ.

"כִּי תָבֹא בְּקָמַת רֵעֶךָ", יָכוֹל לְעוֹלָם, תַּלְמוּד לוֹמַר "וְחֶרְמֵשׁ לֹא תָנִיף" בְּשָׁעָה שֶׁאַתָּה מֵנִיף חֶרְמֵשׁ עַל קָמַת בַּעַל הַבַּיִת. רֵעֶךָ מִכְּלָל שֶׁנֶּאֱמַר "רֵעֶךָ" פְּרָט לַאֲחֵרִים. רֵעֶךָ פְּרָט לְגָבוֹהַּ. וְקָטַפְתָּ מְלִילֹת בְּיָדֶךָ שֶׁלֹּא תְּהֵא קוֹצֵר בְּמַּגָּל. וְחֶרְמֵשׁ לֹא תָנִיף אֲפִלּוּ בְּשָׁעָה שֶׁאַתָּה מֵנִיף חֶרְמֵשׁ עַל קָמַת בַּעַל הַבַּיִת.

רַבִּי אֱלִיעֶזֶר (בֶּן) חִסְמָא אוֹמֵר לֹא יֹאכַל פּוֹעֵל יוֹתֵר עַל שְׂכָרוֹ. וַחֲכָמִים מַתִּירִין, מַר סְבַר כְּנַפְשְׁךָ כְּדָבָר הַמּוֹסֵר נַפְשׁוֹ עָלָיו. וּמַר סָבַר מַה נַּפְשְׁךָ אִם חָסַמְתָּ פָּטוּר אַף וְכוּ', וַחֲכָמִים מַתִּירִין, אֲבָל מְלַמְּדִין אֶת הָאָדָם שֶׁלֹּא יְהֵא רַעַבְתָן וִיהֵא סוֹתֵם אֶת הַפֶּתַח בְּפָנָיו.

~ פרק כד

{pפסוק א-דp}  "כִּי יִקַּח אִישׁ אִשָּׁה". הָאִשָּׁה נִקְנֵית בְּשָׁלֹשׁ דְּרָכִים, בְּכֶסֶף, וּבִשְׁטָר, וּבְבִיאָה, בְּכֶסֶף מִנָּלַן, אֲמַר רַב יְהוּדָה אָמַר שְׁמוּאֵל אָמַר קְרָא, (שמות כא, יא) "וְיָצְאָה חִנָּם אֵין כָּסֶף". לְאָדוֹן זֶה אֵין כָּסֶף אֲבָל יֵשׁ כֶּסֶף לְאָדוֹן אַחֵר וְכוּ' (כְּדֶכָּתוּב בֶּרֶמֶז שכ"ב).

וְתָנָא מַייְתִי לָהּ מֵהָכָא, כִּי יִקַּח אִישׁ גָּמַר קִיחָה קִיחָה מִשְּׂדֵה עֶפְרוֹן, כְּתִיב הָכָא כִּי יִקַּח אִישׁ אִשָּׁה. וּכְתִיב הָתָם  "נָתַתִּי כֶּסֶף הַשָּׂדֶה קַח מִמֶּנִּי". וְקִיחָה אִיקְרֵי קִנְיָן דִּכְתִיב (שם מט, ל) "הַשָּׂדֶה אֲשֶׁר קָנָה אַבְרָהָם" אִי נַמִּי  "שָׂדוֹת בְּכֶסֶף יִקָּנוּ".

תָּנוּ רַבָּנָן כֵּיצַד בְּכֶסֶף נָתַן לָהּ כֶּסֶף אוֹ שְׁוֵה כֶּסֶף וְאָמַר לָהּ הֲרֵי מְקֻדֶּשֶׁת לִי, [הֲרֵי זוֹ מְקֻדֶּשֶׁת] נָתַן הוּא וְאָמְרָה הִיא נַעֲשֶׂה כְּמִי שֶׁנָּתְנָה הִיא וְאָמְרָה הִיא וְלֹא הֲווּ קִדּוִּשׁין.

תַּנְיָא רַבִּי שִׁמְעוֹן אוֹמֵר מִפְּנֵי מָה אָמְרָה תּוֹרָה "כִּי יִקַּח אִישׁ אִשָּׁה" וְלֹא כְּתִיב כִּי תִלָּקַח אִשָּׁה לְאִישׁ, מִפְּנֵי שֶׁדַּרְכּוֹ שֶׁל אִישׁ לְחַזֵּר עַל הָאִשָּׁה וְאֵין דַּרְכָּהּ שֶׁל אִשָּׁה לְחַזֵּר עַל הָאִישׁ, מָשָׁל לְאָדָם שֶׁאָבְדָה לוֹ אֲבֵידָה מִי מְחַזֵּר עַל מִי, הֱוֵי אוֹמֵר בַּעַל הָאֲבֵידָה מְחַזֵּר עַל אֲבֵידָתוֹ.

"וּבְעָלָהּ". מְלַמֵּד שֶׁנִּקְנֵית בְּבִיאָה, קַל וָחֹמֶר מִיְּבָמָה, וּמַה יְּבָמָה שֶׁאֵינָהּ נִקְנֵית בְּכֶסֶף נִקְנֵית בְּבִיאָה, זוֹ שֶׁנִּקְנֵית בְּכֶסֶף אֵינוֹ דִּין שֶׁנִּקְנֵית בְּבִיאָה. מַה לִּיבָמָה שֶׁכֵּן זְקוּקָה וְעוֹמֶדֶת, תֹּאמַר בְּזוֹ שֶׁאֵין זְקוּקָה וְעוֹמֶדֶת, תַּלְמוּד לוֹמַר "וּבְעָלָהּ". וּמִנַּיִן שֶׁאַף בִּשְׁטָר, וְדִין הוּא וּמַה כֶּסֶף שֶׁאֵינוֹ מוֹצִיא מַכְנִיס, שְׁטָר שֶׁמּוֹצִיא אֵינוֹ דִּין שֶׁמַּכְנִיס, מַה לְּכֶסֶף שֶׁכֵּן פּוֹדִין בּוֹ הֶקְדֵּשׁוֹת וּמַעֲשֵׂר שֵׁנִי, תֹּאמַר שְׁטָר וְכוּ' אָמַר קְרָא וְיָצְאָה, וְהָיְתָה, מַקִּישׁ הֲוָיָה לִיצִיאָה מַה יְצִיאָה בִּשְׁטָר אַף הֲוָיָה נַמִּי בִּשְׁטָר. וְאַקִּישׁ נַמִּי יְצִיאָה לַהֲוָיָה מַה הַוָיָה בְּכֶסֶף אַף יְצִיאָה בְּכֶסֶף. אָמַר אַבַּיֵי, יֹאמְרוּ כֶּסֶף מַכְנִיס כֶּסֶף מוֹצִיא סָנֵיגוֹר נַעֲשֶׂה קָטֵיגוֹר, אִי הָכִי שְׁטָר נַמִּי יֹאמְרוּ שְׁטָר מַכְנִיס שְׁטָר מוֹצִיא סָנֵיגוֹר נַעֲשֶׂה קָטֵיגוֹר, מִלֵּי דְּהַאי שְׁטָרָא לְחוּד וּמִלֵּי דְּהַאי שְׁטָרָא לְחוּד, הָכָא נַמִּי הַאי כַּסְפָּא לְחוּד וְהַאי כַּסְפָּא לְחוּד, טִיבְעָא מִיהָא חָד הוּא. רָבָא אָמַר, אֲמַר קְרָא וְכָתַב לָהּ, בִּכְתִיבָה מִתְגָּרֶשֶׁת וְאֵינָהּ מִתְגָּרֶשֶׁת בְּכֶסֶף, וְאֵימָא בִּכְתִיבָה מִתְגָּרֶשֶׁת וְאֵינָהּ מִתְקַדֶּשֶׁת בִּכְתִיבָה, הָא כְּתִיב וְיָצְאָה, וְהָיְתָה, מַקִּישׁ וְכוּ', וּמָה רָאִית מִסְתַּבְּרָא קָאֵי בְּגֵרוּשִׁין מְמַעֵט גֵּרוּשִׁין, קָאֵי בְּגֵרוּשִׁין וּמְמַעֵט קִדּוּשִׁין. בְּבִיאָה מִנָּלָן, אָמַר רַבִּי אַבָּהוּ אָמַר רַבִּי יוֹחָנָן, אָמַר קְרָא (בראשית כ, ג) "וְהִוא בְּעוּלַת בַּעַל" וְכוּ', (כָּתוּב בֶּרֶמֶז פ"ט).

"כִּי יִקַּח אִישׁ אִשָּׁה", מְלַמֵּד שֶׁהָאִשָּׁה נִקְנֵית בְּכֶסֶף, שֶׁהָיָה בַּדִּין וּמָה אָמָהּ הָעִבְרִיָּה שֶׁאֵינָהּ נִקְנֵית בִּבְעִילָה נִקְנֵית בְּכֶסֶף, אִשָּׁה שֶׁנִּקְנֵית בִּבְעִילָה אֵינוֹ דִּין שֶׁנִקְנֵית בְּכֶסֶף יְבָמָה תוֹכִיחַ שֶׁנִּקְנֵית בִּבְעִילָה וְאֵין נִקְנֵית בְּכֶסֶף. וְאַף אַתָּה אַל תִּתְמַהּ עַל הָאִשָּׁה שֶׁאַף עַל פִּי שֶׁנִּקְנֵית בִּבְעִילָה לֹא תְהֵא נִקְנֵית בְּכֶסֶף, תַּלְמוּד לוֹמַר "כִּי יִקַּח אִישׁ אִשָּׁה" מְלַמֵּד שֶׁהָאִשָּׁה נִקְנֵית בְּכֶסֶף.

"וְהָיָה אִם לֹא תִמְצָא חֵן בְּעֵינָיו כִּי מָצָא בָהּ עֶרְוַת דָּבָר", מִי גָּרַם לַעֲבֵירָה יַיִן. וְכָל הָרוֹאֶה סוֹטָה בְּקִלְקוּלָהּ יַזִּיר עַצְמוֹ מִן הַיַּיִן.

בֵּית שַׁמַּאי אוֹמְרִים, לֹא יְגָרֵשׁ אָדָם אֶת אִשְׁתּוֹ אֶלָּא אִם כֵּן מָצָא בָּהּ דְּבַר עֶרְוָה, שֶׁנֶּאֱמַר "כִּי מָצָא בָהּ עֶרְוַת דָּבָר". וּבֵית הִלֵּל אוֹמְרִים אֲפִלּוּ הִקְדִּיחָה אֶת תַּבְשִׁילוֹ שֶׁנֶּאֱמַר "כִּי מָצָא בָה עֶרְוַת דָּבָר" רַבִּי עֲקִיבָא אוֹמֵר, אֲפִלּוּ מָצָא אַחֶרֶת נָאָה מִמֶּנָּה, שֶׁנֶּאֱמַר "וְהָיָה אִם לֹא תִמְצַא חֵן בְּעֵינָיו". תַּנְיָא אָמְרוּ לָהֶם בֵּית שַׁמַּאי לְבֵית הִלֵּל וַהֲלֹא נֶאֱמַר "עֶרְוַת", אָמְרוּ לָהֶם בֵּית הִלֵּל לְבֵית שַׁמַּאי וַהֲלֹא נֶאֱמַר דָּבָר, אָמְרוּ לָהֶם בֵּית הִלֵּל אִלּוּ נֶאֱמַר עֶרְוָה וְלֹא נֶאֱמַר דָּבָר הָיִיתִי אוֹמֵר מִשּׁוּם עֶרְוָה תֵּצֵא מִשּׁוּם דָּבָר לֹא תֵּצֵא, לְכָךְ נֶאֱמַר דָּבָר וְאִלּוּ נֶאֱמַר [דָּבָר וְלֹא נֶאֱמַר] עֶרְוַת הָיִיתִי אוֹמֵר עַל דָּבָר תִּנָּשֵׂא וְעַל עֶרְוָה לֹא תִּנָּשֵׂא לְאַחֵר, לְכָךְ נֶאֱמַר עֶרְוַת. וּבֵית שַׁמַּאי הַאי דָּבָר מַאי עָבְדִי לֵיהּ, נֶאֱמַר כָּאן דָּבָר וְנֶאֱמַר לְהַלָּן (לעיל יט, טו) "דָּבָר" מַה לְהַלָן בִּשְׁנֵי עֵדִים אַף כָּאן בִּשְׁנֵי עֵדִים. וּבֵית הִלֵּל, מִי כְּתִיב עֶרְוָה בְּדָבָר. וּבֵית שַׁמַּאי, מִי כְּתִיב אוֹ עֶרְוָה אוֹ דָּבָר. וּבֵית הִלֵּל, לְהָכִי כְּתִיב עֶרְוַת דָּבָר דְּמַשְׁמָע הָכִי וּמַשְׁמָע הָכִי. רַבִּי עֲקִיבָא אוֹמֵר, אֲפִלּוּ מָצָא אַחֲרֶת וְכוּ', בְּמַאי קָמִיפְלָגֵי בִּדְרֵישׁ לָקִישׁ דְּאָמַר רֵישׁ לָקִישׁ כִּי מְשַׁמֵּשׁ בְּאַרְבַּע לְשׁוֹנוֹת אִי, דִּילְמָא, אֶלָּא, דְּהָא, רַבִּי עֲקִיבָא אוֹמֵר, וְהָיָה אִם לֹא תִמְצָא חֵן בְּעֵינָיו. אִי נַמִּי מָצָא בָהּ עֶרְוַת דָּבָר, וּכְתִיב "וְכָתַב לָהּ סֵפֶר כְּרִיתֻת". וּבֵית שַׁמַּאי וּבֵית הִלֵּל סָבְרֵי וְהָיָה אִם לֹא תִמְצָא כֵן בְּעֵינָיו וְגוֹ' דְּהָא מָצָא בָהּ עֶרְוַת דָּבָר.

אָכְלָה בַּשּׁוּק, גִּרְגְּרָה בַּשּׁוּק, הֵינִיקָה בְּנָהּ בַּשּׁוּק, בְּכֻלָּן רַבִּי מֵאִיר אוֹמֵר תֵּצֵא. רַבִּי עֲקִיבָא אוֹמֵר מִשֶּׁיִּשְּׂאוּ וְיִתְּנוּ בָּהּ מוּזָרוֹת בַּלְבָנָה. אָמַר רַבִּי יוֹחָנָן בֶּן נוּרִי, אִם כֵּן לֹא הִנַּחְתָּ בַּת לְאַבְרָהָם אָבִינוּ שֶׁיּוֹשֶׁבֶת תַּחַת בַּעֲלָהּ. וְהַתּוֹרָה אָמְרָה כִּי מָצָא בָהּ עֶרְוַת דָּבָר. וּלְהַלָּן הוּא אוֹמֵר  "עַל פִּי שְׁנַיִם עֵדִים יָקוּם דָּבָר", מַה לְּהַלָּן דָּבָר בָּרוּר אַף כָּאן דָּבָר בָּרוּר.

תַּנְיָא רַבִּי מֵאִיר אוֹמֵר, כְּשֵׁם שֶׁדֵּעוֹת בְּמַאֲכָל, כָּךְ דֵּעוֹת בַּאֲנָשִׁים, יֵשׁ לְךָ אָדָם שֶׁזְּבוּב נוֹפֵל לְתוֹךְ כּוֹסוֹ וְזוֹרְקוֹ וְאֵינוֹ שׁוֹתֵהוּ, וְזוֹ הִיא מִדַּת פַּפּוֹס בֶּן יְהוּדָה שֶׁהָיָה נוֹעֵל דֶּלֶת בִּפְנֵי אִשְׁתּוֹ וְיוֹצֵא. וְיֵשׁ לְךָ אָדָם שֶׁזְּבוּב נוֹפֵל לְתוֹךְ כּוֹסוֹ וְזוֹרְקוֹ וְשׁוֹתֵהוּ, וְזוֹ מִדַּת כָל אָדָם שֶׁרוֹאֶה אִשְׁתּוֹ שֶׁמְּדַבֶּרֶת עִם אַחֶיהָ וְעִם שְׁכֵנֶיהָ וְעִם קְרוֹבֶיהָ וּמַנִּיחָהּ. וְיֵשׁ לְךָ אָדָם שֶׁזְּבוּב נוֹפֵל לוֹ לְתוֹךְ תַּמְחוּי מוֹצְצוֹ וְאוֹכְלוֹ זוֹ מִדַּת אָדָם רָשָׁע, שֶׁרוֹאֶה אִשְׁתּוֹ יוֹצְאָה וְרֹאשָׁהּ פָּרוּעַ וְטוֹוָה בַּשּׁוּק וּפְרוּמָה מִשְּׁנֵי צְדָדֶיהָ, וְרוֹחֶצֶת בְּמָקוֹם שֶׁבְּנֵי אָדָם רוֹחֲצִים וּמַנִּיחָהּ, שֶׁזּוֹ מִצְוָה לְגָרְשָׁהּ שֶׁנֶּאֱמַר "כִּי מָצָא בָהּ עֶרְוַת דָּבָר" וּכְתִיב "וְשִׁלְּחָהּ מִבֵּיתוֹ" וְגוֹ' "וְהָלְכָה וְהָיְתָה לְאִישׁ אַחֵר", הַכָּתוּב קְרָאוֹ אַחֵר, לוֹמַר שֶׁאֵין זֶה בֶּן זוּגוֹ שֶׁל רִאשׁוֹן שֶׁזֶּה הוֹצִיא רְשָׁעָה מִתּוֹךְ בֵּיתוֹ. וְזֶה הִכְנִיס רְשָׁעָה לְתוֹךְ בֵּיתוֹ.

"וְכָתַב לָהּ סֵפֶר כְּרִיתֻת" רַבִּי יוֹסֵי הַגְּלִילִי אוֹמֵר, אֵין כּוֹתְבִין עַל דָּבָר שֶׁיֵּשׁ בּוֹ רוּחַ חַיִּים. מַאי טַעְמָא דְּתַנְיָא סֵפֶר אֵין לִי אֶלָּא סֵפֶר, מִנַּיִן לְרַבּוֹת כָּל דָּבָר, תַּלְמוּד לוֹמַר "וְכָתַב לָהּ" מִכָּל מָקוֹם. אִם כֵּן מַה תַּלְמוּד לוֹמַר "סֵפֶר", מַה סֵּפֶר שֶׁאֵין בּוֹ רוּחַ חַיִּים וְאֵינוֹ אוֹכֵל אַף כָּל דָּבָר שֶׁאֵין בּוֹ רוּחַ חַיִּים וְאֵינוֹ אוֹכֵל. וְרַבָּנַן אִי כְּתִיב בְּסֵפֶר כִּדְקָאָמַרְתָּ, הַשְׁתָּא דִּכְתִיב "סֵפֶר" לִסְפִירַת דְּבָרִים הוּא דְּאָתָא. וְרַבָּנַן הַאי וְכָתַב מַאי עָבְדֵי לֵיהּ, מִיבָּעֵי לְהוּ בִּכְתִיבָה מִתְגָּרֶשֶׁת וְאֵינָהּ מִתְגָּרֶשֶׁת בְּכֶסֶף, סָלְקָא דַעְתָּךְ אֲמִינָא נַקִּישׁ יְצִיאָה לַהֲוָיָה מַה הֲוָיָה בְּכֶסֶף, אַף יְצִיאָה נַמִּי בְּכֶסֶף, [קָא מַשְׁמַע לָן]. וְאִידָךְ מִסֵּפֶר כְּרִיתֻת נָפְקָא, סֵפֶר כּוֹרְתָהּ וְאֵין דָּבָר אַחֵר כּוֹרְתָהּ. וְאִידָךְ מִיבָּעֵי לֵיהּ לְדָבָר הַכּוֹרֵת בֵּינוֹ לְבֵינָהּ, כִּדְתַנְיָא הֲרֵי זֶה גִּטֵּךְ עַל מְנָת שֶׁלֹּא תִּשְׁתִּי יַיִן לְעוֹלָם, עַל מְנָת שֶׁלֹּא תֵּלְכִי לְבֵית אָבִיךְ לְעוֹלָם, אֵין זֶה כְּרִיתוּת, עַד שְׁלֹשִׁים יוֹם הֲרֵי זֶה כְּרִיתוּת. וְאִידָךְ מִכָּרֵת כְּרִיתוּת. וְאִידָךְ כָּרֵת כְּרִיתוּת לָא דָּרִישׁ.

אָמַר רַב נַחְמָן, אוֹמֵר הָיָה רַבִּי מֵאִיר אֲפִלּוּ מְצָאוֹ בָּאַשְׁפָּה וַחֲתָמוֹ וּנְתָנוֹ לָהּ כָּשֵׁר, אִיתִיבֵיהּ רָבָא לְרַב נַחְמָן, וְכָתַב לָהּ לִשְׁמָהּ, מַאי לָאו כְּתִיבַת הַגֵּט, לֹא חֲתִימַת עֵדִים דְּעֵדֵי חֲתִימָה כָּרְתֵי. וְרַבִּי אֶלְעָזָר אָמַר, עֵדֵי מְסִירָה כָּרְתֵי.

בָּעֵי רַב פַּפָּא הַנְּיָר שֶׁבֵּין שִׁיטָה לְשִׁיטָה (וּבֵין תֵּבָה לְתֵבָה) שֶׁלִּי מַהוּ, [תֵּיקוּ], וְתִיפוּק לֵי דְּסֵפֶר אֶחָד אֲמַר רַחֲמָנָא וְלֹא שְׁנַיִם וְשְׁלֹשָׁה סְפָרִים, לָא צְרִיכָא דְּמֶעוּרָה.

כּוֹתֵב עַל קֶרֶן שֶׁל פָּרָה וְנוֹתֵן לָהּ אֶת הַפָּרָה, עַל יָדוֹ שֶׁל עֶבֶד וְנוֹתֵן לָהּ אֶת הָעֶבֶד.

בִּשְׁלָמָא יָד שֶׁל עֶבֶד לָא אִיפְשַׁר לְמִיקְצָצֵיהּ, אֶלָּא קֶרֶן שֶׁל פָּרָה לִיקְצָצֵיהּ וְלִיתְבֵיהּ נִיהֲלָה, אֲמַר קְרָא וְכָתַב וְנָתַן מִי שֶׁאֵינוֹ מְחֻסָּר אֶלָּא כְּתִיבָה וּנְתִינָה, יָצָא זֶה שֶׁמְּחֻסָּר קְצִיצָה כְּתִיבָה וּנְתִינָה.

כָּל גֵּט שֶׁלֹּא נִכְתַּב לְשׁוּם אִשָּׁה פָּסוּל, כֵּיצַד, הָיָה עוֹבֵר בַּשּׁוּק וְשָׁמַע קוֹל סוֹפְרִים מַקְרִין אִישׁ פְּלוֹנִי מְגָרֵשׁ אֶת פְּלוֹנִית, אָמַר זֶה שְׁמִי וְזֶה שֵׁם אִשְׁתִּי, פָּסוּל לְגָרֵשׁ בּוֹ. יָתֵר מִכָּאן, כָּתַב לְגָרֵשׁ אֶת אִשְׁתּוֹ וְנִמְלַךְ וּמְצָאוֹ בֶּן עִירוֹ וְאָמַר לוֹ שְׁמִי כְּשִׁמְךָ וְשֵׁם אִשְׁתִּי כְּשֵׁם אִשְׁתְּךָ, פָּסוּל לְגָרֵשׁ בּוֹ. יָתֵר מִכָּאן יֵשׁ לוֹ שְׁתֵּי נָשִׁים וּשְׁמוֹתֵיהֶן שָׁווֹת כָּתַב לְגָרֵשׁ אֶת הַגְּדוֹלָה לֹא יְגָרֵשׁ בּוֹ אֶת הַקְּטַנָּה. יָתֵר מִכָּאן אָמַר לַלַּבְלָר כָּתֹב לְאֵיזוֹ שֶׁאֶרְצֶה אֲגָּרֵשׁ פָּסוּל לְגָרֵשׁ בּוֹ. רֵישָׁא בְּסוֹפְרִים הָעֲשׂוּיִין לְהִתְלַמֵּד, דְּקָתָנֵי סוֹפְרִים מַקְרִין וְלָא קָתָנֵי סוֹפְרִין קוֹרִין. מַאי יָתֵר מִכָּאן, [תָּנָא דְבֵי רַבִּי יִשְׁמָעֵאל] לֹא זֶה שֶׁנִּכְתַּב שֶׁלֹּא לְשׁוּם גֵּרוּשִׁין, אֶלָּא אַף זֶה שֶׁנִּכְתַּב לְשׁוּם גֵּרוּשִׁין פָּסוּל, וְלֹא זֶה שֶׁנִכְתַּב שֶׁלֹא לְשׁוּם גֵּרוּשִׁין דִּידֵיהּ אֶלָּא אַף וְכוּ', מַאי טַעְמָא אִי כְּתַב רַחֲמָנָא וְנָתַן סֵפֶר כְּרִיתֻת בְּיָדָהּ הֲוָה אֲמֵינָא לְמִעוּטֵי הַךְ קָמָא דְּלָא עָבִיד לְשׁוּם כְּרִיתוּת, אֲבָל כָּתַב לְגָרֵשׁ אֶת אִשְׁתּוֹ וְנִמְלַךְ דְּעָבִיד לְשׁוּם גֵּרוּשִׁין אֵימָא כָּשֵׁר כְּתַב רַחֲמָנָא וְכָתַב. וְאִי כְּתַב רַחֲמָנָא וְכָתַב הֲוָה אֲמֵינָא לְמִעוּטֵי הַאי דְּלָא אִיהוּ קָא כָּתִיב לָהּ, אֲבָל יֵשׁ לוֹ שְׁתֵּי נָשִׁים דְּאִיהוּ קָא כָּתִיב לָהּ אֵימָא כָּשֵׁר כְּתַב רַחֲמָנָא לָהּ לִשְׁמָהּ, סֵיָפא לָמָּה לִי, הָא קָא מַשְׁמַע לָן דְּאֵין בְּרֵירָה.

שׁוֹטָה אֵינָהּ מִתְגָּרֶשֶׁת, אָמְרֵי דְבֵי רַבִּי יַנַּאי, וְנָתַן בְּיָדָהּ, מִי שֶׁיֵּשׁ לָהּ יָד לְגָרֵשׁ אֶת עַצְמָה, יָצֳאתָה זוֹ שֶׁאֵין לָהּ יָד לְגָרֵשׁ אֶת עַצְמָהּ. וְתָנָא דְבֵי רַבִּי יִשְׁמָעֵאל, וְשִׁלְּחָה מִבֵּיתוֹ, מִי שֶׁמְּשַׁלְּחָהּ וְאֵינָהּ חוֹזֶרֶת, יָצָאת זוֹ שֶׁמְּשַׁלְּחָהּ וְחוֹזֶרֶת.

[בְּ]בְּסֵפֶר, הֲלָכָה עוֹקֶרֶת אֶת הַמִּקְרָא הַתּוֹרָה אָמְרָה סֵפֶר וַהֲלָכָה בְּכָל דָּבָר, עַל עָלֶה שֶׁל זַיִת, עַל הַנְּיָר, עַל הַלּוּחַ. אָמַר רַבִּי יוֹחָנָן מִשּׁוּם רַבִּי יִשְׁמָעֵאל בִּשְׁלֹשָׁה מְקוֹמוֹת הֲלָכָה עוֹקֶרֶת אֶת הַמִּקְרָא, א. הַתּוֹרָה אָמְרָה (בְּסֵפֶר) ["בְּעָפָר",] וַהֲלָכָה בְּכָל דָּבָר. ב. הַתּוֹרָה אָמְרָה "בְּתַעַר" וַהֲלָכָה בְּכָל דָּבָר. הַתּוֹרָה אָמְרָה סֵפֶר, וַהֲלָכָה בְּכָל דָּבָר, עַל עָלֶה שֶׁל זַיִת וְכוּ'.

"וְכָתַב" בִּכְתִיבָה מִתְגָּרֶשֶׁת. וְאֵינָהּ מִתְגָּרֶשֶׁת בְּכֶסֶף וְכוּ'.

"וְיָצְאָה, וְהָיְתָה", וְכוּ' (כְּדִכְתִיב לְעֵיל).

כּוֹתְבִין גֵּט לְאִישׁ אַף עַל פִּי שֶׁאֵין אִשְׁתּוֹ עִמּוֹ וְהַבַּעַל נוֹתֵן שָׂכָר, מַה טַּעַם וְכָּתַב וְנָתַן אָמַר רַחֲמָנָא. וְהָאִידְנָא דְּלָא עָבְדִינָן הָכִי שְׁדִיוָהּ רַבָּנַן אַאִשָּׁה כִּי הֵיכִי דְּלָא [לִשְׁהִיָיה].

"וְנָתַן בְּיָדָהּ". הַזּוֹרֵק גֵּט לְאִשְׁתּוֹ וְהִיא בְּתוֹךְ בֵּיתָהּ, אוֹ בְּתוֹךְ חֲצֵרָהּ, הֲרֵי זוֹ מְגֹרֶשֶׁת. מִנָא הַנֵּי מִלֵּי, דְּתָנוּ רַבָּנָן, יָדָהּ אֵין לִי אֶלָּא יָדָהּ, גַּגָּהּ חֲצֵרָהּ וְקַרְפִּיפָהּ מִנַּיִן, תַּלְמוּד לוֹמַר "וְנָתַן בְּיָדָהּ" מִכָּל מָקוֹם. וְתַנְיָא נַמִּי הָכִי [גַּבֵּי גַּנָּב], (שמות כב, ג) "יָדוֹ" אֵין לִי אֶלָּא יָדוֹ, גַּגּוֹ חֲצֵרוֹ וְקַרְפִּיפוֹ מִנַּיִן, תַּלְמוּד לוֹמַר "אִם הִמָּצֵא תִמָּצֵא בְּיָדוֹ" מִכָּל מָקוֹם. וּצְרִיכָא, דְּאִי אַשְׁמְעִינָן גֵּט מִשּׁוּם דִּבְעַל כָּרְחָהּ מְגָרְשָׁהּ, אֲבָל גַּנָּב וְכוּ' אֵימָא לָא. וְאִי אַשְׁמְעִינָן גַּנָּב מִשּׁוּם דִּקְנָסָא, אֲבָל גֵּט אֵימָא לָא, צְרִיכָא. חֲצֵרָהּ מַה שֶׁקָּנְתָה אִשָּׁה קָנָה בַּעֲלָהּ, גִּטָּה וַחֲצֵרָהּ בָּאִים כְּאֶחָד. אָמַר עוּלָא, וְהוּא שֶׁעוֹמֶדֶת בְּצַד בֵּיתָהּ אוֹ בְּצַד חֲצֵרָהּ. וְרַבִּי אוֹשַׁעְיָא אוֹמֵר, אֲפִלּוּ הִיא בִּטְבֶרְיָא וַחֲצֵרָהּ בְּצִפּוֹרִי. דְּכֻלֵּי עָלְמָא חָצֵר מִשּׁוּם יָד אִיתְרַבֵּי, מַר סָבַר כְיָדָהּ מַה יָּדָה הַסְּמוּכָה לָהּ, אַף חֲצֵרָהּ הַסְּמוּכָה לָהּ. וְאִידָךְ אִי מַה יָּדָה (הַסְּמוּכָה) [בִּדְבוּקָה] לָהּ אַף חֲצֵרָה בִּדְבוּקָה לָהּ, אֶלָּא כְיָדָהּ מַה יָּדָהּ מִשְׁתַּמֶּרֶת לְדַעְתָּהּ אַף חֲצֵרָהּ הַמִּשְׁתַּמֶּרֶת לְדַעְתָּהּ, לְאַפּוּקֵי חָצֵר הַמִּשְׁתַּמֶּרֶת שֶׁלֹּא לְדַעְתָּהּ.

"וְשִׁלְּחָה מִבֵּיתוֹ", מְלַמֵּד שֶׁהוּא עוֹשֶׂה שָׁלִיחַ (כָּתוּב בֶּרֶמֶז תשנ"ט).

הָאָב זַכַּאי בְּבִתּוֹ לְקַבֵּל אֶת גִּטָּה, דִּכְתִיב "וְיָצְאָה", "וְהָיְתָה", מַקִּישׁ יְצִיאָה לַהֲוָיָה (כָּתוּב בֶּרֶמֶז ש"כ).

אָמַר לָהּ הֲרֵי אַתְּ מֻתֶּרֶת לְכָל אָדָם אֶלָּא לְאִישׁ פְּלוֹנִי, רַבִּי אֱלִיעֶזֶר אוֹמֵר, מֻתֶּרֶת. וַחֲכָמִים אוֹסְרִים. מַאי טַעְמָא דְּרַבִּי אֱלִיעֶזֶר, אָמַר קְרָא וְיָצְאָה מִבֵּיתוֹ וְהָלְכָה וְהָיְתָה לְאִישׁ אַחֵר. אֲפִלּוּ לֹא הִתִּירָהּ אֶלָּא לְאִישׁ אַחֵר הֲרֵי זוֹ מְגֻרֶשֶׁת. וְרַבָּנַן, הַאי אִישׁ עַד שֶׁיַּתִּירֶנָּה לְכָל אִישׁ וָאִישׁ. וְאַבַּיֵי אָמַר, טַעְמָא דְּרַבִּי אֱלִיעֶזֶר מֵהָכָא (ויקרא כא, ז) "וְאִשָּׁה גְּרוּשָׁה מֵאִישָׁהּ", אֲפִלּוּ לֹא נִתגָּרְשָׁה אֶלָּא מֵאִישָׁהּ נִפְסְלָה מִן הַכְּהֻנָּה, אַלְמָא הָוֵי גִּטָּא. וְרַבָּנַן, אִסּוּר כְּהֻנָּה שָׁאנִי. וְכֵן פְּלִיגֵי לְעִנְיַן קִדּוּשִׁין. דִּכְתִיב "וְיָצְאָה", "וְהָיְתָה".

תָּנוּ רַבָּנָן, לְאַחַר פְּטִירָתוֹ שֶׁל רַבִּי אֱלִיעֶזֶר נִכְנְסוּ אַרְבָּעָה זְקֵנִים לְהָשִׁיב עַל דְּבָרָיו, רַבִּי טַרְפוֹן, וְרַבִּי יוֹסֵי הַגְּלִילִי, וְרַבִּי אֶלְעָזָר בֶּן עֲזַרְיָה, וְרַבִּי עֲקִיבָא. נַעֲנָה רַבִּי טַרְפוֹן וְאָמַר, הֲרֵי שֶׁהָלְכָה זוֹ וְנִשֵּׂאת לְאָחִיו, וּמֵת בְּלֹא וָלָד, הֵיאַךְ מִתְיַבֶּמֶת, לֹא נִמְצָא מַתְנֶה עַל מַה שֶּׁכָּתוּב בַּתּוֹרָה, וְכָל הַמַּתְנֶה עַל מַה שֶּׁכָּתוּב בַּתּוֹרָה תְּנָאוֹ בָּטֵל, הָא לָמַדְתָּ שֶׁאֵין זֶה כְּרִיתוּת. רַבִּי יוֹסֵי הַגְּלִילִי אוֹמֵר, הֵיכָן מָצִינוּ בַּתּוֹרָה שֶׁמֻּתֶּרֶת לְאֶחָד וַאֲסוּרָה לְאֶחָד, אֶלָּא מֻתֶּרֶת לְאֶחָד מֻתֶּרֶת לְכָל אָדָם, אֲסוּרָה לְאֶחָד אֲסוּרָה לְכָל אָדָם הָא לָמַדְתָּ שֶׁאֵין זֶה כְּרִיתוּת. רַבִּי אֶלְעָזָר בֶּן עֲזַרְיָה אוֹמֵר, כְּרִיתוּת דָּבָר הַכּוֹרֵת בֵּינוֹ לְבֵינָהּ. אָמַר רַבִּי יוֹסֵי הַגְּלִילִי, רוֹאֶה אֲנִי אֶת דִּבְרֵי אֶלְעָזָר בֶּן עֲזַרְיָה. נַעֲנָה רַבִּי עֲקִיבָא וְאָמַר, הֲרֵי שֶׁהָלְכָה זוֹ וְנִשֵּׂאת לְאֶחָד מִן הַשּׁוּק וְהָיוּ לָהּ בָּנִים, וְנִתְאַרְמְלָה אוֹ נִתְגָּרְשָׁה (עָבְרָה) [וְעָמְדָה] וְנִשֵּׂאת לְזֶה שֶׁנֶּאֶסְרָה עָלָיו לֹא נִמְצָא גֵּט בָּטֵל וּבָנֶיהָ מַמְזֵרִים. הָא לָמַדְתָּ שֶׁאֵין זֶה כְּרִיתוּת. דָּבָר אַחֵר, הֲרֵי שֶׁהָיָה זֶה שֶׁנֶּאֶסְרָה עָלָיו כֹּהֵן, וּמֵת הַמְגָרֵשׁ, וְנִמְצֵאת אַלְמָנָה אֶצְלוֹ וּגְרוּשָׁה אֵצֶל כָּל אָדָם. וְקַל וָחֹמֶר וּמַה גְּרוּשָׁה שֶׁהִיא קַּלָּה אֲסוּרָה בִּשְׁבִיל צַד גֵּרוּשִׁין שֶׁבָּהּ, אֵשֶׁת אִישׁ חֲמוּרָה לֹא כָּל שֶׁכֵּן. הָא לָמַדְתָּ שֶׁאֵין זֶה כְּרִיתוּת. אָמַר לָהֶן רַבִּי יְהוֹשֻׁעַ אֵין מְשִׁיבִין אֶת הָאֲרִי לְאַחַר מִיתָה. אָמַר רָבָא לְכֻלְּהוּ אִית לְהוּ פִּירְכָא לְבַר מִדְּרַבִּי אֶלְעָזָר בֶּן עֲזַרְיָה דְּלֵית לֵיהּ פִּירְכָא וְכוּ'.

"וְכָתַב" אֵין לִי אֶלָּא כָּתַב בִּדְיוֹ, מִנַּיִן בְּסַם, וּבְסִקְרָא, בְּקוֹמוֹס, וּבְקַנְקַנְתּוּם, תַּלְמוּד לוֹמַר "וְכָתַב לָהּ", מִכָּל מָקוֹם. סֵפֶר. אֵין לִי אֶלָּא סֵפֶר, מִנַּיִן עֲלֵי קָנִים עֲלֵי אֱגוֹז עֲלֵי זַיִת עֲלֵי חָרוּב, תַּלְמוּד לוֹמַר "וְנָתַן" מִכָּל מָקוֹם, אִם כֵּן לָמָּה נֶאֱמַר "סֵפֶר", מַה סֵּפֶר מְיֻחָד שֶׁל קַיָּמָא יָצְאוּ אֵלּוּ שֶׁאֵינָם שֶׁל קַיָּמָא, וְנָתַן בְּיָדָהּ וְשִׁלְּחָהּ מִבֵּיתוֹ, מִכָּאן אָמְרוּ הַזּוֹרֵק גֵּט לְאִשְׁתּוֹ וְאָמַר לָהּ הֵילָךְ שְׁטָר חוֹב אֵינוֹ גֵּט עַד שֶׁיֹּאמַר הֵא גִּטֵּךְ.

תָּנוּ רַבָּנָן כֵּיצַד בִּשְׁטָר, כָּתַב לָהּ עַל הַנְּיָר אוֹ עַל הַחֶרֶס אַף עַל פִּי שֶׁאֵין בּוֹ שְׁוֵה פְּרוּטָה, בִּתְּךָ מְקֻדֶּשֶׁת לִי, בִּתְּךָ מְאֹרֶסֶת לִי, בִּתְּךָ לִי לְאִינְתּוּ, הֲרֵי זוֹ מְקֻדֶּשֶׁת, מִדַּעְתּוֹ, וְהוּא שֶׁלֹּא בָּגְרָה. אָמַר רָבָא אָמַר רַבִּי נַחְמָן כָּתַב לָהּ עַל הַנְּיָר אוֹ עַל הַחֶרֶס אַף עַל פִּי שֶׁאֵין בּוֹ שְׁוֵה פְּרוּטָה, הֲרֵי אַתְּ מְקֻדֶּשֶׁת לִי, הֲרֵי אַתְּ מְאֹרֶסֶת לִי, הֲרֵי אַתְּ לִי לְאִינְתּוּ, בֵּין עַל יְדֵי אָבִיהָ בֵּין עַל יְדֵי עַצְמָהּ מְקֻדֶּשֶׁת מִדַּעְתָּה וְהוּא שֶׁבָּגְרָה. בָּעֵי רֵישׁ לָקִישׁ, שְׁטָר אֵרוּסִין שֶׁכָּתְבוּ [שֶׁלֹּא] לִשְׁמָהּ מַהוּ, הֲוָיוֹת לִיצִיאוֹת מַקְשִׁינָן, מַה יְצִאָה בְּעִינָן לִשְׁמָהּ אַף הֲוָיָה בָּעִינָן לשְׁמָהּ, אוֹ דִלְמָא הֲוָיוֹת לְהַדָדִי מַקְשִׁינָן, מַה הֲוָיָה דְּכֶסֶף לָא בָּעִינָן לִשְׁמָהּ, אַף הֲוָיָה דִּשְׁטָר לָא בָּעִינָן לִשְׁמָהּ, הָדָר פְּשָׁטָה וְיָצְאָה, וְהָיְתָה, כוּ'. כְּתָבוֹ לִשְׁמָּהּ וְשֶׁלֹּא מִדַּעְתָּהּ, רָבָא וְרָבִינָא אָמְרֵי, מְקֻדֶּשֶׁת. רַב פַּפָּא וְרַב (שֵׁזְבִי) [שֵׁרֵבְיָא] אָמְרֵי, אֵינָהּ מְקֻדֶּשֶׁת. אָמַר רַב פַּפָּא אֵימָא טַעְמָא דִּידְהוּ, וְאֵימָא טַעְמָא דִּידִי. אֵימָא טַעְמָא דִּידְהוּ וְיָצְאָה, וְהָיְתָה, מַקִּישׁ הֲוָיָה לִיצִיאָה מַה יְּצִיאָה לִשְׁמָהּ וְשֶׁלֹא מִדַעַתָּהּ, אַף הֲוָיָה נַמִי לִשְׁמָהּ וְשֶׁלֹא מִדַעַתָּהּ. וְאֵימָא טַעְמָא דִּידִי, וְיָצְאָה, וְהָיְתָה, מַקִישׁ הֲוָיָה לִיצִאָה מַה יְּצִיאָה בָּעִינָן דַּעַת מִקְנֶה, אַף הֲוָיָה בָּעִינָן דַּעַת מִקְנֶה.

וּתְהֵא אֵשֶׁת אִישׁ יוֹצְאָה בַּחֲלִיצָה מִקַּל וָחֹמֶר, וּמַה יְּבָמָה שֶׁאֵין יוֹצְאָה בְּגֵט יוֹצָאָה בַּחֲלִיצָה, זוֹ שֶׁיּוֹצְאָה בְּגֵט אֵינוֹ דִּין שֶׁיּוֹצְאָה בַּחֲלִיצָה, אֲמַר קְרָא סֵפֶר כְּרִיתֻת סֵפֶר כּוֹרְתָהּ, וְאֵין דָּבָר אַחֵר כּוֹרְתָהּ.

בַּכֹּל כּוֹתְבִין, בִּדְיוֹ, בְּסִקְרָא בְּקוֹמוֹס, וּבְקַנְקַנְתּוּם, וּבְכָל דָּבָר שֶׁהוּא מִתְקַיֵּם, וְאֵין כּוֹתְבִין לֹא בְּמַשְׁקִין וְלֹא בְּמֵי פֵּרוֹת, וְלֹא בְּכָל דָּבָר שֶׁאֵינוֹ שֶׁל קַיָּמָא.

"וְיָצְאָה מִבֵּיתוֹ". מְלַמֵּד שֶׁהָאִשָּׁה יוֹצְאָה מִלִּפְנֵי הָאִישׁ. וְהָלְכָה וְהָיְתָה לְאִישׁ אַחֵר, שֶׁלֹּא תִּנָּשֵּׂא עִמּוֹ בִּשְׁכוּנָה. אַחֵר, כְּבָר קְרָאתוֹ הַתּוֹרָה אַחֵר. וּשְׂנֵאָהּ, הַכָּתוּב מְבַשֶּׂרְךָ שֶׁאַתָּה עָתִיד לִשְׂנֵאוֹתָהּ. אוֹ כִי יָמוּת, הַכָּתוּב מְבַשֶּׂרְךָ שֶׁעֲתִידָה לְקָבְרוֹ. אֵין לִי אֶלָּא גְּרוּשָׁה, אַלְמָנָה מִנַּיִן, תַּלְמוּד לוֹמַר "אוֹ כִי יָמוּת הָאִישׁ הָאַחֲרוֹן" אִם סוֹפֵנוּ לְרַבּוֹת אַלְמָנָה מַה תַּלְמוּד לוֹמַר גְּרוּשָׁה, אַלְמָנָה מֻתֶּרֶת לְיָבָם, גְּרוּשָׁה אֲסוּרָה לְיָבָם. יָכוֹל אַף שֶׁקִּלְקְלָה עַל בַּעֲלָהּ לְאַחַר שֶׁנִּתְגָּרְשָׁה תְּהֵא אֲסוּרָה לַחֲזֹר לוֹ, תַּלְמוּד לוֹמַר "וְכָתַב לָהּ", הַיּוֹצְאָה בְּגֵט תְּהֵא אֲסוּרָה לַחֲזֹר לוֹ וְלֹא שֶׁקִּלְקְלָה עַל בַּעֲלָהּ לְאַחַר שֶׁנִּתְגָּרְשָׁה אֲסוּרָה לַחֲזֹר לוֹ. וּמִנַּיִן לְנוֹתֵן גֵט לִיבַמְתּוֹ שֶׁאֲסוּרָה לַחֲזֹר לוֹ, תַּלְמוּד לוֹמַר "לֹא יוּכַל בַּעְלָהּ הָרִאשׁוֹן", לֹא יוּכַל הָרִאשׁוֹן. וּמִנַּיִן לְאִשָּׁה שֶׁהָלַךְ בַּעֲלָהּ לִמְדִינַת הַיָּם וְאָמְרוּ לָהּ הֲרֵי מֵת בַּעֲלֵיךְ וְנִשֵּׂאת וְאַחַר כָּךְ בָּא בַּעֲלָהּ תֵּצֵא מִזֶּה וּמִזֶּה, וּצְרִיכָה גֵּט מִזֶּה וּמִזֶּה, תַּלְמוּד לוֹמַר "לֹא יוּכַל בַּעְלָהּ הָרִאשׁוֹן, לָשׁוּב לְקַחְתָּהּ.".

"אַחֲרֵי אֲשֶׁר (שִׁלְּחָהּ) [הֻטַּמָּאָה"], אֵין לִי אֶלָּא מִן הַנִּשּׂוּאִין לַנִּשּׂוּאִין, מִן הָאֵרוּסִין לָאֵרוּסִין וּמִן הָאֵרוּסִין לַנִּשׂוּאִין וּמִן הַנִּשּׂוּאִין לָאֵרוּסִּין, מִנַּיִן, תַּלְמוּד לוֹמַר "לֹא יוּכַל בַּעְלָהּ" לֹא יוּכַל הָרִאשׁוֹן לְקַחְתָּהּ, אֶת אֲשֶׁר שִׁלְּחָהּ. רַבִּי יוֹסֵי בֶּן כִּיפָר אוֹמֵר מִשּׁוּם רַבִּי אֶלְעָזָר בֶּן עֲזַרְיָה, מִן הָאֵרוּסִּין מֻתֶּרֶת, מִן הַנִּשּׂוּאִין אֲסוּרָה, שֶׁנֶּאֱמַר "אַחֲרֵי אֲשֶׁר הֻטַּמָּאָה", וַחֲכָמִים אוֹמְרִים, בֵּין מִן הָאֵרוּסִּין בֵּין מִן הַנִּשּׂוּאִין אֲסוּרָה, אִם כֵּן לָמָּה נֶאֱמַר "אַחֲרֵי אֲשֶׁר הֻטַּמָּאָה", לְרַבּוֹת סוֹטָה שֶׁנִּסְתְּרָה. וְכֵן הוּא אוֹמֵר (ירמי'ה ג, א) "לֵאמֹר הֵן יִשְׁלַח אִישׁ אֶת אִשְׁתּוֹ וְהָלְכָה מֵאִתּוֹ" וְגוֹ'. תּוֹעֵבָה הִיא, הִיא תּוֹעֵבָה וְאֵין הַוָּלָד תּוֹעֵבָה. וְלֹא תַחֲטִיא אֶת הָאָרֶץ, לְהַזְהִיר בֵּית דִּין עַל כָּךְ.

תַּנְיָא רַבִּי עֲקִיבָא אוֹמֵר, מִנַּיִן לְנוֹתֵן גֵּט לִיבָמָה שֶׁנֶּאֶסְרָה עָלָיו עוֹלָמִית, שֶׁנֶּאֱמַר "לֹא יוּכַל בַּעְלָהּ הָרִאשׁוֹן אֲשֶׁר שִׁלְּחָה לָשׁוּב לְקַחְתָּהּ".

שָׁאֲלוּ אַנְשֵׁי אַלֶכְּסַנְדְּרִיָּא אֶת רַבִּי יְהוֹשֻׁעַ בֶּן חֲנַנְיָא, בַּת מְשֻׁלַּחַת מַה הִיא לִכְהֻנָּה, מִי אָמְרִינָן קַל וָחֹמֶר מֵאַלְמָנָה, מָה אַלְמָנָה לְכֹהֵן גָּדוֹל שֶׁאֵין אִסּוּרָהּ שָׁוֶה בַּכֹּל בְּנָהּ פָּגוּם, זוֹ שֶׁאִסּוּרָהּ שָׁוֶה בַּכֹּל אֵינוֹ דִּין שֶׁבְּנָהּ פָּגוּם, אוֹ דִילְמָא מַה לְאַלְמָנָה לְכֹהֵן גָּדוֹל שֶׁכֵּן הִיא עַצְמָהּ מִתְחַלֶּלֶת, אָמַר לָהֶן הִיא תּוֹעֵבָה וְאֵין בָּנֶיהָ תּוֹעֲבִין.

מַחֲזִיר גְּרוּשָׁתוֹ אִם קִדֵּשׁ וְלֹא בָּעַל אֵינוֹ לוֹקֶה, לִהְיוֹת לוֹ לְאִשָּׁה אָמַר רַחֲמָנָא וְהָא לֵיכָּא, (כָּתוּב בֶּרֶמֶז תרל"א).

{pפסוק הp}  "כִּי יִקַּח אִישׁ אִשָּׁה חֲדָשָׁה", אֵין לִי אֶלָּא חֲדָשָׁה, אַלְמָנָה וּגְרוּשָׁה מִנַּיִן, תַּלְמוּד לוֹמַר "אִשָּׁה" מִכָּל מָקוֹם. אִם כֵּן מַה תַּלְמוּד לוֹמַר "חֲדָשָׁה" מִי שֶׁחֲדָשָׁה לוֹ, יָצָא מַחֲזִיר גְּרוּשָׁתוֹ שֶׁאֵין חֲדָשָׁה לוֹ. לֹא יֵצֵא בַּצָּבָא יָכוֹל בַּצָּבָא לֹא יֵצֵא אֲבָל יַסְפִּיק מַיִם וּמָזוֹן [וִיתַקֵּן הַדְּרָכִים], תַּלְמוּד לוֹמַר "וְלֹא יַעֲבֹר עָלָיו לְכָל דָּבָר". יָכוֹל בָּנָה בַּיִת וְלֹא חֲנָכוֹ, נָטַע כֶּרֶם וְלֹא חִלְּלוֹ, אֵרַס אִשָּׁה וְלֹא לְקָחָהּ, כְּשֵׁם שֶׁאִי אַתָּה מַעֲבִיר עָלָיו כָּךְ אִי אַתָּה מַעֲבִיר עַל אֵלּוּ, תַּלְמוּד לוֹמַר "עָלָיו", עָלָיו אִי אַתָּה מַעֲבִיר אֲבָל אַתָּה מַעֲבִיר עַל אֲחֵרִים. וְלִיכְתוֹב לֹא יַעֲבֹר, לֹא יֵצֵא בַּצָּבָא לָמָּה לִי, לַעֲבֹר עָלָיו בִּשְׁנֵי לָאוִין.

אֵלּוּ שֶׁאֵין זָזִין מִמְּקוֹמָן, בָּנָה בַּיִת וַחֲנָכוֹ, נָטַע כֶּרֶם וְחִלְּלוֹ, וְהַנּוֹשֵׂא אֶת אֲרוּסָתוֹ, וְהַכּוֹנֵס אֶת יְבִמְתּוֹ, שֶׁנֶּאֱמַר "נָקִי יִהְיֶה לְבֵיתוֹ", בֵּיתוֹ, זֶה בֵּיתוֹ, יִהְיֶה, זֶה כַּרְמוֹ, וְשִׂמַּח אֶת אִשְׁתּוֹ, [זוֹ אִשְׁתּוֹ]אֲשֶׁר לָקָח, לְהָבִיא אֶת יְבִמְתּוֹ, וְאֵינָן מַסְפִּיקִין מַיִם וּמָזוֹן וְאֵין מְתַקְּנִין אֶת הַדְּרָכִים.

"חֲדָשָׁה", מִי שֶׁחֲדָשָׁה לוֹ פְּרָט [לְמַחֲזִיר גְּרוּשָׁתוֹ], וּלְאַלְמָנָה לְכֹהֵן גָּדוֹל, גְּרוּשָׁה וַחֲלוּצָה לְכֹהֵן הֶדְיוֹט, מַמְזֶרֶת וּנְתִינָה לְיִשְׂרָאֵל, בַּת יִשְׂרָאֵל לְמַמְזֵר וּלְנָתִין.

{pפסוק וp}  "לֹא יַחֲבֹל רֵחַיִם", הַחוֹבֵל אֶת הָרֵחַיִם עוֹבֵר בְּלֹא תַעֲשֶׂה, וְחַיָּב מִשּׁוּם שְׁנֵי כֵּלִים, שֶׁנֶּאֱמַר ("וְ)לֹא יַחֲבֹל רֵחַיִם וָרָכֶב". וְלֹא רֵחַיִם [וָרָכֶב] בִּלְבַד אָמְרוּ, אֶלָּא כָּל דָּבָר שֶׁעוֹשִׂין בּוֹ אֹכֶל נֶפֶשׁ, שֶׁנֶּאֱמַר "כִּי נֶפֶשׁ הוּא חֹבֵל". אָמַר רַב הוּנָא, חָבַל רֵחַיִם לוֹקֶה שְׁתַּיִם, אַחַת מִשּׁוּם רֵחַיִם וְאַחַת מִשּׁוּם כִּי נֶפֶשׁ הוּא חֹבֵל, (חָבַל רֶכֶב לוֹקֶה שָׁלֹשׁ אַחַת מִשּׁוּם רֵחַיִם וְאַחַת מִשּׁוּם רֶכֶב וְאַחַת מִשּׁוּם כִּי נֶפֶשׁ הוּא חֹבֵל). חֶבַל רֵחַיִם וָרֶכֶב לוֹקֶה שָׁלֹשׁ, אַחַת מִשּׁוּם רֵחַיִם, וְאַחַת מִשּׁוּם רֶכֶב, וְאַחַת מִשּׁוּם כִּי נֶפֶשׁ הוּא חֹבֵל. רַב יְהוּדָה אָמַר חָבַל רֵחַיִם לוֹקֶה אַחַת, חָבַל רֶכֶב לוֹקֶה אַחַת, רֵחַיִם וָרֶכֶב לוֹקֶה שְׁתַּיִם, וְכִי נֶפֶשׁ הוּא חֹבֵל לִשְׁאָר דְּבָרִים הוּא דְּאָתָא.

תַּנְיָא כּוָתֵיהּ דְּרַב יְהוּדָה, חָבַל זוּג שֶׁל מִסְפָּרַיִם, וְצֶמֶד שֶׁל פָּרוֹת חַיָּב שְׁתַּיִם, זֶה בְּעַצְמוֹ וְזֶה בְּעַצְמוֹ אֵינוֹ חַיָּב אֶלָּא אַחַת, תַּנְיָא אִידָךְ, חָבַל זוּג שֶׁל מִסְפָּרַיִם, וְצֶמֶד שֶׁל פָּרוֹת, יָכוֹל לֹא יְהֵא חַיָּב אֶלָּא אַחַת, תַּלְמוּד לוֹמַר "לֹא יַחֲבֹל רֵחַיִם וָרָכֶב", מָה רֵחַיִם וָרֶכֶב מְיֻחָדִים שֶׁהֵן שְׁנֵי כֵּלִים וְעוֹשִׂים מְלָאכָה אַחַת וְחַיָּב עַל זֶה בְּעַצְמוֹ וְעַל זֶה בְּעַצְמוֹ, אַף כָּל שֶׁהֵן שְׁנֵי כֵּלִים [מְיֻחָדִים] וְעוֹשִׂים מְלָאכָה אַחַת חַיָּב (עָלֶיהָ) עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ.

"לֹא יַחֲבֹל רֵחַיִם וָרָכֶב", הָא דְּבָרִים אֲחֵרִים חָבוּל,  "וְלֹא תַחֲבֹל בֶּגֶד אַלְמָנָה". הָא שֶׁל חֲבֵרוֹ חָבוּל, אִילֵימָא בְּבַעַל חוֹב הָכְתִיב (להלן פסוק י) "לֹא תָבֹא אֶל בֵּיתוֹ לַעֲבֹט", אֶלָּא לָאו שְׁלִיחַ בֵּית דִּין, אִי נַמִּי בְּבַעַל חוֹב וְלַעֲבֹר עָלָיו בִּשְׁנֵי לָאוִין.

{pפסוק זp}  "כִּי יִמָּצֵא אִישׁ גֹּנֵב נֶפֶשׁ". אֵין לִי אֶלָּא אִישׁ שֶׁגָּנַב, אִשָּׁה מִנַּיִן, תַּלְמוּד לוֹמַר "וְגֹנֵב אִישׁ". אֵין לִי אֶלָּא אִישׁ שֶׁגָּנַב בֵּין אִישׁ בֵּין אִשָּׁה, וְאִשָּׁה שֶׁגָּנְבָה אִישׁ, אִשָּׁה שֶׁגָּנְבָה אִשָּׁה מִנַּיִן, תַּלְמוּד לוֹמַר "וּמֵת הַגַּנָּב הַהוּא" מִכָּל מָקוֹם. תַּנְיָא אִידָךְ כִּי יִמָּצֵא אִישׁ גֹּנֵב נֶפֶשׁ מֵאֶחָיו, אֶחָד הַגּוֹנֵב אֶת הָאִישׁ, וְאֶחָד הַגּוֹנֵב אֶת הָאִשָּׁה, וְאֶחָד הַגּוֹנֵב גֵּר, וְעֶבֶד מְשֻׁחְרָר, וְקָטָן, [חַיָּב]. גְּנָבוֹ וְלֹא מְכָרוֹ, מְכָרוֹ וַעֲדַיִן יֶשְׁנוֹ בִּרְשׁוּתוֹ, פָּטוּר. מְכָרוֹ לְאָבִיו (אוֹ לְאִמּוֹ) אוֹ לְאֶחָיו אוֹ לְאֶחָד מִן הַקְּרוֹבִים חַיָּב הַגוֹנֵב אֶת הָעֲבָדִים פָּטוּר. תָּנֵי תַּנָא קָמֵיהּ דְּרַב שֵׁשֶׁת (הַגּוֹנֵב אֶת הָעֲבָדִים פָּטוּר) אָמַר לֵיהּ אֲנִי שׁוֹנֶה רַבִּי שִׁמְעוֹן אוֹמֵר מֵאֶחָיו עַד שֶׁיּוֹצִיאֶנּוּ מֵרְשׁוּת אֶחָיו, וְאַתְּ אָמַרְתְּ חַיָּב, תָּנֵי פָּטוּר, דִּסְתָם סִפְרִי רַבִּי שִׁמְעוֹן. הַגּוֹנֵב אֶת בְּנוֹ רַבִּי יוֹחָנָן בֶּן בְּרוֹקָא מְחַיֵּב, וַחֲכָמִים פּוֹטְרִים, מַאי טַעְמָא דְּרַבָּנַן, דִּכְתִיב  "וְנִמְצָא בְיָדוֹ", פְּרָט לְמָצוּי, הִילְכָּךְ הַנֵּי מִקְרֵי דַּרְדָּקֵי וּמַתְנוּ רַבָּנַן כִּמְצוּיִין בְּיָדוֹ דָּמֵי וּפְטִירֵי. גַּנָּב מִי שֶׁחֶצְיוֹ עֶבֶד וְחֶצְיוֹ בֶּן חוֹרִין, רַבִּי יְהוּדָה מְחַיֵּב. וַחֲכָמִים פּוֹטְרִין. רַבִּי יְהוּדָה סְבַר מֵאֶחָיו, לְאַפּוּקֵי עֲבָדִים, בְּנֵי יִשְׂרָאֵל לְאַפּוּקֵי מִי שֶׁחֶצְיוֹ עֶבֶד [וְחֶצְיוֹ בֶּן חוֹרִין, מִבְּנֵי יִשְׂרָאֵל לְמִעוּטֵי מִי שֶׁחֶצְיוֹ עֶבֶד וְחֶצְיוֹ בֶּן חוֹרִין] הָוֵי מִעוּט אַחַר מִעוּט וְאֵין מִעוּט אַחַר מִעוּט אֶלָא לְרַבּוֹת. וְרַבָּנָן מֵאֶחָיו לְמִעוּטֵי עֲבָדִים לֹא מַשְׁמַע לְהוּ, דְּהָא אָחִיו בְּמִצְווֹת הוּא, בְּנֵי יִשְׂרָאֵל מִבְּנֵי יִשְׂרָאֵל חָד לְמִעוּטֵי עֶבֶד, וְחָד לְמִעוּטֵי מִי שֶׁחֶצְיוֹ עֶבֶד כוּ'. אַזְהָרָה לְגוֹנֵב נְפָשׁוֹת מִנַיִן, רַבִּי יֹאשִׁיָּה אוֹמֵר (שמות כ, יג) מִ"לֹא תִגְנֹב", וְרַבִּי (יוֹנָתָן) [יוֹחָנָן] אוֹמֵר (ויקרא כה) מִ"לֹא יִמָכְרוּ מִמְכֶּרֶת עֶבֶד", וְלָא פְּלִיגֵי, מַר קָחָשִׁיב לָאו דִּגְנֵיבָה וּמַר קָחָשִׁיב לָאו דִּמְכִירָה.

הַגּוֹנֵב נֶפֶשׁ מִיִּשְׂרָאֵל אֵינוֹ חַיָּב עַד שֶׁיַּכְנִיסֶנּוּ לִרְשׁוּתוֹ. רַבִּי יְהוּדָה אוֹמֵר, עַד שֶׁיַּכְנִיסֶנּוּ לִרְשׁוּתוֹ וְיִשְׁתַּמֵּשׁ בּוֹ. שֶׁנֶּאֱמַר "וְהִתְעַמֶּר בּוֹ וּמְכָרוֹ", וְתַנָּא קַמָּא לָא בָּעֵי עִמּוּר, אָמַר רַב אַחָא בְּרֵיהּ דְּרָבָא עִמּוּר פָּחוֹת מִשְּׁוֵה פְּרוּטָה אִיכָּא בֵּינַיְהוּ. בָּעֵי רַבִּי יִרְמִיָּה גְּנָבוֹ וּמְכָרוֹ יָשֵׁן מַהוּ. בָּעֵי רַב אָשֵׁי מָכַר (שִׁפְחָה) [אִשָּׁה] לְעֻבָּרָהּ מַהוּ, וְתִיפוּק לֵיהּ דְּלֵיכָּא עִמוּר כְּלָל, לָא צְרִיכָא [יָשֵׁן] דְּזַגָא עֲלֵיהָ, (שִׁפְחָה) [אִשָּׁה] דְּאוּקְמָהּ בְּאַפֵּי זִיקָא, דֶּרֶךְ עִמּוּר בְּכָךְ, אוֹ אֵין דֶּרֶךְ עִמּוּר בְּכָךְ, תֵּיקוּ.

"כִּי יִמָּצֵא" בְּעֵדִים. "אִישׁ", פְּרָט לְקָטָן. "גֹּנֵב נֶפֶשׁ מֵאֶחָיו", וְלֹא מֵאֲחֵרִים. "מִבְּנֵי יִשְׂרָאֵל" לְהָבִיא אֶת הַגּוֹנֵב בְּנוֹ וּמְכָרוֹ, דִּבְרֵי רַבִּי יוֹחָנָן בֶּן בְּרוֹקָה. "וּמֵת הַגַּנָּב הַהוּא" בִּסְתָם מִיתָה הָאֲמוּרָה בַּתּוֹרָה בְּחֶנֶק. "הַהוּא", וְלֹא הַגּוֹנֵב אֶת הָעֶבֶד, "הַהוּא" וְלֹא הַגּוֹנֵב מִי שֶׁחֶצְיוֹ עֶבֶד וְחֶצְיוֹ בֶּן חוֹרִין. "וּבִעַרְתָּ הָרָע מִקִּרְבֶּךָ", בַּעֵר עוֹשֵׂי הָרָעוֹת מִיִּשְׂרָאֵל.

{pפסוק חp}  "הִשָּׁמֶר", זֶה לֹא תַעֲשֶׂה. "בְּנֶגַע", זֶה שֵׂעָר לָבָן. "הַצָּרַעַת", זוֹ מִחְיָה. אֵין לִי אֶלָּא שֶׁלֹּא נִזְקַק לְטֻמְאָה, מִשֶּׁנִּזְקַק [עַד שֶׁלֹּא נִזְקַק] לְטֻמְאָה, וְאַחַר הַפָּטוּר מִנַּיִן, תַּלְמוּד לוֹמַר "לִשְׁמֹר מְאֹד וְלַעֲשׂוֹת". אֵין לִי אֶלָּא נִגְעֵי אָדָם, נִגְעֵי בְּגָדִים וְנִגְעֵי בָּתִּים מִנַּיִן, תַּלְמוּד לוֹמַר "כְּכֹל אֲשֶׁר יוֹרוּ אֶתְכֶם הַכֹּהֲנִים הַלְוִיִּם". אֵין לִי אֶלָּא מִתּוֹךְ הֶחְלֵט, מִתּוֹךְ הֶסְגֵּר מִנַּיִן, תַּלְמוּד לוֹמַר "כַּאֲשֶׁר צִוִּיתִם" אֵין לִי אֶלָּא כֻּלָּם, מִנַּיִן אַף מִקְצָתָם, תַּלְמוּד לוֹמַר "לִשְׁמֹר". וְלַעֲשׂוֹת. וְעוֹשֶׂה אַתָּה בָּהּ וְהוֹלֵךְ וְאִי אַתָּה חוֹשֵׁשׁ שֶׁמָּא הָלְכָה צָרַעְתּוֹ.

"לַעֲשׂוֹת" אִי אַתָּה עוֹשֶׂה, אֲבָל עוֹשֶׂה אַתָּה בְּסִיב שֶׁעַל גַּבֵּי רַגְלָיו, וּבְמוֹט שֶׁעַל גַּבֵּי כְּתֵפָיו, וְאִם עָבְרָה עָבְרָה. הָא לָמָה לִי קְרָא דָבָר שֶׁאֵין מִתְכַּוֵּן מֻתָּר, מוֹדֶה רַבִּי שִׁמְעוֹן בִּפְסִיק רֵישֵׁיהּ וְלֹא יָמוּת.

"יִמּוֹל בְּשַׂר עָרְלָתוֹ" אַף עַל פִּי שֶׁיֵּשׁ שָׁם בַּהֶרֶת. וּמָה אֲנִי מְקַיֵּם הִשָּׁמֶר בְּנֶגַע הַצָּרַעַת בִּשְׁאָר מְקוֹמוֹת חוּץ מֵהַמִּילָה דִּבְרֵי רַבִּי יֹאשִׁיָּה, רַבִּי יוֹנָתָן אוֹמֵר אֵינוֹ צָרִיךְ, שַׁבָּת חֲמוּרָה דּוֹחָה, צָרַעַת לֹא כָּל שֶׁכֵּן. אָמַר מַר, "בָּשָׂר" אַף עַל פִּי שֶׁיֵּשׁ שָׁם בַּהֶרֶת הָא לָמָה לִי קְרָא דָּבָר שֶׁאֵין מִתְכַּוֵּן מֻתָּר, מוֹדֶה רַבִּי שִׁמְעוֹן בִּפְסִיק רֵישֵׁיהּ וְלֹא יָמוּת.

{pפסוק טp} {rרמז תתקלזr}  "זָכוֹר אֵת אֲשֶׁר עָשָׂה ה' אֱלֹהֶיךָ לְמִרְיָם". וְכִי מָה עִנְיָן זֶה לָזֶה, סָמְכוּ הָעִנְיָן לוֹ לְלַמֶּדְךָ שֶׁאֵין נְגָעִים בָּאִים אֶלָּא עַל לָשׁוֹן הָרָע. וַהֲרֵי דְּבָרִים קַל וָחֹמֶר וּמַה מִרְיָם שֶׁלֹּא דִּבְּרָה אֶלָּא [שֶׁלֹּא] בְּפָנָיו שֶׁל מֹשֶׁה. וְלַהֲנָאָתוֹ שֶׁל מֹשֶׁה. וְלִשִׁבְחוֹ שֶׁל מָקוֹם. וּלְבִנְיָנוֹ שֶׁל עוֹלָם, כָּךְ נֶעֶנְשָׁה, הַמְדַבֵּר בִּגְנוּתוֹ שֶׁל חֲבֵרוֹ בָּרַבִּים עַל אַחַת כַּמָּה וְכַמָּה. בַּדֶּרֶךְ, בִּשְׁעַת טֵרוּפְכֶם. בְּצֵאתְכֶם מִמִּצְרָיִם. בִּשְׁעַת גְּאֻלַּתְכֶם, אֶלָּא שֶׁתָּלָה [הַכָּתוּב] הַכֹּל, לְלַמֶּדְךָ שֶׁכָּל זְמַן שֶׁהַדְּגָלִים נוֹסְעִים לֹא הָיוּ הוֹלְכִים עַד שֶׁמִּרְיָם מְקַדֶּמֶת לִפְנֵיהֶם, (שֶׁנֶּאֱמַר) [וְכֵן הוּא אוֹמֵר] "וָאֶשְׁלַח לְפָנֶיךָ אֶת מֹשֶׁה אַהֲרֹן וּמִרְיָם".

"כִּי תַשֶּׁה בְרֵעֲךָ", אֵין לִי אֶלָּא מַלְוֶה, מִנַּיִן לְרַבּוֹת שְׂכַר שָׂכִיר וַהֲקָפַת חֲנוּת, תַּלְמוּד לוֹמַר "מַשַּׁאת מְאוּמָה". "לֹא תָבֹא אֶל בֵּיתוֹ" יָכוֹל לֹא יְמַשְׁכְּנֶנּוּ מִבִּפְנִים אֲבָל יְמַשְׁכְּנֶנּוּ מִבַּחוּץ, תַּלְמוּד לוֹמַר "לַעֲבֹט עֲבֹטוֹ". בַּחוּץ, לֹא יְמַשְׁכְּנֶנּוּ בַּחוּץ אֲבָל יְמַשְׁכְּנֶנּוּ מִבִּפְנִים, תַּלְמוּד לוֹמַר "בַּחוּץ תַּעֲמֹד". כְּשֶׁהוּא אוֹמֵר "וְהָאִישׁ", לְרַבּוֹת שְׁלִיחַ בֵּית דִּין.

"וְאִם אִישׁ עָנִי", אֵין לִי אֶלָּא עָנִי, עָשִׁיר מִנַיִן, תַּלְמוּד לוֹמַר "וְאִם אִישׁ". אִם כֵּן לָמָּה נֶאֱמַר "עָנִי", מְמַהֵר אֲנִי לִפָּרַע עַל יְדֵי עָנִי יוֹתֵר מִן הֶעָשִׁיר. לֹא תִשְׁכַּב בַּעֲבֹטוֹ. שֶׁלֹּא תִּשְׁכַּב וַעֲבוֹטוֹ עִמְּךָ.

תָּנוּ רַבָּנָן "לֹא תָבֹא אֶל בֵּיתוֹ לַעֲבֹט עֲבֹטוֹ", לְבֵיתוֹ אִי אַתָּה נִכְנָס, אֲבָל אַתָּה נִכְנָס לְבֵית עָרֵב, שֶׁנֶּאֱמַר (משלי כ, טז) "לְקַח בִּגְדוֹ כִּי עָרַב זָר", דָּבָר אַחֵר לְבֵיתוֹ אִי אַתָּה נִכְנָס אֲבָל אַתָּה נִכְנָס לִשְׂכַר חַמָּר, לִשְׂכַר כַּתָּף, לִשְׂכַר פֻּנְדָּק, לִשְׂכַר דְּיוֹקְנָאוֹת. יָכוֹל [אֲפִלּוּ] זְקָפָן עָלָיו בְּמִלְוֶה, תַּלְמוּד לוֹמַר "כִּי תַשֶּׁה בְּרֵעֲךָ מַשַּׁאת מְאוּמָה", נֶאֱמַר "מַשְּׂאַת" וְנֶּאֱמַר "מְאוּמָה".

"וְאִם אִישׁ עָנִי הוּא לֹא תִשְׁכַּב בַּעֲבֹטוֹ" וַעֲבוֹטוֹ אֶצְלְךָ, וְאִם עָשִׁיר הוּא שְׁכַב וַעֲבוֹטוֹ אֶצְלְךָ.

אָמַר אַבַּיֵי, כָּל מִלְּתָא דְּאָמַר רַחֲמָנָא לָא תַעֲבִיד אִי עָבִיד מְהַנֵי דְּאִי סָלְקָא דַעְתָּךְ לֹא מְהַנֵּי אַמַּאי לָקֵי. וְרָבָא אָמַר. לָא מְהַנֵּי מִידִי. וְהָא דְּלָקֵי מִשּׁוּם דְעָבַר אַמֵּימְרָא דְּרַחֲמָנָא. וַהֲרֵי מַשְׁכּוֹן דְּרַחֲמָנָא אָמַר לֹא תָבֹא אֶל בֵּיתוֹ לַעֲבֹט עֲבֹטוֹ, וּתְנַן מַחֲזִיר אֶת הַכָּר בַּלַּיְלָה וְאֶת הַמַּחֲרֵשָׁה בַּיּוֹם אַלְמָא דְּקַנְיָיה לְמַשְׁכּוֹן, אָמַר לוֹ רָבָא, שָׁאנִי הָתָם דְּאָמַר קְרָא הָשֵׁב תָּשִׁיב לוֹ אֶת הָעֲבוֹט. וּלְאַבַּיֵי אִי לָאו דְּאָמַר רַחֲמָנָא תָּשִׁיב לוֹ הֲוָה אֲמִינָא אִסּוּרָא דְּעָבַד עֲבַד וְאִי בָּעֵי נְהַדַר, וְאִי לָא בָּעֵי לָא נְהַדַר קָמַשְׁמַע לָן.

"הָשֵׁב תָּשִׁיב" (כָּתוּב בֶּרֶמֶז שׁנ"א).

אָמַר עוּלָא, דְּבַר תּוֹרָה בַּעַל חוֹב דִּינוֹ בְּזִבּוּרִית, שֶׁנֶּאֱמַר "בַּחוּץ תַּעֲמֹד וְהָאִישׁ אֲשֶׁר אַתָּה נֹשֶׁה בוֹ יוֹצִיא אֵלֶיךָ אֶת הָעֲבוֹט הַחוּצָה", מַה דַּרְכּוֹ שֶׁל אָדָם לְהוֹצִיא פָּחוּת שֶׁבַּכֵּלִים, וּמַה טַּעַם אָמְרוּ בַּעַל חוֹב בְּבֵינוֹנִית, כְּדֵי שֶׁלֹּא תִּנְעֹל דֶּלֶת בִּפְנֵי לוֹוִין.

הַמַּלְוֶה אֶת חֲבֵרוֹ, הֲרֵי זֶה לֹא יְמַשְׁכְּנֶנּוּ אֶלָּא בְּבֵית דִּין, וְלֹא יִכָּנֵס לְבֵיתוֹ לִטֹּל מַשְׁכּוֹנוֹ, שֶׁנֶּאֱמַר "בַּחוּץ תַּעֲמֹד וְהָאִישׁ אֲשֶׁר אַתָּה נֹשֶׁה בוֹ" וְגוֹ'. הָיוּ לוֹ שְׁנֵי כֵּלִים, נוֹטֵל אֶחָד וּמַחֲזִיר אֶחָד. מַחֲזִיר אֶת הַכָּר בַּלַיְלָה וְאֶת הַמַּחֲרֵשָׁה בַּיּוֹם. וְאִם מֵת אֵינוֹ מַחֲזִיר לְיּוֹרְשָׁיו. רַבִּי שִׁמְעוֹן בֶּן גַּמְלִיאֵל אוֹמֵר, אַף לְעַצְמוֹ אֵינוֹ מַחֲזִיר אֶלָּא עַד (שִׁשִּׁים) [שְׁלֹשִׁים] יוֹם, מִכָּאן וְאֵילָךְ מוֹכְרָן בְּבֵית דִּין.

אָמַר שְׁמוּאֵל, וּשְׁלִיחַ בֵּית דִּין מְנַתֵּחַ נִתּוּחֵי אִין מִשְׁכְּנוֹ לָא. וְכוּ' תַּנָאֵי הִיא דְּתַנְיָא שְׁלִיחַ בֵּית דִין שֶׁבָּא לְמַשְׁכְּנוֹ הֲרֵי זֶה לֹא יִכָּנֵס לְבֵיתוֹ לִטֹּל מַשְׁכּוֹנוֹ אֶלָּא עוֹמֵד בַּחוּץ וְהַלָּה נִכְנָס וּמוֹצִיא לוֹ מַשְׁכּוֹנוֹ, שֶׁנֶּאֱמַר "בַּחוּץ תַּעֲמֹד" וְגוֹ'. וְתַנְיָא אִידָךְ בַּעַל חוֹב בָּא לְמַשְׁכְּנוֹ לֹא יִכָּנֵס לְבֵיתוֹ לִטֹּל מַשְׁכּוֹנוֹ, אֶלָּא עוֹמֵד בַּחוּץ וְהַלָּה נִכְנָס וּמוֹצִיא לוֹ מַשְׁכּוֹנוֹ, שֶׁנֶּאֱמַר "בַּחוּץ תַּעֲמֹד". וּשְׁלִיחַ בֵּית דִּין שֶׁבָּא לְמַשְׁכְּנוֹ נִכְנָס לְבֵיתוֹ וְנוֹטֵל מַשְׁכּוֹנוֹ, וּכְשֶׁהוּא מְמַשְׁכְּנוֹ לֹא יְמַשְׁכְּנֶנּוּ דְּבָרִים שֶׁעוֹשִׂין בָּהֶן אֹכֶל נֶפֶשׁ. וְנוֹתֵן מִטָּה [וּמִטָּה] וּמַצָּע לְעָשִׁיר, [וּמִטָּה] וּמַפָּץ לְעָנִי, לוֹ אֲבָל לֹא לְאִשְׁתּוֹ וּלְבָנָיו. הֲרֵי שֶׁהָיוּ נוֹשִׁין בּוֹ אֶלֶף זוּז וְהָיָה לָבוּשׁ אִיצְטְלָא שָׁוָה [מֵאָה] מָנֶה מַפְשִׁיטִין אוֹתוֹ מִמֶּנּוּ וּמַלְבִּישִׁין אוֹתוֹ אִצְטְלָא הָרְאוּיָה לוֹ דִּבְרֵי רַבִּי יִשְׁמָעֵאל. וְרַבִּי עֲקִיבָא אוֹמֵר, כָּל יִשְׂרָאֵל רְאוּיִים לְאוֹתָהּ אִצְטְלָא. מִטָּה וּמִטָּה תַּרְתֵּי לָמָּה לִי, חָדָא לֶאֱכוֹל עֲלָהּ, וְחָדָא לִישֹׁן עֲלָהּ, דְּאָמַר שְׁמוּאֵל כָּל מִלֵּי יָדְעִינָן אַסוּתַיְיהוּ בַּר מְהַנֵּי תְּלָת מִלֵּי, מָאן דְּאָכִיל אַהִינָא (דִּתְמָרִים) [מְרִירָא] אַלִּיבָּא דְּרֵיקְנָא. וּמָאן דְּאָסַר מִיתְנָא דְּכִּיתְּנָא [רְטִיבָא] אַחַרְצֵיהּ. וּמָאן דְּאָכִיל לַחְמָא וְלָא מַסְגֵּי אַרְבַּע אַמּוֹת. מִמַּשְׁמָע שֶׁנֶּאֱמַר "בַּחוּץ תַּעֲמֹד (וְהָאִישׁ) אֲשֶׁר אַתָּה נֹשֶׁה בוֹ יוֹצִיא אֵלֶיךָ אֶת הָעֲבוֹט" אֵינִי יוֹדֵּעַ שֶׁהוּא אִישׁ, מַה תַּלְמוּד לוֹמַר "וְהָאִישׁ", לְרַבּוֹת שְׁלִיחַ בֵּית דִּין, מַאי לָאו לְרַבּוֹת לִיכָּנֵס כְּלוֹוֶה, לֹא לְרַבּוֹת שְׁלִיחַ בֵּית דִּין בַּחוּץ כְמַלְוֶה.

"הָשֵׁב תָּשִׁיב לוֹ אֶת הָעֲבוֹט", מְלַמֵּד שֶׁמַּחֲזִיר לוֹ כְּלִי יוֹם בַּיּוֹם וּכְלִי לַיְלָה בַּלַּיְלָה. סָגוֹס בַּלַּיְלָה וּמַחֲרֵשָׁה בַּיּוֹם, אֲבָל לֹא סָגוֹס בַּיּוֹם וּמַחֲרֵשָׁה בַּלַּיְלָה. וְשָׁכַב בְּשִׂמְלָתוֹ וּבֵרֲכֶךָּ מְלַמֵּד שֶׁהוּא מְצֻוֶּה לְבָרֶכְךָ יָכוֹל אִם בֵּרַכְךָ אַתְּ מְבֹרָךְ וְאִם לָאו לֹא תְּהֵא מְבֹרָךְ, תַּלְמוּד לוֹמַר "וּלְךָ תִּהְיֶה צְדָקָה לִפְנֵי ה' אֱלֹהֶיךָ". מְלַמֵּד שֶׁהַצְּדָקָה עוֹלָה עַד לִפְנֵי כִּסֵּא הַכָּבוֹד, שֶׁנֶּאֱמַר (תהלים פה, יד) "צֶדֶק לְפָנָיו יְהַלֵּךְ".

וַיַחְזִרוּ בְּהֶקְדֵּשׁ קַל וָחֹמֶר מִבַּעַל חוֹב, וּמַה בַּעַל חוֹב שֶׁאֵין מְסַדְּרִין מַחֲזִירִין, הֶקְדֵּשׁ שֶׁמְּסַדְּרִין, אֵינוֹ דִּין שֶׁמַּחֲזִירִין. אָמַר קְרָא וּלְךָ תִּהְיֶה צְדָקָה, מִי שֶׁצָּרִיךְ צְדָקָה, יָצָא הֶקְדֵּשׁ שֶׁאֵין צָרִיךְ צְדָקָה.

תַּנְיָא רַבִּי אוֹמֵר, וְכִי מֵאַחַר שֶׁמַּחֲזִירִין לָמָּה מְמַשְׁכְּנִין מֵעִקָּרָא, שֶׁלֹּא תְּהֵא שְׁבִיעִית מְשַׁמֶּטֶת. וְאִם מֵת לֹא נַעֲשֶׂה מְטַלְטְלִין אֵצֶל בָּנָיו.

יִשְׂרָאֵל שֶׁהִלְוָה לְנָכְרִי עַל חֶמְצוֹ אַחַר הַפֶּסַח אֵינוֹ עוֹבֵר עָלָיו. וְרַבִּי מֵאִיר אוֹמֵר עוֹבֵר וְכוּ', והָכָא בְּמַאי עָסְקִינָן שֶׁהִרְהִינוֹ אֶצְלוֹ, וְקָמִפְלָגֵי בִּדְרַבִּי יִצְחָק, דְּאָמַר רַבִּי יִצְחָק מִנַּיִן לְבַעַל חוֹב שֶׁקּוֹנֶה מַשְׁכּוֹן, שֶׁנֶּאֱמַר "וּלְךָ תִּהְיֶה צְדָקָה", אִם אֵינוֹ קוֹנֶה מַשְׁכּוֹן צְדָקָה מִנַּיִן לוֹ, מִכָּאן לְבַעַל חוֹב שֶׁקּוֹנֶה מַשְׁכּוֹן. תַּנָּא קַמָּא סְבַר הַנֵּי מִלֵּי יִשְׂרָאֵל מִיִּשְׂרָאֵל דְּקָרְיָא בֵּיהּ וּלְךָ תִּהְיֶה צְדָקָה, אֲבָל יִשְׂרָאֵל מִנָּכְרִי לָא קָנֵי. וְרַבִּי מֵאִיר סְבַר קַל וָחֹמֶר יִשְׂרָאֵל מִיִּשְׂרָאֵל קָנֶה יִשְׂרָאֵל מִנָּכְרִי לֹא כָּל שֶׁכֵּן.

הִלְוָהוּ עַל הַמַּשְׁכּוֹן אֵין שְׁבִיעִית מְשַׁמַּטְתוֹ, דְּקָנָה לֵיהּ כִּדְרַבִּי יִצְחָק וְכוּ' (כִּדְלְעֵיל).

אָמַר רָבָא אָמַר רַב נַחְמָן, אָמַר לָהּ הִתקַדְשִׁי לִי בְּמָנֶה וְהִנִיח מַשְׁכּוֹן עָלֶיהָ אֵינָהּ מְקֻדֶּשֶׁת, מָנֶה אֵין כָּאן. מַשְׁכּוֹן אֵין כָּאן אִיתִיבֵיהּ רָבָא לְרַב נַחְמָן, קִדְּשָׁה בְּמַשְׁכּוֹן מְקֻדֶּשֶׁת, הָתָם בְּמַשְׁכּוֹן דַּאֲחֵרִים, וְכִדְרַבִּי יִצְחָק דְּאָמַר רַבִּי יִצְחָק מִנַּיִן לְבַעַל חוֹב שֶׁקּוֹנֶה מַשְׁכּוֹן וְכוּ'.

"וּלְךָ תִּהְיֶה צְדָקָה". מַעֲשֶׂה בְּמוּנְבָּז הַמֶּלֶךְ, שֶׁבִּזְבֵּז אוֹצְרוֹתָיו [וְאוֹצְרוֹת אֲבוֹתָיו] בִּשְׁנֵי בַּצֹּרֶת, חָבְרוּ עָלָיו אֶחָיו וּבֵית אָבִיו וְאָמְרוּ לוֹ אֲבוֹת אֲבוֹתֶיךָ גָּנְזוּ אוֹצָרוֹת, וַאֲבוֹתֶיךָ הוֹסִיפוּ עֲלֵיהֶן, וְאַתָּה מְבַקֵּשׁ לְבַזְבְּזָן, אָמַר לָהֶן, אֲבוֹתַי גָּנְזוּ לְמַטָּה וַאֲנִי גָּנַזְתִּי לְמַעְלָה, שֶׁנֶּאֱמַר (תהלים פה, יב) "אֱמֶת מֵאֶרֶץ תִּצְמָח וְצֶדֶק מִשָּׁמַיִם נִשְׁקָף". אֲבוֹתַי גָּנְזוּ בְּמָקוֹם שֶׁהַיָּד שׁוֹלֶטֶת בּוֹ, וַאֲנִי גָּנַזְתִּי בְּמָקוֹם שֶׁאֵין הַיָּד שׁוֹלֶטֶת בּוֹ, שֶׁנֶּאֱמַר  "צֶדֶק וּמִשְׁפָּט מְכוֹן כִּסְאֶךָ", אֲבוֹתַי גָּנְזוּ דָּבָר שֶׁאֵינוֹ עוֹשֶׂה פֵּרוֹת, וַאֲנִי גָּנַזְתִּי דָּבָר שֶׁעוֹשֶׂה פֵּרוֹת, שֶׁנֶּאֱמַר (ישעי' ג, י) "אִמְרוּ צַדִּיק כִּי טוֹב כִּי פְרִי מַעֲלָלֵיהֶם יֹאכֵלוּ". אֲבוֹתַי גָּנְזוּ אוֹצְרוֹת מָמוֹן, וַאֲנִי גָּנַזְתִּי אוֹצְרוֹת נְפָשׁוֹת, שֶׁנֶּאֱמַר  "וְלֹקֵחַ נְפָשׁוֹת חָכָם". אֲבוֹתַי גָּנְזוּ לַאֲחֵרִים וַאֲנִי גָּנַזְתִּי לְעַצְמִי, שֶׁנֶּאֱמַר "וּלְךָ תִּהְיֶה צְדָקָה", אֲבוֹתַי גָּנְזוּ לָעוֹלָם הַזֶּה, וַאֲנִי גָּנַזְתִּי לָעוֹלָם הַבָּא שֶׁנֶּאֱמַר (ישעי' נח, ח) "וְהָלַךְ לְפָנֶיךָ צִדְקֶךָ כְּבוֹד ה' יַאַסְפֶךָ". (כָּתוּב בִּיְשַׁעֲיָה בֶּרֶמֶז ק"ט).

{pפסוק יד-טוp}  "לֹא תַעֲשֹׁק", וּ"בְיוֹמוֹ תִתֵּן שְׂכָרוֹ" (כָּתוּב בֶּרֶמֶז תר"ו ותר"ז ותר"ח).

"לֹא תַעֲשֹׁק", מִכְּלָל שֶׁנֶּאֱמַר "וְאֵלָיו הוּא נֹשֵׂא אֶת נַפְשׁוֹ", אֵין לִי אֶלָּא מְלָאכָה שֶׁהוּא עוֹשֶׂה בְּנַפְשׁוֹ, גַּרְדִּי וְסוֹרֵק מִנַיִן, תַּלְמוּד לוֹמַר "לֹא תַעֲשֹׁק" מִכָּל מָקוֹם. אִם כֵּן לָמָּה נֶאֱמַר "עָנִי וְאֶבְיוֹן", מְמַהֵר אֲנִי לִפָּרַע עַל יְדֵי עָנִי וְאֶבְיוֹן יוֹתֵר מִכָּל אָדָם. מֵאַחֶיךָ, וְלֹא מֵאֲחֵרִים. אוֹ מִגֵּרְךָ, זֶה גֵּר צֶדֶק. מְלַמֵּד שֶׁעוֹבֵר עָלָיו בִּשְׁנֵי לָאוִין, רַבִּי יוֹסֵי בַּר רַבִּי יְהוּדָה אוֹמֵרִ מִשּׁוּם בַּל תַּעֲשֹׁק.

"בְּיוֹמוֹ תִתֵּן שְׂכָרוֹ". מְלַמֵּד שֶׁשְּׂכִיר לַיְלָה גּוֹבֶה כָּל הַיּוֹם, וּשְׂכִיר יוֹם גּוֹבֶה כָּל הַלַּיְלָה מִנַּיִן, (אִם פָּסַק עִמּוֹ), תַּלְמוּד לוֹמַר (ויקרא יט, יג) "לֹא תָלִּין". וְלֹא תָבוֹא עָלָיו הַשֶּׁמֶשׁ כִּי עָנִי הוּא פְּרָט לְשֶׁפָּסַק עִמּוֹ. וְאֵלָיו הוּא נֹשֵׂא אֶת נַפְשׁוֹ, וְכִי לָמָּה עָלָה זֶה בַּכֶּבֶשׁ וּמָסַר לְךָ אֶת נַפְשׁוֹ לֹא שֶׁתִּתֵּן לוֹ שְׂכָרוֹ בּוֹ בַּיּוֹם. אִם כֵּן לָמָּה נֶאֱמַר "וְאֵלָיו הוּא נֹשֵׂא אֶת נַפְשׁוֹ", אֵלָא מְלַמֵּד שֶׁכָּל הַכּוֹבֵשׁ שְׂכַר שָׂכִיר מַעֲלֶה עָלָיו הַכָּתוּב כְּאִלּוּ הוּא נוֹשֵׂא אֶת נַפְשׁוֹ. וְלֹא יִקְרָא עָלֶיךָ אֶל ה', יָכוֹל מִצְוָה שֶׁלֹּא לִקְרוֹת, תַּלְמוּד לוֹמַר  "וְקָרָא עָלֶיךָ אֶל ה'", יָכוֹל מִצְוָה לִקְרוֹת, תַּלְמוּד לוֹמַר "וְלֹא יִקְרָא עָלֶיךָ אֶל ה'", יָכוֹל אִם קָרָא עָלֶיךָ יִהְיֶה בְּךָ חֵטְא. וְאִם לֹא יִקְרָא עָלֶיךָ לֹא יִהְיֶה בְּךָ חֵטְא, תַּלְמוּד לוֹמַר "וְהָיָה בְךָ חֵטְא" מִכָּל מָקוֹם, אִם כֵּן לָמָּה נֶאֱמַר "וְקָרָא עָלֶיךָ אֶל ה'" מְמַהֵר אֲנִי לִפָּרַע עַל יְדֵי קוֹרֵא יוֹתֵר מִמִּי שֶׁאֵינוֹ קוֹרֵא.

זֶה שֶׁאָמַר הַכָּתוּב (תהלים כה, א) "לְדָוִד אֵלֶיךָ ה' נַפְשִׁי אֶשָּׂא". וּמָה אִם הַפּוֹעֵל שֶׁהוּא שְׂכָרוֹ וְחַיָּב לוֹ כְּתִיב וְאֵלָיו הוּא נֹשֵׂא אֶת נַפְשׁוֹ, אָנוּ שֶׁנַּפְשֵׁנוּ תְּלוּיוֹת בּוֹ עַל אַחַת כַּמָּה וְכַמָּה.

"לֹא יוּמְתוּ אָבוֹת עַל בָּנִים" מַה תַּלְמוּד לוֹמַר, אִם לְלַמֵּד שֶׁלֹּא יוּמְתוּ אָבוֹת בַּעֲווֹן בָּנִים, [וּבָנִים בַּעֲווֹן אָבוֹת], הֲרֵי כְּבָר נֶאֱמַר "אִישׁ בְּחֶטְאוֹ יוּמָתוֹ" אֶלָּא לֹא יוּמְתוּ אָבוֹת בְּעֵדוּת בָּנִים וּבָנִים בְּעֵדוּת אָבוֹת וּבָנִים בַּעֲוֹן אָבוֹת לֹא וְכוּ' (כָּתוּב בֶּרֶמֶז ר"צ). אַשְׁכְּחָן אָבוֹת לְבָנִים, וּבָנִים לְאָבוֹת וְכָל שֶׁכֵּן אָבוֹת לַהֲדָדֵי, בָּנִים לַהֲדָדֵי, מִנָּלַן, אִם כֵּן לִיכְתּוֹב קְרָא לֹא יוּמְתוּ אָבוֹת עַל בֵּן מַאי עַל בָּנִים דַּאֲפִלּוּ בָּנִים לַהֲדָדֵי, אַשְׁכְּחָן בָּנִים לַהֲדָדֵי בָּנִים לְעָלְמָא מִנָּלָן וְכוּ', אִם כֵּן לִיכְתּוֹבּ קְרָא וּבֵן עַל אָבוֹת אִי נַמִּי הֵם עַל אָבוֹת, מַאי וּבָנִים דַּאֲפִלּוּ בָּנִים לְעָלְמָא. אַשְׁכְּחָן קְרוֹבֵי הָאָב, קְרוֹבֵי הָאֵם מִנָּלָן, אָמַר קְרָא אָבוֹת אָבוֹת תְּרֵי זִימְנֵי, אִם אֵינוֹ עִנְיָן לִקְרוֹבֵי הָאָב תְּנֵהוּ לִקְרוֹבֵי הָאֵם. אַשְׁכְּחָן לְחוֹבָה, לִזְכוּת מִנָּלָן אָמַר קְרָא יוּמְתוּ יוּמְתוּ תְּרֵי זִימְנֵי, אִם אֵינוֹ עִנְיָן לְחוֹבָה תְּנֵהוּ עִנְיָן לִזְכוּת. אַשְׁכְּחָן דִּינֵי נְפָשׁוֹת דִּינֵי מָמוֹנוֹת מִנָּלָן, אָמַר קְרָא (ויקרא כד, כב) "מִשְׁפָּט אֶחָד יִהְיֶה לָכֶם".

כְּשֶׁהוּא אוֹמֵר "וּבָנִים" לְרַבּוֹת הַקְּרוֹבִים, וְאֵלּוּ הֵן הַקְּרוֹבִים, אָחִיו, וַאֲחִי אָבִיו, וַאֲחִי אִמּוֹ, וּבַעַל אֲחוֹתוֹ, וּבַעַל אֲחוֹת אָבִיו, וּבַעַל אֲחוֹת אִמּוֹ, וּבַעַל אִמּוֹ, וְחָמִיו, וְגִיסוֹ. אִישׁ בְּחֶטְאוֹ יוּמָתוּ אָבוֹת מֵתִים בַּעֲווֹן עַצְמָן, (וְכֵן הַבָּנִים) [וּבָנִים מֵתִים בַּעֲווֹן אֲבוֹתָם].

מַר בְּרֵיהּ דְּרָבִינָא אָמַר אֲמַר קְרָא "לֹא יוּמְתוּ אָבוֹת עַל בָּנִים" [לֹא יוּמְתוּ עַל פִּי אָבוֹת] שֶׁאֵין לָהֶם חַיִס בָּנִים, דְּאִי סָלְקָא דַעְתָּךְ לִכְדְאַמָרָן לֹא יוּמְתוּ אָבוֹת בְּעֵדוּת בָּנִים, לִיכְתּוֹב רַחֲמָנָא לֹא יוּמְתוּ אָבוֹת עַל בְּנֵיהֶם, מַאי בָּנִים שְׁמַע מִינֵהּ לֹא יוּמְתוּ עַל פִּי אָבוֹת שֶׁאֵין לָהֶם חַיִס בָּנִים. אֶלָּא מֵעַתָּה וּבָנִים לֹא יוּמְתוּ עַל אָבוֹת הָכֵי נַמֵּי לֹא יוּמְתוּ עַל פִּי בָּנִים שֶׁאֵין לָהֶם חַיִס אָבוֹת, אֶלָּא מֵעַתָּה גֵּר הָכֵי נַמֵּי דְּפָסוּל לְעֵדוּת, אָמְרֵי הָכִי הַשְׁתָּא, גֵּר הֲנִי דְּאֵין לוֹ חַיִס לְמַעְלָה אֲבָל יֵשׁ לוֹ חַיִס לְמַטָּה, לְאַפּוּקֵי עֶבֶד שֶׁאֵין לוֹ חַיִס לֹא לְמַעְלָה וְלֹא לְמַטָּה. וְכוּ'.

כְּתִיב (ש"ב כא, י) "וַתִּקַּח (אֶת שְׁנֵי בְּנֵי) רִצְפָּה בַּת אַיָּה" וְגוֹ'. וְהָכְתִיב "לֹא יוּמְתוּ אָבוֹת עַל בָּנִים", אָמַר רַבִּי יוֹחָנָן, מוּטָב שֶׁתֵּעָקֵר אוֹת אַחַת מִן הַתּוֹרָה כְּדֵי שֶׁתִּתְקַדֵּשׁ שֵׁם שָׁמַיִם בְּפַרְהֶסְיָא וְכוּ'.

{pפסוק יזp}  "לֹא תַטֶּה מִשְׁפַּט גֵּר יָתוֹם", מָה אֲנִי צָרִיךְ וַהֲלֹא כְּבָר נֶאֱמַר  "לֹא תַטֶּה מִשְׁפָּט (וְלֹא) תַכִּיר פָּנִים", מְלַמֵּד שֶׁכָּל הַמַּטֶּה דִּינוֹ שֶׁל גֵּר עוֹבֵר בִּשְׁנֵי לָאוִין. וְלֹא תַחֲבֹל בֶּגֶד אַלְמָנָה. בֵּין עֲנִיָּה בֵּין עֲשִׁירָה וַאֲפִלּוּ הִיא כְּמַרְתָּא בַּת בַּיְתּוֹס. רַבִּי שִׁמְעוֹן אוֹמֵר דְּבָרִים שֶׁאַתָּה חוֹבֵל בְּאִישׁ אִי אַתּ מַחֲזִיר לְאִשָּׁה, שֶׁלֹּא תְּהֵא הוֹלֵךְ וּבָא אֶצְלָהּ כְּדֵי לְהַשִּׂיאָהּ שֵׁם רַע. (כָּתוּב בֶּרֶמֶז תתי"ג).

"כִּי תִקְצֹר קְצִירְךָ", מַעֲשֶׂה בְּחָסִיד אֶחָד שֶׁשָּׁכַח עֹמֶר בְּתוֹךְ שָׂדֵהוּ, אָמַר לִבְנוֹ צֵא וְהַקְרֵב עָלַי פָּר לְעוֹלָה וּפָר לְזִבְחֵי שְׁלָמִים, אָמַר לוֹ, אַבָּא, מָה רָאִיתָ לִשְׂמֹחַ בְּמִצְוָה זוֹ יוֹתֵר מִכָּל מִצְווֹת הָאֲמוּרוֹת בַּתּוֹרָה, אָמַר לוֹ, כָּל מִצְווֹת שֶׁבַּתּוֹרָה נָתַן לָנוּ לְדַעְתֵּנוּ וְזֶה שֶׁלֹּא לְדַעְתֵּנוּ, אִלּוּ עֲשִׂינוּהָ בְּרָצוֹן לִפְנֵי הַמָּקוֹם לֹא בָּאת מִצְוָה זוֹ לְיָדֵינוּ,  אָמַר לֵיהּ, הֲרֵי הוּא אוֹמֵר כִּי תִקְצֹר קְצִירְךָ בְשָׂדֶךָ וְשָׁכַחְתָּ עֹמֶר, וְגוֹ'. קָבַע לוֹ הַכָּתוּב בְּרָכָה, וַהֲרֵי דְּבָרִים קַל וָחֹמֶר, וּמָה אִם מִי שֶׁלֹּא מִתְכַּוֵּן לִזְכּוֹת וְזָכָה מַעֲלִין עָלָיו כְּאִלּוּ זָכָה, הַמִּתְכַּוֵּן לִזְכּוֹת וְזָכָה עַל אַחַת כַּמָּה וְכַמָּה. כַּיּוֹצֵא בוֹ (ויקרא ד, כז) "וְאִם נֶפֶשׁ אַחַת תֶּחֱטָא בִּשְׁגָגָה", וַהֲרֵי דְּבָרִים קַל וָחֹמֶר וּמָה אִם מִי שֶׁלֹּא נִתְכַּוֵּן לַחֲטֹא וְחָטָא [מַעֲלִין עָלָיו כְּאִלּוּ חָטָא, הַמִּתְכַּוֵּן לַחֲטֹא וְחָטָא עַל אַחַת כַּמָּה וְכַמָּה]. (כָּתוּב בֶּרֶמֶז תע"ט).

תַּנְיָא "בַּשָׂדֶה" פְּרָט לְטָמוּן, דִּבְרֵי רַבִּי יְהוּדָה. וַחֲכָמִים אוֹמְרִים, "בַּשָּׂדֶה" לְרַבּוֹת אֶת הַטָּמוּן. "כִּי תִקְצֹר קְצִירְךָ בְשָׂדֶךָ וְשָׁכַחְתָּ עֹמֶר", שִׁכְחָה דּוּמְיָא דְּקָצִיר מַה קָצִיר בְּגָלוּי אַף שִׁכְחָה בְּגָלוּי, "בַּשָּׂדֶה" לְרַבּוֹת אֶת הַטָּמוּן, לְרַבִּי יְהוּדָה נַמִּי תֵּיפּוּק לֵיהּ מִשְּׁכְחָה דּוּמְיָא דְּקָצִיר, אֵין הָכִי נָמִי, אֶלָּא בַּשָּׂדֶה לָמָּה לִי, מִיבָּעֵי לֵיהּ לְרַבּוֹת שִׁכְחַת קָמָה, וְרַבָּנַן שִׁכְחַת קָמָה מְנָא לְהוּ, נָפְקָא לְהוּ מִ"כִּי תִּקְצֹר קְצִירְךָ בְשָׂדֶךָ". וְרַבִּי יְהוּדָה, מִיבָּעֵי לֵיהּ לִכְדְרַבִּי אַבָּהוּ אָמַר רַבִּי אֶלְעָזָר, דְּאָמַר פְּרָט (לְשֶׁשָּׁכַח) [לְשֶׁצָּפוּ] עֳמָרִין לְתוֹךְ שְׂדֵה חֲבֵרוֹ. וְרַבָּנַן מִ"בַּשָּׂדֶה בְשָׂדֶךָ", וְרַבִּי יְהוּדָה "בַּשָּׂדֶה בְשָׂדֶךָ" לֹא מַשְׁמַע לֵיהּ. רָאָה אוֹתָן רָצִין אַחַר מְצִיאָה, אַחַר צְבִי שָׁבוּר, אַחַר גּוֹזָלוֹת שֶׁלֹּא פָּרְחוּ, וְאָמַר זָכְתָה לִי (חֲצֵרִי) [שָׂדִי] זָכְתָה לוֹ. אָמַר רַב יְהוּדָה אָמַר שְׁמוּאֵל, וְהוּא שֶׁעוֹמֵד בְּצַד שָׂדֵהוּ וְתִיקְנֵי לֵיהּ שָׂדֵהוּ, דְּאָמַר רַבִּי יוֹסֵי בְּרַבִּי חֲנִינָא, חֲצֵרוֹ שֶׁל אָדָם קוֹנָה לוֹ שֶׁלֹּא מִדַּעְתּוֹ הֲנֵי מִילֵי בְּחָצֵר הַמִּשְׁתַּמֶּרֶת, אֲבָל בְּחָצֵר שֶׁאֵינָהּ מִשְׁתַּמֶּרֶת אִי עוֹמֵד בְּצַד שָׂדֵהוּ אִין וְאִי לָא לָא. דְּתַנְיָא הָיָה עוֹמֵד בָּעִיר וְאוֹמֵר יוֹדֵעַ אֲנִי שֶׁעֹמֶר שֶׁיֵּשׁ לִי בָּשָׂדֶה פּוֹעֲלִין שְׁכָחוּהוּ לֹא יִהְיֶה שִׁכְּחָה יָכוֹל לֹא יְהֵא שִׁכְחָה, תַּלְמוּד לוֹמַר "וְשָׁכַחְתָּ עֹמֶר בַּשָּׂדֶה", בַּשָּׂדֶה וְשָׁכַחְתָּ וְלֹא בָּעִיר. וְהָכִי קָאָמַר בַּשָּׂדֶה שָׁכוּחַ מֵעִקָּרוֹ הֲוֵי שִׁכְחָה, זָכוּר וּלְבַסּוֹף שָׁכוּחַ אֵין שִׁכְחָה, [מַאי טַעְמָא] כֵּיוָן דְּקָאֵי גַּבָּה הֲוֵי לֵיהּ חֲצֵרוֹ וְזָכְתָה לֵיהּ, אֲבָל בָּעִיר אֲפִלּוּ זָכוּר וְלְבַסּוֹף שָׁכוּחַ הֲוֵי שִׁכְחָה, מַאי טַעְמָא דְּלֵיתֵיהּ גַּבֵּיהּ דִּלְזָכֵי בֵּיהּ, מִמַּאי דִּילְמָא גְּזֵרַת הַכָּתוּב הִיא דִּבְּשָׂדֶה נֶהְוֵי שִׁכְחָה וּבָעִיר לָא נֶהְוֵי שִׁכְחָה אָמַר קְרָא לֹא תָשׁוּב לְקַחְתּוֹ, לְרַבּוֹת שִׁכְחַת הָעִיר, הַאי מִיבָּעְיָא לֵיהּ לְלָאו, אִם כֵּן לֵימָא קְרָא לֹא תִקְּחֶנּוּ, מַאי לֹא תָשׁוּב לְרַבּוֹת שִׁכְחַת הָעִיר. וְאַכָּתֵי מִיבָּעֵי לֵיהּ לִכְדִתְנַן שֶׁלְּפָנָיו אֵין שִׁכְחָה, שֶׁלְאַחֲרָיו שִׁכְחָה, שֶׁהוּא בְּבַל תָּשׁוּב, זֶה הַכְּלָל כָּל שֶׁהוּא בְּבַל תָּשׁוּב שִׁכְחָה. אֵינוֹ בְּבַל תָּשׁוּב אֵינוֹ שִׁכְחָה. אָמַר רַבִּי אָשֵׁי אָמַר קְרָא יִהְיֶה לְרַבּוֹת שִׁכְחַת הָעִיר. (כָּתוּב בֶּרֶמֶז תר"ה),.

"כִּי תִקְצֹר", פְּרָט לְשֶׁקְּצָרוּהוּ לִסְטִים, וְקִרְסְמוּהוּ נְמָלִים וְשִׁבַּרְתּוֹ הָרוּחַ, אוֹ בְּהֵמָה, קְצִירְךָ פְּרָט לְשֶׁקְּצָרוּהָ נָכְרִים. מִכָּאן אָמְרוּ נָכְרִי שֶׁקָּצַר אֶת שָׂדֵהוּ וְאַחַר כָּךְ נִתְגַּיֵּר פָּטוּר מִן הַלֶּקֶט וּמִן הַשִּׁכְחָה וּמִן הַפֵּאָה. רַבִּי יְהוּדָה מְחַיֵּב בְּשִׁכְחָה שֶׁאֵין שִׁכְחָה אֶלָּא בִּשְׁעַת הָעִמּוּר. קְצִירְךָ [פְּרָט לַאֲחֵרִים קְצִירְךָ] פְּרָט לְהֶקְדֵּשׁ. כְּשֶׁתִּמְצִי לוֹמַר קְצָרָהּ הֶקְדֵּשׁ וְלָקַח יִשְׂרָאֵל פְּטוּרָה, קָצַר נָכְרִי וְלָקַח יִשְׂרָאֵל פְּטוּרָה. רַבִּי יוֹסֵי הַגְּלִילִי אוֹמֵר, מִכְּלָל שֶׁנֶּאֱמַר "כִּי תִקְצֹר קְצִירְךָ בְשָׂדֶךָ וְשָׁכַחְתָּ עֹמֶר", כָּל זְמַן שֶׁיֵּשׁ לוֹ קָצִיר יֵשׁ לוֹ עֹמֶר וְיֵשׁ לוֹ שִׁכְחָה, וְכָל זְמַן שֶׁאֵין לוֹ קָצִיר אֵין לוֹ עֹמֶר וְאֵין לוֹ שִׁכְחָה, כְּשֶׁתִּמְצִי לוֹמַר קָצַר הֶקְדֵּשׁ וְלָקַח יִשְׂרָאֵל פְּטוּרָה, קָצַר נָכְרִי וְלָקַח יִשְׂרָאֵל פָּטוּר. בְשָׂדֶךָ פְּרָט לִמְעַמֵּר בִּשְׂדֵה חֲבֵרוֹ, דִּבְרֵי רַבִּי מֵאִיר וַחֲכָמִים מְחַיְּבִין. מִכָּאן אַתָּה אוֹמֵר הָעֹמֶר שֶׁשְּׁכָחוּהוּ פּוֹעֲלִין וְלֹא שְׁכָחוֹ בַּעַל הַבַּיִת, שְׁכָחוֹ בַּעַל הַבַּיִת וְלֹא שְׁכָחוּהוּ פּעֲלִין, עָמְרוּ עֲנִיִּים בְּפָנָיו, אוֹ שֶׁחִפּוּהוּ בְּקַשׁ הֲרֵי זֶה אֵינוֹ שִׁכְחָה.

"וְשָׁכַחְתָּ עֹמֶר", וְלֹא (הִרְגִּישׁ) [הַגָּדִּישׁ], יָכוֹל אַף לֹא שָׁכְחוּ פּוֹעֲלִים שְּׁנַיִם תַּלְמוּד לוֹמַר "לַגֵּר לַיָּתוֹם וְלָאֲלְמָנָה יִהְיֶה", מִכָּאן אָמְרוּ שְׁנֵי [עֳמָרִים שִׁכְחָה, שְׁלֹשָׁה אֵינָם שִׁכְחָה, שְׁנֵי] צִבּוּרֵי זֵיתִים וַחֲרוּבִים שִׁכְחָה, שְׁלֹשָׁה אֵינָן שִׁכְחָה. שְׁנֵי גַּרְגֵּרִים פֶּרֶט, שְׁלֹשָׁה אֵינָן פֶּרֶט. בַּשָּׂדֶה, פְּרָט לִטְמוּנִין, דִּבְרֵי רַבִּי יְהוּדָה. וַחֲכָמִים אוֹמְרִים, בַּשָּׂדֶה לְרַבּוֹת אֶת הַטְּמוּנִין. בַּשָּׂדֶה לְרַבּוֹת אֶת הַקָּמָה, שֶׁהָיָה בַּדִּין וּמָה עֹמֶר שֶׁהוּרַע כֹּחַ עָנִי בּוֹ יֵשׁ לוֹ שִׁכְחָה, קָמָה שֶׁיָּפֶה כֹּחַ עָנִי בָּהּ אֵינוֹ דִּין שֶׁיֵּשׁ לוֹ שִׁכְחָה, לֹא אִם אָמַרְתָּ בְּעֹמֶר שֶׁאֵינוֹ מַצִיל לֹא אֶת הָעֹמֶר וְלֹא אֶת הַקָּמָה, תֹּאמַר בַּקָּמָה שֶׁהִיא מַצֶּלֶת אֶת הָעֹמֶר וְאֶת הַקָּמָה, תַּלְמוּד לוֹמַר "בַּשָּׂדֶה" לְרַבּוֹת אֶת הַקָּמָה. לֹא תָשׁוּב לְקַחְתּוֹ, פְּרָט לְרָאשֵׁי שׁוּרוֹת, מִכָּאן אָמְרוּ, רָאשֵׁי שׁוּרוֹת הָעֹמֶר שֶׁכְּנֶגְדּוֹ יוֹכִיחַ, וְהָעֹמֶר שֶׁהֶחֱזִיקוּ בּוֹ לְהוֹלִיכוֹ לָעִיר וּשְׁכָחוֹ מוֹדִין שֶׁאֵין שִׁכְחָה.

"לֹא תָשׁוּב לְקַחְתּוֹ", כֻּלּוֹ כְּאֶחָד, וְכַמָּה יִהְיֶה בּוֹ, שִׁעֲרוּ חֲכָמִים בְּעוֹשֵׂה סָאתַיִם, מִכָּאן אָמְרוּ הָעֹמֶר שֶׁיֵּשׁ בּוֹ סָאתַיִם וּשְׁכָחוֹ אֵינוֹ שִׁכְחָה. שְׁנֵי עֳמָרִים וּבָהֶן סָאתַיִם, רַבִּי גַּמְלִיאֵל אוֹמֵר לְבַעַל הַבַּיִת, וַחֲכָמִים אוֹמְרִים, לַעֲנִיִּים. אָמַר לָהֶם רַבָּן גַּמְלִיאֵל [וְכִי מֵרָב הָעֳמָרִים יוֹפִי כֹּחוֹ שֶׁל בַּעַל הַבַּיִת אוֹ הוּרַע כֹּחוֹ, אָמְרוּ לוֹ יוֹפִי כֹּחוֹ, אָמַר לָהֶם] וּמָה אִם בִּזְמַן שֶׁהוּא עֹמֶר אֶחָד וּבוֹ סָאתַיִם וּשְׁכָחוֹ אֵינוֹ שִׁכְחָה, שְׁנֵי עֳמָרִים וּבָהֶם סָאתַיִם וְכוּ'. לֹא תָשׁוּב לְקַחְתּוֹ, מִכָּאן אָמַר רַבִּי יִשְׁמָעֵאל, שִׁבֹּלֶת שֶׁל קָצִיר וְרֹאשָׁהּ מַגִּיעַ לַקָּמָה אִם נִקְצֶרֶת עִם הַקָּמָה הֲרֵי הִיא שֶׁל בַּעַל הַבַּיִת, וְאִם לָאו הֲרֵי הִיא שֶׁל עֲנִיִּים. סָפֵק בַּעַל הַבַּיִת הַמּוֹצִיא מֵעֲנִיִּים עָלָיו הָרְאָיָה, שֶׁהַמּוֹצִיא מֵחֲבֵרוֹ עָלָיו הָרְאָיָה, וּמִנַּיִן שֶׁסָּפֵק לֶקֶט לֶקֶט, סָפֵק שִׁכְחָה שִׁכְחָה, סָפֵק פֵּאָה פֵּאָה, תַּלְמוּד לוֹמַר "לַגֵּר לַיָּתוֹם וְלָאַלְמָנָה יִהְיֶה". אָמַר רַבִּי אֶלְעָזָר בֶּן עֲזַרְיָה, מִנַּיִן לִמְאַבֵּד סֶלַע וּמְצָאוֹ עָנִי וְנִתְפַּרְנֵס בָּהּ מַעֲלֶה עָלָיו הַכָּתוּב כְּאִלּוּ זָכָה, תַּלְמוּד לוֹמַר "לַגֵּר לַיָּתוֹם וְלָאַלְמָנָה יִהְיֶה", וַהֲרֵי דְּבָרִים קַל וָחֹמֶר וּמָה מִי שֶׁלֹּא נִתְכַּוֵּן לִזְכּוֹת וְזָכָה מַעֲלֶה עָלָיו הַכָּתוּב כְּאִלּוּ זָכָה, מִי שֶׁמִּתְכַּוֵּן לִזְכּוֹת וְזָכָה עַל אַחַת כַּמָּה וְכַמָּה.

{pפסוק כp}  "כִּי תַחְבֹּט זֵיתְךָ" הָרִאשׁוֹנִים הָיוּ חוֹבְטִין זֵיתֵיהֶן וְהָיוּ נוֹהֲגִין בּוֹ עַיִן יָפָה. מִכָּאן אָמְרוּ הַזַּיִת שֶׁהוּא עוֹמֵד עַל שָׁלֹשׁ שׁוּרוֹת שֶׁל (שְׁלֹשָׁה) [שְׁנֵי] מַלְבֵנִין וּשְׁכָחוֹ אֵינָן שִׁכְחָה. "זֵיתְךָ", פְּרָט לַאֲחֵרִים. "זֵיתְךָ", פְּרָט לְהֶקְדֵּשׁ. "לֹא תְפַאֵר", לֹא תְפַאֵר לֶעָנִי, מִכָּאן אָמְרוּ מִי שֶׁאֵינוֹ מַנִּיחַ אֶת הָעֲנִיִּים לְלַקֵּט, אוֹ שֶׁמַּנִיחַ אֶת הָאֶחָד וְהָאֶחָד לֹא, אוֹ שֶׁמְּסַיֵּעַ לְאֶחָד מֵהֶן, הֲרֵי זֶה גּוֹזֵל אֶת הָעֲנִיִּים, וְעַל זֶה נֶאֱמַר  "אַל תַּסֵּג גְּבוּל עוֹלָם". "אַחֲרֶיךָ", מְלַמֵּד שֶׁיֵּשׁ לוֹ שִׁכְחָה.

"אַחֲרֶיךָ" מְלַמֵּד שֶׁיֵּשׁ לוֹ פֵּאָה. "לַגֵּר לַיָּתוֹם", נֶאֱמַר כָּאן גֵּר יָתוֹם. וְנֶאֱמַר לְהַלָּן גֵּר יָתוֹם, מַה גֵּר וְיָתוֹם הָאָמוּר לְהַלָּן בְּעוֹשֵׂה סָאתַיִם, אַף גֵּר וְיָתוֹם הָאָמוּר כָּאן בְּעוֹשֵׂה סָאתַיִם.

{pפסוק כאp}  "כִּי תִבְצֹר כַּרְמְךָ", מִכָּאן הָיָה רַבִּי אֱלִיעֶזֶר אוֹמֵר, כֶּרֶם שֶׁכֻּלוֹ עוֹלֵלוֹת לְבַעַל הַבַּיִת. רַבִּי עֲקִיבָא אָמַר, לַעֲנִיִּים. לֹא תְּעוֹלֵל, אֵיזֶהוּ עוֹלֵלוֹת, כָּל שֶׁאֵין לוֹ לֹא כָּתֵף וְלֹא נָטֵף. יֵשׁ לוֹ כָּתֵף וְאֵין לוֹ נָטֵף, נָטֵף וְאֵין לוֹ כָּתֵף הֲרֵי הוּא שֶׁל בַּעַל הַבַּיִת, וְאִם לַאו הֲרֵי הֵן שֶׁל עֲנִיִּים. אַחֲרֶיךָ, מְלַמֵּד שֶׁיֵּשׁ לוֹ שִׁכְחָה. [אַחֲרֶיךָ], מְלַמֵּד שֶׁיֵּשׁ לוֹ פֵּאָה, מִכָּאן אָמְרוּ אֵיזֶהוּ הִיא שִׁכְחָה, בְּעָרִיס כָּל שֶׁאֵינוֹ יָכוֹל לִפְשֹׁט יָדוֹ וְלִטְּלָהּ. וּבְרָגְלִיּוֹת, מִשֶּׁיַּעֲבֹר הֵימֶנָּה. לַגֵּר לַיָּתוֹם, נֶאֱמַר כָּאן גֵּר וְיָתוֹם וְנֶאֱמַר לְהַלָּן גֵּר וְיָתוֹם מַה גֵּר וְיָתוֹם הָאָמוּר לְהַלָּן בְּעוֹשֵׂה סָאתַיִם, אַף גֵּר וְיָתוֹם הָאָמוּר כָּאן בְּעוֹשֵׂה סָאתַיִם.

~ פרק כה

{pפסוק א-גp}  "כִּי יִהְיֶה רִיב בֵּין אֲנָשִׁים", אֵין שָׁלוֹם יוֹצֵא מִתּוֹךְ מְרִיבָה. וְכֵן הוּא אוֹמֵר (בראשית יג, ז) "וַיְהִי רִיב בֵּין רֹעֵי מִקְנֵה אַבְרָם" וְגוֹ', מִי גָּרַם לְלוֹט לִפְרֹשׁ מֵאוֹתוֹ צַדִּיק הֱוֵי אוֹמֵר זוֹ מְרִיבָה. (לעיל יט, יז) "וְעָמְדוּ שְׁנֵי הָאֲנָשִׁים אֲשֶׁר לָהֶם הָרִיב", מִי גָּרַם לָזֶה לִלְקוֹת הֱוֵי אוֹמֵר זוֹ מְרִיבָה. בֵּין אֲנָשִׁים, אֵין לִי אֶלָּא אֲנָשִׁים, אִישׁ עִם אִשָּׁה וְאִשָּׁה עִם אִישׁ שְׁתֵּי נָשִׁים זוֹ עִם זוֹ מִנַּיִן, תַּלְמוּד לוֹמַר "וְנִגְּשׁוּ אֶל הַמִּשְׁפָּט". וּשְׁפָטוּם, בְּעַל כָּרְחָם. וְהִצְדִּיקוּ וְגוֹ' יָכוֹל כָּל מַרְשִׁיעִין לוֹקִין, תַּלְמוּד לוֹמַר "וְהָיָה אִם בִּן הַכּוֹת הָרָשָׁע", פְּעָמִים לוֹקֶה פְּעָמִים אֵינוֹ לוֹקֶה. וַעֲדַיִן אֵינִי יוֹדֵעַ (אֵלּוּ) [אֵיזוֹ] הֵן הַלּוֹקִין, תַּלְמוּד לוֹמַר  לֹא תַחְסֹם שׁוֹר בְּדִישׁוֹ מַה חֲסִימָה מְיֻחֶדֶת מִצְוַת לֹא תַעֲשֶׂה וַהֲרֵי הוּא לוֹקֶה, אַף כָּל שֶׁהוּא מִצְוַת לֹא תַעֲשֶׂה לוֹקֶה. אוֹ כָּל מִצְוַת לֹא תַעֲשֶׂה שֵׁיֵּשׁ בָּהּ קוּם עֲשֵׂה יְהֵא לוֹקֶה, תַּלְמוּד לוֹמַר "לֹא תַחְסֹם שׁוֹר", מַה חֲסִימַת שׁוֹר מְיֻחֶדֶת שֶׁאֵין בָּהּ קוּם עֲשֵׂה הֲרֵי הוּא לוֹקֶה, אַף כָּל מִצְוַת לֹא תַעֲשֶׂה שֶׁאֵין בָּהּ קוּם עֲשֵׂה הֲרֵי הוּא לוֹקֶה. רַבִּי שִׁמְעוֹן אוֹמֵר, וְהִצְדִּיקוּ אֶת הַצַּדִּיק (וְהִרְשִׁיעוּ אֶת הָרָשָׁע). צַדְּקֵהוּ כְּדֵי שֶׁלֹּא יִלְקֶה.

מַכּוֹת בִּשְׁלֹשָׁה מִנָהַנֵּי מִלֵּי אָמַר רַב הוּנָא, דְּאָמַר קְרָא וּשְׁפָטוּם שְׁנַיִם, וְאֵין בֵּית דִּין שָׁקוּל מוֹסִיפִין עֲלֵיהֶם עוֹד אֶחָד הֲרֵי כָּאן שְׁלֹשָׁה, אֶלָּא מֵעַתָּה וְהִצְדִּיקוּ שְׁנַיִם, וְהִרְשִׁיעוּ שְׁנַיִם, הֲרֵי כָּאן שִׁבְעָה, הַהוּא מִיבָּעֵי לֵיהּ כִּדְעוּלָא, דְּאָמַר עוּלָא, רֶמֶז לְעֵדִים זוֹמְמִין מִן הַתּוֹרָה מִנַּיִן, מִנַּיִן וְהָא כְּתִיב (לעיל יט, יט) "וַעֲשִיתֶם לוֹ כַּאֲשֶׁר זָמַם", אֶלָּא רֶמֶז לְעֵדִים זוֹמְמִין שֶׁלּוֹקִין (מִן הַתּוֹרָה) מִנַּיִן, דִּכְתִיב "וְהִצְדִּיקוּ אֶת הַצַּדִּיק", וְגוֹ' וְהָיָה אִם בִּן הַכּוֹת הָרָשָׁע, מִשּׁוּם דְּהִצְדִּיקוּ אֶת הַצַּדִּיק וְהִרְשִׁיעוּ אֶת הָרָשָׁע. וְהָיָה אִם בִּן הַכּוֹת הָרָשָׁע, אֶלָּא עֵדִים שֶׁהִרְשִׁיעוּ אֶת הַצַּדִּיק (וְהִצְדִּיקוּ אֶת הָרָשָׁע) וְאָתוּ עֵדִים אַחְרִינִי וְהִצְדִּיקוּ אֶת הַצַּדִּיק דְּמֵעִקָּרָא וְשָׁוִינְהוּ לְהַנָּךְ רְשָׁעִים וְהָיָה אִם בִּן הַכּוֹת הָרָשָׁע, וְתֵיפוּק לֵיהּ מִשּׁוּם (שמות כ, יג) "לֹא תַעֲנֶה", מִשּׁוּם דְּהֲוִי לָאו שֶׁאֵין בּוֹ מַעֲשֶׂה וְאֵין לוֹקִין עָלָיו. מִשּׁוּם רַבִּי יִשְׁמָעֵאל אָמְרוּ, בְּעֶשְׂרִים וּשְׁלֹשָׁה. מַאי טַעְמָא דְּרַבִּי יִשְׁמָעֵאל, אָמַר אַבַּיֵי אָתְיָא רָשָׁע רָשָׁע מֵחַיָּבֵי מִיתוֹת, כְּתִיב הָכָא וְהָיָה אִם בִּן הַכּוֹת הָרָשָׁע וּכְתִיב הָתָם (במדבר לה, לא) "אֲשֶׁר הוּא רָשָׁע לָמוּת", מַה לְהַלָּן בְּעֶשְׂרִים וּשְׁלֹשָׁה אַף כָּאן בְּעֶשְׂרִים וּשְׁלֹשָׁה. רָבָא אָמַר מַלְקוּת בִּמְקוֹם מִיתָה עוֹמֶדֶת. אָמַר לֵיהּ רַב אַחָא בְּרֵיהּ דְּרָבָא לְרַב אָשֵׁי, אִי הָכִי אוּמְדְּנָא לָמָּה לִי, לִמַחְיֵיה וְאִי מָאִית לֵימוּת אָמַר לֵיהּ אָמַר קְרָא וְנִקְלָה אָחִיךָ לְעֵינֶיךָ, בְּעִדָּנָא דְּכִי מָחִית אַגַּבָּא דְּחִיָיא קָא מָחִית. אֶלָּא הָא דְּתַנְיָא אֲמָדוּהוּ לְקַבֵּל עֶשְׂרִים אֵין (אוֹמְדִין) [מַכִּין אוֹתוֹ] אֶלָּא מַכּוֹת הָרְאוּיוֹת לְהִשְׁתַּלֵּשׁ, וְכַמָּה הֵן תְּמָנֵי סְרֵי, לְמַחְיֵיה עֶשְׂרִים וְחָדָא וְכִי מַיִית בְּהָךְ חֲדָא לִימוּת, דְּהָא כִּי מָחֵי אַגַּבָּא דְּחִיָיא קָא מָחִי אָמַר קְרָא וְנִקְלָה אָחִיךָ לְעֵינֶיךָ אַחַר שֶׁלָּקָה אָחִיךָ בָּעִינָן וְלֵיכָּא.

מְשַׁלְּשִׁין בְּמָמוֹן, וְאֵין מְשַׁלְּשִׁין בְּמַכּוֹת, כֵּיצַד הֱעִידוּהוּ שֶׁחַיָּב לַחֲבֵרוֹ מָאתַיִם זוּז וְנִמְצְאוּ זוֹמְמִין מְשַׁלְּשִׁין בֵּינֵיהֶן, הֱעִידוּהוּ שֶׁהוּא חַיָּב מַלְקוּת וְנִמְצְאוּ זוֹמְמִין כָּל אֶחָד וְאֶחָד לוֹקֶה אַרְבָּעִים, מִנָהַנֵּי מִלֵּי אָמַר אַבַּיֵי נֶאֱמַר רָשָׁע בְּחַיָּבֵי מַלְקוּת, וְנֶאֱמַר רָשָׁע בְּחַיָּבֵי מִיתוֹת בֵּית דִּין, מַה לְהַלָן אֵין מִיתָה לַחֲצָאִין, אַף כָּאן אֵין מַלְקוּת לַחֲצָאִין, רָבָא אָמַר, בָּעִינָן  "כַּאֲשֶׁר זָמַם לַעֲשׂוֹת לְאָחִיו" וְלֵיכָּא. אִי הָכִי מָמוֹן נַמִּי, מָמוֹן מִצְטָרֵף, מַלְקוּת לֹא מִצְטָרֵף.

כֵּיצַד מַלְקִין אוֹתוֹ, כּוֹפֵת שְׁתֵּי יָדָיו עַל הָעַמּוּד אֵילָךְ וְאֵילָךְ, וְחַזַּן הַכְּנֶסֶת אוֹחֵז בִּבְגָדָיו אִם נִקְרְעוּ נִקְרְעוּ וְאִם נִפְרְמוּ נִפְרְמוּ, עַד שֶׁהוּא מְגַלֶּה אֶת לִבּוֹ, וְהָאֶבֶן נְתוּנָה מֵאַחֲרָיו, וְחַזַּן הַכְּנֶסֶת עוֹמֵד עָלָיו וּרְצוּעָה שֶׁל עֵגֶל בְּיָדוֹ, כְּפוּלָה אֶחָד לִשְׁנַיִם וּשְׁנַיִם (לְאָרְכּוֹ) [לְאַרְבָּעָה], וּשְׁתֵּי רְצוּעוֹת שֶׁל חֲמוֹר עוֹלוֹת וְיוֹרְדוֹת בָּהּ, יָדָּהּ טֶפַח [וּרְחָבָה טֶפַח, וְרֹאשָׁהּ] מַגַּעַת עַל פִּי כְּרֵסוֹ, וּמַכֶּה אוֹתוֹ שְׁלִישׁ מִלְּפָנָיו וּשְׁתֵּי יָדוֹת מֵאַחֲרָיו, וְאֵינוֹ מַכֶּה אוֹתוֹ לֹא עוֹמֵד וְלֹא יוֹשֵׁב אֶלָּא מֻטֶּה, וְהַמַּכֶּה מַכֶּה בְּיָדוֹ אַחַת וּבְכָל כֹּחוֹ, וְהַקּוֹרֵא קוֹרֵא (להלן כח, נח-נט) "אִם לֹא תִשְׁמֹר לַעֲשׂוֹת וְגוֹ' וְהִפְלָא ה' אֶת מַכֹּתְךָ", וְחוֹזֵר לִתְחִלַּת הַמִּקְרָא.

אִם מֵת תַּחַת יָדוֹ פָּטוּר, הוֹסִיף לוֹ רְצוּעָה אַחַת וּמֵת הֲרֵי זֶה גּוֹלֶה עַל יָדוֹ, נִתְקַלְקֵל בֵּין בִּרְעִי בֵּין בְּמַיִם פָּטוּר. רַבִּי יְהוּדָה אוֹמֵר, הָאִישׁ בִּרְעִי, וְהָאִשָּׁה בְּמַיִם. אָמַר רַב שֵׁשֶׁת מִשּׁוּם רַבִּי אֱלִיעֶזֶר בֶּן עֲזַרְיָה, מִנַּיִן לִרְצוּעָה שֶׁהִיא שֶׁל עֵגֶל, דִּכְתִיב "אַרְבָּעִים יַכֶּנּוּ" וּסְמִיךָ לֵיהּ  "לֹא תַחְסֹם שׁוֹר". וּשְׁתֵּי רְצוּעוֹת עוֹלוֹת וְיוֹרְדוֹת בּוֹ, תַּנָּא שֶׁל חֲמוֹר כִּדְדָרִישׁ הַהוּא גְּלִילָאָה עָלֵיהּ דְּרַב חִסְדָּא, (ישעי' א, ג) "יָדַע שׁוֹר קֹנֵהוּ" וְגוֹ' אָמַר הַקָּדוֹשׁ בָּרוּךְ הוּא יָבוֹא מִי שֶׁמַּכִּיר אֵבוּס בְּעָלָיו וְיִפָּרַע מִמִּי שֶׁאֵינוֹ מַכִּיר אֵבוּס בְּעָלָיו. מַלְקִין אוֹתוֹ שְׁלִישׁ מִלְּפָנָיו, דְּאָמַר קְרָא וְהִפִּילוֹ הַשֹּׁפֵט וְהִכָּהוּ לְפָנָיו כְּדֵי רִשְׁעָתוֹ, רִשְׁעָה אַחַת מִלְּפָנָיו וּשְׁתֵּי רִשְׁעָיוֹת מֵאֲחוֹרָיו. מִנַּיִן לִרְצוּעָה שֶׁהִיא מֻכְפֶּלֶת, דִּכְתִיב "וְהִפִּילוֹ". הַאי מִיבָּעֵי לֵיהּ לְגוּפֵיה, אִם כֵּן לִיכְתוֹב קְרָא 'יַטֶּהוּ', מַאי "וְהִפִּילוֹ" שְׁמַע מִינֵהּ תַּרְתֵּי. תָּנוּ רַבָּנָן כְּשֶׁהוּא מַגְבִּיהַּ מַגְבִּיהַּ בִּשְׁתֵּי יָדָיו דְּמִידַלְיָא טוּבָא. וּכְשֶׁהוּא מַכֶּה מַכֶּה בְּיָדוֹ אַחַת דְּאָתְיָא מֵרַזְיָא.

תָּנוּ רַבָּנָן, אֵין מַעֲמִידִין חַזָּנִין אֶלָא חַסְרֵי כֹּחַ וִיַתִּירֵי מַדָּע, רַבִּי יְהוּדָה אוֹמֵר אֲפִלּוּ יַתִּירֵי כֹּחַ וְחַסְרֵי מַדָּע, אָמַר רָבָא, כְּוָותֵיהּ דְּרַב יהוּדָה מִסְתַּבְּרָא, דִּכְתִיב "לֹא יֹסִיף פֶּן יֹסִיף", אִי אָמַרְתָּ בִּשְׁלָמָא חַסְרֵי מַדָּע הַיְנוּ דְּאִיצְטְרִיךְ לְאַזְהוּרֵי, [אֶלָּא אִי אָמַרְתָּ יַתִּירֵי מַדָּע מִי צָרִיךְ לְאַזְהוּרֵי,] וְרַבָּנַן אֵין מְזָרְזִין אֶלָּא לִמְזֹרָזִין. תָּנוּ רַבָּנָן, גָּדוֹל שֶׁבַּדַּיָּנִין קוֹרֵא, וְהַשֵּׁנִי מוֹנֶה, וְהַשְּׁלִישִׁי אוֹמֵר הַכֵּהוּ, בִּזְמַן שֶׁמַּכָּה מְרֻבָּה מַאֲרִיךְ, מַכָּה מוּעֶטֶת מְקַצֵּר. וְהָאֲנָן תְּנָן חוֹזֵר לִתְחִלַּת הַמִּקְרָא, מִצְוָה לְצַמְצֵם, וְאִם לֹא צִמְצֵם חוֹזֵר לִתְחִלַּת הַמִּקְרָא.

"וְהִפִּילוֹ הַשֹּׁפֵט", מְלַמֵּד שֶׁאֵין מַלְקִין מְעֻמָּד. וְהִכָּהוּ שְׁלִישׁ מִלְּפָנָיו וּשְׁתֵּי יָדוֹת מִלַּאֲחֹרָיו. לְפָנָיו, שֶׁיְּהֵא לוֹקֶה וְעֵינָיו בּוֹ, וְלֹא שֶׁיְּהֵא לוֹקֶה וְעֵינָיו בְּדָבָר אַחֵר. יָכוֹל יְהֵא לוֹקֶה וּמֵת, תַּלְמוּד לוֹמַר "כְּדֵי רִשְׁעָתוֹ", אֵין לוֹקֶה וּמֵת. יָכוֹל יְהֵא לוֹקֶה וּמְשַׁלֵּם, תַּלְמוּד לוֹמַר "כְּדֵי רִשְׁעָתוֹ", אֵין לוֹקֶה וּמְשַׁלֵּם.

מְעִידָנוּ בְּאִישׁ פְּלוֹנִי שֶׁחַיָּב לַחֲבֵרוֹ מָאתַיִם זוּז וְנִמְצְאוּ זוֹמְמִין לוֹקִין וּמְשַׁלְּמִין. שֶׁלֹּא הַשֵּׁם הַמְּבִיאָן לִידֵי מַכּוֹת מְבִיאָן לִידֵי תַּשְׁלוּמִין, דִּבְרֵי רַבִּי מֵאִיר, וַחֲכָמִים אוֹמְרִים, כָּל הַמְשַׁלֵּם אֵינוֹ לוֹקֶה. בִּשְׁלָמָא לְרַבָּנַן כְּדֵי רִשְׁעָתוֹ כְּתִיב, מִשּׁוּם רִשְׁעָה אַחַת אַתָּה מְחַיָּבוֹ וְאִי אַתָּה מְחַיְּבוֹ מִשּׁוּם שְׁתֵּי רִשְׁעָיוֹת, אֶלָּא רַבִּי מֵאִיר מַאי טַעְמָא, אָמַר עוּלָא גָּמַר מִמּוֹצִיא שֵׁם רַע, מַה מוֹצִיא שֵׁם רַע לוֹקֶה וּמְשַׁלֵּם, אַף כָּאן לוֹקֶה וּמְשַׁלֵּם, מַה לְמוֹצִיא שֵׁם רַע שֶׁכֵּן קְנָס, סְבַר לָהּ כְּרַבִּי עֲקִיבָא, דְּאָמַר עֵדִים זוֹמְמִין קְנָסָא הוּא.

וְכַמָּה מַלְקִין אוֹתוֹ אַרְבָּעִים חָסֵר אַחַת, שֶׁנֶּאֱמַר "בְּמִסְפָּר אַרְבָּעִים" מִנְיָן שֶׁהוּא סָמוּךְ לְאַרְבָּעִים. רַבִּי יְהוּדָה אוֹמֵר, אַרְבָּעִים שְׁלֵמוֹת, וְהֵיכָן הוּא לוֹקֶה אֶת הַיְתֵירָה בֵּין כְּתֵפָיו. מַאי טַעְמָא דְּתַנָּא קַמָּא, אִי כְּתִיב אַרְבָּעִים בְּמִסְפָּר הֲוָה אֲמִינָא אַרְבָּעִים בְּמִנְיָן, הַשְׁתָּא דִּכְתִיב "בְּמִסְפָּר". אַרְבָּעִים מִנְיָן שֶׁהוּא (סוֹמֵךָ) [סוֹכֵם] אֶת אַרְבָּעִים. אָמַר רָבָא כַּמָּה טִפְּשָׁאֵי הַנֵּי אֱינָשֵׁי דְּמִקָמֵי סֵפֶר תּוֹרָה קָיְימֵי וּמִקָּמֵי גַּבְרָא רַבָּה לָא קָיְימֵי, הַתּוֹרָה אָמְרָה אַרְבָּעִים יַכֶּנּוּ וְאָתוּ רַבָּנַן וּבָּצְרוּ לְהוֹ חָדָא. בֵּין כְּתֵפָיו, מַאי קְרָאָה (זכריה יג, ו) "מָה הַמַּכוֹת הָאֵלֶּה בֵּין יָדֶיךָ" וְגוֹ'. רַבָּנַן הַהוּא בְּתִינוֹקוֹת שֶׁל בֵּית רַבָּן כְּתִיב.

"מַכָּה רַבָּה" אֵין לִי אֶלָּא מַכָּה רַבָּה, מַכָּה מוּעֶטֶת מִנַּיִן, תַּלְמוּד לוֹמַר "לֹא יֹסִיף", אִם כֵּן מַה תַּלְמוּד לוֹמַר "מַכָּה רַבָּה", לִמֵּד עַל הָרִאשׁוֹנוֹת שֶׁהֵן מַכָּה רַבָּה. אָמַר שְׁמוּאֵל, כְּפָתוּהוּ וְרָץ מִבֵּית דִּין פָּטוּר, מַאי טַעְמָא וְנִקְלָה וְהָא נִקְלָה. תָּנוּ רַבָּנָן אֲמָדוּהוּ לִכְשֶׁיִּלְקֶה קָלֶה, אֵין מַלְקִין אוֹתוֹ לִכְשֶׁיֵּצֵא מִבֵּית דִּין קָלֶה מַלְקִין אוֹתוֹ. וְלֹא עוֹד אֶלָּא אֲפִלּוּ קָלֶה בִּתְחִלָּה מַלְקִין אוֹתוֹ, שֶׁנֶּאֱמַר "וְהִכָּהוּ וְנִקְלָה", וְלֹא שֶׁנִּקְלָה כְּבָר בְּבֵית דִּין.

אֲמָדוּהוּ לְקַבֵּל אַרְבָּעִים וְלָקָה מִקְצָתָן וְאָמְדוּ שֶׁאֵינוֹ יָכוֹל לְקַבֵּל אַרְבָּעִים פָּטוּר, שֶׁנֶּאֱמַר "וְנִקְלָה אָחִיךָ לְעֵינֶיךָ".

כָּל חַיָּבֵי כְּרִיתוּת שֶׁלָּקוּ נִפְטְרוּ מִדֵי כְּרִיתָתָן, שֶׁנֶּאֱמַר "וְנִקְלָה אָחִיךָ" כֵּיוָן שֶׁלָּקָה הֲרֵי הוּא כְּאָחִיךָ, דִּבְרֵי רַבִּי חֲנַנְיָא בֶּן גַּמְלִיאֵל. וְאָמַר רַבִּי חֲנַנְיָא בֶּן גַּמְלִיאֵל וּמָה הָעוֹבֵר עֲבֵירָה אַחַת נַפְשׁוֹ נִטֶּלֶת לוֹ, הָעוֹשֶׂה מִצְוָה אַחַת עַל אַחַת כַּמָּה וְכַמָּה שֶׁתִּנָּתֵן לוֹ נַפְשׁוֹ. רַבִּי (שְׁמוּאֵל) [שִׁמְעוֹן] אוֹמֵר מִמְּקוֹמוֹ הוּא לָמֵד, שֶׁנֶּאֱמַר  "וְנִכְרְתוּ הַנְּפָשׁוֹת הָעֹשׂת" וְגוֹ'. וְאוֹמֵר (שם, ה) "אֲשֶׁר יַעֲשֶׂה אֹתָם הָאָדָם וָחַי בָּהֶם", הָא כָּל הַיּוֹשֵׁב וְאֵינוֹ עוֹבֵר עֲבֵירָה נוֹתְנִין לוֹ שָׂכָר כְּעוֹשֶׂה מִצְוָה. רַבִּי שׁמְעוֹן בְּרַבִּי אוֹמֵר, הֲרֵי הוּא אוֹמֵר (לעיל יב, כג) "רַק חֲזַק לְבִלְתִּי אָכוֹל הַדָּם" וְגוֹ', וּמָה אִם הַדָּם שֶׁנַּפְשׁוֹ שֶׁל אָדָם קָצָה מִמֶּנּוּ הַפּוֹרֵשׁ מִמֶּנּוּ מְקַבֵּל שָׂכָר, גָּזֵל וַעֲרָיוֹת שֶׁנַּפְשׁוֹ שֶׁל אָדָם מִתְאַוָּה לָהֶם וּמְחַמַּדְתָּן הַפּוֹרֵשׁ מִמֶּנּוּ עַל אַחַת כַּמָּה וְכַמָּה שֶׁיִּזְכֶּה לוֹ וּלְדוֹרוֹתָיו וּלְדוֹרוֹת דּוֹרוֹתָיו עַד סוֹף כָּל הַדּוֹרוֹת.

{rרמז תתקלחr}  "אַרְבָּעִים יַכֶּנּוּ", וְלֹא עַל הַקַּרְקַע. "יַכֶּנּוּ", וְלֹא עַל כְּסוּתוֹ. "יַכֶּנוּ" אֵין מַלְקִין שְׁנַיִם כְּאֶחָד. "לֹא יֹסִיף" אִם הָיָה מוֹסִיף עוֹבֵר עַל לֹא תַעֲשֶׂה, אֵין לִי אֶלָּא בִּזְמַן שֶׁמּוֹסִיפִין עַל מִנְיָן, עַל כָּל אֹמֶד וְאֹמֶד שֶׁאֲמָדוּהוּ בֵּית דִּין מִנַּיִן, תַּלְמוּד לוֹמַר "לֹא יֹסִיף" מִכָּל מָקוֹם. "מַכָּה רַבָּה", אֵין לִי אֶלָּא מַכָּה רַבָּה, מַכָּה מוּעֶטֶת מִנַּיִן, תַּלְמוּד לוֹמַר "עַל אֵלֶּה". אִם כֵּן לָמָּה נֶאֱמַר "מַכָּה רַבָּה" מְלַמֵּד שֶׁאֵין הָרִאשׁוֹנָה מַכָּה רַבָּה. רַבִּי [יְהוּדָה] אוֹמֵר הֲרֵי הוּא אוֹמֵר (תהלים טו, א-ה) "ה' מִי יָגוּר בְּאָהָלֶךָ, הֹלֵךְ תָּמִים וּפֹעֵל צֶדֶק, וְלֹא רָגַל עַל לְשֹׁנוֹ, נִבְזֶה בְּעֵינָיו נִמְאָס, כַּסְפּוֹ לֹא נָתַן בְּנֶשֶׁךְ", וּבְמָקוֹם אַחֵר הוּא אוֹמֵר  "וְאִישׁ כִּי יִהְיֶה צַדִּיק וְעֹשֶׂה מִשְׁפָּט וּצְדָקָה". וּבְסוֹף הָעִנְיָן הוּא אוֹמֵר (שם, ט) "חָיֹּה יִחְיֶה", וְכִי מֶה עָשָׂה זֶה אֶלָּא כָּל הַיּוֹשֵׁב וְלֹא עָבַר עֲבֵירָה נוֹתְנִין לוֹ שָׂכָר כְּעוֹשֶׂה מִצְוָה.

{pפסוק דp}  "לֹא תַחְסֹם", (כָּתוּב לְעֵיל בְּפָּסוּק  "כִּי תָבֹא בְּכֶרֶם רֵעֶךָ").

תָּנוּ רַבָּנָן "דַּיִשׁ" מַה דַּיִשׁ מְיֻחָד שֶׁגִּדּוּלֵי קַרְקַע וּפוֹעֵל אוֹכֵל בּוֹ אַף כָּל וְכוּ', יָצָא הַחוֹלֵב וְהַמְגַבֵּן וְהַמְחַבֵּץ הוֹאִיל וְאֵין גִּדּוּלֵי קַרְקַע אֵין פּוֹעֵל אוֹכֵל בּוֹ. הַאי מִ(לעיל כג, כה)"בְּכֶרֶם" נָפְקָא, סָלְקָא דַעְתָּךְ אֲמִינָא הוֹאִיל וּכְתִיב (שם, כו) "קָמַת" לְרַבּוֹת כָּל בַּעַל קָמָה לְרַבּוֹת נַמִּי דָּבָר שֶׁאֵין גִּדּוּלוֹ מִן הָאָרֶץ קָא מַשְׁמַע לָן. תַּנְיָא אִידָךְ דַּישׁ מַה דַּישׁ מְיֻחָד שֶׁבִּשְׁעַת גְּמַר מְלָאכָה פּוֹעֵל אוֹכֵל בּוֹ אַף כָּל וְכוּ', יָצָא הַמְנַכֵּשׁ בִּבְצָלִים וּבְשׁוּמִים הוֹאִיל וְאֵין גְּמַר מְלָאכָה אֵין פּוֹעֵל אוֹכֵל בָּהֶן. הַאי  מִ"וְאֶל כֶּלְיְךָ לֹא תִתֵּן" נָפְקָא, לָא צְרִיכָא אַף עַל גַב דְּקָא מִשַׁלֵּף קְטִינֵי מִבֵּינֵי אֲלִימֵי. תַּנְיָא אִידָךְ דַּיִשׁ מַה דַּיִשׁ מְיֻחָד דָּבָר שֶׁלֹּא נִגְמְרָה מְלַאכְתּוֹ לְמַעֲשֵׂר וּלְחַלָּה פּוֹעֵל אוֹכֵל בּוֹ אַף כָּל וְכוּ', יָצָא הַבּוֹדֵל בִּתְמָרִים וּבִגְרוֹגָרוֹת אֵין פּוֹעֵל אוֹכֵל בּוֹ. וְהָתַנְיָא הַבּוֹדֵל בִּתְמָרִים פּוֹעֵל אוֹכֵל בּוֹ, כִּי תַנְיָא הַהִיא בְּתוֹחְלָנִי.

הָיָה עוֹשֶׂה בְּיָדָיו אֲבָל לֹא בְּרַגְלָיו בְּרַגְלָיו אֲבָל לֹא בְּיָדָיו (כָּתוּב לְעֵיל).

וְהַפּוֹעֲלִים לֹא יֹאכְלוֹ מִגְּרוֹגָרוֹת הֶקְדֵּשׁ, וְכֵן פָּרָה לֹא תֹאכַל מִכַּרְשִׁינֵי הֶקְדֵּשׁ, מַאי טַעְמָא אָמַר קְרָא לֹא תַחְסֹם שׁוֹר בְּדִישׁוֹ, דִּישׁוֹ שֶׁלְּךָ וְלֹא דִּישׁוֹ שֶׁל הֶקְדֵּשׁ.

מִנַּיִן לִיבָמָה שֶׁנָּפְלָה לִפְנֵי מֻכֵּה שְׁחִין שֶׁאֵין חוֹסְמִין אוֹתָהּ, שֶׁנֶּאֱמַר "לֹא תַחְסֹם", וּסְמִיךָ לֵיהּ (להלן פסוק ה) כִּי יֵשְׁבוּ אַחִים יַחְדָּו.

{pפסוק הp}  "כִּי יֵשְׁבוּ אַחִים יַחְדָּו" שֶׁהָיְתָה לָהֶם יְשִׁיבָה אַחַת בָּעוֹלָם, פְּרָט לְאֵשֶׁת אָחִיו שֶׁלֹּא הָיָה בְּעוֹלָמוֹ, כֵּיצַד שְׁנֵי אַחִין וּמֵת אֶחָד מֵהֶן וְנוֹלַד לָהֶן אָח, וְאַחַר כָּךְ יִבֵּם הַשֵּׁנִי אֶת אֵשֶׁת אָחִיו וּמֵת, הָרִאשׁוֹנָה יוֹצְאָה מִשּׁוּם אֵשֶׁת אָחִיו שֶׁלֹּא הָיָה בְּעוֹלָמוֹ. יַחְדָּו, הַמְיֻחָדִין בְּנַחֲלָה, פְּרָט לְאָחִיו מִן הָאֵם. רַבָּה אָמַר, אָחִיו מִן הָאָב יָלְפִינָן אַחְוָה אַחְוָה מִבְּנֵי יַעֲקֹב, מַה לְהַלָן מִן הָאָב וְלֹא מִן הָאֵם, אַף כָּאן מִן הָאָב וְלֹא מִן הָאֵם. וְלֵילַף אַחְוָה אַחְוָה (מִבְּנֵי) מִלּוֹט כוּ', מִסְתַּבְּרָא מִבְּנֵי יַעֲקֹב הֲוָה לֵיהּ לְמֵילַף מִשּׁוּם דְּמוּפְנֵי, דְהֲוָה לֵיהּ לְמִיכְתַב (בראשית מב, לב) "שְׁנֵים עָשָׂר (עֲבָדֶיךָ) אֲנַחְנוּ, בְּנֵי אָבִינוּ", וְכָתַב "אַחִים" שְׁמַע מִינָהּ לְאַפְנוּיֵי, וְאִיצְטְרִיךְ לְמִיכְתַּב אַחִים וְאִיצְטְרִיךְ לְמִיכְתַּב יַחְדָּו, דְּאִי כָּתַב רַחֲמָנָא אַחִים הֲוָה אֲמִינָא לֵילַף אַחְוָה אַחְוָה מִלּוֹט, וְכִי תֵימָא לֹא מֻפְנֵי, לְאֵי אַפְנוּיֵי מֻפְנֵי מִדְּהֲוָה לֵיהּ לְמִיכְתַּב "רֵעִים" וְכָתַב "אַחִים" שְׁמַע מִינַהּ לְאַפְנוּיֵי, כָּתַב רַחֲמָנָא יַחְדָּו [הַמְיֻחָדִים בְּנַחֲלָה], וְאִי כָּתַב יַחְדָּו הֲוָה אֲמִינָא עַד דִּמְיַיחַדֵי בְּאַבָּא וּבְאִמָּא, [צְרִיכָא]. וְהָא מֵהֵיכָא תֵיתֵי יִבּוּם בְּנַחֲלָה תָּלָה רַחֲמָנָא וְנַחֲלָה מִן הָאָב וְלֹא מִן הָאֵם אִיצְטְרִיךְ סָלְקָא דַעְתָּךְ אֲמִינָא הוֹאִיל וְחִדּוּשׁ הוּא דְּקָא מִישְׁתַּרְיָא עֶרְוָה גַּבֵּיהּ אֵימָא עַד דִּמְיַחַדֵי בְּאַבָּא וּבְאִמָּא, כָּתַב רַחֲמָנָא אַחִים.

יָבָם קָטָן שֶׁבָּא עַל יְבָמָה קְטַנָּה יִגְדְּלוּ זֶה עִם זֶה. קְרִי כָּאן (להלן פסוק ז) לְהָקִים לְאָחִיו שֵׁם בְּיִשְׂרָאֵל, וְהַאי לָאו בַּר הָכֵי הוּא, אָמַר אַבַּיֵי, אָמַר קְרָא יְבָמָהּ יָבֹא עָלֶיהָ [כָּל דְּהוּ]. וְהָאָמַר רַב יְהוּדָה אָמַר רַב, כָּל יְבָמָה שֶׁאֵין אֲנִי קוֹרֵא בָּהּ בִּשְׁעַת נְפִילָה יְבָמָהּ יָבֹא עָלֶיהָ הֲרֵי הִיא כְּאֵשֶׁת אָח שֶׁיֵּשׁ לָהּ בָּנִים וַאֲסוּרָה. אָמַר קְרָא כִּי יֵשְׁבוּ אַחִים יַחְדָּו וַאֲפִלּוּ בֶּן יוֹם אֶחָד.

תִּינוֹק בֶּן יוֹם אֶחָד זוֹקֵק לְיִבּוּם דִּכְתִיב "כִּי יֵשְׁבוּ אַחִים יַחְדָּו" שֶׁהָיָה לָהֶם יְשִׁיבָה אַחַת בָּעוֹלָם. וּפוֹטֵר מִן הַיִּבּוּם, וּבֵן אֵין לוֹ אָמַר רַחֲמָנָא וְהָא אִית לֵיהּ.

שְׁלֹשָׁה אַחִין נְשׂוּאִין שָׁלֹשׁ נָשִׁים נָכְרִיּוֹת, וּמֵת אֶחָד מֵהֶן וְעָשָה בָּהּ הַשֵּׁנִי מַאֲמָר וּמֵת, הֲרֵי אֵלּוּ חוֹלְצוֹת וְלֹא מִתְיַבְּמוֹת, שֶׁנֶּאֱמַר "וּמֵת אַחַד מֵהֶם", "יְבָמָהּ יָבֹא עָלֶיהָ" שֶׁעָלֶיהָ זִקַּת יָבָם אֶחָד וְלֹא זִקַּת שְׁנֵי יְבָמִין.

מִי שֶׁיֵּשׁ לוֹ (בֵּן) [אָח] מִכָּל מָקוֹם לְאָתוּיֵי מַמְזֵר זוֹקֵק אֶת אֵשֶׁת אָחִיו לְיִבּוּם. פְּשִׁיטָא אָחִיו הוּא מַהוּ דְּתֵימָא לֵילַף אַחְוָה אַחְוָה מִבְּנֵי יַעֲקֹב, מַה לְהַלָּן כְּשֵׁרִים וְלֹא פְּסוּלִין הָכָא נַמִּי כְּשֵׁרִין וְלֹא פְּסוּלִין, קָמַשָׁמַע לָןָ. וְאֵימָא הָכֵי נַמֵּי, מִדִּלְעִנְיַן יִבּוּם מִיפְטַר פָּטוּר מִיזְקַק נַמִּי זְקוּקָה. וְאָחִיו הוּא לְכָל דָּבָר לִיָרְשׁוֹ וְלִטָּמֵא לוֹ, פְּשִׁיטָא אָחִיו הוּא, סָלְקָא דַעְתָּךְ אֲמִינָא הוֹאִיל וּכָתַב רַחֲמָנָא  "כִּי אִם לִשְׁאֵרוֹ" וְאָמַר מַר שְׁאֵרוֹ זוֹ אִשְׁתּוֹ, וּכְתִיב (שם, ד) "לֹא יִטַּמָּא בַּעַל בְּעַמָּיו", יֵשׁ בַּעַל שֶׁמִּטַּמֵא וְיֵשׁ בַּעַל שֶׁאֵינוֹ מִטַּמֵּא, הָא כֵּיצַד מִטַּמֵּא הוּא לְאִשְׁתּוֹ כְּשֵׁרָה, וְאֵינוֹ מִטַּמֵּא לְאִשְׁתּוֹ פְּסוּלָה, הָכֵי נַמֵּי מִטַּמֵּא הוּא לְאָח כָּשֵׁר, וְאֵינוֹ מִטַּמֵּא לְאָח פָּסוּל, קָא מַשְׁמַע לָן, וְאֵימָא הָכֵי נַמֵּי, הָתָם לְאַפּוּקָהּ קְיָמָא הָכָא אָחִיו הוּא. חוּץ מִן הַנּוֹלָד מִן הַשִּׁפְחָה וּמִן הַכּוּתִית, מַאי טַעְמָא, דִּכְתִיב  "הָאִשָּׁה וִילָדֶיהָ" וְגוֹ'. וְכוּתִית כְּתִיב בָּהּ (לעיל ז, ד) "כִּי יָסִיר אֶת בִּנְךָ". מִי שֶׁיֵּשׁ לוֹ בֶּן מִכָּל מָקוֹם לְאַתוּיֵי מַמְזֵר פּוֹטֵר מִן הַיִּבּוּם, דְּאָמַר קְרָא "וּבֵן אֵין לוֹ" עַיֵּן עָלָיו. וְחַיָּב עַל הַכָּאָתוֹ וְעַל קִלְלָתוֹ, קְרִי כָּאן (שמות כב, כז) "וְנָשִׂיא בְעַמְּךָ" בְּעוֹשֶּׂה מַעֲשֶׂה עַמְּךָ, כְּשֶׁעָשָׂה תְּשׁוּבָה. וְהַאי בַּר תְּשׁוּבָה הוּא, וְהָתַנְיָא  "מְעֻוָּת לֹא יוּכַל לִתְקֹן" זֶה הַבָּא עַל הָעֶרְוָה וְהוֹלִיד מִמֶּנָּה מַמְזֵר, הַשְׁתָּא מִיהָא עוֹשֶׂה מַעֲשֶׂה עַמְּךָ הוּא.

אִיתְּמַר הַחוֹלֵץ לִיבִמְתּוֹ וְנִמְצֵאת מְעֻבֶּרֶת וְהִפִּילָהּ. רַבִּי יוֹחָנָן אָמַר, אֵין צְרִיכָה חֲלִיצָה מִן הָאַחִין. וְרֵישׁ לָקִישׁ אָמַר, צְרִיכָה חֲלִיצָה מִן הָאַחִין, בְּמַאי קָמִיפְלָגֵי, אִיבָּעִית אֵימָא סְבָרָה וְאִיבָּעִית אֵימָא קְרָא. אִיבָּעִית אֵימָא סְבָרָא, רַבִּי יוֹחָנָן סָבַר, אִם יָבוֹא אֵלִיָּהוּ וְיֹאֹמַר דְּהַאי דְּאִיעַבְּרָה אַפּוּלֵי מַפְּלָה מִי לָאו בַּת חֲלִיצָה וְיִבּוּם הִיא, הַשְׁתָּא נַמִּי תִּיגְלֵי מִלְּתָא לְמַפְרֵעַ, וְרֵישׁ לָקִישׁ סָבַר תִּיגְלֵי מִלְּתָא לְמַפְרֵעַ לָא אָמְרִינָן. אִיבָּעִית אֵימָא קְרָא, רַבִּי יוֹחָנָן סָבַר וּבֵן אֵין לוֹ אָמַר רַחֲמָנָא וְהָא לֵית לֵיהּ. וְרֵישׁ לָקִישׁ סְבַר וּבֵן אֵין לוֹ עַיֵּן עָלָיו.

בֵּית שַׁמַּאי מַתִּירִין אֶת הַצָּרוֹת לְאַחִין, וּבֵית הִלֵּל אוֹסְרִין, מַאי טַעְמָא דְּבֵית שַׁמַּאי, אָמַר קְרָא לֹא תִהְיֶה אֵשֶׁת הַמֵּת הַחוּצָה לְאִישׁ זָר, חוּצָה מִכְּלָל דְּאִיכָּא פְּנִימִית וְאָמַר רַחֲמָנָא לֹא תִהְיֶה חוּצָה הָא גַּוָאִי תְהֵא. וּבֵית הִלֵּל הַאי לֹא תִהְיֶה מִיבָּעֵי לֵיהּ לְכִדְרַב יְהוּדָה אָמַר רַב, דְּאָמַר, מִנַּיִן שֶׁאֵין קִדּוּשִׁין תּוֹפְסִין בִּיבָמָה, שֶׁנֶּאֱמַר "לֹא תִהְיֶה" לֹא תְּהֵא בָּה הֲוָיָה לְזָר. וּבֵית שַׁמַּאי, מִי כְּתִיב לַחוּץ הַחוּצָה כְּתִיב, וּבֵית הִלֵּל, כֵּיוָן דִּכְתִיב "הַחוּצָה" כְּמָאן דְּכָתַב לַחוּץ דָּמֵי, דְּתַנְיָא (רַב) (נַחְמָן) [נְחֶמְיָה] אוֹמֵר, כָּל תֵּיבָה שֶׁצְּרִיכָה לָמֶ"ד בִּתְחִלָּתָהּ הִטִּיל לָהּ הַכָּתוּב הֵ"א בְּסוֹפָהּ, כְּגוֹן (שמות טו, כז) "אֵילִמָה", (ש"ב יז, כד) "מַחֲנַיְמָה", (בראשית יב, י) "מִצְרַיְמָה". וּבֵית שַׁמַּאי נָפְקָא לְהוּ מִלְּאִישׁ זָר. וּבֵית הִלֵּל, אֵין הָכֵי נַמֵּי. וְחוּצָה לָמָּה לִי, לְרַבּוֹת הָאֲרוּסָה. וְאִידָךְ, מִחוּצָה הַחוּצָה, וְאִידָךְ חוּצָה הַחוּצָה לָא דָּרִישׁ.

אָמַר אַבָּיֵי, הַכֹּל מוֹדִים בְּבָא עַל הַנִּדָּה וְעַל הַסּוֹטָה שֶׁאֵין הַוָּלָד מַמְזֵר. נִדָּה, דְּהָא תָּפְסֵי בָּהּ קִּדּוּשִׁין, שֶׁנֶּאֱמַר  "וּתְהִי נִדָּתָהּ עָלָיו". סוֹטָה נַמִּי תָּפְסֵי בָּהּ קִדּוּשִׁין. תַּנְיָא נַמִּי הָכִי הַכֹּל מוֹדִים בְּבָא עַל הַנִּדָּה, וְעַל הַסּוֹטָה, וְעַל שׁוֹמֶרֶת יָבָם, שֶׁאֵין הַוָּלָד מַמְזֵר. וְאַבָּיֵי, שׁוֹמֶרֶת יָבָם מִסַּפְקָא לֵיהּ אִי כְּרַב אִי כִּשְׁמוּאֵל.

אָמַר רַב יְהוּדָה אָמַר רַב, מִנַּיִן לִיבָמָה שֶׁאֵין תּוֹפְסִין בָּהּ קִדּוּשִׁין, שֶׁנֶּאֱמַר "לֹא תִהְיֶה אֵשֶׁת הַמֵּת הַחוּצָה לְאִישׁ זָר" לֹא תְּהֵא בָהּ הֲוָיָה לְזָר. וּשְׁמוּאֵל אָמַר בַּעֲנִיּוֹתֵנוּ צְרִיכָה גֵּט. מִסַּפְּקָא לֵיהּ לִשְׁמוּאֵל הַאי לֹא תִּהְיֶה אֵשֶׁת הַמֵּת אִי לְלָאו הוּא דְּאָתָא, אוֹ דְּלָא תָּפְסֵי בָּהּ קִדּוּשִׁין הוּא דְּאָתָא, וְהִלְכְתָא כְּוָתֵיהּ דִּשְׁמוּאֵל.

"יְבָמָהּ יָבֹא עָלֶיהָ" (כָּתוּב בְּפָּסוּק (ויקרא) "וְאִשָׁהּ אֶל אַחוֹתָה לֹא תִקַח" בֶּרֶמֶז תקצ"ד. וּבֶרֶמֶז תפ"ה.).

תַּנְיָא אַבָּא שָׁאוּל אוֹמֵר, הַכּוֹנֵס אֶת יְבִמְתּוֹ לְשֵׁם נוֹי, [לְשֵׁם אִישׁוּת], וּלְשֵׁם דָּבָר אַחֵר, כְּאִלּוּ פּוֹגֵעַ בְּעֶרְוָה, וְקָרוֹב בְּעֵינַי לִהְיוֹת הַוָּלָד מַמְזֵר. וַחֲכָמִים אוֹמְרִים יְבָמָהּ יָבֹא עָלֶיהָ מִכָּל מָקוֹם. תְּנַן הָתָם, מִצְוַת יִבּוּם קוֹדֶמֶת לְמִצְוַת חֲלִיצָה, בָּרִאשׁוֹנָה שֶׁהָיוּ מִתְכַּוְּנִין לְשֵׁם מִצְוָה, עַכְשָׁיו שֶׁאֵין מִתְכַּוְּנִין לְשֵׁם מִצְוָה אָמְרוּ מִצְוַת חֲלִיצָה קוֹדֶמֶת לְמִצְוַת יִבּוּם, אָמַר רַב וְאֵין כּוֹפִין אוֹתוֹ, כִּי הֲוֵי אֲתָא לְקָמֵיהּ דְּרַב אָמַר לְהוּ אִי נִיחָא לְךָ יַבֵּם אִי נִיחָא לְךָ חֲלֹץ בְּדִידָךְ תָלָא רַחֲמָנָא. דִּכְתִיב  וְאִם לֹא יַחְפֹּץ הָאִישׁ, הָא אִם חָפֵץ יְיַבֵּם.

תָּנוּ רַבָּנָן "יְבָמָהּ יָבֹא עָלֶיהָ", לְמִצְוָה. דָּבָר אַחֵר "יְבָמָהּ יָבֹא עָלֶיהָ", בֵּין בְּשׁוֹגֵג בֵּין בְּמֵזִיד בֵּין בְּאֹנֶס בֵּין בְּרָצוֹן. וְהָא אַפִיקְתֵּיה לְמִצְוָה, נַפְקָא הָא יַחְפּוֹץ יְיַבֵּם. וכִי אָתָא קְרָא בֵּין בְּשׁוֹגֵג בֵּין בְּמֵזִיד בֵּין בְּאוֹנֵס בֵּין בְּרָצוֹן. (רָבָא אָמַר) [תַּנְיָא אִידָךְ, יְבָמָהּ יָבֹא עָלֶיהָ כְּדַרְכָּהּ, וּלְקָחָהּ שֶׁלֹּא כְּדַרְכָּהּ, וְיִבֵּם]) בִּיאָה גּוֹמֶרֶת בָּהּ וְאֵין כֶּסֶף וּשְׁטָר גּוֹמְרִין בָּהּ. וְיִבְּמָהּ בְּעַל כָּרְחָהּ. אָמַר רַב יְהוּדָה אָמַר רַב, יָשֵׁן לֹא קָנָה בִּיבִמְתּוֹ, דִּאָמַר קְרָא יְבָמָהּ יָבֹא עָלֶיהָ, עַד דְּמִכַוֵּן לָהּ, וְהָתַנְיָא בֵּין עֵר בֵּין יָשֵׁן כוּ', הָכָא בְּמַאי עָסְקִינָן בְּמִתְנַמְנֵם, הֵיכֵי דָמֵי מִתְנַמְנֵם, נִים וְלֹא נִים תִּיר וְלֹא תִּיר, דְּקָרוּ לֵיהּ וְעָנֵי וְלֹא יָדַע לְאַהֲדוּרֵי סְבָרָא. נָפַל מִן הַגַּג וְנִתְקַע בָּה חַיָּב בְּאַרְבָּעָה דְּבָרִים אֲבָל לֹא בְּבֹשֶׁת, מַאי טַעְמָא (להלן פסוק יא) "וְשָׁלְחָה יָדָהּ וְהֶחֱזִיקָה בִּמְבֻשָׁיו." וְאָמַר מַר אֵינוֹ חַיָּב עַל הַבֹּשֶׁת עַד שֶׁיְּהֵא מִתְכַּוֵּן. וּבִיבִמְתּוֹ לֹא קָנָה דְּלָא מְכַוֵּן לְבִיאָה.

שׁוֹמֶרֶת יָבָם שֶׁנָּפְלָה לִפְנֵי כֹּהֵן הֶדְיוֹט וְנִתְמַנָּה כֹּהֶן גָּדוֹל לֹא יִכְנֹס. [כֹּהֵן גָּדוֹל שֶׁמֵּת אָחִיו חוֹלֵץ וְלֹא מְיַבֵּם]. קָּא פְּסִיק וְהַנֵּי לָא שְׁנָא מִן הָאֵרוּסִּין וְלָא שְׁנָא מִן הַנִּשּׂוּאִין, בִּשְׁלָמָא מִן הַנִּשּׂוּאִין אֵין עֲשֵׂה דּוֹחֶה לֹא תַעֲשֶׂה וַעֲשֵׂה, אֶלָּא מִן הָאֵרוּסִין יָבוֹא עֲשֵׂה וְיִדְחֶה לֹא תַעֲשֶׂה, גְּזֵרָה בִּיאָה רִאשׁוֹנָה אַטּוּ בִּיאָה שְׁנִיָּה.

הַיְבָמָה נִקְנֵית בְּבִיאָה, וְקוֹנֶה אֶת עַצְמָהּ בַּחֲלִיצָה, וּבְמִיתַת הַיָּבָם. בְּבִיאָה מִנָּלָן, דְּאָמַר קְרָא יְבָמָהּ יָבֹא עָלֶיהָ, וְגוֹ'. וְאֵימָא לְכֻלָּהּ מִלְּתָא כְּאִשָּׁה, לֹא סָלְקָא דַעְתָּךְ דְּתַנְיָא יָכוֹל יְהוּ כֶּסֶף וּשְׁטָר גּוֹמְרִין בָּהּ כְּדֶרֶךְ שֶׁהַבִּיאָה גּוֹמֶרֶת בָּהּ, תַּלְמוּד לוֹמַר וְיִבְּמָהּ, בִּיאָה גּוֹמֶרֶת בָּהּ וְאֵין כֶּסֶף וּשְׁטָר גּוֹמְרִין בָּהּ. וְאֵימָא וְיִבְּמָהּ דִּבְעַל כָּרְחָהּ מְיַבֵּם לָהּ, אִם כֵּן לֵימָא קְרָא וְיִבֵּם מַאי וְיִבְּמָהּ שְׁמַע מִינָהּ תַּרְתֵּי. בַּחֲלִיצָה מִנָּלָן דִּכְתִיב (להלן פסוק י) וְנִקְרָא שְׁמוֹ בְּיִשְׂרָאֵל בֵּית חֲלוּץ הַנָּעַל. כֵּיוָן שֶׁחָלַץ בָּהּ נַעַל, הֻתְּרָה לְכָל יִשְׂרָאֵל. הַאי מִיבָּעֵי לֵיהּ לְכִדְתָנֵי רַב שְׁמוּאֵל, בְּיִשְׂרָאֵל בְּבֵית דִּינָם שֶׁל יִשְׂרָאֵל וְלֹא בְּבֵית דִּינָם שֶׁל כּוּתִים, תְּרֵי בְּיִשְׂרָאֵל כְּתִיבֵי. וְאַכָּתֵי מִיבָּעֵי לֵיהּ לְכִדְתַנְיָא, אָמַר רַבִּי יְהוּדָה, פַּעַם אַחַת הָיִינוּ יוֹשְׁבִים לִפְנֵי רַבִּי טַרְפוֹן, וּבָאתָה יְבָמָה לַחֲלֹץ, וְאָמַר לָנוּ עֲנוּ כֻּלְּכֶם חֲלוּץ הַנַּעַל חֲלוּץ הַנַּעַל, הַהוּא  מִוְּנִקְרָא שְׁמוֹ נָפְקָא. וּבְמִיתַת הַיָּבָם מִנָּלַן, קַל וָחֹמֶר וּמָה אֵשֶׁת אִישׁ שֶׁהִיא בְּחֶנֶק מִיתַת הַבַּעַל מַתִּירָתָהּ יְבָמָה שֶׁהִיא בְּלָאו לֹא כָּל שֶׁכֵּן. וּתְהֵא אֵשֶׁת אִישׁ יוֹצְאָה בַּחֲלִיצָה מִקַּל וָחֹמֶר וּמַה יְבָמָה שֶׁאֵין יוֹצְאָה בְּגֵט יוֹצְאָה בַּחֲלִיצָה, זוֹ שֶׁיּוֹצְאָה בְגֵט אֵינוֹ דִּין שֶׁיּוֹצְאָה בַחֲלִיצָה אָמַר קְרָא (לעיל כד, א) "סֵפֶר כְּרִיתֻת" סֵפֶר כּוֹרְתָהּ וְאֵין דָּבָר אַחֵר כּוֹרְתָהּ. וּתְהֵא יְבָמָה יוֹצֵאת בְּגֵט מִקַּל וָחֹמֶר, וּמָה אֵשֶׁת אִישׁ שֶׁאֵין יוֹצְאָה בַחֲלִיצָה יוֹצְאָה בְגֵט, זוֹ שֶׁיּוֹצְאָה בַחֲלִיצָה אֵינוֹ דִּין שֶׁיּוֹצְאָה בְּגֵט, אָמַר קְרָא (שם) "לָהּ" לָהּ וְלֹא לִיבָמָהּ, וְאֵימָא "לָהּ" לִשְׁמָהּ, תְרֵי לָהּ כְּתִיבֵי. וְאַכָּתֵי מִיבָּעֵי לֵיהּ חָד "לָהּ" לִשְׁמָהּ, וְאִידָךְ לָהּ וְלֹא לָהּ וּלְחֲבֶרְתָּהּ, אָמַר קְרָא (להלן פסוק י) הַנָּעַל, נַעַל אִין מִידִי אַחֲרִינָא לָא. וְהָא מִיבָּעֵי לֵיהּ לְכִדְתַנְיָא, נַעֲלוֹ אֵין לִי אֶלָּא נַעֲלוֹ, נַעַל שֶׁל כָּל אָדָם מִנַּיִן, תַּלְמוּד לוֹמַר "נַעַל" (מִכָּל מָקוֹם) [נַעַל רִבָּה] אִם כֵּן מַה תַּלְמוּד לוֹמַר "נַעֲלוֹ" "נַעֲלוֹ" הָרָאוּי לוֹ, פְּרָט לְגָדוֹל שֶׁאֵינוֹ יָכוֹל לְהַלֵּךְ בּוֹ, פְּרָט לְקָטָן שֶׁאֵינוֹ חוֹפֶה אֶת רֹב רַגְלוֹ פְּרָט לְסַנְדַּל הַמְּסוּלַיִם שֶׁאֵין לוֹ עָקֵב, אִם כֵּן נִיכְתּוֹב רַחֲמָנָא נַעַל מַאי הַנָּעַל שְׁמַע מִינַהּ תַּרְתֵּי.

"עֶרְוַת אֵשֶׁת אָחִיךָ", יְבָמָה יָבֹא עָלֶיהָ בְּדִבּוּר אֶחָד נֶאֶמְרוּ (כָּתוּב בֶּרֶמֶז רצ"ה).

שׁוֹמֶרֶת יָבָם כְּנָסָהּ, הֲרֵי הִיא כְּאִשְׁתּוֹ לְכָל דָּבָר, לְמַאי הִלְכְתָא, לוֹמַר שֶׁמְּגָרְשָׁהּ בְּגֵט וּמַחֲזִירָהּ. מְגָרְשָׁהּ בְּגֵט פְּשִׁיטָא, מַהוּ דְּתֵימָא יְבָמָהּ אָמַר רַחֲמָנָא וַעֲדַיִן יִבּוּמִין הָרִאשׁוֹנִים עָלֶיהָ וְלָא תְּסַגִי לָהּ בְּגֵט אֶלָּא בַּחֲלִיצָה, קָא מַשְׁמַע לָן. מַחֲזִירָהּ פְּשִׁיטָא, מַהוּ דְּתֵימָא מִצְוָה רָמָא רַחֲמָנָא עָלֶיהָ עָבְדָה וְתִיקוּם עָלֶיהָ בְּאִסּוּר אֵשֶׁת אָח, קָא מַשְׁמַע לָן. וְאֵימָא הָכֵי נַמֵּי, אָמַר קְרָא וּלְקָחָהּ לוֹ לְאִשָּׁה כֵּיוָן שֶׁלְּקָחָהּ נַעֲשֵׂית כְּאִשְׁתּוֹ. (כָּתוּב בֶּרֶמֶז תקצ"ה).

"וּמֵת אַחַד מֵהֶם", אֵין לִי אֶלָּא בִּזְמַן שְׁהֵן שְׁנַיִם וּמֵת אֶחָד מֵהֶם, מִנַּיִן אַפִילוּ הֵן מְרוּבִּין, תַּלְמוּד לוֹמַר "וּמֵת אַחַד מֵהֶם", מִנַּיִן אֲפִלּוּ מֵתוּ כֻּלָּן, תַּלְמוּד לוֹמַר "וּמֵת אַחַד מֵהֶם". וְלָמָּה נֶאֱמַר אַחַד מֵהֶם, אֵשֶׁת אֶחָד מִתְיַבֶּמֶת וְלֹא אֵשֶׁת שְׁנַיִם. מִכָּאן אָמְרוּ שְׁלֹשָׁה אַחִים נְשׂוּאִין שָׁלֹשׁ נָשִׁים נָכְרִיּוֹת, מֵת אֶחָד מֵהֶם וְעָשָׂה בָּהּ הַשֵּׁנִי מַאֲמָר וּמֵת, הֲרֵי אֵלּוּ חוֹלְצוֹת וְלֹא מִתְיַבְּמוֹת, שֶׁנֶּאֱמַר "וּמֵת אַחַד מֵהֶם", "יְבָמָהּ יָבֹא עָלֶיהָ", שֶׁעָלֶיהָ זִקַּת יָבָם אֶחָד וְלֹא שֶׁעָלֶיהָ זִקַּת שְׁנֵי יְבָמִים. לֹא תִהְיֶה אֵשֶׁת הַמֵּת הַחוּצָה לְאִישׁ זָר, לָמָּה אֲנִי צָרִיךְ, לְפִי שֶׁאָמַרְנוּ (לְהַלָּן) אֵשֶׁת אֶחָד מִתְיַבֶּמֶת וְלֹא אֵשֶׁת שְׁנַיִם, יָכוֹל אַף כָּאן כֵּן, תַּלְמוּד לוֹמַר.

"לֹא תִהְיֶה אֵשֶׁת הַמֵּת הַחוּצָה", כֵּיצַד הוּא עוֹשֶׂה, אוֹ חוֹלֶצֶת אוֹ מִתְיַבֶּמֶת.

הַנּוֹתֵן גֵּט פְּסָלָהּ לְעַצְמוֹ וּפְסָלָהּ עַל הָאַחִין. הָעוֹשֶׂה מַאֲמָר בְּיַבְמוּת, קְנָאָהּ לְעַצְמוֹ וּפְסָלָהּ עַל הָאַחִים. יָכוֹל יְהֵא מַאֲמָר גּוֹמֶר בָּהּ, תַּלְמוּד לוֹמַר "יְבָמָהּ יָבֹא עָלֶיהָ", בִּיאָה גּוֹמֶרֶת בָּהּ וְאֵין מַאֲמָר גּוֹמֵר בָּהּ.

{pפסוק וp}  "וְהָיָה הַבְּכוֹר אֲשֶׁר תֵּלֵד", [אָמַר רַב יְהוּדָה] אָמַר רַב אַסִי, צָרַת אַיְלוֹנִית אֲסוּרָה, דִּכְתִיב "וְהָיָה הַבְּכוֹר אֲשֶׁר תֵּלֵד", פְּרָט לְאַיְלוֹנִית שֶׁאֵינָהּ יוֹלֶדֶת.

"וְהָיָה הַבְּכוֹר", מִכַּאן שְׁמִצְוָה בְּגָדוֹל לְיַבֵּם. אַשֶׁר תֵּלֵד פְּרָט לְאַיְלוֹנִית שְׁאֵינָה יוֹלֶדֶת. יָקוּם עַל שֵׁם אָחִיו, לְנַחֲלָה, אוֹ אֵינוֹ אֶלָּא שְׁמוֹ יוֹסֵף, קוֹרִין אוֹתוֹ יוֹסֵף יוֹחָנָן קוֹרִין אוֹתוֹ יוֹחָנָן, נֶאֱמַר כָּאן עַל שֵׁם אָחִיו וְנֶאֱמַר לְהַלָּן "עַל שֵׁם אֲחִיהֶם יִקְרְאוּ בְּנַחֲלָתָם". מַה שֵּׁם הָאָמוּר לְהַלָּן נַחֲלָה, אַף כָּאן נַחֲלָה. וְלֹא יִמָּחֶה שְׁמוֹ מִיִּשְׂרָאֵל, פְּרָט לְסָרִיס שֶׁשְּׁמוֹ מָחוּי כוּ'. אֶלָּא בְּכוֹר דְּקָרֵיהּ רַחֲמָנָא לִגְרִיעוּתָא, מַה בְּכוֹר אֵינוֹ נוֹטֵל בְּרָאוּי כִּבְמֻחְזָק, אַף הַאי נַמִּי אֵינוֹ נוֹטֵל בְּרָאוּי כִּבְמֻחְזָק. (כָּתוּב בֶּרֶמֶז תתקכ"ט).

הַכּוֹנֵס אֶת יְבִמְתּוֹ זָכָה בְּנִכְסֵי אָחִיו, מַאי טַעְמָא יָקוּם עַל שֵׁם אָחִיו אָמַר רַחֲמָנָא וַהֲרֵי קָם. רַבִּי יְהוּדָה אוֹמֵר אִם יֵשׁ שָׁם אָב נְכָסִים שֶׁל אָב, מַאי טַעְמָא, אָמַר קְרָא וְהָיָה הַבְּכוֹר אֲשֶׁר תֵּלֵד, [כִּבְכוֹר] מַה בְּכוֹר אֵין לוֹ בְּחַיֵּי הָאָב, אַף יָבָם נַמִּי אֵין לוֹ בְּחַיֵּי הָאָב.

פְּשִׁיטָא חֵלֶק בְּכוֹר וְחֵלֶק פָּשׁוּט יְהָבִינָן לֵיהּ אַחַד מַצְרָא. יָבָם מַאי, אָמַר אַבַּיֵי הִיא הִיא, [מַאי טַעְמָא, בְּכוֹר קָרֵייהּ רַחֲמָנָא]. רָבָא אָמַר, אָמַר קְרָא וְהָיָה הַבְּכוֹר אֲשֶׁר תֵּלֵד הֲוָיָתוֹ כִּבְכוֹר וְאֵין חֲלֻקָּתוֹ כִּבְכוֹר.

אֵין הַיָּבָם נוֹטֵל בְּרָאוּי כִּבְמֻחְזָק, מַאי טַעְמָא בְּכוֹר קָרֵייהּ רַחֲמָנָא, (כָּתוּב לְעֵיל בְּפָּסוּק (לעיל כא, יז) "לוֹ מִשְׁפָּט הַבְּכוֹרָה").

{pפסוק זp}  "וְאִם לֹא יַחְפֹּץ". אַלְמָנָה לְכֹהֵן גָּדוֹל גְּרוּשָׁה וַחֲלוּצָה לְכֹהֵן הֶדְיוֹט וְכוּ' חוֹלֶצֶת וְלֹא מִתְיַבֶּמֶת. קָא פָּסִיק וְתָנֵי לָא שְׁנָא מִן הָאֵרוּסִּין וְלָא שְׁנָא מִן הַנִשׂוּאִין, [בִּשְׁלָמָא מִן הַנִּשּׂוּאִין עֲשֵׂה] וְלֹא תַעֲשֶׂה הוּא וְאֵין עֲשֵׂה דוֹחֶה לֹא תַעֲשֶׂה וַעֲשֵׂה, אֶלָּא מִן הָאֵרוּסִין לֹא תַעֲשֶׂה [גְּרֵידָא] הִיא, יָבוֹא עֲשֵׂה וְיִדְחֶה לֹא תַעֲשֶׂה, אָמַר רַב גִּדֵּל אָמַר רַב, אָמַר קְרָא וְעָלְתָה יְבִמְתּוֹ הַשַּׁעְרָה שֶׁאֵין תַּלְמוּד לוֹמַר "יְבִמְתּוֹ" מַה תַּלְמוּד לוֹמַר "יְבִמְתּוֹ", יֵשׁ לְךָ יְבָמָה אַחֶרֶת שֶׁעוֹלָה לַחֲלִיצָה וְאֵינָהּ עוֹלָה לְיִבּוּם וְאֵיזוֹ זוֹ חַיָּבֵי לָאוִין. וְאֵימָא חַיָּבֵי כְּרִיתוֹת, אָמַר קְרָא אִם לֹא יַחְפֹּץ הָאִישׁ הָא אִם חָפֵץ מְיַבֵּם. כָּל הָעוֹלֶה לְיִבּוּם עוֹלֶה לַחֲלִיצָה וְכָל מִי שֶׁאֵינוֹ עוֹלֶה לְיִבּוּם אֵינוֹ עוֹלֶה לַחֲלִיצָה. אִי הָכִי חַיָּבֵי לָאוִין נַמִּי, הָא רַבִּי רַחֲמָנָא יְבִמְתּוֹ, וּמָה רָאִיתָ, מִסְתַּבְּרָא חַיָּבֵי לָאוִין תָּפְסֵי בְּהוּ קִדּוּשִׁין, חַיָּבֵי כְּרִיתוֹת לָא תָּפְסֵי בְּהוּ קִּדּוּשִׁין.

"וְאָמְרָה מֵאֵן יְבָמִי". חָלְצָה וְרָקְקָה וְלֹא קָרְאָה, חֲלִיצָתָהּ כְּשֵׁרָה. וְחֵרֵשׁ שֶׁנֶּחֱלַץ וְהַחֵרֶשֶׁת שֶׁחָלְצָה, חֲלִיצָתָהּ פְּסוּלָה. אָמְרֵי דְבֵי רַבִּי יַנַּאי לְפִי שֶׁאֵינָן בְּאָמַר וְאָמְרָה, וּמַתְנִיתָא דְּקָתָנֵי לֹא קָרְאָה חֲלִיצָתָהּ כְּשֵׁרָה, כְּרַבִּי זֵירָא דְּאָמַר רַבִּי זֵירָא. כָּל הָרָאוּי לְבִילָה אֵין בִּילָה מְעַכֶּבֶת בּוֹ וְשֶׁאֵינוֹ רָאוּי לְבִילָה בִּילָה מְעַכֶּבֶת בּוֹ.

"לֹא אָבָה יַבְּמִי". אָמַר אַבַּיֵי, הַאי מֵאֵן דְּמִקְרֵי גֵּט חֲלִיצָה לָא לִיקְרֵי לְדִידָהּ לֹא לְחוּדֵיהּ וְאָבָה יַבְּמִי לְחוּדֵיהּ, דְּמַשְׁמַע אָבָה יַבְּמִי, אֶלָּא לֹא אָבָה יַבְּמִי. וְלָא לִיקְרֵי לְדִידֵיהּ  לֹא לְחוּדֵיהּ וְחָפַצְתִּי לְחוּדֵיהּ, דְּמַשְׁמַע חָפַצְתִּי לְקַחְתָּהּ, אֶלָּא לֹא חָפַצְתִּי לְקַחְתָּהּ בְּבַת אַחַת.

"וְאִם לֹא יַחְפֹּץ הָאִישׁ", וְלֹא שֶׁלֹּא יְהֵא חָפֵץ בָּהּ הַמָּקוֹם. מוֹצִיא אֲנִי אֶת הָעֲרָיוֹת שֶׁחַיָּבִין עֲלֵיהֶן מִיתַת בֵּית דִּין. וַעֲדַיִן לֹא אוֹצִיא אֶת הָעֲרָיוֹת שֶׁהֵן בְּלֹא תַעֲשֶׂה, תַּלְמוּד לוֹמַר "לֹא אָבָה יַבְּמִי" וְלֹא שֶׁלֹּא אָבָה בָּהּ הַמָּקוֹם. לָקַחַת אֶת יְבִמְתּוֹ מָה אֲנִי צָרִיךְ, מִפְּנֵי שֶׁנֶּאֱמַר (לעיל פסוק ו) וְהָיָה הַבְּכוֹר אֲשֶׁר תֵּלֵד, יָכוֹל שֶׁאֲנִי מוֹצִיא עֲקָרָה וּזְקֵנָה וְאַיְלוֹנִית וּקְטַנָּה וְשֶׁאֵינָהּ רְאוּיָה לֵילֵד, תַּלְמוּד לוֹמַר "יְבִמְתּוֹ יְבִמְתּוֹ" רִבָּה. וְעָלְתָה יְבִמְתּוֹ הַשַּׁעְרָה, מִצְוָה בְּבֵית דִּין, שֶׁיְּהֵא בְּגֹבַהּ שֶׁל עִיר, וְשֶׁיְּהֵא בִּזְקֵנִים. מֵאֵן יְבָמִי לְהָקִים לְאָחִיו שֵׁם פְּרָט לְסָרִיס שֶׁאִם רָצָה לְהָקִים שֵׁם שֶׁאֵינוֹ יָכוֹל. רַבִּי יְהוּדָה אוֹמֵר, נֶאֱמַר כָּאן שֵׁם וְנֶאֱמַר לְהַלָּן "שֵׁם" מַה שֵּׁם הָאָמוּר לְהַלָּן נַחֲלָה, אַף שֵׁם הָאָמוּר כָּאן נַחֲלָה. מַה שֵּׁם הָאָמוּר לְהַלָּן זֶרַע, אַף שֵׁם הָאָמוּר כָּאן זֶרַע. בְּיִשְׂרָאֵל, וְלֹא בְּגֵרִים, מִכָּאן אָמְרוּ שְׁנֵי אַחִים גֵּרִים שֶׁהָיְתָה הוֹרָתָן שֶׁלֹּא בִּקְדֻשָּׁה וְלֵדָתָן בִּקְדֻשָּׁה פְּטוּרִין מִן הַחֲלִיצָה וּמִן הַיִּבּוּם שֶׁנֶּאֱמַר בְּיִשְׂרָאֵל וְלֹא בְּגֵרִים. "לֹא אָבָה יַבְּמִי" וְלֹא שֶׁלֹּא אָבָה.

"הַמָּקוֹם". (לעיל פסוק ו) יָקוּם עַל שֵׁם אָחִיו, וְלֹא עַל שֵׁם אֲחִי הָאָב. הַמֵּת לְפִי שֶׁנֶּאֱמַר לְהַלָּן אֵשֶׁת אֶחָד מִתְיַבֶּמֶת וְלֹא אֵשֶׁת שְׁנַיִם, מִנַּיִן מֵת רִאשׁוֹן יְיַבֵּם שֵׁנִי, מֵת שֵׁנִי יְיַבֵּם שְׁלִישִׁי, תַּלְמוּד לוֹמַר "הַמֵּת הַמֵּת" רִבָּה הַכָּתוּב.  וְלֹא יִמָּחֶה שְׁמוֹ מִיִּשְׂרָאֵל פְּרָט לְסָרִיס שֶׁשְּׁמוֹ מָחוּי.

מַעֲשֶׂה בְּאָדָם אֶחָד שֶׁבָּא לִפְנֵי רַבִּי יוֹסִי אָמַר לוֹ, מַהוּ לַחֲלֹץ בְּתוֹךְ שְׁלֹשָׁה חֳדָשִׁים, [וְאָמַר לוֹ לֹא תַחֲלֹץ, וְתַחֲלֹץ וּמַה בְּכָךְ], קָרָא עָלָיו הַמִּקְרָא הַזֶּה וְאִם לֹא יַחְפֹּץ הָאִישׁ הָא אִם חָפֵץ יְיַבֵּם, כָּל הָעוֹלֶה לְיִבּוּם עוֹלֶה לַחֲלִיצָה.

{pפסוק ח-טp}  תַּנְיָא "וְקָרְאוּ לוֹ", הֵן וְלֹא שְׁלוּחָן. וְדִבְּרוּ אֵלָיו מְלַמֵּד שֶׁמַּשִּׂיאִין לוֹ עֵצָה הַהוֹגֶנֶת לוֹ, שֶׁאם הָיָה הוּא יֶלֶד וְהִיא זְקֵנָה, הוּא זָקֵן וְהִיא יַלְדָה, אוֹמְרִין לוֹ מַה לְךָ [אֵצֶל יַלְדָה מַה לְךָ] אֵצֶל זְקֵנָה, לֵךְ אֵצֶל כְּמוֹתְךָ, וְאַל תַּכְנִיס קְטָטָה לְתוֹךְ בֵּיתְךָ.

מִצְוַת חֲלִיצָה בִּשְׁלֹשָׁה דַּיָּנִין וַאֲפִלּוּ שְׁלָשְׁתָּן הֶדְיוֹטוֹת. תָּנִינָא לְהָא דְּתָנוּ רַבָּנָן, מִצְוַת חֲלִיצָה בִּשְׁלֹשָׁה שֶׁיּוֹדְעִין לְהַקְרוֹת כְּעֵין דַּיָּנִין, רַבִּי יְהוּדָה אוֹמֵר, בַּחֲמִשָּׁה, מַאי טַעְמָא דְּתַנָּא קַמָּא, זְקֵנִים שְׁנַיִם, וְאֵין בֵּית דִּין שָׁקוּל מוֹסִיפִין עֲלֵיהֶן עוֹד אֶחָד הֲרֵי שְׁלֹשָׁה. וְרַבִּי יְהוּדָה זִקְנֵי שְׁנַיִם, זְקֵנִים, אַרְבָּעָה וְאֵין בֵּית דִּין שָׁקוּל מוֹסִיפִין עֲלֵיהֶן עוֹד אֶחָד הֲרֵי כָּאן חֲמִשָּׁה. וְתַנָּא קַמָּא הַאי זִקְנֵי מַאי עָבִיד לֵיהּ, מִיבָּעֵי לֵיהּ אֲפִלּוּ שְׁלָשְׁתָּן הֶדְיוֹטוֹת. וְרַבִּי יְהוּדָה הֶדְיוֹטוֹת מְנָא לֵיהּ, נָפְקָא לֵיהּ מִלְּעֵינֵי, דְּאָמַר מַר לְעֵינֵי פְּרָט לְסוּמִין, מִדְּאִיצְטְרִיךְ קְרָא לְמִעוּטֵי סוּמִין שְׁמַע מִינַהּ דַּאֲפִלּוּ הֶדְיוֹטוֹת, דְּאִי סָלְקָא דַעְתָּךְ סַנְהֶדְרִין בָּעִינָן, לָמָּה לִי לְמַעוּטֵי סוּמִין, מִדְּתָנֵי רַב יוֹסֵף נָפְקָא [דְּתָנֵי רַב יוֹסֵף] כְּשֵׁם שֶׁבֵּית דִּין מְנֻקִּין בְּצֶדֶק, כָּךְ מְנֻקִּין מִכָּל מוּם, דִּכְתִיב (שה"ש ד, ז) "כֻּלָּךְ יָפָה רַעְיָתִי" וְגוֹ'. וְאִידָךְ הַאי לְעֵינֵי מַאי עָבִיד לֵיהּ, אָמַר לָךּ הַהוּא לְכִדְרָבָא דְּאָמַר צְרִיכֵי דַיָּנֵי לְמֶחֱזֵי רֻקָּא כִּי נָפִיק מִפּוּמֵיהּ דִּיבָמָה, דִּכְתִיב "לְעֵינֵי הַזְּקֵנִים וְיָרְקָה". וְאִידָךְ נַמִּי מִיבָּעֵי לֵיהּ לְכִדְרָבָא, אֶלָּא הֶדְיוֹטוֹת מְנָא לֵיהּ, נָפְקָא לֵיהּ מִבְּיִשְׂרָאֵל יִשְׂרָאֵל כָּל דְּהוּ. וְאִידָךְ הַאי יִשְׂרָאֵל מַאי עָבִיד לֵיהּ, מִיבָּעֵי לֵיהּ לְכִדְאָמַר רַב שְׁמוּאֵל בַּר יְהוּדָה, בֵּית דִּין שֶׁל יִשְׂרָאֵל וְלֹא בֵּית דִּין שֶׁל כּוּתִים. וְאִידָךְ (להלן פסוק י) בְּיִשְׂרָאֵל אַחְרִינָא כְּתִיב. וְאִידָךְ מִיבָּעֵי לֵיהּ לְכִדְתַנְיָא אָמַר רַבִּי יְהוּדָה פַּעַם אַחַת הָיִינוּ יוֹשְׁבִין לִפְנֵי רַבִּי טַרְפוֹן וְכוּ' (כִּדְלְעֵיל). וְאִידָךְ מִוְּנִקְרָא שְׁמוֹ נָפְקָא, אֶלָּא מֵעַתָּה וְקָרְאוּ שְׁנַיִם, וְדִבְּרוּ שְׁנַיִם, הָכִי נַמִי לְרַבִּי יְהוּדָה הֲרֵי כָּאן תִּשְׁעָה, הַהוּא מִיבָּעֵי לֵיהּ לְכִדְתַנְיָא וְקָרְאוּ לוֹ הֵן וְלֹא שְׁלוּחָן וְכוּ' (כִּדְלְעֵיל) וְהָדַר בָּהּ רַבִּי יְהוּדָה, דִּתְנַן סְמִיכַת זְקֵנִים וַעֲרִיפַת עֶגְלָה בִּשְׁלֹשָׁה, רַבִּי יְהוּדָה אוֹמֵר, בַּחֲמִשָּׁה, הַחֲלִיצָה, וְהַמִּאוּנִין בִּשְׁלֹשָׁה, וְלָא פְּלִיג רַבִּי יְהוּדָה, שְׁמַע מִינָהּ הָדַר בֵּיהּ. אָמַר רָבָא, צְרִיכֵי דַּיָּנֵי לְמִקְבַּע דּוּכְתָא, דִּכְתִיב "וְעָלְתָה יְבִמְתּוֹ הַשַּׁעְרָה". רַב פַּפָּא וְרַב הוּנָא בַּר יְהוֹשֻׁעַ עָבְדֵי עוּבְדָא בַּחֲמִשָּׁה, כְּמָאן כְּרַבִּי יְהוּדָה, וְהָא הָדַר בֵּיהּ, לְפִרְסוּמֵי מִלְּתָא בְּעָלְמָא.

הַיְבָמָה הוֹלֶכֶת אַחַר הַיָּבָם לְהַתִּירָהּ, עַד כַּמָּה, אָמַר רַב אָמִי, אֲפִלּוּ מִטְּבֶרְיָא לְצִפּוֹרִי. מַאי קְרָאָה, וְקָרְאוּ לוֹ זִקְנֵי עִירוֹ וְלֹא זִקְנֵי עִירָהּ.

"וְחָלְצָה נַעֲלוֹ מֵעַל רַגְלוֹ", וְלֹא מֵעַל דִּמֵעַל. סַנְדָּל הַתָּפוּר בְּפִשְׁתָּן אֵין חוֹלְצִין בּוֹ, שֶׁנֶּאֱמַר (יחזקל טז, י) "וְאֶנְעַלְךָ תַּחַשׁ", וְאֵימָא תַּחַשׁ אִין מִידִי אַחְרִינָא לָא, נַעַל נַעַל רִבָּה. אִי הָכִי אֲפִלּוּ כָּל מִלֵּי נַמִּי, אִם כֵּן תַּחַשׁ מַאי אַהֲנִי לֵיהּ.

תָּנוּ רַבָּנָן "נַעֲלוֹ" אֵין לִי אֶלָּא נַעֲלוֹ, נַעַל שֶׁל כָּל אָדָם מִנַּיִן, תַּלְמוּד לוֹמַר "נַעַל נַעַל" מִכָּל מָקוֹם, אִם כֵּן מַה תַּלְמוּד לוֹמַר "נַעֲלוֹ" נַעַל הָרָאוּי לוֹ, פְּרָט לְגָדוֹל שֶׁאֵינוֹ יָכוֹל לְהַלֵּךְ בּוֹ, פְּרָט לְקָטָן שֶׁאֵינוֹ חוֹפֶה אֶת רֹב רַגְלוֹ, פְּרָט לְסַנְדַּל הַמְּסוּלַיִים שֶׁאֵין לוֹ עָקֵב.

אָמַר לֵיהּ רַב כַּהֲנָא לִשְׁמוּאֵל מִמַּאי דְהַאי וְחָלְצָה נַעֲלוֹ מְשַׁלֵּף הוּא, דִּכְתִיב  "וְחָלְצוּ אֶת הָאֲבָנִים". וְאֵימָא זֵרוּזֵי הוּא, דִּכְתִיב (במדבר לא, ג) "הֵחָלְצוּ מֵאִתְּכֶם אֲנָשִׁים לַצָּבָא", הָתָם נַמִּי שְׁלוּפֵי (גַּבְרֵי) [מִבֵּיתָא] לִקְרָבָא. וְהָכְתִיב  "יְחַלֵּץ עָנִי בְעָנְיוֹ", בִּשְׂכַר עָנְיוֹ יְחַלֵּץ מִדִּינָהּ שֶׁל גֵּיהִנָּם. והָכְתִיב (תהלים לד, ח) "חֹנֶה מַלְאַךְ ה' סָבִיב לִירֵאָיו וַיְחַלְּצֵם", בִּשְׂכַר יְרֵאָיו יְחַלְּצֵם מִגֵּיהִנָּם. וְהָכְתִיב (ישעיה נח, יא) "וְעַצְמוֹתֶיךָ יַחֲלִיץ", וְאָמַר [רָבָא] רַבִּי אֶלעָזָר זוֹ מְעֻלָּה שֶׁבִּבְרָכוֹת, וְאָמַר רָבָא זֵרוּזֵי גַּרְמֵי, אָמַר לֵיהּ אֵין מַשְׁמַע הָכִי וּמַשְׁמַע הָכִי, וְאִי סָלְקָא דַעְתָּךְ זֵרוּזֵי הוּא לִיכְתּוֹב רַחֲמָנָא וְחָלְצָה נַעֲלוֹ בְּרַגְלוֹ. אִי כָּתַב הָכִי הֲוָה אֲמִינָא בְּרַגְלוֹ אִין בְּשׁוֹקוֹ לָא. כָּתַב רַחֲמָנָא מֵעַל רַגְלוֹ דַּאֲפִלּוּ בְּשׁוֹקוֹ, אִם כֵּן לִיכְתּוֹב בְּמֵעַל רַגְלוֹ מַאי מֵעַל רַגְלוֹ, שְׁמַע מִינַהּ לִישָׁנָא דְּמִישְׁלַף הוּא.

מִן הָאַרְכֻּבָּה וּלְמַטָּה חֲלִיצָתָהּ כְּשֵׁרָה. וְרָמִינְהוּ  "רַגְלַיִם" פְּרָט לְבַעֲלֵי קַבִּין, שָׁאנִי הָכָא דִּכְתִיב "מֵעַל רַגְלוֹ". אִי הָכִי לְמַעְלָה מִן הָאַרְכֻּבָּה נַמִּי, מֵעַל וְלֹא מֵעַל דְּמֵעַל וְכוּ', מִן הָאַרְכֻּבָּה וּלְמַעְלָה חֲלִיצָתָהּ פְּסוּלָה, דְּלָא אִיקְרֵי רֶגֶל. וְהָא כְּתִיב (להלן כח, נז) "וּבְשִׁלְיָתָהּ הַיּוֹצֵת מִבֵּין רַגְלֶיהָ", כוּ', (ש"ב יט, כח) "וְלֹא עָשָׂה רַגְלָיו" (ש"א כד, ג) "וַיָּבֹא שָׁאוּל לְהָסֵךְ אֶת רַגְלָיו",  "בֵּין רַגְלֶיהָ כָּרַע נָפַל", לִישְׁנָא מֵעַלְיָא.

חָלְצָה בִּשְׂמֹאל חֲלִיצָתָהּ פְּסוּלָה, וְרַבִּי אֶלְעָזָר מַכְשִׁיר. מַאי טַעְמָא דְּרַבָּנַן יָלְפִינָן רֶגֶל רֶגֶל מִמְצֹּרָע, מַה לְהַלָּן בְּיָמִין אַף כָּאן בְּיָמִין. וְרַבִּי אֶלְעָזָר לֹא יָלִיף, וְהָתַנְיָא רַבִּי אֶלְעָזָר אוֹמֵר מִנַּיִן לִרְצִיעָה שֶׁהִיא בְּאֹזֶן יָמִין, נֶאֱמַר כָּאן (שמות כא, ו) "אֹזֶן" וְנֶאֱמַר לְהַלָּן  "אֹזֶן" מַה לְהַלָּן בְּיָמִין אַף כָּאן בְּיָמִין, אָמַר רַבִּי יוֹחָנָן, מֻחְלֶפֶת הַשִּׁיטָה. רָבָא אָמַר לְעוֹלָם לֹא תִיפוּךְ, אֹזֶן אֹזֶן מֻפְנֵי, רֶגֶל רֶגֶל לָא מֻפְנֵי, וְכִי לָא מֻפְנֵי מַאי פָּרַכְתָּ, מִשּׁוּם דְּאִיכָּא לְמִיפְרַךְ מַה לִמְצֹרָע שֶׁכֵּן טָעוּן עֵץ אֶרֶז וְאֵזוֹב וּשְׁנֵי תוֹלַעַת.

לֵוִי נָפַק לְקִרְיָיתָא, בָּעוּ מִינֵיהּ גִּדֶּמֶת מַהוּ שֶׁתַּחְלֹץ, יְבָמָה שֶׁרָקְקָה דָּם מַהוּ שֶׁתַּחְלֹץ, (דניאל י, כא) "אֲבָל אַגִּיד לְךָ אֶת הָרָשׁוּם בִּכְתַב אֱמֶת", מִכְּלָל דְּאִיכָּא כְּתַב דְּלָאו אֱמֶת, לָא הֲוָה בְּיָדֵיהּ, אֲזִיל שָׁאַל בֵּי מִדְרָשָׁא אָמְרוּ לֵיה, מִי כְּתִיב וְחָלְצָה בְּיָד, וּמִי כְּתִיב וְרָקְקָה רֹק. "אֲבָל אַגִּיד לְךָ הָרָשׁוּם בִּכְתַב אֱמֶת", וְכִי יֵשׁ כְּתָב שֶׁאֵינוֹ אֱמֶת, לֹא קַשְׁיָא כָּאן בִּגְזַר דִּין שֶׁיֵּשׁ עִמּוֹ שְׁבוּעָה, כָּאן בִּגְזַר דִּין שֶׁאֵין עִמּוֹ שְׁבוּעָה, כִּדְרַב שְׁמוּאֵל בַּר אָמִי אָמַר רַבִּי יוֹחָנָן דְאָמַר מִנַּיִן לִגְזַר דִּין שֶׁיֵּשׁ עִמּוֹ שְׁבוּעָה שֶׁאֵינוֹ מִתְקָרֵעַ שֶׁנֶּאֱמַר, (ש"א ג, יא) "לָכֵן נִשְׁבַּעְתִּי לְבֵית עֵלִי אִם יִתְכַּפֵּר עֲוֹן בֵּית עֵלִי".

לִישְׁנָא אַחֲרִינָא רַבֵּינוּ הֲוָה עֲבַר עָל סִימוֹנְיָא, יָצְאוּ אַנְשֵׁי סִימוֹנְיָא לִקְרָאתוֹ, אָמְרוּ לוֹ רַבֵּינוּ תֵּן לָנוּ אָדָם אֶחָד שֶׁיְּהֵא מְקָרֵא אוֹתָנוּ וּמַשְׁנֶה אוֹתָנוּ וְדָן אֶת דִּינֵינוּ, נָתַן לָהֶם רַבִּי לֵוִי בַּר סִיסִי, וְעָשׂוּ לוֹ בִּימָה גְּדוֹלָה וְהוֹשִׁיבוּ אוֹתוֹ לְמַעְלָה הֵימֶנָּה, וְנִתְעַלְּמוּ דְּבָרִים מִמֶּנּוּ. שֶׁאֲלוּ מִמֶּנּוּ שָׁלֹשׁ שְׁאֵלוֹת, גִּדֶּמֶת בַּמֶּה הִיא חוֹלֶצֶת, וְלֹא הֱשִׁיבָן. רָקְקָה דָּם מַהוּ וְלֹא הֱשִׁיבָן. אָמְרוּ דִּילְמָא לֵית הוּא בַּר אֻלְפָּן דִּילְמָא בַּר אַגָּדָה הוּא, נִשְׁאָלֵיהּ קְרָאֵי אָמְרוּ לוֹ מַהוּ דִּכְתִיב  "הָרָשׁוּם בִּכְתַב אֱמֶת", אִם אֱמֶת לָמָּה רָשׁוּם וְאִם רָשׁוּם לָמָּה אֱמֶת, וְלֹא הֱשִׁיבָן כֵּיוָן שֶׁרָאָה שֶׁצָּרָתוֹ צָרָה הִשְׁכִּים בַּבֹּקֶר וְהָלַךְ לוֹ אֵצֶל רַבֵּינוּ, אָמַר לוֹ מֶה עָשׂוּ בְךָ אַנְשֵׁי סִימוֹנְיָא, אָמַר לֵיה אַל תַּזְכִּירֵנִי צָרָתִי, שָׁלֹשׁ שְׁאֵלוֹת שְׁאָלוּנִי וְלֹא יָכֹלְתִּי לַהֲשִׁיבָן, אָמַר לוֹ וּמָה אִינוּן אָמַר לֵיה גִּדֶּמֶת בַּמֶּה הִיא חוֹלֶצֶת, אָמַר לוֹ וְלֹא הָיִיתָ יוֹדֵעַ מַה לְהָשִׁיב אָמַר לֵיה אִין אֲפִלּוּ בְּשִׁנֶּיהָ אֲפִלּוּ בְּגוּפָהּ, רָקְקָה דָּם מַהוּ אָמַר לוֹ וְלֹא הָיִיתָ יוֹדֵעַ מַה לַּהֲשִׁיבָן, אָמַר לוֹ אִם הָיָה בּוֹ צַחְצוֹחִית שֶׁל רֹק כָּשֵׁר וְאִם לָאו פָּסוּל, "אֲבָל אַגִּיד לְךָ אֶת הָרָשׁוּם בִּכְתַב אֱמֶת" אִם אֱמֶת לָמָּה רָשׁוּם וְאִם רָשׁוּם לָמָּה אֱמֶת, אָמַר לֵיה וְלֹא הָיִיתָ יוֹדֵעַ מַה לַהֲשִׁיבָן אָמַר לוֹ רָשׁוּם עַד שֶׁלֹּא נִגְזְרָה גְּזֵרָה, אֱמֶת מִשֶּׁנִּגְזְרָה גְּזֵרָה, אָמַר לוֹ וְלָמָה לֹא הֵשַׁבְתָּ אוֹתָם כְּשֵׁם שֶׁהֵשַׁבְתָּ אוֹתִי, אָמַר לוֹ עָשׂוּ לִי בִּימָה גְּדוֹלָה וְהוֹשִׁיבוּנִי לְמַעְלָה הֵימֶנָּה וְתָפַח רוּחִי עָלַי וְנִתְעַלְּמָה הֲלָכָה מִמֶּנִּי, קָרָא עָלָיו רַבִּי (משלי ל, לב) "אִם נָבַלְתָּ בְּהִתְנַשֵּׂא". רַבִּי עֲקִיבָא אוֹמֵר מִי גָּרַם לְךָ לְהִתְנַבֵּל בְּדִבְרֵי תּוֹרָה עַל יְדֵי שֶׁנִשֵּׂאתָ עַצְמְךָ בְּהוֹן. רַבִּי יוֹחָנָן אָמַר, כָּל הַמְנַבֵּל עַצְמוֹ עַל דִּבְרֵי תּוֹרָה בָּהּ תִּנָּשֵא (שם) "וְאִם זַמּוֹתָ יָד לַפֶּה". וְעָמַד וְאָמַר לֹא חָפַצְתִּי לְקַחְתָּהּ. מְלַמֵּד שֶׁאֵין אוֹמֵר דְּבָרָיו אֶלָּא בַּעֲמִידָה. לֹא חָפַצְתִּי לְקַחְתָּהּ, וְלֹא שֶׁלֹּא חָפֵץ בָּהּ הַמָּקוֹם.

"וְנִגְּשָׁה יְבִמְתּוֹ אֵלָיו לְעֵינֵי הַזְּקֵנִים" מְלַמֵּד שֶׁמִּתְיַחֶדֶת עִמּוֹ לְעֵינֵי הַזְּקֵנִים. וְיָרְקָה בְּפָנָיו, יָכוֹל בְּפָנָיו מַמָּשׁ, תַּלְמוּד לוֹמַר "לְעֵינֵי הַזְּקֵנִים" רֹק הַנִּרְאֶה לְעֵינֵי הַזְּקֵנִים. מִכָּאן אָמְרוּ חָלְצָה וְרָקְקָה וְלֹא קָרְאָה, חֲלִיצָתָהּ כְּשֵׁרָה. קָרְאָה וְרָקְקָה וְלֹא חָלְצָה חֲלִיצָתָהּ פְּסוּלָה. חָלְצָה וְקָרְאָה אֲבָל לֹא רָקְקָה רַבִּי אֱלִיעֶזֶר אוֹמֵר, חֲלִיצָתָהּ פְּסוּלָה רַבִּי עֲקִיבָא אוֹמֵר חֲלִיצָתָהּ כְּשֵׁרָה.

"וְיָרְקָה". אָמַר רָבָא, צְרִיכֵי דַּיָּנֵי לְמִיחֶזֵי רֻקָּא כִּי נָפִיק מִפּוּמָא דִּיבָמָה, דִּכְתִיב "לְעֵינֵי הַזְּקֵנִים וְיָרְקָה". אֲמַר רָבָא אָכְלָה תּוּמָא וְרָקְקָה, אָכְלָה גַּרְגִּישְׁתָּא וְרָקְקָה, לֹא עָשְׂתָה וְלֹא כְלוּם. מַאי טַעְמָא וְיָרְקָה מֵעַצְמָהּ בָּעִינָן וְלֵיכָּא.

"וְעָנְתָה וְאָמְרָה כָּכָה יֵעָשֶׂה לָאִישׁ" וּלְהַלָּן הוּא אוֹמֵר (להלן כז, יד) "וְעָנוּ הַלְּוִיִּם", מָה עֲנִיָּה הָאֲמוּרָה לְהַלָּן בִּלְשׁוֹן הַקֹּדֶשׁ, אַף כָּאן בִּלְשׁוֹן הַקֹּדֶשׁ. רַבִּי יְהוּדָה אוֹמֵר וְעָנְתָה וְאָמְרָה כָּכָה, עַד שֶׁתֹּאמַר בְּלָשׁוֹן הַזֶּה.

וְרַבָּנַן הַאי "כָּכָה" מַאי עָבְדֵי לֵיהּ, מִיבָּעֵי לְהוּ לְדָבָר שֶׁהוּא מַעֲשֶׂה מְעַכֵּב, וְרַבִּי יְהוּדָה מִכֹּה כָּכָה. וְרַבָּנַן כֹּה כָּכָה לֹא מַשְׁמַע לְהוּ, וְרַבִּי יְהוּדָה וְעָנְתָה וְאָמְרָה מַאי עָבִיד לֵיהּ, מִיבָּעֵי לֵיהּ, לְאַגְמוּרֵי לַלְּוִיִּים דְּבִלְשׁוֹן קֹדֶשׁ. וְלֵילַף "קוֹל קוֹל" מִמֹּשֶׁה, "עֲנִיָּה עֲנִיָּה" גָּמִיר "קוֹל קוֹל" לָא גָּמִיר. תַּנְיָא נַמֵּי הָכֵי, רַבִּי יְהוּדָה אוֹמֵר, כָּל מָקוֹם שֶׁנֶּאֱמַר "כֹּה" כָּכָה "עֲנִיָּה וַאֲמִירָה", אֵינוֹ אֶלָּא לְשׁוֹן קֹדֶשׁ. "כֹּה תְבָרְכוּ", כָּכָה דַּחֲלִיצָה, "עֲנִיָּה וַאֲמִירָה" דִּלְוִיִּים.

קָטָן וּקְטַנָּה לֹא חוֹלְצִין וְלֹא מְיַבְּמִין דִּבְרֵי רַבִּי מֵאִיר אָמְרוּ לוֹ לְרַבִּי מֵאִיר יָפֶה אָמַרְתָּ שֶׁאֵין חוֹלְצִין, אִישׁ כְּתִיב בַּפָּרָשָׁה וּמַקְּשִׁינָן אִשָּׁה לְאִישׁ וּמַה טַּעַם אֵין מְיַבְּמִין אָמַר לָהֶם קָטָן שֶׁמָּא יִמָּצֵא סָרִיס, קְטַנָּה שֶׁמָּא תִּמָּצֵא אַיְלוֹנִית, וְנִמְצְאוּ פּוֹגְעִין בְּעֶרְוָה.

קְטַנָּה שֶׁחָלְצָה חֲלִיצָתָהּ פְּסוּלָה, אָמַר רַב יְהוּדהָ אָמַר רַב, זוֹ דִּבְרֵי רַבִּי מֵאִיר דְּאָמַר אִישׁ כְּתִיב בַּפָּרָשָׁה, וּמַקְּשִׁינָן אִשָּׁה לְאִישׁ. אֲבָל חֲכָמִים אוֹמְרִים אִישׁ כְּתִיב בַּפָּרָשָׁה, אֲבָל אִשָּׁה בֵּין גְּדוֹלָה בֵּין קְטַנָּה, מָאן חֲכָמִים רַבִּי יוֹסֵי הִיא.

אָמַר רַב יְהוּדָה, מִצוַת חֲלִיצָה קוֹרְאָה, וְקוֹרֵא, וְחוֹלֶצֶת, וְרוֹקֶקֶת, וְקוֹרְאָה. [מַאי קָמַשְׁמַע לָן מַתְנִי' הִיא, הָא קָמַשְׁמַע לָן] מִצְוָה הָכִי, וְאִי אַפִּיךְ לֵית לָן בָּהּ. תַּנְיָא נַמֵּי הָכֵי, בֵּין שֶׁהִקְדִּים חֲלִיצָה לִרְקִיקָה, בֵּין שֶׁהִקְדִּים רְקִיקָה לַחֲלִיצָה, מַה שֶּׁעָשָׂה עָשׂוּי.

"אֲשֶׁר לֹא יִבְנֶה", אִיתְּמַר הַחוֹלֵץ לִיבִמְתּוֹ וְחָזַר וְקִדְּשָׁהּ, אָמַר רֵישׁ לָקִישׁ, הוּא אֵינוֹ חַיָּב עַל הַחֲלוּצָה כָּרֵת, וְהָאַחִין חַיָּבִין עַל הַחֲלוּצָה כָּרֵת, וּבֵין הוּא וּבֵין הָאַחִין חַיָּבִין עַל הַצָּרָה כָּרֵת. דְּאָמַר קְרָא אֲשֶׁר לֹא יִבְנֶה כֵּיוָן שֶׁלֹּא בָּנָה שׁוּב לֹא יִבְנֶה, אִיהוּ הוּא דְּקָאֵי בְּלֹא יִבְנֶה הָא אַחִין בְּאִסּוּר אֵשֶׁת אָח קַיְימֵי וְעַלָהּ דִּידָהּ הוּא דְּקָאֵי בְּלֹא יִבְנֶה, הָא צָרָה בְּאִסּוּר אֵשֶׁת אָח קְיָמָא. וְרַבִּי יוֹחָנָן אָמַר, בֵּין הוּא וּבֵין הָאַחִין אֵין חַיָּבִין לֹא עַל הַחֲלוּצָה כָּרֵת וְלֹא עַל הַצָּרָה כָּרֵת, מִי אִיכָּא מִידִי דְּמֵעִקָּרָא אִי בָּעֵי הַאי חָלִיץ וְאִי בָּעֵי הַאי חָלִיץ, וְאִי בָּעֵי לְהָא חָלִיץ וְאִי בָּעֵי לְהָא חָלִיץ וְהַשְׁתָּא קָאֵי עַלָהּ בְּכָרֵת, אֶלָּא אִיהוּ שְׁלִיחוּתָא דְּאַחִין קָא עָבִיד וְאִיהִי שְׁלִיחוּתָא דְּצָרָה קָא עָבְדָה.

"כָּכָה יֵעָשֶׂה לָאִישׁ אֲשֶׁר לֹא יִבְנֶה", (רַבִּי אֱלִיעֶזֶר אוֹמֵר) אֲשֶׁר לֹא בָּנָה וְלֹא עָתִיד לִבְנוֹת. רַבִּי יְהוֹשֻׁעַ אוֹמֵר, כָּכָה יֵעָשֶׂה בְּדָּבָר שֶׁמַּעֲשֶׂה מְעַכֵּב אָמַר לוֹ רַבִּי עֲקִיבָא מִשָּׁם רְאָיָה כָּכָה יֵעָשֶׂה לָאִישׁ דָּבָר שֶׁמַּעֲשֶׂה בָּאִישׁ. רַבִּי (שִׁמְעוֹן) [יִשְׁמָעֵאל] אוֹמֵר, חֲלִיצָה מְעַכֶּבֶת וּרְקִיקָה מְעַכֶּבֶת.

מִי שֶׁהָיָה נָשׂוּי לִשְׁתֵּי נָשִׁים וּמֵת, בִּיאָתָהּ אוֹ חֲלִיצָתָהּ שֶׁל אַחַת מֵהֶן פּוֹטֶרֶת צָרָתָהּ, וּנְיַבֵּם לְהוּ לְתַרְוַיְהוּ אָמַר רַבִּי חִיָּא בַּר אַבָּא אָמַר רַבִּי יוֹחָנָן, אֲמַר קְרָא אֲשֶׁר לֹא יִבְנֶה אֶת בֵּית אָחִיו בַּיִת אֶחָד הוּא בּוֹנֶה וְאֵינוֹ בּוֹנֶה שְׁנֵי בָּתִּים. וְנִיחְלוֹץ לְתַרְוַיְהוּ, אָמַר קְרָא  בֵּית חֲלוּץ הַנָּעַל בַּיִת אֶחָד הוּא חוֹלֵץ וְאֵינוֹ חוֹלֵץ לִשְׁנֵי בָּתִּים. וְנִיחְלוֹץ לְחָדָא וּנְיַבֵּם לְחָדָא, אָמַר קְרָא וְאִם לֹא יַחְפֹּץ הָאִישׁ הָא אִם חָפֵץ יְיַבֵּם. כָּל הָעוֹלֶה לְיִבּוּם עוֹלֶה לַחֲלִיצָה, וְכָל שֶׁאֵינוֹ עוֹלֶה לְיִבּוּם אֵינוֹ עוֹלֶה לַחֲלִיצָה. וְעוֹד שֶׁלֹּא יֹאמְרוּ בַּיִת מִקְצָתוֹ בָּנוּי וּמִקְצָתוֹ חָלוּץ, וְאָתוּ לְמִיחְלַץ וְהָדָר יַבְּמֵי.

{pפסוק יp}  רַבִּי עֲקִיבָא אוֹמֵר הַנּוֹשֵׂא קְרוֹבוֹת חֲלוּצָתוֹ הַוָּלָד מַמְזֵר, דְּאָמַר קְרָא "בֵּית חֲלוּץ הַנָּעַל", הַכָּתוּב קְרָאָהּ בֵּיתוֹ.

"וְנִקְרָא שְׁמוֹ בְּיִשְׂרָאֵל", נֶאֱמַר כָּאן יִשְׂרָאֵל וְנֶאֱמַר לְהַלָּן (לעיל פסוק ז) בְּיִשְׂרָאֵל מַה בְּיִשְׂרָאֵל הָאָמוּר לְהַלָּן פְּרָט לְבֵית דִּין שֶׁל גֵּרִים, אַף בְּיִשְׂרָאֵל הָאָמוּר כָּאן פְּרָט לְבֵית דִּין שֶׁל גֵּרִים. בֵּית חֲלוּץ הַנָּעַל מִצְוָה בְּדַיָּנִין וְלֹא מִצְוָה בְּתַלְמִידִים. רַבִּי יְהוּדָה אוֹמֵר מִצְוָה עַל כָּל הָעוֹמְדִין שָׁם לוֹמַר "חֲלוּץ הַנַּעַל". אָמַר רַבִּי יְהוּדָה פַּעַם אַחַת הָיִינוּ יוֹשְׁבִין לִפְנֵי רַבִּי טַרְפוֹן וְאָמַר לָנוּ עֲנוּ כֻּלְּכֶם וְאִמְרוּ חֲלוּץ הַנַּעַל חֲלוּץ הַנַּעַל.

{pפסוק יא-יבp}  "כִּי יִנָּצוּ אֲנָשִׁים", אֵין שָׁלוֹם יוֹצֵא מִתּוֹךְ מַצּוּת, וְכֵן הוּא אוֹמֵר  "וַיְהִי רִיב בֵּין רוֹעֵי מִקְנֵה אַבְרָהָם" וְגוֹ', מִי גָּרַם לְלוֹט שֶׁיִּפָּרֵד מֵאוֹתוֹ צַדִּיק הֱוֵי אוֹמֵר מְרִיבָה. וְכֵן הוּא אוֹמֵר (לעיל יט, יז) "וְעָמְדוּ שְׁנֵי הָאֲנָשִׁים אֲשֶׁר לָהֶם הָרִיב", מִי גָּרַם זֶה לִלְקוֹת הֱוֵי אוֹמֵר זוֹ מְרִיבָה. אֲנָשִׁים אֵין לִי אֶלָּא אֲנָשִׁים, אִישׁ עִם אִשָּׁה וְאִשָּׁה עִם אִישׁ, אִשָּׁה עִם אִשָּׁה מִנַיִן, תַּלְמוּד לוֹמַר "יַחְדָּו", מִכָּל מָקוֹם וְקָרְבָה אֵשֶׁת הָאֶחָד אֵשֶׁת אִישׁ וְלֹא אֵשֶׁת שְׁלוּחֵי בֵּית דִּין. לְהַצִּיל אֶת אִישָׁהּ רַבִי אוֹמֵר, לְפִי שֶׁמָּצִינוּ שֶׁיֵּשׁ מַזִּיקִין בַּתּוֹרָה שֶׁעָשָׂה בָּהֶן שֶׁאֵין מִתְכַּוֵּן כְּמִתְכַּוֵּן, יָכוֹל אַף זֶה כֵּן, תַּלְמוּד לוֹמַר "וְשָׁלְחָה יָדָהּ" וְהֶחֱזִיקָה בִּמְבֻשָׁיו. אֵין לִי אֶלָּא מְבוּשָׁיו, מִנַּיִן לְרַבּוֹת כָּל דָּבָר שֶׁיֵּשׁ בּוֹ סַכָּנָה, תַּלְמוּד לוֹמַר "וְהֶחֱזִיקָה" מִכָּל מָקוֹם.

"וְקַצֹּתָה אֶת כַּפָּהּ", מְלַמֵּד שֶׁאַתָּה חַיָּב לְהַצִּילוֹ בְּכַפָּהּ. מִנַּיִן שֶׁאִם אֵין אַתָּה יָכוֹל לְהַצִּילוֹ בְּכַפָּהּ הַצִּילוֹ בְּנַפְשָׁהּ, תַּלְמוּד לוֹמַר "לֹא תָחוֹס עֵינֶךָ". רַבִּי יְהוּדָה אוֹמֵר, נֶאֱמַר כָּאן "לֹא תָחוֹס", וְנֶאֱמַר לְהַלָּן (לעיל יט, כא) "לֹא תָחוֹס" מַה לְהַלָּן מָמוֹן, אַף כָּאן מָמוֹן.

הַחוֹבֵל בְּעֶבֶד כְּנַעֲנִי שֶׁל אֲחֵרִים חַיָּב בְּכֻלָּן. רַבִּי יְהוּדָה אוֹמֵר, אֵין לַעֲבָדִים בֹּשֶׁת, מַאי טַעְמָא דְּרַבִּי יְהוּדָה, אָמַר קְרָא כִּי יִנָּצוּ אֲנָשִׁים יַחְדָּו אִישׁ וְאָחִיו. בְּמִי שְׁיֵּשׁ לוֹ אַחְוָה [יָצָא עֶבֶד שֶׁאֵין לוֹ אַחְוָה]. וְרַבָּנַן, אָחִיו הוּא בְּמִצְווֹת, אֶלָּא מֵעַתָּה לְרַבִּי יְהוּדָה זוֹמְמֵי עֶבֶד לֹא יֵהָרְגוּ, דִּכְתִיב  "וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו", אָמַר קְרָא (שם) "וּבִעַרְתָּ הָרָע מִקִּרְבֶּךָ", מִכָּל מָקוֹם. אֶלָּא מֵעַתָּה לְרַבָּנַן עֶבֶד יְהֵא כָּשֵׁר לְמַלְכוּת, אָמְרֵי וְלִיטְעָמֵיךְ תִּקְשֵׁי לְךָ גֵּר לְדִבְרֵי הַכֹּל, אֶלָּא אָמַר קְרָא (לעיל יז, טו) "מִקֶּרֶב אַחֶיךָ" מִמֻּבְחָר שֶׁבְּאָחִיךָ. אֶלָּא מֵעַתָּה לְרַבָּנַן יְהֵא עֶבֶד כָּשֵׁר לְעֵדוּת, דִּכְתִיב (לעיל יט, יח) "וְהִנֵּה עֵד שֶׁקֶר הָעֵד שֶׁקֶר עָנָה בְאָחִיו". אָתְיָא בְּקַל וָחֹמֶר מֵאִשָּׁה, וּמָה אִשָּׁה שֶׁרְאוּיָה לָבוֹא בַּקָהָל פְּסוּלָה לְעֵדוּת, עֶבֶד שֶׁאֵינוֹ רָאוּי לָבוֹא בַּקָהָל אֵינוֹ דִּין שֶׁפָּסוּל לְעֵדוּת. מָה לְאִשָּׁה שֶׁכֵּן אֵינָהּ בְּמִילָה, תֹּאמַר בְּעֶבֶד שֶׁהוּא רָאוּי לְמִילָה, קָטָן יוֹכִיחַ שֶׁיֶּשְׁנוֹ בְּמִילָה וּפָסוּל לְעֵדוּת, מַה לְקָטָן שֶׁכֵּן אֵינוֹ בְּמִצְווֹת תֹּאמַר בְּעֶבֶד שֶׁהוּא בְּמִצְווֹת, אִשָּׁה תּוֹכִיחַ שֶׁיֶּשְׁנָה בְּמִצְווֹת וּפְסוּלָה לְעֵדוּת, וְחָזַר הַדִּין לֹא רְאִי זֶה כִּרְאִי זֶה וְלֹא רְאִי זֶה כִּרְאִי זֶה הַצַּד הַשָּׁוֶה שֶׁבָּהֶן שֶׁאֵינָן בְּכָל הַמִּצְווֹת וּפְסוּלִין לְעֵדוּת, אַף אֲנִי אָבִיא אֶת הָעֶבֶד שֶׁאֵינוֹ בְּכָל הַמִּצְווֹת וּפָסוּל לְעֵדוּת, מַה לְהַצַּד הַשָּׁוֶה שֶׁבָּהֶן שֶׁכֵּן אֵינָן אִישׁ, תֹּאמַר בְּעֶבֶד שֶׁהוּא אִישׁ, אֶלָּא תֵּיתִי מִגַּזְלָן, מַה לְגַזְלָן שֶׁכֵּן מַעֲשָׂיו גָּרְמוּ לוֹ, תֹּאמַר בְּעֶבֶד שֶׁאֵין מַעֲשָׂיו גָּרְמוּ לוֹ, אֶלָּא תֵּיתִי מִגַּזְלָן וּבְחָדָא מֵהַנָּךְ.

"וְשָׁלְחָה יָדָהּ", אֵינוֹ חַיָּב עַל הַבֹּשֶׁת עַד שֶׁיִּתְכַּוֵּן.

נָפַל מִן הַגַּג וְנִתְקַע בְּאִשָּׁה חַיָּב בְּאַרְבָּעָה דְּבָרִים, אֲבָל לֹא בְּבֹשֶׁת אָמָר רַבָּה, נָפַל מִן הַגַּג בְּרוּחַ שֶׁאֵינָהּ מְצוּיָה וְהִזִּיק וּבִיֵּשׁ, חַיָּב עַל הַנֶּזֶק וּפָטוּר בְּאַרְבָּעָה דְּבָרִים. בְּרוּחַ מְצוּיָּה וְהִזִּיק וּבִיֵּשׁ חַיָּב בְּאַרְבָּעָה דְּבָרִים, וּפָטוּר עַל הַבֹּשֶׁת, וְאִם נִתְהַפֵּךְ חַיָּב אַף עַל הַבֹּשֶׁת, דְּתַנְיָא מִמַּשְׁמַע שֶׁנֶּאֱמַר "וְשָׁלְחָה יָדָהּ" אֵינִי יוֹדֵעַ שֶׁהֶחֱזִיקָה בִּמְבוּשָׁיו, מַה תַּלְמוּד לוֹמַר "וְהֶחֱזִיקָה" לוֹמַר לְךָ בֵּין שֶׁנִּתְכַּוֵּן לְהַזִּיק אַף עַל פִּי שֶׁלֹּא נִתְכַּוֵּן לְבַיֵּשׁ.

"וְקַצֹּתָה אֶת כַּפָּה", מָמוֹן מַאי לָאו בְּשֶׁאֵינָהּ יְכוֹלָה לְהַצִּיל עַל יְדֵי דָּבָר אַחֵר, לֹא כְּשֶׁיְּכוֹלָה לְהַצִּיל עַל יְדֵי דָבָר אַחֵר, אֲבָל אֵינָהּ יְכוֹלָה לְהַצִּיל מַאי פְּטוּרָה, אִי הָכִי אַדְּתָנֵי סֵיפָא וְשָׁלְחָה יָדָהּ פְּרָט לִשְׁלִיחַ בֵּית דִּין לִיפְלוּג וְלִיתְנֵי בְּדִידָהּ וְכוּ' הָכִי נַמִּי קָאָמַר בַמֶה דְבָרִים אַמוּרִים בִּשֶׁיְּכוֹלָה לְהַצִּיל עַל יְדֵי דָּבָר אַחֵר אֲבָל אֵינָהּ יְכוֹלָה לְהַצִּיל עַל יְדֵי דָּבָר אַחֵר נַעֲשֶׂה יָדָהּ כִּשְׁלִיחַ בֵּית דִּין וּפְטוּרָה.

תַּנְיָא רַבִּי יְהוּדָה אוֹמֵר, סוּמָא אֵין לוֹ בֹּשֶׁת, מַאי טַעְמָא דְּרַבִּי יְהוּדָה, דִּכְתִיב "וְקַצֹּתָה אֶת כַּפָּהּ לֹא תָחוֹס עֵינֶךָ" גָּמַר עֵינֶךָ  "עֵינֶךָ" מֵעֵדִים זוֹמְמִין, מַה הָתָם סוּמִין לֹא וְכוּ', וְכֵן הָיָה רַבִּי יְהוּדָה פּוֹטְרָן מִכָּל מִצְווֹת הָאֲמוּרוֹת בַּתּוֹרָה. (כָּתוּב בֶּרֶמֶז תשפ"ח).

תָּנוּ רַבָּנָן מִנַּיִן שֶׁאֵין מוֹחֲקִין בְּמָקוֹם שֶׁגּוֹדְשִׁין וְאֵין גּוֹדְשִׁין בְּמָקוֹם שֶׁמּוֹחֲקִין וְכוּ' (כָּתוּב בֶּרֶמֶז תרי"ח).

"לֹא יִהְיֶה לְךָ בְכִיסְךָ אֶבֶן וָאָבֶן". יָכוֹל לֹא יַעֲשֶׂה לִיטְרָא, וַחֲצִי לִיטְרָא, [וּרְבִיעַ לִיטְרָא], תַּלְמוּד לוֹמַר "גְּדוֹלָה וּקְטַנָּה", גְּדוֹלָה שֶׁהִיא מַכְחֶשֶׁת אֶת הַקְּטַנָּה שֶׁלֹּא יְהֵא נוֹטֵל בִּגְדוֹלָה וּמַחֲזִיר בִּקְטַנָּה, רַבִּי עֲקִיבָא אוֹמֵר, מִנַּיִן שֶׁלֹּא יַעֲשֶׂה סֶלַע פָּחוֹת מִשֶּׁקֶל, וְלֹא דִּינָר פָּחוֹת מִטְּרָפְּעִיקָא, תַּלְמוּד לוֹמַר "לֹא יִהְיֶה לְךָ בְּבֵיתְךָ אֵיפָה". רַבִּי יוֹסֵי בַּר יְהוּדָה אוֹמֵר, אִם קִיַּמְתָּ הֲרֵי הוּא בְּלֹא יִהְיֶה לְךָ. לֹא יִהְיֶה לְךָ בְּבֵיתְךָ אֵיפָה וְאֵיפָה, יָכוֹל לֹא יַעֲשֶׂה סְאָה תְּרֵקָב, וְחָצִי תְּרֵקָב, וּרְבִיעַ תְּרֵקָב, תַּלְמוּד לוֹמַר "גְּדוֹלָה וּקְטַנָּה" גְּדוֹלָה שֶׁהִיא מַכְחֶשֶׁת אֶת הַקְּטַנָּה שֶׁלֹּא יְהֵא נוֹטֵל בִּגְדוֹלָה וּמַחֲזִיר בִּקְטַנָּה. רַבִּי אֱלִעֶזֶר אוֹמֵר, מִנַּיִן שֶׁלֹּא יַעֲשֶׂה אָדָם מִדָּה בַּת אַרְבָּעָה קַבִּין לִהְיוֹת מוֹדֵד בָּהּ בְּתוֹךְ בֵּיתוֹ, תַּלְמוּד לוֹמַר "לֹא יִהְיֶה לְךָ". וָצֶדֶק יִהְיֶה לָּךְ, מַנֵּה אַגַרְדְמִים עַל כָּךְ. מִכָּאן אָמְרוּ הַסִּיטוֹן מְקַנֵּחַ מִדּוֹתָיו אַחַת לִשְׁלֹשִׁים יוֹם, וּבַעַל הַבַּיִת אֶחָד לִשְׁנֵים עָשָׂר חֹדֶשׁ. רַבִּי אֶלְעָזָר בֶּן חֲנַנְיָה בֶּן חִזְקִיָּה בֶּן גּוּרְיוֹן אוֹמֵר, הֲרֵי הוּא אוֹמֵר (יחזקאל מה, כד) "אֵיפָה לַפָּר וְאֵיפָה לָאַיִל". (וְאֵיפָה לַכֶּבֶשׂ) וְכִי מִדַּת פָּרִים וְאֵילִים (וּכְבָשִׂים) אַחַת הִיא, וַהֲלֹא כְּבָר נֶאֱמַר  "שְׁלֹשָׁה עֶשְׂרֹנִים לַפָּר וּשְׁנֵי עֶשְׂרֹנִים לָאַיִל. וְעִשָּׂרוֹן אֶחָד לַכֶּבֶשׂ", אֶלָּא מְלַמֵּד שֶׁאֵיפָה גְּדוֹלָה וְאֵיפָה קְטַנָּה קְרוּיָה אֵיפָה.

אָמַר רַבִּי לֵוִי, בְּרָכוֹת מְבָרְכוֹת אֶת בַּעֲלֵיהֶן, וּקְלָלוֹת מְקַלְּלוֹת אֶת בַּעֲלֵיהֶן, אֶבֶן שְׁלֵמָה וָצֶדֶק יִהְיֶה לָּךְ אִם עָשִׂיתָ כֵּן יֵשׁ לְךָ מָה לִשָּׂא וּמָה לִתֵּן מָה לִקַּח וּמָה לִמְכֹר. קְלָלוֹת מְקַלְּלוֹת אֶת בַּעֲלֵיהֶן, לֹא יִהְיֶה לְךָ בְכִיסְךָ אֶבֶן וָאָבֶן. לֹא יִהְיֶה לְךָ בְּבֵיתְךָ אֵיפָה וְאֵיפָה אִם עָשִׂיתָ כָּךְ לֹא יִהְיֶה לְךָ מָה לִשָּׂא וּמָה לִתֵּן מָה לִקַּח וּמָה לִמְכֹּר, אָמַר הַקָּדוֹשׁ בָּרוּךְ הוּא, אֲנִי אָמַרְתִּי לֹא תַעֲשֶׂה אֵיפָה וְאֵיפָה וְעָשִׂיתָ כָּךְ, חַיֶּיךָ שֶׁאֲפִלּוּ קְטַנָּה אֵינוֹ מַסְפִּיק בְּיָד אוֹתוֹ הָאִישׁ שֶׁתְּהֵא לְךָ.

"לְמַעַן יַאֲרִיכוּן יָמֶיךָ", זוֹ אַחַת מִמִּצְווֹת שֶׁבַּתּוֹרָה שֶׁמַּתַּן שְׂכָרָן בְּצִדָּה. וַהֲרֵי דְּבָרִים קַל וָחֹמֶר וּמַה גְּרוֹגֶרֶת שֶׁאֵין אֶחָד מִן מֵאָה בְּאִסָּר הָאִיטַלְקִי נֶאֱמַר בָּהּ אֲרִיכוּת יָמִים, שְׁאָר מִצְווֹת שֶׁיֵּשׁ בָּהֶן חֶסְרוֹן כִּיס עַל אַחַת כַּמָּה וְכַמָּה.

{pפסוק טזp}  "כִּי תוֹעֲבַת ה'", כָּל עֹשֵׂה אֵלֶּה, יָכוֹל לֹא יְהֵא חַיָּב עַד שֶׁיַּעֲבֹר עַל כֻּלָּן תַּלְמוּד לוֹמַר "כָּל עֹשֵׂה אֵלֶּה", אֲפִלּוּ אַחַת מֵהֶן. מִכָּאן אָמְרוּ אֵין מְעָרְבִין פֵּרוֹת בְּפֵרוֹת, אֲפִלּוּ חֲדָשִׁים בַּחֲדָשִׁים וַאֲפִלּוּ סְאָה בְּדִינָר וַאֲפִלּוּ יָפֶה דִּינָר וּטְרִיסִית לֹא יְעָרְבֵם וְיִמְכְּרֵם סְאָה בְּדִינָר. כָּל עֹשֵׂה אֵלֶּה כָּל עוֹשֵׂה עָוֶל. קָרוּי חֲמִשָּׁה שֵׁמוֹת, עָוֶל, שָׂנאוּי, מְשֻׁקָּץ, חֵרֶם, תּוֹעֵבָה.

אָמַר רַבִּי לֵוִי, קָשֶׁה עָנְשָׁן שֶׁל מִדּוֹת מֵעָנְשָׁן שֶׁל עֲרָיוֹת, שֶׁזֶּה נֶאֱמַר בָּהֶן (ויקרא יח, יז) "אֵל" וְזֶה נֶאֱמַר בָּהֶן אֵלֶּה, וּמַאי מַשְׁמַע דְּהַאי "אֵל" לָשׁוֹן קָשֶׁה הוּא, דִּכְתִיב (יחזקאל יז, יג) "וְאֵת אֵילֵי הָאָרֶץ לָקָח". גַּבֵי עֲרָיוֹת נַמִּי הָכְתִיב  "אֵלֶּה", הַהוּא לְמִעוּטֵי מִדּוֹת מִכָּרֵת, וְאֶלָּא מַאי עוֹדְפַיְהוּ, דְּהָתָם אֶפְשָׁר בִּתְשׁוּבָה, וְהָכָא לָא אֶפְשָׁר בִּתְשׁוּבָה. וְאָמַר רַבִּי לֵוִי קָשֶׁה גֵּזֶל הֶדְיוֹט מִגֵּזֶל גָּבוֹהַּ, שֶׁזֶּה הִקְדִּים חֵטְא לִמְעִילָה, וְזֶה הִקְדִּים מְעִילָה לְחֵטְא.

"זָכוֹר אֶת אַשֶׁר עָשָׂה לְךָ עֲמָלֵק", מַה כְּתִיב לְמַעְלָה (לעיל פסוק טז) כִּי תּוֹעֲבַת ה', כָּל הַפָּרָשִׁיּוֹת שֶׁל מַעְלָה פָּרָשִׁיּוֹת שֶׁל מִצְווֹת, (לעיל כד, יג) "הָשֵׁב תָּשִׁיב" (שם, יט) "כִּי תִקְצֹר"  "כִּי תַחְבֹּט" (שם, כא) "כִּי תְבְצֹר", כֵּיוָן שֶׁמָּצָא פָּרָשָׁה זוֹ כִּי תוֹעֲבַת ה' כָּתַב אַחֲרֶיהָ זָכוֹר, אָמַר מֹשֶׁה יִדָּבֵק רָשָׁע לְרָשָׁע מָשָל לְרוֹצֵחַ שֶׁנִּתְפַּס הֱבִיאוּהוּ לִפְנֵי הַשִּׁלְטוֹן וְלֹא הָיָה בְּבֵית הָאֲסוּרִין רוֹצֵחַ אֶלָּא אֲנָשִׁים טוֹבִים, מֵהֶם רָאשֵׁי מְדִינָה, אָמַר הַשִּׁלְטוֹן, תְּנוּהוּ בְּמָקוֹם אַחֵר לְעַצְמוֹ, לְאַחַר יָמִים נִתְפַּס רוֹצֵחַ אַחֵר, אָמַר הַשִּׁלְטוֹן יִנָּתֵן עִם חֲבֵרוֹ בְּזִקִּים. כָּךְ אָמַר מֹשֶׁה יִנָּתֵן מִי שֶׁעָשָׂה עָוֶל עִם מִי שֶׁעָשָׂה עָוֶל לְקַיֵּם מַה שֶּׁנֶּאֱמַר  "פְּנֵי ה' בְּעוֹשֵׂי רָע".

רַבִּי חוּנְיָא פָּתַח (משלי יא, יא) "מָאזְנֵי מִרְמָה תּוֹעֲבַת ה'" אִם רָאִיתָ דּוֹר שֶׁמִּדּוֹתָיו שֶׁל שֶׁקֶר דַע שֶׁהַמַלְכוּת מִתְגָּרֶה בּוֹ וְנוֹטֵל מַה שֶּׁבִּידֵיהֶם, מַה טַּעַם "מֹאזְנֵי מִרְמָה תּוֹעֲבַת ה'", מַה כְּתִיב בַּתְרֵיהּ (שם) "בָּא זָדוֹן וַיָּבֹא קָלוֹן." רַבִּי בֶּרֶכְיָה בְּשֵׁם רַבִּי אַבָּא בַּר כַּהֲנָא  הָאֶזְכֶּה בְּמֹאזְנֵי רֶשַׁע" וְגוֹ' אֶפְשָׁר כֵּן דּוֹר (שֶׁעֵדוּתָיו) [מִדּוֹתָיו] שֶׁל שֶׁקֶר שֶׁהוּא זוֹכֶה, אֶלָּא (שם) "וּבְכִיס אַבְנֵי מִרְמָה" אָמַר רַבִּי לֵוִי אַף מֹשֶׁה רְמָזָהּ לְיִשְרָאֵל לֹא יִהְיֶה לְךָ בְּבֵיתְךָ אֵיפָה וְאֵיפָה, אִם עָשִׂיתָ כֵּן דַּע שֶׁהַמַלְכוּת מִתְגָּרֶה בּוֹ (בְּאוֹתוֹ הַדּוֹר), וּמַה טַּעַם כִּי תוֹעֲבַת ה' אֱלֹהֶיךָ כָּל עֹשֵׂה אֵלֶּה מַה כְּתִיב בַתְרֵיהּ "זָכוֹר אֶת אֲשֶׁר עָשָׂה לְךָ עֲמָלֵק".

(תהלים קט, יד) "יִזָּכֵר עֲוֹן אֲבוֹתָיו", וְכִי אֲבוֹתָיו שֶׁל עֵשָׂו רְשָׁעִים הָיוּ וַהֲלֹא צַדִּיקִים הָיוּ, אַבְרָהָם זְקֵנוֹ, יִצְחָק [אָבִיו, וְאַתְּ אוֹמֵר "יִזָּכֵר עֲוֹן אֲבוֹתָיו אֶל ה'", אֶלָּא חֵטְא שֶׁחָטָא עַל אֲבוֹתָיו, אַתְּ מוֹצֵא יִצְחָק] בָּא מִכֹּחַ אַבְרָהָם חַיָּה מֵאָה וּשְׁמוֹנִים שָׁנָה, אַבְרָהָם חָיָּה מֵאָה שִׁבְעִים וְחָמֵשׁ שָׁנָה, בְּתוֹךְ חֲמֵשׁ שָׁנִים שֶׁמָּנַע מֵחַיָּיו שֶׁל אַבְרָהָם אָבִינוּ עָבַר עֵשָׂו הָרָשָׁע שְׁתֵּי עֲבֵירוֹת וְכוּ'. הֲדָא הוּא דִכְתִיב (בראשית כט, כה) "וַיָּבֹא עֵשָׂו מִן הַשָּׂדֶה", אָמַר הַקָּדוֹשׁ בָּרוּךְ הוּא אֲנִי הִבְטַחְתִּי לְאַבְרָהָם וְאָמַרְתִּי לוֹ  "וְאַתָּה תָבוֹא אֶל אֲבוֹתֶיךָ בְּשָׁלוֹם" וַהֲדָא סִיבּוּ טָבָא, רוֹאֶה אֶת בֶּן בְּנוֹ מְגַלֶּה עֲרָיוֹת וְשׁוֹפֵךְ דָּמִים וְגוֹנֵב, טָב לֵהּ מִתְכַּנִישׁ בְּשָׁלוֹם, שֶׁנֶּאֱמַר (תהלים סג, ד) "טוֹב חַסְדְּךָ מֵחַיִּים". וּמָה חֵטְא חָטָא עַל אָבִיו, גָּרַם לוֹ שֶׁכָּהוּ עֵינָיו, שֶׁנֶּאֱמַר  "וַיְהִי כִּי זָקֵן יִצְחָק וַתִּכְהֶיןָ עֵינָיו מֵרְאוֹת", לָמָּה שֶׁהֶעֱמִיד עֵשָׂו הָרָשָׁע. וּמָה חֵטְא חָטָא עַל אִמּוֹ, עִם כְּשֶׁהוּא יוֹצֵא מִמְּעֵי אִמּוֹ חָתַךְ מַטְרִין שֶׁלָּהּ שֶׁלֹּא תֵּלֵד הֲדָא הוּא דִכְתִיב (עמוס א, יא) "עַל רָדְפוֹ בַּחֶרֶב אָחִיו וְשִׁחֵת רַחֲמָיו" שַׁלֹא תֹּאמַר אַחַר שֶׁיָּצָא מִמְּעֵי אִמּוֹ אֶלָּא עַד שֶׁהוּא בִּמְעֵי אִמּוֹ זִירְתֵיהּ מְתוּחָה לְקַבְּלֵיהּ, וּמַה טַעַם, "זֹרוֹ רְשָׁעִים מֵרָחֶם". רַב נַחְמָן אָמַר גָּרַם לָהּ שֶׁלֹּא תַּעֲמִיד שְׁנֵים עָשָׂר שְׁבָטִים, מִן הַדִּין קָרְיָא (בראשית נה, כג) "וַיֹּאמֶר ה' לָהּ שְׁנֵי גּוֹיִם" וְכוּ' (כְּדִכְתִיב לְעֵיל). וְרַבָּנַן אָמְרִין גָּרַם לָהּ שֶׁלֹּא תֵּצֵא מִטָּתָהּ בָּרַבִּים, אַתְּ מוֹצֵא בְּשָׁעָה שֶׁמֵּתָה רִבְקָה אָמְרִין מָאן יִפּוֹק קוּמָהּ אַבְרָהָם מֵת, יִצְחָק עֵינָיו כֵּהוֹת וְיוֹשֵׁב בְּתוֹךְ הַבַּיִת, יַעֲקֹב בָּרַח מִפְּנֵי עֵשָׂו יִפּוֹק עֵשָׂו רְשִׁיעָא קוּמָהּ דִּיהוֹן הַבְּרִיּוֹת אָמְרִין לִיטִין בִּיזְיָיא דְהַכְּדֵין אֵינִיק מָה עֵשָׂו הוֹצִיאָהּ בַּלַּיְלָה, אַף הַכְּתוּבִים לֹא פִּרְסְמוּ אֶת מִיתָתָהּ אֶלָּא מִן הַצַּד, הֲדָא הוּא דִכְתִיב  "וַתָּמָת דְּבוֹרָה מֵינֶקֶת רִבְקָה" וְגוֹ' "וַיִּקְרָא שְׁמוֹ אַלּוֹן בָּכוּת" מַהוּ אַלּוֹן בָּכוּת לְשׁוֹן (אֹנִי) [יְוָנִי] הוּא, אַלּוֹן תְּרֵי, שְׁתֵּי בְּכִיּוֹת, עַד שֶׁיַּעֲקֹב יוֹשֵׁב וּמְשַׁמֵּר אֶבְלָה שֶׁל מֵינִקְתּוֹ בָּאַת לוֹ בְּשׂוֹרַת אִמּוֹ, [הֲדָא הוּא דִכְתִיב] (שם טו) "וַיֵּרָא אֱלֹהִים אֶל יַעֲקֹב עוֹד" וְגוֹ', מַה בְּרָכָה בֵּרְכוֹ בִּרְכַּת אֲבֵלִים בֵּרְכוֹ. אָמַר הַקָּדוֹשׁ בָּרוּךְ הוּא, אֲבוֹהִי שָׁלִים לֵיהּ בִּישׁ, אִמֵּיהּ שָׁלִים לָהּ בִּישׁ אַחוֹהִי שָׁלִים לֵיהּ בִּישׁ, סַבֵּיהּ שָׁלִים לֵיהּ בִּישׁ, אַף אַתּוּן שָׁלְמִין לֵיהּ בִּישׁ. אַף אֲנָא שָׁלִים לֵיהּ בִּישׁ. הֱווּ מַזְכִּירִין שְׁמוֹ מִלְּמַטָּה וַאֲנִי מוֹחֶה אֶת שְׁמוֹ מִלְמַעְלָה. (תהלים קט, טו) "יִהְיוּ נֶגֶד ה' תָּמִיד", כָּל מַה שֶּׁעָשָׂה, לְנֶגְדִּי עָשָׂה. (שם) "וְיַכְרֵת מֵאֶרֶץ זִכְרָם", הֲוִי זָכוֹר אֵת אֲשֶׁר עָשָׂה לְךָ עֲמָלֵק.

רַבִּי תַּנְחוּם בַּר חֲנִילָאִי פָּתַח,  "זִכְרוֹנֵיכֶם מִשְׁלֵי אֵפֶר" וְגוֹ', אָמַר הַקָּדוֹשׁ בָּרוּךְ הוּא לְיִשְׂרָאֵל בָּנַי הֱווּ זְהִירִין בִּשְׁתֵּי זְכִירוֹת שֶׁהִכְתַּבְתִּי לָכֶם בַּתּוֹרָה, (להלן פסוק יט) "תִּמְחֶה אֶת זֵכֶר עֲמָלֵק" (שֶׁנֶּאֱמַר)  "כִּי מָחֹה אֶמְחֶה אֶת זֵכֶר עֲמָלֵק". מְשָׁלוֹ אֵפֶר מְשׁוּלֵי אֵפֶר אִם זְכִיתֶם הֲרֵי אַתֶּם בָּנָיו שֶׁל אַבְרָהָם אוֹתוֹ שֶׁהִמְשִׁיל עַצְמוֹ בְּאֵפֶר שֶׁנֶּאֱמַר (בראשית יא, כז) "וָאָנֹכִי עָפָר וָאֵפֶר". וְאִם לָאו (איוב יג, יב) "לְגַבֵּי חֹמֶר גַּבֵיכֶם", הַתְקִינוּ עַצְמְכֶם לְשִׁעְבּוּדָהּ שֶׁל מִצְרַיִם מַה כְּתִיב  "וַיְמָרְרוּ אֶת חַיֵּיהֶם" וְגוֹ'.

(תהלים לב, ט) "אַל תִּהְיוּ כְּסוּס כְּפֶרֶד", הַסּוּס הַזֶּה אַתָּה מְמַתְּגוֹ וְהוּא בּוֹלֵם (מְשַׁכְשְׁכוֹ) [מְכַשְׁכְּשׁוֹ] וְהוּא בּוֹלֵם, מְקָרְרוֹ וְהוּא בּוֹלֵם, מַאֲכִילוֹ וְהוּא בּוֹלֵם, (תהלים שם) "בַּל קְרוֹב אֵלֶיךָ", [לְגַבֵּיהּ] אַתֶּם אַל תִּהְיוּ כֵּן אֶלָּא הֱווּ זְהִירִין לְמִיגְזֵי לְטָבָא טִיבוּתֵיהּ וּלְמִיגְזֵי לְבִישָׁא בִּישׁוּתָא [לְמִיגְזֵי] לְטָבָא טִיבוּתֵיהּ (לעיל כג, ח) "לֹא תְתַעֵב אֲדֹמִי". וּלְמִיגְזֵי לְבִישָׁא בִּישׁוּתֵיהּ, זָכוֹר אֵת אֲשֶׁר עָשָׂה לְךָ עֲמָלֵק.

רַבִּי לֵוִי פָּתַח  "גָּעַרְתָּ גּוֹיִם אִבַּדְתָּ רָשָׁע שְׁמָם מָחִיתָ לְעוֹלָם וָעֶד", גָּעַרְתָּ גּוֹיִם זֶה עֲמָלֵק דִּכְתִיב בֵּיהּ (במדבר כד, כ) "רֵאשִׁית גּוֹיִם עֲמָלֵק". אִבַּדְתָּ רָשָׁע, זֶה עֵשָׂו הָרָשָׁע דִּכְתִיב XבֵּיהּY "וְקָרְאוּ לָהֶם גְּבוּל רִשְׁעָה", אִם יֹאמַר לְךָ אָדָם (אַף) יַעֲקֹב הָיָה בַּכְּלָל, אֱמֹר לוֹ "רְשָׁעִים" אֵין כְּתִיב כָּאן אֶלָּא "אִבַּדְתָּ רָשָׁע" זֶה עֵשָׂו הָרָשָׁע. "שְׁמָם מָחִיתָ לְעוֹלָם וָעֶד", תִּמְחֶה אֶת זֵכֶר עֲמָלֵק.

(תהלים עט, יב) "וְהָשֵׁב לִשְׁכֵנֵינוּ שִׁבְעָתַיִם" וְגוֹ'. יִזָּכֵר לָהֶם מַה שֶּׁעָשׂוּ לָנוּ בְּמִילָה שֶׁהִיא נְתוּנָה בְּחֵיקוֹ שֶׁל אָדָם, מַה (שֶּׁל) [הָיוּ] בֵּית עֲמָלֵק עוֹשִׂים, הָיוּ מְחַתְּכִין מִילוֹתֵיהֶן שֶׁל יִשְׂרָאֵל וּמְזָרְקִין אוֹתָן כָּלַפֵּי מַעְלָה וְאוֹמְרִים בְּזוֹ בָּחַרְתָּ הֵא לְךָ מַה שֶּׁבָּחַרְתָּ, יִזָּכֵר לָהֶם מַה שֶּׁעָשׂוּ לָנוּ בַּתּוֹרָה דִּכְתִיב בָּהּ (שם יב, ז) "מְזֻקָּק" שִׁבְעָתַיִם", כָּךְ תָּשִׁיב לָהֶם שִׁבְעָתַיִם אֶל חֵיקָם. יִזָּכֵר לָהֶם מַה שֶּׁעָשׂוּ לָנוּ בַּמִּקְדָּשׁ שֶׁהוּא נָתוּן בְּחֵיקוֹ שֶׁל עוֹלָם,  "מֵחֵיק הָאָרֶץ וְעַד הָעֲזָרָה הַתַּחְתּוֹנָה שְׁתַּיִם אַמּוֹת", וּבָא שְׁמוּאֵל וּפָרַע לָהֶם, שֶׁנֶּאֱמַר (שא טו, לב) "וַיְשַׁסֵּף שְׁמוּאֵל אֶת אֲגַג" וְגוֹ', הָיָה מְחַתֵּךְ מִבְּשָׂרוֹ זֵיתִים זֵיתִים וּמַאֲכִיל נַעֲמִיּוֹת, הֲדָא הוּא דִכְתִיב (איוב יח, יג) "יֹאכַל בַּדֵּי עוֹרוֹ" וְגוֹ', בֵּרֵר לוֹ מִיתָה מָרָה. וְרַבָּנַן אָמְרֵי הֶעֱמִיד אַרְבָּעָה קוּנְדִּיסִין וּמְתָחוֹ עֲלֵיהֶן, וְאָמַר (ש"א שם לג) "אָכֵן סָר מַר הַמָּוֶת", כָּךְ מְמִיתִין אֶת הַשָּׂרִים מְיתוֹת חֲמוּרוֹת (בְּדִינֵי כּוּתִים דָּנוּ, שֶׁלֹּא בְּעֵדִים וְשֶׁלֹּא בְּהַתְרָאָה). רַבִּי יִצְחָק אָמַר סֵרְסוֹ דִּכְתִיב  "וַיֹּאמֶר שְׁמוּאֵל כַּאֲשֶׁר שִׁכְּלָה" וְגוֹ'. אִמּוֹ 'שֶׁל אוֹתוֹ הָאִישׁ, אָמַר רַבִּי לֵוִי, אַף (אִמּוֹ) [מֹשֶׁה] רְמָזָהּ לְיִשְׂרָאֵל מִן הַתּוֹרָה שֶׁנֶּאֱמַר "כִּי יִנָּצוּ אֲנָשִׁים" וְגוֹ'. וְקַצֹּתָה אֶת כַּפָּהּ. מַה כְּתִיב תַּמָן זָכוֹר אֵת אֲשֶׁר עָשָׂה וְגוֹ'. זָכוֹר אָמַר רַבִּי בֶרֶכְיָה עַד שֶׁאַתָּה אוֹמֵר לָנוּ זָכוֹר אַתָּה זְכֹר, אָנוּ שִׁכְחָה מְצוּיָה בָּנוּ, אֲבָל אַתָּה שֶׁאֵין שִׁכְחָה לְפָנֶיךָ הֱוֵי זָכוּר אֶת אֲשֶׁר עָשָׂה לְךָ, אָמַר רַבִּי יִצְחָק, לָנוּ עָשָׂה וְלֹא לְךָ עָשָׂה (תהלים קטז, ז) "זְכֹר ה' לִבְנֵי אֱדוֹם" וְגוֹ'.

"עֲמָלֵק". עַם יֶלָק, פְּרַח כְּהָדֵין זָחְלָא. דָּבָר אַחֵר "עֲמָלֵק" עַם לָק שֶׁבָּא לָלוּק דָּמָן שֶׁל יִשְׂרָאֵל כְּכֶלֶב לְמָה הָיָה עֲמָלֵק דּוֹמֶה לִזְבוּב שֶׁהוּא לָהוּט אַחַר הַמַּכָּה, כָּךְ הָיָה עֲמָלֵק לָהוּט אַחַר יִשְׂרָאֵל כְּכֶלֶב, אַרְבַּע מֵאוֹת פַּרְסָה פָּסַע עֲמָלֵק וּבָא לַעֲשׂוֹת מִלְחָמָה עִם יִשְׂרָאֵל בִּרְפִידִים. בַּדֶּרֶךְ בְּצֵאתְכֶם מִמִּצְרָיִם מִן הַדֶּרֶךְ בָּא עֲלֵיהֶם כְּלִסְטִים, מָשָׁל לְמֶלֶךְ שֶׁהָיָה לוֹ כֶּרֶם וְהִקִּיפוֹ גָּדֵר וְכוּ'. (כִּדְלְעֵיל בְּפָּסוּק וַיָבֹא עַמָלֵק בֶּרֶמֶז רס"ב).

"אֲשֶׁר קָרְךָ בַּדֶּרֶךְ" רַבִּי יְהוּדָה אוֹמֵר טִמַּאֲךָ, כְּמָה דְּאַתְּ אָמַרְתְּ  "כִּי יִהְיֶה בְךָ אִישׁ אֲשֶׁר לֹא יִהְיֶה טָהוֹר מִקְּרֵה" וְגוֹ' רַב נַחְמָן אָמַר קְרָאֲךָ וַדַּאי מֶה עָשָׂה לָהֶם עֲמָלֵק, יָרַד לוֹ לְבֵית אַרְכִיּוֹן שֶׁל מִצְרַיִם נָטַל טִימוּסָם שֶׁל שְׁבָטִים שֶׁהָיָה שְׁמָם חָקוּק עֲלֵיהֶן, וּבָא וְעָמַד לוֹ חוּץ לֶעָנָן וְהָיָה קוֹרֵא רְאוּבֵן שִׁמְעוֹן אֲחוּכוּן אֲנָן פּוּקוּ דַּאֲנָן בַּעְיָין לְמֶעְבַּד פְּרַקְמַטְיָא עִמָּכוֹן. וְכֵיוָן שֶׁהָיָה יוֹצֵא אֶחָד מֵהֶם הָיָה הוֹרְגוֹ. רַבָּנַן אָמְרִין, הֱקֵרָן לִפְנֵי אֻמּוֹת הָעוֹלָם, מָשָׁל לְאַמְבָּטֵי רוֹתַחַת שֶׁלֹּא הָיְתָה בְּרִיָּה יְכוֹלָה לֵירֵד בְּתוֹכָהּ וּבָא בֶּן בְּלִיַעַל אֶחָד וְקָפַץ לְתוֹכָהּ אַף עַל פִּי שֶׁנִּכְוָה אֶלָּא הֱקֵרָהּ לִפְנֵי אֲחֵרִים כָּךְ כֵּיוָן שֶׁיָּצְאוּ יִשְׂרָאֵל מִמִּצְרַיִם נָפְלָה אֵימָתָן עַל כָּל אֻמּוֹת הָעוֹלָם שֶׁנֶּאֱמַר (שמות טו, טו-טז) אָז נִבְהַלוּ אַלוּפֵי אֶדוֹם" וְגוֹ' "תִּפֹּל עֲלֵיהֶם אֵימָתָהּ" וְגוֹ', וְכֵיוָן שֶׁבָּא עֲמָלֵק וְנִזְדַּוֵּג לָהֶם אַף עַל פִּי שֶׁנָּטַל אֶת שֶׁלּוֹ מִתַּחַת יְדֵיהֶם הֱקֵרָן לִפְנֵי אֻמּוֹת הָעוֹלָם.

"וַיְזַנֵּב בְּךָ" הִכָּה אוֹתָם מַכַּת זָנָב הָיוּ מְחַתְּכִין מִילוֹתֵיהֶן וְכוּ' (כִּדְלְעֵיל). כָּל הַנֶּחֱשָׁלִים אַחֲרֶיךָ רַבִּי יְהוּדָה אוֹמֵר כָּל מִי שֶׁהָיָה נִמּוֹחַ הָיָה נִשּׁוֹל רַב נַחְמָן אוֹמֵר כָּל מִי שֶׁהָיָה הֶעָנָן פּוֹלְטוֹ הָיָה נִשּׁוֹל, וְרַבָּנַן אָמְרוּ שִׁבְטוֹ שֶׁל דָּן שֶׁפְּלָטָן הֶעָנָן שֶׁהָיוּ כֻּלָּן עוֹבְדֵי עֲבוֹדַת אֱלִילִים. וְאַתָּה עָיֵף וְיָגֵעַ עָיֵף בַּצָּמָא, וְיָגֵעַ בַּדֶּרֶךְ, וְלֹא יָרֵא אֱלֹהִים מָסֹרֶת אַגָּדָה הִיא שֶׁבְּיַד בָּנֶיהָ שֶׁל רָחֵל עֵשָׂו נוֹפֵל שֶׁנֶּאֱמַר (ירמיה מט, נ) "אִם לֹא יִסְחֲבוּם צְעִירֵי הַצֹּאן" וְלָמָּה הוּא קוֹרֵא אוֹתָן צְעִירֵי הַצֹּאן שֶׁהָיוּ קְטַנֵּיהֶם שֶׁל שְׁבָטִים, זֶה כְּתִיב בּוֹ "קָטֹן" וְזֶה כְּתִיב בּוֹ "נַעַר", [זֶה כְּתִיב בּוֹ "קָטֹן"]  "הִנֵּה קָטֹן נְתַתִּיךָ בַּגּוֹיִם", [זֶה כְּתִיב בּוֹ "נַעַר"] (בראשית מד, יח) "וְהוּא נַעַר אֶת בְּנֵי בִלְהָה" זֶה גָּדַל בֵּין שְׁנֵי צַדִּיקִים וְלֹא לָמַד מִמַּעֲשֵׂיהֶן, וְזֶה גָּדַל בֵּין שְׁנֵי רְשָׁעִים וְלֹא לָמַד מִמַּעֲשֵׂיהֶן, לְפִיכָךְ יָבוֹא זֶה וְיִפֹּל בְּיַד זֶה. זֶה חָס עַל כְּבוֹד קוֹנוֹ וְזֶה בִּזָּה כְּבוֹד קוֹנוֹ יָבוֹא זֶה וְיִפֹּל בְּיַד זֶה. זֶה כָּתוּב בּוֹ וְלֹא יָרֵא אֱלֹהִים וְזֶה כָּתוּב בּוֹ (בראשית מד, יח) "אֶת הָאֱלֹהִים אֲנִי יָרֵא", יָבוֹא זֶה וְיִפֹּל בְּיַד זֶה. וְהָיָה בְּהָנִיחַ וְגוֹ' (כָּתוּב בְּפָּסוּק וַיָבֹא עַמָלֵק בֶּרֶמֶז רס"ב).

"זָכוֹר אֵת אֲשֶׁר עָשָׂה". תַּנְיָא זָכוֹר יָכוֹל בַּלֵּב כְּשֶׁהוּא אוֹמֵר לֹא תִּשְׁכָּח הֲרֵי שִׁכְחַת לֵב אָמוּר, וּמָה אֲנִי מְקַיֵּם זָכוֹר בַּפֶּה. (כָּתוּב בְּפָּסוּק כְּתוֹב זֹאת זִכָּרוֹן בַּסֵפֶר בֶּרֶמֶז רס"ה).

רַבִּי פִּנְחָס אוֹמֵר אַחַר אַרְבָּעִים שָׁנָה רָצָה מֹשֶׁה לוֹמַר לָהֶן לְיִשְׂרָאֵל זְכוּרִים אַתֶּם מַה שֶּׁאֲמַרְתֶּם (שמות יז, ז) "הֲיֵשׁ ה' בְּקִרְבֵּנוּ" אֶלָּא אָמַר מֹשֶׁה אִם אֲנִי אוֹמֵר לָהֶם כָּךְ הֲרֵי אֲנִי מַלְבִּין פְּנֵיהֶם, וּמַלְבִּין פָּנִים אֵין לוֹ חֵלֶק לָעוֹלָם הַבָּא. מָשָׁל לְמָה הַדָּבָר דּוֹמֶה לְמֶלֶךְ שֶׁהָיָה לוֹ פַּרְדֵּס אֶחָד וְהַכֶּלֶב קָשׁוּר בְּפֶתַח הַפַּרְדֵּס וּמַבִּיט בְּכָל מַה שֶּׁבַּפַּרְדֵּס, נִכְנַס אוֹהֲבוֹ שֶׁל מֶלֶךְ לִגְנֹב מִן הַפַּרְדֵּס וְשִׁסָּה בּוֹ אֶת הַכֶּלֶב וְקָרַע בְּגָדָיו, אָמַר הַמֶּלֶךְ אִם אֲנִי אוֹמֵר לְאוֹהֲבִי לָמָּה נִכְנַסְתָּ לְתוֹךְ פַּרְדֵּס שֶׁלִּי הֲרֵי אֲנִי מַלְבִּין אֶת פָּנָיו, אֶלָּא אוֹמַר הָרָאִיתָ כֶּלֶב שׁוֹטֶה הֵיאַךְ קָרַע אֶת בְּגָדֶיךָ, מִיָּד הוּא מֵבִין מֶה עָשָׂה. כָּךְ אָמַר מֹשֶׁה הֲרֵינִי אוֹמֵר לְיִשְׂרָאֵל זָכוֹר אֵת אֲשֶׁר עָשָׂה לְךָ עֲמָלֵק. [כָּתוּב אֶחָד אוֹמֵר  "זָכוֹר אֶת יוֹם הַשַּׁבָּת לְקַדְּשׁוֹ" וּכָתוּב אֶחָד אוֹמֵר זָכוֹר אֵת אֲשֶׁר עָשָׂה לְךָ עֲמָלֵק]. לֹא דּוֹמֶה כּוֹס שֶׁל קוֹנְדִּיטוֹן לְכוֹס שֶׁל חֹמֶץ. זֶה זָכוֹר לְקֹדֶשׁ וְלִשְׁמֹר וְזֶה זָכוֹר לְהַשְׁמִיד וְלַהֲרֹג. וְאַתָּה עָיֵף וְיָגֵעַ (כָּתוּב בֶּרֶמֶז תש"ל).

"תִּמְחֶה אֶת זֵכֶר עֲמָלֵק" כְּתִיב (מ"א יא, טז) "כִּי שֵׁשֶׁת חֳדָשִׁים יָשַׁב שָׁם יוֹאָב וְכָל יִשְׂרָאֵל עַד הַכְרִית כָּל זָכָר בֶּאֱדוֹם", כִּי אֲתָא לְקָמֵיהּ דְּדָוִד, אָמַר לֵיהּ מַאי טַעְמָא עָבַדְתְּ הָכִי, [אָמַר לֵיהּ] דִּכְתִיב "תִּמְחֶה אֶת זְכַר עֲמָלֵק", אָמַר לֵיהּ וְהָא אֲנָן זֵכֶר קְרִינָן אָמַר לֵיהּ אֲנָא זְכַר אַקְרָיָא, אֲזַל לְגַבֵּיהּ רָבֵּיהּ, אָמַר לֵיהּ הֵיכִי אַקְרִיתוּן, אָמַר לֵיהּ זֶכֶר, שָׁקַל סַפְסִירָא וּבָעָא לְמִקְטָלֵיהּ, אָמַר לֵיהּ אַמַּאי אַמַר לֵיהּ דִּכְתִיב  "אָרוּר עֹשֶׂה מְלֶאכֶת ה' רְמִיָּה" אָמַר לֵיהּ שָׁבְקֵיהּ לְהַהוּא גַּבְרָא דְּלֵיקוּם בְּאָרוּר אָמַר לֵיהּ כְּתִיב (שם) "וְאָרוּר מֹנֵעַ חַרְבּוֹ מִדָּם". (כָּתוּב בֶּרֶמֶז רס"ז).

"זָכוֹר אֵת אֲשֶׁר עָשָׂה" זָכוֹר בַּפֶּה וְאַל תִּשְׁכָּח בַּלֵּב, וְכֵן הוּא אוֹמֵר (שמות טו, יד) "שָׁמְעוּ עַמִּים יִרְגָּזוּן". "בַּדֶּרֶךְ" בִּשְׁעַת טֵרוּפְכֶם. "בְּצֵאתְכֶם מִמִּצְרַיִם" בִּשְׁעַת גְּאֻלַּתְכֶם. "אֲשֶׁר קָרְךָ" אֵין קָרְךָ אֶלָּא שֶׁנִּזְדַּמֵּן לְךָ. וַיְזַנֵּב בְּךָ מְלַמֵּד שֶׁלֹּא הָיָה הוֹרֵג אֶלָּא בְּנֵי אָדָם שֶׁנִּמְכוּ מִדַּרְכֵּי הַמָּקוֹם וְנֶחְלְשׁוּ מִתַּחַת כַּנְפֵי (הֶעָנָן) [הַמָּקוֹם]. "וְהָיָה בְּהָנִיחַ ה' אֱלֹהֶיךָ" שֶׁלֹּא יֶאֱגֹד עָלֶיךָ אֲגֻדָּה. "בָּאָרֶץ אֲשֶׁר ה' אֱלֹהֶיךָ נֹתֵן לְךָ" מַה שֶּׁאַתָּה כּוֹבֵשׁ אַתָּה יוֹרֵשׁ. "תִּמְחֶה אֶת זֵכֶר עֲמָלֵק", (וּלְהַלָּן) [וְכֵן] הוּא אוֹמֵר  "כִּי מָחֹה אֶמְחֶה אֶת זֵכֶר עֲמָלֵק", וְאוֹמֵר (שם טז) "כִּי יָד עַל כֵּס יָהּ" וְגוֹ'.


@ פָּרָשַׁת כִּי תָבוֹא

~ פרק כו

{pפסוק אp}  "וְהָיָה כִּי תָבוֹא אֶל הָאָרֶץ". אֵין וְהָיָה אֶלָּא מִיָּד. כִּי תָבוֹא אֶל הָאָרֶץ. עֲשֵׂה מִצְוָה הָאֲמוּרָה בָּעִנְיָן שֶׁבִּשְׂכָרָהּ תִּכָּנֵס אֶל הָאָרֶץ. אֲשֶׁר ה' אֱלֹהֶיךָ נֹתֵן לְךָ נַחֲלָה וִירִשְׁתָּהּ וְיָשַׁבְתָּ בָּהּ מִשֶׁתִּירַשׁ תִּכְבֹּשׁ וְתֵשֵׁב.

"וִירִשְׁתָּהּ וְיָשַׁבְתָּ בָּהּ". תָּנָא דְבֵי רַבִּי יִשְׁמָעֵאל כָּל מָקוֹם שֶׁנֶּאֱמַר בִּיאָה סְתָם וּפֵרֵט בְּאֶחָד מֵהֶם וְכוּ' [לְעֵיל בְּרֶמֶז תשמ"ה] כָּל מִצְוָה הַתְּלוּיָה בָּאָרֶץ וְכוּ' (קדושין ל"ז).

{pפסוק בp}  "וְלָקַחְתָּ מֵרֵאשִׁית". יָכוֹל כָּל הַפֵּרוֹת כֻּלָּן חַיָּבִין בְּבִכּוּרִים, תַּלְמוּד לוֹמַר "מֵרֵאשִׁית" וְלֹא כָּל רֵאשִׁית, וַעֲדַיִן אֵינִי יוֹדֵעַ אֵיזֶה מִין חַיָּב וְאֵיזֶה מִין פָּטוּר, הֲרֵינִי דָּן נֶאֶמְרוּ לְהַלָּן בִּכּוּרֵי צִבּוּר, וְנֶאֱמַר הָכָא בִּכּוּרֵי יָחִיד, מַה "בִּכּוּרֵי" [צִבּוּר] שֶׁנֶּאֱמַר לְהַלָּן מִשִּׁבְעַת הַמִּינִין, אַף בִּכּוּרֵי יָחִיד שֶׁנֶּאֱמַר כָּאן מִשִּׁבְעַת הַמִּינִין. אִי מַה לְהַלָּן חִטִּין וּשְׂעוֹרִין, אַף כָּאן חִטִּין וּשְׂעוֹרִין, מִנַּיִן לְרַבּוֹת שְׁאָר מִינִין, תַּלְמוּד לוֹמַר (שמות כג, יט) "בִּכּוּרֵי אַדְמָתְךָ" רִבָּה, אַחַר שֶׁרִבָּה הַכָּתוּב וּמִעֵט הָא אֵין עָלֶיךָ לָדוּן אֶלָּא כַּדִּין הָרִאשׁוֹן, נֶאֱמַר הָבֵא בִּכּוּרֵי יָחִיד וְנֶאֱמַר הָבֵא בִּכּוּרֵי צִבּוּר, מַה בִּכּוּרֵי צִבּוּר מִשִּׁבְעַת הַמִּינִין הָאֲמוּרִין בִּשְׁבַח הָאָרֶץ, אַף בִּכּוּרֵי יָחִיד מִשִּׁבְעַת הַמִּינִין הָאֲמוּרִין בִּשְׁבַח הָאָרֶץ. וְאֵלּוּ הֵן  "חִטָּה, וּשְׂעוֹרָה, וְגֶפֶן, וּתְאֵנָה, וְרִמּוֹן, אֶרֶץ זֵית שֶׁמֶן, וּדְבָשׁ", "זַיִת", זֶה זַיִת אֵגוֹרִי. "דְּבָשׁ", זֶה דְּבַשׁ תְּמָרִים. מֵרֵאשִׁית, וַאֲפִלּוּ אֶשְׁכּוֹל אֶחָד וַאֲפִלּוּ גְּרוֹגֶּרֶת אַחַת. כָּל פְּרִי, פְּרִי אַתְּ מֵבִיא בִּכּוּרִים, וְאִי אַתְּ מֵבִיא יַיִן וְשֶׁמֶן בִּכּוּרִים. הָאֲדָמָה, פְּרָט לַאֲרִיסִים, וְלַחֲכִירוֹת, וּלְסִיקָרִיקִין, וּלְגַזְלָן שֶׁאֵין מְבִיאִין, מִשּׁוּם שֶׁנֶּאֱמַר (שמות שם) "רֵאשִׁית בִּכּוּרֵי אַדְמָתְךָ".

"אֲשֶׁר תָּבִיא מֵאַרְצְךָ", כָּל זְמַן שֶׁהֵן מְצוּיִין עַל פְּנֵי אַרְצְךָ, יָכוֹל שֶׁאַתָּה קוֹרֵא כָּל זְמַן שֶׁאַתָּה מֵבִיא, תַּלְמוּד לוֹמַר  וְשָׂמַחְתָּ, אֵין קְרִיאָה אֶלָּא בִּשְׁעַת שִׂמְחָה, כְּשֶׁתִּמְצִי לוֹמַר מֵעֲצֶרֶת וְעַד הֶחָג מֵבִיא וְקוֹרֵא, מִן הֶחָג וְעַד חֲנֻכָּה מֵבִיא וְאֵינוֹ קוֹרֵא. רַבִּי יְהוּדָה בֶּן בְּתֵירָא אוֹמֵר, מֵבִיא וְקוֹרֵא. אֲשֶׁר ה' אֱלֹהֶיךָ נֹתֵן לָךְ, פְּרָט לְנוֹטֵעַ בְּתוֹךְ שֶׁלּוֹ וּמַבְרִיךְ בְּתוֹךְ שֶׁל יָחִיד אוֹ בְּתוֹךְ שֶׁל רַבִּים, וּמַבְרִיךְ מִתוֹךְ שֶׁל רַבִּים אוֹ מִתוֹךְ שֶׁל יָחִיד לְתוֹךְ שֶׁלּוֹ, וְהַנּוֹטֵּעַ בְּתוֹךְ שֶׁלּוֹ וּמַבְרִיךְ בְּתוֹךְ שֶׁלּוֹ וְדֶרֶךְ הָרַבִּים וְדֶרֶךְ הַיָּחִיד בְּאֶמְצַע, הֲרֵי זֶה אֵינוֹ מֵבִיא. רַבִּי יְהוּדָה אוֹמֵר, כָּזֶה מֵבִיא. מַאי זֶה טַעַם אֵינוֹ מֵבִיא, שֶׁנֶּאֱמַר (שמות כג, יט) "בִּכּוּרֵי אַדְמָתְךָ", עַד שֶׁיְּהוּ כָּל הַגִּדּוּלִין מֵאַדְמָתְךָ.

"וְשַׂמְתָּ בַטֶּנֶא". מְלַמֵּד שֶׁטְּעוּנִין כְּלִי, וְהָלַכְתָּ אֶל הַמָּקוֹם אֲשֶׁר יִבְחַר ה' אֱלֹהֶיךָ, זֶה שִׁלֹה וּבֵית עוֹלָמִים.

אָמַר רַבִּי יוֹסֵי בַּר חֲנִינָא, בְּצָרָן וּשְׁלָחָן בְּיַד שָׁלִיחַ וּמֵת שָׁלִיחַ בַּדֶּרֶךְ, מֵבִיא וְאֵינוֹ קּוֹרֵא, שֶׁנֶּאֱמַר "וְלָקַחְתָּ" "וְהֵבֵאתָ" עַד שֶׁתְּהֵא לְקִיחָה וַהֲבָאָה כְּאֶחָד.

תְּנַן הָתָם, אֵין מְבִיאִין בִּכּוּרִים חוּץ מִשִּׁבְעַת הַמִּינִין, וְלֹא מִתְּמָרִים שֶׁבֶּהָרִים וְלֹא מִפֵּרוֹת שֶׁבָּעֲמָקִים, אָמַר עוּלָא וְאִם הֵבִיא לֹא קָדַשׁ. (כָּתוּב בֶּרֶמֶז תנ"ג).

{pפסוק גp}  "וּבָאתָ אֶל הַכֹּהֵן אֲשֶׁר יִהְיֶה בַּיָּמִים הָהֵם", זוֹ הִיא שֶׁאָמַר רַבִּי יוֹסֵי הַגְּלִילִי וְכִי תַעֲלֶה עַל דַּעְתְּךָ כֹּהֵן שֶׁאֵינוֹ בְּיָמֶיךָ, אֶלָּא כֹּהֵן שֶׁהוּא כָּשֵׁר, וְכֵן הוּא אוֹמֵר (קהלת ז, י) "אַל תֹּאמַר מֶה הָיָה שֶׁהַיָּמִים הָרִאשׁוֹנִים" וְגוֹ'.

"וְאָמַרְתָּ אֵלָיו", (וְלֹא) [שֶׁאֵינְךָ] כְּפוּי טוֹבָה. הִגַּדְתִּי הַיּוֹם, פַּעַם אַחַת קוֹרֵא בְּשָׁנָה וְאִי אַתְּ קוֹרֵא פַּעֲמַיִם בְּשָׁנָה. כִּי בָאתִי אֶל הָאָרֶץ אֲשֶׁר (ה' אֱלֹהֵי אֲבֹתֶיךָ) [נִשְׁבַּע ה' לַאֲבֹתֵינוּ], פְּרָט לְגֵרִים. לָתֶת לָנוּ, פְּרָט לַעֲבָדִים. רַבִּי שִׁמְעוֹן אוֹמֵר, פְּרָט לְשֶׁבְּעֵבֶר הַיַּרְדֵּן שֶׁנָּטְלוּ מֵעַצְמָן.

{pפסוק דp}  "וְלָקַח הַכֹּהֵן הַטֶּנֶא מִיָּדֶךָ", מִכָּאן אָמְרוּ הָעֲשִׁירִים מְבִיאִין בִּכּוּרִים בִּקְלָתוֹת שֶׁל כֶּסֶף וְשֶׁל זָהָב, וַעֲנִיִּים בְּסַלֵּי נְצָרִים שֶׁל עֲרָבָה קְלוּפָה, וְהַסַלִּים נִיתָּנִין לַכֹּהֲנִים, בִּשְׁבִיל לְזַכּוֹת מַתָּנָה לַכֹּהֲנִים. מִיָּדֶךָ, מְלַמֵּד שֶׁטְּעוּנִין תְּנוּפָה, [דִּבְרֵי] רַבִּי אֱלִיעֶזֶר בֶּן יַעֲקֹב. (אוֹמֵר) וְהִנִּיחוֹ לִפְנֵי מִזְבַּח ה' אֱלֹהֶיךָ, כָּל זְמַן שֶׁיֵּשׁ לְךָ מִזְבֵּחַ יֵשׁ לְךָ בִּכּוּרִים, וְכָל זְמַן שֶׁאֵין לְךָ מִזְבֵּחַ אֵין לְךָ בִּכּוּרִים. מִכָּאן אָמְרוּ נִגְנְבוּ אוֹ שֶׁאָבְדוּ חַיָּבִין בְּאַחֲרָיוּתָן, נִטְמְאוּ בַּעֲזָרָה, נוֹפֵץ וְאֵין קוֹרֵא.

"וְלָקַח הַכֹּהֵן הַטֶּנֶא מִיָּדֶךָ", לִמֵּד עַל הַבִּכּוּרִים שֶׁטְּעוּנִין תְּנוּפָה, דִּבְרֵי רַבִּי אֱלִיעֶזֶר בֶּן יַעֲקֹב, מַאי טַעְמָא דְּרַבִּי אֱלִיעֶזֶר בֶּן יַעֲקֹב, גָמַר יָד יָד מִשְּׁלָמִים, כְּתִיב הָכָא וְלָקַח הַכֹּהֵן הַטֶּנֶא מִיָּדֶךָ, וּכְתִיב הָתָם  "יָדָיו תְּבִיאֶנָה". מַה כָּאן כֹּהֵן אַף לְהַלָּן כֹּהֵן, וּמַה לְהַלָּן בְּעָלִים אַף כָּאן בְּעָלִים, הָא כֵּיצַד כֹּהֵן מַנִּיחַ יָדוֹ תַּחַת יַד הַבְּעָלִים וּמֵנִיף. רַבִּי יְהוּדָה אוֹמֵר, (להלן פסוק י) וְהִנַּחְתּוֹ, זוֹ תְּנוּפָה, אוֹ אֵינוֹ אֶלָּא הַנָּחָה, כְּשֶׁהוּא אוֹמֵר וְהִנִּיחוֹ הֲרֵי הַנָּחָה אָמוּר, הָא מָה אֲנִי מְקַיֵּם וְהִנַּחְתּוֹ זוֹ תְּנוּפָה.

{pפסוק הp}  מִקְרָא בִּכּוּרִים בִּלְשׁוֹן קֹדֶשׁ, דִּכְתִיב וְעָנִיתָ וְאָמַרְתָּ, וּלְהַלָּן הוּא אוֹמֵר (כז, יד) "וְעָנוּ הַלְוִיִם" וְגוֹ' [מָה עֲנִיָּה הָאֲמוּרָה לְהַלָּן בִּלְשׁוֹן הַקֹּדֶשׁ, אַף כָּאן בִּלְשׁוֹן הַקֹּדֶשׁ], וּלְוִיִּים גּוּפַיְהוּ מִנָּלַן, אֲתְיָא קוֹל קוֹל מִמֹּשֶׁה, כְּתִיב הָכָא (שם) "קוֹל רָם" וּכְתִיב הָתָם (שמות יט, יט) "מֹשֶׁה יְדַבֵּר וְהָאֱלֹהִים יַעֲנֶנּוּ בְּקוֹל", מַה לְהַלָּן בִּלְשׁוֹן הַקֹּדֶשׁ אַף כָּאן בִּלְשׁוֹן הַקֹּדֶשׁ.

["וְעָנִיתָ וְאָמַרְתָּ"], מִכָּאן אָמְרוּ [בָּרִאשׁוֹנָה] כָּל מִי שֶׁהוּא יוֹדֵעַ לִקְרוֹת קוֹרֵא, וְכָל מִי שֶׁאֵינוֹ יוֹדֵעַ לִקְרוֹת מַקְרִין אוֹתוֹ, נִמְנְעוּ מִלְּהָבִיא, הִתְחִילוּ לִהְיוֹת מַקְרִין אֶת מִי שֶׁיּוֹדֵעַ וְאֶת מִי שֶׁאֵינוֹ יוֹדֵעַ, סָמְכוּ עַל הַמִּקְרָא וְעָנִיתָ וְאֵין עֲנִיָּה אֶלָּא מִפִּי אֲחֵרִים. וְאָמַרְתָּ לִפְנֵי ה' אֱלֹהֶיךָ אֲרַמִּי אֹבֵד אָבִי, מְלַמֵּד שֶׁלֹּא יָרַד יַעֲקֹב לְאֲרָם אֶלָּא לְאַבְּדָם וּמַעֲלֶה עַל לָבָן הָאֲרַמִּי כְּאִלּוּ אִבְּדוֹ. וַיֵּרֶד מִצְרַיְמָה, מְלַמֵּד שֶׁלֹּא יָרַד [לְהִשְׁתַּקֵּעַ] אֶלָּא לָגוּר שָׁם, שֶׁמָּא תֹּאמַר יָרַד לִטֹּל כֶּתֶר מַלְכוּת, תַּלְמוּד לוֹמַר "וַיָּגָר שָׁם", יָכוֹל בְּאוּכְלוּסִים הַרְבֵּה, תַּלְמוּד לוֹמַר "בִּמְתֵי מְעָט", כְּמָה שֶׁנֶּאֱמַר  "בְּשִׁבְעִים נֶפֶשׁ" וְגוֹ'. "וַיְהִי שָׁם לְגוֹי", מְלַמֵּד שֶׁהָיוּ יִשְׂרָאֵל מְצֻיָּנִין שָׁם לְגוֹי.

(להלן פסוק ז) "וַיַּרְא אֶת עָנְיֵנוּ", כְּמָה שֶׁנֶּאֱמַר  "וּרְאִיתֶם עַל הָאָבְנָיִם". וְאֶת עֲמָלֵנוּ כָּעִנְיָן שֶׁנֶּאֱמַר (שם כב) "כָּל הַבֵּן הַיִּלוֹד" וְגוֹ'.

"גָּדוֹל עָצוּם", כְּמָה שֶׁנֶּאֱמַר, (שמות א, ז) "וּבְנֵי יִשְׂרָאֵל פָּרוּ וַיִּשְׁרְצוּ וַיִּרְבּוּ וַיַּעַצְמוּ בִּמְאֹד מְאֹד וַתִּמָּלֵא הָאָרֶץ אֹתָם." וָרָב כְּמָה שֱׁנֶּאֱמַר,  "רְבָבָה כְּצֶמַח הַשָּׂדֶה נְתַתִּיךְ וַתִּרְבִּי וַתִּגְדְּלִי וַתָּבוֹאִי בַּעֲדִי עֲדָיִים שָׁדַיִם נָכֹנוּ וּשְׂעָרֵךְ צִמֵּחַ וְאַתְּ עֵרֹם וְעֶרְיָה". (שם, ו) ("וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמָיִךְ, וָאֹמַר לָךְ בְּדָמַיִךְ חֲיִי, וָאֹמַר לָךְ בְּדָמַיִךְ חֲיִי").

"וַיָּרֵעוּ אֹתָנוּ הַמִּצְרִים וַיְעַנּוּנוּ וַיִּתְּנוּ עָלֵינוּ עֲבֹדָה קָשָׁה", 'וַיָּרֵעוּ אֹתָנוּ הַמִּצְרִים', כְּמָה שֶׁנֶּאֱמַר (שמות א, י) "הָבָה נִתְחַכְּמָה לוֹ פֶּן יִרְבֶּה וְהָיָה כִּי תִקְרֶאנָה מִלְחָמָה וְנוֹסַף גַּם הוּא עַל שׂנְאֵינוּ וְנִלְחַם בָּנוּ וְעָלָה מִן הָאָרֶץ". וַיְּעַנּוּנוּ, כְּמָה שֶׁנֶּאֱמַר (שמות א, יא) "וַיָּשִׂימוּ עָלָיו שָׂרֵי מִסִּים לְמַעַן עַנֹּתוֹ בְּסִבְלֹתָם וַיִּבֶן עָרֵי מִסְכְּנוֹת לְפַרְעֹה אֶת פִּתֹם וְאֶת רַעַמְסֵס". וַיִּתְּנוּ עָלֵינוּ עֲבֹדָה קָשָׁה, כְּמָה שֶׁנֶּאֱמַר  "וַיַּעֲבִדוּ מִצְרַיִם אֶת בְּנֵי יִשְׂרָאֵל בְּפָרֶךְ".

{pפסוק זp}  "וַנִּצְעַק אֶל יְיָ אֱלֹהֵי אֲבֹתֵינוּ וַיִּשְׁמַע יְיָ אֶת קֹלֵנוּ וַיַּרְא אֶת עָנְיֵנוּ וְאֶת עֲמָלֵנוּ וְאֶת לַחֲצֵנוּ". וַנִּצְעַק אֶל יְיָ אֱלֹהֵי אֲבֹתֵינוּ כְּמָה שֶׁנֶּאֱמַר (שמות ב, כג) "וַיְהִי בַיָּמִים הָרַבִּים הָהֵם וַיָּמָת מֶלֶךְ מִצְרַיִם וַיֵּאָנְחוּ בְנֵי יִשְׂרָאֵל מִן הָעֲבֹדָה  וַיִּזְעָקוּ וַתַּעַל שַׁוְעָתָם אֶל הָאֱלֹהִים מִן הָעֲבֹדָה". וַיִּשְׁמַע יְיָ אֶת קֹלֵנוּ, כְּמָה שֶׁנֶּאֱמַר  "וַיִּשְׁמַע אֱלֹהִים אֶת נַאֲקָתָם וַיִּזְכֹּר אֱלֹהִים אֶת בְּרִיתוֹ אֶת אַבְרָהָם אֶת יִצְחָק וְאֶת יַעֲקֹב". וַיַּרְא אֶת עָנְיֵנוּ, זוֹ פְּרִישׁוּת דֶּרֶךְ אֶרֶץ, כְּמָה שֶׁנֶּאֱמַר, (שמות ב, כה) "וַיַּרְא אֱלֹהִים אֶת בְּנֵי יִשְׂרָאֵל וַיֵּדַע אֱלֹהִים". וְאֶת עֲמָלֵנוּ, אֵלּוּ הַבָּנִים, כְּמָה שֶׁנֶּאֱמַר (שמות א, כב) "כָּל הַבֵּן הַיִּלּוֹד הַיְאֹרָה תַּשְׁלִיכֻהוּ וְכָל הַבַּת תְּחַיּוּן". וְאֶת לַחֲצֵנוּ, זוֹ הַדְּחַק, כְּמָה שֶׁנֶּאֱמַר,  "וְגַם רָאִיתִי אֶת הַלַּחַץ אֲשֶׁר מִצְרַיִם לֹחֲצִים אֹתָם".

{pפסוק חp}  "וַיּוֹצִיאֵנוּ יְיָ מִמִּצְרַיִם בְּיָד חֲזָקָה וּבִזְרֹעַ נְטוּיָה וּבְמֹרָא גָדֹל וּבְאֹתוֹת וּבְמֹפְתִים". וַיּוֹצִיאֵנוּ יְיָ מִמִּצְרַיִם, לֹא עַל יְדֵי מַלְאָךְ וְלֹא עַל יְדֵי שָׂרָף וְלֹא עַל יְדֵי שָׁלִיחַ, אֶלָּא הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ. שֶׁנֶּאֱמַר, (שמות יב, יב) "וְעָבַרְתִּי בְאֶרֶץ מִצְרַיִם בַּלַּיְלָה הַזֶּה וְהִכֵּיתִי כָל בְּכוֹר בְּאֶרֶץ מִצְרַיִם מֵאָדָם וְעַד בְּהֵמָה וּבְכָל אֱלֹהֵי מִצְרַיִם אֶעֱשֶׂה שְׁפָטִים אֲנִי יְיָ". "וְעָבַרְתִּי בְאֶרֶץ מִצְרַיִם בַּלַּיְלָה הַזֶּה", אֲנִי וְלֹא מַלְאָךְ, "וְהִכֵּיתִי כָל בְּכוֹר בְּאֶרֶץ מִצְרַיִם" אֲנִי וְלֹא שָׂרָף. "וּבְכָל אֱלֹהֵי מִצְרַיִם אֶעֱשֶׂה שְׁפָטִים אֲנִי יְיָ", [אֲנִי הוּא וְלֹא הַשָּׁלִיחַ, אֲנִי יְיָ אֲנִי הוּא וְלֹא אַחֵר]. בְּיָד חֲזָקָה, זוֹ הַדֶּבֶר, כְּמָה שֶׁנֶּאֱמַר, (שם ט, ג) "הִנֵּה יַד יְיָ הוֹיָה בְּמִקְנְךָ אֲשֶׁר בַּשָּׂדֶה בַּסּוּסִים בַּחֲמֹרִים בַּגְּמַלִּים בַּבָּקָר וּבַצֹּאן דֶּבֶר כָּבֵד מְאֹד". וּבִזְרֹעַ נְטוּיָה זוֹ הַחֶרֶב, כְּמָה שֶׁנֶּאֱמַר, (דבהי"א א, כא, טז): "וְחַרְבּוֹ שְׁלוּפָה בְּיָדוֹ נְטוּיָה עַל יְרוּשָׁלָיִם". וּבְמֹרָא גָדֹל, זוֹ גִּלּוּי שְׁכִינָה, כְּמָה שֶׁנֶּאֱמַר,  "אוֹ הֲנִסָּה אֱלֹהִים לָבוֹא לָקַחַת לוֹ גוֹי מִקֶּרֶב גּוֹי בְּמַסֹּת בְּאֹתֹת וּבְמוֹפְתִים וּבְמִלְחָמָה וּבְיָד חֲזָקָה וּבִזְרוֹעַ נְטוּיָה וּבְמוֹרָאִים גְּדֹלִים כְּכֹל אֲשֶׁר עָשָׂה לָכֶם יְיָ אֱלֹהֵיכֶם בְּמִצְרַיִם לְעֵינֶיךָ". "וּבְאֹתוֹת", זֶה הַמַּטֶּה, כְּמָה שֶׁנֶּאֱמַר, (שמות ד, יז) "וְאֶת הַמַּטֶּה הַזֶּה תִּקַּח בְּיָדֶךָ אֲשֶׁר תַּעֲשֶׂה בּוֹ אֶת הָאֹתוֹת". "וּבְמֹפְתִים", זֶה הַדָּם, כְּמָה שֶׁנֶּאֱמַר,  "וְנָתַתִּי מוֹפְתִים בַּשָּׁמַיִם וּבָאָרֶץ דָּם וָאֵשׁ וְתִימְרוֹת עָשָׁן". דָּבָר אַחֵר "בְּיָד חֲזָקָה", שְׁתַּיִם. "וּבִזְרוֹעַ נְטוּיָה", שְׁתַּיִם, "וּבְמוֹרָא גָּדוֹל", שְׁתַּיִם, "וּבְאֹתוֹת", שְׁתַּיִם. "וּבְמוֹפְתִים" שְׁתַּיִם: אֵלּוּ עֶשֶׂר מַכּוֹת שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִים בְּמִצְרַיִם. וְאֵלוּ הֵן: דָּם, צְפַרְדֵּע, כִּנִּים, עָרוֹב, דֶּבֶר, שְׁחִין, בָּרָד, אַרְבֶּה, חֹשֶׁךְ, מַכַּת בְּכוֹרוֹת: רַבִּי יְהוּדָה הָיָה נוֹתֵן בָּהֶם סִימָנִים דְּצַ"ךְ עֲדַ"שׁ בְּאַחַ"ב.

אֵין מְבִיאִין בִּכּוּרִין מַשְׁקֶה אֶלָּא הַיּוֹצֵא מִן הַזֵּיתִים וּמִן הָעֲנָבִים, וְהָא תְּנֵינָן בִּכּוּרִין מַשְׁקִין מִנַּיִן, תַּלְמוּד לוֹמַר (לעיל פסוק ב) אֲשֶׁר תָּבִיא, פְּרִי אַתָּה מֵבִיא וְאִי אַתָּה מֵבִיא מַשְׁקֶה, תַּמָן מִשֶּׁלִּקְּטָן מִשָּׁעָה רִאשׁוֹנָה עַל מְנָת כֵּן.

כָּל הַגֵּרִים כֻּלָּן מְבִיאִין וְאֵינָן קוֹרִין. בְּנֵי קֵינִי חוֹתֵן מֹשֶׁה מְבִיאִין וְקוֹרִין שֶׁנֶּאֱמַר (במדבר י, לב) "וְהָיָה כִּי תֵלֵךְ עִמָּנוּ" וְגוֹ'. אִם הָיְתָה אִמּוֹ מִיִּשְׂרָאֵל מֵבִיא וְקוֹרֵא. וְדִכְוַותָהּ אוֹמֵר אֱלֹהֵי אֲבֹתֵינוּ. רַבִּי זְעֵירָא אוֹמֵר, כְּלוּם הוּא מִתְכַּוֵּן לֹא לְאַבְרָהָם לְיִצְחָק וּלְיַעֲקֹב וְכִי אַבְרָהָם יִצְחָק וְיַעֲקֹב אֲבוֹתָיו הָיוּ, כְּלוּם נִשְׁבַּע הַקָּדוֹשׁ בָּרוּךְ הוּא אֶלָּא לִזְכָרִים שֶׁמָּא לִנְקֵבוֹת, תָּנֵי בְּשֵׁם רַבִּי יְהוּדָה גֵּר עַצְמוֹ מֵבִיא וְקוֹרֵא, מַאי טַעְמָא  "כִּי אַב הֲמוֹן גּוֹיִם נְתַתִּיךָ" לְשֶׁעָבַר הָיִיתָ אָב לְאַרָם מִכָּאן אָב לְכָל הַגּוֹיִים. רַבִּי יְהוֹשֻׁעַ בֶּן לֵוִי אָמַר, הֲלָכָה כְּרַבִּי יְהוּדָה, אֲתָא עוּבְדָא קָמֵיהּ רַבִּי אַבָּהוּ וְהוֹרָה כְּרַבִּי יְהוּדָה.

{pפסוק ט-יp}  כֵּיצַד מַפְרִישׁ אֶת הַבִּכּוּרִים, יוֹרֵד אָדָם לְתוֹךְ שָׂדֵהוּ וְרוֹאֶה תְאֵנָה שֶׁבִּכְּרָה, אֶשְׁכּוֹל שֶׁבִּכֵּר, רִמּוֹן שֶׁבִּכֵּר, קוֹשְׁרוֹ בְגֶמִי, וְאוֹמֵר הֲרֵי אֵלּוּ בִּכּוּרִים. רַבִּי שִׁמְעוֹן אוֹמֵר, אַף עַל פִּי כֵן קוֹרֵא אוֹתָם בִּכּוּרִים אַחַר שֶׁתְּלָשָׁן מִן הַקַּרְקַע. טַעְמַיְהוֹן דְּרַבָּנָן, הִנֵּה הֵבֵאתִי אֶת רֵאשִׁית פְּרִי, בִּשְׁעַת הֲבָאָה פְּרִי, אֲבָל בִּשְׁעַת הַפְרָשָׁה אֲפִלּוּ בֹּסֶר, אֲפִלּוּ פַּגִּין. עַל דַּעְתֵּיהּ דְּרַבִּי שִׁמְעוֹן, מַה בִּשְׁעַת הֲבָאָה פְּרִי אַף בִּשְׁעַת הַפְרָשָׁה פְּרִי.

"אֲרַמִּי אֹבֵד אָבִי", צֵא וּלְמַד מַה בִּקֵּשׁ לָבָן הָאֲרַמִּי לַעֲשׂוֹת לְיַעֲקֹב אָבִינוּ.

"וַיְבִאֵנוּ אֶל הַמָּקוֹם הַזֶּה", זֶה בֵּית הַמִּקְדָּשׁ, אוֹ יָכוֹל זֶה אֶרֶץ יִשְׂרָאֵל, כְּשֶׁהוּא אוֹמֵר וַיִּתֵּן לָנוּ אֶת הָאָרֶץ הַזֹּאת הֲרֵי אֶרֶץ יִשְׂרָאֵל אֲמוּרָה וּמַה תַּלְמוּד לוֹמַר "וַיְבִאֵנוּ אֶל הַמָּקוֹם הַזֶּה" זֶה בֵּית הַמִּקְדָּשׁ. וַיְבִאֵנוּ אֶל הַמָּקוֹם, בִּשְׂכַר בִּיאָתֵנוּ אֶל הַמָּקוֹם הַזֶּה נָתַן לָנוּ אֶת הָאָרֶץ הַזֹּאת. אֶרֶץ זָבַת חָלָב וּדְבַשׁ, נֶאֱמַר כָּאן אֶרֶץ זָבַת חָלָב וּדְבַשׁ, וְנֶאֱמַר לְהַלָּן (שמות יג, ה) "אֶרֶץ זָבַת חָלָב וּדְבָש", מַה לְהַלָּן אֶרֶץ חֲמֵשֶׁת עֲמְמִין, אַף כָּאן אֶרֶץ חֲמֵשֶׁת עַמְמִין, מִכָּאן הָיָה רַבִּי יוֹסֵי הַגְּלִילִי אוֹמֵר אֵין מְבִיאִין בִּכּוּרִים מֵעֵבֶר הַיַּרְדֵּן שֶׁאֵינָהּ אֶרֶץ זָבַת חָלָב וּדְבַשׁ. וְעַתָּה, מִיָּד. הִנֵּה, בְּשִׂמְחָה. הֵבֵאתִי, מִשֶּׁלִּי. אֶת רֵאשִׁית פְּרִי הָאֲדָמָה מִכָּאן אָמְרוּ יוֹרֵד אָדָם לְתוֹךְ שָׂדֵהוּ וְרוֹאֶה תְּאֵנָה שֶׁבִּכְּרָה וְכוּ' (כֶּדְלְעִיל) אֲשֶׁר נָתַתָּה לִּי ה', מִכָּאן אָמְרוּ הָאַפּוֹטְרוֹפִּין, וְעֶבֶד, וְשָׁלִיחַ וְאִשָּׁה, וְטוּמְטוּם, וְאַנְדְּרוֹגִינוֹס, מְבִיאִין וְאֵין קוֹרִין, שֶׁאֵין יְכוֹלִין לוֹמַר אֲשֶׁר נָתַתָּה לִי ה'. וְהִנַּחְתּוֹ לִפְנֵי ה' אֱלֹהֶיךָ וְהִשְׁתַּחֲוִיתָ לִפְנֵי ה' אֱלֹהֶיךָ, מְלַמֵּד שֶׁטְּעוּנָה הֲנָפָה שְׁנֵי פְּעָמִים, אֶחָד בִּשְׁעַת קְרִיאָה וְאֶחָד בִּשְׁעַת הִשְׁתַּחֲוָאָה.

{pפסוק יאp}  "וְשָׂמַחְתָּ", בְּכָל מִינֵי שְׂמָחוֹת.

רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי, בִּזְכוּת שְׁנֵי דְּבָרִים יִשְׂרָאֵל מִתְחַטְּאִין לִפְנֵי הַמָּקוֹם, בִּזְכוּת שַׁבָּת וּבִזְכוּת מַעַשְׂרוֹת, בִּזְכוּת שַׁבָּת, שֶׁנֶּאֱמַר (ישעי' נח, יג) "אִם תָּשִׁיב מִשַּׁבָּת רַגְלֶךָ" מַה כְּתִיב בַּתְרֵיהּ (שם, יד) "אָז תִּתְעַנַּג עַל ה'" וְגוֹ', וּבִזְכוּת מַעַשְׂרוֹת, דִּכְתִיב "וְשָׂמַחְתָּ בְכָל הַטּוֹב".

"וְשָׂמַחְתָּ בְכָל הַטּוֹב", אָמַר רַב מַתְנָא מִנַּיִן לְבִכּוּרִים שֶׁטְּעוּנִין שִׁירָה, אֲתְיָא טוֹב טוֹב מֵהָכָא אֵינִי וְהָאָמַר רַבִּי שְׁמוּאֵל בַּר נַחְמָן אָמַר רַבִּי יוֹנָתָן, מִנַּיִן שֶׁאֵין אוֹמְרִים שִׁירָה אֶלָּא עַל הַיַּיִן, שֶׁנֶּאֱמַר  "וַתֹּאמֶר לָהֶם הַגֶּפֶן הֶחָדַלְתִּי אֶת תִּירוֹשִׁי הַמְשַׂמֵּחַ אֱלֹהִים וַאֲנָשִׁים", אִם אֲנָשִׁים מְשַׂמֵּחַ אֱלֹהִים בַּמֶּה מְשַׂמֵּחַ, מִכָּאן שֶׁאֵין אוֹמְרִים שִׁירָה אֶלָּא עַל הַיַּיִן, מַשְׁכַּחַת לָהּ כִּדְתָּנֵי רַב יוֹסֵף פְּרִי אַתָּה מֵבִיא וְאִי אַתָּה מֵבִיא מַשְׁקֶה, הֵבִיא עֲנָבִים וּדְרָכָן מִנַּיִן, תַּלְמוּד לוֹמַר תָּבִיא.

נֶאֱמַר כָּאן שִׂמְחָה וְנֶאֱמַר לְהַלָּן "שִׂמְחָה", (להלן כז, ז) "וְזָבַחְתָּ שְׁלָמִים וְאָכַלְתָּ שָׁם וְשָׂמַחְתָּ" וְגוֹ', מַה לְּהַלָּן שְׁלָמִים אַף כָּאן שְׁלָמִים. נֶאֱמַר כָּאן טוֹב, וְנֶאֱמַר לְהַלָּן  "יְפֵה קוֹל וּמֵטִיב נַגֵּן".

"בְכָל הַטּוֹב", זֶה הַשִּׁירָה. אֲשֶׁר נָתַן לְךָ ה' אֱלֹהֶיךָ וּלְבֵיתֶךָ, מְלַמֵּד שֶׁאָדָם מֵבִיא בִּכּוּרִים מִנִּכְסֵי אִשְׁתּוֹ וְקוֹרֵא. אַתָּה וְהַלֵּוִי וְהַגֵּר אֲשֶׁר בְּקִרְבֶּךָ, מִכָּאן אָמְרוּ יִשְׂרָאֵל וּמַמְזֵרִים (מֻתָּרִין) [מִתְוַדִּין], אֲבָל לֹא גֵּרִים וַעֲבָדִים מְשׁוּחְרָרִין, שֶׁאֵין לָהֶן חֵלֶק בָּאָרֶץ.

אִיתְּמַר הַמּוֹכֵר שָׂדֵהוּ לְפֵרוֹת, רַבִּי יוֹחָנָן אָמַר, מֵבִיא וְקוֹרֵא, קִנְיַן פֵּרוֹת כְּקִנְיַן הַגּוּף דָּמֵי. רֵישׁ לָקִישׁ אָמַר מֵבִיא וְאֵינוֹ קוֹרֵא, קִנְיַן פֵּרוֹת לָאו כְּקִנְיַן הַגּוּף דָּמֵי, אֵיתְיבֵיהּ רַבִּי יוֹחָנָן לְרֵישׁ לָקִישׁ, וּלְבֵיתֶךָ מְלַמֵּד [שֶׁאָדָם מֵבִיא בִּכּוּרֵי אִשְׁתּוֹ וְקוֹרֵא], שֲׁאנִי הָתָם דִּכְתִיב "וּלְבֵיתֶךָ". אִית דְּאָמְרֵי אֵיתְיבֵיהּ רֵישׁ לָקִישׁ לְרַבִּי יוֹחָנָן, וּלְבֵיתֶךָ וְכוּ', הָתָם הוּא דִּכְתִיב "וּלְבֵיתֶךָ" אֲבָל בְּעָלְמָא לָא, אָמַר לֵיהּ טַעְמָא דִּידִּי נַמִּי מֵהָכָא.

אָמַר רָבָא קְרָא וּמַתְנִיתָא מְסַיֵּעַ לְרֵישׁ לָקִישׁ דְּקִנְיַן פֵּרוֹת לָאו כְּקִנְיַן הַגּוּף דָּמֵי, קְרָא דִּכְתִיב (ויקרא כה, טז) "כִּי מִסְפַּר תְּבוּאוֹת הוּא מוֹכֵר לָךָ", מַתְנִיתָא, דְּתַנְיָא בְּכוֹר נוֹטֵל פִּי שְׁנַיִם בְּשָׂדֶה הַחוֹזֶרֶת לְאָבִיו בַּיּוֹבֵל.

כֵּיצַד מַעֲלִין אֶת הַבִּכּוּרִים, כָּל הָעֲיָרוֹת שֶׁבַּמַּעֲמָד מִתְכַּנְּסוֹת לְעִירוֹ שֶׁל מַעֲמָד, וְלָנִין בִּרְחוֹבָהּ שֶׁל עִיר וְלֹא הָיוּ נִכְנָסִין לַבָּתִּים, וְלַמַּשְׁכִּים הָיָה הַמְמֻנֶּה אוֹמֵר קוּמוּ וְנַעֲלֶה צִיּוֹן אֶל בֵּית ה' אֱלֹהֵינוּ. הַקְּרוֹבִים מְבִיאִין הַתְּאֵנִים וְהָעֲנָבִים, הָרְחוֹקִים מְבִיאִין גְּרוֹגָרוֹת וְצִמּוּקִים, וְהַשּׁוֹר הוֹלֵךְ לִפְנֵיהֶם וְכוּ', עַד שֶׁמַּגִּיעִין קָרוֹב לִירוּשָׁלַיִם, [הִגִּיעוּ קָרוֹב לִירוּשָׁלַיִם] שָׁלְחוּ לִפְנֵיהֶם, וְעִטְּרוּ אֶת בִּכּוּרֵיהֶם, הַפַּחוֹת וְהַסְּגָנִים וְהַגִּזְבָּרִין יוֹצְאִין לִקְרָאתָן, לְפִי כְּבוֹד הַנִּכְנָסִין הָיוּ יוֹצְאִין, וְכָל בַּעֲלֵי אֻמָּנֻיּוֹת שֶׁבִּירוּשָׁלַיִם עוֹמְדִין לִפְנֵיהֶן, וְשׁוֹאֲלִין בִּשְׁלוֹמָן אֲחֵינוּ אַנְשֵׁי מָקוֹם פְּלוֹנִי בּוֹאֲכֶם לְשָׁלוֹם. הֶחָלִיל מַכֶּה לִפְנֵיהֶם עַד שֶׁמַּגִּיעִין לְהַר הַבַּיִת, הִגִּיעוּ לְהַר הַבַּיִת אֲפִלּוּ אַגְרִיפַּס הַמֶּלֶךְ נוֹטֵל הַסַּל עַל כְּתֵפוֹ וְנִכְנָס עַד שֶׁמַּגִּיעַ לָעֲזָרָה הִגִּיעוּ לָעֲזָרָה דִּבְּרוּ הַלְּוִיִּים בְּשִׁיר (תהלים ל, ב) "אֲרוֹמִמְךָ ה' כִּי דִלִּיתָנִי וְלֹא שִׂמַחְתָּ אוֹיְבַי לִי". הַגּוֹזָלוֹת שֶׁעַל גַּבֵּי הַסַּלִּים הָיוּ עוֹלוֹת, וּמַה שֶּׁבְּיָדָם נִתָּנִין לַכֹּהֲנִים. עוֹדֵהוּ הַסַּל עַל כְּתֵפוֹ קוֹרֵא  הִגַּדְתִּי הַיּוֹם וְגוֹ' עַד שֶׁהוּא גּוֹמֵר כָּל הַפָּרָשָׁה וְכוּ'.

{pפסוק יב-טוp}  "כִּי תְכַלֶּה לַעְשֵׂר", יָכוֹל בַּחֲנֻכָּה, נֶאֱמַר כָּאן "קֵץ" וְנֶאֱמַר לְהַלָּן (לא, י) קֵץ מַה קֵץ הָאָמוּר לְהַלָּן רֶגֶל, אַף קֵץ הָאָמוּר כָּאן רֶגֶל, אִי מַה קֵץ הָאָמוּר לְהַלָּן חַג הַסֻּכּוֹת אַף קֵץ הָאָמוּר כָּאן חַג הַסֻּכּוֹת, תַּלְמוּד לוֹמַר "כִּי תְכַלֶּה לַעְשֵׂר", אֵיזֶהוּ חַג שֶׁכָּלִין בּוֹ הַמַּעַשְׂרוֹת הֱוֵי אוֹמֵר זֶה פֶּסַח. מִכָּאן אָמְרוּ עֶרֶב יוֹם טוֹב הָאַחַרוֹן שֶׁל פֶּסַח שֶׁל רְבִיעִית וְשֶׁל שְׁבִיעִית הָיָה בִּעוּר. בַּשָּׁנָה הַשְּׁלִישִׁת יָכוֹל אַף שָׁנָה שְׁבִיעִית תְּהֵא חַיֶּבֶת בְּמַעֲשֵׂר, תַּלְמוּד לוֹמַר "בַּשָּׁנָה הַשְּׁלִישִׁת שְׁנַת הַמַּעֲשֵׂר" שָׁנָה שֶׁחַיֶּבֶת בְּמַעֲשֵׂר, יָצְאָת שְׁנַת שֶׁבַע שֶׁאֵינָהּ חַיֶּבֶת בְּמַעֲשֵׂר. יָכוֹל (כָּל) [שְׁנֵי] מַעַשְׂרוֹת נוֹהֲגִין בָּהּ, [תַּלְמוּד לוֹמַר שְׁנַת הַמַּעֲשֵׂר, מַעֲשֵׂר אֶחָד נוֹהֵג בָּהּ וְאֵין שְׁנֵי מַעַשְׂרוֹת נוֹהֲגִין בָּהּ]. אֵין לִי אֶלָּא מַעְשַׂר עָנִי שֶׁבּוֹ דִּבֵּר הַכָּתוּב, מִנַּיִן לְרַבּוֹת שְׁאָר מַעַשְׂרוֹת, תַּלְמוּד לוֹמַר מַעְשַׂר תְּבוּאָתְךָ רִבָּה.

"וְנָתַתָּ[ה] לַלֵּוִי לַגֵּר לַיָּתוֹם וְלָאַלְמָנָה", תֵּן לְכָל אֶחָד וְאֶחָד לְפִי חֶלְקוֹ. וְאָכְלוּ בִשְׁעָרֶיךָ וְשָׂבֵעוּ, תֵּן לָהֶם כְּדֵי שָׂבְעָן, מִכָּאן אָמְרוּ אֵין פּוֹחֲתִין לְעָנִי בַּגֹּרֶן מֵחֲצִי קַב חִטִּין אוֹ קַב שְׂעוֹרִין, דִּבְרֵי (רַבִּי) רַבִּי יְהוּדָה, [רַבִּי מֵאִיר] אוֹמֵר חֲצִי קַב. בִשְׁעָרֶיךָ, מְלַמֵּד שֶׁאֵין מוֹצִיאִין אוֹתוֹ מִן הָאָרֶץ לְחוּצָה לָאָרֶץ, אָמְרוּ מִשְׁפַּחַת בֵּית נַבְלָטָה הָיְתָה בִּירוּשָׁלַיִם וְנָתְנוּ לָהֶם חֲכָמִים שֵׁשׁ מֵאוֹת כִּכְּרֵי זָהָב וְלֹא רָצוּ לְהוֹצִיאָן חוּץ לִירוּשָׁלַיִם.

"וְאָמַרְתָּ", בְּכָל לָשׁוֹן. "לִפְנֵי ה' אֱלֹהֶיךָ", זֶה וִדּוּי מַעֲשֵׂר. "בִּעַרְתִּי הַקֹּדֶשׁ מִן הַבַּיִת", זֶה מַעֲשֵׂר שֵׁנִי וְנֶטַע רְבַעי. "וְגַם נְתַתִּיו לַלֵּוִי", זֶה מַעְשַׂר לֵוִי, "וְגַם נְתַתִּיו", זֶה תְּרוּמָה וּתְרוּמַת מַעֲשֵׂר. ["וְ]לַגֵּר לַיָּתוֹם וְלָאַלְמָנָה", זֶה מַעְשַׂר עָנִי, וְלֶקֶט שִׁכְחָה וּפֵאָה, אַף עַל פִּי שֶׁאֵין מְעַכְּבִין אֶת הַוִּדּוּי. "מִן הַבַּיִת", זוֹ חַלָּה. דָּבָר אַחֵר "מִן הַבַּיִת" כֵּיוָן שֶׁהִפְרַשְׁתּוֹ מִן הַבַּיִת אֵין אַתָּה נִזְקָק לְכָל דָּבָר. "כְּכָל מִצְוָתְךָ" שֶׁאִם הִקְדִּים מַעֲשֵׂר שֵׁנִי לְרִאשׁוֹן אֵין בְּכָךְ כְּלוּם. "אֲשֶׁר צִוִּיתָנִי", לֹא נְתַתִּיו לְמִי שֶׁאֵינוֹ רָאוּי. "לֹא עָבַרְתִּי מִמִּצְוֹתֶיךָ", לֹא הִפְרַשְׁתִּי מִמִּין עַל שֶׁאֵינוֹ מִינוֹ, לֹא מִן הַתָּלוּשׁ עַל הַמְחֻבָּר וְלֹא מִן הַמְחֻבָּר עַל הַתָּלוּשׁ, לֹא מִן הֶחָדָשׁ עַל הַיָּשָׁן וְלֹא מִן הַיָּשָׁן עַל הֶחָדָשׁ. "וְלֹא שָׁכָחְתִּי" מִלְּבָרְכֶךָ וּלְהַזְכִּיר שִׁמְךָ עָלָיו. "לֹא אָכַלְתִּי בְאֹנִי מִמֶּנּוּ", הָא אִם אֲכָלוֹ [בַּאֲנִינוּת] אֵינוֹ יָכוֹל לְהִתְוַדּוֹת. "וְלֹא בִּעַרְתִּי מִמֶּנּוּ בְּטָמֵא", בֵּין שֶׁאֲנִי טָמֵא וְהוּא טָהוֹר, וּבֵין שֶׁאֲנִי טָהוֹר וְהוּא טָמֵא. "וְלֹא נָתַתִּי מִמֶּנּוּ לָמֵת", לֹא לָקַחְתִּי מִמֶּנּוּ אָרוֹן וְתַכְרִיכִין לְמֵת, דִּבְרֵי רַבִּי אֱלִיעֶזֶר. אָמַר לוֹ רַבִּי עֲקִיבָא, אִם לָמֵת אִם לַחַי אָמוּר, מַה תַּלְמוּד לוֹמַר "לֹא נָתַתִּי מִמֶּנּוּ לָמֵת", שֶׁלֹּא הֶחֱלַפְתִּי אֲפִלּוּ בִּדְמֵי טָהוֹר. "שָׁמַעְתִּי בְּקוֹל ה' אֱלֹהָי" הֵבֵאתִיו [לְבֵית הַבְּחִירָה]. "עָשִׂיתִי כְּכָל אֲשֶׁר צִוִּיתָנִי", שָׂמַחְתִּי וְשִׂמַּחְתִּי בּוֹ. ["הַשְׁקִיפָה מִמְּעוֹן קָדְשְׁךָ"], עָשִׂינוּ מַה שֶּׁגָּזַרְתָּ עָלֵינוּ עֲשֵׂה עִמָּנוּ מַה שֶּׁהִבְטַחְתָּנוּ "הַשְׁקִיפָה מִמְּעוֹן קָדְשְׁךָ מִן הַשָּׁמַיִם וּבָרֵךְ אֶת עַמְךָ".

"כִּי תְכַלֶּה לַעְשֵׂר אֶת כָּל מַעְשַׂר תְּבוּאָתְךָ בַּשָּׁנָה הַשְּׁלִישִׁת שְׁנַת הַמַּעֲשֵׂר", שָׁנָה שֶׁאֵין בָּהּ אֶלָּא מַעֲשֵׂר אֶחָד, הָא כֵּיצַד, שָׁנָה רִאשׁוֹנָה מַעֲשֵׂר רִאשׁוֹן וּמַעֲשֵׂר שֵׁנִי, שְׁנִיָּה מַעֲשֵׂר רִאשׁוֹן וּמַעֲשֵׂר שֵׁנִי, שְׁלִישִׁית מַעֲשֵׂר רִאשׁוֹן וּמַעְשַׂר עָנִי, וּמַעֲשֵׂר שֵׁנִי יִבָטֵּל, אוֹ אֵינוֹ אֶלָּא [אַף] מַעֲשֵׂר רִאשׁוֹן יִבָטֵּל, תַּלְמוּד לוֹמַר (לעיל יד, כט) "וּבָא הַלֵּוִי כִּי אֵין לוֹ חֵלֶק וְנַחֲלָה עִמָּךְ", כָּל זְמַן שֶׁבָּא תֵּן לוֹ, דִּבְרֵי (רַבִּי מֵאִיר) [רַבִּי יְהוּדָה], רַבִּי אֱלִיעֶזֶר בֶּן יַעֲקֹב אוֹמֵר, אֵינוֹ צָרִיךְ, הֲרֵי הוּא אוֹמֵר (במדבר יח, כו) "וְאֶל הַלְוִיִם תְּדַבֵּר" וְגוֹ' הִקִּישָׁן הַכָּתוּב לְנַחֲלָה, מַה נַּחֲלָה אֵין לָהּ הֶפְסֵק, אַף מַעֲשֵׂר רִאשׁוֹן אֵין לוֹ הֶפְסֵק.

קוֹנָם שֶׁאֵינִי נֶהֱנֶה לַבְּרִיּוֹת, אֵינוֹ יָכוֹל לְהָפֵר, וִיכוֹלָה הִיא לֵהָנוֹת בְּלֶקֶט שִׁכְחָה וּפֵאָה. וְלֹא קְתָנֵי וּבְמַעֲשַׂר עָנִי, וְהָתַנְיָא בַּבְּרַיְתָא וּבְמַעֲשַׂר עָנִי, אָמַר רָבָא, כָּאן בְּמַעֲשַׂר עָנִי הַמִּתְחַלֵּק בְּתוֹךְ הַבַּיִת, דִּכְתִיב בֵּיהּ נְתִינָה "וְנָתַתָּה לַלֵּוִי לַגֵּר לַיָּתוֹם וְלָאַלְמָנָה". מִשּׁוּם הָכִי אָסוּר לָהּ לְאִיתְהַנּוּיֵי, וְכָּאן בְּמַעְשַׂר עָנִי הַמִּתְחַלֵּק בְּבֵית הַגְּרָנוֹת, כֵּיוָן דִּכְתִיב בֵּיהּ (לעיל יד, כח) "וְהִנַּחְתָּ בִּשְׁעָרֶיךָ", שָׁרִי לָהּ לְאִיתְהַנּוּיֵי.

אָמַר רַבָּה בַּר בַּר חַנָּה אָמַר רַבִּי יוֹחָנָן מִשּׁוּם רַבִּי יְהוּדָה בַּר רַבִּי אִלָעִאי, בּוֹא וּרְאֵה מַה בֵּין דּוֹרוֹת הָרִאשׁוֹנִים לְדוֹרוֹת הָאַחֲרוֹנִים דּוֹרוֹת הָרִאשׁוֹנִים הָיוּ מַכְנִיסִין פֵּרוֹתֵיהֶן דֶּרֶךְ טְרַקְסְמוֹן כְּדֵי לְחַיְּבָן בְּמַעֲשֵׂר, דּוֹרוֹת הָאַחֲרוֹנִים מַכְנִיסִין פֵּרוֹתֵיהֶן דֶּרֶךְ גַּגּוֹת וְדֶרֶךְ חֲצֵרוֹת וְדֶרֶךְ קַרְפִּיפוֹת כְּדֵי לְפָטְרָן מִן הַמַּעֲשֵׂר, דְּאָמַר רַבִּי יַנַאי, אֵין הַטֶּבֶל מִתְחַיֵּב בְּמַעֲשֵׂר עַד שֶׁיִּרְאֶה פְּנֵי הַבַּיִת. שֶׁנֶּאֱמַר "בִּעַרְתִּי הַקֹּדֶשׁ מִן הַבַּיִת". וְרַבִּי יוֹחָנָן אָמַר, אֲפִלּוּ חָצֵר קוֹבַעַת, שֶׁנֶּאֱמַר "וְאָכְלוּ בִשְׁעָרֶיךָ".

רַבִּי וְרַבִּי יוֹסֵי בְּרַבִּי יְהוּדָה הָיוּ מַכְנִיסִין הַכַּלְכָּלָה לַאֲחוֹרֵי גַּגּוֹת, רָאָה אוֹתָם רַבִּי יְהוּדָה בְּרַבִּי אִלָעִאי אָמַר לָהֶם, רְאוּ מַה בֵּינֵיכוֹן לְקָדְמָאֵי, רַבִּי עֲקִיבָא הָיָה לוֹקֵחַ שִׁשָּׁה מִינִין בִּפְרוּטָה כְּדֵי לְעַשֵּׂר מִכָּל מִין וָּמִין, וְאַתֶּם מַכְנִיסִין אֶת הַכַּלְכָּלָה אֲחוֹרֵי גַּגּוֹת, חֲמָתוּן חָד סַבָּא אֲמַר לְהוֹן יְהָבוּן אַתּוּן לִי, אָמְרוּן לֵיה אִין, אָמַר לוֹן וּלַאֲבוּכוּן דְּבִשְׁמַיָא לֵית אַתּוּן יְהָבִין וְלִי יְהָבִיתוּ.

אָמַר רַבִּי יַנַּאי אֵין הַטֶּבֶל מִתְחַיֵּב וְכוּ' (כֶדְלְעִיל) וְרַבִּי יוֹחָנָן נַמִּי הָכְתִיב "מִן הַבַּיִת", חָצֵר דּוּמְיָא דְבַיִת שֶׁהַכֵּלִים נִשְׁמָרִין בְּתוֹכוֹ. וְאִידָךְ נַמִּי הָכְתִיב "בִּשְׁעָרֶיךָ", הַהוּא דִּמְעַיֵּל לְהוּ דֶּרֶךְ שַׁעַר, לְאַפּוּקֵי דֶּרֶךְ (חֲצֵרוֹת) גַּגּוֹת וְקַרְפִּיפוֹת.

אֵין מַדְלִיקִין בְּשֶׁמֶן שְׂרֵפָה, אָמַר רַבִּי אַבָּהוּ אָמַר רַבִּי יוֹחָנָן, דְּאָמַר קְרָא, וְלֹא בִעַרְתִּי מִמֶּנּוּ בְּטָמֵא, מִמֶּנּוּ אִי אַתָּה מַבְעִיר, אֲבָל אַתָּה מַבְעִיר שֶׁמֶן שֶׁל תְּרוּמָה שֶׁנִּטְמֵאת. וְאֵימָא מִמֶּנּוּ אִי אַתָּה מַבְעִיר אֲבָל אַתָּה מַבְעִיר שֶׁמֶן קֹדֶשׁ שֶׁנִּטְמָא, לָאו קַל וְחֹמֶר הוּא, וּמַה מַעֲשֵׂר הַקַּל אָמְרָה תּוֹרָה וְלֹא בִּעַרְתִּי מִמֶּנּוּ בְּטָמֵא, קֹדֶשׁ חָמוּר לֹא כָּל שֶׁכֵּן, אִי הָכִי תְּרוּמָה נַמִּי לֵימָא קַל וָחֹמֶר, וּמַה מַעֲשֵׂר הַקַּל הָא כְּתִיב מִמֶּנּוּ וּמָה רָאִיתָ מִסְתַּבְּרָא קֹדֶשׁ [לָא] מְמַעֲטִינָן שֶׁכֵּן פנ"ק עכ"ס פִגּוּל, נוֹתָר, קָרְבָּן, מְעִילָה, כָּרֵת, וְאָסוּר לְאוֹנֵן, אַדְרַבָּה תְּרוּמָה לֹא מְמַעֲטֶת שֶׁכֵּן מחפ"ז מִיתָה, וְחֹמֶשׁ, וְאֵין לָהּ פִּדְיוֹן, וַאֲסוּרָה לְזָרִים, הַנָךְ נְפִישִׁין, וְאִיתֵימָא קֹדֶשׁ חָמוּר שֶׁכֵּן עָנוּשׁ כָּרֵת.

רַבִּי שִׁמְעוֹן אוֹמֵר,וְלֹא בִעַרְתִּי מִמֶּנּוּ בְּטָמֵא, בֵּין שֶׁאֲנִי טָמֵא וְהוּא טָהוֹר, בֵּין שֶׁהוּא טָמֵא וַאֲנִי טָהוֹר, וְהֵיכָא מֻזְהָר עַל אֲכִילָה אֵינִי יוֹדֵעַ, טֻמְאַת הַגּוּף בְּהֶדְיָא כְּתִיב בֵּיהּ,  "נֶפֶשׁ אֲשֶׁר תִּגַּע בּוֹ וְטָמְאָה עַד הָעֶרֶב וְלֹא יֹאכַל מִן הַקָּדָשִׁים" וְגוֹ', טֻמְאַת עַצְמוֹ מִנָּלַן, תַּלְמוּד לוֹמַר (לעיל יב, יז) "לֹא תוּכַל לֶאֱכֹל בִּשְׁעָרֶיךָ" וְגוֹ', וּלְהַלָּן הוּא אוֹמֵר  "בִּשְׁעָרֶיךָ תֹּאכְלֶנּוּ הַטָּמֵא וְהַטָּהוֹר יַחְדָּו", וְתָנָא דְבֵי רַבִּי יִשְׁמָעֵאל אֲפִלּוּ טָמֵא וְטָהוֹר אוֹכְלִים בִּקְעָרָה אַחַת וְאֵין חוֹשְׁשִׁין, וְקָאָמַר רַחֲמָנָא הַהוּא דְּאָמְרִי לְךָ הָתָם "בִּשְׁעָרֶיךָ תֹּאכְלֶנּוּ" הָכָא לֶאֱסֹר. לְבַעֵר מֵהֶן בְּטֻמְאָה מַה שֶּׁאֵין כֵּן בִּתְרוּמָה, מִנָּלָן, אָמַר קְרָא לֹא בִעַרְתִּי מִמֶּנּוּ בְּטָמֵא מִמֶּנּוּ אִי אַתָּה מַבְעִיר וְכוּ' (כֶדְלְעִיל).

כָּל הַיּוֹם כָּשֵׁר לְוִדּוּי מַעֲשֵׂר דִּכְתִיב "וְאָמַרְתָּ לִפְנֵי ה' אֱלֹהֶיךָ בִּעַרְתִּי הַקֹּדֶשׁ", וּסְמִיךְ לֵיהּ (להלן פסוק טז) הַיּוֹם הַזֶּה ה' אֱלֹהֶיךָ מְצַוְּךָ.

וִדּוּי מַעֲשֵׂר בְּכָל לָשׁוֹן מִנָּלַן, דִּכְתִיב "וְאָמַרְתָּ לִפְנֵי ה' אֱלֹהֶיךָ בִּעַרְתִּי". וְנֵילַף מִלְּוִיִּים, מַה לְהַלָּן בִּלְשׁוֹן הַקֹּדֶשׁ אַף וְכוּ', [דָּנִין אֲמִירָה גְּרֵידְתָא מֵאֲמִירָה גְּרֵידָתָא], וְאֵין דָּנִין אֲמִירָה גְּרֵידְתָא מֵעֲנִיָּה וַאֲמִירָה. תַּנְיָא רַבִּי שִׁמְעוֹן בֶּן יוֹחַאי אוֹמֵר, אָדָם [אוֹמֵר] שִׁבְחוֹ בְּקוֹל נָמוּךְ, וּגְנוּתוֹ בְּקוֹל רָם. וְכוּ'.

בְּמִנְחָה בְּיוֹם טוֹב [הָאַחֲרוֹן] הָיוּ מִתְוַדִּים, כֵּיצַד הָיָה הַוִּדּוּי, בִּעַרְתִּי הַקֹּדֶשׁ מִן הַבַּיִת זֶה מַעֲשֵׂר שֵׁנִי וְנֶטַע רְבַעי וְכוּ' עַד לֹא לָקַחְתִּי מִמֶּנּוּ אָרוֹן וְתַכְרִיכִין לָמֵת, וְלֹא נְתַתִּיו לְאוֹנְנִים אֲחֵרִים וְכוּ', עַד הַשְׁקִיפָה מִמְּעוֹן קָדְשְׁךָ מִן הַשָּׁמַיִם כוּ' וּבָרֵךָ אֶת עַמְּךָ יִשְׂרָאֵל, בְּבָנִים וּבָנוֹת. וְאֵת הָאֲדָמָה אֲשֶׁר נָתַתָּה לָנוּ, בְּטַל וּבְמָטָר וּבְוַלְדוֹת בְּהֵמָה. כַּאֲשֶׁר נִשְׁבַּעְתָּ לַאֲבֹתֵינוּ אֶרֶץ זָבַת חָלָב וּדְּבָשׁ. כְּדֵי לִתֵּן טַעַם בַּפֵּרוֹת.

מִכָּאן אָמְרוּ יִשְׂרָאֵל וּמַמְזֵרִים מִתְוַדִּים, אֲבָל לֹא גֵּרִים וַעֲבָדִים מְשֻׁחְרָרִים, שֶׁאֵין לָהֶם חֵלֶק בָּאָרֶץ. רַבִּי מֵאִיר אוֹמֵר אַף לֹא כֹּהֲנִים וּלְוִיִּים שֶׁלֹא נָטְלוּ חֵלֶק בָּאָרֶץ. רַבִּי יוֹסֵי אוֹמֵר, יֵשׁ לָהֶן עָרֵי מִגְרָשׁ. יוֹחָנָן כֹּהֵן גָּדוֹל הֶעֱבִיר הוֹדָיַת מַעֲשֵׂר וְכוּ', וּבְיָמָיו אֵין אָדָם צָרִיךְ לִשְׁאֹל עַל דְּמַאי.

בְּמִנְחָה בְּיוֹם טוֹב [הָאַחֲרוֹן] הָיוּ מִתְוַדִּים, וְיִתְוַדּוּ בְּיוֹם טוֹב הָרִאשׁוֹן שֶׁל פֶּסַח, כְּדֵי שֶׁיְּהֵא לוֹ מַה לֶּאֱכֹל בָּרֶגֶל. וְיִתְוַדֶּה בְּשַׁחֲרִית, עַד הַמִּנְחָה (מֻתָּר) [מִצְוָה] לֶאֱכֹל.

רַבִּי יוֹחָנָן אָמַר מִשְׁמוּעָתָא, מִי שֶׁאֵין לוֹ קַרְקַע פָּטוּר מִן הַוִּדּוּי, שֶׁאֵין יָכוֹל לוֹמַר וְאֵת הָאֲדָמָה אֲשֶׁר נָתַתָּה לָנוּ.

"הַשְׁקִיפָה מִמְּעוֹן קָדְשְׁךָ מִן הַשָּׁמַיִם", כַּמָּה מִתְחַטְּאִין, וְכַמָּה יֵשׁ לָהֶן פִּתְחוֹן פֶּה (לַעֲשׂוֹת) [לְעוֹשֵׂי] מִצְווֹת, אָדָם יֵשׁ לוֹ עֵסֶק אֵצֶל הַמַּלְכוּת פְּעָמִים שֶׁהוּא נוֹתֵן כַּמָּה מָמוֹן עַד שֶׁהוּא מַגִּיעַ אֵצֶל הַמֶּלֶךְ, וְכֵיוָן שֶׁהִגִּיעַ אֵצֶל הַמֶּלֶךְ סָפֵק עוֹשֶׂה לוֹ רְצוֹנוֹ סָפֵק שֶׁאֵינוֹ עוֹשֶׂה, אֲבָל הַקָּדוֹשׁ בָּרוּךְ הוּא אֵינוֹ כֵן אֶלָּא אָדָם יוֹרֵד לְתּוֹךְ שָׂדֵהוּ רוֹאֶה אֶשְׁכּוֹל שֶׁבִּכֵּר, תְּאֵנָה שֶׁבִּכְּרָה, רִמּוֹן שֶׁבִּכֵּר, מַנִּיחוֹ בְּסַל [וְהוֹלֵךְ לִירוּשָׁלַיִם וּבָא] וְעוֹמֵד בְּאֶמְצַע (הַשָּׂדֶה) [הָעֲזָרָה] וּמְבַקֵּשׁ רַחֲמִים עָלָיו וְעַל יִשְׂרָאֵל וְעַל הָאָרֶץ, שֶׁנֶּאֱמַר "הַשְׁקִיפָה מִמְּעוֹן קָדְשְׁךָ", וְלֹא עוֹד אֶלָּא אוֹמֵר אֵינִי זָז מִכָּאן עַד שֶׁתַּעֲשֶׂה צָרְכִּי הַיּוֹם הַזֶּה, שֶׁכָּתוּב אַחֲרָיו (פסוק טז) הַיּוֹם הַזֶּה ה' אֱלֹהֶיךָ מְצַוְּךָ לַעֲשׂוֹת. אָמַר רַבִּי שִׁמְעוֹן בֶּן לָקִישׁ, בַּת קוֹל יוֹצֵאת וְאוֹמֶרֶת לוֹ (תִּשְׁנֶה) [תִּזְכֶּה] לְשָׁנָה (אַחֶרֶת) [הַבָּאָה], כְּאָדָם שֶׁנּוֹתֵן לַחֲבֵרוֹ פְּרִי חָדָשׁ וְאוֹמֵר לוֹ יְהִי רָצוֹן שֶׁתִּשְׁנֶה וְתִתֵּן לִי לְשָׁנָה הַבָּאָה.

{pפסוק טזp}  מַהוּ "הַיּוֹם הַזֶּה" וְגוֹ', וְכִי עַד עַכְשָׁיו לֹא צִוָּה הַקָּדוֹשׁ בָּרוּךְ הוּא לְיִשְׂרָאֵל, וַהֲלֹא אוֹתָהּ שָׁנָה שְׁנַת הָאַרְבָּעִים הָיְתָה [שֶׁנֶּאֱמַר,  "וַיְהִי בְּאַרְבָּעִים שָׁנָה" וְגוֹ'], וּמַה תַּלְמוּד לוֹמַר "הַיּוֹם הַזֶּה", [אֶלָּא כָּךְ אָמַר מֹשֶׁה לְיִשְׂרָאֵל] בְּכָל יוֹם וָיוֹם תְּהֵא חֲבִיבָה עֲלֵיכֶם הַתּוֹרָה כְּיוֹם שֶׁקִּבַּלְתֶּם אוֹתָהּ מֵהַר סִינַי. וְכֵן הוּא אוֹמֵר (לעיל ד, ט) "וְהוֹדַעְתָּם לְבָנֶיךָ וְלִבְנֵי בָנֶיךָ" וְגוֹ' יוֹם אֲשֶׁר עָמַדְתָּ. וְשָׁמַרְתָּ וְעָשִׂיתָ אוֹתָם, כָּל הָעוֹסֵק בַּתוֹרָה לַאֲמִתּוֹ מַעֲלֶה עָלָיו כְּאִלּוּ קִבְּלָה הוּא עַצְמוֹ מֵהַר סִינַי. שֶׁנֶּאֱמַר (לעיל ד, יד) "וְאוֹתִי צִוָּה ה' בָּעֵת הַהִיא לְלַמֵּד אֶתְכֶם" וְגוֹ' "לַעֲשׂוֹת אוֹתָם" לֹא נֶאֱמַר, אֶלָּא "לַעֲשׂוֹתְכֶם אוֹתָם".

(להלן כז, ט) "הַסְכֵּת וּשְׁמַע יִשְׂרָאֵל" עֲשׂוּ כִּתּוֹת לְתוֹרָה. דָּבָר אַחֵר כַּתְּתוּ נַפְשְׁכֶם וּלְבַבְכֶם לִשְׁמֹעַ דִּבְרֵי תּוֹרָה.

{pפסוק יז-יטp}  כְּתִיב, "אֶת ה' הֶאֱמַרְתָּ הַיּוֹם", וּכְתִיב "וַה' הֶאֱמִירְךָ הַיּוֹם". וְגוֹ' כְּשֵׁם שֶׁהָעַלִיָּה כּוֹבֶשֶׁת כָּךְ עֲתִידִין יִשְׂרָאֵל לִכְבֹּשׁ אֶת כָּל הָאָרֶץ, שֶׁנֶּאֱמַר "וּלְתִתְּךָ עֶלְיוֹן" וְגוֹ'.

"אֶת ה' הֶאֱמַרְתָּ", (כְתִיב בְּרֶמֶז רמ"ד).

מַעֲשֶׂה בְּמִרְיָם בַּת תַּנְחוּם שֶׁנִּשְׁבֵּית הִיא וְשִׁבְעָה בָּנֶיהָ עִמָּהּ, מֶה עָשָׂה הַשִּׁלְטוֹן, חָבַשׁ כָּל אֶחָד וְאֶחָד בִּפְנֵי עַצְמוֹ, הוֹצִיא אֶת הָרִאשׁוֹן אָמַר לוֹ הִשְׁתַּחַוֶּה לַצֶּלֶם כְּשֵׁם שֶׁהִשְׁתַּחֲוָה אָחִיךָ, אָמַר לוֹ חָס וְשָׁלוֹם לֹא הִשְׁתַּחֲוָה אָחִי אַף אֲנִי לֹא אֲשְׁתַּחֲוֶה, לָמָּה, אָמַר לוֹ, שֶׁכָּתוּב בְּתוֹרָתֵנוּ  "אָנֹכִי ה' אֱלֹהֶיךָ", צִוָּה עָלָיו וַהֲרָגוֹ. הוֹצִיא אֶת הַשֵּׁנִי וְאָמַר לוֹ הִשְׁתַּחֲוֵה לַצֶּלֶם וְכוּ', שֶׁכָּתוּב בְּתוֹרָתֵנוּ (שם ב-ג) "אָנֹכִי ה' אֱלֹהֶיךָ לֹא יִהְיֶה לְךָ" וְגוֹ', צִוָּה עָלָיו וַהֲרָגוֹ, הוֹצִיא אֶת הַשְּׁלִישִׁי וְכוּ' לָמָּה שֶׁכָּתוּב בְּתוֹרָתֵנוּ  "זוֹבֵחַ לָאֶלֹהִים יָחָרָם". צִוָה עָלָיו וַהֲרָגוֹ. הוֹצִיא אֶת הָרֶבִיעִי וְכוּ'. לָמָה שֶׁכָתוּב בְּתוֹרָתֵנוּ (שם לד, יד) "כִּי לֹא תִּשְׁתַּחֲוֶה לְאֵל אַחֵר" צִוָּה עָלָיו וַהֲרָגוֹ. הוֹצִיא אֶת הַחֲמִשִּׁי כוּ' לָמָּה, שֶׁכָּתוּב בְּתוֹרָתֵנוּ (לעיל ד, לט) "וְיָדַעְתָּ הַיּוֹם וַהֲשֵׁבֹתָ אֶל לְבָבֶךָ" וְגוֹ', צִוָּה עָלָיו וַהֲרָגוֹ. הוֹצִיא אֶת הַשִּׁשִּׁי וְכוּ' שֶׁכָּתוּב בְּתוֹרָתֵנוּ  "שְׁמַע יִשְׂרָאֵל ה' אֱלֹהֵינוּ ה' אֶחָד", צִוָּה עָלָיו וַהֲרָגוֹ. הוֹצִיא אֶת הַשְּׁבִיעִי וְהוּא הָיָה קָטָן שֶׁבָּהֶם וְכוּ'. שֶׁכְּבָר נִשְׁבַּעְנוּ לֶאֱלֹהֵינוּ שֶׁאֵין אָנוּ מְמִירִין אוֹתוֹ בְּיִרְאָה אַחֶרֶת דִּכְתִיב "אֶת ה' הֶאֱמַרְתָּ הַיּוֹם לִהְיוֹת לְךָ לֵאלֹהִים", וּכְשֵׁם שֶׁנִּשְׁבַּעְנוּ לוֹ כָּךְ נִשְׁבַּע לָנוּ שֶׁאֵינוֹ מֵמִיר אוֹתָנוּ בְּאֻמָּה אַחֶרֶת, דִּכְתִיב "וַה' הֶאֱמִירְךָ הַיּוֹם", אָמַר לוֹ אִם כֵּן אֶזְרֹק אֶת הַטַּבַּעַת הַזּוֹ לִפְנֵי הַצֶּלֶם וְלֵךְ וְהָבֵא אוֹתָהּ כְּדֵי שֶׁיֹּאמְרוּ לַשִּׁלְטוֹן שָׁמַע וְהִשְׁתַּחֲוָה לַצֶּלֶם, אָמַר לוֹ אַלְלַי עָלֶיךָ שִׁלְטוֹן, וּמַה שֶּׁאַתָּה בָּשָׂר וָדָם אַתָּה מִתְיָרֵא מִבָּשָׂר וָדָם כָּמוֹךָ, אֲנִי לֹא אִירָא מִמֶּלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא מַלְכּוֹ שֶׁל עוֹלָם, אָמַר לוֹ וְכִי יֵשׁ אֱלוֹהַּ בָּעוֹלָם אָמַר לוֹ שׁוֹטֶה שֶׁבָּעוֹלָם וְכִי עוֹלָם שֶׁל הֶפְקֵר רָאִיתָ, אָמַר לוֹ וְכִי יֵשׁ פֶּה לֵאלֹהֵיכֶם, אָמַר לוֹ בֵּאלֹהֵיכֶם כְּתִיב (תהלים קטו, ה) "פֶּה לָהֶם וְלֹא יְדַבֵּרוּ", אֲבָל בֵּאלֹהֵינוּ כְּתִיב (שם לג, ו) "בִּדְבַר ה' שָׁמַיִם נַעֲשׂוּ", אָמַר לוֹ, וְכִי יֵשׁ עֵינַיִם לֵאלֹהֵיכֶם, אָמַר לוֹ בְּאֱלִילִים שֶׁלָּכֶם כְּתִיב (שם קטו, ה) "עֵינַיִם לָהֶם וְלֹא יִרְאוּ", אֲבָל בֵּאלֹהֵינוּ כְּתִיב  "תָּמִיד עֵינֵי ה' אֱלֹהֶךָ בָהּ" אָמַר לוֹ וְכִי יֵשׁ אָזְנַיִם לֵאלֹהֵיכֶם. אָמַר לוֹ בְּאֶלִילִים שֶׁלָכֶם כְּתִיב (תהלים קטו, ו) "אָזְנַיִם לָהֶם וְלֹא יִשְׁמָעוּ", אַבָל בֵּאלֹהֵינוּ כְּתִיב  "וַיַּקְשֵׁב ה' וַיִּשְׁמָע", אָמַר לוֹ וְכִי יֵשׁ אַף לֵאלֹהֵיכֶם, אָמַר לוֹ בְּאֱלִילִים שֶׁלָּכֶם כְּתִיב (תהלים שם) "אַף לָהֶם וְלֹא יְרִיחוּן", אֲבָל בֵּאלֹהֵינוּ כְּתִיב (בראשית ח, כא) "וַיָּרַח ה' אֶת רֵיחַ הַנִּיחוֹחַ". אָמַר לוֹ וְכִי יֵשׁ יָדַיִם לֵאלֹהֵיכֶם, אָמַר לוֹ בְּאֱלִילִים שֶׁלָּכֶם כְּתִיב  "יְדֵיהֶם וְלֹא יְמִישׁוּן", אֲבָל בֵּאלֹהֵינוּ כְּתִיב (ישעי' מח, יג) "אַף יָדִי יָסְּדָּה אֶרֶץ", אָמַר לוֹ, וְכִי יֵשׁ רַגְלַיִם לֵאלֹהֵיכֶם, אָמַר לוֹ בְּאֱלִילִים שֶׁלָּכֶם (תהלים, שם) "כְּתִיב רַגְלֵיהֶם וְלֹא יְהַלֵּכוּ", אֲבָל בֵּאלֹהֵינוּ כְּתִיב (שמות כד, י) "וְתַחַת רַגְלָיו כְּמַעֲשֵׂה לִבְנַת הַסַּפִּיר", אָמַר לוֹ וְכִי יֵשׁ גָּרוֹן לֵאלֹהֵיכֶם, אָמַר לוֹ בְּאֱלִילִים שֶׁלָּכֶם כְּתִיב  "לֹא יֶהֱגוּ בִּגְרוֹנָם", אֲבָל בֵּאלֹהֵינוּ כְּתִיב (איוב לז, ב) "וְהֶגֶה מִפִּיו יֵצֵא", אָמַר לוֹ וְכִי יֵשׁ בּוֹ כָּל הַמִּדּוֹת הַלָּלוּ מִפְּנֵי מָה לֹא הִצִּיל אֶתְכֶם כְּדֶרֶךְ שֶׁהִצִּיל לַחֲנַנְיָה מִישָׁאֵל וַעֲזַרְיָה מִיַּד נְבוּכַדְנֶצַּר, אָמַר לוֹ, חֲנַנְיָה מִישָׁאֵל וַעֲזַרְיָה הָיוּ זַכָּאִין וְנָפְלוּ בְּיַד מֶלֶךְ הָגוּן, אֲבָל אָנוּ חַיָּבִין וְנָפַלְנוּ בְּיַד חַיָּב אַכְזָרִי כְּדֵי שֶׁיִּתָּבַע דָּמֵנוּ מִיָּדוֹ, צִוָּה עָלָיו וַהֲרָגוֹ. אָמְרָה לוֹ אִמּוֹ בְּחַיֵּי רֹאשְׁךָ תְּנָה לִי אֶת בְּנִי וַאֲגַפְּפֶנּוּ וַאֲנַשְּׁקֶנּוּ וְנָתְנוּ אוֹתוֹ לָהּ וְגִפַּפְתוֹ וְנִשַּׁקְתוֹ וְנָתְנָה לוֹ דַּדֶּיהָ וְהוֹצִיאָה לוֹ דְּבַשׁ וְחָלָב לְקַיֵּם מַה שֶּׁנֶּאֱמַר  "דְּבַש וְחָלָב תַּחַת לְשׁוֹנֵךְ", אָמְרָה לוֹ בְּחַיֵּי רֹאשְׁךָ יִתְּנוּ אֶת הַחֶרֶב עַל צַוָּארִי וְעַל צַוָּארוֹ כְּאֶחָד, מִיָּד צָעַק וְאָמַר אֵיךָ אֶעֱשֶׂה אוֹתוֹ, כְּתִיב בְּתוֹרַתְכֶם (ויקרא כב, כח) "אוֹתוֹ וְאֶת בְּנוֹ לֹא תִשְׁחֲטוּ בְּיוֹם אֶחָד", נְטָלוּהוּ מֵחֵיק אִמּוֹ וַהֲרָגוּהוּ, וְשִׁעֲרוּ חֲכָמִים שְׁנוֹתָיו שֶׁל תִּינוֹק וְלֹא מְצָאוּהוּ בּוֹ אֶלָּא שְׁתֵּי שָׁנִים וְשִׁשָּׁה חֳדָשִׁים וּשְׁתֵּי שָׁעוֹת וּמֶחֱצָה, וְהָיְתָה אִמּוֹ בּוֹכָה עָלָיו וְאוֹמֶרֶת לָהֶם בָּנַי אַל יֵרַע לָכֶם שֶׁלְּכָךְ נוֹצַרְתֶּם לְקַדֵּשׁ שְׁמוֹ שֶׁל הַקָּדוֹשׁ בָּרוּךְ הוּא בָּעוֹלָם, לְכוּ וְאִמְרוּ לְאַבְרָהָם אֲבִיכֶם אַל יָזוּחַ לִבְּךָ עָלֶיךָ אַתָּה בָּנִיתָ מִזְבֵּחַ אֶחָד, וַאֲנִי בָּנִיתִי שֶׁבַע מִזְבְּחוֹת וְהֶעֱלֵיתִי שִׁבְעָה בָּנַי עֲלֵיהֶם, וְלֹא עוֹד אֶלָּא דִּידָךְ הֲוָה נִסָּיוֹן, וְדִידִי הֲוָה עוּבְדָּא. אָמְרוּ אוֹתָהּ אִשָּׁה עָלְתָה לַגַּג וְהִשְׁלִיכָה עַצְמָה וּמֵתָה, וְקָרְאוּ עָלֶיהָ (תהלים קיג, ט) "אֵם הַבָּנִים שְׂמֵחָה", וְרוּחַ הַקֹּדֶשׁ צוֹוַחַת וְאוֹמֶרֶת  "עַל אֵלֶּה אֲנִי בּוֹכִיָּה".

~ פרק כז

{pפסוק ב-חp}  "וְהָיָה בַּיּוֹם אֲשֶׁר תַּעַבְרוּ אֶת הַיַּרְדֵּן", רַבִּי יִשְׁמָעֵאל אוֹמֵר לֹא נֶאֶמְרוּ בְּרָכוֹת וּקְלָלוֹת אֶלָּא לְאַחַר אַרְבַּע עֶשְׂרֵה שָׁנָה, שֶׁבַע שֶׁכָּבְשׁוּ וְשֶׁבַע שֶׁחִלְּקוּ, הֵתִיב רַבִּי חֲנִינָא קוּמֵי רַבִּי יֹסָא, וְהָכְתִיב "וְהָיָה בְּעָבְרְכֶם אֶת הַיַּרְדֵּן תָּקִימוּ אֶת הָאֲבָנִים", אֲבָנִים תָּקִימוּ מִיָּד, בְּרָכוֹת וּקְלָלוֹת אַחַר אַרְבַּע עֶשְׂרֵה שָׁנָה נֶאֶמְרוּ.

"וְכָתַבְתָּ עַל הָאֲבָנִים", תָּנוּ רַבָּנָן, כֵּיצַד כָּתְבוּ יִשְׂרָאֵל אֶת הַתּוֹרָה, רַבִּי יְהוּדָה אוֹמֵר, עַל גַּבֵּי אֲבָנִים כְּתָבוּהוּ, שֶׁנֶּאֱמַר "וְכָתַבְתָּ עַל הָאֲבָנִים אֶת כָּל דִּבְרֵי הַתּוֹרָה הַזֹּאת בַּאֵר הֵיטֵב", וְאַחַר כָּךְ סָדוּ אוֹתוֹ בְּסִיד. אָמַר לוֹ רַבִּי שִׁמְעוֹן, לִדְבָרֶיךָ הֵיאַךְ לָמְדוּ אֻמּוֹת הָעוֹלָם תּוֹרָה, אָמַר לוֹ, בִּינָה יְתֵרָה נָתַן בָּהֶן הַקָּדוֹשׁ בָּרוּךְ הוּא, וְשִׁגְּרוּ נוֹטִירִין שֶׁלָּהֶן וְקִילְפוּ אֶת הַסִּיד וְהִשִּׂיאוּהָ, וְעַל דָּבָר זֶה נֶחְתַּם גְּזַר דִּינָם לִבְאֵר שַׁחַת, שֶׁהָיָה לָהֶם לִלְמֹד וְלֹא לָמְדוּ. רַבִּי שִׁמְעוֹן אוֹמֵר, עַל גַּבֵּי סִיד כְּתָבוּהָ, וְכָתְבוּ לָהֶם מִלְּמַטָּה (לעיל כ, יח) "לְמַעַן אֲשֶׁר לֹא יְלַמְּדוּ אֶתְכֶם לַעֲשׂוֹת כְּכֹל תוֹעַבֹתָם", הָא לָמַדְתָּ שֶׁאִם הָיוּ חוֹזְרִים בִּתְשׁוּבָה הָיו מְקַבְּלִים אוֹתָם. כְּמַאן אַזְלָא הָא דְּתַנְיָא (לעיל כא, י) "וְשָׁבִיתָ שִׁבְיוֹ" לְרַבּוֹת כְּנַעֲנִים שֶׁבְּחוּץ לָאָרֶץ שֶׁאִם חוֹזְרִין בִּתְשׁוּבָה מְקַבְּלִין אוֹתָם, כְּמָאן כְּרַבִּי שִׁמְעוֹן.

"אֲבָנִים שְׁלֵמוֹת" (כָּתוּב בֶּרֶמֶז ש"ו).

"וְזָבַחְתָּ שְׁלָמִים", אָמַר רַבִּי אֶלְעָזָר, שְׁלָמִים שֶׁשְּׁחָטָן מֵעֶרֶב יוֹם טוֹב אֵינוֹ יוֹצֵא בָּהֶן לֹא מִשּׁוּם שִׂמְחָה, וְלֹא מִשּׁוּם חֲגִיגָה. מִשּׁוּם שִׂמְחָה דִּכְתִיב "וְזָבַחְתָּ שְׁלָמִים... וְשָׂמַחְתָּ" בָּעִינָן שֶׁתְּהֵא זְבִיחָה בִּשְׁעַת שִׂמְחָה וְלֵיכָּא, מִשּׁוּם חֲגִיגָה הֲוֵי דָּבָר שֶׁבְּחוֹבָה וְכָל דָּבָר שֶׁבְּחוֹבָה אֵינוֹ בָּא אֶלָּא מִן הַחֻלִּין.

רַבִּי יְהוּדָה בֶּן בְּתֵירָא אוֹמֵר, בִּזְמַן שֶׁבֵּית הַמִּקְדָּשׁ קַיָּם אֵין שִׂמְחָה אֶלָּא בְּבָשָׂר, שֶׁנֶּאֱמַר "וְזָבַחְתָּ שְׁלָמִים וְאָכַלְתָּ שָׁם וְשָׂמַחְתָּ", וְעַכְשָׁיו אֵין שִׂמְחָה (נוֹהֶגֶת) אֶלָּא בְּיַיִן, שֶׁנֶּאֱמַר (תהלים קד, טו) "וְיַיִן יְשַׂמַּח לְבַב אֱנוֹשׁ". תָּנוּ רַבָּנָן, חַיָּב אָדָם לְשַׂמֵּחַ אֶת אִשְׁתּוֹ בָּרֶגֶל, שֶׁנֶּאֱמַר  "וְשָׂמַחְתָּ בְּחַגֶּךָ", בְּמַה מְשַׂמְּחָם, בְּיַיִן. רַבִּי יְהוּדָה אוֹמֵר, אֲנָשִׁים בָּרָאוּי לָהֶם בְּיַיִן. וְנָשִׁים בָּרָאוּי לָהֶם, בְּבָבֶל בְּבִגְדֵי צִבְעוֹנִים, בְּאֶרֶץ יִשְׂרָאֵל בְּבִגְדֵי פִּשְׁתָּן הַמְגֹהָצִים.

רַב [הוּנָא] כִּי מָטָא לְהַאי קְרָא בָּכֵי, וְזָבַחְתָּ שְׁלָמִים וְאָכַלְתָּ שָׁם, עֶבֶד שֶׁרַבּוֹ מְצַפֶּה לוֹ לֶאֱכֹל עַל שֻׁלְחָנוֹ, יִתְרַחֵק מִמֶּנּוּ שֶׁנֶּאֱמַר (ישעי' א, יא) "לָמָּה לִי רוֹב זִבְחֵיכֶם".

{pפסוק טp}  "וַיְדַבֵּר מֹשֶׁה וְהַכֹּהֲנִים הַלְוִיִּם", מַה דְּבָרִים הָיוּ שָׁם, לְלַמֶּדְךָ שֶׁבָּאוּ יִשְׂרָאֵל וְאָמְרוּ לְמֹשֶׁה נָטַלְתָּ אֶת הַתּוֹרָה וְנָתַתָּ לַכֹּהֲנִים, שֶׁנֶּאֱמַר  "וַיִּכְתֹּב מֹשֶׁה אֶת הַתּוֹרָה הַזֹּאת וַיִּתְּנָהּ אֶל הַכֹּהֲנִים". אָמַר לָהֶם מֹשֶׁה רְצוֹנְכֶם שֶׁיִּכְרְתוּ לָכֶם בְּרִית שֶׁכָּל מִי שֶׁמְּבַקֵּשׁ לִלְמֹד תּוֹרָה לֹא יְהֵא נִמְנַע, אָמְרוּ לוֹ הֵן, עָמְדוּ וְנִשְׁבְּעוּ שֶׁאֵין אָדָם נִמְנַע מִלִּקְרוֹת בַּתּוֹרָה, שֶׁנֶּאֱמַר "אֶל כָּל יִשְׂרָאֵל לֵאמֹר", אָמַר לָהֶם מֹשֶׁה, הַיּוֹם הַזֶה נִהְיֵיתָ לְעָם.

{pפסוק יב-כוp}  "אֵלֶּה יַעַמְדוּ לְבָרֵךְ אֶת הָעָם", תָּנָא רַבִּי אֱלִיעֶזֶר אוֹמֵר, אִי אֶפְשָׁר לוֹמַר לְוִיִּים לְמַטָּה שֶׁכְּבָר נֶאֱמַר לְמַעְלָה, וְאִי אֶפְשָׁר לוֹמַר לְמַעְלָה שֶׁכְּבָר נֶאֱמַר לְמַטָּה, הָא כֵּיצַד, זִקְנֵי כְּהֻנָּה וּלְוִיָּה לְמַטָּה, וְהַשְּׁאָר לְמַעְלָה. רַבִּי יֹאשִׁיָּה אוֹמֵר, הָרָאוּי לְשֵׁרוּת לְמַטָּה, וְהַשְּׁאָר לְמַעְלָה. רַבִּי אוֹמֵר, אֵלּוּ וָאֵלּוּ לְמַטָּה הָיוּ עוֹמְדִין, הָפְכוּ פְּנֵיהֶם כְּלַפֵּי הַר גְּרִזִּים וּפָתְחוּ בִּבְרָכָה, כְּלַפֵּי הַר עֵיבָל וּפָתְחוּ בִּקְלָלָה, וּמַאי עַל בְּסָמוּךְ. (ויקרא כד, ז) כִּדְתַנְיָא "וְנָתַתָּ עַל הַמַּעֲרֶכֶת לְבֹנָה זַכָּה", אָמַר רַבִּי, עַל בְּסָמוּךְ, אוֹ אֵינוֹ אֶלָא "עַל" מַמָּשׁ, כְּשֶׁהוּא אוֹמֵר (שמות מ, ג) (וְנָתַתָּ) ["וְסַכֹּתָ] עַל הָאָרוֹן אֶת הַפָּרֹכֶת", הֱוֵי אוֹמֵר "עַל" בְּסָמוּךְ.

תְּנָן הָתָם, שִׁשָּׁה שְׁבָטִים עָלוּ לְרֹאשׁ הַר גְּרִזִּים, וְשִׁשָּׁה שְׁבָטִים עָלוּ לְרֹאשׁ הַר עֵיבָל, וְהַכֹּהֲנִים וְהַלְוִיִּים וְהָאָרוֹן עוֹמְדִין לְמַטָּה בְּאֶמְצַע, הַכֹּהֲנִים מַקִּיפִין אֶת הָאָרוֹן וְהַלְּוִיִּים מַקִּיפִין אֶת הַכֹּהֲנִים וְכוּ' הָפְכוּ פְּנֵיהֶם כְּלַפֵּי הַר גְּרִזִּים וּפָתְחוּ בָּרוּךְ הָאִישׁ אֲשֶׁר לֹא יַעֲשֶׂה פֶּסֶל וּמַסֵּכָה, וְאֵלּוּ וָאֵלּוּ עוֹנִין אָמֵן, הָפְכוּ פְּנֵיהֶם כְּלַפֵּי הַר עֵיבָל וּפָתְחוּ בִּקְלָלָה אָרוּר הָאִישׁ אֲשֶׁר יַעֲשֶׂה פֶסֶל וּמַסֵּכָה, וְאֵלּוּ וָאֵלּוּ עוֹנִין אָמֵן עַד שֶׁגּוֹמְרִין בְּרָכוֹת וּקְלָלוֹת. וְאַחַר כָּךְ הֵבִיאוּ אֶת הָאֲבָנִים וּבָנוּ אֶת הַמִּזְבֵּחַ וְסָדוּהוּ בְּסִיד וְכָתְבוּ עָלָיו אֶת כָּל הַתּוֹרָה בְּשִׁבְעִים לָשׁוֹן, שֶׁנֶּאֱמַר  "בַּאֵר הֵיטֵב".

תָּנוּ רַבָּנָן בָּרוּךְ בִּכְלָל בָּרוּךְ בִּפְרָט, אָרוּר בִּכְלָל אָרוּר בִּפְרָט, לִלְמֹד, וּלְלַמֵּד, לִשְׁמֹר וְלַעֲשׂוֹת, הֲרֵי אַרְבַּע, אַרְבַּע וְאַרְבַּע הֲרֵי שְׁמוֹנֶה שְׁמוֹנָה וּשְׁמוֹנֶה הֲרֵי שִׁשָׁה עָשָׂר, וְכֵן בְּסִינַי, וְכֵן בְּעַרְבוֹת מוֹאָב, שֶׁנֶּאֱמַר (להלן כח, סט) "אֵלֶּה דִבְרֵי הַבְּרִית אֲשֶׁר צִוָּה ה'", וּכְתִיב (להלן כט, ח) "וּשְׁמַרְתֶּם אֶת דִּבְרֵי הַבְּרִית הַזֹּאת", [נִמְצְאוּ אַרְבָּעִים וּשְׁמוֹנֶה בְּרִיתוֹת עַל כָּל מִצְוָה וּמִצְוָה]. רַבִּי שִׁמְעוֹן מוֹצִיא הַר גְּרִזִּים וְהַר עֵיבָל, וּמַכְנִיס אֹהֶל מוֹעֵד [שֶׁבַּמִּדְבָּר], וּבִפְלוּגְתָא דְּהַנֵּי תַּנָּאֵי, רַבִּי יִשְׁמָעֵאל אוֹמֵר, כְּלָלוֹת נֶאֶמְרוּ בְּהַר סִינַי, וּפְרָטוֹת בְּאֹהֶל מוֹעֵד. רַבִּי עֲקִיבָא אוֹמֵר, כְּלָלוֹת וּפְרָטוֹת נֶאֶמְרוּ בְּסִינַי, וְנִשְׁנוּ בְּאֹהֶל מוֹעֵד, וְנִשְׁתַּלְּשׁוּ בְּעַרְבוֹת מוֹאָב, וְאֵין לְךָ כָּל מִצְוָה וּמִצְוָה שֶׁכָּתַב בַּתּוֹרָה שֶׁלֹּא נִכְרְתוּ עָלֶיהָ אַרְבָּעִים וּשְׁמוֹנֶה בְּרִיתוֹת. רַבִּי שִׁמְעוֹן אוֹמֵר אַרְבָּעִים וּשְׁמוֹנֶה בְּרִיתוֹת שֶׁל שֵׁשׁ מֵאוֹת וְשָׁלֹשׁ אֶלֶף וְחָמֵשׁ מֵאוֹת וְחַמִישִׁים.

רַב כַּהֲנָא אָמַר, כְּשֵׁם שֶׁחֲלוּקִין כָּאן, כָּךְ חֲלוּקִין בִּתְחִלַּת חֻמָּשׁ הַשֵּׁנִי. אִית תַּנָּא דְּתָנֵי כְּשֵׁם שֶׁחֲלוּקִין כָּאן כָּךְ חֲלוּקִים בִּדְגָלִים, בְּנֵי לֵאָה מִכָּאן וּבְנֵי רָחֵל מִכָּאן וּבְנֵי שְׁפָחוֹת בְּאֶמְצַע, אָמַר רַבִּי מַתַנְיָא טַעֲמָא דְּהַלִין תַּנָּא (ישעי' מח, יב) "שְׁמַע אֵלַי יַעֲקֹב וְיִשְׂרָאֵל מְקֹּרָאִי", מַה הַתִּקְרָה הַזֶּה עָבְיָהּ דְהֵן גַּבֵּי קְטַנָּה דְּהֵן וְעָבְיָה דְּהֵן גַּבֵּי קְטַנָּה דְהֵן. אִית תְּנָיֵי תָּנֵי כְּשֵׁם שֶׁחֲלוּקִין כָּאן כָּךְ חֲלוּקִין בְּאַבְנֵי אֵפוֹד,  "בְּמִלּוּאֹתָם", כְּדֵי שֶׁיְּהוּ עֶשְׂרִים וַחֲמִשָּׁה מִכָּאן וְעֶשְׂרִים וַחֲמִשָּׁה מִכָּאן, וַהֲלֹא אֵינָן אֶלָּא אַרְבָּעִים וָתֵשַׁע, אָמַר רַבִּי בְּרֶכְיָה (שמות כח, י) "כְּתוֹלְדוֹתָם" מָלֵא. אָמַר רַבִּי יְהוּדָה בֶּן זְכַרְיָה יְהוֹסֵף מָלֵא, שֶׁנֶּאֱמַר  "עֵדוּת בִּיהוֹסֵף שָׁמוֹ".

תָּנוּ עַל אַבְנֵי הַמָּלוֹן נִכְתְבוּ, דִּבְרֵי רַבִּי יְהוּדָה. רַבִּי יוֹסֵי אוֹמֵר, עַל אַבְנֵי מִזְבֵּחַ נִכְתְּבוּ. מָאן דְּאָמַר עַל אַבְנֵי מָלוֹן נִכְתְבוּ, בְּכָל יוֹם וָיוֹם אֻמּוֹת הָעוֹלָם הָיוּ שׁוֹלְחִין נוֹטְרֵיהֶן וּמַשֵּׂיאִין אֶת הַתּוֹרָה שֶׁהָיְתָה כְּתוּבָה בְּשִׁבְעִים לָשׁוֹן. וּמָאן דְּאָמַר עַל אַבְנֵי מִזְבֵּחַ נִכְתְבוּ וְלֹא לְשָׁעָה הָיָה וְנִגְנְזוּ, וְעוֹד הָיְתָה מַעֲשֵׂה נִסִּים נָתַן הַקָּדוֹשׁ בָּרוּךְ הוּא בְּלֵב כָּל אֻמָּה וְאֻמָּה וְהִשֵּׂיאוּ אֶת הַתּוֹרָה שֶׁהָיְתָה כְּתוּבָה בְּשִׁבְעִים לָשׁוֹן, מָּאן דְּאָמַר עַל אַבְנֵי מָלוֹן נִיחָא. (לעיל פסוק ד) וְשַׂדְתָ אוֹתָם בַּשִּׂיד, מָאן דְּאָמַר עַל אַבְנֵי מִזְבֵּחַ וְשַׂדְתָּ אוֹתָם בַּשִּׂיד בֵּין כָּל אֶבֶן וָאֶבֶן. רַבִּי שְׁמוּאֵל בְּשֵׁם רַבִּי יוֹנָתָן אוֹמֵר (ישעיה, לג, יב) "וְהָיוּ עַמִּים מִשְׂרְפֹת סִיד", מִסִּיד נָטְלוּ אַפּוֹפְּסִין שֶׁלָּהֶן מִיתָה.

אָמַר רַבִּי יוֹחָנָן פָּשׁוּט הוּא לָן אַרְבָּעָה מִינֵי אֲבָנִים הֵן, אַבְנֵי הַמָּלוֹן לְשָׁעָה הָיוּ וְנִגְנְזוּ, אִם תֹּאמַר אֲבָנִים שֶׁהֵקִים יְהוֹשֻׁעַ תַּחַת כַּפּוֹת רַגְלֵי הַכֹּהֲנִים, מְשֻׁקָּעוֹת הָיוּ, אִם תֹּאמַר אִיסְטְלִיּוֹת שֶׁנָתַן לָהֶן מֹשֶׁה, כְּבָר נִכְנְסוּ עִמָּהֶם לָאָרֶץ אֶלָּא בְּמָה אֲנָן קַיָּמִין בַּאֲבָנִים שֶׁהֵקִים לָהֶם יְהוֹשֻׁעַ עַל גַּב הַיַּרְדֵּן.

"וְאֵלֶּה יַעַמְדוּ עַל הַקְּלָלָה". (כָּתוּב בֶּרֶמֶז תל"ד).

תְּנָא, אָרוּר בּוֹ נִדּוּי, בּוֹ קְלָלָה, בּוֹ שְׁבוּעָה. בּוֹ נִדּוּי דִּכְתִיב  "אֹרוּ מֵרוֹז", וְאָמַר עוּלָא בְּאַרְבַּע [מֵאָה] שִׁפוּרֵי שַׁמְתֵיהּ בָּרָק לְמֵרוֹז. בּוֹ קְלָלָה, דִּכְתִיב "וְאֵלֶּה יַעַמְדוּ עַל הַקְּלָלָה". וּכְּתִיב אָרוּר הָאִישׁ אֲשֶׁר יַעֲשֶׂה פֶסֶל. בּוֹ שְׁבוּעָה, דִּכְתִיב (יהושע ו, כו) "וַיַּשְׁבַּע יְהוֹשֻׁעַ (אֶת הָעָם) [בָּעֵת הַהִיא] לֵאמֹר אָרוּר הָאִישׁ לִפְנֵי ה'" כוּ'. וּכְתִיב (ש"א יד, כד) "וַיֹּאֶל שָׁאוּל אֶת הָעָם לֵאמֹר אָרוּר הָאִישׁ אֲשֶׁר יֹאכַל". וּכְתִיב (שם כז) "וְיוֹנָתָן לֹא שָׁמַע בְּהַשְׁבִּיעַ אָבִיו". אָמַר רַבִּי יוֹסֵי בַּר חֲנִינָא, אָמֵן בּוֹ שְׁבוּעָה, בּוֹ קַבָּלַת דְּבָרִים, בּוֹ הַאֲמָנַת דְּבָרִים. בּוֹ שְׁבוּעָה, דִּכְתִיב  "וְאָמְרָה הָאִשָּׁה אָמֵן אָמֵן". בּוֹ קַבָּלַת דְּבָרִים, דִּכְתִיב "אָרוּר אֲשֶׁר לֹא יָקִים" וְגוֹ' וְאָמַר כָּל הָעָם אָמֵן. בּוֹ הַאֲמָנַת דְּבָרִים, דִּכְתִיב (ירמיה כח, ו) "וַיֹּאמֶר יִרְמִיָּה אָמֵן כֵּן יַעֲשֶׂה ה' יָקֵים ה' אֶת דְּבָרֶיךָ".

"וְעָנוּ הַלְוִיִּם וְאָמְרוּ", בִּלְשׁוֹן קֹדֶשׁ. אַתְיָא קוֹל קוֹל מִמֹּשֶׁה, כְּתִיב הָכָא קוֹל רָם וּכְתִיב הָתָם,  "מֹשֶׁה יְדַבֵּר וְהָאֱלֹהִים יַעֲנֶנּוּ בְּקוֹל", מַה לְהַלָּן בִּלְשׁוֹן הַקֹּדֶשׁ, אַף כָּאן בִּלְשׁוֹן הַקֹּדֶשׁ.

דָּרַשׁ רַבִּי יְהוֹשֻׁעַ בַּר נַחְמֵנִי, מְתֻרְגְּמָנֵיהּ דְּרַבִּי שִׁמְעוֹן בֶּן לָקִישׁ, כָּל הַפָּרָשָׁה כֻּלָּה לֹא נֶאֶמְרָה אֶלָּא בְּנוֹאֵף וְנוֹאֶפֶת, אָרוּר הָאִישׁ אֲשֶׁר יַעֲשֶׂה פֶסֶל וְגוֹ', בְּאָרוּר סָגִי לֵיהּ אֶלָּא זֶה הַבָּא עַל הָעֶרְוָה וְהוֹלִיד בֵּן וְהָלַךְ הַבֵּן וְעָבַד עֲבוֹדַת אֱלִילִים אֲרוּרִים אָבִיו וְאִמּוֹ שֶׁל זֶה שֶׁכָּךְ גָּרְמוּ לוֹ.

"וְשָׂם בַּסָּתֶר" (כָּתוּב בְּרֶמֶז תתע"ח).

~ פרק כח

{pפסוק ג-וp}  "בָּרוּךְ אַתָּה בָּעִיר", בִּזְכוּת מִצְווֹת שֶׁאַתָּה עוֹשֶׂה בָּעִיר, [חַלָּה] וְצִיצִית וְסֻכָּה וְלוּלָב הַדְלָקַת נֵר שַׁבָּת. וּבָּרוּךְ אַתָּה בַּשָּׂדֶה, בִּזְכוּת מִצְווֹת שֶׁאַתָּה עוֹשֶׂה בַּשָּׂדֶה, לֶקֶט שִׁכְחָה וּפֵאָה. דָּבָר אַחֵר שֶׁתְּהֵא בָּרוּךְ בָּעִיר עַל יְדֵי שֶׁנִּתְבָּרַכְתָּ בַּשָּׂדֶה שֶׁתִּתֵּן הָאָרֶץ פֵּרוֹתֶיהָ, בָּרוּךְ אַתָּה בְּבֹאֶךָ בִּפְרַקְמַטְיָא שֶׁלְּךָ, וְדָוִד מְפָרְשָׁהּ, (תהלים קכא, ח) "ה' יִשְׁמֹר צֵאתְךָ וּבוֹאֶךָ". דָּבָר אַחֵר בָּרוּךְ אַתָּה בְּבִיאָתְךָ לָעוֹלָם, וּבִיצִיאָתְךָ מִן הָעוֹלָם, אַשְׁרֵי אָדָם שֶׁשְּׁעַת מִיתָתוֹ כְּעֵת לֵידָתוֹ וְזֶהוּ (קהלת ג, ב) "עֵת לָלֶדֶת וְעֵת לָמוּת".

אָמַר רַב, "בָּרוּךְ אַתָּה בָּעִיר", שֶׁתְּהֵא בֵּיתְךָ סָמוּךְ לְבֵית הַכְּנֶסֶת. "וּבָּרוּךְ אַתָּה בַּשָּׂדֶה", שֶׁיְּהוּ נְכָסֶיךָ קְרוֹבִים לָעִיר. "בָּרוּךְ אַתָּה בְּבוֹאֶךָ" שֶׁלֹּא תִּמְּצָא אִשְׁתְּךָ סָפֵק נִדָּה בְּשָׁעָה שֶׁאַתָּה בָּא מִן הַדֶּרֶךְ. "וּבָּרוּךְ אַתָּה בְּצֵאתֶךָ", שֶׁכָּל צֶאֱצָאֵי מֵעֶיךָ יִהְיוּ כְּמוֹתֶךָ. רַבִּי יוֹחָנָן אָמַר, "בָּרוּךְ אַתָּה בָּעִיר" שֶׁיְּהֵא בֵּית הַכִּסֵא סָמוּךְ לְשֻׁלְחָנְךָ. "בָּרוּךְ אַתָּה בַּשָּׂדֶה", שֶׁיִּהְיוּ נְכָסֶיךָ מְשֻׁלָּשִׁין, שְׁלִישׁ בִּתְבוּאָה, שְׁלִישׁ בִּגְפָנִים, שְׁלִישׁ בְּזֵיתִים. "בָּרוּךְ אַתָּה בְּבוֹאֶךָ וּבָרוּךְ אַתָּה בְּצֵאתֶךָ", שֶׁתְּהֵא יְצִיאָתְךָ מִן הָעוֹלָם כְּבִיאָתְךָ לָעוֹלָם, מַה בִּיאָתְךָ בְּלֹא חֵטְא אַף יְצִיאָתְךָ בְּלֹא חֵטְא, וְלֹא קַשְׁיָא, הָא דְּמֶהֱדַר שׁוּרָא וְרִיתְקָא, הָא דְלֹא מְהֱדַר.

{pפסוק חp}  "יְצַו ה' אִתְּךָ אֶת הַבְּרָכָה", אָמַר רַבִּי יִצְחָק, אֵין הַבְּרָכָה מְצוּיָה אֶלָּא בְּדָבָר הַסָּמוּי מִן הָעַיִן, שֶׁנֶּאֱמַר "יְצַו ה' אִתְּךָ אֶת הַבְּרָכָה בַּאֲסָמֶיךָ". תָּנוּ רַבָּנָן הַהוֹלֵךְ לָמוּד אֶת גָּרְנוֹ אוֹמֵר יְהִי רָצוֹן מִלְּפָנֶיךָ ה' אֱלֹהֵינוּ שֶׁתִּשְׁלַח בְּרָכָה בְּמֲעַשֵׂה יָדֵינוּ, הִתְחִיל לָמוּד אוֹמֵר בָּרוּךְ הַשּׁוֹלֵחַ בְּרָכָה בַּכָּרִי הַזֶּה, מָדַד וְאַחַר כָּךְ בֵּרֵךְ הֲרֵי זוֹ תְּפִלַּת שָׁוְא, לְפִי שֶׁאֵין הַבְּרָכָה מְצוּיָה לֹא בְּדָבָר הַשָּׁקוּל וְלֹא בְּדָבָר הַמָּדוּד וְלֹא בְּדָבָר הַמָּנוּי אֶלָּא בְּדָבָר הַסָּמוּי מִן הָעַיִן, שֶׁנֶּאֱמַר "יְצַו ה' אִתְּךָ אֶת הַבְּרָכָה" וְגוֹ'. תָּנָא דְבֵי רַבִּי יִשְׁמָעֵאל אֵין הַבְּרָכָה מְצוּיָה אֶלָּא בְּדָבָר שֶׁאֵין הָעַיִן שׁוֹלֵט בּוֹ, שֶׁנֶּאֱמַר "יְצַו ה' אִתְּךָ" וְגוֹ'.

{pפסוק יp}  "וְרָאוּ כָּל עַמֵּי הָאָרֶץ כִּי שֵׁם ה' נִקְרָא עָלֶיךָ", תַּנְיָא רַבִּי אֱלִיעֶזֶר אוֹמֵר אֵלּוּ תְּפִלִּין שֶׁבָּרֹאשׁ.

הָרוֹאֶה תְּפִלִּין בַּחֲלוֹם יְצַפֶּה לִגְדֻלָּה, שֶׁנֶּאֱמַר "וְרָאוּ כָּל עַמֵּי הָאָרֶץ כִּי שֵׁם ה' נִקְרָא עָלֶיךָ וְיָרְאוּ מִמֶּךָּ", וְתַנְיָא רַבִּי אֱלִיעֶזֶר אוֹמֵר אֵלּוּ תְּפִלִּין שֶׁבָּרֹאשׁ. (כָּתוּב בֶּרֶמֶז ע"ו).

מָשָׁל לְבֶן מְלָכִים שֶׁהָיָה מְהַלֵּךָ אַחַר אָבִיו וְהָיָה מְהַלֵּךְ בְּכָל מָקוֹם שֶׁהָיָה מְהַלֵּךָ אָבִיו, וְהָיוּ בְּנֵי אָדָם רוֹאִים לְאָבִיו עִמּוֹ וְהָיוּ יְרֵאִים מִפָּנָיו, אַחַר יָמִים הִנִּיחַ לְאָבִיו וְהָיָה מְהַלֵּךְ לְעַצְמוֹ, הִתְחִילוּ הַבְּרִיּוֹת מַכִּין אוֹתוֹ, בָּא לוֹ אֵצֶל אָבִיו וְאָמַר לוֹ כָּךְ עָשִׂיתָ לִי, אָמַר לוֹ, אַתָּה עָשִׂיתָ לְעַצְמְךָ שֶׁהִנַּחְתָּ אוֹתִי, כָּךְ ישְׂרָאֵל כֵּיוָן שֶׁעוֹשִׂין רְצוֹנוֹ שֶׁל מָקוֹם הָיוּ אֻמּוֹת הָעוֹלָם יְרֵאִים מֵהֶם שֶׁנֶּאֱמַר "וְרָאוּ כָּל עַמֵּי הָאָרֶץ" וְגוֹ', וְאוֹמֵר  "שָׁמְעוּ עַמִּים יִרְגָּזוּן", (במדבר כב, ג) "וַיָּגָר מוֹאָב", וְכֵן הוּא אוֹמֵר (יהושע ב, יא) "וַנִּשְׁמַע וַיִּמַּס לְבָבֵנוּ", וְלֹא עָשׂוּ אֶלָּא עָבְרוּ עַל דְּבָרָיו, וְנִשְׁתַּעְבְּדוּ לְמַלְכֻיּוֹת, הִתְחִילוּ צוֹעֲקִים לִפְנֵי הַקָּדוֹשׁ בָּרוּךְ הוּא, אוֹמֵר לָהֶם, אַתֶּם גְּרַמְתֶּם לְעַצְמְכֶם שֶׁנֶּאֱמַר (ירמיה ב, יט) "תְּיַסְּרֵךְ רָעָתֵךְ וּמְשׁוּבֹתַיִךְ תּוֹכִחֻךְ וּדְעִי וּרְאִי כִּי רַע וָמָר עָזְבֵךְ אֶת ה' אֱלֹהָיִךְ".

{pפסוק יבp} {rרמז תתקלטr}  "יִפְתַּח ה' לְךָ", אָמַר רַב חִסְדָּא, מִיּוֹם שֶׁחָרַב בֵּית הַמִּקְדָּשׁ לֹא יָרְדוּ גְּשָׁמִים מֵאוֹצָר טוֹב, שֶׁנֶּאֱמַר "יִפְתַּח ה' לְךָ אֶת אוֹצָרוֹ הַטּוֹב" וְגוֹ' בִּזְמַן שֶׁיִּשְׂרָאֵל שְׁרוּיִים בְּאַרְצָם גְּשָׁמִים יוֹרְדִים מֵאוֹצָר טוֹב, וּבִזְמַן שֶׁאֵין יִשְׂרָאֵל שְׁרוּיִים בְּאַרְצָם אֵין גְּשָׁמִים יוֹרְדִים מֵאוֹצָר טוֹב. (כָּתוּב בְּרֶמֶז תתקמ"ב. וּבְפָּסוּק  "וְעָצַר אֶת הַשָמַיִם" בְּרֶמֶז תתס"ח).

אָמַר רַבִּי יוֹחָנָן מָטָר בִּשְׁבִיל יָחִיד, שֶׁנֶּאֱמַר "לָתֵת מְטַר אַרְצְךָ" בְּעִתּוֹ. פַּרְנָסָה בִּשְׁבִיל רַבִּים, דִּכְתִיב (שמות טז, ד) "הִנְנִי מַמְטִיר לָכֶם לֶחֶם מִן הַשָּׁמַיִם". וּפַרְנָסָה בִּשְׁבִיל יָחִיד לֹא, וְהָתַנְיָא רַבִּי יוֹסֵי בַּר יְהוּדָה אוֹמֵר, שְׁלֹשָׁה פַּרְנָסִים טוֹבִים עָמְדוּ לָהֶם לְיִשְׂרָאֵל וְכוּ', שֲׁאנִי מֹשֶׁה כֵּיוָן דִּלְרַבִּים הוּא בָּעֵי כְּרַבִּים דָּמִי.

גְּדוֹלָה הִיא יְרִידַת גְּשָׁמִים שֶׁשְּׁקוּלָה כִּתְחִיַּת הַמֵּתִים, דִּכְתִיב  "וְיָבֹא כְּגֶשֶׁם לָנוּ", וּכְתִיב (שם, ב) אַחֲרָיו [קַמֵיה] "יְחַיֵּנּוּ מִיּוֹמָיִם" וְגוֹ', לְפִיכָךְ קְבָעוּהָ בִּתְחִיַּת הַמֵּתִים. כְּשֶׁהַגְּשָׁמִים יוֹרְדִים אַף מַשָּׁא וּמַתָּן מִתְבָּרֵךְ, שֶׁנֶּאֱמַר "לָתֵת מְטַר אַרְצְךָ בְּעִתּוֹ וּלְבָרֵךָ אֶת כָּל מַעֲשֵׂה יָדֶךָ".

{pפסוק יגp}  "וְהָיִיתָ רַק לְמַעְלָה" (כָּתוּב בֶּרֶמֶז קמ"ח).

{pפסוק כגp}  "וְהָיוּ שָׁמֶיךָ" (כָּתוּב בֶּרֶמֶז תרע"ד).

תָּנָא, הֶעָבִים וְרוּחוֹת שְׁנִיּוֹת לְמָטָר, מַאי הִיא זִיקָא דִּבְתַר מִטְרָא, לְמֵימְרָא דְּמַעַלְיוּתָא הִיא, וְהָכְתִיב "יִתֵּן ה' אֶת מְטַר אַרְצְךָ אָבָק וְעָפָר", וְאָמַר עוּלָא זִיקָא דִּבְתַר מִטְרָא, לֹא קַשְׁיָא [הָא דְּאָתָא נִיחָא, הָא דְּאָתָא רַזְיָא. וְאִי בָּעִית אֵימָא הָא דְּמַעֲלֶה אָבָק הָא דְּלָא מַעֲלֶה אָבָק. וְאָמַר רַב יְהוּדָה, זִיקָא דִּבְתַר מִטְרָא כְּמִטְרָא, עִיבָא דִּבְתַר מִטְרָא כְּמִטְרָא, שִׁמְשָׁא דִּבְתַר מִטְרָא כִּתְרֵי מִטְרֵי, לִמְעוּטֵי מַאי], לִמְעוּטֵי גִּילְהִי דְּלֵילָא, וְשִׁמְשָׁא דְּבֵינֵי קַרְחֵי.

{pפסוק כזp}  "יַכְּכָה ה' בִּשְׁחִין", (כָּתוּב בֶּרֶמֶז קפ"ד).

{pפסוק כטp}  תַּנְיָא אָמַר רַבִּי יוֹסֵי, כָּל יָמַי הָיִיתִי מִצְטַעֵר עַל מִקְרָא זֶה וְהָיִיתָ מְמַשֵּׁשׁ בַּצָּהֳרַיִם כַּאֲשֶׁר יְמַשֵּׁשׁ הָעִוֵּר בָּאֲפֵלָה, וְכִי מָה אִכְפַּת לֵיהּ לְעִוֵּר בֵּין אֲפֵלָה לְאוֹרָה, עַד שֶׁבָּא מַעֲשֶׂה לְיָדַי, פַּעַם אַחַת הָיִיתִי מְהַלֵּךְ בְּאִישׁוֹן לַיְלָה וַאֲפֵלָה, וְרָאִיתִי סוּמָא וַאֲבוּקָה בְּיָדוֹ, אָמַרְתִּי לוֹ אֲבוּקָה זוֹ לָמָּה לְךָ, אָמַר לִי כָּל זְמַן שֶׁאֲבוּקָה בְּיָדִי בְּנֵי אָדָם רוֹאִין אוֹתִי וּמַצִּילִין אוֹתִי מִן הַפְּחָתִים וּמִן הַבּוֹרוֹת וּמִן הַקּוֹצִים וּמִן הַבַּרְקָנִים.

{pפסוק לבp}  "בָּנֶיךָ וּבְנֹתֶיךָ נְתֻנִים לְעַם אַחֵר", זוֹ אֵשֶׁת אָב.

{pפסוק לוp}  "יוֹלֵךָ ה' אוֹתְךָ וְאֶת מַלְכְּךָ", כְּתִיב (דבהי"ב לה, ג) "וַיֹּאמֶר לַלְוִיִּם הַמְבִינִים" וְגוֹ', יֹאשִּׁיָּה גָּנַז אֶת הָאָרוֹן, וְלָמָּה גְּנָזוֹ, לְפִי שֶׁמָּצָא כָּתוּב יוֹלֵךְ ה' אוֹתְךָ וְאֶת מַלְכְּךָ אֲשֶׁר תָּקִים עָלֶיךָ, עָמַד וּגְנָזוֹ.

{pפסוק לחp}  "זֶרַע רַב תּוֹצִיא", (כָּתוּב בֶּרֶמֶז ל"ח).

{pפסוק מזp}  "תַּחַת אֲשֶׁר לֹא עָבַדְתָּ", (כָּתוּב בְּרֶמֶז רעד).

רַב מַתְנָא אָמַר, "תַּחַת אֲשֶׁר לֹא עָבַדְתָּ אֶת ה' אֱלֹהֶיךָ בְּשִׂמְחָה וּבְטוּב לֵבָב", אֵיזוֹ הִיא עֲבוֹדָה שֶׁהִיא בְּשִׂמְחָה וּבְטוּב לֵבָב הֱוֵי אוֹמֵר זוֹ שִׁירָה, מִכָּאן לְעִקַּר שִׁירָה מִן הַתּוֹרָה, וְאֵימָא דִּבְרֵי תּוֹרָה, דִּכְתִיב  "פִּקּוּדֵי ה' יְשָׁרִים מְשַׂמְּחֵי לֵב", מְשַׂמְּחֵי לֵב אִיקְרֵי, טוּב לֵבָב לָא אִיקְרֵי, וְאֵימָא בִּכּוּרִים, דִּכְתִיב (לעיל כו, יא) "וְשָׂמַחְתָּ בְּכָל הַטּוֹב", טוֹב אִיקְרֵי טוּב לֵבָב לָא אִיקְרֵי.

{pפסוק נp}  "אֲשֶׁר לֹא יִשָּׂא פָנִים" (כָּתוּב בֶּרֶמֶז תשי"א).

{pפסוק נוp}  מַרְתָּא בַּת בַּיְתּוֹס עֲתִירְתָא דִּירוּשָׁלַיִם הֲוַת, שְׁדַרְתֵּיהּ לִשְׁלוּחָהּ, אָמְרָה לֵיהּ זִיל אַיְתִי לִי סְמִידָא אַדְאֲזַל אִיזְדְּבַן, אֲתָא אֲמַר לָהּ סְמִידָא לֵיכָּא חִיוְרְתָא אִיכָּא, אָמְרָה לֵיהּ זִיל אַיְתִי לִי, אַדְאָזִיל אִיזְדְּבַן אֲתָא אֲמַר לָהּ חִיוְרְתָא לֵיכָּא גוּשְקְרָא אִיכָּא זִיל אַיְתִי לִי אַדְאֲזַל אִיזְדְּבַן, אֲמַר לָהּ גוּשְקְרָא לֵיכָּא קִמְחָא דִּשְׂעֹרֵי אִכָּא, אָמְרָה לֵיהּ זִיל אַיְתִי לִי, אַדְאֲזַל אִיזְדְּבַן. הֲוַת שְׁלִיפָא מְסַאנָא אָמְרָה אִיפּוּק וְאֶחֱזֵי אִי מַשְׁכְּחָנָא מִידִי לְמֵיכַל, אֵיתִיב לָהּ פַּרְתָא בְכַרְעָהּ וּמֵתָה, קְרִי עָלָהּ רַבָּן יוֹחָנָן בֶּן זַכַּאי הָרַכָּה בְךָ וְהָעֲנֻגָּה אֲשָׁר לֹא נִסְּתָה כַף רַגְלָהּ הַצֵּג עַל הָאָרֶץ, וְאִיכָּא דְּאָמְרֵי גְּרֹגֶרֶת דְּרַבִּי צָדוֹק אָכְלָה וְאִיתְנִיסָא וּמֵתָה, דְּרַבִּי צָדוֹק יָתִיב אַרְבָּעִים שְׁנִין בְּתַעֲנִיתָא כִּי הֲוָה אָכִיל מִידִי הֲוָה קָא מִתְחַזֵּי מֵאֶבְרָאֵי, [וְכִי הֲוָה בָּרִיא] הֲווֹ מַיְתִי לֵיהּ גְּרֹגֶרֶת מַיִץ מַיְהוּ וּשְׁדִי לְהוֹ, כִּי הֲוָה קָא נִיחָא נַפְשָׁהּ, אַפִּקִיתֵיהּ לְכָל דַּהֲבָא וְכַסְפָּא שְׁדִיתֵיהּ בְּשׁוּקָא, אָמְרָה אַי לְמַאי מִבָּעֵי לִי, וְהַיְנוּ דִּכְתִיב (יחזקאל ז, יט) "כַּסְפָּם בְּחוּצוֹת יַשְׁלִיכוּ" וְגוֹ'.

{pפסוק נח-נטp}  "אִם לֹא תִשְׁמֹר", (כָּתוּב בֶּרֶמֶז תתקל"ז).

"אִם לֹא תִשְׁמֹר", וּכְתִיב בַּתְרֵיהּ "וְהִפְלָא ה' אֶת" וְגוֹ' הַפְלָאָה זוֹ אֵינִי יוֹדֵעַ מַה הִיא, כְּשֶׁהוּא אוֹמֵר (לעיל כה, ב) "וְהִפִּילוֹ הַשּׁוֹפֵט וְהִכָּהוּ לְפָנָיו", הֱוֵי אוֹמֵר הַפְלָאָה זוֹ מַלְקוּת.

תַּנְיָא אֶחָד חַיָּבֵי כְּרִיתוֹת, וְאֶחָד חַיָּבֵי מִיתוֹת בֵּית דִּין יֶשְׁנָן בִּכְלַל מַלְקוּת אַרְבָּעִים, דִבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, חַיָּבֵי כְּרֵתוֹת יֶשְׁנָן בִּכְלַל מַלְקוּת אַרְבָּעִים, שֶׁאִם עָשׂוּ תְּשׁוּבָה בֵּית דִּין שֶׁל מַעְלָה מוֹחֲלִין לָהֶן, חַיָּבֵי מִיתוֹת בֵּית דִּין אֵינָן בִּכְלַל מַלְקוּת אַרְבָּעִים, שֶׁאִם עָשׂוּ תְּשׁוּבָה אֵין בֵּית דִּין שֶׁל מַטָּה מוֹחֲלִין לָהֶן. רַבִּי יִצְחָק אוֹמֵר כָּל חַיָּבֵי כְּרֵתוֹת בִּכְלָל הָיוּ, וְלָמָּה יָצְאתָ כָּרֵת בַּאֲחוֹתוֹ, לוֹמַר לְךָ לְכָרֵת נִתְּנוּ וְלֹא לְמַלְקוּת. מַאי טַעְמָא דְּרַבִּי יִשְׁמָעֵאל, אָמַר קְרָא אִם לֹא תִשְׁמֹר לַעֲשׂוֹת וְגוֹ' וְהִפְלָא ה' אֶת מַכֹּתְךָ, הַפְלָאָה זוֹ וְכוּ' (כֶדְלְעִיל) וּכְתִיב "אֶת כָּל דִּבְרֵי הַתּוֹרָה הַזֹּאת". אִי הָכִי אֲפִלּוּ חַיָּבֵי עֲשֵׂה נַמִּי, תִשְׁמֹר כְּתִיב, וְכִדְרַבִּי אָבִין אָמַר רַבִּי אִלָעִאי כָּל מָקוֹם שֶׁנֶּאֱמַר 'הִשָּׁמֶר', 'פֶּן', וְ'אַל', אֵינוֹ אֶלָּא לֹא תַעֲשֶׂה. אִי הָכִי אֲפִלּוּ לָאו שֶׁאֵין בּוֹ מַעֲשֶׂה נַמִּי לִילְקִי, לַעֲשׂוֹת כְּתִיב. אִי הָכִי אֲפִלּוּ לָאו שֶׁנִּתָּק לַעֲשֵׂה נַמִּי, דּוּמְיָא דְּלַאו דַּחֲסִימָה, הַשְׁתָּא דְּאָתִית לְהָכִי כֻּלְּהוּ נַמִּי דּוּמְיָא דְּלָאו דַּחֲסִימָה וְרַבִּי עֲקִיבָא מַאי טַעְמָא, אֲמַר קְרָא  "כְּדֵי רִשְׁעָתוֹ" מִשּׁוּם רִשְׁעָה אַחַת אַתָּה מְחַיְּבוֹ וְאִי אַתָּה מְחַיְּבוֹ מִשּׁוּם שְׁתֵּי רִשְׁעִיּוֹת, וְרַבִּי יִשְׁמָעֵאל, הַנִי מִילֵי מִיתָה וּמָמוֹן אוֹ מַלְקוּת וּמָמוֹן. אַבָל מִיתָה וּמַלְקוּת מִיתָה אַרִיכְתָּא הִיא, וּלְרַבִּי עַקִיבָא אַפִלוּ חַיְיבֵי כְּרִתוּת נַמִי נֵימָא מִשׁוּם רִשְׁעָה אַחַת אַתָּה מְחַיְבוֹ וְאִי אַתָּה מְחַיְיבוֹ מִשׁוּם שְׁתֵּי רִשְׁעִיוֹת, מַאי אָמַרְתְּ שֶׁאִם עָשׂוּ תְּשׁוּבָה בֵּית דִּין שֶׁל מַעְלָה מוֹחֲלִין לָהֶן הַשְׁתָּא מִיהַת לָא עָבְדֵי תְּשׁוּבָה. אָמַר רַבִּי אַבָּהוּ, בְּפֵרוּשׁ רִבְּתָה תּוֹרָה חַיָּבֵי כְרִתוֹת לְמַלְקוּת, דְּיָלִיף "לְעֵינֵי מִלְעֵינֶיךָ". אִי הָכִי חַיָּבֵי מִיתוֹת בֵּית דִּין נַמִּי נִגְמֹר "מֵעֵינֵי מִלְּעֵינֶיךָ", דָּנִין "לְעֵינֵי מִלְּעֵינֶיךָ", וְאֵין דָּנִין "מֵעֵינֵי מִלְּעֵינֶיךָ", וּמַאי נָפְקָא מִינָהּ, וְהָא תָּנָא דְבֵי רַבִּי יִשְׁמָעֵאל (ויקרא יד, לט) "וְשָׁב הַכֹּהֵן" "וּבָא הַכֹּהֵן" זוֹ הִיא שִׁיבָה זוֹ הִיא בִּיאָה, וְכוּ' קִבְּלָהּ מִנֵּיהּ רַבִּי שָׁמוּאֵל בַּר רַב יִצְחָק אָמַר קְרָא "כְּדֵי רִשְׁעָתוֹ" בְּרִשְׁעָה הַמְּסוּרָה לְבֵית דִּין הַכָּתוּב מְדַבֵּר. רָבָא אֲמַר, דְּאִתְרוּ בֵּיהּ לִקְטָלָא כּוּלֵי עָלְמָא לָא פְּלִיגֵי דְּאֵינוֹ לוֹקֶה וּמֵת, כִּי פְּלִיגִי דְּאִתְרוּ בֵּיהּ לְמַלְקוֹת, דְּרַבִּי יִשְׁמָעֵאל סָבַר לָאו שֶׁנִּתָּן לְאַזְהָרַת מִיתַת בֵּית דִּין לוֹקִין עָלָיו. וְרַבִּי עֲקִיבָא סָבַר אֵין לוֹקִין עָלָיו.

וְרַבִּי עֲקִיבָא, אִי הָכִי חַיָּבֵי כְּרִיתוֹת נַמִי לֵימָא לָאו שֶׁנִּתָּן לְאַזְהָרַת כָּרֵת הוּא, חַיָּבֵי כְּרִיתוֹת אֵינָהּ צְרִיכָה הַתְרָאָה, שֶׁהֲרֵי פֶּסַח וּמִילָה עָנַשׁ אַף עַל פִּי שֶׁלֹּא הִזְהִיר. רָבִינָא אָמַר, לְעוֹלָם כִּדְאָמְרִינָן מֵעִקָּרָא שֶׁאִם עָשׂוּ תְּשׁוּבָה בֵּית דִּין שֶׁל מַעְלָה מוֹחֲלִין לָהֶן, וּדְקָא אָמַרְתָּ הָא לָא עָבִיד תְּשׁוּבָה, לָא פְּסִיקָא מִלְּתָא לְכָרֵת.

{pפסוק נטp}  "וָחֳלָיִם רָעִים וְנֶאֱמָנִים" (כָּתוּב בֶּרֶמֶז רפ"ט).

{pפסוק סגp} {rרמז תתקסr}  "כֵּן יָשִׂישׂ ה' עֲלֵיכֶם לְהַאֲבִיד אֶתְכֶם", אָמַר רַבִּי שְׁמוּאֵל בַּר נַחְמָן אָמַר רַבִּי יוֹנָתָן, מַאי דִּכְתִיב  "וְלֹא קָרַב זֶה אֶל זֶה כָּל הַלַּיְלָה", בְּאוֹתָהּ שָׁעָה בִּקְּשׁוּ מַלְאֲכֵי הַשָּׁרֵת לוֹמַר שִׁירָה לִפְנֵי הַקָּדוֹשׁ בָּרוּךְ הוּא, אָמַר לָהֶם הַקָּדוֹשׁ בָּרוּךְ הוּא מַעֲשֵׂה יָדַי טוֹבְעִים בַּיָּם וְאַתֶּם אוֹמְרִים שִׁירָה לְפָנַי, וּכְּתִיב (דבהי"ב כ, כא) "בְּצֵאת לִפְנֵי הֶחָלוּץ וְאוֹמְרִים הוֹדוּ לַה' (כִּי טוֹב) כִּי לְעוֹלָם חַסְדּוֹ", וְאָמַר רַבִּי יוֹנָתָן, מִפְּנֵי מָה לֹא נֶאֱמַר "כִּי טוֹב" בְּהוֹדָאָה זוֹ, מִפְּנֵי שֶׁאֵין הַקָּדוֹשׁ בָּרוּךְ הוּא שָׂמֵחַ בְּמַפַּלְתָּן שֶׁל רְשָׁעִים, אָמַר רַבִּי יוֹסֵי בְּרַבִּי חֲנִינָא, הוּא אֵינוֹ שָׂש אֲבָל אֲחֵרִים מֵשִׂישׂ דִּכְתִיב "יָשִׂישׂ" וְלֹא כְּתִיב 'יָשׂוּשׂ' שְׁמַע מִינָה.

{pפסוק סהp}  "וּבַגּוֹיִם הָהֵם לֹא תַרְגִּיעַ", (כָּתוּב בֶּרֶמֶז רצ"א).

אָמַר רַבִּי שְׁמוּאֵל בַּר נַחְמָן אָמַר רַבִּי יוֹנָתָן, כָּל הַכּוֹעֵס כָּל מִינֵי גֵּיהִנָּם שׁוֹלְטִין בּוֹ שֶׁנֶּאֱמַר (קהלת יא, י) "וְהָסֵר כַּעַס מִלִּבֶּךָ וְהַעֲבֵר רָעָה מִבְּשָׂרֶךָ", וְאֵין רָעָה אֶלָּא גֵּיהִנָּם, שֶׁנֶּאֱמַר  "כֹּל פָּעַל ה' לְמַעֲנֵהוּ וְגַם רָשָׁע לְיוֹם רָעָה", וְלֹא עוֹד אֶלָּא שֶׁהַתַּחְתּוֹנִיּוֹת שׁוֹלְטִין בּוֹ, שֶׁנֶּאֱמַר "וְנָתַן ה' לְךָ שָׁם לֵב רַגָּז וְכִלְיוֹן עֵינַיִם וְדַאֲבוֹן נָפֶשׁ", אֵיזֶהוּ דָּבָר שֶׁמְּכַלֶּה אֶת הָעֵינַיִם וּמַדְאִיב אֶת הַנֶּפֶשׁ הֱוֵי אוֹמֵר אֵלּוּ תַּחְתּוֹנִיּוֹת, עוּלָא בְּמַסְקֵיהּ לְאַרְעָא דְּיִשְׂרָאֵל אִיתְלַוּוּ לֵיהּ תְּרֵי בְּנֵי חוֹזָאֵי בַּהֲדֵיהּ, קָם חָד שְׁחָטֵיהּ לְחַבְרֵיהּ, אֲמַר לֵיהּ לְעוּלָא יָאוּת עָבְדֵי, אֲמַר לֵיהּ (זִיל) [אִין], וּפְעַר לֵיהּ בֵּית הַשְּׁחִיטָה, כִּי אֲתָא לְקָמֵיהּ דְּרַבִּי יוֹחָנָן אָמַר לֵיהּ וְדִילְמָא חָס וְשָׁלוֹם אַחְזוּקֵי יְדֵי עוֹבְרֵי עֲבֵירָה, אָמַר לֵיהּ נַפְשְׁךָ הִצַּלְתָּ. קָא תְּמַהּ רַבִּי יוֹחָנָן מִכְּדִי כְּתִיב וְנָתַן ה' לְךָ שָׁם לֵב רַגָּז, בְּבָבֶל כְּתִיב, אָמַר לֵיהּ הַהוּא שַׁעְתָּא לָא עֲבַרְנָא יַרְדֵּנָא.

{pפסוק סוp}  אָמַר רַבִּי חָנָן, "וְהָיוּ חַיֶּיךָ תְּלֻאִים לְךָ מִנֶּגֶד", זֶה הַלּוֹקֵחַ תְּבוּאָה מִשָּׁנָה לְשָׁנָה, וּפָחַדְתָּ לַיְלָה וְיוֹמָם, זֶה הַלּוֹקֵחַ תְּבוּאָה מֵעֶרֶב שַׁבָּת לְעֶרֶב שַׁבָּת, וְלֹא תַאֲמִין בְּחַיֶּיךָ, זֶה הַסּוֹמֵךְ עַל הַפַּלְטֵר.

מַעֲשֶׂה (בְּאִשָּׁה) [בְּפִרְדַּת רַבִּי] שֶׁמֵּתָה וְטִהֲרוּ אֶת דָּמָּה מִשּׁוּם נְבֵלָה, וְשָׁאַל רַבִּי אֶלְעָזָר אֶת רַבִּי סִימוֹן עַד כַּמָּה, וְלֹא אַשְׁגַּח בֵּיהּ, וְשָׁאַל אֶת רַבִּי (יַעֲקֹב) [יְהוֹשֻׁעַ בֶּן לֵוִי] וְאָמַר לֵיה עַד רְבִיעִית טְהוֹרָה יָתֵר מִכָּאן טָמֵא. וּבָּאַשׁ לְרַבִּי אֶלְעָזָר עַל דְּלָא הָדַר לֵיהּ רַבִּי סִימוֹן, כוּ', אָמַר לֵיה רַבִּי זְרִיקָא בְּגִין דְּשָׁאִיל לְךָ אַתְּ בָּעִיט בֵּיהּ, אֲמַר לֵיהּ בְּגִין דְּלָא הֲוַת דַּעְתִּי בִּי בָּעִיטְנָא בֵּיהּ, דְּאָמַר רַבִּי חָנָן וְהָיוּ חַיֶּיךָ תְּלֻאִים לְךָ מִנֶּגֶד, זֶה שֶׁלּוֹקֵחַ חִטִּים לְשָׁנָה. וּפָחַדְתָּ לַיְלָה וְיוֹמָם, זֶה שֶׁלּוֹקֵחַ מִן הַסִדְקִי. וְלֹא תַאמִין בְּחַיֶּיךָ, זֶה שֶׁלּוֹקֵחַ מִן הַפַּלְטֵר, וַאֲנָא סְמִיכְנָא אַפַּלְטֵר.

בְּכָל יוֹם וָיוֹם קִלְלָתוֹ מְרֻבָּה מִשֶּׁל חֲבֵרוֹ, שֶׁנֶּאֱמַר "בַּבֹּקֶר תֹּאמַר מִי יִתֵּן עֵרֶב וּבָעֶרֶב תֹּאמַר מִי יִתֵּן בֹּקֶר", הֵי בֹּקֶר, אִילֵימָא בֹּקֶר דִּלְמָחָר מִי יֹדֵעַ מַאי הֲוִי אֶלָּא דְּחָלִיף וְאֶלָא עָלְמָא אַמַּאי קָא מְקַיֵּם, אַקְּדֻשָּׁה דְּסִדְרָא, וְאַיְּהֵא שְׁמֵיהּ רַבָּה דְּאַגַדְתָּא, שֶׁנֶּאֱמַר (איוב י, כב) "אֶרֶץ עֵפָתָה כְּמוֹ אֹפֶל צַלְמָוֶת וְלֹא סְדָּרִים", הָא יֵשׁ סְדָרִים תּוֹפַע מֵאֹפֶל.

{pפסוק סטp}  "אֵלֶּה דִּבְרֵי הַבְּרִית", אָמַר רַבִּי שִׁמְעוֹן בֶּן לָקִישׁ נֶאֱמַר "בְּרִית בַּמֶּלַח", וְנֶאֱמַר בְּרִית בְּיִסּוּרִין, מַה בְּרִית הָאֲמוּרָה בְּמֶלַח מְמַתֶּקֶת כָּל הַקָּרְבָּן, אַף בְּרִית הָאֲמוּרָה בְּיִסּוּרִין מְמָרְקִין כָּל (גּוּפוֹ) [עֲווֹנוֹתָיו] שֶׁל אָדָם. (כָּתוּב בֶּרֶמֶז ש"ג. וּבֶרֶמֶז תתנ"א).

"מִלְבַד הַבְּרִית אֲשֶׁר כָּרַת אִתָּם בְּחֹרֵב", כָּל הַמִּצְווֹת כֻּלָּן נֶאֶמְרוּ בְּסִינַי וְנִשְׁנוּ בְּעַרְבוֹת מוֹאָב וְכוּ' (כָתוּב לְעִיל).

~ פרק כט

{pפסוק אp}  "וַיִּקְרָא מֹשֶׁה אֶל כָּל יִשְׂרָאֵל", אַתְּ מוֹצֵא כְּשֶׁנָּתַן הַקָּדוֹשׁ בָּרוּךְ הוּא לְמֹשֶׁה אֶת הַתּוֹרָה בִּקְרִיאָה נְתָנָהּ לוֹ, שֶׁנֶּאֱמַר (שמות יט, כ) "וַיִּקְרָא ה' לְמֹשֶׁה", אַף מֹשֶׁה כְּשֶׁבָּא לִשְׁנוֹת אֶת הַתּוֹרָה לְיִשְׂרָאֵל מְסָרָהּ בִּקְרִיאָה, שֶׁנֶּאֱמַר "וַיִּקְרָא מֹשֶׁה אֶל כָּל יִשְׂרָאֵל".

{pפסוק בp}  אָמַר לָהֶם מֹשֶׁה, הֱווּ יוֹדְעִין כָּל מַה שֶּׁעָשָׂה לָכֶם הַקָּדוֹשׁ בָּרוּךְ הוּא נִסִּים רְאִיתֶם בְּעֵינֵיכֶם בְּמִצְרַיִם, הַמַּסּוֹת הַגְּדֹלֹת אֲשֶׁר רָאוּ עֵינֶיךָ, שֶׁהָיוּ הַמַּכּוֹת מְמַסּוֹת גּוּפֵיהֶן שֶׁל מִצְרַיִם, וְהָאוֹתוֹת, שֶׁהָיוּ נִרְשָׁמִין עַל גּוּפֵיהֶן, וְהַמּוֹפְתִים, שֶׁהָיוּ הַמַּכּוֹת מְפַתּוֹת אוֹתָם, כֵּיצַד לִשְׁלֹשִׁים יוֹם הָיְתָה בָּאָה הַמַּכָּה, וְהָיְתָה עוֹשָׂה שִׁבְעָה יָמִים וְהוֹלֶכֶת לָהּ, וְהָיוּ נִרְוָחִין שְׁלֹשָׁה וְעֶשְׂרִים יָמִים בֵּין מַכָּה לְמַכָּה, וְלֹא הָיוּ חוֹזְרִין.

{pפסוק ג-דp}  "וְלֹא נָתַן ה' לָכֶם לֵב לָדַעַת" בְּשָׁעָה שֶׁאָמְרוּ יִשְׂרָאֵל (שמות כד, ז) "כָּל אֲשֶׁר דִּבֵּר ה' נַעֲשֶׂה וְנִשְׁמַע", אָמַר הַקָּדוֹשׁ בָּרוּךְ הוּא  "מִי יִתֵּן וְהָיָה לְבָבָם זֶה לָהֶם", שָׁמְעוּ יִשְׂרָאֵל וְשָׁתְקוּ מָשָל לְמָה הַדָּבָר דּוֹמֶה לְחַבָּר קָשֶׁה, שֶׁרָאָה עַכְנָא אַחַת קָשָׁה, אָמַר מִי יָכוֹל לַחֲבֵּר אֶת זֶה, אָמְרוּ לוֹ וְלֹא אַתָּה הַחַבָּר הַכֹּל מִמְּךָ, כָּךְ הָיוּ יִשְׂרָאֵל צְרִיכִין לוֹמַר אַתָּה תֵּן.

"לֹא בָלוּ שַׂלְמֹתֵיכֶם" מַה שֶּׁהָיָה עֲלֵיהֶם לֹא בָּלוּ, אֲבָל מַה שֶּׁהָיָה בְּתוֹךְ הַתֵּיבוֹת בָּלוּ, וְכוּ' (כְּדְכָּתוּב בְּפָרָשַת עֵקֶב (לעיל ח, ד) בְּפָּסוּק "שִׂמְלָתְךָ לֹא בָלְתָה" בֶּרֶמֶז תתנ"א).

כְּתִיב  "מִי יִתֵּן וְהָיָה לְבָבָם זֶה לָהֶם", אָמַר לָהֶם מֹשֶׁה לְיִשְׂרָאֵל, כְּפוּיֵי טוֹבָה בְּנֵי כְּפוּיֵי טוֹבָה, בְּשָׁעָה שֶׁאָמַר לָכֶם הַקָּדוֹשׁ בָּרוּךְ הוּא (לעיל ב, כו) "מִי יִתֵּן וְהָיָה לְבָבָם זֶה לָהֶם", הָיָה לָכֶם לוֹמַר תֵּן אַתָּה. כְּפוּיֵי טוֹבָה, דִּכְתִיב (במדבר כא, ה) "וְנַפְשֵׁנוּ קָצָה בַּלֶּחֶם הַקְּלֹקֵל", בְּנֵי כְּפוּיֵי טוֹבָה, דִּכְתִיב  "הָאִשָּׁה אֲשֶׁר נָתַתָּה עִמָּדִי", אַף מֹשֶׁה לֹא רְמָזָהּ לָהֶם אֶלָּא לְאַחַר אַרְבָּעִים שָׁנָה. וָאוֹלֵךְ אֶתְכֶם אַרְבָּעִים שָׁנָה וְגוֹ', וְלֹא נָתַן ה' לָכֶם לֵב לָדַעַת, אָמַר רַבָּה, שְׁמַע מִינָהּ לָא קָאֵי אִינִישׁ אַדַּעְתֵּיהּ דְּרַבֵּיהּ עַד אַרְבָּעִין שְׁנִין.

{pפסוק חp}  אָמַר רַבִּי יְהוֹשֻׁעַ בֶּן לֵוִי כָּל הָעוֹסֵק בַּתּוֹרָה נְכָסָיו מַצְלִיחִין, דָּבָר זֶה כָּתוּב בַּתּוֹרָה, שָׁנוּי בַּנְּבִיאִים, וּמְשֻׁלָּשׁ בַּכְּתוּבִים. כָּתוּב בַּתּוֹרָה וּשְׁמַרְתֶּם אֶת דִּבְרֵי (הַתּוֹרָה) [הַבְּרִית] הַזֹּאת לְמַעַן תַּשְׂכִּילוּ, שָׁנוּי בַּנְּבִיאִים, (יהושע א, ח) "לֹא יָמוּשׁ סֵפֶר הַתּוֹרָה הַזֶּה מִפִּיךָ" וְגוֹ'. מְשֻּׁלָּשׁ בַּכְּתוּבִים (תהלים א, ב-ג) "כִּי אִם בְּתוֹרַת ה' חֶפְצוֹ וְגוֹ' וְכֹל אֲשֶׁר יַעֲשֶׂה יַצְלִיחַ".


@ פָּרָשַׁת נִצָּבִים

~ פרק כט

{pפסוק ט-יp}  "אַתֶּם נִצָּבִים", זֶה שֶׁאָמַר הַכָּתוּב (משלי יב, ז) "הָפוֹךְ רְשָׁעִים וְאֵינָם" כָּל זְמַן שֶׁהַקָּדוֹשׁ בָּרוּךְ הוּא (מִתְהַפֵּךְ) [מִסְתַּכֵּל] בְּמַעֲשֵׂיהֶם שֶׁל רְשָׁעִים [וּמְהַפֵּךְ בָּהֶם] אֵין לָהֶם תְּקוּמָה, דּוֹר הַמַּבּוּל  "וַיִּמַּח אֶת כָּל הַיְקוּם". סְדוֹמִיִּים (שם יט, כה) "וַיַּהֲפֹךְ אֶת הֶעָרִים" מִצְרַיִם  "לֹא נִשְׁאָר בָּהֶם עַד אֶחָד". בָּבֶל (ישעיה יד, כב) "וְהִכְרַתִּי לְבָבֶל שֵׁם וּשְׁאָר". [וְעַל כֻּלָּן] אָמַר דָּוִד (תהלים לו, ג) "שָׁם נָפְלוּ פֹּעֲלֵי אָוֶן". אֲבָל יִשְׂרָאֵל אִם נָפְלוּ עוֹמְדִין. וְכֵן הוּא אוֹמֵר  "אַל תִּשְׁמְחִי אוֹיַבְתִּי לִי כִּי נָפַלְתִּי קָמְתִּי". וְאוֹמֵר (מלאכי ג, ו) "אֲנִי ה' לֹא שָׁנִּיתִי", [אָמַר הַקָּדוֹשׁ בָּרוּךְ הוּא] מֵעוֹלָם לֹא הִכִּיתִי אֻמָּה וְשָׁנִיתִי לָהּ, אֲבָל (שם) "אַתֶּם בְּנֵי יַעֲקֹב לֹא כְלִיתֶם", שֶׁנֶּאֱמַר (להלן לב, כג) "חִצַּי אֲכַלֶּה בָּם", חִצַּי כָּלִים וְהֵם אֵינָן כָּלִים, וּכְתִיב  "דָּרַךְ קַשְׁתּוֹ וַיַּצִּיבֵנִי כַּמַטָּרָה לַחֵץ", מָשָׁל לְמָה הַדָּבָר דּוֹמֶה לְגִבּוֹר שֶׁהֶעֱמִיד אֶת הַקּוֹרָה וְהָיָה מוֹרֶה בָּהּ חִצִּים, הַחִצִּים כָּלִים וְהַקּוֹרָה בִּמְקוֹמָהּ עוֹמֶדֶת, אַף כָּךְ יִשְׂרָאֵל הַיִּסּוּרִין כָּלִין וְהֵם בִּמְקוֹמָן עוֹמְדִין.

לָמָּה נִסְמְכָה פָּרָשָׁה זוֹ לְפָרָשַׁת קְלָלוֹת, לְפִי שֶׁשָּׁמְעוּ יִשְׂרָאֵל מֵאָה קְלָלוֹת חָסֵר שְׁתַּיִם בְּפָרָשָׁה זוֹ, חוּץ מִאַרְבָּעִים וָתֵשַׁע שֶׁנֶּאֱמַר בְּתוֹרַת כֹּהֲנִים, מִיָּד הוֹרִיקוּ פְּנֵיהֶם וְאָמְרוּ מִי יוּכַל לַעֲמֹד בְּאֵלּוּ, מִיָּד קָרָא אוֹתָם מֹשֶׁה וְהָיָה מְפַיְּסָן מַה כְּתִיב לְמַעְלָה (לעיל פסוק א, ב) "וַיִּקְרָא מֹשֶׁה אֶל כָּל יִשְׂרָאֵל וְגוֹ'" "הַמַּסּוֹת הַגְּדֹלֹת וְגוֹ'" וַתָּבֹאוּ אֶל הַמָּקוֹם הַזֶּה. מִפְּנֵי מָה עוֹבְדֵי אֱלִילִים מִיחַיְיבִין כְּלָיָה וְיִשְׂרָאֵל קַיָּמִים, לְפִי כְּשֶׁבָּאִין עֲלֵיהֶן פֻּרְעָנֻיּוֹת מְבַעֲטִין בָּהֶן וְאֵינָן מַזְכִּירִין שְׁמוֹ שֶׁל הַקָּדוֹשׁ בָּרוּךְ הוּא שֶׁנֶּאֱמַר  "שְׁפֹךְ חֲמָתְךָ" וְגוֹ' אֲבָל יִשְׂרָאֵל כְּשֶׁהַיִּסּוּרִין בָּאִים עֲלֵיהֶם הֵם נִכְנָעִין שֶׁנֶּאֱמַר (שם קטז, ג) "כּוֹס יְשׁוּעוֹת אֶשָּׂא" וְגוֹ' (שם ג, ד) "צָרָה וְיָגוֹן אֶמְצָא" וְגוֹ', אָמַר הַקָּדוֹשׁ בָּרוּךְ הוּא הַקְּלָלוֹת הֵן מַעֲמִידוֹת אֶתְכֶם, וְכֵן הוּא אוֹמֵר  "וּלְמַעַן נַסּוֹתֶךָ לְהֵיטִבְךָ בְּאַחֲרִיתֶךָ", לְכָךְ נֶאֱמַר "אַתֶּם נִצָּבִים".

דָּבָר אַחֵר "אַתֶּם נִצָּבִים" אֵימָתַי כְּשֶׁתִּהְיוּ אֲגֻדָּה אַחַת. הַיּוֹם כֻּלְּכֶם, בְּנֹהַג שֶׁבָּעוֹלָם אָדָם נוֹטֵל אֲגֻדָּה אַחַת שֶׁל קָנִים בְּבַת אַחַת שֶׁמָּא יָכוֹל לְשָׁבְרָם, וְאִלּוּ אַחַת אַחַת אֲפִילוּ תִּינוֹק יָכוֹל לְשָׁבְרָם, וְכֵן אַתָּה מוֹצֵא שֶׁאֵין יִשְׂרָאֵל נִגְאָלִין עַד שֶׁיִּהְיוּ אֲגֻדָּה אַחַת שֶׁנֶּאֱמַר (ירמיה ג, יח) ("יָבוֹאוּ) [יֵלְכוּ] בֵית יְהוּדָה עַל בֵּית יִשְׂרָאֵל וְיָבֹאוּ יַחְדָּו מֵאֶרֶץ צָפוֹן".

"רָאשֵׁיכֶם שִׁבְטֵיכֶם", אַף עַל פִּי שֶׁמִּנִּיתִי לָכֶם רָאשִׁים וְשׁוֹפְטִים וְשׁוֹטְרִים כֻּלְּכֶם שָׁוִין לְפָנַי שֶׁנֶּאֱמַר "כֹּל אִישׁ יִשְׂרָאֵל". דָּבָר אַחֵר "כֻּלְּכֶם" עֲרֵבִים זֶה בָּזֶה, וַאֲפִילוּ צַדִּיק אֶחָד בֵּינֵיכֶם כֻּלְּכֶם עוֹמְדִין בִּזְכוּתוֹ, וְלֹא אַתֶּם בִּלְבַד אֶלָּא כָּל הָעוֹלָם, שֶׁנֶּאֱמַר (משלי י, כה) "וְצַדִּיק יְסוֹד עוֹלָם", וּכְשֶׁאֶחָד חוֹטֵא כָּל הַדּוֹר לוֹקֶה, וְכֵן אַתָּה מוֹצֵא בְּעָכָן (יהושע כב, כ) ["הֲלֹא עָכָן וְגוֹ' בֶּן זֶרַח מָעַל מַעַל בַּחֵרֶם" וְגוֹ', מִדַּת פֻּרְעָנֻיּוֹת מוּעֶטֶת וְהַדּוֹר נִתְפָּס בָּהּ], מִדָּה טוֹבָה מְרֻבָּה עַל אַחַת כַּמָּה וְכַמָּה.

"מֵחֹטֵב עֵצֶיךָ", מְלַמֵּד שֶׁבָּאוּ גִּבְעוֹנִים בִּימֵי מֹשֶׁה וְלֹא קִבְּלָן, שֶׁנֶּאֱמַר  "וַיַּעֲשׂוּ גַּם הֵמָּה בְּעָרְמָה" מַהוּ "גַּם" לְלַמֵּד שֶׁבָּאוּ אֵצֶל מֹשֶׁה וְלֹא קִבְּלָן.

דָּבָר אַחֵר "אַתֶּם נִצָּבִים", מַה כְּתִיב לְמַעְלָה (לעיל פסוק ו) "וַתָּבוֹאוּ אֶל הַמָּקוֹם הַזֶּה" וּכְתִיב  "הָפוֹךְ רְשָׁעִים וְאֵינָם", מָשָׁל לִשְׁתֵּי תְּמוּנוֹת אַחַת שֶׁל זָהָב וְאַחַת שֶׁל שַׁעֲוָה, הִצִּיתוּ בָּהֶן אֶת הָאוּר, אוֹתָהּ שֶׁל שַׁעֲוָה אָבְדָה מִיָּד, אוֹתָהּ שֶׁל זָהָב קַיֶּמֶת, כָּךְ הָרְשָׁעִים אוֹבְדִין מִן הָעוֹלָם כְּהֶרֶף עַיִן. דָּבָר אַחֵר מָשָׁל לְאֶחָד שֶׁהִשְׁלִיךְ קוֹצִים עַל פְּנֵי הַמַּיִם הָיוּ צָפִין, הִשְׁלִיךְ אֶבֶן עָמְדָה לָהּ בְּתוֹךְ הַמַּיִם, כָּךְ הָעוֹבְדֵי אֱלִילִים נִקְרְאוּ קוֹצִים, (ישעיה לג, יב) "וְהָיוּ עַמִּים מִשְׂרְפוֹת שִּׂיד קוֹצִים" וְגוֹ', וְיִשְׂרָאֵל נִקְרְאוּ אֶבֶן (בראשית מט, כד) "מִשָּׁם רוֹעֶה אֶבֶן יִשְׂרָאֵל". דָּבָר אַחֵר אָמַר לָהֶם מֹשֶׁה מְבַקְּשִׁים אַתֶּם לַעֲמֹד בָּעוֹלָם עִסְקוּ בַּתּוֹרָה, מַה כְּתִיב לְמַעְלָה  "וּשְׁמַרְתֶּם אֶת דִּבְרֵי הַבְּרִית" וְאַחֲרָיו אַתֶּם נִצָּבִים, דָּבָר אַחֵר מַה כְּתִיב לְמַעְלָה (אֵלּוּ) (לעיל כח, סה) "וּבַגּוֹיִם הָהֵם לֹא תַרְגִּיעַ" (שם סו) "וְהָיוּ חַיֶּיךָ תְּלֻאִים לְךָ", אָמַר לָהֶם מֹשֶׁה, קַיְּמוּ אֶת הַתּוֹרָה וְאֵין אֶחָד מֵהֶם נוֹגֵעַ בָּכֶם, שֶׁנֶּאֱמַר, "וּשְׁמַרְתֶּם אֶת דִּבְרֵי הַבְּרִית", וְאוֹמֵר (משלי א, לג) "וְשֹׁמֵעַ לִי יִשְׁכָּן בֶּטַח". דָּבָר אַחֵר "אַתֶּם נִצָּבִים" וְלֹא הָעוֹבְדֵי אֱלִילִים, מָשָׁל לְאֶבֶן גְּדוֹלָה שֶׁהָיְתָה מֻשְׁכֶּבֶת בְּתוֹךְ הָרְחוֹב כָּל מִי שֶׁהָיָה רוֹאֶה עַצְמוֹ גִּבּוֹר הָיָה בָּא וּמִתְגּוֹשֵׁשׁ בָּהּ וְהִיא נוֹפֶלֶת עָלָיו וְשׁוֹבַרְתּוֹ וּמֵת וְהֶאֶבֶן עוֹמֶדֶת בִּמְקוֹמָהּ כָּךְ הָעוֹבְדֵי אֱלִילִים מְשַׁעְבְּדִים בְּיִשְׂרָאֵל וְהֵם קַיָּמִין לְעוֹלָם, שֶׁנֶּאֱמַר  "אָשִׂים אֶת יְרוּשָׁלַיִם אֶבֶן מַעֲמָסָה".

וּנְתִינִים דָּוִד גָּזַר עֲלֵיהֶם, מֹשֶׁה גָּזַר עֲלֵיהֶם שֶׁנֶּאֱמַר "מֵחֹטֵב עֵצֶיךָ עַד שֹׁאֵב מֵימֶיךָ", מֹשֶׁה גָּזַר לְהַהוּא דָּרָא, [דָּוִד גָּזַר לְכֻלֵּי דָּרָא], וְאַכַתִי יְהוֹשֻׁעַ גָּזַר עֲלֵיהֶם, דִּכְתִיב (יהושע ט, כז) "וַיִּתְּנֵם יְהוֹשֻׁעַ וְגוֹ' חֹטְבֵי עֵצִים". יְהוֹשֻׁעַ גָּזַר בִּזְמַן שֶׁבֵּית הַמִּקְדָּשׁ קַיָּם כוּ'.

{pפסוק יא-יבp}  "לְעָבְרְךָ בִּבְרִית" וְגוֹ'. שָׁלֹשׁ בְּרִיתוֹת כָּרַת הַקָּדוֹשׁ בָּרוּךְ הוּא עִם יִשְׂרָאֵל. אַחַת כְּשֶׁיָּצְאוּ מִמִּצְריִם, וְאַחַת בְּחוֹרֵב, וְאַחַת כָּאן, [וְלָמָּה כָּרַת הַקָּדוֹשׁ בָּרוּךְ הוּא עִמָּהֶן כָּאן], מִפְּנֵי שֶׁאוֹתָהּ שֶׁכָּרַת בְּחוֹרֵב בִּטְּלוּם וְאָמְרוּ  "אֵלֶּה אֱלֹהֶיךָ יִשְׂרָאֵל", לְפִיכָךְ חָזַר וְכָרַת עִמָּהֶם בְּחוֹרֵב וְקָבַע עָלֶיהָ קְלָלָה בְּמִי שֶׁחוֹזֵר בּוֹ, וְכֵן הוּא אוֹמֵר (דניאל ט, יא) "וְכָל יִשְׂרָאֵל עָבְרוּ אֶת תּוֹרָתֶךָ וְגוֹ' וַתִּתַּךְ עָלֵינוּ אֶת הָאָלָה וְהַשְּׁבֻעָה", וְאֵין אָלָה אֶלָּא קְלָלָה, שֶׁנֶּאֱמַר (במדבר ה, כז) "וְהָיְתָה הָאִשָּׁה לְאָלָה", לְלַמֶּדְךָ כְּשֶׁם שֶׁמַּשְׁבִּיעִין אֶת הַסּוֹטָה, כָּךְ הִשְׁבִּיעַ הַקָּדוֹשׁ בָּרוּךְ הוּא אֶת יִשְׂרָאֵל.

{pפסוק יגp}  "וְלֹא אִתְּכֶם לְבַדְּכֶם". וְכֵן מָצִינוּ בְּמֹשֶׁה רַבֵּינוּ כְּשֶׁהִשְׁבִּיעַ אֶת יִשְׂרָאֵל בְּעַרְבוֹת מוֹאָב אָמַר לָהֶם הֱווּ יוֹדְעִין שֶׁלֹּא עַל מַה שֶּׁבִּלְבַבְכֶם אֲנִי מַשְׁבִּיעַ אֶתְכֶם אֶלָּא עַל דַּעְתִּי וְעַל דַּעַת הַמָּקוֹם, שֶׁנֶּאֱמַר "וְלֹא אִתְּכֶם לְבַדְּכֶם" וְגוֹ' וְכוּ' עַד מֹשֶׁה רַבֵּינוּ מִלְּתָא דְּלָא טְרִיחָא נָקַט.

{pפסוק ידp}  כָּתוּב בְּרֶמֶז רצ"ד ע"ש. מִפְּנֵי מָה הַכּוּתִיִּים מְזֹהָמִין, מִפְּנֵי שֶׁלֹּא עָמְדוּ עַל הַר סִינַי שֶׁבְּשָׁעָה שֶׁבָּא נָחָשׁ עַל חַוָּה הִטִּיל בָּהּ זֻהֲמָה יִשְׂרָאֵל שֶׁעָמְדוּ עַל הַר סִינַי פָּסְקָה זֻהֲמָתָן וְכוּ', וְגֵרִים מַאי, אָמַר לֵיהּ אַף עַל גַּב דְּאִינְהוּ לָא חָזוּ מַזָּלַיְהוּ חָזוּ, דִּכְתִיב "כִּי אֶת אֲשֶׁר יֶשְׁנוֹ פֹּה וְאֵת אֲשֶׁר אֵינֶנּוּ פֹּה עִמָּנוּ". וּפְלִיגָא דְּרַבִּי אַבָּא בַּר כַּהֲנָא דְּאָמַר, עַד שְׁלֹשָׁה דּוֹרוֹת לֹא פָּסְקָה זֻהֲמָה מֵאֲבוֹתֵינוּ, אַבְרָהָם הוֹלִיד אֶת יִשְמָעֵאל, יִצְחָק הוֹלִיד אֶת עֵשָׂו, יַעֲקֹב יָצְאוּ מִמֶּנּוּ שְׁנֵים עָשָׂר שְׁבָטִים שֶׁלֹּא הָיָה בָּהֶם שׁוּם דֹּפִי.

{pפסוק טזp}  כָּתוּב אֶחָד אוֹמֵר "וַתִּרְאוּ אֶת שִׁקּוּצֵיהֶם וְאֶת גִּלֻּלֵיהֶם עֵץ וָאֶבֶן כֶּסֶף וְזָהָב אֲשֶׁר עִמָּהֶם" וְכָתוּב אֶחָד אוֹמֵר  "לֹא תַחְמֹד כֶּסֶף וְזָהָב (אֲשֶׁר) עֲלֵיהֶם" וְגוֹ', הָא כֵּיצַד עִמָּהֶם דּוּמְיָא דַּעֲלֵיהֶם דָּבָר שֶׁל נוֹי אָסוּר וְשֶׁאֵינוֹ שֶׁל נוֹי מֻתָּר. וְאֵימָא אַדְּרַבָּה "עֲלֵיהֶם" דּוּמְיָא דְּעִמָּהֶם, מָה עִמָּהֶם כָּל מַה שֶּׁעִמָּהֶם אַף "עֲלֵיהֶם" כָּל מַה שֶּׁעֲלֵיהֶם, אִם כֵּן לֹא יֹאמַר "עֲלֵיהֶם".

{pפסוק יח-יטp}  אָמַר רַב יְהוּדָה אָמַר רַב הַמַּשִּׂיא בִּתּוֹ לְזָקֵן, וְהַמַּשִּׂיא אִשָּׁה לִבְנוֹ קָטָן, וְהַמַּחְזִיר אֲבֵדָה לְכוּתִי, עָלָיו הַכָּתוּב אוֹמֵר לְמַעַן סְפוֹת הָרָוָה אֶת הַצְּמֵאָה וּכְתִיב "לֹא יֹאבֶה ה' סְלֹחַ לוֹ". מֵיתִיבֵי הָאוֹהֵב אֶת אִשְׁתּוֹ כְּגוּפוֹ, וְהַמְכַבְּדָהּ יוֹתֵר מִגּוּפוֹ, וְהַמַּדְרִיךְ בָּנָיו וּבְנוֹתָיו בְּדֶרֶךְ יְשָׁרָה, וּמַשִּׂיאָן סָמוּךְ לְפִרְקָן עָלָיו הַכָּתוּב אוֹמֵר (איוב ה, כד) "וְיָדַעְתָּ כִּי שָׁלוֹם אָהֳלֶךָ" וְגוֹ' סָמוּךְ לְפִרְקָן שָׁאנִי.

{pפסוק כהp}  ["וְ]לֹא חָלַק לָהֶם "כָּתוּב בְּרֶמֶז תתק"XחY.

{pפסוק כזp}  עֲשֶׂרֶת הַשְּׁבָטִים אֵינָן עֲתִידִין לַחֲזֹר שֶׁנֶּאֱמַר "וַיַּשְׁלִיכֵם אֶל אֶרֶץ אַחֶרֶת כַיּוֹם הַזֶּה", מַה הַיּוֹם הוֹלֵךְ וְאֵינוֹ חוֹזֵר אַף הֵם הוֹלְכִין וְאֵין חוֹזְרִין דִּבְרֵי רַבִּי עֲקִיבָא. רַבִּי אֱלִיעֶזֶר אוֹמֵר מַה הַיּוֹם מַאֲפִיל וּמֵאִיר אַף הֵן אֲפֵלָה שֶׁלָּהֶן עֲתִידָה לְהָאִיר לָהֶם. תָּנוּ רַבָּנָן עֲשֶׂרֶת הַשְּׁבָטִים אֵינָן עֲתִידִין לַחֲזֹר שֶׁנֶּאֱמַר "וַיִּתְּשֵׁם ה' מֵעַל אַדְמָתָם בָּעוֹלָם הַזֶּה, וַיַּשְׁלִיכֵם אֶל אֶרֶץ אַחֶרֶת" לָעוֹלָם הַבָּא, דִּבְרֵי רַבִּי עֲקִיבָא. רַבִּי שִׁמְעוֹן בֶּן יְהוּדָה אוֹמֵר מִשּׁום רַבִּי שִׁמְעוֹן אִם מַעֲשֵׂיהֶם כְּהַיּוֹם אֵינָן חוֹזְרִין, וְאִם לָאו חוֹזְרִין. רַבִּי אוֹמֵר בָּאִין הֵן לָעוֹלָם הַבָּא, שֶׁנֶּאֱמַר (ישעיה כז, יג) "וְהָיָה בַּיּוֹם הַהוּא יִתָּקַע בְּשׁוֹפָר גָּדוֹל" וְגוֹ'. אָמַר רַבָּה בַּר בַּר חָנָּה שְׁבָקֵיהּ רַבִּי עֲקִיבָא לַחֲסִידוּתֵיהּ דִּכְתִיב (ירמיה ג, יב) "הָלוֹךְ וְקָרָאתָ אֶת הַדְּבָרִים הָאֵלֶּה צָפוֹנָה" וְגוֹ' מַאי חֲסִידוּתֵיהּ, דְּתַנְיָא קְטַנֵּי בְּנֵי רִשְׁעֵי יִשְׂרָאֵל אֵין לָהֶם חֵלֶק לָעוֹלָם הַבָּא שֶׁנֶּאֱמַר  "הִנֵּה הַיּוֹם בָּא בּוֹעֵר כַּתַּנּוּר וְגוֹ' אֲשֶׁר לֹא יַעֲזֹב לָהֶם שֹׁרֶשׁ וְעָנָף" שֹׁרֶשׁ בָּעוֹלָם הַזֶּה וְעָנָף לָעוֹלָם הַבָּא דִּבְרֵי רַבָּן גַּמְלִיאֵל, רַבִּי עֲקִיבָא אוֹמֵר בָּאִין לָעוֹלָם הַבָּא שֶׁנֶּאֱמַר (תהלים קטז, ו) "שֹׁמֵר פְּתָאִים ה'", שֶׁכֵּן בִּכְרַכֵּי הַיָּם קוֹרִין לִיַנּוּקָא פְּתָיָא.

{pפסוק כחp}  הַנִּסְתָּרֹת לַה' אֱלֹהֵינוּ וְהַנִגְלוֹת לָנוּ וּלְבָנֵינוּ עַד עוֹלָם. וְגוֹ'. לָמָּה נָקוּד עַל לָנוּ וּלְבָנֵינוּ וְעַל ע' שֶׁבְּעַד, מְלַמֵּד שֶׁלֹּא נֶעֶנְשׁוּ עַל הַנִּסְתָּרוֹת עַד שֶׁעָבְרוּ אֶת הַיַּרְדֵּן דִּבְרֵי רַבִּי יְהוּדָה. אָמַר לֵיהּ רַבִּי נְחֶמְיָה, וְכִי עָנַשׁ עַל הַנִּסְתָּרוֹת לְעוֹלָם וְהֲלֹא כְּבַר נֶאֱמַר "עַד עוֹלָם", אֶלָּא כְּשֵׁם שֶׁלֹּא עָנַשׁ עַל הַנִּסְתָּרוֹת כָּךְ לֹא עָנַשׁ עַל עֳנָשִׁין שֶׁבְּגָלוּי, כוּ' אֶלָּא עָכָן מַאי טַעְמָא אִיעֲנַשׁ מִשּׁוּם דְּהָווֹ יָדְעֵי בֵּיהּ אִשְׁתּוֹ וּבָנָיו. (כָּתוּב בְּרֶמֶז תשכ"ב).

~ פרק ל

{pפסוק גp}  "וְשָׁב ה' אֱלֹהֶיךָ אֶת שְׁבוּתְךָ" (כָּתוּב בְּרֶמֶז רי"ב וּבְרֶמֶז תשל"א).

{pפסוק הp}  "וֶהֱבִיאֲךָ ה' אֱלֹהֶיךָ אֶל הָאָרֶץ". מַאי טַעְמָא דְּמָאן דְּאָמַר קְדֻשָּׁה רִאשׁוֹנָה קִדְּשָׁה לִשְׁעָתָהּ וְלֹא קִדְּשָׁה לֶעָתִיד לָבוֹא דִּכְתִיב  "וַיַעֲשׂוּ כָּל הַקָּהָל הַשָּׁבִים (מֵהַגוֹלָה) [מִן הַשְּׁבִי] סֻכּוֹת וַיֵּשְׁבוּ בַסֻכּוֹת" וְגוֹ', אֶפְשָׁר בָּא דָּוִד וְלֹא עָשָׂה סֻכָּה, בָּא שְׁלֹמֹה וְלֹא עָשָׂה סֻכָּה עַד שָׁבָּא עֶזְרָא, אֶלָּא מַקִּישׁ בִּיאָתָם בִּימֵי עֶזְרָא לְבִיאָתָם בִּימֵי יְהוֹשֻׁעַ בִּן נוּן, מַה בִּיאָתָם בִּימֵי יְהוֹשֻׁעַ מָנוּ שְׁמִיטִין וְיוֹבְלוֹת, וְקִדְּשׁוּ עָרֵי חוֹמָה וְנִתְחַיְּבוּ בְּמַעֲשֵׂר, אַף בִּיאָתָן בִּימֵי עֶזְרָא וְכוּ', וְאוֹמֵר וֶהֱבִיאַךָ ה' אֱלֹהֶיךָ אֶל הָאָרֶץ אֲשֶׁר יָרְשׁוּ אֲבֹתֶיךָ וִירִשְׁתָּהּ, מַקִּישׁ יְרֻשָּׁתְךָ לִירֻשַּׁת אֲבוֹתֶיךָ מַה יְּרֻשַּׁת אֲבוֹתֶיךָ בְּחִדּוּשׁ כָּל הַדְּבָרִים הַלָּלוּ, אַף יְרֻשָּׁתְךָ בְּחִדּוּשׁ כָּל הַדְּבָרִים הַלָּלוּ. וְאִידָךְ הַהוּא דְּבָעֵי רַחְמֵי וְכוּ', בִּשְׁלָמָא מֹשֶׁה לֹא בָּעֵי רַחְמֵי דְּלָא הֲוָה לֵיהּ זְכוּת דְּאַרְעָא דְּיִשְׂרָאֵל אֶלָּא יְהוֹשֻׁעַ דְּהַוָה לֵיהּ זְכוּתָא דְּאַרְעָא דְּיִשְׂרָאֵל אַמַּאי לָא בָּעֵי רַחְמֵי, וְהָכְתִיב "אֲשֶׁר יָרְשׁוּ אֲבֹתֶיךָ וִירִשְׁתָּהּ" הָכִי קָאָמַר כֵּיוָן דְּיָרְשׁוּ אֲבוֹתֶיךָ יְרַשְׁתָּהּ אַתָּה.

"אֲשֶׁר יָרְשׁוּ אֲבֹתֶיךָ וִירִשְׁתָּהּ", יְרֻשָּׁה רִאשׁוֹנָה וּשְׁנִיָּה יֵשׁ לָהֶן שְׁלִישִׁית אֵין לָהֶן.

(נחמיה ח, יז) "כִּי לֹא עָשָׂוּ מִימֵי יֵשׁוּעַ בִּן נוּן" וְלָמָּה כְתִיב "יֵשׁוּעַ", רַבִּי הִלֵּל בְּשֵׁם רַבִּי שְׁמוּאֵל בַּר נַחְמָן פָּגַם הַכָּתוּב כְּבוֹד צַדִּיק בַּקֶּבֶר מִפְּנֵי כְּבוֹד צַדִּיק בִּשְׁעָתוֹ, מַקִּישׁ בִּיאָתָן בִּימֵי עֶזְרָא לְבִיאָתָן בִּימֵי יְהוֹשֻׁעַ מַה בִּיאָתָן בִּימֵי יְהוֹשֻׁעַ פְּטוּרִין הָיוּ וְנִתְחַיְּבוּ, אַף בִּיאָתָן בִּימֵי עֶזְרָא פְּטוּרִין הָיוּ וְנִתְחַיְּבוּ. רַבִּי יוֹסִי בַּר חֲנִינָא אָמַר מִדְּבַר תּוֹרָה נִתְחַיְּבוּ הֲדָא הוּא דִכְתִיב "וְהֱבִיאֲךָ ה' אֱלֹהֶיךָ אֶל הָאָרֶץ" וְגוֹ', מַקִּישׁ יְרֻשָּׁתְךָ לִירֻשַּׁת אֲבוֹתֶיךָ מָה אֲבוֹתֶיךָ מִדְּבַר תּוֹרָה, אַף יְרֻשָּׁתְךָ מִדְּבַר תּוֹרָה, וְהִרְבְּךָ מֵאֲבֹתֶיךָ מָה אֲבוֹתֶיךָ לֹא הָיָה עֲלֵיהֶם עֹל מַלְכוּת וְאַתֶּם אַף עַל פִּי שֶׁעֲלֵיכֶם עֹל מַלְכוּת, אֲבוֹתֶיךָ לֹא נִתְחַיְּבוּ אֶלָּא לְאַחַר אַרְבַּע עֶשְׂרֵה שָׁנָה וְאַתֶּם כֵּיוָן שֶׁנִּכְנַסְתֶּם נִתְחַיַּבְתֵּם אֲבוֹתֶיךָ לֹא נִתְחַיְּבוּ עַד שֶׁקָּנוּ כֻּלָּהּ, אַתֶּם רִאשׁוֹן רִאשׁוֹן קָנָה וּמִתְחַיֵּב. אָמַר רַבִּי אֱלִיעֶזֶר מֵאֲלֵיהֶן קִבְּלוּ הַמַּעַשְׂרוֹת מַה טַּעַם וּבְכָל זֹאת (נחמיה י, א-לח) "אֲנַחְנוּ כֹּרְתִים" וְגוֹ', מַה מְּקַיֵּם רַבִּי אֶלְעָזָר  "בְּכוֹרֵי בְּקָרֵינוּ וְצֹאנֵינוּ" מֵכֵּיוָן שֶׁקִּבְּלוּ עֲלֵיהֶן דָּבָר שֶׁלֹּא נִתְחַיְּבוּ אֲפִילוּ דְּבָרִים שֶׁהָיוּ חַיָּבִין בָּהֶן הֶעֱלָה עֲלֵיהֶן כְּאִלּוּ מֵאֲלֵיהֶן קִבְּלוּ עֲלֵיהֶן. מַה מְּקַיֵּם רַבִּי יוֹסִי בְּרַבִּי חֲנִינָא "וּבְכָל זֹאת" מִכֵּיוָן שֶׁקִּבְּלוּ עֲלֵיהֶן בְּסֵבֶר פָּנִים יָפוֹת הֶעֱלָה עֲלֵיהֶן כְּאִלּוּ מֵאֲלֵיהֶן קִבְּלוּ, מַה מְּקַיֵּם רַבִּי אֶלְעָזָר מֵאֲבוֹתֶיךָ פָּתַר לָהּ לֶעָתִיד לָבוֹא.

תַּנְיָא "לְאַהֲבָה אֶת ה'" וְגוֹ' "וּלְדָבְקָה בוֹ". שֶׁלֹּא יֹאמַר אָדָם אֶקְרָא שֶׁיִּקְרָאוּנִי חָכָם, אֶשְׁנֶה שֶׁיִּקְרָאוּנִי רַבִּי אֶשְׁנֶה שֶׁאֵקָרֵא זָקֵן וְאֵשֵׁב בִּישִׁיבָה, אֶלָּא לְמֹד מֵאַהֲבָה וְסוֹף הַכָּבוֹד לָבוֹא שֶׁנֶּאֱמַר (משלי ז, ג) "קָשְׁרֵם עַל אֶצְבְּעוֹתֶיךָ כָּתְבֵם עַל לוּחַ לִבֶּךָ" וְגוֹ', וְאוֹמֵר (שם ג, יח) "עֵץ חַיִּים הִיא". רַבִּי אֶלְעָזָר בְּרַבִּי צָדוֹק אוֹמֵר עֲשֵׂה דְּבָרִים לְשֵׁם פָּעֳלָם, וְדַבֵּר בָּהֶן לִשְׁמָן, אַל תַּעֲשֵׂם עֲטָרָה לְהִתְגַּדֵּל בָּהֶם, וְלֹא קַרְדֹּם לַחֲפֹר לִהְיוֹת עוֹדֵר בּוֹ, וְקַל וָחֹמֶר וּמַה בֵּלְשַׁצַּר שֶׁלֹּא נִשְׁתַּמֵּשׁ אֶלָּא בִּכְלֵי קֹדֶשׁ שֶׁנַּעֲשׂוּ חֹל נֶעֱקַר מִן הָעוֹלָם, הַמִּשְׁתַּמֵּשׁ בְּכִתְרָהּ שֶׁל תּוֹרָה עַל אַחַת כַּמָּה וְכַמָּה. רַבִּי טַרְפוֹן, אַשְׁכְּחֵיהּ הַהוּא גַּבְרָא בִּזְמַן שֶׁהֻקְפְּלוּ רוֹב הַמַּקְצוּעוֹת דְּקָא אֲכִיל, אַחְתֵּיהּ בְּשַׁקָּא וְשָׁקְלֵיהּ וְאַמְטֵיהּ לְמִשְׁדֵיהּ בְּנָהֳרָא, אָמַר לֵיהּ אוֹי לוֹ לְטַרְפוֹן שֶׁזֶּה הוֹרְגוֹ, שָׁמַע הַהוּא גַּבְרָא שָׁבְקֵיהּ וְעָרַק, אָמַר רַבִּי אַבָּהוּ מִשּׁוּם רַבִּי חֲנִינָא בֶּן גַּמְלִיאֵל כָּל יָמָיו שֶׁל אוֹתוֹ צַדִּיק הָיָה מִצְטַעֵר עַל דָּבָר זֶה, אָמַר אוֹי לִי שֶׁנִּשְׁתַּמַּשְׁתִּי בְּכִתְרָהּ שֶׁל תּוֹרָה, קַל וָחֹמֶר מִבֵּלְשַׁצַּר שֶׁנִּשְׁתַּמֵּשׁ בִּכְלֵי קֹדֶשׁ שֶׁנַּעֲשׂוּ כְּלֵי חֹל שֶׁנֶּאֱמַר (יחזקאל ז, כב) "וּבָאוּ בָּה פָּרִיצִים וְחִלְּלוּהָ" כֵּיוָן שֶׁפְּרָצוּם נַעֲשָׂה חֹל נֶעֱקַר מִן הָעוֹלָם, שֶׁנֶּאֱמַר  "בֵּהּ בְּלֵילְיָא קְטִיל בֵּלְשַׁאצַּר", הַמִּשְׁתַּמֵּשׁ בְּכִתְרָהּ שֶׁל תּוֹרָה שֶׁהוּא חַי וְקַיָּם לְעוֹלָם עַל אַחַת כַּמָּה וְכַמָּה. וְרַבִּי טַרְפוֹן כֵּיוָן שֶׁהֻקְפְלוּ רוֹב הַמַּקְצוּעוֹת הֲוָה כְּדְאָכִיל אַמַּאי צָעַרֵיהּ הַהוּא גַּבְרָא, אָמְרֵי מִשּׁוּם דְּהַהוּא גַּבְרָא הַוּו גַּנְבֵי לֵיהּ עִנְבֵי כֻּלָּהּ שַׁתָא, וְכֵיוָן דְּאַשְׁכְּחֵיהּ לְרַבִּי טַרְפוֹן סָּבַר הַיְנוּ דִּגְנָבָן, אִי הָכִי אַמַּאי צִעֵר נַפְשֵׁיהּ, שָׁאנִי רַבִּי טַרְפוֹן דְּעָשִׁיר גָּדוֹל הָיָה וְהַוָה לֵיהּ לְפַיְּסוֹ בְּדָמִים, מַאי דִּכְתִיב "לֹא בַשָּׁמַיִם הִיא", שֶׁאִם בַּשָּׁמַיִם הִיא צָרִיךְ אַתָּה לַעֲלוֹת אַחֲרֶיהָ, וְאִם מֵעֵבֶר לַיָּם הִיא צָרִיךְ אַתָּה לַעֲבֹר אַחֲרֶיהָ. (דָּבָר אַחֵר) [רָבָא אָמַר] לֹא בַשָּׁמַיִם הִיא לֹא תִּמָּצֵא תּוֹרָה בְּמִי שֶׁמֵּגִיס דַּעְתּוֹ עָלֶיהָ [כַּשָּׁמַיִם], וְלֹא מֵעֵבֶר לַיָּם הִיא, לֹא תִּמָּצֵא לֹא בְּסַחְרָנִין וְלֹא בְּתַגָּרִין.

אָמַר רַב יְהוּדָה אָמַר שְׁמוּאֵל, שְׁלֹשֶׁת אֲלָפִים הֲלָכוֹת נִשְׁתַּכְּחוּ בִּימֵי אֶבְלוֹ שֶׁל מֹשֶׁה אָמְרוֹ לוֹ לִיהוֹשֻׁעַ שְׁאַל אָמַר לָהֶם לֹא בַשָּׁמַיִם הִיא וְלֹא מֵעֵבֶר לַיָּם הִיא, אָמְרוּ לוֹ [לִשְׁמוּאֵל שְׁאַל, אָמַר לָהֶם] (ויקרא כז, לד) "אֵלֶּה הַמִּצְוֹת" שֶׁאֵין נָבִיא רַשַּׁאי לְחַדֵּשׁ דָּבָר מֵעַתָּה, (כֶּדֶכָּתוּב בֶּרֶמֶז תרפ"ב).

"לֹא בַשָּׁמַיִם הִיא", לֹא תֹּאמְרוּ מֹשֶׁה אַחֵר עוֹמֵד וּמֵבִיא לָנוּ [תּוֹרָה] אַחֶרֶת מִן הַשָּׁמַיִם, לֹא נִשְׁתַּיֵּר מִמֶּנָּה בַּשָּׁמַיִם, אָמַר רַבִּי חֲנִינָא הִיא וְכָל כְּלֵי אֻמָּנוּתָהּ נִתְּנָה עַנְוְתָנוּתָהּ, צִדְקָתָהּ, וְיַשְׁרוּתָהּ, וּמַתַּן שְׂכָרָהּ. שְׁמוּאֵל אָמַר אֵין הַתּוֹרָה מְצוּיָה בְּאִסְטְרוֹלוֹגִין שֶׁאֻמָּנוּתָן בַּשָּׁמַיִם אָמְרוֹ לוֹ וַהֲלֹא אַתָּה אִסְטְרוֹלוֹגִי וְגָדוֹל בַּתּוֹרָה, אָמַר לָהֶם לֹא הָיִיתִי מַבִּיט בְּאִסְטְרוֹלוֹגְיָא אֶלָּא בְּשָׁעָה שֶׁהָיִיתִי פָּנוּי מִן הַתּוֹרָה בְּשָׁעָה שֶׁהָיִיתִי נִפְנֶה לְבֵית הַמַּיִם.

"לֹא נִפְלֵאת הִיא מִמְּךָ", מָשָׁל לְבַת מְלָכִים שֶׁלֹּא הָיָה אָדָם מַכִּירָהּ, וְהָיָה לַמֶּלֶךְ אוֹהֵב אֶחָד וְהָיָה נִכְנָס אֶצְלוֹ בְּכָל שָׁעָה וְהָיְתָה בִּתּוֹ עוֹמֶדֶת לְפָנָיו, אָמַר לוֹ הַמֶּלֶךְ רְאֵה הֵיאַךְ אֲנִי מְחַבֵּב אוֹתְךָ שֶׁאֵין בְּרִיָּה מַכִּיר אֶת בִּתִּי וְהִיא עוֹמֶדֶת לְפָנֶיךָ, כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל רְאוּ כַּמָּה אַתֶּם חֲבִיבִין עָלַי דִּכְתִיב  "וְנֶעֱלָמָה מֵעֵינֵי כָּל חָי", אֲבָל אַתֶּם לֹא נִפְלֵאת הִיא מִמְּךָ אֶלָּא כִּי קָרוֹב אֵלֶיךָ הַדָּבָר, וּבִזְמַן שֶׁתְּקָרְבוּ אֶת הַתּוֹרָה אַף אַתֶּם קְרוֹבִים לִי שֶׁנֶּאֱמַר (תהלים קמח, יד) "לִבְנֵי יִשְׂרָאֵל עַם קְרֹבוֹ".

אָמַר אֵלִּיָּהוּ זָכוּר לָטוֹב מֵעִיד אֲנִי עָלַי שָׁמַיִם וָאָרֶץ שֶׁכָּל תַּלְמִיד חָכָם שֶׁהוּא קוֹרֵא וְשׁוֹנֶה לְשֵׁם שָׁמַיִם וְאוֹכֵל וְשׁוֹתֶה מִשֶּׁלּוֹ וְנֶהֱנֶה מִיגִיעוֹ וּמֵעֲמָלוֹ וְאֵינוֹ נֶהֱנֶה מִשֶּׁל אֲחֵרִים, עָלָיו הַכָּתוּב אוֹמֵר "יְגִיעַ כַּפֶּיךָ כִּי תֹאכֵל" וְגוֹ', וְאוֹמֵר (שה"ש ז, ז) "מַה יָּפִית וּמַה נָּעַמְתְּ". לְעוֹלָם יְהֵא אָדָם עָנָו בַּתּוֹרָה [וּבְמַעֲשִׂים טוֹבִים] וּבְיִרְאַת שָׁמַיִם, עִם אָבִיו וְעִם אִמּוֹ וְעִם אִשְׁתּוֹ וְעִם בָּנָיו וְעִם בְּנֵי בֵיתוֹ, וְעִם שְׁכֵנָיו וְעִם קְרוֹבָיו וְעִם רְחוֹקָיו, וַאֲפִילוּ עִם הַנָּכְרִי בַּשּׁוּק, כְּדֵי שֶׁיְּהֵא אָהוּב לְמַעְלָה וְנֶחְמָד לְמַטָּה וּמִתְקַבֵּל עַל הַבְּרִיוֹת, וּמְמַלֵּא אֶת יָמָיו וְאֶת שְׁנוֹתָיו בְּשֵׁם טוֹב, וּבָזֶּה אִשְׁתּוֹ וּבְנֵי בֵיתוֹ וּשְׁכֵנָיו יְרֵאִין מִמֶּנּוּ, וַאֲפִילוּ הָעוֹבְדֵי אֱלִילִים יְרֵאִין מִמֶּנּוּ, שֶׁנֶּאֱמַר  "וְרָאוּ כָל עַמֵּי הָאָרֶץ כִּי שֵׁם ה' נִקְרָא עָלֶיךָ וְיָרְאוּ מִמֶּךָּ", אַשְׁרֵי מִי שֶׁמֵּשִׂים אֶת נַפְשׁוֹ כְּשׁוֹר לְעֹל, וְכַחֲמוֹר לַמַשּׂאוֹי, וּכְפָרָה הַחוֹרֶשֶׁת בַּשָּׂדֶה, שֶׁנֶּאֱמַר (ישעיה לב, כ) "אַשְׁרֵיכֶם זוֹרְעֵי עַל כָּל מַיִם מְשַׁלְּחֵי רֶגֶל הַשּׁוֹר וְהַחֲמוֹר" אִם יִקְרָא וְיִשְׁנֶּה וִישַׁמֵּשׁ תַּלְמִידֵי חֲכָמִים וִימַעֵט בִּסְחוֹרָה וְיַרְבֶּה בִּישִׁיבָה, בְּאוֹתָהּ שָׁעָה הַקָּדוֹשׁ בָּרוּךְ הוּא אוֹמֵר לוֹ הָעוֹלָם הַזֶה שֶׁלִּי וְשֶׁלְּךָ, יְמוֹת הַמָּשִׁיחַ שֶׁלִּי וְשֶׁלְּךָ, הָעוֹלָם הַבָּא שֶׁלִּי וְשֶׁלְּךָ, שֶׁנֶּאֱמַר (ש"ב כג, ג) "אָמַר אֱלֹהֵי יִשְׂרָאֵל לִי דִּבֶּר צוּר יִשְׂרָאֵל מֹשֵׁל בָּאָדָם צַדִּיק מֹשֵׁל יִרְאַת אֱלֹהִים". אָמַר דָּוִד אֲנִי מַגִּיד גְּדֻלָּתוֹ וּגְבוּרָתוֹ וּמַלְכוּתוֹ שֶׁל מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, שֶׁבְּכָל יוֹם וָיוֹם אָדָם נוֹצָר וּבְכָל יוֹם וָיוֹם אָדָם נִבְרָא וּבְכָל יוֹם וָיוֹם אָדָם נוֹלָד, וּבְכָל יוֹם וָיוֹם אָדָם חַי, וּבְכָל יוֹם וָיוֹם אָדָם מֵת, וּבְכָל יוֹם וָיוֹם נַפְשׁוֹ שֶׁל אָדָם נִטֶּלֶת מִמֶּנּוּ, וְנִתְּנָה לְבַעַל הַפִּקָּדוֹן, וּמְיַסְּרִין אוֹתוֹ כְּתִינוֹק לִפְנֵי רַבּוֹ, וּבְכָל יוֹם וָיוֹם מְכַלְכְּלִין אוֹתוֹ כְּתִינוֹק עַל שְׁדֵי אִמּוֹ כִּפְרִי מַעֲשָׂיו. פַּעַם אַחַת הָיוּ רַבּוֹתֵינוּ יוֹשְׁבִין [בְּבֵית הַמִדְּרָשׁ] וְאוֹמְרִין אֵלִיָּהוּ מֵהֵיכָן הוּא, יֵשׁ מֵהֶם אוֹמְרִים מִזֶּרַע לֵאָה, וְיֵשׁ מֵהֶם אוֹמְרִים שֶׁהוּא בָּא מִשֵּׁבֶט גָּד, (וַחֲכָמִים אוֹמְרִים) [וְיֵשׁ מֵהֶן אוֹמְרִים] מִזֶּרַע רָחֵל, וּכְשֶׁהֵם יוֹשְׁבִין וַעֲסוּקִין בָּא אֵלִיָּהוּ זָכוּר לָטוֹב וְעָמַד בִּפְנֵיהֶם וְאָמַר לָהֶם רַבּוֹתַי מִפְּנֵי מָה אַתֶּם מִצְטַעֲרִים, אֵין אֲנִי אֶלָּא מִזֶּרַע לֵאָה.

פַּעַם אַחַת הָיִיתִי מְהַלֵּךְ בַּדֶּרֶךְ וּמְצָאֲנִי אָדָם אֶחָד הָיָה מִתְלוֹצֵץ וּמַלְעִיג בִּדְבָרַי, אָמַרְתִּי לוֹ מַה תָּשִׁיב לְיוֹצֶרְךָ לְיוֹם הַדִּין, אָמַר לִי בִּינָה וְדֵעָה לֹא נִתְּנָה לִי שֶׁאֶקְרָא וְאֶשְׁנֶה, אָמַרְתִּי לוֹ בְּנִי מַה מְּלַאכְתְּךָ אָמַר לִי צַיָּד, וְאֲנִי אָמַרְתִּי לוֹ מִי לִמֶּדְךָ שֶׁתִּטֹּל פִּשְׁתָּן וְתַאַרְגֶּנּוּ מְצוּדוֹת וְתַשְׁלִיכָהּ לַיָּם וְתַעֲלֶה הַדָּגִים מִן הַיָּם, אָמַר לִי בִּינָה נָתְנוּ לִי מִן הַשָּׁמַיִם, אָמַרְתִּי לוֹ מַה לִּטֹּל פִּשְׁתָּן וְלֶאֱרֹג מְצוּדוֹת לְהַשְׁלִיכֵהוּ לַיָּם לְהַעֲלוֹת בָּהּ דָּגִים מִן הַיָּם, נָתְנוּ לְךָ דֵּעָה וּבִינָה מִן הַשָּׁמַיִם, לְדִבְרֵי תוֹרָה שֶׁכָּתוּב בָּהֶם כִּי קָרוֹב אֵלֶיךָ הַדָּבָר מְאֹד לֹא נָתְנוּ לְךָ בִּינָה וְדֵעָה מִן הַשָּׁמַיִם, מִיָּד הֵרִים קוֹלוֹ וּבָכָה עַד שֶׁאָמַרְתִּי לוֹ אַל יֵרַע לְךָ שֶׁכָּל בָּאֵי עוֹלָם מְשִׁיבִין תְּשׁוּבָה זוֹ, אֲבָל מַעֲשֵׂיהֶם יִהְיוּ מְעִידִין בָּהֶם, (וְכִי) (ישעיה יט, ט) "וּבֹשׁוּ עוֹבְדֵי פִשְׁתִּים שְׂרִיקוֹת וְאֹרְגִים חוֹרָי". כִּי (הִיא) [הוּא] חַיֶּיךָ וְאֹרֶךָ יָמֶיךָ כָּתוּב בְּרֶמֶז ס"ו, וּבְרֶמֶז תתל"ז, וּבְרֶמֶז רצ"ח, וּבְרֶמֶז תתע"XגY.


@ פָּרָשַׁת וַיֵּלֶךְ

~ פרק לא

{pפסוק א-בp}  וַיֵּלֶךְ מֹשֶׁה וַיְדַבֵּר אֶת הַדְּבָרִים הָאֵלֶּה אֶל כָּל יִשְׂרָאֵל וַיֹּאמֶר אֲלֵהֶם בֶּן מֵאָה וְעֶשְׂרִים שָׁנָה אָנֹכִי הַיּוֹם. מַה תַּלְמוּד לוֹמַר "הַיּוֹם", הַיּוֹם מָלְאוּ יָמַי וּשְׁנוֹתַי, לְלַמֶּדְךָ שֶׁהַקָּדוֹשׁ בָּרוּךְ הוּא מְמַלֵּא שְׁנוֹתֵהֶם שֶׁל צַדִּיקִים מִיּוֹם לְיוֹם וּמֵחֹדֶשׁ לְחֹדֶשׁ, שֶׁנֶּאֱמַר  "אֶת מִסְפַּר יָמֶיךָ אֲמַלֵּא". לֹא אוּכַל עוֹד לָצֵאת וְלָבוֹא, מַאי לָצֵאת וְלָבוֹא אִילֵימָא לָצֵאת וְלָבוֹא מַמָּשׁ, וְהָא דִכְתִיב (להלן לד, א) "וַיַּעַל מֹשֶׁה מֵעַרְבוֹת מוֹאָב אֶל הַר נְבוֹ" וְתַנְיָא שְׁתֵּים עֶשְׂרֵה מַעֲלוֹת הָיוּ שָׁם וּפְסָעָן מֹשֶׁה בִּפְסִיעָה אַחַת, אֶלָּא לָצֵאת וְלָבוֹא בְּדִבְרֵי תּוֹרָה, מְלַמֵּד שֶׁנִּסְתְּמוּ מִמֶּנּוּ שַׁעֲרֵי חָכְמָה.

מָאן דְּאָמַר בְּתִשְׁרֵי נוֹלְדוּ אָבוֹת בְּתִשְׁרֵי מֵתוּ, מָאן דְּאָמַר בְּנִיסָן נוֹלְדוּ בְּנִיסָן מֵתוּ, שֶׁנֶּאֱמַר "וַיֹּאמֶר אֲלֵהֶם בֶּן מֵאָה וְעֶשְׂרִים שָׁנָה אָנֹכִי הַיּוֹם" וְכוּ' (כָּתוּב בְּפָסוּק  "אַחַד עָשָׂר יוֹם מְחוֹרֵב", בֶּרֶמֶז ת"ח).

כְּתִיב "כִּי אַתָּה תָבוֹא" וּכְתִיב (להלן פסוק כג) "כִּי אַתָּה תָּבִיא", אָמַר לוֹ מֹשֶׁה לִיהוֹשֻׁעַ זְקֵנִים שֶׁבַּדּוֹר עִמְּךָ, וְהַקָּדוֹשׁ בָּרוּךְ הוּא אָמַר לוֹ לִיהוֹשֻׁעַ טֹל מַקֵּל וְהַךְ עַל קָדְקֳדָן דַּבָּר אֶחָד לְדוֹר וְאֵין שְׁנֵי דַּבָּרִים לְדוֹר.

{pפסוק טp}  כֹּהֵן קוֹרֵא רִאשׁוֹן וְאַחֲרָיו לֵוִי מְנָא הַנֵּי מִלֵּי, אָמַר רַב מַתְּנָה אֲמַר קְרָא וַיִּכְתֹּב מֹשֶׁה אֶת הַתּוֹרָה הַזֹּאת וַיִּתְּנָהּ אֶל הַכֹּהֲנִים בְּנֵי לֵוִי אַטּוֹ אֲנָן לָא יָדְעִינָן דְּכֹהֲנִים בְּנֵי לֵוִי נִינְהוּ, אֶלָּא כֹּהֵן בְּרֵישָׁא וְהָדָר לֵוִי. רַבִּי יִצְחָק נַפְּחָא אָמַר מֵהָכָא (לעיל כא, ה) "וְנִגְּשׁוּ (אֶל) הַכֹּהֲנִים בְּנֵי לֵוִי", אַטּוֹ וְכוּ' רַב אָשֵׁי אֲמַר מֵהָכָא  "בְּנֵי עַמְרָם אַהֲרֹן וּמֹשֶׁה" וְגוֹ'. רַבִּי חִיָּא בַּר אַבָּא אֲמַר מֵהָכָא (ויקרא כא, ח) "וְקִדַּשְׁתּוֹ" לְכָל דָּבָר שֶׁבִּקְדֻשָּׁה, לִפְתֹּחַ רִאשׁוֹן, וּלְבָרֵךְ רִאשׁוֹן, וְלִטֹּל מָנָה יָפָה רִאשׁוֹן.

{pפסוק י-יאp}  "מִקֵּץ שֶׁבַע שָׁנִים בְּמֹעֵד" תְּנַן הָתָם פָּרָשַׁת הַמֶּלֶךְ כֵּיצַד מוֹצָאֵי יוֹם טוֹב הָרִאשׁוֹן שֶׁל חַג בַּשְׁמִינִי בְּמוֹצָאֵי שְׁבִיעִית עוֹשִׂין לוֹ בִּימָה שֶׁל עֵץ בָּעֲזָרָה וְהוּא יוֹשֵׁב עָלֶיהָ, שֶׁנֶּאֱמַר "מִקֵּץ שֶׁבַע שָׁנִים בְּמוֹעֵד שְׁנַת הַשְּׁמִטָּה" וְגוֹ' "בְּבוֹא כָל יִשְׂרָאֵל לֵרָאוֹת", חַזַּן הַכְּנֶסֶת נוֹטֵל סֵפֶר תּוֹרָה וְנוֹתְנָהּ לְרֹאשׁ הַכְּנֶסֶת, וְרֹאשׁ הַכְּנֶסֶת נוֹתְנָהּ לַסְּגָן, וְהַסְּגָן נוֹתְנָהּ לְכֹהֵן גָּדוֹל, וְכֹהֵן גָּדוֹל נוֹתְנָהּ לַמֶלֶךְ, וְהַמֶּלֶךְ עוֹמֵד וּמְקַבֵּל, וְקוֹרֵא יוֹשֵׁב, אַגְרִיפַּס הַמֶּלֶךְ, עָמַד וְקִבֵּל וְקָרָא עוֹמֵד, וְשִׁבְּחוּהוּ חֲכָמִים, וּכְשֶׁהִגִּיעַ (דברים יז, טו) לְ"לֹא תוּכַל לָתֵת עָלֶיךָ אִישׁ נָכְרִי" זָלְגוּ עֵינָיו דְּמָעוֹת אָמְרוּ לוֹ אַל תִּתְיָרֵא אַגְרִיפַּס, אָחִינוּ אַתָּה, וְקוֹרֵא מִתְּחִלַּת (לעיל א, א) "אֵלֶּה הַדְּבָרִים" עַד  "שְׁמַע" וּ"מִשְּׁמַע" עַד (לעיל יא, יג-כא) "וְהָיָה אִם שָׁמוֹעַ",  "עַשֵּׂר תְּעַשֵּׂר", (לעיל כו, יב) "כִּי תְכַלֶּה לַעְשֵּׂר", בְּרָכוֹת וּקְלָלוֹת, (לעיל יז, יד-כ) וּפָּרָשַׁת הַמֶּלֶךְ, עַד שֶׁגּוֹמֵר כָּל הַפָּרָשָׁה כֻּלָּהּ, (כְּדֶרֶךְ) [בְּרָכוֹת] שֶׁכֹּהֵן גָּדוֹל מְבָרֵךְ אוֹתָן (כָּךְ) הַמֶּלֶךְ מְבָרֵךְ אוֹתָן, אֶלָּא שֶׁנּוֹתֵן אֶת שֶׁל רְגָלִים תַּחַת מְחִילַת הֶעָווֹן. בִּשְׁמִינִי, סָלְקָא דַעְתָּךְ אֶלָּא אֵימָא בִּשְׁמִינִית. וְכָל הַנֵּי לָמָּה לִי צְרִיכֵי, דְּאִי כְּתַב רַחֲמָנָא מִקֵּץ שֶׁבַע שָׁנִים הֲוָה אֲמִינָא נִימְנֵי מֵהַשְּׁתָּא וְאַף עַל גַּב דְּלָא אִיתְרָמֵי בִּשְׁמִטָּה, כְּתַב רַחֲמָנָא שְׁמִטָּה, וְאִי כְּתַב רַחֲמָנָא שְׁמִטָּה הֲוָה אֲמִינָא בְּסוֹף שְׁמִטָּה, כְּתַב רַחֲמָנָא בְּמֹעֵד, וְאִי כְּתַב רַחֲמָנָא בְּמֹעֵד הֲוָה אֲמִינָא מֵרֹאשׁ הַשָּׁנָה, כְּתַב רַחֲמָנָא חַג הַסֻּכּוֹת, וְאִי כְּתַב רַחֲמָנָא חַג הַסֻּכּוֹת הֲוָה אֲמִינָא אֲפִילוּ יוֹם טוֹב הָאַחֲרוֹן, כְּתַב רַחֲמָנָא בְּבוֹא כָל יִשְׂרָאֵל מֵהַתְחָלַת הַמּוֹעֵד. חַזַּן הַכְּנֶסֶת נוֹטֵל סֵפֶר תּוֹרָה וְכוּ', שְׁמַע מִינָהּ חוֹלְקִין כָּבוֹד לְתַלְמִיד בִּמְקוֹם הָרַב. אֲמַר אַבָּיֵי כֻּלָּהּ מִשּׁוּם כְּבוֹדוֹ שֶׁל מֶלֶךְ. וְקוֹרֵא יוֹשֵׁב וְהָאֲמַר מַר אֵין יְשִׁיבָה בַּעֲזָרָה אֶלָּא לְמַלְכֵי בֵּית דָּוִד בִּלְבַד, שֶׁנֶּאֱמַר  "וַיָּבֹא הַמֶּלֶךְ דָּוִד וַיֵּשֶׁב לִפְנֵי ה'", אֲמַר רַב חִסְדָּא בְּעֶזְרַת נָשִׁים, וְשִׁבְּחוּהוּ חֲכָמִים, מִכְּלָל דְּשַׁפִּיר עֲבַד, וְהָא אֲמַר רַב אָשֵׁי אֲפִילוּ לְמָאן דְּאָמַר נָשִׂיא שֶׁמָּחַל עַל כְּבוֹדוֹ כְּבוֹדוֹ מָחוּל מֶלֶךְ שֶׁמָּחַל עַל כְּבוֹדוֹ אֵין כְּבוֹדוֹ מָחוּל, שֶׁנֶּאֱמַר (לעיל יז, טו) "שׂוֹם תָּשִׂים עָלֶיךָ מֶלֶךְ" שֶׁתְּהֵא אֵימָתוֹ עָלֶיךָ, מִצְוָה שָׁאנִי. אַל תִּתְיָרֵא אָחִינוּ אַתָּה, תְּנָא מִשְּׁמֵיהּ דְּרַבִּי נָתָן בְּאוֹתָהּ שָׁעָה נִתְחַיְּבוּ שׂוֹנְאֵיהֶם שֶׁל יִשְׂרָאֵל כְּלָיָה שֶׁהֶחֱנִיפוּ לוֹ לְאַגְרִיפַּס, אָמַר רַבִּי שִׁמְעוֹן בֶּן חֲלַפְתָּא מִיּוֹם שֶׁגָּבַר אֶגְרוֹפָהּ שֶׁל חֲנֻפָּה, נִתְעַוְּתוּ הַדִּינִין, וְנִתְקַלְקְלוּ הַמַּעֲשִׂים, וְאֵין אָדָם יָכוֹל לוֹמַר לַחֲבֵרוֹ מַעֲשַׂי גְּדוֹלִים מִמַּעֲשֶׂיךָ.

אָמַר רַבִּי תַּנְחוּם חֵרֵשׁ בְּאָזְנוֹ אַחַת פָּטוּר מִן הָרְאִיָּה שֶׁנֶּאֱמַר "בְּאָזְנֵיהֶם". וְהַאי מִיבָּעֵי לֵיהּ בְּאָזְנֵיהֶם דְּכָל יִשְׂרָאֵל, הַהוּא מִנֶּגֶד כָּל יִשְׂרָאֵל נָפְקָא.

{pפסוק יב-יגp}  "הַקְהֵל אֶת הָעָם הָאֲנָשִׁים וְהַנָּשִׁים וְהַטַּף" כָּתוּב בְּרֶמֶז רט"XזY.

חֵרֵשׁ הַמְדַבֵּר וְאֵינוֹ שׁוֹמֵעַ, שׁוֹמֵעַ וְאֵינוֹ מְדַבֵּר פָּטוּר מִן הָרְאִיָּה, וְחַיָּב בְּשִׂמְחָה, מַאי שְׁנָא לְעִנְיַן רְאִיָּה דְּפָטוּר, גְּמַר רְאִיָּה רְאִיָּה מֵהַקְהֵל וְכוּ', וְהָתָם מְנָלָן דְּפָטְרִינָן דִּכְתִיב "לְמַעַן יִשְׁמְעוּ" פְּרָט לִמְדַבֵּר וְאֵינוֹ שׁוֹמֵעַ, וּלְמַעַן יִלְמְדוּ פְּרָט לְשׁוֹמֵעַ וְאֵינוֹ מְדַבֵּר. לְמֵימְרָא דְּכִי [לָא] מִשְׁתָּעֵי לָא גְּמִיר, וְהָא הַנְּהוּ תְּרֵי אִלְמֵי דְּהווֹ בְּשִׁבְבוּתֵיהּ דְּרַבִּי בְּנֵי בַּרְתֵּיהּ דְּרַבִּי יוֹחָנָן בֶּן גּוּדְגַּדָּא וְכוּ' דְּכָל אֵימַת דְּהֲוָה עַיֵיל רַבִּי לְבֵי מִדְרָשָׁא הֲווֹ עַיְילֵי [וְיָתְבֵי] קָמֵיהּ וּמְנַיְּדֵי בְּרֵישַׁיְהוּ וּמְרַחֲשֵׁי בִּשְׂפוֹתַיְהוּ, וּבָעָא רַבִּי רַחְמֵי עָלַיְהוּ וְאִיתְסוּ וְאִישְׁתְּכַח דְּהַווֹ גְּמִירֵי הִלְכְתָא וְסִפְרָא וְסִפְרִי וְתוֹסֶפְתָּא וְכֻלָּהּ תַּלְמוּדָא, אֲמַר מַר זוּטְרָא קְרִי בֵיהּ לְמַעַן יְלַמְדוּ (הוּא) רַב אָשֵׁי אֲמַר וַדַּאי לְמַעַן יְלַמְדוּ [הוּא] דְּאִי סָלְקָא דַעְתָּךְ לְמַעַן יִלְמְדוּ וְכֵיוָן דְּלָא מִשְׁתָּעֵי לָא גְּמִיר [וְכֵיוָן דְּלָא שְׁמַע לָא גְּמִיר] הַאי מִלְּמַעַן יִשְׁמְעוּ נָפְקָא, אֶלָּא וַדַּאי לְמַעַן יְלַמְדוּ הוּא.

{pפסוק יד-טזp}  "הֵן קָרְבוּ יָמֶיךָ לָמוּת" אָמַר רַבִּי אַיְּבוּ אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם בְּדָבָר שֶׁקִּלַּסְתִּיךָ בְּתוֹךְ שִׁשִּׁים רִבּוֹא מַקְדִּישֵׁי שִׁמְךָ [שֶׁנֶּאֱמַר (לעיל י, יד) "הֵן לַה' אֱלֹהֶיךָ הַשָּׁמַיִם" וְגוֹ'], קָנַסְתָּ עָלַי מִיתָה, שֶׁנֶּאֱמַר "הֵן קָרְבוּ יָמֶיךָ לָמוּת", כָּל מִדּוֹתֶיךָ מִדָּה כְּנֶגֶד מִדָּה, שֶׁמָּא מִדָּה רָעָה כְּנֶגֶד מִדָּה טוֹבָה מִדָּה חֲסֵרָה כְּנֶגֶד מִדָּה שְׁלֵמָה מִדָּה צָרָה כְּנֶגֶד מִדָּה טוֹבָה, אָמַר לוֹ הַקָּדוֹשׁ בָּרוּךְ הוּא לְמֹשֶׁה אַף זוֹ מִדָּה טוֹבָה הִיא שֶׁאָמַרְתִּי לְךָ הֵן, שֶׁנֶּאֱמַר (שמות כג, ב) "הִנֵּה אָנֹכִי שֹׁלֵחַ מַלְאָךְ", "הֵן צַדִּיק בָּאָרֶץ יְשֻׁלָּם", (מלאכי ג, כג) "הִנֵּה אָנֹכִי שֹׁלֵחַ לָכֶם אֶת אֵלִיָּה הַנָּבִיא", כְּשֵׁם שֶׁהֶעֱלִיתָ אוֹתִי עַל שִׁשִּׁים רִבּוֹא, כָּךְ אֲנִי מַעֲלֶה אוֹתְךָ לֶעָתִיד לָבוֹא עַל חֲמִשִּׁים וְחֲמִשָּׁה צַדִּיקִים גְּמוּרִים שֶׁנֶּאֱמַר "הֵן" בְּגִימַטְרִיָּא נ"ה.

אָמַר רַבִּי יוֹחָנָן עֶשֶׂר מִיתוֹת כְּתוּבוֹת עַל מֹשֶׁה וְאֵלּוּ הֵן, הֵן קָרְבוּ יָמֶיךָ לָמוּת  "וּמוּת בָּהָר" (לעיל ד, כב) "כִּי אָנֹכִי מֵת" (לעיל לא, כט) "כִּי יָדַעְתִּי אַחֲרֵי מוֹתִי"  "וְאַף כִּי אַחֲרֵי מוֹתִי" (להלן לג, א) "לִפְנֵי מוֹתוֹ" (להלן לד, ז) "בֶּן מֵאָה וְעֶשְׂרִים שָׁנָה בְּמוֹתוֹ",(שם ה) "וַיָּמָת שָׁם מֹשֶׁה",  "וַיְהִי אַחֲרֵי מוֹת מֹשֶׁה" (שם ב) "מֹשֶׁה עַבְדִּי מֵת" מְלַמֵּד שֶׁעֲשָׂרָה פְּעָמִים נִגְזְרָה עָלָיו גְּזֵרָה שֶׁלֹּא לִכָּנֵס לְאֶרֶץ יִשְׂרָאֵל וַעֲדַיִן לֹא נֶחְתַּם גְּזַר דִּין הַקָּשֶׁה עַד שֶׁנִּגְלָה עָלָיו (בֵּית דִּין הַגָּדוֹל) [הַקָּדוֹשׁ בָּרוּךְ הוּא] וְאָמַר לוֹ גְּזֵרָה הִיא מִלְּפָנַי שֶׁלֹּא תַּעֲבֹר, שֶׁנֶּאֱמַר  "כִּי לֹא תַעֲבֹר אֶת הַיַּרְדֵּן הַזֶּה" וְדָבָר זֶה קַל בְּעֵינָיו שֶׁל מֹשֶׁה, שֶׁאָמַר יִשְׂרָאֵל חָטְאוּ כַּמָּה חַטָּאוֹת גְּדוֹלוֹת כַּמָּה פְּעָמִים וּבִקַּשְׁתִּי עֲלֵיהֶם רַחֲמִים מִיָּד קִבֵּל מִמֶּנִּי, שֶׁנֶּאֱמַר (לעיל ט, יב) "הֶרֶף מִמֶּנִּי וְאַשְׁמִידֵם", מַה כְּתִיב תָמָן (במדבר יד, כ) "וַיֹּאמֶר ה' סָלַחְתִּי כִּדְבָרֶךָ" אֲנִי שֶׁלֹּא חָטָאתִי מִנְּעוּרַי לֹא כָּל שֶׁכֵּן שֶׁאֶתְפַּלֵּל עַל עַצְמִי וִיקַבֵּל מִמֶּנִּי, וְכֵיוָן שֶׁרָאָה הַקָּדוֹשׁ בָּרוּךְ הוּא שֶׁקַּל הָיָה בְּעֵינָיו שֶׁל מֹשֶׁה וְאֵינוֹ עוֹמֵד בִּתְפִלָּה, מִיָּד קָצַף עָלָיו וְנִשְׁבַּע בִּשְׁמוֹ הַגָּדוֹל שֶׁלֹּא יִכָּנֵס, שֶׁנֶּאֱמַר  "לָכֵן לֹא תָבִיאוּ, וְאֵין "לָכֵן" אֶלָּא לְשׁוֹן שְׁבוּעָה שֶׁנֶּאֱמַר (ש"ב ג, יד) "לָכֵן נִשְׁבַּעְתִּי לְבֵית עֵלִי", וְכֵיוָן שֶׁרָאָה מֹשֶׁה שֶׁנֶּחְתַּם עָלָיו גְּזַר דִּין עָמַד וְעָג עוּגָה קְטַנָּה וְיָשַׁב בְּתוֹכָהּ וְאָמַר אֵינִי זָז מִכָּאן עַד שֶׁתִּתְבַּטֵּל אוֹתָהּ גְּזֵרָה, בְּאוֹתָהּ שָׁעָה מֶה עָשָׂה מֹשֶׁה, לָבַשׁ שַׂק וְנִתְעַטֵּף שַׂק וְנִתְפַּלֵּשׁ בְּאֵפֶר, וְעָמַד בִּתְפִלָּה וּבְתַחֲנוּנִים לִפְנֵי הַמָּקוֹם, עַד שֶׁנִּזְדַּעְזְעוּ שָׁמַיִם וָאָרֶץ וְסִדְרֵי בְּרֵאשִׁית, וְאָמְרוּ שֶׁמָּא הִגִּיעַ צִבְיוֹנוֹ שֶׁל הַקָּדוֹשׁ בָּרוּךְ הוּא לִכְרוֹת אֶת הָעוֹלָם, יָצְאָה בַּת קוֹל וְאָמְרָה עֲדַיִן לֹא הִגִּיעַ צִבְיוֹנוֹ שֶׁל הַקָּדוֹשׁ בָּרוּךְ הוּא לִכְרוֹת אֶת הָעוֹלָם, אֶלָּא (איוב יב, י) "אֲשֶׁר בְּיָדוֹ נֶפֶשׁ כָּל חָי וְרוּחַ כָּל בְּשַׂר אִישׁ", וְאֵין אִישׁ אֶלָּא מֹשֶׁה שֶׁנֶּאֱמַר (במדבר יב, ג) "וְהָאִישׁ מֹשֶׁה עָנָו מְאֹד", מֶה עָשָׂה הַקָּדוֹשׁ בָּרוּךְ הוּא בְּאוֹתָהּ שָׁעָה הִכְרִיז בְּכָל שַׁעַר וְשַׁעַר, בְּכָל רָקִיעַ וְרָקִיעַ, וּבְכָל שַׁעֲרֵי בֵּית דִּין וּבֵית דִּין, שֶׁלֹּא יְקַבְּלוּ תְּפִלָּתוֹ שֶׁל מֹשֶׁה וְלֹא יַעֲלוּ אוֹתָה לְפָנָיו מִפְּנֵי שֶׁנֶּחְתַּם עָלָיו גְּזַר דִּין, וְאוֹתוֹ מַלְאָךְ הַמְמֻנֶּה עַל הַהַכְרָזָה אכריזאל שְׁמוֹ, בְּאוֹתָהּ שָׁעָה קָרָא הַקָּדוֹשׁ בָּרוּךְ הוּא בְּבֶהָלָה וְאָמַר לָהֶם לְמַלְאֲכֵי הַשָּׁרֵת, קוּמוּ וְנַעֲלוּ כָּל שַׁעַר רָקִיעַ וְרָקִיעַ, עַד שֶׁגָּבַר קוֹל הַתְּפִלָּה לְמַעְלָה, וּבִקְּשָׁה לַעֲלוֹת לָרָקִיעַ, מִפְּנֵי שֶׁקּוֹל תְּפִלָּתוֹ שֶׁל מֹשֶׁה הָיָה דּוֹמֶה לְחֶרֶב שֶׁהוּא קוֹרֵעַ וְחוֹתֵךְ וְאֵינוֹ מְעַכֵּב, שֶׁהָיְתָה תְּפִלָּתוֹ מְעֵין שֵׁם הַמְפֹרָשׁ שֶׁלָּמַד מִן זגזאל רַבּוֹ סוֹפֵר כָּל בְּנֵי מָרוֹם, עַל אוֹתָהּ הוּא אוֹמֵר  "וָאֶשְׁמַע אַחֲרַי קוֹל רַעַשׁ גָּדוֹל", וְאֵין רַעַשׁ אֶלָּא זִיעַ, וְאֵין גָּדוֹל אֶלָּא מֹשֶׁה שֶׁנֶּאֱמַר (שמות יא, ג) "גַּם הָאִישׁ מֹשֶׁה גָּדוֹל מְאֹד" מַהוּ אוֹמֵר  "בָּרוּךְ כְּבוֹד ה' מִמְּקוֹמוֹ" בְּשָׁעָה שֶׁרָאוּ גַּלְגַּלֵּי מֶרְכָּבָה וְשַׂרְפֵי לֶהָבָה שֶׁאָמַר הַקָּדוֹשׁ בָּרוּךְ הוּא לֹא תְקַבְּלוּ תְּפִלָּתוֹ שֶׁל מֹשֶׁה, וְלֹא נָשָׂא פָנִים, וְלֹא נָתַן לוֹ חַיִּים, וְלֹא הִכְנִיסוֹ לָאָרֶץ, אָמְרוּ (שם ג, יב) "בָּרוּךְ כְּבוֹד ה' מִמְּקוֹמוֹ" שֶׁאֵין לְפָנָיו מַשּׂוֹא פָנִים לֹא לְקָטָן וְלֹא לְגָדוֹל.

וּמִנַּיִן שֶׁהִתְפַּלֵּל מֹשֶׁה חֲמֵשׁ מֵאוֹת וַחֲמֵשׁ עֶשְׂרֵה פְּעָמִים שֶׁנֶּאֱמַר (לעיל ג, כג) "וָאֶתְחַנַּן אֶל ה'" מִנְיַן "וָאֶתְחַנַּן", הָכִי הֲווֹ. בְּאוֹתָהּ שָׁעָה אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם גָּלוּי וְיָדוּעַ לְפָנֶיךָ יְגִיעִי וַעֲמָלִי וְצַעֲרִי שֶׁנִּצְטַעַרְתִּי עֲלֵיהֶן בְּמִצְווֹת עַד שֶׁקָּבַעְתִּי בָּהֶן תּוֹרָה וּמִצְווֹת, אָמַרְתִּי כְּשֵׁם שֶׁרָאִיתִי בְּצַעֲרָם כָּךְ אֶרְאֶה בְּטוֹבָתָם, וְעַכְשָׁו שֶׁהִגִּיעַ טוֹבָתָם שֶׁל יִשְׂרָאֵל אַתָּה אוֹמֵר לִי  "לֹא תַעֲבֹר אֶת הַיַּרְדֵּן הַזֶּה" הֲרֵי אַתָּה עוֹשֶׂה תּוֹרָתְךָ פְּלַסְתֵּר, דִּכְתִיב (לעיל כד, טו) "בְּיוֹמוֹ תִתֵּן שְׂכָרוֹ", וְזוֹ הִיא שִׁלּוּם שֶׁל אַרְבָּעִים שָׁנָה שֶׁעָמַלְתִּי עַד שֶׁהָיוּ עַם קָדוֹשׁ, שֶׁנֶּאֱמַר (הושע יב, א) "וִיהוּדָה עוֹד רָד עִם אֵל וְעִם קְדוֹשִׁים נֶאֱמָן", וּמַלְאָךְ סַמָאֵל רֹאשׁ הַשְּׂטָנִים הוּא בְּכָל שָׁעָה הָיָה מְצַפֶּה לְמִיתָתוֹ שֶׁל מֹשֶׁה וְאוֹמֵר מָתַי יַגִּיעַ הָרֶגַע שֶׁבּוֹ יָמוּת מֹשֶׁה שֶׁאֵרֵד וְאֶטֹּל נִשְׁמָתוֹ שֶׁל מֹשֶׁה הֵימֶנּוּ, עָלָיו אָמַר (שְׁלֹמֹה) [דָּוִד] (תהלים לז, לב) "צוֹפֶה רָשָׁע לַצַּדִּיק וּמְבַקֵּשׁ לַהֲמִיתוֹ" בְּכָל הַשְּׂטָנִים כֻּלָּם אֵין לְךָ רָשָׁע כְּסַמָאֵל וְאֵין לְךָ צַדִּיק בְּכָל הַנְּבִיאִים כְּמֹשֶׁה, שֶׁנֶּאֱמַר  "וְלֹא קָם נָבִיא עוֹד בְּיִשְׂרָאֵל כְּמֹשֶׁה", מָשָׁל לְמָה הַדָּבָר דּוֹמֶה לְאָדָם שֶׁנִּזְדַּמֵּן לִסְעוּדַת חָתָן וְכַלָּה וְהָיָה מְצַפֶּה וְאוֹמֵר מָתַי יַגִּיעַ שִׂמְחָתָם וַאֲשַמְּחֵם, כָּךְ הָיָה סַמָאֵל הָרָשָׁע מְצַפֶּה לְמִיתָתוֹ שֶׁל מֹשֶׁה וְאוֹמֵר מָתַי יְהֵא מִיכָאֵל בּוֹכֶה וַאֲנִי אֲמַלֵּא פִּי שְׂחוֹק, עַד שֶׁאָמַר לוֹ מִיכָאֵל, רָשָׁע אֲנִי בּוֹכֶה וְאַתָּה מְשַׂחֵק (מיכה ז, ח) "אַל תִשְּׂמְחִי אוֹיַבְתִּי לִי כִּי נָפַלְתִּי קָמְתִּי", "נָפַלְתִּי" בְּמִיתָתוֹ שֶׁל מֹשֶׁה "וְקָמְתִּי" בְּפַרְנָסָתוֹ שֶׁל יְהוֹשֻׁעַ בְּשָׁעָה שֶׁהִפִּיל שְׁלֹשִׁים וְאֶחָד מְלָכִים.  "כִּי אֵשֵׁב בַּחֹשֶׁךְ" בְּחֻרְבַּן בַּיִת רִאשׁוֹן וּבַיִת שֵׁנִי, "ה' אוֹר לִי" לִימוֹת הַמָּשִׁיחַ, עַד כָּאן עָלְתָה לוֹ לְמֹשֶׁה שָׁעָה אַחַת, בְּאוֹתָהּ שָׁעָה אָמַר מֹשֶׁה לִפְנֵי הַקָּדוֹשׁ בָּרוּךְ הוּא אִם אֵין אַתָּה מַכְנִיסֵנִי לְאֶרֶץ יִשְׂרָאֵל הַנַּח אוֹתִי בָּעוֹלָם הַזֶּה וְאֶחְיֶה וְלֹא אָמוּת, אָמַר לוֹ הַקָּדוֹשׁ בָּרוּךְ הוּא אִם לֹא אֲמִיתְךָ בָּעוֹלָם הַזֶּה הֵיאַךְ אַחֲיֶּיךָ לָעוֹלָם הַבָּא, וְלֹא עוֹד אֶלָּא שֶׁאַתָּה עוֹשֶׂה תּוֹרָתִי פְּלַסְתֵּר שֶׁכָּתַבְתִּי עַל יָדְךָ (להלן לב, לט) "וְאֵין מִיָּדִי מַצִּיל", עַד כָּאן עָלְתָה לְמֹשֶׁה שָׁעָה אַחַת. אָמַר מֹשֶׁה לְפָנָיו, רִבּוֹנוֹ שֶׁל עוֹלָם אִם אֵין אַתָּה מַכְנִיס אוֹתִי לְאֶרֶץ יִשְׂרָאֵל הַנַּח אוֹתִי כְּחַיּוֹת הַשָּׂדֶה שֶׁהֵן אוֹכְלִין עֲשָׂבִים וְהֵם שׁוֹתִין מַיִם וְרוֹאִין אֶת הָעוֹלָם כָּךְ תְּהֵא נַפְשִׁי כְּאֶחָד מֵהֶן, אָמַר לוֹ "רַב לָךָ", אָמַר לְפָנָיו רִבּוֹנוֹ שֶׁל עוֹלָם אִם לֹא תָנִיחַ אוֹתִי בָּעוֹלָם הַזֶה כְּעוֹף הַפּוֹרֵחַ בָּאֲוִיר בְּאַרְבַּע רוּחוֹת הָעוֹלָם וּמְלַקֵּט מְזוֹנוֹ בְּכָל יוֹם וּלְעֵת עֶרֶב חוֹזֵר לְקִינוֹ כָּךְ תְּהֵא נַפְשִׁי כְּאַחַת מֵהֶן, אָמַר לוֹ "רַב לָךְ", אָמַר לְפָנָיו רִבּוֹנוֹ שֶׁל עוֹלָם הַנַּח עַיִן אַחַת שֶׁלִּי תַּחַת הַדֶּלֶת וְיִתְּנוּ עָלֶיהָ אֶת הַדֶּלֶת שְׁלֹשָׁה פְּעָמִים בְּשָׁנָה וְאֶחְיֶה וְלֹא אָמוּת, אָמַר לוֹ "רַב לָךְ" כֵּיוָן שֶׁרָאָה מֹשֶׁה שֶׁאֵין כָּל בְּרִיָּה יְכוֹלָה לְהַצִּילוֹ מִן הַמָּוֶת, בְּאוֹתָהּ שָׁעָה אָמַר מֹשֶׁה (להלן לב, ד) "הַצּוּר תָּמִים פָּעֳלוֹ" וְגוֹ', מֶה עָשָׂה מֹשֶׁה נָטַל אֶת הַמְּגִלָּה וְכָתַב עָלֶיהָ שֵׁם הַמְפֹרָשׁ וְסֵפֶר הַשִּׁיר עֲדַיִן לֹא מִלֵּא לִכְתֹּב עַד שֶׁהִגִּיעַ שָׁעָה שֶׁבּוֹ יָמוּת מֹשֶׁה, בְּאוֹתָהּ שָׁעָה אָמַר הַקָּדוֹשׁ בָּרוּךְ הוּא לְגַבְרִיאֵל צֵא וְהָבֵא נִשְׁמָתוֹ שֶׁל מֹשֶׁה, אָמַר לְפָנָיו רִבּוֹנוֹ שֶׁל עוֹלָם מִי שֶׁהוּא שָׁקוּל כְּנֶגֶד שִׁשִּׁים רִבּוֹא אֵיךְ אֲנִי יָכוֹל לִרְאוֹת בְּמוֹתוֹ, וּמִי שֶׁיֵּשׁ בּוֹ דְּבָרִים הַלָּלוּ הֵיאַךְ אֲנִי יָכוֹל לַעֲשׂוֹת לוֹ קֶצֶף, וְאַחַר כָּךְ אָמַר לוֹ לְמִיכָאֵל צֵא וְהָבֵא נִשְׁמָתוֹ שֶׁל מֹשֶׁה, אָמַר לְפָנָיו רִבּוֹנוֹ שֶׁל עוֹלָם אֲנִי הָיִיתִי לְרַב וְהוּא הָיָה לִי לְתַלְמִיד וְאֵיךְ אֲנִי יָכוֹל לִרְאוֹת בְּמוֹתוֹ וְאַחַר כָּךְ אָמַר לְסַמָאֵל צֵא וְהָבֵא נִשְׁמָתוֹ שֶׁל מֹשֶׁה, מִיָּד לָבַשׁ כַּעֲסוֹ וְחָגַר חַרְבּוֹ וְנִתְעַטֵּף בְּאַכְזָרִיּוּת וְהָלַךְ לִקְרַאת מֹשֶׁה, כֵּיוָן שֶׁרָאָה אוֹתוֹ יוֹשֵׁב וְכוֹתֵב שֵׁם הַמְפֹרָשׁ וְזוֹהַר מַרְאֵהוּ דּוֹמֶה לְשֶׁמֶשׁ וְהָיָה דּוֹמֶה לְמַלְאַךְ ה' צְבָאוֹת, הָיָה מִתְיָרֵא סַמָאֵל מִן מֹשֶׁה, אָמַר וַדַּאי שֶׁאֵין הַמַּלְאָכִים יְכוֹלִין לִטֹּל נִשְׁמָתוֹ שֶׁל מֹשֶׁה, וְטֶרֶם שֶׁרָאָה סַמָאֵל אֶת מֹשֶׁה הָיָה יוֹדֵעַ שֶׁיָּבוֹא סַמָאֵל, וְכֵיוָן שֶׁרָאָה סַמָאֵל אֶת מֹשֶׁה אֲחָזַתּוּ רְעָדָה וְחִיל כַּיּוֹלֵדָה, וְלֹא מָצָא פִּתְחוֹן פֶּה לְדַבֵּר אֶל מֹשֶׁה עַד שֶׁאָמַר מֹשֶׁה לסַמָאֵל  "אֵין שָׁלוֹם אָמַר ה' לָרְשָׁעִים" מַה תַּעֲשֶׂה בְּכָאן, אָמַר לוֹ לִטֹּל נִשְׁמָתְךָ בָּאתִי, אָמַר לוֹ מִי שִׁגֶּרְךָ, אָמַר לוֹ מִי שֶׁבָּרָא כָּל הָעוֹלָם, אָמַר לוֹ אֵין אַתָּה נוֹטֵל אֶת נִשְׁמָתִי, אָמַר לוֹ כָּל בָּאֵי עוֹלָם מְסוּרִים בְּיָדִי, אָמַר לוֹ יֵשׁ בִּי כֹּחַ יוֹתֵר מִכָּל בָּאֵי עוֹלָם, אָמַר לוֹ וּמַה כֹּחֲךָ, אָמַר לוֹ אַנִי בֶּן עַמְרָם שֶׁיָּצָאתִי מָהוּל מִמְּעֵי אִמִּי וְלֹא נִצְרַכְתִּי לִמְהֹל, וּבוֹ בַּיּוֹם שֶׁנּוֹלַדְתִּי מָצָאתִי פִּתְחוֹן פֶּה, וְהָלַכְתִּי בְּרַגְלַי וְדִבַּרְתִּי עִם אָבִי וְאִמִּי, אֲפִילוּ חָלָב לֹא יָנַקְתִּי וּכְשֶׁהָיִיתִי בֶּן שָׁלֹשׁ שָׁנִים, הִתְנַבֵּאתִי וְאָמַרְתִּי שֶׁעָתִיד אֲנִי לְקַבֵּל אֶת הַתּוֹרָה מִתּוֹךְ לַהַב אֵשׁ, וּכְשֶׁהָיִיתִי מְהַלֵּךְ בַּחוּץ נִכְנַסְתִּי לְפַלְטֵרִין שֶׁל מֶלֶךְ וְנָטַלְתִּי אֶת כִּתְרוֹ מֵעַל רֹאשׁוֹ, וּכְשֶׁהָיִיתִי בֶּן שְׁמוֹנִים שָׁנָה עָשִׂיתִי אוֹתוֹת וּמוֹפְתִים בְּמִצְרַיִם, וְהוֹצֵאתִי שִׁשִּׁים רִבּוֹא לְעֵינֵי כָּל מִצְרַיִם, וְקָרַעְתִּי אֶת הַיָּם לִשְׁנֵים עָשָׂר גְּזָרִים, וְהָפַכְתִּי אֶת מֵימֵי מָרָה לְמָתוֹק, וְעָלִיתִי וְדָרַכְתִּי דֶּרֶךְ הַשָּׁמַיִם, וְהָיִיתִי תּוֹפֵס בְּמִלְחַמְתָּן שֶׁל מַלְאָכִים, וְקִבַּלְתִּי תּוֹרָה שֶׁל אֵשׁ מֵעִמּוֹ פָּנִים בְּפָנִים, וְשַׂחְתִּי עִמּוֹ בְּפָמַלְיָא, וְגִלִּיתִי רָזֵיהֶם לִבְנֵי אָדָם, וְקִבַּלְתִּי תּוֹרָה שֶׁל אֵשׁ מִימִינוֹ שֶׁל הַקָּדוֹשׁ בָּרוּךְ הוּא, וְלִמַּדְתִּי אוֹתָהּ לְיִשְׂרָאֵל, וְעָשִׂיתִי מִלְחָמָה עִם סִיחוֹן וְעוֹג שְׁנֵי גִּבּוֹרֵי אֻמּוֹת הָעוֹלָם, שֶׁבִּשְׁעַת הַמַּבּוּל לֹא הִגִּיעוּ מַיִם לְקַרְסֻלֵּיהֶם מִפְּנֵי גָּבְהָן, וְהֶעֱמַדְתִּי חַמָּה וּלְבָנָה בְּרוּם עוֹלָם, וְהִכֵּיתִי בַּמַּטֶּה שֶׁבְּיָדִי וַהֲרַגְתִּים, מִי יֵשׁ בְּבָאֵי עוֹלָם שֶׁיָּכוֹל לַעֲשׂוֹת כָּךְ, לֵךְ בְּרַח מִלְּפָנַי אֵינִי נוֹתֵן לְךָ נִשְׁמָתִי, מִיָּד חָזַר סַמָאֵל וְהֵשִׁיב דָּבָר לִפְנֵי הַגְּבוּרָה, אָמַר לוֹ הַקָּדוֹשׁ בָּרוּךְ הוּא צֵא וְהָבֵא נִשְׁמָתוֹ שֶׁל מֹשֶׁה, מִיָּד שָׁלַף חַרְבּוֹ מִתַּעֲרָהּ וְעָמַד עַל מֹשֶׁה, מִיָּד קָצַף עָלָיו מֹשֶׁה וְנָטַל אֶת מַטֵּה הָאֱלֹהִים בְּיָדוֹ שֶׁחָקוּק בּוֹ שֵׁם הַמְפֹרָשׁ, וּפָגַע בּוֹ בְּסַמָאֵל בְּכָל כֹּחוֹ עַד שֶׁנָּס מִלְּפָנָיו, וְרָץ אַחֲרָיו בְּשֵׁם הַמְפֹרָשׁ וְנָטַל קֶרֶן מִבֵּין עֵינָיו וְעִוֵּר אֶת עֵינָיו, עַד כָּאן עָלְתָה לְמֹשֶׁה סוֹף רֶגַע, יָצְתָה בַּת קוֹל וְאָמְרָה הִגִּיעַ סוֹף רֶגַע מִיתָתְךָ, אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם זְכֹר לִי אוֹתוֹ הַיּוֹם שֶׁנִּגְלִיִתָ עָלַי בַּסְּנֶה וְאָמַרְתָּ לִי (שמות ג, י) "לְכָה וְאֶשְׁלָחֲךָ אֶל פַּרְעֹה" זְכֹר לִי אוֹתוֹ הַיּוֹם שֶׁהָיִיתִי עוֹמֵד עַל הַר סִינַי אַרְבָּעִים יוֹם וְאַרְבָּעִים לַיְלָה, בְּבַקָּשָׁה מִמְּךָ אַל תִּמְסְרֵנִי בְּיַד מַלְאַךְ הַמָּוֶת, יָצְאָה בַּת קוֹל וְאָמְרָה לוֹ אַל תִּתְיָרֵא אֲנִי בְּעַצְמִי מִטַּפֵּל בְּךָ וּבִקְבוּרָתְךָ, בְּאוֹתָהּ שָׁעָה עָמַד מֹשֶׁה וְקִדֵּשׁ עַצְמוֹ כַּשְּׂרָפִים, וְיָרַד הַקָּדוֹשׁ בָּרוּךְ הוּא מִשְּׁמֵי שָׁמַיִם הָעֶלְיוֹנִים לִטֹּל נִשְׁמָתוֹ שֶׁל מֹשֶׁה, וּשְׁלֹשָׁה מַלְאֲכֵי הַשָּׁרֵת עִמּוֹ מִיכָאֵל וְגַבְרִיאֵל וְזגזאל, מִיכָאֵל הִצִּיעַ מִטָּתוֹ שֶׁל מֹשֶׁה, וְגַבְרִיאֵל פָּרַשׂ בֶּגֶד שֶׁל בּוּץ מֵרַאשׁוֹתָיו, וזגזאל מֵרַגְלוֹתָיו, מִיכָאֵל מִצַּד אֶחָד וְגַבְרִיאֵל מִצַּד אֶחָד, אָמַר לוֹ הַקָּדוֹשׁ בָּרוּךְ הוּא לְמֹשֶׁה הַשְׁכֵּב [עַפְעַפֵּי] עֵינֶיךָ זֶה עַל זֶה, וְהִשְׁכִּיב [עַפְעַפֵּי] עֵינָיו זֶה עַל גַּב זֶה, אָמַר לוֹ הַנִיחַ יָדֶיךָ עַל הֶחָזֶה וְהִנִיחַ יָדָיו עַל הֶחָזֶה. אָמַר לוֹ הַקֵיף רַגְלֶיךָ זֶה עַל גַב זֶה וְהִקִּיף רַגְלָיו זֶה עַל גַּב זֶה, בְּאוֹתָהּ שָׁעָה קָרָא הַקָּדוֹשׁ בָּרוּךְ הוּא לַנְּשָׁמָה מִתּוֹךְ גּוּפוֹ, אָמַר לוֹ בִּתִּי מֵאָה וְעֶשְׂרִים שָׁנָה קִצְבֵּךְ הָיְתָה בְּגוּפוֹ שֶׁל מֹשֶׁה, עַכְשָׁו הִגִּיעַ קִצֵּךְ לָצֵאת, צְאִי וְאַל תְּאַחְרִי, אָמְרָה לְפָנָיו רִבּוֹנוֹ שֶׁל עוֹלָם יוֹדַעַת אֲנִי שֶׁאַתָּה אֱלֹהֵי כָּל הָרוּחוֹת, וַאֲדוֹן כָּל הַנְּשָׁמוֹת, הַחַיִּים וְהַמֵּתִים מְסוּרִין בְּיָדְךָ, וְאַתָּה בְּרָאתַנִי, וְאַתָּה יְצַרְתַּנִי, וְאַתָּה נְתַתַּנִי בְּגוּפוֹ שֶׁל מֹשֶׁה מֵאָה וְעֶשְׂרִים שָׁנָה, שֶׁלֹּא נִרְאָה בּוֹ מֵעוֹלָם רִמָּה וְתוֹלֵעָה, וְלֹא הָיָה בּוֹ צָרַעַת מֵעוֹלָם. בִּשְׁבִיל כָּךְ אֲנִי אוֹהֶבֶת אוֹתוֹ וְאֵינִי רוֹצָה לָצֵאת מִמֶּנּוּ, וְעַכְשָׁו יֵשׁ גּוּף טָהוֹר מִגּוּפוֹ שֶׁל מֹשֶׁה, אָמַר לָהּ הַקָּדוֹשׁ בָּרוּךְ הוּא צְאִי וְאַל תְּאַחְרִי, וַאֲנִי מַעֲלֶה אוֹתָךְ לִשְׁמֵי שָׁמַיִם הָעֶלְיוֹנִים, וַאֲנִי מוֹשִׁיבֵךְ תַּחַת כִּסֵּא כְבוֹדִי, אֵצֶל כְּרוּבִים וּשְׂרָפִים וּגְדוּדִים, אָמְרָה לְפָנָיו רִבּוֹנוֹ שֶׁל עוֹלָם מֵאֵצֶל שְׁכִינָתְךָ מִמָּרוֹם יָרְדוּ שְׁנֵי מַלְאָכִים עֻזָּא וְעַזָּאֵל וְחָמְדוּ בְּנוֹת הָאָרֶץ וְהִשְׁחִיתוּ אֶת דַּרְכָּם עַל הָאָרֶץ, עַד שֶׁתָּלִיתָ אוֹתָם בֵּין הָאָרֶץ לָרָקִיעַ אֲבָל בֶּן עַמְרָם מִיּוֹם שֶׁנִּגְלֵיתָ עָלָיו בַּסְּנֶה לֹא בָּא אֶל אִשְׁתּוֹ, שֶׁנֶּאֱמַר (במדבר יב, א) "וַתְּדַבֵּר מִרְיָם וְאַהֲרֹן בְּמֹשֶׁה", בְּבַקָּשָׁה מִמְּךָ תַּנִּיחֵנִי בְּגוּפוֹ שֶׁל מֹשֶׁה, בְּאוֹתָהּ שָׁעָה בִּקֵּשׁ הַקָּדוֹשׁ בָּרוּךְ הוּא וְנָטַל אֶת נִשְׁמָתוֹ בִּנְשִׁיקַת פֶּה, וְהָיָה בּוֹכֶה וְאוֹמֵר (תהלים צד, טז) "מִי יָקוּם לִי עִם מֵרֵעִים מִי יִתְיַצֵּב לִי עִם פֹּעֲלֵי אָוֶן", וְרוּחַ הַקֹּדֶשׁ בּוֹכֶה וְאוֹמֵר  "וְלֹא קָם נָבִיא עוֹד בְּיִשְׂרָאֵל כֶּמֹשֶׁה", שָׁמַיִם וָאָרֶץ בּוֹכִים וְאוֹמְרִים (מיכה ז, ב) "אָבַד חָסִיד מִן הָאָרֶץ", וּכְשֶׁבִּקֵּשׁ יְהוֹשֻׁעַ רַבִּי וְלֹא מְצָאוֹ הָיָה בּוֹכֶה וְאוֹמֵר  "הוֹשִׁיעָה ה' כִּי גָּמַר חָסִיד כִּי פַסוּ אֱמוּנִים", וְיִשְׂרָאֵל בּוֹכִים וְאוֹמְרִים (להלן לג, כא) "צִדְקַת ה' עָשָׂה וּמִשְׁפָּטָיו עִם יִשְׂרָאֵל", (משלי י, ז) "זֵכֶר צַדִּיק לִבְרָכָה" וְנִשְׁמָתוֹ לְחַיֵּי הָעוֹלָם הַבָּא.

"וַיֹּאמֶר ה' אֶל מֹשֶׁה הֵן קָרְבוּ יָמֶיךָ לָמוּת", רַבִּי שִׁמְעוֹן בֶּן יוֹחַאי אוֹמֵר בָּרוּךְ דַּיַּן הָאֱמֶת שֶׁאֵין עַוְלָה וּמַשּׂוֹא פָנִים לְפָנָיו, וְכֵן הוּא אוֹמֵר  "אַל תַּאֲמִינוּ בְּרֵעַ אַל תִּבְטְחוּ בְּאַלּוּף".

בְּשָׁנָה אַחַת מֵתוּ שְׁלֹשָׁה צַדִּיקִים מֹשֶׁה אַהֲרֹן וּמִרְיָם, שׁוּב לֹא מָצְאוּ יִשְׂרָאֵל נַחַת רוּחַ שֶׁנֶּאֱמַר (זכריה יא, ח) "וָאַכְחִיד אֶת שְׁלֹשֶׁת הָרוֹעִים בְּיֶרַח אֶחָד" וְכִי בְּיֶרַח אֶחָד מֵתוּ וַהֲלֹא בְּשָׁנָה אַחַת מֵתוּ שֶׁנֶּאֱמַר (תהלים מז, י) נְדִיבֵי עַמִּים נֶאֱסָפוּ וְגוֹ', אֶלָּא מֵתָה מִרְיָם נִסְתַּלְּקָה הַבְּאֵר וְחָזְרָה בִּזְכוּת מֹשֶׁה וְאַהֲרֹן, מֵת אַהֲרֹן בָּטַל עַמּוּד הֶעָנָן וְחָזְרוּ שְׁנֵיהֶם בִּזְכוּת מֹשֶׁה, מֵת מֹשֶׁה בָּטְלוּ שְׁלָשְׁתָּן וְלֹא חָזְרוּ, בְּאוֹתָהּ שָׁעָה הָיוּ יִשְׂרָאֵל נְפוֹצִים וַעֲרֻמִּים מִכֹּל, כְּשֶׁמֵּת אַהֲרֹן נִתְקַבְּצוּ כָּל יִשְׂרָאֵל אֵצֶל מֹשֶׁה, וְאָמְרוּ לוֹ הֵיכָן הוּא אַהֲרֹן אָחִיךָ, אָמַר לָהֶם הָאֱלֹהִים גְּנָזוֹ לְחַיֵּי הָעוֹלָם הַבָּא, וְלֹא הָיוּ מַאֲמִינִים בּוֹ, אָמְרוּ לוֹ יוֹדְעִין אָנוּ שֶׁקַּפְּדָן אַתָּה, שֶׁמָּא אָמַר לְפָנֶיךָ דָּבָר שֶׁאֵינוֹ הָגוּן וְקָנַסְתָּ עָלָיו מִיתָה, מֶה עָשָׂה הַקָּדוֹשׁ בָּרוּךְ הוּא נָטַל מִטָּתוֹ שֶׁל אַהֲרֹן וּתְלָאָהּ בִּשְׁמֵי שָׁמַיִם, וְהָיָה הַקָּדוֹשׁ בָּרוּךְ הוּא מַסְפִּיד עָלָיו וּמַלְאֲכֵי הַשָּׁרֵת עוֹנִין (מלאכי ב, ו) "תּוֹרַת אֱמֶת הָיְתָה בְּפִיהוּ וְעַוְלָה לֹא נִמְצָא בִּשְׂפָתָיו" וְגוֹ' בְּאוֹתָהּ שָׁעָה אָמַר הַקָּדוֹשׁ בָּרוּךְ הוּא לְמַלְאַךְ הַמָּוֶת לֵךְ וְהָבֵא לִי נִשְׁמָתוֹ שֶׁל מֹשֶׁה, הָלַךְ וְעָמַד לְפָנָיו, אָמַר לוֹ מֹשֶׁה תֵּן לִי נִשְׁמָתְךָ, אָמַר לוֹ בְּמָקוֹם שֶׁאֲנִי יוֹשֵׁב אֵין לְךָ רְשׁוּת לַעֲמֹד, וְאַתָּה אוֹמֵר לִי תֵּן לִי נִשְׁמָתְךָ, גָּעַר בּוֹ וְיָצָא בִּנְזִיפָה, הָלַךְ מַלְאַךְ הַמָּוֶת וְהֵשִׁיב דְּבָרִים לִפְנֵי הַגְּבוּרָה, אָמַר לוֹ הַמָּקוֹם לְמַלְאַךְ הַמָּוֶת לֵךְ וְהָבֵא לִי נִשְׁמָתוֹ, הָלַךְ לִמְקוֹמוֹ בִּקְּשׁוֹ וְלֹא מְצָאוֹ, הָלַךְ אֵצֶל הַיָּם, אָמַר לוֹ רָאִיתָ אֶת מֹשֶׁה, אָמַר לוֹ מִיּוֹם שֶׁהֶעֱבִיר אֶת יִשְׂרָאֵל בְּתוֹכִי שׁוּב לֹא רְאִיתִיו, הָלַךְ אֵצֶל הֶהָרִים וְהַגְּבָעוֹת אָמַר לָהֶם רְאִיתֶם אֶת מֹשֶׁה, אָמְרוּ לוֹ  "אֱלֹהִים הֵבִין דַּרְכָּהּ", אֱלֹהִים גְּנָזוֹ לְחַיֵּי הָעוֹלָם הַבָּא, וְאֵין כָּל בְּרִיָּה יוֹדַעַת בּוֹ, שֶׁנֶּאֱמַר (להלן לד, ו) "וַיִּקְבֹּר אֹתוֹ בַגַּי" כֵּיוָן שֶׁמֵּת מֹשֶׁה הָיָה יְהוֹשֻׁעַ בּוֹכֶה וְצוֹעֵק, וּמִתְאַבֵּל עָלָיו יָמִים רַבִּים, עַד שֶׁאָמַר לוֹ הַקָּדוֹשׁ בָּרוּךְ הוּא עַד כַּמָּה אַתָּה מִתְאַבֵּל וְהוֹלֵךְ, וְכִי לְךָ בִּלְבַד מֵת, וַהֲלֹא גַּם לִי מֵת, שֶׁמִּיּוֹם שֶׁמֵּת אֵבֶל לְפָנַי שֶׁנֶּאֱמַר  "וַיִּקְרָא ה' צְבָאוֹת בַּיּוֹם הַהוּא לִבְכִי וּלְמִסְפֵּד" וְלֹא עוֹד אֶלָּא שֶׁהוּא מֻבְטָח לָעוֹלָם הַבָּא שֶׁנֶּאֱמַר "וַיֹּאמֶר ה' אֶל מֹשֶׁה הִנְּךָ שֹׁכֵב עִם אֲבֹתֶיךָ וְקָם".

{rרמז תתקמאr}  "הֵן קָרְבוּ יָמֶיךָ" מָשָׁל לְמָה הַדָּבָר דּוֹמֶה לְאֶחָד שֶׁכִּבֵּד אֶת הַמֶּלֶךְ וְהֵבִיא לוֹ חֶרֶב חַדָּה לְדוֹרוֹן, אָמַר הַמֶּלֶךְ הַתִּיזוּ אֶת רֹאשׁוֹ בָּהּ, אָמַר לוֹ בַּמָּה שֶׁכִּבַּדְתִּיךָ בָּהּ אַתָּה מַתִּיז אֶת רֹאשִׁי, כָּךְ אָמַר מֹשֶׁה בְּ"הֵן" קִלַּסְתִּיךָ (לעיל י, יד) "הֵן לַה' אֱלֹהֶיךָ הַשָּׁמַיִם וּשְׁמֵי הַשָּׁמַיִם" וּ"בְהֵן" אַתָּה גּוֹזֵר עָלַי מִיתָה, אָמַר לוֹ הַקָּדוֹשׁ בָּרוּךְ הוּא שָׁכֵן רַע מוֹנֶה אֶת הַנִּכְנָסוֹת וְאֵינוֹ מוֹנֶה אֶת הַיּוֹצְאוֹת, [אָמַר לוֹ] אֵין אַתְּ זָכוּר בְּשָׁעָה שֶׁאָמַרְתָּ (שמות ד, א) "הֵן לֹא יַאֲמִינוּ לִי" הֶוִי הֵן קָרְבוּ יָמֶיךָ לָמוּת.

מָשָׁל לְמָה הַדָּבָר דּוֹמֶה לְאִשָּׁה עֻבָּרָה שֶׁנֶּחְבְּשָׁה בְּבֵית הָאֲסוּרִין וְיָלְדָה שָׁם, גָּדַל הַיֶּלֶד, עָבַר הַמֶּלֶךְ לִפְנֵי בֵּית הָאֲסוּרִין הִתְחִיל אוֹתוֹ הַיֶּלֶד צוֹוֵחַ אֲדוֹנִי הַמֶּלֶךְ לָמָּה אֲנִי חָבוּשׁ, אָמַר לוֹ הַמֶּלֶךְ בְּחֵטְא שֶׁל אִמְּךָ, כָּךְ אָמַר מֹשֶׁה [רִבּוֹנוֹ שֶׁל עוֹלָם] שְׁלֹשִׁים וְשֵׁשׁ כְּרִיתוֹת יֵשׁ בַּתּוֹרָה שֶׁמָּא עָבַרְתִּי עַל אַחַת מֵהֶן, אָמַר לוֹ בְּחֵטְא שֶׁל  "שִׁמְעוּ נָא הַמּוֹרִים".

דָּבָר אַחֵר כְּאָדָם שֶׁאוֹמֵר פְּלוֹנִי קָבַל עָלֶיךָ לִפְנֵי הַמֶּלֶךְ, כָּךְ הַיּוֹם קָבַל עָלֶיךָ, אָמַר הַשֶּׁמֶשׁ רִבּוֹנוֹ שֶׁל עוֹלָם אֵינִי זָז וְאֵינִי שׁוֹקֵעַ וּמֹשֶׁה קַיָּם בָּעוֹלָם מֶה עָשָׂה מֹשֶׁה בְּאוֹתוֹ הַיּוֹם כָּתַב (שְׁנֵים עָשָׂר) [שְׁלֹשׁ עֶשְׂרֵה] תוֹרוֹת לִשְׁנֵים עָשָׂר שְׁבָטִים וְאַחַת שֶׁתְּהֵא בָּאָרוֹן, שֶׁאִם יְבַקְּשׁוּ לְזַיֵּף דָּבָר שֶׁיְּהוּ מוֹצְאִין אוֹתָהּ שֶׁבָּאָרוֹן, אָמַר מֹשֶׁה מִתּוֹךְ שֶׁאֲנִי עָסוּק בַּתּוֹרָה שֶׁכֻּלָּהּ חַיִּים הַיּוֹם שׁוֹקֵעַ וְהַגְּזֵרָה בְּטֵלָה, מֶה עָשָׂה הַקָּדוֹשׁ בָּרוּךְ הוּא רָמַז לַשֶּׁמֶשׁ וְהָיָה עוֹמֵד וּמִתְקַשֶּׁה כְּנֶגְדּוֹ, וְאוֹמֵר אֵינִי שׁוֹקֵעַ וּמֹשֶׁה קַיָּם בָּעוֹלָם, מִיָּד אָמַר לוֹ קְרָא אֶת יְהוֹשֻׁעַ אָמַר לוֹ רִבּוֹנוֹ שֶׁל עוֹלָם יִטֹּל יְהוֹשֻׁעַ, אַרְכִי שֶׁלִּי וְאֶהֱיֶה חַי, אָמַר לוֹ עֲשֵׂה לוֹ כְּשֵׁם שֶׁהָיָה עוֹשֶׂה לְךָ מִיָּד הִשְׁכִּים מֹשֶׁה וְהָלַךְ לְבֵיתוֹ שֶׁל יְהוֹשֻׁעַ. [נִתְיָרֵא יְהוֹשֻׁעַ וְאָמַר מֹשֶׁה רַבִּי יָבוֹא אֶצְלִי יָצְאוּ לַהֲלֹךְ הָלַךְ מֹשֶׁה לִשְׂמֹאלוֹ שֶׁל יְהוֹשֻׁעַ], נִכְנְסוּ לְאֹהֶל מוֹעֵד יָרַד עַמּוּד הֶעָנָן וְהִפְסִיק בֵּינֵיהֶן מִשֶּׁנִּסְתַּלֵּק עַמּוּד הֶעָנָן אָמַר מֹשֶׁה לִיהוֹשֻׁעַ מָה אָמַר לְךָ הַדִּבּוּר, אָמַר לוֹ כְּשֶׁהָיָה הַדִּבּוּר נִגְלֶה עָלֶיךָ יוֹדֵּעַ הָיִיתִי מֶה הָיָה מְדַבֵּר עִמְּךָ אוֹתָהּ שָׁעָה הִתְחִיל מֹשֶׁה צוֹוֵחַ וְאָמַר מֵאָה מִיתוֹת וְלֹא קִנְאָה אַחַת, וּכְתִיב (שה"ש ח, ו) "כִּי עַזָּה כַּמָּוֶת אַהֲבָה קָשָׁה כִּשְׁאוֹל קִנְאָה" כֵּיוָן שֶׁקִּבֵּל מֹשֶׁה עָלָיו לָמוּת הִתְחִיל הַקָּדוֹשׁ בָּרוּךְ הוּא לְפַיְּסוֹ [וְאָמַר לוֹ] בָּעוֹלָם הַזֶה עַל יָדְךָ הִנְהַגְתִּי אוֹתָן, אַף לֶעָתִיד לָבוֹא (ישעיה סג, יא) "וַיִּזְכֹּר יְמֵי עוֹלָם מֹשֶׁה עַמּוֹ". וְגוֹ' וְכוּ'. (כָּתוּב בְּרֶמֶז קנ"ז).

מֵת בַּחֲמִשָּׁה יָמִים מִיתַת כָּל אָדָם מַאי קְרָאָה וַיֹּאמֶר ה' אֶל מֹשֶׁה הֵן קָרְבוּ יָמֶיךָ לָמוּת קָרְבוּ תְּרֵי, יָמֶיךָ תְּרֵי, הֵן חָד, שֶׁכֵּן בְּלָשׁוֹן יְוָנִי קוֹרִין לְאַחַת הֵן.

"קְרָא אֶת יְהוֹשֻׁעַ" מֵשִׁיב מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם הוֹאִיל וַאֲנִי נִפְטָר בְּנִסָּיוֹן גָּדוֹל מִן הָעוֹלָם, הַרְאֵנִי אָדָם נֶאֱמָן שֶׁיַּעֲמֹד עַל יִשְׂרָאֵל שֶׁיֵּצֵא יְדֵיהֶן לְשָׁלוֹם, וְכֵן הוּא אוֹמֵר (במדבר כז טז-יח) "אֲשֶׁר יֵצֵא לִפְנֵיהֶם וַיֹּאמֶר ה' אֶל מֹשֶׁה קַח לְךָ אֶת יְהוֹשֻׁעַ בִּן נוּן", וְאוֹמֵר  "אָחוֹת לָנוּ קְטַנָּה וְשָׁדַיִם אֵין לָהּ". וְגוֹ'. אַרְבַּע מַלְכֻיּוֹת מָשְׁלוּ בְּיִשְׂרָאֵל וְלֹא הָיָה בָהֶן חָכָם וְלֹא הָיָה בָהֶן נָבוֹן, בִּימֵי אַחְאָב מֶלֶךְ יִשְׂרָאֵל וּבִימֵי יְהוֹשָׁפָט מֶלֶךְ יְהוּדָה (מ"א כב, יז) ("הָיוּ) [רָאִיתִי אֶת כָּל] יִשְׂרָאֵל נְפוֹצִים אֶל הֶהָרִים כַּצֹּאן אֲשֶׁר אֵין לָהֶם רוֹעֶה",.

"וַיֹּאמֶר ה' אֶל מֹשֶׁה קַח לְךָ אֶת יְהוֹשֻׁעַ בִּן נוּן" קַח לְךָ גְּבַרְתָּן שֶׁכְּמוֹתְךָ וְכוּ' (כְּדְכָּתוּב בְפָּרָשַת פִּנְחָס בְּפָּסוּק  "קַח לְךָ אֶת יהוֹשֻעַ"), בְּאוֹתָהּ שָׁעָה נִתְגַּבֵר כֹּחוֹ שֶׁל מֹשֶׁה וְהָיָה מְחַזֵּק אֶת יְהוֹשֻׁעַ לְעֵינֵי כָּל יִשְׂרָאֵל שֶׁנֶּאֱמַר (לעיל פסוק ז) "וַיִּקְרָא מֹשֶׁה לִיהוֹשֻׁעַ" וַיֹּאמֶר אֵלָיו לְעֵינֵי כָל יִשְׂרָאֵל חֲזַק וֶאֱמָץ, אָמַר לוֹ עַם זֶה שֶׁאֲנִי מוֹסֵר לְךָ עֲדַיִן גְּדָיִים הֵן, עֲדַיִן תִּינוֹקוֹת הֵן, אַל תַּקְפִּיד עֲלֵיהֶן עַל מַה שֶּׁהֵן עוֹשִׂין, שֶׁאַף רִבּוֹנָן לֹא הִקְפִּיד עֲלֵיהֶן עַל מַה שֶּׁעָשׂוּ, שֶׁנֶּאֱמַר (הושע יא, א) "כִּי נַעַר יִשְׂרָאֵל וָאֹהֲבֵהוּ" רַבִּי נַחְמָן אוֹמֵר, אֵין לִי רְשֻׁוּת הָא יֵשׁ לִי רְשׁוּת אַכְנִיסֵם בְּצַד אָהֳלֵי רוֹעִים וִיְהוּ רוֹעִים בְּצִדִּי, מַעֲשֶׂה בְּרַבָּן יוֹחָנָן בֶּן זַכַּאי שֶׁהָיָה רוֹכֵב עַל הַחֲמוֹר, וְהָיוּ תַּלְמִידָיו מְהַלְּכִין אַחֲרָיו, וְרָאָה רִיבָה אַחַת מְלַקֶּטֶת שְׂעוֹרִין מִתַּחַת רַגְלֵי בְּהֶמְתָּן שֶׁל עַרְבִיִּים, כֵּיוָן שֶׁרָאֲתָה אֶת רַבָּן יוֹחָנָן בֶּן זַכַּאי נִתְעַטְּפָה בִּשְׂעָרָהּ וְעָמְדָה לְפָנָיו, וְאָמְרָה לוֹ רַבִּי פַּרְנְסֵנִי, אָמַר לָהּ בִּתִּי בַּת מִי אַתְּ, אָמְרָה לוֹ בִּתּוֹ שֶׁל נַקְדִּימוֹן בֶּן גֻּרְיוֹן אֲנִי, וְלֹא זָכוּר אַתָּה שֶׁחָתַמְתָּ עַל כְּתֻבָּתִי, אָמַר לָהֶם רַבָּן יוֹחָנָן בֶּן זַכַּאי לְתַלְמִידָיו, אֲנִי חָתַמְתִּי עַל כְּתֻבָּתָהּ שֶׁל זוֹ, וְהָיִיתִי קוֹרֵא בָּהּ אֶלֶף (אַלְפֵי) אֲלָפִים דִּינְרֵי זָהָב, שֶׁל בֵּית חָמִיהָ, וְשֶׁל בֵּית רִיבָה זוֹ, לֹא הָיוּ נִכְנָסִים לְהַר הַבַּיִת לְהִשְׁתַּחֲווֹת, עַד שֶׁהָיוּ פּוֹרְסִין לָהֶן כְּלֵי מֵילָת תַּחַת רַגְלֵיהֶן, וְנִכְנָסִין וּמִשְׁתַּחֲוִין וְחוֹזְרִין לְבָתֵיהֶן בְּשִׂמְחָה, וְכָל יָמַי בִּקַּשְׁתִּי מִקְרָא זֶה וּמְצָאתִיו  "אִם לֹא תֵדְעִי לָךְ הַיָּפָה בַּנָּשִׁים" וְגוֹ' אַל תִּקְרִי "גְּדִיּוֹתַיִךְ" אֶלָּא גְּוִיּוֹתַיִךָ, שֶׁכָּל זְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם אֵין כָּל אֻמָּה וְלָשׁוֹן שׁוֹלֶטֶת בָּהֶן, וּכְשֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם הַקָּדוֹשׁ בָּרוּךְ הוּא מוֹסְרָן בְּיַד אֻמָּה שְׁפָלָה, וְלֹא בְּיַד אֻמָּה שְׁפָלָה אֶלָּא תַּחַת רַגְלֵי בְּהֶמְתָּן. קְרָא אֶת יְהוֹשֻׁעַ כָּתוּב בְּרֶמֶז XרלבY.

"וַיֵּלֶךְ מֹשֶׁה וִיהוֹשֻׁעַ וַיִּתְיַצְּבוּ בְּאֹהֶל מוֹעֵד", תָּנָא, אוֹתוֹ שַׁבָּת שֶׁל דְיוֹ זוּגִים הָיְתָה, נִטְּלָה רְשׁוּת מִזֶּה וְנִתְּנָה לְזֶה.

שָׁאֲלוּ צְדוֹקִין אֶת רַבָּן גַּמְלִיאֵל מִנַּיִן שֶׁהַקָּדוֹשׁ בָּרוּךְ הוּא מְחַיֶּה מֵתִים, אָמַר לָהֶם מִן הַתּוֹרָה וְכוּ' דִּכְתִיב "וַיֹּאמֶר ה' אֶל מֹשֶׁה הִנְּךָ שֹׁכֵב עִם אֲבֹתֶיךָ וְקָם", אָמְרוּ לוֹ דִּילְמָא וְקָם הָעָם הַזֶּה וְזָנָה וְכוּ' עַד שֶׁאָמַר לָהֶם מִמִּקְרָא הַזֶּה (לעיל יא, כא) "אֲשֶׁר נִשְׁבַּע ה' לַאֲבֹתֵיכֶם" וְגוֹ', "לָתֵת לָכֶם" לֹא נֶאֱמַר, אֶלָּא "לָתֵת לָהֶם", [מִכָּאן לִתְחִיַּת הַמֵּתִים מִן הַתּוֹרָה], וְיֵשׁ אוֹמְרִים מִן הַמִּקְרָא הַזֶּה אָמַר לָהֶם (לעיל ד, ד) "וְאַתֶּם הַדְּבֵקִים בַּה' אֱלֹהֵיכֶם" וְגוֹ', מָה הַיּוֹם כֻּלְּכֶם קַיָּמִים אַף לָעוֹלָם הַבָּא כֻּלְּכֶם קַיָּמִים. שָׁאֲלוּ רוֹמִיִּים אֶת רַבִּי יְהוֹשֻׁעַ בֶּן חֲנַנְיָה, מִנַּיִן שֶׁהַקָּדוֹשׁ בָּרוּךְ הוּא מְחַיֶּה מֵתִים, וְיוֹדֵעַ מַה שֶּׁעָתִיד לִהְיוֹת אָמַר לָהֶם תַּרְוַיְהוּ מִן הַמִּקְרָא הַזֶּה וַיֹּאמֶר ה' אֶל מֹשֶׁה הִנְּךָ שֹׁכֵב עִם אֲבֹתֶיךָ וְקָם, וְדִלְמָא וְקָם הָעָם הַזֶּה וְזָנָה, אָמַר לָהֶם נְקוּטוּ מִיהָא פַּלְגָא בְּיָדֵיכוֹן דְּיוֹדֵעַ מַה שֶּׁעָתִיד לִהְיוֹת.

{pפסוק יזp}  "וְחָרָה אַפִּי בוֹ בַיּוֹם הַהוּא" וְגוֹ', אָמַר רַב כָּל שֶׁאֵינוֹ בְּהֶסְתֵּר פָּנִים אֵינוֹ מֵהֶם וְכוּ', אָמְרוּ לֵיה רַבָּנָן לְרָבָא מַר לָאו בְּהֶסְתֵּר פָּנִים אִיתֵיהּ וְלֹא בִּוְהָיָה לֶאֱכֹל אִיתֵיהּ אָמַר לְהוּ מִי יַדְעִיתוּ כַמָּה מַשְׁדַרְנָא בְּצִנְעָא לְבֵי שְׁבוּר מַלְכָּא, אֲפִילוּ הָכִי יַהַבוּ בֵּיהּ רַבָּנָן עֵיְנַיְיהוּ, [אַדְהָכִי שָׁדוּר דְבֵי] שְׁבוּר מַלְכָּא וְאַגַרְבוּהָ וְהַיְנוּ דְּתַנְיָא רַבִּי שִׁמְעוֹן בֶּן גַּמְלִיאֵל אוֹמֵר כָּל מָקוֹם שֶׁנָּתְנוּ חֲכָמִים עֵינֵיהֶם אוֹ מִיתָה אוֹ עֹנִי.

"וְחָרָה אַפִּי בוֹ בַיּוֹם הַהוּא" אָמַר רַבִּי אַחָא יוֹם אֶחָד הָיָה חֲרוֹן אַפּוֹ שֶׁל הַקָּדוֹשׁ בָּרוּךְ הוּא, אִלּוּ עָשׂוּ תְּשׁוּבָה (פֵּרְשׁוּ) [פִּשְּׁרָן]. אָמַר רַבִּי תַּנְחוּמָא אִינוּן עָבְדִין וְאַנְתְּ עָבְדִת, אִינוּן עָבְדִין וַעֲזָבַנִי וְהֵפֵר אֶת בְּרִיתִי, וְאַנְתְּ עָבְדִית וַעֲזַבְתִּים וְהִסְתַּרְתִּי פָנַי מֵהֶם. וְחָרָה אַפִּי בוֹ בְּבָבֶל. וַעֲזַבְתִּים בְּמָדַי. וְהִסְתַּרְתִּי פָנַי מֵהֶם בְּיָוָן. וְהָיָה לֶאֱכֹל בֶּאֱדוֹם, עַל שֵׁם (דניאל ז, ז) "אָכְלָה וּמַדְּקָה ושְאָרָא בְּרַגְלַהּ רָפְסָה". וּמְצָאֻהוּ רָעוֹת רַבּוֹת וְצָרוֹת, אֵלּוּ מֵאָה חָסֵר שְׁתַּיִם תּוֹכֵחוֹת שֶׁבְּמִשְׁנֵה תּוֹרָה. וְאָמַר בַּיּוֹם הַהוּא הַלֹא עַל כִּי אֵין אֱלֹהַי בְּקִרְבִּי מְצָאוּנִי הָרָעוֹת, אִלּוּ הֲוָה בְּגַבִּי לָא הַוְיָה אֲתָא לִי, וְצִיּוֹן אוֹמֶרֶת עֲזָבַנִי שְׁכָחַנִי, שֶׁנֶּאֱמַר  "וַתֹּאמֶר צִיּוֹן עֲזָבַנִי ה' וַאדֹנָי שְׁכֵחָנִי" וְגוֹ'.

{pפסוק יחp}  "וְאָנֹכִי הַסְתֵּר אַסְתִּיר פָּנַי בַּיּוֹם הַהוּא", אָמַר הַקָּדוֹשׁ בָּרוּךְ הוּא אַף עַל פִּי שֶׁהִסְתַּרְתִּי פָּנַי מֵהֶם בַּחֲלוֹם אֲדַבֵּר בּוֹ.

"וְאָנֹכִי הַסְתֵּר" מָשָׁל לְמֶלֶךְ שֶׁרָאָה בַּגְּבִירָה שֶׁמַּבֶּטֶת בְּסָרִיס אֶחָד. אָמַר הַמֶּלֶךְ אֵינִי מְקַנֵּא בְּסָרִיס שֶׁאַתְּ מַבֶּטֶת בּוֹ שֶׁאֵינוֹ מוֹעִיל כְּלוּם, אֶלָּא שֶׁאַתְּ גּוֹרֶמֶת לִי לְהַחֲזִיר פָּנַי מִמֵּךְ, כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל אֵינִי מְקַנֵּא בַּעֲבוֹדַת אֱלִילִים שֶׁאֵינָהּ שֶׁלָּכֶם, וְאֵין בָּהּ תּוֹעֶלֶת, אֶלָּא שֶׁאַתֶּם גּוֹרְמִין לִי לְהַחֲזִיר פָּנַי מִכֶּם, שֶׁנֶּאֱמַר "וְאָנֹכִי הַסְתֵּר אַסְתִּיר פָּנַי" מִפְּנֵי מָה, "כִּי פָנָה אֶל אֱלֹהִים אֲחֵרִים".

{pפסוק יטp}  אָמַר רָבָא אַף עַל פִּי שֶׁהִנִּיחוּ לוֹ אֲבוֹתָיו לְאָדָם סֵפֶר תּוֹרָה מִצְוָה לִכְתֹּב מִשֶּׁלּוֹ, שֶׁנֶּאֱמַר "וְעַתָּה כִּתְבוּ לָכֶם אֶת הַשִּׁירָה הַזֹּאת", (כָּתוּב בְּרֶמֶז תתקי"ד). וְלַמְּדָהּ אֶת בְּנֵי יִשְׂרָאֵל (כָּתוּב בְּרֶמֶז ש"ז).

"שִׂימָהּ בְּפִיהֶם". אָמַר רַב חִסְדָּא אֵין תּוֹרָה נִקְנֵית אֶלָּא בְּסִימָנִין, אַל תִּקְרִי 'שִׂימָהּ' אֶלָּא 'סִימָנָהּ', אָמַר רַבִּי אַבָּהוּ אֲנָן מֵהָכָא מַתְנִינָן לָהּ (ירמיה לא, כא) "הַצִּיבִי לָךְ צִיּוּנִים", עֲשׂוּ צִיּוּנִים לַתּוֹרָה, וּכְתִיב  "וּבָנָה אֶצְלוֹ צִיּוּן" רַ"א אָמַר מֵהָכָא, (משלי ז, ד) "אֱמֹר לַחָכְמָה אֲחוֹתִי אַתְּ וּמוֹדָע לַבִּינָה תִּקְרָא", עֲשֵׂה (מוֹדִיעִין) [מוּדָעִים] לַתּוֹרָה.

{pפסוק כp}  "כִּי אֲבִיאֶנּוּ אֶל הָאֲדָמָה אֲשֶׁר נִשְׁבַּעְתִּי לַאֲבֹתָיו "אֵין אָדָם מוֹרֵד אֶלָּא מִתּוֹךְ שְׂבִיעָה, (כָּתוּב בְּרֶמֶז תתס"ה). וְאָכַל וְשָׂבַע וְדָשֵׁן, (כָּתוּב בְּרֶמֶז תשפ"ח).

{pפסוק כאp}  רַבִּי יוֹחָנָן כִּי מָטֵי לְהַאי קְרָא בָּכֵי וְהָיָה כִּי תִּמְצֶאןָ אֹתוֹ רָעוֹת רַבּוֹת וְצָרוֹת, עֶבֶד שֶׁרַבּוֹ מַמְצִיא לוֹ רָעוֹת רַבּוֹת וְצָרוֹת תַּקָּנָה יֵשׁ לוֹ, מַאי צָרוֹת שֶׁנַּעֲשׂוּ צָרוֹת זֶה לָזֶה כְּגוֹן זִבּוּרָא וְעַקְרַבָּא, וּשְׁמוּאֵל אָמַר, זֶה הַמַּמְצִיא מָעוֹת לְעָנִי בִּשְׁעַת דָּחֳקוֹ.

{pפסוק כוp}  אָמַר רַבִּי יוֹחָנָן מִשּׁוּם רַבִּי בְּנָאָה, תּוֹרָה מְגִלָּה מְגִלָּה נִתְּנָה שֶׁנֶּאֱמַר (תהלים מ, ח) "אָז אָמַרְתִּי הִנֵּה בָּאתִי בִּמְגִלַּת סֵפֶר", רֵישׁ לָקִישׁ אָמַר תּוֹרָה חֲתוּמָה נִיתְּנָה, שֶׁנֶּאֱמַר "לָקֹחַ אֵת סֵפֶר הַתּוֹרָה הַזֶּה", וְאִידָךְ נַמִּי הָכְתִיב "לָקֹחַ", הַהוּא לִבְתַר דְּאִידְבַּק. וְאִידָךְ נַמִּי הָכְתִיב "בִּמְגִלַּת סֵפֶר" הַהוּא דְּכָל הַתּוֹרָה כֻּלָּהּ אִיקְרֵי מְגִלָּה שֶׁנֶּאֱמַר  ("רָאִיתִי) [וָאֶרְאֶה] וְהִנֵּה מְגִלָּה עָפָה".

{pפסוק כזp}  "הֵן בְּעוֹדֶנִּי חַי עִמָּכֶם", (כָּתוּב בְּרֶמֶז ק"נ).

{pפסוק כחp}  "הַקְהִילוּ אֵלַי", (כָּתוּב בְּרֶמֶז תשכ"ד).


@ פָּרָשַׁת הַאֲזִינוּ

~ פרק לב

{pפסוק אp}  "הַאֲזִינוּ הַשָּׁמַיִם וַאֲדַבֵּרָה". הָיָה רַבִּי (בְּנָאָה) [מֵאִיר] אוֹמֵר כְּשֶׁהָיוּ יִשְׂרָאֵל זַכָּאִין הָיוּ מְעִידִין בְּעַצְמָן שֶׁנֶּאֱמַר (יהושע כד, כב) "וַיֹּאמֶר יְהוֹשֻׁעַ אֶל הָעָם עֵדִים אַתֶּם", קִלְקְלוּ בְּעַצְמָן שֶׁנֶּאֱמַר (הושע יב, א)"סְבָבוּנִי בְּכַחַשׁ אֶפְרָיִם", הֵעִיד בָּהֶן שֵׁבֶט יְהוּדָה וּבִנְיָמִין, שֶׁנֶּאֱמַר (ישעיה ב, ג) "וְעַתָּה יוֹשְׁבֵי יְרוּשָׁלַיִם וְאִישׁ יְהוּדָה שִׁפְטוּ נָא בֵּינִי וּבֵין כַּרְמִי". קִלְקְלוּ שֵׁבֶט יְהוּדָה שֶׁנֶּאֱמַר  "בָּגְדָה יְהוּדָה", הֵעִיד בָּהֶן אֶת הַנְּבִיאִים שֶׁנֶּאֱמַר (מ"ב יז, יג) "וַיָּעַד ה' וְגוּ' בְּיַד כָּל נְבִיאֵי כָּל חוֹזֶה". קִלְקְלוּ בִּנְבִיאִים שֶׁנֶּאֱמַר  "וַיִּהְיוּ מַלְעִיבִים בְּמַלְאֲכֵי הָאֱלֹהִים", הֵעִיד בָּהֶן אֶת הַשָּׁמַיִם (וְאֶת הָאָרֶץ) שֶׁנֶּאֱמַר (לעיל ל, יט) "הֲעֵידוֹתִי בָכֶם הַיּוֹם אֶת הַשָּׁמַיִם (וְאֶת הָאָרֶץ"), קִלְקְלוּ בַּשָּׁמַיִם, שֶׁנֶּאֱמַר (ירמיה ז, יז-יח) "הֲאֵינְךָ רוֹאֶה מָה הֵמָּה עוֹשִׂים וְגוֹ' הַבָּנִים מְלַקְּטִים עֵצִים וְהָאָבוֹת מְבַעֲרִים אֶת הָאֵשׁ וְהַנָּשִׁים לָשׁוֹת בָּצֵק לַעֲשׂוֹת כַּוָּנִים לְמְלֶכֶת הַשָּׁמַיִם", הֵעִיד בָּהֶן אֶת הָאָרֶץ, שֶׁנֶּאֱמַר  "שִׁמְעִי הָאָרֶץ הִנֵּה אָנֹכִי מֵבִיא רָעָה", קִלְקְלוּ בָּאָרֶץ, שֶׁנֶּאֱמַר (הושע יב, יב) "גַּם מִזְבְּחוֹתָם כְּגַלִּים עַל תַּלְמֵי שָׂדָי", הֵעִיד בָּהֶן אֶת הַדְּרָכִים, שֶׁנֶּאֱמַר (ירמיה ו, טז) "עִמְדוּ עַל דְּרָכִים וּרְאוּ" קִלְקְלוּ בַּדְּרָכִים, שֶׁנֶּאֱמַר (יחזקאל טז, כה) "אֶל כָּל רֹאשׁ דֶּרֶךְ בָּנִית רָמָתֵךְ", הֵעִיד בָּהֶן אֶת הַגּוֹיִם, שֶׁנֶּאֱמַר  "לָכֵן שִׁמְעוּ גּוֹיִם". קִלְקְלוּ בַּגּוֹיִם, שֶׁנֶּאֱמַר (תהלים קו, לה) "וַיִּתְעָרְבוּ בַּגּוֹיִם וַיִּלְמְדוּ מַעֲשֵׂיהֶם", הֵעִיד בָּהֶן אֶת הֶהָרִים, שֶׁנֶּאֱמַר  "שִׁמְעוּ הָרִים אֶת רִיב ה'". קִלְקְלוּ בֶּהָרִים, שֶׁנֶּאֱמַר (הושע ד, יג) "עַל רָאשֵׁי הֶהָרִים יִזְבָּחוּ", הֵעִיד בָּהֶם אֶת הַבְּהֵמָה, שֶׁנֶּאֱמַר (ישעיה א, ג).

"יָדַע שׁוֹר קוֹנֵהוּ" קִלְקְלוּ בִּבְהֵמָה, שֶׁנֶּאֱמַר  "וַיָּמִירוּ אֶת כְּבוֹדָם בְּתַבְנִית שׁוֹר אוֹכֵל עֵשֶׂב", הֵעִיד בָּהֶם אֶת הַחֲסִידָה, שֶׁנֶּאֱמַר (ירמיה ח, ז) "גַּם חֲסִידָה בַּשָּׁמַיִם יָדְעָה מוֹעֲדֶיהָ" קִלְקְלוּ בַּחֲסִידָה, שֶׁנֶּאֱמַר (יחזקאל ח, י) ("וָאָשׁוּב) [וָאָבוֹא] וָאֶרְאֶה וְהִנֵּה תַּבְנִית [כָל] רֶמֶשׂ וּבְהֵמָה", הֵעִיד בָּהֶן אֶת הַדָּגִים, שֶׁנֶּאֱמַר (איוב יב, ח) "אוֹ שִׂיחַ לָאָרֶץ וְתֹרֶךָ וִיְסַפְרוּ לְךָ דְגֵי הַיָם". קִלְקְלוּ בְדָגִים, שֶׁנֶּאֱמַר  "וַתַּעֲשֶׂה אָדָם כִּדְגֵי הַיָּם", הֵעִיד בָּהֶן אֶת הַנְּמָלָה, שֶׁנֶּאֱמַר (משלי ו, ו-ח) "לֵךְ אֶל נְמָלָה עָצֵל רְאֵה דְּרָכֶיהָ וַחֲכָם, אֲשֶׁר אֵין לָהּ קָצִין וְגוֹ' תָּכִין בַּקַּיִץ לַחְמָהּ". רַבִּי שִׁמְעוֹן בֶּן אֶלְעָזָר אוֹמֵר עָלוּב הָיָה אָדָם זֶה שֶׁצָּרִיךְ לִלְמֹד מִן הַנְּמָלָה, אִילוּ לָמַד וְעָשָׂה עָלוּב הָיָה אֶלָּא שֶׁצָּרִיךְ לִלְמֹד מִדְּרָכֶיהָ וְלֹא לָמַד.

עֲתִידָה כְּנֶסֶת יִשְׂרָאֵל שֶׁתֹּאמַר לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם הֲרֵי עֵדַי קַיָּמִין שֶׁנֶּאֱמַר  "הֲעִידוֹתִי בָכֶם הַיּוֹם אֶת הַשָּׁמַיִם וְאֶת הָאָרֶץ", אָמַר לָהּ הֲרֵינִי מַעֲבִירָן שֶׁנֶּאֱמַר (ישעיה סח, יז) "כִּי הִנְנִי בּוֹרֵא הַשָּׁמַיִם הַחֲדָשִׁים". אוֹמֶרֶת לְפָנָיו רִבּוֹנוֹ שֶׁל עוֹלָם הֲרֵינִי רוֹאֶה מְקוֹמוֹת שֶׁקִּלְקַלְתִּי בָּהֶם וּבוֹשְתִּי שֶׁנֶּאֱמַר (ירמיה ב, כג) "רְאִי דַּרְכֵּךְ בַּגַּיְא" וְגוֹ', אָמַר לָהּ הֲרֵינִי מַעֲבִירָם, שֶׁנֶּאֱמַר  "כָּל גֶּיא יִנָּשֵׂא", אוֹמֶרֶת לְפָנָיו [רִבּוֹנוֹ שֶׁל עוֹלָם] הֲרֵי שְׁמִי קַיָּם, אוֹמֶר לָהּ הֲרֵינִי מַעֲבִירוֹ, שֶׁנֶּאֱמַר (שם סב, ב) "וְקֹרָא לָךְ שֵׁם חָדָשׁ", אוֹמֶרֶת לְפָנָיו רִבּוֹנוֹ שֶׁל עוֹלָם הֲרֵי שְׁמִי קָרוּי עַל שֵׁם הַבְּעָלִים, אוֹמֵר לָהּ הֲרֵינִי מַעֲבִירוֹ, שֶׁנֶּאֱמַר (הושע ב, יט) "וַהֲסִירוֹתִי אֶת שְׁמוֹת הַבְּעָלִים מִפִּיהָ", אוֹמֶרֶת לְפָנָיו רִבּוֹנוֹ שֶׁל עוֹלָם אַף עַל פִּי כֵן בְּנֵי בַיִת מַזְכִּירִין אוֹתִי, וְאוֹמֵר לָהּ (שם) "וְלֹא יִזָּכְרוּ עוֹד בִּשְׁמָם". שׁוּב לְמָחָר עֲתִידָה שֶׁתֹּאמַר לְפָנָיו רִבּוֹנוֹ שֶׁל עוֹלָם כְּבָר כָּתַבְתָּ לֵאמֹר  "הֵן יִשְׁלַח אִישׁ אֶת אִשְׁתּוֹ וְהָלְכָה מֵאִתּוֹ וְהָיְתָה לְאִישׁ אַחֵר הֲיָשוּב אֵלֶיהָ עוֹד", אוֹמֵר לָהּ כְּלוּם כָּתַבְתִּי אֶלָּא אִישׁ וַהֲלֹא כְּבָר נֶאֱמַר (הושע יא, ט) "כִּי אֵל אָנֹכִי וְלֹא אִישׁ", וְכִי גְּרוּשִים אַתֶּם לִי בֵּית יִשְׂרָאֵל וַהֲלֹא כְּבָר נֶאֱמַר  "אֵי זֶה סֵפֶר כְּרִיתוּת אִמְּכֶם אֲשֶׁר שִׁלַּחְתִּיהָ".

דָּבָר אַחֵר "הַאֲזִינוּ הַשָּׁמַיִם", מָשָׁל לְמֶלֶךְ שֶׁמָּסַר אֶת בְּנוֹ לְפֶדָגוֹג לִהְיוֹת יוֹשֵׁב וּמְשַׁמְּרוּ, אָמַר אוֹתוֹ הַבֵּן כְּסָבוּר אַבָּא שֶׁהוֹעִיל כְּלוּם שֶׁמְּסָרַנִי לְפֶדָגוֹג עַכְשָׁו הֲרֵינִי מְשַׁמְּרוֹ (כְּדֵי) שֶׁיֹּאכַל וְיִשְׁתֶּה וְיִישַׁן וְאֵלֵךְ אֲנִי וְאֶעֱשֶׂה צְרָכַי, אָמַר לוֹ אָבִיו אַף אֲנִי לֹא מְסַרְתִּיךָ לְפֶדָגוֹג כְּדֵי שֶׁלֹּא יְהֵא מְזִיזְךָ, כָּךְ אָמַר לָהֶם מֹשֶׁה לְיִשְׂרָאֵל שֶׁמָּא אַתֶּם סְבוּרִים לִבְרֹחַ מֵעַל כַּנְפֵי הַשְּׁכִינָה אוֹ לָזוּז מֵעַל הָאָרֶץ, וְלֹא עוֹד אֶלָּא שֶׁהַשָּׁמַיִם כּוֹתְבִים שֶׁנֶּאֱמַר (איוב כ, כז) "יְגַלּוּ שָׁמַיִם עֲוֹנוֹ", וּמִנַּיִן שֶׁאַף הָאָרֶץ מוֹדַעַת שֶׁנֶּאֱמַר (שם) "וְאֶרֶץ מִתְקוֹמָמָה לוֹ". עֲתִידָה כְּנֶסֶת יִשְׂרָאֵל שֶׁתַּעֲמֹד לְדִין לְפְנֵי הַמָּקוֹם וְאוֹמֶרֶת לְפָנָיו רִבּוֹנוֹ שֶׁל עוֹלָם אֵינִי יוֹדעַת מִי קִלְקֵל בְּמִי וּמִי שִׁנָּה בְּמִי אִם יִשְׂרָאֵל קִלְקְלוּ לִפְנֵי הַמָּקוֹם וְאִם הַמָּקוֹם שִׁנָּה בָּהֶן בְּיִשְׂרָאֵל כְּשֶׁהוּא אוֹמֵר  "וַיַגִּידוּ שָׁמַיִם צִדְקוֹ" הֶוֶי יִשְׂרָאֵל קִלְקְלוּ לִפְנֵי הַמָּקוֹם וְאֵין הַמָּקוֹם שִׁנָּה בָּהֶן בְּיִשְׂרָאֵל שֶׁנֶּאֱמַר (מלאכי ג, ו) "כִּי אֲנִי ה' לֹא שִׁנִּיתִי".

{rרמז תתקמבr}  דָּבָר אַחֵר "הַאֲזִינוּ הַשָּׁמַיִם" הָיָה רַבִּי יְהוּדָה אוֹמֵר מָשָׁל לְמֶלֶךְ שֶׁהָיוּ לוֹ שְׁנֵי אַפּוֹטְרוֹפִּין בַּמְּדִינָה וְהִשְׁלִים לָהֶם אֶת שֶׁלּוֹ וּמָסַר לָהֶם אֶת בְּנוֹ וְאָמַר לָהֶם כָּל זְמַן שֶׁבְּנִי עוֹשֶׂה לִי רְצוֹנִי הֱיוּ מְעַדְּנִין אוֹתוֹ וּמְפַנְּקִין אוֹתוֹ וּמַאֲכִילִין אוֹתוֹ וּמַשְׁקִין אוֹתוֹ, וּכְשֶׁאֵין בְּנִי עוֹשֶׂה רְצוֹנִי אַל יִטְעֹם מִשֶּׁלִּי כְּלוּם, כָּךְ בִּזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם מַה נֶּאֱמַר בָּהֶם (לעיל כח, יב) "יִפְתַּח ה' לְךָ אֶת אוֹצָרוֹ הַטּוֹב אֶת הַשָּׁמַיִם" וּכְשֶׁאֵין עוֹשִׂין אֶת רְצוֹנוֹ מַה נֶּאֱמַר בָּהֶן (לעיל יא, יז) "וְחָרָה אַף ה' בָּכֶם וְעָצַר אֶת הַשָּׁמַיִם".

דָּבָר אַחֵר "הַאֲזִינוּ הַשָּׁמַיִם" (רַבִּי נַחְמָן אוֹמֵר) מָשָׁל לְאָב שֶׁיָּצָא בְּנוֹ לְתַרְבּוּת רָעָה הִתְחִיל לִקְבֹּל עָלָיו בְּאֶחָיו וְהִתְחִיל לִקְבֹּל עָלָיו בִּשְׁכֵנָיו וְהִתְחִיל לִקְבֹּל עָלָיו בִּקְרוֹבָיו, לֹא זָז הָאָב הַהוּא מִלִּהְיוֹת קּוֹבֵל עָלָיו וְהוֹלֵךְ עַד שֶׁאָמַר לַשָּׁמַיִם לְמִי אֶקְבֹּל עָלֶיךָ חוּץ מֵאֵלּוּ, לְכָךְ נֶאֱמַר "הַאֲזִינוּ הַשָּׁמַיִם וַאֲדַבֵּרָה".

דָּבָר אַחֵר "הַאֲזִינוּ הַשָּׁמַיִם" אִלּוּ אֵין דַּיָּן לַצַּדִּיקִים אֶלָּא שֶׁמַּרְוִיחִין עַל הָעוֹלָם שֶׁהֵן בְּתוֹכוֹ (שֶׁבִּזְכוּת) [שֶׁבְּשָׁעָה] שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם מַה נֶּאֱמַר בָּהֶן  "יִפְתַּח ה' לְךָ אֶת אוֹצָרוֹ הַטּוֹב", וְאֵין פְּתִיחָה אֶלָּא לְשׁוֹן הַרְוָחָה שֶׁנֶּאֱמַר (בראשית כט, לא) "וַיִּפְתַּח אֶת רַחְמָהּ", וְאִלּוּ אֵין דַּיָּן לָרְשָׁעִים אֶלָּא שֶׁדּוֹחֲקִין אֶת הָעוֹלָם שֶׁהֵן בְּתוֹכוֹ, שֶבְשָעָה שֶאֵין עוֹשִׂין רְצוֹנוֹ שֶל מָקוֹם מַה נֶאֶמַר בָהֶן  "וְחָרָה אַף ה' בָּכֶם וְעָצַר", וְאֵין לְשׁוֹן עֲצִירָה אֶלָּא לְשׁוֹן דֹּחַק שֶׁנֶּאֱמַר (בראשית כ, יח) "כִּי עָצֹר עָצַר ה' וְגוֹ'".

דָּבָר אַחֵר "הַאֲזִינוּ הַשָּׁמַיִם" אָמַר לוֹ הַקָּדוֹשׁ בָּרוּךְ הוּא לְמֹשֶׁה, אֱמֹר לָהֶם לְיִשְׂרָאֵל הִסְתַּכְּלוּ בַּשָּׁמַיִם שֶׁבָּרָאתִי לְשַׁמֶּשְׁכֶם שֶׁמָּא שִׁנּוּ מִדָּתָן, אוֹ שֶׁמָּא גַּלְגַּל חַמָּה יָצָא מִמַּעֲרָב שֶׁנֶּאֱמַר (קהלת א, ה) "וְזָרַח הַשֶּׁמֶשׁ וּבָא הַשָּׁמֶשׁ", וְלֹא עוֹד אֶלָּא שֶׁשָּׂמֵחַ לַעֲשׂוֹת רְצוֹנִי שֶׁנֶּאֱמַר  "וְהוּא כְּחָתָן יוֹצֵא מְחֻפָּתוֹ". וְתִשְׁמַע הָאָרֶץ אִמְרֵי פִי הִסְתַּכְּלוּ בָּאָרֶץ שֶׁבָּרָאתִי לְשַׁמֶּשְׁכֶם שֶׁמָּא שִׁנְּתָה אֶת מִדָּתָהּ, שֶׁמָּא זְרַעְתֶּם וְלֹא צָמְחָה, אוֹ שֶׁמָּא זְרַעְתֶּם חִטִּים וְהֶעֶלְתָה שְׂעוֹרִים, אוֹ שֶׁמָּא אָמְרָה פָרָה זוֹ אֵינָהּ דָּשָׁה וְאֵינָהּ חוֹרֶשֶׁת, אוֹ שֶׁמָּא אָמַר חֲמוֹר זֶה אֵינוֹ טוֹעֵן וְאֵינוֹ הוֹלֵךְ, וְכֵן לְעִנְיַן הַיָּם הוּא אוֹמֵר (ירמיה ה, כב) "הַאוֹתִי לֹא תִרָאוּ נְאֻם ה' אִם מִפָּנַי לֹא תָחִילוּ אֲשֶׁר שַׂמְתִּי חוֹל גְּבוּל לַיָּם", שֶׁמִּשָּׁעָה שֶׁגָּזַרְתִּי עָלָיו שֶׁמָּא שִׁנָּה אֶת מִדָּתוֹ וְאָמַר אֶעֱלֶה וְאָצִיף אֶת הָעוֹלָם לֹא כָּעִנְיָן שֶׁנֶּאֱמַר (איוב לח, י-יא) "וְאֶשְׁבֹּר עָלָיו חֻקִּי וְגוֹ' וְאָמַר עַד פֹּה תָבֹא וְלֹא תוֹסִיף", וְלֹא עוֹד אֶלָּא שֶׁמִּצְטַעֵר וְאֵין יָכוֹל מַה לַּעֲשׂוֹת, כָּעִנְיָן שֶׁנֶּאֱמַר (ירמיה ה, כב) "וַיִּתְגָעֲשׁוּ וְלֹא יוּכָלוּ", וַהֲרֵי דְּבָרִים קַל וָחֹמֶר וּמָה אֵלּוּ שֶׁנַּעֲשׂוּ לֹא לְשָׂכָר וְלֹא לְהֶפְסֵד אִם זּוֹכִין אֵין מְקַבְּלִין שָׂכָר וְאִם חוֹטְאִין אֵין מְקַבְּלִים פֻּרְעָנוּת וְאֵין חָסִין עַל בְּנֵיהֶן וְעַל בְּנוֹתֵיהֶן לֹא שִׁנּוּ מִדָּתָן, אַתֶּם שֶׁאִם זְכִיתֶם אַתֶּם מְקַבְּלִין שָׂכָר וְאִם חֲטָאתֶם אַתֶּם מְקַבְּלִין פֻּרְעָנוּת וְאַתֶּם חָסִים עַל בְּנֵיכֶם וְעַל בְּנוֹתֵיכֶם עַל אַחַת כַּמָּה וְכַמָּה שֶׁאַתֶּם צְרִיכִים שֶׁלֹּא תְשַׁנּוּ אֶת מִדּוֹתֵיכֶם.

דָּבָר אַחֵר "הַאֲזִינוּ הַשָּׁמַיִם" הָיָה רַבִּי בְּנָאָה אוֹמֵר בִּזְמַן שֶׁאָדָם מִתְחַיֵּב אֵין פּוֹשְׁטִין בּוֹ יָד אֶלָּא עֵדָיו, שֶׁנֶּאֱמַר  "יַד הָעֵדִים תִּהְיֶה בּוֹ בָרִאשׁוֹנָה לַהֲמִיתוֹ", וְאַחַר כָּךְ בְּנֵי אָדָם מְמַשְׁמְשִׁין וּבָאִין שֶׁנֶּאֱמַר (שם) "וְיַד כָּל הָעָם בָּאַחֲרוֹנָה", כָּךְ בִּזְמַן שֶׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם מַה נֶּאֱמָר בָּהֶן  "וְחָרָה אַף ה' בָּכֶם וְעָצַר אֶת הַשָּׁמַיִם", וְאַחַר כָּךְ פֻּרְעָנוּת מְמַשְׁמֶשֶׁת וּבָאָה שֶׁנֶּאֱמַר (שם) "וַאֲבַדְתֶּם מְהֵרָה", וּבִזְמַן שֶׁיִשְׂרָאֵל עוֹשִׂין רְצוֹנוֹ שֶׁל מָקוֹם מַה נֶּאֱמַר בָּהֶם, (הושע ב, כג-כה) "וְהָיָה בַּיּוֹם הַהוּא אֶעֱנֶה נְאֻם ה' אֶעֱנֶה אֶת הַשָּׁמַיִם וְהֵם יַעַנוּ אֶת הָאָרֶץ וְהָאָרֶץ תַּעֲנֶה אֶת הַדָּגָן וְגוֹ' וּזְרַעְתִּיהָ לִי בָּאָרֶץ".

"דָּבָר אַחֵר "הַאֲזִינוּ הַשָּׁמַיִם". הָיָה רַבִּי יְהוּדָה בֶן חַנַנְיָה אוֹמֵר בְשָעָה שֶאָמַר מֹשֶׁה הַאַזִינוּ השָמַיִם, הָיוּ הַשָּׁמַיִם וּשְׁמֵי הַשָּׁמַיִם דּוֹמְמִין וּבְשָׁעָה שֶׁאָמַר וְתִשְׁמַע הָאָרֶץ אִמְרֵי פִי הָיָה הָאָרֶץ וְכָל אֲשֶׁר עָלֶיהָ דּוֹמְמִין, וְאִם תָּמֵהַּ אַתָּה עַל הַדָּבָר צֵא וּרְאֵה מַה נֶּאֱמַר בִּיהוֹשֻׁעַ  "וַיֹּאמֶר לְעֵינֵי (כָל) יִשְׂרָאֵל שֶׁמֶשׁ בְּגִבְעוֹן דּוֹם וְגוֹ' וְיָרֵחַ עָמַד... וְלֹא הָיָה כַּיּוֹם הַהוּא לְפָנָיו וְאַחֲרָיו", נִמְצִינוּ לְמֵדִין שֶׁהַצַּדִּיקִים שׁוֹלְטִין בְּכָל הָעוֹלָם כֻּלּוֹ.

דָּבָר אַחֵר "הַאֲזִינוּ הַשָּׁמַיִם" לְפִי שֶׁהָיָה מֹשֶׁה קָרוֹב לַשָּׁמַיִם לְפִיכָךְ אָמַר הַאֲזִינּוּ הַשָּׁמַיִם וּלְפִי שֶׁהָיָה רָחוֹק מִן הָאָרֶץ לְפִיכָךְ אָמַר וְתִשְׁמַע הָאָרֶץ, בָּא יְשַׁעְיָה וְסָמַךְ לַדָּבָר וְאָמַר (ישעיה א, ב) "שִׁמְעוּ שָׁמַיִם וְהַאֲזִינִי אֶרֶץ", "שִׁמְעוּ שָׁמַיִם" שֶׁהָיָה רָחוֹק מִן הַשָּׁמַיִם, "וְהַאֲזִינִי אֶרֶץ" שֶׁהָיָה קָרוֹב לָאָרֶץ.

דָּבָר אַחֵר לְפִי שֶׁשָּׁמַיִם מְרֻבִּים פָּתַח בָּהֶם בְּלָשׁוֹן מְרֻבָּה וּלְפִי שֶׁהָיְתָה הָאָרֶץ מוּעֶטֶת פָּתַח בָּהּ בְּלָשׁוֹן מוּעָט. וְתִשְׁמַע הָאָרֶץ בָּא יְשַׁעְיָה וְסָמַךְ לַדָּבָר וְאָמַר "שִׁמְעוּ שָׁמַיִם וְהַאֲזִינִי אֶרֶץ", לִתֵּן אֶת הַמְרֻבָּה בַּמְרֻבִּין וְאֶת הַמְעֻטֶּה לַמְעֻטִּין וַחֲכָמִים אוֹמְרִים אֵין הַדָּבָר כֵּן אֶלָּא כְּשֶׁהָעֵדִים בָּאִין וּמְעִידִין אִם נִמְצְאוּ דִּבְרֵיהֶן מְכֻוָּנִין כְּאֶחָד עֵדוּתָן קַיֶּמֶת וְאִם לָאו אֵין עֵדוּתָן קַיֶּמֶת, כָּךְ אִלּוּ אָמַר מֹשֶׁה הַאֲזִינוּ הַשָּׁמַיִם וְשָתַק הָיוּ שָׁמַיִם אוֹמְרִים לֹא שָׁמַעְנוּ אֶלָּא בְּהַאֲזָנָה, וְתִשְׁמַע הָאָרֶץ הָיתָה הָאָרֶץ אוֹמֶרֶת לֹא שָׁמַעְתִּי אֶלָּא בִּשְׁמִיעָה, בָּא יְשַׁעְיָה [וְסָמַךְ לַדָּבָר "שִׁמְעוּ שָׁמַיִם וְהַאֲזִינִי אֶרֶץ" לִתֵּן הַאֲזָנָה וּשְׁמִיעָה לַשָּׁמַיִם וְהַאֲזָנָה וּשְׁמִיעָה לָאָרֶץ].

דָּבָר אַחֵר "הַאֲזִינוּ הַשָּׁמַיִם" עַל שֵׁם שֶׁנִּתְּנָה תּוֹרָה מִן הַשָּׁמַיִם שֶׁנֶּאֱמַר (שמות כ, יט) "אַתֶּם רְאִיתֶם וְגוֹ'" וְתִשְׁמַע הָאָרֶץ שֶׁעָלֶיהָ עָמְדוּ יִשְׂרָאֵל וְאָמְרוּ (שם כד, ז) כֹּל אַשֶׁר דִּבֶּר ה' נַעֲשֶׂה וְנִשְׁמָע.

דָּבָר אַחֵר "הַאֲזִינוּ הַשָּׁמַיִם" שֶׁלֹּא עָשׂוּ מִצְווֹת שֶׁנִּתְּנוּ לָהֶם מִן הַשָּׁמַיִם, וְאֵלּוּ הֵן עִבּוּר שָׁנִים, וּקְבִיעוּת חֳדָשִׁים, שֶׁנֶּאֱמַר  "וְהָיוּ לְאֹתֹת וּלְמֹעֲדִים", וְתִשְׁמַע הָאָרֶץ שֶׁלֹּא עָשׂוּ מִצְווֹת שֶׁנִּתְּנוּ לָהֶם בָּאָרֶץ וְאֵלּוּ הֵן לֶקֶט שִׁכְחָה וּפֵאָה תְּרוּמוֹת וּמַעַשְׂרוֹת שְׁמִטִּין וְיוֹבְלוֹת. דָּבָר אַחֵר "הַאֲזִינוּ הַשָּׁמַיִם" (שֶׁלֹּא עָשׂוּ מִצְווֹת שֶׁנִּתְּנוּ לָהֶם מִן הַשָּׁמַיִם. וְתִשְׁמַע הָאָרֶץ שֶׁלֹּא עָשׂוּ מִצְווֹת שֶׁנִּתְּנוּ לָהֶם מִן הָאָרֶץ). מֹשֶׁה הֵעִיד בְּיִשְׂרָאֵל שְׁנֵי עֵדִים שֶׁהֵם קַיָּמִים לְעוֹלָם וּלְעוֹלְמֵי עוֹלָמִים, אָמַר לָהֶם אֲנִי בָּשָׂר וָדָם לְמָחָר אֲנִי מֵת אִם יִרְצוּ יִשְׂרֵאֵל לוֹמַר לֹא קִבַּלְנּוּ אֶת הַתּוֹרָה מִי בָּא וּמַכְחִישָׁן, לְפִיכָךְ הֶעֱמִיד לָהֶם שְׁנֵי עֵדִים שֶׁהֵם קַיָּמִים לְעוֹלָם וָעֶד, וְהַקָּדוֹשׁ בָּרוּךְ הוּא הֵעִיד בָּהֶן אֶת הַשִּׁירָה [שֶׁנֶּאֱמַר (לעיל לא, יט) "לְמַעַן תִּהְיֶה לִי הַשִּׁירָה הַזֹּאת לְעֵד בִּבְנֵי יִשְׂרָאֵל"], אָמַר הַשִּׁירָה תָּעִיד בָּהֶן לְמַטָּה, וַאֲנִי לְמַעְלָה, וּמִנַּיִן שֶׁהַקָּדוֹשׁ בָּרוּךְ הוּא קָרוּי עֵד שֶׁנֶּאֱמַר  "וְהָיִיתִי עֵד מְמַהֵר".

מָה רָאָה מֹשֶׁה לִקְרֹא לְשָׁמַיִם וָאָרֶץ בִּשְׁעַת פְּטִירָתוֹ, אֶלָּא לְלַמֶּדְךָ שֶׁקָּרָא אוֹתָן לְצַוּוֹתָן עַל עַצְמוֹ, אָמַר לָהֶם הֲרֵי גָּזַר הַקָּדוֹשׁ בָּרוּךְ הוּא עָלַי (שֶׁאָמַרְתִּי) [שֶׁאָמוּת] תְּנוּ דַּעְתְּכֶם הֵיאַךְ תִּהְיוּ מְקַבְּלִין אוֹתִי בְּכָבוֹד שֶׁתִּהְיוּ מִסְתַּכְּלִין בִּי כְּאִלּוּ אֲנִי חַי ומְדַבֵּר דִּבְרֵי תּוֹרָה לְעוֹלָם. הַאֲזִינוּ הַשָּׁמַיִם תְּנוּ דַּעְתְּכֶם שֶׁלֹּא תְּקַטְרְגוּ אֶת יִשְׂרָאֵל לְאַחַר מוֹתִי, אֶלָּא כָּךְ תִּהְיוּ זְכוּרִים כְּאִלּוּ אֲנִי חַי וְעוֹמֵד וּמְבַקֵּשׁ רַחֲמִים עַל יִשְׂרָאֵל.

דָּבָר אַחֵר "הַאֲזִינוּ הַשָּׁמַיִם" זֶה שֶׁאָמַר הַכָּתוּב (קהלת ג, יד) "יָדַעְתִּי כִּי כָּל אֲשֶׁר יַעֲשֶׂה הָאֱלֹהִים וְגוֹ' עָלָיו אֵין לְהוֹסִיף" וְגוֹ', בָּרָא הַקָּדוֹשׁ בָּרוּךְ הוּא שָׁמַיִם וָאָרֶץ שֶׁיִּהְיוּ מְקַלְּסִין אוֹתוֹ, שֶׁנֶּאֱמַר (תהלים יט, ב) "הַשָּׁמַיִם מְסַפְּרִים כְּבוֹד אֵל", וּכְתִיב  "מִכְּנַף הָאָרֶץ זְמִירוֹת שָׁמַעְנוּ צְבִי לַצַּדִּיק", כֵּיוָן שֶׁבָּא מֹשֶׁה שִׁתֵּק אוֹתָן שֶׁנֶּאֱמַר "הַאֲזִינוּ הַשָּׁמַיִם" וְגוֹ'.

דָּבָר אַחֵר לָמָּה לַשָּׁמַיִם וְלָאָרֶץ, מָשָׁל לְמָה הַדָּבָר דּוֹמֶה לְאַסְטְרָטִיגִין שֶׁשִּׁמְּשׁוּ בִּשְׁתֵּי מְדִינוֹת, עָשָׂה יוֹם טוֹב אָמַר אִם קוֹרֵא אֲנִי לְאֵלּוּ וְלֹא לְאֵלּו אֵלּו כּוֹעֲסִין, [וְאִם קוֹרֵא אֲנִי לְאֵלּוּ אֵלּוּ כּוֹעֲסִין], מֶה עָשָׂה קָרָא לְאֵלּוּ וְלָאֵלּוּ, כָּךְ מֹשֶׁה הָיָה מִן הָאָרֶץ וְגָדַל בַּשָּׁמַיִם שֶׁנֶּאֱמַר (שמות לד, כח) "וַיְהִי שָׁם עִם ה'".

דָּבָר אַחֵר לָמָּה לַשָּׁמַיִם וְלָאָרֶץ, שֶׁאֵין הַקָּדוֹשׁ בָּרוּךְ הוּא גּוֹאֵל אֶת יִשְׂרָאֵל אֶלָּא עַל יָדָן שֶׁנֶּאֱמַר (ישעיה מד, כג) "רָנוּ שָׁמַיִם כִּי עָשָׂה ה'".

דָּבָר אַחֵר לָמָּה לַשָּׁמַיִם וְלָאָרֶץ, שֶׁלֹּא נִתְּנָה תּוֹרָה אֶלָּא עַל יְדֵיהֶן שֶנֶּאֱמַר (לעיל ד, לו) "מִן הַשָּׁמַיִם הִשְׁמִיעֲךָ וְגוֹ' וְעַל הָאָרֶץ וְגוֹ'".

דָּבָר אַחֵר שֶׁנִּמְשְׁלוּ יִשְׂרָאֵל בָּהֶן דִּכְתִיב  "הַבֵּט נָא הַשָּׁמַיְמָה וּסְפֹר הַכּוֹכָבִים", (שם כח, יד) "וְהָיָה זַרְעֲךָ כַּעֲפַר הָאָרֶץ".

דָּבָר אַחֵר מָשָׁל לְמָה הַדָּבָר דּוֹמֶה לְאֶחָד שֶׁהִפְקִיד פִּקָּדוֹן אֵצֶל אִישׁ וְאִשְׁתּוֹ וְהָיָה מְכַבְּדָם, אָמְרוּ לוֹ לָמָּה אַתָּה מְכַבְּדָם, אָמַר לָהֶם יֵשׁ לִי פִּקָּדוֹן אֵצֶל אֶחָד מֵהֶן וְכָל הֵיכָן שֶׁפִּקְדוֹנִי מֻנָּח שֶׁיְּהֵא יָפֶה, כָּךְ אָמְרוּ לְמֹשֶׁה לָמָּה [אַתָּה מְצַוֶּה] לַשָּׁמַיִם וְלָאָרֶץ אָמַר לָהֶם אֲנִי עָתִיד לָמוּת וְאֵינִי יוֹדֵעַ נַפְשִׁי לְהֵיכָן הוֹלֶכֶת אִם לַשָּׁמַיִם אִם לָאָרֶץ שֶׁנֶּאֱמַר  "מִי יוֹדֵעַ רוּחַ בְּנֵי הָאָדָם" וְגוֹ' לְפִיכָךְ אֲנִי מְצַוֶּה שְׁנֵיהֶם שֶׁכָּל מָקוֹם שֶׁתֵּלֵךְ נַפְשִׁי שֶׁתְּהֵא מֻנַּחַת יָפֶה.

דָּבָר אַחֵר שֶׁבָּהֶן הֵעִיד [הַקָּדוֹשׁ בָּרוּךְ הוּא עַל] יִשְׂרָאֵל שֶׁנֶּאֱמַר (לעיל ל, יט) "הֲעִדוֹתִי בָּכֶם הַיּוֹם אֶת הַשָּׁמַיִם" וְגוֹ', וּבָהֶן חָטְאוּ דִּכְתִיב (ירמיה ז, יח) "לַעֲשׂוֹת כַּוָּנִים לִמֶלֶכֶּת הַשָּׁמַיִם", וּכְתִיב  "גַּם מִזְבְּחוֹתָם כְּגַלִּים", וּבָהֶן לָקוּ שֶׁנֶּאֱמַר (ירמיה ד, כג) "רָאִיתִי אֶת הָאָרֶץ וְהִנֵּה תֹּהוּ וָבֹהוּ וְאֶל הַשָּׁמַיִם וְאֵין אוֹרָם". וּבָהֶן מִתְנַחֲמִים שֶׁנֶּאֱמַר (ישעיה סו, כב) "כִּי כַּאֲשֶׁר הַשָּׁמַיִם הַחֲדָשִׁים" וְגוֹ'.

{pפסוק בp}  "יַעֲרֹף כַּמָּטָר לִקְחִי". אֵין לִקְחִי אֶלָּא דִּבְרֵי תּוֹרָה שֶׁנֶּאֱמַר (משלי ד, ב) "כִּי לֶקַח טוֹב נָתַתִּי לָכֶם", וְאוֹמֵר  "קְחוּ מוּסָרִי וְאַל כָּסֶף", וְאֵין מוּסָר אֶלָּא דִּבְרֵי תּוֹרָה שֶׁנֶּאֱמַר (שם א, ח) "שְׁמַע בְּנִי מוּסַר אָבִיךָ", וְאוֹמֵר  "קְחוּ עִמָּכֶם דְּבָרִים", [וְאֵין דְּבָרִים] אֶלָּא דִּבְרֵי תּוֹרָה, שֶׁנֶּאֱמַר (לעיל ה, יט) "אֶת הַדְּבָרִים הָאֵלֶּה דִּבֶּר ה'".

"כַּמָּטָר" מַה מָּטָר חַיִּים לָעוֹלָם אַף דִּבְרֵי תּוֹרָה חַיִּים לָעוֹלָם, אִי מַה מָּטָר מִקְצַת הָעוֹלָם שְׂמֵחִים בּוֹ וּמִקְצַת הָעוֹלָם עֲצֵבִין בּוֹ מִי שֶׁבּוֹרוֹ וְגִתּוֹ מָלֵא יַיִן, וְגָרְנוֹ לְפָנָיו מְצֵרִין בּוֹ יָכוֹל אַף דִּבְרֵי תּוֹרָה כֵן, תַּלְמוּד לוֹמַר "תִּזַּל כַּטַּל אִמְרָתִי" מַה טַּל כָּל הָעוֹלָם כֻּלּוֹ שְׂמֵחִים בּוֹ אַף דִּבְרֵי תּוֹרָה כָּל הָעוֹלָם כֻּלּוֹ שְׂמֵחִים בָּהֶם. כִּשְׂעִירִם עֲלֵי דֶּשֶׁא מַה שְּׂעִירִים הַלָּלוּ יוֹרְדִין עַל הָעֲשַׂבִין וּמַעֲלִין אוֹתָן וּמְגַדְּלִין אוֹתָן כָּךְ דִּבְרֵי תּוֹרָה וְכוּ'. וְכִרְבִיבִים עֲלֵי עֵשֶׂב מָה רְבִיבִים הַלָּלוּ יוֹרְדִין עַל הָעֲשַׂבִים וּמְעַדְּנִין אוֹתָן [וּמְפַנְּקִין אוֹתָן], כָּךְ דִבְרֵי תּוֹרָה מְעַדְנִין וּמְפַנְקִין אוֹתָן, וְכֵן הוּא אוֹמֵר (משלי א, ט) "כִּי לִוְיַת חֵן הֵם לְרֹאשֶׁךָ" וְגוֹ'.

דָבָר אַחֵר הָיָה רַבִּי יְהוּדָה אוֹמֵר לְעוֹלָם הֱוֵי כוֹנֵס דִּבְרֵי תּוֹרָה כְּלָלִים וּמוֹצִאָן פְּרָטִים, שֶׁנֶּאֱמַר "יַעֲרֹף" וְאֵין יַעֲרֹף אֶלָּא לְשׁוֹן כְּנַעֲנִי, מָשָׁל אֵין אָדָם אוֹמֵר לַחֲבֵרוֹ פְּרֹט לִי סֶלַע זֶה אֶלָּא עֲרֹף לִי סֶלַע זֶה, כָּךְ הֱוֵי כּוֹנֵס דִּבְרֵי תּוֹרָה כְּלָלִים וּפוֹרֵט וּמוֹצִיאָן כְּטִפִּין הַלָּלוּ שֶׁל טַל שֶׁהֵם קְטַנּוֹת. כִּשְׂעִירִם עֲלֵי דֶּשֶׁא, מַה שְּׂעִירִים הַלָּלוּ יוֹרְדִים עַל הָעַשַׂבִּים וּמְפַשְׁפְּשִׁין בָּהֶן כְּדֵי שֶׁלֹּא יַתְלִיעוּ, כָּךְ הֱוֵי מְפַשְׁפֵּשׁ בְּדִבְרֵי תּוֹרָה שֶׁלֹּא תִשְׁכְּחֵם, [כָּךְ] אָמַר לוֹ רַבִּי יַעֲקֹב בַּר חֲנִינָא לְרַבִּי בּוֹא וּנְפַשְׁפֵּשׁ בַּהֲלָכוֹת כְּדֵי שֶׁלֹּא יַעֲלוּ חֲלֻדָּה. וְכִרְבִיבִים עֲלֵי עֵשֶׂב, מָה רְבִיבִים הַלָּלוּ יוֹרְדִין עַל עֲשַׂבִים וּמְנַקִּין אוֹתָן וּמְפַטְּמִין אוֹתָן, כָּךְ הֱוֵי מְפַטֵּם בְּדִבְרֵי תּוֹרָה וְשׁוֹנֶה וּמְשַׁלֵּשׁ וּמְרַבֵּעַ.

דָּבָר אַחֵר "יַעֲרֹף" רַבִּי אֶלְעָזָר בְּנוֹ שֶׁל רַבִּי יוֹסִי הַגְּלִילִי אוֹמֵר אֵין יַעֲרֹף אֶלָּא לְשׁוֹן הֲרִיגָה שֶׁנֶּאֱמַר  "וְעָרְפוּ שָׁם אֶת הָעֶגְלָה", (עַל) מָה עֶגְלָה מְכַפֶּרֶת עַל שְׁפִיכוּת דָּמִים כָּךְ דִבְרֵי תּוֹרָה [מְכַפְּרִין עַל שְׁפִיכוּת דָּמִים. כִּשְׂעִירִם עֲלֵי דֶּשֶׁא, מַה שְּׂעִירִים הַלָּלוּ בָּאִים עַל חַטָּאוֹת וּמְכַפְּרִים כָּךְ דִּבְרֵי תוֹרָה] מְכַפְּרִין עַל עֲבֵרוֹת.

דָּבָר אַחֵר "יַעֲרֹף כַּמָּטָר לִקְחִי", חֲכָמִים אוֹמְרִים אָמַר לָהֶם מֹשֶׁה לְיִשְׂרָאֵל אַתֶּם יוֹדְעִין כַּמָּה צַעַר נִצְטַעַרְתִּי עַל הַתּוֹרָה וְכַמָּה עָמָל עָמַלְתִּי בָּהּ וְכַמָּה יְגִיעָה יָגַעְתִּי בָּהּ כָּעִנְיָן שֶׁנֶּאֱמַר (שמות לד, כח) "וַיְהִי שָׁם עִם ה' אַרְבָּעִים יוֹם", וְנִכְנַסְתִּי לְבֵין הַמַּלְאָכִים וְנִכְנַסְתִּי לְבֵין הַחַיּוֹת וְנִכְנַסְתִּי לְבֵין הַשְּׂרָפִים שֶׁאֶחָד מֵהֶן יָכוֹל לִשְׂרֹף אֶת הָעוֹלָם כֻּלּוֹ (עַל יוֹשְׁבָיו) שֶׁנֶּאֱמַר (ישעיה ו, ב) "שְׂרָפִים עֹמְדִים מִמַּעַל לוֹ", נָתַתִּי נַפְשִׁי עָלֶיהָ דָּמִי נָתַתִּי עָלֶיהָ כְּשֵׁם שֶׁלָּמַדְתִּי אוֹתָהּ בְּצַעַר כָּךְ תִּהְיוּ לְמֵדִין אוֹתָה בְּצַעַר. אוֹ כְּדֶרֶךְ שֶׁאַתֶּם לְמֵדִין אוֹתָהּ בְּצַעַר כָּךְ תִּהְיוּ [מְלַמְּדִים אוֹתָם בְּצַעַר תַּלְמוּד לוֹמַר "תִּזַּל כַּטַּל אִמְרָתִי" תִּהְיוּ] רוֹאִין אוֹתוֹ כְּאִלּוּ בְּזוֹל מִשְּׁלֹשָׁה וְאַרְבָּעָה בְּסֶלַע. כִּשְׂעִירִם עֲלֵי דֶּשֶׁא כְּאָדָם שֶׁהוֹלֵךְ לִלְמֹד תּוֹרָה תְּחִלָּה, בִּתְחִלָּה נוֹפֶלֶת עָלָיו כְּשָׂעִיר וְאֵין שָׂעִיר אֶלָּא שֵׁד שֶׁנֶּאֱמַר (שם יג, כא) "וּשְׂעִירִים יְרַקְּדוּ שָׁם".

דָּבָר אַחֵר "יַעֲרֹף כַּמָּטָר" הָיָה רַבִּי בְּנָאָה אוֹמֵר אִם עָשִיתָ דִּבְרֵי תּוֹרָה לִשְׁמָן דִּבְרֵי תּוֹרָה חַיִּים הֵן לְךָ שֶׁנֶּאֱמַר  "כִּי חַיִּים הֵם לְמוֹצְאֵיהֶם", וְאִם לֹא עָשִיתָ דִּבְרֵי תּוֹרָה לִשְׁמָן דִּבְרֵי תּוֹרָה מְמִיתִין אוֹתְךָ שֶׁנֶּאֱמַר "יַעֲרֹף", וְאֵין עֲרִיפָה אֶלָּא הֲרִיגָה שֶׁנֶּאֱמַר (לעיל כא, ד) "וְעָרְפוּ שָׁם אֶת הָעֶגְלָה", וְאוֹמֵר  "כִּי רַבִּים חֲלָלִים הִפִּילָה".

דָּבָר אַחֵר "יַעֲרֹף כַּמָּטָר" רַבִּי דּוֹסְתָּאִי בְּרַבִּי יְהוּדָה אוֹמֵר אִם כָּנַסְתָּ דִּבְרֵי תּוֹרָה כְּדֶרֶךְ שֶׁכּוֹנְסִין מָטָר לְבּוֹר לְסוֹף שֶׁאַתָּה מְנַזֵּל וּמַשְׁקֶה אֲחֵרִים שֶׁנֶּאֱמַר (שם ה, טו) "וְנוֹזְלִים מִתּוֹךְ בְּאֵרֶךָ".

דָּבָר אַחֵר "יַעֲרֹף" הָיָה רַבִּי יְהוּדָה אוֹמֵר לְעוֹלָם הֱוֵי כּוֹנֵס דִּבְרֵי תּוֹרָה כְּלָלִים, שֶׁאִם אַתָּה כּוֹנְסָן פְּרָטִים מְיַגְּעִין אוֹתְךָ וְאֵין אַתָּה יוֹדֵעַ מַה לַּעֲשׂוֹת, מָשָׁל לְאָדָם שֶׁהָלַךְ לְקֵסָרִי, וְנִצְרַךְ מֵאָה זוּז אוֹ מָאתַיִם זוּז הוֹצָאָה נוֹטְלָן פְּרוּטוֹת מְיַגְּעִין אוֹתוֹ וְאֵין יוֹדֵעַ מַה לַּעֲשׂוֹת, אֲבָל אִם מְצָרְפָן וְעוֹשֶׂה אוֹתָן סְלָעִים פּוֹרֵט וּמוֹצִיא בְּכָל מָקוֹם שֶׁיִּרְצֶה, וְכֵן מִי שֶׁהָלַךְ (לְבֵית אִלְנִיס) [לְאִטְלָס] לַשּׁוּק וְצָרִיךְ מֵאָה מָנֶה אוֹ שְׁתֵּי רִבּוֹת, אִם מְצָרְפָן סְלָעִים מְיַגְּעִין אוֹתוֹ וְאֵין יוֹדֵעַ מַה לַּעֲשׂוֹת אֲבָל אִם מְצָרְפָן וְעוֹשֶׂה אוֹתָן דִּנְרֵי זָהָב פּוֹרֵט וּמוֹצִיא בְּכָל מָקוֹם שֶׁיִּרְצֶה, כְּשֶׁאָדָם הוֹלֵךְ לִלְמֹד תּוֹרָה בִּתְחִלָּה אֵינוֹ יוֹדֵעַ מַה לַעֲשׂוֹת עַד שֶׁשּׁוֹנֶה שְׁנֵי סְדָרִים אוֹ שְׁנֵי סְפָרִים וְאַחַר כָּךְ נִמְשֶׁכֶת אַחֲרָיו כִּרְבִיבִים, לְכָךְ נֶאֱמַר "וְכִרְבִיבִים עֲלֵי עֵשֶׂב".

דָּבָר אַחֵר "יַעֲרֹף כַּמָּטָר", מַה מָּטָר זֶה יוֹרֵד עַל הָאִילָנוֹת וְנוֹתֵן בָּהֶן מַטְעַמִּים לְכָל אֶחָד וְאֶחָד לְפִי מַה שֶּׁהוּא, בַּגֶּפֶן לְפִי מַה שֶׁהֵם, בַּזַּיִת לְפִי מַה שֶּׁהוּא, בַּתְּאֵנָה לְפִי מַה שֶּׁהִיא, כָּךְ דִּבְרֵי תּוֹרָה כֻּלָּן אַחַת וְיֵשׁ בָּהּ מִקְרָא וּמִשְׁנָה וּמִדְרָשׁ וַהֲלָכוֹת וְאַגָּדוֹת.

דָּבָר אַחֵר "כִּשְׂעִירִם עֲלֵי דֶּשֶא" מַה שְּׂעִירִים [הַלָּלוּ] יוֹרְדִין עַל הָעֲשַׂבִים וּמַעֲלִין אוֹתָן [וְיֵשׁ בָּהֶן יְרֻקִּין] וְיֵשׁ בָהֶן אֲדֻמִּין, וְיֵשׁ בָהֶן שְׁחוֹרִין, וְיֵשׁ בָּהֶן לְבָנִים, כָּךְ דִּבְרֵי תּוֹרָה יֵשׁ בָּהֶן רַבָּנִים יֵשׁ בָּהֶם חֲכָמִים וְיֵשׁ בָּהֶם כְּשֵׁרִים וְיֵשׁ בָּהֶן צַדִּיקִים וְיֵשׁ בָּהֶן חֲסִידִים.

דָּבָר אַחֵר "יַעֲרֹף כַּמָּטָר" מַה הַמָּטָר זֶה אִי אַתָּה רוֹאֵהוּ עַד שֶׁבָּא, וְכֵן הוּא אוֹמֵר (מ"א יח, מה) "וַיְהִי עַד כֹּה וְעַד כֹּה וְהַשָּׁמַיִם הִתְקַדְּרוּ (בְּ)עָבִים וְרוּחַ", כָּךְ תַּלְמִיד חָכָם אֵין אַתְּ יוֹדֵעַ מַה הוּא עַד שֶׁשָּׁנָה מִשְׁנָה הֲלָכוֹת וְאַגָּדוֹת, אוֹ עַד שֶׁיִּתְמַנֶּה פַּרְנָס עַל הַצִּבּוּר.

דָּבָר אַחֵר "יַעֲרֹף כַּמָּטָר" לֹא כַּמָּטָר הַזֶּה שֶׁבָּא מִן הַדָּרוֹם שֶׁכֻּלּוֹ לְשִׁדָּפוֹן, כֻּלּוּ לְיֵרָקוֹן, כֻּלּוֹ לִקְלָלָה, אֶלָּא כַּמָּטָר הַזֶּה שֶׁבָּא מִן הַמַּעֲרָב שֶׁכֻּלּוֹ לִבְרָכָה.

רַבִּי סִימַאי אוֹמֵר, מִנַּיִן אַתָּה אוֹמֵר שֶׁכְּשֵׁם שֶׁהֵעִיד מֹשֶׁה לְיִשְׂרָאֵל שָׁמַיִם וָאָרֶץ כָּךְ הֵעִיד לָהֶם אַרְבַּע רוּחוֹת הַשָּׁמַיִם, תַּלְמוּד לוֹמַר "יַעֲרֹף כַּמָּטָר לִקְחִי" זוֹ רוּחַ מַעֲרָבִית שֶׁהוּא עָרְפּוֹ שֶׁל עוֹלָם שֶׁכֻּלּוֹ לִבְרָכָה. תִּזַּל כַּטַּל אִמְרָתִי, זוֹ רוּחַ צְפוֹנִית שֶׁעוֹשָׂה אֶת הָרוּחַ נְקִיָּה כְּזָהָב כִּשְׂעִירִם זֶה רוּחַ מִזְרָחִית שֶׁמַּשְׁחֶרֶת אֶת הָרָקִיעַ כִּשְׂעִירִים. וְכִרְבִיבִים עֲלֵי עֵשֶׂב זֶה רוּחַ דְּרוֹמִית שֶׁמְאָרֶגֶת אֶת הָרָקִיעַ כְּרָבִיב.

דָּבָר אַחֵר "יַעֲרֹף כַּמָּטָר" הָיָה רַבִּי סִימַאי אוֹמֵר לֹא נֶאֶמְרוּ אַרְבַּע רוּחוֹת הַלָּלוּ אֶלָּא כְּנֶגֶד אַרְבַּע רוּחוֹת הַשָּׁמַיִם. צְפוֹנִית בִּימוֹת הַחַמָּה יָפָה, וּבִימוֹת הַגְּשָׁמִים קָשָׁה דְּרוֹמִית בִּימוֹת הַחַמָּה קָשָׁה וּבִימוֹת הַגְּשָׁמִים יָפָה, מִזְרָחִית לְעוֹלָם יָפָה מַעֲרָבִית לְעוֹלָם קָשָׁה, צְפוֹנִית יָפָה (לְזֵיתִים) [לְחִטִּים] בְּשָׁעָה שֶׁמַּכְנִיסִין שְׁלִישׁ וְקָשָׁה (לְחִטִּים) [לְזֵיתִים] בְּשָׁעָה שֶׁחוֹנְטִים.

וְכֵן הָיָה רַבִּי סִימַאי אוֹמֵר כָּל הַבְּרִיּוֹת שֶׁנִּבְרְאוּ מִן הַשָּׁמַיִם נַפְשָׁן וְגוּפָן מִן הַשָּׁמַיִם וְכָל הַבְּרִיּוֹת שֶׁנִּבְרְאוּ מִן הָאָרֶץ נַפְשָׁן וְגוּפָן מִן הָאָרֶץ, חוּץ מִן הָאָדָם הַזֶּה שֶׁנַּפְשׁוֹ מִן הַשָּׁמַיִם וְגוּפוֹ מִן הָאָרֶץ, לְפִיכָךְ, עָשָׂה אָדָם תּוֹרָה וְעָשָׂה רְצוֹן אָבִיו שֶׁבַּשָּׁמַיִם הֲרֵי הוּא כַּבְּרִיּוֹת שֶׁלְּמַעְלָן שֶׁנֶּאֱמַר  "אֲנִי אָמַרְתִּי אֱלֹהִים אַתֶּם וּבְנֵי עֶלְיוֹן כֻּלְּכֶם". לֹא עָשָׂה תּוֹרָה וְלֹא רְצוֹן אָבִיו שֶׁבַּשָּׁמַיִם [הֲרֵי הוּא כַּבְּרִיוֹת שֶׁל מַטָּן שֶׁנֶּאֱמַר] (שם ז) "אָכֵן כְּאָדָם תְּמוּתוּן".

כָּךְ הָיָה רַבִּי סִימַאי אוֹמֵר אֵין לְךָ פָּרָשָׁה שֶׁאֵין בָּהּ תְּחִיַּת הַמֵּתִים אֶלָּא שֶׁאֵין בָּנוּ כֹּחַ לִדְרֹשׁ שֶׁנֶּאֱמַר (תהלים נ, ד) "יִקְרָא אֶל הַשָּׁמַיִם מֵעָל" זוֹ נְשָׁמָה "וְאֶל הָאָרֶץ לָדִין עַמּוֹ" (מִי) לְדַיֵּן עִמּוֹ, וּמִנַּיִן שֶׁאֵין מְדַבֵּר אֶלָּא בִּתְחִיַּת הַמֵּתִים שֶׁנֶּאֱמַר (יחזקאל לז, ט) "מֵאַרְבַּע רוּחוֹת בּוֹאִי הָרוּחַ".

"יַעֲרֹף כַּמָּטָר לִקְחִי" בְּשָׁעָה שֶׁעָלָה מֹשֶׁה לַמָּרוֹם עָמְדוּ הַמַּלְאָכִים לְהָרְגוֹ, אָמַר לָהֶם בִּשְׁבִיל שְׁנֵי דְּבָרִים שֶׁנִתְּנוּ לִי מִן הַשָּׁמַיִם אַתֶּם רוֹצִים לְהָרְגֵנִי הֱנִיחוּהוּ, מָשָׁל לְמָה הַדָּבָר דּוֹמֶה לְסוֹחֵר גָּדוֹל הַמְהַלֵּךְ בִּמְקוֹם סַכָּנָה תְּפָשָׂוּהוּ לִסְטִים לְהָרְגוֹ, אָמַר לָהֶם בִּשְׁבִיל חֲמִשָּׁה מָנֶה (שֶׁיָּדְעוּ) [שֶׁיֵּשׁ לִי] עִמִּי אַתֶּם רוֹצִים לְהָרְגֵנִי (הֱנִיחוּהוּ וְלֹא הָרְגוּ אוֹתוֹ), וְלֹא הָיוּ יוֹדְעִין שֶׁיֵּשׁ בְּיָדוֹ אֲבָנִים טוֹבוֹת וּמַרְגָּלִיּוֹת (שֶׁאֵין לָהֶם דָּמִים), אָמְרוּ זֶה לָזֶה מַה בֶּצַע לָנוּ בַּהֲרִיגָתוֹ אֵין בְּיָדוֹ כְּלוּם הֱנִיחוּהוּ, כְּשֶׁנִּכְנַס לָעִיר הִתְחִיל לִמְכֹּר אֲבָנִים טוֹבוֹת וּמַרְגָּלִיּוֹת, אָמְרוּ [לוֹ הַלִּסְטִים] אֶתְמוֹל אָמַרְתָּ לָנוּ אֵין עִמִּי אֶלָּא חֲמִשָּׁה מָנֶה וְעַכְשָׁו אַתָּה מוֹכֵר אֲבָנִים טוֹבוֹת וּמַרְגָּלִיּוֹת, אָמַר לָהֶם כְּשֶׁאָמַרְתִּי לָכֶם כָּךְ הָיִיתִי בִּמְקוֹם סַכָּנָה. אַף מֹשֶׁה אָמַר לַמַּלְאָכִים שְׁנֵי דְּבָרִים יֵשׁ בְּיָדִי וּמַתָּנָה גְּדוֹלָה הָיְתָה בְּיָדוֹ שֶׁנֶּאֱמַר  "עָלִיתָ לַמָּרוֹם שָׁבִיתָ שֶׁבִי לָקַחְתָּ מַתָּנוֹת בָּאָדָם". וְאוֹמֵר (שם יב, ז) "אִמְרוֹת ה' אֲמָרוֹת טְהוֹרוֹת וְגוֹ'. וְדָוִד אָמַר  "טוֹב לִי תּוֹרַת פִּיךָ מֵאַלְפֵי זָהָב וָכָסֶף", וְאוֹמֵר (שם יט, יא) "הַנֶּחְמָדִים מִזָּהָב וּמִפָּז רָב", אָמְרוּ יִשְׂרָאֵל לְמֹשֶׁה אַשְׁרֶיךָ שֶׁלָּקַחְתָּ מַתָּנוֹת, אָמַר לָהֶם אִלּוּלֵא שֶׁאָמַרְתִּי שֶׁהֵן שְׁנֵי דְּבָרִים הָיִיתִי נִשְׂרָף מֵאִשָּׁם, וְהַתּוֹרָה הִצִּלַתְנִי מִיָּדָם, שֶׁנֶּאֱמַר "יַעֲרֹף כַּמָּטָר" וְאֵין יַעֲרֹף אֶלָּא הֲרִיגָה שֶׁנֶּאֱמַר (לעיל כא, ד) "וְעָרְפוּ שָׁם אֶת הָעֶגְלָה" וְאֵין לֶקַח אֶלָּא תּוֹרָה שֶׁנֶּאֱמַר  "כִּי לֶקַח טוֹב נָתַתִּי" וְגוֹ'.

דָּבָר אַחֵר אָמְרוּ יִשְׂרָאֵל לְמשֶׁה לֹא בָּאתָ לְדַבֵר עִם (הַשֶּׁמֶשׁ) [שָׁמַיִם וָאָרֶץ] אֶלָּא עִם הַטַּל וְהַמָּטָר, מָשָׁל לְאֶחָד שֶׁהָלַךְ לְכַבֵּד אֶת הַמֶּלֶךְ לָקַח עִמּוֹ שָׂרִים גְּדוֹלִים וַאֲנָשִׁים מְכֻבָּדִים, נִכְנַס עִמָּהֶם אֵצֶל הַמֶּלֶךְ קִבְּלָם הַמֶּלֶךְ בְּסֵבֶר פָּנִים יָפוֹת, וְכָךְ אָמַר מֹשֶׁה מוּטָב שֶׁאֶקְרָא הַשָּׁמַיִם וְהָאָרֶץ וְהַמָּטָר וְהַטַּל וְיִהְיוּ עִמִּי וְאֶקְרָא לְהַקָּדוֹשׁ בָּרוּךְ הוּא וְיַעֲנֶה אוֹתִי לְפִיכָךְ אָמַר הַאֲזִינוּ הַשָּׁמַיִם וְגוֹ'.

אָמַר רַב יְהוּדָה גָּדוֹל יוֹם הַגְּשָׁמִים כְּיוֹם שֶׁנִתְּנָה תּוֹרָה לְיִשְׂרָאֵל שֶׁנֶּאֱמַר "יַעֲרֹף כַּמָּטָר לִקְחִי" וְאֵין לֶקַח אֶלָּא תּוֹרָה שֶׁנֶּאֱמַר (שם) "כִּי לֶקַח טוֹב נָתַתִּי לָכֶם" וְגוֹ'. אָמַר רָבָא גָּדוֹל יוֹם הַגְּשָׁמִים יוֹתֵר מִיּוֹם שֶׁנִּתְּנָה תּוֹרָה שֶׁנֶּאֱמַר "יַעֲרֹף כַּמָּטָר לִקְחִי" מִי נִתְלֶה בְּמִי הֱוֵי אוֹמֵר קָטָן בְּגָדוֹל. רָבָא רָמֵי כְּתִיב "יַעֲרֹף כַּמָּטָר לִקְחִי" וּכְתִיב "תִּזַּל כַּטַּל אִמְרָתִי", אִם תַּלְמִיד חָכָם הָגוּן הוּא "תִּזַּל כַּטַּל" וְאִם לָאו עָרְפֵהוּ "כַּמָּטָר". תַּנְיָא הָיָה רַבִּי בְּנָאָה אוֹמֵר כָּל הָעוֹסֵק בַּתּוֹרָה לִשְׁמָהּ תּוֹרָתוֹ נַעֲשֵׂית לוֹ סַם חַיִּים שֶׁנֶּאֱמַר (משלי ג, יח) "עֵץ חַיִּים הִיא לַמַּחֲזִיקִים בָּהּ" וְכוּ', וְכָל הָעוֹסֵק בַּתּוֹרָה שֶׁלֹּא לִשְׁמָהּ נַעֲשֵׂית לוֹ סַם הַמָּוֶת שֶׁנֶּאֱמַר "יַעֲרֹף כַּמָּטָר לִקְחִי" וְאֵין עֲרִיפָה אֶלָּא הֲרִיגָה שֶׁנֶּאֱמַר (לעיל כא, ד) "וְעָרְפוּ שָׁם אֶת הָעֶגְלָה".

אָמַר רַב יְהוּדָה אָמַר רַב מַאי דִּכְתִיב "יַעֲרֹף כַּמָּטָר לִקְחִי" זוֹ רוּחַ מַעֲרָבִית שֶׁבָּא מְעָרְפּוֹ שֶׁל עוֹלָם, תִּזַּל כַּטַּל אִמְרָתִי זוֹ רוּחַ צְפוֹנִית שֶׁמַּזֶּלֶת אֶת הַזָּהָב, וְכֵן הוּא אוֹמֵר  "הַזָּלִים זָהָב מִכִּיס", כִּשְׂעִירִם עֲלֵי דֶּשֶׁא זוֹ רוּחַ מִזְרָחִית (שֶׁמַּשְׁחֶרֶת) [שֶׁמַסְעֶרֶת] כָּל הָעוֹלָם כֻּלוֹ כְּשָעִיר, וְכִרְבִיבִים עֲלֵי עֵשֶׂב זוֹ רוּחַ דְּרוֹמִית שֶׁמַּעֲלַת רְבִיבִים וּמְגַדֶּלֶת עֵשֶׂב.

רַבִּי אֶלְעָזָר בְּנוֹ שֶׁל רַבִּי יוֹסִי הַגְּלִילִי אוֹמֵר בִּשְׁלֹשִׁים וּשְׁתַּיִם מִדּוֹת הָאַגָּדָה נִדְרֶשֶׁת וְזוֹ אַחַת מֵהֶם שֶׁדָּבָר גָּדוֹל נִתְלֶה בְּקָטָן, כֵּיצַד יַעֲרֹף כַּמָּטָר לִקְחִי וְכִי הַגְּשָׁמִים גְּדוֹלִים מִן הַתּוֹרָה שֶׁהַתּוֹרָה נִתְלֵית בָּהֶם, אֶלָּא שֶׁהַגְּשָׁמִים מְחַיִּים אֶת הַכֹּל לְהַשְׁמִיעַ אֶת הָאֹזֶן בְּדֶרֶךְ שֶׁהִיא שׁוֹמַעַת. כַּיּוֹצֵא בּוֹ אַתָּה אוֹמֵר (עמוס ג, ח) "אַרְיֵה שָׁאַג מִי לֹא יִירָא" וְגוֹ', וְכִי מִי נוֹתֵן כֹּחַ וּגְבוּרָה בָּאֲרִי אֶלָּא הוּא כַּיּוֹצֵא בּוֹ  "וְקוֹלוֹ כְּקוֹל מַיִם רַבִּים", וְכִי מִי נָתַן כֹּחַ וּגְבוּרָה בַּמַּיִם לֹא הוּא הֲרֵי אָנוּ מְכַנִּים אוֹתוֹ מִבְּרִיּוֹתָיו כְּדֵי לְשַׂבֵּר אֶת הָאֹזֶן.

{pפסוק גp}  "כִּי שֵׁם ה' אֶקְרָא". נִמְצִינוּ לְמֵדִין שֶׁלֹּא הִזְכִּיר מֹשֶׁה שְׁמוֹ שֶׁל מָקוֹם אֶלָּא אַחַר עֶשְׂרִים וְאַחַת מִלּוֹת, מִמִּי לָמַד מִמַּלְאֲכֵי הַשָּׁרֵת לָמַד שֶׁאֵין מַלְאֲכֵי הַשָּׁרֵת מַזְכִּירִין אֶת הַשֵּׁם אֶלָּא אַחַר שָׁלֹשׁ קְדֻשּׁוֹת שֶׁנֶּאֱמַר (ישעיה ו, ג) "וְקָרָא זֶה אֶל זֶה וְאָמַר קָדוֹשׁ קָדוֹשׁ קָדוֹשׁ", אָמַר מֹשֶׁה דַּי שֶׁאֶהֱיֶה בְּפָחוֹת מִשִּׁבְעָה כְּמַלְאֲכֵי הַשָּׁרֵת, וַהֲרֵי דְּבָרִים קַל וָחֹמֶר וּמַה מֹּשֶׁה שֶׁהוּא חֲכַם חֲכָמִים וּגְדוֹל גְּדוֹלִים לֹא הִזְכִּיר שְׁמוֹ שֶׁל מָקוֹם אֶלָּא אַחַר עֶשְׂרִים וְאַחַת מִלּוֹת, הַמַּזְכִּיר שְׁמוֹ שֶׁל מָקוֹם בְּחִנָּם עַל אַחַת כַּמָּה וְכַמָּה. רַבִּי שִׁמְעוֹן בַּר יוֹחַאי אוֹמֵר, מִנַּיִן שֶׁלֹּא יֹאמַר אָדָם "לַה' עוֹלָה" "לַה' מִנְחָה" "לַה' שְׁלָמִים", אֶלָּא "עוֹלָה לַה'" "מִנְחָה לַה'" "שְׁלָמִים לַה'" תַּלְמוּד לוֹמַר (ויקרא א, ב) "קָרְבָּן לַה'", וַהֲרֵי דְּבָרִים קַל וָחֹמֶר וּמָה אֵלּוּ שֶׁהֵן מְקֻדָּשִׁין לַשָּׁמַיִם אָמַר הַמָּקוֹם אַל יָחֵל שְׁמִי עֲלֵיהֶן עַד שֶׁיִּקְדְּשׁוּ, הַמַּזְכִּיר שְׁמוֹ שֶׁל מָקוֹם בְּחִנָּם וּבִמְקוֹם בִּזָּיוֹן עַל אַחַת כַּמָּה וְכַמָּה.

[דָּבָר אַחֵר] "כִּי שֵׁם ה' אֶקְרָא הָבוּ גֹדֶל", רַבִּי יוֹסִי אוֹמֵר מִנַּיִן לָעוֹמְדִין בְּבֵית הַכְּנֶסֶת וְאוֹמְרִים בָּרְכוּ אֶת ה' הַמְבֹרָךְ שֶׁעוֹנִין אַחֲרֵיהֶם בָּרוּךְ ה' הַמְבֹרָךְ לְעוֹלָם וָעֶד, תַּלְמוּד לוֹמַר "כִּי שֵׁם ה' אֶקְרָא הָבוּ גֹדֶל", אָמַר לוֹ רַבִּי נְהוֹרַאי הַשָּׁמַיִם דֶּרֶךְ אֶרֶץ הִיא, גּוּלְיָרִין מִתְגָּרִין בְּמִלְחָמָה וְגִבּוֹרִים נוֹצְחִין. וּמִנַּיִן שֶׁאֵין מְזַמְּנִין אֶלָּא בִּשְׁלֹשָׁה, תַּלְמוּד לוֹמַר "כִּי שֵׁם ה' אֶקְרָא" וְגוֹ', וּמִנַּיִן שֶׁעוֹנִין אָמֵן אַחַר הַמְבָרֵךְ, תַּלְמוּד לוֹמַר "הָבוּ גֹדֶל לֵאלֹהֵינוּ". וּמִנַּיִן לְעוֹנִין יְהֵא שְׁמוֹ הַגָּדוֹל מְבֹרָךְ שֶעוֹנִין אַחֲרֵיהֶן לְעוֹלָם וּלְעוֹלְמֵי עוֹלָמִים, תַּלְמוּד לוֹמַר "הָבוּ גֹדֶל לֵאלֹהֵינוּ". וּמִנַּיִן אַתָּה אוֹמֵר שֶׁלֹּא יָרְדוּ אֲבוֹתֵינוּ לְמִצְרַיִם אֶלָּא כְּדֵי שֶׁיֵּעָשֶׂה לָהֶם נִסִּים וּגְבוּרוֹת לְקַדֵּשׁ אֶת שְׁמוֹ הַגָּדוֹל בָּעוֹלָם שֶׁנֶּאֱמַר  "וַיְהִי בַּיָּמִים הָרַבִּים הָהֵם וְגוֹ' וַיִּשְׁמַע אֱלֹהִים אֶת נַאֲקָתָם", וְאוֹמֵר כִּי שֵׁם וְגוֹ'. וּמִנַּיִן שֶׁלֹּא הֵבִיא הַמָּקוֹם פֻּרְעָנוּת וְלֹא הֵבִיא עֶשֶׂר מַכּוֹת עַל פַּרְעֹה וְעַל מִצְרַיִם אֶלָּא עַל שֶׁלֹּא קִדְּשׁוּ אֶת שְׁמוֹ הַגָּדוֹל בָּעוֹלָם, שֶׁבִּתְחִלַּת הָעִנְיָן הוּא אוֹמֵר (שם ה, ב) "מִי ה' אֲשֶׁר אֶשְׁמַע בְּקוֹלוֹ", וּבְסוֹף הָעִנְיָן הוּא אוֹמֵר (שם ט, כז) "ה' הַצַּדִּיק", וּמִנַּיִן שֶׁלֹּא עָשָׂה הַמָּקוֹם נִסִּים וּגְבוּרוֹת לַאֲבוֹתֵינוּ עַל הַיָּם וְעַל הַיַּרְדֵּן וְעַל נַחֲלֵי אַרְנוֹן אֶלָּא בִּשְׁבִיל לְקַדֵּשׁ שְׁמוֹ בָּעוֹלָם, שֶׁנֶּאֱמַר (יהושע ה, א) "וַיְהִי כִּשְׁמוֹעַ כָל הַמְּלָכִים אֲשֶׁר בְּעֵבֶר הַיַּרְדֵּן וְגוֹ'", וְכֵן רָחָב אוֹמֶרֶת לִשְׁלוּחֵי יְהוֹשֻׁעַ  "כִּי שָׁמַעְנוּ אֶת אֲשֶׁר הוֹבִישׁ ה'" וְגוֹ', תַּלְמוּד לוֹמַר "כִּי שֵׁם ה' אֶקְרָא". וּמִנַּיִן שֶׁלֹּא יָרַד דָּנִיֵּאל לְגֹב הָאֲרָיוֹת אֶלָּא כְדֵי שֶיַעַשֶׂה לוֹ הַמָקוֹם נִיסִים וּגְבוּרוֹת בִּשְׁבִיל לְקַדֵּשׁ אֶת שְׁמוֹ בָּעוֹלָם, שֶׁנֶּאֱמַר "כִּי שֵׁם ה' אֶקְרָא", וְאוֹמֵר (דניאל ו, כז) "מִן קְדָמַי שִׁם טְעֵם דִּי בְּכָל שָׁלְטָן מַלְכוּתִי לֶהֱוֹן זָיְיעִין וְדָחֲלִין מִן קָדָם אֱלָהֵיהּ דִּי דָּנִיֵּאל", וּמִנַּיִן אַתָּה אוֹמֵר שֶׁלֹּא יָרְדוּ חֲנַנְיָה מִישָׁאֵל וַעֲזַרְיָה לְתוֹךְ כִּבְשַׁן הָאֵשׁ אֶלָּא כְּדֵי שֶׁיַּעֲשֶׂה לָהֶם הַמָּקוֹם נִסִּים וּגְבוּרוֹת בִּשְׁבִיל לְקַדֵּשׁ שְׁמוֹ הַגָּדוֹל בָּעוֹלָם, שֶׁנֶּאֱמַר  "אָתַיָא וּתִמְהַיא דִּי עֲבַד עִמִּי אֱלֹהָא עִלָּאָה שְׁפַר קָדָמָי לְהַחֲוָיָה, אָתוֹהִי כַּמָּה רַבְרְבִין וְתִמְהוֹהִי כְּמָה תַּקִיפִין".

וּמִנַּיִן שֶׁאֵין מַלְאֲכֵי הַשָּׁרֵת מַזְכִּרִין שְׁמוֹ מִלְמַעְלָן עַד שֶׁמַּזְכִּרִין אוֹתוֹ יִשְׂרָאֵל מִלְּמַטָּן (שֶׁנֶּאֱמַר) [וְאוֹמְרִים] (לעיל ו, ד) "שְׁמַע יִשְׂרָאֵל ה' אֱלֹהֵינוּ ה' אֶחָד" (וְאוֹמֵר) [שֶׁנֶּאֱמַר] (איוב לח,ז) "בְּרָן יַחַד כּוֹכְבֵי בֹּקֶר" אֵלּוּ יִשְׂרָאֵל שֶׁמְּשׁוּלִין לַכּוֹכָבִים, שֶׁנֶּאֱמַר  "וְהִרְבֵּיתִי אֶת זַרְעֲךָ כְּכוֹכְבֵי הַשָּׁמַיִם" וְהָדָר (איוב שם) "וַיָּרִיעוּ כָּל בְּנֵי אֱלֹהִים", אֵלּוּ מַלְאֲכֵי הַשָּׁרֵת, וְכֵן הוּא אוֹמֵר (שם א, ו) "וַיָּבֹאוּ בְּנֵי הָאֱלֹהִים לְהִתְיַצֵּב עַל ה'".

שְׁלֹשָׁה שֶׁאָכְלוּ כְּאַחַת חַיָּבִין לְזַמֵּן מִנָהַנֵּי מִלֵּי אָמַר רַב אָשֵׁי דְּאָמַר קְרָא (תהלים לד, ד) "גַּדְּלוּ לַה' אִתִּי" וְגוֹ', רַבִּי אַבָּהוּ אוֹמֵר מֵהָכָא כִּי שֵׁם ה' אֶקְרָא וְגוֹ'.

"הַצּוּר תָּמִים פָּעֳלוֹ", הַצַּיָּר שֶׁהּוּא צַר אֶת הָעוֹלָם תְּחִלָּה וְצָר בּוֹ אֶת הָאָדָם שֶׁנֶּאֱמַר  "וַיִּיצֶר ה' אֱלֹהִים אֶת הָאָדָם", תָּמִים פָּעֳלוֹ פְּעֻלָּתוֹ שְׁלֵמָה עַל כָּל בָּאֵי הָעוֹלָם וְאֵין לְהַרְהֵר אַחַר מִדּוֹתָיו אֲפִילוּ (עוֹנָה) [שִׁנּוּי] שֶׁל כְּלוּם, אֵין בְּאֶחָד מֵהֶם שֶׁיִּסְתַּכֵּל וְיֹאמַר אִלּוּ הָיוּ לִי שָׁלֹשׁ עֵינַיִם, אִלּוּ הָיוּ לִי שָׁלֹשׁ יָדַיִם, אִלּוּ הָיוּ לִי שָׁלֹשׁ רַגְלַיִם, אִלּוּ הָיִיתִי מְהַלֵּךְ עַל רֹאשִׁי, אִלּוּ הָיוּ פָּנַי הֲפוּכִין לַאֲחוֹרַי כַּמָּה הָיָה נָאֶה, תַּלְמוּדּ לוֹמַר ["תָּמִים פָּעֳלוֹ]. כִּי כָל דְּרָכָיו מִשְׁפָּט" יוֹשֵׁב עַל כָּל אֶחָד וְאֶחָד בַּדִּין וְנוֹתֵן לוֹ מַה שֶּׁרָאוּי לוֹ. אֵל אֱמוּנָה שֶׁהֶאֱמִין בָּעוֹלָם וּבְרָאוֹ, וְאֵין עָוֶל, שֶׁלֹּא בָּרָא בְּנֵי אָדָם לִהְיוֹת רְשָׁעִים אֶלָּא לִהְיוֹת צַדִּיקִים, וְכֵן הוּא אוֹמֵר (קהלת ז, כט) "לְבַד רְאֵה זֶה מָצָאתִי אֲשֶׁר עָשָׂה הָאֱלֹהִים אֶת הָאָדָם יָשָׁר". צַדִּיק וְיָשָׁר הוּא שֶׁהוּא מִתְנַהֵג בְּיַשְׁרוּת עִם כָּל בָּאֵי הָעוֹלָם.

דָּבָר אַחֵר "הַצּוּר" הַתַּקִּיף. תָּמִים פָּעֳלוֹ, פְּעֻלָּתוֹ שְׁלֵמָה עַל כָּל בָּאֵי הָעוֹלָם, וְאֵין לְהַרְהֵר אַחַר מַעֲשָׂיו אֲפִילוּ (עוֹנָה) [עַוְלָה] שֶׁל כְּלוּם, וְאֵין אֶחָד מֵהֶם שֶׁיִּסְתַּכֵּל וְיֹאמַר מָה רָאוּ דּוֹר הַמַּבּוּל שֶׁיִּשָׁטְפוּ בְּמַיִם, וּמָה רָאוּ אַנְשֵׁי מִגְדָּל שֶׁנִּתְפַּזְּרוּ מִסּוֹף הָעוֹלָם וְעַד סוֹפוֹ, וּמָה רָאוּ אַנְשֵׁי סְדוֹם וַעֲמוֹרָה לְהִשָּׁטֵף בְּאֵשׁ וְגָפְרִית, וּמָה רָאָה אַהֲרֹן לִטֹּל אֶת הַכְּהֻנָּה, וּמָה רָאָה דָּוִד לִטֹּל אֶת הַמַּלְכוּת, וּמָה רָאָה קֹרַח וַעֲדָתוֹ שֶׁתִּבְלָעֵם הָאָרֶץ, תַּלְמוּד לוֹמַר "כִּי כָל דְּרָכָיו מִשְׁפָּט", יוֹשֵׁב עִם כָּל אֶחָד וְאֶחָד בַּדִּין וְנוֹתֵן לוֹ אֶת הָרָאוּי לוֹ. אֵל אֱמוּנָה בַּעַל פִּקָּדוֹן, וְאֵין עָוֶל גּוֹבֶה אֶת שֶׁלּוֹ בָּאַחֲרוֹנָה, שֶׁלֹּא כְּמִדַּת הַקָּדוֹשׁ בָּרוּךְ הוּא מִדַּת בָּשָׂר וָדָם מִדַּת בָּשָׂר וָדָם, אָדָם מַפְקִיד אֵצֶל חֲבֵרוֹ מָאתַיִם וְיֵשׁ בְּיָדוֹ מָנֶה, כְּשֶׁבָּא לִטֹּל אֶת שֶׁלּוֹ אוֹמֵר לוֹ הוֹצֵא מָנֶה שֶׁיֵּשׁ לִי בְּיָדְךָ וְהֵילָךְ אֶת הַשְּׁאָר, אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא אֵל אֱמוּנָה וְאֵין עָוֶל, גּוֹבֶה אֶת שֶׁלּוֹ בָּאַחֲרוֹנָה. צַדִּיק וְיָשָׁר הוּא כָּעִנְיָן שֶׁנֶּאֱמַר  "כִּי צַדִּיק ה' צְדָקוֹת אָהֵב".

דָּבָר אַחֵר "הַצּוּר" הַתַּקִּיף, תָּמִים פָּעֳלוֹ, פְּעֻלָּתָם שֶׁל בָּאֵי הָעוֹלָם שְׁלֵמָה לְפָנָיו, מְאַחֵר מַתַּן שְׂכָרָן שֶׁל צַדִּיקִים וּמַתַּן פֻּרְעָנוּתָן שֶׁל רְשָׁעִים, אֵלּוּ לֹא נָטְלוּ כְּלוּם מִשֶּׁלָּהֶן בָעוֹלָם הַזֶּה, וְאֵלּוּ לֹא נָטְלוּ כְּלוּם מִשֶּׁלָּהֶן בָּעוֹלָם הַבָּא, אֵלּוּ לֹא נָטְלוּ כְּלוּם מִשֶּׁלָּהֶן בָּעוֹלָם הַזֶּה, שֶׁנֶּאֱמַר (להלן פסוק לד) "הֲלֹא הוּא כָּמוּס עִמָּדִי", אֵימָתַי אֵלּוּ וָאֵלּוּ נוֹטְלִין לְמָחָר כְּשֶׁהוּא יוֹשֵׁב בַּדִּין, שֶׁנֶּאֱמַר "כִּי כָל דְּרָכָיו מִשְׁפָּט", יוֹשֵׁב עִם כָּל אֶחָד וְאֶחָד וְנוֹתֵן לוֹ אֶת הָרָאוּי לוֹ.

"אֵל אֱמוּנָה" כְּשֵׁם שֶׁמְּשַׁלֵּם שָׂכָר לְצַדִּיק גָּמוּר שְׂכַר מִצְוָה קַלָּה שֶׁעָשָׂה בָּעוֹלָם הַזֶה בָּעוֹלָם הַבָּא, כָּךְ מְשַׁלֵּם לְרָשָׁע גָּמוּר שְׂכַר מִצְוָה קַלָּה שֶׁעָשָׂה בָּעוֹלָם הַזֶּה בָּעוֹלָם הַזֶּה, וּכְשֵׁם שֶׁנִּפְרָע מֵרָשָׁע גָּמוּר עֲבֵרָה שֶׁעָשָׂה בָּעוֹלָם הַזֶּה לָעוֹלָם הַבָּא, כָּךְ נִפְרָע מִצַּדִּיק גָּמוּר עַל עֲבֵרָה שֶׁעָשָׂה בָּעוֹלָם הַזֶּה בָּעוֹלָם הַזֶּה, וְאֵין עָוֶל, כְּשֶׁאָדָם נִפְטָר מִן הָעוֹלָם בָּאִין כָּל מַעֲשָׂיו וְנִפְרָטִין לְפָנָיו וְאוֹמְרִים לוֹ כָּךְ עָשִׂיתָ בְּיוֹם פְּלוֹנִי וְאֵין אַתָּה מַאֲמִין בִּדְבָרִים הַלָּלוּ וְהוּא אוֹמֵר הֵן וְהֵן אוֹמְרִים לוֹ חֲתֹם וְחוֹתֵם, שֶׁנֶּאֱמַר (איוב לז, ז) "וּבְיַד כָּל אָדָם יַחֲתֹּם". צַדִּיק וְיָשָׁר הוּא, שֶׁהוּא מַצְדִּיק אֶת הַדִּין וְאוֹמֵר יָפֶה דַּנְתּוּנִי, וְכֵן הוּא אוֹמֵר  "לְמַעַן תִּצְדַּק בְּדָבְרֶךָ".

כְּשֶׁתָּפְשׂוּ אֶת רַבִּי חֲנַנְיָה בֶּן תְּרַדְיוֹן נִגְזְרָה עָלָיו גְּזֵרָה לִשָּׂרֵף סִפְרוֹ (עָלָיו), אָמְרוּ לוֹ גְּזֵרָה נִגְזְרָה עָלֶיךָ לִשְׂרֹף סִפְרְךָ עָלֶיךָ, קָרָא מִקְרָא הַזֶּה הַצּוּר תָּמִים פָּעֳלוֹ, אָמְרוּ לְאִשְׁתּוֹ נִגְזַר עַל בַּעֲלֵךָ גְּזֵרָה לִשְׂרֹף סִפְרוֹ עָלָיו וְעָלַיִךָ לֵהָרֵג, קָרְאָה מִקְרָא זֶה אֵל אֱמוּנָה וְאֵין עָוֶל, אָמְרוּ לְבִתּוֹ נִגְזְרָה גְּזֵרָה עַל אָבִיךָ לִשְׂרֹף סִפְרוֹ עָלָיו, וְעַל אִמֵּךָ לֵהָרֵג, וְעָלַיִךָ לֵישֵׁב בְּקֻבָּה שֶׁל זוֹנוֹת, קָרְאָה מִקְרָא זֶה (ירמיה לב, יט) "גְּדוֹל הָעֵצָה וְרַב הָעֲלִילִיָּה אֲשֶׁר עֵינֶיךָ" וְגוֹ', אָמַר רַבִּי גְּדוֹלִים מַעֲשִׂים אֵלּו שֶבִּשְׁעַת צָרָתָן נִזְדַּמְּנוּ שֶׁלֹשָׁה פְּסוּקִים שֶׁל צִדּוּק הַדִּין, מַה שֶּׁאֵין כֵּן בְּכָל הַכְּתוּבִים, כִּוְּנוּ שְׁלָשְׁתָּן אֶת לִבָּן וְצִדְּקוּ עֲלֵיהֶן אֶת הַדִּין, עָמַד פִילוֹסוֹפוֹס עַל הַפַרְכִיָא שֶׁלּוֹ, אָמַר לוֹ אַל תָּזוּחַ דַּעְתְּךָ עַל שֶׁשָּׂרַפְתָּ אֶת הַתּוֹרָה, שֶׁמִּשָּׁעָה שֶׁיָּצְאָה חָזְרָה לָהּ לְבֵית אָבִיהָ, אָמַר לוֹ לְמָחָר אַף דִּינְךָ כַּיּוֹצֵא בָּאֵלּוּ, אָמַר לוֹ בִּשַּׂרְתָּנִי בְּשוֹרָה טוֹבָה, לְמָחָר יְהֵא חֶלְקִי עִם אֵלּוּ לְחַיֵּי הָעוֹלָם הַבָּא.

דָּבָר אַחֵר "הַצּוּר תָּמִים פָּעֳלוֹ", כְּשֶׁיָּרַד מֹשֶׁה רַבֵּינוּ מֵהַר סִינַי נִתְקַבְּצוּ כָּל יִשְׂרָאֵל אֶצְלוֹ אָמְרוּ לוֹ מֹשֶׁה רַבֵּינוּ אֱמֹר לָנוּ מַה מִּדַּת הַדִּין לְמַעְלָן, אָמַר לָהֶן אֲנִי אֵנִי אוֹמֵר לְזַכּוֹת אֶת הַזַּכַּאי וּלְחַיֵּב אֶת הַחַיָּב. אֶלָּא אֲפִילוּ לְהַחֲלִיף בְּדָבָר אֵל אֱמוּנָה.

אָמַר רַבִּי חֲנִינָא כָּל הָאוֹמֵר הַקָּדוֹשׁ בָּרוּךְ הוּא וַתְּרָן יִוָּתְרוּ לוֹ חַיָּיו שֶׁנֶּאֱמַר "הַצּוּר תָּמִים פָּעֳלוֹ כִּי כָל דְּרָכָיו מִשְׁפָּט" וְגוֹ'.

הַכֹּל בָּרָא הַקָּדוֹשׁ בָּרוּךְ הוּא בְּעוֹלָמוֹ חוּץ מִמִּדַּת שֶׁקֶר, וּמִדַּת עַוְלָה שֶׁנֶאֱמַר "הַצּוּר תָּמִים פָּעֳלוֹ", וְאוֹמֵר (צפניה ג, ה) "ה' צַדִּיק בְּקִרְבָּהּ לֹא יַעֲשֶׂה עַוְלָה", וְאוֹמֵר (איוב לד, י-יא) "חָלִילָה לָאֵל מֵרֶשַׁע" וְגוֹ',  "כִּי פֹּעַל אָדָם יְשַׁלֵּם לוֹ", מֵעִיד אֲנִי עָלַי שָׁמַיִם וָאָרֶץ שֶׁאֵין כָּל בְּרִיָּה יוֹרֵד לִידֵי צַעַר אֶלָּא מִתּוֹךְ שֶׁאוֹכֵל וְשׁוֹתֶה וְשָׂמֵחַ הוּא וְאִשְׁתּוֹ וּבָנָיו וְכָל אֲשֶׁר לוֹ אָדָם נִפְטָר לוֹ לְבֵית עוֹלָמוֹ, וְאֵין פֵּרוֹת וּתְבוּאָה בָּאִין לִידֵי הַרְקָבָה אֶלָּא מִתּוֹךְ דַּרְכֵיהֶם שֶׁל בְּנֵי אָדָם, וְאֵין עֵינֵיהֶם שֶׁל בְּנֵי אָדָם כֵּהוֹת בַּחֲצִי יְמֵיהֶם אֶלָּא מִתּוֹךְ דַּרְכֵיהֶם וְאֵין בְּנֵי אָדָם מִטַּמְּאִין בִּנְגָעִים אֶלָּא מִתּוֹךְ דַּרְכֵיהֶם, וְאֵין בְּנֵי אָדָם בָּאִין לִידֵי הַבְאָשָׁה אֶלָּא מִתּוֹךְ דַּרְכֵיהֶם, וְאֵין נָשִׁים מִטַּמְּאִין בְּזִיבָה אֶלָּא מִתּוֹךְ דַּרְכֵיהֶן, שֶׁנֶּאֱמַר (ישעיה מב, ה) "כֹּה אָמַר הָאֵל בּוֹרֵא הַשָּׁמַיִם וְנוֹטֵיהֶם". צֵא וּלְמַד מִדֶּרֶךְ אֶרֶץ כְּלוּם אָדָם בּוֹנֶה בַּיִת אֶלָּא עַל מְנָת לְהַכְנִיס לוֹ כֵּלִים וּלְהַכְנִיס לוֹ פֵּרוֹת כוּ', כָּךְ בְּנֵי אָדָם מִדַרְכֵיהֶם נִדּוֹנִין כוּ' בִּשְׁבִיל לְהַצִּילָם מִיּוֹם הַבָּא.

וְלֹא עוֹד אֶלָּא בִּשְׁלֹשָׁה דְּבָרִים אָדָם מִסְתַּכֵּל בְּכָל יוֹם, בְּשָׁעָה שֶׁנִּכְנָס לְבֵית הַכִּסֵּא אוֹמְרִים לוֹ רְאֵה דַּרְכְּךָ רִמָּה, בְּשָׁעָה שֶׁמְּקִיזִין לוֹ דָּם אוֹמְרִים לוֹ בָּשָׂר וָדָם אַתָּה, וּבְשָׁעָה שֶׁהוּא הוֹלֵךְ לִפְנֵי הַמֵּת אוֹמְרִים לוֹ רְאֵה לִפְנֵי מִי אַתָּה הוֹלֵךְ, וַעֲדַיִן אֵינוֹ חוֹזֵר בּוֹ וּמְדַבֵּר דְּבָרִים יְתֵרִים, שֶׁנֶּאֱמַר  "אִוֶּלֶת אָדָם תְּסַלֵּף דַּרְכּוֹ", עוֹשֶׂה אָדָם עַצְמוֹ לְדַבֵּר אֱמֶת מוֹסְרִין לוֹ מַלְאָךְ שֶׁמִּתְנַהֵג עִמּוֹ בְּדֶרֶךְ צַדִּיקִים וּמְדַבֵּר אֱמֶת. וְאִם עוֹשֶׂה אָדָם עַצְמוֹ רָשָׁע לְכַחֵשׁ וּלְשַׁקֵּר מוֹסְרִין לוֹ מַלְאָךְ שֶׁמִּתְנַהֵג עִמּוֹ בְּדֶרֶךְ רְשָׁעִים וּמְכַחֵשׁ וּמְשַׁקֵּר, עוֹשֶׂה אָדָם עַצְמוֹ חָסִיד לִסְבֹּל אֶת הַכֹּל מוֹסְרִין לוֹ מַלְאָךְ הַמִּתְנַהֵג עִמּוֹ בְּדֶרֶךְ חֲסִידִים וְסוֹבֵל אֶת הַכֹּל, שֶׁנֶּאֱמַר (ירמיה יז, י) "כִּי אֲנִי ה' חֹקֵר לֵב" וְגוֹ', וְכֵן בְּדָוִד הוּא אוֹמֵר (תהלים יח, כז-כט) "עִם נָבָר תִּתְבָּרָר" וְאוֹמֵר "כִּי אַתָּה עַם עָנִי תוֹשִׁיעַ" שֶׁעֲנִיּוּת יָפָה לוֹ "וְעֵינַיִם רָמוֹת תַּשְׁפִּיל" אֵלּוּ עוֹבְדֵי אֱלִילִים.

{pפסוק הp}  "שִׁחֵת לוֹ לֹא בָּנָיו מוּמָם" אַף עַל פִּי שֶׁהֵם מְלֵאִים מוּמִין קְרוּאִים בָּנִים דִּבְרֵי רַבִּי מֵאִיר שֶׁנֶּאֱמַר "לֹא בָּנָיו", וְאוֹמֵר  "זֶרַע מְרֵעִים בָּנִים מַשְׁחִיתִים", אִם בְּמַשְׁחִיתִים קְרוּיִין בָּנִים אִלּוּ לֹא הָיוּ מַשְׁחִיתִים עַל אַחַת כַּמָּה וְכַמָּה, [כַּיּוֹצֵא בַּדָּבָר אַתָּה אוֹמֵר] (ירמיה ד, כב) "חֲכָמִים הֵמָּה לְהָרַע", וַהֲלֹא דְּבָרִים קַל וָחֹמֶר וּמַה כְּשֶׁהֵן מְרֵעִין קְרוּיִין חֲכָמִים, אִלּוּ הָיוּ מְטִיבִים עַל אַחַת כַּמָּה וְכַמָּה. כַּיּוֹצֵא בּוֹ אַתָּה אוֹמֵר (שם) "בָּנִים סְכָלִים הֵמָּה", וּמָה אִם כְּשֶׁהֵן סְכָלִים קְרוּיִין בָּנִים, אִלּוּ הָיוּ נְכוֹנִים עַל אַחַת כַּמָּה וְכַמָּה. וְכַיּוֹצֵא בּוֹ אַתָּה אוֹמֵר (יחזקאל לג, לא) "וַיָּבוֹאוּ אֵלֶיךָ כִּמְבוֹא עָם וַיֵּשְׁבוּ לְפָנֶיךָ עַמִּי וְשָׁמְעוּ אֶת דְּבָרֶיךָ", יָכוֹל שׁוֹמְעִין וְעוֹשִׂין, תַּלְמוּד לוֹמַר  "וְאֹתָם לֹא יַעֲשׂוּ", וַהֲרֵי דְּבָרִים קַל וָחֹמֶר וּמָה אִם כְּשֶׁהֵן שׁוֹמְעִין וְלֹא עוֹשִׂין קְרוּיִין עַמִּי, אִלּוּ שׁוֹמְעִין וְעוֹשִׂין עַל אַחַת כַּמָּה וְכַמָּה.

מִשּׁוּם אַבָּא דּוֹרֵשׁ אָמְרוּ, שִׁחֲתוּ יִשְׂרָאֵל בְּכָל לָאוִין שֶׁבַּתּוֹרָה, (וְכָךְ) [וְכָל] כָּךְ לָמָּה שֶׁלֹּא לִתֵּן פִּתְחוֹן פֶּה לָרְשָׁעִים לוֹמַר כָּל זְמַן שֶׁאָנוּ חוֹטְאִין לְפָנָיו אָנוּ מְצַעֲרִין לְפָנָיו, מָשָׁל לְאֶחָד שֶׁיָּצָא לִצָּלֵב אָבִיו בּוֹכֶה עָלָיו אִמּוֹ בּוֹכָה עָלָיו וּמִתְחַבֶּטֶת עָלָיו וְזֶה אוֹמֵר אוֹי לִי כוּ', אֵין אוֹי אֶלָּא עַל שֶׁיָּצָא לִצָּלֵב, וְכֵן הוּא אוֹמֵר (ישעיה ג, ט) "אוֹי לְנַפְשָׁם כִּי גָמְלוּ לָהֶם רָעָה".

"דּוֹר עִקֵּשׁ" אָמַר לָהֶם מֹשֶׁה לְיִשְׂרָאֵל עַקְמָנִין אַתֶּם, פְּתַלְתֻּלִּים אַתֶּם, אֵין אַתֶּם הוֹלְכִין אֶלָּא לְאָחוֹר, מָשָׁל לְאֶחָד שֶׁהָיָה בְּיָדוֹ מַקֵּל מְעֻקָּל וּנְתָנוֹ לְאֻמָּן לְתַקְּנוֹ [מְתַקְּנוֹ] (בָּאוּר) [בַּיָּד], וְאִם לָאו מְכַוְּנוֹ בְּמַעְגִּילָה, וְאִם לָאו מְפַסְּלוֹ בְּמַעֲצָד, וְאִם לָאו מַשְׁלִיכוֹ לָאוּר, וְכֵן הוּא אוֹמֵר  "וּנְתַתִּיךָ בְּיַד אֲנָשִׁים בּוֹעֲרִים חָרָשֵׁי מַשְׁחִית".

דָּבָר אַחֵר "דּוֹר עִקֵּשׁ" אָמַר לָהֶם מֹשֶׁה לְיִשְׂרָאֵל בְּמִדָּה שֶׁמְּדַדְתֶם בָּהּ מָדַדְתִּי לָכֶם, וְכֵן הוּא אוֹמֵר (ש"ב כב, כז) "עִם נָבָר תִּתְבָּרָר וְעִם עִקֵּשׁ תִּתְפַּתָּל" דּוֹר עִקֵּשׁ וּפְתַלְתֹּל.

{pפסוק וp}  "הַלְה' תִּגְמְלוּ זֹאת" מָשָׁל לְאֶחָד שֶׁהָיָה עוֹמֵד וְצוֹהֵב כְּנֶגֶד בַּלְיוֹסְטִיס בַּשּׁוּק, אָמְרוּ לוֹ הַשּׁוֹמְעִים שׁוֹטֶה שֶׁבָּעוֹלָם כְּנֶגֶד בַּלְיוֹסְטִיס אַתָּה עוֹמֵד וְצוֹהֵב מָה אִם רָצָה לְהַכּוֹתְךָ וּלְקָרֵעַ אֶת כְּסוּתְךָ וּלְחָבְשֶׁךָ בְּבֵית הָאֲסוּרִין אַתָּה יָכוֹל לוֹ, אִם הָיָה קְרָטוֹן שֶׁגָּדוֹל הֵימֶנּוּ עַל אַחַת כַּמָּה וְכַמָּה. אִם הָיָה (הפתכר) [אִפַּרְכוֹס] שֶׁגָּדוֹל מִשְּׁנֵיהֶם עַל אַחַת כַּמָּה וְכַמָּה.

דָּבָר אַחֵר "הַלְה' תִּגְמְלוּ" מָשָׁל לְאֶחָד שֶׁהָיָה עוֹמֵד וְצוֹהֵב כְּנֶגֶד אָבִיו, אָמְרוּ לוֹ הַשּׁוֹמְעִים שׁוֹטֶה שֶׁבָּעוֹלָם כְּנֶגֶד מִי אַתָּה עוֹמֵד וְצוֹהֵב כְּנֶגֶד אָבִיךָ (שְׁמַע) כַּמָּה עָמָל עָמַל בְּךָ וְכַמָּה יְגִיעָה יָגַע בְּךָ אִם לֹא כִּבַּדְתּוֹ לְשֶׁעָבַר צָרִיךָ (אֲנִי) אַתָּה לְכַבְּדוֹ עַכְשָׁו שֶׁלֹּא יְהֵא כּוֹתֵב כָּל נְכָסָיו לַאֲחֵרִים, כָּךְ אָמַר לָהֶם מֹשֶׁה לְיִשְׂרָאֵל אִם אִי אַתֶּם זוֹכְרִים נִסִּים וּגְבוּרוֹת שֶׁעָשָׂה לָכֶם הַקָּדוֹשׁ בָּרוּךְ הוּא בְּמִצְרַיִם, הִזָּכְרוּ כַּמָּה טוֹבוֹת שֶׁעָתִיד לִתֵּן לָכֶם לָעוֹלָם הַבָּא.

"עַם נָבָל וְלֹא חָכָם" נָבָל לְשֶׁעָבַר וְלֹא חָכָם לֶעָתִיד לָבוֹא. כַּיּוֹצֵא בּוֹ אַתָּה אוֹמֵר (ישעיה א, ג) "יִשְׂרָאֵל לֹא יָדַע עַמִּי לֹא הִתְבּוֹנָן" "יִשְׂרָאֵל לֹא יָדַע" לְשֶׁעָבַר "וְעַמִּי לֹא הִתְבּוֹנָן" לֶעָתִיד לָבוֹא, מִי גָּרַם לְיִשְׂרָאֵל שֶׁיִּהְיוּ מְנֻוָּלִין וּמְטֻפָּשִׁים שֶׁלֹּא הָיוּ מִתְבּוֹנְנִין בְּדִבְרֵי תוֹרָה, וְכֵן הוּא אוֹמֵר  "הֲלֹא נִסַע יִתְרָם בָּם יָמוּתוּ וְלֹא בְחָכְמָה". הֲלוֹא הוּא אָבִיךָ קָּנֶךָ רַבִּי שִׁמְעוֹן בֶּן חֲלַפְתָּא אוֹמֵר (מִשְׁמוֹ) שֶׁאִם הָיָה חָלָשׁ מִלְמַעְלָן וְגִבּוֹר מִלְּמַטָּן מִי נוֹצֵחַ שֶׁמָּא אַתָּה יָכוֹל לוֹ, וְכָל שֶׁכֵּן שֶׁגִּבּוֹר מִלְמַעְלָן וְחַלָּשׁ מִלְּמַטָּן, וְכֵן הוּא אוֹמֵר (קהלת ה, א) "אַל תְּבַהֵל עַל פִּיךָ וְלִבְּךָ אַל יְמַהֵר" וְגוֹ', [דָּבָר אַחֵר] הֲלוֹא הוּא אָבִיךָ קָּנֶךָ אָמַר לָהֶם מֹשֶׁה לְיִשְׂרָאֵל חֲבִיבִים אַתֶּם לִי, קִנְיָן אַתֶּם לִי, וְאִי אַתֶּם יְרֻשָּׁה לִי, מָשָׁל לְאֶחָד שֶׁהוֹרִישׁוֹ (אָחִיו) [אָבִיו] עֶשֶׂר שָׂדוֹת וְעָמַד וְקָנָה שָׂדֶה אַחַת מִשֶּׁלּוֹ וְאוֹתָהּ הָיָה אוֹהֵב מִכָּל שָׂדוֹת שֶׁהוֹרִישׁוֹ אָבִיו, וְכֵן מִי שֶׁהוֹרִישׁוֹ אָבִיו עֶשֶׂר פַּלְטִירָאוֹת וְעָמַד וְקָנָה פַּלְטוֹרָא אַחַת מִשֶׁלּוֹ וְאוֹתָהּ הָיָה אוֹהֵב יוֹתֵר מִכָּל פַּלְטוֹרוֹת שֶׁהִנְחִילוֹ אָבִיו, כָּךְ אָמַר מֹשֶׁה לְיִשְׂרָאֵל חֲבִיבִים אַתֶּם לִי קִנְיָן אַתֶּם לִי, וְאִי אַתֶּם יְרֻשָּׁה לִי, קָּנֶךָ, זֶה אֶחָד מִשְׁלֹשָּׁה שֶׁנִּקְרְאוּ קִנְיָן לַמָּקוֹם וְאֵלּוּ הֵן תּוֹרָה נִקְרֵאת קִנְיָן לַמָּקוֹם שֶׁנֶּאֱמַר (משלי ח, כב) "ה' קָּנָנִי רֵאשִׁית דַּרְכּוֹ", יִשְׂרָאֵל נִקְרְאוּ קִנְיָן לַמָּקוֹם שֶׁנֶּאֱמַר "הֲלוֹא הוּא אָבִיךָ קָּנֶךָ", בֵּית הַמִּקְדָּשׁ נִקְרָא קִנְיָן לַמָּקוֹם שֶׁנֶּאֱמַר (תהלים עח, נד) "הַר זֶה קָנְתָה יְמִינוֹ".

"הוּא עָשְׂךָ וַיְכֹנֲנֶךָ", הָיָה רַבִּי מֵאִיר אוֹמֵר כְּרָכָּא דְּכֻלָּא בֵּיהּ, כֹּהֲנָיו מִתּוֹכוֹ, נְבִיאָיו מִתּוֹכוֹ, סוֹפְרָיו מִתּוֹכוֹ, וְכֵן הוּא אוֹמֵר  "מִמֶּנּוּ פִּנָּה" "מִמֶּנּוּ יָתֵד", רַבִּי יְהוּדָה אוֹמֵר עֲשָׂאֲךָ כַּוִין כַוִין. רַבִּי שִׁמְעוֹן בֶּן יְהוּדָה אוֹמֵר הוֹשִׁיבְךָ עַל בְּסִיסְךָ, הִלְעִיטְךָ בִּזַּת שִׁבְעָה עֲמָמִין, וְנָתַן לְךָ מַה שֶּׁנִּשְׁבַּע לְךָ וְהוֹרִישְׁךָ מַה שֶּׁהִבְטִיחֲךָ. רַבִּי דּוֹסְתַּאי בֶּן יְהוּדָה אוֹמֵר עֲשָׂאֲךָ בְּסִיסִים בְּסִיסִים מִבִּפְנִים שֶׁאִם תַּעֲלֶה אַחַת מֵהֶן עַל חֲבֶרְתָּהּ אִי אַתָּה יָכוֹל לַעֲמֹד.

הַהוּא (דְּרוֹמָה) [אַרְמָאָה] דְּחָזֵיהּ לְהַהוּא גַּבְרָא דִּנְפַל מֵאִגְּרָא לְאַרְעָא פָּקַע כְּרֵיסֵיהּ וְנָפַל מַעַיָינֵיהּ אַתְיֵהּ לִבְרֵיהּ וּשְׁחָטֵיהּ קַמֵיהּ בַּאֲחִיזַת עֵינַיִם אִיתְנְגִיד וְאִיתְנַח עוֹל מַעַיָינֵיהּ וְחַיְיטֵיה לִכְּרֵסֵיה.

{pפסוק זp}  "זְכֹר יְמוֹת עוֹלָם" וְגוֹ', הִזָּכְרוּ מַה שֶּׁעָשִׂיתִי בְּדוֹרוֹת הָרִאשׁוֹנִים, מַה שֶּׁעָשִׂיתִי בְּאַנְשֵׁי דּוֹר הַמַּבּוּל, מַה שֶּׁעָשִׂיתִי בְּאַנְשֵׁי דּוֹר הַפְּלָגָה, מַה שֶּׁעָשִׂיתִי בְּאַנְשֵׁי סְדוֹם [וַעֲמוֹרָה], בִּינוֹ שְׁנוֹת דֹּר וָדֹר, אֵין לְךָ דּוֹר שֶׁאֵין בּוֹ כְּאַנְשֵׁי דּוֹר הַמַּבּוּל, אֵין לְךָ דּוֹר שֶׁאֵין בּוֹ כְּאַנְשֵׁי דּוֹר הַפְּלָגָה וּכְאַנְשֵׁי סְדוֹם, אֶלָּא שֶנִּדוֹן כָּל אֶחָד וְאֶחָד לְפִי מַעֲשָׂיו. שְׁאַל אָבִיךָ וְיַגֵּדְךָ, אֵלּוּ נְבִיאִים כָּעִנְיָן שֶׁנֶּאֱמַר (מ"ב ב, כג) "וֶאֱלִישָׁע רוֹאֶה וְהוּא מְצַעֵק אָבִי אָבִי", "זְקֵנֶיךָ וְיֹאמְרוּ לָךָ" אֵלּוּ זְקֵנִים כָּעִנְיָן שֶׁנֶּאֱמַר  "אֶסְפָה לִי שִׁבְעִים אִישׁ מִזִּקְנֵי יִשְׂרָאֵל".

דָּבָר אַחֵר "זְכֹר יְמוֹת עוֹלָם", אָמַר לָהֶם כָּל זְמַן שֶׁהַמָּקוֹם מֵבִיא יִסוּרִין עֲלֵיכֶם הִזָּכְרוּ כַּמָּה טוֹבוֹת וְנֶחָמוֹת עָתִיד לִתֵּן לָכֶם לָעוֹלָם הַבָּא. בִּינוּ שְׁנוֹת דֹּר וָדֹר זֶה דּוֹרוֹ שֶׁל מָשִׁיחַ שֶׁיֵּשׁ בּוֹ שְׁלֹשָׁה דּוֹרוֹת, שֶׁנֶּאֱמַר (תהלים עב, ה) "יִירָאוּךָ עִם שָׁמֶשׁ וְלִפְנֵי יָרֵחַ דּוֹר דּוֹרִים". שְׁאַל אָבִיךָ וְיַגֵּדְךָ, לְמָחָר עֲתִידִין יִשְׂרָאֵל לִהְיוֹת רוֹאִין וְשׁוֹמְעִין כְּשׁוֹמְעִין מִפִּי הַקֹּדֶשׁ, שֶׁנֶּאֱמַר (ישעיה ל, כא) "וְאָזְנֶיךָ תִּשְׁמַעְנָה דָּבָר מֵאַחֲרֶיךָ". וְאוֹמֵר  "וְלֹא יִכָּנֵף עוֹד מוֹרֶיךָ". זְקֵנֶיךָ וְיֹאמְרוּ לָךְ מָה שֶׁהֶרְאֵיתִי לַזְּקֵנִים בָּהָר כָּעִנְיָן שֶׁנֶּאֱמַר (שמות כד, א) "וְאֶל מֹשֶׁה אָמַר עֲלֵה אֶל ה'".

"בְּהַנְחֵל עֶלְיוֹן גּוֹיִם" עַד שֶׁלֹּא בָּא אַבְרָהָם אָבִינוּ כִּבְיָכוֹל הָיָה הַמָּקוֹם דָּן אֶת הָעוֹלָם בְּאַכְזָרִיּוֹת, חָטְאוּ אַנְשֵׁי דּוֹר הַמַבּוּל הֱצִיפָן כְּזִקִּים עַל פְּנֵי הַמָּיִם, חָטְאוּ אַנְשֵׁי מִגְדָּל פִּזְּרָן מִסּוֹף הָעוֹלָם וְעַד סוֹפוֹ, חָטְאוּ סְדּוֹמִיִּים שְׁטָפָן בְּאֵשׁ וְגָפְרִית, אֲבָל מִשֶּׁבָּא אַבְרָהָם אָבִינוּ לָעוֹלָם (זָכָה לְקַבֵּל) [הִתְחִילוּ] יִסּוּרִין מְמַשְׁמְשִׁין וּבָאִין, כָּעִנְיָן שֶׁנֶּאֱמַר (בראשית יב, י) "וַיְהִי רָעָב בָּאָרֶץ וַיֵּרֶד אַבְרָם מִצְרָיְמָה", וְאִם תֹּאמַר מִפְּנֵי מָה יִסּוּרִן בָּאִין מִפְּנֵי חִבָּתָן שֶׁל יִשְׂרָאֵל.

(כְתִיב בְּפָסוּק (שם ט, יח) וַיִהְיוּ בְּנֵי נֹחַ בֶּרֶמֶז ס"ב).

דָּבָר אַחֵר "בְּהַנְחֵל עֶלְיוֹן גּוֹיִם בְּהַפְרִידוֹ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל", כְּשֶׁהִנְחִיל הַקָּדוֹשׁ בָּרוּךְ הוּא הָעוֹלָם לְאֻמּוֹת הָעוֹלָם פֵּרֵשׁ תְּחוּמָן לְכָל אֻמָּה וְאֻמָּה כְּדֵי שֶׁלֹּא יְהוּ מְעֻרְבָּבִין, שָׁלַח בְּנֵי גֹּמֶר לְגֹמֶר, וּבְנֵי מָדַי לְמָדַי, וּבְנֵי מָגוֹג לְמָגוֹג, וּבְנֵי יָוָן לְיָוָן, וּבְנֵי תוּבָל לְתּוּבָל, פֵּרֵשׁ תְּחוּמָן כְּדֵי שֶׁלֹּא יִכָּנְסוּ לְאֶרֶץ יִשְׂרָאֵל שֶׁנֶּאֱמַר "יַצֵּב גְּבֻלֹת עַמִּים".

דָּבָר אַחֵר "בְּהַנְחֵל עֶלְיוֹן גּוֹיִם" כֶּשֶׁנָתַן הַמָקוֹם תּוֹרָה לְיִשְׂרָאֵל עָמַד וְצָפָה וְנִסְתַּכֵל, שֶנֶאֶמַר  "עָמַד וַיְמוֹדֵד אֶרֶץ", וְלֹא הָיְתָה אוּמָה בְּכָל הָאוּמוֹת שֶהָיְתָה רְאוּיָה לְקַבֵּל תּוֹרָה אֶלָא יִשְׂרָאֵל, שֶׁנֶּאֱמַר "יַצֵב גְבוּלוֹת עַמִים". דָבָר אַחֵר "בְהַנְחֵל עֶלְיוֹן גוֹיִים". כְּשֶׁהִנְחִיל הַמָּקוֹם הָעוֹלָם לְעוֹבְדֵי אֱלִילִים חִלְּקָן לְגֵיהִנָּם שֶׁנֶּאֱמַר (יחזקאל לב, כב) ("שָׁמָּה) [שָׁם] אַשּׁוּר וְכָל קְהָלָהּ" וְגוֹ'  "עֵילָם וְכָל הֲמוֹנָהּ" וְגוֹ' (שם ל) "שָׁמָּה נְסִיכֵי צָפוֹן כֻּלָּם וְכָל צִידֹנִי" וְגוֹ' "שָׁמָּה (שם כט) (מָדַי בָּבֶל) אֱדוֹם מְלָכֶיהָ וְכָל (נְסִיכֶיהָ) [נְשִׂיאֶיהָ"]. וְאִם תֹּאמַר מִי נוֹטֵל עָשְׁרָן וּכְבוֹדָן שֶׁל אֵלּוּ, הֱוֵי אוֹמֵר אֵלּוּ יִשְׂרָאֵל שֶׁנֶּאֱמַר "יַצֵּב גְּבֻלֹת עַמִּים".

דָּבָר אַחֵר כְּשֶׁהִנְחִיל הַמָּקוֹם מִן הָאֻמּוֹת יִרְאֵי חֵטְא וּכְשֵׁרִין שֶׁבָּהֶן, בְּהַפְרִידוֹ בְּנֵי אָדָם זֶה לוֹט שֶׁנֶּאֱמַר  "וַיִּפָּרְדוּ אִישׁ מֵעַל אָחִיו",.

"יַצֵּב גְּבֻלֹת עַמִּים" רַבִּי אֶלְעָזָר בְּנוֹ שֶׁל רַבִּי יוֹסִי הַגְּלִילִי אוֹמֵר הֲרֵי הוּא אוֹמֵר (שה"ש ו, ח) "שִׁשִּׁים הֵמָּה מְלָכוֹת וּשְׁמֹנִים פִּילַגְשִׁים" שִׁשִּׁים וּשְׁמוֹנִים הֲרֵי מֵאָה וְאַרְבָּעִים, וַאֲבוֹתֵינוּ לֹא יָרְדוּ לְמִצְרַיִם אֶלָּא בְּשִׁבְעִים נֶפֶשׁ. דָּבָר אַחֵר 'יַצֵּב גְּבוּל עַמִּים' אֵין כְּתִיב כָּאן אֶלָּא "גְּבֻלֹת עַמִּים", זָכוּ אֻמּוֹת לִטֹּל שְׁנֵי חֲלָקִים "כְּמִסְפַּר בְּנֵי יִשְׂרָאֵל".

כָּל הָעוֹלָם תָּלוּי בִּזְרוֹעוֹ שֶׁל הַקָּדוֹשׁ בָּרוּךְ הוּא שֶׁנֶּאֱמַר (להלן לג, כז) "וּמִתַּחַת זְרוֹעוֹת עוֹלָם", וַחֲכָמִים אוֹמְרִים עַל שְׁנֵים עָשָׂר עַמּוּדִים, שֶׁנֶּאֱמַר "יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל".

{pפסוק טp}  "כִּי חֵלֶק ה' עַמּוֹ", מָשָׁל לְמֶלֶךְ שֶׁהָיָה לוֹ שָׂדֶה וּנְתָנָהּ לַאֲרִיסִין הִתְחִילוּ הָאֲרִיסִין נוֹטְלִין וְגוֹנְבִין אוֹתָהּ, נְטָלָהּ מֵהֶם וּנְתָנָהּ לִבְנֵיהֶם, הִתְחִילוּ לִהְיוֹת רָעִים יוֹתֵר מִן הָרִאשׁוֹנִים, נוֹלַד לוֹ בֵּן אָמַר לָהֶן צְאוּ מִתּוֹךְ שֶׁלִּי אִי אֶפְשִׁי שֶׁתִּהְיוּ בְּתוֹכָהּ תְּנוּ לִי חֶלְקִי שֶׁאֶהֱיֶה מַכִּירוֹ כָּךְ כְּשֶׁבָּא אַבְרָהָם אָבִינוּ לָעוֹלָם יָצָא מִמֶּנּוּ פְּסֹלֶת יִשְׁמָעֵאל וּבְנֵי קְטוּרָה, כְּשֶׁבָּא יִצְחָק לָעוֹלָם יָצָא מִמֶּנּוּ פְּסֹלֶת עֵשָׂו וְאַלּוּפָיו, חָזְרוּ לִהְיוֹת רָעִים יוֹתֵר מִן הָרִאשׁוֹנִים, וּכְשֶׁבָּא יַעֲקֹב לֹא יָצָא מִמֶּנּוּ פְּסֹלֶת אֶלָּא נוֹלְדוֹ כָּל בָּנָיו כְּשֵׁרִין כְּמוֹתוֹ כָּעִנְיָן שֶׁנֶּאֱמַר (בראשית כה, כז) "וְיַעֲקֹב אִישׁ תָּם" מֵהֵיכָן הַמָּקוֹם מַכִּיר אֶת חֶלְקוֹ מִיַּעֲקֹב, שֶׁנֶּאֱמַר  "כִּי יַעֲקֹב בָּחַר לוֹ יָהּ", וְאוֹמֵר כִּי חֵלֶק ה' עַמּוֹ יַעֲקֹב חֶבֶל נַחֲלָתוֹ וַעֲדַיִן תָּלֵי בְּדְלֵא תָּלֵי אֵין אָנוּ יוֹדְּעִין אִם הַמָּקוֹם בָּחַר לוֹ יִשְׂרָאֵל לִסְגֻלָּתוֹ אִם יִשְׂרָאֵל בָּחֲרוּ לְהַקָּדוֹשׁ בָּרוּךְ הוּא, תַּלְמוּד לוֹמַר (לעיל יד, ב) "וּבְךָ בָּחַר ה'" וְגוֹ', וּמִנַּיִן שֶׁאַף יַעֲקֹב בָּחַר לוֹ הַקָּדוֹשׁ בָּרוּךְ הוּא שֶׁנֶּאֱמַר  "לֹא כָאֵלֶּה חֵלֶק יַעֲקֹב כִּי יֹצֵר הַכֹּל הוּא", וְיִשְׂרָאֵל (חֵבֶל) [שֵׁבֶט] נַחֲלָתוֹ, יַעֲקֹב חֶבֶל נַחֲלָתוֹ אֵין חֶבֶל אֶלָּא גּוֹרָל שֶׁנֶּאֱמַר (תהלים טז, ו) "חֲבָלִים נָפְלוּ לִי בַּנְּעִימִים", וְאוֹמֵר (יהושע יז, ה) "וַיִּפְּלוּ חַבְלֵי מְנַשֶּׁה עֲשָׂרָה",  "מֵחֵבֶל בְּנֵי יְהוּדָה נַחֲלַת בְּנֵי שִׁמְעוֹן", מַה חֶבֶל זֶה מְשֻׁלָּשׁ כֵּן הָיָה יַעֲקֹב שְׁלִישִׁי לָאָבוֹת, וְקִבֵּל שְׂכַר כֻּלָּן, כְּשֶׁנּוֹלַד אַבְרָהָם מַהוּ אוֹמֵר (משלי יז, יז) "וְאָח לְצָרָה יִוָּלֵד" כְּשֶׁנּוֹלַד יִצְחָק מַהוּ אוֹמֵר (קהלת ד, ט) "טוֹבִים הַשְּׁנַיִם מִן הָאֶחָד", כְּשֶׁנּוֹלַד יַעֲקֹב מַהוּ אוֹמֵר (שם ד, יב) "וְהַחוּט הַמְשֻׁלָּשׁ לֹא בִּמְהֵרָה יִנָּתֵק".

{pפסוק יp}  "יִמְצָאֵהוּ בְּאֶרֶץ מִדְבָּר" זֶה אַבְרָהָם אָבִינוּ מָשָׁל לְמֶלֶךְ שֶׁיָּצָא הוּא וְחֵילוֹתָיו לַמִּדְבָּר, הִנִּיחוּהוּ חֵילוֹתָיו (וְהָלְכוּ לָהֶן) בִּמְקוֹם הַצָּרוֹת וּבִמְקוֹם גְּיָסוֹת וּבִמְקוֹם לִסְטִים [וְהָלְכוּ לָהֶם], נִתְמַנָּה לוֹ גִּבּוֹר אֶחָד אָמַר לוֹ אֲדוֹנִי הַמֶּלֶךְ אַל יִפֹּל לִבְּךָ עָלֶיךָ וְאַל יְהִי עָלֶיךָ אֵימָה שֶׁל כְּלוּם, חַיֶּיךָ שֶׁאֵינִי מַנִּיחֲךָ עַד שֶׁתִּכָּנֵס לְפַלְטֵרִין שֶׁלְּךָ וְתִישַׁן עַל מִטָּתְךָ כָּעִנְיָן שֶׁנֶּאֱמַר  "אֲנִי ה' אֲשֶׁר הוֹצֵאתִיךָ מֵאוּר כַּשְׂדִים".

{rרמז תתקמגr}  "יְסֹבֲבֶנְהוּ" כָּעִנְיָן שֶׁנֶּאֱמַר (שם יב, א) "וַיֹּאמֶר ה' אֶל אַבְרָם לֶךְ לְךָ", יְבוֹנֲנֵהוּ, עַד שֶׁלֹּא בָּא אַבְרָהָם אָבִינוּ לָעוֹלָם כִּבְיָכוֹל לֹא הָיָה הַקָּדוֹשׁ בָּרוּךְ הוּא מֶלֶךְ אֶלָּא עַל הַשָּׁמַיִם בִּלְבַד, שֶׁנֶּאֱמַר  "ה' אֱלֹהֵי הַשָּׁמַיִם", אֲבָל מִשֶּׁבָּא אַבְרָהָם אָבִינוּ הִמְלִיכוֹ עַל הַשָּׁמַיִם וְעַל הָאָרֶץ, כָּעִנְיָן שֶׁנֶּאֱמַר (שם ג) "וְאַשְׁבִּיעֲךָ בַּה' אֱלֹהֵי הַשָּׁמַיִם וֵאלֹהֵי הָאָרֶץ", יִצְּרֶנְהוּ כְּאִישׁוֹן עֵינוֹ, אֲפִילוּ בִּקֵּשׁ הַמָּקוֹם מֵאַבְרָהָם אָבִינוּ גַּלְגַּל עֵינוֹ הָיָה נוֹתֵן לוֹ וְלֹא גַּלְגַּל עֵינוֹ בִּלְבַד אֶלָּא אֲפִילוּ נַפְשׁוֹ הָיָה נוֹתֵן לוֹ שֶׁחֲבִיבָה לוֹ מִן הַכֹּל שֶׁנֶּאֱמַר (שם כב, ב) "קַח נָא אֶת בִּנְךָ אֶת יְחִידְךָ וַהֲלֹא בְּיָדוּעַ שֶׁהוּא בְּנוֹ יְחִידוֹ, אֶלָּא זוֹ הַנֶּפֶשׁ שֶׁנִּקְרֵאת יְחִידָה שֶׁנֶּאֱמַר  "הַצִּילָה מֵחֶרֶב נַפְשִׁי מִיַּד כֶּלֶב יְחִידָתִי".

דָּבָר אַחֵר "יִמְצָאֵהוּ בְּאֶרֶץ מִדְבָּר" אֵלּוּ יִשְׂרָאֵל כָּעִנְיָן שֶׁנֶּאֱמַר (הושע ט, י) "כַּעֲנָבִים בַּמִּדְבָּר מָצָאתִי יִשְׂרָאֵל", וּבְתֹהוֹ יְלֵל יְשִׁמֹן בִּמְקוֹם הַצָּרוֹת בִּמְקוֹם הַגְּיָסוֹת בִּמְקוֹם לִסְטוּת, יְסֹבֲבֶנְהוּ לִפְנֵי הַר סִינַי כָּעִנְיָן שֶׁנֶּאֱמַר (שמות יט, יב) "וְהִגְבַּלְתָּ אֶת (הָהָר) [הָעָם] סָבִיב לֵאמֹר". יְבוֹנֲנֵהוּ בַּעֲשֶׂרֶת הַדִּבְּרוֹת, מְלַמֵּד שֶׁהָיָה הַדִּבּוּר יוֹצֵא מִפִּי הַקֹּדֶשׁ וְהָיוּ יִשְׂרָאֵל מִסְתַּכְּלִין בּוֹ וְיוֹדְעִין כַּמָּה מִדְרָשִׁים יֵשׁ בּוֹ, וְכַמָּה הֲלָכוֹת יֵשׁ בּוֹ, וְכַמָּה קַלִּים וַחֲמוּרִין יֵשׁ בּוֹ, וְכַמָּה גְּזֵרוֹת שָׁווֹת יֵשׁ בּוֹ. יִצְּרֶנְהוּ כְּאִישׁוֹן עֵינוֹ הוֹלְכִין שְׁנֵים עָשָׂר מִיל וְחוֹזְרִין שְׁנֵים עָשָׂר מִיל עַל כָּל דִּבּוּר וְדִבּוּר, וְלֹא הָיוּ נִרְתָּעִין מִקּוֹל הַלַּפִּידִים.

דָּבָר אַחֵר "יִמְצָאֵהוּ בְּאֶרֶץ מִדְבָּר", הַכֹּל מָצוּי וּמְתֻקָּן וּמְסֻפָּק לָהֶם בַּמִּדְבָּר, בְּאֵר עוֹלָה לָהֶן, מָן יוֹרֵד לָהֶן, שְׂלָו מָצוּי לָהֶן, עַנְנֵי כָּבוֹד מַקִּיפוֹת לָהֶן. וּבְתֹהוֹ יְלֵל יְשִׁמֹן בִּמְקוֹם הַצָּרוֹת בִּמְקוֹם הַגְּיָסוֹת (בִּמְקוֹם הַטִּנֹּפֶת) בִּמְקוֹם לִסְטוּת. יְסֹבֲבֶנְהוּ בִּדְגָלִים שְׁלֹשָׁה מִן הַצָּפוֹן, שְׁלֹשָׁה מִן הַדָּרוֹם, שְׁלֹשָׁה מִן הַמִּזְרָח, שְׁלֹשָׁה מִן הַמַּעֲרָב, יְבוֹנֲנֵהוּ בִּשְׁתֵּי מַתָּנוֹת, מְלַמֵּד שֶׁכְּשֶׁהָיָה אֶחָד מִן הָאֻמּוֹת פּוֹשֵׁט יָדוֹ לִקְמֹץ מָן לֹא הָיָה עוֹלֶה בְּיָדוֹ כְּלוּם, [לְמַלְּאֹת מַיִם מִן הַבְּאֵר לֹא הָיוּ עוֹלִים בְּיָדוֹ כְּלוּם]. יִצְּרֶנְהוּ כְּאִישׁוֹן עֵינוֹ כָּעִנְיָן שֶׁנֶּאֱמַר (במדבר י, לה) "קוּמָה ה' וְיָפֻצוּ אוֹיְבֶיךָ".

דָּבָר אַחֵר "יִמְצָאֵהוּ בְּאֶרֶץ מִדְבָּר" זֶה לֶעָתִיד לָבוֹא, כָּעִנְיָן שֶׁנֶּאֱמַר  "הִנֵּה אָנֹכִי מְפַתִּיהָ וְהוֹלַכְתִּיהָ הַמִּדְבָּרָה", וּבְתֹהוּ יְלֵל יְשִׁמֹן אֵלּוּ אַרְבַּע מַלְכֻיּוֹת כָּעִנְיָן שֶׁנֶּאֱמַר (לעיל ח, טו) "הַּמּוֹלִיכְךָ בַּמִּדְבָּר הַגָּדוֹל וְהַנּוֹרָא". יְסֹבֲבֶנְהוּ בִּזְקֵנִים. יְבוֹנֲנֵהוּ בִּנְבִיאִים. יִצְּרֶנְהוּ כְּאִישׁוֹן עֵינוֹ מְשַׁמְּרֵהוּ מִן הַמַּזִּיקִין שֶׁלֹּא יַזִּיקוּהוּ כָּעִנְיָן שֶׁנֶּאֱמַר  ("כֹּל) [כִּי] הַנֹּגֵעַ בָּכֶם נֹגֵעַ בְּבָבַת עֵינוֹ".

{pפסוק יאp} {rרמז תתקמדr}  "כְּנֶשֶׁר יָעִיר קִנּוֹ" מַה נֶּשֶׁר זֶה אֵין נִכְנָס לְקִנּוֹ מִיָּד עַד שֶׁהוּא מְטָרֵף (גּוֹזָלָיו) בִּכְנָפָיו בֵּין אִילָן לְאִילָן וּבֵין סֻכָּה לַחֲבֶרְתָּהּ כְּדֵי שֶׁיֵּעוֹרוֹ בָּנָיו וִיהֵא בָּהֶן כֹּחַ לְקַבְּלוֹ, כָּךְ כְּשֶׁנִּגְלָה הַמָּקוֹם לִתֵּן תּוֹרָה לְיִשְׂרָאֵל לֹא נִגְלָה עֲלֵיהֶן מֵרוּחַ אַחַת אֶלָּא (מִשְּׁתֵּי) [מֵאַרְבַּע] רוּחוֹת כָּעִנְיָן שֶׁנֶּאֱמַר (להלן לג, ב) "וַיֹּאמַר ה' מִסִּינַי בָּא וְזָרַח מִשֵּׂעִיר לָמוֹ הוֹפִיעַ מֵהַר פָּארָן", וְאֵי זוֹ הִיא רוּחַ רְבִיעִית (חבקוק ג, ג) "אֱלוֹהַּ מִתֵּימָן יָבוֹא". יִפְרֹשׂ כְּנָפָיו יִקָחֵהוּ כָּעִנְיָן שֶׁנֶּאֱמַר  "וּבַמִּדְבָּר אֲשֶׁר רָאִיתָ אֲשֶׁר נְשָׂאֲךָ ה' אֱלֹהֶיךָ", יִשָּׂאֵהוּ עַל אֶבְרָתוֹ כָּעִנְיָן שֶׁנֶּאֱמַר (שמות יט, ד) "וָאֶשָּׂא אֶתְכֶם עַל כַּנְפֵי נְשָׁרִים".

דָּבָר אַחֵר "כְּנֶשֶׁר יָעִיר קִנּוֹ" זֶה לֶעָתִיד לָבוֹא כָּעִנְיָן שֶׁנֶּאֱמַר (שה"ש ב, ח) "קוֹל דוֹדִי הִנֵה זֶה בָּא". יִפְרוֹשׂ כְנָפָיו יִקָחֵהוּ" כָּעִנְיָן שֶׁנֶּאֱמַר (ישעיה מג, ה-ו) "אֹמַר לַצָּפוֹן תֵּנִי" יִשָּׂאֵהוּ עַל אֶבְרָתוֹ  ("הֵבִיאִי) [וְהֵבִיאוּ] בָּנַיִךְ (מְרָחוֹק) [בְחוֹצֶן" ].

{pפסוק יבp}  "ה' בָּדָד יַנְחֶנּוּ" אָמַר לָהֶם הַמָּקוֹם לְיִשְׂרָאֵל, כְּדֶרֶךְ שֶׁיְשַׁבְתֶּם יְחִידִים בָּעוֹלָם הַזֶּה וְלֹא נֶהֱנֵיתֶם מִן הָאוּמוֹת כְּלוּם, כָּךְ אֲנִי עָתִיד לְהוֹשִׁיבְכֶם לֶעָתִיד לָבוֹא וְאֵין אֶחָד מִן הָאוּמוֹת נֶהֱנִים מִכֶּם כְּלוּם. וְאֵין עִמּוֹ אֵל נֵכָר שֶׁלֹּא תְּהֵא רְשׁוּת לְאֶחָד מִן הָאוּמוֹת לָבוֹא וְלִשְׁלֹט בָּכֶם כָּעִנְיָן שֶׁנֶּאֱמַר (דניאל י, כ) "וַאֲנִי יוֹצֵא וְהִנֵּה שַׂר יָוָן,  וְשַׂר מַלְכוּת פָּרָס עוֹמֵד לְנֶגְדִּי" וְגוֹ', (שם כא) אֲבָל אַגִּיד לְךָ אֶת הָרָשׁוּם וְגוֹ'.

דָּבָר אַחֵר "ה' בָּדָד יַנְחֶנּוּ" עָתִיד אֲנִי לְהוֹשִׁיב אֶתְכֶם נוֹחֲלִים מִסּוֹף הָעוֹלָם וְעַד סוֹפוֹ, וְכֵן הוּא אוֹמֵר (ראה יחזקאל מח, א-ז) "מִפְּאַת צָפוֹנָה עַד פְּאַת קָדִים דָּן אֶחָד" וְגוֹ', מַה תַּלְמוּד לוֹמַר "יְהוּדָה אֶחָד דָּן אֶחָד אָשֵׁר אֶחָד" שֶׁעֲתִידִין יִשְׂרָאֵל לִטֹּל אֹרֶךָ מִן הַמִּזְרָח לְמַעֲרָב עַד רֹחַב עֶשְׂרִים וַחֲמִשָּׁה אֲלָפִים קָּנִים שִׁעוּרָן שִׁבְעִים וַחֲמִשָּׁה מִיל. וְאֵין עִמּוֹ אֵל נֵכָר שֶׁלֹּא יְהוּ בָּכֶם בְּנֵי אָדָם שֶעוֹבְדִין עַבוֹדָה זָרָה וְכֵן הוּא אוֹמֵר  "לָכֵן בְּזֹאֹת יְכוּפַּר עַוֹן יַעֲקֹב" וְגוֹ'.

דָבָר אַחֵר "ה' בָּדָד יַנְחֶנּוּ" עָתִיד אַנִי לְהוֹשִיב אֶתְכֶם בְּנַחַת רוּחַ בָעוֹלָם. וְאֵין עִמוֹ אֵל נֵכָר שֶׁלֹא יְהוּ בָכֶם בְנֵי אָדָם שֶׁעוֹסְקִים בִּפְרַקְמַטְיָא שֶׁל כְּלוּם, שֶׁנֶּאֱמַר (תהלים עב, טז) "יְהִי פִּסַּת בָּר בָּאָרֶץ" שֶׁיִּהְיוּ חִטִּין מוֹצִיאִין גְּלוּסְקָאוֹת כִּמְלֹא פִּסַּת יָד (שם) "יִרְעַשׁ כַּלְּבָנוֹן פִּרְיוֹ", שֶׁיְּהוּ חִטִּין שָפוֹת זּוֹ בְּזוֹ וְנוֹשְׁרוֹת סָלְתָּן בָּאָרֶץ וְאַתָּה בָּא וְנוֹטֵל מִמֶּנָּה מְלֹא פִּסַת זוֹ שֶׁל יָד כְּדֵי פַּרְנָסָתְּךָ.

{pפסוק יג-ידp}  "יַרְכִּבֵהוּ עַל בָּמֳתֵי אָרֶץ" זוֹ אֶרֶץ יִשְׂרָאֵל שֶׁהִיא גְּבוֹהָה מִכָּל הָאֲרָצוֹת כָּעִנְיָן שֶׁנֶּאֱמַר (במדבר יג, ל) "עָלֹה נַעֲלֶה וְיָרַשְׁנוּ אֹתָהּ".  "וַיַּעֲלוּ וַיָּתוּרוּ אֶת הָאָרֶץ", (בראשית מה, כה) "וַיַּעֲלוּ מִמִּצְרַיִם וַיָּבוֹאוּ אֶרֶץ כְּנָעַן". וַיֹּאכַל תְּנוּבֹת שָׂדָי אֵלּוּ פֵּרוֹת אֶרֶץ יִשְׂרָאֵל שֶׁקַלִּין לֶאֱכֹל מִפֵּרוֹת כָּל הָאֲרָצוֹת. וַיֵּנִקֵהוּ דְבַשׁ מִסֶּלַע כְּגוֹן סִכְנִי וְחַבְרוֹתֶיהָ, מַעֲשֶׂה שֶׁאָמַר רַבִּי יְהוּדָה לִבְנוֹ בְּסִיכְנִי צֵא וְהָבֵא לִי קְצִיעוֹת מִן הֶחָבִית, אָמַר לוֹ אַבָּא שֶׁל דְּבַשׁ הִיא, אָמַר לוֹ הַשְׁקַע יָדְךָ לְתוֹכָהּ וְאַתָּה מַעֲלֶה קְצִיעוֹת מִתּוֹכָהּ, וְשֶׁמֶן מֵחַלְמִישׁ צוּר. אֵלּוּ זֵיתִים שֶׁל גּוּשׁ חָלָב מַעֲשֶׂה שֶׁאָמַר רַבִּי יוֹסִי לִבְנוֹ בְּצִפּוֹרִי עֲלֵה וְהָבֵא לָנוּ גְּרוֹגָרוֹת מִן הָעֲלִיָּה, הָלַךְ וּמָצָא אֶת הָעֲלִיָּה שֶׁצָּפָה בִּדְבַשׁ.

"וַיֵּנִקֵהוּ" (כָּתוּב בֶּרֶמֶז קס"ד).

"יַרְכִּבֵהוּ עַל בָּמֳתֵי אָרֶץ" זֶה בֵּית הַמִּקְדָּשׁ שֶׁגָּבוֹהַּ מִכָּל הָעוֹלָם שֶׁנֶּאֱמַר  "וְקַמְתָּ וְעָלִיתָ אֶל הַמָּקוֹם" וְאוֹמֵר (ישעיה ב, ג) "וְהָלְכוּ עַמִּים רַבִּים וְאָמְרוּ לְכוּ וְנַעֲלֶה אֶל הַר ה'". וַיֹּאכַל תְּנוּבֹת שָׂדָי אֵלּוּ סַלֵּי בִּכּוּרִים, וַיֵּנִקֵהוּ דְבַשׁ מִסֶּלַע וְשֶׁמֶן אֵלּוּ נִסְכֵי שֶׁמֶן. חֶמְאַת בָּקָר וַחֲלֵב צֹאן עִם חֵלֶב כָּרִים וְאֵילִים בְּנֵי בָשָׁן וְעַתּוּדִים זוֹ חַטָּאת וְעוֹלָה וּשְׁלָמִים וְאָשָׁם וְתוֹדָה וְקָדָשִׁים קַלִּים. עִם חֵלֶב כִּלְיוֹת חִטָּה אֵלּוּ סְלָתוֹת. וְדַם עֵנָב תִּשְׁתֶּה חָמֶר אֵלּוּ נִסְכֵי יַיִן.

דָּבָר אַחֵר "יַרְכִּבֵהוּ עַל בָּמֳתֵי אֶרֶץ" זוֹ תּוֹרָה שֶׁנֶּאֱמַר (משלי ח, כב) "ה' קָנָנִי רֵאשִׁית דַּרְכּוֹ". וַיֹאכַל תְּנוּבֹת שָׂדָי זוֹ מִקְרָא. וַיֵּנִקֵהוּ דְבַשׁ מִסֶּלַע זוֹ מִשְׁנָה. וְשֶׁמֶן מֵחַלְמִישׁ צוּר זֶה תַּלְמוּד, חֶמְאַת בָּקָר וַחֲלֵב צֹאן עִם חֵלֶב כָּרִים וְאֵילִים בְּנֵי בָשָׁן וְעַתּוּדִים, אֵלּוּ קַלִּים וַחֲמוּרִין וּגְזֵרוֹת שָׁווֹת (וּתְשׁוּבוֹת) [תְּקוּפוֹת וְגִמַּטְרִיָּאוֹת]. עִם חֵלֶב כִּלְיוֹת חִטָּה אֵלּוּ הֲלָכוֹת שֶׁהֵן גּוּפָהּ שֶׁל תּוֹרָה. וְדַם עֵנָב תִּשְׁתֶּה חָמֶר אֵלּוּ הַגָּדוֹת שֶׁמּוֹשְׁכוֹת לֵב אָדָם כַּיַּיִן.

דָּבָר אַחֵר "יַרְכִּבֵהוּ עַל בָּמֳתֵי אָרֶץ" זֶה הָעוֹלָם הַזֶּה (שֶׁנֶּאֱמַר  "יְכַרְסְמֶנָּה חֲזִיר מִיָּעַר" וְגוֹ'). וַיֹאכַל תְּנוּבֹת שָׂדָי אֵלּוּ אַרְבַּע מַלְכֻיּוֹת, וַיֵּנִקֵהוּ דְבַשׁ מִסֶּלַע אֵלּוּ מַצִּיקִין שֶׁהֶחֱזִיקוּ בָּהּ בָּאָרֶץ וְהֵן קָּשִׁין לְהוֹצִיא מֵהֶן פְּרוּטָה כְּצוּר, לְמָחָר הֲרֵי יִשְׂרָאֵל יוֹרְשִׁין נִכְסֵיהֶן וְהֵן עֲרֵבִין לָהֶן כִּדְבַשׁ וְשֶׁמֶן.

{pפסוק ידp}  [דָבָר אַחֵר] "חֶמְאַת בָּקָר וַחֲלֵב צֹאן" זֶה הָיָה בִּימֵי שְׁלֹמֹה שֶׁנֶּאֱמַר (מ"א ה, ג) "עֲשָׂרָה בָּקָר בְּרִיאִים וְעֶשְׂרִים בָּקָר רְעִי וּמֵאָה צֹאן". עִם חֵלֶב כָּרִים וְאֵילִים זֶה הָיָה בִּימֵי עֲשֶׂרֶת הַשְּׁבָטִים שֶׁנֶּאֱמַר (עמוס ו, ו) "וְאֹכְלִים כָּרִים מִצֹּאן וַעֲגָלִים מִתּוֹךְ מַרְבֵּק". עִם חֵלֶב כִּלְיוֹת חִטָּה זֶה הָיָה בִּימֵי שְׁלֹמֹה שֶׁנֶּאֱמַר (מ"א ה, ב) "וַיְהִי לֶחֶם שְׁלֹמֹה לְיוֹם אֶחָד". וְדַם עֵנָב תִּשְׁתֶּה חָמֶר זֶה הָיָה בִּימֵי עֲשֶׂרֶת הַשְּׁבָטִים שֶׁנֶּאֱמַר  "הַשּׁוֹתִים בְּמִזְרְקֵי יַיִן".

"חֶמְאַת בָּקָר וַחֲלֵב צֹאן" אֵלּוּ הַפִיקְטִין וְהֶגְמוֹנִין שֶׁלָּהֶן, עִם חֵלֶב כָּרִים אֵלּוּ כִּלִירְקִין שֶׁלָהֶן, וְאֵילִים אֵלּוּ בְּנֵי פּוֹקְרִין שֶׁלָּהֶן, בְּנֵי בָשָׁן אֵלּוּ קוּנְטְרִינִין שֶׁמַּכִּישִׁין מִבֵּין שִׁנֵּיהֶן. וְעַתּוּדִים אֵלּוּ סְנַקְתַּדְרוֹן שֶׁלָּהֶן, עִם חֵלֶב כִּלְיוֹת חִטָּה אֵלּוּ מַטְרוֹנִיּוֹת שֶׁלָּהֶן. וְדַם עֵנָב תִּשְׁתֶּה חָמֶר אֵלּוּ יִשְׂרָאֵל שֶׁלְמָחָר יוֹרְשִׁין נִכְסֵיהֶן וַעֲרֵבִין לָהֶן כְּיַיִן.

דָּבָר אַחֵר "כִּלְיוֹת חִטָּה" עֲתִידָה כָּל חִטָּה וְחִטָּה לִהְיוֹת כִּשְׁתֵּי כִּלְיוֹת שֶׁל שׁוֹר גָּדוֹל מִשְׁקַל אַרְבַּע עֶשְׂרֵה לִיטְרָא בְּצִפּוֹרִי, וְאַל תִּתְמַהּ בַּדָּבָר, הִסְתַּכֵּל בְּרָאשֵׁי לְפָתוֹת, מַעֲשֶׂה וְשָׁקְלוּ רֹאשׁ שֶׁל לֶפֶת שְׁלֹשִׁים לִיטְרִין בְּצִפּוֹרִי, וּמַעֲשֶׂה שֶׁקִּנֵּן שׁוּעָל בְּרֹאשׁ הַלֶּפֶת, וּמַעֲשֶׂה בְשִׂיחִין בְּקֶלַח שֶׁל חַרְדָּל שֶׁהָיוּ בּוֹ שְׁלֹשׁ (כּוֹרִין) [בַּדִּים] וְנִפְשַׁח אֶחָד מֵהֶן וְסִכְּכוּ בּוֹ סֻכַּת יוֹצְרִים וַחֲבָטוּהוּ וּמָצְאוּ בּוֹ תֵּשַׁע קַבִּין חַרְדָּל, אָמַר רַבִּי שִׁמְעוֹן בֶּן חֲלַפְתָּא מַעֲשֶׂה בְּקֶלַח אֶחָד שֶׁל כְּרוּב שֶׁהָיָה בְּתוֹךְ (שֶׁלָּנוּ) [שָׂדֵנוּ] וְהָיִיתִי עוֹלֶה וְיוֹרֵד בּוֹ כְּעוֹלֶה וְיוֹרֵד בְּסֻלָּם. דָּבָר אַחֵר "וְדֵם עֵנָב תִּשְׁתֶּה חָמֶר" שֶׁלֹּא תִּהְיוּ יְגֵעִים לֹא לִדְרֹךְ וְלֹא לִבְצֹר אֶלָּא אַתָּה מֵבִיא בַּעֲגָלָה וְזוֹקְפָהּ בְּזָוִית וּמִסְתַּפֵּק וְהוֹלֵךְ כְּשׁוֹתֶה (וְהוֹלֵךְ) מִן הַפָּטוּם.

דָּבָר אַחֵר "וְדַם עֵנָב תִּשְׁתֶּה חָמֶר" לֹא כָּעוֹלָם הַזֶּה הָעוֹלָם הַבָּא, בָּעוֹלָם הַזֶּה יֵשׁ צַעַר לִבְצֹר וְלִדְרֹךְ, אֲבָל לָעוֹלָם הַבָּא כָּל אֶחָד וְאֶחָד יוֹצֵא לַשָּׂדֶה וּמֵבִיא עֲנָבָה אַחַת בְּקָרוֹן אוֹ בִּסְפִינָה וּמַנִּיחָהּ בְּקֶרֶן זָוִית וּמִסְתַּפֵּק מִמֶּנָּה כְּמִפָּטוּם גָּדוֹל וְעֵצָיו מַסִּיקִין תַּחַת הַתַּבְשִׁיל, וְדַם עֵנָב תִּשְׁתֶּה חָמֶר אֵין לְךָ כָּל עֲנָבָה וַעֲנָבָה שֶׁאֵינָהּ עוֹשָׂה שְׁלֹשִׁים גַּרְבֵי יַיִן שֶׁנֶּאֱמַר "חָמֶר" אַל תִּקְרִי 'חָמֶר' אֶלָּא 'חֹמֶר'.

{rרמז תתקמהr}  "וַיִּשְׁמַן יְשֻׁרוּן וַיִּבְעָט" לְפִי הַשׂבַע הֵן מוֹרְדִין, וְכֵן אַתָּה מוֹצֵא בְּדוֹר הַמַּבּוּל שֶׁלֹּא מָרְדוּ לִפְנֵי הַמָּקוֹם אֶלָּא מִתּוֹךְ מַאֲכָל וּמִתוֹךְ מַשְׁקֶה וּמִתּוֹךְ שַׁלְוָה, מַה נֶּאֱמַר בָּהֶן (איוב כא, ט) "בָּתֵּיהֶם שָׁלוֹם מִפַּחַד" וְגוֹ'. וְכֵן מָצִינוּ בְּאַנְשֵׁי מִגְדָּל שֶׁלֹּא מָרְדוּ לִפְנֵי הַמָּקוֹם אֶלָּא מִתּוֹךְ מַאֲכָל וּמִתּוֹךְ מַשְׁקֶה וּמִתּוֹךְ שַׁלְוָה, מַה נֶּאֱמַר בָּהֶם  "וַיְהִי כָּל הָאָרֶץ שָפָה אַחַת" וְגוֹ', וְכֵן מָצִינוּ בְּאַנְשֵׁי סְדוֹם שֶׁלֹּא מָרְדוּ לִפְנֵי הַמָּקוֹם וְכוּ' וְכֵן הוּא אוֹמֵר (יחזקאל טז, מח) "חַי אָנִי נְאֻם ה' אִם עָשְׂתָה סְדוֹם אֲחוֹתֵךָ הִיא וּבְנוֹתֶיהָ כַּאֲשֶׁר עָשִׂית", וְכֵן אַתָּה מוֹצֵא בְּאַנְשֵׁי דּוֹר הַמִּדְבָּר שֶׁלֹּא מָרְדוּ לִפְנֵי הַמָּקוֹם אֶלָּא מִתּוֹךְ מַאֲכָל שֶׁנֶּאֱמַר (שמות לב, ו) "וַיֵּשֶׁב הָעָם לֶאֱכֹל וְשָׁתֹה", מַה נֶּאֱמַר בָּהֶן  "סָרוּ מַהֵר מִן הַדֶּרֶךְ", אָמַר לוֹ הַקָּדוֹשׁ בָּרוּךְ הוּא לְמֹשֶׁה אֱמֹר לָהֶן לְיִשְׂרָאֵל כְּשֶׁאַתֶּם נִכְנָסִין לָאָרֶץ אֵין אַתֶּם עֲתִידִים לִמְרֹד אֶלָּא מִתּוֹךְ אֲכִילָה וּשְׁתִיָּה שֶׁנֶּאֱמַר (לעיל לא, כ) "כִּי אֲבִיאֶנּוּ אֶל הָאֲדָמָה אֲשֶׁר נִשְׁבַּעְתִּי לַאֲבוֹתָיו זָבַת חָלָב וּדְבַשׁ וְאָכַל וְשָׂבַע וְדָשֵׁן וּפָנָה אֶל אֱלֹהִים אֲחֵרִים", אָמַר לָהֶם מֹשֶׁה לְיִשְׂרָאֵל כְּשֶׁאַתֶּם נִכְנָסִין לָאָרֶץ אֵין אַתֶּם עֲתִידִין לִמְרֹד אֶלָּא מִתּוֹךְ אֲכִילָה וּשְׁתִיָּה וּמִתּוֹךְ שַׁלְוָה, שֶׁנֶּאֱמַר (לעיל ח, יב-יג) "פֶּן תֹּאכַל וְשָׂבַעְתָּ וּבְקָרְךָ וְצֹאנְךָ יִרְבְּיֻּן", מַה נֶּאֱמַר בָּהֶם (שם, יד) "וְרָם לְבָבֶךָ וְשָׁכַחְתָּ אֶת ה' אֱלֹהֶיךָ", וְכֵן אַתָּה מוֹצֵא בְּבָנָיו וּבְנוֹתָיו שֶׁל אִיּוֹב שֶׁלֹּא בָּאת עֲלֵיהֶן פֻּרְעָנוּת אֶלָּא מִתּוֹךְ אֲכִילָה וּשְׁתִיָּה וּמִתּוֹךְ שַׁלְוָה, שֶׁנֶּאֱמַר  "עַד זֶה מְדַבֵּר וְזֶה בָּא וַיֹּאמַר בָּנֶיךָ וּבְנוֹתֶיךָ אוֹכְלִים וְשׁוֹתִים יַיִן וְגוֹ' וְהִנֵּה רוּחַ גְּדוֹלָה", וְכֵן אַתָּה מוֹצֵא בַּעֲשֶׂרֶת הַשְּׁבָטִים שֶׁלֹּא גָּלוּ אֶלָּא מִתּוֹךְ אֲכִילָה וּשְׁתִיָּה וּמִתּוֹךְ שַׁלְוָה שֶׁנֶּאֱמַר (עמוס ו, ד-ז) "הַשֹּׁכְבִים עַל מִטּוֹת שֵׁן וְגוֹ' הַשֹּׁתִים בְּמִזְרְקֵי יַיִן וְגוֹ' לָכֵן עַתָּה יִגְלוּ בְּרֹאשׁ גֹּלִים", וְכֵן אַתָּה מוֹצֵא בִּימוֹת הַמָּשִׁיחַ שֶׁאֵין עֲתִידִין לִמְרֹד אֶלָּא מִתּוֹךְ אֲכִילָה וּשְׁתִיָּה וּמִתּוֹךְ שַׁלְוָה, מַה נֶּאֱמַר "וַיִּשְׁמַן יְשֻרוּן וַיִּבְעָט" מָשָׁל לְאֶחָד שֶׁהָיָה לוֹ עֵגֶל וְהָיָה מְשַׁפְשְׁפוֹ וּמְגָרְדוֹ וּמַאֲכִילוֹ כַּרְשִׁינִיַן, בִּשְׁבִיל שֶׁיְּהֵא חוֹרֵשׁ, כְּשֶׁהִגְדִּיל הָעֵגֶל נָתַן בְּעָלָיו עָלָיו הָעֹל וְקִטַּע וְשִׁבֵּר אֶת הָעֹל וּפָסַק אֶת הַסִּמְלוֹנִין, וְכֵן הוּא אוֹמֵר  "מוֹטוֹת עֵץ שָׁבַרְתָּ וְעָשִׂיתָ תַּחְתֵּיהֶן מוֹטוֹת בַּרְזֶל".

"שָׁמַנְתָּ" בִּימֵי יָרָבְעָם, עָבִיתָ בִּימֵי אַחְאָב כָּשִׂיתָ בִּימֵי יֵהוּא, דָּבָר אַחֵר "שָׁמַנְתָּ עָבִיתָ כָּשִׂיתָ" כְּאָדָם שֶׁשַּׁמְנוֹ בִּפְנִים וְעוֹשֶׂה כְּסָלִים מִבַּחוּץ, וְהוּא אוֹמֵר (איוב טו, כז) "כִּי כִסָּה פָּנָיו בְּחֶלְבּוֹ וַיַּעַשׂ פִּימָה עֲלֵי כָסֶל".

דָּבָר אַחֵר "שָׁמַנְתָּ עָבִיתָ כָּשִׂיתָ" אֵלּוּ שְׁלֹשָׁה דּוֹרוֹת שֶׁלִּפְנֵי יְמוֹת הַמָּשִׁיחַ שֶׁנֶּאֱמַר (ישעיה ב, ז-ח) "וַתִּמָלֵא אַרְצוֹ כֶסֶף" וְגוֹ' וַתִּמָּלֵא אַרְצוֹ אֱלִילִים". וַיִּטֹּשׁ אֱלוֹהַּ עֲשָׂהוּ  "וַתִּשְׁכַּח ה' עֹשֶׂךָ נֹטֵה שָׁמַיִם וְיֹסֵד אָרֶץ" (ירמיה ב, יג) "כִּי שְׁתַּיִם רָעוֹת עָשָׂה עַמִּי אֹתִי עָזְבוּ" אָמַר לָהֶם הַקָּדוֹשׁ בָּרוּךְ הוּא בְּמִדָּה שֶׁמְּדַדְתֶּם בִּי מָדַדְתִּי לָכֶם (שם יב, ז) "עָזַבְתִּי אֶת בֵּיתִי נָטַשְׁתִּי אֶת נַחֲלָתִי". (תהלים עח, ס) "וַיִּטֹּשׁ מִשְׁכַּן שִׁילֹה"  "כִּי נָטַשְׁתָּ עַמְּךָ בֵּית יַעֲקֹב". וַיִּטֹּשׁ אֱלוֹהַּ עָשָׂהוּ וַיְנַבֵּל צוּר יְשֻׁעָתוֹ שֶׁנֶּאֱמַר (יחזקאל ח, טז) "וַיְבִיאֵנִי אֶל הֶחָצֵר הַפְּנִימִית וְהִנֵּה בְּפֶתַח הַשַּׁעַר כְּעֶשְׂרִים וַחֲמִשָּׁה אִישׁ אֲחוֹרֵיהֶם אֶל הֵיכַל ה'". רַבִּי דּוֹסְתַּאי בְּרַבִּי יְהוּדָה אוֹמֵר אַל תְּהִי קוֹרֵא וַיְנַבֵּל, אֶלָּא וַיְנַבֵּל צוּר יְשֻׁעָתוֹ כָּעִנְיָן שֶׁנֶּאֱמַר  "אַל תִּנְאַץ לְמַעַן שִׁמְךָ וְאַל תְּנַבֵּל כִּסֵּא כְבוֹדֶךָ".

{pפסוק טזp}  "יַקְנִיאֻהוּ בְּזָרִים", שֶׁהָלְכוּ וְעָשׂוּ דְּבָרִים שֶׁל זָרוּת וְכֵן הוּא אוֹמֵר (מ"א טו, יג) "וְגַם אֶת מַעֲכָה (אֵם אָסָא הַמֶּלֶךְ הֵסִיר) [אִמּוֹ וַיְסִירֶהָ] מִגְּבִירָה אֲשֶׁר עָשְׂתָה מִפְלֶצֶת לַאֲשֵׁרָה". בְּתוֹעֵבֹת יַכְעִיסֻהוּ זֶה מִשְׁכַּב זָכָר וְכֵן הוּא אוֹמֵר (ויקרא יח, כב) "וְאֶת זָכָר לֹא תִשְׁכַּב מִשְׁכְּבֵי אִשָּׁה תּוֹעֵבָה הִיא", וְאוֹמֵר  "וְגַם קָדֵשׁ הָיָה בָּאָרֶץ עָשׂוּ כְּתוֹעֵבוֹת הַגּוֹיִם".

{pפסוק יזp}  "יִזְבְּחוּ לַשֵּׁדִים לֹא אֱלֹהַּ" אִלּוּ הָיוּ עוֹבְדִין לַחַמָּה וְלַלְּבָנָה וְלַכּוֹכָבִים וּלְמַזָּלוֹת וּדְבָרִים שֶׁהֵן צֹרֶךָ עוֹלָם וַהֲנָיָה לָעוֹלָם בָּהֶן לֹא הָיְתָה קִנְאָה כְּפוּלָה, אֶלָּא הֵן עוֹבְדִין לְדָבָר שֶׁאֵין [מְטִיבִים לָהֶם אֶלָּא מְרֵעִים לָהֶם. לַשֵּׁדִים מַה דַּרְכּוֹ שֶׁל שֵׁד נִכְנָס לָאָדָם וְכוֹפֶה אוֹתוֹ. אֱלֹהִים לֹא יְדָעוּם שֶׁאֵין] אֻמּוֹת הָעוֹלָם מַכִּירוֹת אוֹתָן. חֲדָשִׁים מִקָּרֹב בָּאוּ שֶׁכָּל זְמַן שֶׁהָיָה אֶחָד מִן הָאֻמּוֹת רוֹאֶה אוֹתוֹ אוֹמֵר צֶלֶם יְהוּדִי הוּא זֶה, וְכֵן הוּא אוֹמֵר (ישעיה י, י) "כַּאֲשֶׁר מָצְאָה יָדִי לְמַמְלָכוֹת הָאֱלִיל וּפְסִילֵיהֶם מִירוּשָׁלַיִם וּמִשּׁוֹמְרוֹן", מְלַמֵּד שֶׁיְּרוּשָׁלַיִם וְשׁוֹמְרוֹן מְסַפְּקוֹת דְּפוּס לְכָל בָּאֵי הָעוֹלָם, לֹא שְׂעָרוּם אֲבֹתֵיכֶם שֶׁלֹּא עָמְדָה שַׂעֲרוֹת אֲבוֹתֵיכֶם בִּפְנֵיהֶם. דָּבָר אַחֵר "לֹא שְׂעָרוּם אֲבֹתֵיכֶם" לֵידַע אִם יֵשׁ בָּהֶן צֹרֶךְ אִם לָאו. דָּבָר אַחֵר "לֹא שְׂעָרוּם אֲבֹתֵיכֶם" אַל תְּהִי קוֹרֵא לֹא שְׂעָרוּם אֲבֹתֵיכֶם אֶלָּא לֹא שָׁעוּם אֲבֹתֵיכֶם אַף עַל פִּי שֶׁמְּזַבְּחִין לָהֶם וּמְקַטְּרִין לָהֶם לֹא יְרֵאִים מֵהֶם, וְכֵן הוּא אוֹמֵר (בראשית ד, ה) "וְאֶל קַיִן וְאֶל מִנְחָתוֹ לֹא שָׁעָה".

{pפסוק יחp}  "צוּר יְלָדְךָ תֶּשִׁי" אָמַר לָהֶם הַקָּדוֹשׁ בָּרוּךְ הוּא עֲשִׂיתֶם אוֹתִי כְּאִלּוּ אֲנִי זָכָר וּמְבַקֵּשׁ לֵילֵד, אִלּוּ הָיְתָה חַיָּה יוֹשֶׁבֶת עַל הַמַּשְׁבֵּר לֹא הָיְתָה מִצְטַעֶרֶת כָּעִנְיָן שֶׁנֶּאֱמַר (מ"ב יט, ג) "כִּי בָאוּ בָּנִים עַד מַשְׁבֵּר", וְאִלּוּ הָיְתָה חוֹלָה וּמַבְכִּירָה לֹא הָיְתָה מִצְטַעֶרֶת כָּעִנְיָן שֶׁנֶּאֱמַר  "כִּי קוֹל כְּחוֹלָה שָׁמַעְתִּי צָרָה כְּמַבְכִּירָה", אִלּוּ הָיוּ שְׁנַיִם בְּמֵעֶיהָ לֹא הָיְתָה מִצְטַעֶרֶת כָּעִנְיָן שֶׁנֶּאֱמַר (בראשית כה, כב) "וַיִּתְרוֹצְצוּ הַבָּנִים בְּקִרְבָּהּ", אִלּוּ הָיָה זָכָר שֶׁאֵין דַּרְכּוֹ לֵילֵד וּמְבַקֵּשׁ לֵילֵד לֹא הָיָה צַעֲרוֹ כָּפוּל וּמְכֻפָּל, כָּעִנְיָן שֶׁנֶּאֱמַר  "שַׁאֲלוּ נָא וּרְאוּ אִם יִוָּלֵד זָכָר".

דָּבָר אַחֵר "צוּר יְלָדְךָ תֶּשִׁי" שְׁכַחְתֶּם אוֹתִי בִּזְכוּת אֲבוֹתֵיהֶם, וְכֵן הוּא אוֹמֵר (ישעיה נא, א-ב) "הַבִּיטוּ אֶל צוּר חֻצַּבְתֶּם הַבִּיטוּ אֶל אַבְרָהָם אֲבִיכֶם וְאֶל שָׂרָה תְּחוֹלֶלְכֶם".

דָּבָר אַחֵר "צוּר יְלָדְךָ תֶּשִׁי" כָּל זְמַן שֶׁאֲנִי מְבַקֵּשׁ (לְהָשִׁיב) [לְהֵטִיב] אֶתְכֶם אַתֶּם מַתִּישִׁים כֹּחַ שֶׁל מַעֲלָה עֲמַדְתֶּם עַל הַיָּם וַאֲמַרְתֶּם (שמות טו, ב) "זֶה אֵלִי וְאַנְוֵּהוּ", בִּקַּשְׁתִּי לְהֵטִיב לָכֶם חֲזַרְתֶּם וַאֲמַרְתֶּם  "נִתְּנָה רֹאשׁ וְנָשׁוּבָה מִצְרָיְמָה", עֲמַדְתֶּם לִפְנֵי הֲר סִינַי וַאֲמַרְתֶּם (שמות כד, ז) "כֹּל אֲשֶׁר דִּבֶּר ה' נַעֲשֶׂה וְנִשְׁמָע", בִּקַּשְׁתִּי לְהֵטִיב לָכֶם חֲזַרְתֶּם בָּכֶם וַאֲמַרְתֶּם לָעֵגֶל (שם לב, ד) "אֵלֶּה אֱלֹהֶיךָ יִשְׂרָאֵל", הֶוֵי כָּל זְמַן שֶׁאֲנִי מְבַקֵּשׁ לְהֵטִיב לָכֶם אַתֶּם מַתִּישִׁים כֹּחַ שֶׁל מַעְלָה.

"וַתִּשְׁכַּח אֵל מְחֹלֲלֶךָ" רַבִּי מֵאִיר אוֹמֵר אֵל שֶׁהִתְחִיל בְּךָ שֶׁנִּצְטַעֵר בְּךָ, כָּעִנְיָן שֶׁנֶּאֱמַר (תהלים מח, ז) "חִיל כַּיֹּלֵדָה", רַבִּי יְהוּדָה אוֹמֵר, אֵל שֶׁעֲשָׂאֲךָ מְחִילִין מְחִילִּין. דָּבָר אַחֵר אֵל שֶׁהֵחִיל שְׁמוֹ עָלֶיךָ מַה שֶׁלֹּא הֵחִיל שְׁמוֹ עַל כָּל אֻמָּה וְלָשׁוֹן, וְכֵן הוּא אוֹמֵר  "אָנֹכִי ה' אֱלֹהֶיךָ", רַבִּי נֶחֶמְיָה אוֹמֵר אֵל שֶׁעָשְׂךָ חֻלִּין עַל כָּל בָּאֵי עוֹלָם בְּשָׁעָה שֶׁאִי אַתָּה עוֹשֶׂה בַּתּוֹרָה, וְכֵן הוּא אוֹמֵר (תהלים כט, ג-ט) "קוֹל ה' עַל הַמַּיִם וְגוֹ' עַד קוֹל ה' יְחוֹלֵל אַיָּלוֹת". דָּבָר אַחֵר "וַתִּשְׁכַּח אֵל מְחֹלֲלֶךָ" אֵל שֶׁמּוֹחֵל לְךָ עַל כָּל עֲווֹנוֹתֶיךָ.

בְּשָׁעָה שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם הֵן מוֹסִיפִין כֹּחַ וּגְבוּרָה שֶׁנֶּאֱמַר  "וְעַתָּה יִגְדַּל נָא כֹּחַ ה'", בְּשָׁעָה שֶׁהֵם מַכְעִיסִים אוֹתוֹ כִּבְיָכוֹל צוּר יְלָדְךָ תֶּשִׁי. בְּשָׁעָה שֶׁהֵם עוֹשִׂין רְצוֹנוֹ הֵן מוֹסִיפִין כֹּחַ וּגְבוּרָה, שֶׁנֶּאֱמַר (תהלים קח, יד) "בֵּאלֹהִים נַעֲשֶׂה חָיִל" וּבְשָׁעָה שֶׁהֵם מַכְעִיסִין (איכה א, ו) "וַיֵּלְכוּ בְלֹא כֹּחַ לִפְנֵי רֹדֵף".

רַבִּי יְהוּדָה בֶּן רַבִּי סִימוֹן בְּשֵׁם רַבִּי לֵוִי בֶּן פַּרְטָא כְּתִיב צוּר יְלָדְךָ תֶּשִׁי הִתַּשְׁתֶּם כֹּחוֹ שֶׁל יוֹצֵר, מָשָׁל לְאֶחָד שֶׁהָיָה יוֹשֵׁב וְצָר אִיקוֹנִין שֶׁל מֶלֶךְ, עַד שֶׁהוּא גּוֹמְרָהּ בָּאוּ וְאָמְרוּ לוֹ נִתְחַלֵּף הַמֶּלֶךְ, מִיָּד רָפוּ יָדָיו שֶׁל יוֹצֵר אָמַר, שֶׁל מִי אֶצֹּר שֶׁל רִאשׁוֹן אוֹ שֶׁל שֵׁנִי, כָּךְ כָּל אַרְבָּעִים יוֹם הַקָּדוֹשׁ בָּרוּךְ הוּא עוֹסֵק בְּצוּרָתוֹ שֶׁל וָלָד וְסוֹף אַרְבָּעִים יוֹם הוֹלֶכֶת וּמְקַלְקֶלֶת עִם אַחֵר מִיָּד רָפוּ יָדָיו שֶׁל יוֹצֵר אָמַר שֶׁל מִי אֶצֹּר שֶׁל רִאשׁוֹן אוֹ שֶׁל שֵׁנִי, הֶוֵי צוּר יְלָדְךָ תֶּשִׁי הִתַּשְׁתֶּם כֹחוֹ שֶׁל יוֹצֵר, יוֹ"ד זְעִירָא וְלֵית בְּקַרָיָיה כְּוָתֵיהּ. אָמַר רַבִּי יִצְחָק מָצִינוּ כָּל עוֹבְרֵי עֲבֵירוֹת הַגּוֹנֵב נֶהֱנֶה וְהַנִּגְנָב מַפְסִיד, הַגּוֹזֵל נֶהֱנֶה וְהַנִּגְזָל מַפְסִיד בְּרָם הָכָא שְׁנֵיהֶן נֶהֱנִין מִי מַפְסִיד כִּבְיָכוֹל הַקָּדוֹשׁ בָּרוּךְ הוּא שֶׁהוּא מְאַבֵּד (בְּמִנְיָן) [סִמָּנִים] שֶׁלּוֹ.

רַבִּי (מְיָאשָׁא) [מְנַשְּׁיָה] בַּר בְּרֵיהּ דְּרַבִּי יְהוֹשֻׁעַ בֶּן לֵוִי מָצִינוּ שֶׁכָּל מִי שֶׁהוּא רוֹאֶה דְּבַר עֶרְוָה וְלֹא נִזּוֹן עֵינוֹ מִמֶּנָּה זוֹכֶה לְהַקְבִּיל פְּנֵי הַשְּׁכִינָה, מַה טַּעַם  "עֹצֵם עֵינָיו מֵרְאוֹת בְּרָע" מַה כְּתִיב בַּתְרֵיהּ (שם יז) "מֶלֶךְ בְּיָפְיוֹ תֶּחֱזֶינָה עֵינֶיךָ".

{pפסוק יטp}  "וַיַּרְא ה' וַיִּנְאָץ מִכַּעַס בָּנָיו וּבְנֹתָיו", דּוֹר שֶׁהָאָבוֹת מְנָאֲצִין בּוֹ, הַקָּדוֹשׁ בָּרוּךְ הוּא כּוֹעֵס עַל בְּנֵיהֶם וְעַל בְּנוֹתֵיהֶם וּמֵתִים כְּשֶׁהֵם קְטַנִּים.

"וַיַּרְא ה' וַיִּנְאָץ" רַבִּי יְהוּדָה אוֹמֵר מִמַּה שֶּׁהֵם נָאִים לוֹ מְנָאֲצִים לְפָנָיו, רַבִּי מֵאִיר אוֹמֵר מִכַּעַס בָּנָיו וּבְנוֹתָיו, וַהֲרֵי דְּבָרִים קַל וָחֹמֶר וּמָה בִּזְמַן שֶׁמַּכְעִיסִין לְפָנָיו קְרוּיִין בָּנִים אִלּוּ לֹא הָיוּ מַכְעִיסִין עַל אַחַת כַּמָּה וְכַמָּה.

{pפסוק כp}  "וַיֹּאמֶר אַסְתִּירָה פָנַי מֵהֶם", אָמַר הַקָּדוֹשׁ בָּרוּךְ הוּא הֲרֵינִי מְסַלֵּק שְׁכִינָתִי מִבֵּינֵיהֶם. אֶרְאֶה מָה אַחֲרִיתָם אֵדְעָה מַה בְּסוֹפָם. דָּבָר אַחֵר הֲרֵינִי מוֹסְרָם בְּיַד אַרְבַּע מַלְכֻיּוֹת שֶׁיְּהוּ מְשַׁעְבְּדִים אוֹתָן. כִּי דוֹר תַּהְפֻּכֹת הֵמָּה, דּוֹר הָפוּךְ דּוֹר תַּהְפּוּךְ אֵין כְּתִיב כָּאן אֶלָּא כִּי דוֹר תַּהְפֻּכֹת הֵמָּה הֲפַכְפַּכִּין הֵם, מַרְדָנִין הֵם. בָּנִים לֹא אֵמֻן בָּם. בָּנִים אַתֶּם אֵין בָּכֶם אֱמוּנָה, עֲמַדְתֶּם לִפְנֵי הַר סִינַי וַאֲמַרְתֶּם (שמות כד, ז) "כֹּל אֲשֶׁר דִּבֶּר ה' נַעֲשֶׂה וְנִשְׁמָע", אַף (תהלים פב, ו) "אֲנִי אָמַרְתִּי אֱלֹהִים אַתֶּם", כֵּיוָן שֶׁאֲמַרְתֶּם לָעֵגֶל  "אֵלֶּה אֱלֹהֶיךָ יִשְׂרָאֵל", אַף אֲנִי אָמַרְתִּי לָכֶם (תהלים פב, ז) "אָכֵן כְּאָדָם תְּמוּתֻן" הִכְנַסְתִּי אֶתְכֶם אֶל אֶרֶץ אֲבוֹתֵיכֶם וּבָנִיתִי לָכֶם בֵּית הַבְּחִירָה אָמַרְתִּי לָכֶם לֹא תִּהְיוּ גּוֹלִין מִמֶּנָּה לְעוֹלָם, כֵּיוָן שֶׁאֲמַרְתֶּם  "אֵין לָנוּ חֵלֶק בְּדָוִד", אַף אֲנִי אָמַרְתִּי לָכֶם (עמוס ז, יז) "וְיִשְׂרָאֵל גָּלֹה יִגְלֶה מֵעַל אַדְמָתוֹ".

רַבִּי דּוֹסְתַּאי בֶּן יְהוּדָה אוֹמֵר, אַל תְּהִי קוֹרֵא בָּנִים לֹא אֵמֻן בָּם אֶלָּא לֹא אָמֵן בָּם, שֶׁלֹּא הָיוּ רוֹצִים לַעֲנוֹת אָמֵן אַחַר הַנְּבִיאִים כְּשֶׁמְּבָרְכִין אוֹתָם, וְכֵן הוּא אוֹמֵר (ירמיה יא, ה) "לְמַעַן הָקִים ה' אֶת הַשְּׁבֻעָה אֲשֶׁר נִשְׁבַּעְתִּי לַאֲבוֹתֵיכֶם לָתֵת לָהֶם אֶרֶץ זָבַת חָלָב וּדְבַשׁ", וְלֹא הָיָה אֶחָד מֵהֶם שֶׁפָּתַח אֶת פִּיו וְעוֹנֶה אָמֵן, עַד שֶׁבָּא יִרְמִיָּה וְאָמַר אָמֵן, שֶׁנֶּאֱמַר  "וָאַעַן וְאוֹמֵר אָמֵן ה'".

"וַיֹּאמֶר אַסְתִּירָה פָנַי מֵהֶם" מָשָׁל לְבֶן מְלָכִים שֶׁהָיָה יוֹצֵא לַשּׁוּק מַכֶּה וְלֹא לוֹקֶה, מְבַזֶּה וְלֹא מִתְבַּזֶּה, הָיָה עוֹלֶה אֵצֶל אָבִיו בִּטְרוּנְיָא אָמַר לוֹ אָבִיו מָה אַתָּה סָבוּר בִּכְבוֹדְךָ אַתָּה מִתְכַּבֵּד אִי אַתָּה מִתְכַּבֵּד אֶלָּא בִּכְבוֹדִי, מֶה עָשָׂה הִפְלִיג דַעְתּוֹ מִמֶּנּוּ וְלֹא הָיָה בְּרִיָּה מַשְׁגַּחַת עָלָיו, כָּךְ בְּשָׁעָה שֶׁיָּצְאוּ יִשְׂרָאֵל מִמִּצְרַיִם נָפְלָה אֵימָתָן עַל כָּל בָּאי עוֹלָם, שֶׁנֶּאֱמַר (שמות טו, יד-טו) "שָׁמְעוּ עַמִּים יִרְגָּזוּן וְגוֹ' אָז נִבְהֲלוּ אַלּוּפֵי" וְגוֹ', כֵּיוָן שֶׁבָּאוּ יִשְׂרָאֵל לִידֵי עֲבֵרוֹת וּמַעֲשִׂים רָעִים, אָמַר לָהֶם הַקָּדוֹשׁ בָּרוּךְ הוּא, מָה אַתֶּם סְבוּרִים בִּכְבוֹדְכֶם אַתֶּם מִתְכַּבְּדִים אִי אַתֶּם מִתְכַּבְּדִים אֶלָּא בִּכְבוֹדִי הִפְלִיג דַּעְתּוֹ מֵהֶם, מִיָּד (שמות יז, ז-ח) וַיָּבֹא עֲמָלֵק. אָמַר הַקָּדוֹשׁ בָּרוּךְ הוּא אֵין בָּכֶם אֲמָנָה שֶׁל מַמָּשׁ, הֶוֵי כִּי דוֹר תַּהְפֻּכֹת הֵמָּה.

רַבִּי יְהוּדָה וְרַבִּי יוֹסִי וְרַבִּי מֵאִיר הֲוֵי קָאָזְלֵי בְּאוֹרְחָא, רַבִּי מֵאִיר הֲוָה דָּיֵיק בִּשְׁמָא, רַבִּי יְהוּדָה וְרַבִּי יוֹסִי לֹא הֲווֹ דַּיְיקוּ בִּשְׁמָא, כִי מַטּוֹ לְהַהוּא אוּשְׁפִּיזָא אָמְרוּ לֵיהּ מַה שִּׁמְךָ אֲמַר לְהוֹ כִּידוֹר, אָמַר לָהֶם רַבִּי מֵאִיר שְׁמַע מִינָהּ אָדָם רָשָׁע הוּא, שֶׁנֶּאֱמַר "כִּי דוֹר תַּהְפֻּכֹת הֵמָּה", רַבִּי יְהוּדָה וְרַבִּי יוֹסִי אַשְׁלִימוּ לֵיהּ כִּיסַיְיהוּ, רַבִּי מֵאִיר לָא אַשְׁלִים לֵיהּ כִּיסֵיהּ, אֲזַל אוֹתְבֵיהּ בְּכַדָּא וְקָבְרֵיהּ בְּקִבְרֵיהּ [דְאַבוּהָ] דְּהַהוּא גַּבְרָא, אֲתָא אֲבוּהָ אִיתְחָזִי לֵיהּ בְּחֶלְמָא תָּא שְׁקִיל כִּיסָא דְּמַנַח אַרֵישָׁא דְּהַהוּא גַּבְרָא לְמָחָר אֲמַר לְהוּ הָכִי חַזָאִי בְּחַלְמָא, אָמְרוּ לֵיהּ חֲלָמֵי דְּבֵי שִׁמְשֵׁי בְּטֵלִין אִינוּן, אֲזַל רַבִּי מֵאִיר וְנָטְרֵיהּ לְכִיסֵיהּ כֻּלָּה יוֹמָא וְאַיְיתֵיהּ לְאוֹרתָא לְכִיסֵיהּ לְמָחָר אָמְרוּ לוֹ הָב לָן כִּיסֵיהּ, אֲמַר לְהוֹ לֹא הָיוּ דְּבָרִים מֵעוֹלָם, אָמְרוּ לֵיהּ לְרַבִּי מֵאִיר מַאי טַעְמָא לָא אַשְׁלִים לֵיהּ מַר כִּיסֵיהּ, אֲמַר לָהֶם אָמַר לִי כִּידוֹר שְׁמוֹ וְנֶאֱמַר "כִּי דוֹר תַּהְפֻּכֹת הֵמָּה" וְגוֹ', אָמְרוּ לוֹ מַאי טַעְמָא לָא אֲמַר לָן מַר, אֲמַר לָהֶם אִימוּר דְּאָמְרֵי אֲנָא חַשָׁשָׁא אַחֲזוּקֵי מִי אָמְרֵי, מָשְׁכוּהוּ וְעַיְילוּהוּ (לחביתה) [לַחֲנוּתָא] אַשְׁקֵיהּ חַמְרָא הֲווֹ טְלוֹפְחֵי בְדִיקְנֵיה אָזְלוּ יְהָבוּ סִימָנָא לְאִיתְתֵיהּ וְאַיְיתָה לְכִיסַיְיהוּ אֲזַל אִיהוּ וּקְטָלָהּ לְאִיתְתֵיהּ הַיְנוּ דְּתַנְיָא מַיִם רְאשׁוֹנִים הֶאֱכִילוּ בְּשַׂר חֲזִיר, מַיִם אַחֲרוֹנִים הָרְגוּ אֶת הַנֶּפֶשׁ מִכָּאן וָאֵילָךְ אִינְהוּ נַמִּי הֲווֹ דַיְיקֵי בִּשְׁמָא. (כָּתוּב בֶּרֶמֶז תתצ"א).

{pפסוק כאp}  "הֵם קִנְאוּנִי בְלֹא אֵל" יֵשׁ לְךָ אָדָם עוֹבֵד לְצֶלֶם דָּבָר הָרוֹאֶה אוֹתוֹ, אֲבָל הֵן עוֹבְדִין לְבָבוּאָה וְלֹא לְבָבוּאָה בִּלְבַד אֶלָּא לְהֶבֶל זֶה שֶׁעוֹלֶה מִן הַקְּדֵרָה שֶׁנֶּאֱמַר "כִּעֲסוּנִי בְּהַבְלֵיהֶם", וַאֲנִי אַקְנִיאֵם בְּלֹא עָם אַל תִּקְרֵי בְּלֹא עָם אֶלָּא בָּלוּי עַם אֵלּוּ (הֲבָאִין) [הַבְּזוּיִין] שֶׁבֵּין הָאֻמּוֹת [שֶׁבָּאִין] וּמוֹצִיאִין אוֹתוֹ מִתּוֹךְ בָּתֵּיהֶן. דָּבָר אַחֵר אֵלּו הַבָּאִין מִבַּרְבַּרְיָה (וּמִבְּרִטַּנְיָא) [וּמִמוֹרְטִינָא] שֶׁמְּהַלְּכִים עֲרוּמִין בַּשּׁוּק, אֵין לְךָ אָדָם בָזוּי וּפָגוּם בָּעוֹלָם אֶלָּא הַמְהַלֵּךְ עָרֹם בַּשּׁוּק. בְּגוֹי נָבָל אַכְעִיסֵם אֵלּו הַמִּינִים, וְכֵן הוּא אוֹמֵר (תהלים יד, א) "אָמַר נָבָל בְּלִבּוֹ אֵין אֱלֹהִים".

"בְּגוֹי נָבָל אַכְעִיסֵם", זוֹ אִשָּׁה רָעָה וּכְתֻבָּתָהּ מְרֻבָּה, רַבִּי אֶלְעָזָר אוֹמֵר אֵלּו הַמִּינִים וְכוּ', בְמַתְנִיתָּא תְּנָא אֵלּוּ בְּנֵי בַּרְבַּרְיָא וְכוּ', וְרַבִּי יוֹחָנָן אָמַר אֵלּוּ חֲבֵרִין אָמְרוּ לוֹ לְרַבִּי יוֹחָנָן אֲתוֹ חַבְרֵי לְבָּבֶל שְׁגָא נָפַל אָמְרוּ לוֹ קָא מְקַבְלֵי שׁוחָדָא, תְרִיץ וְיָתִיב.

{pפסוק כבp}  "כִּי אֵשׁ קָדְחָה בְאַפִּי" כְּשֶׁהַפֻּרְעָנוּת יוֹצְאָה לָעוֹלָם אֵינָהּ יוֹצְאָה אֶלָּא בְּאַף. וּמִנַּיִן שֶׁאַף בְּתוֹךְ גֵּיהִנָּם שֶׁנֶּאֱמַר "וַתִּיקַד עַד שְׁאוֹל תַּחְתִּית. וַתֹּאכַל אֶרֶץ וִיבֻלָהּ" זוֹ אֶרֶץ יִשְׂרָאֵל. וַתְּלַהֵט מוֹסְדֵי הָרִים זוֹ יְרוּשָׁלַיִם, כָּעִנְיָן שֶׁנֶּאֱמַר  "יְרוּשָׁלַיִם הָרִים סָבִיב לָהּ". דָּבָר אַחֵר וַתֹּאכַל אֶרֶץ וִיבֻלָהּ זֶה הָעוֹלָם. וַתְּלַהֵט מוֹסְדֵי הָרִים אֵלּו אַרְבַּע מַלְכֻיּוֹת שֶׁנֶּאֱמַר (זכריה ו, א) "וָאֶשָּׂא עֵינַי וָאֶרְאֶה [וְהִנֵּה] אַרְבַּע מֶרְכָּבוֹת יוֹצְאוֹת מִבֵּין שְׁנֵי הֶהָרִים וְהֶהָרִים הָרֵי נְחֹשֶׁת".

{pפסוק כגp}  "אַסְפֶּה עָלֵימוֹ רָעוֹת", הֲרֵינִי מַכְנִיס וּמֵבִיא עֲלֵיהֶן כָּל הַפֻּרְעָנִיּוֹת כֻּלָּן כְּאַחַת. דָּבָר אַחֵר אָסוּף עָלֵימוּ רָעוּת אֵין כְּתִיב כָּאן אֶלָּא אַסְפֶּה שֶׁיְּהוּ כָּל הַפֻּרְעָנִיּוֹת כָּלוֹת וְהֵם אֵינָם כָּלִים. וְכֵן הוּא אוֹמֵר חִצַּי אֲכַלֶּה בָּם, חִצַּי יְכַלֶּה אוֹתָם אֵין כְּתִיב כָּאן אֶלָּא חִצַּי אֲכַלֶּה בָּם שֶׁיְּהוּ חִצַּי כָּלִים וְהֵם אֵינָם כָּלִין. דָּבָר אַחֵר "חִצַּי אֲכַלֶּה בָּם" חִצֵּי הָרָעָב וְכֵן הוּא אוֹמֵר  "בְּשַׁלְחִי אֶת חִצֵּי הָרָעָב הָרָעִים בָּהֶם".

{pפסוק כדp}  "מְזֵי רָעָב וּלְחֻמֵי רֶשֶׁף" שֶׁיְּהוּ מֻזָּחִין בָּרָעָב וּמֻשְׁלָכִין בַּחוּצוֹת, וְכֵן הוּא אוֹמֵר (ירמיה יד, טז) "וְהָעָם אֲשֶׁר הֵמָּה נִבְּאִים לָהֶם יִהְיוּ מֻשְׁלָכִים בְּחוּצוֹת יְרוּשָׁלַיִם", וְקֶטֶב מְרִירִי, לְפִי דַרְכְּךָ אַתָּה לָמֵד שֶׁכָל מִי שֶׁהַשֵּׁד בּוֹ מוֹרֵר, וְשֶׁן בְּהֵמֹת אֲשַׁלַּח בָּם אַל תִּקְרִי וְשֶׁן בְּהֵמֹת אֶלָּא וְשֵׁן בָּהֶם אֲשַׁלַּח בָּם שֶׁיְּהוּ מִתְחַמְּמִין וּמִתְחַזְּרִין עַל כָּל עֲבֵרוֹת. דָּבָר אַחֵר שֶׁיְּהֵא אֶחָד מֵהֶם מִתְחַמֵּם וְנוֹשֵׁךְ עַצְמוֹ וּמַעֲלֶה בּוֹ נוֹמֵי וּמֵת וְהוֹלֵךְ בָּהּ. דָּבָר אַחֵר "וְשֶׁן בְּהֵמֹת אֲשַׁלַּח בָּם" שֶׁתְּהֵא בְּהֶמְתּוֹ נוֹשַׁכְתּוֹ וּמַעֲלֶה נוֹמֵי וּמֵת וְהוֹלֵךְ בָּהּ, וּכְבָר אָמְרוּ מַעֲשֶׂה הָיָה שֶׁהָרְחֵלִים נוֹשְׁכִין וּמְמִיתִין. עִם חֲמַת זֹחֲלִי עָפָר. שֶׁיְּהוּ מֻזְחָלִין בָּעָפָר דָּבָר אַחֵר אֵלּו עֲכִינִין שֶׁאֵין שִׁלְטוֹנָן אֶלָּא בָּעָפָר.

"וְקֶטֶב מְרִירִי" תַּרְתֵּי קָטְבֵי הֲווֹ חָד מִקָמֵי טִיהֲרָא וְחָד בָּתַר טִיהֲרָא, מִקָּמֵי טִיהַרָא קֶטֶב שְמֵיה וּמִיחֲזֵי בֵּי כַּדָּא דְּכַּמְכָא וְהָדַר בֵּיהּ בַּחֲשָׁא, דִּבְתַר טִיהֲרָא (תהלים צא, ו) "יָשׁוּד צָהֳרָיִם" שְׁמֵיהּ וּמִיחֲזֵי בְּקַרְנָא דְּעִזָּא וְהָדַר בֵּיהּ (נַפְיָא) [כְנַפְיָא], מֵחָד בְּתַמּוּז עַד שִׁיתְסַר בֵּיהּ וַדַּאי שְׁכִיחֵי, מִכָּאן וָאֵילָךְ סָפֵק שְׁכִיחֵי סָפֵק לָא שְׁכִיחֵי, וּמִשְׁתַּכְּחָא בְּטוּלֵי דְּצַפְרָא (וּפַנְיָא) דְּלָא הַוֵי גַּרְמִידָא בְּטוּלָא דְּפַנְיָא דְּלָא הֲוָה גַּרְמִידָא. וְעִקָּר בְּטוּלֵי דְּבֵית הַכִּסֵּא וּבְטוּלֵי דְּחַצְבָא.

"כָּל רֹדְפֶיהָ הִשִּׂיגוּהָ בֵּין הַמְּצָרִים" בְּיוֹמִין דְּעָקָא בֵּין שִׁבְעָה עָשָׂר בְּתַמּוּז לְתִּשְׁעָה בְּאָב שֶׁבָּהֶן קֶטֶב מְרִירִי שׁוֹלֵט, [כְּמָה דְּאַתְּ אָמַרְתְּ] (תהלים צא, ט) "מִדֶּבֶר בָּאֹפֶל יַהֲלֹךְ מִקֶּטֶב יָשׁוּד צָהֳרָיִם", וְלָמָּה קְרִי לֵיהּ קֶטֶב מְרִירִי, רַבִּי אַבָּא בַּר כַּהֲנָא אֲמַר דְּהוּא גָּזִיז סוּגִיָא דְּטִהֲרָא מִן רֵישֵׁיהוּן (דְּאַרְבַּע) [דְּשִׁית] עַד סוֹפֵיהוֹן דְּתֵשַׁע. וְרַבִּי לֵוִי אֲמַר דְּהוּא גָּזִיז סוּגְיָא דְּטִהֲרָא מִן סוֹפֵיהוֹן דְּאַרְבַּע עַד רֵישַׁיְהוּ דְּתֵשַׁע, וְאֵינוֹ מְהַלֵּךְ לֹא בַּצֵּל וְלֹא בַּחַמָּה אֶלָּא בְּצֵל שֶׁהוּא סָמוּךְ לְחַמָּה. אָמַר רַבִּי יוֹחָנָן וְכֻלּוֹ מָלֵא קְלִיפִין וְשַׂעֲרוֹת וְעֵינַיִם, אָמַר רֵישׁ לָקִישׁ עַיִן אַחַת קְבוּעָה לוֹ בְּלִבּוֹ, וְכָל מִי שֶׁהוּא רוֹאֵהוּ נוֹפֵל וָמֵת, מַעֲשֶׂה בְּחָסִיד אֶחָד שֶׁרָאָה אוֹתוֹ וְנָפַל וָמֵת, אָמְרוּ רַבִּי יְהוּדָה בְּרַבִּי שְׁמוּאֵל רָאָה אוֹתוֹ וְכוּ'. רַבִּי אַבָּהוּ הֲוָה יָתִיב (פְּשִׁיט) [וּמַתְנֵי] בַּהֲדָא כְּנִישְׁתָא דְּקֵסָרִין, חֲמָא חָד בַּר נָשׁ פָּרֵי בְּתַר חַבְרֵי וּבְיָדֵיהּ חָד קַטִיתָא בָּעֵי מִמְחִינֵיהּ בָּהּ חַמָא חַד מַזִיקָא פָרֵי בַתְרֵיה וּבְיָדֵיה חַד קַטִיתָא דְפַרְזֶל, נָפַק רַבִּי אַבָהוּ פָּרֵי לגַבַּיְהוּ אֲמַר לֵיהּ לֹא תִמְחִינֵיהּ דִּילְמָא הוּא מַיִית, אֲמַר לֵיהּ רַבִּי מִן הֲדָא הוּא מָאִית, אֲמַר הָא מַזִיקָא פָּרֵי בַּתְרַךְ וּבְיָדֵיהּ קַטִיתָא דְּפַרְזֶל, אַתְּ מָחֵי לֵיהּ בַּהֲדָא וְהוּא מָחֵי לֵיהּ בְּהַהוּא וּמַיֵית, רַבִּי יוֹחָנָן הֲוָה מַפְקֵד לְסַפְרַיָיא וּלְמַתְנַיָיא בְּאִילֵין יוֹמֵי דְּלָא יְהוּ טְעִנִין עַרְקָא עַל יָנוּקָא, רַב שְׁמוּאֵל בַּר יִצְחָק הֲוָה מַפְקֵד לְסַפְרַיָא וּלְמַתְנַיָיא בְּאִלֵּין יוֹמַיָא דִּיהוֹן מִיפְטִרִין טַלְיָא בְּאַרְבַּע שְׁעִין.

{pפסוק כהp}  "מִחוּץ תְּשַׁכֶּל חֶרֶב" (כָּתוּב לְמַעְלָה בְרֶמֶז ר"ו).

מִכָּאן אָמְרוּ בִּשְׁעַת מִלְחָמָה כַּנֵּס אֶת הָרֶגֶל, בִּשְׁעַת רָעָב פַּזֵּר הָרֶגֶל, וְכֵן הוּא אוֹמֵר (ירמיה יד, יח) "אִם יָצָאתִי הַשָּׂדֶה וְהִנֵּה חַלְלֵי חָרֶב וְאִם בָּאתִי הָעִיר הִנֵּה תַּחֲלוּאֵי רָעָב", וְאוֹמֵר (יחזקאל ז, טו) "וַאֲשֶׁר בַּשָּׂדֶה בַּחֶרֶב יָמוּת וַאֲשֶׁר בָּעִיר רָעָב וְדֶּבֶר יֹאכְלֶנּוּ". וּמֵחֲדָרִים אֵימָה הָיָה רוֹאֶה אֶת הַחֶרֶב כְּשֶׁהִיא בָּאָה לַשּׁוּק אִם יָכוֹל לִבְרֹחַ וּלְמַלֵּט (אוֹמֵר) [אָז] חַדְרֵי לִבּוֹ נוֹקְפִין עָלָיו וּמֵת וְהוֹלֵךְ בָּהּ.

דָּבָר אַחֵר "מִחוּץ תְּשַׁכֶּל חֶרֶב" עַל מַה שֶּׁעָשׂוּ בַּחוּצוֹת שֶׁנֶּאֱמַר  "כִּי מִסְפַּר עָרֶיךָ הָיוּ אֱלֹהֶיךָ יְהוּדָה וּמִסְפַּר חוּצוֹת יְרוּשָׁלִַם", וּמֵחֲדָרִים אֵימָה עַל מַה שֶּׁעָשׂוּ בְּחַדְרֵי חֲדָרִים, וְכֵן הוּא אוֹמֵר (יחזקאל ח, יב) "אֲשֶׁר זִקְנֵי בֵּית יִשְׂרָאֵל עוֹשִׂים בַּחֹשֶׁךָ אִישׁ בְּחַדְרֵי מַשְׂכִּיתוֹ", וְאוֹמֵר  "עָזַב ה' אֶת הָאָרֶץ אֵין ה' רוֹאֶה".

"גַּם בָּחוּר גַּם בְּתוּלָה" לֹא אֵלּו בִּלְבַד אֶלָּא יוֹנֵק עִם אִישׁ שֵׂיבָה, וְכֵן הוּא אוֹמֵר (ירמיה ו, יא) "כִּי גַּם אִישׁ עִם אִשָּׁה יִלָּכֵדוּ זָקֵן עִם מְלֵא יָמִים". דָּבָר אַחֵר "גַּם בָּחוּר" אַתֶּם גְּרַמְתֶּם לִי לִשְׁלֹחַ יָד בִּבְחִירִי, וְכֵן הוּא אוֹמֵר (במדבר יא, כח) "וַיַּעַן יְהוֹשֻׁעַ בִּן נוּן מְשָׁרֵת מֹשֶׁה מִבְּחוּרָיו", גַּם בְּתוּלָה מְלַמֵּד שֶׁהָיוּ מְנֻקִּין מִן הַחֵטְא כִּבְתוּלָה זוֹ שֶׁלֹּא טָעֲמָה טַעַם חֵטְא. יוֹנֵק שֶׁהָיוּ יוֹנְקִין דִּבְרֵי תּוֹרָה כְּיוֹנֵק זֶה שֶׁיּוֹנֵק חָלָב מִדַּדֵּי אִמּוֹ, אִישׁ שֵׂיבָה אַל תִּקְרִי אִישׁ שֵׂיבָה אֶלָּא אִישׁ יְשִׁיבָה מְלַמֵּד שֶׁהָיוּ כֻּלָּן רְאוּיִין לֵישֵׁב בִּישִׁיבָה, וְכֵן הוּא אוֹמֵר  "הַכֹּל גִּבּוֹרִים עוֹשֵׂי מִלְחָמָה", וְכִי מַה גְּבוּרָה עוֹשִׂים בְּנֵי אָדָם הַמְהַלְּכִים בַּגּוֹלָה וּמַה מִּלְחָמָה עוֹשִׂים בְּנֵי אָדָם הַזְּקוּקִין בְּזִקִּין וּנְתוּנִין בְּשַׁלְשְׁלָאוֹת, אֶלָּא הַכֹּל גִּבּוֹרִים גִּבּוֹרִים בְּמִלְחַמְתָּהּ שֶׁל תּוֹרָה, וְכֵן הוּא אוֹמֵר (תהלים קג, כ) "בָּרְכוּ ה' מַלְאָכָיו גִבּוֹרֵי כֹּחַ", עוֹשֵׂי מִלְחָמָה, שֶׁהָיוּ נוֹשְׂאִין וְנוֹתְנִים בְּמִלְחַמְתָּהּ שֶׁל תּוֹרָה, וְכֵן הוּא אוֹמֵר (במדבר כא, יד) "עַל כֵּן יֵאָמֵר בְּסֵפֶר מִלְחֲמוֹת ה'", וְאוֹמֵר (מ"ב כד, טז) "וְהֶחָרָשׁ וְהַמַּסְגֵּר אָלֶף", "חָרָשׁ", אֶחָד מְדַבֵּר וְהַכֹּל שׁוֹתְקִין, "מַסְגֵּר", הַכֹּל יוֹשְׁבִין לְפָנָיו וּלְמֵדִין הֵימֶנּוּ אֶחָד פּוֹתֵחַ וְאֶחָד סוֹגֵר לְקַיֵּם מַה שֶּׁנֶּאֱמַר  "וּפָתַח וְאֵין סוֹגֵר וְסָגַר וְאֵין פּוֹתֵחַ".

{pפסוק כו-כזp}  "אָמַרְתִּי אַפְאֵיהֶם" אָמַרְתִּי בְּאַפִּי אַיֵּה הֵם. אַשְׁבִּיתָה מֵאֱנוֹשׁ זִכְרָם אָמַרְתִּי לֹא יִהְיוּ בָעוֹלָם, אֲבָל מָה אֶעֱשֶׂה לָהֶם לוּלֵי, (תהלים קכד, א-ב) "לוּלֵי ה' שֶׁהָיָה לָנוּ יֹאמַר נָא יִשְׂרָאֵל לוּלֵי ה' שֶׁהָיָה לָנוּ בְּקוּם עָלֵינוּ אָדָם". דָּבָר אַחֵר לוּלֵי  "וַיֹּאמֶר לְהַשְׁמִידָם לוּלֵי מֹשֶׁה בְּחִירוֹ", לוּלֵי כַּעַס אוֹיֵב אָגוּר מִי גָּרם לִי לִפָּרַע מֵאֵלּוּ כַּעַס שֶׁל אֻמּוֹת שֶׁהָיָה כְּכָנוּס לְתוֹךְ מְעֵיהֶם, אָגוּר אֵין אָגוּר אֶלָּא כָּנוּס, שֶׁנֶּאֱמַר (משלי ל, א) "דִּבְרֵי אָגוּר בֶּן יָקֵא" וְאוֹמֵר (תהלים נה, טז) "יַשִּׂיא מָוֶת עָלֵימוֹ יֵרְדוּ שְׁאוֹל חַיִּים כִּי רָעוֹת בִּמְגוּרָם".

"פֶּן יְנַּכְּרוּ צָרֵימוֹ" בִּשְׁעַת צָרָתָן שֶׁל יִשְׂרָאֵל מְנַכְּרִין אוֹתָם וְעוֹשִׂין אוֹתָן כְּאִלּוּ אֵין מַכִּירִין אוֹתָם בָּעוֹלָם, וְכֵן מָצִינוּ כְּשֶׁבִּקְּשׁוּ יִשְׂרָאֵל לִבְרֹחַ כְּלַפֵּי צָפוֹן הָיוּ מַסְגִּירִין אוֹתָן שֶׁנֶּאֱמַר  "כֹּה אָמַר ה' עַל שְׁלֹשָׁה פִּשְׁעֵי צֹר" בִּקְּשׁוּ לִבְרֹחַ כְּלַפֵּי דָּרוֹם הָיוּ מַסְגִּירִין אוֹתָן, שֶׁנֶּאֱמַר (שם א, ו) "כֹּה אָמַר ה' עַל שְׁלֹשָׁה פִּשְׁעֵי עַזָּה", בִּקְּשׁוּ לִבְרֹחַ כְּלַפֵּי מִזְרָח וְהָיוּ מַסְגִּירִין אוֹתָן שֶׁנֶּאֱמַר (שם א, ג) "כֹּה אָמַר ה' עַל שְׁלֹשָׁה פִּשְׁעֵי דַּמֶּשֶׂק", לִבְרֹחַ כְּלַפֵּי מַעֲרָב הָיוּ מַסְגִּירִין אוֹתָן, שֶׁנֶּאֱמַר (ישעיה כא, יג) "מַשָּׂא בַּעְרָב בְּיַעַר בַּעְרַב", בִּשְׁעַת טוֹבָתָן הֵן מְכַחֲשִׁין לָהֶן וְעוֹשִׂין לָהֶן כְּאִלּוּ הֵן אַחִין, וְכֵן עֵשָׂו אָמַר לְיַעֲקֹב  "יֵשׁ לִי רַב אָחִי יְהִי לְךָ אֲשֶׁר לְךָ", וְכֵן חִירָם אָמַר לִשְׁלֹמֹה (מ"א ט, יג) "מָה הֶעָרִים [הָאֵלֶּה] אֲשֶׁר נָתַתָּה לִי אָחִי" וְלֹא ה' פָּעַל כָּל זֹאת כְּמוֹת שֶׁאוֹמְרִים אוֹתָן הַשּׁוֹטִים  "הֲלֹא בְּחָזְקֵנוּ לָקַחְנוּ לָנוּ קַרְנַיִם".

{pפסוק כח-לp} {rרמז תתקמוr}  "כִּי גוֹי אֹבַד עֵצוֹת הֵמָּה" רַבִּי יְהוּדָה דּוֹרְשׁוֹ כְּלַפֵּי יִשְׂרָאֵל, רַב נְחֶמְיָה דּוֹרְשׁוֹ כְּלַפֵּי עוֹבְדֵי אֱלִילִים, רַבִּי יְהוּדָה דּוֹרְשׁוֹ כְּלַפֵּי יִשְׂרָאֵל, אִבְּדוּ יִשְׂרָאֵל עֵצָה טוֹבָה שֶׁנִּתְּנָה לָהֶן, וְאֵין עֵצָה אֶלָּא תּוֹרָה שֶׁנֶּאֱמַר (משלי ח, יד) "לִי עֵצָה וְתוּשִׁיָּה". וְאֵין בָּהֶם תְּבוּנָה אֵין בָּהֶם אֶחָד שֶׁיִּסְתַּכֵּל וְיֹאמַר אֱמֶשׁ אֶחָד מִמֶּנּוּ רוֹדֵף מִן הָעוֹבְדֵי אֱלִילִים אֶלֶף וּשְׁנַיִם רְבָבָה. אִם לֹא כִּי צוּרָם מְכָרָם, רַב נְחֶמְיָה דּוֹרְשׁוֹ כְּלַפֵּי הָעוֹבְדֵי אֱלִילִים, אִבְּדוּ עוֹבְדֵי אֱלִילִים שֶׁבַע מִצְווֹת שֶׁנָּתַתִּי לָהֶם. וְאֵין בָּהֶם תְּבוּנָה, אֵין בָּהֶם אֶחָד שֶׁיִּסְתַּכֵּל וְיֹאמַר עַכְשָׁו אֶחָד מִמֶּנּוּ רוֹדֵף מִיִּשְׂרָאֵל אֶלֶף וּשְׁנַיִם יָנִיסוּ רְבָבָה, וְלִימוֹת הַמָּשִׁיחַ אֶחָד מִיִּשְׂרָאֵל רוֹדֵף מִמֶּנּוּ אֶלֶף וּשְׁנַיִם יָנִיסוּ רְבָבָה.

"אִם לֹא כִּי צוּרָם מְכָרָם" מַעֲשֶׂה בְּפוּלְמוּס שֶׁבִּיהוּדָה שֶׁרָץ דִּיקוֹרְיוֹן אֶחָד אַחַר בֶּן יִשְׂרָאֵל בְּסוּס לְהָרְגוֹ וְלֹא הִגִּיעוֹ [עַד שֶׁלֹּא הִגִּיעוֹ] יָצָא נָחָשׁ וְכָרַךְ לוֹ עַל עֲקֵבוֹ. אָמַר לְאֶחָד בְּבַקָּשָׁה מִמְּךָ אֱמֹר לִפְּלוֹנִי דָּבָר אֶחָד לֹא תִּהְיוּ סְבוּרִין לוֹמַר שֶׁאָנוּ גִבּוֹרִים וְנִמְסְרוּ בְּיָדֵינוּ אֶלָּא אִם לֹא כִּי צוּרָם מְכָרָם.

מֶה הָיָה כֹּחוֹ שֶׁל בֶּן כּוֹזִיבָא בְּשָׁעָה שֶׁהָיָה יוֹצֵא לְמִלְחָמָה הָיָה מְקַבֵּל אַבְנֵי בַּלִּיסְטְרָא בְּאַחַת מֵאַרְכֻּבוֹתָיו וְהָיָה זוֹרְקָן מִמֶּנּוּ וְהוֹרֶגֶת כַּמָּה נְפָשׁוֹת וְכוּ', וְנֶהֱרַג בֶּן כּוֹזִיבָא אָזְלִין טְעָנִין וְאַיְתִיאוּ רֵישֵׁיהּ לְגַבֵּי אַדְרִיָּאנוֹס, אֲמַר מָאן קְטִיל הַדֵּין אֲמַר לֵיהּ חָד גִינְתִי אֲנָא קְטָלִיתֵיהּ לָא הֵימִין אֲמַר לוּן אַיְיתוּן לִי (גּוּפֵיהּ) פְטוּמֵיהּ, אֲזַל וְאַיְתֵיהּ וְאַשְׁכַּח חַוְיָא כְּרִיכָא עַל אַרְכֻּבָּתֵיהּ, אֲמַר אִלּוּלֵא אֱלֹהָא דִּקְטָלֵיהּ מָאן הֲוָה יָכִיל קְטִיל לֵיהּ לְקַיֵּם מַה שֶּׁנֶּאֱמַר "אִם לֹא כִּי צוּרָם מְכָרָם". תְּרֵין אַחִין הֲוֹוֹ בִּפְכַר חֲרוֹכָא וַהֲוָה אַדְרִיָּנוֹס מְשַׁלֵּחַ גְּיָסִין עֲלֵיהוֹן מִקְטְלָא יַתְהוֹן וְאִינוּן נָפְקִין עֲלֵיהוֹן וּמִקְטְלִין, וְאָמְרֵי כָּל סַמָּא דְּמִילְתָא נַלְבְּשִׁינוֹן כְּלִילָן וְנַעֲבִיד יַתְהוֹן מַלְכִין, (וְכֵיוָן שֶׁגָּרְמוּ הָעֲווֹנוֹת אָמְרוּ נִבְדֹּק), חָד זְמַן שְׁלַח עֲלֵיהוֹן גְּיָסוֹת פְּגַע בָּהֶן חָד סַב אֲמַר לוּן אֱלֹהָכוּן יִסְעַדִּינְכוּן, אָמְרִין לֹא נִסְעֹד וְלֹא נִסְכֹּף, וְכֵיוָן שֶׁגָּרְמוּ הָעֲווֹנוֹת יָצְאוּ וְנֶהֶרְגוּ, אָזְלוּן טְעָנִין רֵישֵׁיהוֹן לְגַבֵּי אַדְרִיָּנוֹס וְאַשְׁכַּח עֲכִינָא כְּרוּכָא עַל צַוָּארֵיהוֹן אֲמַר אִלּוּלֵי אֱלָהֵיהוֹן דְּאִלּוּן דִּקְטָלוּן מָאן הֲוָה יָכִיל קְטִיל לְהוֹן, לְקַיֵּם מַה שֶּׁנֶּאֱמַר "אִם לֹא כִּי צוּרָם מְכָרָם".

"לוּ חָכְמוּ יַשְׂכִּילוּ זֹאת" אִלּוּ נִסְתַּכְּלוּ יִשְׂרָאֵל בְּדִבְרֵי תּוֹרָה שֶׁנִּתְּנָה לָהֶן לֹא שָׁלְטָה בָּהֶן אֻמָּה וּמַלְכוּת וְכוּ', וּמַה אָמַרְתִּי לָהֶן קַבְּלוּ עֲלֵיכֶם עֹל מַלְכוּת שָׁמַיִם, לְהַכְרִיעַ זֶה אֶת זֶה בְּיִרְאַת שָׁמַיִם וְהִתְנַהֲגוּ זֶה עִם זֶה בִּגְמִילוּת חֲסָדִים.

"אֵיכָה יִרְדֹּף אֶחָד אֶלֶף". אִם לֹא עֲשִׂיתֶם אֶת הַתּוֹרָה הֵיאַךְ אֲנִי עוֹשֶׂה הַבְטָחַתְכֶם, הֱיִיתֶם מְבַקְּשִׁים שֶׁיְּהֵא אֶחָד מִכֶּם רוֹדֵף אֶלֶף וּשְׁנַיִם יָנִיסוּ רְבָבָה, [עַכְשָׁו אֶחָד מִן הָעוֹבְדֵי אֱלִילִים רוֹדֵף אֶלֶף וּשְׁנַיִם יָנִיסוּ רְבָבָה], אִם לֹא כִּי צוּרָם מְכָרָם וַה' הִסְגִּירָם, אֵינִי מַסְגִּיר אֶתְכֶם עַל יְדֵי עַצְמִי אֶלָּא עַל יְדֵי אֲחֵרִים, וּכְבָר הָיָה מַעֲשֶׂה שֶׁהַזְּבוּבִים מָסְרוּ אוֹתָם בִּיהוּדָה. (כָּתוּב בְּרֶמֶז ע"ז), רַבִּי חֲנַנְיָא אִישׁ כְּפַר טִבְעִין אָמַר לֹא כְּאֶחָד שֶׁאוֹמֵר לַחֲבֵרוֹ עֶבֶד קִרִי אֲנִי מוֹכֵר לְךָ, אֲבָל אֲנִי אֵינִי כֵּן מוֹכֵר אֲנִי מִיָּד וּמַסְגִּיר אֲנִי מִיָּד אֶתְכֶם כִּטְמֵאִים בְּיַד טְהוֹרִים, וּמִנַּיִן שֶׁאֵין מַסְגִּירִין אֶלָּא טָמֵא, שֶׁנֶּאֱמַר (ויקרא יג, ד) "וְהִסְגִּיר הַכֹּהֵן אֶת הַנֶּגַע" וְגוֹ'.

{pפסוק לאp}  "כִּי לֹא כְצוּרֵנוּ צוּרָם" לֹא כְּתֹקֶף שֶׁאַתָּה נוֹתֵן לָנוּ אַתָּה נוֹתֵן לָהֶם, כְּשֶׁאַתָּה נוֹתֵן לָהֶן אֶת הַתֹּקֶף הֵן מִתְנַהֲגִין עִמָּנוּ בְּמִדַּת אַכְזָרִיּוּת הוֹרְגִין מִמֶּנּוּ וְצוֹלְבִין מִמֶּנּוּ וְשׂוֹרְפִין מִמֶּנּוּ. וְאֹיְבֵינוּ פְּלִילִים כְּבָר כָּתַבְתָּ לָנוּ, שֶׁאוֹיֵב לֹא דָּן וְלֹא מֵעִיד שֶׁנֶּאֱמַר  "וְהוּא לֹא אוֹיֵב לוֹ", יְעִידֶנּוּ, "וְלֹא מְבַקֵּשׁ רָעָתוֹ" יְדִינֶנּוּ וְאַתָּה מִנִּיתָ עָלֵינוּ אוֹיְבִים עֵדִים וְדַיָּנִים.

{pפסוק לב-לגp}  "כִּי מִגֶּפֶן סְדֹם גַּפְנָם", רַבִּי יְהוּדָה דּוֹרְשׁוֹ כְּלַפֵּי יִשְׂרָאֵל. רַב נְחֶמְיָה דּוֹרְשׁוֹ כְּלַפֵּי עוֹבְדֵי אֱלִילִים. רַבִּי יְהוּדָה אוֹמֵר וְכִי מִגַּפְנָהּ שֶׁל סְדוֹם אַתֶּם אוֹ מִמַּטָּעָהּ שֶׁל עֲמוֹרָה אַתֶּם, וַהֲלֹא אִי אַתָּה אֶלָּא מִמַּטַּע קֹדֶשׁ שֶׁנֶּאֱמַר (ירמיה ב, כא) "וָאָנֹכִי נְטַעְתִּיךְ שׂרֵק כֻּלֹּה זֶרַע אֱמֶת". עֲנָבֵמוֹ עִנְּבֵי רוֹשׁ בָּנָיו שֶׁל אָדָם הָרִאשׁוֹן אַתֶּם שֶׁקָּנַס עֲלֵיכֶם מִיתָה וְעַל כָּל תּוֹלְדוֹתָיו הַבָּאִים אַחֲרָיו עַד סוֹף כָּל הַדּוֹרוֹת. אַשְׁכְּלֹת וְגוֹ', שֶׁהַגְּדוֹלִים שֶׁבָּכֶם (מִדָּתָן) [מָרָתָן] פְּרוּסָה בָּהֶן כְּאֶשְׁכּוֹל, וְאֵין אֶשְׁכּוֹל אֶלָּא גָּדוֹל שֶׁנֶּאֱמַר (מיכה ז, א) "אֵין אֶשְׁכּוֹל לֶאֱכֹל" וְגוֹ'.

מֶה הָיָה אוֹתוֹ אִילָן שֶׁאָכַל מִמֶּנּוּ אָדָם הָרִאשׁוֹן, רַבִּי יְהוּדָה אוֹמֵר עֲנָבִים הָיוּ, שֶׁנֶּאֱמַר "עֲנָבֵמוֹ עִנְּבֵי רוֹשׁ אַשְׁכְּלֹת מְרֹרֹת לָמוֹ", אוֹתָן אַשְׁכְּלוֹת הֱבִיאוּ מְרוֹרוֹת לָעוֹלָם.

"חֲמַת תַּנִּינִם יֵינָם", שֶׁהַחֲסִידִים וְהַכְּשֵׁרִים שֶׁבָּכֶם חֲמָתָם כְּתַנִּינִים. "וְרֹאשׁ פְּתָנִים אַכְזָר", אֵלּוּ (הָרִאשׁוֹנִים) [הָרָאשִׁים] שֶׁבָּכֶם כְּפֶתֶן הַזֶּה אַכְזָרִי. דָּבָר אַחֵר "חֲמַת תַּנִּנִים יֵינָם", [הַמְּתוּנִים] יִרְאֵי חֵטְא שֶׁכָנְסוּ חֲמָתָם כְּתַנִּינִים. "וְרֹאשׁ פְּתָנִים אַכְזָר" (רִאשׁוֹנִים) [הָרָאשִׁים] שֶׁבָּכֶם כְּפֶתֶן הַזֶּה. רַב נְחֶמְיָה דּוֹרְשׁוֹ כְּלַפֵּי הָעוֹבְדֵי אֱלִילִים בְּוַדַּאי מִגַּפְנָהּ שֶׁל סְדוֹם אַתֶּם, וּמִמַּטָּעָה שֶׁל עֲמוֹרָה אַתֶּם, תַּלְמִידָיו שֶׁל נָחָשׁ הַקַּדְמוֹנִי אַתֶּם שֶׁהִטְעָה אֶת אָדָם וְחַוָּה, אַשְׁכְּלוֹת מְרֹרֹת לָמוֹ שֶׁהַגְּדוֹלִים שֶׁבָּהֶם מִדָּתָן פְּרוּסָה בָּהֶן כְּנָחָשׁ (אַשְׁכְּלֹת מְרֹרֹת לָמוֹ) וְאֵין אֶשְׁכּוֹל אֶלָּא גָּדוֹל שֶׁנֶּאֱמַר (מיכה ז, א) "אֵין אֶשְׁכּוֹל לֶאֱכֹל בִּכּוּרָה אִוְּתָה נַפְשִׁי".

{pפסוק לד-להp}  "הֲלֹא הוּא כָּמֻס עִמָּדִי", רַבִּי אֶלְעָזָר בְּנוֹ שֶׁל רַבִּי יוֹסִי הַגְּלִילִי אוֹמֵר כּוֹס שֶׁהָיָה כָּמוּס וּמְחוּסֵר, יָכוֹל דּוֹהֶה תַּלְמוּד לוֹמַר  "חָמַר", יָכוֹל שֶׁאֵין בּוֹ אֶלָּא חֶצְיוֹ תַּלְמוּד לוֹמַר (שם) "מָלֵא מֶסֶךְ", יָכוֹל שֶׁאֵין חָסֵר אֲפִילוּ טִפָּה אַחַת תַּלְמוּד לוֹמַר  "וַיַּגֵּר מִזֶּה", מֵאוֹתָהּ טִפָּה שָׁתוּ מִמֶּנָּה אַנְשֵׁי דּוֹר הַמַּבּוּל וְאַנְשֵׁי דּוֹר הַפְּלָּגָה וְאַנְשֵׁי סְדוֹם וַעֲמוֹרָה, וּפַרְעֹה וְכָל חֵילוֹ, סִיסְרָא וְכָל הֲמוֹנוֹ, סַנְחֵרִיב וְכָל אֲגַפָּיו, נְבוּכַדְנֶצַּר וְכָל חֵילוֹ, וּמֵאוֹתָהּ טִפָּה עֲתִידִין לִשְׁתוֹת כָּל בָּאֵי הָעוֹלָם עַד סוֹף כָּל הַדּוֹרוֹת. וְכֵן הוּא אוֹמֵר (ישעיה כה, ו-ח) "וְעָשָׂה ה' צְבָאוֹת לְכָל הָעַמִּים בָּהָר הַזֶּה מִשְׁתֵּה שְׁמָנִים מִשְׁתֵּה שְׁמָרִים שְׁמָנִים מְמֻחָיִים שְׁמָנִים מְזֻקָּקִים" וְגוֹ' "בִּלַע הַמָּוֶת לַנֶּצַח" וְגוֹ' יָכוֹל שְׁמָרִים (שֶׁאֵין) [שֶׁיֵּשׁ] בָּהֶן צֹרֶךְ תַּלְמוּד לוֹמַר "שְׁמָנִים מְמֻחָיִים שְׁמָרִים מְזֻקָּקִים", שְׁמָרִים שֶׁאֵין בָּהֶן כְּלוּם אֶלָּא פִּקְטִים, וְכֵן הּוּא אוֹמֵר (ירמיה נא, ז) "כּוֹס זָהָב בָּבֶל בְּיַד ה'", וְאוֹמֵר  "כּוֹס אֲחוֹתֵךְ תִּשְׁתִּי הָעֲמֻקָּה וְהָרְחָבָה" וְגוֹ' מַה דַּרְכּוֹ שֶׁל זָהָב לְאַחַר שֶׁנִּשְׁבַּר יֵשׁ לוֹ רְפוּאָה, כָּךְ כְּשֶׁתִּפְסֹק פֻּרְעָנוּת מִן הָאֻמּוֹת עֲתִידִין לַחֲזֹר לָהֶן, וּכְשֶׁמַּגִּיעַ אֵצֶל יִשְׂרָאֵל מַהוּ אוֹמֵר (שם לד) "וְשָׁתִית אוֹתָהּ וּמִצִּית וְאֶת חָרָשֶׁיהָ תִּגְרְמִי", מַה דַּרְכּוֹ שֶׁל חֶרֶס לְאַחַר שֶׁנִּשְׁבַּר אֵין לוֹ רְפוּאָה, כָּךְ כְּשֶׁתִּפְסֹק הַפֻּרְעָנוּת מִיִּשְׂרָאֵל אֵינָהּ עֲתִידָה לַחֲזֹר לָהֶם.

"חָתוּם בְּאוֹצְרֹתָי", מָה אוֹצָר זֶה חָתוּם וְאֵין מְגַדֵּל פֵּרוֹת, כָּךְ מַעֲשֵׂיהֶם שֶׁל רְשָׁעִים אֵין מְגַדְּלִין פֵּרוֹת, אִם אָמַרְתִּי כֵּן מְאַבְּדִין אֶת הָעוֹלָם, וְכֵן הוּא אוֹמֵר (ישעיה ג, יא) "אוֹי לָרָשָׁע רָע כִּי גְמוּל יָדָיו יֵעָשֶׂה לוֹ", אֲבָל מַעֲשֵׂיהֶם שֶׁל צַדִּיקִים מְגַדְּלִין פֵּרוֹת וּפֵרֵי פֵּרוֹת שֶׁנֶּאֱמַר (שם ג, י) "אִמְרוּ צַדִיק כִּי טוֹב כִּי פְרִי מַעַלְלֵיהֶם יֹאכֵלוּ".

דָּבָר אַחֵר מָה אוֹצָר זֶה חָתוּם וְאֵין חָסֵר כְּלוּם, כָּךְ צַדִיקִים לֹא נָטְלוּ כֻּלָּם מִשֶּׁלָּהֶן בָּעוֹלָם הַזֶּה שֶׁנֶּאֱמַר  "מָה רַב טוּבְךָ אֲשֶׁר צָפַנְתָּ לִירֵאֶיךָ". וּמִנַּיִן שֶׁלֹּא נָטְלוּ רְשָׁעִים כְּלוּם מִשֶּׁלָּהֶן בָּעוֹלָם הַזֶה שֶׁנֶּאֱמַר "הֲלֹא הוּא כָּמֻס עִמָּדִי", אֵימָתַי אֵלּוּ וָאֵלּוּ נוֹטְלִין לְמָחָר כְּשֶׁתָּבוֹא הַגְּאֻלָּה, שֶׁנֶּאֱמַר "לִי נָקָם וְשִׁלֵּם".

"לִי נָקָם וְשִׁלֵּם", אֲנִי בְּעַצְמִי פּוֹרֵעַ מֵהֶם וְאֵינִי פּוֹרֵעַ מֵהֶם לֹא עַל יְדֵי מַלְאָךְ וְלֹא עַל יְדֵי שָׁלִיחַ כָּעִנְיָן שֶׁנֶּאֱמַר (שמות ג, י) "וְעַתָּה לְכָה וְאֶשְׁלָחֲךָ אֶל פַּרְעֹה", וְאוֹמֵר  "וַיֵּצֵא מַלְאַךְ ה' וַיַּךְ בְּמַחֲנֵה אַשּׁוּר".

"לִי נָקָם" וַאֲשַׁלֵּם אֵין כָּתוּב כָּאן אֶלָּא לִי נָקָם וְשִׁלֵּם, מְשַׁלֵּם אֲנִי מַעֲשֵׂיהֶם שֶׁעָשׂוּ אֲבוֹתֵיהֶם לְפָנַי בָּעוֹלָם הַזֶּה, שֶׁנֶּאֱמַר (ישעיה סה, ו) "לֹא אֶחֱשֶׁה כִּי אִם שִׁלַּמְתִּי וְשִׁלַּמְּתִּי אֶל חֵיקָם" וְגוֹ', וְאוֹמֵר (ירמיה טז, יח) "וְשִׁלַּמְתִּי רִאשׁוֹנָה (וּשְׁנִיָּה) מִשְׁנֵה עֲוֹנָם וְחַטָּאתָם עַל חַלְּלָם אֶת אַרְצִי". לְעֵת תָּמוּט רַגְלָם כָּעִנְיָן שֶׁנֶּאֱמַר  "תִּרְמְסֶנָּה רָגֶל", כִּי קָרוֹב יוֹם אֵידָם, אָמַר רַבִּי יוֹסִי אִם מִי שֶׁנֶּאֱמַר בָּהֶם "כִּי קָרוֹב יוֹם אֵידָם" הֲרֵי פֻּרְעָנוּת מְמַשַׁמְּשוֹת וּבָאוֹת מִי שֶׁנֶּאֱמַר בָּהֶם (ישעיה כד, כב) "וּמֵרֹב יָמִים יִפָּקֵדוּ", עַל אַחַת כַּמָּה וְכַמָּה.

"וְחָשׁ עֲתִדֹת לָמוֹ" כְּשֶׁהַמָּקוֹם מֵבִיא (עֲלֵיהֶן) פֻּרְעָנוּת עַל הָעוֹבְדֵי אֱלִילִים מַרְעִישׁ עֲלֵיהֶם הָעוֹלָם שֶׁנֶּאֱמַר (חבקוק א, ח) "יָעוּפוּ כָּנֶשֶׁר חָש לֶאֱכֹל", וְאוֹמֵר (ישעיה ה, יט) "הָאוֹמְרִים" "יְמַהֵר" "יָחִישָׁה מַעֲשֵׂהוּ" "לְמַעַן נִרְאֶה" וּכְשֶׁהַמָּקוֹם מֵבִיא פֻּרְעָנוּת עַל יִשְׂרָאֵל (אֵין מַמְתִּין לָהֶם) [הֵן מְתוּנִים] הָא כֵּיצַד מוֹסְרָן לְאַרְבַּע מַלְכֻיּוֹת שֶׁיִּהְיוּ מִשְׁעַבְּדִים בָּהֶן, וְכֵן הוּא אוֹמֵר  "אַל תִּירָא כִּי אִתְּךָ אֲנִי", לְהוֹשִׁיעֲךָ וּלְהַצִּילֶךָּ.

{pפסוק לוp}  "כִּי יָדִין ה' עַמּוֹ", כְּשֶׁהַקָּדוֹשׁ בָּרוּךְ הוּא דָּן אֶת הָאֻמּוֹת שִׂמְחָה הִיא לְפָנָיו, שֶׁנֶּאֱמַר "כִּי יָדִין ה' עַמּוֹ" וּכְשֶׁהַמָּקוֹם דָּן אֶת יִשְׂרָאֵל כִּבְיָכוֹל תְּהוּת הוּא לְפָנָיו שֶׁנֶּאֱמַר "וְעַל עֲבָדָיו יִתְנֶחָם", וְאֵין נֶחָמָה אֶלָּא תְּהוּת שֶׁנֶּאֱמַר (בראשית ו, ז) "כִּי נִחַמְתִּי כִּי עֲשִׂיתִים" וְאוֹמֵר  "נִחַמְתִּי כִּי הִמְלַכְתִּי אֶת שָׁאוּל".

"כִּי יִרְאֶה כִּי אָזְלַת יָד", כְּשֶׁרוֹאֶה הַכֹּל מְהַלְּכִין לְפָנָיו כְּשֶׁתִּכְלֶה בַּגוֹלָה. דָּבָר אַחֵר כְּשֶׁיִּתְיָאֲשׁוּ מִן הַגְּאֻלָּה, כְּשֶׁתִּכְלֶה פְּרוּטָה מִן הַכִּיס שֶׁנֶּאֱמַר (דניאל יב, ז) "וּכְכַלוֹת נַפֵץ יַד עַם קֹדֶשׁ תִּכְלֶינָה כָל אֵלֶּה".

דָּבָר אַחֵר "כִּי יִרְאֶה כִּי אָזְלַת יָד" כְּשֶׁהוּא רוֹאֶה שֶׁאֵין בָּהֶן אָדָם שֶׁיְּבַקֵּשׁ עֲלֵיהֶן רַחֲמִים כְּמֹשֶׁה שֶׁנֶּאֱמַר (תהלים קו, כג) "וַיֹּאמֶר לְהַשְׁמִידָם לוּלֵי מֹשֶׁה בְּחִירוֹ". דָּבָר אַחֵר כְּשֶׁהוּא רוֹאֶה שֶׁאֵין בָּהֶן אָדָם שֶׁיְּבַקֵּשׁ עֲלֵיהֶן רַחֲמִים כְּאַהֲרֹן שֶׁנֶּאֱמַר  "וַיַּעֲמֹד בֵּין הַמֵּתִים וּבֵין הַחַיִּים". דָּבָר אַחֵר כְּשֶׁהוּא רוֹאֶה שֶׁאֵין בָּהֶן אָדָם שֶׁמְּבַקֶּשׁ עֲלֵיהֶם רַחֲמִים כְּפִינְחָס שֶׁנֶּאֱמַר (תהלים קו, ל) "וַיַּעֲמֹד פִּינְחָס וַיְפַלֵּל". דָּבָר אַחֵר "כִּי יִרְאֶה" שֶׁאֵין עוֹזֵר לְיִשְׂרָאֵל.

דָּבָר אַחֵר "כִּי יִרְאֶה כִּי אָזְלַת יָד" [אֵין בֶּן דָּוִד בָּא] עַד שֶׁיִּרְבּוּ הַמָּסוֹרוֹת. דָּבָר אַחֵר עַד שֶׁיִּתְמַעֲטוּ הַתַּלְמִידִים וְכוּ' (כְּדְלְעִיל). וְאֶפֶס עָצוּר וְעָזוּב כִּבְיָכוֹל אֵין עוֹזֵר וְסוֹמֵךְ לְיִשְׂרָאֵל. כִּי הָא דְּרַבִּי זֵירָא כִּי הֲוָה מַשְׁכַּח רַבָּנָן דִּמְעַסְּקֵי בֵּיהּ אַמָר לְהוּ בְּמַטּוּתָא מִינַּיְכוּ לֹא תִירְחַקוּנֵיהּ דְּתַנְיָא שְׁלֹשָׁה בָּאִין בְּהֶסֵּח הַדַעַת וְאֵלּוּ הֵן מָשִׁיחַ מְצִיאָה וְעַקְרָב.

{pפסוק לז-לחp}  "וְאָמַר אֵי אֱלֹהֵימוֹ צוּר חָסָיוּ בוֹ", זֶה טִיטוּס הָרָשָׁע שֶׁחֵרֵף וְגִדֵּף כְּלַפֵּי מַעְלָה מֶה עָשָׂה תָּפַס זוֹנָה בְּיָדוֹ וְנִכְנַס לְבֵית קָדְשֵׁי הַקֳּדָשִׁים וְהִצִּיעַ סֵפֶר תּוֹרָה וְעָבַר עָלֶיהָ עֲבֵרָה, וְנָטַל סַיִף וְגִירֵד אֶת הַפָּרֹכֶת וְנַעֲשָׂה נֵס וְהָיָה דָּם מְבַצְבֵּץ וְיוֹצֵא, וּכְסָבוּר אוֹתוֹ רָשָׁע שֶׁהָרַג אֶת עַצְמוֹ, שֶׁנֶּאֱמַר (תהלים עד, ד) "שָׁאֲגוּ צֹרְרֶיךָ בְּקֶרֶב מוֹעֲדֶיךָ שָׂמוּ אֹתֹתָם אֹתֹת". אַבָּא חַנָּן אוֹמֵר (שם פט, ט) "מִי כָמוֹךָ חֲסִין יָהּ" מִי כָמוֹךָ חָסִין וְקָשֶׁה שֶׁאַתָּה שׁוֹמֵעַ נִאוּצוֹ וְגִדּוּפוֹ שֶׁל אוֹתוֹ רָשָׁע וְאַתָּה שׁוֹתֵק. דְּבֵי רַבִּי יִשְׁמָעֵאל תְּנָא  "מִי כָמוֹךָ בָּאֵלִים ה'" מִי כָמוֹךָ בָּאִלְמִים, מֶה עָשָׂה נָטַל אֶת הַפָּרֹכֶת וַעֲשָׂאָהּ כְּמִין גַּרְגּוֹתְנִי וְהֵבִיא כָּל הַכֵּלִים שֶׁבַּמִּקְדָּשׁ וְהִנִּיחָן בָּהֶן וְהוֹשִׁיבָן בִּסְפִינָה לֵילֵךְ וּלְהִשְׁתַּבֵּחַ בְּעִירוֹ, שֶׁנֶּאֱמַר (קהלת ח, יט) "וּבְכֵן רָאִיתִי רְשָׁעִים קְבוּרִים וּבָאוּ וּמִמָּקוֹם קָדוֹשׁ יְהַלֵּכוּ וְיִשְׁתַּכְּחוּ בָּעִיר אֲשֶׁר כֵּן עָשׂוּ", אַל תִּקְרִי "קְבוּרִים" אֶלָּא קְבוּצִים, אַל תִּקְרִי "וְיִשְׁתַּכְּחוּ" אֶלָּא וְיִשְׁתַּבְּחוּ, וְאִיכָּא דְּאָמְרֵי קְבוּרִים מַמָּשׁ דַּאֲפִילוּ מִלֵּי שְׁמִטַּמְרָן אִיגְלָיֵין לְהוֹן עָמַד עָלָיו נַחְשׁוֹל בַּיָּם לְטָבְעוֹ אָמַר אוֹתוֹ רָשָׁע כִּמְדֻמֶּה אֲנִי שֶׁאֱלֹהֵיהֶם שֶׁל יִשְׂרָאֵל אֵין גְּבוּרָתוֹ אֶלָּא בַּמַּיִם, בָּא פַּרְעֹה וּטְבָעוֹ בַּמַּיִם בָּא סִיסְרָא וּטְבָעוֹ בַּמַּיִם, אַף הוּא עוֹמֵד עָלַי לְטָבְעֵנִי בַּמַּיִם, אִם גִּבּוֹר הוּא יַעֲלֶה לַיַּבָּשָׁה וְיַעֲשֶׂה עִמִּי מִלְחָמָה, יָצְתָה בַּת קוֹל וְאָמְרָה לוֹ רָשָׁע בֶּן רָשָׁע בֶּן בְּנוֹ שֶׁל עֵשָׂו הָרָשָׁע בְּרִיָּה קַלָּה יֵשׁ לִי בְּעוֹלָמִי וְיַתּוּשׁ שְׁמָהּ דְּמִעֲלְנָא אִית לָהּ וּמַפְקָנָא לֵית לָהּ עֲלֵה לַיַּבָּשָׁה וַעֲשֵׂה עִמָּהּ מִלְחָמָה, עָלָה לַיַּבָּשָׁה בָּא יַתּוּשׁ וְנִכְנַס בְּחָטְמוֹ וְנִקֵּר בְּמוֹחוֹ שֶׁבַע שָׁנִים, יוֹמָא חָד הֲוָה קָא חֲלִיף אַבָּבָא דְּבֵי נַפְּחָא שְׁמַע קָלָא אַרְזַפְתָא אִישְׁתִּיק, אֲמַר אִיכָּא תַּקָּנָתָא בְּהָכִי מִכָּאן וָאֵילָךְ מַיְיתִי וּמְחִי קָמֵיהּ לְנָכְרִי יָהִיב לֵיהּ אַרְבַּע זוּזֵי לְיִשְׂרָאֵל אֲמַר ֵליהּ מִיסְתַיֵיךְ דְּקָא חָזִית בְּסַנְאָךְ עַד תְּלָתִין יוֹמִין עֲבִיד הָכִי מִכָּאן וְאֵילָךְ כֵּיוָן דְּדָשׁ דָּשׁ.

תַּנְיָא אָמַר רַבִּי פִּנְחָס בֶּן עֵרוּבָא, אֲנִי הָיִיתִי בֵּין גְּדוֹלֵי רוֹמִי וּכְשֶׁמֵּת פָּצְעוּ אֶת מוֹחוֹ וּמָצְאוּ בּוֹ כְּצִפּוֹר דְּרוֹר מִשְׁקָלוֹ שְׁתֵּי סְלָעִים, בְּמַתְנִיתָא תְּנָא כְּגוֹזָל בֶּן שָׁנָה מִשְׁקָל שְׁנֵי לִיטְרִין. אָמַר אַבָּיֵי נָקְטִינָן פִּיו שֶׁל נְחֹשֶׁת וְצִפָּרְנָיו שֶׁל בַּרְזֶל, כִּי הַוָה קָא מַייִת, אֲמַר לִקְלוּיָהּ לְהַהוּא גַּבְרָא וּבִדְרוּ לִקִטְמֵיהּ אַשֶׁב יַמֵי דְּלָא לִשְׁכְּחֵיהּ אֱלָהָא דִּיהוּדָאֵי וְלוּקמֵיהּ בְּדִינָא.

"וְאָמַר אֵי אֱלֹהֵימוֹ" רַבִּי יְהוּדָה דּוֹרְשׁוֹ כְּלַפֵּי יִשְׂרָאֵל, רַבִּי נְחֶמְיָה דּוֹרְשׁוֹ כְּלַפֵּי עוֹבְדֵי אֱלִילִים, רַבִּי יְהוּדָה אוֹמֵר יִשְׂרָאֵל שֶׁאוֹמְרִים לָהֶם לְעוֹבְדֵי אֱלִילִים הֵיכָן הִיפְטָקִין וְהֶגְמוֹנִין שֶׁלָּכֶם.

"אֲשֶׁר חֵלֶב זְבָחֵימוֹ" יֹאכֵלוּ שֶׁהָיוּ נוֹתְנִין לָהֶם אַפְסוֹנִיאוֹת וְעוֹשִׂין לָהֶן דוֹנַאטוֹבֵי וּמַעֲלִין לָהֶן קַלַנְיָא. יָקוּמוּ וְיַעְזְרֻכֶם יָקוּמוּ וְיַעְזְרוּ אֶתְכֶם אֵין כְּתִיב כָּאן אֶלָּא יָקוּמוּ וְיַעְזְרֻכֶם. רַבִּי נַחֶמְיָה אָמַר טִיטוּס בֶּן אִשְׁתּוֹ שֶׁל אַסְפַּסְיָנוֹס נִכְנָס לְבֵית קֹדֶשׁ וְכוּ' (כִּדְלְעֵיל). אֲשֶׁר חֵלֶב זְבָחֵימוֹ יֹאכֵלוּ, אָמַר הַלָּלוּ מֹשֶׁה הִטְעָן וְאָמַר לָהֶן בְּנוּ לָכֶם מִזְבֵּחַ וְהַעֲלוּ עָלָיו עוֹלוֹת וְנַסְּכוּ עָלָיו נְסָכִים, כָּעִנְיָן שֶׁנֶּאֱמַר  "אֶת הַכֶּבֶשׂ הָאֶחָד תַּעֲשֶׂה בַבֹּקֶר". יָקוּמוּ וְיַעְזְרֻכֶם יְהִי עֲלֵיכֶם סִתְרָה עַל הַכֹּל הוּא מוֹחֵל וְעַל חִלּוּל הַשֵּׁם פּוֹרֵעַ מִיָּד.

יַיִן שֶׁל עוֹבְדֵי אֱלִילִים מְנָלַן דְּאָסוּר, (אָמַר רַב נַחְמָן) אָמַר רַבָּה בַּר אֲבוּהַ אָמַר קְרָא אֲשֶׁר חֵלֶב זְבָחֵימוֹ יֹאכֵלוּ יִשְׁתּוּ יֵין נְסִיכָם. מַה זֶּבַח אָסוּר בַּהֲנָאָה אַף יַיִן אָסוּר בַּהֲנָאָה. וְזֶבַח גּוּפֵיהּ מְנָלָן דִּכְתִיב (תהלים קו, כח) "וַיִּצָּמְדוּ יִשְׂרָאֵל לְבַעַל פְּעוֹר וַיֹּאכְלוּ זִבְחֵי מֵתִים", מַה מֵת אָסוּר בַּהֲנָאָה אַף זֶבַח אָסוּר בַּהֲנָאָה. וּמֵת גּוּפֵיהּ מְנָלָן אַתְיָא "שָׁם" "שָׁם" מֵעֶגְלָה עֲרוּפָה כְּתִיב (הָתָם) [הָכָא] (במדבר כ, א) "וַתָּמָת שָׁם מִרְיָם" וּכְתִיב הָתָם  "וְעָרְפוּ שָׁם אֶת הָעֶגְלָה בַּנָחַל", [מַה לְּהַלָּן אָסוּר בַּהֲנָאָה אַף כָּאן נַמִּי אָסוּר בַּהֲנָאָה], וְהָתָם מְנָא לָן תְּנָא דְּבֵי רַבִּי יַנַּאי כַּפָּרָה כְּתִיב בָּהּ כְּקָדָשִׁים.

{pפסוק לטp}  "רְאוּ עַתָּה כִּי אֲנִי אֲנִי הוּא" מָה רָאָה לוֹמַר אֲנִי שְׁנֵי פְּעָמִים, אֶלָּא אֲנִי הוּא בָּעוֹלָם הַזֶּה וַאֲנִי הוּא לָעוֹלָם הַבָּא, אֲנִי הוּא שֶׁגָּאַלְתִּי אֶת יִשְׂרָאֵל מִמִּצְרַיִם וַאֲנִי הוּא שֶׁעָתִיד לִגְאֹל אוֹתָם בְּסוֹף מַלְכוּת רְבִיעִית. וְאֵין אֱלֹהִים עִמָּדִי כָּל מִי שֶׁיֹּאמַר שֶׁיֵּשׁ לִי אֱלוֹהַּ אַחֵר אֲנִי אֲמִיתֶנּוּ בְּמָוֶת שֵׁנִי וְכָל מִי שֶׁיֹּאמַר אֵין אֱלוֹהַּ שֵׁנִי אֲנִי אֲחַיֶּינוּ לְחַיֵּי הָעוֹלָם הַבָּא לְכָךְ נֶאֱמַר "אֲנִי אָמִית וַאֲחַיֶּה". מָחַצְתִּי אֶת יְרוּשָׁלִַם בְּיוֹם אַפִּי וּבְרַחֲמִים גְּדוֹלִים אֶרְפָּא לָהֶם לְכָךְ נֶאֱמַר "מָחַצְתִּי וַאֲנִי אֶרְפָּא", וְכָל מַלְאָךְ וְשָׂרָף לֹא יַצִּילוּ אֶת הָרְשָׁעִים מִיָּדִי מִדִּינוֹ שֶׁל גֵּיהִנָּם שֶׁנֶאֱמַר "וְאֵין מִיָּדִי מַצִּיל".

תָּנוּ רַבָּנָן "אֲנִי אָמִית וַאֲחַיֶּה", יָכוֹל שֶׁתְּהֵא מִיתָה בְּאֶחָד וְחַיִּים בְּאֶחָד כְּדֶרֶךְ שֶׁהָעוֹלָם נוֹהֵג, תַּלְמוּד לוֹמַר "מָחַצְתִּי וַאֲנִי אֶרְפָּא", מַה מְּחִיצָה וּרְפוּאָה בְּאֶחָד אַף מִיתָה וְחַיִּים בְּאֶחָד, מִכָּאן תְּשׁוּבָה לָאוֹמְרִין אֵין תְּחִיַּת הַמֵּתִים מִן הַתּוֹרָה. רָבָא רָמֵי כְּתִיב אֲנִי אָמִית וַאֲחַיֶּה, וּכְתִיב "מָחַצְתִּי וַאֲנִי אֶרְפָּא", אָמַר הַקָּדוֹשׁ בָּרוּךְ הוּא, מַה שֶּׁאֲנִי מֵמִית אֲנִי מְחַיֶּה, וְהָדָר מַה שֶּׁמָּחַצְתִּי אֲנִי אֶרְפָּא.

דָּבָר אַחֵר כָּךְ אָמַר הַקָּדוֹשׁ בָּרוּךְ הוּא כְּשֵׁם מַה שֶּׁמָּחַצְתִּי מְרַפֵּא, כָּךְ מַה שֶּׁאֲנִי מֵמִית אֲנִי מְחַיֶּה.

"רְאוּ אַתָּה כִּי אֲנִי אֲנִי הוּא" זוֹ תְּשׁוּבָה לָאוֹמְרִים אֵין רָשׁוּת בַּשָּׁמַיִם. הָאוֹמֵר שְׁתֵּי רָשֻׁיּוֹת בַּשָּׁמַיִם מְשִׁיבִין אוֹתוֹ וְאוֹמְרִים לוֹ וְאֵין אֱלֹהִים עִמָּדִי, אוֹ שֶׁמָּא אֵין יָכוֹל לֹא לְהַחֲיוֹת וְלֹא לְהָמִית לֹא לְהָרֵעַ וְלֹא לְהֵטִיב, תַּלְמוּד לוֹמַר "רְאוּ עַתָּה" וְגוֹ', אֲנִי אָמִית וַאֲחַיֶּה, וְאוֹמֵר (ישעיה מו, ו) "כֹּה אָמַר ה' מֶלֶךְ יִשְׂרָאֵל וְגוֹאֲלוֹ ה' צְבָאוֹת אֲנִי רִאשׁוֹן וַאֲנִי אַחֲרוֹן". אֲנִי אָמִית וַאֲחַיֶּה זֶה אֶחָד מֵהַמְּקוֹמוֹת שֶׁנִּתַן לָהֶן רֶמֶז לִתְחִיַּת הַמֵּתִים. אֲנִי אָמִית וַאֲחַיֶּה, (במדבר כג, י) "תָּמוּת נַפְשִׁי מוֹת יְשָׁרִים" (להלן לג, ו) "יְחִי רְאוּבֵן וְאַל יָמוּת"  "יְחַיֵנוּ מִיּוֹמָיִם" וְכוּ'. וְאֵין מִיָּדִי מַצִּיל אֵין אָבוֹת מַצִּילִין אֶת הַבָּנִים, לֹא אַבְרָהָם מַצִּיל אֶת יִשְׁמָעֵאל, וְלֹא יִצְחָק מַצִּיל אֶת עֵשָׂו. אֵין לִי אֶלָּא אָבוֹת שֶׁאֵין מַצִּילִין אֶת הַבָּנִים, אָח אֶת אָחִיו מִנַּיִן, תַּלְמוּד לוֹמַר (תהלים מט, ח) "אָח לֹא פָדֹה יִפְדֶּה אִישׁ", לֹא יִצְחָק מַצִּיל אֶת יִשְׁמָעֵאל, וְלֹא יַעֲקֹב מַצִּיל אֶת עֵשָׂו, וַאֲפִילוּ נוֹתְנִין לוֹ כָּל מָמוֹן שֶׁבָּעוֹלָם אֵין נוֹתְנִין לוֹ כָּפְרוֹ, שֶׁנֶּאֱמַר  "לֹא יִתֵּן לֵאלֹהִים כָּפְרוֹ, (שם ט) וְיֵקַר פִּדְיוֹן נַפְשָׁם" וְגוֹ' יְקָרָה הִיא הַנֶּפֶשׁ שֶׁכְּשְׁאָדָם חוֹטֵא בָּהּ אֵין לָהּ תַּשְׁלוּמִין.

{pפסוק מp}  "כִּי אֶשָּׂא אֶל שָׁמַיִם יָדִי וְאָמַרְתִּי חַי אָנֹכִי לְעֹלָם" כְּשֶׁבְּרָאוֹ הַמָּקוֹם לֹא בְּרָאוֹ אֶלָּא בְּמַאֲמָר [וְלֹא] בְּשְׁבֻעָה, וּמִי גָרַם לוֹ לִשָּׁבַע מְחֻסְּרֵי אֲמָנָה הֵן גָּרְמוּ לוֹ לִשָּׁבַע שֶׁנֶּאֱמַר (תהלים קו, כו-כז) "וַיִּשָׂא יָדוֹ לָהֶם לְהַפִּיל אֹתָם בַּמִּדְבָּר וּלְהַפִּיל זַרְעָם בַּגּוֹיִם". וְאָמַרְתִּי חַי אָנֹכִי לְעֹלָם, שֶׁלֹּא כְּמִדַּת הַקָּדוֹשׁ בָּרוּךְ הוּא מִדַּת בָּשָׂר וָדָם, מִדַּת בָּשָׂר וָדָם הִיפְּקְטִי נִכְנַס (לִפְנֵי) [לְתוֹךְ] הִפַּרְכְיָא שֶׁלּו אִם יָכוֹל לִפָּרַע (מֵהִפְּקַטִי) [מֵהַחַיִּים יָכוֹל] וְאִם לָאו אֵין יָכוֹל לִפָּרַע, אֲבָל מִי שֶׁאָמַר וְהָיָה הָעוֹלָם אֵינוֹ כֵּן אִם אֵינוֹ נִפְרָע מִן הַחַיִּים נִפְרָע מִן הַמֵּתִים, אִם אֵינוֹ נִפְרָע בָּעוֹלָם הַזֶּה נִפְרָע בָּעוֹלָם הַבָּא.

"אִם שַׁנּוֹתִי בְּרַק חַרְבִּי" כְּשֶׁפֻּרְעָנוּת יוֹצְאָה מִלְּפָנַי קַלָּה הִיא כְּבָרָק וְאַף עַל פִּי כֵן וְתֹאחֵז בְּמִשְׁפָּט יָדִי. אָשִׁיב נָקָם לְצָרָי הֲרֵי אֶחָד, וְלִמְשַׂנְאי אֲשַׁלֵּם הֲרֵי אֵלּוּ שְׁנַיִם. דָּבָר אַחֵר, אָשִׁיב נָקָם לְצָרָי (אֶלָּא) [אֵלּוּ] כּוּתִיִּים שֶׁנֶּאֱמַר  "וַיִשְׁמְעוּ צָרֵי יְהוּדָה וּבִנְיָמִין כִּי בְּנֵי הַגוֹלָה בּוֹנִים הֵיכָל", וְלִמְשַׂנְאַי אֲשַׁלֵּם אֵלּוּ הַמִּינִים, וְכֵן הוּא אוֹמֵר (תהלים קלט, כא) "הֲלֹא מְשַׂנְּאֶיךָ ה' אֶשְׂנָא" וְגוֹ'.

אָמַר רַבִּי שְׁנֵי דְּבָרִים בְּיָמִין, וּשְׁנֵי דְּבָרִים בְּיָד, שְׁנֵי דְּבָרִים בְּיָמִין תּוֹרָה וּצְדָקָה תּוֹרָה מִנַּיִן (להלן לג, ב) "מִימִינוֹ אֵשׁ דָּת לָמוֹ" צְדָקָה מִנַּיִן (תהלים מח, יא) "צֶדֶק מָלְאָה יְמִינֶךָ", שְׁנֵי דְּבָרִים בְּיָד, נֶפֶשׁ וּמִשְׁפָּט, נֶפֶשׁ מִנַּיִן  "אֲשֶׁר בְּיָדוֹ נֶפֶשׁ כָּל חָי", מִשְׁפָּט מִנַּיִן, וְתֹאחֵז בְּמִשְפָּט יָדִי, הַנֶּפֶשׁ נְתוּנָה בִּמְקוֹם הַמִּשְׁפָּט וְחוֹטְאָה, הֲדָא הוּא דִכְתִיב (ויקרא ה, א) "נֶפֶשׁ כִּי תֶּחֱטָא".

{pפסוק מבp}  "אַשְׁכִּיר חִצַּי מִדָּם", וְכִי הֵיאַךְ אֶפְשָׁר לְחִצִּים שֶׁיִּשְׁתַּכְּרוּ בְּדָם, אֶלָּא הֲרֵינִי מְשַׁכֵּר לַאֲחֵרִים בְּמַה שֶּׁחִצַּי עוֹשִׂים. וְחַרְבִּי תֹּאכַל בָּשָׂר וְכִי הֵיאַךְ אֶפְשָׁר לְחֶרֶב שֶׁתֹּאכַל בָּשָׂר, אֶלָּא הֲרֵינִי מַאֲכִיל אֲחֵרִים מִמַּה שֶּׁחַרְבִּי עוֹשָׂה, כָּעִנְיָן שֶׁנֶּאֱמַר  "וְאַתָּה בֶּן אָדָם וְגוֹ' אֱמֹר לְצִפּוֹר כָּל כָּנָף" וְגוֹ' (ישעיה לד, ו) "חֶרֶב לַה' מָלְאָה דָּם הֻדַּשְׁנָה מֵחֵלֶב", "לָמָּה כִּי זֶבַח לַה' בְּבָצְרָה", מִדַּם חָלָל וְשִׁבְיָה מִמַּה שֶּׁעָשׂוּ בְּחַלְלֵי עַמִּי, וְכֵן הוּא אוֹמֵר (ירמיה ח, כג) "מִי יִתֵּן רֹאשִׁי מַיִם". וְגוֹ' וְשִׁבְיָה מִמַּה שֶּׁעָשׂוּ בִּשְׁבוּיֵי עַמִּי, וְכֵן הוּא אוֹמֵר  "וְהָיוּ שׁוֹבִים לְשׁוֹבֵיהֶם".

"מֵראֹשׁ פַּרְעוֹת אוֹיֵב" כְּשֶׁהַמָּקוֹם מֵבִיא פֻּרְעָנוּת עַל הָעוֹבְדֵי אֱלִילִים אֵין מֵבִיא עֲלֵיהֶן שֶׁלָּהֶן אֶלָּא שֶׁלָּהֶן וְשֶׁל אֲבוֹתֵיהֶן מֵאַבְרָהָם וְאֵילָךְ. דָּבָר אַחֵר "מֵראשׁ פַּרְעוֹת אוֹיֵב" מָה רָאוּ כָּל הַפֻּרְעָנֻיּוֹת לִּתָּלוֹת בְּרֹאשׁוֹ שֶׁל פַּרְעֹה, מִפְּנֵי שֶׁפַּרְעֹה הוּא הָיָה תְּחִלָּה שֶׁשִּׁעְבֵּד אֶת יִשְׂרָאֵל.

{pפסוק מגp}  "הַרְנִינוּ גוֹיִם עַמּוֹ", לְמָחָר כְּשֶׁהַמָּקוֹם מֵבִיא גְּאֻלָּה לְיִשְׂרָאֵל עוֹבְדֵי אֱלִילִים מִתְרַגְּזִין לְפָנָיו, וְלֹא זוֹ תְּחִלָּה לָהֶם אֶלָּא שֶׁכְּבָר רָגְזוּ מִקֶּדֶם, כָּעִנְיָן שֶׁנֶּאֱמַר (שמות טו, יד) "שָׁמְעוּ עָמִים יִרְגָּזֻן". דָּבָר אַחֵר "הַרְנִינוּ גוֹיִם עַמּוֹ" [שֶׁעֲתִידִין לִהְיוֹת מְקַלְּסִים לִפְנֵי יִשְׂרָאֵל שֶׁנֶּאֱמַר "הַרְנִינוּ גוֹיִם עַמּוֹ"], וּמִנַּיִן שֶׁאַף שָׁמַיִם וָאָרֶץ, שֶׁנֶּאֱמַר (ישעיה מד, כג) "רָנוּ שָׁמַיִם כִּי עָשָׂה ה' הָרִיעוּ תַּחְתִּיּוֹת אָרֶץ", וּמִנַּיִן אַף הָרִים וּגְבָעוֹת שֶׁנֶּאֱמַר (שם נה, ב) "הֶהָרִים וְהַגְּבָעוֹת יִפְצְחוּ לִפְנֵיכֶם רִנָּה", וּמִנַּיִן אַף הָאִילָנוֹת שֶׁנֶּאֱמַר  "וְכָל עֲצֵי הַשָּׂדֶה יִמְחַאוּ כָף", וּמִנַּיִן אַף אָבוֹת וְאִמָּהוֹת שֶׁנֶּאֱמַר (ישעיה מב, יא) "יָרוֹנוּ יֹשְׁבֵי סָלַע".

"כִּי דַם עֲבָדָיו יִקּוֹם וְנָקָם" שְׁתֵּי נְקִימוֹת נָקָם עַל הַדָּם וְנָקָם עַל הַחָמָס, וּמִנַּיִן אַתָּה אוֹמֵר שֶׁכָּל חָמָס שֶׁחָמְסוּ עוֹבְדֵי אֱלִילִים אֶת יִשְׂרָאֵל מַעֲלֶה עֲלֵיהֶם כְּאִלּוּ דָּם נָקִי שָׁפְכוּ שֶׁנֶּאֱמַר  "וְקִבַּצְתִּי אֶת כָּל הַגּוֹיִם" וְגוֹ', בְּאוֹתָהּ שָׁעָה (שם, כ-כא) "וִיהוּדָה לְעוֹלָם תֵּשֵׁב וְגוֹ' וְנִקִּיתִי דָּמָם לֹא נִקֵּיתִי".

"וְכִפֶּר אַדְמָתוֹ עַמּוֹ", מִנַּיִן אַתָּה אוֹמֵר שֶׁהֲרִיגָתָן שֶׁל יִשְׂרָאֵל בְּיַד הָעוֹבְדֵי אֱלִילִים כַּפָּרָה הִיא לָהֶן לָעוֹלָם הַבָּא שֶׁנֶּאֱמַר (תהלים עט, ב- ד) "נָתְנוּ אֶת נִבְלַת עֲבָדֶיךָ וְגוֹ', שָׁפְכוּ דָּמָם כַּמַּיִם".

דָּבָר אַחֵר "וְכִפֶּר אַדְמָתוֹ עַמּוֹ" מִנַּיִן אַתָּה אוֹמֵר שֶׁיְּרִידָתָן שֶׁל רְשָׁעִים בְּגֵיהִנָּם כַּפָּרָה הִיא לָהֶם לְיִשְׂרָאֵל לָעוֹלָם הַבָּא שֶׁנֶּאֱמַר  "וָאֵתֵּן אָדָם תַּחְתֶּיךָ".

הָיָה רַבִּי מֵאִיר אוֹמֵר כָּל הַיּוֹשֵׁב בְּאֶרֶץ יִשְׂרָאֵל אֶרֶץ יִשְׂרָאֵל מְכַפֶּרֶת עָלָיו שֶׁנֶּאֱמַר (שם לג, כד) "הָעָם הַיֹּשֵׁב בָּהּ נְשׂוּא עָוֹן" וַעֲדַיִן תְּלִי בִּדְלָא תְּלִי (ירמיה נא, ה) "כִּי אַרְצָם מָלְאָה אָשָׁם מִקְּדוֹשׁ יִשְׂרָאֵל", וַעֲדַיִן אֵין אָנוּ יוֹדְעִין אִם פּוֹרְקִין עֲווֹנוֹתֵיהֶן עָלֶיהָ וְאִם נוֹשְׂאִין עֲווֹנוֹתֵיהֶן עָלֶיהָ, כְּשֶׁהוּא אוֹמֵר וְכִפֶּר אַדְמָתוֹ עַמּוֹ הֲרֵי פּוֹרְקִין עֲווֹנוֹתֵיהֶן עָלֶיהָ וְאֵין נוֹשְׂאִין עֲווֹנוֹתֵיהֶן עָלֶיהָ, וְכֵן הָיָה רַבִּי מֵאִיר אוֹמֵר, כָּל הַדָּר בְּאֶרֶץ יִשְׂרָאֵל וְקוֹרֵא קְרִיאַת שְׁמַע שַׁחֲרִית וְעַרְבִית וּמְדַבֵּר בִּלְשׁוֹן הַקֹּדֶשׁ הֲרֵי הוּא בֶּן הָעוֹלָם הַבָּא. אָמַרְתָּ גְּדוֹלָה שִׁירָה שֶׁיֵּשׁ בָּה עַכְשָׁו וְיֵשׁ בָּהּ לֶעָבָר וְיֵשׁ בָּהּ לֶעָתִיד לָבֹא וְיֵשׁ בָּהּ בָּעוֹלָם הַזֶּה וְיֵשׁ בָּהּ לָעוֹלָם הַבָּא.

{pפסוק מדp} {rרמז תתקמזr}  "וַיָּבֹא מֹשֶׁה", נֶאֱמַר כָּאן "וַיָּבֹא מֹשֶׁה" וְנֶאֱמַר לְהַלָּן (לעיל לא, א) "וַיֵּלֶךְ מֹשֶׁה" אִי אֶפְשָׁר לוֹמַר "וַיֵּלֶךְ מֹשֶׁה" שֶׁכְּבָר נֶאֱמַר "וַיָּבֹא מֹשֶׁה" וְאִי אֶפְשָׁר וְכוּ', אֱמֹר מֵעַתָּה בָּא דִּיתְקוֹס שֶׁלּוֹ וְהָרְשׁוּת נִתְּנָה בְּיַד אַחֵר. וַיְדַבֵר אֶת כָּל דִּבְרֵי הַשִּׁירָה הַזֹאת בְּאָזְנֵי הָעָם מְלַמֵּד שֶׁהָיָה מְשַׁקְּעָה בְּאָזְנֵיהֵם. הוּא וְהוֹשֵׁעֻ בִּן נוּן וְלָמָּה אֲנִי צָרִיךְ, וַהֲלֹא כְּבָר נֶאֱמַר,  "וַיִּקְרָא מֹשֶׁה לְהוֹשֵׁעַ בִּן נוּן יְהוֹשֻׁעַ", [וּמַה תַּלְמוּד לוֹמַר "הוּא וְהוֹשֵׁעַ בִּן נוּן" לְלַמֶּדְךָ צִדְקָתוֹ שֶׁל יְהוֹשֻׁעַ] שׁוֹמֵעַ אֲנִי שֶׁתָּזוּחַ עָלָיו דַּעְתּוֹ מִשֶׁנִּתְמַנֶּה בָּרָשׁוּת, תַּלְמוּד לוֹמַר "הוּא וְהוֹשֵׁעַ בִּן נוּן" הוֹשֵׁעַ בְּצִדְקוֹ וְאַף עַל פִּי שֶׁנִּתְמַנָּה פַּרְנָס עַל הַצִּבּוּר הוּא הוֹשֵׁעַ בְּצִדְקוֹ, כַּיּוֹצֵא בּוֹ אַתָּה אוֹמֵר (שמות א, ה) "וְיוֹסֵף הָיָה בְמִצְרַיִם", וְכִי אֵין אָנוּ יוֹדְעִין שֶׁיּוֹסֵף הָיָה בְּמִצְרַיִם אֶלָּא לְהוֹדִיעֲךָ צִדְקוֹ שֶׁל יוֹסֵף, יוֹסֵף הָיָה רוֹעֶה צֹאן אָבִיו וְאַף עַל פִּי שֶׁנַּעֲשָׂה מֶלֶךְ (עַל יִשְׂרָאֵל) [בְּמִצְרַיִם] הוּא יוֹסֵף בְּצִדְקוֹ, וְכוּ'.

{pפסוק מוp}  "וַיֹּאמֶר אֲלֵהֶם שִׂימוּ לְבַבְכֶם לְכָל הַדְּבָרִים" [מְלַמֵּד] שֶׁצָרִיךְ אָדָם שֶׁיְּהוּ עֵינָיו וְלִבּוֹ וְאָזְנָיו מְכֻוָּנִים לְדִבְרֵי תּוֹרָה, וְכֵן הוּא אוֹמֵר  "בֶּן אָדָם שִׂים לִבְּךָ וּרְאֵה בְּעֵינֶיךָ וּבְאָזְנֶיךָ שְׁמַע אֶת כָּל אֲשֶׁר אֲנִי מְדַבֵּר אוֹתָךְ וְגוֹ'. וְשַׂמְתָּ לִבְּךָ לִמְבוֹא הַבַּיִת בְּכָל מוֹצָאֵי הַמִּקְדָּשׁ", וַהֲרֵי דְּבָרִים קַל וָחֹמֶר וּמַה בֵּית הַמִּקְדָּשׁ שֶׁנִּרְאֶה בָּעֵינַיִם וְנִמְדָּד בְּיָד צָרִיךְ אָדָם שֶׁיְּהוּ עֵינָיו וְלִבּוֹ וְאָזְנָיו מְכֻוָּנִים, דִּבְרֵי תּוֹרָה שֶׁהֵן כַּהֲרָרִים הַתְּלוּיִם בְּשְׂעָרָה עַל אַחַת כַּמָּה וְכַמָּה.

"אֲשֶׁר תְּצַוֻּם" אָמַר לָהֶם צָרִיךְ אֲנִי לְהַחֲזִיק לָכֶם טוֹבָה שֶׁתְקַיְמוּ אֶת הַתּוֹרָה אַחַרַי, אַף אַתֶּם צְרִיכִין לְהַחְזִיק טוֹבָה לִבְנֵיכֶם שֶׁיְּקַיְּמוּ אֶת הַתּוֹרָה אַחֲרֵיכֶם. מַעֲשֶׂה שֶׁבָּא רַבֵּינוּ מִלּוּדְקִיָּא וְנִכְנַס רַבִּי יוֹסִי בַּר יְהוּדָה וְרַבִּי אֶלְעָזָר בֶּן יְהוּדָה וְיָשְׁבוּ לְפָנָיו אָמַר לָהֶם קָרְבוּ לְכָאן צָרִיךְ אֲנִי לְהַחֲזִיק לָכֶם טוֹבָה שֶׁתְּקַיְּמוּ אֶת הַתּוֹרָה אַחֲרַי, אַף אַתֶּם צְרִיכִין לְהַחֲזִיק טוֹבָה לִבְנֵיכֶם שֶׁיְּקַיְּמוּ אַת הַתּוֹרָה אַחֲרֵיכֶם, אִלּוּ אֵין מֹשֶׁה גָּדוֹל הוּא וְאִלּוּ אַחֵר אָמַר וְקִבַּלְנוּ תּוֹרָתוֹ לֹא הָיְתָה תוֹרָתוֹ שָׁוָה עַל אַחַת כַּמָּה וְכַמָּה, לְכָךְ נֶאֱמַר "אֲשֶׁר תְּצַוֻּם", וְגוֹ'.

{pפסוק מזp} {rרמז תתקמחr}  "כִּי לֹא דָבָר רֵק הוּא מִכֶּם" אֵין לְךָ דָּבָר רֵיקָם בַּתּוֹרָה שֶׁאִם תִּדְרְשֶׁנּוּ שֶאֵין בּוֹ מַתַּן שָׂכָר בָּעוֹלָם הַזֶה וְהַקֶּרֶן קַיֶּמֶת לוֹ לָעוֹלָם הַבָּא, שֶׁהֲרֵי אָמְרוּ לָמָּה נִכְתַּב (בראשית לו, כב) "וַאֲחוֹת לוֹטָן תִּמְנָע" (שם יב) "וְתִמְנַע הָיְתָה פִּלֶגֶשׁ", לְפִי שֶׁאָמְרָה אֵין אֲנִי כְּדַי שֶׁאֶהֱיֶה לוֹ לְאִשָּׁה אֶהֱיֶה לוֹ לְפִילֶגֶשׁ, וְכָל כָּךְ לָמָּה לְהוֹדִיעֲךָ שִׁבְחוֹ שֶׁל אַבְרָהָם שֶׁהָיוּ מְלָכִים וְשִׁלְטוֹנִין מִתְאַוִּין לִדָּבֵק בּוֹ, וַהֲרֵי דְּבָרִים קַל וָחֹמֶר וּמָה עֵשָׂו שֶׁאֵין בְּיָדוֹ אֶלָּא מִצְוָה אַחַת שֶׁכִּבֵּד אֶת אָבִיו הָיוּ מְלָכִים וְשִׁלְטוֹנִין מִתְאַוִּין לִדָּבֵק בּוֹ, עַל אַחַת כַּמָּה וְכַמָּה שֶׁהָיוּ רוֹצִין [לִדָּבֵק] בְּיַעֲקֹב הַצַּדִּיק שֶׁקִּיֵּם כָּל הַתּוֹרָה כֻּלָּהּ שֶׁנֶּאֱמַר  "וְיַעֲקֹב אִישׁ תָּם". וּבַדָּבָר הַזֶּה תַּאֲרִיכוּ יָמִים עַל הָאֲדָמָה, זֶה אֶחָד מִן הַדְּבָרִים שֶׁהָעוֹשֶׂה אוֹתָם אוֹכֵל פֵּרוֹתֵיהֶן בָּעוֹלָם הַזֶה וַאֲרִיכוּת יָמִים לָעוֹלָם הַבָּא, וּמְפֹרָשׁ כָּאן בְּתַלְמוּד תּוֹרָה, וְכִבּוּדּ אָב וָאֵם מִנַּיִן תַּלְמוּד לוֹמַר (שמות כ, יב) "כַּבֵּד אֶת אָבִיךָ וְאֶת אִמֶּךָ לְמַעַן יַאֲרִיכֻן יָמֶיךָ" בְּשִׁלּוּחַ הַקֵּן מִנַּיִן (לעיל כב, ז) "שַׁלֵּחַ תְּשַׁלַּח אֶת הָאֵם וְאֶת הַבָּנִים תִּקַּח לָךְ לְמַעַן יִיטַב לָךְ", בַּהֲבָאַת שָׁלוֹם מִנַּיִן שֶׁנֶּאֱמַר (ישעיה נד, יג) "וְכָל בָּנַיִךְ לִמּוּדֵּי ה'" וְגוֹ'.

{pפסוק מחp}  "וַיְדַבֵּר ה' אֶל מֹשֶׁה בְּעֶצֶם הַיּוֹם הַזֶּה", [בִּשְׁלֹשָׁה מְקוֹמוֹת נֶאֱמַר "בְּעֶצֶם הַיּוֹם הַזֶּה"] נֶאֱמַר בְּנֹחַ  "בְּעֶצֶם הַיּוֹם הַזֶּה בָּא נֹחַ" לְפִי שֶׁהָיוּ דּוֹרוֹ אוֹמְרִים מִכָּךְ וְכָךְ אִם אָנוּ מַרְגִּישִׁין בּוֹ אֵין אָנו מַנִּיחִין אוֹתוֹ, וְלֹא עוֹד אֶלָּא אָנוּ נוֹטְלִין כַּשִּׁילִין וְקַרְדֻּמּוֹת וּמְבַקְּעִין הַתֵּבָה, אָמַר הַמָּקוֹם, הֲרֵינִי מַכְנִיסוֹ לַתֵּבָה בַּחֲצִי הַיּוֹם, וְכָל מִי שֶׁיֵּשׁ בּוֹ [כֹּחַ] לִמְחוֹת יָבוֹא וְיִמְחֶה. מָה רָאָה לוֹמַר בְּמִצְרַיִם (שמות יב, יז) "בְּעֶצֶם הַיּוֹם הַזֶּה" לְפִי שֶׁהָיוּ מִצְרַיִם אוֹמְרִים מִכָּךְ וְכָךְ אִם אָנוּ מַרְגִּישִׁין בָּהֶן אֵין אָנוּ מַנִּיחִין אוֹתָן, וְלֹא עוֹד אֶלָּא אָנוּ נוֹטְלִים סְּיָפוֹת וַחֲרָבוֹת וְאָנוּ הוֹרְגִין אוֹתָן, אָמַר הַקָּדוֹשׁ בָּרוּךְ הוּא הֲרֵינִי מוֹצִיאָן בַּחֲצִי הַיּוֹם וְכָל מִי שֶׁיֵּשׁ בּוֹ כֹּחַ לִמְחוֹת יָבוֹא וְיִמְחֶה. וּמָה רָאָה לוֹמַר בְּעֶצֶם הַיּוֹם הַזֶּה כָּאן לְפִי שֶׁהָיוּ יִשְׂרָאֵל אוֹמְרִים מִכָּךְ וְכָךְ אִם אָנוּ מַרְגִּישִׁין בּוֹ אֵין אָנוּ מַנִּיחִין אוֹתוֹ, אָדָם שֶׁהוֹצִיאָנוּ מִמִּצְרַיִם, וְקָרַע לָנוּ אֶת הַיָּם, וְהוֹרִיד לָנוּ אֶת הַתּוֹרָה, וְהֵגִיז לָנוּ אֶת הַשְּׂלָו, וְהוֹרִיד לָנוּ אֶת הַמָּן, וְעָשָׂה לָנוּ נִסִּים וּגְבוּרוֹת, אֵין אָנוּ מַנִּיחִין אוֹתוֹ, אָמַר הַמָּקוֹם הֲרֵינִי מַכְנִיסוֹ בַּחֲצִי הַיּוֹם לַמְּעָרָה וְכָל מִי שֶׁיֵּשׁ בּוֹ כֹּחַ [לִמְחוֹת] יָבוֹא וְיִמְחֶה, לְכָךְ נֶאֱמַר "וַיְדַבֵּר ה' אֶל מֹשֶׁה בְּעֶצֶם הַיּוֹם הַזֶּה".

{pפסוק מטp} {rרמז תתקמטr}  "עֲלֵה אֶל הַר" עֲלִיָּה הִיא לְךָ וְאֵינָהּ יְרִידָה. אֶל הַר הָעֲבָרִים הַזֶּה שֶׁהוּא קָרוּי אַרְבַּע שֵׁמוֹת, הַר הַעֲבָרִים, הַר נְבוֹ, "הֹר הָהָר", "רֹאשׁ הַפִּסְגָּה", וְלָמָּה נִקְרָא שְׁמוֹ הַר נְבוֹ שֶׁנִּקְבְּרוּ בּוֹ שְׁלֹשָׁה מֵתִים הַלָּלוּ שֶׁמֵּתוּ שֶׁלֹּא מִידֵי עֲבֵרָה, מֹשֶׁה, וְאַהֲרֹן, וּמִרְיָם, אֲשֶׁר בְּאֶרֶץ מוֹאָב אֲשֶׁר עַל פְּנֵי יְרֵיחוֹ רַבִּי אֱלִיעֶזֶר אוֹמֵר, בְּאֶצְבָּעוֹ שֶׁל מֹשֶׁה הָיוּ מטטרון מַרְאֶה לְמֹשֶׁה וְהֶרְאָהוּ אֶת כָּל אֶרֶץ יִשְׂרָאֵל, עַד כָּאן תְּחוּמוֹ שֶׁל אֶפְרַיִם, עַד כָּאן תְּחוּמוֹ שֶׁל מְנַשֶּׁה. רַבִּי יְהוֹשֻׁעַ אוֹמֵר מֹשֶׁה הוּא בְּעַצְמוֹ רָאָה אוֹתָם כֵּיצַד נָתַן בּוֹ כֹּחַ בְּעֵינָיו שֶׁל מֹשֶׁה וְרָאָה מִסּוֹף הָעוֹלָם וְעַד סוֹפוֹ.

{pפסוק נp}  "וּמֻת בָּהָר אֲשֶׁר אַתָּה עֹלֶה שָׁמָּה", אָמַר לְפָנָיו רִבּוֹנוֹ שֶׁל עוֹלָם לָמָּה אֲנִי מֵת, לֹא טוֹב שֶׁיֹּאמְרוּ טוֹב מֹשֶׁה מִמַּרְאֶה, מִשֶּׁיֹּאמְרוּ טוֹב מֹשֶׁה מִשְּׁמוּעָה, לֹא טוֹב שֶׁיֹּאמְרוּ זֶה מֹשֶׁה שֶׁהוֹצִיאָנוּ מִמִּצְרַיִם, וְקָרַע לָנוּ אֶת הַיָּם, וְהוֹרִיד לָנוּ אֶת הַתּוֹרָה וְאֶת הַמָּן, [וְהֵגִיז לָנוּ אֶת הַשְּׂלָו], וְעָשָׂה לָנוּ נִסִּים וּגְבוּרוֹת מִשֶּׁיֹּאמְרוּ כָּךְ וְכָּךְ עָשָׂה כוּ', אָמַר לוֹ הַקָּדוֹשׁ בָּרוּךְ הוּא מֹשֶׁה גְּזֵרָה הִיא מִלְּפָנַי שָׁוָה בְּכָל אָדָם שֶׁנֶּאֱמַר  "זֹאת הַתּוֹרָה אָדָם כִּי יָמוּת" וְאוֹמֵר (ש"ב ז, יט) "וְזֹאת תּוֹרַת הָאָדָם ה' אֱלֹהִים", אָמְרוּ מַלְאֲכֵי הַשָּׁרֵת לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם לָמָה מֵת אָדָם הָרִאשׁוֹן, אָמַר לָהֶם שֶׁלֹּא עָשָׂה פְּקוּדִי, וַהֲרֵי מֹשֶׁה עָשָׂה פְּקוּדֶיךָ, אָמַר לָהֶם גְּזֵרָה הִיא מִלְּפָנַי שָׁוָה בְּכָל הָאָדָם וְכוּ'.

"וְהֵאָסֵף אֶל עַמֶּיךָ", אֵצֶל אַבְרָהָם יִצְחָק וְיַעֲקֹב אֲבוֹתֶיךָ, אֵצֶל קְהָת וְעַמְרָם [אֲבוֹתֶיךָ], אֵצֶל אַהֲרֹן וּמִרְיָם אַחֶיךָ. כַּאֲשֶׁר מֵת אַהֲרֹן אָחִיךָ מִיתָה שֶׁחָמַדְתָּ לָהּ, וּמֵהֵיכָן חָמַד מֹשֶׁה מִיתָתוֹ שֶׁל אַהֲרֹן, בְּשָׁעָה שֶׁאָמַר לוֹ (במדבר כ, כה) "קַח אֶת אַהֲרֹן וְאֶת אֶלְעָזָר בְּנוֹ וְהַפְשֵׁט אֶת אַהֲרֹן אֶת בְּגָדָיו" הִפְשִׁיטוֹ בִּגְדֵי כְּהֻנָּה וְהִלְבִּישָׁן לְאֶלְעָזָר, וְכֵן שֵׁנִי וְכֵן שְׁלִישִׁי, אָמַר לוֹ הִכָּנֵס לַמְּעָרָה וְנִכְנַס, עֲלֵה לַמִּטָּה וְעָלָה, פְּשֹׁט יָדְךָ וּפָשַׁט, קְמֹץ פִּיךָ וְקָמַץ, עֲצֹם עֵינֶיךָ וְעָצַם, בְּאוֹתָהּ שָׁעָה אָמַר מֹשֶׁה אַשְׁרֵי מִי שֶׁמֵּת בְּמִיתָה זוֹ, לְכָךְ נֶאֱמַר "כַּאֲשֶׁר מֵת אַהֲרֹן אָחִיךָ" מִיתָה שֶׁחָמַדְתָּ לָהּ.

{pפסוק נאp}  "עַל אֲשֶׁר מְעַלְתֶּם בִּי", אַתֶּם גְּרַמְתֶּם לִמְעֹל בִּי. עַל אֲשֶׁר לֹא קִדַּשְׁתֶּם אוֹתִי אַתֶּם גְּרַמְתֶּם לִי שֶׁלֹּא לְקַדֵּשׁ אוֹתִי  "כַּאֲשֶׁר מְרִיתֶם פִּי", אַתֶּם גְּרַמְתֶּם לִי לַמְרוֹת פִּי, אָמַר לוֹ הַקָּדוֹשׁ בָּרוּךְ הוּא לֹא אָמַרְתִּי לְךָ (שמות ד, ב-ג) "מַה זֶּה בְּיָדְךָ הַשְׁלִיכֵהוּ אַרְצָה" וְהִשְׁלַכְתּוֹ מִיָּדְךָ, וּמָה אוֹתוֹת שֶׁבְּיָדְךָ לֹא עִכַּבְתָּ, דִּבּוּר הַקַּל לֹא הָיָה לְךָ לְעַכְּבוֹ, וּמִנַּיִן שֶׁלֹּא נִפְטָר מִן הָעוֹלָם עַד שֶׁצָּרַר לוֹ הַקָּדוֹשׁ בָּרוּךְ הוּא בִּכְנָפָיו שֶׁנֶּאֱמַר (במדבר כ, יב) "לָכֵן לֹא תָבִיאוּ אֶת הַקָּהָל הַזֶּה".

"כִּי מִנֶּגֶד תִּרְאֶה אֶת הָאָרֶץ וְשָׁמָּה [לֹא תָבוֹא", נֶאֱמַר כָּאן "וְשָׁמָּה לֹא תָבוֹא" וְנֶאֱמַר לְהַלָּן (להלן לד, ד) "וְשָׁמָּה] לֹא תַעֲבֹר", אִי אֶפְשָׁר לוֹמַר וְשָׁמָּה לֹא תָבֹא שֶׁכְּבָר נֶאֱמַר "וְשָׁמָּה לֹא תַעֲבֹר", וְכוּ' וּמַה תַּלְמוּד לוֹמַר "וְשָׁמָּה לֹא תָבֹא" וְשָׁמָּה לֹא תַעֲבֹר, אָמַר מֹשֶׁה לִפְנֵי הַקָּדוֹשׁ בָּרוּךְ הוּא אִם אֵינִי נִכְנָס בָּהּ מֶלֶךְ אֶכָּנֵס בָּה הֶדְיוֹט, אִם אֵין אֲנִי נִכְנָס בָּהּ חַי אֶכָּנֵס בָּהּ מֵת, אָמַר לוֹ הַקָּדוֹשׁ בָּרוּךְ הוּא וְשָׁמָּה לֹא תָבֹא "וְשָׁמָּה לֹא תַעֲבֹר" לֹא מֶלֶךְ וְלֹא הֶדְיוֹט לֹא חַי וְלֹא מֵת.


@ פָּרָשַׁת וְזֹאת הַבְּרָכָה

~ פרק לג

{pפסוק אp}  "וְזֹאת הַבְּרָכָה אֲשֶׁר בֵּרַךְ מֹשֶׁה אֶת בְּנֵי יִשְׂרָאֵל לִפְנֵי מוֹתוֹ" לְפִי שֶׁאָמַר לָהֶם מֹשֶׁה לְיִשְׂרָאֵל דְּבָרִים קָשִׁים תְּחִילָה  "מְזֵי רָעָב וּלְחוּמֵי רֶשֶׁף"... מִחוּץ תְּשַׁכֶּל חֶרֶב" (לעיל ט, ח) "וּבְּחֹרֵב הִקְצַפְתֶּם"  "מַמְרִים הֱיִיתֶם עִם ה'", חָזַר וְאָמַר לָהֶם דִּבְרֵי נִחוּמִים וְזֹאת הַבְּרָכָה אֲשֶׁר בֵּרַךְ מֹשֶׁה וּמִמֶנוּ לָמְדוּ כָּל הַנְבִאִים כוּלָן שֶהָיוֹ אוֹמְרִים לְיִשְׂרָאֵל דְבָרִים קָשִים תְחִילָה, וְחוֹזְרִין וְאוֹמְרִים לָהֶן דִבְרֵי נֶחָמוֹת, וְאֵין לְךָ בְּכָל הַנְּבִיאִים שֶׁהָיוּ דְּבָרָיו קָשִׁים כְּהוֹשֵׁעַ, תְּחִלַּת דְּבָרָיו אָמַר (הושע ט, יד) "תֵּן לָהֶם ה' מַה תִּתֵּן" וְגוֹ', חָזַר וְאָמַר לָהֶן נֶחָמוֹת (שם יד, ז) "יֵלְכוּ יֹנְקֹתָיו וִיהִי כַזַּיִת הוֹדוֹ" וְגוֹ'. וְכֵן יוֹאֵל אָמַר  "יֶתֶר הָגָּזָם אָכַל הָאַרְבֶּה" חָזַר וְאָמַר לָהֶם דִּבְרֵי נִחוּמִים, שֶׁנֶּאֱמַר (שם ב, כה) "וְשִׁלַּמְתִּי לָכֶם אֶת הַשָּׁנִים אֲשֶׁר אָכַל הָאַרְבֶּה הַיֶּלֶק הֶחָסִיל וְהַגָּזָם" וְכֵן עָמוֹס אוֹמֵר (עמוס ד, א) "שִׁמְעוּ הַדָּבָר הַזֶּה פָּרוֹת הַבָּשָׁן אֲשֶׁר בְּהַר שׁוֹמְרוֹן" וְגוֹ', חָזַר וְאָמַר לָהֶם דִּבְרֵי נִחוּמִים [(שם ט, יג) "הִנֵּה יָמִים בָּאִים נְאֻם ה' וְנִגַּשׁ חֹרֵשׁ בַּקֹצֵר", וְכֵן מִיכָה אָמַר  "שׂנְאֵי טוֹב וְאֹהֲבֵי רָעָה" וְגוֹ', חָזַר וְאָמַר לָהֶם דִּבְרֵי נִחוּמִים] (שם ז, ב) "מִי אֵל כָמוֹךָ נֹשֵׂא עָוֹן" וְגוֹ', וְכֵן יִרְמִיָּה אָמַר לָהֶן  "וְהִשְׁבַּתִּי מֵעָרֵי יְהוּדָה וּמִחוּצוֹת יְרוּשָׁלַיִםֻ קוֹל שָׂשׂוֹן" וְגוֹ', חָזַר וְאָמַר לָהֶם דִּבְרֵי נִחוּמִים (שם לא, יב) "אָז תִּשְׂמַח בְּתוּלָה בְּמָחוֹל" וְגוֹ', (יָכוֹל מִשֶּׁאָמַרְתָּ) [אֲבָל עוֹבְדֵי אֱלִילִים מִשֶּׁאָמְרוּ] לָהֶם נִחוּמִין.

חָזְרוּ וְאָמְרוּ לָהֶן דִּבְרֵי תּוֹכֵחוֹת, וְאָמַרְתָּ (שם נא, סד) "כָּכָה תִּשְׁקַע בָּבֶל וְגוֹ'", הָוֵי מִשֶּׁאָמְרוּ לָהֶן דִּבְרֵי נִחוּמִים (אֵין) חוֹזְרִין וְאוֹמְרִים לָהֶן דִּבְרֵי תּוֹכֵחוֹת.

דָּבָר אַחֵר "וְזֹאת הַבְּרָכָה" זֶה מוּסָף עַל הַבְּרָכָה רִאשׁוֹנָה שֶׁבֵּרְכָן יַעֲקֹב אָבִינוּ, שֶׁנֶּאֱמַר  "וְזֹאת אֲשֶׁר דִּבֶּר לָהֶם אֲבִיהֶם וַיְבָרֵךְ אֹתָם", נִמְצִינוּ לְמֵדִין שֶׁמִּמָּקוֹם שֶׁסִּיֵּם יַעֲקֹב אָבִינוּ לְבָרֵךְ אֶת בָּנָיו מִשָּׁם הִתְחִיל מֹשֶׁה וּבֵרְכָן שֶׁנֶּאֱמַר "וְזֹאת הַבְּרָכָה אֲשֶׁר בֵּרַךְ".

{rרמז תתקנr}  דָּבָר אַחֵר "וְזֹאת הַבְּרָכָה" הֲרֵי זֶה מוֹסִיף עַל הַבְּרָכָה רִאשׁוֹנָה, וְאֵי זוֹ זוֹ תְּפִלָּה, שֶׁנֶּאֱמַר (תהלים צ, א) "תְּפִלָּה לְמֹשֶׁה אִישׁ הָאֱלֹהִים", וַעֲדַיִן (דָּבָר) תְּלִי בִּדְּלָא תְּלִי, וְאֵין אָנוּ יוֹדְעִין אִם תְּפִלָּה קוֹדֶמֶת אֶת הַבְּרָכָה וְאִם בְּרָכָה קוֹדֶמֶת אֶת הַתְּפִלָּה, כְּשֶׁהוּא אוֹמֵר וְזֹאת הַבְּרָכָה הֶוֵי תְּפִלָּה קוֹדֶמֶת אֶת הַבְּרָכָה וְאֵין בְּרָכָה קוֹדֶמֶת לִתְפִלָּה. אֲשֶׁר בֵּרַךְ מֹשֶׁה, אִלּוּ אֲחֵרִים בֵּרְכוּ אֶת יִשְׂרָאֵל כְּדַאי הוּא בִּרְכָתָן אֶלָּא שֶׁבָּא מֹשֶׁה וּבֵרְכָן, נִמְצִינוּ לְמֵדִין שֶׁכְּדַאי הָיָה מֹשֶׁה לְבָרֵךְ אֶת יִשְׂרָאֵל וּכְדַאי יִשְׂרָאֵל שֶׁיְּבָרְכֵם מֹשֶׁה.

(משלי יא, כו) "מֹנֵעַ בָּר" זֶה בִּלְעָם הָרָשָׁע שֶׁהָיָה מוֹנֵעַ מִלְּבָרֵךְ אֶת יִשְׂרָאֵל "יִקְּבֻהוּ לְאוֹם", יֵעֲשֶׂה אֲרִירָה לְעוֹבְדֵי אֱלִילִים, (שם) "וּבְרָכָה לְרֹאשׁ מַשְׁבִּיר", זֶה מֹשֶה שֶׁבֵּרֵךְ אֶת יִשְׂרָאֵל בְּעַיִן טוֹבָה. אָמַר רַבִּי יִצְחָק, כְּתִיב  "וַיַּרְא בִּלְעָם כִּי טוֹב בְּעֵינֵי ה'", מָה רָאָה, רָאָה שֶׁמֹּשֶׁה עָתִיד לְבָרֵךְ אֶת יִשְׂרָאֵל אַרְבַּע בְּרָכוֹת, וְהוּא הָיָה רָאוּי לְבָרֵךְ אֶת יִשְׂרָאֵל (אַרְבַּע) [שֶבַע] בְּרָכוֹת, אָמַר אֲנִי מְבָרְכָן שֶׁבַע בְּרָכוֹת וּמֹשֶׁה אַרְבַּע הֲרֵי אַחַת עֶשְׂרֵה, אָמַר הַקָּדוֹשׁ בָּרוּךְ הוּא רָשָׁע זֶה עֵינוֹ רָעָה בְּבִרְכָתָן שֶׁל יִשְׂרָאֵל דַּי שָׁלֹשׁ בְּרָכוֹת שֶׁבֵּרְכָן, יָבוֹא מֹשֶׁה שֶׁעֵינוֹ יָפָה בְּבִרְכָתָן שֶׁל יִשְׂרָאֵל וִיבָרְכֵם אַרְבַּע בְּרָכוֹת, וְאֵלּוּ הֵן שָׁלֹשׁ בְּרָכוֹת שֶׁבֵּרֵךְ בִּלְעָם אֶת יִשְׂרָאֵל (שם ה) "מַה טֹּבוּ אֹהָלֶיךָ יַעֲקֹב",  "מִי מָנָה עֲפַר יַעֲקֹב" (שם כג) "לֹא הִבִּיט אָוֶן בְּיַעֲקֹב", וְאֵלּוּ הֵן אַרְבַּע בְּרָכוֹת שֶׁבֵּרֵךְ מֹשֶׁה אֶת יִשְׂרָאֵל (לעיל א, יא) "ה' אֱלֹהֵי אֲבוֹתֵיכֶם יוֹסֵף עֲלֵיכֶם",  "וַיָּבֹא מֹשֶׁה וְאַהֲרֹן אֶל אֹהֶל מוֹעֵד וַיֵּצְאוּ וַיְבָרְכוּ", (שמות לט, מג) וַיַּרְא מֹשׁה אֶת כָּל הַמְּלָאכָה וַיְבָרֶךְ אֹתָם מֹשֶׁה" מַה בְּרָכָה בֵּרְכָן אָמַר לָהֶן יְהִי רָצוֹן שֶׁתִּשְׁרֶה שְׁכִינָה בְּמַעֲשֵׂה יְדֵיכֶם, הֲדָא הוּא דִכְתִיב (תהלים צ, יז) "וִיהִי נֹעַם ה' אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ וּמַעֲשֵׂה יָדֵינוּ כּוֹנְנֵהוּ", וְהַדֵּין וְזֹאת הַבְּרָכָה.

דָּבָר אַחֵר "וְזֹאת הַבְּרָכָה", זֹאת וְזֹאת הֵן וְכִבּוּשֵׁיהֶן. לְפִי שֶׁהוּא מְקַנְתְּרָן בְּרֹאשׁוֹ שֶׁל עִנְיָן, (לעיל לב, כד) "מְזֵי רָעָב וּלְחוּמֵי רֶשֶׁף", לְפִיכָךְ הוּא אוֹמֵר בְּסוֹפוֹ  "אַשְׁרֶיךָ יִשְׂרָאֵל". דָבָר אַחֵר "וְזֹאת הַבְּרָכָה" אַל תִּקְרִי הַבְּרָכָה אֶלָּא הַבְּרֵכָה, מַה בְּרֵכָה מְטַהֶרֶת טְמֵאִים אַף מֹשֶׁה מְקָרֵב רְחוֹקִים. לְהַלָּן לָטְיֵיהּ וְכָאן (להלן פסוק י) "יְחִי רְאוּבֵן וְאַל יָמֹת".

דָּבָר אַחֵר "וְזאֹת הַבְּרָכָה",  "וְזֹאת הַתּוֹרָה", שְׁלֹשָׁה עָשָׂר תּוֹרוֹת כָּתַב מֹשֶׁה שְׁנֵים עָשָׂר לִשְׁנֵים עָשָׂר שְׁבָטִים, וְאֶחָד לְשִׁבְטוֹ שֶׁל לֵוִי, שֶׁאִם יְבַקֵּשׁ אֶחָד מִן הַשְּׁבָטִים לַעֲקֹר דָּבָר מִן הַתּוֹרָה יְהֵא שִׁבְטוֹ שֶׁל לֵוִי מוֹצִיא סֵפֶר תּוֹרָה שֶׁלּוֹ וּמַגִּיהוֹ מִתּוֹכוֹ. אַחַד עָשָׂר שְׁבָטִים בֵּרֵךְ מֹשֶׁה, וְלָמָּה לֹא בֵּרֵךְ לְשִׁבְטוֹ שֶׁל שִׁמְעוֹן, לְפִי שֶׁהָיָה בְּלִבּוֹ עָלָיו עַל אוֹתוֹ הַמַּעֲשֶׂה שֶׁעָשָׂה בַּשִׁטִּים וְכוּ', וְאַף עַל פִּי כֵן טְפָלוֹ לִיהוּדָה דִּכְתִיב (להלן פסוק ז) "וְזֹאת לִיהוּדָה וַיֹּאמַר שְׁמַע ה' קוֹל יְהוּדָה", וְאֵין "שְׁמַע" אֶלָּא שִׁמְעוֹן שֶׁנֶּאֱמַר (בראשית כט, לג) "כִּי שָׁמַע ה' כִּי שְׂנוּאָה אָנֹכִי", מָשָׁל לְשׁוֹר שֶׁהָיוּ עֲסָקָיו רָעִים עָמַד צַיָּר וְצָר אִיקוֹנִין שֶׁל אֲרִי בְּאֲבוּסוֹ כְּדֵי שֶׁיְּהֵא מַבִּיט וּמִתְיָרֵא, כָּךְ נִמְשָׁל שִׁמְעוֹן כְּשׁוֹר וִיהוּדָה כְּאַרְיֵה וּלְפִיכָךְ טְפָלוֹ לִיהוּדָה, וּבִשְׁבִיל שֶׁלֹּא בֵּרְכוֹ לֹא הֶעֱמִיד שׁוֹפֵט, וְהָכְתִיב  ("וַיִּמְלֹךְ) [מָלַךְ] זִמְרִי שִׁבְעַת יָמִים בְּתִרְצָה", אָמַר רַבִּי יוּדָן לֵית שִׁבְעַת יוֹמִין בְּמַלְכוּתָא כְּלוּם.

אַחַד עָשָׂר מִזְמוֹרִים אָמַר מֹשֶׁה כְּנֶגֶד אַחַד עָשָׂר שְׁבָטִים שֶׁבֵּרֵךְ, וְאֵלּוּ הֵן (תהלים צ, א) "תָּשֵׁב אֱנוֹשׁ עַד דַּכָּא", זֶה שִׁבְטוֹ שֶׁל רְאוּבֵן שֶׁהֵן בַּעֲלֵי תְּשׁוּבָה לַמָּקוֹם (שם צא, א) "יֹשֵׁב בְּסֵתֶר עֶלְיוֹן", זֶה שִׁבְטוֹ שֶׁל לֵוִי שֶׁהָיוּ לָנִים בַּעֲזָרָה, (שם צה, א) ("לְכוּ נְרַנְּנָה"),  "טוֹב לְהוֹדוֹת", כְּנֶגֶד שִׁבְטוֹ שֶׁל יְהוּדָה שֶׁנֶּאֱמַר (בראשית כט, לה) "הַפַּעַם אוֹדֶה אֶת ה'",  "לְכוּ נְרַנְּנָה" זֶה שִׁבְטוֹ שֶׁל יִשָּׂשׂכָר שֶׁהָיוּ עוֹסְקִין בַּתּוֹרָה. (שם צג, ה) עֵדוֹתֶיךָ נֶאֶמְנוּ מְאֹד לְבֵיתְךָ וְגוֹ' זֶה שִׁבְטוֹ שֶׁל בִּנְיָמִין שֶׁהָיָה בֵּית הַמִּקְדָּשׁ בָּנוּי בִּתְחוּמוֹ. (שם צד, א) "אֵל נְקָמוֹת ה'" זֶה שִׁבְטוֹ שֶׁל גָּד אֵלִיָּהוּ שֶׁהוּא עָתִיד לְגַדֵּעַ מַשְׁתִּיתָן שֶׁל עוֹבְדֵי אֱלִילִים. אָמַר רַבִּי יְהוֹשֻׁעַ בֶּן לֵוִי, עַד כָּאן שָׁמַעְתִּי מִכָּאן וְאֵילָךְ שֵׁב וּפְשֹׁר לְעַצְמְךָ.

אָמַר רַבִּי לֵוִי בְּשֵׁם רַבִּי אַמָא בַר חַנִינָא (שְׁנֵים) [אַחַד] עָשָׂר מִזְמוֹרִים שֶׁאָמַר מֹשֶׁה בְּטַכְסִיס שֶׁל נְבוּאָה אֲמָרָן, וְלָמָּה לֹא אֲמָרָן בַּתּוֹרָה, אֵלּוּ דִּבְרֵי תּוֹרָה וְאֵלּוּ דִּבְרֵי נְבוּאָה.

כְּתִיב  "וְלָכֵן יְחַכֶּה ה' לַחֲנַנְכֶם וְלָכֵן יָרוּם לְרַחֶמְכֶם", אָמַר רַבִּי בֶּרֶכְיָה "לָכֵן יְצַפֶּה" אֵין כְּתִיב כָּאן אֶלָּא "לָכֵן יָחַכֶּה" כְּהַדֵּין צַיָּדָא דִּמְחַכֵּי לְצֵידָא, אָמַר רַב אַחָא מָצִינוּ שֶׁכָּל הַמְלַמֵּד סָנֵגוֹרְיָא [עַל יִשְׂרָאֵל] הַקָּדוֹשׁ בָּרוּךְ הוּא מְרוֹמְמוֹ בָּעוֹלָם, דִּכְתִיב "וְלָכֵן יָרוּם לְרַחֶמְכֶם", מִמִּי אַתְּ לָמֵד מֵאֲחִימַעַץ בֶּן צָדוֹק דִּכְתִיב (ש"ב יח, יט) "וַאֲחִימַעַץ בֶּן צָדוֹק אָמַר אָרוּצָה נָא וָאֲבַשְּׂרָה וְגוֹ', (שם, כט) "וַיֹּאמֶר הַמֶּלֶךְ הַשָּׁלוֹם לַנַּעַר אַבְשָׁלוֹם וַיֹּאמֶר אֲחִימַעַץ רָאִיתִי הֶהָמוֹן וְגוֹ', וַיֹּאמֶר הַמֶּלֶךְ סֹב הִתְיַצֵּב כֹּה וַיָּסֹב וַיַּעֲמֹד", מַהוּ "וַיָּסֹב וַיַּעֲמֹד" אָמַר רַבִּי אַבָּא בַּר כַּהֲנָא אִי הָוֵי דֻּכּוֹס אִיתְעֲבִיד אִפַּרְכוֹס, וְאִי הֲוָה אִפַּרְכוֹס אִיתְעֲבִיר אַסְטְרָטִלִיטִיס (שם לא-לב) "וְהִנֵּה הַכּוּשִׁי בָּא וַיֹּאמֶר הַכּוּשִׁי יִתְבַּשֵּׂר אֲדוֹנִי הַמֶּלֶךְ וְגוֹ', וַיֹּאמֶר הַמֶּלֶךְ אֶל הַכּוּשִׁי הַשָּׁלוֹם לַנַּעַר אַבְשָׁלוֹם וַיֹּאמֶר הַכּוּשִׁי יִהְיוּ כַּנַּעַר אוֹיְבֵי אֲדוֹנִי הַמֶּלֶךְ" וְגוֹ',  "וַיִּרְגַּז הַמֶּלֶךְ וַיַּעַל עַל עֲלִיַּת הַשַּׁעַר" מַהוּ וַיִּרְגַּז אָמַר רַבִּי יִצְחָק בַּר [חֲנִינָא] רָמַז לְלוֹבִירוֹס שֶׁלּוֹ וְדָקְרוּ אוֹתוֹ, וַהֲרֵי דְּבָרִים קַל וָחֹמֶר וּמָה אֲחִימַעַץ בֶּן צָדוֹק שֶׁלֹּא דִּבֵּר עַל בְּנוֹ שֶׁל מֶלֶךְ לֹא טוֹבָה וְלֹא רָעָה זָכָה לְכָל הַכָּבוֹד הַזֶּה, מִי שֶׁמְּלַמֵּד סָנֵגוֹרְיָא עַל בָּנָיו עַל אַחַת כַּמָּה, וְכַמָּה תֵּדַע לְךָ שֶׁהוּא כֵּן שֶׁכָּל יָמָיו שֶׁל מֹשֶׁה לֹא נִקְרָא אִישׁ הָאֱלֹהִים, עַד שֶׁבֵּרְכָן שֶׁנֶּאֱמַר "וְזֹאת הַבְּרָכָה אֲשֶׁר בֵּרַךְ מֹשֶׁה אִישׁ הָאֱלֹהִים".

רַבִּי בְּרֶכְיָה פָּתַח (משלי לא, כט) "רַבּוֹת בָּנוֹת עָשׂוּ חָיִל" הַרְבֵּה בְּרָכוֹת בֵּרְכוּ רִאשׁוֹנִים כָּל אֶחָד וְאֶחָד בְּדוֹרוֹ וְלֹא הָיְתָה בְּרָכָה מְעֻלָּה בְּכֻלָּם כְּבִרְכָתוֹ שֶׁל מֹשֶׁה, שֶׁנֶּאֱמַר  "וְאַתְּ עָלִית עַל כֻּלָּנָה" זֶה בְּרָכוֹת שֶׁל מֹשֶׁה. בָּא נֹחַ בָּעוֹלָם וּבֵרֵךְ אֶת בָּנָיו וְהָיָה מַחֲלֹקֶת בְּבִרְכָתוֹ שֶׁבֵּרֵךְ אֶחָד וְקִלֵּל אֶחָד, (בראשית ט, כה) "וַיֹּאמֶר אָרוּר כְּנַעַן" (שם כו) "בָּרוּךְ ה' אֱלֹהֵי שֵׁם", בָּא יִצְחָק וּבֵרֵךְ אֶת יַעֲקֹב וְהָיְתָה בָּהּ קְּטָטָה שֶׁהָיָה עֵשָׂו מִתְגָּרֶה בְּיַעֲקֹב עַל הַבְּרָכָה שֶׁבֵּרְכוֹ אָבִיו, שֶׁנֶּאֱמַר  "וַיִּשְׂטֹם עֵשָׂו אֶת יַעֲקֹב" וְגוֹ', בָּא יַעֲקֹב אָבִינוּ וּבֵרֵךְ אֶת הַשְּׁבָטִים וְהָיָה קְטָטָה בְּבִרְכָתוֹ שֶׁהוֹכִיחַ אֶת רְאוּבֵן עַל מַעֲשֶׂה שֶׁהָיָה בְּיָדוֹ, שֶׁנֶּאֱמַר (שם מט, ד) "פַּחַז כַּמַּיִם" וְגוֹ'.

כֵּיוָן שֶׁבָּא יַעֲקֹב אָבִינוּ קִבֵּל חָמֵשׁ בְּרָכוֹת, שְׁתַּיִם מֵאָבִיו, וְאַחַת שֶׁל אַבְרָהָם, וְאַחַת שֶׁל מַלְאָךְ, וְאַחַת שֶׁל הַקָּדוֹשׁ בָּרוּךְ הוּא, שְׁתַּיִם מֵאָבִיו, (בראשית כז, לג) "וַיֶּחֱרַד יִצְחָק חֲרָדָה... גַּם בָּרוּךְ יִהְיֶה", שְׁנִיָּה (שם כח, א) "וַיִּקְרָא יִצְחָק אֶל יַעֲקֹב וַיְבָרֵךְ אֹתוֹ", וּבְרָכָה שֶׁל אַבְרָהָם,  "וְיִתֵּן לְךָ אֶת בִּרְכַּת אַבְרָהָם", וּבְרָכָה מִן הַמַּלְאָךְ (שם לב,כט) "וַיְּבָרֵךְ אֹתוֹ שָׁם", וּבְרָכָה שֶׁל הַקָּדוֹשׁ בָּרוּךְ הוּא,  "וַיֵּרָא אֱלֹהִים אֶל יַעֲקֹב עוֹד וְגוֹ' וַיְּבָרֵךְ אֹתוֹ", בָּא יַעֲקֹב לְבָרֵךְ אֶת בָּנָיו הַשְּׁבָטִים וּבֵרְכָן חָמֵשׁ בְּרָכוֹת שֶׁהָיוּ בְּיָדוֹ וְהוֹסִיף לָהֶם בְּרָכָה שִׁשִּׁית בָּא מֹשֶׁה וְהוֹסִיף לָהֶן בְּרָכָה שְׁבִיעִית. +4(רמז תתקנא) וְזֹאת הַבְּרָכָה זוֹ מוֹסֶפֶת עַל הַבְּרָכוֹת כֻּלָּן, וּכְשֶׁבָּא בִּלְעָם הָרָשָׁע לְבָרֵךְ אֶת יִשְׂרָאֵל הָיָה רָאוּי לְבָרְכָן שֶׁבַע בְּרָכוֹת כְּנֶגֶד שֶׁבַע מִזְבְּחוֹת, כְּדִכְתִיב (שמות כ, כא) "וְזָבַחְתָּ עָלָיו וְגוֹ' אָבֹא אֵלֶיךָ וּבֵרַכְתִּיךָ", וְלֹא בֵּרְכָן אֶלָּא שָׁלֹשׁ שֶׁנֶּאֱמַר (במדבר כד, י) "בֵּרַכְתָּ בָּרֵךְ זֶה שָׁלֹשׁ פְּעָמִים", אָמַר לוֹ הַקָּדוֹשׁ בָּרוּךְ הוּא רָשָׁע אַתָּה עֵינֶיךָ צָרָה בְּבִרְכָתָן שֶׁל יִשְׂרָאֵל אַף [אֲנִי] אֵינִי מַסְפִּיק עַל יָדְךָ שֶׁתַּשְׁלִים בְּבִרְכוֹתֶיךָ עַל יִשְׂרָאֵל, יָבוֹא מֹשֶׁה שֶׁעֵינוֹ יָפָה וִיבָרֵךְ אֶת יִשְׂרָאֵל וְעָלָיו אָמַר שְׁלֹמֹה  "טוֹב עַיִן הוּא יְבֹרָךְ" אַל תִּקְרִי 'יְבֹרָךְ' אֶלָּא 'יְבָרֵךְ' וְכוּ' (כְדֶלְעִיל) לְכָךְ נֶאֱמַר (שם לא, כט) "רַבּוֹת בָּנוֹת עָשׂוּ חָיִל" וְגוֹ' נָאֶה לְמֹשֶׁה לְבָרֵךְ אֶת יִשְׂרָאֵל שֶׁהָיָה נוֹתֵן נַפְשׁוֹ עֲלֵיהֶן בְּכָל שָׁעָה.

"אִישׁ הָאֱלֹהִים", חָבִיב הָיָה מֹשֶׁה מִנֹּחַ, נֹחַ מִשֶּׁנִּקְרָא (בראשית ו, ט) "אִישׁ צַדִּיק", (שם ט, כ) נִקְרָא "אִישׁ הָאֲדָמָה", אֲבָל מֹשֶׁה מִשֶּׁנִּקְרָא  "אִישׁ מִצְרִי" נִקְרָא אִישׁ הָאֱלֹהִים דַּהֲוָה סוֹפֵיהּ אָלִים.

דָּבָר אַחֵר "אִישׁ הָאֱלֹהִים", תַּלְמִיד שֶׁנָּדַר רַבּוֹ מַתִּיר לוֹ נִדְרוֹ, אֲבָל מִי שֶׁאָמַר וְהָיָה הָעוֹלָם לֹא עָשָׂה כֵן אֶלָּא כִּבְיָכוֹל נָדַר בְּמַעֲשֵׂה הָעֵגֶל, שֶׁנֶּאֱמַר (לעיל ט, יד) "הֶרֶף מִמֶּנּוּ וְאַשְׁמִידֵם", וּבָא מֹשֶׁה וְהִתִּיר לוֹ נִדְרוֹ, שֶׁנֶּאֱמַר  "וַיֹּאמֶר ה' סָלַחְתִּי כִדְבָרֶךָ".

דָּבָר אַחֵר "אִישׁ הָאֱלֹהִים", אִם אִישׁ לָמָּה אֱלֹהִים וְאִם אֱלֹהִים לָמָּה אִישׁ, אֶלָּא בְּשָׁעָה שֶׁהָיָה עוֹמֵד בִּפְנֵי פַּרְעֹה (הָיָה) [נִקְרָא] אֱלֹהִים, וּבְשָׁעָה שֶׁהוּא בּוֹרֵחַ מִפָּנָיו נִקְרָא אִישׁ. דָּבָר אַחֵר כְּשֶּׁהֻשְׁלַךְ לַיְּאוֹר נִקְרָא אִישׁ וּכְשֶׁהָפַךְ אוֹתוֹ לְדָם נִקְרָא אֱלֹהִים. [דָּבָר אַחֵר] כְּשֶׁעָלָה לְמַעְלָה נִקְרָא אִישׁ, מֹשֶׁה בָּשָׂר וָדָם עוֹלֶה (אֲנִי) [לִפְנֵי הַקָּדוֹשׁ בָּרוּךְ הוּא שֶׁכֻּלּוֹ] אֵשׁ אֹכְלָה אֵשׁ, וּכְשֶׁיָּרַד נִקְרָא אֱלֹהִים, (שמות לד, ד) "וַיִּירְאוּ מִגֵּשֶׁת אֵלָיו". דָּבָר אַחֵר כְּשֶׁעָלָה לֹא אָכַל וְלֹא שָׁתָה נִקְרָא אֱלֹהִים וּכְשֶׁיָּרַד וְאָכַל וְשָׁתָה נִקְרָא אִישׁ, מִמַּחֲצִיתוֹ וּלְמַעְלָה הָיָה אֱלֹהִים וּמִמַּחֲצִיתוֹ וּלְמַטָּה אִישׁ. דָּבָר אַחֵר "אִישׁ הָאֱלֹהִים" גַּבְרָא דַּיָּנָא שֶׁנֶּאֱמַר (להלן לג, כא) "וּמִשְׁפָּטָיו עִם יִשְׂרָאֵל" שֶׁהָיָה אוֹמֵר יִקֹּב הַדִּין אֶת הָהָר. דָּבָר אַחֵר שֶׁהִטִּיחַ כְּנֶגֶד מִדַּת הַדִּין שֶׁנֶּאֱמַר  "וְאִם בְּרִיאָה יִבְרָא ה'". דָּבָר אַחֵר שֶׁהִכְרִיעַ עַל מִדַּת הַדִּין הַקָּדוֹשׁ בָּרוּךְ הוּא אָמַר (שם יד, יב) "אַכֶּנּוּ בַדֶּבֶר" וּמֹשֶׁה אָמַר (שם יט, כ) "סְלַח נָא" וְגוֹ' "וַיֹּאמֶר ה' סָלַחְתִּי כִדְבָרֶךָ". דָּבָר אַחֵר הָאִישׁ הַזֶּה אִם מְבַקֵּשׁ לְהָפֵר נִדְרָהּ שֶׁל אִשְׁתּוֹ מֵפֵר וְאִם מְבַקֵּשׁ מְקַיְּמוֹ שֶׁנֶּאֱמַר (שם ל, יד) "אִישָׁהּ יְקִימֶנּוּ וְאִישָׁהּ יְפִירֶנּוּ", אַף מֹשֶׁה אָמַר  "קוּמָה ה' שׁוּבָה ה'".

"אִישׁ הָאֱלֹהִים", אָמַר רֵישׁ לָקִישׁ אִלְמָלֵא מִקְרָא כָּתוּב אִי אֶפְשָׁר לְאָמְרוֹ כְּשֵׁם שֶׁגּוֹזֵר אָדָם עַל אִשְׁתּוֹ וְעוֹשֶּׂה כָּךְ הַקָּדוֹשׁ בָּרוּךְ הוּא מֹשֶׁה גּוֹזֵר עָלָיו וְעוֹשֶּׂה.

"אִישׁ הָאֱלֹהִים" זֶה אֶחָד מֵעֲשָׂרָה שֶׁנִּקְרְאוּ אִישׁ הָאֱלֹהִים. XאY מֹשֶׁה נִקְרָא אִישׁ הָאֱלֹהִים שֶׁנֶּאֱמַר "מֹשֶׁה אִישׁ הָאֱלֹהִים". XבY אֶלְקָנָה נִקְרָא אִישׁ הָאֱלֹהִים, שֶׁנֶּאֱמַר (ש"א ב, כז) "וַיָּבֹא אִישׁ הָאֱלֹהִים אֶל עֵלִי". XגY שְׁמוּאֵל נִקְרָא אִישׁ הָאֱלֹהִים, שֶׁנֶּאֱמַר  "הִנֵּה אִישׁ הָאֱלֹהִים בָּעִיר הַזֹּאת". XדY דָּוִד נִקְרָא אִישׁ הָאֱלֹהִים, שֶׁנֶּאֱמַר (נחמיה יב, כד) "כְּמִצְוַת דָּוִד אִישׁ הָאֱלֹהִים". XהY שְׁמַעְיָה נִקְרָא אִישׁ הָאֱלֹהִים, שֶׁנֶּאֱמַר (מ"א יב, כד) "וַיְהִי דְּבַר ה' אֶל שְׁמַעְיָה אִישׁ הָאֱלֹהִים לֵאמֹר". XוY עִדּוֹ נִקְרָא אִישׁ הָאֱלֹהִים, שֶׁנֶּאֱמַר  "וְאִישׁ הָאֱלֹהִים בָּא מִיהוּדָה כִּדְבַר ה' אֶל בֵּית אֵל". XזY אֵלִיָּהוּ נִקְרָא אִישׁ הָאֱלֹהִים. שֶׁנֶּאֱמַר (מ"ב א, יג) "אִישׁ הָאֱלֹהִים תִּיקַר נָא נַפְשִׁי וְנֶפֶשׁ עֲבָדֶיךָ אֵלֶּה חֲמִשִּׁים בְּעֵינֶיךָ". XחY אֱלִישָׁע נִקְרָא אִישׁ הָאֱלֹהִים, שֶׁנֶּאֱמַר (שם ד, ט) "הִנֵּה נָא יָדַעְתִּי כִּי אִישׁ אֱלֹהִים קָדוֹשׁ הוּא". XטY מִיכָה נִקְרָא אִישׁ הָאֱלֹהִים, שֶׁנֶּאֱמַר (מ"א כ, כח) וַיִּגַּשׁ אִישׁ הָאֱלֹהִים וְגוֹ' אֶל מֶלֶךְ יִשְׂרָאֵל. XיY אָמוֹץ נִקְרָא אִישׁ הָאֱלֹהִים, שֶׁנֶּאֱמַר  "וְאִישׁ הָאֱלֹהִים בָּא אֵלָיו לֵאמֹר הַמֶּלֶךְ אַל יָבֹא עִמְּךָ צְבָא יִשְׂרָאֵל".

"לִפְנֵי מוֹתוֹ", וְכִי תַּעֲלֶה עַל דַּעְתְּךָ שֶׁלְּאַחַר מִיתָה הָיָה מֹשֶׁה מְבָרֵךְ אֶת יִשְׂרָאֵל, אֶלָּא מַה תַּלְמוּד לוֹמַר "לִפְנֵי מוֹתוֹ" סָמוּךְ לְמִיתָתוֹ. כַּיּוֹצֵא בּוֹ אַתָּה אוֹמֵר (מלאכי ג, כג) "הִנֵּה אָנֹכִי שֹׁלֵחַ לָכֶם אֶת אֵלִיָּה הַנָּבִיא לִפְנֵי בֹּא יוֹם ה'", וְכִי תַּעֲלֶה עַל דַּעְתֵּנוּ שֶׁלְּאַחַר בִּיאָה הָיָה אֵלִיָּהוּ מִתְנַבֵּא לָהֶם לְיִשְׂרָאֵל, וְכִי מַה תַּלְמוּד לוֹמַר "לִפְנֵי בֹּא יוֹם ה'" סָמוּךְ לְבִיאָה.

מַה כְּתִיב לְמַעְלָה מִן הָעִנְיָן הֲרֵי הוּא אוֹמֵר  "וּמוּת בָּהָר", בָּא מַלְאַךְ הַמָּוֶת אֵצֶל מֹשֶׁה וְהָיָה סָבוּר שֶׁמָּסוּר בְּיָדוֹ, כֵּיוָן שֶׁרָאָה אוֹתוֹ מֹשֶׁה הִזְכִּיר עָלָיו שֵׁם וַעֲקָדוֹ וְהָיָה יוֹשֵׁב וְרוֹאֶה הֵיאַךְ הוּא מְבָרֵךְ אֶת יִשְׂרָאֵל שֶׁנֶּאֱמַר "לִפְנֵי מוֹתוֹ".

"בְּנֵי יִשְׂרָאֵל" מְלַמֵּד שֶׁכָּל יִשְׂרָאֵל בֵּרֵךְ כְּאֶחָד (לעיל כט, ב) "אַתֶּם נִצָּבִים הַיּוֹם כֻּלְּכֶם", וְחָסַר וּפְרָטָן אֶחָד אֶחָד בִּפְנֵי עַצְמוֹ, וְחָזַר וּכְלָלָן כֻּלָּן בִּבְרָכָה אַחַת. (להלן פסוק כט) "אַשְׁרֶיךָ יִשְׂרָאֵל". אָמַר רַבִּי אָבִין כָּל יָמָיו שֶׁל מֹשֶׁה הָיָה מְבַקֵּשׁ לְבָרֵךְ אֶת יִשְׂרָאֵל וְלֹא הָיָה מַנִּיחוֹ מַלְאַךְ הַמָּוֶת, מֶה עָשָׂה נְטָלוֹ וּכְפָתוֹ וְהִנִּיחוֹ תַּחַת רַגְלָיו וּבֵרְכָן לְפָנָיו, הֲדָא הוּא דִכְתִיב "וְזֹאת הַבְּרָכָה אֲשֶׁר בֵּרַךְ וְגוֹ' [לִפְנֵי מוֹתוֹ"], לִפְנֵי מִי לִפְנֵי זֶה שֶׁהָיָה מֻשְׁלָךְ תַּחַת רַגְלָיו וּמַה בְּרָכָה בֵּרְכָן  "הוֹשִׁיעָה אֶת עַמֶּךָ וּבָרֵךְ אֶת נַחֲלָתֶךָ וּרְעֵם וְנַשְּׂאֵם עַד הָעוֹלָם".

זֶהוּ שֶׁאָמַר הַכָּתוּב (משלי לא, כט) "רַבּוֹת בָּנוֹת עָשׂוּ חָיִל וְאַתְּ עָלִית עַל כֻּלָּנָה", זֶה מֹשֶׁה שֶׁנִּתְעַלָּה עַל כָּל הָאָדָם. כֵּיצַד אָדָם הָרִאשׁוֹן אוֹמֵר אֲנִי גָּדוֹל מִמְּךָ שֶׁנִּבְרֵאתִי בְּצַלְמוֹ שֶׁל הַקָּדוֹשׁ בָּרוּךְ הוּא, וּמֹשֶׁה אוֹמֵר לוֹ אוֹתוֹ כָּבוֹד שֶׁנִּתַּן לְךָ נִטַּל מִמְּךָ, דִּכְתִיב (תהלים מט, יג) "אָדָם בִּיקָר בַּל יָלִין", אֲבָל אֲנִי זִיו פָּנִים שֶׁנִּתַּן לִי כְּתִיב (להלן לד, ז) "לֹא כָהֲתָה עֵינוֹ וְלֹא נָס לֵחֹה" נֹחַ אוֹמֵר לְמֹשֶׁה אֲנִי גָּדוֹל מִמְּךָ שֶׁנִּצַּלְתִּי מִדּוֹר הַמַּבּוּל, וּמֹשֶׁה אוֹמֵר לוֹ אַתָּה הִצַּלְתָּ אֶת עַצְמְךָ וְלֹא הָיָה בְּךָ כֹּחַ לְהַצִּיל אֶת דּוֹרְךָ, אֲבָל אֲנִי כְּתִיב  "וַיִּנָּחֵם ה' עַל הָרָעָה", מָשָׁל לִשְׁתֵּי סְפִינוֹת שֶׁהָיוּ בַּיָּם אֶחָד מֵהֶן הִצִּיל הַקַּבַּרְנִיט אֶת עַצְמוֹ וְלֹא הִצִּיל אֶת סְפִינָתוֹ, וְאֶחָד הִצִּיל עַצְמוֹ וּסְפִינָתוֹ וְכוּ'. אַבְרָהָם אוֹמֵר לְמֹשֶׁה אֲנִי גָּדוֹל מִמְּךָ שֶׁהָיִיתִי זָן לְעוֹבְרִים וְשָׁבִים, וּמֹשֶׁה אוֹמֵר לוֹ אַתָּה הָיִיתָ זָן עוֹבְדֵי אֱלִילִים וַאֲנִי זָן מַאֲמִינִים, אַתָּה הָיִיתָ זָן בַּיִּשּׁוּב וַאֲנִי בַּמִּדְבָּר. יִצְחָק אָמַר לְמֹשֶׁה אֲנִי גָּדוֹל מִמְּךָ שֶׁפָּשַׁטְתִּי צַוָּארִי עַל גַּבֵּי הַמִּזְבֵּחַ וְרָאִיתִי פְּנֵי הַשְּׁכִינָה, אוֹמֵר לוֹ מֹשֶׁה אַתָּה רָאִיתָ פְּנֵי הַשְּׁכִינָה וְכָהוּ עֵינֶיךָ, אֲנִי דִּבַּרְתִּי עִמּוֹ פָּנִים בְּפָנִים וְלֹא כָהוּ עֵינַי. יַעֲקֹב אוֹמֵר לְמֹשֶׁה, אֲנִי גָּדוֹל מִמְּךָ שֶׁפָּגַשְׁתִּי עִם הַמַּלְאָךְ וְנִצַּחְתִּיו אוֹמֵר לוֹ מֹשֶׁה, אַתָּה פָּגַשְׁתָּ הַמַּלְאָךְ בְּאִפַּרְכְיָא שֶׁלְּךָ, וַאֲנִי עָלִיתִי לְמַעְלָה אֶצְלָן בְּאִפַּרְכְיָא שֶׁלָּהֶן וְהֵם מִתְיָרְאִין מִמֶּנִּי, שֶׁנֶּאֱמַר (תהלים סח, יג) "מַלְכֵי צְבָאוֹת יִדֹּדוּן יִדֹּדוּן".

{pפסוק בp}  "וַיֹּאמַר ה' מִסִּינַי בָּא" מַגִּיד הַכָּתוּב שֶׁכְּשֶׁפָּתַח מֹשֶׁה לֹא פָּתַח בְּצָרְכָן שֶׁל יִשְׂרָאֵל תְּחִלָּה עַד שֶׁפָּתַח בְּשִׁבְחוֹ שֶׁל מָקוֹם, מָשָׁל לְמָה הַדָּבָר דּוֹמֶה לְלִיטוֹר שֶׁהָיָה עוֹמֵד עַל הַבִּימָה (וְנִזְכַּר) [וְנִשְׂכַּר] לְאֶחָד לְדַבֵּר עַל יָדוֹ וְלֹא פָּתַח בְּצָרְכֵי אוֹתוֹ הָאִישׁ תְּחִלָּה עַד שֶׁפָּתַח בְּשִׁבְחוֹ שֶׁל מֶלֶךְ, אַשְׁרֵי עוֹלָם מִמַּלְכּוֹ, אַשְׁרֵי עוֹלָם מִדַּיָּנוֹ, עָלֵינוּ זָרְחָה חַמָּה, עָלֵינוּ זָרְחָה לְבָנָה, וְהָיוּ הַכֹּל מְקַלְּסִין עִמּוֹ, וְאַחַר כָּךְ פָּתַח בְּצָרְכֵי אוֹתוֹ הָאִישׁ וְחָזַר וְחָתַם בִּשִׁבְחוֹ שֶׁל מֶלֶךְ אַף מֹשֶׁה רַבֵּינוּ לֹא פָּתַח בְּצָרְכָּן שֶׁל יִשְׂרָאֵל עַד שֶׁפָּתַח בִּכְבוֹדוֹ שֶׁל מָקוֹם שֶׁנֶּאֱמַר "וַיֹּאמֶר ה' מִסִּינַי בָּא" וְאַחַר כָּךְ פָּתַח בְּצָרְכָּן שֶׁל יִשְׂרָאֵל שֶׁנֶּאֱמַר  "וַיְהִי בִישֻׁרוּן מֶלֶךְ", חָזַר וְחָתַם בְּשִׁבְחוֹ שֶׁל מָקוֹם (להלן פסוק כו) "אֵין כָּאֵל יְשֻׁרוּן", אַף דָּוִד מֶלֶךְ יִשְׂרָאֵל לֹא פָּתַח אֶלָּא בְּשִׁבְחוֹ שֶׁל מָקוֹם תְּחִלָּה שֶׁנֶּאֱמַר (תהלים קמט, א) "הַלְּלוּיָהּ שִׁירוּ לַה' שִׁיר חָדָשׁ" חָזַר וּפָתַח בְּצָרְכָּן שֶׁל יִשְׂרָאֵל, שֶׁנֶּאֱמַר  "כִּי רוֹצֶה ה' בְּעַמּוֹ", וְחָזַר וְחָתַם בְּשִׁבְחוֹ שֶׁל מָקוֹם שֶׁנֶּאֱמַר (שם ו) "רוֹמְמֹת אֵל בִּגְרוֹנָם". וְאַף שְׁלֹמֹה לֹא פָּתַח בְּצָרְכָּן שֶׁל יִשְׂרָאֵל עַד שֶׁפָּתַח בְּשִׁבְחוֹ שֶׁל מָקוֹם תְּחִלָּה, שֶׁנֶּאֱמַר (מ"א ח, ג) "שֹׁמֵר הַבְּרִית וְהַחֶסֶד לַעֲבָדֶיךָ הַהֹלְכִים לְפָנֶיךָ בְּכָל לִבָּם", וְאַחַר כָּךְ פָּתַח בְּצָרְכָּן שֶׁל יִשְׂרָאֵל, שֶׁנֶּאֱמַר (שם לז)" רָעָב כִּי יִהְיֶה בָּאָרֶץ", חָזַר וְחָתַם בְּשִׁבְחוֹ שֶׁל מָקוֹם, שֶׁנֶּאֱמַר  "וְעַתָּה קוּמָה ה' [אֱלֹהִים] (לִמְנוּחָתֶךָ) [לְנוּחֶךָ"]. וְאַף שְׁמוֹנֶה עֶשְׂרֵה שֶׁתִּקְּנוּ חֲכָמִים שֶׁיְּהוּ יִשְׂרָאֵל מִתְפַּלְּלִין לֹא פָּתְחוּ בְּצָרְכָּן שֶׁל יִשְׂרָאֵל תְּחִלָּה עַד שֶׁפָּתְחוּ בְּשִׁבְחוֹ שֶׁל מָקוֹם (שֶׁנֶּאֱמַר) הָאֵל הַגָּדוֹל הַגִּבּוֹר וְהַנּוֹרָא מַתִּיר אֲסוּרִים, וְאַחַר כָּךְ קָדוֹשׁ אַתָּה וְנוֹרָא שְׁמֶךָ, וְאַחַר כָּךְ רוֹפֵא חוֹלִים, וְאַחַר כָּךְ מוֹדִים אֲנַחְנוּ לָךְ.

דָבָר אַחֵר "וַיֹּאמַר ה' מִסִּינַי בָּא" כְּשֶׁנִּגְלָה הַקְּדוֹשׁ בָּרוּךְ הוּא לִתֵּן תּוֹרָה לְיִשְׂרָאֵל לֹא בְּלָשׁוֹן אֶחָד נִגְלָה אֶלָּא בְּאַרְבַּע לְשׁוֹנוֹת. וַיֹּאמֶר ה' מִסִּינַי בָּא זֶה לָשׁוֹן עִבְרִי. וְזָרַח מִשֵּׂעִיר לָמוֹ זֶה לָשׁוֹן רוֹמִי. הוֹפִיעַ מֵהַר פָּארָן זֶה לָשׁוֹן עֲרָבִי. וְאָתָה מֵרִבֲבֹת קֹדֶשׁ זֶה לָשׁוֹן אֲרַמִּי.

דָּבָר אַחֵר "וַיֹּאמַר ה' מִסִּינַי בָּא" כְּשֶׁנִּגְלָה הַמָּקוֹם לִתֵּן תּוֹרָה לְיִשְׂרָאֵל לֹא מֵרוּחַ אַחַת נִגְלָה אֶלָּא מֵאַרְבַּע רוּחוֹת נִגְלָה שֶׁנֶּאֱמַר "וַיֹּאמֶר ה' מִסִּינַי בָּא" וְגוֹ', וְאֵיזֶהוּ רוּחַ רְבִיעִית (חבקוק ג, ג) "אֱלוֹהַּ מִתֵּימָן יָבֹא".

דָּבָר אַחֵר "וַיֹּאמַר ה' מִסִּינַי בָּא" כְּשֶׁנִּגְלָה הַמָּקוֹם לִתֵּן תּוֹרָה לְיִשְׂרָאֵל לֹא עַל יִשְׂרָאֵל בִּלְבַד נִגְלָה אֶלָּא עַל כָּל הָאֻמּוֹת, בִּתְחִלָּה הָלַךְ לִבְנֵי עֵשָׂו וְאָמַר לָהֶם מְקַבְּלִין אַתֶּם אֶת הַתּוֹרָה אָמְרוּ לוֹ מַה כְּתִיב בָּהּ, אָמַר לָהֶם  "לֹא תִרְצָח" אָמְרוּ לוֹ כָּל עַצְמָן שֶׁל אוֹתָן הָאֲנָשִׁים אֲבִיהֶם רוֹצֵחַ הוּא, שֶׁנֶּאֱמַר (בראשית כז, כב) "וְהַיָּדַיִם יְדֵי עֵשָׂו", וְעַל כָּךְ הִבְטִיחוֹ אָבִיו (שם מ) "וְעַל חַרְבְּךָ תִּחְיֶה", הָלַךְ לוֹ אֵצֶל בְּנֵי עַמּוֹן וּמוֹאָב אָמַר לָהֶם מְקַבְּלִין אַתֶּם אֶת הַתּוֹרָה, אָמְרוּ לוֹ מַה כְּתִיב בָּהּ  "לֹא תִנְאָף" אָמְרוּ לוֹ כָּל עַצְמָהּ שֶׁל עֶרְוָה שֶׁלָּהֶם הִיא שֶׁנֶּאֱמַר (בראשית יט, לו) "וַתַּהֲרֶיןָ שְׁתֵּי בְּנוֹת לוֹט מֵאֲבִיהֶן" הָלַךְ וּמָצָא אֶת בְּנֵי יִשְׁמָעֵאל אָמַר לָהֶם מְקַבְּלִין אַתֶּם אֶת הַתּוֹרָה, אָמְרוּ לוֹ מַהּ כְּתִיב בָּהּ (שמות שם) "לֹא תִגְנֹב", אָמְרוּ לוֹ כָּל עַצְמָן שֶׁל אֲבִיהֶן לִסְטִים הָיָה, שֶׁנֶּאֱמַר (בראשית טז, יב) "וְהוּא יִהְיֶה פֶּרֶא אָדָם". לֹא הָיְתָה אֻמָּה בָּאֻמּוֹת שֶׁלֹּא הָלַךְ וְדִבֵּר וְדָפַק עַל פִּתְחָהּ אִם יִרְצוּ וִיקַבְּלוּ אֶת הַתּוֹרָה, וְכֵן הוּא אוֹמֵר  "יוּדוּךָ ה' כָּל מַלְכֵי אָרֶץ כִּי שָׁמְעוּ אִמְרֵי פִיךָ", יָכוֹל שָׁמְעוּ וְקִבְּלוּ, תַּלְמוּד לוֹמַר (יחזקאל לג, לא) "וְאֹתָם לֹא יַעֲשׂוּ", וְאוֹמֵר  "וְעָשִׂיתִי בְּאַף וּבְחֵמָה נָקָם אֶת הַגּוֹיִם אֲשֶׁר לֹא שָׁמְעוּ", אֶלָּא אֲפִילוּ שֶׁבַע מִצְווֹת שֶׁקִּבְּלוּ עֲלֵיהֶם בְּנֵי נֹחַ לֹא יָכְלוּ לַעֲמֹד בָּהֶם עַד שֶׁפְּרָקוּם וּנְתָנוּם לְיִשְׂרָאֵל, מָשָׁל לְאֶחָד שֶׁשָּׁלַח אֶת חֲמוֹרוֹ וְאֶת כַּלְבּוֹ לַגֹּרֶן וְהִטְעִינוּ לַחֲמוֹרוֹ לֶתֶךְ וּלְכַלְבּוֹ שָׁלֹשׁ סְאִין וְהָיָה הַחֲמוֹר מְהַלֵּךְ וְהַכֶּלֶב מַלְחִית, פָּרַק מִמֶּנּוּ סֵאָה וּנְתָנוֹ עַל הַחֲמוֹר, וְכֵן שֵׁנִי וְכֵן שְׁלִישִׁי, אַף כָּאן יִשְׂרָאֵל קִבּלוּ אֶת הַתּוֹרָה בְּפֵרוּשֶׁיהָ וְדִקְדּוּקֶיהָ, אַף אוֹתָן שֶׁבַע מִצְווֹת שֶׁקִּבְּלוּ עֲלֵיהֶם בְּנֵי נֹחַ לֹא יָכְלוּ לַעֲמֹד בָּהֶם עַד שֶׁפְּרָקוּם וּנְתָנוּם לְיִשְׂרָאֵל לְכָךְ נֶאֱמַר "וַיֹּאמַר ה' מִסִּינַי בָּא".

דָּבָר אַחֵר כְּשֶׁנִּגְלָה הַקָּדוֹשׁ בָּרוּךְ הוּא לָתֵת תּוֹרָה לְיִשְׂרָאֵל הִרְעִישׁ אֶת כָּל הָעוֹלָם כֻּלּוֹ עַל יוֹשְׁבָיו, שֶׁנֶּאֱמַר (תהלים כט, ג) "קוֹל ה' עַל הַמָּיִם אֵל הַכָּבוֹד הִרְעִים", כֵּיוָן שֶׁשָּׁמְעוּ כָּל הָאֻמּוֹת אֶת הַקוֹלוֹת נִתְקַבְּצוּ אֵצֶל בִּלְעָם אָמְרוּ לוֹ כִּמְדֻמִּים אָנוּ שֶׁהַמָּקוֹם מַחֲרִיב אֶת עוֹלָמוֹ, אָמַר לָהֶם הֲלֹא כְּבָר נֶאֱמַר (בראשית ט, טו) "וְלֹא יִהְיֶה עוֹד הַמַּיִם לְמַבּוּל", אָמְרוּ לוֹ הַקּוֹל הַזֶּה מַה הוּא, אָמַר לָהֶם  "ה' עֹז לְעַמּוֹ יִתֵּן" וְאֵין עֹז אֶלָּא תּוֹרָה, שֶׁנֶּאֱמַר (איוב יב, טז) "עִמּוֹ עֹז וְתוּשִׁיָּה", אָמְרוּ אִם כֵּן (תהלים שם) "ה' יְבָרֵךְ אֶת עַמּוֹ בַּשָׁלוֹם".

דָּבָר אַחֵר "וַיֹּאמַר ה' מִסִּינַי בָּא" כְּשֶׁעָתִיד הַמָּקוֹם לִפָּרַע מִשֵּׂעִיר עָתִיד לְהַרְעִישׁ כָּל הָעוֹלָם כֻּלּוֹ עַל יוֹשְׁבָיו כְּדֶרֶךְ שֶׁהִרְעִישׁ בִּשְׁעַת מַתַּן תּוֹרָה, שֶׁנֶּאֱמַר (שופטים ה, ד) "ה' בְּצֵאתְךָ מִשֵּׂעִיר"  שֶׁנֶּאֱמַר  "וְאַחֲרֵי כֵן יָצָא אָחִיו וְיָדוֹ אֹחֶזֶת בַּעֲקֵב עֵשָׂו", אָמַר לָהֶם הַמָּקוֹם אֵין כָּל אֻמָּה וְלָשׁוֹן נִכְנֶסֶת לְתוֹכָן.

דָּבָר אַחֵר מָשָׁל לְמֶלֶךְ שֶׁהָיָה מְבַקֵּשׁ לָתֵת מַתָּנָה לְאֶחָד מִבָּנָיו, וְהָיָה מִתְיָרֵא מֵאֶחָיו וּמִפְּנֵי אוֹהֲבָיו וּמִפְּנֵי קְרוֹבָיו, מֶה עָשָׂה אוֹתוֹ הַבֵּן עָמַד (וּפִרְנֵס) [וּפִרְכֵּס] אֶת עַצְמוֹ וְסִפֵּר שַׂעֲרוֹ, אָמַר לוֹ הַמֶּלֶךְ לְךָ אֲנִי נוֹתֵן מַתָּנָה, כָּךְ כְּשֶׁבָּא אַבְרָהָם אָבִינוּ לָעוֹלָם יָצָא מִמֶּנּוּ פְּסֹלֶת יִשְׁמָעֵאל וּבְנֵי קְטוּרָה, כְּשֶׁבָּא יִצְחָק יָצָא מִמֶּנּוּ פְּסֹלֶת עֵשָׂו וְכָל אַלּוּפֵי אֱדוֹם אֲבָל יַעֲקֹב לֹא נִמְצָא בּוֹ פְּסֹלֶת כָּעִנְיָן שֶׁנֶּאֱמַר (שם כה, כז) "וְיַעֲקֹב אִישׁ תָּם", אָמַר לוֹ הַמָּקוֹם לְךָ אֲנִי נוֹתֵן אֶת הַתּוֹרָה, לְכָךְ נֶאֱמַר "וַיֹּאמַר ה' מִסִּינַי בָּא".

"וַיֹּאמַר ה' מִסִּינַי בָּא" מְלַמֵּד שֶׁהֶחְזִיר הַקָּדוֹשׁ בָּרוּךְ הוּא עַל כַּל אֻמּוֹת הָעוֹלָם וְלֹא קִבְּלוּהָ וְכוּ' וּכְתִיב  "עָמַד וַיְּמוֹדֵד אָרֶץ", רָאָה שֶׁלֹּא רָצוּ לְקַבֵּל אֶת הַתּוֹרָה הִקְפִּיצָן לַגֵּיהִנָּם כְּמוֹ שֶׁנֶּאֱמַר (ויקרא יא, כא) "לְנַתֵּר בָּהֶן עַל הָאָרֶץ", בָּא דָּוִד וְנָתַן הוֹדָאָה לְהַקָּדוֹשׁ בָּרוּךְ הוּא עַל כָּךְ שֶׁנֶּאֱמַר (תהלים עז, טו) "אַתָּה הָאֵל עֹשֵׂה פֶלֶא הוֹדַעְתָּ בָּעַמִּים עֻזֶּךְָ", וְאֵין עֹז אֶלָּא תּוֹרָה וְכוּ'. אָמַר רַבִּי אַבָּהוּ גָּלוּי וְיָדוּעַ לִפְנֵי מִי שֶׁאָמַר וְהָיָה הָעוֹלָם שֶׁאֵין אֻמּוֹת הָעוֹלָם מְקַבְּלִין אֶת הַתּוֹרָה, וּמִפְּנֵי מָה יָצָא יְדֵיהֶם, לְפִי שֶׁאֵין הַקָּדוֹשׁ בָּרוּךְ הוּא בָּא בִּטְרוּנְיָא עִם בְּרִיּוֹתָיו.

מַאי בָּעֵי בְּשֵׂעִיר וּמַאי בָּעֵי בְּפָארָן, אָמַר רַבִּי יוֹחָנָן, מְלַמֵּד שֶׁהֶחֱזִיר הַקָּדוֹשׁ בָּרוּךְ הוּא לַתּוֹרָה עַל כָּל אֻמָּה וְלָשׁוֹן וְלֹא קִבְּלוּהָ, עַד שֶׁבָּאוּ יִשְׂרָאֵל וְקִבְּלוּהָ. (כָּתוּב לְעֵיל  בְּפָּסוּק כְנֶשֶׁר יָעִיר קִנוֹ).

"הוֹפִיעַ מֵהַר פָּארָן", אַרְבַּע הוֹפָעוֹת הֵן רִאשׁוֹנָה בְּמִצְרַיִם (תהלים פ, ב) "רֹעֵה יִשְׂרָאֵל הַאֲזִינָה נֹהֵג כַצֹּאן יֹסֵף יֹשֵׁב הַכְּרוּבִים הוֹפִיעָה". שְׁנִיָּה בִּשְׁעַת מַתַּן תּוֹרָה שֶׁנֶּאֱמַר "הוֹפִיעַ מֵהַר פָּארָן". שְׁלִישִׁית לִימוֹת גּוֹג וּמָגוֹג שֶׁנֶּאֱמַר (תהלים צד, א) "אֵל נְקָמוֹת ה' אֵל נְקָמוֹת הוֹפִיעַ". רְבִיעִית לִימוֹת הַמָּשִׁיחַ שֶׁנֶּאֱמַר (שם נ, ב) "מִצִּיּוֹן מִכְלַל יֹפִי אֱלֹהִים הוֹפִיעַ".

תָּנוּ רַבָּנָן שׁוֹר שֶׁל יִשְׂרָאֵל שֶׁנָּגַח שׁוֹר שֶׁל כּוּתִי פָּטוּר, שֶׁל כּוּתִי שֶׁנָּגַח לְשׁוֹר שֶׁל יִשְׂרָאֵל בֵּין תָּם בֵּין מוּעָד מְשַׁלֵּם נֶזֶק שָׁלֵם. שֶׁנֶּאֱמַר  "עָמַד וַיְמוֹדֵד אָרֶץ רָאָה וַיַּתֵּר גּוֹיִם", מָה רָאָה, רָאָה שֶׁבַע מִצְווֹת שֶׁקִּבְּלוּ עֲלֵיהֶן בְּנֵי נֹחַ וְלֹא קִיְּמוּם עָמַד וְהִתִּיר מָמוֹנָן לְיִשְׂרָאֵל, וְאוֹמֵר הוֹפִיעַ מֵהַר פָּארָן הוֹפִיעַ מָמוֹנָן לְיִשְׂרָאֵל. מַאי וְאוֹמֵר וְכִי תֵימָא הַאי "עָמַד וַיְמוֹדֵד" לְכִדְרַב מַתָּנָא דְּאָמַר עָמַד וְהִגְלָה אוֹתָם מֵאַרְצָם, תָּא שְׁמַע הוֹפִיעַ מֵהַר פָּארָן.

"וְאָתָה מֵרִבֲבֹת קֹדֶשׁ", אוֹת הוּא בְּתוֹךְ רְבָבוֹת שֶׁלּוֹ.

"וְאָתָה מֵרִבֲבֹת", שֶׁלֹּא כְּמִדַּת בָּשָׂר וָדָם מִדַּת הַקָּדוֹשׁ בָּרוּךְ הוּא, מִדַּת בָּשָׂר וָדָם כְּשֶׁהוּא עוֹשֶׂה מִשְׁתֶּה לִבְנוֹ הוּא שָׂמֵחַ בְּחֻפָּתוֹ מַרְאֶה לוֹ כָּל גְּנָזָיו וְכָל אֲשֶׁר לוֹ, אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא וְאָתָה מֵרִבֲבֹת קֹדֶשׁ וְלֹא כָּל רִבֲבוֹת.

דָּבָר אַחֵר "וְאָתָה מֵרִבֲבֹת קֹדֶשׁ", מֶלֶךְ בָּשָׂר וָדָם יוֹשֵׁב בְּפָמַלְיָא שֶׁלּוֹ יֵשׁ בָּהּ בְּנֵי אָדָם נָאִים מִמֶּנּוּ, וְיֵשׁ בָהּ בְּנֵי אָדָם אֲרֻכִּים מִמֶּנּוּ, וְיֵשׁ בָּהּ בְּנֵי אָדָם גּוּצִים מִמֶּנּוּ, וְיֵשׁ בָּהּ בְּנֵי אָדָם גִּבּוֹרִים מִמֶּנּוּ, אֲבָל מִי שֶׁאָמַר וְהָיָה הָעוֹלָם אֵינוֹ כֵן אֶלָּא וְאָתָה מֵרִבֲבֹת קֹדֶשׁ, אוֹת הוּא בְּתוֹךְ רִבְבוֹת קֹדֶשׁ, וּכְשֶׁנִּגְלָה עֲלֵיהֶם עַל הַיָּם מִיָּד הִכִּירוּהוּ, שֶׁנֶּאֱמַר (שמות טו, ב) "זֶה אֵלִי וְאַנְּוֵהוּ", כָּךְ הָיוּ הָאֻמּוֹת הָעוֹלָם שׁוֹאֲלִים אֶת יִשְׂרָאֵל, וְאוֹמְרִים לָהֶם  "מַה דּוֹדֵךְ מִדּוֹד" שֶׁכָּךְ אַתֶּם מוּמָתִין עָלָיו שֶׁכָּךְ אַתֶּם נֶהֱרָגִין עָלָיו, שֶׁנֶּאֱמַר (שם א, ג) "עַל כֵּן עֲלָמוֹת אֲהֵבוּךָ", וְאוֹמֵר (תהלים מד, כג) "כִּי עָלֶיךָ הוֹרַגְנוּ כָּל הַיּוֹם", כֻּלְּכֶם נָאִים כֻּלְּכֶם גִּבּוֹרִים בּוֹאוּ וְהִתְעָרְבוּ עִמָּנוּ, וְיִשְׂרָאֵל אוֹמְרִים לָהֶם, נֹאמַר לָכֶם מִקְצָת שִׁבְחוֹ וְאַתֶּם מַכִּירִין אוֹתוֹ,  "דּוֹדִי צַח וְאָדֹם דָּגוּל מֵרְבָבָה, רֹאשׁוֹ כֶּתֶם פָּז וְגוֹ', עֵינָיו כַּיּוֹנִים עַל אֲפִיקֵי מַיִם וְגוֹ', לְחָיָיו כַּעֲרוּגַת הַבֹּשֶׂם וְגוֹ', יָדָיו גְּלִילֵי זָהָב וְגוֹ', שׁוֹקָיו עַמּוּדֵי שֵׁשׁ וְגוֹ', חִכּוֹ מַמְתַּקִּים", כֵּיוָן שֶׁשָּׁמְעוּ אֻמּוֹת הָעוֹלָם נוֹיוֹ וְשִׁבְחוֹ שֶׁל מִי שֶׁאָמַר וְהָיָה הָעוֹלָם, אָמְרוּ לָהֶם לְיִשְׂרָאֵל נֵלֵךְ עִמָּכֶם שֶׁנֶּאֱמַר (שם ו, א) "אָנָה הָלַךְ דוֹדֵךְ הַיָּפָה בַּנָּשִׁים" וְגוֹ', וְיִשְׂרָאֵל אוֹמְרִים לָהֶן אֵין לָכֶם חֵלֶק בּוֹ (שם ג, ו) "אֲנִי לְדוֹדִי וְדוֹדִי לִי".

"מִימִינוֹ אֵשׁ דָּת לָמוֹ", כְּשֶׁהָיָה הַדִּבּוּר יוֹצֵא מִפִּי הַקֹּדֶשׁ הָיָה יוֹצֵא דֶּרֶךְ יְמִינוֹ שֶׁל קֹדֶשׁ לִשְׂמֹאלָם שֶׁל יִשְׂרָאֵל, וְעוֹקֵף אֶת מַחֲנֵה יִשְׂרָאֵל שְׁנֵים עָשָׂר מִיל עַל שְׁנֵים עָשָׂר מִיל וְחוֹזֵר וּבָא דֶּרֶךְ יְמִינָם שֶׁל יִשְׂרָאֵל לִשְׂמֹאלוֹ שֶׁל מָקוֹם, וְהַקָּדוֹשׁ בָּרוּךְ הוּא מְקַבְּלוֹ בִּימִינוֹ וְחוֹקְקוֹ בְּלוּחַ, וְהָיָה קוֹלוֹ הוֹלֵךְ מִסּוֹף הָעוֹלָם וְעַד סוֹפוֹ שֶׁנֶּאֱמַר (תהלים כט, ז) "קוֹל ה' חֹצֵב לַהֲבֹת אֵש". מִימִינוֹ אֵשׁ דָּת לָמוֹ, מַגִּיד הַכָּתוּב שֶׁדִּבְרֵי תּוֹרָה נִמְשְׁלוּ כָּאֵשׁ, מָה אֵשׁ נִתְּנָה מִן הַשָּׁמַיִם כָּךְ דִּבְרֵי תּוֹרָה נִתְּנוּ מִן הַשָּׁמַיִם, שֶׁנֶּאֱמַר  "אַתֶּם רְאִיתֶם כִּי מִן הַשָּׁמַיִם דִּבַּרְתִּי עִמָּכֶם", מָה אֵשׁ חַיִּים לָעוֹלָם אַף דִּבְרֵי תּוֹרָה חַיִּים לָעוֹלָם, מָה אֵשׁ קָרוֹב לָאָדָם נִכְוֶה רָחוֹק מִמֶּנָּה צוֹנֵן, כָּךְ דִּבְרֵי תּוֹרָה כָּל זְמַן שֶׁאָדָם עָמֵל בָּהֶם חַיִּים הֵן לוֹ, פֵּרֵשׁ מֵהֶן מְמִיתִין אוֹתוֹ, מָה אֵשׁ מִשְׁתַּמְּשִׁין בָּהּ בָּעוֹלָם הַזֶּה וּבָעוֹלָם הַבָּא כָּךְ דִּבְרֵי תּוֹרָה מִשְׁתַּמְּשִׁין בָּהֶן בָּעוֹלָם הַזֶּה וּבָעוֹלָם הַבָּא, מָה אֵשׁ כָל הַמִּשְׁתַּמֵּשׁ בָּהּ עוֹשֶׂה בְּגּוּפוֹ רֹשֶׁם כָּךְ דִּבְרֵי תּוֹרָה [כָּל הַמִּשְׁתַּמֵּשׁ בָּהּ עוֹשֶׂה בּוֹ רֹשֶׁם, מָה הָאֵשׁ] בְּנֵי אָדָם שֶׁעֲמֵלִין בָּהֶן נִכָּרִין הֵן בֵּין הַבְּרִיּוֹת, כָּךְ תַּלְמִידֵי חֲכָמִים נִכָּרִין בְּדִבּוּרָן וּבְהִלּוּכָן וּבַעֲטִיפָתָן בַּשּׁוּק. אֵשׁ דָּת, אִלְמָלֵא דָּת נִתְּנָה עִמָּה אֵין אָדָם יָכוֹל לַעֲמֹד בָּהּ.

אָמַר רַבִּי אֶלְעָזָר, תַּלְמִידֵי חֲכָמִים אֵין אוֹר שֶׁל גֵּיהִנָּם שׁוֹלֶטֶת בָּהֶן, קַל וָחוֹמֶר מִסְלְמַנְדרֶא וּמַה סְלְמַנְדרֶא שֶׁתוֹלַדְתָא אֵשׁ הוּא, הַסָךְ בְדָמוֹ אֵין הָאוֹר שׁולֶטֶת בוֹ, תַּלְמִידֵי חֲכָמִים שֶׁכָּל גּוּפָן אֵשׁ דִּכְתִיב (ירמיה כג, כט) "הֲלֹא כֹּה דְּבָרִי כָאֵשׁ", עַל אַחַת כַּמָּה וְכַמָּה. וּכְתִיב "מִימִינוֹ אֵשׁ דָּת לָמוֹ".

"מִימִינוֹ אֵשׁ דָּת" בִּשְׁלֹשָׁה דְּבָרִים נִמְשְׁלָה תּוֹרָה, בְּחֶרֶב, בְּאֵשׁ, בְּמַיִם, בְּחֶרֶב מִנַּיִן,  "וַיְגָרֵשׁ אֶת הָאָדָם" וְגוֹ', מָשָׁל לְאָדָם שֶׁיֵּשׁ בְּיָדוֹ מַאֲכֶלֶת וְהוּא מְבַקֵּשׁ לִדְקֹר בָּהּ, אִם הָיָה יוֹדֵעַ לְשַׂחֵק אֵינָהּ מַזֶקֶת אוֹתוֹ וְאִם לָאו מִיָּד הוֹרַגְתּוֹ, כָּךְ כָּל מִי שֶׁהוּא דּוֹרֵשׁ דִּבְרֵי תּוֹרָה אִם הוּא יוֹדֵעַ הֵיאַךְ הוּא דּוֹרְשָׁן אֵינָן מַזִּיקִין אוֹתוֹ וְאִם לָאו מִיָּד הוּא נֶעֱנָשׁ, שֶׁנֶּאֱמַר (יחזקאל ס, יד) "וְנָשְׂאוּ עֲוֹנָם כַּעֲוֹן הַדֹּרֵשׁ". בְּמַיִם מִנַּיִן (ישעיה נה, א) "הוֹי כָּל צָמֵא לְכוּ לַמָּיִם", מָשָׁל לְאֶחָד שֶׁהָיָה שָׁט בַּנָּהָר אִם יוֹדֵעַ לָשׁוּט הוּא עוֹלֶה בְשָׁלוֹם וְאִם לָאו הֲרֵי הוּא נֶחֱנָק, כָּךְ כָּל מִי שֶׁהוּא לָמֵד הַתּוֹרָה וּמְשַׁמְּרָהּ קוֹנֶה חַיִּים לְעַצְמוֹ. נִמְשָׁלָה בְּאֵשׁ שֶׁנֶּאֱמַר "מִימִינוֹ אֵשׁ דָּת לָמוֹ" וּמִי יוּכַל לִגַּע בְּאֵשׁ הֱוֵי אוֹמֵר יִשְׂרָאֵל שֶׁנֶּאֱמַר שֶׁנֶּאֱמַר  "וְאַתֶּם הַדְּבֵקִים בַּה'", וְגוֹ'.

תְּנָא מִשְּׁמֵיהּ דְּרַבִּי מֵאִיר מִפְּנֵי מָה נִתְּנָה תּוֹרָה לְיִשְׂרָאֵל מִפְּנֵי שֶׁהֵן עַזִּין, מִימִינוֹ אֵשׁ דָּת לָמוֹ, תָּנָּא דְבֵי רַבִּי יִשְׁמָעֵאל רְאוּיִין הַלָּלוּ שֶׁנִּתֵּן לָהֶן דַּת אֵשׁ. וְאִיבָּעִית אֵימָא דָּתֵּיהֶן שֶׁל אֵלּוּ אֵשׁ הִיא שֶׁאִלְמָלֵי לֹא נִתְּנָה תּוֹרָה לְיִשְׂרָאֵל אֵין כָּל בְּרִיָּה יְכוֹלָה לַעֲמֹד מִפְּנֵיהֶם, וְהַיְנוּ דְּאָמַר רַבִּי שִׁמְעוֹן בֶּן לָקִישׁ שְׁלֹשָׁה עַזִּין הֵן יִשְׂרָאֵל בָּאֻמּוֹת, כֶּלֶב בַּחַיּוֹת, תַּרְנְגּוֹל בָּעוֹפוֹת, (שׁוֹר בַּבְּהֵמָה בְּמַתְּנִיתָא), תְּנָא [אַף] עֵז בִּבְהֵמָה דַּקָּה, וְיֵשׁ אוֹמְרִים אַף צָלָף בָּאִילָנוֹת.

"מִימִינוֹ אֵשׁ דָּת לָמוֹ", מְלַמֵּד שֶׁלֹּא נִתְּנָה תּוֹרָה אֶלָּא בְּיָמִין. אֵשׁ דָּת הַתּוֹרָה נִקְרֵאת אֵשׁ דָּת אָמַר רַבִּי יוֹחָנָן כָּל מִי שֶׁהוּא בָּא לַעֲסֹק בַּתּוֹרָה יִרְאֶה בְּעַצְמוֹ כְּאִלּוּ הוּא עוֹמֵד בָּאֵשׁ.

תּוֹרָה שֶׁנָּתַן הַקָּדוֹשׁ בָּרוּךְ הוּא לְמֹשֶׁה אֵשׁ לְבָנָה חֲרוּתָה בְּאֵשׁ שְׁחֹרָה, חֲצוּבָה מֵאֵשׁ וּנְתוּנָה מֵאֵשׁ שֶׁנֶּאֱמַר "מִימִינוֹ אֵשׁ דָּת לָמוֹ". (כָּתוּב בֶּרֶמֶז שע"ג).

שְׁנֵי דְּבָרִים בְּיָמִין, תּוֹרָה, מִימִינוֹ אֵשׁ דָּת לָמוֹ, וְצֶדֶק, דִּכְתִיב (תהלים מח, יא) "צֶדֶק מָלְאָה יְמִינֶךְ". (כָּתוּב בְּפָּסוּק (לעיל לב, מא) וְתֹאחֵז בְמִשְפָּט יָדִי).

הַמִּתְפַּלֵּל צָרִיךְ שֶׁיַּפְסִיעַ שָׁלֹשׁ פְּסִיעוֹת לַאֲחוֹרָיו וְאַחַר כָּךְ יִתֵּן שָׁלוֹם, וְכֵיוָן דְּפָסַע שָׁלֹשׁ פְּסִיעוֹת לַאֲחוֹרָיו הָתָם אִיבָּעֵי לֵיהּ לְמֵיקָם, מָשָׁל לְתַלְמִיד הַנִּפְטָר מֵרַבּוֹ אִם חוֹזֵר לְאַלְתָּר דּוֹמֶה לְכֶלֶב שֶׁשָּׁב עַל קִיאוֹ וְאַחַר כָּךְ יִתֵּן שָׁלוֹם, מִשּׁוּם רַב שְׁמַעְיָה אָמְרוּ נוֹתֵן שָׁלוֹם לְיָמִין וְאַחַר כָּךְ לִשְׂמֹאל, שֶׁנֶּאֱמַר "מִימִינוֹ אֵשׁ דָּת לָמוֹ", וְאוֹמֵר (תהלים צא, ז) "יִפֹּל מִצִּדְךָ אֶלֶף" וְגוֹ' מַאי וְאוֹמֵר, וְכִי תֵימָא אוּרְחָא דְמִילְתָא הִיא לְמֵיתַב בְּיָמִין, תָא שְׁמַע "יִפֹּל מִצִּדְךְ אָלֶף", רָבָא חָזֵיהּ לְאַבָּיֵי דְּקָא יָהִיב שְׁלָמָא לִימִינֵיהּ בְּרֵישָׁא אֲמַר לֵיהּ מִי סָבַרְתְּ לְיָמִין דִּידָךְ, לִשְׂמֹאל דִּידָךְ, דְּהוּא יְמִינוֹ שֶׁל הַקָּדוֹשׁ בָּרוּךְ הוּא, אָמַר רַב (פַּפָּא) [חִיָּא], חֲזִינָא לְהוֹ לְאַבָּיֵי וְרָבָא דְּמַפְסְעֵי לְהַנֵּי שָׁלֹשׁ פְּסִיעוֹת בִּכְרִיעָה אַחַת, הַנּוֹתֵן סֵפֶר תּוֹרָה לַחֲבֵרוֹ לֹא יִתְּנֶנּוּ לוֹ אֶלָּא בְּיָמִין, וְהַמְקַבְּלוֹ לֹא יְקַבְּלוֹ אֶלָּא בְּיָמִין, שֶׁכֵּן דֶּרֶךְ נְתִינָה שֶׁנֶּאֱמַר "מִימִינוֹ אֵשׁ דָּת לָמוֹ".

{pפסוק גp}  "אַף חֹבֵב עַמִּים", מְלַמֵּד שֶׁחִבֵּב הַמָּקוֹם אֶת יִשְׂרָאֵל מַה שֶׁלֹּא חִבֵּב כָּל אֻמָּה וְלָשׁוֹן, כָּל קְדֹשָׁיו בְּיָדֶךָ, אֵלּוּ פַּרְנָסֵי יִשְׂרָאֵל שֶׁעוֹמְדִין עַל יִשְׂרָאֵל וְנוֹתְנִין נַפְשָׁן עֲלֵיהֶם, בְּמֹשֶׁה מַהוּ אוֹמֵר  "וְעַתָּה אִם תִּשָּׂא חַטָּאתָם וְאִם אַיִן מְחֵנִי נָא". בְּדָוִד הוּא אוֹמֵר (ש"ב כד, יז) "הִנֵּה אָנֹכִי חָטָאתִי וְגוֹ' וְאֵלֶּה הַצֹּאן מֶה עָשׂוּ תְּהִי נָא יָדְךָ בִּי".

דָּבָר אַחֵר "אַף חֹבֵב עַמִּים", מְלַמֵּד שֶׁלֹּא חָלַק הַקָּדוֹשׁ בָּרוּךְ הוּא חִבָּה לָאֻמּוֹת כְּדֶרֶךְ שֶׁחָלַק לְיִשְׂרָאֵל וְכוּ'.

"כָּל קְדֹשָיו בְּיָדֶךְ", אֵלּוּ גְּדוֹלֵי יִשְׂרָאֵל שֶׁמִּתְמַשְּׁכְּנִין עַל יִשְׂרָאֵל, וְכֵן הוּא אוֹמֵר בִּיחֶזְקֵאל  "וְאַתָּה שֹׁכֵב עַל צִדְּךָ הַשְּׂמָאלִי (וְנָשָאתָ) [וְשַׂמְתָּ] אֶת עֲוֹן [בֵּית] יִשְׂרָאֵל", וְאוֹמֵר (שם ה, ו) "וַאֲנִי נָתַתִּי לְךָ אֶת שְׁנֵי עֲוֹנָם וְכוּ' וְכִלִּיתָ אֶת אֵלֶּה וְשָׁכַבְתָּ עַל צִדְּךָ הַיְמָנִי". וְהֵם תֻּכּוּ לְרַגְלֶךָ, אַף עַל פִּי שֶׁהֵן מַכְעִיסִין. יִשָּׂא מִדַּבְּרֹתֶיךָ, מְקַבְּלִין עֲלֵיהֶן עֹל תוֹרָתֶךָ, וְכֵן הוּא אוֹמֵר (שמות כד, ז) "כֹּל אֲשֶׁר דִּבֶּר ה' נַעֲשֶׂה וְנִשְׁמָע".

דָּבָר אַחֵר "אַף חֹבֵב עַמִּים", מְלַמֵּד שׁחִבֵּב הַקָּדוֹשׁ בָּרוּךְ הוּא אֶת יִשְׂרָאֵל מַה שֶּׁלֹּא חִבֵּב כָּל אֻמָּה וְלָשׁוֹן וּמַלְכוּת. כָּל קְדֹשָׁיו בְּיָדֶךָ אֵלּוּ נַפְשׁוֹתֵיהֶן שֶׁל צַדִּיקִים שֶׁנְּתוּנוֹת עִמּוֹ בְּאוֹצָר, שֶׁנֶּאֱמַר  "וְהָיְתָה נֶפֶשׁ אֲדוֹנִי צְרוּרָה" וְגוֹ'. וְהֵם תֻּכּוּ לְרַגְלֶךָ אַף עַל פִּי שֶׁהֵן נִרְתָּעִים לַאֲחוֹרָיו שְׁנֵים עָשָׂר מִיל וְחוֹזְרִין שְׁנֵים עָשָׂר מִיל. יִשָּׂא מִדַּבְּרֹתֶיךָ, (שמות כד, ז) "כֹּל אֲשֶׁר דִּבֶּר ה' נַעֲשֶׂה וְנִשְׁמָע".

"אַף חֹבֵב עַמִּים" אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם שְׁנֵי עֻלִּין אַתָּה מַטִּיל עָלֵינוּ תּוֹרָה וְשִׁעְבּוּד מַלְכֻיּוֹת, אָמַר לוֹ הַקָּדוֹשׁ בָּרוּךְ הוּא הָעוֹסֵק בַּתּוֹרָה כָּל קְדֹשָׁיו בְּיָדֶךְ וְהֵם תֻּכּוּ לְרַגְלֶךָ, אֵלּוּ תַּלְמִידֵי חֲכָמִים שֶׁמְּכַתְּתִין רַגְלֵיהֶם מֵעִיר לְעִיר לִלְמֹד תּוֹרָה וּפוֹרְקִין מֵעֲלֵיהֶן עֹל מַלְכוּת. דָּבָר אַחֵר "וְהֵם תֻּכּוּ לְרַגְלֶךָ" אַף עַל פִּי שֶׁהֵן לוֹקִין בַּהֲלִיכָתָן אֵין זָזִין מִמְּךָ אֶלָּא יִשָּׂא מִדַּבְּרֹתֶיךָ.

רַב חָנָן בַּר רַב חִסְדָּא שְׁדָא כַרְגָא אַדְּרַבָּנָן אֲמַר לֵיהּ רַב נַחְמָן בַּר יִצְחָק, עָבַרְתָּ לְךָ אַדְּאוֹרַיְתָא, וְאַדִּנְבִיאֵי וְאַדִּכְתוּבִים, אַדְּאוֹרַיְתָא, דִּכְתִיב "אַף חֹבֵב עַמִּים כָּל קְדֹשָׁיו בְּיָדֶךָ", אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם אֲפִילוּ בְּשָׁעָה שֶׁאַתָּה מְחַבֵּב אֶת הָעַמִּים יְהוּ כָּל קְדֹשָׁיו בְּיָדֶךָ, וְהֵם תֻּכּוּ לְרַגְלֶךָ, תָּנֵי רַב יוֹסֵף אֵלּוּ תַּלְמִידֵי חֲכָמִים שֶׁמְּכַתְּתִין אֶת רַגְלֵיהֶם מֵעִיר לְעִיר וּמִמְּדִינָה לִמְדִינָה לִלְמֹד תּוֹרָה, יִשָּׂא מִדַּבְּרֹתֶיךָ לִשָּׂא לִתֵּן בִּדְבָרָיו שֶׁל מָקוֹם. אַדִּנְבִיאֵי דִּכְתִיב (הושע ח, י) "גַם כִּי יִתְנוּ בַגּוֹיִם עַתָּה אֲקַבְּצֵם וַיָחֵלוּ מְעַט מִמַּשָּׂא מֶלֶךְ שָׂרִים", אָמַר עוּלָא פָּסוּק זֶה בְּלָשׁוֹן אֲרַמִּי נֶאֱמַר אִם כֻּלָּם יִתְנוּ בַּגּוֹיִם עַתָּה אֲקַבְּצֵם, וְאִם מְעַט מֵהֶן "וַיָחֵלוּ מִמַּשָּׂא מֶלֶךְ שָׂרִים". אַדִּכְתוּבִים (עזרא ז, כד-כה) "לְכָל יָדְעֵי דָּתֵי אֶלָהָךְ" וְגוֹ', "מִנְדָה בְלוּ וַהֲלָךְ לָא שַׁלִּיט לְמִרְמֵא עֲלֵיהֹם", "מִנְדָה", זוֹ מְנָת הַמֶּלֶךְ, "בְלוֹ" זוֹ כֶּסֶף גֹּלְגָּלִיּוֹת, "וַהֲלָךְ" זוֹ אַרְנוֹנָא.

"אַף חֹבֵב עַמִּים" מִפְּנֵי מָה הוּא מְחַבְּבָן בְּאַף. מִפְּנֵי שֶׁעָתִיד לְכַלּוֹתָן בְּאַף, שֶׁנֶּאֱמַר  "בְּזַעַם תִּצְעֵד אָרֶץ בְּאַף תָּדוּשׁ גּוֹיִם", אֲבָל יִשְׂרָאֵל אַף עַל פִּי שֶׁיִּסּוּרִין בָאִין עֲלֵיהֶם קְדוֹשָׁיו הֵם שֶׁנֶּאֱמַר "כָּל קְדֹשָׁיו בְּיָדֶךָ". דָּבָר אַחֵר אָמַר הַקָּדוֹשׁ בָּרוּךְ הוּא לְיִשְׂרָאֵל חֲרוֹן שֶׁאַתֶּם עוֹשִׂים לְפָנַי הוּא מְחַבֵּב אֶת הָאֻמּוֹת הָעוֹלָם לְפָנַי. דָּבָר אַחֵר אַף עַל פִּי שֶׁהַקָּדוֹשׁ בָּרוּךְ הוּא מְגַדֵּל אֶת עוֹבְדֵי אֱלִילִים בָּעוֹלָם הַזֶּה אֲבָל מְאַבְּדָן הוּא לָעוֹלָם הַבָּא, מָשָׁל לְמֶלֶךְ שֶׁהָיָה מְהַלֵּךְ בַּדֶּרֶךְ וּבְנוֹ וְעַבְדּוֹ מְהַלְּכִין עִמּוֹ וְהָיָה מְכַבֵּד אֶת הָעֶבֶד וּמַנִּיחַ אֶת בְּנוֹ, כֵּיוָן שׁהִגִּיעַ לַנָּהָר רָאָה אוֹתוֹ שֶׁהוּא עַז הִנִּיחַ הַמֶּלֶךְ אֶת הָעֶבֶד וְהִרְכִּיב אֶת בְּנוֹ וְהֶעֱבִירוֹ אֶת הַנָּהָר, שֶׁנֶּאֱמַר "אַף חֹבֵב עַמִּים" בָּעוֹלָם הַזֶּה, אֲבָל לָעוֹלָם הַבָּא כָּל קְדֹשָׁיו בְּיָדֶךָ.

{pפסוק דp}  "תּוֹרָה צִוָּה לָנוּ מֹשֶׁה", צִוּוּי זֶה אֵינוֹ אֶלָּא לָנוּ אֵינָהּ אֶלָּא בַּעֲבוּרֵנוּ וְכֵן הוּא אוֹמֵר (מ"א ח, כ-כא) "וָאֶבְנֶה הַבַּיִת לְשֵׁם ה' אֱלֹהֵי יִשְׂרָאֵל", בַּיִת זֶה לָמָּה וָאָשִׂם שָׁם מָקוֹם לָאָרוֹן וְגוֹ', הֶוֵי צִוּוּי זֶה אֵינוֹ אֶלָּא לָנוּ אֵינוּ אֶלָּא בַּעֲבוּרֵנוּ.

"תּוֹרָה" תַּרי"א מִצְווֹת, אָנֹכִי וְלֹא יִהְיֶה לְּךָ מִפִּי הַגְּבוּרָה שָׁמַעְנוּ.

דָּבָר אַחֵר "תּוֹרָה צִוָּה לָנוּ מֹשֶׁה", וְכִי מִמֹּשֶׁה אָנוּ אוֹחֲזִין הַתּוֹרָה וַהֲלֹא אֲבוֹתֵינוּ זָכוּ בָּהּ שֶׁנֶּאֱמַר "מוֹרָשָׁה קְהִלַּת יַעֲקֹב", שׁוֹמֵעַ אֲנִי יְרֻשָּׁה לִבְנֵי מְלָכִים, יְרֻשָּׁה לִבְנֵי קְטַנִּים מִנַּיִן תַּלְמוּד לוֹמַר  "אַתֶּם נִצָּבִים הַיּוֹם" וְגוֹ' אַל תִּקְרִי מוֹרָשָׁה אֶלָּא מְאֹרָסָה שֶׁהַתּוֹרָה מְאֹרֶסֶת הִיא לְיִשְׂרָאֵל וּכְאֵשֶׁת אִישׁ לְעוֹבְדֵי אֱלִילִים, וְכֵן הוּא אוֹמֵר (משלי ו, כז-כט) "הֲיַחְתֶּה אִישׁ אֵשׁ בְּחֵיקוֹ וּבְגָדָיו לֹא תִשָּׂרַפְנָה, אִם יְהַלֵּךְ אִישׁ עַל הַגֶּחָלִים וְרַגְלָיו לֹא תִכָּוֶינָה כֵּן הַבָּא עַל אֵשֶׁת" וְגוֹ' מוֹרָשָׁה קְהִלַּת יַעֲקֹב "מָשָׁל לְבֶן מְלָכִים שֶׁנִּשְׁבָּה כְּשֶׁהוּא קָטָן לִמְדִינַת הַיָּם אִם מְבַקֵּשׁ לַחֲזֹר אַחַר מֵאָה שָׁנִים אֵינוֹ בּוֹשׁ לַחֲזוֹר מִפְּנֵי שֶׁאוֹמֵר לִירֻשָּׁתִי אֲנִי חוֹזֵר.

"מוֹרָשָׁה קְהִלַּת יַעֲקֹב", אָמַר רַבִּי יוֹחָנָן כּוּתִי הָעוֹסֵק בַּתּוֹרָה חַיָּב מִיתָה שֶׁנֶּאֱמַר "צִוָּה לָנוּ" 'לָנוּ' וְלֹא לָהֶם, וְלִחְשְׁבָהּ גַּבֵּי שֶׁבַע מִצְווֹת, מָאן דְּאָמַר מוֹרָשָׁה, מִיגְזַל גְּזִיל לָהּ, מָאן דְּאָמַר מְאֹרָסָה, דִּינֵיהּ כְּנַעֲרָה מְאֹרָסָה וּבִסְקִילָה, מֵיתִיבֵי הָיָה רַבִּי מֵאִיר אוֹמֵר מִנַּיִן שֶׁאֲפִילוּ כּוּתִי שֶׁהוּא עוֹסֵק בַּתּוֹרָה שֶׁהוּא כְּכֹהֵן גָּדוֹל שֶׁנֶּאֱמַר (ויקרא יח, ה) "וְחַי בָהֶם", כֹּהֲנִים וּלְוִיִּים וְיִשְׂרְאֵלִים לֹא נֶאֱמַר אֶלָּא הָאָדָם, מְלַמֵּד שֶׁאֲפִילוּ כּוּתִי וְעוֹסֵק בַּתּוֹרָה הֲרֵי הוּא כְּכֹהֵן גָּדוֹל, הָתָם בְּשֶׁבַע מִצְווֹת דִּידְהוּ.

אָמַר רַב יְהוּדָה אָמַר רַב, כָּל הַמּוֹנֵעַ הֲלָכָה מִפִּי תַּלְמִיד כְּאִלּוּ גּוֹזְלוֹ מִנַּחֲלַת אֲבוֹתָיו, שֶׁנֶּאֱמַר "תּוֹרָה צִוָּה לָנוּ מֹשֶׁה מוֹרָשָׁה" יְרֻשָּׁה הִיא לְכָל יִשְׂרָאֵל מִשֵּׁשֶׁת יְמֵי בְּרֵאשִׁית.

הַבָּא עַל נַעֲרָה הַמְאֹרָסָה בַּחֲלוֹם יְצַפֶּה לְתוֹרָה, שֶׁנֶּאֱמַר "תּוֹרָה צִוָּה לָנוּ מֹשֶׁה מוֹרָשָׁה" אַל תִּקְרִי מוֹרָשָׁה אֶלָּא מְאֹרָסָה.

תָּנֵי רַבִּי חִיָּא, כָּל הָעוֹסֵק בַּתּוֹרָה בִּפְנֵי עַם הָאָרֶץ כְּאִלּוּ בּוֹעֵל אֲרוּסָתוֹ בְּפָנָיו, שֶׁנֶּאֱמַר "תּוֹרָה צִוָּה לָנוּ מֹשֶׁה מוֹרָשָׁה" אַל תִּקְרִי 'מוֹרָשָׁה' אֶלָּא 'מְאֹרָסָה'.

שְׁלֹשָׁה דְּבָרִים נִתְּנוּ עַל תְּנַאי, אֶרֶץ יִשְׂרָאֵל, וּבֵית הַמִּקְדָּשׁ, וּמַלְכוּת בֵּית דָּוִד, חוּץ מִסֵּפֶר תּוֹרָה, וּבְרִיתוֹ שֶׁל אַהֲרֹן שֶׁלֹּא נִתְּנוּ עַל תְּנַאי, אֶרֶץ יִשְׂרָאֵל מִנַּיִן, שֶׁנֶּאֱמַר  "הִשָּׁמְרוּ לָכֶם פֶּן יִפְתֶּה וְגוֹ' וְחָרָה אַף ה' בָּכֶם", בֵּית הַמִּקְדָּשׁ מִנַּיִן, שֶׁנֶּאֱמַר, (מ"א ו, יב) "הַבַּיִת הַזֶה אֲשֶׁר אַתָּה בּוֹנֶה אִם תֵּלֵךְ (בְּדַרְכִּי) [בְחֻקֹּתַי"] וְאִם לָאו (שם ט, ו-ח) "וְהַבַּיִת הַזֶּה יִהְיֶה עֶלְיוֹן כָּל עֹבֵר עָלָיו יִשֹּׁם (יִשְׁרֹק) [וְשָׁרַק"]. מַלְכוּת בֵּית דָּוִד שֶׁנֶּאֱמַר (תהלים קלב, יב) "אִם יִשְׁמְרוּ בָּנֶיךָ (אֶת) בְּרִיתִי" וְאִם לָאו  "וּפָקַדְתִּי בְּשֵׁבֶט פִּשְׁעָם". וּמִנַּיִן לְסֵפֶר תּוֹרָה שֶׁלֹּא נִּתַּן עַל תְּנַאי תַּלְמוּד לוֹמַר "תּוֹרָה צִוָה לָנוּ מֹשֶׁה", וּמִנַיִן לִבְרִיתוֹ שֶׁל אַהֲרוֹן שֶׁלֹּא נִּתַּן עַל תְּנַאי, שֶׁנֶּאֱמַר (במדבר יח, יט) "בְּרִית מֶלַח עוֹלָם".

כָּל הָעוֹסֵק בַּתּוֹרָה זוֹכֶה לְנַחֲלַת יַעֲקֹב שֶׁנֶּאֱמַר "מוֹרָשָׁה קְהִלַּת יַעֲקֹב", וְאוֹמֵר  "אָז תִּתְעַנַּג עַל ה' וְהִרְכַּבְתִּיךָ עַל בָּמֳתֵי אָרֶץ וְהַאֲכַלְתִּיךָ נַחֲלַת יַעֲקֹב" וְגוֹ'.

{pפסוק הp} {rרמז תתקנגr}  "וַיְהִי בִישֻׁרוּן מֶלֶךְ", כְּשֶׁיִּשְׂרָאֵל שָׁוִין בְּעֵצָה אַחַת מִלְּמַטָּה שְׁמוֹ הַגָּדוֹל מִשְׁתַּבֵּחַ מִלְמַעְלָה, שֶׁנֶּאֱמַר "וַיְהִי בִישֻׁרוּן מֶלֶךְ" אֵימָתַי בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל, (אֵין וְאֲסִיפָה אֶלָּא רָאשֵׁי עָם שֶׁנֶּאֱמַר (במדבר יא, טז) "וַיֹּאמֶר ה' אֶל מֹשֶׁה אֶסְפָה לִי"). דָּבָר אַחֵר כְּשֶׁהַנָּבִיא מוֹשִׁיב זְקֵנִים בִּישִׁיבָה שֶׁל מַטָּה שְׁמוֹ הַגָּדוֹל מִשְׁתַּבֵּחַ לְמַעְלָה שֶׁנֶּאֱמַר "וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם" וְאֵין אֲסִיפָה אֶלָּא זְקֵנִים, שֶׁנֶּאֱמַר (שם) "אֶסְפָה לִי שִׁבְעִים אִישׁ מִזִּקְנֵי יִשְׂרָאֵל". יַחַד שִׁבְטֵי יֵשְׂרָאֵל כְּשֶׁהֵם עֲשׂוּיִין אֲגֻדָּה אַחַת וְלֹא כְּשֶׁהֵם עֲשׂוּיִין אֲגֻדּוֹת אֲגֻדּוֹת, וְכֵן הוּא אוֹמֵר  "הַבֹּנֶה בַּשָּׁמַיִם מַעְלֹתָיו וַאֲגֻדָּתוֹ עַל אֶרֶץ יְסָדָהּ", רַבִּי שִׁמְעוֹן בֶּן יוֹחַאי אוֹמֵר, מָשָׁל לְאָדָם שֶׁהֵבִיא שְׁתֵּי סְפִינוֹת וּקְשָׁרָן בְּהוּגָנִין וַעֲשָׁתוֹת וְהֶעֱמִידָן עַל גַּבֵּיהֶן וּבָנָה עֲלֵיהֶם פַּלְטֵרִין, כָּל זְמַן שֶׁהַסְּפִינוֹת קְּשׁוּרוֹת פַּלְטֵרִין קַיָּמִין, פֵּרְשׁוּ הַסְּפִינוֹת אֵין פָּלְטֵרִין קַיָּמִין, כָּךְ כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם "וַאֲגֻדָּתוֹ עַל אֶרֶץ יְסָדָהּ", כַּיּוֹצֵא בּוֹ אַתָּה אוֹמֵר, (שמות טו, ב) "זֶה אֵלִי וְאַנְּוֵהוּ", כְּשֶׁאֲנִי מוֹדֶה לוֹ הוּא נָאֶה וּכְשֶׁאֵין מוֹדֶה לוֹ כִּבְיָכוֹל בִּשְׁמוֹ הוּא נָאֶה.

{pפסוק ו-זp}  "יְחִי רְאוּבֵן וְאַל יָמֹת". וְכִי מָה עִנְיָן זֶה לָזֶה, מָשָׁל לְמֶלֶךְ שֶׁבָּא אֵצֶל בָּנָיו לִפְרָקִים, כְּשֶׁהוּא נִפְטָר מִבָּנָיו הָיוּ בָּנָיו וּקְרוֹבָיו מְלַוִּין אוֹתוֹ, אָמַר לָהֶם בָּנַי שֶׁמָּא כְּלוּם צֹרֶךְ יֵשׁ לָכֶם, [שֶׁמָּא דָּבָר יֵשׁ לָכֶם], אָמְרוּ לוֹ אַבָּא אֵין לָנוּ צֹרֶךְ וְאֵין לָנוּ דָּבָר אֶלָּא כְּשֶׁתִּתְרַצֶּה לְאָחִינוּ הַגָּדוֹל, [כָּךְ] אִלּוּלֵא שְׁבָטִים לֹא נִתְרַצֶּה הַמָּקוֹם לִרְאוּבֵן, לְכָךְ נֶאֱמַר "יַחַד שִׁבְטֵי יִשְׂרָאֵל". יְחִי רְאוּבֵן וְאַל יָמֹת וַהֲלֹא מֵת הוּא, אֶלָּא מַה תַּלְמוּד לוֹמַר, וְלֹא יָמוּת לָעוֹלָם הַבָּא. דָּבָר אַחֵר "יְחִי רְאוּבֵן" בְּמַעֲשֵׂה יוֹסֵף, וְאַל יָמוֹת בְּמַעֲשֶׂה בִּלְהָה, רַבִּי חֲנִינָא בֶּן גַּמְלִיאֵל אוֹמֵר, לְעוֹלָם אֵין מַחֲלִפִין לֹא זְכוּת בְּחוֹבָה וְלֹא חוֹבָה בִּזְכוּת, חוּץ מִשֶּׁל רְאוּבֵן, וּמִשֶּׁל דָּוִד, שֶׁנֶּאֱמַר (ש"ב טז, יג) "וְשִׁמְעִי הֹלֵךְ בְּצֶלַע הָהָר לְעֻמָּתוֹ", וְאַף עַל פִּי כֵן הַר לְעֻמָּתוֹ. (מ"א יא, כז) "שְׁלֹמֹה בָּנָה אֶת הַמִּלּוֹא סָגַר אֶת פֶּרֶץ עִיר דָּוִד אָבִיו". וַחֲכָמִים אוֹמְרִים, לְעוֹלָם אֵין מַחֲלִיפִין לֹא זְכוּת בְּחוֹבָה וְלֹא חוֹבָה בִּזְכוּת, אֶלָּא נוֹתְנִין מַתַּן שָׂכָר עַל הַמִּצְווֹת וָעֳנָשִׁין עַל הָעֲבֵרוֹת, וּמַה תַּלְמוּד לוֹמַר "יְחִי רְאוּבֵן וְאַל יָמֹת", שֶׁעָשָׂה רְאוּבֵן תְּשׁוּבָה. רַבָּן שִׁמְעוֹן בֶּן גַּמְלִיאֵל אוֹמֵר מֻצָּל רְאוּבֵן מֵאוֹתוֹ חֵטְא וְלֹא נִזְקָק לְאוֹתוֹ מַעֲשֶׂה, אֶפְשָׁר שֶׁהוּא עָתִיד לַעֲמֹד בְּרֹאשׁ שְׁבָטִים בְּהַר עֵיבָל וְאוֹמֵר  "אָרוּר שֹׁכֵב עִם אֵשֶׁת אָבִיו", וְנִזְקָק לְאוֹתוֹ מַעֲשֶׂה, וּמַה תַּלְמוּד לוֹמַר (בראשית מט, ד) "כִּי עָלִיתָ מִשְׁכְּבֵי אָבִיךָ", שֶׁתָּבַע עֶלְבּוֹנָהּ שֶׁל אִמּוֹ.

{rרמז תתקנדr}  "וִיהִי מְתָיו מִסְפָּר", גִּבּוֹרִים בְּכֹחַ, גִּבּוֹרִים בְּתוֹרָה, גִּבּוֹרִים בְּכֹחַ שֶׁנֶּאֱמַר  "מְתַיִךְ בַּחֶרֶב יִפֹּלוּ וּגְבוּרָתְךָ בַּמִּלְחָמָה". גִּבּוֹרִים בְּתוֹרָה, שֶׁנֶּאֱמַר (תהלים קג, כ) "גִּבּוֹרֵי כֹּחַ עוֹשֵׂי דְּבָרוֹ", וְאוֹמֵר (דבהי"א ה, ו) "בְּאֵרָה בְנוֹ אֲשֶׁר הֶגְלָה (תִּגְלַת) [תִּלְגַת] פִּלְנְאֶסֶר מֶלֶךְ אַשֻּׁר הוּא נָשִׂיא לָרְאוּבֵנִי".

מַר זוּטְרָא בַר טוּבִיָּה אָמַר מִנַּיִן לִתְחִיַּת הַמֵּתִים מִן הַתּוֹרָה, שֶׁנֶּאֱמַר "יְחִי רְאוּבֵן וְאַל יָמֹת", יְחִי רְאוּבֵן בָּעוֹלָם הַזֶה, וְאַל יָמֹת לָעוֹלָם הַבָּא.

"יְחִי רְאוּבֵן וְאַל יָמֹת", וְהֵיאַךְ יָדַע מֹשֶׁה שֶׁמָּחַל לוֹ הַקָּדוֹשׁ בָּרוּךְ הוּא, שְׁנֵים עָשָׂר אֲבָנִים הָיוּ עַל לִבּוֹ שֶׁל אַהֲרֹן וְהָיוּ כֻּלָּן מַבְהִיקוֹת יָדַע מֹשֶׁה שֶׁמָּחַל לוֹ וְעָלָה מִן הַמִּנְיָן שֶׁנֶּאֱמַר "וִיהִי מְתָיו מִסְפָּר". וְזֹאת לִיהוּדָה, וְזֹאת לִשְׁמְעוֹן וְזֹאת לְלֵוִי לֹא אָמַר, אֶלָּא וְזֹאת לִיהוּדָה, מִכָּאן אַתָּה לָמֵד שֶׁבִּקֵּשׁ עַל יְהוּדָה כְּדֶרֶךְ שֶׁבִּקֵּשׁ עַל רְאוּבֵן, לְשִׁמְעוֹן אֵינוֹ מַזְכִּיר אֶלָּא מִן הַצַּד, שְׁמַע ה' קוֹל יְהוּדָה מִפְּנֵי שֶׁהָיָה בְּגוֹרָלוֹ שֶׁנֶּאֱמַר  "וַיֹּאמֶר יְהוּדָה לְשִׁמְעוֹן אָחִיו עֲלֵה אִתִּי בְּגוֹרָלִי".

"יְחִי רְאוּבֵן וְאַל יָמֹת", וְזֹאת לִיהוּדָה, רָאָה רְאוּבֵן אֶת יְהוּדָה שֶׁעָמַד וְהוֹדָה אַף הוּא הוֹדֶה אֶת מַעֲשָׂיו, הֶוֵי יְהוּדָה גָּרַם לִרְאוּבֵּן שֶׁהוֹדָה בְּמַעֲשָׂיו, עֲלֵיהֶם הַכָּתוּב אוֹמֵר (איוב טו, יח-יט) "אֲשֶׁר חֲכָמִים יַגִּידוּ וְלֹא כִּחֲדוּ מֵאֲבוֹתָם" "לָהֶם לְבַדָּם נִתְּנָה אָרֶץ" "וְלֹא עָבַר זָר בְּתוֹכָם". שְׁמַע ה' קוֹל יְהוּדָה מְלַמֵּד שֶׁנִּתְפַּלֵּל מֹשֶׁה עַל שִׁבְטוֹ שֶׁל יְהוּדָה, וְאָמַר לְפָנָיו רִבּוֹנוֹ שֶׁל עוֹלָם כָּל זְמַן שֶׁשִּׁבְטוֹ שֶׁל יְהוּדָה שָׁרוּי בְּצַעַר וּמִתְפַּלֵּל לְפָנֶיךָ אַתָּה מַעֲלֶה אוֹתוֹ מִתּוֹכָהּ וְאֶל עַמּוֹ תְּבִיאֶנּוּ, שֶׁנִּקְבַּר עִם אָבוֹת בָּאָרֶץ, רַבִּי יְהוּדָה אוֹמֵר וְכִי עַצְמוֹת יוֹסֵף בִּלְבַד הֶעֱלוּ בְּנֵי יִשְׂרָאֵל מִמִּצְרַיִם וַהֲלֹא כָּל שֵׁבֶט וָשֵׁבֶט הֶעֱלוּ עַצְמוֹת שִׁבְטוֹ מִמִּצְרַיִם וּמַה תַּלְמוּד לוֹמַר "וְאֶל עַמּוֹ תְּבִיאֶנּוּ" שֶׁנִּקְבַּר עִם אָבוֹת (בִּקְבוּרָה) [בַּמְּעָרָה] רַבִּי מֵאִיר אוֹמֵר הֲרֵי הוּא אוֹמֵר (בראשית נ, ה) "בְּקִבְרִי אֲשֶׁר כָּרִיתִי לִי בְּאֶרֶץ כְּנָעַן", אֲנִי נִקְבָּר בָּהּ וְאֵין אַחֵר נִקְבָּר בָּהּ וּמַה תַּלְמוּד לוֹמַר "וְאֶל עַמּוֹ תְּבִיאֶנּוּ". שֶׁנִקְבַר עִם אָבוֹת בָאָרֶץ. יָדָיו רָב לוֹ בְשָׁעָה שֶׁהָרַג אֶת עֵשָׂיו. וְעֵזֶר מִצָרָיו תִהְיֶה, בְעָמְדוֹ לִפְנֵי יוֹסֵף.

דָבָר אַחֵר "וְזֹאֹת לִיְהוּדָה" מְלַמֵד שֶׁנִתְפַּלֵל מֹשֶׁה עַל שִׁבְטוֹ שֶׁל שִׁמְעוֹן, אָמַר לְפָנָיו רִבּוֹנוֹ שֶׁל עוֹלָם כָל זְמַן שֶׁשִׁבְטוֹ שֶׁל שִׁמְעוֹן שָׁרוּי בְצָרָה וּמִתְפַּלֵּל לְפנֶיךָ אַתָּה מַעַלֶה אוֹתוֹ מִתּוֹכָה. וְאֶל עַמוֹ תְּבִיאֶנוּ שֶׁקָּרְבוּ עִמּוֹ לִבְרָכָה שֶׁנֶּאֱמַר (שופטים א, ג) "וַיֹּאמֶר יְהוּדָה לְשִׁמְעוֹן אָחִיו עֲלֵה אִתִּי בְּגוֹרָלִי",  "וַיִּפְּלוּ חֲבָלִים מִנַּחֲלַת בְּנֵי יְהוּדָה לְנַחֲלַת בְּנֵי שִׁמְעוֹן". יָדָיו רָב לוֹ, בְּשָׁעָה שֶׁנֶּאֱמַר (בראשית לד, כה) "וַיִּקְחוּ שְׁנֵי בְּנֵי יַעֲקֹב שִׁמְעוֹן וְלֵוִי", וְעֵזֶר מִצָּרָיו תִּהְיֶה, כָּעִנְיָן שֶׁנֶּאֱמַר  "וַיִּסָּעוּ וַיְהִי חִתַּת אֱלֹהִים".

דָּבָר אַחֵר "וְזֹאת לִיהוּדָה" מְלַמֵּד שֶׁנִּתְפַּלֵּל מֹשֶׁה עַל דָּוִד, אָמַר לְפָנָיו רִבּוֹנוֹ שֶׁל עוֹלָם כָּל זְמַן שֶׁדָּוִד מֶלֶךְ יִשְׂרָאֵל שָׁרוּי בְּצַעַר וּמִתְפַּלֵּל לְפָנֶיךָ אַתָּה מַעֲלֶה אוֹתוֹ מִתּוֹכָהּ. וְאֶל עַמּוֹ תְּבִיאֶנּוּ, שֶׁתַּחֲזִירוֹ אֵצֶל אֶחָיו לְשָׁלוֹם. יָדָיו רַב לוֹ בְּשָׁעָה שֶׁהָרַג אֶת גָּלְיַת, וְעֵזֶר מִצָּרָיו תִּהְיֶה, בְּשָׁעָה שֶׁאָמַר (תהלים קכא, א) "אֶשָּׂא עֵינַי אֶל הֶהָרִים מֵאַיִן יָבֹא עֶזְרִי".

דָּבָר אַחֵר "וְזֹאת לִיהוּדָה" מְלַמֵּד שֶׁנִּתְפַּלֵּל מֹשֶׁה עַל מַלְכֵי בֵּית דָּוִד, אָמַר לְפָנָיו רִבּוֹנוֹ שֶׁל עוֹלָם כָּל זְמַן שֶׁמַּלְכֵי בֵּית דָּוִד שְׁרוּיִין בְּצַעַר וּמִתְפַּלְּלִין לְפָנֶיךָ אַתָּה מַעֲלֶה אוֹתָן מִתּוֹכָהּ. וְאֶל עַמּוֹ תְּבִיאֶנּוּ, זֶה (חִזְקִיָּהוּ) [יֹאשִׁיָּה] שֶׁנֶּאֱמַר (מ"ב כב, כ) "הִנְּנִי אוֹסִיפְךָ" וְגוֹ'. יָדָיו רַב לוֹ, זֶה מְנַשֶּׁה, שֶׁנֶּאֱמַר  "וְגַם דַּם נָקִי שָׁפַךְ מְנַשֶּׁה הַרְבֵּה מְאֹד", לְסוֹף מַה נֶּאֱמַר (דבהי"ב לג, יג) "וַיִּתְפַּלֵּל (אֶל ה') [אֵלָיו] וַיֵּעָתֵר לוֹ", וְעֵזֶר מִצָּרָיו תִּהְיֶה, זֶה יְהוֹשָׁפָט, שֶׁנֶּאֱמַר (שם יח, לא) "וַיִּזְּעֵק יְהוֹשָׁפָט וַה' עֲזָרוֹ".

רַבִּי אֶלְעָזר אוֹמֵר, "יָדָיו רָב לוֹ", אֵיזוֹ הִיא מִלְחָמָה שֶׁצְּרִיכָה שְׁתֵּי יָדַיִם הֱוֵי אוֹמֵר זוֹ קֶשֶׁת. (בראשית מט, ח) "יְהוּדָה אַתָּה יוּדוּךָ אַחֶיךָ יָדְךָ בְּעֹרֶף אוֹיְבֶיךָ" אֵיזוֹ הִיא מִלְחָמָה שֶׁצְּרִיכָה יָד כְּנֶגֶד הָעֹרֶף הֱוֵי אוֹמֵר זוֹ קֶשֶׁת זֶה שֶׁאָמַר הַכָּתוּב  "לְלַמֵּד בְּנֵי יְהוּדָה קֶשֶׁת (הֲלֹא הוּא כְּתִיב) [הִנֵּה כְתוּבָה] עַל סֵפֶר הַיָּשָׁר".  (כָּתוּב בֶּרֶמֶז קנ"ט עַיֵין שָׁם וּבֶרֶמֶז קס"ב).

{pפסוק חp} {rרמז תתקנהr}  "וּלְלֵוִי אָמַר", לָמָּה נֶאֱמַר לְפִי שֶׁשִּׁמְעוֹן וְלֵוִי שָׁתוּ בְּכוֹס אֶחָד, שֶׁנֶּאֱמַר (בראשית מט, ז) "אָרוּר אַפָּם כִּי עָז", מָשָׁל לִשְׁנַיִם שֶׁלָּווּ מִן הַמֶּלֶךְ אֶחָד פָּרַע לַמֶּלֶךְ, וְאֶחָד לֹא דַּיּוֹ שֶׁלֹּא פָּרַע אֶלָּא חָזַר וְלָוָה, כָּךְ שִׁמְעוֹן וְלֵוִי שְׁנֵיהֶם לָווּ בִּשְׁכֶם כְּעִנְיָן שֶׁנֶּאֱמַר  "וַיִּקְחוּ שְׁנֵי בְּנֵי יַעֲקֹב שִׁמְעוֹן וְלֵוִי אֲחֵי דִּינָה" לֵוִי פָּרַע מַה שֶּׁלָּוָה בַּמִּדְבָּר, שֶׁנֶּאֱמַר (שמות לב, כו) "וַיַּעֲמֹד מֹשֶׁה בְּשַׁעַר הַמַּחֲנֶה וַיֹּאמַר מִי לַה'" וְחָזַר וְהִלְוָה אֶת הַמָּקוֹם (בִּשְׁתַּיִם) [בַּשִּׁטִּים] שֶׁנֶּאֱמַר (במדבר כה, יא) "פִּינְחָס בֶּן אֶלְעָזָר בֶּן אַהֲרֹן הַכֹּהֵן", שִׁמְעוֹן לֹא דַּיּוֹ שֶׁלֹּא פָּרַע, אֶלָּא חָזַר וְלָוָה שֶׁנֶּאֱמַר  "וְשֵׁם אִישׁ יִשְׂרָאֵל הַמֻּכֶּה".

דָבָר אַחֵר "וּלְלֵוִי אָמַר תֻּמֶּיךָ וְאוּרֶיךָ" מַה שֶּׁעָתִיד לִלְבֹּשׁ אוּרִים וְתֻמִּים. לְאִישׁ חֲסִידֶךָ לְמִי שֶׁנַּעֲשׂוּ לוֹ חֲסָדִים עַל יְדֵי בָּנֶיךָ. אֲשֶׁר נִסִּיתוֹ בְּמַסָּה [הַרְבֵּה נִסִּיתוֹ] וְנִמְצָא שָׁלֵם בְּכָל הַנִּסְיוֹנוֹת. "תְּרִיבֵהוּ עַל מֵי מְרִיבָה" תַּסְקוּפִים נִסְתַּקַּפְתָּ לוֹ. אִם מֹשֶׁה אָמַר (במדבר כ, י) "שִׁמְעוּ נָא הַמֹּרִים" אַהֲרֹן וּמִרְיָם מֶה עָשׂוּ.

{pפסוק טp}  "הָאֹמֵר לְאָבִיו וּלְאִמּוֹ לֹא רְאִיתִיו" וְכִי עָלְתָה עַל לֵב שֶׁלֵּוִי עָבַד עֲבוֹדַת אֱלִילִים, וַהֲלֹא כְּבָר נֶאֱמַר (שמות לב, כו) "וַיַּעֲמֹד מֹשֶׁה בְּשַׁעַר הַמַּחֲנֶה וְגוֹ' וַיֵּאָסְפוּ אֵלָיו כָּל בְּנֵי לֵוִי", אֶלָּא אֲבִי אִמּוֹ מִיִּשְׂרָאֵל, וְאֶת אֶחָיו לֹא הִכִּיר זֶה אֲחִי אִמּוֹ מִיִּשְׂרָאֵל, וְאֶת בָּנָיו לֹא יָדָע, זֶה בֶּן בִּתּוֹ מִיִּשְׂרָאֵל. "כִּי שָׁמְרוּ אִמְרָתֶךָ", בְּמִצְרַיִם. "וּבְרִיתְךָ יִנְצֹרוּ" בַּמִּדְבָּר. דָּבָר אַחֵר "כִּי שָׁמְרוּ אִמְרָתֶךָ", בַּמִּדְבָּר. "וּבְרִיתְךָ יִנְצֹרוּ", בְּמִצְרַיִם.

"הָאֹמֵר לְאָבִיו וּלְאִמּוֹ" (כָּתוּב בֶּרֶמֶז שצ"ג וּבְרֶמֶז תשס"ד ).

{pפסוק י-יאp}  "יוֹרוּ מִשְׁפָּטֶיךָ לְיַעֲקֹב". מְלַמֵּד שֶׁכָּל הַהוֹרָאוֹת אֵינָם יוֹצְאוֹת אֶלָּא מִפִּיהֶם שֶׁנֶּאֱמַר (לעיל כא, ה) "וְעַל פִּיהֶם יִהְיֶה כָּל רִיב וְכָל נָגַע" "כָּל רִיב" אֵלּוּ רִיבֵי פָּרָה, וְרִיבֵי עֶגְלָה, וְרִיבֵי סוֹטָה, "כָּל נָגַע" אֵלּוּ נִגְעֵי אָדָם, וְנִגְעֵי בְּגָדִים, וְנִגְעֵי בָּתִּים, וְתוֹרָתְךָ לְיִשְׂרָאֵל, מְלַמֵּד שֶׁשְּׁתֵּי תּוֹרוֹת נִתְּנוּ לָהֶם לְיִשְׂרָאֵל אַחַת בְּעַל פֶּה וְאַחַת בִּכְתָב. שָׁאַל אֲגַנְטוֹס הֶגְמוֹן אֶת רַבָּן גַּמְלִיאֵל כַּמָּה תּוֹרוֹת נִתְּנוּ לָכֶם, אָמַר לוֹ שְׁנַיִם אַחַת בִּכְתָב וְאַחַת בְּעַל פֶּה. יָשִׂימוּ קְטוֹרָה בְּאַפֶּךָ, זוֹ קְּטֹרֶת שֶׁלִּפְנַי וְלִפְנִים. וְכָלִיל עַל מִזְבְּחֶךָ, אֵלּוּ אֵבָרֵי עוֹלָה.

אָמַר רָבָא לָא מַשְׁכַּחַת צוֹרְבָא מֵרַבָּנָן דְּמוֹרֵי אֶלָּא דְּאָתֵי מִשֵּׁבֶט לֵוִי אוֹ מִיּשָּׂשׂכָר, מִלֵּוִי דִּכְתִיב "יוֹרוּ מִשְׁפָּטֶיךָ לְיַעֲקֹב", מִיִּשָּׂשכָר דִּכְתִיב  "וּמִבְּנֵי יִשָּׂשׂכָר יֹדְעֵי בִינָה לְעִתִּים לָדַעַת מַה יַּעֲשֶׂה יִשְׂרָאֵל", וְאֵימָא נַמִּי שֵׁבֶט יְהוּדָה, דִּכְתִיב (תהלים ס, ט)"יְהוּדָה מְחוֹקְקִי" אַסוּקֵּי שְׁמַעְתָא אַלִּיבָּא דְּהִלְכְתָא קָאָמְרִינָן.

הֲרֵי הוּא אוֹמֵר  "הַזְבָחִים וּמִנְחָה הִגַּשְׁתֶּם לִי בַּמִּדְבָּר", רַבִּי שִׁמְעוֹן בֶּן יוֹחָאִי אוֹמֵר, יִשְׂרָאֵל לֹא הָיוּ מַקְרִבִין מִי הָיָה מַקְרִיב שִׁבְטוֹ שֶׁל לֵוִי שֶׁנֶּאֱמַר "יָשִׂימוּ קְטוֹרָה בְּאַפֶּךָ", יִשְׂרָאֵל עָבְדוּ עֲבוֹדַת אֱלִילִים, שִׁבְטוֹ שֶׁל לֵוִי לֹא עָבְדוּ עֲבוֹדַת אֱלִילִים, שֶׁנֶּאֱמַר (לעיל פסוק ט) כִּי שָׁמְרוּ אִמְרָתֶךָ, וְאוֹמֵר (יהושע ה, ה) "כִּי מוּלִים הָיוּ כָל הָעָם הַיֹּצְאִים" וְגוֹ', יִשְׂרָאֵל לֹא הָיוּ מָלִין, מִי הָיָה מָל שִׁבְטוֹ שֶׁל לֵוִי שֶׁנֶּאֱמַר "וּבְרִיתְךָ יִנְצֹרוּ".

בָּרֵךְ ה' חֵילוֹ. בִּנְכָסִים, מִכָּאן אָמְרוּ רֹב כֹּהֲנִים עַשִׁירִים הֵם, מִשּׁוּם אַבָּא הַדּוֹרֵשׁ אָמְרוּ  "נַעַר הָיִיתִי גַּם זָקַנְתִּי", וְגוֹ' זֶה זַרְעוֹ שֶׁל אַהֲרֹן, וּפֹעַל יָדָיו תִּרְצֶה, שֶׁמְּרַצֶּה אֶת יִשְׂרָאֵל לַאֲבִיהֶם שֶׁבַּשָּׁמַיִם. מְחַץ מָתְנַיִם קָמָיו, כָּל מִי שֶׁמְּעוֹרֵר עַל הַכְּהֻנָּה מִיָּד נוֹפֵל. דָּבָר אַחֵר "מְחַץ מָתְנַיִם קָמָיו", זֶה קֹרַח, וּמְשַׂנְאָיו מִן יְקוּמוּן, זֶה עֻזִּיָּהוּ.

הָיָה עוֹמֵד וּמַקְרִיב עַל גַּבֵּי הַמִּזְבֵּחַ וְנוֹדַע שֶׁהוּא בֶּן גְּרוּשָׁה אוֹ בֶּן חֲלוּצָה, רַבִּי אֱלִיעֶזֶר אוֹמֵר כָּל הַקָּרְבָּנוֹת שֶׁהִקְרִיב עַל הַמִּזְבֵּחַ פְּסוּלִין, וְרַבִּי יְהוֹשֻׁעַ מַכְשִׁיר, מַאי טַעְמָא דְּרַבִּי יְהוֹשֻׁעַ, דִּכְתִיב "בָּרֵךְ ה' חֵילוֹ", אֲפִילוּ חֻלִּין שֶׁבּוֹ, וּפֹעַל יָדָיו תִּרְצֶה, וְכֵן אִם הָיָה אוֹכֵל בִּתְרוּמָה וְנוֹדַע שֶׁהוּא בֶּן גְּרוּשָׁה וַחֲלוּצָה, רַבִּי אֱלִיעֶזֶר מְחַיֵּב קֶרֶן וְחֹמֶשׁ, וְרַבִּי יְהוֹשֻׁעַ פּוֹטֵר, דִּתְרוּמָה נַמִּי אִיקְרִי עֲבוֹדָה, דְּתַנְיָא מַעֲשֶׂה בְּרַבִּי טַרְפוֹן שֶׁלֹּא בָּא [אֶמֶשׁ] לְבֵית הַמִּדְרָשׁ, לַשַּׁחַר מְצָאוֹ רַבָּן גַּמְלִיאֵל אָמַר לוֹ מִפְּנֵי מָה לֹא בָּאתָ אֶמֶשׁ לְבֵית הַמִּדְרָשׁ, אָמַר לוֹ עֲבוֹדָה עָבַדְתִּי, אָמַר לוֹ כָּל דְּבָרֶיךָ אֵינָן אֶלָּא תֵּימָה וְכִי יֵשׁ עֲבוֹדָה בַּזְּמַן הַזֶּה אָמַר לוֹ הֲרֵי הוּא אוֹמֵר (במדבר יח, ז) "עֲבוֹדַת מַתָּנָה אֶתֵּן אֶת כְּהֻנַּתְכֶם וְהַזָּר הַקָּרֵב יוּמָת", עֲשׂוּ אֲכִילַת תְּרוּמָה בִּגְבוּלִין כַּעֲבוֹדַת בֵּית הַמִּקְדָּשׁ.

הָיָה עוֹמֵד וּמַקְרִיב עַל גַּבֵּי הַמִּזְבֵּחַ וְנוֹדַע לוֹ שֶׁהוּא בֶּן גְּרוּשָׁה אוֹ בֶּן חֲלוּצָה שֶׁעֲבוֹדָתוֹ בַּשָּׂדֶה מְנָלָן, אָמַר רַב יְהוּדָה אָמַר שְׁמוּאֵל דְּאָמַר קְרָא (שם כה, יג) "וְהָיְתָה לוֹ וּלְזַרְעוֹ אַחֲרָיו", בֵּין זֶרַע כָּשֵׁר בֵּין זֶרַע פָּסוּל. אֲבוּהָ דִּשְׁמוּאֵל אָמַר מֵהָכָא בָּרֵךְ ה' חֵילוֹ חוּלִין שֶׁבּוֹ, וּפֹעַל יָדָיו תִּרְצֶה. רַבִּי יַנַאי אָמַר, מֵהָכָא (לעיל יז, ט) "וּבָאתָ אֶל הַכֹּהֲנִים הַלְוִיִם וְאֶל הַשֹּׁפֵט אֲשֶׁר יִהְיֶה בַּיָּמִים הַהֵם", וְכִי תַּעֲלֶה עַל דַּעְתְּךָ שֶׁאָדָם הוֹלֵךְ אֵצֶל שׁוֹפֵט שֶׁלֹּא הָיָה בְּיָמָיו אֶלָּא זֶה שֶׁהָיָה כָּשֵׁר וְנִתְחַלֵּל.

פַּיִס הַשְּׁלִישִׁי חֲדָשִׁים לַקְּטֹרֶת, תְּנָא מֵעוֹלָם לֹא שִׁנָּה בָּה אָדָם, מַאי טַעְמָא אָמַר רַבִּי (יוֹחָנָן) [חֲנִינָא] מִפְּנֵי שֶׁמֶּעַשֶּׂרֶת, אָמַר לֵיה רַב פַּפָּא לְאַבָּיֵי מַאי טַעְמָא [אִלֵּימָא מִשּׁוּם] דִּכְתִיב "קְטוֹרָה בְּאַפֶּךָ" וְגוֹ' "בָּרֵךְ ה' חֵילוֹ", עוֹלָה נַמִּי הָכְתִיב כָּלִיל, אָמַר לֵיהּ הָא שְׁכִיחָא וְהָא לָא שְׁכִיחָא.

{pפסוק יבp}  "לְבִנְיָמִן אָמַר יְדִיד ה'", חָבִיב בִּנְיָמִין שֶׁנִּקְרָא יָדִיד לַמָּקוֹם, שֶׁהַרְבֵּה אוֹהֲבִים לַמֶּלֶךְ וְחָבִיב מִכֻּלָּם זֶה אוֹהֲבוֹ. שִׁשָּׁה נִקְרְאוּ יְדִידִים, XאY הַקָּדוֹשׁ בָּרוּךְ הוּא נִקְרָא יָדִיד, שֶׁנֶּאֱמַר  "אָשִׁירָה נָא לִידִידִי", XבY אַבְרָהָם נִקְרָא יָדִיד, שֶׁנֶּאֱמַר (ירמיה יא, טו) "מַה לִּידִידִי בְּבֵיתִי", XגY בִּנְיָמִין נִקְרָא יָדִיד, שֶׁנֶּאֱמַר "יְדִיד ה' יִשְׁכֹּן לָבֶטַח". XדY שְׁלֹמֹה נִקְרָא יָדִיד, שֶׁנֶּאֱמַר  "וַיִּשְׁלַח בְּיַד נָתָן הַנָּבִיא וַיִּקְרָא שְׁמוֹ יְדִידְיָה", וְאוֹמֵר (שם כד) "וַה' אֲהֵבוֹ". XהY יִשְׂרָאֵל נִקְרְאוּ יְדִידִים, שֶׁנֶּאֱמַר (ירמיה יב, ז) "נָתַתִּי אֶת יְדִידוּת נַפְשִׁי בְּכַף" וְגוֹ'. XוY בֵּית הַמִקְדָּשׁ נִקְרָא יָדִיד, שֶׁנֶּאֱמַר  "מַה יְּדִידוּת מִשְׁכְּנוֹתֶיךָ", יָבוֹא יָדִיד בֶּן יָדִיד וְיִבְנֶה יָדִיד לִידִידִים בְּחֵלֶק שֶׁל יָדִיד, יָבוֹאוּ יִשְׂרָאֵל שֶׁנִּקְרְאוּ יְדִידִים, בְּנֵי אַבְרָהָם שֶׁנִּקְרָא יָדִיד וְיִבְנֶה בֵּית הַמִּקְדָּשׁ שֶׁנִּקְרָא יָדִיד, בְּחֵלֶק בִּנְיָמִין שֶׁנִּקְרָא יָדִיד לְהַקָּדּוֹשׁ בָּרוּךְ הוּא, לְכָךְ נֶאֱמַר "יְדִיד ה'". "יִשְׁכֹּן לָבֶטַח עָלָיו", אֵין בֶּטַח אֶלָּא רוֹחֲצָן [יִשׁוּב] שֶׁנֶּאֱמַר (יחזקאל לד, כה) "וַיֵּשְׁבוּ בַמִדְּבָּר לָבֶטַח וַיֵּשְׁבוּ בַּיְּעָרִים".

{rרמז תתקנוr}  "חֹפֵף עָלָיו", זֶה בִּנְיָן רִאשׁוֹן, כָּל הַיּוֹם, זֶה בִּנְיָן אַחֲרוֹן, וּבֵין כְּתֵפָיו שָׁכֵן, בָּנוּי וּמְשֻׁכְלָל לִימוֹת הַמָּשִׁיחַ, דָּבָר אַחֵר "חֹפֵף עָלָיו" בָּעוֹלָם הַזֶּה, כָּל הַיּוֹם לִימוֹת הַמָּשִׁיחַ, וּבֵין כְּתֵפָיו שָׁכֵן, בָּנוּי וּמְשֻׁכְלָל לָעוֹלָם הַבָּא. וְכֵן אַתָּה מוֹצֵא, בְּאַבְרָהָם שֶׁרָאָה אוֹתוֹ בָּנוּי, וְרָאָה אוֹתוֹ חָרֵב וְרָאָה אוֹתוֹ בָּנוּי, שֶׁנֶּאֱמַר (בראשית כד, יד) "וַיִּקְרָא אַבְרָהָם שֵׁם הַמָּקוֹם הַהוּא ה' יִרְאֶה", הֲרֵי בָּנוּי (שם) "אֲשֶׁר יֵאָמֵר הַיּוֹם בְּהַר", הֲרֵי חָרֵב  "ה' יֵרָאֶה", בָּנוּי וּמְשֻׁכְלָל לָעוֹלָם הַבָּא וְכֵן אַתָּה מוֹצֵא [בְּיִצְחָק שֶׁרָאָה אוֹתוֹ בָּנוּי, וְרָאָה אוֹתוֹ חָרֵב וְרָאָה אוֹתוֹ בָּנוּי וּמְשֻׁכְלָל לֶעָתִיד לָבוֹא, (שם כז, כז) "רְאֵה רֵיחַ בְּנֵי כְּרֵיחַ", הֲרֵי בָּנוּי, שֶׁנֶּאֱמַר  "רֵיחַ נִיחוֹחַ", "שָׂדֶה" הֲרֵי חָרֵב, שֶׁנֶּאֱמַר (מיכה ג,יב) "לָכֵן בִּגְלַלְכֶם צִיּוֹן שָׂדֶה תֵּחָרֵשׁ", "אֲשֶׁר בֵּרְכוֹ ה'", בָּנוּי וּמְשֻׁכְלָל לֶעָתִיד לָבוֹא, שֶׁנֶּאֱמַר (תהלים קלג, ג) "כִּי שָׁם צִוָּה ה' אֶת הַבְּרָכָה חַיִּים" וְגוֹ'. וְכֵן אַתָּה מוֹצֵא] בְּיַעֲקֹב שֶׁרָאָה אוֹתוֹ בָּנוּי, וְרָאָה אוֹתוֹ חָרֵב, ורָאָה אוֹתוֹ בָּנוּי וּמְשֻׁכְלָל לֶעָתִיד לָבוֹא,  "וַיִּירָא וַיֹּאמַר מַה נּוֹרָא הַמָּקוֹם הַזֶּה", הֲרֵי בָּנוּי, (שם) "אֵין זֶה", הֲרֵי חָרֵב, (שם) "כִּי אִם בֵּית אֱלֹהִים", הֲרֵי בָּנוּי וּמְשֻׁכְלָל לֶעָתִיד לָבוֹא.

{rרמז תתקנזr}  "וּבֵין כְּתֵפָיו שָׁכֵן" בֵּין חָרֵב בֵּין שֶׁאֵינוֹ חָרֵב, וְכֵן הוּא אוֹמֵר (עזרא א, ב-ג) "כֹּה אָמַר כּוֹרֵשׁ מֶלֶךְ פָּרָס כָּל מַמְלְכוֹת, [וְגוֹ' הוּא הָאֱלֹהִים אֲשֶׁר בִּירוּשָׁלָיִם"]. דָּבָר אַחֵר "וּבֵין כְּתֵפָיו שָׁכֵן", מַה שּׁוֹר זֶה אֵין בּוֹ גֹּבַהּ מִכְּתֵפָיו, כָּךְ בֵּית הַמִּקְדָּשׁ גָּבוֹהַּ מִכָּל הָעוֹלָם, שֶׁנֶּאֱמַר  "וְקַמְתָּ וְעָלִיתָ אֶל הַמָּקוֹם", וְאוֹמֵר (ישעיה ב, ג) "וְהָלְכוּ עַמִּים רַבִּים וְאָמְרוּ לְכוּ וְנַעֲלֶה אֶל הַר ה'". רַבִּי אוֹמֵר, בְּכָל הַתְּחוּמִין הוּא אוֹמֵר  "וַיֵּרֶד הַגְּבוּל וְתָאַר הַגְּבוּל", וְכָאן הוּא אוֹמֵר (שם טו, ח) "וְעָלָה הַגְּבוּל גֵּי בֶּן הִנֹּם אֶל כֶּתֶף הַיְבוּסִי מִנֶּגֶב הִיא יְרוּשָׁלַיִם", מְלַמֵּד שֶׁבֵּית הַבְּחִירָה הָיָה בָּנוּי בְּחֶלְקוֹ שֶׁל בִּנְיָמִין, וּכְרֹאשׁ תּוֹר יוֹצֵא מֵחֶלְקוֹ שֶׁל בִּנְיָמִין לְחֶלְקוֹ שֶׁל יְהוּדָה שֶׁנֶּאֱמַר "וּבֵין כְּתֵפָיו שָׁכֵן". וּמַה תַּלְמוּד לוֹמַר (בראשית מט, י) לֹא יָסוּר שֵׁבֶט מִיהוּדָה וּמְחוֹקֵק, זֶה לִשְׁכַּת הַגָּזִית שֶׁנִּתְּנָה בְּחֶלְקוֹ שֶׁל יְהוּדָה, שֶׁנֶּאֱמַר  "וַיִּמְאַס בְּאֹהֶל יוֹסֵף וְגוֹ' וַיִּבְחַר אֶת שֵׁבֶט יְהוּדָה אֶת הַר צִיּוֹן אֲשֶׁר אָהֵב" אֲבָל בַּיִת הַגָּדוֹל הָיָה בָּנוּי בְּחֶלְקוֹ שֶׁל יוֹסֵף בְּשִׁילֹה שֶׁנֶּאֱמַר (מיכה ה, א) "וְאַתָּה בֵּית לֶחֶם אֶפְרָתָה צָעִיר לִהְיוֹת בְּאַלְפֵי יְהוּדָה", וְאֵין אֶפְרָתָה אֶלָּא בֵּית לָחֶם שֶׁנֶּאֱמַר (בראשית לה, ט) "וַתָּמָת רָחֵל וַתִּקָּבֵר בְּדֶרֶךְ אֶפְרָתָה הִיא בֵּית לֶחֶם". רַבִּי מֵאִיר אוֹמֵר בְּחֶלְקוֹ שֶׁל בְּנָהּ מֵתָה, שֶׁנֶּאֱמַר (שם מח, ז) "וַאֲנִי בְּבוֹאִי מִפַּדָּן מֵתָה עָלַי רָחֵל בְּאֶרֶץ כְּנַעַן בַּדֶּרֶךְ בְּעוֹד כִּבְרַת אֶרֶץ לְבֹא אֶפְרָתָה", וְאֵין אֶפְרָתָה אֶלָּא בֵּית לֶחֶם שֶׁנֶּאֱמַר  "וְאַתָּה בֵּית לֶחֶם אֶפְרָתָה", שׁוֹמֵעַ אֲנִי בְּחֵלֶק יוֹסֵף בְּנָהּ תַּלְמוּד לוֹמַר (תהלים קלב, ו) "הִנֵּה שְׁמַעְנוּהָ בְּאֶפְרָתָה מְצָאנוּהָ בִּשְׂדֵי יָעַר", בְּמִי שֶׁנִּמְשַׁל בְּחַיְתוֹ יַעַר, וְאֵי זֶה זֶה בִּנְיָמִין, שֶׁנֶּאֱמַר  "בִּנְיָמִן זְאֵב יִטְרָף", זָכָה בִּנְיָמִן שֶׁתִּשְׁרֶה שְׁכִינָה בְּחֶלְקוֹ, וְכֵן אַתָּה מוֹצֵא שֶׁכְּשֶׁחִלֵּק יְהוֹשֻׁעַ אֶרֶץ יִשְׂרָאֵל לַשְּׁבָטִים הִנִּיחַ דֻּשְׁנָהּ שֶׁל יְרִיחוֹ חֲמֵשׁ מֵאוֹת אַמָּה עַל חֲמֵשׁ מֵאוֹת אַמָּה וּנְתָנוּהָ לִבְנֵי יוֹנָדָב בֶּן רֵכָב חֵלֶק בָּרֹאשׁ וְהָיוּ אוֹכְלִים אוֹתָהּ אַרְבַּע מֵאוֹת וְאַרְבָּעִים שָׁנָה שֶׁנֶּאֱמַר (מ"א ו, א) "וַיְהִי בִּשְׁמוֹנִים שָׁנָה וְאַרְבַּע מֵאוֹת שָׁנָה", צֵא מֵהֶם אוֹתָן אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר, נִמְצְאוּ אוֹכְלִים אוֹתָם אַרְבַּע מֵאוֹת וְאַרְבָּעִים שָׁנָה, וּכְשֶׁשָּׁרְתָה שְׁכִינָה בְּחֶלְקוֹ שֶׁל בִּנְיָמִין, עָמְדוּ וּפִנּוּ אוֹתוֹ מִלִּפְנֵיהֶם (שופטים א, טז) שֶׁנֶּאֱמַר "וּבְנֵי קֵינִי חֹתֵן מֹשֶׁה עָלוּ מֵעִיר הַתְּמָרִים", וְגוֹ'.

"וַיֹּאמֶר מֹשֶׁה לְחֹבָב", וְכִי עָלְתָה עַל לֵב שֶׁאָמַר לוֹ מֹשֶׁה לְיִתְרוֹ בּוֹא וְנִתֵּן לְךָ חֵלֶק בְּאֶרֶץ יִשְׂרָאֵל, וַהֲלֹא כְּבָר נֶאֱמַר (שם) "כִּי ה' דִּבֶּר טוֹב עַל יִשְׂרָאֵל", וּמַה תַּלְמוּד לוֹמַר (שם) "לְכָה אִתָּנוּ וְהֵטַבְנוּ לָךְ", זוֹ דֻּשְׁנָהּ שֶׁל יְרִיחוֹ שֶׁהָיוּ אוֹכְלִין אוֹתָהּ בְּנֵי בָּנָיו שֶׁל יִתְרוֹ קֹדֶם שֶׁיִּבָּנֶה בֵּית הַבְּחִירָה, אָמַר לָהֶם מָחָר כְּשֶׁתֵּחָלֵק אֶרֶץ יִשְׂרָאֵל לִשְׁבָטִים אֵיזֶה שֵׁבֶט מִכֶּם שֶׁיִּתֵּן לִי כֶּרֶם אֶחָד מִשֶּׁלּוֹ אוֹ תֶּלֶם אֶחָד בְּתוֹךְ שֶׁלּוֹ, אֶלָּא הֲרֵינִי הוֹלֵךְ לְאַרְצִי וְאוֹכֵל פֵּרוֹת מֵאַרְצִי וְשׁוֹתֶה יַיִן מִכַּרְמִי.

וְכֵן אַתָּה מוֹצֵא בְּעָתְנִיאֵל שֶׁהִנִּיחַ מְקוֹם פֵּרוֹת מַאֲכָל וּמִשְׁתֶּה וְהָלַךְ לוֹ לַעֲרָד בַּמִּדְבָּר (הָלְכוּ) לִלְמֹד תּוֹרָה מִי הָיָה יַעְבֵּץ, זֶה עָתְנִיאֵל בֶּן קְנַז, וְכֵן הוּא אוֹמֵר (ש"ב כד, כד) "וַיִּקֶן דָּוִד אֶת הַגֹּרֶן וְאֶת הַבָּקָר בְּכֶסֶף שְׁקָלִים חֲמִשִּׁים", וּבְמָקוֹם אַחֵר הוּא אוֹמֵר  "וַיִּתֵּן דָּוִיד לְאָרְנָן בַּמָּקוֹם שִׁקְלֵי זָהָב מִשְׁקַל שֵׁשׁ מֵאוֹת", אִי אֶפְשָׁר לוֹמַר שִׁקְלֵי זָהָב שֶׁכְּבָר נֶאֱמַר שִׁקְלֵי כֶּסֶף, וְאִי אֶפְשָׁר לוֹמַר שִׁקְלֵי כֶּסֶף שֶׁכְּבָר נֶאֱמַר שִׁקְלֵי זָהָב, אֱמֹר מֵעַתָּה בְּזָהָב שָׁקַל וּבְכֶּסֶף קָנָה, וְאִי אֶפְשָׁר לוֹמַר חַמִישִׁים שֶׁכְּבַר נֶאֶמַר שֵׁשׁ מֵאוֹת, וְאִי אֶפְשָׁר לוֹמַר שֵׁשׁ מֵאוֹת שֶׁכְּבַר נֶאֶמַר חַמִישִׁים, אֶמוֹר מֵעַתָּה כֵּיוָן שֶׁרָאָה דָּוִד מָקוֹם שֶׁרָאוּי לִבְנוֹת בֵּית הַבְּחִירָה, עָמַד וְכָנַס חֲמִשִּׁים שְׁקָלִים מִכָּל שֵׁבֶט וָשֵׁבֶט נִמְצְאוּ שֵׁשׁ מֵאוֹת שְׁקָלִים מִכָּל הַשְּׁבָטִים.

וּמִפְּנֵי מָה זָכָה בִּנְיָמִין שֶׁתִּשְׁרֶה שְׁכִינָה בְּחֶלְקוֹ, מָשָׁל לְמֶלֶךְ שֶׁבָּא אֵצֶל בָּנָיו לִפְרָקִים כָּל אֶחָד וְאֶחָד אוֹמֵר אֶצְלִי הוּא שׁוֹרֶה, קָטָן שֶׁבְּכֻלָּן אָמַר אֶפְשָׁר שֶׁמַּנִּיחַ אַבָּא אַחַי הַגְּדוֹלִים וְשׁוֹרֶה אֶצְלִי, עָמַד וְהָלַךְ וּפָנָיו כְּבוּשׁוֹת וְנַפְשׁוֹ עֲגוּמָה, אָמַר ראִיתֶם בְּנִי הַקָטָן שֶׁעָמַד וּפָּנָיו כְבוּשׁוֹת וְנַפְשׁוֹ עַגוּמָה עָלָיו, עַכְשָׁיו מַאֲכָל וּמִשְׁתֶּה יְהֵא מִשֶׁלָּכֶם וְלִינָתִי אֶצְלוֹ, כָּךְ אָמַר הַקָּדוֹשׁ בָּרוּךְ הוּא בֵּית הַבְּחִירָה יִהְיֶה בְחֶלְקוֹ שֶׁל בִּנְיָמִין וְקָרְבָּנּוֹת מִכָּל הַשְּׁבָטִים.

דָּבָר אַחֵר מִפְּנֵי מָה זָכָה בִּנְיָמִין שֶׁתִּשְׁרֶה שְׁכִינָה בְּחֶלְקוֹ מִפְּנֵי שֶׁכָּל הַשְּׁבָטִים נוֹלְדוּ בְּחוּצָה לָאָרֶץ וּבִנְיָמִין נוֹלַד בְּאֶרֶץ יִשְׂרָאֵל. דָּבָר אַחֵר מִפְּנֵי מָה זָכָה בִּנְיָמִין שֶׁתִּשְׁרֶה שְׁכִינָה בְּחֶלְקוֹ שֶׁכָּל הַשְּׁבָטִים הָיוּ בִּמְכִירָתוֹ שֶׁל יוֹסֵף וּבִנְיָמִין לֹא הָיָה בִּמְכִירָתוֹ שֶׁל יוֹסֵף, אָמַר הַקָדוֹשׁ בָּרוּךְ הוּא אֲנִי אוֹמֵר לְאֵלּוּ שֶׁיִּבְנוּ בֵּית הַבְּחִירָה לֹא שֶׁיִּהְיוּ מִתְפַּלְּלִין לְפָנַי וַאֲנִי (מְבַקֵּשׁ) [מִתְמַלֵּא] עֲלֵיהֶן רַחֲמִים, אֵינִי מַשְׁרֶה שְׁכִינָתִי בְּחֶלְקָן שֶׁלֹּא הָיוּ רַחֲמָנִים עַל אֲחִיהֶם.

דָּבָר אַחֵר מִפְּנֵי מָה זָכָה בִּנְיָמִין שֶׁתִּשְׁרֶה שְׁכִינָה בְּחֶלְקוֹ, מָשָׁל לְמֶלֶךְ שֶׁהָיוּ לוֹ בָּנִים הַרְבֵּה מִשֶׁהִגְדִּילוּ הָלַךְ כָּל אֶחָד וְאֶחָד וְתָפַס אֶת מְקוֹמוֹ, קָטָן שֶׁבְּכֻלָּם הָיָה אָבִיו אוֹהֲבוֹ אוֹכֵל וְשׁוֹתֶה עִמּוֹ נִכְנָס נִשְׁעָן עָלָיו יוֹצֵא נִשְׁעָן עָלָיו, כָּךְ בִּנְיָמִין הַצַּדִּיק קָטן שֶׁל שְׁבָטִים הָיָה וְהָיָה יַעֲקֹב אָבִינוּ אוֹכֵל וְשׁוֹתֶה עִמּוֹ, נִשְׁעָן עָלָיו וְיוֹצֵא נִשְׁעָן עָלָיו וְנִכְנָס, אָמַר הַקָּדוֹשׁ בָּרוּךְ הוּא מָקוֹם שֶׁסָּמַךְ צַדִּיק זֶה יָדָיו שָׁם אֲנִי מַשְׁרֶה שְׁכִינָתִי לְכָךְ נֶאֱמַר "וּבֵין כְּתֵפָיו שָׁכֵן".

תַּנְיָא מֶה הָיָה בְּחֶלְקוֹ שֶׁל יְהוּדָה הַר הַבַּיִת הַלְּשָׁכוֹת, וְהָעֲזָרוֹת, וּמֶה הָיָה בְּחֶלְקוֹ שֶׁל בִּנְיָמִין אוּלָם וְהֵיכָל וּבֵית קֹדֶשׁ הַקֳּדָשִׁים, וּרְצוּעָה הָיְתָה יוֹצְאָה מֵחֶלְקוֹ שֶׁל יְהוּדָה וְנִכְנֶסֶת בְּחֶלְקוֹ שֶׁל בִּנְיָמִין וּבָהּ הָיָה מִזְבֵּחַ בָּנוּי וּבִנְיָמִין הַצַּדִּיק הָיָה מִצְטָעֵר עָלֶיהָ בְּכָל יוֹם שֶׁנֶּאֱמַר "חֹפֵף עָלָיו כָּל הַיּוֹם", לְפִיכָךְ זָכָה בִּנְיָמִין הַצַּדִּיק וְנַעֲשָׂה אֻשְׁפִּיזְכָן לַגְּבוּרָה שֶׁנֶּאֱמַר "וּבֵין כְּתֵפָיו שָׁכֵן".

קֶרֶן דְּרוֹמִית מִזְרָחִית לֹא הָיָה לוֹ יְסוֹד מַאי טַעְמָא אָמַר רַבִּי אֱלִיעֶזֶר לְפִי שֶׁלֹּא הָיְתָה בְּחֶלְקוֹ שֶׁל טוֹרֵף דְּאָמַר רַבִּי שְׁמוּאֵל בַּר רַב יִצְחָק מִזְבֵּחַ הָיָה אוֹכֵל בְּחֶלְקוֹ שֶׁל יְהוּדָה אַמָּה. אָמַר רַבִּי לֵוִי בַּר חָמָא רְצוּעָה הָיְתָה יוֹצֵאת וְכוּ'. (כָּתוּב בֶּרֶמֶז תמ"א עַיֵין שָׁם).

כִּי אֲתָא רַב דִּימֵי אֲמַר רַב (יוֹחָנָן) בִּשְׁלֹשָׁה מְקוֹמוֹת שָׁרְתָה לָהֶם שְׁכִינָה לְיִשְׂרָאֵל בְּשִׁילֹה, בְּנוֹב וְגִבְעוֹן, וּבֵית עוֹלָמִים, וּבְכֻלָּן לֹא שָׁרְתָה אֶלָּא בְּחֵלֶק בִּנְיָמִין, אֲזַל אַבָּיֵי אֲמָרָהּ קָמֵיהּ דְּרַב יוֹסֵף אֲמַר לֵיהּ כוּ' וְהָכְתִיב (תהלים עח, ס-סז) "וַיִטוֹשׁ מִשְׁכַּן שִׁילֹה אֹהֶל שִׁכֵּן בָּאָדָם, וְגוֹ' וַּיִּמְאַס בְּאֹהֶל יוֹסֵף וּבְשֵׁבֶט אֶפְרַיִם לֹא בָּחַר", אֲמַר רַב אַדָּא בַּר מַתָּנָה וּמַאי קָשְׁיָא, דִּילְמָא שְׁכִינָה בְּחֵלֶק בִּנְיָמִין וְסַנְהֶדְרִין בְּחֵלֶק יוֹסֵף, כְּדֶרֶךְ שֶׁמָּצִינוּ בְּבֵית עוֹלָמִים [דִּשְׁכִינָה בְּחֵלֶק שֶׁל בִּנְיָמִין] וְסַנְהֶדְרִין בְחֵלֶק יְהוּדָה, בִּשְׁלָמָא הָתָם מְקָרְבָן נַחֲלָה לַהֲדָדֵי, אֶלָּא הָכָא מִי מְקָרְבָן, אֵין הָכָא נַמִּי מְקָרְבָן, דְּאָמַר רַבִּי חָמָא בַּר חֲנִינָא רְצוּעָה הָיְתָה יוֹצֵאת מֵחֶלְקוֹ שֶׁל יְהוּדָה וְנִכְנֶסֶת בְּחֶלְקוֹ שֶׁל בִּנְיָמִין, וּבָהּ מִזְבֵּחַ בָּנוּי, וְהָיָה בִּנְיָמִין הַצַּדִּיק מִצְטַעֵר עָלֶיהָ לְבָלְעָהּ, דִּכְתִיב  "וְּנָסַב הַגְּבֻל מִזְרָחָה תַּאֲנַת שִׁילֹה". כִּתְנָאֵי חֹפֵף עָלָיו כָּל הַיּוֹם זֶה בֵּית הַמִּקְדָּשׁ הָרִאשׁוֹן, כָּל הַיּוֹם, זֶה בֵּית הַמִּקְדָּשׁ הַשֵּׁנִי וְכוּ'.

(תהלים סח, כח) "שָׁם בִּנְיָמִין צָעִיר רֹדֵם", אַל תִּקְרִי "רֹדֵם" אֶלָּא רָד יָם, לְפִיכָךְ זָכָה בִּנְיָמִין וְנַעֲשָׂה אֻשְׁפִּיזְכָן לַגְּבוּרָה שֶׁנֶּאֱמַר "וּבֵין כְּתֵפָיו שָׁכֵן".

דָּרַשׁ רַבָּה מַאי דִּכְתִיב (ש"א יט, יח-יט) "וַיֵּלֶךְ הוּא וּשְׁמוּאֵל וַיֵּשְׁבוּ בְּנָיוֹת וְגוֹ' בָּרָמָה". (כָּתוּב בְּפָרָשַׁת שׁוֹפְטִים בְּפָסוּק  "וְקַמְתָּ וְעָלִיתָ", בְּרֶמֶז תתקי"א).

{pפסוק יג-טזp} {rרמז תתקנחr}  "וּלְיוֹסֵף אָמַר מְבֹרֶכֶת ה' אַרְצוֹ", מְלַמֵּד שֶׁאַרְצוֹ שֶׁל יוֹסֵף מִתְבָּרֶכֶת מִכָּל הָאֲרָצוֹת. מִמֶּגֶד שָׁמַיִם מִטָּל, שֶׁיְּהֵא טַל מָצוּי לָהּ בְּכָל שָׁעָה. וּמִתְּהוֹם רֹבֶצֶת, מְלַמֵּד שֶׁהִיא מְרֻבֶּצֶת בְּמַעְיָנוֹת. וּמִמֶּגֶד תְּבוּאֹת שָׁמֶשׁ, מַגִּיד שֶׁהִיא פְּתוּחָה לַחַמָּה, וְכָךְ הִיא פְּתוּחָה לַלְּבָנָה, שֶׁנֶּאֱמַר "וּמִמֶּגֶד גֶּרֶשׁ יְרָחִים", וּמֵרֹאשׁ הַרֲרֵי קֶדֶם, מְלַמֵּד שֶׁהֲרְרֵי יוֹסֵף קוֹדְמִין לְהַרְרֵי אֶרֶץ יִשְׂרָאֵל. וּמִמֶּגֶד גִּבְעוֹת עוֹלָם, מְלַמֵּד שֶׁאָבוֹת וְאִמָּהוֹת קְרוּיִין הָרִים וּגְבָעוֹת, שֶׁנֶּאֱמַר (שה"ש ד, ו) "עַד שֶׁיָּפוּחַ הַיּוֹם וְנָסוּ הַצְּלָלִים אֵלֵךְ לִי אֶל הַר הַמּוֹר וְאֶל גִּבְעַת" וְגוֹ'. וּמִמֶּגֶד אֶרֶץ וּמְלֹאָהּ, מְלַמֵּד שֶׁאַרְצוֹ שֶׁל יוֹסֵף מְלֵאָה וְאֵינָהּ חֲסֵרָה כָּל בְּרָכָה, רַבִּי שִׁמְעוֹן בֶּן יוֹחַאי אוֹמֵר מַעֲמִיד אָדָם סְפִינָתוֹ בֶּחֶלְקוֹ שֶׁל יוֹסֵף וְאֵין צָרִיךְ חוּץ מִמֶּנָּה כְּלוּם.

{rרמז תתקנטr}  "וּרְצוֹן שֹׁכְנִי סְנֶה", שֶׁעָשָׂה רְצוֹן מִי שֶׁנִּגְלָה עַל מֹשֶׁה בַּסְּנֶה. תָּבוֹאתָה לְרֹאשׁ יוֹסֵף, הוּא בָּא בָּרֹאשׁ לְמִצְרַיִם וְהוּא יָבוֹא בָּרֹאשׁ לְעָתִיד לָבוֹא. וּלְקָדְקֹד נְזִיר אֶחָיו, שֶׁרִחֲקוּהוּ אֶחָיו וַעֲשָׂאוּהוּ נָזִיר.

תָּנֵי רַב יוֹסֵף הָרוֹצֶה לֵהָנוֹת מִן הַתְּאֵנָה יֹאכַל מִמִּזְרָחָהּ, שֶׁנֶּאֱמַר "וּמִמֶּגֶד תְּבוּאֹת שָׁמֶשׁ". אָמַר רַבִּי יוֹנָתָן, פַּעַם אַחַת אֲחָזַנִי בּוּלְמוּס וְרָצְתִּי לְמִזְרָחָהּ שֶׁל תְּאֵנָה וְקִיַּמְתִּי בְעַצְמִי (קהלת ז, יב) "וְהַחָכְמָה תְּחַיֶּה בְּעָלֶיהָ".

רַבִּי יוֹסִי בַּר חֲנִינָא אָמַר וּרְצוֹן שֹׁכְנִי סְנֶה, עַיִן שֶׁלֹּא רָצְתָה לֵהָנוֹת מִדָּבָר שֶׁאֵינָהּ שֶׁלָּהּ תִּזְכֶּה וְתֹאכַל בֵּין הַשְּׂנוּאִים וְכוּ'. (כְּדִכְתִיב בְּפָרָשַׁת רְאֵה בְּפָסוּק (לעיל יב, יג) "הִשָׁמֶר לְךָ פֶן תַּעֲלֶה עוֹלוֹתֶיךָ" בֶרֶמֶז תתפ"א).

{pפסוק יזp}  הָרוֹאֶה שׁוֹר בַּחֲלוֹם יַשְׁכִּים וְיֹאמַר בְּכוֹר שׁוֹרוֹ הָדָר לוֹ, קֹדֶם שֶׁיְּקַדְּמֶנּוּ פָּסוּק אַחֵר  "כִּי יִגַּח שׁוֹר אֶת אִישׁ". חֲמִשָּׁה דְּבָרִים נֶאֶמְרוּ בְּרוֹאֶה שׁוֹר בַּחֲלוֹם, הָאוֹכֵל מִבְּשָׂרוֹ מִתְעַשֵּׁר, נְגָחוֹ הָוִין לֵיהּ בָּנִים שֶׁמְּנַגְּחִין בַּהֲלָכָה, נְשָׁכוֹ יִסּוּרִין בָּאִין עָלָיו, בְּעָטוֹ דֶּרֶךְ רְחוֹקָה מִזְדַּמֶנֶּת לוֹ, רוֹכְבוֹ עוֹלֶה לִגְדֻלָּה, וּהוּא דְּרָכִיב אִיהוּ לְתוֹרָא.

"בְּכוֹר שׁוֹרוֹ הָדָר לוֹ", מְלַמֵּד שֶׁנִּתַּן לוֹ הוֹד לְמֹשֶׁה וְהָדָר לִיהוֹשֻׁעַ, שֶׁאִלּוּ נִתַּן הוֹד לִיהוֹשֻׁעַ אֵין כָּל הָעוֹלָם יָכוֹל לַעֲמֹד בּוֹ.

"וְקַרְנֵי רְאֵם קַרְנָיו", שׁוֹר כֹּחוֹ קָשֶׁה אֲבָל אֵין קַרְנָיו נָאוֹת, רְאֵם קַרְנָיו נָאוֹת אֲבָל אֵין כֹּחוֹ קָשֶׁה, נִתַּן לוֹ לִיהוֹשֻׁעַ כֹּחוֹ שֶׁל שׁוֹר וְקַרְנַיִם שֶׁל רְאֵם.

"בָּהֶם עַמִּים יְנַגַּח", וְכִי כַּמָּה עַמִּים כָּבַשׁ יְהוֹשֻׁעַ וַהֲלֹא לֹא כָּבַשׁ יְהוֹשֻׁעַ אֶלָּא שְׁלֹשִׁים וְאֶחָד מְלָכִים, מְלַמֵּד שֶׁכָבַשׁ מְלָכִים וְשָׁלְטָנִיּוֹת שֶׁהָיוּ מִסּוֹף הָעוֹלָם וְעַד סוֹפוֹ. יַחְדָּו אַפְסֵי אָרֶץ, וְכִי כַּמָּה אֲרָצוֹת כָּבַשׁ יְהוֹשֻׁעַ וַהֲלֹא לֹא כָּבַשׁ אֶלָּא פְּרֹטוֹס זֶה קָטָן, אֶלָּא כָּל מְלָכִים שִּׁעְבֵּד הָיוּ מְלָכִים וְשִׁלְטוֹנִים, רַבִּי יְהוּדָה אוֹמֵר וְכִי שְׁלֹשִׁים וְאֶחָד מֶלֶךְ שֶׁשִּׁעְבֵּד כֻּלָּם הָיוּ בְּאֶרֶץ יִשְׂרָאֵל, אֶלָּא כְּדֶרֶךְ שֶׁעוֹבְדִים בְרוֹמִי עַכְשָׁיו שֶׁכָל מֶלֶךְ וְשִׁלְטוֹן שֶׁלֹּא קָנָה בְּרוֹמִי פַּלְטֵרִיּוֹת וְחֻלְיוֹת אוֹמֵר לֹא עָשִׂיתִי כְּלוּם, כָּךְ כָּל מֶלֶךְ וְשִׁלְטוֹן שֶׁלֹּא קָנָה בְּאֶרֶץ יִשְׂרָאֵל, וְכוּ'.

"וְהֵם רִבֲבוֹת אֶפְרַיִם", לְפִי שֶׁלֹּא מְפֹרָשׁ לָנוּ עָשְׁרָם שֶׁל כְּנַעֲנִים, (וּמַה) תַּלְמוּד לוֹמַר (שופטים א, ז) "וַיֹּאמֶר אֲדוֹנִי בֶּזֶק שִׁבְעִים מְלָכִים בְּהוֹנוֹת יְדֵיהֶם וְרַגְלֵיהֶם קְצוּצִים הָיוּ מְלַקְּטִין תַּחַת שֻׁלְחָנִי", וַהֲרֵי דְּבָרִים קַל וָחֹמֶר וּמָה אֲדוֹנִי בֶּזֶק שֶׁאֵינוֹ כְּדַאי לִמָּנוֹת עִם מַלְכֵי כְּנַעַן שִׁבְעִים מְלָכִים בְּהוֹנוֹת יְדֵיהֶם וְרַגְלֵיהֶם מְקֻצָּצוֹת הָיוּ מְלַקְּטִין תַּחַת שֻׁלְחָנוֹ, בּוֹא לְמֹד וּרְאֵה עָשְׁרָם שֶׁל כְּנַעֲנִים כַּמָה הָיָה.

"וְהֵם אַלְפֵי מְנַשֶּׁה", לְפִי שֶׁאֵין מְפֹרָשׁ לָנוּ כַּמָּה הָרַג יְהוֹשֻׁעַ בִּכְנַעֲנִים תַּלְמוּד לוֹמַר  "וְזֶבַח וְצַלְמֻנָּע בַּקַרְקֹר וְגוֹ' (הַכֹּל) מֵאָה וּשְׁלֹשִׁים וַחֲמִשָּׁה אֶלֶף", לְכָךְ נֶאֱמַר "וְהֵם רִבְבוֹת אֶפְרַיִם".

{pפסוק יחp} {rרמז תתקסr}  "וְלִזְבוּלֻן אָמַר", [לָמָּה נֶאֱמַר], לְפִי שֶׁנֶּאֱמַר (בראשית מז, ב) "וּמִקְצֵה אֶחָיו לָקַח חֲמִשָּׁה אֲנָשִׁים וַיַּצִּיגֵם לִפְנֵי פַּרְעֹה", וְלֹא נִתְפָּרְשׁוּ שְׁמוֹתֵיהֶם וְזֶה אֶחָד מֵהֶם. שְׂמַח זְבוּלֻן בְּצֵאתֶךָ, מְלַמֵּד שֶׁהָיָה זְבוּלוּן סַרְסוּר לְאֶחָיו וְהָיָה לוֹקֵחַ מֵאֶחָיו וּמוֹכֵר לַכְּנַעֲנִים וּמִן הַכְּנַעֲנִים וּמוֹכֵר לְאֶחָיו.

"וְיִשָּׂשכָר בְּאֹהָלֶיךָ", מְלַמֵּד שֶׁשִּׁבְטוֹ שֶׁל יִשָּׂשׂכָר מִשְׁתַּבֵּחַ בְּתּוֹרָה שֶׁנֶּאֱמַר (דבהי"א יב, לג) "וּמִבְּנֵי יִשָּׂשכָר יֹדְעֵי בִינָה לְעִתִּים", וְכֵן מָצִינוּ שֶׁאָבִיו מְשַׁבְּחוֹ שֶׁנֶּאֱמַר  "וַיַּרְא מְנוּחָה כִּי טוֹב" דָּבָר אַחֵר ["וְ]יִשָּׂשכָר בְּאֹהָלֶיךָ", מְלַמֵּד שֶׁבֵּית הַבְּחִירָה רָאוּי הָיָה לִבָּנוֹת בְּחֵלֶק שֶׁל יִשָּׂשכָר, (כָּתוּב בְּפָסוּק בַיוֹם הַשֵׁנִי הִקְרִיב נְתַנְאֵל בֶּן צוּעָר).

{pפסוק יטp} {rרמז תתקסאr}  "עַמִּים הַר יִקְרָאוּ", מִנַּיִן אַתָּה אוֹמֵר שֶׁהָיוּ אֻמּוֹת וּמַלְכֻיּוֹת מִתְכַּנְסּוֹת וּבָאוֹת לְפְרַגְמַטְיָא שֶׁל אֶרֶץ יִשְׂרָאֵל, וְהֵם אוֹמְרִים הוֹאִיל וְנִצְטַעַרְנוּ וּבָאנוּ לְכָאן נֵלֵךְ וְנִרְאֶה פְּרַגְמַטְיָא שֶׁל יְהוּדִים מַה טִּיבָהּ, וְעוֹלִין לִירוּשָׁלַיִם וְרוֹאִין אֶת יִשְׂרָאֵל שֶׁעוֹבְדִין לְאֵל אֶחָד, וְאוֹכְלִים מַאֲכָל אַחֵר, לְפִי שֶׁעוֹבְדֵי אֱלִילִים לֹא אֱלוֹהוֹ שֶׁל זֶה כֵּאֱלוֹהוֹ שֶׁל זֶה, וְלֹא מַאֲכָלוֹ שֶׁל זֶה כְּמַאֲכָלוֹ שֶׁל זֶה, וְהֵם אוֹמְרִים אֵין יָפֶה לְהִדָּבֵק אֶלָּא בְּאֻמָּה זּוֹ. מִנַּיִן אַתָּה אוֹמֵר שֶׁאֵין זָזִין מִשָּׁם עַד שֶׁמִּתְגַּיְּרִין וּבָאִים וּמַקְרִיבִים זְבָחִים וְעוֹלוֹת, תַּלְמוּד לוֹמַר "שָׁם יִזְבְּחוּ זִבְחֵי צֶדֶק".

"כִּי שֶׁפַע יַמִּים יִינָקוּ" שְׁנַיִם נוֹטְלִין [וְנוֹתְנִין] בְּשֶׁפַע יָם וּמַלְכוּת, יָם נוֹטֵל בְּשֶׁפַע וְנוֹתֵן בְּשֶׁפַע, מַלְכוּת נוֹטֶלֶת בְּשֶׁפַע וְנוֹתֶנֶת בְּשֶׁפַע. דָּבָר אַחֵר "כִּי שֶׁפַע יַמִּים יִינָקוּ", זוֹ יַמָּהּ שֶׁל יָפוֹ, שָׁגָּנוּז לַצַּדִּיקִים לֶעָתִיד לָבוֹא, מִנַּיִן אַתָּה אוֹמֵר שֶׁכָּל סְפִינוֹת שֶׁאָבְדוּ בַּיָּם הַגָּדוֹל וּצְרוֹרוֹת שֶׁל כֶּסֶף וְשֶׁל זָהָב וַאֲבָנִים טוֹבוֹת וּמַרְגָּלִיּוֹת וְכָל כְּלֵי חֶמְדָה שֶׁהַיָּם הַגָּדוֹל מְקִיאָן לְיַמָּהּ שֶׁל יָפוֹ שֶׁגְּנָזוֹ לַצַּדִּיקִים לָעוֹלָם הַבָא, תַּלְמוּד לוֹמַר "כִּי שֶׁפַע יַמִּים יִינָקוּ".

אָמַר רַבִּי יוֹסִי פַּעַם אַחַת הָיִיתִי מְהַלֵּךְ בַּדֶּרֶךְ מִכְּזִיב לְצוֹר, וּמָצָאתִי זָקֵן אֶחָד וּשְׁאַלְתִּיו בְּשָׁלוֹם, אָמַרְתִּי לוֹ פַּרְנָסַתְךָ בַּמֶּה הִיא, אָמַר לִי מִחִלָּזוֹן, אָמַרְתִּי לוֹ וּמִי מָצוּי, אָמַר לִי הַשָּׁמַיִם מָקוֹם בַּיָּם שֶׁמֻּטָּל בֵּין הָרִים וּסְמָמִיּוֹת מכִּישׁוֹת אוֹתוֹ וּמֵת וְנִמּוֹק בִּמְקוֹמוֹ, אָמַרְתִּי הַשָּׁמַיִם נִכָּר הוּא שֶׁגָּנוּז לַצַּדִּיקִים לֶעָתִיד לָבוֹא.

"שְׂפֻני" זֶה חִלָּזוֹן טְמוּנֵי, זֶה טְרִיתָא, חוֹל, זֶה זְכוּכִית, לְפִי שֶׁשִּׁבְטוֹ שֶׁל זְבוּלוּן הָיָה מִתְרַעֵם לִפְנֵי הַמָּקוֹם וְאָמַר לְפָנָיו רִבּוֹנוֹ שֶׁל עוֹלָם לְאָחִי נָתַתָּ אֲרָצוֹת וְלִי נָתַתָּ יַמִּים, לְאָחִי נָתַתָּ שָׂדוֹת וּכְרָמִים וְלִי נָתַתָּ חִלָּזוֹן, אָמַר לוֹ סוֹף שֶׁאֲנִי מַצְרִיכָן לְיָדְךָ עַל יְדֵי זֶה. אָמַר לְפָנָיו רִבּוֹנוֹ שֶׁל עוֹלָם מִי מוֹדִיעֵנִי זֶה, אֲמַר לֵיהּ זֶה סִימָן שֶׁכָּל שֶׁגּוֹנְבוֹ לֹא יְהֵא בִּפְרַגְמַטְיָא שֶׁלוֹ כְּלוּם.

{pפסוק כp}  "וּלְגָד אָמַר" לָמָּה נֶאמַר לְפִי שֶׁנֶּאֱמַר (בראשית מז, ב) "וּמִקְצֵה אֶחָיו לָקַח חֲמִשָּׁה", וְזֶה אֶחָד מֵהֶם. בָּרוּךְ מַרְחִיב גָּד, מְלַמֵּד שֶׁתְּחוּמוֹ שֶׁל גָּד מַרְחִיב וְהוֹלֵךְ כְּלַפֵּי מִזְרָח. כְּלָבִיא שָׁכֵן, מְלַמֵּד שֶׁהָיָה סָמוּךְ לַסְּפָר [לְפִיכָךְ] נִמְשַׁל כַּאֲרָיוֹת. וְטָרַף זְרוֹעַ, עַל שֶׁעָבַר, אַף קָדְקֹד לֶעָתִיד לָבוֹא.

"מַהוּ מַרְחִיב גָּד" שֶׁנִּקְבַּר מֹשֶׁה בִּתְחוּמוֹ שֶׁל גָּד. כְּלָבִיא שָׁכֵן זֶה מֹשֶׁה שֶׁהָיָה זָרִיז כַּאֲרִי, וּבִלְעָם רוֹאֶה אוֹתוֹ וְצוֹוֵחַ שֶׁאֵינוֹ יוֹצֵא מִן הָעוֹלָם עַד שֶׁהוּא צוֹבֵעַ בְּדָמוֹ, אָמַר לוֹ [בָּלָק] מָה אַתָּה מִתְיָרֵא בַּשָּׁנָה הַזֹּאת הוּא מֵת, שֶׁנֶּאֱמַר לוֹ (במדבר כ, יב) "לָכֵן לֹא תָבִיאוּ אֶת הַקָּהָל הַזֶּה", אָמַר לוֹ אֲפִילוּ הוּא מֵת הַיּוֹם (שם כג, כד) "לֹא יִשְׁכַּב עַד יֹאכַל טֶרֶף וְדַם חֲלָלִים יִשְׁתֶּה" דָּמוֹ וְדָמוֹ שֶׁל בָּלָק.

{pפסוק כאp} {rרמז תתקסבr}  "וַיַּרְא רֵאשִׁית לוֹ" זֶה קְּבוּרָתוֹ, שֶׁנִּבְרָא בִּתְחִלַּת בְּרִיָּתוֹ שֶׁל עוֹלָם. כִּי שָׁם חֶלְקַת מְחֹקֵק, זֶה מֹשֶׁה שֶׁהָיָה סוֹפֵר. וַיֵּתֶא רָאשֵׁי עָם, כָּל חֲבוּרָה וַחֲבוּרָה נוֹטֵל שָׂכָר עִמָּהֶם, וְכֵן הוּא אוֹמֵר  "לָכֵן אֲחַלֶּק לוֹ בָרַבִּים וְאֶת עֲצוּמִים יְחַלֵּק שָׁלָל". וְכָל כָּךְ לָמָּה (שם) "תַּחַת אֲשֶׁר הֶעֱרָה לַמָּוֶת נַפְשׁוֹ", שֶׁנֶּאֱמַר  "וְאִם אַיִן מְחֵנִי נָא".

"וַיַּרְא רֵאשִׁית לוֹ", הוּא בָּא בָּרֹאשׁ תְּחִלָּה וְהוּא יָבוֹא בָרֹאשׁ לָעוֹלָם הַבָּא. כִּי שָׁם חֶלְקַת מְחֹקֵק סָפוּן, זוֹ קְבוּרָתוֹ שֶׁל מֹשֶׁה שֶׁנִּתְּנָה בְּחֶלְקוֹ שֶׁל גָּד, וְהוּא לֹא מֵת אֶלָּא בְּחֶלְקוֹ שֶׁל רְאוּבֵן, שֶׁנֶּאֱמַר (לעיל לב, מט) "עֲלֵה אֶל הַר הָעֲבָרִים הַזֶה הַר נְבוֹ", וּמַה תַּלְמוּד לוֹמַר "כִּי שָׁם חֶלְקַת מְחֹקֵק סָפוּן", מְלַמֵּד שֶׁהָיָה מֹשֶׁה מֻטָּל מֵת בְּכַנְפֵי שְׁכִינָה אַרְבָּעַת מִילִין מֵחֶלְקוֹ שֶׁל רְאוּבֵן לְחֶלְקוֹ שֶׁל גָּד, וּמַלְאֲכֵי הַשָּׁרֵת מַסְפִּידִין עָלָיו וְאוֹמְרִים (ראה ישעיה נז, ב) "יָבֹא שָׁלוֹם יָנוּחַ עַל מִשָׁכָּבוֹ".

זֶה אֶחָד מִן הַדְּבָרִים שֶׁנִּבְרְאוּ בְּעֵרֶב שַׁבָּת בֵּין הַשְּׁמָשׁוֹת, וְאֵלּוּ הֵן קֶשֶׁת, וּמָן, בְּאֵר, וּכְתָב, וּמִכְתָּב, וְלוּחוֹת, וּפִי הָאָתוֹן, וּפִי הָאָרֶץ, וְקִבְרוֹ שֶׁל מֹשֶׁה, וּמְעָרָה שֶׁעָמַד בָּהּ מֹשֶׁה וְאֵלִיָּהוּ, וּמַקְלוֹ שֶׁל אַהֲרֹן שְׁקֵדָיו וּפְרָחָיו, וְיֵשׁ אוֹמְרִים אַף בְּגָדִים שֶׁל אָדָם הָרִאשׁוֹן, וְיֵשׁ אוֹמְרִים אַף הַכָּתְנוֹת וְהַמַּזִּיקִין, רַבִּי יַאשְׁיָּה אוֹמֵר מִשּׁוּם אָבִיו, אַף הָאַיִל, וְהַשָּׁמִיר, רַבִּי נְחֶמְיָה אוֹמֵר, אַף הָאוּר, וְהַפִּרְדָּה, רַבִּי יְהוּדָה אוֹמֵר, אַף הַצְּבָת, וְכֵן הוּא אוֹמֵר צְבָתָא בִּצְבָתָא מִתְעֲבִיד צְבָתָא קָדְמַיְיתָא בְּמָה הַוַת מִתְעַבְדָּא הָא לַאיִיִ בִּירְיָא הֲוַות, אֲמַר לֵיהּ, יָכוֹל לַעֲשׂוֹת בִּדְפוּס וּלְהַתִּיכָהּ בְּתוֹכוֹ הֶוֵי לָא בִּירְיָא הֲוַות.

"וַיֵּתֶא רָאשֵׁי עָם", מְלַמֵּד שֶׁעָתִיד מֹשֶׁה לִכָּנֵס בְּרֹאשׁ כָּל חֲבוּרָה וַחֲבוּרָה, בְּרֹאשׁ חֲבוּרָה שֶׁל בַּעֲלֵי מִקְרָא בְּרֹאשׁ חֲבוּרָה שֶׁל בַּעֲלֵי תַּלְמוּד, וְלִטֹּל עִם כָּל אֶחָד וְאֶחָד שָׂכָר, וְכֵן הוּא אוֹמֵר  "לָכֵן אֲחַלֶּק לוֹ בָּרַבִּים" וְכוּ', צִדְקַת ה' עָשָׂה וְגוֹ', [וְכִי] מַה צְּדָקָה עָשָׂה בְּיִשְׂרָאֵל, וַהֲלֹא כָּל אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר, בְּאֵר עוֹלָה לָהֶם, מָן יוֹרֵד לָהֶם, שְׂלָו מָצוּי לָהֶם, וְעַנְנֵי כָּבוֹד מַקִּיפוֹת אוֹתָן, אֶלָּא שֶׁאָמַר (לעיל טו, ז) "כִּי יִהְיֶה בְּךָ אֶבְיוֹן".

דָּבָר אַחֵר: "צִדְקַת ה' עָשָׂה וּמִשְׁפָּטָיו" מְלַמֵּד שֶׁהַצְּדָקָה קָשׁוּר בְּדִין תַּחַת כִּסֵּא כָּבוֹד שֶׁנֶּאֱמַר (ישעיה נו, א) "כֹּה אָמַר ה' שִׁמְרוּ מִשְׁפָּט וַעֲשׂוּ צְדָקָה".

תַּנְיָא אָמַר רַבִּי יְהוּדָה אִלְמָלֵא מִקְרָא כָּתוּב אִי אֶפְשָׁר לְאָמְרוֹ הֵיכָן מֵת מֹשֶׁה בְּחֶלְקוֹ שֶׁל רְאוּבֵן שֶׁנֶּאֱמַר (להלן לד, א) "וַיַּעַל מֹשֶׁה מֵעַרְבוֹת מוֹאָב אֶל הַר נְבוֹ". וּנְבוֹ בְּחֶלְקוֹ שֶׁל רְאוּבֵן קַיְימָא, דִּכְתִיב  "וּבְנֵי רְאוּבֵן בָּנוּ וְגוֹ' וְאֶת נְבוֹ וְאֶת בַּעַל מָעוֹן", וְהֵיכָן מֹשֶׁה קָבוּר בְּחֶלְקוֹ שֶׁל גָּד שֶׁנֶּאֱמַר "וַיַּרְא רֵאשִׁית לוֹ כִּי שָׁם חֶלְקַת מְחֹקֵק סָפוּן", וּמֵחֶלְקוֹ שֶׁל רְאוּבֵן עַד חֶלְקוֹ שֶׁל גָּד כַּמָּה הֲווֹ אַרְבָּעָה מִילִין, אוֹתָן אַרְבָּעָה מִילִין מִי מוֹלִיכוֹ, מְלַמֵּד שֶׁהָיָה מֹשֶׁה מֻטָּל בְּכַנְפֵי הַשְּׁכִינָה וּמַלְאֲכֵי הַשָּׁרֵת אוֹמְרִים צִדְקַת ה' עָשָׂה וְגוֹ'. וְהַקָּדוֹשׁ בָּרוּךְ הוּא (מַאי) אוֹמֵר (תהלים צד,טז) "מִי יָקוּם לִי עִם מְרֵעִים" "מִי יִתְיַצֵּב לִי עִם פֹּעֲלֵי אָוֶן", וּשְׁמוּאֵל אָמַר  "מִי כְּהֶחָכָם וּמִי יֹדֵעַ פֶּשֶׁר", רַבִּי יוֹחָנָן אָמַר, (איוב כח, יב) "וְהַחָכְמָה מֵאַיִן תִּמָּצֵא", וְרַב נַחְמָן אָמַר, (להלן לד, ה) "וַיָּמָת מֹשֶׁה עֶבֶד ה'", סְמַלְיוֹן אוֹמֵר וַיָּמָת מֹשֶׁה סַפְרָא רַבָּה דְּיִשְׂרָאֵל, תַּנְיָא רַבִּי אֱלִיעֶזֶר הַגָּדוֹל אוֹמֵר שְׁנֵים עָשָׂר מִיל עַל שְׁנֵים עָשָׂר מִיל כְּנֶגֶד מַחֲנֶה יִשְׂרָאֵל, בַּת קוֹל מַשְׁמִיעַ וְאוֹמֵר "וַיָּמָת מֹשֶׁה" סַפְרָא רַבָּה דְּיִשְׂרָאֵל, וְיֵשׁ אוֹמְרִים לֹא מֵת, כְּתִיב הָכָא "וַיָּמָת שָׁם מֹשֶׁה" וּכְתִיב הָתָם  "וַיְהִי שָׁם עִם ה'", מַה לְּהַלָּן מְשַׁמֵּשׁ וְעוֹמֵד אַף הָכָא עוֹמֵד וּמְשַׁמֵּשׁ.

{pפסוק כבp}  "וּלְדָן אָמַר" לָמָּה נֶאֱמַר לְפִי שֶׁנֶּאֱמַר (בראשית מז, ב) "וּמִקְצֵה אֶחָיו", וְזֶה אֶחָד מֵהֶן, דָּן גּוּר אַרְיֵה מְלַמֵּד שֶׁסָּמוּךְ לַסְּפָר וְכָל מִי שֶׁסָּמַךְ לַסְּפָר נִמְשַׁל כַּאֲרָיוֹת. יְזַנֵּק מִן הַבָּשָׁן מַה זִנּוּק זֶה יוֹצֵא מִמָּקוֹם אֶחָד וְנֶחֱלָק לִשְׁנֵי מְקוֹמוֹת, כָּךְ שִׁבְטוֹ שֶׁל דָּן נוֹטֵל לוֹ חֵלֶק בִּשְׁנֵי מְקוֹמוֹת. וְכֵן הוּא אוֹמֵר (יהושע, יט, מז) "וַיֵּצֵא גְּבוּל בְּנֵי דָּן מֵהֶם וַיַּעֲלוּ בְּנֵי דָן וַיִּלָחֲמוּ" וְגוֹ'.

{pפסוק כגp}  "וּלְנַפְתָּלִי אָמַר" לָמָּה נֶאֱמַר לְפִי שֶׁנֶּאֱמַר (בראשית מז, ב) "וּמִקְצֵה אֶחָיו" וְזֶה אֶחָד מֵהֶן, נַפְתָּלִי שְׂבַע רָצוֹן מְלַמֵּד שֶׁהָיָה נַפְתָּלִי שָׂמֵחַ בְּחֶלְקוֹ בְּיַמִּים וּבְדָגִים וּבְפַרְגִּיּוֹת, וּמָלֵא בִּרְכַּת ה', זוֹ בִּקְעַת גִּינוֹסַר. רַבִּי אוֹמֵר זוֹ בֵּית (דִּין) [מִדְרָשׁוֹ] שֶׁל טְבֶרְיָא, וְעָלָיו הוּא אוֹמֵר  "רְצוֹן יְרֵאָיו יַעֲשֶׂה", יָם, זוֹ יַמָּהּ שֶׁל סִבְכֵי וְיַּמָּהּ שֶׁל טְבֶרְיָא. וְדָרוֹם יְרָשָׁה, מְלַמֵּד שֶׁנָּתְנוּ לוֹ מְלֹא חֶבֶל חֶלְקוֹ בַּדָּרוֹם.

אָמַר רַבִּי יוֹחָנָן, כָּל הַמְבָרֵךְ עַל כּוֹס מָלֵא נוֹתְנִין לוֹ נַחֲלָה בְּלֹא מְצָרִים, שֶׁנֶּאֱמַר "וּמָלֵא בִּרְכַּת ה' יָם וְדָרוֹם יְרָשָׁה", וְרַבִּי יוֹסִי בְּרַבִּי חֲנִינָא אָמַר אַף זוֹכֶה וְנוֹחֵל שְׁנֵי עוֹלָמִים, הָעוֹלָם הַזֶּה, וְהָעוֹלָם הַבָּא. בְּמַתְּנִיתָא תְּנָא, עֲשָׂרָה דְּבָרִים נֶאֶמְרוּ בְּכוֹס שֶׁל בְּרָכָה וְכוּ', אָמַר רַבִּי יְהוּדָה, אָנוּ אֵין לָנוּ אֶלָּא אַרְבָּעָה, הֲדָחָה, שְׁטִיפָה, חַי, וּמָלֵא, תְּנָא הֲדָחָה מִבִּפְנִים וּשְׁטִיפָה מִבַּחוּץ.

{pפסוק כדp}  "וּלְאָשֵׁר אָמַר", לָמָּה נֶאֱמַר, לְפִי שֶׁנֶּאֱמַר (בראשית מז, ב) "וּמִקְצֵה אֶחָיו". וְזֶה אֶחָד מֵהֶן בָּרוּךְ מִבָּנִים אָשֵׁר, אֵין לְךָ בְּכָל הַשְּׁבָטִים שֶׁנִּתְבָּרֵךְ בְּבָנִים כְּאָשֵׁר. יְהִי רְצוּי אֶחָיו שֶׁהָיָה מִתְרַצֶּה לְאֶחָיו בְּשֶׁמֶן אַנְפִּיקְנוֹן וּבְקִיפְלָאוֹת, וְהֵן מְרַצִּין לוֹ בִתְבוּאָה. דָּבָר אַחֵר "יְהִי רְצוּי אֶחָיו", כְּשֶׁעָשָׂה רְאוּבֵן אוֹתוֹ מַעֲשֶׂה הָלַךְ אָשֵׁר וְסִפֵּר לְאֶחָיו וְנָזְפוּ בּוֹ, וְאָמְרוּ לוֹ כָּךְ אָחִינוּ אַתָּה מְדַבֵּר בְּאָחִינוּ הַגָּדוֹל, וּכְשֶׁהוֹדָה רְאוּבֵן עַל מַעֲשָׂיו נִתְרַצּוּ לוֹ אֶחָיו, לְכָךְ נֶאֱמַר "יְהִי רְצוּי אֶחָיו".

דָּבָר אַחֵר "יְהִי רְצוּי אֶחָיו", כְּשֶׁהָיוּ יִשְׂרָאֵל מִתְיַחֲסִים זֶה אוֹמֵר שֶׁלִּי הוּא לְוִיָּה, וְזֶה אוֹמֵר שֶׁלִּי הוּא לְוִיָּה, אִם מֵרְאוּבֵן הַכָּתוּב מְיַחֵס שֶׁלִּי הוּא לְוִיָּה, וְאִם מִמֶּנּוּ הַכָּתוּב מְיַחֵס שֶׁלִּי הוּא לְוִיָּה, רִצָּה אֶת אֶחָיו בְּאוֹתָהּ שָׁעָה, לְכָךְ נֶאֱמַר "יְהִי רְצוּי אֶחָיו", דָּבָר אַחֵר "יְהִי רְצוּי אֶחָיו", אֵין לְךָ בְּכָל הָאֲרָצוֹת שֶׁמְּשַׁמֶּטֶת שְׁבִיעִית כְּאַרְצוֹ שֶׁל אָשֵׁר.

"וְטֹבֵל בַּשֶּׁמֶן רַגְלוֹ", מְלַמֵּד שֶׁאַרְצוֹ שֶׁל אָשֵׁר מוֹשֶׁכֶת שֶׁמֶן כְּמַעְיָן, מַעֲשֶׂה שֶׁנִּצְרְכוּ אַנְשֵׁי לוּדְקִיָּא לְשֶׁמֶן מִנּוּ לָהֶם פּוּלְמַרְכּוֹס אֶחָד אָמְרוּ לוֹ לֵךְ וְקַח לָנוּ שֶׁמֶן בְּמֵאָה רִבּוֹא, הָלַךְ לִירוּשָׁלַיִם כוּ', הָלַךְ לוֹ לְצוֹר, אָמַר לָהֶם שֶׁמֶן בְּמֵאָה רִבּוֹא אֲנִי צָרִיךְ, אָמְרוּ לוֹ לֵךְ לְגוּשׁ חָלָב, הָלַךְ לְגוּשׁ חָלָב אָמַר לָהֶם שֶׁמֶן בְּמֵאָה רִבּוֹא אֲנִי צָרִיךְ, אָמְרוּ לוֹ לֵךְ אֵצֶל פְּלוֹנִי, הָלַךְ לְבֵיתוֹ וּבִּקְּשׁוֹ וְלֹא מְצָאוֹ, אָמְרוּ לוֹ הֲרֵי הוּא בַּשָּׂדֶה, הָלַךְ וּמְצָאוֹ שֶׁעוֹזֵק תַּחַת הַזַּיִת אָמַר לוֹ שֶׁמֶן בְּמֵאָה רִבּוֹא אֲנִי צָרִיךְ, אֲמַר לֵיהּ הַמְתֵּן עַד שֶׁאֶגְמֹר אֶת הַזַּיִת וְאָבוֹא, מִשֶּׁגָּמַר אֶת זֵיתָיו נָטַל אֶת הַכֵּלִים הָיָה מְמַשְׁמֵשׁ וּבָא, אָמַר פּוּלְמַרְכּוֹס אֶפְשָׁר שֶׁיֵּשׁ לָזֶה מֵאָה רִבּוֹא שֶׁמֶן, דּוֹמֶה שֶׁצָּחֲקוּ בִּי הַיְּהוּדִים, כֵּיוָן שֶׁבָּא לְבֵיתוֹ קָרָא לְשִׁפְחָתוֹ, אָמַר לָהּ בּוֹאִי וְרַחֲצִי אֶת רַגְלֵינוּ, מִלֵּאת אֶת הַסֵּפֶל שֶׁמֶן וְרָחֲצָה לָהֶן רַגְלֵיהֶם לְקַיֵּם מַה שֶּׁנֶּאֱמַר "וְטֹבֵל בַּשֶּׁמֶן רַגְלוֹ", נָתַן לְפָנָיו לֶחֶם וְאָכַל וְשָׁתָה לְאַחַר שֶׁאָכַל וְשָׁתָה עָמַד וּמָדָד לוֹ שֶׁמֶן בְּמֵאָה רִבּוֹא, אָמַר לוֹ רְצוֹנְךָ שׁוּב אָמַר לוֹ אֵין לִי מָעוֹת אָמַר לוֹ טֹל וַאֲנִי אָבוֹא עִמְּךָ וְאֶטֹּל אֶת מָעוֹתַי, עָמַד וּמָדַד לוֹ שֶׁמֶן בִּשְׁמוֹנֶה עֶשְׂרֵה רִבּוֹא, אָמְרוּ לֹא הִנִּיחַ אוֹתוֹ אָדָם לֹא חַמָּר וְלֹא גַּמָּל בְּאֶרֶץ יִשְׂרָאֵל שֶׁלֹּא מְשָׁכוֹ עִמּוֹ, הִכִּירוּ אַנְשֵׁי לוּדְקִיָּא וְקִדְּמוּ לְפָנָיו שְׁלֹשָׁה מִילִין וְקִלְּסוּ לְפָנָיו קִלּוּס גָּדוֹל, אָמַר לָהֶם לֹא תְקַלְּסוּ קִלּוּס זֶה לִי אֶלָּא לְאָדָם זֶה שֶׁהַכֹּל שֶׁלּוֹ וְלֹא עוֹד אֶלָּא שֶׁאֲנִי חַיָּב לוֹ שְׁמוֹנֶה עֶשְׂרֵה רִבּוֹא, לְקַיֵּם מַה שֶּׁנֶּאֱמַר  "יֵשׁ מִתְּעַשֵּׁר וְאֵין כֹּל מִתְרוֹשֵׁשׁ וְהוֹן רָב".

"בָּרוּךְ מִבָּנִים אָשֵׁר", אָמְרוּ עַל בְנוֹתָיו שֶׁל אָשֵׁר שֶׁהַזְּקֵנָה כִּבְתוּלָה וּבְתוּלָה אֵין לָהּ דָּמִים שֶׁנֶּאֱמַר (להלן פסוק כה) בַּרְזֶל וּנְחֹשֶׁת מִנְעָלֶךָ וּכְיָמֶיךָ דָּבְאֶךָ.

{pפסוק כהp} {rרמז תתקסגr}  "בַּרְזֶל וּנְחֹשֶׁת מִנְעָלֶךָ", וּכְיָמֶיךָ דָּבְאֶךָ, מְלַמֵּד שֶׁכָּל אֲרָצוֹת דּוֹבְאוֹת כֶּסֶף לְאֶרֶץ יִשְׂרָאל כָּעִנְיָן שֶׁנֶּאֱמַר (בראשית מז, יד) "וַיְלַקֵּטּ יוֹסֵף אֶת כָּל הַכֶּסֶף",.

"אֵין כָּאֵל יְשֻׁרוּן", יִשְׂרָאֵל אוֹמְרִים אֵין כָּאֵל יְשֻׁרוּן, וְרוּחַ הַקֹּדֶשׁ אוֹמֶרֶת יְשׁוּרוּן יִשְׂרָאֵל, יִשְׂרָאֵל אוֹמְרִים  "מִי כָמוֹךָ בָּאֵלִים ה'", וְרוּחַ הַקֹּדֶשׁ אוֹמֶרֶת (להלן פסוק כט) "אַשְׁרֶיךָ יִשְׂרָאֵל מִי כָמוֹךָ", יִשְׂרָאֵל אוֹמְרִים (לעיל ו, ד) "שְׁמַע יִשְׂרָאֵל ה' אֱלֹהֵינוּ ה' אֶחָד", וְרוּחַ הַקֹּדֶשׁ אוֹמֶרֶת (דבהי"א יז, כא) ["וּ]מִי כְּעַמְּךָ יִשְׂרָאֵל גּוֹי אֶחָד בָּאָרֶץ", יִשְׂרָאֵל אוֹמְרִים  "כְּתַפּוּחַ בַּעֲצֵי הַיַּעַר" וְרוּחַ הַקֹּדֶשׁ אוֹמֶרֶת (שם ב) "כְּשׁוֹשַׁנָה בֵּין הַחוֹחִים", יִשְׂרָאֵל אוֹמְרִים  "זֶה אֵלִי וְאַנְוֵהוּ" וְרוּחַ הַקֹּדֶשׁ אוֹמֶרֶת (ישעיה מג, כא) "עַם זוּ יָצַרְתִּי לִי", יִשְׂרָאֵל אוֹמְרִים (תהלים פט, יח) "כִּי תִּפְאֶרֶת עֻזָּמוֹ אַתָּה", וְרוּחַ הַקֹּדֶשׁ אוֹמֶרֶת  "יִשְׂרָאֵל אֲשֶׁר בְּךָ אֶתְפָּאָר".

"רֹכֵב שָׁמַיִם בְּעֶזְרֶךָ", כְּשֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם רֹכֵב שָׁמַיִם בְּעֶזְרֶךָ, וּכְשְׁאֵין יִשְׂרָאֵל עוֹשִׂין רְצוֹנוֹ שֶׁל מָקוֹם כִּבְיָכוֹל, וּבְגַאֲוָתוֹ שְׁחָקִים. נִתְקַבְּצוּ כָּל יִשְׂרָאֵל לְמֹשֶׁה, אָמְרוּ לוֹ מֹשֶׁה רַבֵּינוּ אֱמֹר לָנוּ מֶה הָיָה מִדַּת הַדִּין לְמַעְלָה, אָמַר לָהֶן מִן הַתַּחְתּוֹנִים אַתֶּם יוֹדְעִין מַה הִיא מִדַּת כָּבוֹד לְמַעְלָה, מָשָׁל לְאֶחָד שֶׁאָמַר מְבַקֵּשׁ אֲנִי לִרְאוֹת כְּבוֹדוֹ שֶׁל מֶלֶךְ, אָמְרוּ לוֹ הִכָּנֵס לַמְּדִינָה וְאַתָּה רוֹאֶה, נִכְנַס לַמְּדִינָה וְרָאָה וִילוֹן פָּרוּשׂ עַל פֶּתַח מְדִינָה וַאֲבָנִים טוֹבוֹת וּמַרְגָּלִיּוֹת קְבוּעוֹת בּוֹ וְלֹא הָיָה יָכוֹל לִזוֹן עֵינָיו מִמֶּנּוּ עַד שֶׁנָּפַל, אָמְרוּ לוֹ אִם וִילוֹן פָּרוּשׂ עַל פֶּתַח מְדִינָה לֹא יָכֹלְתָּ לָזוּן עַד שֶׁנָּפַלְתָּ לָאָרֶץ, אִלּוּ נִכְנַסְתָּ לַמְּדִינָה עַצְמָהּ וְרָאִיתָ פְּנֵי מֶלֶךְ עַצְמוֹ עַל אַחַת כַּמָּה וְכַמָּה, לְכָךְ נֶאֱמַר "וּבְגַאֲוָתוֹ שְׁחָקִים".

{pפסוק כזp} {rרמז תתקסדr}  "מְעֹנָה אֱלֹהֵי קֶדֶם", שְׁלֹשָׁה סְפָרִים נִמְצְאוּ בָּעֲזָרָה אֶחָד שֶׁל מָעוֹן, וְאֶחָד שֶׁל הִיא (הִיא), וְאֶחָד נִקְרָא זַאֲטוּטֵי בְּאֶחָד כְּתִיב מְעוֹן אֱלֹהֵי קֶדֶם וּבִשְׁנַיִם כְּתִיב, מְעֹנָה אֱלֹהֵי קֶדֶם בִּטְּלוּ חֲכָמִים אֶת הָאֶחָד וְקִיְּמוּ אֶת הַשְּׁנַיִם.

"וּמִתַּחַת זְרֹעֹת עוֹלָם", מְלַמֵּד שֶׁאֶרֶץ יִשְׂרָאֵל הִיא תָּקְפּוֹ שֶׁל עוֹלָם. וַיְגָּרֶשׁ מִפָּנֶיךָ אוֹיֵב, אֵלּוּ יוֹשְׁבֵי אֶרֶץ יִשְׂרָאֵל. וַיֹּאמֶר הַשְׁמֵד, אֵלּוּ שֶׁבָּרְחוּ לְאַסְיָא.

כָּל הָעוֹלָם תָּלוּי בִּזְרוֹעוֹ שֶׁל הַקָדוֹשׁ בָּרוּךְ הוּא שֶׁנֶּאֱמַר "וּמִתַּחַת זְרֹעֹת עוֹלָם". וַחֲכָמִים אוֹמְרִים, עַל שְׁנֵים עָשָׂר עַמּוּדִים, שֶׁנֶּאֱמַר (לעיל לב, ח) "יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל".

כָּל מַה שֶּׁבָּרָא הַקָּדוֹשׁ בָּרוּךְ הוּא בָּאָדָם בָּרָא בָּאָרֶץ, אָדָם יֵשׁ לוֹ זְרוֹעַ, וּכְתִיב "מִתַּחַת זְרֹעֹת עוֹלָם". (כָּתוּב בִּתְּחִילַת פָּרָשַׁת בֹא).

אָמַר רַבִּי חֲנִינָא בַּר פַּפָּא, בָּשָׂר וָדָם לְמַטָּה מִמַּשּׂוֹאוֹ, אֲבָל הַקָּדוֹשׁ בָּרוּךְ הוּא לְמַעְלָה מִמַּשּׂוֹאוֹ, שֶׁנֶּאֱמַר "וּמִתַּחַת זְרֹעֹת עוֹלָם".

אָמַר רָבָא וְאִיתֵימָא רַבִּי יוֹחָנָן אֵין הָעוֹלָם מִתְקַיֵּם אֶלָּא בִּשְׁבִיל מֹשֶׁה וְאַהֲרֹן כְּתִיב הָכָא (שמות טז, ח) "וְנַחְנוּ מָה", וּכְתִיב הָתָם (איוב כו, ז) "תֹּלֶה אֶרֶץ עַל בְּלִימָה", אָמַר רַבִּי אִילְעָא אֵין הָעוֹלָם מִתְקַיֵּם אֶלָּא בִּשְׁבִיל מִי שֶׁהוּא בּוֹלֵם עַצְמוֹ בִּשְׁעַת מְרִיבָה, שֶׁנֶּאֱמַר "תֹּלֶה אֶרֶץ עַל בְּלִימָה", רַבִּי אַבָּהוּ אָמַר בִּזְכוּת מִי שֶׁמֵּשִׂים אֶת עַצְמוֹ כְּמִי שֶׁאֵינוֹ, שֶׁנֶּאֱמַר "וּמִתַּחַת זְרֹעֹת עוֹלָם".

{pפסוק כחp}  "וַיִּשְׁכֹּן יִשְׂרָאֵל בֶּטַח בָּדָד", (כָּתוּב בֶּרֶמֶז רצ"א). וַיִּשְׁכֹּן יִשְׂרָאֵל בֶּטַח בָּדָד, אֵין בֶּטַח אֶלָּא רוֹחֲצָן וְכֵן הוּא אוֹמֵר,  "וַיֵּשְׁבוּ בַּמִדְבָּר לָבֶטַח". בָּדָד, לֹא כְּבָדָד שֶׁאָמַר מֹשֶׁה (לעיל לב, יב) "ה' בָּדָד יַנְחֶנּוּ" וְלֹא כְּבָדָד שֶׁאָמַר יִרְמִיָּה  "מִפְּנֵי יָדְךָ בָּדָד יָשַׁבְתִּי", אֶלָּא כְּבָדָד שֶׁאָמַר אוֹתוֹ רָשָׁע (במדבר כג, ט) "הֵן עַם לְבָדָד יִשְׁכֹּן". עֵין יַעֲקֹב, כַּבְּרָכָה שֶׁבֵּרְכָן יַעֲקֹב אֲבִיהֶם (בראשית מח, כא) "וְהָיָה אֱלֹהִים עִמָּכֶם" אֶל אֶרֶץ דָּגָן וְתִירוֹשׁ, כַּבְּרָכָה שֶׁבֵּרְכָם יִצְחָק אֲבִיכֶם, שֶׁנֶּאֱמַר  "וְיִתֶּן לְךָ הָאֱלֹהִים מִטַּל הַשָּׁמַיִם" אַף שָׁמָיו יַעַרְפוּ טָל, כַּעִנְיָן שֶׁנֶּאֱמַר (ישעיה מה, ח) "הַעֲרִיפוּ שָׁמַיִם מִמַּעַל".

{pפסוק כטp}  "אַשְׁרֶיךָ יִשְׂרָאֵל מִי כָמוֹךָ" יִשְׂרָאֵל אוֹמְרִים (שמות טו, יא) "מִי כָמוֹךָ בָאֵלִים ה'", וְרוּחַ הַקֹּדֶשׁ אוֹמֶרֶת אַשְׁרֶיךָ יִשְׂרָאֵל מִי כָמוֹךָ, נִתְקַבְּצוּ כָּל יִשְׂרָאֵל אֵצֶל מֹשֶׁה אָמְרוּ לוֹ מֹשֶׁה רַבֵּינוּ מַה טּוֹבָה עָתִיד הַקָּדוֹשׁ בָּרוּךְ הוּא לִתֵּן לָנוּ לָעוֹלָם הַבָּא, אָמַר לָהֶם אֵינִי יוֹדֵעַ מָה אֹמַר לָכֶם אַשְׁרֵיכֶם מַה מְתֻקָּן לָכֶם, מָשָׁל לְאָדָם שֶׁמָּסַר אֶת בְּנוֹ לְפֶּדָגוֹג וְהָיָה מְחַמְּדוֹ וּמַרְאֶה לוֹ וְאוֹמֵר כָּל הָאִילָנוֹת הַלָּלוּ, כָּל הַגְּפָנִים הַלָּלוּ שֶׁלְּךָ, כָּל הַזֵּיתִים הַלָּלוּ שֶׁלְּךָ, כְּשֶׁיָּגַע לְהַרְאוֹתוֹ אָמַר לוֹ אֵינִי יוֹדֵעַ מָה אֹמַר לְךָ אַשְׁרֶיךָ מַה מְּתֻקָּן לְךָ כָּךְ אָמַר מֹשֶׁה לְיִשְׂרָאֵל אֵינִי יוֹדעַ מָה אֹמַר לָכֶם אַשְׁרֵיכֶם מַה מְתֻקָּן לָכֶם (תהלים לא, כ) "מָה רַב טוּבְךָ אֲשֶׁר צָפַנְתָּ לִירֵאֶיךָ".

"עַם נוֹשַׁע בַּה'", כָּעִנְיָן שֶׁנֶּאֱמַר  "אֱלֹהֵי צוּרִי אֶחֱסֶה בּוֹ מָגִנִּי וְקֶרֶן יִשְׁעִי". וַאֲשֶׁר חֶרֶב גַּאֲוָתֶךָ אָמַר לוֹ הַקָּדוֹשׁ בָּרוּךְ הוּא, מֹשֶׁה עָתִיד אֲנִי לִתֵּן לְיִשְׂרָאֵל אוֹתוֹ זַיִן שֶׁנוּטַל מֵהֶן בְּחוֹרֵב, כָּעִנְיָן שֶׁנֶּאֱמַר (שמות לג, ו) "וַיִּתְנַצְּלוּ בְּנֵי יִשְׂרָאֵל אֶת עֶדְיָם מֵהַר חוֹרֵב", בִּשְׁבוּעָה נִשְׁבַּעְתִּי שֶׁעָתִיד אֲנִי לְהַחֲזִיר לָהֶם כָּעִנְיָן שֶׁנֶּאֱמַר  "חַי אָנִי נְאֻם ה' כִּי כֻלָּם כָּעֲדִי תִלְבָּשִׁי וּתְקַשְׁרִים כַּכַּלָּה". וְיִכָּחֲשׁוּ אֹיְבֶיךָ לָךְ, בִּשְׁעַת טוֹבָתָן שֶׁל יִשְׂרָאֵל עוֹבְדֵי אֱלִילִים מִתְכַּחֲשִׁין לָהֶן וְעוֹשִׂין אוֹתָם כְּאִלּוּ הֵן אַחִין, וְכֵן עֵשָׂו אָמַר לְיַעֲקֹב (בראשית לג, ט) "יֵשׁ לִי רָב אָחִי", וְכֵן חִירָם אָמַר לִשְׁלֹמֹה (מ"א ט, יג) "מֶה הֶעָרִים הָאֵלֶּה אֲשֶׁר נָתַתָּ לִי אָחִי". וְאַתָּה עַל בָּמוֹתֵימוֹ תִדְרֹךְ, כָּעִנְיָן שֶׁנֶּאֱמַר  "וַיִּקְרָא יְהוֹשֻׁעַ אֶל כָּל אִישׁ יִשְׂרָאֵל וַיֹּאמֶר אֶל קְצִינֵי" וְגוֹ'. (כָּתוּב בְּפָסוּק (לעיל ד, ז) כִּי מִי גוֹי גָדוֹל).

"אַשְׁרֶיךָ יִשְׂרָאֵל מִי כָמוֹךָ". וְגוֹ' הַקָּדוֹשׁ בָּרוּךְ הוּא עוֹשֶׂה מִלְחַמְתָּן שֶׁל יִשְׂרָאֵל וְהַנִּצָּחוֹן שֶׁלָּהֶן. וְכֵן הוּא אוֹמֵר (להלן לד, יא-יב) "לְכָל הָאֹתֹת וְהַמּוֹפְתִים... וּלְכֹל הַיָּד הַחֲזָקָה", אֲשֶׁר עָשָׂה ה' אֵין כְּתִיב כָּאן, אֶלָּא "אֲשֶׁר עָשָׂה מֹשֶׁה", הַקָּדוֹשׁ בָּרוּךְ הוּא שְׁלָחוֹ לַעֲשׂוֹת וְהַנִּצָּחוֹן לְמֹשֶׁה, וְכֵן דְּבוֹרָה אוֹמֶרֶת לְבָרָק (שופטים ה, יב) "קוּם בָּרָק וּשֲׁבֵה שֶׁבְיְךָ" וְכִי שְׁבִי שֶׁל בָּרָק הוּא, הֲרֵי דְּבוֹרָה אוֹמֶרֶת לוֹ  "וַתֹּאמֶר דְּבוֹרָה אֶל בָּרָק קוּם" מַהוּ "קּוּם" קוּם וְלֹא תַּעֲשֶׂה מִלְחָמָה. הַמִּלְחָמָה שֶׁל הַקָּדוֹשׁ בָּרוּךְ הוּא הוּא, שֶׁנֶּאֱמַר (שם) "כִּי זֶה הַיּוֹם אֲשֶׁר נָתַן ה'", וְכֵן הוּא אוֹמֵר  "מִן הַשָּׁמַיִם נִלְחֲמוּ הַכּוֹכָבִים מִמְּסִלוֹתָם נִלְחֲמוּ עִם סִיסְרָא". וְכֵן דָּוִד כְּשֶׁיָּרַד לְגָלְיָת (ש"א יז, מז) "וַיֵּדְעוּ כָּל הַקָּהָל הַזֶּה" וְגוֹ', וּכְתִיב (שם יח, ז) "הִכָּה שָׁאוּל בַּאֲלָפָיו וְדָוִד בְּרִבְבוֹתָיו", אָמַר דָּוִד לִפְנֵי הַקָּדוֹשׁ בָּרוּךְ הוּא אַתָּה עוֹשֶׂה הַמִּלְחָמָה וּלְךָ הַנִּצָּחוֹן, שֶׁנֶּאֱמַר  "לְךָ ה' הַגְּדֻלָּה וְהַגְּבוּרָה וְהַתִּפְאֶרֶת וְהַנֵּצַח", אָמַר לוֹ הַקָּדוֹשׁ בָּרוּךְ הוּא לְדָוִד נָתַתָּ לִי הַנִּצָּחוֹן, אַף אֲנִי נוֹתֵן לְךָ הַנִּצָּחוֹן, (תהלים לו, א) "לַמְנַצֵּחַ לְעֶבֶד ה' לְדָוִד".

~ פרק לד

{pפסוק אp}  "וַיַּעַל", עֲלִיָּה הִיא לְךָ וְאֵינָהּ יְרִידָה. מֵעַרְבֹת מוֹאָב, מְלַמֵּד שֶׁהֶרְאָהוּ שַׁלְשֶׁלֶת הַמְּלָכִים הָעֲתִידִין לַעֲמֹד מֵרוּת הַמּוֹאֲבִיָּה זֶה דָּוִד וְזַרְעוֹ.

"אֶל הַר נְבוֹ רֹאשׁ הַפִּסְגָּה", מַה פִּסְגָּה זוֹ מֻפְרֶשֶׁת מִן הָאֶשְׁכּוֹל וְאֵינָהּ מֻפְרֶשֶׁת, כָּךְ קְבוּרָתוֹ שֶׁל מֹשֶׁה מֻתְאֶמֶת עִם הָהָר וְאֵינָהּ מֻתְאֶמֶת וְהַגַּיא בֵּינֵיהֶם.

אָמַר לוֹ הַקָּדוֹשׁ בָּרוּךְ הוּא מֹשֶׁה עַד מָתַי אַתָּה מַמְתִּין עֲלֵה לִמְקוֹמְךָ, שֶׁנֶּאֱמַר "וַיַּעַל מֹשֶׁה מֵעַרְבֹת מוֹאָב", אַל תִּקְרִי 'מֵעַרְבֹת' אֶלָּא 'מֵעַרְבוּת', מָשָׁל לְאֶחָד שֶׁהִלְוָה לַחֲבֵרוֹ עַל יְדֵי עָרֵב כָּל זְמַן שֶׁהָיָה הַמַּלְוֶה מְבַקֵּשׁ מֵחֲבֵרוֹ מָעוֹתָיו הָיָה הֶעָרֵב פּוֹרֵעַ אַחַר זְמַן בִּקֵּשׁ הֶעָרֵב לָצֵאת לִמְדִינַת הַיָּם, אָמַר לַלּוֹוֶה כָּל זְמַן שֶׁהָיִיתִי כָּאן הָיִיתָ לוֹוֶה וַאֲנִי פּוֹרֵעַ, וְעַכְשָׁו שֶׁאֲנִי הוֹלֵךְ לִמְדִינַת הַיָּם יָצָאתִי מֵעַרְבוּת, כָּךְ אָמַר מֹשֶׁה כָּל זְמַן שֶׁהֱיִיתֶם חוֹטְאִים אֲנִי מְבַקֵּשׁ מִן הַקָּדוֹשׁ בָּרוּךְ הוּא וּמוֹחֵל לָכֶם, עַכְשָׁו הִגִּיעַ עוֹנָתִי לִפָּטֵר מִן הָעוֹלָם יָצָאתִי מֵעַרְבוּת, אַשְׁרָיו מֹשֶׁה שֶׁכָּל מַה שֶּׁנִּתְאַוָּה הֶרְאָה לוֹ הַקָּדוֹשׁ בָּרוּךְ הוּא, כְּשֶׁנִּפְטַר מִן הָעוֹלָם אָמַר לוֹ, מֹשֶׁה מָה אַתָּה מְבַקֵּשׁ מִמֶּנִּי, אָמַר רִבּוֹנוֹ שֶׁל עוֹלָם (שמות לג, יח) "הַרְאֵנִי נָא אֶת כְּבוֹדֶךָ", רָאָה אֶת הַגְּבוּרָה לְכָךְ נֶאֱמַר "וַיַּרְאֵהוּ ה'".

(כָּתוּב בֶּרֶמֶז תתנ"ג [תתכג]).

"אֲשֶׁר עַל פְּנֵי יְרֵחוֹ", מְלַמֵּד שֶׁהֶרְאָהוּ אֶרֶץ יִשְׂרָאֵל מְיֻשֶּׁבֶת בְּשַׁלְוָתָהּ, וְחָזַר וְהֶרְאָהוּ מְצִּיקִים הַמַּצִּיקִין לָהּ. אֶת הַגִּלְעָד, מְלַמֵּד שֶׁהֶרְאָהוּ בֵּית הַמִּקְדָּשׁ מְיֻשָּׁב בְּשַׁלְוָתוֹ, וְחָזַר וְהֶרְאָהוּ מַצִּיקִין הַמַּחֲרִיבִין (לוֹ) [אוֹתוֹ], וְאֵין גִּלְעָד אֶלָּא בֵּית הַמִּקְדָּשׁ, שֶׁנֶּאֱמַר (ירמיה כב, ו) "גִּלְעָד אַתָּה לִי רֹאשׁ הַלְּבָנוֹן", עַד דָּן מְלַמֵּד שֶׁהֶרְאָהוּ אֶרֶץ דָן מְיוּשֶׁבֶת עַל שַׁלְוָתָה וְחָזַר וְהֶרְאָהוּ מְצִיקִין הַמְצִיקִין לָה. דָבָר אַחֵר "עַד דָן" מְלַמֵד שֶׁהֶרְאָהוּ זַרְעוֹ שֶׁל דָּן שֶׁהוּא עוֹבֵד אֱלִילִים כָּעִנְיָן שֶׁנֶּאֱמַר  "וַיָּקִימוּ לָהֶן בְּנֵי דָן אֶת הַפֶּסֶל", וְחָזַר וְהֶרְאָהוּ גוֹאֵל יִשְׂרָאֵל שֶׁהוּא עָתִיד לַעֲמֹד מִמֶּנּוּ וְאֵיזֶה זֶה שִׁמְשׁוֹן בֶּן מָנוֹחַ.

{pפסוק בp}  "וְאֵת כָּל נַפְתָּלִי" מְלַמֵּד שֶׁהֶרְאָהוּ אֶרֶץ נַפְתָּלִי מְיֻשֶּׁבֶת בְּשַׁלְוָתָהּ וְחָזַר וְהֶרְאָהוּ מַצִּיקִין הַמַּצִּיקִים לָהּ. דָּבָר אַחֵר מְלַמֵּד שֶׁהֶרְאָהוּ אֶת בָּרָק בֶּן אֲבִינֹעַם עוֹשֶׂה מִלְחָמָה עִם סִיסְרָא וְעִם חֵילוֹתָיו שֶׁעִמּוֹ, נֶאֱמַר כָּאן "וְאֵת כָּל נַפְתָּלִי", וְנֶאֱמַר לְהַלָּן (שם ד, ו) "וַתִּשְׁלַח וַתִּקְרָא לְבָרָק בֶּן אֲבִנֹעַם מִקֶּדֶשׁ נַפְתָּלִי".

"וְאֶת אֶרֶץ אֶפְרַיִם", מְלַמֵּד שֶׁהֶרְאָהוּ אֶרֶץ אֶפְרַיִם יוֹשֶׁבֶת עַל שַׁלְוָתָהּ וְחָזַר וְהֶרְאָהוּ מַצִּיקִין הַמַּצִּיקִים לָהּ. דָּבָר אַחֵר "וְאֶת אֶרֶץ אֶפְרַיִם", מְלַמֵּד שֶׁהֶרְאָהוּ יְהוֹשֻׁעַ עוֹשֶׂה מִלְחָמָה עִם הַכְּנַעֲנִיִּים, נֶאֱמַר כָּאן "וְאֶת אֶרֶץ אֶפְרַיִם", וְנֶאֱמַר לְהַלָּן  "לְמַטֵּה אֶפְרַיִם הוֹשֵׁעַ בִּן נוּן".

"וּמְנַשֶּׁה", מְלַמֵּד שֶׁהֶרְאָהוּ אֶרֶץ מְנַשֶּׁה יוֹשֶׁבֶת בְּשַׁלְוָתָהּ וְחָזַר וְהֶרְאָהוּ מַצִּיקִין הַמַּצִּיקִין, לָהּ. דָּבָר אַחֵר וּמְנַשֶּׁה מְלַמֵּד שֶׁהֶרְאָהוּ גִּדְעוֹן בֶּן יוֹאָשׁ שֶׁעָשָׂה מִלְחָמָה עִם מִדְיָן וַעֲמָלֵק דָּבָר אַחֵר לְפִי שֶׁהָיָה אֶפְרַיִם צָעִיר סְמָכוֹ הַכָּתוּב, וְכֵן הוּא אוֹמֵר (שופטים ו) "הִנֵּה אַלְפִּי הַדַּל בִּמְנַשֶּׁה",.

"וְאֵת כָּל אֶרֶץ יְהוּדָה", מְלַמֵּד שֶׁהֶרְאָהוּ אֶרֶץ יְהוּדָה בְּשַׁלְוָתָהּ וְחָזַר וְהֶרְאָהוּ מַצִּיקִין הַמַּצִּיקִין לָהּ. דָּבָר אַחֵר "וְאֵת כָּל אֶרֶץ יְהוּדָה", מְלַמֵּד שֶׁהֶרְאָהוּ דָּוִד בְּמַלְכוּתוֹ, נֶּאֱמַר כָּאן "וְאֵת כָּל אֶרֶץ יְהוּדָה" וּכְתִיב (דבהי"א כח, ד) "וַיִּבְחַר ה' אֱלֹהֵי יִשְׂרָאֵל" וְגוֹ' וּבְבֵית יְהוּדָה בֵּית אָבִי.

"עַד הַיָּם הָאַחֲרוֹן", מְלַמֵּד שֶׁהֶרְאָהוּ כָּל הַמַּעֲרָב יוֹשֵׁב עַל שַׁלְוָתוֹ וְחָזַר וְהֶרְאָהוּ מַצִּיקִין הַמַּצִּיקִין לוֹ. דָּבָר אַחֵר אַל תְּהִי קוֹרֵא עַד הַיָּם הָאַחֲרוֹן אֶלָּא עַד הַיּוֹם הָאַחֲרוֹן, מְלַמֵּד שֶׁהֶרְאָהוּ אֶת כָּל הָעוֹלָם מִיּוֹם שֶׁנִּבְרָא עַד שֶׁיִּחְיוּ הַמֵּתִים.

{pפסוק גp}  "וְאֶת הַנֶּגֶב", מְלַמֵּד שֶׁהֶרְאָהוּ דָּרוֹם יוֹשֵׁב עַל שַׁלְוָתוֹ וְחָזַר וְהֶרְאָהוּ מַצִּיקִין הַמַּצִּיקִין לוֹ. דָּבָר אַחֵר "וְאֶת הַנֶּגֶב" מְלַמֵּד שֶׁהֶרְאָהוּ מְעָרַת הַמַּכְפֵּלָה שֶׁאָבוֹת שׁוֹכְבִין בָּהּ, נֶאֱמַר כָּאן "וְאֶת הַנֶּגֶב", וְנֶאֱמַר לְהַלָּן  "וַיַּעֲלוּ בַנֶּגֶב וַיָּבֹא עַד חֶבְרוֹן". וְאֶת הַכִּכָּר, מְלַמֵּד שֶׁהֶרְאָהוּ שְׁלֹמֹה בֶּן דָּוִד שֶׁעוֹשֶׂה כֵּלִים לְבֵית הַמִּקְדָּשׁ, נֶאֱמַר כָּאן "וְאֶת הַכִּכָּר" וְנֶאֱמַר לְהַלָּן (מ"א ז, מו) "בְּכִכַּר הַיַּרְדֵּן יְצָקָם הַמֶּלֶךְ". בִּקְעַת יְרֵחוֹ, מְלַמֵּד שֶׁהֶרְאָהוּ גּוֹג וְכָל הֲמוֹנוֹ שֶׁעֲתִידִין לִפֹּל בְּבִקְעַת יְרֵחוֹ.

דָּבָר אַחֵר מַה בִּקְעָה זוֹ כְּמוֹת שֶׁהִיא וְשָׂדֶה זְרוּעָה שְׂעוֹרִים כְּמוֹת שֶׁהִיא, כָּךְ הֶרְאָהוּ אֶת כָּל הָעוֹלָם כֻּלּוֹ כְּבִקְעַת יְרֵחוֹ עִיר הַתְּמָרִים, מְלַמֵּד שֶׁהֶרְאָהוּ גַּן עֵדֶן וְצַדִּיקִים מְטַיְּלִין בּוֹ, וְכֵן הוּא אוֹמֵר (תהלים צב, יג) "צַדִּיק כַּתָּמָר יִפְרָח", עַד צֹעַר, מְלַמֵּד שֶׁהֶרְאָהוּ גֵּיהִנָּם סְמוּכָה מִצִּדּוֹ שֶׁהִיא קְצָרָה מִלְמַעְלָה וּרְחָבָה מִלְּמַטָּה, וְכֵן הוּא אוֹמֵר (ישעיה ל, לג) "כִּי עָרוּךְ מֵאֶתְמוֹל תָּפְתֶּה גַּם הִוא לַמֶּלֶךְ הוּכָן הֶעֱמִיק הִרְחִיב". דָּבָר אַחֵר "עַד צֹעַר", אֵלּוּ מַצִּיקֵי יִשְׂרָאֵל כְּגוֹן אֵלּוּ הַבַּלָּשִׁים הַדָּרִים עִם הַמַּלְכֻיּוֹת.

{pפסוק דp} {rרמז תתקסהr}  "וַיֹּאמֶר ה' אֵלָיו זֹאת הָאָרֶץ אֲשֶׁר נִשְׁבַּעְתִּי לְאַבְרָהָם לְיִצְחָק וּלְיַעֲקֹב" לֵאמֹר, מַאי לֵאמֹר אָמַר לוֹ הַקָּדוֹשׁ בָּרוּךְ הוּא לְמֹשֶׁה לֵךְ אֱמֹר לָהֶם לְאַבְרָהָם לְיִצְחָק שְׁבוּעָה שֶׁנִּשְׁבַּעְתִּי לָהֶם כְּבָר קִיַּמְתִּיהָ לִבְנֵיהֶם, מִכָּאן שֶׁהַמֵּתִים מְסַפְּרִים זֶה עִם זֶה, דְּאִי סָלְקָא דַעְתָּךְ לָא יָדְעֵי כִּי אֲמַר לְהוֹ מַאי הֲווֹ, (וּלְמָאן דְּאָמַר) [אֶלָּא מַאי] דְּיָדְעֵי לָמָּה לֵיהּ לְמֵימַר לְהוֹ, (כִּי הֵיכִי) לְאַחְזוּקֵי לֵיהּ טִיבוּתָא לְמֹשֶׁה.

"וַיֹּאמֶר ה' אֵלָיו זֹאת הָאָרֶץ", אָמַר לוֹ לָאָבוֹת נִשְׁבַּעְתִּי בִּשְׁבוּעָה וּלְךָ הִרְאִיתִיךָ בְעֵינֶיךָ, וְשָׁמָּה לֹא תַעֲבֹר, נֶאֱמַר כָּאן "וְשָׁמָּה לֹא תַעֲבֹר" וְנֶאֱמַר לְהַלָּן  "וְשָׁמָּה לֹא תָבֹא", מַה תַּלְמוּד לוֹמַר "וְשָׁמָּה לֹא תָבֹא", וּמַה תַּלְמוּד לוֹמַר "וְשָׁמָּה לֹא תַעֲבֹר", אָמַר מֹשֶׁה אִם אֵינִי נִכְנָס בָּהּ חַי אֶכָּנֵס בָּהּ מֵת, אָמַר לוֹ הַמָּקוֹם "וְשָׁמָּה לֹא תָבֹא", אָמַר לְפָנָיו אִם אֵינִי נִכְנָס בָּהּ מֶלֶךְ אֶכָּנֵס בָּהּ הֶדְיוֹט, אָמַר לוֹ הַמָּקוֹם וְשָׁמָּה לֹא תַעֲבֹר, לֹא מֶלֶךְ וְלֹא הֶדְיוֹט לֹא חַי וְלֹא מֵת.

{pפסוק הp}  "וַיָּמָת שָׁם מֹשֶׁה", אֶפְשָׁר שֶׁמֵּת מֹשֶׁה וְכָתַב וַיָּמָת שָׁם מֹשֶׁה, אֶלָּא עַד כָּאן כָּתַב מֹשֶׁה מִכָּאן וְאֵילָךְ כָּתַב יְהוֹשֻׁעַ, דִּבְרֵי רַבִּי יְהוּדָה וְאִיתֵימָא רַבִּי נְחֶמְיָה וְאִיתֵימָא רַבִּי שִׁמְעוֹן. רַבִּי מֵאִיר אוֹמֵר [הֲרֵי הוּא אוֹמֵר] (לעיל לא, ט) "וַיִּכְתֹּב מֹשֶׁה אֶת הַתּוֹרָה הַזֹּאת וַיִּתְּנָהּ", אֶפְשָׁר שֶׁנָּתַן מֹשֶׁה אֶת הַתּוֹרָה הַזֹּאת כְּשֶׁהִיא חֲסֵרָה אֲפִילוּ אוֹת אַחַת, אֶלָּא מְלַמֵּד שֶׁהָיָה מֹשֶׁה כּוֹתֵב בְּדֶמַע מַה שֶּׁאָמַר לוֹ הַקָּדוֹשׁ בָּרוּךְ הוּא כָּעִנְיָן שֶׁנֶּאֱמַר  "וַיֹּאמֶר אֲלֵיהֶם בָּרוּךְ מִפִּיו יִקְרָא אֵלַי אֶת כָּל הַדְּבָרִים הָאֵלֶה וַאֲנִי כּוֹתֵב" וְגוֹ'.

רַבִּי אֱלִיעֶזֶר אוֹמֵר, בַּת קוֹל יוֹצֵאת בְּתוֹךְ הַמַּחֲנֶה שְׁנֵים עָשָׂר מִיל עַל שְׁנֵים עָשָׂר מִיל וְהָיְתָה מַכְרֶזֶת וְאוֹמֶרֶת מֵת מֹשֶׁה, סְמַלְיוֹן אוֹמֵר וַיָּמָת שָׁם מֹשֶׁה, וּמִנַּיִן אַתָּה אוֹמֵר, מְחִלָּה הָיְתָה יוֹצְאָה מִקְּבוּרָתוֹ שֶׁל מֹשֶׁה לִקְבוּרָתָן שֶׁל אָבוֹת, נֶאֱמַר לְהַלָּן (בראשית מט, לא) "שָׁמָּה קָבְרוּ אֶת אַבְרָהָם", וְנֶאֱמַר כָּאן "וַיָּמָת שָׁם", וְיֵשׁ אוֹמְרִים לֹא מֵת מֹשֶׁה אֶלָּא עוֹמֵד וּמְשָׁרֵת לְמַעְלָה, נֶאֱמַר כָּאן "שָׁם" וְנֶאֱמַר לְהַלָּן (שמות לד, כא) "וַיְהִי שָׁם עִם ה'".

תַּנְיָא בְּשִׁבְעָה בַּאֲדָר מֵת מֹשֶׁה, וּבְשִׁבְעָה בַּאֲדָר נוֹלַד מֹשֶׁה, שֶׁנֶּאֱמַר "וַיָּמָת שָׁם מֹשֶׁה" וּכְתִיב  "וַיִּבְכּוּ בְנֵי יִשְׂרָאֵל אֶת מֹשֶׁה שְׁלֹשִׁים (וּשְׁלֹשָׁה) יוֹם", וּכְתִיב (יהושע א, א) "וַיְהִי אַחֲרֵי מוֹת מֹשֶׁה" וְגוֹ', וּכְתִיב (שם, יא) "עִבְרוּ בְּקֶרֶב הַמַּחֲנֶה וְגוֹ' כִּי בְּעוֹד שְׁלֹשֶׁת יָמִים", וּכְתִיב (שם ד, יט) "וְהָעָם עָלוּ מִן הַיַּרְדֵּן בְּעָשׂוֹר לַחֹדֶשׁ", צֵא מֵהֶן שְׁלֹשִׁים וּשְׁלֹשָׁה יָמִים לְמַפְרֵעַ הָא לָמַדְתָ שֶׁבְּשִׁבְעָה בַּאֲדָר מֵת מֹשֶׁה, וּמִנַּיִן שֶׁבְּשִׁבְעָה בַּאֲדָר נוֹלַד מֹשֶׁה, שֶׁנֶּאֱמַר  "וַיֹּאמֶר אֲלֵהֶם בֶּן מֵאָה וְעֶשְׂרִים שָׁנָה אָנֹכִי הַיּוֹם", שֶׁאֵין תַּלְמוּד לוֹמַר "הַיּוֹם" וּמַה תַּלְמוּד לוֹמַר "הַיּוֹם" הַיּוֹם מָלְאוּ יָמַי וּשְׁנוֹתַי, לְלַמֶּדְךָ שֶׁהַקָּדוֹשׁ בָּרוּךְ הוּא יוֹשֵׁב וּמְמַלֵּא שְׁנוֹתֵיהֶם שֶׁל צַדִּיקִים מִיּוֹם לְיוֹם וּמֵחֹדֶשׁ לְחֹדֶשׁ, לְקַיֵּם מַה שֶּׁנֶּאֱמַר (שמות כג, כו) "אֶת מִסְפַּר יָמֶיךָ אֲמַלֵּא".

כְּמָאן אָזְלָא הָא דְּאָמַר רַב שְׁמוֹנָה פְּסוּקִּים שֶׁבַּתּוֹרָה יָחִיד קוֹרֵא אוֹתָם, נֵימָא דְּלָא כְּרַבִּי שִׁמְעוֹן, אֲפִילוּ תֵּימָא כְּרַבִּי שִׁמְעוֹן הוֹאִיל וְאישְׁתְנִי אִישְׁתְנִי.

"עֶבֶד ה'" וְלֹא בִּגְנוּתוֹ שֶׁל מֹשֶׁה הַכָּתוּב מְדַבֵּר אֶלָּא בְּשִׁבְחוֹ שֶׁכֵּן מָצִינוּ בִּנְבִיאִים הָרִאשׁוֹנִים שֶׁנִּקְרְאוּ עֲבָדִים, שֶׁנֶּאֱמַר  "כִּי לֹא יַעֲשֶׂה ה' אֱלֹהִים דָּבָר כִּי אִם גִּלָּה סוֹדוֹ אֶל עֲבָדָיו הַנְּבִיאִים". עַל פִּי ה', כֶּשֶׁהַמָקוֹם נוֹטֵל נִשְׁמָתָן שֶׁל צַדִּיקִים נוֹטְלָהּ מֵהֶן בְּנַחַת רוּחַ, מָשָׁל לְמָה הַדָּבָר דּוֹמֶה לְנֶאֱמָן אֶחָד שֶׁהָיָה בָּעִיר וְהָיָה הַכֹּל מַפְקִידִין אֶצְלוֹ פִּקָּדוֹן, וּכְשֶׁבָּא אֶחָד מֵהֶן לִתְבֹּעַ אֶת שֶׁלּוֹ הָיָה מוֹצִיא וְנוֹתֵן לוֹ לְפִי שֶׁיָּדַע הֵיכָן הוּא, וּכְשֶׁבָּא לִשְׁלֹחַ בְּיַד בְּנוֹ בְּיַד עַבְדּוֹ בְּיַד שְׁלוּחוֹ הוֹפֵךְ הַתַּחְתּוֹנִים עַל הָעֶלְיוֹנִים לְפִי שֶׁאֵין יוֹדֵעַ הֵיכָן הֵן, כָּךְ כְּשֶׁהַמָּקוֹם נוֹטֵל נִשְׁמָתָן שֶׁל צַדִּיקִים נוֹטְלָהּ בְּנַחַת, וּכְשֶׁהוּא נוֹטֵל נִשְׁמָתָן שֶׁל רְשָׁעִים מוֹסְרָהּ לְמַלְאָכִים רָעִים, לְמַלְאָכִים אַכְזָרִים, כְּדֵי שֶׁיִּשְׁמְטוּ נִשְׁמָתָן, וְכֵן הוּא אוֹמֵר (משלי יז, א) "וּמַלְאָךְ אַכְזָרִי יְשֻׁלַּח בּוֹ" וְאוֹמֵר (איוב לו, יד) "תָּמוּת בַּנוֹעַר נַפְשָׁם".

{pפסוק וp}  "וַיִּקְבֹּר אֹתוֹ בַגַּי", בַּמֶּה זָכָה מֹשֶׁה שֶׁהַקָּדוֹשׁ בָּרוּךְ הוּא נִתְעַסֵּק בּוֹ אֶלָּא בְּשָׁעָה שֶׁהָיוּ יִשְׂרָאֵל עֲסוּקִין בְּבִזָּה הָיָה מְסַבֵּב אֶת הָעִיר שְׁלֹשָׁה יָמִים וּשְׁלֹשָׁה לֵילוֹת לִמְצֹא אֲרוֹנוֹ שֶׁל יוֹסֵף וְלֹא מְצָאוֹ, אַחַר שֶׁנִּתְיַגַּע הַרְבֵּה פָּגְעָה בּוֹ סֶרַח בַּת אָשֵׁר, אָמְרָה לוֹ רַבֵּינוּ מֹשֶׁה לָמָּה אַתָּה יָגֵעַ כָּל כָּךְ, אָמַר לָהּ [שְׁלֹשָׁה יָמִים וּשְׁלֹשָׁה לֵילוֹת סָבַבְתִּי אֶת הָעִיר] לְבַקֵּשׁ אֲרוֹנוֹ שֶׁל יוֹסֵף וְאֵינִי מוֹצְאוֹ, אָמְרָה לוֹ בּוֹא עִמִּי, הוֹלִיכוֹ לְנְהַר נִילוּס, אָמְרָה לוֹ בְּמָקוֹם הַזֶּה עָשׂוּ אָרוֹן שֶׁל עֹפֶרֶת שֶׁל חֲמֵשׁ מֵאוֹת כִּכָּרִים וּנְתָנוּהוּ בְּתוֹכוֹ וַחֲתָמוּהוּ וְהִשְׁלִיכוּהוּ בְּתוֹךְ הַנַּחַל, שֶׁהַחַרְטֻמִּים אָמְרוּ לְפַרְעֹה רְצוֹנְךָ שֶׁלֹּא תֵּצֵא אֻמָּה זוֹ מִתַּחַת יָדֶיךָ, עֲשֵׂה שֶׁלֹּא יִמְצְאוּ עַצְמוֹת יוֹסֵף וְלֹא יֵצְאוּ מִכָּאן לְעוֹלָם, שֶׁכָּךְ הִשְׁבִּיעָן מִיָּד עָמַד מֹשֶׁה עַל הַנַּחַל, וְאָמַר יוֹסֵף יוֹסֵף אַתָּה יָדַעְתָּ הֵיאַךְ הִשְׁבַּעְתָּ אֶת יִשְׂרָאֵל  "פָּקֹד יִפְקֹד", תֵּן כָּבוֹד לֵאלֹהֵי יִשְׂרָאֵל וְאַל תְּעַכֵּב גְּאֻלָּתָן שֶׁל יִשְׂרָאֵל, מַעֲשִׂים יֵשׁ לְךָ בַּקֵּשׁ רַחֲמִים לִפְנֵי בּוֹרְאֲךָ וַעֲלֵה מִן הַתְּהוֹם, מִיָּד הִתְחִיל אֲרוֹנוֹ לְפַעְפֵּעַ וְעוֹלֶה מִן הַתְּהוֹם כְּקָנֶה אֶחָד, נְטָלוֹ עַל כְּתֵפוֹ וּסְבָלוֹ, וְכָל יִשְׂרָאֵל אַחֲרָיו מְסֻבָּלִים בְּכַסְפָּם וּזְהָבָם, אָמַר לוֹ הַקָּדוֹשׁ בָּרוּךְ הוּא אִם בְּעֵינֶיךָ דָּבָר קָטָן שֶׁעָשִׂיתָ חֶסֶד, גָּדוֹל הוּא בְּעֵינַי שֶׁלֹּא הִשְׁגַּחְתָּ בְּכֶסֶף וְזָהָב, וְאַף אֲנִי אֵרֵד בִּכְבוֹדִי וּבְעַצְמִי לַעֲשׂוֹת עִמְּךָ חֶסֶד כְּשֶׁתִּפָּטֵר מִן הָעוֹלָם. (כָּתוּב בְּפָסוּק (שמות יג, יט) "וַיִקַח מֹשֶׁה אֶת עַצְמוֹת יוֹסֵף עִמוֹ").

"וַיִּקְבֹּר אֹתוֹ בַגַּי", זֶה אֶחָד מִשְׁלֹשָׁה אֶתִים שֶׁהָיָה רַבִּי יִשְׁמָעֵאל דּוֹרֵשׁ בַּתּוֹרָה, וְכִי אֲחֵרִים קָבְרוּ אוֹתוֹ וַהֲלֹא הוּא קָבַר אֶת עַצְמוֹ, כַּיּוֹצֵא בּוֹ (במדבר ו, יג) "זֹאת תּוֹרַת הַנָּזִיר וְגוֹ' יָבִיא אֹתוֹ", [וַהֲלֹא] הוּא מֵבִיא אֶת עַצְמוֹ וְאֵין אֲחֵרִים מְבִיאִין אוֹתוֹ, כַּיּוֹצֵא בּוֹ אַתָּה אוֹמֵר (ויקרא כד, טז) "וְהִשִּׂיאוּ אֹתָם עֲוֹן אַשְׁמָה", וִכִי אֲחֵרִים מַשִּׂיאִין אוֹתָם וַהֲלֹא הֵן מַשִּׂיאִין אֶת עַצְמָן.

"וַיִּקְבֹּר אֹתוֹ בַגַּי בְּאֶרֶץ מוֹאָב מוּל בֵּית פְּעוֹר" סִימָן בְּתּוֹךְ סִימָן [וַאֲפִילוּ הָכִי] וְלֹא יָדַע אִישׁ אֶת קְבֻרָתוֹ וּכָבַר שָׁלְחָה מַלְכוּת אֵצֶל גִּיסְטְרָא שֶׁל בֵּית פְּעוֹר, הַרְאֵנוּ הֵיכָן מֹשֶׁה קָבוּר, עָמְדוּ לְמַעְלָה נִדְמָה לָהֶן לְמַטָּה, לְמַטָּה נִדְמָה לָהֶן לְמַעְלָה, נֶחֶלְקוּ לִשְׁתֵּי כִּתּוֹת אוֹתָן שֶׁעָמְדוּ לְמַעְלָה נִדְמָה לָהֶן לְמַטָּה, וְאוֹתָן שֶׁעָמְדוּ לְמַטָּה נִדְמָה לָהֶן לְמַעְלָה, לְקַיֵּם מַה שֶּׁנֶּאֱמַר "וְלֹא יָדַע אִישׁ אֶת קְבֻרָתוֹ", אָמַר רַבִּי חָמָא בַּר חֲנִינָא אַף מֹשֶׁה רַבֵּינוּ אֵינוֹ יוֹדֵעַ הֵיכָן הוּא קָבוּר, כְּתִיב הָכָא וְלֹא יָדַע אִישׁ, וּכְתִיב הָתָם  "וְזֹאת הַבְּרָכָה אֲשֶׁר בֵּרַךְ מֹשֶׁה אִישׁ" וְגוֹ', וּמִפְּנֵי מָה נִקְבַּר מֹשֶׁה רַבֵּינוּ מוּל בֵּית פְּעוֹר כְּדֵי לְכַפֵּר עַל מַעֲשֵׂה פְּעוֹר.

מֶה עָשָׂה מֹשֶׁה חָפַר בָּאָרֶץ כְּבֵית דִּירָה גְּדוֹלָה בְּנַחֲלַת בְּנֵי גָּד וְטָמַן חֵמָּה בָּאָרֶץ כְּאָדָם שֶׁהוּא חָבוּשׁ בְּבֵית הָאֲסוּרִין, וְכָל פַּעַם וּפַעַם שֶׁהָיוּ יִשְׂרָאֵל חוֹטְאִין הָיָה עוֹלֶה וּפוֹעֵר אֶת פִּיו לִנְשֹׁף בְּרוּחוֹ וּלְהַשְׁחִית, לְפִיכָךְ נִקְרָא שְׁמוֹ פְּעוֹר, וְהָיָה מֹשֶׁה מַזְכִּיר עָלָיו אֶת הַשֵּׁם וּמוֹרִידוֹ לְמַטָּה, וּכְשֶׁמֵּת מֹשֶׁה מֶה עָשָׂה הַקָּדוֹשׁ בָּרוּךְ הוּא נָתַן אֶת קִבְרוֹ כְּנֶגְדּוֹ, [וְכָל זְמַן שֶׁיִּשְׂרָאֵל חוֹטְאִין וְהוּא פּוֹעֵר אֶת פִּיו לִנְשֹׁף בְּרוּחוֹ וּלְהַשְׁמִיד אֶת יִשְׂרָאֵל], וְהוּא רוֹאֶה אֶת קִבְרוֹ כְּנֶגְדּוֹ חוֹזֵר לַאֲחוֹרָיו, שֶׁנֶּאֱמַר "וַיִּקְבֹּר אֹתוֹ בַגַּי מוּל בֵּית פְּעוֹר".

"וַיִּקְבֹּר אֹתוֹ בַגַּי" אִם נֶאֱמַר "בַּגַּי" לָמָּה נֶאֱמַר "בְּאֶרֶץ מוֹאָב" וְאִם נֶאֱמַר "בְּאֶרֶץ מוֹאָב" לָמָּה נֶאֱמַר "בַגַּי" לוֹמַר שֶׁמֵּת מֹשֶׁה בְּתוֹךְ נַחֲלָתוֹ שֶׁל רְאוּבֵן וְּנִקְבַּר בִּשְׂדֵה נַחֲלָתוֹ שֶׁל גָּד, יֵשׁ אוֹמְרִים אַף מֹשֶׁה אֵינוֹ יוֹדֵעַ מְקוֹם קְבוּרָתוֹ שֶׁנֶּאֱמַר "וְלֹא יָדַע אִישׁ אֶת קְבֻרָתוֹ", וְאֵין אִישׁ אֶלָּא מֹשֶׁה, שֶׁנֶּאֱמַר (במדבר יב, ג) "וְהָאִישׁ מֹשֶׁה עָנָו" וְכוּ'.

{pפסוק זp}  "וּמֹשֶׁה בֶּן מֵאָה וְעֶשְׂרִים שָׁנָה", זֶה אֶחָד מֵאַרְבָּעָה שֶׁמֵּתוּ בְּנֵי מֵאָה וְעֶשְׂרִים שָׁנָה, וְאֵלוּ הֵן, מֹשֶׁה וְהִלֵּל הַזָּקֵן, וְרַבָּן יוֹחָנָן בֶּן זַכַּאי, וְרַבִּי עֲקִיבָא, מֹשֶׁה הָיָה בְּמִצְרַיִם אַרְבָּעִים שָׁנָה, וּבְמִדְיָן אַרְבָּעִים שָׁנָה, וּפִרְנֵס אֶת יִשְׂרָאֵל אַרְבָּעִים שָׁנָה, הִלֵּל הַזָּקֵן עָלָה מִבָּבֶל בֶּן אַרְבָּעִים שָׁנָה, וְשִׁמֵּשׁ חֲכָמִים אַרְבָּעִים שָׁנָה, וּפִרְנֵס אֶת יִשְׂרָאֵל אַרְבָּעִים שָׁנָה, רַבָּן יוֹחָנָן בֶּן זַכַּאי עָסַק בִּפְרַקְמַטְיָא אַרְבָּעִים שָׁנָה, וְשִׁמֵּשׁ חֲכָמִים אַרְבָּעִים שָׁנָה, וּפִרְנֵס אֶת יִשְׂרָאֵל אַרְבָּעִים שָׁנָה, רַבִּי עֲקִיבָא שִׁמֵּשׁ חֲכָמִים אַרְבָּעִים שָׁנָה, וְלִמֵּד תּוֹרָה אַרְבָּעִים שָׁנָה, וּפִרְנֵס אֶת יִשְׂרָאֵל אַרְבָּעִים שָׁנָה, שֵׁשׁ זוּגוֹת שֶׁשְּׁנוֹתֵיהֶן שָׁווֹת, רִבְקָה, וּקְהָת, לֵוִי, וְעַמְרָם, יוֹסֵף, וִיהוֹשֻׁעַ, שְׁמוּאֵל, וּשְׁלֹמֹה, מֹשֶׁה, וְהִלֵּל הַזָּקֵן, וְרַבָּן יוֹחָנָן בֶּן זַכַּאי, וְרַבִּי עֲקִיבָא,.

"וּמֹשֶׁה בֶּן מֵאָה וְעֶשְׂרִים", חֲבִיבָה הָיְתָה מִיתָתוֹ שֶׁל מֹשֶׁה מִזִּקְנוּתוֹ שֶׁל יִצְחָק, בְּחָיָיו הוּא אוֹמֵר  "וַיְהִי כִי זָקֵן יִצְחָק וַתִּכְהֶיןָ" וּמֹשֶׁה לֹא כָהֲתָה עֵינוֹ בְּמוֹתוֹ. (כָּתוּב בְּפָרָשַׁת כִּי תִשָׂא בְרֶמֶז שצא).

"לֹא כָהֲתָה עֵינוֹ", מְלַמֵּד שֶׁעֵינֵיהֶן שֶׁל מֵתִים כֵּהוֹת. וְלֹא נָס לֵחֹה, רַבִּי אֶלְעָזָר אוֹמֵר אַל תְּהִי קוֹרֵא לֹא נָס לֵחֹה אֶלָּא לֹא נָס לֵחֹה, עַכְשָׁיו כָּל הַנֹּגֵעַ בִּבְשָׂרוֹ לֵחָה פּוֹרַחַת אֵילָךְ וְאֵילָךְ.

{pפסוק חp}  "וַיִּבְכוּ בְנֵי יִשְׂרָאֵל אֶת מֹשֶׁה", הֲרֵי אֶחָד, וַיִּתְּמוּ יְמֵי (בְּכִי) הֲרֵי שְׁנַיִם, [בְּכִי] אֵבֶל מֹשֶׁה, הֲרֵי שְׁלֹשָׁה, שְׁלֹשִׁים יוֹם אֵלּוּ מַה טִּיבָן, אֶלָּא מְלַמֵּד שֶׁבָּכוּ אוֹתוֹ קֹדֶם לְמִיתָה שְׁלֹשִׁים יוֹם. וּמִנַּיִן לִימֵי נְזִירוּת שֶׁהֵם שְׁלֹשִׁים יוֹם, נֶאֱמַר כָּאן "יְמֵי" וְנֶאֱמַר לְהַלָּן (במדבר ו, ד) "יְמֵי" מַה יְמֵי הָאָמוּר כָּאן שְׁלֹשִׁים יוֹם, אַף "יְמֵי" הָאָמוּר לְהַלָּן שְׁלֹשִׁים יוֹם.

{pפסוק טp}  "וִיהוֹשֻׁעַ בִּן נוּן מָלֵא רוּחַ חָכְמָה", מִפְּנֵי מָה כִּי סָמַךְ מֹשֶׁה אֶת יָדָיו עָלָיו. וַיִּשְׁמְעוּ אֵלָיו (כָּל) בְּנֵי יִשְׂרָאֵל אֵין לְךָ מַשְׁמָע גָּדוֹל מִזֶּה, וַיַּעֲשׂוּ כַּאֲשֶׁר צִוָּה ה' אֶת מֹשֶׁה בַּיוֹם הַהוּא וַעֲדַיִן לֹא נִתַּן מוֹרָאוֹ [שֶׁל יְהוֹשֻׁעַ] עֲלֵיהֶם שֶׁנֶּאֱמַר (יהושע ד, יד) "בָּעֵת הַהִיא גִּדַּל ה' אֶת יְהוֹשֻׁעַ" וְגוֹ'. בְּאוֹתָהּ שָׁעָה נִתַּן מוֹרָאוֹ עֲלֵיהֶם. (כָּתוּב בֶּרֶמֶז תקי"ט).

{pפסוק יp} {rרמז תתקסוr}  "וְלֹא קָם נָבִיא עוֹד בְּיִשְׂרָאֵל כְּמֹשֶׁה", בְּיִשְׂרָאֵל לֹא קָם אֲבָל בְּאֻמּוֹת הָעוֹלָם קָם, וְאֵיזֶה זֶה בִּלְעָם בֶּן בְּעוֹר, אֶלָּא שֶׁהֶפְרֵשׁ יֵשׁ בֵּין נְבוּאָתוֹ שֶׁל מֹשֶׁה לִנְבוּאָתוֹ שֶׁל בִּלְעָם בֶּן בְּעוֹר, מֹשֶׁה לֹא הָיָה יוֹדֵעַ מִי מְדַבֵּר עִמּוֹ, וּבִלְעָם הָיָה יוֹדֵעַ מִי מְדַבֵּר עִמּוֹ, שֶׁנֶּאֱמַר  "נְאֻם שֹׁמֵעַ אִמְרֵי אֵל", מֹשֶׁה לֹא הָיָה יוֹדֵעַ מָתַי מְדַבֵּר עִמוֹ עַד שֶׁנִּדְבַּר עִמּוֹ, וּבִלְעָם הָיָה יוֹדֵעַ אֵימָתַי מְדַבֵּר עִמּוֹ שֶׁנֶּאֱמַר (שם, טז) "וְיֹדֵעַ דַעַת עֶלְיוֹן", מֹשֶׁה לֹא הָיָה מְדַבֵּר עִמּוֹ אֶלָּא כְּשֶׁהוּא עוֹמֵד, שֶׁנֶּאֱמַר (לעיל ה, כח) "וְאַתָּה פֹּה עֲמֹד עִמָּדִי", וּבִלְעָם הָיָה מְדַבֵּר עִמּוֹ כְּשֶׁהוּא נוֹפֵל שֶׁנֶּאֱמַר (במדבר כד, ד) "אֲשֶׁר מַחֲזֵה שַׁדַי יֶחֱזֶה נֹפֵל וּגְלוּי עֵינָיִם", מָשָׁל לְמָה הַדָּבָר דּוֹמֶה לְטַבָּחוֹ שֶׁל מֶלֶךְ וְיוֹדֵעַ כַּמָּה הוֹצָאוֹת יוֹצְאוֹת לַמֶּלֶךְ עַל שֻׁלְחָנוֹ.

זֶה שֶׁאָמַר הַכָּתוּב  "בִּקֵּשׁ קֹהֶלֶת לִמְצֹא דִּבְרֵי חֵפֶץ", בִּקֵּשׁ קֹהֶלֶת לִהְיוֹת כְּמֹשֶׁה רַבֵּינוּ שֶׁנֶּאֱמַר בּוֹ (תהלים ח, ו) "וַתְּחַסְּרֵהוּ מְעַט מֵאֱלֹהִים", רַב וּשְׁמוּאֵל חָד אָמַר חֲמִשִּׁים שַׁעֲרֵי בִּינָה נִבְרְאוּ בָּעוֹלָם וְכֻלָּן נִתְּנוּ לְמֹשֶׁה חָסֵר אֶחָד, שֶׁנֶּאֱמַר "וַתְּחַסְּרֵהוּ מְעַט מֵאֱלֹהִים", יָצְתָה בַּת קוֹל וְאָמְרָה לוֹ  "וְכָתוּב יֹשֶׁר דִּבְרֵי אֱמֶת". וְלֹא קָם נָבִיא עוֹד בְּיִשְׂרָאֵל כְּמֹשֶׁה, וְחָד אָמַר בִּנְבִיאִים לֹא קָם וּבִמְלָכִים קָם, אֶלָּא מָה אֲנִי מְקַיֵּם "בִּקֵּשׁ קֹהֶלֶת לִמְצֹא דִּבְרֵי חֵפֶץ", בִּקֵּשׁ קֹהֶלֶת לָדוּן דִּינִין שֶׁבַּלֵּב שֶׁלֹּא בְּעֵדִים וְשֶׁלֹּא בְּהַתְרָאָה, יָצְתָה בַּת קוֹל וְאָמְרָה לוֹ "וְכָתוּב יֹשֶׁר דִּבְרֵי אֱמֶת" (לעיל יט, טו) "עַל פִּי שֵׁנֵי עֵדִים אוֹ עַל פִּי שְׁלֹשָׁה עֵדִים יָקוּם דָּבָר".

"אֲשֶׁר יְדָעוֹ ה' פָּנִים אֶל פָּנִים", לָמָּה נֶאֱמַר לְפִי שֶׁנֶּאֱמַר (שמות לג, יח) "וַיֹּאמַר הַרְאֵנִי נָא אֶת כְּבוֹדֶךָ", אָמַר לוֹ בָּעוֹלָם הַזֶּה אִי אַתָּה רוֹאֶה שֶׁנִּמְשָׁל בְּפָנִים, שֶׁנֶּאֱמַר  "וַיֹּאמֶר לֹא תּוּכַל לִרְאוֹת אֶת פָּנַי", אֲבָל רוֹאֶה אַתָּה לָעוֹלָם הַבָּא שֶׁנִּמְשָׁל בַּאֲחוֹרַיִם שֶׁנֶּאֱמַר (שם) "וַהֲסִרֹתִי אֶת כַּפִּי וְרָאִיתָ אֶת אֲחוֹרָי", אֵימָתַי הֶרְאָהוּ סָמוּךְ לְמִיתָה הָא לָמַדְתָּ שֶׁהַמֵּתִים רוֹאִים.

"לְכָל הָאֹתֹת וְהַמּוֹפְתִים אֲשֶׁר שְׁלָחוֹ ה'" וְגוֹ', לְמִצְרַיִם בִּפְנֵי עַצְמָן, לְפַרְעֹה בִּפְנֵי עַצְמוֹ, וְלַעֲבָדָיו בִּפְנֵי עַצְמָן, וּלְכֹל הַיָּד הַחֲזָקָה, זוֹ מַכַּת בְּכוֹרוֹת. וּלְכֹל הַמּוֹרָא הַגָּדוֹל, זוֹ קְרִיעַת יַם סוּף, רַבִּי אֶלְעָזָר אוֹמֵר לְכָל הָאֹתֹת וְהַמּוֹפְתִים בְּמִצְרַיִם, וּבַיָּם, וּמִנַּיִן אַף לִפְנֵי הַר סִינַי, תַּלְמוּד לוֹמַר "וּלְכֹל הַיָּד הַחֲזָקָה", וּמִנַּיִן אַף בַּמִּדְבָּר תַּלְמוּד לוֹמַר "וּלְכֹל הַמּוֹרָא הַגָּדוֹל", וּמִנַּיִן אַף בְּשִׁבְרֵי הַלּוּחוֹת, נֶאֱמַר (כָּאן) [לְהַלָּן] (לעיל ט, יז) "וַאֲשַׁבְּרֵם לְעֵינֵיכֶם", וְכָאן הוּא אוֹמֵר אֲשֶׁר עָשָׂה מֹשֶׁה לְעֵינֵי כָּל יִשְׂרָאֵל.

"וּלְכֹל הַיָּד הַחֲזָקָה" (כָּתוּב בֶּרֶמֶז שצ"ג).

אָמַר מֹשֶׁה הַתּוֹרָה הַזּוֹ שֶׁקִבַּלְתִּי מִימִינְךָ שֶׁמָּא מִשֶּׁאָמוּת נִקְרֵאת עַל שֵׁם אַחֵר, אָמַר לוֹ הַקָּדוֹשׁ בָּרוּךְ הוּא חָס וְשָׁלוֹם לְשִׁמְךָ הִיא נִקְרֵאת שֶׁנֶּאֱמַר (מלאכי ג, כב) "זִכְרוּ תּוֹרַת מֹשֶׁה עַבְדִּי", וְעוֹד אָמַר לְפָנָיו רִבּוֹנוֹ שֶׁל עוֹלָם שֶׁמָּא כָּל הַנִּסִּים הָאֵלּוּ שֶׁעָשִׂיתָ עַל יָדִי וְעַל יָד אַהֲרֹן אָחִי שֶׁמָּא כּוֹתֵב אַתָּה אוֹתָם לְשֵׁם אַחֵר, אָמַר לוֹ לָאו לְשִׁמְכֶם הֵם נִכְתָּבִים שֶׁנֶּאֱמַר  "שָׁלַח מֹשֶׁה עַבְדּוֹ וְאַהֲרֹן אֲשֶׁר בָּחַר בּוֹ, שָׂמוּ בָם דִּבְרֵי אֹתוֹתָיו" וְעוֹד אֲנִי מֵעִיד עָלֶיךָ, וּלְכֹל הַיָּד הַחֲזָקָה אֲשֶׁר דִּבֶּר מֹשֶׁה אֵין כְּתִיב כָּאן, אֶלָּא אֲשֶׁר עָשָׂה מֹשֶׁה לְעֵינֵי כָּל יִשְׂרָאֵל.

הַדְרָן עֲלָךְ יַלְקוּט שִׁמְעוֹנִי סֵפֶר דְבָרִים.
