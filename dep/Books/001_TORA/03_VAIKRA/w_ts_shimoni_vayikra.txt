&UniqueId=5111&CosmeticsType==5109&LastLevelIndex=2&TextSource=ר' פנחס ראובן שליט''א&ForcedBookName=ילקוט שמעוני
$ ילקוט שמעוני - ויקרא

@ פָּרָשַׁת וַיִּקְרָא

~ פרק א

{pפסוק אp}  וַיִּקְרָא אֶל מֹשֶׁה. רַבִּי תַּנְחוּם בַּר חֲנִילַאי פָּתַח, (תהלים קג, כ) "בָּרְכוּ ה' מַלְאָכָיו", אֵלּוּ הַנְּבִיאִים שֶׁנֶּאֱמַר  "וַיִּשְׁלַח מַלְאָךְ וַיֹּצִאֵנוּ מִמִּצְרָיִם", וְכֵן הוּא אוֹמֵר (דבהי"ב לו, טז) "וַיִּהְיוּ מַלְעִבִים בְּמַלְאֲכֵי הָאֱלֹהִים" וְגוֹ', וְדִכְוָותֵהּ (שופטים ב, א) "וַיַּעַל מַלְאַךְ ה' מִן הַגִּלְגָּל אֶל הַבֹּכִים", וְכִי מַלְאָךְ הָיָה וַהֲלֹא פִּנְחָס הָיָה וְלָמָּה קוֹרֵא אוֹתוֹ מַלְאָךְ אֶלָּא בְּשָׁעָה שֶׁהָיְתָה רוּחַ הַקֹּדֶשׁ שׁוֹרָה עָלָיו הָיוּ פָּנָיו בּוֹעֲרוֹת כְּלַפִּידִים, וְרַבָּנָן אָמְרִין, אִשְׁתּוֹ שֶׁל מָנוֹחַ מֶה הָיְתָה אוֹמֶרֶת לוֹ (הִנֵּה נָא)  "אִישׁ הָאֱלֹהִים בָּא אֵלַי וּמַרְאֵהוּ כְּמַרְאֵה מַלְאַךְ הָאֱלֹהִים נוֹרָא מְאֹד", כִּסְבוּרָה בּוֹ שֶׁהוּא נָבִיא וְאֵינוֹ אֶלָּא מַלְאָךְ, אָמַר רַבִּי יוֹחָנָן, מִבֵּית אָב שֶׁלָּהֶן נִקְרְאוּ הַנְּבִיאִים מַלְאָכִים, הֲדָא הוּא דִכְתִיב (חגי א, יג) ("וַיַּעַן) [וַיֹּאמֶר] חַגַּי מַלְאַךְ ה' בְּמַלְאֲכוּת ה'" הֲרֵי אַתָּה לָמֵד שֶׁהַנְּבִיאִים נִקְרְאוּ מַלְאָכִים. שֶׁנֶּאֱמַר "בָּרְכוּ ה' מַלְאָכָיו גִּבֹּרֵי כֹחַ עֹשֵׂי דְּבָרוֹ לִשְׁמֹעַ בְּקוֹל דְּבָרוֹ", בְּנֹהַג שֶׁבָּעוֹלָם מַשְּׂאוֹי שֶׁקָּשֶׁה לְאֶחָד נוֹחַ לִשְׁנַיִם, וְלִשְׁנַיִם נוֹחַ לְאַרְבָּעָה, אוֹ שֶׁמָּא מַשְּׂאוֹי שֶׁקָּשֶׁה לְשִׁשִּׁים רִבּוֹא נוֹחַ לְאֶחָד, כָּל יִשְׂרָאֵל עוֹמְדִין לִפְנֵי הַר סִינַי וְאוֹמְרִים (דברים ה, כב) "אִם יֹסְפִים אֲנַחְנוּ לִשְׁמֹעַ אֶת קוֹל ה' אֱלֹהֵינוּ עוֹד וָמָתְנוּ", וּמֹשֶׁה שָׁמַע קוֹל הַדִּבּוּר לְעַצְמוֹ וְחָיָה. תֵּדַע לְךָ שֶׁהוּא כֵּן שֶׁמִּכֻּלָּן לֹא קָרָא הַדִּבּוּר אֶלָּא לְמֹשֶׁה, לְכָךְ נֶאֱמַר "וַיִּקְרָא אֶל מֹשֶׁה". לְלַמֶּדְךָ שֶׁגְּדוֹלִים צַדִּיקִים יוֹתֵר מִמַּלְאֲכֵי הַשָּׁרֵת שֶׁמַּלְאֲכֵי הַשָּׁרֵת אֵינָן יְכוֹלִין לִשְׁמֹעַ קוֹלוֹ אֶלָּא עוֹמְדִין וְנִרְתָּעִין וְנִבְהָלִין וְהַצַּדִּיקִים יְכוֹלִין לִשְׁמֹעַ קוֹלוֹ, שֶׁנֶּאֱמַר (יואל ב, יא) "וַה' נָתַן קוֹלוֹ לִפְנֵי חֵילוֹ כִּי רַב מְאֹד מַחֲנֵהוּ", אֵלּוּ הַמַּלְאָכִים, שֶׁנֶּאֱמַר  "מַחֲנֵה אֱלֹהִים זֶה", וּמִי קָשֶׁה מֵהֶם הַצַּדִּיקִים, שֶׁנֶּאֱמַר (יואל שם) "כִּי עָצוּם עֹשֵׂה דְבָרוֹ", עֹשֵׂה דְבָרוֹ זֶה מֹשֶׁה שֶׁנֶּאֱמַר לוֹ עֲשֵׂה מִשְׁכָּן וְנִזְדָּרֵז וַעֲשָׂאוֹ, וְהָיָה עוֹמֵד מִבַּחוּץ שֶׁהָיָה מִתְיָרֵא לָבוֹא, שֶׁנֶּאֱמַר  "וְלֹא יָכֹל מֹשֶׁה לָבוֹא אֶל אֹהֶל מוֹעֵד" וְגוֹ', וּכְתִיב (שם לח) "כִּי עֲנַן ה' עַל הַמִּשְׁכָּן" וְגוֹ', אָמַר הַקָּדוֹשׁ בָּרוּךְ הוּא אֵינוֹ דֶּרֶךְ שֶׁיְּהֵא מֹשֶׁה שֶׁנִּצְטָעֵר בַּמִּשְׁכָּן עוֹמֵד בַּחוּץ וַאֲנִי מִבִּפְנִים אֶלָּא הֲרֵינִי קוֹרֵא אוֹתוֹ שֶׁיִּכָּנֵס, לְכָךְ נֶאֱמַר "וַיִּקְרָא אֶל מֹשֶׁה", הָוֵי (תהלים קג, כ) "גִּבֹּרֵי כֹחַ עֹשֵׂי דְבָרוֹ לִשְׁמֹעַ בְּקוֹל דְּבָרוֹ". אִם תֹּאמַר כְּשֶׁהָיָה מְדַבֵּר עִם מֹשֶׁה, בְּקוֹל נָמוּךְ הָיָה מְדַבֵּר, לְפִיכָךְ הָיָה יָכוֹל לִשְׁמֹעַ, לֹא הָיָה מְדַבֵּר אֶלָּא בְּקוֹל מַתַּן תּוֹרָה, שֶׁשָּׁמְעוּ יִשְׂרָאֵל קוֹלוֹ וּמֵתוּ בְּדִבּוּר רִאשׁוֹן, דִּכְתִיב  "אִם יֹסְפִים אֲנַחְנוּ" וְגוֹ', וְכֵן הוּא אוֹמֵר (שה"ש ה, ו) "נַפְשִׁי יָצְאָה בְדַבְּרוֹ". מִנַּיִן שֶׁבְּקוֹל מַתַּן תּוֹרָה הָיָה מְדַבֵּר, שֶׁנֶּאֱמַר (במדבר ז, פט) "וַיִּשְׁמַע אֶת הַקּוֹל", קוֹל הַמִּתְפָּרֵשׁ בַּכְּתוּבִים (תהלים כט, ה) "קוֹל ה' בַּכֹּחַ קוֹל ה' בֶּהָדָר קוֹל ה' שֹׁבֵר אֲרָזִים". שֶׁמָּא תֹּאמַר יִשְׂרָאֵל הָיוּ שׁוֹמְעִין אֶת הַקּוֹל מִבַּחוּץ, תַּלְמוּד לוֹמַר "וַיִּשְׁמַע", הוּא הָיָה שׁוֹמֵעַ וְכִי מֵאַחַר שֶׁבְּקוֹל גָּבוֹהַּ הָיָה מְדַבֵּר לָמָּה לֹא הָיוּ שׁוֹמְעִין, לְפִי שֶׁגָּזַר הַקָּדוֹשׁ בָּרוּךְ הוּא עַל הַדִּבּוּר שֶׁיֵּצֵא וְיֵלֵךְ אֵצֶל מֹשֶׁה, עָשָׂה לוֹ הַקָּדוֹשׁ בָּרוּךְ הוּא שְׁבִיל עַד שֶׁמַּגִּיעַ לְמֹשֶׁה וְלֹא נִשְׁמַע לְכָאן וּלְכָאן, שֶׁנֶּאֱמַר  "לַעֲשׂוֹת לָרוּחַ מִשְׁקָל", לְכָךְ נֶאֱמַר "וַיִּקְרָא אֶל מֹשֶׁה".

זֶה שֶׁאָמַר הַכָּתוּב (משלי כה, ז) "כִּי טוֹב אֲמָר לְךָ עֲלֵה הֵנָּה מְהַשְׁפִּילְךָ לִפְנֵי נָדִיב", רַבִּי תַּנְחוּם אָמַר רְחַק מִמְּקוֹמְךָ שְׁנַיִם וּשְׁלֹשָׁה מוֹשָׁבוֹת שֶׁיֹּאמְרוּ לְךָ עֲלֵה, וְאַל תַּעֲלֶה וְיֹאמְרוּ לְךָ רֵד.

זֶה שֶׁאָמַר הַכָּתוּב  "גַּאֲוַת אָדָם תַּשְׁפִּילֶנּוּ וּשְׁפַל רוּחַ יִתְמֹךְ כָּבוֹד", כָּל מִי שֶׁבּוֹרֵחַ מִן הַשְּׂרָרָה הַשְּׂרָרָה רוֹדֶפֶת אַחֲרָיו. שָׁאוּל בָּרַח מִן הַשְּׂרָרָה בְּשָׁעָה שֶׁבָּא לִמְלֹךְ, שֶׁנֶּאֱמַר (ש"א י, כב) "וַיִּשְׁאֲלוּ עוֹד בַּה' הֲבָא עוֹד הֲלוֹם אִישׁ" אָמַר לָהֶם אֵין אֲנִי רָאוּי לְמַלְכוּת אֶלָּא שַׁאֲלוּ בָּאוּרִים וְתֻמִּים, שֶׁנֶּאֱמַר (שם) "וַיֹּאמֶר ה' הִנֵּה הוּא נֶחְבָּא אֶל הַכֵּלִים", אֵלּוּ אוּרִים וְתֻמִּים, וּכְתִיב  "הַרְאִיתֶם אֲשֶׁר בָּחַר בּוֹ ה' כִּי אֵין כָּמֹהוּ בְּכָל הָעָם". וַאֲבִימֶלֶךְ בֶּן יְרֻבַּעַל רָדַף אַחַר הַשְּׂרָרָה וּבָרְחָה מִמֶּנּוּ שֶׁנֶּאֱמַר (שופטים ט, כג) "וַיִּשְׁלַח אֱלֹהִים רוּחַ רָעָה בֵּין אֲבִימֶלֶךְ וּבֵין בַּעֲלֵי שְׁכֶם" מֹשֶׁה בָּרַח מִן הַשְּׂרָרָה בְּשָׁעָה שֶׁאָמַר לוֹ הַקָּדוֹשׁ בָּרוּךְ הוּא (שמות ג, י) "וְעַתָּה לְכָה וְאֶשְׁלָחֲךָ אֶל פַּרְעֹה" וְגוֹ', (שם ד, יג) "וַיֹּאמֶר בִּי ה' שְׁלַח נָא בְּיַד תִּשְׁלָח"  "לֹא אִישׁ דְּבָרִים אָנֹכִי" וְגוֹ', אָמַר לוֹ הַקָּדוֹשׁ בָּרוּךְ הוּא חַיֶּיךָ סוֹפְךָ לֵילֵךְ, כֵּיוָן שֶׁהָלַךְ וְאָמַר (שם ה, א) "כֹּה אָמַר ה' אֱלֹהֵי יִשְׂרָאֵל" וְגוֹ', אָמַר אוֹתוֹ רָשָׁע  "מִי ה' אֲשֶׁר אֶשְׁמַע בְּקֹלוֹ", אָמַר מֹשֶׁה כְּבָר עָשִׂיתִי שְׁלִיחוּתִי הָלַךְ וְיָשַׁב לוֹ, אָמַר לוֹ הַקָּדוֹשׁ בָּרוּךְ הוּא, יָשַׁבְתָּ לְךָ, (שם ו, יא) "בּוֹא דַבֵּר אֶל פַּרְעֹה", וְכֵן עַל כָּל דָּבָר וְדָבָר לֵךְ אֶל פַּרְעֹה הַשְׁכֵּם בַּבֹּקֶר, לְסוֹף הוֹצִיאָם מִמִּצְרַיִם, וְקָרַע לָהֶם אֶת הַיָּם, הוֹרִיד לָהֶם אֶת הַמָּן, הֶעֱלָה לָהֶם אֶת הַבְּאֵר, הִגִּיז לָהֶם אֶת הַשְּׂלָו, וְהִקִּיפָן עַנְנֵי כָּבוֹד, וְעָשָׂה אֶת הַמִּשְׁכָּן, אָמַר מִכָּאן וְאֵילָךְ מַה יֵּשׁ לִי לַעֲשׂוֹת עָמַד וְיָשַׁב לוֹ, אָמַר לוֹ הַקָּדוֹשׁ בָּרוּךְ הוּא חַיֶּיךָ יֵשׁ לְךָ מְלָאכָה גְּדוֹלָה מִכָּל מַה שֶּׁעָשִׂיתָ, לְלַמֵּד לְבָנַי טֻמְאָה וְטָהֳרָה וּלְהַזְהִירָן הֵיאַךְ יְהוּ מַקְרִיבִין קָרְבָּן לְפָנַי, הָוֵי (משלי כט, כג) "וּשְׁפַל רוּחַ יִתְמֹךְ כָּבוֹד", זֶה מֹשֶׁה שֶׁנֶּאֱמַר  "וַתְּחַסְּרֵהוּ מְּעַט מֵאֱלֹהִים וְכָבוֹד וְהָדָר תְּעַטְּרֵהוּ" לְכָךְ נֶאֱמַר "וַיִּקְרָא אֶל מֹשֶׁה".

זֶה שֶׁאָמַר הַכָּתוּב (שם פט, כ) "אָז דִּבַּרְתָּ בֶחָזוֹן לַחֲסִידֶיךָ" אַף עַל פִּי שֶׁדִּבֵּר הַקָּדוֹשׁ בָּרוּךְ הוּא עִם אָדָם הָרִאשׁוֹן וְעִם נֹחַ וְאַבְרָהָם וְיִצְחָק וְיַעֲקֹב הֵן הָיוּ יְחִידִים בָּעוֹלָם, אֲבָל מֹשֶׁה כַּמָּה צַדִּיקִים הָיוּ שִׁבְעִים זְקֵנִים בְּצַלְאֵל וְאַהֲרֹן וּבָנָיו וְהַנְּשִׂיאִים וְלֹא קָרָא מִכֻּלָּם אֶלָּא לְמֹשֶׁה, הֱוֵי אוֹמֵר (שם פט, כ) "הֲרִימוֹתִי בָחוּר מֵעָם" זֶה מֹשֶׁה, שֶׁנֶּאֱמַר (שם קו, כג) "לוּלֵי מֹשֶׁה בְחִירוֹ".

דָּבָר אַחֵר מְדַבֵּר בְּמֹשֶׁה שֶׁנִּדְבַּר עִמּוֹ בְּדִבּוּר וּבְחָזוֹן, שֶׁנֶּאֱמַר  "פֶּה אֶל פֶּה אֲדַבֵּר בּוֹ" לַחֲסִידֶיךָ שֶׁהָיָה מִשִּׁבְטוֹ שֶׁל לֵוִי, שֶׁנֶּאֱמַר (דברים לג, ח) "וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ".  "וַתֹּאמֶר שִׁוִּיתִי עֵזֶר עַל גִּבּוֹר", מַשְּׂאוֹי שֶׁקָּשֶׁה לְשִׁשִּׁים רִבּוֹא נוֹחַ לְמֹשֶׁה, (תהלים פט, כ) "הֲרִימוֹתִי בָחוּר מֵעָם", (שם קו, כג) "לוּלֵי מֹשֶׁה בְחִירוֹ".

{rרמז תכחr}  רַבִּי תַּנְחוּמָא פָּתַח  "יֵשׁ זָהָב וְרָב פְּנִינִים וּכְלִי יְקָר שִׂפְתֵי דָעַת", בְּנֹהַג שֶׁבָּעוֹלָם אָדָם יֵשׁ לוֹ כֶּסֶף וְזָהָב וַאֲבָנִים טוֹבוֹת וּמַרְגָּלִיּוֹת וְכָל חֶמְדָּה טוֹבָה שֶׁבָּעוֹלָם וְדַעַת אֵין בּוֹ מַה הֲנָאָה יֵשׁ לוֹ, מַתְלָא אָמַר דֵּעָה קָנִיתָ מֶה חָסַרְתָּ דֵּעָה חָסַרְתָּ מַה קָּנִיתָ, "יֵשׁ זָהָב" בְּנִדְבַת הַמִּשְׁכָּן דִּכְתִיב (שמות כה, ג) "וְזֹאת הַתְּרוּמָה אֲשֶׁר תִּקְחוּ מֵאִתָּם זָהָב". "וְרָב פְּנִינִים", זֶה נִדְבָתָם שֶׁל נְשִׂיאִים, (שם לה, כז) "וְהַנְּשִׂאִם הֵבִיאוּ אֶת אַבְנֵי הַשֹּׁהַם". "וּכְלִי יְקָר שִׂפְתֵי דָעַת", לְפִי שֶׁהָיְתָה נַפְשׁוֹ שֶׁל מֹשֶׁה עֲגוּמָה עָלָיו אָמַר הַכֹּל הֵבִיאוּ נִדְבָתָן לַמִּשְׁכָּן וַאֲנִי לֹא הֵבֵאתִי אָמַר לוֹ הַקָּדוֹשׁ בָּרוּךְ הוּא חַיֶּיךָ שֶׁדִּבּוּרְךָ חָבִיב עָלַי מִכָּל אֵלּוּ, תֵּדַע לְךָ שֶׁמִּכֻּלָּן לֹא קָרָא הַדִּבּוּר אֶלָּא לְמֹשֶׁה, שֶׁנֶּאֱמַר "וַיִּקְרָא אֶל מֹשֶׁה".

מַה כְּתִיב לְמַעְלָה מִן הָעִנְיָן פָּרָשַׁת הַמִּשְׁכָּן "כַּאֲשֶׁר צִוָּה ה' אֶת מֹשֶׁה", מָשָׁל לְמֶלֶךְ שֶׁצִּוָּה אֶת עַבְדּוֹ וְאָמַר לוֹ בְּנֵה לִי פָּלָטִין, עַל כָּל דָּבָר וְדָבָר שֶׁהוּא בּוֹנֶה הָיָה כּוֹתֵב עָלָיו שְׁמוֹ שֶׁל מֶלֶךְ, הָיָה בּוֹנֶה כְּתָלִים וְכוֹתֵב עֲלֵיהֶם שְׁמוֹ שֶׁל מֶלֶךְ, הָיָה מַעֲמִיד עַמּוּדִים וְכוֹתֵב עֲלֵיהֶן שְׁמוֹ שֶׁל מֶלֶךְ, הָיָה מְקָרֶה בְּקוֹרוֹת וְכוֹתֵב עֲלֵיהֶן שְׁמוֹ שֶׁל מֶלֶךְ, לְיָמִים נִכְנַס הַמֶּלֶךְ בְּתוֹךְ הַפָּלָטִין וְעַל כָּל דָּבָר וְדָבָר שֶׁהָיָה מַבִּיט הָיָה מוֹצֵא שְׁמוֹ, אָמַר הַמֶּלֶךְ כָּל הַכָּבוֹד הַזֶּה עָשָׂה לִי עַבְדִּי וַאֲנִי מִבִּפְנִים וְהוּא מִבַּחוּץ קִרְאוּ לוֹ שֶׁיִּכָּנֵס לִפְנִים, כָּךְ בְּשָׁעָה שֶׁאָמַר הַקָּדוֹשׁ בָּרוּךְ הוּא לְמֹשֶׁה עֲשֵׂה לִי מִשְׁכָּן עַל כָּל דָּבָר וְדָבָר שֶׁהָיָה עוֹשֶׂה הָיָה כּוֹתֵב עָלָיו "כַּאֲשֶׁר צִוָּה ה' אֶת מֹשֶׁה", אָמַר הַקָּדוֹשׁ בָּרוּךְ הוּא כָּל הַכָּבוֹד הַזֶּה עָשָׂה לִי מֹשֶׁה וַאֲנִי מִבִּפְנִים וְהוּא מִבַּחוּץ, קָרָא שֶׁיִּכָּנֵס לִפְנִים, לְכָךְ נֶאֱמַר "וַיִּקְרָא אֶל מֹשֶׁה".

מָשָׁל לְמָה הַדָּבָר דּוֹמֶה לְמֶלֶךְ שֶׁנִּכְנַס לַמְּדִינָה וְעִמּוֹ דֻּכָּסִין וְאִפַּרְכְּסִין וְאַסְטְרָטָלִיטִין וְאֵין הָעָם יוֹדְעִין אֵיזֶה מֵהֶם חָבִיב מִכֻּלָּן אֶלָּא לְמִי שֶׁהַמֶּלֶךְ הוֹפֵךְ פָּנָיו וּמְדַבֵּר כָּךְ מֹשֶׁה וְאַהֲרֹן נָדָב וַאֲבִיהוּא וְשִׁבְעִים זְקֵנִים אֵין אָנוּ יוֹדְעִין אֵיזֶה מֵהֶן חָבִיב, אֶלָּא מִי שֶׁהַקָּדוֹשׁ בָּרוּךְ הוּא קוֹרֵא, קָרָא לְמֹשֶׁה וּמְדַבֵּר עִמּוֹ אָנוּ יוֹדְעִין שֶׁהוּא הֶחָבִיב יוֹתֵר מִכֻּלָּן לְכָךְ נֶאֱמַר "וַיִּקְרָא אֶל מֹשֶׁה". מָשָׁל לְמֶלֶךְ שֶׁנִּכְנַס לַמְּדִינָה עִם מִי מְדַבֵּר תְּחִלָּה לֹא עִם אֲגַרְטְמוֹן שֶׁל מְדִינָה, לָמָּה שֶׁהוּא עוֹסֵק בְּמִחְיָה שֶׁל מְדִינָה, כָּךְ מֹשֶׁה עָסוּק בְּטָהֳרָתָן שֶׁל יִשְׂרָאֵל אָמַר (להלן יא, ט) "זֶה תֹּאכְלוּ", וְזֶה לֹא תֹּאכְלוּ, "אֶת זֶה תֹּאכְלוּ מִכֹּל אֲשֶׁר בַּמָּיִם",  "וְאֶת אֵלֶּה תְּשַׁקְּצוּ מִן הָעוֹף", (שם כט) "וְזֶה לָכֶם הַטָּמֵא", לְכָךְ נֶאֱמַר "וַיִּקְרָא אֶל מֹשֶׁה".

"וַיִּקְרָא אֶל מֹשֶׁה", וּלְאָדָם לֹא קָרָא  "וַיִּקְרָא ה' אֱלֹהִים אֶל הָאָדָם" אֶלָּא אֵין גְּנַאי לַמֶּלֶךְ לְדַבֵּר עִם אֲרִיסוֹ, "וַיְדַבֵּר ה' אֵלָיו", וְעִם נֹחַ לֹא דִּבֵּר, "וַיְדַבֵּר אֱלֹהִים אֶל נֹחַ", אֶלָּא אֵין גְּנַאי לַמֶּלֶךְ לְדַבֵּר עִם נַקְדּוּדוֹ וַיִּקְרָא אֶל מֹשֶׁה וּלְאַבְרָהָם לֹא קָרָא (שם כב, טו) "וַיִּקְרָא מַלְאַךְ ה' אֶל אַבְרָהָם" אֶלָּא אֵין גְּנַאי לַמֶּלֶךְ לְדַבֵּר עִם פֻּנְדָּקִי שֶׁלּוֹ, וַיִּקְרָא אֶל מֹשֶׁה, וְלֹא כְאַבְרָהָם, בְּאַבְרָהָם כְּתִיב "וַיִּקְרָא מַלְאַךְ ה' אֶל אַבְרָהָם" הַמַּלְאָךְ קוֹרֵא וְהַדִּבּוּר מְדַבֵּר, בְּרָם הָכָא אָמַר הַקָּדוֹשׁ בָּרוּךְ הוּא אֲנִי הַקּוֹרֵא וַאֲנִי הַמְדַבֵּר שֶׁנֶּאֱמַר (ישעיה מח, טו) "אֲנִי דִּבַּרְתִּי אַף קְרָאתִיו הֲבִאֹתִיו וְהִצְלִיחַ דַּרְכּוֹ".

"וַיִּקְרָא אֶל מֹשֶׁה" עֲשָׂרָה שֵׁמוֹת הָיוּ לוֹ לְמֹשֶׁה שֶׁנֶּאֱמַר  "וְאִשְׁתּוֹ הַיְּהֻדִיָּה", זוֹ יוֹכֶבֶד עַל שֵׁם שֶׁהֶעֱמִידָה (הוֹדָיָה) [יְהוּדִים] בָּעוֹלָם, XאY "יָלְדָה אֶת יֶרֶד", זֶה מֹשֶׁה, שֶׁהוֹרִיד אֶת הַתּוֹרָה מִלְמַעְלָה לְמַטָּה. דָּבָר אַחֵר שֶׁהוֹרִיד אֶת הַשְּׁכִינָה מִלְמַעְלָה לְמַטָּה דָּבָר אַחֵר אֵין לְשׁוֹן יֶרֶד אֶלָּא לְשׁוֹן מַלְכוּת, כְּמָה דְּאַתְּ אָמַרְתְּ (תהלים עב, ח) "וְיֵרְדְּ מִיָּם עַד יָם", וּכְתִיב (מ"א ה, ד) "כִּי הוּא רֹדֶה בְּכָל עֵבֶר הַנָּהָר" XבY (דברי הימים שם) "אֲבִי גְדוֹר", הַרְבֵּה גּוֹדְרִין עָמְדוּ לְיִשְׂרָאֵל, וְזֶה הָיָה אֲבִיהֶן שֶׁל כֻּלָּן XגY "חֶבֶר" שֶׁחִבֵּר הַבָּנִים לַאֲבִיהֶן שֶׁבַּשָּׁמַיִם דָּבָר אַחֵר שֶׁהֶעֱבִיר הַפֻּרְעָנוּת מִלָּבוֹא לָעוֹלָם, XדY "אֲבִי סוֹכוֹ", שֶׁהָיָה אֲבִיהֶן שֶׁל נְבִיאִים שֶׁסּוֹכִין בְּרוּחַ הַקָּדוֹשׁ, בַּעֲרַבְיָא צַוְחִין לְנָבִיא סוֹכָיָא XהY "יְקוּתִיאֵל" שֶׁעָשָׂה אֶת הַבָּנִים מְקַוִּין לַאֲבִיהֶן שֶׁבַּשָּׁמַיִם XוY "אֲבִי זָנוֹחַ", בָּא וְהִזְנִיחָן מֵאוֹתָהּ עֲבֵרָה, הֲדָא הוּא דִכְתִיב  "וַיִּזֶר עַל פְּנֵי הַמַּיִם"  "וְאֵלֶּה בְּנֵי בִּתְיָה" אָמַר לָהּ הַקָּדוֹשׁ בָּרוּךְ הוּא לֹא הָיָה בְּנֵךְ וּקְרָאתוֹ בְּנֵךְ אַף אַתְּ לֹא בִּתִּי וַאֲנִי קוֹרֵא אוֹתָךְ בִּתִּי (דברי הימים שם) "אֲשֶׁר לָקַח מָרֶד", זֶה כָּלֵב, זֶה מָרַד בַּעֲצַת מְרַגְּלִים, וְזוֹ מָרְדָה בַּעֲצַת אָבִיהָ, וּבָא מוֹרֵד וַיִּקַּח אֶת הַמּוֹרֶדֶת. זֶה הִצִּיל אֶת הַצֹּאן וְזוֹ הִצִּילָה אֶת הָרוֹעֶה.

רַבִּי יְהוּדָה בְּרַבִּי אִלְעַאי אוֹמֵר XזY אַף טוֹבִיָּה הָיָה שְׁמוֹ, הֲדָא הוּא דִכְתִיב  "וַתֵּרֶא אֹתוֹ כִּי טוֹב הוּא". רַבִּי יִשְׁמָעֵאל בְּרַבִּי אָמִי אָמַר XחY שְׁמַעְיָה שְׁמוֹ, דִּכְתִיב (דבהי"א כד, ו) "וַיִּכְתְּבֵם שְׁמַעְיָה בֶן נְתַנְאֵל הַסּוֹפֵר" שְׁמַעְיָה שֶׁשָּׁמַע אֵל תְּפִלָּתוֹ. "בֶּן נְתַנְאֵל" בֵּן שֶׁנִּתְּנָה לוֹ תּוֹרָה מִיַּד אֵל. "הַסּוֹפֵר" שֶׁהָיָה סוֹפְרָן שֶׁל יִשְׂרָאֵל "הַלֵּוִי" שֶׁהָיָה מִשִּׁבְטוֹ שֶׁל לֵוִי. "לִפְנֵי הַמֶּלֶךְ וְהַשָּׂרִים", לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא וּבֵית דִּינוֹ. "וְצָדוֹק" זֶה אַהֲרֹן הַכֹּהֵן. "וַאֲחִימֶלֶךְ" שֶׁהָיָה אָחִיו שֶׁל מֶלֶךְ "בֶּן אֶבְיָתָר" בֵּן שֶׁוִּתֵּר הַקָּדוֹשׁ בָּרוּךְ הוּא עַל יָדוֹ מַעֲשֵׂה הָעֵגֶל, רַבִּי יְהוֹשֻׁעַ בֶּן קָרְחָה אוֹמֵר אַף XטY לֵוִי הָיָה שְׁמוֹ עַל עִקַּר מִשְׁפַּחְתּוֹ. XיY וּמֹשֶׁה, הֲרֵי עֲשָׂרָה אָמַר לוֹ הַקָּדוֹשׁ בָּרוּךְ הוּא לְמֹשֶׁה חַיֶּיךָ מִכָּל שֵׁמוֹת שֶׁיֵּשׁ לְךָ אֵינִי קוֹרַאֲךָ אֶלָּא בְּשֵׁם שֶׁקְּרָאַתְךָ בַּתְיָה בַּת פַּרְעֹה, (שמות ב, י) "וַתִּקְרָא שְׁמוֹ מֹשֶׁה", הָוֵי וַיִּקְרָא אֶל מֹשֶׁה.

אָמַר רַבִּי אֶלְעָזָר, וַיִּקְרָא אֶל מֹשֶׁה, וְכָל יִשְׂרָאֵל שׁוֹמְעִין, וְלֹא בָּא הַכָּתוּב אֶלָּא לַחֲלֹק כָּבוֹד לְמֹשֶׁה. מֵיתִיבֵי קוֹל לוֹ קוֹל אֵלָיו מֹשֶׁה שָׁמַע וְכָל יִשְׂרָאֵל לֹא שָׁמְעוּ, לָא קַשְׁיָא הָא בְּסִינַי הָא בְּאֹהֶל מוֹעֵד, וְאִיבָּעִית אֵימָא לָא קַשְׁיָא הָא בִּקְרִיאָה וְהָא בְּדִבּוּר, רַבִּי אֶלְעָזָר רָמֵי כְּתִיב  "וְלֹא יָכֹל מֹשֶׁה לָבוֹא אֶל אֹהֶל מוֹעֵד כִּי שָׁכַן עָלָיו הֶעָנָן", וּכְתִיב (שם כד, יח) "וַיָּבֹא מֹשֶׁה בְּתוֹךְ הֶעָנָן", מְלַמֵּד שֶׁתְּפָסוֹ הַקָּדוֹשׁ בָּרוּךְ הוּא לְמֹשֶׁה וֶהֱבִיאוֹ בֶּעָנָן.

{rרמז תכטr}  "וַיִּקְרָא אֶל מֹשֶׁה" הִקְדִּים קְרִיאָה לְדִבּוּר לִמְּדָה תּוֹרָה דֶּרֶךְ אֶרֶץ שֶׁלֹּא יֹאמַר אָדָם לַחֲבֵרוֹ דָּבָר אֶלָּא אִם כֵּן קְרָאָהוּ. אָמַר רַבִּי מְנַסְּיָא, מִנַּיִן לְאוֹמֵר דָּבָר לַחֲבֵרוֹ שֶׁהוּא בְּבַל יֹאמַר עַד שֶׁיֹּאמַר לוֹ אֱמֹר, שֶׁנֶּאֱמַר "מֵאֹהֶל מוֹעֵד לֵאמֹר".

זֶה שֶׁאָמַר הַכָּתוּב (שה"ש א, ד) "הֱבִיאַנִי הַמֶּלֶךְ חֲדָרָיו", זֶה מֹשֶׁה שֶׁנֶּאֱמַר "וַיִּקְרָא אֶל מֹשֶׁה" מִכָּאן אָמְרוּ כָּל תַּלְמִיד חָכָם שֶׁאֵין בּוֹ דֵּעָה נְבֵלָה טוֹבָה מִמֶּנּוּ. תֵּדַע לְךָ שֶׁכֵּן הוּא צֵא וּלְמַד מִמֹּשֶׁה אֲבִי הַחָכְמָה אֲבִי הַנְּבִיאִים שֶׁהוֹצִיא אֶת יִשְׂרָאֵל מִמִּצְרַיִם, וְנַעֲשׂוּ נִסִּים עַל יָדוֹ, (תהלים קו, כד) "נִפְלָאוֹת בְּאֶרֶץ חָם נוֹרָאוֹת עַל יַם סוּף", וְעָלָה לִשְׁמֵי מָרוֹם וְהוֹרִיד הַתּוֹרָה וְנִתְעַסֵּק בִּמְלֶאכֶת הַמִּשְׁכָּן אַף עַל פִּי כֵן לֹא נִכְנַס לִפְנִים עַד שֶׁקָּרָא לוֹ שֶׁנֶּאֱמַר "וַיִּקְרָא אֶל מֹשֶׁה" וּלְהַלָּן הוּא אוֹמֵר  "וַיִּקְרָא אֵלָיו אֱלֹהִים מִתּוֹךְ הַסְּנֶה" בַּסְּנֶה הִפְסִיק בֵּין קְרִיאָה לְדִבּוּר, אֲבָל בְּאֹהֶל מוֹעֵד אֵין בּוֹ הֶפְסֵק, (דָּבָר אַחֵר "וַיִּקְרָא אֶל מֹשֶׁה") בַּסְּנֶה לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁכָּעַס עַל עַבְדּוֹ וְצִוָּה לְחָבְשׁוֹ בְּבֵית הָאֲסוּרִין וּכְשֶׁהוּא מְצַוֶּה אֶת הַשָּׁלִיחַ אֵינוֹ מְצַוֶּה אוֹתוֹ אֶלָּא מִבַּחוּץ, אֲבָל בְּאֹהֶל מוֹעֵד כְּשֶׁהוּא שָׂמֵחַ עִם בָּנָיו וּבָנָיו שְׂמֵחִין עִמּוֹ כְּשֶׁהוּא מְצַוֶּה אֶת הַשָּׁלִיחַ אֵינוֹ מְצַוֶּה אוֹתוֹ אֶלָּא מִבִּפְנִים, כְּמוֹ שֶׁהוּא מוֹשִׁיבוֹ בֵּין בִּרְכָּיו וּכְיַד אָדָם עַל בְּנוֹ לְכָךְ נֶאֱמַר "וַיִּקְרָא אֶל מֹשֶׁה".

"וַיִּקְרָא וַיְדַבֵּר" הִקְדִּים קְרִיאָה לְדִבּוּר, וַהֲלֹא דִּין הוּא, נֶאֱמַר כָּאן דִּבּוּר וְנֶאֱמַר דִּבּוּר בַּסְּנֶה, מַה דִּבּוּר הָאָמוּר בַּסְּנֶה הִקְדִּים בּוֹ קְרִיאָה לְדִבּוּר אַף וְכוּ'. לֹא אִם אָמַרְתָּ בְּדִבּוּר הַסְּנֶה שֶׁהוּא תְּחִלָּה לַדִּבְּרוֹת, תֹּאמַר בְּדִבּוּר אֹהֶל מוֹעֵד שֶׁאֵינוֹ תְּחִלָּה לַדִּבְּרוֹת, דִּבּוּר הַר סִינַי יוֹכִיחַ שֶׁאֵינוֹ תְּחִלָּה לַדִּבְּרוֹת וְהִקְדִּים בּוֹ קְרִיאָה לְדִבּוּר, לֹא אִם אָמַרְתָּ בְּדִבּוּר הַר סִינַי שֶׁהוּא לְכָל יִשְׂרָאֵל, תֹּאמַר אֹהֶל מוֹעֵד שֶׁאֵינוֹ לְכָל יִשְׂרָאֵל הֲרֵי אַתָּה דָּן מִבִּנְיַן אָב לֹא הֲרֵי דִּבּוּר הַסְּנֶה שֶׁהוּא תְּחִלָּה לַדִּבְּרוֹת כַּהֲרֵי דִּבּוּר הַר סִינַי שֶׁאֵינוֹ תְּחִלָּה לַדִּבְּרוֹת, וְלֹא דִּבּוּר הַר סִינַי שֶׁהוּא לְכָל יִשְׂרָאֵל כַּהֲרֵי דִּבּוּר הַסְּנֶה שֶׁאֵינוֹ לְכָל יִשְׂרָאֵל, הַצַּד הַשָּׁוֶה שֶׁבָּהֶן שֶׁהֵן דִּבּוּר וּמִפִּי קָדוֹשׁ לְמֹשֶׁה הִקְדִּים בּוֹ קְרִיאָה לְדִבּוּר, אַף כָּל שֶׁהוּא דִּבּוּר מִפִּי קָדוֹשׁ לְמֹשֶׁה הִקְדִּים בּוֹ קְרִיאָה לְדִבּוּר. מַה לְהַצַּד הַשָּׁוֶה שֶׁבָּהֶן שֶׁהֵן דִּבּוּר וּבָאֵשׁ מִפִּי קָדוֹשׁ לְמֹשֶׁה לְפִיכָךְ נַקְדִּים בּוֹ קְרִיאָה לְדִבּוּר, יָצָא דִּבּוּר אֹהֶל מוֹעֵד שֶׁאֵינוֹ בָּאֵשׁ, לְפִיכָךְ לֹא נַקְדִּים קְרִיאָה לְדִבּוּר, תַּלְמוּד לוֹמַר "וַיִּקְרָא וַיְדַבֵּר" הִקְדִּים קְרִיאָה לְדִבּוּר, יָכוֹל לֹא הָיְתָה קְרִיאָה אֶלָּא לְדִבּוּר זֶה בִּלְבַד, מִנַּיִן לְכָל הַדִּבְּרוֹת שֶׁבַּתּוֹרָה תַּלְמוּד לוֹמַר "מֵאֹהֶל מוֹעֵד", כָּל שֶׁהוּא מֵאֹהֶל מוֹעֵד הִקְדִּים בּוֹ קְרִיאָה לְדִבּוּר.

יָכוֹל לֹא הָיְתָה קְרִיאָה אֶלָּא לַדִּבְּרוֹת בִּלְבַד, מִנַּיִן אַף לַאֲמִירוֹת וּלְצִוּוּיִים, אָמַר רַבִּי שִׁמְעוֹן תַּלְמוּד לוֹמַר "דַּבֵּר וַיְדַבֵּר" לְרַבּוֹת אַף לַאֲמִירוֹת וְלַצִּוּוּיִים, יָכוֹל אַף לְהַפְסָקוֹת תַּלְמוּד לוֹמַר "וַיְדַבֵּר", לְדִבּוּר הָיְתָה קְרִיאָה וְלֹא הָיְתָה קְרִיאָה לְהַפְסָקוֹת וְכִי מֶה הָיוּ הַפְסָקוֹת מְשַׁמְּשׁוֹת, לִתֵּן רֶוַח לְמֹשֶׁה לְהִתְבּוֹנֵן בֵּין פָּרָשָׁה לְפָרָשָׁה וּבֵין עִנְיָן לְעִנְיָן וַהֲרֵי דְּבָרִים קַל וָחֹמֶר וּמָה אִם מִי שֶׁשָּׁמַע מִפִּי קָדוֹשׁ וּמְדַבֵּר בְּרוּחַ הַקֹּדֶשׁ צָרִיךְ לְהָבִין בֵּין פָּרָשָׁה לְפָרָשָׁה וּבֵין עִנְיָן לְעִנְיָן, הֶדְיוֹט מֵהֶדְיוֹט עַל אַחַת כַּמָּה וְכַמָּה. וּמִנַּיִן שֶׁכָּל הַקְּרִיאוֹת הָיוּ מֹשֶׁה מֹשֶׁה, תַּלְמוּד לוֹמַר (שמות ג, ד) "וַיִּקְרָא אֵלָיו אֱלֹהִים מִתּוֹךְ הַסְּנֶה וַיֹּאמֶר מֹשֶׁה מֹשֶׁה", שֶׁאֵין תַּלְמוּד לוֹמַר "וַיֹּאמֶר", אֶלָּא מְלַמֵּד שֶׁכָּל הַקְּרִיאוֹת הָיוּ מֹשֶׁה מֹשֶׁה. וּמִנַּיִן שֶׁעַל כָּל קְרִיאָה הָיָה אוֹמֵר "הִנֵּנִי", תַּלְמוּד לוֹמַר  "וַיֹּאמֶר הִנֵּנִי", שֶׁאֵין תַּלְמוּד לוֹמַר "וַיֹּאמֶר", אֶלָּא מְלַמֵּד שֶׁעַל כָּל קְרִיאָה הָיָה אוֹמֵר "הִנֵּנִי", "מֹשֶׁה מֹשֶׁה", (בראשית כב, יא) "אַבְרָהָם אַבְרָהָם", (שם מו, ב) "יַעֲקֹב יַעֲקֹב", (ש"א ג, י) "שְׁמוּאֵל שְׁמוּאֵל", לְשׁוֹן חִבָּה לְשׁוֹן זֵרוּז, דָּבָר אַחֵר "מֹשֶׁה מֹשֶׁה" הוּא מֹשֶׁה עַד שֶׁלֹּא נִדְבַּר עִמּוֹ הוּא מֹשֶׁה מִשֶּׁנִּדְבַּר עִמּוֹ.

"אֵלָיו", לְמַעֵט אֶת אַהֲרֹן. אָמַר רַבִּי יְהוּדָה בֶּן בְּתֵירָא שְׁלֹשׁ עֶשְׂרֵה דִּבְּרוֹת נֶאֶמְרוּ בַּתּוֹרָה לְמֹשֶׁה וּלְאַהֲרֹן. וּכְנֶגְדָּן נֶאֶמְרוּ שְׁלֹשׁ עֶשְׂרֵה מִעוּטִין לְלַמֶּדְךָ שֶׁלֹּא לְאַהֲרֹן נֶאֱמַר אֶלָּא לְמֹשֶׁה שֶׁיֹּאמַר לְאַהֲרֹן, וְאֵלּוּ הֵן XאY  "וּבְבֹא מֹשֶׁה אֶל אֹהֶל מוֹעֵד לְדַבֵּר אִתּוֹ, XבY. "וַיִּשְׁמַע אֶת הַקּוֹל מִדַּבֵּר אֵלָיו", וְגוֹ', XגY "וַיְדַבֵּר אֵלָיו", XדY (שמות כה, כב) "וְנוֹעַדְתִּי לְךָ שָׁם, XהY וְדִבַּרְתִּי אִתְּךָ" וְגוֹ', XוY (שם לו, ו) "אֲשֶׁר אִוָּעֵד לְךָ שָׁמָּה", XזY (שם כט, מב) "לְדַבֵּר אֵלֶיךָ שָׁם", XחY  (שמות לד, לד) "אֵת אֲשֶׁר יְצֻוֶּה", XיY  "אֵת כָּל אֲשֶׁר אֲצַוֶּה אוֹתְךָ", XיאY (שם ו, כח) "וַיְהִי בְּיוֹם דִּבֶּר ה' אֶל מֹשֶׁה", XיבY (במדבר ג, א) "וְאֵלֶּה תּוֹלְדֹת אַהֲרֹן וּמֹשֶׁה בְּיוֹם דִּבֶּר ה' אֶת מֹשֶׁה", XיגY וַיִּקְרָא אֶל מֹשֶׁה וַיְדַבֵּר ה' אֵלָיו, מִעֵט אֶת אַהֲרֹן מִכֻּלָּם.

{rרמז תלr}  רַבִּי יוֹסִי הַגְּלִילִי אוֹמֵר, בִּשְׁלֹשָׁה מְקוֹמוֹת נֶאֶמְרָה (תּוֹרָה) [בַּתּוֹרָה דִּבּוּר לְמֹשֶׁה], בְּאֶרֶץ מִצְרַיִם, וּבְהַר סִינַי, וּבְאֹהֶל מוֹעֵד, בְּאֶרֶץ מִצְרַיִם מַהוּ אוֹמֵר  "בְּיוֹם דִּבֶּר ה' אֶל מֹשֶׁה" מִעֵט אֶת אַהֲרֹן מִדִּבְּרוֹת אֶרֶץ מִצְרַיִם. בְּהַר סִינַי מַהוּ אוֹמֵר (במדבר ג, א) "וְאֵלֶּה תּוֹלְדֹת אַהֲרֹן וּמֹשֶׁה בְּיוֹם דִּבֶּר ה' אֶת מֹשֶׁה בְּהַר סִינָי", מִעֵט אֶת אַהֲרֹן מִדִּבְּרוֹת הַר סִינַי. בְּאֹהֶל מוֹעֵד מַהוּ אוֹמֵר וַיִּקְרָא אֶל מֹשֶׁה מִעֵט אֶת אַהֲרֹן מִדִּבְּרוֹת אֹהֶל מוֹעֵד.

רַבִּי אֱלִיעֶזֶר אוֹמֵר הֲרֵי הוּא אוֹמֵר (שמות כט, מג) "וְנֹעַדְתִּי שָׁמָּה לִבְנֵי יִשְׂרָאֵל וְנִקְדַּשׁ בִּכְבֹדִי", עָתִיד אֲנִי לְהִתְוַעֵד בָּהֶן וּלְהִתְקַדֵּשׁ בָּהֶן, אֵימָתַי הָיָה זֶה בַּיּוֹם הַשְּׁמִינִי שֶׁנֶּאֱמַר (להלן ט, כד) "וַיַּרְא כָּל הָעָם וַיָּרֹנּוּ וַיִּפְּלוּ עַל פְּנֵיהֶם"  אוֹ אֵינוֹ אוֹמֵר אֶלָּא לִתֵּן יְעִידָה לַדִּבְּרוֹת תַּלְמוּד לוֹמַר "וְנוֹעַדְתִּי לְךָ", לְךָ הָיְתָה יְעִידָה וְלֹא הָיְתָה יְעִידָה לְכָל יִשְׂרָאֵל. אוֹצִיא אֶת יִשְׂרָאֵל שֶׁלֹּא כָּשְׁרוּ לַעֲלוֹת בָּהָר וְלֹא אוֹצִיא הַזְּקֵנִים שֶׁכָּשְׁרוּ לַעֲלוֹת בָּהָר, אוֹצִיא אֶת הַזְּקֵנִים שֶׁלֹּא נִרְאוּ בְּדִבּוּר עִם מֹשֶׁה, וְלֹא אוֹצִיא אֶת בְּנֵי אַהֲרֹן שֶׁנִּרְאוּ בְּדִבּוּר עִם מֹשֶׁה, אוֹצִיא אֶת בְּנֵי אַהֲרֹן שֶׁלֹּא נִתְוַעֲדוּ בְּדִבּוּר עִם מֹשֶׁה וְלֹא אוֹצִיא אֶת אַהֲרֹן שֶׁנִּתְוַעֵד בְּדִּבּוּר עִם מֹשֶׁה, תַּלְמוּד לוֹמַר  "אֲשֶׁר אִוָּעֵד לְךָ שָׁמָּה", לְךָ הָיְתָה יְעִידָה וְלֹא הָיְתָה יְעִידָה לְכֻלָּם, אוֹ אוֹצִיאֵם מִן הַיְעִידָה, וְלֹא אוֹצִיאֵם מִן הַדִּבְּרוֹת, תַּלְמוּד לוֹמַר (שם כה, כב) "וְדִבַּרְתִּי אִתְּךָ", אוֹצִיא אֶת יִשְׂרָאֵל וְלֹא אוֹצִיא אֶת הַזְּקֵנִים, אוֹצִיא אֶת הַזְּקֵנִים וְלֹא אוֹצִיא אֶת בְּנֵי אַהֲרֹן, אוֹצִיא אֶת בְּנֵי אַהֲרֹן וְלֹא אוֹצִיא אַהֲרֹן עַצְמוֹ, תַּלְמוּד לוֹמַר  "לְדַבֵּר אֵלֶיךָ", עִמְּךָ הָיָה הַדִּבּוּר, וְלֹא הָיָה הַדִּבּוּר עִם כֻּלָּם.  יָכוֹל לֹא הָיוּ שׁוֹמְעִין הַדִּבּוּר אֲבָל הָיוּ שׁוֹמְעִין אֶת הַקּוֹל, תַּלְמוּד לוֹמַר "קוֹל לוֹ", אוֹצִיא אֶת יִשְׂרָאֵל וְלֹא אוֹצִיא אֶת הַזְּקֵנִים, אוֹצִיא אֶת הַזְּקֵנִים וְלֹא אוֹצִיא בְּנֵי אַהֲרֹן, אוֹצִיא בְּנֵי אַהֲרֹן וְלֹא אוֹצִיא אַהֲרֹן עַצְמוֹ, תַּלְמוּד לוֹמַר "קוֹל לוֹ", אוֹצִיא אֶת כֻּלָּם וְלֹא אוֹצִיא אֶת מַלְאֲכֵי הַשָּׁרֵת שֶׁאֵין אֶחָד מֵהֶם יָכוֹל לִכָּנֵס לִמְקוֹמוֹ עַד שֶׁיִּקָּרֵא, תַּלְמוּד לוֹמַר "קוֹל לוֹ קוֹל אֵלָיו", מֹשֶׁה שׁוֹמֵעַ אֶת הַקּוֹל וְאֵין כֻּלָּן שׁוֹמְעִין אֶת הַקּוֹל, מֵאֹהֶל מוֹעֵד, מְלַמֵּד שֶׁהָיָה הַקּוֹל נִפְסַק וְלֹא הָיָה יוֹצֵא חוּץ לָאֹהֶל, יָכוֹל מִפְּנֵי שֶׁהַקּוֹל נָמוּךְ, תַּלְמוּד לוֹמַר (במדבר ז, פט) "וַיִּשְׁמַע אֶת הַקּוֹל", שֶׁאֵין תַּלְמוּד לוֹמַר "הַקּוֹל", אֶלָּא "הַקּוֹל" שֶׁמִּתְפָּרֵשׁ בַּכְּתוּבִים, שֶׁנֶּאֱמַר (תהלים כט, ד-ז) "קוֹל ה' בַּכֹּחַ קוֹל ה' בֶּהָדָר קוֹל ה' שֹׁבֵר אֲרָזִים וַיְשַׁבֵּר ה' אֶת אַרְזֵי הַלְּבָנוֹן קוֹל ה' חֹצֵב לַהֲבוֹת אֵשׁ". אִם כֵּן לָמָּה נֶאֱמַר "מֵאֹהֶל מוֹעֵד" אֶלָּא מְלַמֵּד שֶׁהָיָה הַקּוֹל נִפְסַק וְלֹא הָיָה יוֹצֵא חוּץ לְאֹהֶל מוֹעֵד.

כַּיּוֹצֵא בּוֹ אַתָּה אוֹמֵר  "וְקוֹל כַּנְפֵי הַכְּרוּבִים נִשְׁמַע עַד הֶחָצֵר הַחִיצֹנָה", יָכוֹל מִפְּנֵי שֶׁהַקוֹל נָמוּךְ תַּלְמוּד לוֹמַר "כְּקוֹל שַׁדַּי בְּדַבְּרוֹ" אִם כֵּן לָמָּה נֶאֱמַר "עַד הֶחָצֵר הַחִיצוֹנָה" אֶלָּא כֵּיוָן שֶׁהָיָה מַגִּיעַ עַד הֶחָצֵר הַחִיצוֹנָה הָיָה נִפְסַק.

מֵאֹהֶל מוֹעֵד. יָכוֹל מִכָּל הַבַּיִת כֻּלּוֹ תַּלְמוּד לוֹמַר (במדבר ז, פט) "מֵעַל הַכַּפֹּרֶת", יָכוֹל מֵעַל הַכַּפֹּרֶת כֻּלָּהּ, תַּלְמוּד לוֹמַר (שם) "מִבֵּין שְׁנֵי הַכְּרֻבִים", דִּבְרֵי רַבִּי עֲקִיבָא. אָמַר רַבִּי שִׁמְעוֹן בֶּן עַזַּאי אֵינִי כְּמֵשִׁיב עַל דִּבְרֵי רַבִּי, אֶלָּא כְּמוֹסִיף עַל דְּבָרָיו, וְהַכָּבוֹד שֶׁנֶּאֱמַר בּוֹ (ירמיה כג, כד) "הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא", רְאֵה חִבָּתָן שֶׁל יִשְׂרָאֵל לְהֵיכָן גָּרְמָה לְכָבוֹד זֶה הַמְרֻבֶּה כִּבְיָכוֹל נִדְחַק (לֵרָאוֹת) [לִהְיוֹת] מְדַבֵּר מֵעַל הַכַּפֹּרֶת מִבֵּין שְׁנֵי הַכְּרוּבִים.

{rרמז תלאr}  רַבִּי דּוֹסָא אוֹמֵר, הֲרֵי הוּא אוֹמֵר  "כִּי לֹא יִרְאַנִי הָאָדָם וָחָי". בְּחַיֵּיהֶן אֵינָן רוֹאִין אֲבָל רוֹאִין הֵן בִּשְׁעַת מִיתָתָן, וְכֵן הוּא אוֹמֵר (תהלים כב, ל) "לְפָנָיו יִכְרְעוּ כָּל יוֹרְדֵי עָפָר וְנַפְשׁוֹ לֹא חִיָּה"  רַבִּי עֲקִיבָא אוֹמֵר "כִּי לֹא יִרְאַנִי הָאָדָם וָחָי", אַף חַיּוֹת הַנּוֹשְׂאוֹת אֶת הַכִּסֵּא אֵינָן רוֹאוֹת אֶת הַכָּבוֹד, אָמַר רַבִּי שִׁמְעוֹן בֶּן עַזַּאי אֵינִי כְּמֵשִׁיב עַל דִּבְרֵי רַבִּי אֶלָּא כְּמוֹסִיף עַל דְּבָרָיו "כִּי לֹא יִרְאַנִי הָאָדָם וָחָי", אַף מַלְאֲכֵי הַשָּׁרֵת שֶׁחַיֵּיהֶן חַיֵּי עוֹלָם אֵינָן רוֹאִין אֶת הַכָּבוֹד "לֵאמֹר" צֵא וֶאֱמֹר לָהֶם דִּבְרֵי כִּבּוּשִׁים, בִּשְׁבִילְכֶם מְדַבֵּר עִמִּי, וְכֵן מָצִינוּ כָּל שְׁלֹשִׁים וּשְׁמוֹנֶה שָׁנָה שֶׁהָיוּ יִשְׂרָאֵל בַּמִּדְבָּר וְהָיוּ כִּמְנֻדִּין לַשָּׁמַיִם לֹא הָיָה דִּבּוּר עִם מֹשֶׁה  שֶׁנֶּאֱמַר  "וַיְהִי כַאֲשֶׁר תַּמּוּ כָּל אַנְשֵׁי הַמִּלְחָמָה לָמוּת מִקֶּרֶב הָעָם, וַיְדַבֵּר ה' אֵלַי לֵאמֹר.

אֶלְעָזָר בֶּן דְּהָבַאי אוֹמֵר יָכוֹל הָיָה מְדַבֵּר עִמּוֹ לְצֹרֶךְ עַצְמוֹ, תַּלְמוּד לוֹמַר "לֵאמֹר" לְצֹרֶךְ יִשְׂרָאֵל הָיָה מְדַבֵּר עִמּוֹ, וְלֹא הָיָה מְדַבֵּר עִמּוֹ לְצֹרֶךְ עַצְמוֹ. דָּבָר אַחֵר יָכוֹל לֹא הָיָה מְדַבֵּר עִמּוֹ אֶלָּא לְצֹרֶךְ הַקָּהָל, תַּלְמוּד לוֹמַר "לֵאמֹר" מְדַבֵּר הָיָה עִמּוֹ לְצֹרֶךְ עַצְמוֹ. דָּבָר אַחֵר, לֵאמֹר, צֵא וֶאֱמֹר לָהֶם וַהֲשִׁיבֵנִי, וּמִנַּיִן שֶׁהָיָה מֹשֶׁה יוֹצֵא וּמְדַבֵּר עִמָּהֶן, שֶׁנֶּאֱמַר (שמות לד, לד) "וְיָצָא וְדִבֶּר אֶל בְּנֵי יִשְׂרָאֵל אֵת אֲשֶׁר יְצֻוֶּה". וּמִנַּיִן שֶׁהָיָה מֹשֶׁה מֵשִׁיב דְּבָרִים לִפְנֵי הַגְּבוּרָה, שֶׁנֶּאֱמַר (שם יט, ח) "וַיָּשֶׁב מֹשֶׁה אֶת דִּבְרֵי הָעָם אֶל ה'".

לְפִי שֶׁהוּא אוֹמֵר וַיְדַבֵּר ה' אֵלָיו, שׁוֹמֵעַ אֲנִי מֵאֹהֶל מוֹעֵד מַמָּשׁ, תַּלְמוּד לוֹמַר  "וְנוֹעַדְתִּי לְךָ שָׁם וְדִבַּרְתִּי אִתְּךָ מֵעַל הַכַּפֹּרֶת", אִי אֶפְשָׁר לוֹמַר מֵאֹהֶל מוֹעֵד, שֶׁכְּבָר נֶאֱמַר "מֵעַל הַכַּפֹּרֶת", וְאִי אֶפְשָׁר לוֹמַר "מֵעַל הַכַּפֹּרֶת", שֶׁכְּבָר נֶאֱמַר "מֵאֹהֶל מוֹעֵד", כֵּיצַד יִתְקַיְּמוּ שְׁנֵי כְּתוּבִים הַלָּלוּ, זוֹ מִדָּה בַּתּוֹרָה שְׁנֵי כְּתוּבִים זֶה כְּנֶגֶד זֶה וַהֲרֵי הֵן סוֹתְרִין זֶה עַל יְדֵי זֶה, יִתְקַיְּמוּ בִּמְקוֹמָן עַד שֶׁיָּבוֹא כָּתוּב אַחֵר וּמַכְרִיעַ בֵּינֵיהֶם, וּמַה תַּלְמוּד לוֹמַר (במדבר ז, פט) "וּבְבֹא מֹשֶׁה אֶל אֹהֶל מוֹעֵד", מַגִּיד הַכָּתוּב שֶׁהָיָה מֹשֶׁה נִכְנָס וְעוֹמֵד בָּאֹהֶל וְקוֹל יוֹרֵד מִשְּׁמֵי שָׁמַיִם לְבֵין שְׁנֵי הַכְּרוּבִים וְהוּא שׁוֹמֵעַ אֶת הַקּוֹל מִדַּבֵּר בִּפְנִים.

{rרמז תלבr}  וַיִּקְרָא מֵאֹהֶל מוֹעֵד, אָמַר רַבִּי אֶלְעָזָר אַף עַל פִּי שֶׁנִּתְּנָה תּוֹרָה סְיָג לְיִשְׂרָאֵל בְּסִינַי לֹא נֶעֶנְשׁוּ עָלֶיהָ עַד שֶׁנִּשְׁנֵית לָהֶן בְּאֹהֶל מוֹעֵד, דִּיטְגֶּמָא כְּתוּבָה וּמְחֻתֶּמֶת וְנִכְנֶסֶת לַמְּדִינָה, אֵין בְּנֵי הַמְּדִינָה נֶעֱנָשִׁין עָלֶיהָ עַד שְׁתְּפֹרָשׁ לָהֶן בְּדִימוֹסְיָא שֶׁל מְדִינָה כָּךְ אַף עַל פִּי שֶׁנִּתְּנָה תּוֹרָה לְיִשְׂרָאֵל בְּסִינַי לֹא נֶעֶנְשׁוּ עָלֶיהָ עַד שֶׁנִּשְׁנֵית לָהֶן בְּאֹהֶל מוֹעֵד. הֲדָא הוּא דִכְתִיב (שה"ש ג, ד) "עַד שֶׁהֲבֵיאתִיו אֶל בֵּית אִמִּי" זֶה סִינַי, "וְאֶל חֶדֶר הוֹרָתִי" זֶה אֹהֶל מוֹעֵד, שֶׁמִּשָּׁם נִצְטַוּוּ יִשְׂרָאֵל בְּהוֹרָאָה.

אָמַר רַבִּי יְהוֹשֻׁעַ בֶּן לֵוִי אִלּוּ הָיוּ הָאֻמּוֹת יוֹדְעִין מָה אֹהֶל מוֹעֵד יָפֶה לָהֶן אָהֳלִיּוֹת וְקַסְטְרִיאוֹת הָיוּ מַקִּיפִין אוֹתוֹ, אַתָּה מוֹצֵא שֶׁעַד לֹא הוּקַם הַמִּשְׁכָּן הָיוּ אֻמּוֹת הָעוֹלָם שׁוֹמְעִין קוֹל הַדִּבּוּר וְנִתְרָזִין מִתּוֹךְ פַּנִיקְטֵיהֶן, הֲדָא הוּא דִכְתִיב (דברים ה, כג) "כִּי מִי כָל בָּשָׂר אֲשֶׁר שָׁמַע קוֹל אֱלֹהִים חַיִּים מְדַבֵּר מִתּוֹךְ הָאֵשׁ (כַּאֲשֶׁר שָׁמַעְתָּ אַתָּה) [כָּמֹנוּ] וַיֶּחִי", אָמַר רַבִּי סִימוֹן דּוּ פַּרְצוּפִין, הָיָה הַדִּבּוּר יוֹצֵא אֶחָד סַם חַיִּים לְיִשְׂרָאֵל וְאֶחָד סַם הַמָּוֶת לְאֻמּוֹת הָעוֹלָם, הֲדָא הוּא דִכְתִיב ,  "כַּאֲשֶׁר שָׁמַעְתָּ אַתָּה וַיֶּחִי", אַתָּה שׁוֹמֵעַ וַחֲיֵה וְאֻמּוֹת הָעוֹלָם שׁוֹמְעִין וּמֵתִין.

אָמַר רַבִּי יִצְחָק עַד שֶׁלֹּא הוּקַם הַמִּשְׁכָּן הָיְתָה נְבוּאָה מְצוּיָה בְּאֻמּוֹת הָעוֹלָם, מִשֶּׁהוּקַם הַמִּשְׁכָּן נִסְתַּלְּקָה מֵהֶן, שֶׁנֶּאֱמַר (שה"ש ג, ד) "אֲחַזְתִּיו וְלֹא אַרְפֶּנּוּ", אָמְרוּ לֵיהּ הֲרֵי בִּלְעָם נִתְנַבֵּא, אָמַר לָהֶם לְטוֹבָתָן שֶׁל יִשְׂרָאֵל נִתְנַבֵּא, שֶׁנֶּאֱמַר  "מִי מָנָה עֲפַר יַעֲקֹב", (שם כג, כא) "לֹא הִבִּיט אָוֶן בְּיַעֲקֹב", (שם כג, כג) "כִּי לֹא נַחַשׁ בְּיַעֲקֹב",  "מַה טֹּבוּ אֹהָלֶיךָ יַעֲקֹב", (שם כד, יז) "דָּרַךְ כּוֹכָב מִיַּעֲקֹב", (שם כד, יט) "וְיֵרְדְּ מִיַּעֲקֹב".

מַה בֵּין נְבִיאֵי יִשְׂרָאֵל לִנְבִיאֵי אֻמּוֹת הָעוֹלָם, רַבִּי חָמָא בַּר חֲנִינָא אָמַר אֵין הַקָּדוֹשׁ בָּרוּךְ הוּא נִגְלֶה עַל אֻמּוֹת הָעוֹלָם אֶלָּא בַּחֲצִי דִּבּוּר. מַה בֵּין מֹשֶׁה לְכָל הַנְּבִיאִים, רַבִּי יְהוּדָה בַּר רַבִּי אִלְעַאי אָמַר כָּל הַנְּבִיאִים רָאוּ מִתּוֹךְ שֶׁבַע אַסְפַּקְלַרְיוֹת, הֲדָא הוּא דִכְתִיב (יחזקאל מג, ג) "וּכְמַרְאֵה הַמַּרְאֶה אֲשֶׁר רָאִיתִי" וְגוֹ'. וּמֹשֶׁה רָאָה מִתּוֹךְ אַסְפַּקְלַרְיָא אַחַת, שֶׁנֶּאֱמַר  "וּמַרְאֶה וְלֹא בְחִידֹת". וְרַבָּנָן אָמְרִין כָּל הַנְּבִיאִים רָאוּ מִתּוֹךְ אַסְפַּקְלַרְיָא מְלֻכְלֶכֶת הֲדָא הוּא דִכְתִיב (הושע יב, יא) "וְאָנֹכִי חָזוֹן הִרְבֵּיתִי וּבְיַד הַנְּבִיאִים אֲדַמֶּה" וּמֹשֶׁה רָאָה מִתּוֹךְ אַסְפַּקְלַרְיָא מְצֻחְצַחַת הֲדָא הוּא דִכְתִיב  "וּתְמֻנַת ה' יַבִּיט". רַבִּי פִּנְחָס בְּשֵׁם רַבִּי הוֹשַׁעְיָא אָמַר  לְמֶלֶךְ שֶׁנִּגְלֶה לִבְנֵי בֵּיתוֹ בְּאוֹפַנִּין שֶׁלּוֹ לְפִי שֶׁבָּעוֹלָם הַזֶּה שְׁכִינָה נִגְלֵית עַל הַיְחִידִים, אֲבָל לֶעָתִיד לָבוֹא (ישעיה מ, ה) "וְנִגְלָה כְּבוֹד ה' וְרָאוּ כָל בָּשָׂר יַחְדָּו כִּי פִּי ה' דִּבֵּר".

{pפסוק בp} {rרמז תלגr}  "דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם", זֶה שֶׁאָמַר הַכָּתוּב (ירמיה לא, יט) "הֲבֵן יַקִּיר לִי אֶפְרַיִם אִם יֶלֶד שַׁעֲשֻׁעִים", אֵי זֶהוּ יֶלֶד שַׁעֲשׁוּעִים בֶּן שְׁתַּיִם בֶּן שָׁלֹשׁ שָׁנִים, רַבִּי אַחָא בְּשֵׁם רַבִּי לֵוִי בַּר סִיסִי בֶּן אַרְבַּע בֶּן חָמֵשׁ שָׁנִים, "כִּי מִדֵּי דַּבְּרִי בוֹ" דֵּי דִּבּוּרִי בּוֹ, אַף בְּשָׁעָה שֶׁאֲנִי מְדַבֵּר עִמּוֹ אֵינִי יָכוֹל לִסְבֹּל בּוֹ, "כִּי מִדֵּי דַּבְּרִי בּוֹ" כִּי בְּוַדַּאי דִּבּוּרִי בּוֹ.

מָשָׁל לְמֶלֶךְ שֶׁהָיָה לוֹ פַּקְרֵס וְהָיָה מְצַוֶּה אֶת עַבְדּוֹ וְאוֹמֵר לוֹ קַפְּלוֹ, נַעֲרוֹ מִן הָאָבָק, תֵּן דַּעְתְּךָ עָלָיו, אָמַר לוֹ עַבְדּוֹ אֲדוֹנִי הַמֶּלֶךְ מִכָּל פַּקְרֵסִים שֶׁיֵּשׁ לְךָ אִי אַתָּה מְצַוֶּה אוֹתִי אֶלָּא עַל זֶה, אָמַר לֵיהּ שֶׁאֲנִי מַדְבִּיקוֹ לְגוּפִי. כָּךְ אָמַר מֹשֶׁה לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם מִשִּׁבְעִים אֻמּוֹת שֶׁיֵּשׁ לְךָ בְּעוֹלָמְךָ אִי אַתָּה מְצַוֶּה אוֹתִי אֶלָּא עַל יִשְׂרָאֵל.

רַבִּי יְהוֹשֻׁעַ דְּסִיכְנִין בְּשֵׁם רַבִּי לֵוִי אַף הַכְּתוּבִים חָלְקוּ כָּבוֹד לְיִשְׂרָאֵל, הָכָא אַתְּ אָמַר אָדָם כִּי יַקְרִיב מִכֶּם, כְּשֶׁהוּא בָּא לְדָבָר אַחֵר "אָדָם כִּי יִהְיֶה מִכֶּם בְעוֹר בְּשָׂרוֹ", אֵין כְּתִיב כָּאן אֶלָּא  "אָדָם כִּי יִהְיֶה בְעוֹר בְּשָׂרוֹ".

{rרמז תלדr}  רַבִּי שְׁמוּאֵל בַּר נַחְמָן אָמַר בָּהּ תַּרְתִּין שִׁיטִין (דברים טו, ד) "אֶפֶס כִּי לֹא יִהְיֶה בְּךָ אֶבְיוֹן", כְּשֶׁהוּא בָּא לְדָבָר אַחֵר (שם טו, יא) 'כִּי לֹא יֶחְדַּל אֶבְיוֹן' מִקִּרְבְּכֶם אֵין כְּתִיב כָּאן, אֶלָּא "מִקֶּרֶב הָאָרֶץ" רַבִּי שְׁמוּאֵל בַּר נַחְמָן אָמַר בָּהּ שִׁיטָה אוֹחַרֵי (שם כז, יב) "אֵלֶּה יַעַמְדוּ לְבָרֵךְ אֶת הָעָם", וּכְשֶׁהוּא בָּא לְדָבָר אַחֵר אֵלֶּה יַעַמְדוּ לְקַלֵּל אֶת הָעָם אֵין כְּתִיב כָּאן, אֶלָּא  "וְאֵלֶּה יַעַמְדוּ עַל הַקְּלָלָה", וְלֹא עוֹד אֶלָּא כְּשֶׁפֻּרְעָנוּת בָּאָה לָעוֹלָם צַדִּיקִים כּוֹבְשִׁים אוֹתָהּ, שֶׁנֶּאֱמַר "וְאֵלֶּה יַעַמְדוּ עַל הַקְּלָלָה".

אָמַר רַבִּי בֶּרֶכְיָה אָמַר הַקָּדוֹשׁ בָּרוּךְ הוּא, יְהֵא קָרְבָּנְךָ דּוֹמֶה לְקָרְבָּנוֹ שֶׁל אָדָם הָרִאשׁוֹן, מַה אָדָם הָרִאשׁוֹן שֶׁהָיָה הַכֹּל בִּרְשׁוּתוֹ וְלֹא הִקְרִיב מִן הַגְּזֵלוֹת וּמִן הַחֲמָסִים, אַף אַתָּה לֹא תַּקְרִיב מִן הַגְּזֵלוֹת וּמִן הַחֲמָסִים, וְאִם עָשִׂיתָ כֵן (תהלים סט, לב) "וְתִיטַב לַה' מִשּׁוֹר פָּר מַקְרִן מַפְרִיס".

"דַּבֵּר אֶל בְּנֵי יִשְׂרָאֵל. וְסָמַךְ", בְּנֵי יִשְׂרָאֵל סוֹמְכִין וְאֵין הַגּוֹיִים סוֹמְכִין, וְכִי אֵיזוֹ מִדָּה מְרֻבָּה מִדַּת תְּנוּפָה אוֹ מִדַּת סְמִיכָה, מְרֻבָּה מִדַּת תְּנוּפָה מִמִּדַּת סְמִיכָה, שֶׁתְּנוּפָה נוֹהֶגֶת בְּדָבָר שֵׁיֵּשׁ בּוֹ רוּחַ חַיִּים וּבְדָבָר שֶׁאֵין בּוֹ רוּחַ חַיִּים, וּסְמִיכָה אֵינָהּ נוֹהֶגֶת אֶלָּא בְּדָבָר שֶׁיֵּשׁ בּוֹ רוּחַ חַיִּים, אִם מִעַטְתָּם מִתְּנוּפָה מְרֻבָּה לֹא תְּמַעְטֵם מִסְּמִיכָה מְעוּטָה, אַתָּה אוֹמֵר בְּצַד זֶה נִתְרַבְּתָה תְּנוּפָה וְנִתְמַעְטָה סְמִיכָה, אוֹ בְּצַד זֶה נִתְרַבְּתָה סְמִיכָה וְנִתְמַעֲטָה תְּנוּפָה שֶׁהַסְמִיכָה נוֹהֶגֶת בְּכָל הַחוֹבְרִין וְאֵין תְּנּוּפָה נוֹהֶגֶת בְּכָל הַחוֹבְרִין, וְאִם מִעַטְתָּם מִתְּנוּפָה מוּעֶטֶת אֲמַעַטָּם מִסְּמִיכָה מְרֻבָּה הָא מִפְּנֵי שֶׁיֵּשׁ בִּסְמִיכָה מַה שֶּׁאֵין בִּתְנוּפָה, וּבִתְנוּפָה מַה שֶּׁאֵין בִּסְמִיכָה צָרִיךְ לוֹמַר "דַּבֵּר אֶל בְּנֵי יִשְׂרָאֵל וְסָמַךְ", בְּנֵי יִשְׂרָאֵל סוֹמְכִין, וְאֵין הַגּוֹיִים סוֹמְכִין. בְּנֵי יִשְׂרָאֵל סוֹמְכִין, וְאֵין בְּנוֹת יִשְׂרָאֵל סוֹמְכוֹת, רַבִּי יוֹסִי וְרַבִּי שִׁמְעוֹן אוֹמְרִים נָשִׁים סוֹמְכוֹת רְשׁוּת. אָמַר רַבִּי יוֹסִי אָמַר לִי אַבָּא אֶלְעָזָר, פַּעַם אַחַת הָיָה לָנוּ עֵגֶל שֶׁל זִבְחֵי שְׁלָמִים וְהוֹצַאֲנוּהוּ לְעֶזְרַת נָשִׁים וְסָמְכוּ עָלָיו הַנָּשִׁים, וְכִי יֵשׁ סְמִיכָה בְּנָשִׁים, אֶלָּא מִפְּנֵי נַחַת רוּחַ שֶׁל נָשִׁים.

יָכוֹל לֹא יִסְמְכוּ עַל הָעוֹלוֹת, שֶׁאֵין הָעוֹלוֹת טְעוּנוֹת תְּנוּפָה, אֲבָל יִסְמְכוּ עַל הַשְּׁלָמִים שֶׁהַשְּׁלָמִים טְעוּנִין תְּנוּפָה, תַּלְמוּד לוֹמַר "וְאָמַרְתָּ אֲלֵהֶם" לְרַבּוֹת כָּל הָאָמוּר בָּעִנְיָן כְּשֵׁם שֶׁאֵין סוֹמְכוֹת עַל הָעוֹלוֹת, כָּךְ אֵין סוֹמְכוֹת עַל הַשְּׁלָמִים.

הַכֹּל סוֹמְכִין חוּץ מֵחֵרֵשׁ שׁוֹטֶה וְקָטָן דְּלָאו בְּנֵי דֵּעָה נִינְהוּ, נָכְרִי נַמִּי בְּנֵי יִשְׂרָאֵל סוֹמְכִין וְאֵין הַגּוֹיִים סוֹמְכִין. אֶלָּא סוּמָא מַאי טַעְמָא לֹא, רַב חִסְדָּא וְרַב יִצְחָק בַּר אַבְדִּימִי חָד אָמַר, אָתְיָא סְמִיכָה מִזִּקְנֵי הָעֵדָה, וְחָד אָמַר אָתְיָא סְמִיכָה מֵעוֹלַת רְאִיָּה, וּלְמָאן דְּאָמַר מֵעוֹלַת רְאִיָּה מַאי טַעְמָא לֹא יָלִיף מִזִּקְנֵי הָעֵדָה, דָּנִין יָחִיד מִיָּחִיד וְאֵין דָּנִין יָחִיד מִצִּבּוּר וּלְמָאן דְּיָלִיף מִזִּקְנֵי הָעֵדָה מַאי טַעְמָא לֹא יָלִיף מֵעוֹלַת רְאִיָּה, דָּנִין מִידִי דִּכְתִיב בֵּיהּ סְמִיכָה בְּגוּפֵיהּ מִמִּידִי דִּכְתִיב בֵּיה סְמִיכָה בְּגוּפֵיהּ, לְאַפּוּקֵי עוֹלַת רְאִיָּה דְּהִיא גּוּפָהּ מֵעוֹלַת נְדָבָה גְּמִיר. תָּנֵי תַּנָּא קָמֵיהּ דְּרַב יִצְחָק בַּר אַבְדִּימִי  "וַיַּקְרֵב אֶת הָעֹלָה וַיַּעֲשֶׂהָ כַּמִּשְׁפָּט", כְּמִשְׁפַּט עוֹלַת נְדָבָה, לִמֵּד עַל עוֹלַת חוֹבָה שֶׁטְּעוּנָה סְמִיכָה.

"אָדָם", לְרַבּוֹת אֶת הַגֵּרִים מִכֶּם לְהוֹצִיא אֶת הַמּוּמָרִין, וּמַה רָאִיתָ, אֵימָא מִכֶּם לְרַבּוֹת מוּמָרִים אָדָם לְהוֹצִיא גֵּרִים, אַחַר שֶׁרִבָּה הַכָּתוּב וּמִעֵט תַּלְמוּד לוֹמַר "בְּנֵי יִשְׂרָאֵל" מַה בְּנֵי יִשְׂרָאֵל מְקַבְּלֵי בְּרִית, אַף גֵּרִים מְקַבְּלֵי בְּרִית, יָצְאוּ מוּמָרִים שֶׁאֵינָן מְקַבְּלֵי בְּרִית. אִי מַה בְּנֵי יִשְׂרָאֵל בְּנֵי מְקַבְּלֵי בְּרִית, אַף מוּמָרִים בְּנֵי מְקַבְּלֵי בְּרִית, יָצְאוּ גֵּרִים שֶׁאֵינָן בְּנֵי מְקַבְּלֵי בְּרִית, תַּלְמוּד לוֹמַר "מִכֶּם" וְעַכְשָׁו אַל תֹּאמַר אֶלָּא מַה יִשְׂרָאֵל מְקַבְּלֵי בְּרִית אַף הַגֵּרִים מְקַבְּלֵי בְּרִית, יָצְאוּ מוּמָרִים שֶׁאֵינָן מְקַבְּלֵי בְּרִית.

תַּנְיָא "מִכֶּם" וְלֹא כֻּלְּכֶם לְהוֹצִיא אֶת הַמּוּמָרִים מִכֶּם, בָּכֶם חִלַּקְתִּי וְלֹא בָּאֻמּוֹת מִן הַבְּהֵמָה, לְהָבִיא בְּנֵי אָדָם הַדּוֹמִין לִבְהֵמָה מִכָּאן אָמְרוּ מְקַבְּלִין קָרְבָּנוֹת מִפּוֹשְׁעֵי יִשְׂרָאֵל כְּדֵי שֶׁיַּחְזְרוּ בָּהֶן בִּתְשׁוּבָה, חוּץ מִן הַמּוּמָר, וּמְנַסֵּךְ אֶת הַיַּיִן, וּמְחַלֵּל אֶת הַשַּׁבָּת בְּפַרְהֶסְיָא. הָא גּוּפָא קָשְׁיָא אָמַרְתָּ מִכֶּם וְלֹא כֻּלְּכֶם, לְהוֹצִיא אֶת הַמּוּמָר, וְהָדָר תָּנֵי מְקַבְּלִין קָרְבָּנוֹת מִפּוֹשְׁעֵי יִשְׂרָאֵל, הָא לֹא קַשְׁיָא רֵישָׁא מוּמָר לְכָל הַתּוֹרָה כֻּלָּהּ מְצִיעָתָא מוּמָּר לְדָבָר אֶחָד אֵימָא סֵיפָא חוּץ מִן הַמּוּמָר וּמְנַסֵּךְ אֶת הַיַּיִן וּמְחַלֵּל אֶת הַשַּׁבָּת בְּפַרְהֶסְיָא. הַאי מוּמָר הֵיכִי דָמִי אִי מוּמָר לְכָל הַתּוֹרָה כֻּלָּה הַיְנוּ רֵישָׁא, אִי מוּמָר לְדָבָר אֶחָד קָשְׁיָא מְצִיעָתָא אֶלָּא לָאו הָכִי קָאָמַר חוּץ מִן הַמּוּמָר לְנַסֵּךְ אֶת הַיַּיִן וּלְחַלֵּל אֶת הַשַּׁבָּת בְּפַרְהֶסְיָא, וּמוּמָר לֶאֱלִילִים הָוֵי מוּמָר לְכָל הַתּוֹרָה כֻּלָּהּ.

{rרמז תלהr}  וְהָא מֵהָכָא נָפְקָא (להלן ד, כז) "מֵעַם הָאָרֶץ" פְּרָט לְמוּמָר, רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן (להלן ד, כב-כג) "אֲשֶׁר לֹא תֵּעָשֶׂינָה בִּשְׁגָגָה וְאָשֵׁם. אוֹ הוֹדַע אֵלָיו" הַשָּׁב מִידִיעָתוֹ מֵבִיא קָרְבָּן עַל שִׁגְגָתוֹ, לֹא שָׁב מִידִיעָתוֹ אֵינוֹ מֵבִיא (עַל) קָרְבָּן עַל שִׁגְגָתוֹ, וְאַמְרִינָן מַאי בֵּינַיְהוּ, אָמַר רַב הַמְנוּנָא מוּמָר לֶאֱכֹל חֵלֶב וְהֵבִיא קָרְבָּן עַל הַדָּם אִיכָּא בֵּינַיְהוּ, חָדָא בְּחַטָּאת וְחָדָא בְּעוֹלָה, וּצְרִיכֵי, דְּאִי אַשְׁמְעִינָן חַטָּאת מִשּׁוּם דִּלְכַפָּרָה הִיא, אֲבָל עוֹלָה דִּלְדוֹרוֹן הִיא אֵימָא לִקָּבֵל מִנֵּיהּ, וְאִי אַשְׁמְעִינָן עוֹלָה מִשּׁוּם דְּלָאו חִיּוּבָא הוּא, אֲבָל חַטָּאת דְּחִיּוּבָא הוּא אֵימָא לִקָּבֵל מִנֵּיהּ, קָא מַשְׁמַע לָן. וְכָל הֵיכָא דִּכְתִיב בְּהֵמָה גְּרִיעוּתָא הִיא וְהָכְתִיב  "אָדָם וּבְהֵמָה תוֹשִׁיעַ ה'", וְאָמַר רַב יְהוּדָה אֵלּוּ בְּנֵי אָדָם שֶׁעֲרוּמִים בְּדַעַת וּמְשִׂימִים עַצְמָם כִּבְהֵמָה הָתָם כְּתִיב אָדָם וּבְהֵמָה, הָכָא בְּהֵמָה לְחוּדָהּ וְכָל הֵיכָא דִּכְתִיב אָדָם וּבְהֵמָה מַעֲלִיּוּתָא הוּא, וְהָכְתִיב (ירמיה לא, כו) "וְזָרַעְתִּי אֶת בֵּית יִשְׂרָאֵל זֶרַע אָדָם וְזֶרַע בְּהֵמָה", הָתָם הָא חִלְּקֵיהּ קְרָא זֶרַע אָדָם לְחוּד וְזֶרַע בְּהֵמָה לְחוּד.

"אָדָם כִּי יַקְרִיב מִכֶּם", יָכוֹל גְּזֵרָה, תַּלְמוּד לוֹמַר "כִּי יַקְרִיב", הָא אֵינוֹ אֶלָּא רְשׁוּת. קָרְבָּן לַה', שֶׁיַּקְדִּים הֶקְדְּשׁוֹ לְהַקְרִיב, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר מִנַּיִן שֶׁלֹּא יֹאמַר אָדָם לַה' עוֹלָה, לַה' חַטָּאת, לַה' מִנְחָה, לַה' שְׁלָמִים, תַּלְמוּד לוֹמַר "קָרְבָּן לַה'", וַהֲלֹא דְּבָרִים קַל וָחֹמֶר אִם מִי שֶׁעָתִיד לְהַקְדִּישׁ אָמְרָה תּוֹרָה לֹא יְהֵא מַזְכִּיר שֵׁם שָׁמַיִם אֶלָּא עַל הַקָּרְבָּן, עַל אַחַת כַּמָּה וְכַמָּה שֶׁאֵין מַזְכִּירִין שֵׁם שָׁמַיִם לְבַטָּלָה.

תְּנָן הָתָם הָאוֹמֵר קוֹנָם קוֹנָח קוֹנָס הֲרֵי אֵלּוּ כִּנּוּיִים לְקָרְבָּן, כִּנּוּיִין רַבִּי יוֹחָנָן אָמַר לְשׁוֹן גּוֹיִים הֵן רַבִּי שִׁמְעוֹן בֶּן לָקִישׁ אָמַר לְשׁוֹן שֶׁבָּדוּ חֲכָמִים לִהְיוֹת נוֹדֵר בּוֹ, וְכֵן הוּא אוֹמֵר (מ"א יב, לג) "בַּחֹדֶשׁ אֲשֶׁר בָּדָא מִלִּבּוֹ". וְטַעְמָא מַאי תָּקִינוּ רַבָּנָן כִּנוּיִין, דְּלֹא לֵימָא קָרְבָּן. וְלֵימָא קָרְבָּן, דִּלְמָא יֹאמַר קָרְבָּן לַה'. וְלֵימָא קָרְבָּן לַה', דִּלְמָא יֹאמַר לַה' וְלֹא יֹאמַר קָרְבָּן, וְקָא מַפִּיק שֵׁם שָׁמַיִם לְבַטָּלָה. וְתַנְיָא רַבִּי שִׁמְעוֹן אוֹמֵר וְכוּ'.

רַבִּי יוֹסִי אוֹמֵר כָּל מָקוֹם שֶׁנֶּאֱמַר קָרְבָּן אָמַר בְּיוֹ"ד הֵ"א שֶׁלֹּא לִתֵּן פִּתְחוֹן פֶּה לַמִּינִים לִרְדּוֹת, קָרְבָּן לַה' מִן הַבְּהֵמָה, יָכוֹל אַף חַיָּה שֶׁקְּרוּיָה בְּהֵמָה, כָּעִנְיָן שֶׁנֶּאֱמַר (דברים יד, ד-ה) "זֹאת הַבְּהֵמָה אֲשֶׁר תֹּאכֵלוּ שוֹר שֶׂה כְשָׂבִים וְשֶׂה עִזִּים, אַיָּל וּצְבִי וְיַחְמוּר", תַּלְמוּד לוֹמַר "בָּקָר וָצֹאן". יָכוֹל לֹא יָבִיא וְאִם הֵבִיא יְהֵא כָּשֵׁר מָשָׁל לְמִי שֶׁאָמַר לוֹ רַבּוֹ הָבֵא לִי חִטִּים וְהֵבִיא לוֹ חִטִּים וּשְׂעוֹרִים הוֹסִיף עַל דְּבָרָיו, תַּלְמוּד לוֹמַר "בָּקָר וָצֹאן תַּקְרִיבוּ" אֵין לְךָ בַּבְּהֵמָה אֶלָּא בָּקָר וָצֹאן, הָא לְמָה זֶה דּוֹמֶה לְמִי שֶׁאָמַר לֵיהּ רַבּוֹ אַל תָּבִיא אֶלָּא חִטִּים, וְאִם הוֹסִיף עַל הַחִטִּים עוֹבֵר עַל דְּבָרָיו.

הַמַּעֲלֶה אֵיבְרֵי חַיָּה עַל הַמִּזְבֵּחַ, רַבִּי יוֹחָנָן אָמַר עוֹבֵר בַּעֲשֵׂה, בְּהֵמָה אִין חַיָּה לֹא וְלָאו הַבָּא מִכְּלָל עֲשֵׂה עֲשֵׂה. רֵישׁ לָקִישׁ אָמַר אֵינוֹ עוֹבֵר בַּעֲשֵׂה הַהוּא לְמִצְוָה מֵתִיב רָבָא, אִלּוּ נֶאֱמַר "קָרְבָּן לַה'" בְּהֵמָה הָיִיתִי אוֹמֵר חַיָּה בִּכְלַל בְּהֵמָה וְכוּ', תְּיוּבְתָא דְּרֵישׁ לָקִישׁ תְּיוּבְתָא.

"מִן הַבְּהֵמָה" לְהוֹצִיא אֶת הָרוֹבֵעַ וְאֶת הַנִּרְבָּע, וַהֲלֹא דִּין הוּא, וּמַה אִם בַּעַל מוּם שֶׁלֹּא נֶעֶבְדָה בּוֹ עֲבֵרָה פָּסוּל מֵעַל גַּבֵּי הַמִּזְבֵּחַ, רוֹבֵעַ וְנִרְבָּע שֶׁנֶּעֶבְדָה בָּהֶן עֲבֵרָה אֵינוֹ דִּין שֶׁיְּהוּ פְּסוּלִין לְגַבֵּי מִזְבֵּחַ. הֲרֵי מִי שֶׁחָרַשׁ בְּשׁוֹר וַחֲמוֹר יוֹכִיחַ שֶׁנֶּעֶבְדָה בָּהֶן עֲבֵרָה וְכָשֵׁר לְגַבֵּי מִזְבֵּחַ לֹא אִם אָמַרְתָּ בְּחוֹרֵשׁ בְּשׁוֹר וַחֲמוֹר שֶׁאֵינָן בְּמִיתָה, תֹּאמַר בְּרוֹבֵעַ וְנִרְבָּע שֶׁהֵן בְּמִיתָה, טֹל לְךָ מַה שֶּׁהֵבֵאתָ אֵין לִי אֶלָּא שֶׁנֶּעֶבְדָה בּוֹ עֲבֵרָה עַל פִּי שְׁנַיִם נֶעֶבְדָה בּוֹ עֲבֵרָה עַל פִּי עֵד אֶחָד אוֹ עַל פִּי בְּעָלִים מִנַּיִן אָמַר רַבִּי יִשְׁמָעֵאל הֲרֵינִי דָּן, וּמַה אִם בַּעַל מוּם (שֶׁהִיא) [שֶׁאֵין] יְעִידַת שְׁנַיִם פּוֹסַלְתּוֹ מִן אֲכִילָה, יְעִידַת אֶחָד פּוֹסַלְתּוֹ מֵהַקְרָבָה רוֹבֵעַ וְנִרְבָּע שֶׁיְּעִידַת שְׁנַיִם פּוֹסַלְתּוֹ מֵאֲכִילָה אֵינוֹ דִּין שֶׁתְּהֵא יְעִידַת עֵד אֶחָד פּוֹסַלְתּוֹ לְהַקְרָבָה. אָמַר לוֹ רַבִּי עֲקִיבָא לֹא אִם אָמַרְתָּ בְּבַעַל מוּם שֶׁמּוּמוֹ בְּגָלוּי תֹּאמַר בְּרוֹבֵעַ וְנִרְבָּע שֶׁאֵין מוּמָן בְּגָלוּי, הוֹאִיל וְאֵין מוּמָן בְּגָלוּי לֹא יְהוּ פְּסוּלִין לְגַבֵּי מִזְבֵּחַ, תַּלְמוּד לוֹמַר "מִן הַבְּהֵמָה" לְהוֹצִיא אֶת הָרוֹבֵעַ וְהַנִּרְבָּע. הָא לָמָּה לִי קְרָא, הָא אַתְיָא מִדִּינָא אָמַר לֵיהּ רַב אַשִּׁי, מִשּׁוּם דְּאִכָּא לְמֵימַר מֵעִיקָרָא דְדִינָא פִּרְכָא, מַה לְבַעַל מוּם שֶׁמּוּמוֹ נִכָּר תֹּאמַר בְּרוֹבֵעַ וְנִרְבָּע שֶׁאֵין מוּמָן נִכָּר, הוֹאִיל וְאֵין מוּמָן נִכָּר יִהְיוּ כְּשֵׁרִים לְגַבֵּי מִזְבֵּחַ, תַּלְמוּד לוֹמַר "מִן הַבְּהֵמָה" לְהוֹצִיא רוֹבֵעַ.

רַבִּי יִשְׁמָעֵאל אוֹמֵר בִּשְׁלֹשׁ עֶשְׂרֵה מִדּוֹת הַתּוֹרָה נִדְרֶשֶׁת, מִקַּל וָחֹמֶר, מִכְּלָל וּפְרָט. כֵּיצַד, מִן הַבְּהֵמָה כְּלָל, מִן הַבָּקָר וּמִן הַצֹּאן פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט.

"מִן הַבָּקָר" לְהוֹצִיא אֶת הַנֶּעֱבָד וַהֲלֹא דִּין הוּא וּמָה אִם אֶתְנַן וּמְחִיר שֶׁצִּפּוּיֵיהֶן מֻתָּרִין אֲסוּרִין לְגַבֵּי מִזְבֵּחַ נֶעֱבָד שֶׁצִּפּוּיוֹ אָסוּר אֵינוֹ דִּין שֶׁיְּהֵא אָסוּר לְגַבֵּי מִזְבֵּחַ אוֹ חִלּוּף, וּמַה אִם אֶתְנַן וּמְחִיר שֶׁהֵן אֲסוּרִין לְגַבֵּי מִזְבֵּחַ צִפּוּיֵיהֶן מֻתָּרִין נֶעֶבָד שֶׁמֻּתָּר לְגַבֵּי מִזְבֵּחַ אֵינוֹ דִּין שֶׁצִּפּוּיוֹ מֻתָּר אִם כֵּן בִּטַּלְתָּ  "לֹא תַחְמֹד כֶּסֶף וְזָהָב עֲלֵיהֶם", אֲנִי אֲקַיְּמֶנּוּ "לֹא תַחְמֹד כֶּסֶף וְזָהָב עֲלֵיהֶם", בְּדָבָר שֶׁאֵין בּוֹ רוּחַ חַיִּים, אֲבָל דָּבָר שֶׁיֵּשׁ בּוֹ רוּחַ חַיִּים הוֹאִיל וְהֵן מֻתָּרִין יִהְיוּ צִפּוּיֵיהֶן מֻתָּרִין, תַּלְמוּד לוֹמַר "מִן הַבָּקָר" לְהוֹצִיא אֶת הַנֶּעֱבָד.

וּכְשֶׁהוּא אוֹמֵר "מִן הַבָּקָר" לְמַטָּה שֶׁאֵין תַּלְמוּד לוֹמַר אֶלָּא לְהוֹצִיא אֶת הַטְּרֵפָה. וַהֲלֹא דִּין הוּא, וּמַה אִם בַּעַל מוּם שֶׁמֻּתָּר בְּחֻלִּין, אָסוּר לְגַבֵּי מִזְבֵּחַ, טְרֵפָה שֶׁהִיא אֲסוּרָה בְּחֻלִּין, אֵינוֹ דִּין שֶׁתְּהֵא פְּסוּלָה לְגַבֵּי מִזְבֵּחַ. דָּם וְחֵלֶב יוֹכִיחוּ שֶׁהֵן אֲסוּרִין בְּחֻלִּין, וּכְשֵׁרִין לְגַבֵּי הַמִּזְבֵּחַ. לֹא אִם אָמַרְתָּ בְּחֵלֶב וְדָם שֶׁהֵם מִדָּבָר מֻתָּר, תֹּאמַר בִּטְרֵפָה שֶׁכֻּלָּהּ אֲסוּרָה. מְלִיקַת הָעוֹף תּוֹכִיחַ שֶׁכֻּלָּהּ אֲסוּרָה לְהֶדְיוֹט וּכְשֵׁרָה לְגַבֵּי מִזְבֵּחַ, לֹא אִם אָמַרְתָּ בִּמְלִיקַת הָעוֹף שֶׁקְּדֻשָּׁתָהּ אוֹסַרְתָּהּ זוֹ הוֹאִיל וְאֵין קְדֻשָּׁתָהּ אוֹסַרְתָּהּ לֹא תְּהֵא פְּסוּלָה לְגַבֵּי מִזְבֵּחַ אִם הֵשַׁבְתָּ כְּשֶׁהוּא אוֹמֵר מִן הַבָּקָר, לְמַטָּה, שֶׁאֵין תַּלְמוּד לוֹמַר אֶלָּא לְהוֹצִיא אֶת הַטְּרֵפָה.

{rרמז תלוr}  אָמַר רַב אָשֵׁי מִשּׁוּם דְּאִיכָּא לְמֵימַר מֵעִקָרָא דְּדִינָא פִּרְכָא, מֵהֵיכָא קָא מַיְתִי לָהּ מִבַּעַל מוּם מַה לְבַעַל מוּם שֶׁעָשָׂה בּוֹ מַקְרִיבִין כִּקְרֵבִין אָמַר לֵיהּ רַב אַחָא בְּרֵיהּ דְּרָבָא יוֹצֵא דֹפֶן יוֹכִיחַ שֶׁלֹּא עָשָׂה מַקְרִיבִין כִּקְרֵבִין וּמֻתָּר לְהֶדְיוֹט וְאָסוּר לְגָבוֹהַּ, מַה לְיוֹצֵא דֹפֶן שֶׁכֵּן אֵינוֹ קָדוֹשׁ בִּבְכוֹרָה בַּעַל מוּם יוֹכִיחַ מַה לְבַעַל מוּם שֶׁכֵּן עָשָׂה בּוֹ מַקְרִיבִין כִּקְרֵבִין, יוֹצֵא דֹפֶן יוֹכִיחַ. וְחָזַר הַדִּין לֹא רְאִי זֶה כִּרְאִי זֶה, הַצַּד הַשָּׁוֶה שֶׁבָּהֶן שֶׁמֻּתָּרִין לְהֶדְיוֹט וַאֲסוּרִין לְגָבוֹהַּ, כָּל שֶׁכֵּן טְרֵפָה שֶׁאֲסוּרָה לְהֶדְיוֹט תְּהֵא אֲסוּרָה לְגָבוֹהַּ מַה לְהַצַּד הַשָּׁוֶה שֶׁבָּהֶן שֶׁכֵּן מוּמָן נִכָּר תֹּאמַר בִּטְרֵפָה שֶׁאֵין מוּמָהּ נִכָּר מִשּׁוּם הָכִי אִצְטְרִיךְ קְרָא. וּטְרֵפָה מֵהָכָא נָפְקָא מֵהָתָם נָפְקָא, (יחזקאל מה, טו) "מִמַּשְׁקֵה יִשְׂרָאֵל" מִן הַמֻּתָּר לְיִשְׂרָאֵל צְרִיכָא, דְּאִי מִמַּשְׁקֵה יִשְׂרָאֵל הֲוָה אֲמִינָא לְמִעוּטֵי הֵיכָא דְּלֹא הָיְתָה לָהּ שְׁעַת הַכֹּשֶׁר דּוּמְיָא דְּעָרְלָה וְכִלְאֵי הַכֶּרֶם אֲבָל הָיְתָה לָהּ שְׁעַת הַכֹּשֶׁר אֵימָא מִתְכַּשֵּׁר, אָמַר רַחֲמָנָא  "כֹּל אֲשֶׁר יַעֲבֹר". וְאִי כָּתַב רַחֲמָנָא "כֹּל אֲשֶׁר יַעֲבֹר" הֲוָה אֲמִינָא לְמִעוּטֵי הֵיכָא דְּנִּטְרְפָה וּלְבַסּוֹף הִקְדִּישָׁה אֲבָל הִקְדִּישָׁה וְאַחַר כָּךְ נִטְרְפָה דִּבְעִדְּנָא דְּקָא קָדְשָׁה הֲוָה חָזְיָיה אֵימָא תִּתְכַּשֵּׁר, צְרִיכָא.

רַבִּי יְהוּדָה אוֹמֵר "זֹאת", "הִיא", "הָעוֹלָה", הֲרֵי אֵלּוּ מִעוּטִין, פְּרָט לְשֶׁנִּשְׁחֲטָה בַּלַּיְלָה, וְשֶׁנִּשְׁפַּךְ דָּמָהּ וְשֶׁיָּצָא דָּמָהּ חוּץ לַקְּלָעִים שֶׁאִם עָלְתָה תֵּרֵד, רַבִּי שִׁמְעוֹן אוֹמֵר "עוֹלָה" אֵין לִי אֶלָּא עוֹלָה כְּשֵׁרָה, מִנַּיִן לְשֶׁנִּשְׁחֲטָה בַּלַּיְלָה, וְשֶׁנִשְׁפַּךְ דָּמָהּ, וְשֶׁיָּצָא חוּץ לַקְּלָעִים, וְהַלָּן וְהַיּוֹצֵא וְהַטָּמֵא, וְהַנּוֹתָר, וְשֶׁנִּשְׁחַט חוּץ לִזְמַנּוֹ וְחוּץ לִמְקוֹמוֹ, וְשֶׁקִּבְּלוּ פְּסוּלִין וְזָרְקוּ אֶת דָּמוֹ, וְהַנִתָּנִים לְמַעְלָה שֶׁנְּתָנָן לְמַטָּה וְהַנִּתָּנִין לְמַטָּה שֶׁנְּתָנָן לְמַעְלָה, וְהַנִּתָּנִין בִּפְנִים שֶׁנְּתָנָן בַּחוּץ, וְהַנִּתָּנִין בַּחוּץ שֶׁנְּתָנָן בִּפְנִים, וְהַפֶּסַח וְהַחַטָּאת שֶׁשְּׁחָטָן שֶׁלֹּא לִשְׁמָן, מִנַּיִן תַּלְמוּד לוֹמַר "תּוֹרַת הָעוֹלָה" רִבָּה תּוֹרָה אַחַת לְכָל הָעוֹלִים שֶׁאִם עָלוּ לֹא יֵרְדוּ. יָכוֹל שֶׁאֲנִי מְרַבֶּה אֶת הָרוֹבֵעַ וְהַנִּרְבָּע, הַמֻּקְצֶה וְהַנֶּעֱבָד וְהָאֶתְנָן וְהַמְחִיר וְהַכִּלְאַיִם וְהַטְּרֵפָה, וְיוֹצֵא דֹפֶן, תַּלְמוּד לוֹמַר "זֹאת". וּמָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ, אַחַר שֶׁרִבָּה הַכָּתוּב וּמִעֵט מְרַבֶּה אֲנִי אֵת אֵלּוּ שֶׁהָיָה פְּסוּלָן בַּקֹּדֶשׁ וּמוֹצִיא אֲנִי אֶת אֵלּוּ שֶׁלֹּא הָיָה פְּסוּלָן בַּקֹּדֶשׁ, וְהָא מֵהָכָא נָפְקָא מֵהָתָם נָפְקָא, מִן הַבְּהֵמָה לְהוֹצִיא רוֹבֵעַ וְנִרְבָּע, מִן הַבָּקָר לְהוֹצִיא הַנֶּעֱבָד וְכוּ', וְתוּ כִּלְאַיִם מֵהָכָא נָפְקָא מֵהָתָם נָפְקָא, (להלן כב, כז) "שׁוֹר אוֹ כֶשֶׂב" פְּרָט לְכִלְאַיִם (שם) "אוֹ עֵז" פְּרָט לְנִדְמֶה תְּרֵי קְרָאֵי צְרִיכֵי, חָד לִבְהֵמָה דְּחֻלִּין וְחָד לִבְהֵמָה דְּקָדָשִׁים.

"מִן הַצֹּאן" לְהוֹצִיא אֶת הַמֻּקְצֶה וּמִן הַצֹּאן לְהוֹצִיא אֶת הַנּוֹגֵחַ אָמַר רַבִּי שִׁמְעוֹן מִפְּנֵי שֶׁיֵּשׁ בְּרוֹבֵעַ שֶׁאֵין בְּנוֹגֵחַ, וּבְנוֹגֵחַ שֶׁאֵין בְּרוֹבֵעַ רוֹבֵעַ עָשָׂה בּוֹ אֹנֶס כְּרָצוֹן נוֹגֵחַ לֹא עָשָׂה בּוֹ אֹנֶס כְּרָצוֹן נוֹגֵחַ מְשַׁלֵּם אֶת הַכֹּפֶר לְאַחַר מִיתָה רוֹבֵעַ אֵין מְשַׁלֵּם אֶת הַכֹּפֶר לְאַחַר מִיתָה יֵשׁ בְּרוֹבֵעַ שֶׁאֵין בְּנֶעֱבָד וּבְנֶעֱבָד שֶׁאֵין בְּרוֹבֵעַ, רוֹבֵעַ בֵּין שֶׁלּוֹ וּבֵין שֶׁל אַחֵר אָסוּר, נֶעֱבָד שֶׁלּוֹ אָסוּר שֶׁל אֲחֵרִים מֻתָּר רוֹבֵעַ צִפּוּיָיו מֻתָּרִין, נֶעֱבָד צִפּוּיָיו אֲסוּרִין לְפִיכָךְ הֻצְרַךְ הַכָּתוּב לוֹמַר אֶת כֻּלָּן.

וְאֵיפּוּךְ אֲנָא "מִן הַבְּהֵמָה" לְהוֹצִיא אֶת הַנֶּעֱבָד, מִן הַבָּקָר לְהוֹצִיא רוֹבֵעַ וְנִרְבָּע. הָתָם מֵעִנְיָנָא דִּקְרָא גַּבֵּי בְּהֵמָה כְּתִיב  "וְאִשָּׁה לֹא תַעֲמֹד לִפְנֵי בְהֵמָה לְרִבְעָהּ", וְגַבֵּי בָּקָר כְּתִיב (תהלים קו, כ) "וַיָּמִירוּ אֶת כְּבוֹדָם בְּתַבְנִית שׁוֹר". וְהָדֵין תַּנָּא מַיְיתִי לָהּ מֵהָכָא, דְּתָנוּ רַבָּנָן הָרוֹבֵעַ וְהַנִּרְבָּע, וְהַמֻּקְצֶה וְהַנֶּעֱבָד וְהַמְּחִיר וְהַכִּלְאַיִם וְהַטְּרֵפָה הֲרֵי הֵן כְּקָדָשִׁים שֶׁקָּדַם מוּם עוֹבֵר לְהֶקְדֵּשָׁן וּצְרִיכִין מוּם קָבוּעַ לִפְדּוֹת עֲלֵיהֶן, שֶׁנֶּאֱמַר (להלן כב, כה) "כִּי מָשְׁחָתָם בָּהֶם מוּם בָּם", מַאי תַּלְמוּדָא חִסוּרֵי מֵחַסְרָא וְהָכִי קְתָנִי וּמִנַּיִן שֶׁאֲסוּרִין שֶׁנֶּאֱמַר (שם) "כִּי מָשְׁחָתָם בָּהֶם מוּם בָּם", וְאָמַר מַר כָּל שֶׁהַמּוּם פּוֹסֵל בּוֹ הַשְׁחָתָה פּוֹסֶלֶת בּוֹ, וְשֶׁאֵין הַמּוּם פּוֹסֵל בּוֹ אֵין הַשְׁחָתָה פּוֹסֶלֶת בּוֹ, שֶׁנֶּאֱמַר "כִּי מָשְׁחָתָם בָּהֶם מוּם בָּם". וְתָנָא דְבֵי רַבִּי יִשְׁמָעֵאל כָּל מָקוֹם שֶׁנֶּאֱמַר הַשְׁחָתָה אֵינוֹ אֶלָּא דְּבַר עֶרְוָה וַעֲבוֹדָה זָרָה, דְּבַר עֶרְוָה דִּכְתִיב  "כִּי הִשְׁחִית כָּל בָּשָׂר אֶת דַּרְכּוֹ עַל הָאָרֶץ" "פֶּסֶל", (דברים ד, טז) "פֶּן תַּשְׁחִיתוּן וַעֲשִׂיתֶם לָכֶם פֶּסֶל", וּמָאן דְּאָמַר דְּנָפְקָא לֵיהּ מִמִּן הַבְּהֵמָה תִּיפּוּק לֵיהּ מִ"כִּי מָשְׁחָתָם בָּהֶם" לֹא מַשְׁמַע לֵיהּ וּמָאן דְּנָפְקָא לֵיהּ מִ"כִּי מָשְׁחָתָם בָּהֶם", תִּיפּוּק לֵיהּ מִמִּן הַבְּהֵמָה, קָסָבַר מִן הַבְּהֵמָה מִן הַבָּקָר וּמִן הַצֹּאן, פְּרָט לְזָקֵן וּלְחוֹלֶה, וּמְזֹהָם וְהַהוּא דְּנָפְקָא לֵיהּ לְרוֹבֵעַ וְנִרְבָּע, מִמִּן הַבְּהֵמָה, זָקֵן חוֹלֶה וּמְזֹהָם מְנָא לֵיהּ, נָפְקָא לֵיהּ מִדְּתַנְיָא "מִן הַכְּבָשִׂים וּמִן הָעִזִּים תִּקָּחוּ", הֲרֵי אֵלּוּ מִעוּטִין פְּרָט לְזָקֵן וּלְחוֹלֶה וְלִמְזֹהָם וְהַהוּא תָּנָא דְבֵי רַבִּי יִשְׁמָעֵאל סָבַר מִן הַכְּבָשִׂים וּמִן הָעִזִּים תִּקָּחוּ אוֹרְחֵיהּ דִּקְרָא הוּא לְאִשְׁתַּעוּיֵי הָכִי.

"תַּקְרִיבוּ", מְלַמֵּד שֶׁהִיא בָּאָה נִדְבַת שְׁנַיִם, וַהֲלֹא דִּין הוּא, עוֹלַת הָעוֹף בָּאָה בְּנֶדֶר וּנְדָבָה, וְעוֹלַת בְּהֵמָה בָּאָה בְּנֶדֶר וּנְדָבָה, מַה עוֹלַת הָעוֹף שֶׁהִיא בָּאָה בְּנֶדֶר וּבִנְדָבָה הֲרֵי הִיא בָּאָה בְּנִדְבַת שְׁנַיִם, אַף עוֹלַת בְּהֵמָה שֶׁהִיא בָּאָה בְּנֶדֶר וּבִנְדָבָה תָּבוֹא בְּנִדְבַת שְׁנַיִם, אוֹ כָּלֵךְ לְדֶרֶךְ זוֹ, מִנְחָה בָּאָה בְּנֶדֶר וּבִנְדָבָה וְעוֹלַת בְּהֵמָה בָּאָה בְּנֶדֶר וּבִנְדָבָה, מַה מִּנְחָה שֶׁהִיא בָּאָה בְּנֶדֶר וּבִנְדָבָה אֵינָהּ בָּאָה נִדְבַת שְׁנַיִם, אַף עוֹלַת בְּהֵמָה שֶׁהִיא בָּאָה בְּנֶדֶר וּבִנְדָבָה לֹא תָּבוֹא נִדְבַת שְׁנַיִם. נִרְאֶה לְמִי דּוֹמֶה, דָּנִין דָּבָר שֶׁכֻּלּוֹ עוֹלָה לָאִשִּׁים מִדָּבָר שֶׁכֻּלּוֹ עוֹלָה לָאִשִּׁים, וְאַל תּוֹכִיחַ מִנְחָה שֶׁאֵין כֻּלָּהּ עוֹלָה לָאִשִּׁים אוֹ כָּלֵךְ לְדֶרֶךְ זוֹ, דָּבָר שֶׁבָּא בְּחוֹבַת צִבּוּר מִדָּבָר שֶׁהוּא בָּא חוֹבַת צִבּוּר, וְאַל תּוֹכִיחַ עוֹלַת הָעוֹף שֶׁאֵינָהּ בָּאָה חוֹבַת צִבּוּר, תַּלְמוּד לוֹמַר "תַּקְרִיבוּ" מְלַמֵּד שֶׁהִיא בָּאָה נִדְבַת שְׁנַיִם.

"קָרְבַּנְכֶם", מְלַמֵּד שֶׁהִיא בָּאָה נִדְבַת צִבּוּר, וַהֲלֹא דִּין הוּא, מִנְחָה בָּאָה בְּנֶדֶר וּבִנְדָבָה וְעוֹלַת בְּהֵמָה בְּנֶדֶר וּבִנְדָבָה, מַה מִנְחָה שֶׁהִיא בָּאָה בְּנֶדֶר וּבִנְדָבָה אֵינָהּ בָּאָה בְּנִדְבַת צִבּוּר, אַף עוֹלַת בְּהֵמָה שֶׁהִיא בָּאָה בְּנֶדֶר וּבִנְדָבָה לֹא תָּבוֹא בְּנִדְבַת צִבּוּר. לֹא אִם אָמַרְתָּ בְּמִנְחָה שֶׁאֵינָהּ בָּאָה נִדְבַת שְׁנַיִם, תֹּאמַר בְּעוֹלַת בְּהֵמָה שֶׁהִיא בָּאָה נִדְבַת שְׁנַיִם, עוֹלַת הָעוֹף תּוֹכִיחַ, שֶׁהִיא בָּאָה נִדְבַת שְׁנַיִם וְאֵינָהּ בָּאָה נִדְבַת צִבּוּר, לֹא אִם אָמַרְתָּ בְּעוֹלַת הָעוֹף שֶׁאֵינָהּ בָּאָה חוֹבַת צִבּוּר, תֹּאמַר בְּעוֹלַת בְּהֵמָה שֶׁהִיא בָּאָה חוֹבַת צִבּוּר, שְׁלָמִים יוֹכִיחוּ שֶׁהֵן בָּאִין חוֹבַת צִבּוּר וְאֵין בָּאִין נִדְבַת צִבּוּר, אַף אַתָּה אַל תִּתְמַהּ עַל עוֹלַת בְּהֵמָה שֶׁאַף עַל פִּי שֶׁהִיא בָּאָה חוֹבַת צִבּוּר לֹא תָּבוֹא נִדְבַת צִבּוּר, תַּלְמוּד לוֹמַר "קָרְבַּנְכֶם" מְלַמֵּד שֶׁהִיא בָּאָה נִדְבַת צִבּוּר.

דִּין אַחֵר, וּמָה אִם הַיָּחִיד שֶׁאֵינוֹ מֵבִיא עוֹלַת חוֹבָה בְּכָל יוֹם מֵבִיא עוֹלַת בְּהֵמָה נְדָבָה, צִבּוּר שֶׁמֵּבִיא עוֹלַת חוֹבָה בְּכָל יוֹם אֵינוֹ דִּין שֶׁיָּבִיא עוֹלַת בְּהֵמָה נְדָבָה. לֹא אִם אָמַרְתָּ בְּיָחִיד שֶׁמֵּבִיא מִנְחָה נְדָבָה תֹּאמַר בְּצִבּוּר שֶׁאֵין מֵבִיא מִנְחָה נְדָבָה, הַשֻּׁתָּפִין יוֹכִיחוּ שֶׁאֵין מְבִיאִין מִנְחָה נְדָבָה וּמְבִיאִין עוֹלַת בְּהֵמָה נְדָבָה, מַה לְשֻׁתָּפִין אִם מְבִיאִין עוֹלַת בְּהֵמָה נְדָבָה שֶׁכֵּן מְבִיאִין עוֹלַת הָעוֹף נְדָבָה, תֹּאמַר שֶׁיָּבִיא צִבּוּר עוֹלַת בְּהֵמָה נְדָבָה, שֶׁכֵּן אֵינוֹ מֵבִיא עוֹלַת הָעוֹף נְדָבָה, מַה לְצִבּוּר שֶׁאֵינוֹ מֵבִיא עוֹלַת הָעוֹף נְדָבָה שֶׁכֵּן אֵינָהּ מְבִיאָהּ חוֹבָה, תֹּאמַר שֶׁלֹּא יָבִיא צִבּוּר עוֹלַת בְּהֵמָה נְדָבָה שֶׁכֵּן מְבִיאָהּ חוֹבָה, הוֹאִיל וּמְבִיאָהּ חוֹבָה יְבִיאֶנָּה נְדָבָה, מִנְחָה תּוֹכִיחַ שֶׁהַצִּבּוּר מְבִיאָהּ חוֹבָה וְאֵינוֹ מְבִיאָהּ נְדָבָה, אַף אַתָּה אַל תִּתְמַהּ עַל עוֹלַת בְּהֵמָה שֶׁאַף עַל פִּי שֶׁהַצִּבּוּר מְבִיאָהּ חוֹבָה לֹא יְבִיאֶנָה נְדָבָה, תַּלְמוּד לוֹמַר "קָרְבַּנְכֶם" מְלַמֵּד שֶׁהִיא בָּאָה נִדְבַת צִבּוּר. דָּבָר אַחֵר "אֶת קָרְבַּנְכֶם" מִמָּקוֹם שֶׁהַיָּחִיד מֵבִיא, מִשָּׁם צִבּוּר מֵבִיא.

{pפסוק גp}  "עוֹלָה" מַה תַּלְמוּד לוֹמַר שֶׁיָּכוֹל לֹא יְהוּ כָּל הַפְּסוּלִין הָאֵלּוּ נוֹהֲגִין אֶלָּא בְּעוֹלַת נְדָבָה, עוֹלַת חוֹבָה מִנַּיִן וְדִין הוּא נֶאֱמַר הָכָא עוֹלַת נְדָבָה וְנֶאֱמַר הָכָא עוֹלַת חוֹבָה, מָה עוֹלַת נְדָבָה כָּל הַפְּסוּלִין הָאֵלּוּ נוֹהֲגִין בָּהּ, אַף עוֹלַת חוֹבָה יְהוּ כָּל הַפְּסוּלִין הָאֵלּוּ נוֹהֲגִין בָּהּ. לֹא אִם אָמַרְתָּ בְּעוֹלַת נְדָבָה שֶׁאֵין לָהּ חֲלִיפִין תֹּאמַר בְּעוֹלַת חוֹבָה שֶׁיֵּשׁ לָהּ חֲלִיפִין הוֹאִיל וְיֵשׁ לָהּ חֲלִיפִין לֹא יְהוּ כָּל הַפְּסוּלִין הָאֵלּוּ נוֹהֲגִין בָּהּ תַּלְמוּד לוֹמַר "עוֹלָה", אֶחָד עוֹלַת נְדָבָה וְאֶחָד עוֹלַת חוֹבָה כָּל הַפְּסוּלִין הָאֵלּוּ נוֹהֲגִין בָּהּ.

מִנַּיִן שֶׁיִּנְהֲגוּ בִּתְמוּרָה וְדִין הוּא נֶאֱמַר הָכָא עוֹלָה וְנֶאֱמַר הָכָא תְּמוּרָה, מָה עוֹלָה כָּל הַפְּסוּלִין הָאֵלּוּ נוֹהֲגִין בָּהּ אַף תְּמוּרָה יְהוּ כָּל הַפְּסוּלִין הָאֵלּוּ נוֹהֲגִין בָּהּ. לֹא אִם אָמַרְתָּ בְּעוֹלָה שֶׁאֵין הַקְּדֻשָּׁה חָלָה עָלֶיהָ בְּבַעֲלַת מוּם קָבוּעַ, תֹּאמַר בִּתְמוּרָה שֶׁהַקְּדֻשָּׁה חָלָה עָלֶיהָ בְּבַעֲלַת מוּם קָבוּעַ לֹא יְהוּ כָּל הַפְּסוּלִין הָאֵלּוּ נוֹהֲגִין בָּהּ, תַּלְמוּד לוֹמַר אִם עוֹלָה לְרַבּוֹת אֶת הַתְּמוּרָה.

מִנַּיִן שֶׁיִּנְהֲגוּ בִּשְׁלָמִים וְדִין הוּא נֶאֱמַר הָכָא "עוֹלָה" וְנֶאֱמַר הָכָא "שְׁלָמִים", מָה עוֹלָה כָּל הַפְּסוּלִין הָאֵלּוּ נוֹהֲגִין בָּהּ, אַף שְׁלָמִים יְהוּ כָּל הַפְּסוּלִין הָאֵלּוּ נוֹהֲגִין בָּהּ. וְקַל וָחֹמֶר הוּא, וּמָה עוֹלָה שֶׁכְּשֵׁרָה לְהָבִיא מִן הָעוֹף, כָּל הַפְּסוּלִין הָאֵלּוּ נוֹהֲגִין בָּהּ, שְׁלָמִים שֶׁלֹּא כָּשְׁרוּ לְהָבִיא מִן הָעוֹף, אֵינוֹ דִין שֶׁיְּהוּ כָּל הַפְּסוּלִין הָאֵלּוּ נוֹהֲגִין בָּהֶן. לֹא אִם אָמַרְתָּ בְּעוֹלָה שֶׁלֹּא כָּשְׁרָה לְהָבִיא נְקֵבוֹת כִּזְכָרִים תֹּאמַר בִּשְׁלָמִים שֶׁכָּשְׁרוּ לְהָבִיא נְקֵבוֹת כִּזְכָרִים לֹא יְהוּ כָּל הַפְּסוּלִין הָאֵלּוּ נוֹהֲגִין בָּהֶן, תַּלְמוּד לוֹמַר "קָרְבָּנוֹ", לְרַבּוֹת הַשְּׁלָמִים.

"מִן הַבָּקָר", זֶהוּ שֶׁאָמַרְנוּ לְהוֹצִיא אֶת הַטְּרֵפָה. זָכָר, וְלֹא נְקֵבָה. כְּשֶׁהוּא אוֹמֵר לְמַטָּה זָכָר, שֶׁאֵין תַּלְמוּד לוֹמַר אֶלָּא לְהוֹצִיא טוּמְטוּם וְאַנְדְּרוֹגִינוֹס. וַהֲלֹא דִין הוּא וּמָה אִם שְׁלָמִים שֶׁכָּשְׁרוּ לְהָבִיא נְקֵבוֹת כִּזְכָרִים לֹא כָּשְׁרוּ לְהָבִיא טוּמְטוּם וְאַנְדְּרוֹגִינוֹס עוֹלָה שֶׁלֹּא כָּשְׁרָה לְהָבִיא נְקֵבוֹת כִּזְכָרִים אֵינוֹ דִין שֶׁלֹּא תִּכְשַׁר לְהָבִיא טוּמְטוּם וְאַנְדְּרוֹגִינוֹס. לֹא אִם אָמַרְתָּ בִּשְׁלָמִים שֶׁלֹּא כָּשְׁרוּ לְהָבִיא מִן הָעוֹף תֹּאמַר בְּעוֹלָה שֶׁכָּשְׁרָה לְהָבִיא מִן הָעוֹף, וְלֹא כָּשְׁרָה לְהָבִיא טוּמְטוּם וְאַנְדְּרוֹגִינוֹס, חַטָּאת תּוֹכִיחַ שֶׁכָּשְׁרָה לְהָבִיא מִן הָעוֹף, וְלֹא כָּשְׁרָה לְהָבִיא טוּמְטוּם וְאַנְדְּרוֹגִינוֹס, לֹא אִם אָמַרְתָּ בְּחַטָּאת שֶׁלֹּא כָּשֵׁר לְהָבִיא כָּל מִינֵי זְכָרִים, תֹּאמַר בְּעוֹלָה שֶׁכְּשֵׁרָה לְהָבִיא כָּל מִין זְכָרִים, בְּכוֹר יוֹכִיחַ שֶׁכָּשֵׁר לְהָבִיא כָּל מִינֵי זְכָרִים וְלֹא כָּשֵׁר לְהָבִיא טוּמְטוּם וְאַנְדְּרוֹגִינוֹס לֹא אִם אָמַרְתָּ בִּבְכוֹר שֶׁקְּדֻשָּׁתוֹ מֵרֶחֶם, תֹּאמַר בְּעוֹלָה שֶׁאֵין קְדֻשָּׁתָהּ מֵרֶחֶם, מַעֲשֵׂר יוֹכִיחַ שֶׁאֵין קְדֻשָּׁתוֹ מֵרֶחֶם וְלֹא כָּשֵׁר לְהָבִיא טוּמְטוּם וְאַנְדְּרוֹגִינוֹס, לֹא אִם אָמַרְתָּ בְּמַעֲשֵׂר שֶׁהוּא אֶחָד מֵעֲשָׂרָה, תֹּאמַר בְּעוֹלָה שֶׁהוּא אֶחָד מֵאֶחָד, הוֹאִיל וְהוּא אֶחָד מֵאֶחָד תִּכְשַׁר לְהָבִיא טוּמְטוּם וְאַנְדְּרוֹגִינוֹס, תַּלְמוּד לוֹמַר "זָכָר" וְלֹא נְקֵבָה, כְּשֶׁהוּא אוֹמֵר לְמַטָּה זָכָר שֶׁאֵין תַּלְמוּד לוֹמַר, אֶלָּא לְהוֹצִיא טוּמְטוּם וְאַנְדְּרוֹגִינוֹס.

"תָּמִים", כְּשֵׁם שֶׁאִם אֵינוֹ תָּמִים אֵינוֹ לְרָצוֹן, כָּךְ אִם אֵינוֹ כְּעִנְיָן הַזֶּה אֵינוֹ לְרָצוֹן תָּמִים יַקְרִיבֶנּוּ, תָּמִים יַקְדִּישֶׁנּוּ רַבִּי יוֹסִי אוֹמֵר, תָּמִים יַקְרִיבֶנּוּ, יְבַקְּרֶנּוּ וְיַקְרִיבֶנּוּ אָמַר רַבִּי יוֹסִי שָׁמַעְתִּי שֶׁהַמֵּבִיא וְשׁוֹחֵט תָּמִיד שֶׁל שַׁבָּת שֶׁאֵינוֹ מְבֻקָּר שֶׁהוּא חַיָּב חַטָּאת וְיָבִיא תָּמִיד אַחֵר.

"אֶל פֶּתַח אֹהֶל מוֹעֵד", מְטַפֵּל בּוֹ וּמְבִיאוֹ אֶל פֶּתַח אֹהֶל מוֹעֵד מַהוּ אוֹמֵר יַקְרִיב יַקְרִיב מִנַּיִן אַתָּה אוֹמֵר נִתְעָרֵב עוֹלָה בְּעוֹלָה עוֹלָה בְּחֻלִּין עוֹלָה בִּתְמוּרָה יַקְרִיבוֹ, תַּלְמוּד לוֹמַר "יַקְרִיב יַקְרִיב", יָכוֹל אֲפִלּוּ נִתְעָרֵב בִּפְסוּלִין שֶׁאֵין כְּשֵׁרִין לִקָּרֵב תַּלְמוּד לוֹמַר "יַקְרִיב אֹתוֹ" אוֹצִיא אֶת שֶׁנִּתְעָרֵב בִּפְסוּלִין שֶׁאֵין כָּשֵׁר לִקָּרֵב, מִנַּיִן אֲפִלּוּ נִתְעָרֵב בְּחַטָּאוֹת הַפְּנִימִיּוֹת אוֹצִיא אֶת שֶׁנִּתְעָרֵב בְּחַטָּאוֹת הַפְּנִימִיּוֹת שֶׁאֵלּוּ בִּפְנִים וְאֵלּוּ בַּחוּץ, מִנַּיִן אֲפִלּוּ נִתְעָרֵב בְּחַטָּאוֹת הַחִיצוֹנִיּוֹת אוֹצִיא אֶת שֶׁנִּתְעָרֵב בְּחַטָּאוֹת הַחִיצוֹנִיּוֹת שֶׁאֵלּוּ לְמַעְלָה וְאֵלּוּ לְמַטָּה, מִנַּיִן אֲפִלּוּ נִתְעָרֵב בִּשְׁלָמִים וְתוֹדָה, אוֹצִיא אֶת שֶׁנִּתְעָרֵב בִּשְׁלָמִים וְתוֹדָה, שֶׁאֵלּוּ  קָדְשֵׁי קָדָשִׁים וְאֵלּוּ  קָדָשִׁים קַלִּים. וּמִנַּיִן שֶׁאֲפִלּוּ נִתְעָרֵב בִּבְכוֹר וּמַעֲשֵׂר וּבְפֶסַח, אוֹצִיא אֶת שֶׁנִּתְעָרֵב בִּבְכוֹר מַעֲשֵׂר וּפֶסַח שֶׁאֵלּוּ בְּמַתַּן אַרְבַּע וְאֵלּוּ בְּמַתַּן אַחַת, יָכוֹל אֲפִלּוּ נִתְעָרֵב בְּאָשָׁם, תַּלְמוּד לוֹמַר "יַקְרִיבֶנּוּ" לְבַדּוֹ הוּא קָרֵב וְלֹא שֶׁנִּתְעָרֵב בַּאֲחֵרִים, וּמָה רָאִיתָ לוֹמַר עֹלָה בְּעוֹלָה שֶׁהוּא שֵׁם אֶחָד עוֹלָה בִּתְמוּרָה שֶׁהַתְּמוּרָה קְרֵבָה בְּעוֹלָה עוֹלָה בְּחֻלִּין, שֶׁיָּכוֹל לְהַקְדִּישׁ אֶת הַחֻלִּין וְלַעֲשׂוֹתָן עוֹלָה.

"יַקְרִיב אֹתוֹ", מְלַמֵּד שֶׁכּוֹפִין אוֹתוֹ, יָכוֹל עַל כָּרְחוֹ, תַּלְמוּד לוֹמַר "לִרְצֹנוֹ", הָא כֵּיצַד כּוֹפִין אוֹתוֹ עַד שֶׁיֹּאמַר רוֹצֶה אֲנִי. וְכֵן אַתָּה מוֹצֵא בְּגִטֵּי נָשִׁים כּוֹפִין אוֹתוֹ עַד שֶׁיֹּאמַר רוֹצֶה אֲנִי. חַיָּבֵי עֲרָכִין מְמַשְׁכְּנִין אוֹתָן, חַיָּבֵי חַטָּאוֹת וַאֲשָׁמוֹת אֵין מְמַשְׁכְּנִין אוֹתָן חַיָּבֵי עוֹלָה וּשְׁלָמִים מְמַשְׁכְּנִין אוֹתָן אַף עַל פִּי שֶׁאֵין מִתְכַּפֵּר לוֹ עַד שֶׁיִּתְרַצֶּה שֶׁנֶּאֱמַר "לִרְצֹנוֹ", כּוֹפִין אוֹתוֹ עַד שֶׁיֹּאמַר רוֹצֶה אֲנִי וְכוּ'.

"וְעָשִׂיתָ"  אַזְהָרָה לְבֵית דִּין שֶׁיְּעַשּׂוּךָ, לָמָּה לִי מֵאוֹתוֹ נַפְקָא, דְּתַנְיָא יַקְרִיב אֹתוֹ, מְלַמֵּד שֶׁכּוֹפִין אוֹתוֹ, וְכוּ', וְתַרְתֵּי זִימְנֵי לָמָּה לִי, חָד דְּאָמַר וְלָא אַפְרִישׁ, וְחָד דְּאַפְרִישׁ וְלָא אַקְרִיב דְּאִי אַשְׁמְעִינָן אָמַר וְלָא אַפְרִישׁ מִשּׁוּם דְּלֹא קִיְּמֵיהּ לְדִבּוּרֵיהּ, אֲבָל אַפְרִישׁ וְלָא אַקְרִיב כָּל הֵיכָא דְּאִיתֵיהּ בֵּי גָזָא דְּרַחֲמָנָא אִיתֵיהּ וְאִי אַשְׁמְעִינָן אַפְרִישׁ וְלֹא אַקְרִיב מִשּׁוּם דְּקָא מַשְׁהֶה לֵיהּ גַּבֵּיה, אֲבָל אָמַר וְלָא אַפְרִישׁ אֵימָא דִּבּוּר בְּעָלְמָא הוּא וְלָאו כְּלוּם הוּא, צְרִיכָא וּמִי מָצִית אָמַרְתְּ דְּאָמַר וְלֹא אַפְרִישׁ, הָא "נְדָבָה" כְּתִיבָא, וְתַנְיָא אֵי זֶהוּ נֵדֶר וְאֵי זֶהוּ נְדָבָה, נֶדֶר הֲרֵי עָלַי עוֹלָה, נְדָבָה הֲרֵי זוֹ עוֹלָה, וּמַה בֵּין נֶדֶר לִנְדָבָה, נֶדֶר מֵת אוֹ נִגְנַב חַיָּב בְּאַחֲרָיוּתוֹ, נְדָבָה מֵת אוֹ נִגְנַב אֵינוֹ חַיָּב בְּאַחֲרָיוּתוֹ אָמַר רָבָא מַשְׁכַּחַת לָהּ בְּאוֹמֵר הֲרֵי עָלַי עוֹלָה עַל מְנָת שֶׁלֹּא אֶתְחַיֵּב בְּאַחֲרָיוּתוֹ.

הָאוֹמֵר לֹא תְכַפֵּר חַטָּאתוֹ עָלָיו, אַבַּיֵּי אָמַר אֵינָהּ מְכַפֶּרֶת, וְרָבָא אָמַר מְכַפֶּרֶת. הֵיכָא דְּאָמַר לֹא תִקְרַב דְּכֻלֵּי עָלְמָא לֹא פְלִיגֵי דְּלֹא מְכַפְּרָא, מַאי טַעֲמָא יַקְרִיב אֹתוֹ לִרְצֹנוֹ כְּתִיב, אֶלָּא כִּי פְלִיגִי דְּאָמַר תַּקְרִיב וְלֹא תְכַפֵּר, אַבַּיֵּי אָמַר אֵין מְכַפֶּרֶת דְּהָא אָמַר לֹא תְכַפֵּר, רָבָא אָמַר מְכַפֶּרֶת, כֵּיוָן דְּאָמַר תִּקְרַב, כַּפָּרָה מִמֵּילָא קָא אָתֵי, וְהָדָר בֵּיהּ רָבָא.

אָמַר עוּלָא מִנַּיִן לְיֵאוּשׁ שֶׁאֵינוֹ קוֹנֶה, שֶׁנֶּאֱמַר (מלאכי א, יג) "וַהֲבֵאתֶם גָּזוּל וְאֶת הַפִּסֵּחַ וְאֶת הַחוֹלֶה", גָּזוּל דּוּמְיָא דְּפִסֵּחַ, מַה פִּסֵּחַ דְּלֵית לֵיהּ תַּקָּנָה כְּלָל אַף גָּזוּל דְּלֵית לֵיהּ תַּקָּנָה כְּלָל רָבָא אָמַר מֵהָכָא קָרְבָּנוֹ וְלֹא הַגָּזוּל, אֵימַת, אִילֵימָא לִפְנֵי יֵאוּשׁ לָמָּה לִי קְרָא אֶלָּא לָאו לְאַחַר יֵאוּשׁ, שְׁמַע מִינַהּ.

"לִפְנֵי ה'". (להלן פסוק ד) וְסָמַךְ, אֵין סְמִיכָה בְּבָמָה,  "צָפֹנָה לִפְנֵי ה'", אֵין צָפוֹן בְּבָמָה וְכִי אֵי זוֹ מִדָּה מְרֻבָּה מִדַּת צָפוֹן אוֹ מִדַּת סְמִיכָה, מִדַּת סְמִיכָה מוּעֶטֶת מִמִּדַּת צָפוֹן, שֶׁצָּפוֹן נוֹהֵג בְּקָרְבְּנוֹת יָחִיד וּבְקָרְבְּנוֹת צִבּוּר וּסְמִיכָה אֵינָהּ נוֹהֶגֶת אֶלָּא בְּקָרְבְּנוֹת הַיָּחִיד, אִם מִעַטְתִּים מִצָּפוֹן מְרֻבֶּה לֹא אֲמַעֲטֵם מִסְּמִיכָה מוּעֶטֶת, אַתָּה אוֹמֵר בְּצַד זֶה נִתְרַבֶּה צָפוֹן וְנִתְמַעֵט סְמִיכָה, אוֹ בְּצַד זֶה נִתְרַבֶּה סְמִיכָה וְנִתְמַעֵט צָפוֹן, סְמִיכָה נוֹהֵג בְּקָדְשֵׁי קָדָשִׁים וּבְקָדָשִׁים קַלִּים, וְצָפוֹן אֵינוֹ נוֹהֵג אֶלָּא בְּקָדְשֵׁי קָדָשִׁים אִם מְעַטְתִּים מִצָּפוֹן מוּעָט אֲמַעֲטֵם מִסְּמִיכָה מְרֻבָּה לְפִי שֶׁיֵּשׁ בִּסְמִיכָה מַה שֶׁאֵין בְּצָפוֹן, וּבְצָפוֹן מַה שֶׁאֵין בִּסְמִיכָה, צָרִיךְ לוֹמַר לִפְנֵי ה' וְסָמַךְ, אֵין סְמִיכָה בְּבָמָה. (להלן פסוק יא) "צָפֹנָה לִפְנֵי ה'" אֵין צָפוֹן בְּבָמָה, לִפְנֵי ה' וְסָמַךְ, אַף עַל פִּי שֶׁסָּמַךְ בַּחוּץ יַחֲזֹר וְיִסְמֹךְ בִּפְנִים.

{pפסוק דp}  תָּנוּ רַבָּנָן כֵּיצַד סוֹמֵךְ הַזֶּבַח עוֹמֵד בַּצָּפוֹן וּפָנָיו לַמַּעֲרָב הַסּוֹמֵךְ עוֹמֵד בַּמִּזְרָח וּפָנָיו לַמַּעֲרָב, וּמַנִּיחַ שְׁתֵּי יָדָיו בֵּין שְׁתֵּי קַרְנָיו שֶׁל זֶבַח, וּבִלְבַד שֶׁלֹּא יְהֵא דָּבָר חוֹצֵץ בֵּינוֹ לְבֵין הַזֶּבַח וּמִתְוַּדֶה עַל חַטָּאת עֲווֹן חַטָּאת, וְעַל אָשָׁם עֲווֹן אָשָׁם, וְעַל עוֹלָה עֲווֹן (עוֹלָה) לֶקֶט שִׁכְחָה וּפֵאָה וּמַעְשַׂר עָנִי, דִּבְרֵי רַבִּי יוֹסִי הַגְּלִילִי. רַבִּי עֲקִיבָא אוֹמֵר אֵין עוֹלָה בָּאָה אֶלָּא.

עַל עֲשֵׂה וְעַל לֹא תַעֲשֶׂה שֶׁנִּתָּק לַעֲשֵׂה בְּמַאי קָמִיפְלָגֵי אָמַר רַבִּי יִרְמִיָּה בְּלָאו דִּנְבֵלָה קָמִיפְלָגֵי, מַר סָבַר לָאו מְעַלְיָא הוּא, וּמַר סָבַר לֹא לָאו מְעַלְיָא הוּא, אַבַּיֵּי אָמַר דְּכֻלֵּי עָלְמָא לָאו דִּנְבֵלָה, מְעַלְיָא הוּא, וְהָכָא (להלן יט, י) בְּ"תַעֲזֹב" קָמִיפְלָגֵי, מַר סָבַר "תַּעֲזֹב" מֵעִקָּרָא מַשְׁמַע, וּמַר סָבַר הַשְׁתָּא מַשְׁמַע.

מַה בֵּין בָּמַת יָחִיד לְבָמַת צִבּוּר, סְמִיכָה, וּשְׁחִיטַת צָפוֹן, וּמַתָּנוֹת סָבִיב, וּתְנוּפָה, וְהַגָּשָׁה, רַבִּי יְהוּדָה אוֹמֵר אֵין מִנְחָה בְּבָמָה, וְכִהוּן, וּבִגְדֵי שָׁרֵת, וּכְלֵי שָׁרֵת, וְרֵיחַ נִיחוֹחַ, וּמְחִיצָה בְּדָמִים, וְרִחוּץ יָדַיִם וְרַגְלַיִם אֲבָל הַזְּמַן וְהַנּוֹתָר וְהַטָּמֵא שָׁוִין בָּזֶה וּבָזֶה סְמִיכָה דִּכְתִיב "לִפְנֵי ה'", וְסָמַךְ שְׁחִיטָה בַּצָּפוֹן דִּכְתִיב (להלן פסוק יא) "עַל יֶרֶךְ הַמִּזְבֵּחַ צָפֹנָה" מַתָּנוֹת סָבִיב דִּכְתִיב "וְזָרְקוּ בְּנֵי אַהֲרֹן הַכֹּהֲנִים" וְגוֹ', תְּנוּפָה דִּכְתִיב  ("וְ)הֵנִיף" הַגָּשָׁה דִּכְתִיב (להלן ב, ח) "וְהִגִּישָׁהּ אֶל הַמִּזְבֵּחַ", אָמַר רַב שֵׁשֶׁת לְדִבְרֵי הָאוֹמֵר יֵשׁ מִנְחָה בְּבָמָה יֵשׁ עוֹפוֹת בְּבָמָה, אֵין מִנְחָה בְּבָמָה אֵין עוֹפוֹת בְּבָמָה, מַאי טַעְמָא  "וְזָבְחוּ זִבְחֵי שְׁלָמִים" זְבָחִים וְלֹא עוֹפוֹת זְבָחִים וְלֹא מְנָחוֹת. כִּהוּן דִּכְתִיב (להלן יז, ו) "וְזָרַק הַכֹּהֵן" בִּגְדֵי שָׁרֵת דִּכְתִיב (שמות כט, ל) "שִׁבְעַת יָמִים יִלְבָּשָׁם הַכֹּהֵן" כְּלֵי שָׁרֵת דִּכְתִיב  "וְלָקְחוּ אֶת כָּל כְּלֵי הַשָּׁרֵת" רֵיחַ הַנִּיחוֹחַ דִּכְתִיב "רֵיחַ נִיחוֹחַ לַה'". מְחִיצָה לְדָמִים, דִּכְתִיב (שמות כז, ה) "וְהָיְתָה הָרֶשֶׁת עַד חֲצִי הַמִּזְבֵּחַ", וְשֶׁלֹּא רְחוּץ יָדַיִם וְרַגְלַיִם דִּכְתִיב (שמות ל, כ) "בְּבוֹאָם אֶל אֹהֶל מוֹעֵד יִרְחֲצוּ מַיִם".

"וְסָמַךְ יָדוֹ", יָדוֹ וְלֹא יַד עַבְדּוֹ, יָדוֹ וְלֹא יַד שְׁלוּחוֹ, יָדוֹ וְלֹא יַד אִשְׁתּוֹ. כָּל הַנֵּי לָמָּה לִי צְרִיכֵי, דְּאִי כָּתַב רַחֲמָנָא חָד הֲוָה אֲמִינָא לְמִעוּטֵי עֶבֶד דְּלָאו בַּר מִצְווֹת הוּא, אֲבָל שָׁלִיחַ דְּבַּר מִצְווֹת הוּא, וְאִשְׁתּוֹ שֶׁל אָדָם כְּמוֹתוֹ אֵימָא לִסְמֹךְ, וְאִי אַשְׁמוּעִינָן הַנֵּי תַּרְתֵּי דְּלָאו כְּגוּפֵיהּ דָּמוּ, אֲבָל אִשְׁתּוֹ דִּכְגוּפֵיהּ דָּמְיָא אֵימָא תִּסְמֹךְ, צְרִיכָא.

"יָדוֹ", וְלֹא יַד בְּנוֹ, וְלֹא יַד עַבְדּוֹ, וְלֹא יַד שְׁלוּחוֹ. "יָדוֹ עַל רֹאשׁ", וְלֹא יָדוֹ עַל הַצַּוָּאר עַל רֹאשׁ, וְלֹא עַל הַגֵּבִים אוֹצִיא אֶת כֻּלָּן וְלֹא אוֹצִיא אֶת הֶחָזֶה, וְדִין הוּא, וּמָה אִם הָרֹאשׁ שֶׁאֵין טָעוּן תְּנוּפָה, טָעוּן סְמִיכָה, חָזֶה שֶׁטָּעוּן תְּנוּפָה, אֵינוֹ דִין שֶׁטָּעוּן סְמִיכָה, תַּלְמוּד לוֹמַר "עַל רֹאשׁ", וְלֹא עַל הֶחָזֶה. יָכוֹל אֵין טָעוּן סְמִיכָה אֶלָּא עוֹלַת נְדָבָה, עוֹלַת חוֹבָה מִנַּיִן וְדִין הוּא, נֶאֱמַר הָכָא עוֹלַת חוֹבָה, וְנֶאֱמַר הָכָא עוֹלַת נְדָבָה מָה עוֹלַת נְדָבָה טְעוּנָה סְמִיכָה, אַף עוֹלַת חוֹבָה טְעוּנָה סְמִיכָה, לֹא אִם אָמַרְתָּ בְּעוֹלַת נְדָבָה, שֶׁאֵין לָהּ חֲלִיפִין עוֹף לְפָטְרָהּ מִן הַסְּמִיכָה, תֹּאמַר בְּעוֹלַת חוֹבָה שֶׁיֵּשׁ לָהּ חֲלִיפִין עוֹף לְפָטְרָהּ מִן הַסְּמִיכָה, וְהוֹאִיל וְיֵשׁ לָהּ חֲלִיפִין עוֹף לְפָטְרָהּ מִן הַסְּמִיכָה, לֹא תִּטְעֹן סְמִיכָה, תַּלְמוּד לוֹמַר "עֹלָה", אֶחָד עוֹלַת נְדָבָה וְאֶחָד עוֹלַת חוֹבָה, זוֹ וָזוֹ טְעוּנָה סְמִיכָה. יָכוֹל אֵין טְעוּנָה סְמִיכָה אֶלָּא עוֹלַת הַבָּקָר, עוֹלַת הַצֹּאן מִנַּיִן וְדִין הוּא, נֶאֱמַר הָכָא עֹלָה מִן הַבָּקָר, וְנֶאֱמַר הָכָא עֹלָה מִן הַצֹּאן, מָה עוֹלָה מִן הַבָּקָר טְעוּנָה סְמִיכָה, אַף עוֹלַת הַצֹּאן טְעוּנָה סְמִיכָה. לֹא אִם אָמַרְתָּ בְּבֶן בָּקָר שֶׁנִּתְרַבֶּה בִּנְסָכִים.

תֹּאמַר בְּבֶן הַצֹּאן שֶׁנִּתְמַעֵט בִּנְסָכִים, הוֹאִיל וְנִתְמַעֵט בִּנְסָכִים לֹא יִטְעֹן סְמִיכָה, תַּלְמוּד לוֹמַר "עֹלָה", אֶחָד עוֹלַת הַבָּקָר וְאֶחָד עוֹלַת הַצֹּאן טְעוּנָה סְמִיכָה. יָכוֹל אַף עוֹלַת הָעוֹף תִּטְעֹן סְמִיכָה, תַּלְמוּד לוֹמַר "הָעֹלָה" פְּרָט לְעוֹלַת הָעוֹף.

"וְנִרְצָה לוֹ", מְלַמֵּד שֶׁהַמָּקוֹם רוֹצֶה לוֹ עַל מָה הַמָּקוֹם רוֹצֶה לוֹ, אִם תֹּאמַר דְּבָרִים שֶׁחַיָּבִין עֲלֵיהֶן מִיתַת בֵּית דִּין, מִיתָה בִּידֵי שָׁמַיִם, כָּרֵת בִּידֵי שָׁמַיִם, מַלְקוּת אַרְבָּעִים, חַטָּאוֹת וַאֲשָׁמוֹת, הֲרֵי עָנְשָׁן אָמוּר, אֶלָּא עַל מָה הַמָּקוֹם רוֹצֶה לוֹ, עַל מִצְוַת עֲשֵׂה וְעַל מִצְוַת לֹא תַעֲשֶׂה שֶׁיֵּשׁ בָּהּ קוּם עֲשֵׂה. רַבִּי שִׁמְעוֹן אוֹמֵר וְנִרְצָה לוֹ, וּלְזִבְחוֹ, אַף עַל פִּי שֶׁלֹּא סָמַךְ נִרְצָה הַזֶּבַח, וְנִרְצָה לוֹ לְכַפֵּר עָלָיו, בַּמְכַפֵּר, אֵי זֶהוּ מְכַפְּרוֹ זֶה הַדָּם שֶׁנֶּאֱמַר (להלן יז, יא) "כִּי הַדָּם הוּא בַּנֶּפֶשׁ יְכַפֵּר". אֵין לִי אֶלָּא דָּם הַטָּהוֹר, דָּם הַטָּמֵא מִנַּיִן, כְּשֶׁהוּא אוֹמֵר  "וְנָשָׂא אַהֲרֹן אֶת עֲוֹן הַקֳּדָשִׁים", אֵי זֶה עָווֹן הוּא נוֹשֵׂא, אִם עֲווֹן פִּגּוּל, הֲרֵי כְּבָר נֶאֱמַר (להלן יט, ז) "פִּגּוּל הוּא לֹא יֵרָצֶה", אִם עֲווֹן נוֹתָר הֲרֵי כְּבָר נֶאֱמַר  "לֹא (יֵרָצֶה) [יֵחָשֵׁב"], הָא אֵי זֶה עָווֹן הוּא נוֹשֵׂא עֲווֹן טֻמְאָה שֶׁהֻתְּרָה מִכְּלָלָהּ בְּצִבּוּר, אֵין לִי אֶלָּא עֲווֹן הַדָּם הַקֹּמֶץ וְהַלְּבוֹנָה וְהַקְּטֹרֶת מִנְחַת כֹּהֲנִים וּמִנְחַת כֹּהֵן מָשִׁיחַ וּמִנְחַת נְסָכִים, מִנַּיִן תַּלְמוּד לוֹמַר (שמות כח, לח) "לְכָל מַתְּנֹת קָדְשֵׁיהֶם" אֵין לִי אֶלָּא שֶׁל אֲנָשִׁים שֶׁל נָשִׁים מִנַּיִן, אֵין לִי אֶלָּא שֶׁל יִשְׂרָאֵל, שֶׁל גֵּרִים וְשֶׁל עֲבָדִים מִנַּיִן, תַּלְמוּד לוֹמַר (שם) "עֲוֹן הַקֳּדָשִׁים", רִבָּה הוֹאִיל וּמָצִינוּ שֶׁאֵין כַּפָּרָה אֶלָּא בְּדָם, מַה תַּלְמוּד לוֹמַר "וְסָמַךְ וְנִרְצָה", לוֹמַר שֶׁאִם עָשָׂה אֶת הַסְּמִיכָה שְׁיָרֵי מִצְוָה כְּאִלּוּ לֹא כִפֵּר עָלָיו.

רַבִּי שִׁמְעוֹן אוֹמֵר אֶת שֶׁעָלָיו חַיָּב בְּאַחֲרָיוּתוֹ וְאֶת שֶׁאֵין עָלָיו אֵינוֹ חַיָּב בְּאַחֲרָיוּתוֹ. מַאי מַשְׁמַע אָמַר רַבִּי יִצְחָק בַּר (אֲבוּהָ) [אַבְדִּימִי] כֵּיוָן דְּאָמַר עָלַי, כְּמָאן דְּטָעִין לֵיהּ אַכִּתֵפֵיהּ.

אָמַר רָמִי בַּר חָמָא, סְמִיכָה בְּכָל כֹּחוֹ בָּעִינָן, דְּאִי סַלְקָא דַעְתָּךְ לֹא בָּעִינָן בְּכָל כֹּחוֹ, מַאי קָא עָבִיד, לִסְמֹךְ מֵיתִיבֵי  "דַּבֵּר אֶל בְּנֵי יִשְׂרָאֵל" בְּנֵי יִשְׂרָאֵל סוֹמְכִין וְאֵין בְּנוֹת יִשְׂרָאֵל סוֹמְכוֹת, (וְכוּ', עַד) נַחַת רוּחַ לְנָשִׁים. וְאִי סָלְקָא דַעְתָּךְ סְמִיכָה בְּכָל כֹּחוֹ בָּעִינָן, מִשּׁוּם נַחַת רוּחַ דְּנָשִׁים עָבְדִּינָן עֲבוֹדָה בְּקָדָשִׁים לֹא לְעוֹלָם בְּכֹחוֹ בָּעִינָן, דְּאָמַר לְהוּ אַקְפוּ יָדַיְכוּ אִי הָכִי הָא דִקְתָנֵי הָתָם לֹא מִפְּנֵי שֶׁסְּמִיכָה בְּנָשִׁים, תֵּיפוּק לֵיהּ דְּלֵיתָהּ לִסְמִיכָה כְּלָל הָכִי קָאָמַר לֹא מִפְּנֵי שֶׁסְּמִיכָה חֲשׁוּבָה בְּנָשִׁים, דְּלֵיתָהּ לִסְמִיכָה כְּלָל, אֶלָּא כֻּלָּהּ לַעֲשׂוֹת נַחַת רוּחַ לְנָשִׁים.

{rרמז תלטr}  "וְסָמַךְ וְשָׁחַט", בְּמָקוֹם שֶׁהֵן סוֹמְכִין שׁוֹחֲטִין, תֵּכֶף לִסְמִיכָה שְׁחִיטָה.

אָמַר רַב הוּנָא אָמַר רַב שָׁלֹשׁ תְּכִיפוֹת הֵן תֵּכֶף לִגְאֻלָּה תְּפִלָּה תֵּכֶף לִסְמִיכָה שְׁחִיטָה תֵּכֶף לִנְטִילַת יָדַיִם בְּרָכָה אָמַר אַבַּיֵּי אַף תֵּכֶף לְתַלְמִיד חָכָם בְּרָכָה בְּמַעֲשֵׂה יְדֵיהֶם, שֶׁנֶּאֱמַר (בראשית ל, כז) "נִחַשְׁתִּי וַיְבָרְכֵנִי" וְגוֹ'. אִיבָּעִית אֵימָא מֵהָכָא (שם לט, ה) "וַיְבָרֶךְ ה' אֶת בֵּית הַמִּצְרִי" וְגוֹ'.

תֵּכֶף לִגְאֻלָּה תְּפִלָּה (תהלים יט, טו) "יִהְיוּ לְרָצוֹן אִמְרֵי פִי" וְגוֹ' מַה כְּתִיב בַּתְרֵיהּ  "יַעַנְךָ ה' בְּיוֹם צָרָה" תֵּכֶף לִסְמִיכָה שְׁחִיטָה, וְסָמַךְ וְשָׁחַט תֵּכֶף לִנְטִילַת יָדַיִם בְּרָכָה, (שם קלד, ב) "שְׂאוּ יְדֵיכֶם קֹדֶשׁ" וְגוֹ'.

אָמַר רַבִּי יוֹסִי בַּר בּוֹן כָּל מִי שֶׁתּוֹכֵף לִסְמִיכָה שְׁחִיטָה אֵין הַפִּגּוּל נוֹגֵעַ בְּאוֹתוֹ קָרְבָּן, וְכָל מִי שֶׁתּוֹכֵף לִנְטִילַת יָדַיִם בְּרָכָה, אֵין הַשָּׂטָן מְקַטְרֵג בְּאוֹתָהּ סְעֻדָּה, וְכָל מִי שֶׁתּוֹכֵף לִגְאֻלָּה תְּפִלָּה אֵין הַשָּׂטָן מְקַטְרֵג בְּאוֹתוֹ הַיּוֹם.

תַּנְיָא רַבִּי יוֹסִי אוֹמֵר לֹא נֶחְלְקוּ בֵּית שַׁמַּאי וּבֵית הִלֵּל עַל הַסְּמִיכָה שֶׁצָּרִיךְ עַל מַה נֶּחְלְקוּ עַל תֵּכֶף לִסְמִיכָה שְׁחִיטָה, שֶׁבֵּית שַׁמַּאי אוֹמְרִים אֵין צָרִיךְ וּבֵית הִלֵּל אוֹמְרִים צָרִיךְ.

{pפסוק הp}  הַפְּסוּלִין שֶׁשָּׁחֲטוּ שְׁחִיטָתָן כְּשֵׁרָה, וְכֻלָּן שֶׁשָּׁחֲטוּ דִּיעֲבַד אִין לְכַתְּחִלָּה לֹא, וְרָמִינְהוּ וְשָׁחַט שְׁחִיטָה בְּזָר כְּשֵׁרָה, שֶׁהַשְּׁחִיטָה כְּשֵׁרָה בְּזָרִים, בְּנָשִׁים, בַּעֲבָדִים, בִּטְמֵאִים, וַאֲפִלּוּ בְּקָדְשֵׁי קָדָשִׁים. אוֹ אֵינוֹ אֶלָּא בְּכֹהֲנִים אָמַרְתָּ וְכִי מֵאַיִן בָּאתָ מִכְּלָל שֶׁנֶּאֱמַר  "וְאַתָּה וּבָנֶיךָ אִתְּךָ תִּשְׁמְרוּ אֶת כְּהֻנַּתְכֶם לְכָל דְּבַר הַמִּזְבֵּחַ", יָכוֹל אַף לִשְׁחִיטָה, תַּלְמוּד לוֹמַר "וְשָׁחַט אֶת בֶּן הַבָּקָר לִפְנֵי ה' וְהִקְרִיבוּ" מִקַּבָּלָה וְאֵילָךְ מִצְוַת כְּהֻנָּה, לִמֵּד עַל הַשְּׁחִיטָה שֶׁהִיא כְּשֵׁרָה בְּזָר הוּא הַדִּין דַּאֲפִלּוּ לְכַתְּחִלָּה נַמִּי וּמִשּׁוּם דְּקָא בָּעֵי לְמִיתְנֵי טְמֵאִים דִּלְכַתְּחִלָּה לֹא, גְּזֵרָה שֶׁמָּא יִגְּעוּ בַּבָּשָׂר, תָּנָא שֶׁשָּׁחֲטוּ. וּטְמֵאִין דִּיעֲבַד שַׁפִּיר דָּמִי, וְרָמִינְהוּ וְסָמַךְ וְשָׁחַט, מַה סְּמִיכָה בִּטְהוֹרִין, אַף שְׁחִיטָה בִּטְהוֹרִין, מִדְּרַבָּנָן, מַאי שְׁנָא סְמִיכָה דִּכְתִיב "לִפְנֵי ה'", שְׁחִיטָה נַמִּי הָכְתִיב "לִפְנֵי ה'" אֶפְשָׁר דְּעָבִיד סַכִּין אֲרִיכָא וְשָׁחִיט סְמִיכָה נַמִּי אֶפְשָׁר מְעַיֵּיל יָדֵיהּ וְסָמִיךְ קָסָבַר בִּיאָה בְּמִקְצָת שְׁמָהּ בִּיאָה רַב חִסְדָּא מָתְנֵי אִיפְּכָא וְסָמַךְ וְשָׁחַט, מַה שְּׁחִיטָה בִּטְהוֹרִין אַף סְמִיכָה בִּטְהוֹרִין, מַאי שְׁנָא שְׁחִיטָה דִּכְתִיב "לִפְנֵי ה'", סְמִיכָה נַמִּי הָכְתִיב "לִפְנֵי ה'" אֶפְשָׁר דִּמְעַיֵּיל יָדֵיהּ וְסָמִיךְ שְׁחִיטָה נַמִּי אֶפְשָׁר דְּעָבִיד סַכִּין אֲרִיכָא וְשָׁחִיט הָא מַנִּי שִׁמְעוֹן הַתֵּימָנִי הִיא, דְּתַנְיָא וְשָׁחַט אֶת בֶּן הַבָּקָר לִפְנֵי ה', בֶּן הַבָּקָר לִפְנֵי ה', וְאֵין שׁוֹחֵט לִפְנֵי ה', שִׁמְעוֹן הַתֵּימָנִי אוֹמֵר מִנַּיִן שֶׁיְּהוּ יָדָיו שֶׁל שׁוֹחֵט לִפְנִים מִן הַנִּשְׁחָט, שֶׁנֶּאֱמַר "וְשָׁחַט אֶת בֶּן הַבָּקָר לִפְנֵי ה'", בֶּן הַבָּקָר לִפְנֵי ה', שׁוֹחֵט אֶת בֶּן הַבָּקָר לִפְנֵי ה', סְמִיכָה וּשְׁחִיטָה בַּיּוֹם, דִּכְתִיב "וְסָמַךְ וְשָׁחַט" וּכְתִיב בִּשְׁחִיטָה (להלן יט, ו) "בְּיוֹם זִבְחֲכֶם".

{rרמז תמr}  בָּעָא מִנֵּיהּ שְׁמוּאֵל מֵרַב הוּנָא מִנַּיִן לְמִתְעַסֵּק בְּקָדָשִׁים שֶׁהוּא פָּסוּל, שֶׁנֶּאֱמַר "וְשָׁחַט אֶת בֶּן הַבָּקָר", עַד שֶׁתְּהֵא שְׁחִיטָה לְשֵׁם בֶּן בָּקָר. אָמַר לֵיהּ זוֹ בְּיָדֵינוּ הוּא לְעַכֵּב מִנַּיִן אָמַר לֵיהּ (להלן יט, ה) "לִרְצֹנְכֶם תִּזְבָּחֻהוּ", לְדַעְתְּכֶם זִבְחוּ.

אָמַר רַב הוּנָא מִנַּיִן לִשְׁחִיטָה שֶׁהִיא מִן הַצַּוָּאר שֶׁנֶּאֱמַר "וְשָׁחַט אֶת בֶּן הַבָּקָר", מִמָּקוֹם שֶׁשָּׁח חַטְּאֵהוּ דְּבֵי רַבִּי יִשְׁמָעֵאל תָּנָא אַל תִּקְרֵי 'וְשָׁחַט', אֶלָּא 'וְסָחַט', מִמָּקוֹם שֶׁסָּח חַטֵּהוּ וּמַאי מַשְׁמַע דְּחַטֵּהוּ לִישְׁנָא דִּדְכוּיֵי הוּא דִּכְתִיב  "וְחִטֵּא אֶת הַבַּיִת" וְאִי תֵימָא מֵהָכָא (תהלים נא, ט) "תְּחַטְּאֵנִי בְאֵזוֹב וְאֶטְהָר".

"וְהִקְרִיבוּ" זֶה קַבָּלַת הַדָּם יָכוֹל זוֹ זְרִיקָה כְּשֶׁהוּא אוֹמֵר וְזָרְקוּ הֲרֵי זְרִיקָה אֲמוּרָה, הָא מָה אֲנִי מְקַיֵּם כָּאן וְהִקְרִיבוּ, אֶלָּא זוֹ קַבָּלַת דָם שֶׁלֹּא תְּהֵא אֶלָּא בְּכֹהֵן כָּשֵׁר, וּבִכְלֵי שָׁרֵת אָמַר רַבִּי עֲקִיבָא מִנַּיִן לְקַבָּלַת הַדָּם שֶׁלֹּא תְּהֵא אֶלָּא בְּכֹהֵן כָּשֵׁר וּבִכְלֵי שָׁרֵת, נֶאֱמַר כָּאן כִּהוּן וְנֶאֱמַר לְהַלָּן כִּהוּן, מַה כִּהוּן הָאָמוּר לְהַלָּן בְּכֹהֵן כָּשֵׁר וּבִכְלֵי שָׁרֵת אַף כִּהוּן שֶׁנֶּאֱמַר כָּאן בְּכֹהֵן כָּשֵׁר וּבִכְלֵי שָׁרֵת, אָמַר לוֹ רַבִּי טַרְפוֹן עֲקִיבָא עַד מָתַי אַתָּה מְגַבֵּב וּמֵבִיא עָלֵינוּ אֲקַפַּח אֶת בְּנִי אִם לֹא שָׁמַעְתִּי שֶׁיֵּשׁ הֶפְרֵשׁ בֵּין קַבָּלָה לִזְרִיקָה, וְאֵין לִי לְפָרֵשׁ אָמַר לוֹ תַּרְשֵׁנִי לוֹמַר לְפָנֶיךָ אֶת מַה שֶּׁלִּמַּדְתָּנִי, אָמַר לוֹ אֱמֹר, אָמַר לוֹ קַבָּלָה לֹא עָשָׂה בָּהּ מַחֲשָׁבָה כְּמַעֲשֵׂה, זְרִיקָה עָשָׂה בָּהּ מַחֲשָׁבָה כְּמַעֲשֶׂה, קִבֵּל בַּחוּץ פָּטוּר, זָרַק בַּחוּץ חַיָּב, קִבְּלוּהוּ טְמֵאִין  אֵין חַיָּבִין עָלָיו, זְרָקוּהוּ טְמֵאִין חַיָּבִין עָלָיו אָמַר לוֹ רַבִּי טַרְפוֹן אֲקַפַּח אֶת בְּנִי שֶׁלֹּא הִטִּיתָ יָמִין וּשְׂמֹאל, אֲנִי שָׁמַעְתִּי וְלֹא הָיָה לִי לְפָרֵשׁ, אַתָּה דּוֹרֵשׁ וּמַסְכִּים לַהֲלָכָה, הָא כָּל הַפּוֹרֵשׁ מִמְּךָ כְּפוֹרֵשׁ מֵחַי עוֹלָמִים.

הַזֶּבַח נִפְסָל בְּאַרְבָּעָה דְּבָרִים, בִּשְׁחִיטָה בְּקִבּוּל וּבְהִלּוּךְ וּבִזְרִיקָה. וּבְקַבָּלָה מִי מִיפְסְלָא, וְהָתַנְיָא וְהִקְרִיבוּ וְגוֹ', אָמַר רָבָא לֹא קַשְׁיָא כָּאן בְּמַחֲשֶׁבֶת פִּגּוּל כָּאן בְּמַחֲשֶׁבֶת שֶׁלֹּא לִשְׁמוֹ דַּיְקָא נַמִּי דְּקָתָנֵי שֶׁהַזֶּבַח נִפְסָל, וְלֹא קָתָנֵי שֶׁהַזֶּבַח נִפְגָּל. מַחֲשֶׁבֶת פִּגּוּל לֹא פָּסְלָה בְּקַבָּלָה, וְהָתַנְיָא יָכוֹל לֹא תְּהֵא מַחֲשָׁבָה מוֹעֶלֶת אֶלָּא בִּזְרִיקָה בִּלְבַד, מִנַּיִן לְרַבּוֹת שְׁחִיטָה וְקַבָּלָה, תַּלְמוּד לוֹמַר (להלן ז, יח) "וְאִם הֵאָכֹל יֵאָכֵל", בִּדְבָרִים הַמְּבִיאִים לִידֵי אֲכִילָה הַכָּתוּב מְדַבֵּר יָכוֹל שֶׁאֲנִי מְרַבֶּה אַף שְׁפִיכַת שְׁיָרִים וְהֶקְטֵר אֵמוּרִין, תַּלְמוּד לוֹמַר (שם) "לֹא יֵרָצֶה" זְרִיקָה בַּכְּלָל הָיְתָה וְלָמָּה יָצְתָה לְהַקִּישׁ אֵלֶּיהָ, לוֹמַר מַה זְּרִיקָה מְיֻחֶדֶת שֶׁהִיא עֲבוֹדָה וּמְעַכֶּבֶת כַּפָּרָה יָצָא שְׁפִיכַת שְׁיָרִים וְהַקְטָרַת אֵמוּרִין שֶׁאֵין מְעַכֶּבֶת אֶת הַכַּפָּרָה לֹא קָשְׁיָא הָא דְּאָמַר הֲרֵינִי שׁוֹחֵט עַל מְנָת לְקַבֵּל דָּמוֹ לְמָחָר, הָא דְּאָמַר הֲרֵינִי מְקַבֵּל עַל מְנָת לִשְׁפֹּךְ שְׁיָרִים לְמָחָר, אָמַר לֵיהּ הַהוּא מִדְּרַבָּנָן לְרָבָא וּשְׁפִיכַת שְׁיָרִים וְהַקְטָרַת אֵמוּרִין לֹא פָּסְלֵי, וְהָתַנְיָא לֹא תְהֵא מַחֲשָׁבָה מוֹעֶלֶת אֶלָּא בַּאֲכִילַת בָּשָׂר מִנַּיִן לְרַבּוֹת שְׁפִיכַת שְׁיָרִים וְהַקְטָרַת אֵמוּרִין, תַּלְמוּד לוֹמַר  "וְאִם הֵאָכֹל יֵאָכֵל", בִּשְׁתֵּי אֲכִילוֹת הַכָּתוּב מְדַבֵּר, אַחַת אֲכִילַת אָדָם וְאַחַת אֲכִילַת מִזְבֵּחַ לֹא קָשְׁיָא, הָא דְּאָמַר הֲרֵינִי זוֹרֵק עַל מְנָת לִשְׁפֹּךְ שְׁיָרִים לְמָחָר, הָא דְּאָמַר הֲרֵינִי שׁוֹפֵךְ שְׁיָרִים עַל מְנָת לְהַקְטִיר אֵמוּרִין לְמָחָר.

"וְהִקְרִיבוּ בְּנֵי אַהֲרֹן" וְלֹא בְּנוֹת אַהֲרֹן, וְאָמַר מַר וְהִקְרִיבוּ זֶה קַבָּלַת הַדָּם.

"בְּנֵי אַהֲרֹן", יָכוֹל אֲפִלּוּ חֲלָלִים תַּלְמוּד לוֹמַר "הַכֹּהֲנִים", יָצְאוּ חֲלָלִים אוֹצִיא חֲלָלִים וְלֹא אוֹצִיא בַּעֲלֵי מוּמִין תַּלְמוּד לוֹמַר "בְּנֵי אַהֲרֹן", מָה אַהֲרֹן כָּשֵׁר, אַף בָּנָיו כְּשֵׁרִים, יָצְאוּ חֲלָלִים וּבַעֲלֵי מוּמִין.

"וְזָרְקוּ אֶת הַדָּם" מַה תַּלְמוּד לוֹמַר "דָּם דָּם", מִנַּיִן אַתָּה אוֹמֵר נִתְעָרֵב דַּם עוֹלָה בְּדַם עוֹלָה, דַּם תְּמוּרָה בְּדַם תְּמוּרָה, דַּם עוֹלָה בְּדַם חֻלִּין יִקָּרְבוּ, תַּלְמוּד לוֹמַר "דָּם דָּם", יָכוֹל אִם נִתְעָרְבוּ אֵלּוּ וָאֵלּוּ שֶׁכֵּן אִם נִתְעָרְבוּ חַיִּים יִקָּרְבוּ וּמִנַּיִן אֲפִלּוּ נִתְעָרְבוּ בְּאָשָׁם אָבִיא אֶת שֶׁנִּתְעָרֵב בְּאָשָׁם, שֶׁאֵלּוּ וָאֵלּוּ קָדְשֵׁי קָדָשִׁים, וּמִנַּיִן אֲפִלּוּ נִתְעָרֵב בִּשְׁלָמִים וּבְתוֹדָה, אָבִיא אֶת שֶׁנִּתְעָרֵב בְּאֵלּוּ, שֶׁאֵלּוּ וָאֵלּוּ מַתַּן אַרְבַּע וּמִנַּיִן אֲפִלּוּ נִתְעָרֵב בִּבְכוֹר וּבְמַעֲשֵׂר וּבְפֶסַח (אָבִיא אֶת שֶׁנִתְעָרֵב בִּבְכוֹר וּמַעֲשֵׂר וּפֶסַח), תַּלְמוּד לוֹמַר "דָּם דָּם", יָכוֹל אֲפִלּוּ נִתְעָרֵב בִּפְסוּלִין תַּלְמוּד לוֹמַר "וְהִקְרִיבוּ", אוֹצִיא אֶת שֶׁנִּתְעָרֵב בִּפְסוּלִין שֶׁאֵין כְּשֵׁרִים לִקָּרֵב, מִנַּיִן אֲפִלּוּ נִתְעָרֵב בְּחַטָּאוֹת הַפְּנִימִיּוֹת אוֹצִיא אֶת שֶׁנִּתְעָרֵב וְכוּ', שֶׁאֵלּוּ בִּפְנִים וְאֵלּוּ בַּחוּץ, מִנַּיִן אֲפִלּוּ נִתְעָרֵב בְּחַטָּאוֹת הַחִיצוֹנִיּוֹת (אָבִיא אֶת שֶׁנִּתְעָרֵב בְּחַטָּאוֹת הַחִיצוֹנִיּוֹת), תַּלְמוּד לוֹמַר "דָּם דָּם".

"וְזָרְקוּ", יָכוֹל זְרִיקָה אַחַת, תַּלְמוּד לוֹמַר "סָבִיב" אִי סָבִיב יָכוֹל יַקִּיפֶנּוּ כְּחוּט תַּלְמוּד לוֹמַר "וְזָרְקוּ" הָא כֵּיצַד הַפְסֵק אַרְבַּע מַתָּנוֹת, רַבִּי יִשְׁמָעֵאל אוֹמֵר נֶאֱמַר כָּאן "סָבִיב" וְנֶאֱמַר לְהַלָּן "סָבִיב" (להלן ח, טו) מַה סָבִיב הָאָמוּר לְהַלָּן פִּסּוּק אַרְבַּע מַתָּנוֹת אַף סָבִיב הָאָמוּר כָּאן פִּסּוּק אַרְבַּע מַתָּנוֹת.

{rרמז תמאr}  שְׁתֵּי מַתָּנוֹת שֶׁהֵן אַרְבַּע, הֵיכִי עָבִיד רַב וּשְׁמוּאֵל חָד אָמַר נוֹתֵן וְחוֹזֵר וְנוֹתֵן וְחָד אָמַר מַתָּנָה אַחַת כְּמִין גָּאם כְּתַנָּאֵי, וְזָרְקוּ יָכוֹל זְרִיקָה אַחַת וְכוּ' עַד אַף כָּאן פִּסּוּק אַרְבַּע מַתָּנוֹת אִי מַה לְהַלָּן אַרְבַּע מַתָּנוֹת עַל אַרְבַּע קְרָנוֹת, אַף כָּאן אַרְבַּע מַתָּנוֹת עַל אַרְבַּע קְרָנוֹת אָמַרְתָּ עוֹלָה טְעוּנָה יְסוֹד וְקֶרֶן דְּרוֹמִית מִזְרָחִית לֹא הָיָה לוֹ יְסוֹד, מַאי טַעְמָא אָמַר רַבִּי אֶלְעָזָר שֶׁלֹּא הָיְתָה בְּחֶלְקוֹ שֶׁל טוֹרֵף אָמַר רַבִּי יִשְׁמָעֵאל בְּרַבִּי יִצְחָק מִזְבֵּחַ הָיָה אוֹכֵל בְּחֶלְקוֹ שֶׁל יְהוּדָה אַמָּה אָמַר רַבִּי לֵוִי בַּר חָמָא אָמַר רַבִּי חַמָּא בַּר חֲנִינָא רְצוּעָה הָיְתָה יוֹצֵאת מֵחֶלְקוֹ שֶׁל יְהוּדָה וְנִכְנֶסֶת בְּחֶלְקוֹ שֶׁל בִּנְיָמִין וּבָהּ מִזְבֵּחַ בָּנוּי, וְהָיָה בִּנְיָמִין הַצַּדִּיק מִצְטַעֵר עָלֶיהָ כָּל הַיּוֹם שֶׁנֶּאֱמַר  "חֹפֵף עָלָיו כָּל הַיּוֹם" לְפִיכָךְ זָכָה בִּנְיָמִין הַצַּדִּיק וְנַעֲשָׂה אֻשְׁפִּיזְכָן לַגְּבוּרָה שֶׁנֶּאֱמַר (שם) "וּבֵין כְּתֵפָיו שָׁכֵן". מֵיתִיבֵי, עוֹלַת הָעוֹף כֵּיצַד הָיְתָה נַעֲשֵׂית, הָיָה עוֹלֶה בַּכֶּבֶשׁ, וּפָנָה לַסּוֹבֵב בָּא לוֹ לְקֶרֶן דְּרוֹמִית מִזְרָחִית וְהָיָה מוֹלֵק אֶת רֹאשָׁהּ מִמּוּל עָרְפָּהּ וּמַבְדִּיל וּמְמַצֶּה אֶת דָּמָהּ עַל קִיר הַמִּזְבֵּחַ, וְאִם עֲשָׂאָהּ לְמַטָּה מֵרַגְלָיו, אֲפִלּוּ אַמָּה אַחַת כְּשֵׁרָה, וְאִי אָמַרְתָּ לֹא הָיָה לוֹ יְסוֹד, בַּאֲוִירָא בְּעָלְמָא הוּא דְּקָא יָהִיב אָמַר רַב נַחְמָן בַּר יִצְחָק כָּךְ הִתְקִינוּ, קַרְקַע דִּיהוּדָה, וַאֲוִירָא דְּבִנְיָמִין מַאי לֹא הָיָה יְסוֹד, רַב אָמַר בְּבִנְיָן וְלֵוִי אָמַר בְּדָמִים רַב מְתַרְגֵּם בְּאַחְסַנְתֵּיהּ יִתְבְּנֵי מִדְבָּחָא וְלֵוִי מְתַרְגֵּם בְּאַחְסַנְתֵּיהּ יִתְבְּנֵי מִקְדָּשָׁא, מָקוֹם מְקֻדָּשׁ לְדָמִים.

"וְהִקְרִיבוּ בְּנֵי אַהֲרֹן אֶת הַדָּם וְזָרְקוּ בְּנֵי אַהֲרֹן אֶת הַדָּם", מַה תַּלְמוּד לוֹמַר שׁוּב "אֶת הַדָּם", מִנַּיִן אַתָּה אוֹמֵר נִשְׁפַּךְ מִן הַכְּלִי עַל הָרִצְפָּה וַאֲסָפוֹ כָּשֵׁר, תַּלְמוּד לוֹמַר "דָּם", יָכוֹל אֲפִלּוּ נִשְׁפַּךְ מִן צַוַּאר בְּהֵמָה עַל הָרִצְפָּה וַאֲסָפוֹ יְהֵא כָּשֵׁר, תַּלְמוּד לוֹמַר "הַדָּם", דַּם הַמִּתְקַבֵּל בִּכְלִי.

"יִזְרֹק עַל גַּבֵּי הַמִּזְבֵּחַ" וְאֵין זוֹרֵק אַחֵר עַל הַמִּזְבֵּחַ, דָּבָר אַחֵר הַדָּם עַל הַמִּזְבֵּחַ, אַף עַל פִּי שֶׁאֵין הַבָּשָׂר, הָא מָה אֲנִי מְקַיֵּם (דברים יב, כז) "וְעָשִׂיתָ עֹלֹתֶיךָ הַבָּשָׂר וְהַדָּם" מַקִּישׁ בָּשָׂר לְדָם, מַה הַדָּם בִּזְרִיקָה, אַף הַבָּשָׂר בִּזְרִיקָה יָכוֹל יְהֵא זוֹרֵק (וְעוֹרֵךְ) [וְרוֹבֵג] תַּלְמוּד לוֹמַר  "וְעָרַךְ הַכֹּהֵן" הָא כֵּיצַד זוֹרֵק וְעוֹרֵךְ עַל הַמִּזְבֵּחַ סָבִיב, בִּזְמַן שֶׁהוּא סָבִיב וְלֹא בִּזְמַן שֶׁנִּטְּלָה קַרְנוֹ שֶׁל מִזְבֵּחַ הָא אִם נִטְּלָה קַרְנוֹ שֶׁל מִזְבֵּחַ וְעָבַד עָלָיו עֲבוֹדָתוֹ פְּסוּלָה.

{rרמז תמבr}  "אֲשֶׁר פֶּתַח אֹהֶל מוֹעֵד", וְלֹא בִּזְמַן פֵּרוּקוֹ וְלֹא בִּזְמַן שֶׁגָּלְלָה הָרוּחַ אֶת הַיְרִיעָה רַבִּי יוֹסִי הַגְּלִילִי אוֹמֵר מַה תַּלְמוּד לוֹמַר "אֲשֶׁר פֶּתַח אֹהֶל מוֹעֵד" לְפִי שֶׁנֶּאֱמַר (שמות מ, ז) "וְנָתַתָּ אֶת הַכִּיֹּר בֵּין אֹהֶל מוֹעֵד וּבֵין הַמִּזְבֵּחַ", יָכוֹל בֵּין אֹהֶל מוֹעֵד וּבֵין הַמִּזְבֵּחַ הָיָה הַכִּיּוֹר תַּלְמוּד לוֹמַר "הַמִּזְבֵּחַ" הַמִּזְבֵּחַ פֶּתַח אֹהֶל מוֹעֵד, וְאֵין הַכִּיּוֹר פֶּתַח אֹהֶל מוֹעֵד. וְהֵיכָן הָיָה הַכִּיּוֹר נָתוּן בֵּין הָאוּלָם וְלַמִּזְבֵּחַ וּמָשׁוּךְ כְּלַפֵּי דָּרוֹם.

{pפסוק וp}  "וְהִפְשִׁיט וְנִתַּח", יָכוֹל יְהֵא מַפְשִׁיט אֵיבָר אֵיבָר וּמְנַתֵּחַ תַּלְמוּד לוֹמַר ["וְהִפְשִׁיט] הָעֹלָה" מַפְשִׁיט אֶת כֻּלָּה וְאַחַר כָּךְ מְנַתְּחָהּ, יָכוֹל אֵין טְעוּנָה הֶפְשֵׁט אֶלָּא עוֹלַת נְדָבָה עוֹלַת חוֹבָה מִנַּיִן וְדִין הוּא נֶאֱמַר הָכָא עוֹלַת נְדָבָה וְנֶאֱמַר הָכָא עוֹלַת חוֹבָה, מָה עוֹלַת נְדָבָה טְעוּנָה הֶפְשֵׁט, אַף עוֹלַת חוֹבָה טְעוּנָה הֶפְשֵׁט אֵין לִי אֶלָּא עוֹלַת בָּקָר, עוֹלַת הַצֹּאן מִנַּיִן וְדִין הוּא, נֶאֱמַר הָכָא "עֹלָה מִן הַבָּקָר", וְנֶאֱמַר הָכָא "עֹלָה מִן הַצֹּאן", מָה עוֹלַת הַבָּקָר טְעוּנָה הֶפְשֵׁט, אַף עוֹלַת הַצֹּאן טְעוּנָה הֶפְשֵׁט. אֵין לִי אֶלָּא שֶׁל אֲנָשִׁים, שֶׁל נָשִׁים מִנַּיִן אֵין לִי אֶלָּא שֶׁל יִשְׂרָאֵל, שֶׁל גֵּרִים וְשֶׁל עֲבָדִים מִנַּיִן, עַד שֶׁאַתָּה מְרַבֶּה לְהָבִיא אֶת שֶׁל גּוֹיִים מִנַּיִן תַּלְמוּד לוֹמָר "הָעֹלָה" כָּל עוֹלָה טְעוּנָה הֶפְשֵׁט. וּמָה רָאִיתָ לַהֲבִיאָם לְהֶפְשֵׁט וְנִתּוּחַ, וּלְהוֹצִיאָם מִן הַסְּמִיכָה, אַחַר שֶׁרִבָּה הַכָּתוּב וּמִעֵט מִפְּנֵי מָה אֲנִי מְבִיאָן לְהֶפְשֵׁט וְנִתּוּחַ, שֶׁהֶפְשֵׁט וְנִתּוּחַ כְּשֵׁרִים בְּכָל אָדָם, וְאֵינִי מְבִיאָן לִסְמִיכָה, שֶׁאֵין הַסְּמִיכָה אֶלָּא בַּבְּעָלִים רַבִּי חִיָּא אָמַר צֵא וּרְאֵה מַה מִּעֵט הַכָּתוּב לְמַעְלָה, אֶת הַקְּרֵבִים אוֹ אֶת הַמַּקְרִיבִים, הֱוֵי אוֹמֵר אֶת הַמַּקְרִיבִים, אַף אֲנִי אֲמַעֲטֵם מִן הַסְּמִיכָה, מִפְּנֵי שֶׁאֲנִי מְמַעֵט אֶת הַקְּרֵבִים, וְלֹא אֲמַעֲטֵם מֵהֶפְשֵׁט וְנִתּוּחַ מִפְּנֵי שֶׁאֵינוֹ אֶלָּא מַעֲשֵׂה עוֹלָה עַצְמָהּ, אֵין לִי אֶלָּא נִשְׁחֲטָה לִשְׁמָהּ, שֶׁלֹּא לִשְׁמָהּ מִנַּיִן תַּלְמוּד לוֹמַר "הָעֹלָה" כָּל הָעוֹלָה טְעוּנָה הֶפְשֵׁט וְנִתּוּחַ.

"וְנִתַּח אֹתָהּ לִנְתָחֶיהָ", יָכוֹל יְנַתַּח נְתָחֶיהָ לִנְתָחִים, תַּלְמוּד לוֹמַר "אֹתָהּ אוֹתָהּ לִנְתָחֶיהָ" וְאֵין נְתָחֶיהָ לִנְתָחִים יָכוֹל אַף הַפְּסוּלָה תְּהֵא טְעוּנָה הֶפְשֵׁט וְנִתּוּחַ תַּלְמוּד לוֹמַר "אֹתָהּ", כְּשֵׁרָה וְלֹא פְּסוּלָה וּפְסוּלָה שֶׁעָלְתָה לְגַבֵּי הַמִּזְבֵּחַ קְרֵבָה כְּמוֹ שֶׁהִיא.

{rרמז תמגr}  מְנָא הָא מִלְּתָא דְּאָמוּר רַבָּנָן זִיל בָּתַר רֻבָּא. מְנָלָן דִּכְתִיב (שמות כג, ב) "אַחֲרֵי רַבִּים לְהַטּוֹת", רֻבָּא דְּאִיתָא קַמָּן כְּגוֹן תֵּשַׁע חֲנוּיוֹת וְסַנְהֶדְרִי לֹא קָא מִבָּעְיָא לָן כִּי קָא מִבָּעְיָא לָן רֻבָּא דְּלֵיתָא קַמָּן, כְּגוֹן קָטָן וּקְטַנָּה מְנָלָן אָמַר רַבִּי אֶלְעָזָר אָתְיָא מֵרֹאשָׁהּ שֶׁל עוֹלָה דְּאָמַר קְרָא וְנִתַּח אֹתָהּ לִנְתָחֶיהָ, וְלֹא נְתָחֶיהָ לִנְתָחִים וְנִיחוּשׁ שֶׁמָּא נִקַּב קְרוּם שֶׁל מוֹחַ אֶלָּא לָאו מִשּׁוּם דְּאַמְרִינָן זִיל בָּתַר רֻבָּא מִמַּאי, דִּילְמָא מַפְלֵי לֵיהּ וּבָדִיק לֵיהּ וְאִי מִשּׁוּם אֹתָהּ לִנְתָחֶיהָ וְלֹא נְתָחֶיהָ לִנְתָחִים, הַנֵּי מִלֵּי הֵיכָא דְּחָתִיךְ לֵיהּ לְגַמְרֵי אֲבָל הֵיכָא דְּלָא חֲתִיךְ לֵיהּ לְגַמְרֵיהּ, לֵית לָן בָּהּ.

מַר בַּר רַב אָשֵׁי אָמַר אַתְיָא מִשְּׁבִירַת עֶצֶם בְּפֶסַח, דְּאָמַר רַחֲמָנָא (שם יב, מו) "וְעֶצֶם לֹא תִשְׁבְּרוּ בוֹ", וְלִיחוּשׁ שֶׁמָּא נִקַּב קְרוּם שֶׁל מוֹחַ, אֶלָּא לָאו מִשּׁוּם דְּאַמְרִינָן זִיל בָּתַר רֻבָּא. מִמַּאי, דִּילְמָא דְּמַנַּח גּוּמַרְתָּא עָלֵיהּ וְקָלִי וּבָדִיק לֵיהּ, דְּתַנְיָא אֲבָל הַמְחַתֵּךְ בְּגִידִים וְהַשּׂוֹרֵף בַּעֲצָמוֹת אֵין בּוֹ מִשּׁוּם שְׁבִירַת עֶצֶם.

רַב נַחְמָן אָמַר אַתְיָא מֵאַלְיָה דְּרַחֲמָנָא אָמַר  "חֶלְבּוֹ הָאַלְיָה תְמִימָה" וְנִיחוּשׁ שֶׁמָּא נִפְסַק חוּט הַשִּׁדְרָה אֶלָּא לָאו מִשּׁוּם דְּאַמְרִינָן זִיל בָּתַר רֻבָּא וְכִי תֵימָא דִּמְתַּתָּא פָּסִיק לָהּ (שם) "לְעֻמַּת הֶעָצֶה" אָמַר רַחֲמָנָא, מָקוֹם שֶׁהַכְּלָיוֹת יוֹעֲצוֹת מִמַּאי, דִּילְמָא דְּפָתַח לָהּ וּבָדִיק לָהּ, וְאִי מִשּׁוּם "אַלְיָה תְמִימָה", הַנֵּי מִלֵּי הֵיכָא דַּחֲתָכָהּ לְגַמְרֵי, אֲבָל הֵיכָא דְּלַיֵיף לֵית לָן בָּהּ.

רַב שֵׁשֶׁת בְּרֵיהּ דְּרַב אִידִי אָמַר אַתְיָא מֵעֶגְלָה עֲרוּפָה, דְּאָמַר רַחֲמָנָא  ["הָ]עֲרוּפָה", כְּשֶׁהִיא שְׁלֵמָה תֶּהֱוֵי וְלִיחוּשׁ דִּילְמָא טְרֵפָה הִיא, אֶלָּא לָאו מִשּׁוּם דְּאַמְרִינָן זִיל בָּתַר רֻבָּא. וְכִי תֵימָא מַאי נַפְקָא מִינָהּ דְּבֵי רַבִּי יַנַּאי כַּפָּרָה כְּתִיבָא בָּהּ כְּקָדָשִׁים.

רַבָּה בַּר רַב שִׁילָא אָמַר אַתְיָא מִפָּרָה אֲדֻמָּה, דְּאָמַר רַחֲמָנָא (במדבר יט, ג-ה) "וְשָׁחַט וְשָׂרַף", מַה שְּׁחִיטָתָהּ כְּשֶׁהִיא שְׁלֵמָה, אַף שְׂרֵפָתָהּ כְּשֶׁהִיא שְׁלֵמָה וְלִיחוּשׁ דִּילְמָא טְרֵפָה הִיא, אֶלָּא לָאו מִשּׁוּם דְּאָמַר רַחֲמָנָא זִיל בָּתַר רֻבָּא. וְכִי תֵימָא מַאי נָפְקָא מִינָהּ חַטָּאת קַרְיָהּ רַחֲמָנָא.

רַב אַחָא בַּר יַעֲקֹב אָמַר אָתְיָא מִשָּׂעִיר הַמִּשְׁתַּלֵּחַ, דְּאָמַר רַחֲמָנָא (להלן טז, ז) "וְלָקַח אֶת שְׁנֵי הַשְּׂעִירִם", שֶׁיְּהוּ שְׁנֵיהֶן שָׁוִין, וְלִיחוּשׁ דִּילְמָא חַד מִנַּיְהוּ טְרֵפָה, אֶלָּא לָאו מִשּׁוּם דְּאַמְרִינָן זִיל בָּתַר רֻבָּא. וְכִי תֵימָא מַאי נָפְקָא מִינָהּ הָא אֵין גּוֹרָל קוֹבֵעַ אֶלָּא בְּדָבָר הָרָאוּי לַשֵּׁם וְכִי תֵּימָא דְּבַדְקִינָן לֵיהּ הָתְנַן לֹא הָיָה מַגִּיעַ לַחֲצִי הָהָר עַד שֶׁנַּעֲשֶׂה אֵיבָרִים אֵיבָרִים.

רַב דִּימִי אָמַר אַתְיָא מִמַּכֵּה אָבִיו וְאִמּוֹ, דְּאָמַר רַחֲמָנָא קָטְלֵיהּ וְלִיחוּשׁ דִּילְמָא לָאו אָבִיו הוּא אֶלָּא מִשּׁוּם דְּאָמַר רַחֲמָנָא זִיל בָּתַר רֻבָּא, וְרֹב בְּעִילוֹת אַחַר הַבַּעַל. מִמַּאי, דִּילְמָא כְּגוֹן שֶׁהָיָה אָבִיו וְאִמּוֹ חֲבוּשִׁין בְּבֵית הָאֲסוּרִין קָסָבַר אֵין אַפּוֹטְרוֹפּוֹס לַעֲרָיוֹת.

רַב כַּהֲנָא אָמַר אַתְיָא מֵהוֹרֵג נֶפֶשׁ, דְּאָמַר רַחֲמָנָא קָטְלֵיהּ, וְלִיחוּשׁ דִּילְמָא טְרֵפָה הֲוָה אֶלָּא לָאו מִשּׁוּם דְּאַמְרִינָן זִיל בָּתַר רֻבָּא וְכִי תֵימָא דְּבַדְקִינָן לֵיהּ הָא קָא מִינְוַל וְכִי תֵימָא מִשּׁוּם אִבּוּד נְשָׁמָה דְּהַאי, נִנְוּוּלֵיהּ, נִיחוּשׁ דִּילְמָא בִּמְקוֹם סַיִף נֶקֶב הֲוָה.

רָבִינָא אָמַר אַתְיָא מֵעֵדִים זוֹמְמִין, דְּרַחֲמָנָא אָמַר  "וַעֲשִׂיתֶם לוֹ כַּאֲשֶׁר זָמַם", וְדִילְמָא הָךְ דְּאַסְהִידוּ בֵּיהּ טְרֵפָה הֲוָאי אֶלָּא לָאו מִשּׁוּם דְּאַמְרִינָן זִיל בָּתַר רֻבָּא. וְכִי תֵימָא בָּדְקִינָן לֵיהּ וְהָא תַּנְיָא רַבִּי אֶלְעָזָר הַקַּפָּר אוֹמֵר: לֹא הָרְגוּ נֶהֱרָגִין, הָרְגוּ אֵין נֶהֱרָגִין.

רַב אָשֵׁי אָמַר אַתְיָא מִשְּׁחִיטָה עַצְמָהּ, דְּאָמַר רַחֲמָנָא שְׁחֹט וֶאֱכֹל, וְנִיחוּשׁ שֶׁמָּא בִּמְקוֹם נֶקֶב שָׁחַט, אֶלָּא לָאו מִשּׁוּם דְּאָמַר רַחֲמָנָא זִיל בָּתַר רֻבָּא.

אָמַר רַב אָשֵׁי אַמְרִיתָא לִשְׁמַעְתָּא קָמֵיהּ דְּרַב כַּהֲנָא וְדִילְמָא הֵיכָא דְּאֶפְשָׁר אֶפְשָׁר, הֵיכָא דְּלֹא אֶפְשָׁר לֹא אֶפְשָׁר דְּאִי לָא תֵימָא הָכִי, לְרַבִּי מֵאִיר דְּחַיִּישׁ לְמִיעוּטָא הָכִי נַמִּי דְּלֹא אָכִיל בִּשְׂרָא וְכִי תֵימָא הָכִי נַמִּי פֶּסַח וְקָדָשִׁים מַאי אִיכָּא לְמֵימַר אֶלָּא הֵיכָא דְּאֶפְשָׁר אֶפְשָׁר, הֵיכָא דְּלֹא אֶפְשָׁר לֹא אֶפְשָׁר.

{rרמז תמדr}  רַבִּי חִיָּא אוֹמֵר מִנַּיִן לִשְׁחִיטָה מִן הַצַּוָּאר, דִּכְתִיב (להלן פסוק ח) "וְעָרְכוּ בְּנֵי אַהֲרֹן הַכֹּהֲנִים אֵת הַנְּתָחִים", שֶׁאֵין תַּלְמוּד לוֹמַר "אֶת הָרֹאשׁ וְאֶת הַפָּדֶר", וַהֲלֹא רֹאשׁ וָפֶדֶר בִּכְלַל כָּל הַנְּתָחִים הָיוּ, וְלָמָּה נֶאֱמַר, לְפִי שֶׁנֶּאֱמַר "וְהִפְשִׁיט אֶת הָעוֹלָה וְנִתַּח אֹתָהּ לִנְתָחֶיהָ" אֵין לִי אֶלָּא נְתָחִים שֶׁיֶּשְׁנָן בִּכְלַל הַפְשָׁטָה מִנַּיִן לְרַבּוֹת אֶת הָרֹאשׁ שֶׁכְּבַר הֻתַּז, תַּלְמוּד לוֹמַר (להלן פסוק יב) "וְאֶת רֹאשׁוֹ וְאֶת פִּדְרוֹ וְעָרַךְ" מִדְּקָאָמַר אֶת הָרֹאשׁ שֶׁכְּבָר הֻתַּז, מִכְּלָל דִּשְׁחִיטָה מִן הַצַּוָּאר תַּנָּא פָּתַח בְּרֹאשׁ וָפָדֶר, וּמְסַיֵּם (להלן פסוק יב) בְּ"רֹאשׁוֹ וּפִדְרוֹ" הָכִי קָאָמַר מִנַּיִן לְרַבּוֹת אֶת הָרֹאשׁ שֶׁכְּבָר הֻתַּז, תַּלְמוּד לוֹמַר "אֶת הָרֹאשׁ וְאֶת הַפָּדֶר". וְ"רֹאשׁוֹ וּפִדְרוֹ" לָמָּה לִי, מִיבָּעֵיהּ לִי לְכִדְתַנְיָא מִנַּיִן לְרֹאשׁ וָפָדֶר שֶׁקּוֹדְמִין לְכָל הַנְּתָחִים תַּלְמוּד לוֹמַר "רֹאשׁוֹ וּפִדְרוֹ, וְעָרַךְ" וּ"פָדֶר" קַמָּא דְּכָתַב רַחֲמָנָא לָמָּה לִי לְכִדְתַנְיָא כֵּיצַד הוּא עוֹשֶׂה, חוֹפֶה הַפֶּדֶר עַל בֵּית הַשְּׁחִיטָה וּמַעֲלֵהוּ וְזֶהוּ דֶּרֶךְ כָּבוֹד שֶׁל מַעְלָה.

{pפסוק ז-חp}  "וְנָתְנוּ בְּנֵי אַהֲרֹן אֵשׁ עַל הַמִּזְבֵּחַ", אָמַר רַבִּי יְהוּדָה מִנַּיִן לְהַצָּתַת הָאֲלִיתָה שֶׁלֹּא תְהֵא אֶלָּא בְּכֹהֵן כָּשֵׁר וּבִכְלֵי שָׁרֵת תַּלְמוּד לוֹמַר "וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ" אָמַר רַבִּי שִׁמְעוֹן וְכִי עָלָה עַל לֵב שֶׁיְּהֵא הַזָּר קָרֵב לְגַבֵּי מִזְבֵּחַ אִם כֵּן לָמָּה נֶאֱמַר "וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ", לִמֵּד עַל הַצָּתַת הָאֲלִיתָה שֶׁלֹּא תְהֵא אֶלָּא בְּרֹאשׁוֹ שֶׁל מִזְבֵּחַ.

"וְנָתְנוּ בְּנֵי אַהֲרֹן", מַה תַּלְמוּד לוֹמַר "הַכֹּהֵן" מִמַּשְׁמַע שֶׁנֶּאֱמַר "אַהֲרֹן" אֵינִי יוֹדֵעַ שֶׁהוּא כֹּהֵן, מַה תַּלְמוּד לוֹמַר "הַכֹּהֵן", בְּכִהוּנוֹ, לִמֵּד עַל כֹּהֵן גָּדוֹל שֶׁעָבַד בְּבִגְדֵי כֹּהֵן הֶדְיוֹט עֲבוֹדָתוֹ פְּסוּלָה. מִנַּיִן לְכֹהֵן הֶדְיוֹט שֶׁעָבַד בְּבִגְדֵי כֹּהֵן גָּדוֹל שֶׁתְּהֵא עֲבוֹדָתוֹ פְּסוּלָה תַּלְמוּד לוֹמַר "הַכֹּהֲנִים", בְּכִהוּנָם, הָא לָמַדְתָּ כֹּהֵן גָּדוֹל שֶׁעָבַד בְּבִגְדֵי כֹּהֵן הֶדְיוֹט עֲבוֹדָתוֹ פְּסוּלָה, וְכֹהֵן הֶדְיוֹט שֶׁעָבַד בְּבִגְדֵי כֹּהֵן גָּדוֹל עֲבוֹדָתוֹ פְּסוּלָה.

"וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ", אַף עַל פִּי שֶׁהָאֵשׁ יוֹרֶדֶת מִן הַשָּׁמַיִם מִצְוָה לִתֵּן אֵשׁ מִן הַהֶדְיוֹט. אֵשׁ שֶׁיָּרְדָה בִּימֵי מֹשֶׁה לֹא נִסְתַּלְּקָה מִמִּזְבַּח הַנְּחֹשֶׁת עַד שֶׁבָּאוּ לְבֵית עוֹלָמִים, אֵשׁ שֶׁיָּרְדָה בִּימֵי שְׁלֹמֹה לֹא נִסְתַּלֵּק מִמִּזְבַּח הָעוֹלָה עַד שֶׁנִּסְתַּלְּקָה בִּימֵי מְנַשֶּׁה.

"וְעָרְכוּ עֵצִים עַל הָאֵשׁ", וְלֹא הָאֵשׁ עַל גַּבֵּי הָעֵצִים אָמַר רַבִּי שִׁמְעוֹן מִנַּיִן לְרַבּוֹת שְׁנֵי גִּזְרֵי עֵצִים בַּמַּעֲרָכָה עִם תָּמִיד שֶׁל בֵּין הָעַרְבַּיִם, תַּלְמוּד לוֹמַר "וְעָרְכוּ עֵצִים עַל הָאֵשׁ".

רַבִּי אֱלִיעֶזֶר אוֹמֵר לֹא מֵתוּ בָּנָיו שֶׁל אַהֲרֹן עַד שֶׁהוֹרוּ הֲלָכָה בִּפְנֵי מֹשֶׁה רַבָּן, מַאי דָּרוּשׁ וְנָתְנוּ בְּנֵי אַהֲרֹן (הַכֹּהֲנִים) [הַכֹּהֵן] אֵשׁ עַל הַמִּזְבֵּחַ, אַף עַל פִּי שֶׁהָאֵשׁ יוֹרֶדֶת מִן הַשָּׁמַיִם מִצְוָה לְהָבִיא מִן הַהֶדְיוֹט.

הֵחֵלוּ מַעֲלִין בִּגְזָרִין לְסַדֵּר אֶת הַמַּעֲרָכָה, וְכִי כָל הָעֵצִים כְּשֵׁרִין לַמַּעֲרָכָה אִין כָּל הָעֵצִים כְּשֵׁרִין, חוּץ מִשֶּׁל זַיִת וְשֶׁל גֶּפֶן אֲבָל בְּאֵלּוּ רְגִילִין בְּמֻרְבִּיּוֹת שֶׁל תְּאֵנָה וְשֶׁל אֱגוֹז וְשֶׁל עֵץ שֶׁמֶן הַנֵּי מַאי טַעְמָא לֹא, אָמַר רַב פַּפָּא מִשּׁוּם דְּקַטְמֵי רַב אַחָא בַּר יַעֲקֹב אָמַר מִשּׁוּם יִשּׁוּב אֶרֶץ יִשְׂרָאֵל.

מֵיתִיבֵי "עַל הָעֵצִים אֲשֶׁר עַל הָאֵשׁ", עֵצִים הַנְּתוּנִין לִהְיוֹת אֵשׁ מַאי נִיהוּ דּוּקְרֵי דְּלֹא קָטְמֵי וְאָזְלֵי מִקְטַם שֶׁל תְּאֵנָה וְשֶׁל אֱגוֹז, רַבִּי אֱלִיעֶזֶר מוֹסִיף אַף שֶׁל מַיִישׁ וְשֶׁל אַלּוֹן וְשֶׁל דֶּקֶל וְשֶׁל חָרוּב וְשֶׁל שִׁקְמָה בִּשְׁלָמָא לְמָאן דְּאָמַר מִשּׁוּם דְּקָטְמֵי, בְּהָא פְּלִיגֵי מַר סָבַר אַף עַל גַּב דְּלֹא קָטְמֵי מִגַּוָּאי כֵּיוָן דְּקָטְמֵי מִבַּרָאִי לֹא מַיְתִינָן, וּמַר סָבַר כֵּיוָן דְּלָא קָטְמֵי מִגַּוָּאי אַף עַל גַּב דְּקָטְמֵי מִבַּרָאִי, מַיְתִינָן, אֶלָּא לְמָאן דְּאָמַר מִשּׁוּם יִשּׁוּב אֶרֶץ יִשְׂרָאֵל, דֶּקֶל מִי לֵית בֵּיהּ מִשּׁוּם יִשּׁוּב אֶרֶץ יִשְׂרָאֵל וְלִיטַעֲמִיךְ תְּאֵנָה מִי לֵית בָּהּ מִשּׁוּם יִשּׁוּב אֶרֶץ יִשְׂרָאֵל אֶלָּא מַאי אִית לָךְ לְמֵימַר בִּתְאֵנָה דְּלֹא עֲבַד פֵּירֵי דֶּקֶל נַמִּי, בְּדֶקֶל דְּלָא עֲבַד פֵּירֵי.

"וְעָרְכוּ בְּנֵי אַהֲרֹן" יָכוֹל אֲפִלּוּ מֵאָה תַּלְמוּד לוֹמַר  וְעָרַךְ הַכֹּהֵן יָכוֹל יְהֵא כֹּהֵן אֶחָד עוֹרֵךְ כָּל הָאֵיבָרִים, תַּלְמוּד לוֹמַר "וְעָרְכוּ" הָא כֵּיצַד כֹּהֵן אֶחָד עוֹרֵךְ שְׁנֵי אֵיבָרִים וְכַמָּה הֵן אֵיבָרִים, עֲשָׂרָה וְאֶחָד בַּקְּרָבַיִם, נִמְצָא [שֶׁהַטָּלֶה] עוֹלֶה בְּשִׁשָּׁה דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר וְעָרְכוּ, שְׁנַיִם בְּנֵי אַהֲרֹן, שְׁנַיִם הַכֹּהֲנִים, שְׁנַיִם מִכָּאן (שֶׁהָעוֹלָה) [שֶׁהַטָּלֶה] עוֹלֶה בְּשִׁשָּׁה.

תַּנְיָא רַבִּי שִׁמְעוֹן בֶּן יוֹחַאי אוֹמֵר מִנַּיִן לְתָמִיד שֶׁל בֵּין הָעַרְבַּיִם שֶׁטָּעוּן שְׁנֵי גִּזְרֵי עֵצִים, בִּשְׁנֵי כֹּהֲנִים שֶׁנֶּאֱמַר "וְעָרְכוּ עֵצִים עַל הָאֵשׁ" אִם אֵינוֹ עִנְיָן לְתָמִיד שֶׁל שַׁחַר דִּכְתִיב (להלן ו, ה) "וּבִעֵר עָלֶיהָ הַכֹּהֵן עֵצִים", תְּנֵהוּ עִנְיָן לְתָמִיד שֶׁל בֵּין הָעַרְבַּיִם וְאֵימָא אִידִי וְאִידִי בְּתָמִיד שֶׁל שַׁחַר דְּקָאָמַר רַחֲמָנָא עָבִיד וְהָדָר עָבִיד, אִם כֵּן נֵימָא קְרָא וּבִעֵר וּבִעֲרוּ, אִי נָמִי וְעָרַךְ וְעָרְכוּ, מַאי "וּבִעֵר" וְעָרְכוּ, כִּדְאַמְרִינָן.

מִנַּיִן לְהֶפְשֵׁט וְנִתּוּחַ שֶׁכָּשֵׁר בְּזָר שֶׁנֶּאֱמַר "וְעָרְכוּ בְּנֵי אַהֲרֹן הַכֹּהֲנִים אֶת הַנְּתָחִים", מִכְדֵי מִקַּבָּלָה וָאֵילָךְ מִצְוַת כְּהֻנָּה, וְעָרְכוּ לָמָּה לִי, לְמִעוּטֵי הֶפְשֵׁט וְנִתּוּחַ.

"וְעָרְכוּ", שְׁנַיִם בְּנֵי אַהֲרֹן, שְׁנַיִם הַכֹּהֲנִים, שְׁנַיִם לָמַדְנוּ לְטָלֶה שֶׁטָּעוּן שִׁשָּׁה קָשְׁיָא לֵיהּ לְרַבִּי אֱלִיעֶזֶר הַאי בְּבֶן הַבָּקָר כְּתִיב וּבֶן הַבָּקָר עֶשְׂרִים וְאַרְבָּעָה בָּעֵי, וְנִיחָא לֵיהּ עַל הָעֵצִים אֲשֶׁר עַל הָאֵשׁ אֲשֶׁר עַל הַמִּזְבֵּחַ אֵיזֶהוּ דָּבָר שֶׁכָּתוּב בּוֹ עֵצִים אֵשׁ וּמִזְבֵּחַ הֱוֵי אוֹמֵר זֶה טָלֶה.

בָּעֵי חֶזְקִיָּה אֵיבָרִים שֶׁסִּדְּרָן וְסִדֵּר עֲלֵיהֶן הַמַּעֲרָכָה מַהוּ, עַל הָעֵצִים אָמַר רַחֲמָנָא דַּוְקָא עַל הָעֵצִים, אוֹ דִּלְמָא כֵּיוָן דְּכָתַב קְרָא אַחֲרִינָא  "אֲשֶׁר תֹּאכַל הָאֵשׁ אֶת הָעוֹלָה עַל הַמִּזְבֵּחַ", אִי בָּעֵי עָבִיד הָכִי, תֵּיקוּ בָּעֵי רַבִּי יִצְחָק נַפְּחָא אֵיבָרִים שֶׁסִּדְּרָם בְּצִדֵּי הַמַּעֲרָכָה מַהוּ, אַלִּיבָּא דְּמָאן דְּאָמַר עַל מַמָּשׁ, לֹא תִיבָּעֵי לָךְ דְּעַל הָעֵצִים כְּתִיב, כִּי תִיבָּעֵי לָךְ אַלִּיבָּא דְּמָאן דְּאָמַר עַל בְּסָמוּךְ מַאי, הָכִי נָמִי עַל בְּסָמוּךְ אוֹ דִּילְמָא עַל הָעֵצִים דּוּמְיָא דְּעַל הַמִּזְבֵּחַ מַה הָתָם עַל מַמָּשׁ אַף הָכָא עַל מַמָּשׁ תֵּיקוּ.

אָמַר רַבִּי חָמָא בַּר גּוּרְיָא גְּזִירִין שֶׁעָשָׂה מֹשֶׁה אַמָּה אָרְכָּן וְאַמָּה רָחְבָּן וְעָבְיָן כְּמֶחָק גֹּדֶשׁ שֶׁל סֵאָה אָמַר רַבִּי יִרְמִיָּה בְּאַמָּה גְּדוּמָה אָמַר רַבִּי יוֹסֵף וְלָאו הַיְנוּ דְּתַנְיָא עַל הָעֵצִים אֲשֶׁר עַל הָאֵשׁ אֲשֶׁר עַל הַמִּזְבֵּחַ, שֶׁלֹּא יְהוּ עֵצִים יוֹצְאִין מִן הַמִּזְבֵּחַ כְּלוּם.

"הַכֹּהֲנִים", לְרַבּוֹת אֶת הַקֵּרְחִים, דִּבְרֵי רַבִּי יְהוּדָה. וְעָרְכוּ אֵת הַנְּתָחִים, מַה תַּלְמוּד לוֹמַר "אֶת הָרֹאשׁ וְאֶת הַפָּדֶר" וְכוּ' כְּדִלְעֵיל. יָכוֹל הַמִּתְנַדֵּב עוֹלָה יְהֵא מֵבִיא עֵצִים וְאֵשׁ עִמָּהּ תַּלְמוּד לוֹמַר "עַל הָעֵצִים אֲשֶׁר עַל הַמִּזְבֵּחַ", מַה מִּזְבֵּחַ מִשֶּׁל צִבּוּר אַף עֵצִים וְאֵשׁ מִשֶּׁל צִבּוּר דִּבְרֵי רַבִּי אֶלְעָזָר בְּרַבִּי שִׁמְעוֹן, רַבִּי אוֹמֵר מַה מִּזְבֵּחַ שֶׁלֹּא נִשְׁתַּמֵּשׁ בּוֹ הֶדְיוֹט, אַף עֵצִים וְאֵשׁ שֶׁלֹּא נִשְׁתַּמֵּשׁ בָּהֶן הֶדְיוֹט.

תַּנְיָא אִידָךְ יָכוֹל הָאוֹמֵר הֲרֵי עָלַי עוֹלָה יָבִיא עֵצִים מִתּוֹךְ בֵּיתוֹ כְּדֶרֶךְ שֶׁמֵּבִיא נְסָכִים מִתּוֹךְ בֵּיתוֹ תַּלְמוּד לוֹמַר "עַל הָעֵצִים" וְגוֹ', מַה מִּזְבֵּחַ וְכוּ' מַאי בֵּינַיְהוּ חָדְתֵי וְעַתִּיקֵי, וְעַתִּיקֵי לֹא, וְהָכְתִיב (ש"ב כד, כב) "וַיֹּאמֶר אֲרַוְנָה אֶל דָּוִד יִקַּח (וְיַעַשׂ) [וְיַעַל] אֲדֹנִי הַמֶּלֶךְ הַטּוֹב בְּעֵינָו רְאֵה הַבָּקָר לָעֹלָה וְהַמֹּרִגִּים וּכְלֵי הַבָּקָר לָעֵצִים" הָכִי נָמִי בְּחָדְתֵי.

{pפסוק טp}  "וְקִרְבּוֹ וּכְרָעָיו יִרְחַץ", יָכוֹל אֲפִלּוּ נִתְעָרְבוּ בִּפְסוּלִין תַּלְמוּד לוֹמַר "וְקִרְבּוֹ" אוֹצִיא אֶת שֶׁנִּתְעָרֵב בִּפְסוּלִין וְלֹא אוֹצִיא אֶת שֶׁנִּתְעָרֵב בְּקָדְשֵׁי קָדָשִׁים וּבְקָדָשִׁים קַלִּים תַּלְמוּד לוֹמַר "וְקִרְבּוֹ וּכְרָעָיו".

בְּשׁוֹר הוּא אוֹמֵר "וְקִרְבּוֹ וּכְרָעָיו", וּבְאַיִל הוּא אוֹמֵר (להלן פסוק יג) "וְהַקֶּרֶב וְהַכְּרָעַיִם", מַה בֵּין שׁוֹר לְאַיִל, שׁוֹר חָסֵר שְׁתִי וָעֶרֶב, אַיִל אֵינוֹ חָסֵר שְׁתִי וָעֶרֶב אָמְרוּ חֲכָמִים לָמַדְנוּ הַקְרָבָה לְשׁוֹר מִן הָאַיִל אָמַרְתִּי לָהֶם רַבּוֹתַי עָפָר אֲנִי תַּחַת כַּפּוֹת רַגְלֵיכֶם אוֹמַר לִפְנֵיכֶם דָּבָר אֶחָד, שְׁנֵים עָשָׂר נְשִׂיאִים לַחֲנֻכַּת הַמִּזְבֵּחַ, וְשָׁם נֶאֱמַר הַקְרָבָה בְּאַיִל וְלֹא נֶאֱמַר הַקְרָבָה בְּשׁוֹר, הֲרֵי שֶׁלֹּא יֹאמַר אָדָם אֵלֵךְ וְאֶעֱשֶׂה דְּבָרִים מְכֹעָרִים דְּבָרִים שֶׁאֵינָם רְאוּיִים וּמֵבִיא שׁוֹר שֶׁיֵּשׁ בּוֹ בָּשָׂר הַרְבֵּה, מָה אִם יִשָּׂא לִי הַקָּדוֹשׁ בָּרוּךְ הוּא פָּנִים, אֶלָּא יַעֲשֶׂה אָדָם מַעֲשִׂים טוֹבִים וְתַלְמוּד תּוֹרָה וְיָבִיא אַיִל שֶׁיֵּשׁ לוֹ לָאִשִּׁים וַהֲרֵי אֲנִי עִמּוֹ בְּרַחֲמִים וּמְקַבְּלוֹ בִּתְשׁוּבָה.

"יִרְחַץ", יָכוֹל מָה רְחִיצָה הָאֲמוּרָה לְהַלָּן בְּאַרְבָּעִים סֵאָה, אַף רְחִיצָה הָאֲמוּרָה כָּאן בְּאַרְבָּעִים סֵאָה, תַּלְמוּד לוֹמַר "בַּמָּיִם", כָּל שֶׁהֵן. בַּמָּיִם וְלֹא בְּיַיִן, בַּמָּיִם וְלֹא בְּמָזוּג, בַּמָּיִם, לְהַכְשִׁיר אֶת כָּל הַמַּיִם.

קַל וָחֹמֶר לְמֵימֵי כִּיּוֹר "וְהִקְטִיר" אַף עַל פִּי שֶׁפָּסוּל, וְאַף עַל פִּי יוֹצֵא וְאַף עַל פִּי פִּגּוּל, וְאַף עַל פִּי נוֹתָר, וְאַף עַל פִּי טָמֵא יָכוֹל אֲפִלּוּ הֵן לְמַטָּה, תַּלְמוּד לוֹמַר "הַמִּזְבֵּחָה", כְּשֶׁהֵן בְּרֹאשׁ הַמִּזְבֵּחַ אָמַרְתִּי, וְלֹא כְּשֶׁהֵן לְמַטָּה.

{rרמז תמהr}  "וְהִקְטִיר הַכֹּהֵן אֶת הַכֹּל הַמִּזְבֵּחָה", לְרַבּוֹת הָעֲצָמוֹת וְהַגִּידִים וְהַקַּרְנַיִם וְהַטְּלָפַיִם יָכוֹל אֲפִלּוּ פָּרְשׁוּ תַּלְמוּד לוֹמַר  "וְעָשִׂיתָ עֹלֹתֶיךָ הַבָּשָׂר וְהַדָּם" אִי בָּשָׂר וָדָם יָכוֹל יַחֲלֹץ גִּידִין וַעֲצָמוֹת וְיַעֲלֶה בָּשָׂר לְגַבֵּי מִזְבֵּחַ, תַּלְמוּד לוֹמַר "וְהִקְטִיר אֶת הַכֹּל" הָא כֵּיצַד, מְחֻבָּרִין יַעֲלוּ פָּרְשׁוּ, אֲפִלּוּ הֵן בְּרֹאשׁוֹ שֶׁל מִזְבֵּחַ יֵרְדוּ, דִּבְרֵי רַבִּי אֱלִיעֶזֶר, וַחֲכָמִים אוֹמְרִים, וְהִקְטִיר הַכֹּהֵן אֶת הַכֹּל, לְרַבּוֹת הָעֲצָמוֹת וְהַגִּידִים וְהַקַּרְנַיִם וְהַטְּלָפַיִם וַאֲפִלּוּ פָּרְשׁוּ, הָא מָה אֲנִי מְקַיֵּם "וְעָשִׂיתָ עֹלֹתֶיךָ הַבָּשָׂר וְהַדָּם" לוֹמַר לְךָ עִכּוּלֵי בָּשָׂר אַתָּה מַחֲזִיר עִכּוּלֵי עֲצָמוֹת וְגִידִים אִי אַתָּה מַחֲזִיר אָמַר רַבָּה, לֹא שָׁנוּ אֶלָּא שֶׁפָּרְשׁוּ אַחַר זְרִיקָה, אֲבָל פָּרְשׁוּ קֹדֶם זְרִיקָה אֲתָאי זְרִיקָה וְשָׁרִיתִינְהוּ אֲפִלּוּ לְמֶעְבַּד מִנַּיְהוּ קַתָּא דְּסַכִּינָא.

תַּנְיָא אִידָךְ, רַבִּי אוֹמֵר כָּתוּב אֶחָד אוֹמֵר (להלן פסוק יג) "וְהִקְרִיב הַכֹּהֵן אֶת הַכֹּל" רִבָּה וּכְתִיב "וְעָשִׂיתָ עֹלֹתֶיךָ הַבָּשָׂר וְהַדָּם", מִעֵט, הָא כֵּיצַד, מְחֻבָּרִין יַעֲלוּ, וְכוּ'. וְרַבָּנָן מְחֻבָּרִין לֹא אִצְטְרִיךְ לְרִבּוּיֵי, מִידִי דַּהֲוָה אַרֹאשָׁה שֶׁל עוֹלָה, כִּי אִצְטְרִיךְ קְרָא לְפָרְשׁוּ וְרַבִּי, מְחֻבָּרִין דְּהֶתֵּירָא לֹא אִצְטְרִיךְ קְרָא לְרַבּוּיֵי, כִּי אִצְטְרִיךְ קְרָא לְגִיד הַנָּשֶׁה בִּמְחֻבָּר וְרַבָּנָן הַהוּא לֹא מָצִית אָמַרְתְּ (יחזקאל מה, טו) "מִמַּשְׁקֵה יִשְׂרָאֵל" מִן הַמֻּתָּר לְיִשְׂרָאֵל, וְרַבִּי, מִידִי דַּהֲוָה אַחֵלֶב וְדָם וְרַבָּנָן, מִצְוָתָן בְּכָךְ שָׁאנִי אָמַר רַב הוּנָא גִּיד הַנָּשֶׁה שֶׁל עוֹלָה חוֹלְצוֹ לְתַּפּוּחַ אָמַר לֵיהּ רַב חִסְדָּא מִידִי כְּתִיב עַל כֵּן לֹא יֹאכַל הַמִּזְבֵּחַ, (בראשית לב, לג) "עַל כֵּן לֹא יֹאכְלוּ בְּנֵי יִשְׂרָאֵל" כְּתִיב וְרַב הוּנָא "מִמַּשְׁקֵה יִשְׂרָאֵל", מִן הַמֻּתָּר לְיִשְׂרָאֵל. וְכִי מֵאַחַר שֶׁחוֹלְצוֹ לָמָּה מַעֲלֵהוּ, מִשּׁוּם שֶׁנֶּאֱמַר  "הַקְרִיבֵהוּ נָא לְפֶחָתֶךָ" תַּנְיָא כְּוָתֵיהּ דְּרַב הוּנָא גִּיד הַנָּשֶׁה שֶׁל שְׁלָמִים מְכַבְּדוֹ לְאָמָה וְשֶׁל עוֹלָה חוֹלְצוֹ לְתַפּוּחַ.

"עֹלָה" (הוּא) אִשֵּׁה רֵיחַ נִיחוֹחַ [לַה'], לְשֵׁם שִׁשָּׁה דְּבָרִים הַזֶּבַח נִזְבָּח אָמַר רַב יְהוּדָה, עוֹלָה, לְשֵׁם עוֹלָה לְאַפּוּקֵי לְשֵׁם שְׁלָמִים דְּלֹא אִשֵּׁה, לְשֵּׁם אִשִּׁים, לְאַפּוּקֵי כָּבְתָה דְּלֹא רֵיחַ, לְשֵׁם רֵיחַ לְאַפּוּקֵי אֵיבָרִים שֶׁצְּלָאָן וְהֶעֱלָן דְּאָמַר רַב יְהוּדָה אֵיבָרִים שֶׁצְּלָאָן וְהֶעֱלָן אֵין בָּהֶם מִשּׁוּם רֵיחַ. נִיחוֹחַ, לְשֵּׁם נַחַת רוּחַ לַה', לְשֵׁם מִי שֶׁאָמַר וְהָיָה הָעוֹלָם.

אָמַר רַבִּי שִׁמְעוֹן בֶּן עַזַּאי, בּוֹא וּרְאֵה מַה כְּתִיב בְּפָרָשַׁת קָרְבָּנוֹת, שֶׁלֹּא נֶאֱמַר בָּהּ לֹא אֵל וְלֹא אֱלֹהִים, אֶלָּא לַה', שֶׁלֹּא לִתֵּן פִּתְחוֹן פֶּה לְבַעַל דִּין לַחֲלֹק, נֶאֱמַר בְּשׁוֹר הַגַּס "אִשֵּׁה רֵיחַ נִיחוֹחַ", וּבְעוֹף הַדַּק (להלן פסוק יז) "אִשֵּׁה רֵיחַ נִיחוֹחַ", וּבְמִנְחָה  "אִשֵּׁה רֵיחַ נִיחוֹחַ", לוֹמַר לְךָ שֶׁאֶחָד הַמַּרְבֶּה וְאֶחָד הַמַּמְעִיט וּבִלְבַד שֶׁיְּכַוֵּן אֶת לִבּוֹ לַשָּׁמַיִם. וְשֶׁמָּא תֹּאמַר לַאֲכִילָה הוּא צָרִיךְ, תַּלְמוּד לוֹמַר (תהלים נ, יב) "אִם אֶרְעַב לֹא אֹמַר לָךְ כִּי לִי תֵבֶל וּמְלֹאָהּ", וְאוֹמֵר (שם נ, י-יג) "כִּי לִי כָל חַיְתוֹ יָעַר בַּהֲמוֹת בְּהַרְרֵי אָלֶף, יָדַעְתִּי כָּל עוֹף הָרִים וְזִיז שָׂדַי עִמָּדִי, הָאֹכַל בְּשַׂר אַבִּירִים וְדַם עַתּוּדִים אֶשְׁתֶּה" לֹא אָמַרְתִּי לָכֶם זִבְחוּ כְּדֵי שֶׁתֹּאמַר אֶעֱשֶׂה רְצוֹנוֹ וְיַעַשׂ רְצוֹנִי, לֹא לִרְצוֹנִי אַתֶּם זוֹבְחִים, אֶלָּא  "לִרְצוֹנְכֶם תִּזְבָּחוּ".

{pפסוק יp}  "וְאִם מִן הַצֹּאן", הֲרֵי זֶה מוֹסִיף עַל עִנְיָן רִאשׁוֹן וְלָמָּה נִפְסַק לִתֵּן רֶוַח לְמֹשֶׁה לְהִתְבּוֹנֵן בֵּין פָּרָשָׁה לְפָרָשָׁה וּבֵין עִנְיָן לְעִנְיָן וַהֲלֹא דְּבָרִים קַל וָחֹמֶר, וּמָה אִם מֹשֶׁה שֶׁהָיָה מֵבִין בְּרוּחַ הַקֹּדֶשׁ וְשׁוֹמֵעַ בְּרוּחַ הַקֹּדֶשׁ תָּמִיד, צָרִיךְ לְהִתְבּוֹנֵן בֵּין פָּרָשָׁה לְפָרָשָׁה וּבֵין עִנְיָן לְעִנְיָן, עַל אַחַת כַּמָּה וְכַמָּה הֶדְיוֹט מֵהֶדְיוֹט.

אֵיזֶהוּ מְקוֹמָן שֶׁל זְבָחִים, קָדְשֵׁי קָדָשִׁים שְׁחִיטָתָן בַּצָּפוֹן. בְּעוֹלָה כְּתִיב (להלן פסוק יא) "וְשָׁחַט אֹתוֹ עַל יֶרֶךְ הַמִּזְבֵּחַ צָפֹנָה", אַשְׁכְּחָן בְּבֶן צֹאן, בֶּן בָּקָר מְנָא לָן אָמַר קְרָא וְאִם מִן הַצֹּאן, וָי"ו מוֹסִיף עַל עִנְיָן רִאשׁוֹן, וְיִלְמַד עֶלְיוֹן מִתַּחְתּוֹן.

"מִן הַצֹּאן מִן הַכְּשָׂבִים אוֹ מִן הָעִזִּים", פְּרָט לְזָקֵן לְחוֹלֶה וּמְזֹהָם וּצְרִיכֵי דְּאִי כָּתַב רַחֲמָנָא חַד, הֲוָה אֲמִינָא לְמִעוּטֵי זָקֵן, דְּלֹא הֲדַר בָּרִיא, אֲבָל חוֹלֶה, דַּהֲדַר בָּרִיא, אֵימָא לֹא. אִי נַמִּי לְמִיעוּטֵי חוֹלֶה, דְּלָאו הַיְנוּ אוֹרְחֵיהּ, אֲבָל זָקֵן דְּהַיְנוּ אוֹרְחֵיהּ, אֵימָא לֹא. וְאִי כָּתַב רַחֲמָנָא תְּרֵי הֲוָה אֲמִינָא לְמִיעוּטֵי הַנֵּי דִּכְחִישֵׁי, אֲבָל מְזֹהָם דְּלָא כָּחִישׁ אֵימָא לֹא, אִי נַמִּי לְמִעוּטֵי מְזֹהָם מִשּׁוּם דְּמָאִיס, אֲבָל הַנֵּי דְּלֹא מְאִיסֵי אֵימָא לֹא, צְרִיכֵי.

"קָרְבָּנוֹ", לְהוֹצִיא אֶת הַגָּזוּל מִן הַכְּשָׂבִים אוֹ מִן הָעִזִּים, לְהוֹצִיא אֶת הַכִּלְאַיִם אַתָּה אוֹמֵר לְכָךְ נֶאֶמְרוּ מִעוּטִין הַלָּלוּ אוֹ לֹא נֶאֶמְרוּ אֶלָּא לְהוֹצִיא אֶת שֶׁנֶּעֶבְדָה בּוֹ עֲבֵרָה, וְשֶׁחָרַשׁ בְּשׁוֹר וַחֲמוֹר וְהֵן מְקֻדָּשִׁין וְכִלְאַיִם בְּכֶרֶם וּשְׁבִיעִית וְיוֹם טוֹב וְיוֹם הַכִּפּוּרִים וְשַׁבָּת תַּלְמוּד לוֹמַר כְּשָׂבִים לְעֹלָה וְעִזִּים לְעֹלָה, לְרַבּוֹת אֶת כֻּלָּם, דִּבְרֵי רַבִּי יְהוּדָה.

רַבִּי שִׁמְעוֹן אוֹמֵר, מַה תַּלְמוּד לוֹמַר "כְּשָׂבִים לְעֹלָה" וְעִזִּים לְעֹלָה, לְרַבּוֹת אֶת (כֻּלָּם) [הַתְּמוּרָה], וַהֲלֹא דִּין הוּא, וּמָה אִם שְׁלָמִים שֶׁלֹּא כָּשְׁרוּ לְהָבִיא מִן הָעוֹף כָּשְׁרָה תְּמוּרָתָן עוֹלָה שֶׁכְּשֵׁרָה לְהָבִיא מִן הָעוֹף, אֵינוֹ דִין שֶׁנַּכְשִׁיר תְּמוּרָתָן. לֹא אִם אָמַרְתָּ בִּשְׁלָמִים שֶׁכָּשְׁרוּ לְהָבִיא נְקֵבוֹת כִּזְכָרִים, תֹּאמַר בְּעוֹלָה שֶׁלֹּא כָּשְׁרָה לְהָבִיא נְקֵבוֹת כִּזְכָרִים, הוֹאִיל וְלֹא כָּשְׁרָה לְהָבִיא נְקֵבוֹת כִּזְכָרִים לֹא תִּכְשַׁר תְּמוּרָתָהּ, תַּלְמוּד לוֹמַר כְּשָׂבִים לְעוֹלָה וְעִזִּים לְעוֹלָה, לְרַבּוֹת אֶת הַתְּמוּרָה.

רַבִּי אֱלִיעֶזֶר אוֹמֵר, מַה תַּלְמוּד לוֹמַר כְּשָׂבִים לְעוֹלָה וְעִזִּים לְעוֹלָה, שֶׁיָּכוֹל אֵין לִי שֶׁיִּקְרַב עוֹלָה אֶלָּא מוֹתַר עוֹלָה מִנַּיִן מוֹתַר חַטָּאת וּמוֹתַר אֲשָׁמוֹת, וּמוֹתַר עֲשִׂירִית הָאֵיפָה וּמוֹתַר קִנֵּי זָבִין, וְקִנֵּי זָבוֹת, וְקִנֵּי יוֹלְדוֹת וּמוֹתַר קָרְבְּנוֹת נָזִיר וּמְצֹרָע וְהַמַּקְדִּישׁ נְכָסָיו וְהָיוּ בָּהֶן דְּבָרִים רְאוּיִין לְגַבֵּי מִזְבֵּחַ, יֵינוֹת, שְׁמָנִים וְעוֹפוֹת מִנַּיִן שֶׁיִּמָּכְרוּ לְצָרְכֵי אוֹתוֹ הַמִּין וְיָבִיא בִּדְמֵיהֶן עוֹלוֹת תַּלְמוּד לוֹמַר כְּשָׂבִים לְעֹלָה וְעִזִּים לְעֹלָה, לְרַבּוֹת אֶת כֻּלָּן וַחֲכָמִים אוֹמְרִים, יִפְּלוּ דְּמֵיהֶן לִנְדָבָה וַהֲלֹא אַף הַנְּדָבָה עוֹלָה הִיא מַה בֵּין רַבִּי אֱלִיעֶזֶר לְדִבְרֵי חֲכָמִים, אֶלָּא בִּזְמַן שֶׁבָּאָה חוֹבָה סוֹמֵךְ עָלֶיהָ, וּמֵבִיא עָלֶיהָ נְסָכִים, וּנְסָכֶיהָ מִשֶּׁלּוֹ, וְאִם הָיָה כֹּהֵן עֲבוֹדָתָהּ וְעוֹרָהּ שֶׁלּוֹ. וּבִזְמַן שֶׁבָּאָה נְדָבָה אֵינוֹ סוֹמֵךְ עָלֶיהָ, וְאֵינוֹ מֵבִיא עָלֶיהָ נְסָכִים וּנְסָכֶיהָ מִשֶּׁל צִבּוּר, אַף עַל פִּי שֶׁהוּא כֹּהֵן עֲבוֹדָתָהּ וְעוֹרָהּ לְאַנְשֵׁי מִשְׁמָר.

{pפסוק יאp}  "וְשָׁחַט אֹתוֹ", אוֹתוֹ בְּצָפוֹן וְלֹא הָעוֹף בְּצָפוֹן, וַהֲלֹא דִּין הוּא, וּמַה בֶּן הַצֹּאן שֶׁלֹּא קָבַע לוֹ כֹּהֵן, קָבַע לוֹ צָפוֹן, הָעוֹף שֶׁקָּבַע לוֹ כֹּהֵן, אֵינוֹ דִּין שֶׁיִּקְבַּע לוֹ צָפוֹן תַּלְמוּד לוֹמַר "וְשָׁחַט אֹתוֹ", אוֹתוֹ בַּצָּפוֹן וְאֵין הָעוֹף בַּצָּפוֹן. רַבִּי אֱלִיעֶזֶר בֶּן יַעֲקֹב אוֹמֵר, אוֹתוֹ בַּצָּפוֹן וְלֹא הַפֶּסַח בַּצָּפוֹן וַהֲלֹא דִּין הוּא וּמָה עוֹלָה שֶׁלֹּא קָבַע לָהּ זְמַן שְׁחִיטָה, קָבַע לָהּ מְקוֹם שְׁחִיטָה, פֶּסַח שֶׁקָּבַע לוֹ זְמַן שְׁחִיטָה, אֵינוֹ דִּין שֶׁיִּקְבַּע לוֹ מְקוֹם שְׁחִיטָה, תַּלְמוּד לוֹמַר "אֹתוֹ", אוֹתוֹ בַּצָּפוֹן וְאֵין הַפֶּסַח בַּצָּפוֹן. רַבִּי חִיָּא אוֹמֵר אוֹתוֹ בַּצָּפוֹן וְאֵין הַשּׁוֹחֵט בַּצָּפוֹן, לְפִי שֶׁלָּמַדְנוּ שֶׁהַמְקַבֵּל צָרִיךְ לִהְיוֹת עוֹמֵד בַּצָּפוֹן וּמְקַבֵּל בַּצָּפוֹן אִם עָמַד בַּדָּרוֹם וְקִבֵּל בַּצָּפוֹן פָּסוּל, יָכוֹל אִם עָמַד בַּדָּרוֹם וְשָׁחַט בַּצָּפוֹן יְהֵא פָּסוּל, תַּלְמוּד לוֹמַר "אֹתוֹ", אוֹתוֹ בַּצָּפוֹן וְאֵין הַשּׁוֹחֵט צָרִיךְ לִהְיוֹת עוֹמֵד בַּצָּפוֹן.

{rרמז תמוr}  בָּעָא מִנֵּיהּ אֲבוּהַּ דִּשְׁמוּאֵל מִשְּׁמוּאֵל הִיא בִּפְנִים וְרַגְלָהּ בַּחוּץ מַהוּ, אָמַר לֵיהּ (להלן יז, ה) "וֶהֱבִיאֻם לַה'", עַד שֶׁתְּהֵא כֻּלָּהּ בִּפְנִים. תָּלָה וְשָׁחַט מַהוּ, אָמַר לֵיהּ כְּשֵׁרָה, אָמַר לֵיהּ אִשְׁתַּבַּשְׁתְּ, בָּעִינָא שְׁחִיטָה עַל יֶרֶךְ הַמִּזְבֵּחַ וְלֵיכָּא נִתְלָה וְשָׁחַט מַהוּ, אָמַר לֵיהּ פְּסוּלָה אָמַר לֵיהּ אַשְׁתַּבַּשְׁתְּ, שְׁחִיטָה עַל יֶרֶךְ וְלֹא שׁוֹחֵט עַל יֶרֶךְ, נִתְלָה וְקִבֵּל מַהוּ, אָמַר לֵיהּ כְּשֵׁרָה, אָמַר לֵיהּ אִשְׁתַּבַּשְׁתְּ, אֵין דֶּרֶךְ שֵׁרוּת בְּכָךְ תָּלָה וְקִבֵּל מַהוּ אָמַר לֵיהּ פְּסוּלָה אָמַר לֵיהּ אִשְׁתַּבַּשְׁתְּ, שְׁחִיטָה עַל יֶרֶךְ וְלֹא קַבָּלָה עַל יֶרֶךְ אָמַר רָבָא בֵּין בְּקָדְשֵׁי קָדָשִׁים בֵּין בְּקָדָשִׁים קַלִּים כְּשֵׁרוֹת, בַּר מִתָּלָה וְשָׁחַט בְּקָדְשֵׁי קָדָשִׁים נִתְלָה וְקִבֵּל בֵּין בְּקָדְשֵׁי קָדָשִׁים בֵּין בְּקָדָשִׁים קַלִּים.

בָּעָא מִנֵּיהּ רַבִּי יִרְמְיָה מֵרַבִּי זֵירָא הוּא בִּפְנִים וְצִיצִיתוֹ מִבַּחוּץ מַהוּ אָמַר לֵיהּ לָאו אָמַרְתְּ אֶלָּא (להלן יז, ה) "וֶהֱבִיאֻם לַה'" עַד שֶׁתְּהֵא כֻּלָּהּ בִּפְנִים, הָכִי נַמִּי  "בְּבֹאָם אֶל אֹהֶל מוֹעֵד" אָמַר רַחֲמָנָא עַד שֶׁיָּבוֹא כֻּלּוֹ אֶל אֹהֶל מוֹעֵד.

"עַל יֶרֶךְ הַמִּזְבֵּחַ צָפֹנָה", שֶׁיְּהֵא יָרֵךְ בַּצָּפוֹן הֵיכָן הֵן פָּנָיו, בַּדָּרוֹם, הָא לָמַדְתָּ שֶׁהַכֶּבֶשׁ בַּדָּרוֹם רַבִּי יְהוּדָה אוֹמֵר (יחזקאל מג, יז) "וּמַעֲלֹתֵהוּ פְּנוֹת קָדִים", שֶׁיְּהֵא עוֹלֶה לוֹ וּפוֹנֶה לִימִינוֹ לְמִזְרָח, הָא לָמַדְנוּ שֶׁהַכֶּבֶשׁ בַּדָּרוֹם.

תְּנָן הָתָם כֶּבֶשׁ הָיָה לִדְרוֹמוֹ שֶׁל מִזְבֵּחַ אֹרֶךְ שְׁלֹשִׁים וּשְׁתַּיִם עַל רֹחַב שֵׁשׁ עֶשְׂרֵה. מְנָא הַנֵּי מִלֵּי אָמַר רַב הוּנָא אָמַר קְרָא, עַל יֶרֶךְ הַמִּזְבֵּחַ צָפֹנָה, אָמְרָה תּוֹרָה תֵּן יָרֵךְ בַּצָּפוֹן וּפָנִים בַּדָּרוֹם אֵימָא יָרֵךְ וּפָנִים בַּצָּפוֹן, אָמַר רָבָא רַמֵּי גַּבְרָא אַאַפֵּיהּ אָמַר לֵיהּ אַבַּיֵּי, תָּרִיץ גַּבְרָא וּמוֹתִיב, אָמַר לֵיהּ  "רָבוּעַ כְּתִיב, וְהָא מִבָּעֵי לֵיהּ דִּמְרֻבָּע רִבּוּעֵי, מִי כְּתִיב מְרֻבָּע, וְלִיטַעֲמִיךְ מִי כְּתִיב רָבוּץ, אָמַר לֵיהּ כְּתִיב "רָבוּעַ" דְּמַשְׁמַע הָכִי וּמַשְׁמַע הָכִי וְתַנָּא מַיְתִי לָהּ מֵהָכָא דְּתַנְיָא רַבִּי יְהוּדָה אוֹמֵר (יחזקאל מג, יז) "וּמַעֲלֹתֵהוּ פְּנוֹת קָדִים" כָּל פְּנִיּוֹת שֶׁאַתָּה פּוֹנֶה לֹא יְהוּ אֶלָּא דֶּרֶךְ יָמִין לַמִּזְרָח. אֵימָא דֶּרֶךְ שְׂמֹאל לַמִּזְרָח. לֹא סַלְקָא דַעְתָּךְ, דְּתָנֵי רָמִי בַּר (חִזְקִיָּה) [יְחֶזְקֵאל] יָם שֶׁעָשָׂה שְׁלֹמֹה (מ"א ז, כה) "עֹמֵד עַל שְׁנֵי עָשָׂר בָּקָר שְׁלֹשָׁה פֹּנִים צָפוֹנָה וּשְׁלֹשָׁה פֹּנִים יָמָּה וּשְׁלֹשָׁה פֹּנִים נֶגְבָּה וּשְׁלֹשָׁה פֹּנִים מִזְרָחָה וְהַיָּם עֲלֵיהֶם מִלְמָעְלָה", כָּל פְּנִיּוֹת שֶׁאַתָּה פּוֹנֶה לֹא יְהוּ אֶלָּא דֶּרֶךְ יָמִין לַמִּזְרָח, הַאי מִבָּעֵי לֵיהּ לְגוּפֵיהּ, אִם כֵּן פּוֹנִים פּוֹנִים לָמָּה לִי.  (צָפוֹנָה כָּתוּב בַּעֲקֵדָה בַּגִּלָּיוֹן).

"הַמִּזְבֵּחַ צָפֹנָה", שֶׁיְּהֵא מִזְבֵּחַ כֻּלּוֹ רָאוּי לַצָּפוֹן, שֶׁאִם יִשְׁחֲטוּ בְּרֹאשׁוֹ קָדְשֵׁי קָדָשִׁים כְּשֵׁרִים, דִּבְרֵי רַבִּי. רַבִּי יוֹסֵי בַּר רַבִּי יְהוּדָה אוֹמֵר מֵחֲצִי הַמִּזְבֵּחַ וְלַצָּפוֹן כַּצָּפוֹן, מֵחֲצִי הַמִּזְבֵּחַ וְלַדָּרוֹם כַּדָּרוֹם.

"צָפֹנָה לִפְנֵי ה'", שֶׁיְּהֵא צָפוֹן כֻּלּוֹ פָּנוּי, [דִּבְרֵי] רַבִּי אֱלִיעֶזֶר בֶּן יַעֲקֹב, (אוֹמֵר) הַמִּזְבֵּחַ מְכֻוָּן כְּנֶגֶד חֲצִי פִּתְחוֹ שֶׁל הֵיכָל וּכְנֶגֶד אֶחָד מִן הַדְּלָתוֹת מָשׁוּךְ כְּלַפֵּי דָּרוֹם. רַבִּי יְהוּדָה אוֹמֵר הַמִּזְבֵּחַ הָיָה מְמֻצָּע בְּאֶמְצַע הָעֲזָרָה שְׁלֹשִׁים וּשְׁתַּיִם אַמָּה, עֶשֶׂר אַמָּה כְּנֶגֶד פִּתְחוֹ שֶׁל הֵיכָל, אַחַת עֶשְׂרֵה אַמּוֹת לַצָּפוֹן, וְאַחַת עֶשְׂרֵה אַמָּה לַדָּרוֹם, נִמְצָא הַמִּזְבֵּחַ מְכֻוָּן כְּנֶגֶד הֵיכָל וּכְתָלָיו.

אֵיזֶהוּ צָפוֹן, מִקֶּרֶן שֶׁל מִזְבֵּחַ צְפוֹנִי עַד כֹּתֶל עֲזָרָה צְפוֹנִי (וְאַף) כְּנֶגֶד הַמִּזְבֵּחַ, דִּבְרֵי רַבִּי יוֹסִי בַּר רַבִּי יְהוּדָה. רַבִּי אֶלְעָזָר בַּר רַבִּי שִׁמְעוֹן מוֹסִיף מִכְּנֶגֶד בֵּין הָאוּלָם וְלַמִּזְבֵּחַ וְעַד כֹּתֶל הָעֲזָרָה הַצְּפוֹנִי. וְרַבִּי מוֹסִיף אַף מִכְּנֶגֶד מָקוֹם דְּרִיסַת יִשְׂרָאֵל וּמְקוֹם דְּרִיסַת רַגְלֵי הַכֹּהֲנִים, מִקִּיר הַמִּזְבֵּחַ צָפוֹנָה עַד כֹּתֶל הָעֲזָרָה צָפוֹנָה, אֲבָל מִכְּנֶגֶד בֵּית הַחֲלִיפוֹת וְלִפְנִים הַכֹּל מוֹדִים שֶׁהוּא פָּסוּל.

"צָפוֹנָה לִפְנֵי ה'", וְאֵין צָפוֹן בַּבָּמָה.

{pפסוק יבp}  "וְנִתַּח אֹתוֹ", כָּשֵׁר וְלֹא פָּסוּל. אוֹתוֹ לִנְתָחָיו, וְלֹא נְתָחָיו לִנְתָחִים. אֶת רֹאשׁוֹ וְאֶת פִּדְרוֹ וְעָרַךְ הַכֹּהֵן, לְלַמֵּד שֶׁהָרֹאשׁ וְהַפָּדֶר קוֹדְמִין לְכָל אֵיבָרִים. וְעָרַךְ הַכֹּהֵן אוֹתָם, כְּסִדְרָן. עַל הָעֵצִים אֲשֶׁר עַל הָאֵשׁ אֲשֶׁר עַל הַמִּזְבֵּחַ, שֶׁלֹּא יְשַׁנֶּה לָהֶם אֶת הַמַּעֲרָכָה.

{pפסוק יגp}  "וְהַקֶּרֶב יִרְחַץ וְהַכְּרָעַיִם יִרְחַץ", אֲפִלּוּ נִתְעָרְבוּ קַרְבֵי עוֹלָה בְּקַרְבֵי עוֹלָה וְקַרְבֵי עוֹלָה בְּקַרְבֵי תְמוּרָה. יָכוֹל אֲפִלּוּ נִתְעָרֵב בִּפְסוּלִין, תַּלְמוּד לוֹמַר "וְהַקֶּרֶב". אוֹצִיא אֶת שֶׁנִּתְעָרֵב בְּקָדְשֵׁי קָדָשִׁים וּבְקָדָשִׁים קַלִּים, תַּלְמוּד לוֹמַר  "וְקִרְבּוֹ". יִרְחַץ, יָכוֹל מָה רְחִיצָה הָאֲמוּרָה לְהַלָּן בְּאַרְבָּעִים סְאָה, אַף כָּאן בְּאַרְבָּעִים סְאָה, תַּלְמוּד לוֹמַר "בַּמָּיִם", בְּמַיִם כָּל שֶׁהֵן. "בַּמָּיִם" וְלֹא בְּיַיִן. בַּמָּיִם וְלֹא בְּמָזוּג. בַּמָּיִם לְהַכְשִׁיר אֶת כָּל הַמַּיִם. וְקַל וָחֹמֶר לְמֵימֵי כִּיּוֹר.

"וְהִקְרִיב הַכֹּהֵן אֶת הַכֹּל", לַכֶּבֶשׁ. וְהִקְטִיר, אַף עַל פִּי פָּסוּל, אַף עַל פִּי יוֹצֵא, אַף עַל פִּי פִּגּוּל, אַף עַל פִּי נוֹתָר, אַף עַל פִּי טָמֵא. יָכוֹל אֲפִלּוּ הֵן לְמַטָּה, תַּלְמוּד לוֹמַר "הַמִּזְבֵּחַ", כְּשֶׁהֵן בְּרֹאשׁ הַמִּזְבֵּחַ אָמַרְתִּי, וְלֹא כְּשֶׁהֵן לְמַטָּה. עוֹלָה, אַף עַל פִּי שֶׁלֹּא הִפְשִׁיט אַף עַל פִּי שֶׁלֹּא נִתַּח, יָכוֹל אַף עַל פִּי שֶׁלֹּא שְׁחָטוֹ בַּצָּפוֹן, תַּלְמוּד לוֹמַר "הוּא". וּמָה רָאִיתָ לְהַכְשִׁיר לְהֶפְשֵׁט וְנִתּוּחַ וְלִפְסֹל צָפוֹן, אַחַר שֶׁרִבָּה הַכָּתוּב וּמִעֵט מִפְּנֵי מָה אֲנִי מַכְשִׁיר בְּהֶפְשֵׁט וְנִתּוּחַ, שֶׁהוּא לְאַחַר הַרְצָאָה, וּפוֹסֵל בַּצָּפוֹן, שֶׁהוּא לִפְנֵי הַרְצָאָה.

"עֹלָה", אַף עַל פִּי שֶׁלֹּא סָמַךְ. וַהֲלֹא סְמִיכָה קוֹדֶמֶת לְהַרְצָאָה, אַף עַל פִּי שֶׁלֹּא סָמַךְ כָּשֵׁר. וּמָה רָאִיתָ לְהַכְשִׁיר בִּסְמִיכָה וְלִפְסֹל הַצָּפוֹן,  אַחַר שֶׁרִבָּה הַכָּתוּב וּמִעֵט, מִפְּנֵי מָה אֲנִי מַכְשִׁיר בִּסְמִיכָה, שֶׁאֵין הַסְּמִיכָה נוֹהֶגֶת בְּכָל הָעוֹלוֹת, וּפוֹסֵל בַּצָּפוֹן, שֶׁצָּפוֹן נוֹהֵג בְּכָל הָעוֹלוֹת. עֹלָה, לְשֵׁם עוֹלָה. אִשֵּׁה, לְשֵׁם אִשִּׁים. רֵיחַ, לְשֵׁם רֵיחַ. נִיחֹחַ, לְשֵׁם נַחַת רוּחַ. לַה', לְשֵׁם מִי שֶׁאָמַר וְהָיָה הָעוֹלָם.

{pפסוק יד-טוp}  "וְאִם מִן הָעוֹף עֹלָה קָרְבָּנוֹ", אָמַר רַבִּי אַבָּהוּ לְעוֹלָם יְהֵא אָדָם מִן הַנִּרְדָּפִים וְלֹא מִן הָרוֹדְפִין, שֶׁאֵין לְךָ נִרְדָּף בָּעוֹף יוֹתֵר מִתּוֹרִים וּבְנֵי יוֹנָה, וְהִכְשִׁירָם הַכָּתוּב לְגַבֵּי הַמִּזְבֵּחַ.

"עוֹף עוֹלָה", וְאֵין עוֹף זִבְחֵי שְׁלָמִים. וַהֲלֹא דִין הוּא וּמָה אִם עוֹלָה שֶׁלֹּא כְּשֵׁרָה לְהָבִיא נְקֵבוֹת כִּזְכָרִים כְּשֵׁרָה לְהָבִיא עוֹף. שְׁלָמִים שֶׁכְשֵׁרוֹת לְהָבִיא נְקֵבוֹת כִּזְכָרִים אֵינוֹ דִין שֶׁיִּכְשְׁרוּ לְהָבִיא עוֹף, תַּלְמוּד לוֹמַר "הָעוֹף", הָעוֹף עוֹלָה וְאֵין הָעוֹף זִבְחֵי שְׁלָמִים, דִּבְרֵי רַבִּי שִׁמְעוֹן. רַבִּי יְהוּדָה אוֹמֵר, מַה נְּקֵבוֹת שֶׁבִּבְהֵמָה שֶׁלֹּא כָּשְׁרוּ לְהָבִיא עוֹלוֹת כָּשְׁרוּ לְהָבִיא שְׁלָמִים, נְקֵבוֹת שֶׁבְּעוֹפוֹת שֶׁכָּשְׁרוּ לְהָבִיא עוֹלוֹת אֵינוֹ דִין שֶׁיִּכְשְׁרוּ לְהָבִיא שְׁלָמִים, תַּלְמוּד לוֹמַר "הָעוֹף", הָעוֹף עוֹלָה וְאֵין הָעוֹף זִבְחֵי שְׁלָמִים.

"מִן הָעוֹף", וְלֹא כָּל הָעוֹף, מִכְּלָל שֶׁנֶּאֱמַר (להלן כב, יט) "תָּמִים זָכָר בַּבָּקָר בַּכְּשָׂבִים וּבָעִזִּים", תַּמּוּת וְזִכְרוּת בִּבְהֵמָה, וְאֵין תַּמּוּת וְזִכְרוּת בְּעוֹפוֹת. יָכוֹל אַף שֶׁיָּבְשָׁה גַּפָּהּ וְשֶׁנֶּחְטְטָה עֵינָהּ, אוֹ שֶׁנִּקְטְעָה רַגְלָהּ, תַּלְמוּד לוֹמַר "מִן הָעוֹף", וְלֹא כָּל הָעוֹף. רַבִּי שִׁמְעוֹן אוֹמֵר: וּמָה אִם קָדָשִׁים שֶׁהַמּוּם פּוֹסֵל בָּהֶם אֵין אֶתְנַן וּמְחִיר חָל עֲלֵיהֶם, עוֹף שֶׁאֵין הַמּוּם פּוֹסֵל בּוֹ אֵינוֹ דִין שֶׁלֹּא יְהֵא אֶתְנָן וּמְחִיר חָל עָלָיו, תַּלְמוּד לוֹמַר (דברים כג, יט) "לֹא-תָבִיא אֶתְנַן זוֹנָה וּמְחִיר כֶּלֶב בֵּית ה' אֱלֹהֶיךָ לְכָל נֶדֶר", לְהָבִיא אֶת הָעוֹף. רַבִּי אֶלְעָזָר אוֹמֵר: כָּל מָקוֹם שֶׁנֶּאֱמַר "זָכָר" וּ"נְקֵבָה", טוּמְטוּם וְאַנְדְּרוֹגִינוֹס פּוֹסֵל בּוֹ, עוֹף שֶׁלֹּא נֶאֱמַר בּוֹ זָכָר וּנְקֵבָה, אֵין טוּמְטוּם וְאַנְדְּרוֹגִינוֹס פּוֹסֵל בּוֹ.

אָמַר רַב שֵׁשֶׁת הֲרֵי שֶׁהָיְתָה עֵינוֹ סְמוּיָה וַחֲטָטָהּ עֶבֶד יוֹצֵא בָּהּ לְחֵרוּת, מַאי טַעְמָא, מְחֻסַּר אֵיבָר הוּא, וְתַנָּא תּוּנָא תַּמּוּת וְזִכְרוּת בַּבְּהֵמָה וְאֵין תַּמּוּת וְזִכְרוּת בָּעוֹף, יָכוֹל אֲפִלּוּ יָבְשָׁה גַּפָּהּ וְכוּ'.

"קָרְבָּנוֹ", הַיָּחִיד מֵבִיא עוֹף וְאֵין הַצִּבּוּר מֵבִיא עוֹף. וַהֲלֹא דִּין הוּא, עוֹלַת בְּהֵמָה בָּאָה בְּנֶדֶר וּבִנְדָבָה, וְעוֹלַת הָעוֹף בָּאָה בְּנֶדֶר וּבִנְדָבָה, מָה עוֹלַת בְּהֵמָה שֶׁבָּאָה בְּנֶדֶר וּבִנְדָבָה בָּאָה נִדְבַת צִבּוּר, אַף עוֹלַת הָעוֹף שֶׁבָּאָה בְּנֶדֶר וּבִנְדָבָה בָּאָה בְּנִדְבַת צִבּוּר. מִנְחָה תּוֹכִיחַ שֶׁבָּאָה בְּנֶדֶר וּבִנְדָבָה וְאֵינָהּ בָּאָה בְּנִדְבַת צִבּוּר. לֹא אִם אָמַרְתָּ בְּמִנְחָה שֶׁאֵינָהּ בָּאָה בְּנִדְבַת שְׁנַיִם, תֹּאמַר בְּעוֹלַת הָעוֹף שֶׁבָּאָה נִדְבַת שְׁנַיִם, שְׁלָמִים יוֹכִיחוּ, שֶׁהֵן בָּאִין נִדְבַת שְׁנַיִם וְאֵין בָּאִין נִדְבַת צִבּוּר. מַה לִּשְׁלָמִים שֶׁאֵין בָּאִין נִדְבַת צִבּוּר שֶׁהֲרֵי נִתְמַעֲטוּ בְּתַּמּוּת וְזִכְרוּת, תֹּאמַר בְּעוֹלַת הָעוֹף שֶׁתָּבוֹא נִדְבַת צִבּוּר, שֶׁהֲרֵי נִתְרַבֶּה בְּתַמּוּת וְזִכְרוּת, תָּבוֹא נִדְבַת צִבּוּר, תַּלְמוּד לוֹמַר "קָרְבָּנוֹ", הַיָּחִיד מֵבִיא עוֹף וְאֵין הַצִּבּוּר מֵבִיא עוֹף.

מִדִּין אַחֵר, וּמָה עוֹלַת בְּהֵמָה שֶׁמִּעֵט הַכָּתוּב הֲבָאָתָהּ וְאֵינָהּ בָּאָה נְקֵבוֹת כִּזְכָרִים וּבַעֲלֵי מוּמִין כִּתְמִימִין, הֲרֵי הִיא בָּאָה נִדְבַת צִבּוּר. עוֹלַת הָעוֹף שֶׁרִבָּה הַכָּתוּב הֲבָאָתָהּ וּבָאָה נְקֵבוֹת כִּזְכָרִים וּבַעֲלֵי מוּמִין כִּתְמִימִין אֵינוֹ דִּין שֶׁתָּבוֹא נִדְבַת צִבּוּר, תַּלְמוּד לוֹמַר "קָרְבָּנוֹ", הַיָּחִיד מֵבִיא עוֹף, וְאֵין הַצִּבּוּר מֵבִיא עוֹף.

יָכוֹל כְּשֵׁם שֶׁאֵינָהּ בָּאָה נִדְבַת צִבּוּר כָּךְ לֹא תָּבוֹא (מִנְחַת) [נִדְבַת] שְׁנַיִם, תַּלְמוּד לוֹמַר "וְהִקְרִיבוֹ", מְלַמֵּד שֶׁבָּאָה נִדְבַת שְׁנַיִם. רַבִּי אוֹמֵר: הֲרֵי הוּא אוֹמֵר (להלן כב, יח) "אֲשֶׁר יַקְרִיב קָרְבָּנוֹ לְכָל נִדְרֵיהֶם וּלְכָל נִדְבֹתָם אֲשֶׁר יַקְרִיבוּ לַה'", לִמֵּד עַל הַקָּדָשִׁים שֶׁהֵן בָּאִין שֻׁתָּפוּת, אֶלָּא שֶׁסִּלֵּק הַכָּתוּב אֶת הַמִּנְחָה.

יָכוֹל כָּל הָעוֹף כֻּלּוֹ יְהֵא כָּשֵׁר, תַּלְמוּד לוֹמַר "וְהִקְרִיב מִן הַתֹּרִים אוֹ מִן בְּנֵי הַיּוֹנָה אֶת קָרְבָּנוֹ". אֵין לְךָ בָּעוֹף אֶלָּא תּוֹרִים וּבְנֵי יוֹנָה. תּוֹרִים, גְּדוֹלִים וְלֹא קְטַנִּים. וַהֲלֹא דִין הוּא, וּמַה בְּנֵי יוֹנָה שֶׁלֹּא הֻכְשְׁרוּ לְהָבִיא גְּדוֹלִים, הֻכְשְׁרוּ לְהָבִיא קְטַנִּים, תּוֹרִים שֶׁהֻכְשְׁרוּ לְהָבִיא גְּדוֹלִים, אֵינוֹ דִין שֶׁהֻכְשְׁרוּ לְהָבִיא קְטַנִּים, תַּלְמוּד לוֹמַר "תּוֹרִים", גְּדוֹלִים וְלֹא קְטַנִּים. בְּנֵי יוֹנָה, קְטַנִּים וְלֹא גְּדוֹלִים, וַהֲלֹא דִין הוּא, וּמָה אִם תּוֹרִים שֶׁלֹּא הֻכְשְׁרוּ לְהָבִיא קְטַנִּים, הֻכְשְׁרוּ לְהָבִיא גְּדוֹלִים, בְּנֵי יוֹנָה שֶׁהֻכְשְׁרוּ לְהָבִיא קְטַנִּים, אֵינוֹ דִין שֶׁהֻכְשְׁרוּ לְהָבִיא גְּדוֹלִים, תַּלְמוּד לוֹמַר "בְּנֵי יוֹנָה", קְטַנִּים וְלֹא גְּדוֹלִים. יָכוֹל כָּל הַתּוֹרִים יְהוּ כְּשֵׁרִים וְכָל בְּנֵי הַיּוֹנָה יְהוּ כְּשֵׁרִים, תַּלְמוּד לוֹמַר "מִן הַתֹּרִים", וְלֹא כָּל הַתּוֹרִים. מִן בְּנֵי הַיּוֹנָה, וְלֹא כָּל בְּנֵי יוֹנָה, פְּרָט לִתְחִלַּת הַצָּהֹב שֶׁבָּזֶה וְשֶׁבָּזֶה. הָא מֵאֵימָתַי הַתּוֹרִים כְּשֵׁרִין מִשֶׁיַּזְהִיבוּ, וּמֵאֵימָתַי בְּנֵי יוֹנָה פְּסוּלִים מִשֶּׁיַּצְהִיבוּ.

"בְּנֵי יוֹנָה", קְטַנִּים וְלֹא גְּדוֹלִים, מַאי תַּלְמוּדָא, אָמַר רָבָא לֹא לִישְׁתַּמִיט קְרָא וְלִכְתוֹב מִן בְּנֵי הַתּוֹרִים אוֹ מִן הַיּוֹנִים, בְּנֵי יוֹנָה דְּכָתַב רַחֲמָנָא קְטַנִּים אִין גְּדוֹלִים לָא. וְאֵימָא תּוֹרִים אִי בָּעֵי גְּדוֹלִים לֵייתֵי, אִי בָּעֵי קְטַנִּים לֵייתֵי, דּוּמְיָא דִּבְנֵי יוֹנָה, מַה בְּנֵי יוֹנָה קְטַנִּים אִין גְּדוֹלִים לָא, אַף תּוֹרִים גְּדוֹלִים אִין קְטַנִּים לָא. תָּנֵי רַבִּי יַעֲקֹב קָרְחָה מֵאֵימָתַי בְּנֵי יוֹנָה כְּשֵׁרִים מִשֶּׁיְּעַלְּעוּ, וְהוּא תָּנֵי לָהּ וְהוּא אָמַר לָהּ  "וְאֶפְרֹחָו יְעַלְעוּ דָם", אָמַר אַבַּיֵּי מִכִּי שָׁמִיט גַּדְפָא מִנֵּיהּ וְאָתֵי דָּמָא.

"קָרְבָּנוֹ", תֹּרִים וּבְנֵי יוֹנָה, וְאֵין הֶכְשֵׁרוֹ תּוֹרִים וּבְנֵי יוֹנָה, וַהֲלֹא דִין הוּא, וּמָה אִם צִפָּרִים שֶׁלֹּא כָּשְׁרוּ לְכַפֵּר בִּפְנִים כָּשְׁרוּ לְכַפֵּר בַּחוּץ, תּוֹרִים וּבְנֵי יוֹנָה שֶׁכָּשְׁרוּ לְכַפֵּר בִּפְנִים אֵינוֹ דִין שֶׁיִּכְשְׁרוּ לְכַפֵּר בַּחוּץ, תַּלְמוּד לוֹמַר "קָרְבָּנוֹ", תֹּרִים וּבְנֵי יוֹנָה, וְאֵין הֶכְשֵׁרוֹ תּוֹרִים וּבְנֵי יוֹנָה. וְקַל וָחֹמֶר לְצִפָּרִים שֶׁכָּשְׁרוּ לְכַפֵּר בִּפְנִים, וּמָה אִם תּוֹרִים וּבְנֵי יוֹנָה שֶׁלֹּא כָּשְׁרוּ לְכַפֵּר בַּחוּץ כָּשְׁרוּ לְכַפֵּר בִּפְנִים, צִפָּרִים שֶׁכָּשְׁרוּ לְכַפֵּר בַּחוּץ אֵינוֹ דִין שֶׁיִּכְשְׁרוּ לְכַפֵּר בִּפְנִים, תַּלְמוּד לוֹמַר "וְהִקְרִיב מִן הַתֹּרִים אוֹ מִן בְּנִי הַיּוֹנָה אֶת קָרְבָּנוֹ", אֵין לְךָ בָּעוֹף אֶלָּא תּוֹרִים וּבְנֵי יוֹנָה.  רַבִּי יְהוּדָה אוֹמֵר, וּמָה אִם בְּמָקוֹם שֶׁשָּׁוֶה מַכְשִׁיר שֶׁבִּפְנִים לִמְכַפֵּר שֶׁבִּפְנִים חִלֵּק אֶת הַמַּכְשִׁיר שֶׁבַּחוּץ מֵהֶם, מָקוֹם שֶׁלֹּא שָׁוֶה מַכְשִׁיר שֶׁבִּפְנִים לִמְכַפֵּר שֶׁבִּפְנִים אֵינוֹ דִין שֶׁנְּחַלֵּק אֶת הַמַּכְשִׁיר שֶׁבַּחוּץ מֵהֶם, הוּא הַדִּין לְעָנִי, לְעָשִׁיר מִנַּיִן, תַּלְמוּד לוֹמַר "קָרְבָּנוֹ" תֹּרִים וּבְנֵי יוֹנָה וְאֵין הֶכְשֵׁרוֹ תּוֹרִים וּבְנֵי יוֹנָה.

"וְהִקְרִיבוֹ", מַה תַּלְמוּד לוֹמַר, לְפִי שֶׁנֶּאֱמַר "וְהִקְרִיב מִן הַתֹּרִים אוֹ מִן בְּנֵי הַיּוֹנָה", יָכוֹל הַמִּתְנַדֵּב עוֹף לֹא יִפְחֹת מִשְּׁתֵּי פִּרְדוֹת, תַּלְמוּד לוֹמַר "וְהִקְרִיבוּ", אֲפִלּוּ פְּרֵדָה אַחַת. אֶל הַמִּזְבֵּחַ, מַה תַּלְמוּד לוֹמַר "הַכֹּהֵן", לִקְבֹּעַ לוֹ כֹּהֵן. (וּמָלַק, מְלַמֵּד שֶׁלֹּא תְּהֵא מְלִיקָה אֶלָּא בְּכֹהֵן), וַהֲלֹא דִין הוּא, וּמַה בֶּן צֹאן שֶׁקָּבַע לוֹ צָפוֹן לֹא קָבַע לוֹ כֹּהֵן, מְלִיקָה שֶׁלֹּא קָבַע לוֹ צָפוֹן אֵינוֹ דִין שֶׁלֹּא קָבַע לוֹ כֹּהֵן, תַּלְמוּד לוֹמַר "הַכֹּהֵן", לִקְבֹּעַ לוֹ כֹּהֵן. יָכוֹל יִמְלְקֶנּוּ בְּסַכִּין, וְדִין הוּא, וּמַה בֶּן צֹאן שֶׁלֹּא קָבַע לוֹ כֹּהֵן קָבַע לוֹ כְּלִי, עוֹף שֶׁקָּבַע לוֹ כֹּהֵן אֵינוֹ דִין שֶׁקָּבַע לוֹ כְּלִי, תַּלְמוּד לוֹמַר "הַכֹּהֵן וּמָלַק", אָמַר רַבִּי עֲקִיבָא, וְכִי תַּעֲלֶה עַל דַּעְתְּךָ שֶׁזָּר קָרֵב לְגַבֵּי הַמִּזְבֵּחַ, אֶלָּא מַה תַּלְמוּד לוֹמַר "כֹּהֵן", שֶׁתְּהֵא מְלִיקָה בְּעַצְמוֹ שֶׁל כֹּהֵן. יָכוֹל יִמְלְקֶנּוּ בֵּין לְמַעְלָה בֵּין לְמַטָּה, תַּלְמוּד לוֹמַר "וּמָלַק וְהִקְטִיר", מַה הַקְטָרָה בְּרֹאשׁ הַמִּזְבֵּחַ לְמַעְלָה, אַף מְלִיקָה בְּרֹאשׁ הַמִּזְבֵּחַ לְמַעְלָה.

"וּמָלַק", שֶׁתְּהֵא מְלִיקָה מִמּוּל עֹרֶף, אוֹ אֵינוֹ אֶלָּא מִן הַצַוָּאר, נֶאֱמַר כָּאן "וּמָלַק", וְנֶאֱמַר לְהַלָּן (להלן ה, ח) "וּמָלַק", מַה לְּהַלָּן מִמּוּל עֹרֶף, אַף כָּאן מִמּוּל עֹרֶף. אִי מַה לְּהַלָּן מוֹלֵק וְאֵין מַבְדִּיל, אַף כָּאן מוֹלֵק וְאֵינוֹ מַבְדִּיל, תַּלְמוּד לוֹמַר "וּמָלַק וְהִקְטִיר", מַה הַקְטָרָה הָרֹאשׁ בְּעַצְמוֹ וְהַגּוּף בְּעַצְמוֹ, אַף וְכוּ'. וּמִנַּיִן שֶׁהַקְטָרַת הָרֹאשׁ בְּעַצְמוֹ וְהַגּוּף בְּעַצְמוֹ, כְּשֶׁהוּא אוֹמֵר  "וְהִקְטִיר [אֹתוֹ] הַכֹּהֵן (אֶת הַכֹּל) הַמִּזְבֵּחָה", הֲרֵי הַקְטָרַת הַגּוּף אָמוּר, הָא מָה אֲנִי מְקַיֵּם וּמָלַק וְהִקְטִיר, בְּהַקְטָרַת הָרֹאשׁ הַכָּתוּב מְדַבֵּר.

"וְנִמְצָה דָמוֹ", דַּם כֻּלּוֹ, אוֹחֵז בָּרֹאשׁ וּבַגּוּף וּמְמַצֶּה מִשְּׁנֵיהֶם. עַל קִיר הַמִּזְבֵּחַ, וְלֹא עַל קִיר הַכֶּבֶשׁ, וְלֹא עַל קִיר הַיְסוֹד, וְלֹא עַל קִיר הַהֵיכָל, עַל קִיר הָעֶלְיוֹן. יָכוֹל עַל קִיר הַתַּחְתּוֹן, וְדִין הוּא, בְּהֵמָה שֶׁחַטָּאתָהּ לְמַעְלָה עוֹלָתָהּ לְמַטָּה, עוֹף שֶׁחַטָּאתוֹ לְמַטָּה אֵינוֹ דִין שֶׁיְּהֵא עוֹלָתוֹ לְמַטָּה, תַּלְמוּד לוֹמַר "וְהִקְטִיר הַמִּזְבֵּחָה וְנִמְצָה דָמוֹ עַל קִיר הַמִּזְבֵּחַ", הָאָמוּר לְעִנְיַן הַקְטָרַת הוּא הָאָמוּר לְעִנְיַן הַמְצָאָה, מַה הַקְטָרָה לְמַעְלָה, אַף הַמְצָאָה לְמַעְלָה. כֵּיצַד הוּא עוֹשֶׂה, עוֹמֵד עַל הַסּוֹבֵב עַל קֶרֶן דְּרוֹמִית מִזְרָחִית, וְהוּא מוֹלֵק אֶת הָרֹאשׁ מִמּוּל עָרְפּוֹ וּמַבְדִּיל, וּמְמַצֶּה דָּמָהּ עַל קִיר הַמִּזְבֵּחַ. אִם עֲשָׂאָהּ לְמַטָּה מֵרַגְלָיו אֲפִלּוּ אַמָּה אַחַת כְּשֵׁרָה. רַבִּי נְחֶמְיָה וְרַבִּי אֱלִיעֶזֶר בֶּן יַעֲקֹב אוֹמְרִים כָּל עַצְמָהּ לֹא הָיְתָה נַעֲשֵׂית אֶלָּא בְּרֹאשׁוֹ שֶׁל מִזְבֵּחַ, מַאי בֵּינַיְהוּ, אַבַּיֵּי וְרָבָא דְּאָמְרֵי תַּרְוַיְהוּ עוֹשִׂים מַעֲרָכָה עַל גַּבֵּי סוֹבֵב אִיכָּא בֵּינַיְהוּ.

רַבִּי אֱלִיעֶזֶר אוֹמֵר: לְפִי שֶׁנֶּאֱמַר (להלן יא, מו) "זֹאת תּוֹרַת הַבְּהֵמָה וְהָעוֹף", בְּאֵיזוֹ תּוֹרָה שָׁוְתָה בְּהֵמָה לְעוֹף, מָה עוֹף הֶכְשֵׁרוֹ מִן הַצַּוָּאר, אַף בְּהֵמָה הֶכְשֵׁרָהּ מִן הַצַּוָּאר, אִי מַה לְּהַלָּן מִמּוּל עֹרֶף אַף כָּאן מִמּוּל עֹרֶף, תַּלְמוּד לוֹמַר (להלן ה, ח) "וּמָלַק אֶת רֹאשׁוֹ מִמּוּל עָרְפּוֹ", רֹאשׁוֹ שֶׁל זֶה מִמּוּל עֹרֶף וְאֵין רֹאשׁוֹ שֶׁל אַחֵר מִמּוּל עֹרֶף.

כֵּיצַד מוֹלְקִין בְּחַטָּאת הָעוֹף, חוֹתֵךְ שִׁדְרָה וּמִפְרֶקֶת בְּלֹא רֹב בָּשָׂר, עַד שֶׁמַּגִּיעַ לַוֶּשֶׁט אוֹ לַקָּנֶה, חוֹתֵךְ סִימָן אֶחָד אוֹ רֻבּוֹ וְרֹב בָּשָׂר עִמּוֹ, וּבְעוֹלָה שְׁנַיִם אוֹ רֹב שְׁנַיִם.

הַזָּאַת בֶּן עוֹף בְּכֹהֲנִים וְלֹא בְּכֹהֲנוֹת, מִקַּל וָחֹמֶר מִבֶּן צֹאן, וּמַה בֶּן צֹאן שֶׁלֹּא קָבַע לוֹ כֹּהֵן לִשְׁחִיטָתוֹ, קָבַע לוֹ כֹּהֵן לְהַזָּאָתוֹ, בֶּן עוֹף שֶׁקָּבַע לוֹ כֹּהֵן לִמְלִיקָתוֹ, אֵינוֹ דִין שֶׁיִּקְבַּע לוֹ כֹּהֵן לְהַזָּאָתוֹ.

{pפסוק טזp}  "וְהֵסִיר אֶת מֻרְאָתוֹ", זֶה הַזֶּפֶק, יָכוֹל יִקְדֹר בְּסַכִּין וְיִטְּלֶנּוּ, תַּלְמוּד לוֹמַר "בְּנֹצָתָהּ", יִטְּלֶנּוּ עִם הַנּוֹצָה. אַבָּא יוֹסִי בֶּן חָנָן אוֹמֵר, נוֹטֵל אֶת הַקֻּרְקְבָן עִמָּהּ. דְּבֵי רַבִּי יִשְׁמָעֵאל תַּנָּא בְּנֹצָתָהּ, בְּנוֹצָה שֶׁלָּהּ. קוֹדְרָהּ בְּסַכִּין כְּמִין אֲרֻבָּה.

"וְהִשְׁלִיךְ אֹתָהּ", כְּשֵׁרָה וְלֹא פְּסוּלָה. אֹתָהּ, וְלֹא חַטָּאת הָעוֹף. אוֹתָהּ, בְּהַשְׁלָכָה וְאֵין עוֹלַת בְּהֵמָה בְּהַשְׁלָכָה. וַהֲלֹא דִין הוּא, וּמָה אִם בְּמָקוֹם שֶׁהִכְשִׁיר אֶת הָעוֹר פָּסַל אֶת בֵּית הָרְעִי, מָקוֹם שֶׁפָּסַל אֶת הָעוֹר אֵינוֹ דִין שֶׁיִּפְסֹל אֶת בֵּית הָרְעִי, תַּלְמוּד לוֹמַר "אֹתָהּ", אוֹתָהּ בְּהַשְׁלָכָה וְאֵין עוֹלַת בְּהֵמָה בְּהַשְׁלָכָה. אֵצֶל הַמִּזְבֵּחַ, סָמוּךְ לַמִּזְבֵּחַ. קֵדְמָה, לְמִזְרָחוֹ שֶׁל כֶּבֶשׁ. אֶל מְקוֹם הַדָּשֶׁן, שֶׁשָּׁם יִהְיוּ נוֹתְנִין אֶת הַדֶּשֶׁן. רַבִּי חֲנִינָא בֶּן אַנְטִיגְנוֹס אוֹמֵר, שְׁנֵי בֵּית הַדְּשָׁנִים הָיוּ שָׁם, אֶחָד לְמִזְרָחוֹ שֶׁל כֶּבֶשׁ, וְאֶחָד לְמִזְרָחוֹ שֶׁל מִזְבֵּחַ. זֶה שֶׁבְּמִזְרָחוֹ שֶׁל כֶּבֶשׁ, שָׁם הָיוּ נוֹתְנִין מֻרְאַת הָעוֹף וְדִשּׁוּן מִזְבֵּחַ הַפְּנִימִי, וְהַמְּנוֹרָה, וְזֶה שֶׁבְּמִזְרָחוֹ שֶׁל מִזְבֵּחַ שָׁם הָיוּ שׂוֹרְפִין פְּסוּלֵי קָדָשִׁים וְאֵמוּרֵי קָדָשִׁים קַלִּים.

דִּשּׁוּן מִזְבֵּחַ הַפְּנִימִי, וְהַמְּנוֹרָה, לֹא נֶהֱנִין וְלֹא מוֹעֲלִין. בִּשְׁלָמָא מִזְּבֵּחַ הַחִיצוֹן דִּכְתִיב  "וְשָׂמוֹ אֵצֶל הַמִּזְבֵּחַ". מִזְבֵּחַ הַפְּנִימִי מְנָלַן, אָמַר רַבִּי אֶלְעָזָר, אָמַר קְרָא, וְהֵסִיר אֶת מֻרְאָתוֹ, אִם אֵינוֹ עִנְיָן לְמִזְבֵּחַ הַחִיצוֹן תְּנֵהוּ עִנְיָן לְמִזְבֵּחַ הַפְּנִימִי. אֵימָא אִידִי וְאִידִי בְּמִזְבֵּחַ הַחִיצוֹן, אִם כֵּן לֵימָא קְרָא אֵצֶל הַמִּזְבֵּחַ, מַאי הַדֶּשֶׁן, אֲפִלּוּ מִזְבֵּחַ הַפְּנִימִי. מְנוֹרָה מְנָלַן, דֶּשֶׁן הַדָּשֶׁן.

"וְהֵסִיר אֶת מֻרְאָתוֹ", אָמַר רַבִּי תַּנְחוּם בַּר חֲנִילַאי הָעוֹף הַזֶּה פּוֹרֵחַ וְטָס בְּכָל הָעוֹלָם וְאוֹכֵל מִכָּל צַד וְאוֹכֵל מִן הַגְּזֵלוֹת וּמִן הַחֲמָסִים, אָמַר הַקָּדוֹשׁ בָּרוּךְ הוּא, הוֹאִיל וְהַזֶּפֶק הַזֶּה מָלֵא גְּזֵלוֹת וַחֲמָסִים אַל יַקְרִיב לְגַבֵּי הַמִּזְבֵּחַ, אֲבָל בְּהֵמָה גְּדֵלָה עַל אֵבוֹס בַּעֲלָהּ וְאֵינָהּ אוֹכֶלֶת מִכָּל צַד, לֹא מִן הַגְּזֵלוֹת וְלֹא מִן הַחֲמָסִים, לְפִיכָךְ מַקְרִיבָהּ כֻּלָּהּ. לְכָךְ נֶאֱמַר (לעיל פסוק יג) "וְהִקְרִיב הַכֹּהֵן אֶת הַכֹּל [וְהִקְטִיר] הַמִּזְבֵּחָה". לְפִי שֶׁהַנֶּפֶשׁ הַזּוֹ גּוֹזֶלֶת וְחוֹמֶסֶת, בּוֹא וּרְאֵה כַּמָּה צַעַר וְכַמָּה יְגִיעוֹת עַד שֶׁיֵּצֵא מַאֲכָלָהּ מִמֶּנָּה מִפּוּמָא לְוֶשְׁטָא, מִוֶּשְׁטָא לְאִסְטוֹמְכָא, מֵאִסְטוֹמְכָא לְהֶמְסֵסָא, מֵהֶמְסֵסָא לְבֵי כַּסְיָא, מִבֵּי כַּסְיָא לִכְרֵסָא, מִכְּרֵסָא לְבֵי מְעָיָא, מִבֵּי מְעָיָא לִכְרוּכָא קָטִינָא, מִכְּרוּכָא קָטִינָא לִכְרוּכָא עַבְיָא, מִכְּרוּכָא עַבְיָא לְסַנְיָא דִיבֵי, מִסַּנְיָא דִיבֵי לְפַטֶטְרְכַא, מִפַּטֶטְרְכָא לְבָרָא. בּוֹא וּרְאֵה כַּמָּה צַעַר וְכַמָּה יְגִיעָה עַד שֶׁיֵּצֵא מַאֲכָלָהּ מִמֶּנָּה.

{pפסוק יזp}  "וְשִׁסַּע אֹתוֹ בִכְנָפָיו לֹא יַבְדִּיל", אָמַר רַבִּי יוֹחָנָן, הֶדְיוֹט הַזֶּה אִם מֵרִיחַ הוּא רֵיחַ כְּנָפַיִם שְׂרוּפִים עִם הַנּוֹצוֹת נַפְשׁוֹ קָצָה עָלָיו וְאַתְּ אָמַרְתְּ יִקְרַב לְגַבֵּי הַמִּזְבֵּחַ, וְכָל כָּךְ לָמָּה כְּדֵי שֶׁיְּהֵא הַמִּזְבֵּחַ מְהֻדָּר בְּקָרְבָּנוֹ שֶׁל עָנִי. אַגְרִיפַּס הַמֶּלֶךְ בִּקֵּשׁ לְהַקְרִיב אֶלֶף עוֹלוֹת בְּיוֹם אֶחָד, שָׁלַח וְאָמַר לְכֹהֵן גָּדוֹל אַל יַקְרִיב אָדָם הַיּוֹם חוּץ מִמֶּנִּי, בָּא עָנִי אֶחָד וּבְיָדוֹ שְׁתֵּי תּוֹרִים. אָמַר לַכֹּהֵן, הַקְרֵב לִי אֶת אֵלּוּ. אָמַר לוֹ, הַמֶּלֶךְ צִוָּנִי אַל יַקְרִיב אָדָם הַיּוֹם חוּץ מִמֶּנִּי. אָמַר לוֹ, אֲדוֹנִי כֹּהֵן, אַרְבָּעָה אֲנִי צָד בְּכָל יוֹם, אֲנִי מַקְרִיב שְׁנַיִם וּמִתְפַּרְנֵס מִשְּׁנַיִם, אִם אֵין אַתָּה מַקְרִיבָן אַתָּה חוֹתֵךְ פַּרְנָסָתִי. נְטָלָן וְהִקְרִיבָן. נִרְאָה לוֹ לְאַגְרִיפַּס בַּחֲלוֹם קָרְבַּן עָנִי קְדָמְךָ. שָׁלַח וְאָמַר לַכֹּהֵן, לֹא כֵן צִוִּיתִיךָ אַל יַקְרִיב אָדָם חוּץ מִמֶּנִּי הַיּוֹם. אָמַר לֵיהּ, אֲדוֹנִי הַמֶּלֶךְ, בָּא עָנִי אֶחָד וּבְיָדוֹ שְׁתֵּי תּוֹרִים, אָמַר לִי, הַקְרֵב לִי אֶת אֵלּוּ. אָמַרְתִּי לוֹ, הַמֶּלֶךְ צִוָּנִי וְאָמַר לִי אַל יַקְרִיב אָדָם חוּץ מִמֶּנִּי הַיּוֹם. אָמַר לִי, אַרְבָּעָה אֲנִי צָד בְּכָל יוֹם, אֲנִי מַקְרִיב שְׁנַיִם וּמִתְפַּרְנֵס מִשְּׁנַיִם, אִם אֵין אַתָּה מַקְרִיבָם אַתָּה חוֹתֵךְ פַּרְנָסָתִי, לֹא הָיָה לִי לְהַקְרִיבָן, אָמַר לוֹ יָפֶה עָשִׂיתָ כָּל מַה שֶּׁעָשִׂיתָ.

מַעֲשֶׂה בְּשׁוֹר אֶחָד שֶׁהָיוּ מוֹשְׁכִין אוֹתוֹ לְקָרְבָּן וְלֹא הָיָה נִמְשָׁךְ, בָּא עָנִי וּבְיָדוֹ אֲגֻדָּה אַחַת שֶׁל טְרוֹקְסִימָא, וְהוֹשִׁיט לוֹ וַאֲכָלָהּ כוּ', הוֹצִיא מַחַט וְנִמְשָׁךְ לְקָרְבָּן, נִרְאָה לְבַעַל הַשּׁוֹר בַּחֲלוֹמוֹ קָרְבָּנוֹ שֶׁל עָנִי קְדָמְךָ. מַעֲשֶׂה בְּאִשָּׁה אַחַת שֶׁהֵבִיאָה קֹמֶץ שֶׁל סֹלֶת, וְהָיָה כֹּהֵן מְבַזֶּה עָלֶיהָ, וְאָמַר רְאֵה מַה הֵן מַקְרִיבוֹת, מַה בָּזֶה לֶאֱכֹל מַה בָּזֶה לְהַקְרִיב, נִרְאָה לַכֹּהֵן בַּחֲלוֹם אַל תְּבַזֶּה עָלֶיהָ, כְּאִלּוּ נַפְשָׁהּ הִקְרִיבָה. וַהֲרֵי דְּבָרִים קַל וָחֹמֶר וּמָה אִם מִי שֶׁאֵינוֹ מַקְרִיב נֶפֶשׁ כְּתִיב בּוֹ נֶפֶשׁ, מִי שֶׁהוּא מֵבִיא נֶפֶשׁ עַל אַחַת כַּמָּה וְכַמָּה.

הֲרֵי שֶׁהֵבִיא מִנְחָתוֹ מִגַּלְיָא וְאַסְפַּמְיָא וּמֵחַבְרוֹתֶיהָ, וְרָאָה אֶת הַכֹּהֵן שֶׁהִקְמִיץ, וְאָכַל אֶת הַשְּׁאָר וְאָמַר לוֹ אוֹי לִי כָּל הַצַּעַר הַזֶּה שֶׁנִּצְטָעֵר בִּשְׁבִיל זֶה, הַכֹּל מְפַיְּסִין אוֹתוֹ וְאוֹמְרִים לוֹ וּמָה אִם זֶה שֶׁלֹּא נִצְטָעֵר אֶלָּא שְׁתֵּי פְּסִיעוֹת בֵּין הָאוּלָם וְלַמִּזְבֵּחַ, זָכָה לֶאֱכֹל אַתָּה שֶׁנִּצְטָעַרְתָּ כָּל הַצַּעַר הַזֶּה עַל אַחַת כַּמָּה וְכַמָּה.

{rרמז תמזr}  "וְשִׁסַּע אֹתוֹ", כָּשֵׁר וְלֹא פָּסוּל. אוֹתוֹ בְּשִׁסּוּעַ וְאֵין עוֹלַת בְּהֵמָה בְּשִׁסּוּעַ. וַהֲלֹא דִין הוּא, וּמָה אִם עוֹלַת הָעוֹף שֶׁאֵין טְעוּנָה נִתּוּחַ טְעוּנָה שִׁסּוּעַ, עוֹלַת בְּהֵמָה שֶׁטְּעוּנָה נִתּוּחַ אֵינוֹ דִין שֶׁתִּטְעֹן שִׁסּוּעַ, תַּלְמוּד לוֹמַר "אֹתוֹ", אוֹתוֹ בְּשִׁסּוּעַ וְאֵין עוֹלַת בְּהֵמָה בְּשִׁסּוּעַ. בִּכְנָפָיו, לְהַכְשִׁיר אֶת הָעוֹר, וַהֲלֹא דִין הוּא, וּמָה אִם בְּמָקוֹם שֶׁהִכְשִׁיר אֶת בֵּית הָרְעִי פָּסַל אֶת הָעוֹר, מָקוֹם שֶׁפָּסַל אֶת בֵּית הָרְעִי אֵינוֹ דִין שֶׁיִּפְסֹל אֶת הָעוֹר, תַּלְמוּד לוֹמַר "בִּכְנָפָיו", לְהַכְשִׁיר אֶת הָעוֹר.

"לֹא יַבְדִּיל", יָכוֹל אִם הִבְדִּיל פָּסוּל תַּלְמוּד לוֹמַר "וְהִקְטִיר". יָכוֹל אַף עַל פִּי שֶׁמָּלַק בְּסַכִּין תַּלְמוּד לוֹמַר "אֹתוֹ". וּמָה רָאִיתָ לְהַכְשִׁיר בְּהַבְדָּלָה וְלִפְסֹל בִּמְלִיקָה, אַחַר שֶׁרִבָּה הַכָּתוּב וּמִעֵט, מִפְּנֵי מָה מַכְשִׁיר אֲנִי בְּהַבְדָּלָה שֶׁהוּא לְאַחַר הַרְצָאָה, וּפוֹסֵל בִּמְלִיקָה שֶׁהוּא לִפְנֵי הַרְצָאָה.

"עוֹלָה" אַף עַל פִּי שֶׁמִּצָּה דַּם הַגּוּף, וְלֹא מִצָּה דַּם הָרֹאשׁ. יָכוֹל אַף עַל פִּי שֶׁמִּצָּה דַּם הָרֹאשׁ וְלֹא מִצָּהּ דַּם הַגּוּף, תַּלְמוּד לוֹמַר "הִיא". מַאי תַּלְמוּדָא, אָמַר רָבָא, רֹב דָּמִים בְּגוּפָא שְׁכִיחֵי.

"עֹלָה", לְשֵׁם עוֹלָה. אִשֵּׁה, לְשֵׁם אִשֵּׁה. רֵיחַ, לְשֵׁם רֵיחַ. נִיחֹחַ, לְשֵׁם נַחַת רוּחַ. לַה', לְשֵׁם מִי שֶׁעָשָׂה אֶת הָעוֹלָם. נֶאֱמַר בְּעוֹלַת בְּהֵמָה (לעיל פסוק ט-יג) "אִשֵּׁה רֵיחַ נִיחֹחַ", וּבְעוֹלַת הָעוֹף "אִשֵּׁה רֵיחַ נִיחֹחַ", וּבְמִנְחָה (להלן ב, ב) "אִשֵּׁה רֵיחַ נִיחֹחַ", לְלַמֵּד שֶׁאֶחָד הַמַּרְבֶּה וְאֶחָד הַמַּמְעִיט וּבִלְבַד שֶׁיְּכַוֵּן לִבּוֹ לַשָּׁמַיִם.

"וְשִׁסַּע", אֵין שִׁסּוּעַ אֶלָּא בַּיָּד, וְכֵן הוּא אוֹמֵר  "וַיְשַׁסְּעֵהוּ כְּשַׁסַּע הַגְּדִי וּמְאוּמָה אֵין בְּיָדוֹ".

אָמַר רַב הוּנָא: כּוֹתְבִין תְּפִלִּין עַל גַּבֵּי עוֹר שֶׁל עוֹף טָהוֹר. אָמַר רַב יוֹסֵף: מַאי קָא מַשְׁמַע לָן דְּאִית לֵיהּ עוֹר, תָּנִינָא, הַחוֹבֵל בָּהֶן חַיָּב מִכְּלָל דְּאִית לֵיהּ עוֹר. אָמַר לֵיהּ אַבַּיֵּי: טוּבָא קָא מַשְׁמַע לָן דְּאִי מִמַּתְנִיתִין הֲוָה אֲמִינָא כֵּיוָן דְאִית בֵּיהּ נִקְבֵי נִקְבֵי לָא, קָא מַשְׁמַע לָן כִּדְאָמְרֵי בְּמַעֲרָבָא כָּל נֶקֶב שֶׁהַדְּיוֹ עוֹבֵר עָלָיו אֵינוֹ נֶקֶב.

מֵיתִיבֵי רַבִּי זֵירָא "בִּכְנָפָיו", לְרַבּוֹת אֶת הָעוֹר, וְאִי סַלְקָא דַּעְתָּךְ עוֹר הוּא הֵיכִי מְרַבֶּה לֵיהּ קְרָא. אָמַר לֵיהּ אַבַּיֵּי, עוֹר הוּא וּקְרָא רַבְּיֵהּ, אִיכָּא דְּאָמְרֵי אָמַר רַבִּי זֵירָא אַף אֲנַן נַמִּי תָּנִינָא, בִּכְנָפָיו, לְרַבּוֹת הָעוֹר. אִי אָמַרְתָּ בִּשְׁלָמָא עוֹר הוּא, הַיְנוּ דְּאִצְטְרִיךְ קְרָא לְרַבּוּיֵי, אֶלָּא אִי אָמַרְתָּ לָאו עוֹר הוּא הֵיכִי מְרַבֵּי לֵיהּ קְרָא. אָמַר לֵיהּ אַבַּיֵּי: לְעוֹלָם אֵימָא לָךְ לָאו עוֹר הוּא, וְאִצְטְרִיךְ, סַלְקָא דַּעְתָּךְ אֲמִינָא כֵּיוָן דְּאִית בֵּיהּ פִּרְצֵי פִּרְצֵי מָאִיס קָא מַשְׁמַע לָן.

~ פרק ב

{pפסוק א-גp}  "וְנֶפֶשׁ כִּי תַקְרִיב". אָמַר רַבִּי יִצְחָק מַה נִּשְׁתַּנָּה מִנְחָה שֶׁנֶּאֱמַר בָּהּ "נֶפֶשׁ", אָמַר הַקָּדוֹשׁ בָּרוּךְ הוּא, מִי דַרְכּוֹ לְהָבִיא מִנְחָה, עָנִי, מַעֲלֶה אֲנִי עָלָיו כְּאִלּוּ הִקְרִיב נַפְשׁוֹ לְפָנַי. וְאָמַר רַבִּי יִצְחָק מַה נִּשְׁתַּנָּה מִנְחָה שֶׁנֶּאֱמַר בָּהּ חֲמִשָּׁה מִינֵי טִגּוּן הַלָּלוּ. לְמֶלֶךְ בָּשָׂר וָדָם שֶׁעָשָׂה לוֹ אוֹהֲבוֹ סְעֻדָּה וְיוֹדֵעַ בּוֹ שֶׁהוּא אוֹהֲבוֹ וְאָמַר לוֹ עֲשֵׂה לִי חֲמִשָּׁה מִינֵי טִגּוּן, כְּדֵי שֶׁאֵהָנֶה מִמְּךָ.

"וְנֶפֶשׁ", לְרַבּוֹת כֹּהֵן מָשִׁיחַ שֶׁיָּבִיא מִנְחָה מִן הַנְּדָבָה. וַהֲלֹא דִין הוּא, וּמָה אִם הַיָּחִיד שֶׁאֵינוֹ מֵבִיא מִן הַחוֹבָה בְּכָל יוֹם מֵבִיא מִן הַנְּדָבָה. מָשִׁיחַ שֶׁמֵּבִיא מִן הַחוֹבָה בְּכָל יוֹם, אֵינוֹ דִין שֶׁמֵּבִיא מִן הַנְּדָבָה. לֹא אִם אָמַרְתָּ בְיָחִיד שֶׁהוּא מֵבִיא מִנְחָה עַל טֻמְאַת מִקְדָּשׁ וְקָדָשָׁיו. תֹּאמַר בְּמָשִׁיחַ שֶׁאֵינוֹ מֵבִיא מִנְחָה עַל טֻמְאַת מִקְדָּשׁ וְקָדָשָׁיו, הוֹאִיל וְאֵינוֹ מֵבִיא מִנְחָה עַל טֻמְאַת מִקְדָּשׁ וְקָדָשָׁיו לֹא יָבִיא מִנְחַת נְדָבָה, תַּלְמוּד לוֹמַר "וְנֶפֶשׁ", לְרַבּוֹת כֹּהֵן מָשִׁיחַ שֶׁיָּבִיא מִנְחַת נְדָבָה.

הוּא הַדִּין לְצִבּוּר, וַהֲלֹא דִין הוּא, וּמָה אִם הַיָּחִיד שֶׁאֵינוֹ מֵבִיא מִנְחַת חוֹבָה בְּכָל יוֹם מֵבִיא מִן הַנְּדָבָה, צִבּוּר שֶׁמֵּבִיא מִן הַחוֹבָה בְּכָל יוֹם אֵינוֹ דִין שֶׁיָּבִיא מִן הַנְּדָבָה. לֹא אִם אָמַרְתָּ בְּיָחִיד שֶׁמֵּבִיא מִנְחָה עַל טֻמְאַת מִקְדָּשׁ וְקָדָשָׁיו, תֹּאמַר בְּצִבּוּר שֶׁאֵינוֹ מֵבִיא מִנְחָה עַל טֻמְאַת מִקְדָּשׁ וְקָדָשָׁיו. מָשִׁיחַ יוֹכִיחַ שֶׁאֵין מֵבִיא מִנְחָה עַל טֻמְאַת מִקְדָּשׁ וְקָדָשָׁיו וּמֵבִיא מִנְחַת נְדָבָה. וְאַף אַתָּה אַל תִּתְמַהּ עַל הַצִּבּוּר שֶׁאַף עַל פִּי שֶׁאֵין מְבִיאִין מִנְחָה עַל טֻמָאַת מִקְדָּשׁ וְקָדָשָׁיו שֶׁיָּבִיא מִנְחַת נְדָבָה, תַּלְמוּד לוֹמַר "וְנֶפֶשׁ", הַיָּחִיד מֵבִיא מִנְחַת נְדָבָה וְאֵין הַצִּבּוּר מְבִיאִין מִנְחַת נְדָבָה.

"נֶפֶשׁ", יָכוֹל גְּזֵרָה, תַּלְמוּד לוֹמַר ("וְ)כִי תַקְרִיב", אֵינוֹ אֶלָּא רְשׁוּת. קָרְבַּן מִנְחָה, מִנַּיִן שֶׁהַיָּחִיד מִתְנַדֵּב לְבוֹנָה, נֶאֱמַר הָבֵא בְּהֵמָה (וְנֶאֱמַר) וְהָבֵא מִנְחָה חוֹבָה לָהּ [וְנֶאֱמַר] הָבֵא מִנְחָה וְהָבֵא לְבוֹנָה חוֹבָה לָהּ, מַה מִּנְחָה שֶׁהִיא בָּאָה חוֹבָה עִם בְּהֵמָה [בָּאָה] נְדָבָה בִּפְנֵי עַצְמָהּ, אַף לְבוֹנָה שֶׁהִיא בָּאָה חוֹבָה עִם הַמִּנְחָה תָּבוֹא נְדָבָה בִּפְנֵי עַצְמָהּ. מַה לְּמִנְחָה בָּאָה נְדָבָה בִּפְנֵי עַצְמָהּ שֶׁכֵּן הִיא בָּאָה חוֹבָה בִּפְנֵי עַצְמָהּ, תָּבוֹא לְבוֹנָה נְדָבָה בִּפְנֵי עַצְמָהּ, שֶׁכֵּן הִיא אֵינָהּ בָּאָה חוֹבָה בִּפְנֵי עַצְמָהּ, הוֹאִיל וְאֵינָהּ בָּאָה חוֹבָה בִּפְנֵי עַצְמָהּ לֹא תָּבוֹא נְדָבָה בִּפְנֵי עַצְמָהּ, תַּלְמוּד לוֹמַר "קָרְבַּן", מְלַמֵּד שֶׁהַיָּחִיד מִתְנַדֵּב לְבוֹנָה. מִכַּמָּה לֹא יִפְחֹת, מִן הַקֹּמֶץ.

מִנַּיִן שֶׁהַיָּחִיד מִתְנַדֵּב יַיִן, נֶאֱמַר הָבֵא בְּהֵמָה וְהָבֵא מִנְחָה חוֹבָה לָהּ, הָבֵא מִנְחָה וְהָבֵא יַיִן חוֹבָה לָהּ, מַה מִּנְחָה שֶׁהִיא בָּאָה חוֹבָה לָהּ עִם הַבְּהֵמָה, בָּאָה נְדָבָה בִּפְנֵי עַצְמָהּ, אַף הַיַּיִן שֶׁהוּא בָּא חוֹבָה עִם הַמִּנְחָה יָבוֹא נְדָבָה בִּפְנֵי עַצְמוֹ. מַה לְּמִנְחָה בָּאָה נְדָבָה בִּפְנֵי עַצְמָהּ שֶׁכֵּן הִיא בָּאָה חוֹבָה בִּפְנֵי עַצְמָהּ, יָבוֹא יַיִן נְדָבָה בִּפְנֵי עַצְמוֹ שֶׁכֵּן אֵינוֹ בָּא חוֹבָה בִּפְנֵי עַצְמוֹ, וְהוֹאִיל וְאֵינוֹ בָּא חוֹבָה בִּפְנֵי עַצְמוֹ לֹא יָבוֹא נְדָבָה בִּפְנֵי עַצְמוֹ, תַּלְמוּד לוֹמַר "קָרְבַּן", מְלַמֵּד שֶׁהַיָּחִיד מִתְנַדֵּב יַיִן. מִכַּמָּה לֹא יִפְחֹת, מִשְּׁלֹשָׁה לוֹגִין.

מִנַּיִן שֶׁהַיָּחִיד מִתְנַדֵּב שֶׁמֶן, הוּא הַדִּין וְהוּא הַתְּשׁוּבָה, תַּלְמוּד לוֹמַר "קָרְבַּן", דִּבְרֵי רַבִּי טַרְפוֹן. אָמַר רַבִּי טַרְפוֹן, מַה מָּצִינוּ בְּיַיִן שֶׁהוּא בָּא חוֹבָה בָּא נְדָבָה, אַף שֶׁמֶן שֶׁהוּא בָּא חוֹבָה בָּא נְדָבָה. אָמַר לוֹ רַבִּי עֲקִיבָא מַה לְּיַיִן בָּא נְדָבָה בִּפְנֵי עַצְמוֹ שֶׁכֵּן הוּא קָרֵב חוֹבָתוֹ בִּפְנֵי עַצְמוֹ יָבוֹא שֶׁמֶן נְדָבָה בִּפְנֵי עַצְמוֹ שֶׁכֵּן אֵינוֹ קָרֵב חוֹבָתוֹ בִּפְנֵי עַצְמוֹ הוֹאִיל וְאֵינוֹ קָרֵב חוֹבָתוֹ בִּפְנֵי עַצְמוֹ לֹא יָבִיא נְדָבָה בִּפְנֵי עַצְמוֹ (תַּלְמוּד לוֹמַר). קָרְבַּן.

מִנַּיִן שֶׁהַיָּחִיד מִתְנַדֵּב קָרְבָּן עֵצִים, תַּלְמוּד לוֹמַר "קָרְבָּן" מְלַמֵּד שֶׁהַיָּחִיד מִתְנַדֵּב קָרְבָּן עֵצִים. מִכַּמָּה לֹא יִפְחֹת מִשְּׁנֵי גְּזִירִין. אָמַר רַבִּי יוֹסִי: אִי קוֹרֵא אֲנִי קָרְבַּן, יָכוֹל יָחִיד מִתְנַדֵּב קְטֹרֶת, וְקוֹרֵא אֲנִי עָלָיו (דברים כג, כד) "מוֹצָא שְׂפָתֶיךָ תִשְׁמֹר וְעָשִׂיתָ", וּמָה אֲנִי מְקַיֵּם  "לֹא תַעֲלוּ עָלָיו קְטֹרֶת זָרָה וְעֹלָה", יָכוֹל יִתְנַדֵּב וְיָבִיא עַל מִזְבֵּחַ הַחִיצוֹן, תַּלְמוּד לוֹמַר (שם לא, יא) "וְאֵת שֶׁמֶן הַמִּשְׁחָה וְאֶת קְטֹרֶת הַסַּמִּים לַקֹּדֶשׁ כְּכָל אֲשֶׁר צִוִּיתִךָ יַעֲשׂוּ", הָא אֵין שֶׁמֶן הַמִּשְׁחָה וְאֵין קְטֹרֶת הַסַּמִּים אֶלָּא בִּפְנִים.

"מִנְחָה", לִתֵּן אֶת הָאָמוּר כָּאן בְּכָל הַמְּנָחוֹת וְאֶת הָאָמוּר בְּכָל הַמְּנָחוֹת כָּאן. נֶאֱמַר כָּאן "סֹלֶת", וְנֶאֱמַר לְהַלָּן (שמות כט, כ) "סֹלֶת", מַה סֹּלֶת הָאָמוּר לְהַלָּן מִן הַחִטִּים, אַף סֹלֶת הָאָמוּר כָּאן מִן הַחִטִּים. סֹלֶת יִהְיֶה קָרְבָּנוֹ, סֹלֶת יִהְיֶה שֶׁלֹּא יָבִיא אֶלָּא מִן הַחִטִּים. וַהֲלֹא דִין הוּא, צִבּוּר מֵבִיא מִנְחָה מִן הַחִטִּים חוֹבָה, וְיָחִיד מֵבִיא מִנְחָה מִן הַחִטִּים נְדָבָה, מַה צִּבּוּר שֶׁהוּא מֵבִיא מִנְחָה מִן הַחִטִּים חוֹבָה מֵבִיא מִנְחָה מִן הַשְּׂעוֹרִים חוֹבָה, אַף יָחִיד שֵׁמֵּבִיא מִן הַחִטִּים נְדָבָה יָבִיא מִנְחָה מִן הַשְּׂעוֹרִים נְדָבָה, תַּלְמוּד לוֹמַר "סֹלֶת יִהְיֶה קָרְבָּנוֹ", שֶׁלֹּא יָבִיא אֶלָּא מִן הַחִטִּים. הֲרֵי אִם אָמַר הֲרֵי עָלַי מִנְחָה מִן הַשְּׂעוֹרִים יָבִיא מִנְחָה מִן הַחִטִּים. קֶמַח, יָבִיא סֹלֶת, [בְּלֹא] שֶׁמֶן וּלְבוֹנָה, יָבִיא שֶׁמֶן וּלְבוֹנָה, חֲצִי עִשָּׂרוֹן, יָבִיא עִשָּׂרוֹן שָׁלֵם, עִשָּׂרוֹן וּמֶחֱצָה, יָבִיא שְׁנַיִם. רַבִּי שִׁמְעוֹן פּוֹטֵר שֶׁלֹּא הִתְנַדֵּב כְּדֶרֶךְ הַמִּתְנַדְּבִים.

"קָרְבָּנוֹ", הַיָּחִיד מֵבִיא מִנְחַת נְדָבָה וְאֵין הַשֻּׁתָּפִין מְבִיאִין נְדָבָה. וַהֲלֹא דִין הוּא, עוֹלַת בְּהֵמָה בָּאָה בְּנֶדֶר וּנְדָבָה, מִנְחָה בָּאָה בְּנֶדֶר וּנְדָבָה, מָה עוֹלַת בְּהֵמָה שֶׁהִיא בָּאָה בְּנֶדֶר וּנְדָבָה, הֲרֵי הִיא בָּאָה נִדְבַת שְׁנַיִם, אַף מִנְחָה הַבָּאָה בְּנֶדֶר וּנְדָבָה תָּבוֹא נִדְבַת שְׁנַיִם, לֹא אִם אָמַרְתָּ בְּעוֹלַת בְּהֵמָה שֶׁהִיא בָּאָה נִדְבַת צִבּוּר, תֹּאמַר בְּמִנְחָה שֶׁאֵינָהּ בָּאָה נִדְבַת צִבּוּר, עוֹלַת הָעוֹף תּוֹכִיחַ, שֶׁאֵינָהּ בָּאָה נִדְבַת צִבּוּר וּבָאָה נִדְבַת שְׁנַיִם, אַף אַתָּה אַל תִּתְמַהּ עַל הַמִּנְחָה שֶׁאַף עַל פִּי שֶׁאֵינָהּ בָּאָה נִדְבַת צִבּוּר, תָּבוֹא נִדְבַת שְׁנַיִם, תַּלְמוּד לוֹמַר "קָרְבָּנוֹ", הַיָּחִיד מֵבִיא מִנְחַת נְדָבָה, וְאֵין הַשֻּׁתָּפִין מְבִיאִין מִנְחַת נְדָבָה. כְּשֵׁם שֶׁאֵין שְׁנַיִם מְבִיאִין מִנְחַת נְדָבָה כָּךְ אֵין מְבִיאִין לֹא יַיִן, וְלֹא שֶׁמֶן וְלֹא לְבוֹנָה, וְלֹא עֵצִים. אֲבָל מִתְנַדְּבִים עוֹלָה וּשְׁלָמִים, וּבְעוֹף אֲפִלּוּ פְּרִידָה אַחַת.

"וְיָצַק עָלֶיהָ שֶׁמֶן", עַל כֻּלָּהּ. וְנָתַן עָלֶיהָ לְבֹנָה, עַל מִקְצָתָהּ. וּמָה רָאִיתָ לוֹמֵר כֵּן, וְיָצַק עָלֶיהָ שֶׁמֶן, עַל כֻּלָּהּ, וְנָתַן עָלֶיהָ לְבֹנָה, עַל מִקְצָתָהּ, שֶׁאֵין רִבּוּי אַחַר רִבּוּי בַּתּוֹרָה אֶלָּא לְמַעֵט. דָּבָר אַחֵר "וְיָצַק עָלֶיהָ שֶׁמֶן", עַל כֻּלָּהּ, מִפְּנֵי שֶׁנִּבְלָל עִמָּהּ וְנִקְמָץ עִמָּהּ. וְנָתַן עָלֶיהָ לְבֹנָה, עַל מִקְצָתָהּ, שֶׁאֵינָהּ נִבְלֶלֶת עִמָּהּ, וְלֹא נִקְמֶצֶת עִמָּהּ.

"וְיָצַק עָלֶיהָ שֶׁמֶן וְנָתַן עָלֶיהָ לְבֹנָה", אֵינִי יוֹדֵעַ כַּמָּה, וַהֲרֵי אֲנִי דָּן, טְעוּנָה קְמִיצָה טְעוּנָה לְבוֹנָה, מַה קְּמִיצָה מְלֹא הַקֹּמֶץ, אַף לְבוֹנָה מְלֹא הַקֹּמֶץ. רַבִּי יְהוּדָה אוֹמֵר אִם מִעֵט לְבוֹנָתָהּ כְּשֵׁרָה. וְיָצַק עָלֶיהָ שֶׁמֶן וְנָתַן עָלֶיהָ לְבֹנָה [וֶהֱבִיאָהּ וְגוֹ'], מְלַמֵּד שֶׁיְּצִיקָה וּבְלִילָה כְּשֵׁרִים בְּכָל אָדָם.

{rרמז תמחr}  סֵדֶר מְנָחוֹת כֵּיצַד אָדָם מֵבִיא מִנְחָתוֹ מִתּוֹךְ בֵּיתוֹ בִּקְלָתוֹת שֶׁל כֶּסֶף וְשֶׁל זָהָב, וְנוֹתְנָהּ בְּתוֹךְ כְּלִי שָׁרֵת, וְנוֹתֵן עָלֶיהָ שַׁמְנָהּ וּלְבוֹנָתָהּ, דִּכְתִיב "וְיָצַק עָלֶיהָ שֶׁמֶן וְנָתַן עָלֶיהָ לְבֹנָה וֶהֱבִיאָהּ אֶל בְּנֵי אַהֲרֹן". וּמוֹלִיכָהּ אֵצֶל כֹּהֵן, וְכֹהֵן מוֹלִיכָהּ אֵצֶל הַמִּזְבֵּחַ, דִּכְתִיב  "וְהִקְרִיבָהּ אֶל הַכֹּהֵן וְהִגִּישָׁהּ אֶל הַמִּזְבֵּחַ". "וְהִגִּישָׁהּ" בְּקֶרֶן דְּרוֹמִית מַעֲרָבִית כְּנֶגֶד חֻדָּהּ שֶׁל קֶרֶן וְדַיּוֹ. מְנָלַן דִּכְתִיב (להלן ו, ז) "וְזֹאת תּוֹרַת הַמִּנְחָה הַקְרֵב אֹתָהּ בְּנֵי אַהֲרֹן לִפְנֵי ה' אֶל פְּנֵי הַמִּזְבֵּחַ", וְתַנְיָא "לִפְנֵי ה'", יָכוֹל בַּמַּעֲרָב תַּלְמוּד לוֹמַר "אֶל פְּנֵי הַמִּזְבֵּחַ". אִי "אֶל פְּנֵי הַמִּזְבֵּחַ" יָכוֹל בַּדָּרוֹם, תַּלְמוּד לוֹמַר "לִפְנֵי ה'", הָא כֵּיצַד מַגִּישָׁהּ בְּקֶרֶן דְּרוֹמִית מַעֲרָבִית כְּנֶגֶד חֻדָּהּ שֶׁל קֶרֶן וְדַיּוֹ.

רַבִּי אֱלִיעֶזֶר אוֹמֵר, יָכוֹל יַגִּישֶׁנָּהּ בְּמַעֲרָבָהּ שֶׁל קֶרֶן וּבִדְרוֹמָהּ שֶׁל קֶרֶן, אָמַרְתָּ כָּל מָקוֹם שֶׁאַתָּה מוֹצֵא שְׁנֵי מִקְרָאוֹת, אֶחָד מְקַיֵּם עַצְמוֹ וּמְקַיֵּם חֲבֵרוֹ, וְאֶחָד מְקַיֵּם עַצְמוֹ וּמְבַטֵּל חֲבֵרוֹ, מַנִּיחִין אֶת שֶׁמְּקַיֵּם עַצְמוֹ וּמְבַטֵּל חֲבֵרוֹ, וְתוֹפְסִין אֶת שֶׁמְּקַיֵּם עַצְמוֹ וּמְקַיֵּם דִּבְרֵי חֲבֵרוֹ, כְּשֶׁאַתָּה אוֹמֵר "לִפְנֵי ה'" בְּמַעֲרָב בִּטַּלְתָּ "אֶל פְּנֵי הַמִּזְבֵּחַ" בַּדָּרוֹם, וּכְשֶׁאַתָּה אוֹמֵר "אֶל פְּנֵי הַמִּזְבֵּחַ" בַּדָּרוֹם קִיַּמְתָ "לִפְנֵי ה'" בַּמַּעֲרָב. וְהֵיכָן קִיַּמְתָּ, קָסָבַר הַאי תַּנָּא כֻּלֵּי מִזְבֵּחַ בְּצָפוֹן הֲוָה קָאֵי. מַאי וְדַיּוֹ, אָמַר רַב אָשֵׁי אִצְטְרִיךְ, סַלְקָא דַעְתָּךְ אֲמִינָא מִנְחָה גּוּפָהּ תִּיבָּעֵי הַגָּשָׁה (וּתְנוּפָה) קָא מַשְׁמַע לָן, וְאֵימָא הָכִי נַמִּי, אָמַר קְרָא "וְהִקְרִיבָהּ אֶל הַכֹּהֵן וְהִגִּישָׁהּ אֶל הַמִּזְבֵּחַ", מַה הַקְרָבָה אֵצֶל הַכֹּהֵן בִּכְלִי, אַף הַגָּשָׁה אֵצֶל הַמִּזְבֵּחַ בִּכְלִי.

וּמְסַלֵּק אֶת לְבוֹנָתָהּ לְצַד אֶחָד כִּי הֵכִי דְּלָא תְקֻמַּץ בַּהֲדֵי מִנְחָה כְּדִתְנַן קָמַץ וְעָלָה בְּיָדוֹ צְרוֹר אוֹ גַּרְגִּיר מֶלַח אוֹ קֹרֶט שֶׁל לְבוֹנָה פָּסוּל. וְקוֹמֵץ מִמָּקּוֹם שֶׁנִּתְרַבֶּה שַׁמְנָהּ, מְנָלַן דִּכְתִיב (להלן פסוק טז) "מִגִּרְשָׂהּ וּמִשַּׁמְנָהּ", וְנוֹתְנָהּ לְתוֹךְ כְּלִי שָׁרֵת, לָמָּה לִי, הָא קָדְשֵׁיהּ חָדָא זִימְנָא. מִידִי דַּהֲוָה אַדָם, דָּם אַף עַל גַּב דְּקַדִּישְׁתֵּיהּ סַכִּין בְּצַוַּאר בְּהֵמָה חָדָא זִמְנָא עוֹד מְקַדֵּשׁ לֵיהּ בִּכְלִי שָׁרֵת, הָכָא נַמִּי לָא שְׁנָא.

וּמְלַקֵּט אֶת לְבוֹנָתָהּ וְנוֹתְנָהּ עַל גַּבָּיו, דִּכְתִיב (להלן ו, ח) "וְאֵת כָּל הַלְּבֹנָה". וּמַעֲלֵהוּ וּמַקְטִירוֹ בִּכְלִי שָׁרֵת, בִּכְלִי שָׁרֵת מַקְטִיר לֵיהּ אֵימָא מַעֲלֵהוּ בִּכְלִי שָׁרֵת לְהַקְרִיבוֹ. מוֹלְחוֹ וְנוֹתְנוֹ עַל גַבֵּי הָאִשִּׁים, דִּכְתִיב  "וְכָל קָרְבַּן מִנְחָתְךָ בַּמֶּלַח תִּמְלָח" וְגוֹ'. קָרַב הַקֹּמֶץ שְׁיָרֶיהָ נֶאֱכָלִין, דִּכְתִיב "וְהִקְטִיר הַכֹּהֵן אֶת אַזְכָּרָתָהּ הַמִּזְבֵּחָה", וּכְתִיב (להלן פסוק ג) "וְהַנּוֹתֶרֶת מִן הַמִּנְחָה לְאַהֲרֹן וּלְבָנָיו", קָרַב הַקֹּמֶץ לְמַר כִּדְאִית לֵיהּ וּלְמַר כִּדְאִית לֵיהּ. דְּאִיתְמַר הַקֹּמֶץ מֵאֵימָתַי מַתִּיר שְׁיָרִים לַאֲכִילָה, רַבִּי חֲנִינָא אָמַר, מִשֶּׁתִּשְׁלֹט בּוֹ הָאוּר, רַבִּי יוֹחָנָן אָמַר, מִשֶּׁתֻּצַּת הָאוּר בְּרֻבּוֹ.

וְרַשַּׁאי לִתֵּן לְתוֹכָם יַיִן שֶׁמֶן וּדְבַשׁ, דְּאָמַר קְרָא  "לְמָשְׁחָה", לִגְדֻלָּה כְּדֶרֶךְ שֶׁהַמְּלָכִים אוֹכְלִין. וְאֵין אֲסוּרִין אֶלָּא מִלְּחַמֵּץ, דִּכְתִיב (להלן ו, י) "לֹא תֵאָפֶה חָמֵץ חֶלְקָם", וְאָמַר רֵישׁ לָקִישׁ אֲפִלּוּ חֶלְקָם לֹא תֵאָפֶה חָמֵץ.

כָּל הַמְּנָחוֹת טְעוּנוֹת שֶׁמֶן וּלְבוֹנָה וְכוּ', וְהָא אִיכָּא מִנְחַת סוֹטָה דְּאֵינָהּ טְעוּנָה שֶׁמֶן וּלְבוֹנָה, הָכִי קָאַמְרִינָן כָּל הַמְּנָחוֹת בָּאוֹת מִן הַחִטִּין וּטְעוּנוֹת שֶׁמֶן וּלְבוֹנָה וּבָאוֹת סֹלֶת, מִנְחַת חוֹטֵא אַף עַל פִּי שֶׁאֵין טְעוּנָה שֶׁמֶן וּלְבוֹנָה בָּאָה מִן הַחִטִּין וּבָאָה סֹלֶת. מִנְחַת הָעֹמֶר אַף עַל פִּי שֶׁבָּאָה מִן הַשְּׂעוֹרִים טְעוּנָה שֶׁמֶן וּלְבוֹנָה וּבָאָה גֶּרֶשׂ. מִנְחַת סוֹטָה אֵינָהּ טְעוּנָה לֹא שֶׁמֶן וְלֹא לְבוֹנָה, וּבָאָה מִן הַשְּׂעוֹרִין וּבָאָה קֶמַח.

אָמַר רַבִּי אֶלְעָזָר מִנְחָה שֶׁקְּמָצָהּ בַּהֵיכָל כְּשֵׁרָה, שֶׁכֵּן מָצִינוּ בְּסִלּוּק בָּזִיכִין. מֵתִיב רַבִּי יִרְמִיָּה וְקָמַץ מִשָּׁם, מִמָּקוֹם שֶׁרַגְלֵי הַזָּר עוֹמְדוֹת. בֶּן בְּתֵירָא אוֹמֵר, מִנַּיִן שֶׁאִם קָמַץ בִּשְׂמֹאל שֶׁיַּחֲזֹר וְיִקְמֹץ בְּיָמִין, תַּלְמוּד לוֹמַר "וְקָמַץ מִשָּׁם" מִמָּקוֹם שֶׁקָּמַץ כְּבָר, לֹא נִצְרְכָה אֶלָּא לְהַכְשִׁיר כָּל הָעֲזָרָה כֻּלָּהּ וְכוּ', אֶלָּא אִצְטְרִיךְ סַלְקָא דַּעְתָּךְ אֲמִינָא הוֹאִיל וּכְתִיב (להלן פסוק ח-ט) "וְהִקְרִיבָהּ אֶל הַכֹּהֵן וְהִגִּישָׁהּ אֶל הַמִּזְבֵּחַ. וְהֵרִים", מַה הַגָּשָׁה בְּקֶרֶן מַעֲרָבִית דְּרוֹמִית, אַף קְמִיצָה נַמִּי בְּקֶרֶן מַעֲרָבִית דְּרוֹמִית, קָא מַשְׁמַע לָן.

{rרמז תמטr}  לֹא יָצַק, וְלֹא בָּלַל, וְלֹא פָּתַת, וְלֹא מָלַח, לֹא הֵנִיף, וְלֹא הִגִּישׁ, אוֹ שֶׁפְּתָתָן פִּתִּים מְרֻבּוֹת, וְלֹא מְשָׁחָן, כְּשֵׁרָה. מַתְנִיתִין דְּלָא כְּרַבִּי שִׁמְעוֹן, דְּתַנְיָא רַבִּי שִׁמְעוֹן אוֹמֵר כָּל כֹּהֵן שֶׁאֵינוֹ מוֹדֶה בַּעֲבוֹדָה אֵין לוֹ חֵלֶק בַּכְּהֻנָּה, שֶׁנֶּאֱמַר  "הַמַּקְרִיב אֶת דַּם הַשְּׂלָמִים וְגוֹ' לוֹ תִהְיֶה שׁוֹק הַיָּמִין לְמָנָה", מוֹדֶה בַּעֲבוֹדָה יֵשׁ לוֹ חֵלֶק בַּכְּהֻנָּה אֵינוֹ מוֹדֶה בַּעֲבוֹדָה אֵין לוֹ חֵלֶק בַּכְּהֻנָּה, וְאֵין לִי אֶלָּא זוֹ בִּלְבַד, מִנַּיִן לְרַבּוֹת אֶת הַיְּצִיקוֹת, וְהַבְּלִילוֹת, וְהַפְּתִיתוֹת, וְהַמְּלִיחוֹת, וְהַתְּנוּפוֹת, וְהַהַגָּשׁוֹת, וְהַקְּמִיצוֹת, וְהַהַקְטָרוֹת, וְהַמְּלִיקוֹת, וְהַקַּבָּלוֹת, וְהַהַזָּאוֹת, וְהַשְׁקָאַת סוֹטָה וַעֲרִיפַת הָעֶגְלָה, וְטָהֳרַת הַמְצֹרָע, וּנְשִׂיאַת כַּפַּיִם בֵּין בִּפְנִים בֵּין בַּחוּץ, (מִנַּיִן) תַּלְמוּד לוֹמַר (שם) "מִבְּנֵי אַהֲרֹן", עֲבוֹדָה הַמְסוּרָה לִבְנֵי אַהֲרֹן, כָּל כֹּהֵן שֶׁאֵינָהּ מוֹדָה בָּהּ, אֵין לוֹ חֵלֶק בַּכְּהֻנָּה.  מַאי טַעְמָא דְּרַבָּנָן, אָמַר קְרָא וְיָצַק עָלֶיהָ שֶׁמֶן וְנָתַן עָלֶיהָ לְבֹנָה. וֶהֱבִיאָהּ אֶל [בְּנֵי אַהֲרֹן הַכֹּהֲנִים] (הַכֹּהֵן) וְקָמַץ", מִקְּמִיצָה וְאֵילָךְ מִצְוַת כְּהֻנָּה לִמֵּד עַל יְצִיקָה וּבְלִילָה שֶׁכְּשֵׁרָה בְּזָר, וְרַבִּי שִׁמְעוֹן וֶהֱבִיאָהּ, וָי"ו מוּסָף עַל עִנְיָן רִאשׁוֹן. אֶלָּא מֵעַתָּה הָא דִּכְתִיב (לעיל א, ה) "וְשָׁחַט אֶת בֶּן הַבָּקָר, וְהִקְרִיבוּ בְּנֵי אַהֲרֹן הַכֹּהֲנִים, וְזָרְקוּ", מִקַּבָּלָה וְאֵילָךְ מִצְוַת כְּהֻנָּה לִמֵּד עַל הַשְּׁחִיטָה שֶׁכְּשֵׁרָה בְּזָר, הָכִי נַמִּי לְרַבִּי שִׁמְעוֹן וָי"ו מוֹסִיף עַל עִנְיָן רִאשׁוֹן שְׁחִיטָה נַמִּי בְּזָר תְּהֵא פְּסוּלָה, שָׁאנִי הָתָם דְּאָמַר קְרָא (לעיל א, ד-ה) "וְסָמַךְ, וְשָׁחַט", מַה סְּמִיכָה בְּזָרִים, אַף שְׁחִיטָה בְּזָרִים. אִי מַה סְּמִיכָה בִּבְעָלִים אַף שְׁחִיטָה בִּבְעָלִים, הַהוּא לָא מָצִית אָמַרְתְּ, קַל וָחֹמֶר, וּמַה זְּרִיקָה דְּעִקַּר כַּפָּרָה לָא בָּעִינָן בְּעָלִים, שְׁחִיטָה דְּלָאו עִקַּר כַּפָּרָה לֹא כָל שֶׁכֵּן. וְכִי תֵימָא אֵין דָנִין אֶפְשָׁר מִשֶּׁאִי אֶפְשָׁר, גָּלֵי רַחֲמָנָא בְּיוֹם הַכִּפּוּרִים  "וְשָׁחַט אֶת פַּר הַחַטָּאת אֲשֶׁר לוֹ", מִכְּלַל דִּשְׁחִיטָה בְּעָלְמָא לָא בָּעִינָן בְּעָלִים.

"וֶהֱבִיאָהּ אֶל בְּנֵי אַהֲרֹן וְקָמַץ", בְּנֵי אַהֲרֹן וְלֹא בְּנוֹת אַהֲרֹן.

"וְיָצַק עָלֶיהָ שֶׁמֶן וְנָתַן עָלֶיהָ לְבֹנָה וֶהֱבִיאָהּ", לִמֵּד שֶׁיְּצִיקָה וּבְלִילָה כְּשֵׁרָה בְּכָל אָדָם.

"וְהֵבִיא וֶהֱבִיאָהּ", שֶׁלֹּא יְבִיאֶהָ חֲצָאִין, הָא אִם אָמַר הֲרֵי עָלַי מִנְחָה שֶׁל שְׁנֵי עֶשְׂרוֹנוֹת לֹא יְבִיאֵם בִּשְׁנֵי כֵּלִים אֶלָּא בִּכְלִי אֶחָד. אֶל בְּנֵי אַהֲרֹן אֲפִלּוּ הֵן רִבּוֹאוֹת, וְכֵן הוּא אוֹמֵר (משלי יד, כח) "בְּרָב-עָם הַדְרַת מֶלֶךְ". הַכֹּהֲנִים וְקָמַץ, מְלַמֵּד שֶׁתְּהֵא קְמִיצָה מִצְוַת כֹּהֲנִים, וַהֲלֹא דִּין הוּא, וּמָה אִם שְׁחִיטָה שֶׁקָּבַע לָהּ צָפוֹן לֹא קָבַע לָהּ כֹּהֵן, קְמִיצָה שֶׁלֹּא קָבַע לָהּ צָפוֹן, אֵינוֹ דִין שֶׁלֹּא יִקְבַּע לָהּ כֹּהֵן, מְלִיקָה תּוֹכִיחַ, שֶׁלֹּא קָבַע לָהּ צָפוֹן וְקָבַע לָהּ כֹּהֵן. לֹא אִם אָמַרְתָּ בִּמְלִיקָה שֶׁקָּבַע לָהּ מִזְבֵּחַ, תֹּאמַר בִּקְמִיצָה שֶׁלֹּא קָבַע לָהּ מִזְבֵּחַ, הוֹאִיל וְלֹא קָבַע לָהּ מִזְבֵּחַ לֹא יִקְבַּע לָהּ כֹּהֵן, תַּלְמוּד לוֹמַר "הַכֹּהֲנִים וְקָמַץ", מְלַמֵּד שֶׁהַקְּמִיצָה מִצְוַת כְּהֻנָּה. יָכוֹל מִצְוָה שֶׁיִּקְמֹץ הַכֹּהֵן וְאִם קָמַץ זָר תְּהֵא כְּשֵׁרָה, תַּלְמוּד לוֹמַר שׁוּב  "וְהֵרִים הַכֹּהֵן", קְבָעָהּ שֶׁאִם קְמָצָהּ הַזָּר פְּסוּלָה.

"וְקָמַץ", קֹמֶץ אֶחָד לְעִשָּׂרוֹן אֶחָד, קֹמֶץ אֶחָד לְשִׁשִּׁים עִשָּׂרוֹן. וְדִין הוּא, טָעוּן קֹמֶץ וְטָעוּן לְבוֹנָה, מַה לְּבוֹנָה קֹמֶץ אֶחָד לְעִשָּׂרוֹן אֶחָד וְקֹמֶץ אֶחָד לְשִׁשִּׁים עֶשְׂרוֹנִים, אַף קְמִיצָה קֹמֶץ אֶחָד לְעִשָּׂרוֹן אֶחָד וְקֹמֶץ אֶחָד לְשִׁשִּׁים עֶשְׂרוֹנִים. אוֹ כַּלֵּךְ לְדֶרֶךְ זוֹ טְעוּנָה קְמִיצָה וּטְעוּנָה שֶׁמֶן, מַה שֶּׁמֶן לוֹג, אֶחָד לְעִשָּׂרוֹן אֶחָד, שִׁשִּׁים לוֹגִין לְשִׁשִּׁים עֶשְׂרוֹנִים, אַף וְכוּ', נִרְאֶה לְמִי דּוֹמֶה, דָּנִין דָּבָר שֶׁכֻּלּוֹ לָאִשִּׁים מִדָּבָר שֶׁכֻּלּוֹ לָאִשִּׁים, וְאַל יוֹכִיחַ שֶׁמֶן שֶׁאֵין כֻּלּוֹ לָאִשִּׁים, אוֹ כַּלֵּךְ לְדֶרֶךְ זוֹ דָּנִין דָּבָר שֶׁמִּעוּטוֹ מְעַכֵּב אֶת רֻבּוֹ, מִדָּבָר שֶׁמִּעוּטוֹ מְעַכֵּב אֶת רֻבּוֹ, וְאַל תּוֹכִיחַ לְבוֹנָה שֶׁאֵין מִעוּטָהּ מְעַכֵּב אֶת רֻבָּהּ, תַּלְמוּד לוֹמַר "וְקָמַץ", קֹמֶץ אֶחָד לְעִשָּׂרוֹן אֶחָד, קֹמֶץ אֶחָד לְשִׁשִּׁים עֶשְׂרוֹנִים.

"מְלֹא קֻמְצוֹ", יָכוֹל מְבֹרָץ, תַּלְמוּד לוֹמַר (להלן ו, ח) "בְּקֻמְצוֹ", אִי "בְּקֻמְצוֹ" יָכוֹל בְּרָאשֵׁי אֶצְבְּעוֹתָיו, תַּלְמוּד לוֹמַר "מְלֹא קֻמְצוֹ", כִּדְקָמְצֵי אִינְשֵׁי, הָא כֵּיצַד חוֹפֶה שָׁלֹשׁ אֶצְבְּעוֹתָיו עַל פַּס יָדוֹ וְקוֹמֵץ. בְּמַחֲבַת וּבְמַרְחֶשֶׁת (בְּלִישְׁנָא אַחְרִינָא וּבִפְתִיתִין) מוֹחֵק בְּגֻדָּלוֹ מִלְמַעְלָה וּבְאֶצְבַּע קְטַנָּה מִלְּמַטָּה, וְזוֹ הִיא עֲבוֹדָה קָשָׁה שֶׁבַּמִּקְדָּשׁ, בֵּין הַבֵּינַיִם שֶׁל קֹמֶץ מַהוּ, דְּגַוָּאי לָא תִּיבָּעֵי לָךְ דְּוַדַּאי קֹמֶץ הוּא, דִּבְרָאֵי נַמִּי לָא תִּיבָּעֵי לָךְ דְּוַדַּאי שְׁיָרִים הוּא, כִּי תִּבָּעֵי דְּבֵינֵי וּבֵינֵי, הָדָר פָּשִׁיט בֵּין הַבֵּינַיִם סָפֵק. הֵיכִי עָבִיד, מַקְטִיר קֹמֶץ לְחוּדֵיהּ תְּחִלָּה, וְהָדָר מַקְטִיר בֵּין הַבֵּינַיִם, דְּאִי אָמַרְתְּ בֵּין הַבֵּינַיִם בְּרֵישָׁא דִּילְמָא שְׁיָרִים נִינְהוּ וְהָווּ לְהוּ שְׁיָרִים שֶׁחָסְרוּ, וְאָמַר מַר שְׁיָרִים שֶׁחָסְרוּ בֵּין קְמִיצָה לְהַקְטָרָה אֵין מַקְטִירִין עֲלֵיהֶן הַקֹּמֶץ. הַשְׁתָּא נַמִּי אִיקְרֵי כָּאן כָּל שֶׁמִמֶּנּוּ לָאִשִּׁים הֲרֵי הוּא בְּבַל תַּקְטִירוּ. דְּמַקְטִיר לְהוּ לְשֵׁם עֵצִים, כְּרַבִּי אֱלִיעֶזֶר דְּאָמַר (להלן פסוק יב) "לְרֵיחַ נִיחֹחַ", אִי אַתָּה מַעֲלֶה, אֲבָל אַתָּה מַעֲלֶה לְשֵׁם עֵצִים. לְרַבָּנָן מַאי אִיכָּא לְמֵימַר דְּקָמְצֵי שָׁמְנֵי. הַשְׁתָּא דְּאָתִית לְהָכִי לְרַבִּי אֱלִיעֶזֶר נַמִּי דְּקָמְצֵי שָׁמְנֵי. אָמַר רַב פַּפָּא, פְּשִׁיטָא לִי מְלֹא קֻמְצוֹ כִּדְקָמְצֵי אִינְשֵׁי. בָּעֵי רַב פַּפָּא קָמַץ בְּרָאשֵׁי אֶצְבְּעוֹתָיו מַהוּ, מִן הַצְּדָדִין מַהוּ, מִלְּמַטָּה לְמַעְלָה מַהוּ, תֵּיקוּ.

בְּמַחֲבַת וּמַרְחֶשֶׁת מוֹחֵק בְּגֻדָּל מִלְמַעְלָה וּבְאֶצְבַּע קְטַנָּה מִלְּמַטָּה, וְאַף זוֹ עֲבוֹדָה קָשָׁה שֶׁבַּמִּקְדָּשׁ.

הַקֹּמֶץ, מִעוּטוֹ מְעַכֵּב אֶת רֻבּוֹ, מַאי טַעְמָא אָמַר קְרָא מְלֹא קֻמְצוֹ תְּרֵי זִמְנֵי.

"מִסָּלְתָּהּ", שֶׁאִם חֲסֵרָה כָּל שֶׁהוּא פְּסוּלָה. מִשַּׁמְנָהּ, שֶׁאִם חֲסֵרָה כָּל שֶׁהוּא פְּסוּלָה. וְתַנְיָא אִידָךְ וְהַנּוֹתֶרֶת מִן הַמִּנְחָה, פְּרָט לְמִנְחָה שֶׁחֲסֵרָה הִיא, וְשֶׁחָסֵר קֻמְצָהּ וְשֶׁלֹּא הִקְטִיר מִלְּבוֹנָתָהּ כְּלוּם, הַנֵּי תְּרֵי קְרָאֵי בְּחִסָּרוֹן לָמָּה לִי, חַד לְמִנְחָה שֶׁחָסְרָה קֹדֶם קְמִיצָה דְּאִי מֵבִיא מִבֵּיתוֹ וִימַלְּאֶנָּה אִין וְאִי לָא לָא, וְחָד לִשְׁיָרִים שֶׁחָסְרוּ בֵּין קְמִיצָה לְהַקְטָרָה דְּאַף עַל גַב דְּמַּקְטִיר קֹמֶץ עֲלֵיהֶן, אוֹתָן שְׁיָרִים אֲסוּרִין בַּאֲכִילָה. דִּזְעִירֵי אָמַר הַנּוֹתֶרֶת, וְלֹא הַנּוֹתֶרֶת מִן הַנּוֹתֶרֶת. וְרַבִּי יַנַּאי אָמַר, מִן הַמִּנְחָה, מִנְחָה שֶׁהָיְתָה כְּבָר.

עִשָּׂרוֹן מִעוּטוֹ מְעַכֵּב אֶת רֻבּוֹ, מַאי טַעְמָא, אָמַר קְרָא מִסָּלְתָּהּ, שֶׁאִם חָסְרָה כָּל שֶׁהוּא פְּסוּלָה. הַשֶּׁמֶן וְהַסֹּלֶת מְעַכְּבִין זֶה אֶת זֶה, מִסָּלְתָּהּ וּמִשַּׁמְּנָהּ",  "מִגִּרְשָׂהּ וּמִשַּׁמְנָהּ", מַשְׁמָע שֶׁיְּהוּ שְׁנֵיהֶם וְהָכָא כְּתִיב נַמִּי (סֹלֶת) "מִגִּרְשָׂהּ וּמִשַּׁמְנָהּ", שֶׁיְּהוּ שְׁנֵיהֶם, שָׁנָה הַכָּתוּב עֲלֵיהֶן לְעַכֵּב. הַקֹּמֶץ וְהַלְּבוֹנָה מְעַכְּבִין זֶה אֶת זֶה, שֶׁנֶּאֱמַר "עַל כָּל לְבֹנָתָהּ". (להלן ו, ח) "אֲשֶׁר עַל הַמִּנְחָה".

"מְלֹא קֻמְצוֹ סֹלֶת", יָכוֹל מְלֹא הַקְּמִיצָה יְהֵא סֹלֶת וְהַשְּׁאָר יְהֵא קֶמַח, תַּלְמוּד לוֹמַר "מִסָּלְתָּהּ", אִי מִסֹּלֶת יָכוֹל מְלֹא הַקְּמִיצָה וְהַצְּדָדִים יִהְיֶה סֹלֶת וְהַשְּׁאָר יְהֵא קֶמַח, תַּלְמוּד לוֹמַר "מִסָּלְתָּהּ", שֶׁתְּהֵא כֻּלָּהּ סֹלֶת. וּמִשַּׁמְנָהּ, שֶׁתְּהֵא כֻּלָּהּ שֶׁמֶן. מִסָּלְתָּהּ וּמִשַּׁמְנָהּ, שֶׁתְּהֵא הַסֹּלֶת בְּלוּלָה בַּשֶּׁמֶן. מִסָּלְתָּהּ, וְלֹא מִסֹּלֶת חֲבֵרְתָּהּ, (מִשֶּׁמֶן) [מִשַּׁמְנָהּ] וְלֹא מִשֶּׁמֶן חֲבֵרְתָּהּ, שֶׁלֹּא יָבִיא שְׁתֵּי מְנָחוֹת בִּכְלִי אֶחָד, מִכָּאן אָמְרוּ שְׁתֵּי מְנָחוֹת שֶׁנִּתְעָרְבוּ עַד שֶׁלֹּא נִקְמְצוּ, אִם יָכוֹל לִקְמֹץ מִזּוֹ בִּפְנֵי עַצְמָהּ וּמִזּוֹ בִּפְנֵי עַצְמָהּ כְּשֵׁרוֹת, וְאִם לָאו פְּסוּלוֹת. מְלֹא קֻמְצוֹ מִסָּלְתָּהּ וּמִשַּׁמְּנָהּ (עַל כָּל לְבֹנָתָהּ), שֶׁאִם קָמַץ וְעָלָה בְּיָדוֹ צְרוֹר אוֹ גַּרְגִּיר מֶלַח אוֹ קֹרֶט שֶׁל לְבוֹנָה פָּסוּל. מִסָּלְתָּהּ וּמִשַּׁמְּנָהּ עַל כָּל לְבֹנָתָהּ, שֶׁתְּהֵא שָׁם לְבוֹנָה בִּשְׁעַת קְמִיצָה. עַל כָּל לְבֹנָתָהּ וְהִקְטִיר, שֶׁיְּלַקֵּט אֶת הַלְּבוֹנָה וְיַעֲלֶה לָאִשִּׁים.

"וְהִקְטִיר", הַקֹּמֶץ אַף עַל פִּי שֶׁאֵין שְׁיָרִים. נִטְמָא הַקֹּמֶץ אוֹ אָבַד יָכוֹל יֹאכְלוּ הַכֹּהֲנִים, וְדִין הוּא, וּמַה בְּמָקוֹם שֶׁהוּרַע כֹּחַ מִזְבֵּחַ בִּשְׁתֵּי הַלֶּחֶם וּבְלֶחֶם הַפָּנִים, יָפֶה כֹּחַ כֹּהֲנִים, מָקוֹם שֶׁיָּפֶה כֹּחַ מִזְבֵּחַ בְּקֹמֶץ, אֵינוֹ דִין שֶׁיָּפֶה כֹּחַ כֹּהֲנִים בִּשְׁיָרִים, תַּלְמוּד לוֹמַר "וְהַנּוֹתֶרֶת מִן הַמִּנְחָה לְאַהֲרֹן וּלְבָנָיו קֹדֶשׁ קָדָשִׁים מֵאִשֵּׁי ה'", אֵין לָהֶם אֶלָּא לְאַחַר מַתַּן אִשִּׁים. אֶת אַזְכָּרָתָהּ, נִזְכָּרִים בָּהּ, נִזְכָּרִים בִּקְמִיצָה נִזְכָּרִים בִּלְבוֹנָתָהּ. רַבִּי שִׁמְעוֹן אוֹמֵר, נֶאֱמַר כָּאן "אַזְכָּרָתָהּ" וְנֶאֱמַר לְהַלָּן (להלן כד, ז) "לְאַזְכָּרָה", מָה אַזְכָּרָתָהּ הָאָמוּר לְהַלָּן מְלֹא הַקֹּמֶץ, אַף אַזְכָּרָה שֶׁנֶּאֱמַר כָּאן מְלֹא הַקֹּמֶץ. "וְהַנּוֹתֶרֶת מִן הַמִּנְחָה", (כָּתוּב בְּרֶמֶז תמ"ח).

"וְהַנּוֹתֶרֶת", אַף עַל פִּי שֶׁלֹּא הֻמְלְחָה, אַף עַל פִּי שֶׁלֹּא הֻגְּשָׁה, אַף עַל פִּי שֶׁלֹּא הִקְטִיר כָּל לְבוֹנָתָהּ. מִן הַמִּנְחָה, פְּרָט לְשֶׁחָסְרָה הִיא, וּלְשֶׁחָסַר קֻמְצָהּ, וְשֶׁלֹּא הִקְטִיר מִלְּבוֹנָתָהּ כְּלוּם. לְאַהֲרֹן וּלְבָנָיו, לְאַהֲרֹן תְּחִלָּה וְאַחַר כָּךְ לְבָנָיו. לְאַהֲרֹן שֶׁלֹּא בְּמַחֲלֹקֶת וּלְבָנָיו בְּמַחֲלֹקֶת. וּמָה אַהֲרֹן כֹּהֵן גָּדוֹל אוֹכֵל שֶׁלֹּא בְּמַחֲלֹקֶת, אַף בָּנָיו כֹּהֲנִים גְּדוֹלִים אוֹכְלִין שֶׁלֹּא בְּמַחֲלֹקֶת.

"לְאַהֲרֹן וּלְבָנָיו קֹדֶשׁ קָדָשִׁים", לְהַתִּיר אֶת מִנְחַת יִשְׂרָאֵל. וְכִי מִנַּיִן יָצְאוּ, מִכְּלָל שֶׁנֶּאֱמַר (במדבר טו, יג) "כָּל הָאֶזְרָח יַעֲשֶׂה כָּכָה", שֶׁאִם רָצָה לְרַבּוֹת יְרַבֶּה. אוֹ אֵינוֹ אֶלָּא שֶׁתְּהֵא מִנְחַת יִשְׂרָאֵל נִתֶּנֶת לָאִשִּׁים, וּמָה אֲנִי מְקַיֵּם וְהַנּוֹתֶרֶת מִן הַמִּנְחָה, שֶׁל גֵּרִים וְשֶׁל נָשִׁים וְשֶׁל עֲבָדִים, תַּלְמוּד לוֹמַר "לְאַהֲרֹן וּלְבָנָיו קֹדֶשׁ קָדָשִׁים", לְהַתִּיר מִנְחַת יִשְׂרָאֵל. אֵין לִי אֶלָּא מִנְחוֹתֵיהֶן, מְלִיקוֹתֵיהֶן מִנַּיִן, אָמַר רַבִּי שִׁמְעוֹן, קוֹרֵא אֲנִי  "נְבֵלֶה וּטְרֵפָה לֹא יֹאכַל לְטָמְאָה בָהּ", תַּלְמוּד לוֹמַר (להלן פסוק ו) "לְאַהֲרֹן וּלְבָנָיו קֹדֶשׁ קָדָשִׁים", לְהַתִּיר מְלִיקַת יִשְׂרָאֵל. אֵין לִי אֶלָּא מְלִיקַת יִשְׂרָאֵל, מְלִיקַת כֹּהֲנִים מִנַּיִן, אָמַר רַבִּי שִׁמְעוֹן, וְדִין הוּא, וּמָה אִם בְּמָקוֹם שֶׁהִתִּיר סֹלֶת רְשׁוּת אָסַר סֹלֶת מִצְוָה, מָקוֹם שֶׁאָסַר מְלִיקַת רְשׁוּת, אֵינוֹ דִין שֶׁנֶּאֱסַר מְלִיקַת מִצְוָה. מְלִיקַת יִשְׂרָאֵל יוֹכִיחַ, שֶׁאָסַר בָּהֶן מְלִיקַת רְשׁוּת וְהִתִּיר בָּהֶן מְלִיקַת מִצְוָה. מַה הִתִּיר מְלִיקַת מִצְוָה שֶׁל יִשְׂרָאֵל שֶׁהֲרֵי הִתִּיר סֹלֶת מִצְוָה שֶׁלָּהֶם, נַתִּיר מְלִיקַת מִצְוָה שֶׁל כֹּהֲנִים, שֶׁהֲרֵי אָסַר סֹלֶת מִצְוָה שֶׁלָּהֶם, תַּלְמוּד לוֹמַר "לְאַהֲרֹן וּלְבָנָיו קֹדֶשׁ קָדָשִׁים", לְהַתִּיר מְלִיקַת כֹּהֲנִים. מֵאִשֵּׁי ה', אֵין לָהֶם אֶלָּא לְאַחַר מַתְּנַת הָאִשִּׁים.

{pפסוק דp}  "וְכִי תַקְרִיב", כְּשֶׁתַּקְרִיב. לַעֲשׂוֹת הַדָּבָר רְשׁוּת. אָמַר רַבִּי יְהוּדָה, מִנַּיִן לָאוֹמֵר הֲרֵי עָלַי מִנְחַת מַאֲפֵה תַּנּוּר שֶׁלֹּא יָבִיא מֶחֱצָה חַלּוֹת וּמֶחֱצָה רְקִיקִין, תַּלְמוּד לוֹמַר "קָרְבַּן מִנְחָה", קָרְבָּן אֶחָד הוּא מֵבִיא וְאֵינוֹ מֵבִיא חַלּוֹת וּרְקִיקִין. אָמַר רַבִּי שִׁמְעוֹן, וְכִי נֶאֱמַר "קָרְבַּן קָרְבַּן" שְׁתֵּי פְּעָמִים, וַהֲלֹא לֹא נֶאֱמַר אֶלָּא קָרְבַּן אֶחָד, וְנֶאֶמְרוּ בּוֹ חַלּוֹת וּרְקִיקִין, אֱמֹר מֵעַתָּה רָצָה לְהָבִיא חַלּוֹת יָבִיא, רְקִיקִין יָבִיא. מֶחֱצָה חַלּוֹת וּמֶחֱצָה רְקִיקִין יָבִיא, וּבוֹלְלָן וְקוֹמֵץ מִשְּׁנֵיהֶם, הָא אִם קָמַץ וְלֹא עָלָה בְּיָדוֹ אֶלָּא אַחַת מִשְּׁנֵיהֶם דַּיּוֹ.  רַבִּי יוֹסִי בְּרַבִּי יְהוּדָה אוֹמֵר, מִנַּיִן לָאוֹמֵר הֲרֵי עָלַי מִנְחַת מַאֲפֶה שֶׁלֹּא יָבִיא מֶחֱצָה חַלּוֹת וּמֶחֱצָה רְקִיקִים, תַּלְמוּד לוֹמַר  ["וְ]כָל (הַ)מִנְחָה אֲשֶׁר תֵּאָפֶה בַּתַּנּוּר" וְגוֹ', מַה "כָל" הָאָמוּר לְמַטָּה שְׁנֵי מִינִין אַף "כָל" הָאָמוּר לְמַעְלָה שְׁנֵי מִינִין. וְרַבִּי יְהוּדָה, שַׁפִּיר קָאָמַר רַבִּי שִׁמְעוֹן, אָמַר לְךָ, כֵּיוָן דִּכְתִיב "בַּשֶּׁמֶן בַּשֶּׁמֶן", כְּמָאן דִּכְתִיב "קָרְבָּן קָרְבָּן" דָּמֵי. וְרַבִּי שִׁמְעוֹן, אִי לָא כְּתִיב "בַּשֶּׁמֶן", הֲוָה אֲמִינָא דַּוְקָא מֶחֱצָה חַלּוֹת וּמֶחֱצָה רְקִיקִים, אֲבָל חַלּוֹת לְחוּדַיְהוּ, וּרְקִיקִין לְחוּדַיְהוּ אֵימָא לָא, קָא מַשְׁמַע לָן. רַבִּי יוֹסִי בְּרַבִּי יְהוּדָה הַיְנוּ אֲבוּהָ, אִיכָּא בֵּינַיְהוּ דִּיעֲבַד.

"מַאֲפֵה תַּנּוּר", וְלֹא מַאֲפֵה כֻּפָּח, וְלֹא מַאֲפֵה רְעָפִים, וְלֹא מַאֲפֵה יוּרוֹת עַרְבִיִּים. רַבִּי יְהוּדָה אוֹמֵר, תַּנּוּר תַּנּוּר שְׁנֵי פְּעָמִים, לְהַכְשִׁיר מַאֲפֵה כֻּפָּח. רַבִּי שִׁמְעוֹן אוֹמֵר, תַּנּוּר תַּנּוּר שְׁנֵי פְּעָמִים שֶׁיְּהֵא הֶקְדֵּשׁוֹ לְשֵׁם תַּנּוּר.

אָמַר רַב הוּנָא, מַאֲפֵה תַּנּוּר שֶׁאֲפָאָהּ חַלָּה אַחַת יָצָא, מַאי טַעְמָא מַצֹּת כְּתִיב. מַתְקִיף לָהּ רַב פַּפָּא טַעְמָא דִּכְתִיב "מַצֹּת", הָא כְּתִיב מַצּוֹת לָא, וְהָא גַּבֵּי לַחְמֵי תוֹדָה דִּכְתִיב (להלן ז, יב) "מַצּוֹת", וְאָמַר רַב טוּבְיָה בַּר קִסְמָא אָמַר שְׁמוּאֵל, לַחְמֵי תוֹדָה שֶׁאֲפָאָן אַרְבַּע חַלּוֹת יָצָא, הַהוּא פְּלִיגָא.

(להלן פסוק ה) "סֹלֶת בְּלוּלָה", מְלַמֵּד שֶׁנִּבְלֶלֶת סֹלֶת. רַבִּי אוֹמֵר, חַלּוֹת בְּלוּלֹת אָמְרוּ לוֹ, וַהֲלֹא לַחְמֵי תוֹדָה נֶאֱמַר בָּהֶן  "חַלּוֹת", וְאִי אֶפְשָׁר לְבָלְלָן אֶלָּא סֹלֶת כֵּיצַד הוּא עוֹשֶׂה, נוֹתֵן שֶׁמֶן בִּכְלִי קֹדֶם לַעֲשִׂיָּתָן, וְנוֹתְנָהּ וְנוֹתֵן עָלֶיהָ שֶׁמֶן וּבוֹלְלָהּ, וְלָשָׁהּ וְאוֹפָהּ וּפוֹתְתָהּ וְנוֹתֵן עָלֶיהָ שֶׁמֶן וְקוֹמֵץ. רַבִּי אוֹמֵר, חַלּוֹת בְּלוּלוֹת, שֶׁנֶּאֱמַר "חַלּוֹת בְּלוּלֹת", כֵּיצַד הוּא עוֹשֶׂה, נוֹתֵן מַתַּן שֶׁמֶן בִּכְלִי קֹדֶם לַעֲשִׂיָּתָן וְנוֹתְנָהּ וְלָשָׁהּ וְאוֹפָהּ וּפוֹתְתָהּ וְנוֹתֵן עָלֶיהָ שֶׁמֶן וּבוֹלְלָהּ, וְחוֹזֵר וְנוֹתֵן עָלֶיהָ שֶׁמֶן וְקוֹמֵץ. אִי אֶפְשָׁר דְּקָא אָמְרֵי לֵיהּ רַבָּנָן מַאי הִיא. אָמַר רַבִּי שְׁמוּאֵל בַּר נַחְמָן, רְבִיעִית שֶׁמֶן הִיא הֵיאַךְ מִתְחַלֶּקֶת לְכַמָּה חַלּוֹת.

("סֹלֶת) [חַלּוֹת] בְּלוּלוֹת" וְלֹא רְקִיקִין בְּלוּלוֹת, שֶׁיָּכוֹל, וַהֲלֹא דִין הוּא, וּמַה חַלּוֹת שֶׁאֵין טְעוּנִין מְשִׁיחָה טְעוּנִים בְּלִילָה, רְקִיקִין שֶׁטְּעוּנִים מְשִׁיחָה אֵינוֹ דִין שֶׁטְּעוּנִין בְּלִילָה, תַּלְמוּד לוֹמַר "חַלּוֹת בְּלוּלֹת", וְלֹא רְקִיקִין בְּלוּלוֹת, רְקִיקִין מְשׁוּחִין וְלֹא חַלּוֹת מְשׁוּחוֹת. שֶׁיָּכוֹל, וַהֲלֹא דִין הוּא, וּמָה רְקִיקִין שֶׁאֵינָן טְעוּנִין בְּלִילָה טְעוּנִין מְשִׁיחָה, חַלּוֹת שֶׁטְּעוּנִין בְּלִילָה אֵינוֹ דִין שֶׁטְּעוּנִין מְשִׁיחָה, תַּלְמוּד לוֹמַר "רְקִיקִין מְשׁוּחִין וְלֹא חַלּוֹת מְשׁוּחוֹת". מַאי תַּלְמוּדָא, אָמַר רָבָא לָא לִשְׁתְּמִיט וְלִכְתֹב חַלּוֹת מְשׁוּחוֹת וּרְקִיקִין בְּלוּלִין.

תָּנוּ רַבָּנָן, מִנְחָה הַבָּאָה מֶחֱצָה חַלּוֹת וּמֶחֱצָה רְקִיקִין, מֵבִיא לוֹג שֶׁמֶן וְחוֹצֶה חֶצְיוֹ לְחַלּוֹת וְחֶצְיוֹ לִרְקִיקִין, חַלּוֹת בּוֹלְלָן רְקִיקִין מוֹשְׁחָן, וּמוֹשֵׁחַ אֶת הָרָקִיק עַל פְּנֵי כֻּלּוֹ, וּשְׁאָר הַשֶּׁמֶן מַחֲזִירוֹ לַחַלּוֹת. רַבִּי שִׁמְעוֹן בֶּן יְהוּדָה אוֹמֵר בְּשֵׁם רַבִּי שִׁמְעוֹן, מוֹשְׁחוֹ כְּמִין כָּף יְוָנִית וְהַשְּׁאָר נֶאֱכָל לַכֹּהֲנִים.

תַּנְיָא אִידָךְ, רְקִיקִין הַבָּאִים בִּפְנֵי עַצְמָן מֵבִיא לוֹג שֶׁמֶן מוֹשְׁחָן וְחוֹזֵר וּמוֹשְׁחָן עַד שֶׁיִּכְלֶה כָּל הַשֶּׁמֶן שֶׁבַּלּוֹג. רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן, מוֹשְׁחָן כְּמִין כָּף יְוָנִית, וּשְׁאָר הַשֶּׁמֶן נֶאֱכָל לַכֹּהֲנִים.

{rרמז תנr}  "סֹלֶת חַלּוֹת מַצֹּת בְּלוּלֹת בַּשֶּׁמֶן וּרְקִיקֵי מַצּוֹת מְשֻׁחִים בַּשָּׁמֶן", מַה תַּלְמוּד לוֹמַר "בַּשֶּׁמֶן בַּשָּׁמֶן", שְׁתֵּי פְּעָמִים, לְהַכְשִׁיר שֶׁמֶן הַשֵּׁנִי וְשֶׁמֶן הַשְּׁלִישִׁי. רַבִּי אֱלִיעֶזֶר בֶּן יַעֲקֹב אוֹמֵר, מוֹשֵׁחַ אֶת הָרְקִיקִין כְּמִין כָּף יְוָנִית, שֶׁאֵין רִבּוּי אַחַר רִבּוּי אֶלָּא לְמַעֵט. רַבִּי יְהוּדָה אוֹמֵר, מַצֹּת מַצּוֹת, לְמַצּוֹת שָׁווּ וְלֹא שָׁווּ לִבְלִילָה. כַּיּוֹצֵא בּוֹ אָמַר רַבִּי יְהוּדָה (שמות ל, יח) "וְעָשִׂיתָ כִּיּוֹר נְחֹשֶׁת וְכַנּוֹ נְחֹשֶׁת לְרָחְצָה", יָכוֹל כְּשֵׁם שֶׁמַּרְחִיצִין מִן הַכִּיּוֹר כָּךְ מַרְחִיצִין מִן הַכַּן, תַּלְמוּד לוֹמַר "נְחֹשֶׁת", לִנְחֹשֶׁת שָׁוָה, וְלֹא שָׁוָה לִרְחִיצָה. כַּיּוֹצֵא בּוֹ אָמַר רַבִּי יְהוּדָה (שם כח, טו) "וְעָשִׂיתָ חֹשֶׁן מִשְׁפָּט מַעֲשֵׂה חֹשֵׁב כְּמַעֲשֵׂה אֵפֹד תַּעֲשֶנּוּ", יָכוֹל כְּשֵׁם שֶׁזֶּה כָּפוּל כָּךְ זֶה כָּפוּל, תַּלְמוּד לוֹמַר "זָהָב", לְזָהָב שָׁוָה וְלֹא לְכָפְלוֹ.

{pפסוק ה-וp}  "וְאִם מִנְחָה עַל הַמַּחֲבַת" (כָּתוּב בְּרֶמֶז תפ"ז).

מַרְחֶשֶׁת עֲמֻקָּה וּמַעֲשֶׂיהָ רוֹחֲשִׁים, כֵּיצַד יֵשׁ בּוֹ בָּאָדָם דִּבְרֵי תוֹרָה יְהֵא זָהִיר בְּעַצְמוֹ שֶׁלֹּא יָבוֹא לִידֵי עֲבֵרָה, וְלִידֵי (דָּבָר) מְכֹעָר, וְיַעֲלֶה עַל דַּעְתּוֹ וְיֹאמַר אֵלֵךְ וְאָבִיא מִנְחָה שֶׁמָּא בָּא עַל יָדִי עָווֹן וָחֵטְא, אָמַר לוֹ הַקָּדוֹשׁ בָּרוּךְ הוּא, בְּנִי, לָמָּה לֹא בָּלַלְתָּ מַעֲשֶׂיךָ בַּשֶּׁמֶן, וְאֵין שֶׁמֶן אֶלָּא תּוֹרָה וּמַעֲשִׂים טוֹבִים, שֶׁנֶּאֱמַר (שה"ש א, ג) "לְרֵיחַ שְׁמָנֶיךָ טוֹבִים". מַחֲבָת צָפָה וּמַעֲשֶׂיהָ קָשִׁים, כֵּיצַד יֵשׁ בּוֹ בָּאָדָם דִּבְרֵי תוֹרָה יְהֵא זָהִיר בְּעַצְמוֹ שֶׁלֹּא יָבוֹא לִידֵי עֲבֵרָה וְלִידֵי דָּבָר מְכֹעָר, וְיַעֲלֶה (דָּבָר) עַל דַּעְתּוֹ וְיֹאמַר, אֵלֵךְ וְאָבִיא מִנְחָה עַל אַהֲבָתִי שֶׁאָהַבְתִי אֶת הַמָּקוֹם. אָמַר לוֹ הַקָּדוֹשׁ בָּרוּךְ הוּא, בְּנִי, בָּרוּךְ אַתָּה, תְּהֵא לְךָ קוֹרַת רוּחַ בָּעוֹלָם, וְיִטָּמְנוּ דִּבְרֵי תוֹרָה בְּפִיךָ לְעוֹלָם. עָלָיו הוּא אוֹמֵר  "מַיִם עֲמֻקִּים עֵצָה בְלֶב אִישׁ", וְאוֹמֵר (תהלים קל, א) "מִמַּעֲמַקִּים קְרָאתִיךָ ה'".

"וְאִם מִנְחָה עַל הַמַּחֲבַת", מְלַמֵּד שֶׁטְּעוּנָה כְּלִי. "קָרְבָּנֶךָ קָרְבָּנֶךָ", לִגְזֵרָה שָׁוָה מַה קָּרְבָּן הָאָמוּר (לְהַלָּן) [כָּאן] טָעוּן יְצִיקָה וּבְלִילָה, אַף קָרְבָּן הָאָמוּר לְמַטָּה טָעוּן יְצִיקָה וּבְלִילָה. וּמַה קָרְבָּנֶךָ הָאָמוּר לְמַטָּה טָעוּן מַתַּן שֶׁמֶן בִּכְלִי קֹדֶם לַעֲשִׂיָּתָן, אַף קָרְבָּנֶךָ הָאָמוּר כָּאן טָעוּן מַתַּן שֶׁמֶן בִּכְלִי קֹדֶם לַעֲשִׂיָּתָן. סֹלֶת בְּלוּלָה, מְלַמֵּד שֶׁבּוֹלְלָהּ סֹלֶת. רַבִּי אוֹמֵר, חַלּוֹת בּוֹלְלָן. אָמְרוּ לוֹ, וַהֲלֹא בַּתּוֹרָה נֶאֱמַר  "חַלּוֹת בְּלוּלֹת", וְאִי אֶפְשָׁר לְבוֹלְלָן אֶלָּא סֹלֶת. כֵּיצַד הוּא עוֹשֶׂה, נוֹתֵן שֶׁמֶן בְּסֹלֶת וּבוֹלְלָן, שֶׁמֶן בִּכְלִי וְעוֹשֶׂה אוֹתָהּ, וּבוֹלְלָהּ.

בְּשֶׁמֶן וְחוֹזֵר וְיוֹצֵק עָלֶיהָ.

אָמַר רַבִּי אָמִי, מִנַּיִן לְכָל הַמְּנָחוֹת שֶׁנִּלּוֹשׁוֹת בְּפוֹשְׁרִין, וּמְשַׁמְּרָן שֶׁלֹּא יַחֲמִיצוּ, נִלְמְדֶנָּה מִפֶּסַח, דִּכְתִיב (שמות יב, יז) "וּשְׁמַרְתֶּם אֶת הַמַּצּוֹת". אָמַר לֵיהּ בְּגוּפֵיהּ כְּתִיב (מַצָּה) מַצָּה תִּהְיֶה, הַחֲיֵה. וְהָא אַפִּקְתֵּיהּ לְעַכֵּב, אִם כֵּן לִכְתֹּב רַחֲמָנָא מַצָּה הִיא, מַאי תִּהְיֶה, שְׁמַע מִינַהּ תַּרְתֵּי.

בָּעָא מִנֵּיהּ רַבִּי פְרֵידָא מֵרַבִּי אָמִי, מִנַּיִן לְכָל הַמְּנָחוֹת שֶׁהֵן בָּאוֹת מַצָּה, דִּכְתִיבָא כְּתִיבָא דְּלָא כְּתִיבָא (להלן ו, ז-ט) כְּתִיב "וְהַנּוֹתֶרֶת (מִן הַמִּנְחָה) [מִמֶּנָּה] יֹאכְלוּ אַהֲרֹן וּבָנָיו מַצּוֹת" וְגוֹ'. אָמַר לֵיהּ, מִצְוָה לָא קָמִיבָּעְיָא לִי, כִּי קָמִיבָּעְיָא לִי לְעַכֵּב, אִי  מִ"לֹּא תֵאָפֶה חָמֵץ" אֵימָא לְמֵיקָם גַּבְרָא בְּלָאו בְּעָלְמָא, פְּסוּלֵי לָא מִפְסָל, אֶלָּא כִּדְתָנֵי, מַצָּה, יָכוֹל מִצְוָה, תַּלְמוּד לוֹמַר "תִּהְיֶה", קְבָעָהּ חוֹבָה.

"פָּתוֹת אֹתָהּ פִּתִּים" מִנְחָה, לְרַבּוֹת כָּל הַמִּנְחָה לִפְתִיתָה. יָכוֹל שֶׁאֲנִי מְרַבֶּה אַף שְׁתֵּי הַלֶּחֶם וְלֶחֶם הַפָּנִים לִפְתִיתָה, תַּלְמוּד לוֹמַר "אֹתָהּ". וּמָה רָאִיתָ לְרַבּוֹת שְׁאָר מְנָחוֹת וּלְהוֹצִיא שְׁתֵּי הַלֶּחֶם וְלֶחֶם הַפָּנִים, אַחַר שֶׁרִבָּה הַכָּתוּב וּמִעֵט, מָה אֵלּוּ מְיֻחָדוֹת שֶׁיֵּשׁ מֵהֶם לָאִשִּׁים, יָצְאוּ שְׁתֵּי הַלֶּחֶם וְלֶחֶם הַפָּנִים שֶׁאֵין מֵהֶן לָאִשִּׁים.

"וְיָצַקְתָּ שָׁמֶן מִנְחָה", לְרַבּוֹת כָּל הַמְּנָחוֹת לִיצִיקָה. יָכוֹל שֶׁאֲנִי מְרַבֶּה אַף מִנְחַת מַאֲפֶה, תַּלְמוּד לוֹמַר "עָלֶיהָ שָׁמֶן". אוֹצִיא אֶת הַחַלּוֹת וְלֹא אוֹצִיא אֶת הָרְקִיקִים, תַּלְמוּד לוֹמַר "הִיא". מַאי תַּלְמוּדָא, אֵימָא לְהוֹצִיא מִנְחַת כֹּהֲנִים אָתָא. אָמַר רָבָא, אֵיזֶהוּ דָבָר שֶׁצָּרִיךְ שְׁנֵי מִעוּטִים, הֱוֵי אוֹמֵר מַאֲפֵה.

"פָּתוֹת", יָכוֹל לִשְׁנַיִם, תַּלְמוּד לוֹמַר "פִּתִּים". אִי פִּתִּים יָכוֹל יַעֲשֶׂה פֵּרוּרִין, תַּלְמוּד לוֹמַר "אֹתָהּ", אוֹתָהּ לְפִתִּים וְאֵין פִּתִּים לְפִתִּים. הָא כֵּיצַד מִנְחַת יִשְׂרָאֵל קוֹפֵל אֶחָד לִשְׁנַיִם וּשְׁנַיִם לְאַרְבַּע, וְאֵינוֹ מַבְדִּיל. מִנְחַת כֹּהֵן מָשִׁיחַ הָיָה מְקַפְּלָהּ, וְהָא אֲנָן תְּנָן לֹא הָיָה מְקַפְּלָהּ, אָמַר רָבָא אֵינוֹ מְקַפְּלָהּ לְאַרְבָּעָה, אֲבָל מְקַפְּלָהּ לִשְׁנַיִם.

כָּל הַמְּנָחוֹת בָּאוֹת עֶשֶׂר, חוּץ מִלֶּחֶם הַפָּנִים וַחֲבִתֵּי כֹהֵן גָּדוֹל שֶׁבָּאוֹת שְׁתֵּים עֶשְׂרֵה, דִּבְרֵי רַבִּי יְהוּדָה. רַבִּי מֵאִיר אוֹמֵר, כֻּלָּן בָּאוֹת שְׁתֵּים עֶשְׂרֵה, חוּץ מֵחַלּוֹת תּוֹדָה וּנְזִירוּת שֶׁהֵם בָּאוֹת עֶשֶׂר עֶשֶׂר. לֶחֶם הַפָּנִים בְּהֶדְיָא כְּתִיב בֵּיהּ. חֲבִתֵּי כֹהֵן גָּדוֹל אַתְיָא חֻקָּה חֻקָּה מִלֶּחֶם הַפָּנִים. שְׁאָר מְנָחוֹת דְּבָאוֹת עֶשֶׂר עֶשֶׂר מְנָלַן, גָּמַר מִלַּחְמֵי תוֹדָה, מַה לְּהַלָּן עֶשֶׂר אַף כָּאן עֶשֶׂר. וְלֵילַף מִלֶּחֶם הַפָּנִים מַה לְּהַלָּן שְׁתֵּים עֶשְׂרֵה, אַף כָּאן שְׁתֵּים עֶשְׂרֵה, מִסְתַּבְּרָא מִלַּחֲמֵי תוֹדָה הֲוָה לֵיהּ לְמֵילַף, שֶׁכֵּן יָחִיד, שֶׁמִּתְנַדֵּב, שֶׁמֶן, נִפְסָל, שֶׁלֹּא בְּשַׁבָּת, וְלֹא בְּטֻמְאָה. אַדְּרַבָּה, מִלֶּחֶם הַפָּנִים הֲוָה לֵיהּ לְמֵילַף, שֶׁכֵּן הֶקְדֵּשׁ, וּלְבוֹנָה, מַצָּה, וְעֶצֶם. הַנָּךְ נְפִישָׁן. וְאִי סְבִירָא לָן דָּבָר הַלָּמֵד בִּגְזֵרָה שָׁוָה חוֹזֵר וּמְלַמֵּד בְּבִנְיַן אָב, יָלִיף מֵחֲבִתֵּי כֹהֵן גָּדוֹל דְּהַנָּךְ נְפִישָׁן. וְאִי סְבִירָא לָן דְּדָבָר הַלָּמֵד בִּגְזֵרָה שָׁוָה אֵינוֹ חוֹזֵר וּמְלַמֵּד בְּבִנְיַן אָב, יָלִיף מִלֶּחֶם הַפָּנִים, דְּהֶקְדֵּשׁ מֵהֶקְדֵּשׁ עָדִיף לֵיהּ. חוּץ מִלַּחְמֵי תוֹדָה וּנְזִירוּת. לַחְמֵי תוֹדָה בְּהֶדְיָא כְתִיב בָּהֶן, נְזִירוּת דְּאָמַר מַר (להלן ז, יג) "שְׁלָמָיו", לְרַבּוֹת שַׁלְמֵי נָזִיר.

מִנְחַת כֹּהֲנִים קוֹפֵל אֶחָד לִשְׁנַיִם וּשְׁנַיִם לְאַרְבָּעָה וְאֵינוֹ מַבְדִּיל, מִנְחַת כֹּהֵן מָשִׁיחַ לֹא הָיָה מְקַפְּלָהּ. רַבִּי שִׁמְעוֹן אוֹמֵר, מִנְחַת כֹּהֲנִים וּמִנְחַת כֹּהֵן מָשִׁיחַ אֵין בָּהֶן פְּתִיתָה מִפְּנֵי שֶׁאֵין בָּהֶן קְמִיצָה, וְכָל שֶׁאֵין בָּהֶן קְמִיצָה אֵין בָּהֶן פְּתִיתָה. וְכֻלָּן פּוֹתְתָן בְּכְזֵיתִים. פָּתוֹת אֹתָהּ פִּתִּים, מִנְחָה, לְרַבּוֹת כָּל הַמְּנָחוֹת לִפְתִיתָה. יָכוֹל אַף שְׁתֵּי הַלֶּחֶם וְלֶחֶם הַפָּנִים, תַּלְמוּד לוֹמַר "אוֹתָהּ". וּמָה רָאִיתָ לְרַבּוֹת אֶת כָּל הַמִּנְחָה וּלְהוֹצִיא שְׁתֵּי הַלֶּחֶם וְלֶחֶם הַפָּנִים, אַחַר שֶׁרִבָּה הַכָּתוּב וּמִעֵט, מָה אֵלּוּ מְיֻחָדוֹת שֶׁיֵּשׁ מֵהֶן לָאִשִּׁים אַף כָּל שֶׁיֵּשׁ מֵהֶן לָאִשִּׁים, יָצְאוּ שְׁתֵּי הַלֶּחֶם וְלֶחֶם הַפָּנִים שֶׁאֵין מֵהֶם לָאִשִּׁים.

{pפסוק זp} {rרמז תנאr}  "וְאִם מִנְחַת מַרְחֶשֶׁת קָרְבָּנֶךָ", מַה בֵּין מַחֲבַת לְמַרְחֶשֶׁת, מַרְחֶשֶׁת יֵשׁ לָהּ כִּסּוּי, מַחֲבַת אֵין לָהּ כִּסּוּי, דִּבְרֵי רַבִּי יוֹסִי הַגְּלִילִי, רַבִּי חֲנִינָא בֶּן גַּמְלִיאֵל אוֹמֵר, מַרְחֶשֶׁת עֲמֻקָּה וּמַעֲשֶׂיהָ רוֹחֲשִׁים, וּמַחֲבַת צָפָה וּמַעֲשֶׂיהָ קָשִׁים. סֹלֶת בַּשֶּׁמֶן תֵּעָשֶׂה, (מְרֻבֶּכֶת תְּבִיאֶנָּה), מְלַמֵּד שֶׁטְּעוּנָה שֶׁמֶן קֹדֶם לַעֲשִׂיָּתָהּ.

"קָרְבָּנֶךָ קָרְבָּנֶךָ", לִגְזֵרָה שָׁוָה וְגוֹ'.

{pפסוק ח-יp}  אִלּוּ נֶאֱמַר 'וְהֵבֵאתָ (אֶת הַמִּנְחָה) אֲשֶׁר יֵעָשֶׂה מֵאֵלֶּה', הָיִיתִי אוֹמֵר אֵין טָעוּן הַגָּשָׁה אֶלָּא קֹמֶץ בִּלְבַד, מִנְחָה מִנַּיִן, תַּלְמוּד לוֹמַר "הַמִּנְחָה", מִנְחַת חוֹטֵא מִנַּיִן, תַּלְמוּד לוֹמַר "אֶת הַמִּנְחָה". וְדִין הוּא, נֶאֱמַר הָכָא מִנְחַת חוֹטֵא, וְנֶאֱמַר הָכָא מִנְחַת נְדָבָה, מַה מִּנְחַת נְדָבָה טְעוּנָה הַגָּשָׁה, אַף מִנְחַת חוֹטֵא טְעוּנָה הַגָּשָׁה, מַה לְּמִנְחַת נְדָבָה שֶׁכֵּן טְעוּנָה שֶׁמֶן וּלְבוֹנָה, מִנְחַת סוֹטָה תּוֹכִיחַ. מַה לְּמִנְחַת סוֹטָה שֶׁכֵּן טְעוּנָה תְּנוּפָה, מִנְחַת נְדָבָה תּוֹכִיחַ. וְחָזַר הַדִּין לֹא רְאִי זֶה כִּרְאִי זֶה, הַצַּד הַשָּׁוֶה שֶׁבָּהֶן שֶׁשָּׁווּ לִקְמִיצָה וְשָׁווּ לְהַגָּשָׁה, אַף אֲנִי אָבִיא מִנְחַת חוֹטֵא שֶׁשָּׁוָה לָהֶם לִקְמִיצָה תִּשְׁוֶה לְהַגָּשָׁה. מַה לְּהַצַּד הַשָּׁוֶה שֶׁבָּהֶן שֶׁהֵן הֻכְשְׁרוּ לָבוֹא בֶּעָשִׁיר כְּבֶעָנִי, תֹּאמַר בְּמִנְחַת חוֹטֵא שֶׁלֹּא הֻכְשְׁרָה לְבוֹא בֶּעָשִׁיר כְּבֶעָנִי, תַּלְמוּד לוֹמַר "אֶת הַמִּנְחָה".

רַבִּי שִׁמְעוֹן אוֹמֵר, "וְהֵבֵאתָ" לְרַבּוֹת מִנְחַת הָעֹמֶר לְהַגָּשָׁה, וְכֵן הוּא אוֹמֵר (להלן כג, י) "וַהֲבֵאתֶם אֶת עֹמֶר". וְהִקְרִיבָהּ לְרַבּוֹת מִנְחַת סוֹטָה לְהַגָּשָׁה, וְכֵן הוּא אוֹמֵר (במדבר ה, כה) "וְהִקְרִיב אֹתָהּ אֶל הַמִּזְבֵּחַ", וְדִין הוּא, וּמַה מִּנְחַת חוֹטֵא שֶׁאֵינָהּ טְעוּנָה תְּנוּפָה טְעוּנָה הַגָּשָׁה, מִנְחַת סוֹטָה שֶׁטְּעוּנָה תְּנוּפָה אֵינוֹ דִין שֶׁטְּעוּנָה הַגָּשָׁה, מַה לְּמִנְחַת חוֹטֵא שֶׁכֵּן בָּאָה חִטִּין, מִנְחַת עֹמֶר תּוֹכִיחַ, מַה לְּמִנְחַת הָעֹמֶר שֶׁכֵּן טְעוּנָה שֶׁמֶן וּלְבוֹנָה, מִנְחַת חוֹטֵא תּוֹכִיחַ. וְחָזַר הַדִּין לֹא רְאִי זֶה כִּרְאִי זֶה, הַצַּד הַשָּׁוֶה שֶׁבָּהֶם שֶׁשָּׁווּ לִקְמִיצָה וְשָׁווּ לְהַגָּשָׁה, אַף אֲנִי אָבִיא מִנְחַת סוֹטָה שֶׁשָּׁווֹת לָהֶם לִקְמִיצָה, תִּשְׁוֶה לָהֶם לְהַגָּשָׁה. מַה לְּהַצַּד הַשָּׁוֶה שֶׁבָּהֶם שֶׁכֵּן לֹא הֻכְשְׁרוּ לָבוֹא קֶמַח, תֹּאמַר בְּמִנְחַת סוֹטָה שֶׁהֻכְשְׁרָה לָבוֹא קֶמַח, תַּלְמוּד לוֹמַר ("וְהֵבֵאתָ) [וְהִקְרִיבָהּ]".

רַבִּי יְהוּדָה אוֹמֵר, [וְהֵבֵאתָ] לְרַבּוֹת מִנְחַת סוֹטָה לְהַגָּשָׁה, וְכֵן הוּא אוֹמֵר  "וְהֵבִיא אֶת קָרְבָּנָהּ עָלֶיהָ", אֲבָל מִנְחַת הָעֹמֶר לָא צְרִיכָה קְרָא, מַאי טַעְמָא, מִדִּינָא אַתְיָא, וּמַה מִּנְחַת חוֹטֵא שֶׁאֵינָהּ טְעוּנָה תְּנוּפָה טְעוּנָה הַגָּשָׁה, מִנְחַת הָעֹמֶר שֶׁטְּעוּנָה תְּנוּפָה אֵינוֹ דִין שֶׁטְּעוּנָה הַגָּשָׁה. מַה לְּמִנְחַת חוֹטֵא שֶׁכֵּן בָּאָה מִן הַחִטִּין, מִנְחַת סוֹטָה תּוֹכִיחַ. וְחָזַר הַדִּין לֹא רְאִי זֶה כִּרְאִי זֶה, הַצַּד הַשָּׁוֶה שֶׁבָּהֶן שֶׁשָּׁווּ לִקְמִיצָה וְשָׁוִין לְהַגָּשָׁה, אַף אֲנִי אָבִיא מִנְחַת הָעֹמֶר שֶׁשָּׁוְתָה לָהֶם לִקְמִיצָה תִּשְׁוֶה לָהֶם לְהַגָּשָׁה, מַאי פָּרַכְתְּ, רַבִּי שִׁמְעוֹן פָּרִיךְ הָכִי מַה לְּהַצַּד הַשָּׁוֶה שֶׁבָּהֶן שֶׁכֵּן מְצוּיִין, וְרַבִּי יְהוּדָה אַדְּרַבָּה הָא מְצוּיִין טְפֵי, הַנָּךְ זִמְנִין דְּלָא מַשְׁכַּחַת לְהוּ כְּלָל.

אוֹ אֵינוֹ אוֹמֵר "וְהֵבֵאתָ" אֶלָּא שֶׁיָּחִיד מִתְנַדֵּב וּמֵבִיא מִנְחָה אַחֶרֶת חוּץ מֵאֵלֶּה שֶׁבָּעִנְיָן. וְדִין הוּא צִבּוּר מֵבִיא מִנְחָה מִן הַחִטִּין חוֹבָה וְיָחִיד מֵבִיא מִנְחָה מִן הַחִטִּין נְדָבָה. מַה צִּבּוּר שֶׁמֵּבִיא מִנְחָה מִן הַחִטִּין חוֹבָה מֵבִיא מִנְחָה מִן הַשְּׂעוֹרִין חוֹבָה, אַף יָחִיד שֶׁמֵּבִיא מִן הַחִטִּין נְדָבָה יָבִיא מִנְחָה מִן הַשְּׂעוֹרִים נְדָבָה, תַּלְמוּד לוֹמַר "אֵלֶּה", אֵין לְךָ אֶלָּא אֵלֶּה. אוֹ אֵינוֹ אוֹמֵר אֵלֶּה, אֶלָּא לָאוֹמֵר הֲרֵי עָלַי מִנְחָה שֶׁמֵּבִיא חֲמִשְׁתָּן, תַּלְמוּד לוֹמַר "מֵאֵלֶּה" רָצָה אַחַת מֵבִיא רָצָה חֲמִשְׁתָּן מֵבִיא.

רַבִּי שִׁמְעוֹן אוֹמֵר "אֶת הַמִּנְחָה", לְרַבּוֹת שְׁאָר מְנָחוֹת לְהַגָּשָׁה. יָכוֹל שֶׁאֲנִי מְרַבֶּה אַף שְׁתֵּי הַלֶּחֶם וְלֶחֶם הַפָּנִים, תַּלְמוּד לוֹמַר "מֵאֵלֶּה". וּמָה רָאִיתָ לְרַבּוֹת שְׁאָר מְנָחוֹת וּלְהוֹצִיא שְׁתֵּי הַלֶּחֶם וְלֶחֶם הַפָּנִים, מְרַבֶּה אֲנִי שְׁאָר מְנָחוֹת שֶׁיֵּשׁ מֵהֶם לָאִשִּׁים וּמוֹצִיא אֲנִי שְׁתֵּי הַלֶּחֶם וְלֶחֶם הַפָּנִים שֶׁאֵין מֵהֶם לָאִשִּׁים. וַהֲלֹא מִנְחַת נְסָכִים כֻּלָּהּ לָאִשִּׁים, יָכוֹל תְּהֵא טְעוּנָה הַגָּשָׁה תַּלְמוּד לוֹמַר "וְהִקְרִיבָהּ". וְהָא אַפִּקְתֵּיהּ מִן וְהִקְרִיב וְהִקְרִיבָהּ, וּמָה רָאִיתָ לְרַבּוֹת שְׁאָר מְנָחוֹת וּלְהוֹצִיא מִנְחַת נְסָכִים, מְרַבֶּה אֲנִי שְׁאָר מְנָחוֹת שֶׁבָּאוֹת בִּגְלַל עַצְמָן, וּמוֹצִיא אֲנִי מִנְחַת נְסָכִים שֶׁאֵינָהּ בָּאָה בִּגְלַל עַצְמָהּ.

וַהֲלֹא מִנְחַת כֹּהֲנִים וּמִנְחַת כֹּהֵן מָשִׁיחַ שֶׁבָּאוֹת בִּגְלַל עַצְמָן יָכוֹל יְהוּ טְעוּנוֹת הַגָּשָׁה, תַּלְמוּד לוֹמַר "וְהִגִּישָׁהּ". וְהָא אַפִּקְתֵּיהּ, וְהִגִּישׁ וְהִגִּישָׁהּ. וּמָה רָאִיתָ לְרַבּוֹת שְׁאָר מְנָחוֹת וּלְהוֹצִיא מִנְחַת כֹּהֲנִים וּמִנְחַת כֹּהֵן מָשִׁיחַ, מְרַבֶּה אֲנִי שְׁאָר מְנָחוֹת שֶׁיֵּשׁ מֵהֶם לָאִשִּׁים, וּבָאוֹת בִּגְלַל עַצְמָן, וְיֵשׁ מֵהֶם לַכֹּהֲנִים, וּמוֹצִיא אֲנִי שְׁתֵּי הַלֶּחֶם וְלֶחֶם הַפָּנִים שֶׁאֵין מֵהֶן לָאִשִּׁים, וּמִנְחַת נְסָכִים שֶׁאֵינָהּ בָּאָה בִּגְלַל עַצְמָהּ, וּמִנְחַת כֹּהֵן מָשִׁיחַ וּמִנְחַת כֹּהֲנִים שֶׁאֵין מֵהֶן לַכֹּהֲנִים.

"וְהִגִּישָׁהּ אֶל הַמִּזְבֵּחַ" (כָּתוּב בְּרֶמֶז תמ"ח).

"וְהֵרִים", יָכוֹל בִּכְלִי, תַּלְמוּד לוֹמַר לְהַלָּן (ו, ח) "בְּקֻמְצוֹ", מַה הֲרָמָה הָאֲמוּרָה לְהַלָּן בְּקֻמְצוֹ, אַף הֲרָמָה הָאֲמוּרָה כָּאן בְּקֻמְצוֹ.

אִתְּמַר שְׁיָרִים שֶׁחָסְרוּ בֵּין קְמִיצָה לְהַקְטָרָה, רַבִּי יוֹחָנָן אָמַר, מַקְטִיר קֹמֶץ עֲלֵיהֶם. וְרַבִּי שִׁמְעוֹן בֶּן לָקִישׁ אָמַר, אֵין מַקְטִיר קֹמֶץ עֲלֵיהֶם. מָאן דְּפָסַל סָבַר אָמַר קְרָא מִן הַמִּנְחָה, עַד דְּאִיכָּא כֻּלָּהּ מִנְחָה. וְאִידָךְ מִן הַמִּנְחָה, מִנְחָה שֶׁהֻתַּר כְּבָר.

{pפסוק יא-יבp}  אִלּוּ נֶאֱמַר 'אֲשֶׁר תַּקְרִיבוּ [לַה'] לֹא תֵעָשֶׂה חָמֵץ', הָיִיתִי אוֹמֵר אֵין לִי אֶלָּא קֹמֶץ בִּלְבַד, מִנְחָה מִנַּיִן, תַּלְמוּד לוֹמַר "כָּל הַמִּנְחָה". שְׁאָר מְנָחוֹת מִנַּיִן, תַּלְמוּד לוֹמַר "כָּל הַמִּנְחָה". לַה', כְּשֵׁרָה וְלֹא פְּסוּלָה, מִכָּאן אָמְרוּ הַמְחַמֵּץ אֶת הַכְּשֵׁרָה חַיָּב, אֶת הַפְּסוּלָה פָּטוּר. וְהַשְׁתָּא דְּנָפְקָא לֵיהּ מִ"כָּל הַמִּנְחָה, אֲשֶׁר תַּקְרִיבוּ לַה'" לָמָּה לִי, מִיבָּעֵיהּ לֵיהּ לְכִדְתַנְיָא "אֲשֶׁר תַּקְרִיבוּ" לְרַבּוֹת מִנְחַת נְסָכִים לְחִמּוּץ, דִּבְרֵי רַבִּי יוֹסִי הַגְּלִילִי. רַבִּי עֲקִיבָא אוֹמֵר, לְרַבּוֹת לֶחֶם הַפָּנִים לְחִמּוּץ. מִנְחַת נְסָכִים מֵי פֵּרוֹת הֵם וְאֵין מַחֲמִיצִין, אָמַר רֵישׁ לָקִישׁ, אוֹמֵר הָיָה רַבִּי יוֹסִי הַגְּלִילִי, מִנְחַת נְסָכִים מְגַבְּלָה בְּמַיִם וּכְשֵׁרָה, לֶחֶם הַפָּנִים מִדַּת יָבֵשׁ הִיא וְשַׁמְעִינָן לְרַבִּי עֲקִיבָא דְּאָמַר מִדַּת יָבֵשׁ לֹא נִתְקַדְּשָׁה, אָמַר רַבִּי יוֹחָנָן אִיפּוּךְ.

מִנַּיִן לְרַבּוֹת שְׁאָר מְנָחוֹת תַּלְמוּד לוֹמַר "כָּל הַמִּנְחָה". יָכוֹל אֵין לִי שֶׁלֹּא תֵּעָשֶׂה חָמֵץ אֶלָּא מְנָחוֹת שֶׁשְּׁיָרֵיהֶם נֶאֱכָלִים, מְנָחוֹת שֶׁאֵין שְׁיָרֵיהֶן נֶאֱכָלִים מִנַּיִן, תַּלְמוּד לוֹמַר "כָּל הַמִּנְחָה אֲשֶׁר תַּקְרִיבוּ לַה'". רַבִּי יוֹסִי הַגְּלִילִי אוֹמֵר,  לְהָבִיא לֶחֶם הַפָּנִים. רַבִּי עֲקִיבָא אוֹמֵר, לְהָבִיא מִנְחַת נְסָכִים. לֹא תֵעָשֶׂה חָמֵץ, יָכוֹל לָאו אֶחָד עַל כֻּלָּן, תַּלְמוּד לוֹמַר (להלן ו, י) "לֹא תֵאָפֶה חָמֵץ", אֲפִיָּה בִּכְלָל הָיְתָה, וְלָמָּה יָצְתָה, לְהַקִּישׁ אֵלֶיהָ וְלוֹמַר לְךָ מָה אֲפִיָּה מְיֻחֶדֶת שֶׁהִיא מַעֲשֵׂה יְחִידִי, וְחַיָּבִין עָלֶיהָ בִּפְנֵי עַצְמָהּ, אַף אֲנִי מְרַבֶּה אֶת לִישָׁתָהּ וְאֶת עֲרִיכָתָהּ, וְכָל מַעֲשֶׂה שֶׁיֵּשׁ בָּהּ מֵבִיא עָלָיו בִּפְנֵי עַצְמוֹ.

{rרמז תנבr}  תָּנוּ רַבָּנָן, בְּכוֹר שֶׁאֲחָזוֹ דָּם מַקִּזִּין לוֹ אֶת הַדָּם בְּמָקוֹם שֶׁאֵין עוֹשִׂין בּוֹ מוּם וְאֵין מַקִּזִּין לוֹ אֶת הַדָּם בְּמָקוֹם שֶׁעוֹשִׂין בּוֹ מוּם, דִּבְרֵי רַבִּי מֵאִיר. וַחֲכָמִים אוֹמְרִים, אַף עַל פִּי שֶׁעוֹשֶׂה בּוֹ מוּם וּבִלְבַד שֶׁלֹּא יִשְׁחֹט עָלָיו. רַבִּי שִׁמְעוֹן אוֹמֵר, אַף נִשְׁחַט עַל אוֹתוֹ מוּם. רַבִּי יְהוּדָה אוֹמֵר אֲפִלּוּ מֵת אֵין מַקִּזִּין לוֹ אֶת הַדָּם.

אָמַר רַבִּי חִיָּא בַר אַבָּא אָמַר רַבִּי יוֹחָנָן, הַכֹּל מוֹדִים בִּמְחַמֵּץ אַחַר מְחַמֵּץ שֶׁהוּא חַיָּב, שֶׁנֶּאֱמַר  "לֹא תֵאָפֶה", וְלֹא תֵעָשֶׂה חָמֵץ. בִּמְסָרֵס אַחַר מְסָרֵס שֶׁהוּא חַיָּב, דִּכְתִיב (להלן כב, כד) "וּמָעוּךְ וְכָתוּת וְנָתוּק וְכָרוּת", אִם עַל כָּרוּת חַיָּב, עַל נָתוּק לֹא כָּל שֶׁכֵּן, אֶלָּא לְהָבִיא נוֹתֵק אַחַר כּוֹרֵת שֶׁהוּא חַיָּב. לֹא נֶחֶלְקוּ אֶלָּא בְּמַטִּיל מוּם בְּבַעַל מוּם, דְּרַבִּי מֵאִיר סָבַר (להלן כב, כא) "כָּל מוּם לֹא יִהְיֶה בּוֹ", וְרַבָּנָן סָבְרֵי  "תָּמִים יִהְיֶה לְרָצוֹן". וְרַבִּי מֵאִיר נַמִּי הַכְּתִיב "תָּמִים יִהְיֶה לְרָצוֹן", הַהוּא לְמִיעוּטֵי בַּעַל מוּם מֵעִקָּרוֹ. בַּעַל מוּם מֵעִקָּרוֹ דִּיקְלָא בְּעָלְמָא הוּא, אֶלָּא לְמִיעוּטֵי פְּסוּלֵי הַמֻּקְדָּשִׁין לְאַחַר פִּדְיוֹנָם. סַלְקָא דַּעְתָּךְ אֲמִינָא הוֹאִיל וְאָסִירֵי בְּגִיזָה וַעֲבוֹדָה, בְּמוּמָא נַמִּי לִתְּסְרוּ, קָא מַשְׁמַע לָן. וְרַבָּנָן נַמִּי הָכְתִיב "כָּל מוּם לֹא יִהְיֶה", הַהוּא מִיבָּעְיָא לֵיהּ לְכִדְתַנְיָא, "כָּל מוּם לֹא יִהְיֶה בּוֹ", אֵין לִי אֶלָּא שֶׁלֹּא יִהְיֶה בּוֹ מוּם, מִנַּיִן שֶׁלֹּא יִגְרֹם לוֹ עַל יְדֵי אֲחֵרִים, שֶׁלֹּא יַנִּיחַ בָּצֵק אוֹ דְּבֵלָה עַל הָאֹזֶן, כְּדֵי שֶׁיִּהְיֶה הַכֶּלֶב נוֹטְלוֹ, תַּלְמוּד לוֹמַר "כָּל מוּם". אָמַר "מוּם" וְאָמַר "כָּל מוּם".

"שְׂאֹר לֹא תַקְטִירוּ", אֵין לִי אֶלָּא כַּזַּיִת, כַּחֲצִי זַיִת מִנַּיִן, תַּלְמוּד לוֹמַר "כָּל". עֵרוּבוֹ מִנַּיִן, תַּלְמוּד לוֹמַר "כִּי כָל". רָבָא אָמַר, הָכִי קָאָמַר שְׂאֹר לֹא תַקְטִירוּ, אֵין לִי אֶלָּא קֹמֶץ, חֲצִי קֹמֶץ מִנַּיִן, תַּלְמוּד לוֹמַר "כָּל". עֵרוּבוֹ מִנַּיִן, תַּלְמוּד לוֹמַר ["כִּי כָל"]. בְּמַאי קָא מִפְלְגֵי, אַבַּיֵּי אָמַר, יֵשׁ קֹמֶץ פָּחוֹת מִשְּׁנֵי זֵיתִים, וְיֵשׁ הַקְטָרָה פְּחוּתָה מִכַּזַּיִת. וְרָבָא סָבַר, אֵין קֹמֶץ פָּחוֹת מִשְּׁנֵי זֵיתִים, וְאֵין הַקְטָרָה פְּחוּתָה מִכַּזַּיִת.

מִנַּיִן לְמַעֲלֶה מִבְּשַׂר חַטָּאת, וּמִבְּשַׂר אָשָׁם, וּמִבְּשַׂר קָדְשֵׁי קָדָשִׁים, וּמִבְּשַׂר קָדָשִׁים קַלִּים, וּמִמּוֹתַר הָעֹמֶר, וּמִלֶּחֶם הַפָּנִים, וּשְׁיָרֵי מְנָחוֹת, שֶׁהוּא בְּלֹא תַעֲשֶׂה, תַּלְמוּד לוֹמַר "כִּי כָל שְׂאֹר וְכָל דְבַשׁ לֹא תַקְטִירוּ מִמֶּנּוּ אִשֶּׁה לַה'", כָּל שֶׁמִּמֶּנּוּ לָאִשִּׁים הֲרֵי הוּא בְּבַל תַּקְטִירוּ. וּשְׁתֵּי הַלֶּחֶם וְלֶחֶם הַפָּנִים יֵשׁ מֵהֶם לָאִשִּׁים, וְהָתַנְיָא יָצְאוּ שְׁתֵּי הַלֶּחֶם וְלֶחֶם הַפָּנִים שֶׁאֵין מֵהֶם לָאִשִּׁים, אָמַר רַב שֵׁשֶׁת, אֵין מִגּוּפָן לָאִשִּׁים.

אִתְּמַר הַמַּעֲלֶה מִכֻּלָּם עַל גַּבֵּי הַכֶּבֶשׁ, רַבִּי יוֹחָנָן אָמַר, חַיָּב, רַבִּי אֶלְעָזָר אָמַר, פָּטוּר. רַבִּי יוֹחָנָן אָמַר, חַיָּב, דְּתַנְיָא [הַ]מִּזְבֵּחַ לֹא יַעֲלוּ, אֵין לִי אֶלָּא מִזְבֵּחַ, כֶּבֶשׁ מִנַּיִן, תַּלְמוּד לוֹמַר "וְאֶל הַמִּזְבֵּחַ". וְרַבִּי אֶלְעָזָר אָמַר פָּטוּר, מַאי טַעְמָא דְּאָמַר קְרָא אֹתָם, אוֹתָם הוּא דְּרַבָּאי לְךָ מִמִּזְבֵּחַ, אֲבָל מִידִי אַחְרִינָא לָא. וְרַבִּי יוֹחָנָן הַאי אֹתָם מַאי עָבִיד לֵיהּ, לְכִדְתַנְיָא, יָכוֹל יְהֵא יָחִיד מִתְנַדֵּב וּמֵבִיא כַּיּוֹצֵא בָּהּ נְדָבָה, וְקוֹרֵא אֲנִי בָּהּ (דברים כג, כד) "מוֹצָא שְׂפָתֶיךָ תִּשְׁמֹר וְעָשִׂיתָ", תַּלְמוּד לוֹמַר "קָרְבַּן רֵאשִׁית תַּקְרִיבוּ", צִבּוּר אָמַרְתִּי לְךָ וְלֹא יָחִיד. יָכוֹל לֹא יְהֵא יָחִיד מֵבִיא שֶׁאֵינוֹ מֵבִיא חוֹבָתוֹ כַּיּוֹצֵא בָּהּ, אֲבָל יְהוּ צִבּוּר מְבִיאִים שֶׁמְּבִיאִין חוֹבָתָן כַּיּוֹצֵא בָּהּ, תַּלְמוּד לוֹמַר "אֹתָם". וּמַה יֵּשׁ לְךָ לְהָבִיא שְׁתֵּי הַלֶּחֶם מִן הַשְּׂאוֹר, וּבִכּוּרִים מִן הַדְּבַשׁ.  וּשְׁתֵּי הַלֶּחֶם לֹא קָרְבָה נְדָבָה, וְהָא תַּנְיָא אִם נֶאֱמַר 'כָּל שְׂאֹר' לָמָּה נֶאֱמַר "כָּל דְּבַשׁ", וְאִם נֶאֱמַר "כָּל דְבַשׁ" לָמָּה נֶאֱמַר "כָּל שְׂאֹר", מִפְּנֵי שֶׁיֵּשׁ בַּשְּׂאוֹר מַה שֶּׁאֵין בַּדְּבַשׁ, וְיֵשׁ בַּדְּבַשׁ מַה שֶּׁאֵין בַּשְּׂאוֹר. שְׂאוֹר הֻתַּר מִכְּלָלוֹ בַּמִּקְדָּשׁ, דְּבַשׁ לֹא הֻתַּר מִכְּלָלוֹ בַּמִּקְדָּשׁ, דְּבַשׁ הֻתַּר בִּשְׁיָרֵי מְנָחוֹת, שְׂאוֹר לֹא הֻתַּר בִּשְׁיָרֵי מְנָחוֹת, הָא מִפְּנֵי שֶׁיֵּשׁ בַּשְּׂאוֹר מַה שֶּׁאֵין בַּדְּבַשׁ, וּבַדְּבַשׁ מַה שֶּׁאֵין בַּשְּׂאוֹר, הֻצְרַךְ לוֹמַר כָּל שְׂאֹר וְהֻצְרַךְ לוֹמַר כָּל דְּבַשׁ. שְׂאוֹר דְּהֻתַּר מַאי נִינְהוּ לָאו שְׁתֵּי הַלֶּחֶם דִּקְרֵבָה נְדָבָה. אָמַר רַבִּי עַמְרָם, לָא לִיקְרַב עִמָּהֶם. אִי הָכִי בִּכּוּרִים נַמִּי, דִּתְנָן הַגּוֹזָלוֹת שֶׁעַל גַּבֵּי הַסַּלִּין הָיוּ עוֹלוֹת, וּמַה שֶּׁבְּיָדָם נוֹתְנִין לַכֹּהֲנִים, הַנְהוּ לְעַטֵּר בִּכּוּרִים הוּא דְּאָתָא.

"לֹא תַקְטִירוּ מִמֶּנּוּ", רַבִּי אֱלִיעֶזֶר אוֹמֵר, כָּל שֶׁמִּמֶּנּוּ לָאִשִּׁים. רַבִּי עֲקִיבָא אוֹמֵר, כָּל שֶׁשְּׁמוֹ קָרְבָּן. מַאי בֵּינַיְהוּ, אָמַר רַב חִסְדָּא, בְּשַׂר חַטַּאת הָעוֹף אִיכָּא בֵּינַיְהוּ. רָבָא אָמַר, לוֹג שֶׁמֶן שֶׁל מְצֹרָע אִיכָּא בֵּינַיְהוּ.

יָכוֹל כָּל הַמְּנָחוֹת שֶׁהוּא בְּמַצָּה יְהֵא בְּבַל תַּקְטִירוּ חָמֵץ, וְשֶׁאֵין בְּמַצָּה לֹא יְהֵא בְּבַל תַּקְטִירוּ חָמֵץ, תַּלְמוּד לוֹמַר "כִּי כָל שְׂאֹר וְכָל דְּבַשׁ לֹא תַקְטִירוּ". אֵין לִי אֶלָּא מְרֻבֶּה, מִנַּיִן אֲפִלּוּ מוּעָט, תַּלְמוּד לוֹמַר "כָּל דְּבַשׁ". אֵין לִי אֶלָּא הוּא, עֵרוּבוֹ מִנַּיִן, תַּלְמוּד לוֹמַר "וְכָל דְּבַשׁ". אֵין לִי אֶלָּא דְּבָרִים שֶׁדְּבַשׁ קָשֶׁה לָהֶם, דְּבָרִים שֶׁהַדְּבַשׁ יָפֶה לָהֶם כְּגוֹן שֶׁהַפַּטָּם אוֹמֵר שֶׁהַדְּבַשׁ יָפֶה לַקְּטֹרֶת מִנַּיִן, תַּלְמוּד לוֹמַר "וְכָל דְּבַשׁ".

{rרמז תנגr}  תְּנָן הָתָם, אֵין מְבִיאִין בִּכּוּרִים חוּץ מִשִּׁבְעַת הַמִּינִים, וְלֹא מִתְּמָרִים שֶׁבֶּהָרִים, וְלֹא מִפֵּרוֹת שֶׁבַּעֲמָקִים. אָמַר עוּלָא, וְאִם הֵבִיא לֹא קִדֵּשׁ. מֵיתִיבֵי רַב אַחָא בַּר אַבָּא, קָרְבַּן רֵאשִׁית, שֶׁתְּהֵא רֵאשִׁית לְכָל הַמִּנְחָה. וְכֵן הוּא אוֹמֵר (במדבר כח, כו) "בְּהַקְרִיבְכֶם מִנְחָה חֲדָשָׁה", וְאֵין לִי אֶלָּא חֲדָשָׁה שֶׁל חִטִּין, חֲדָשָׁה שֶׁל שְׂעוֹרִין מִנַּיִן, תַּלְמוּד לוֹמַר "חֲדָשָׁה חֲדָשָׁה", אִם אֵינוֹ עִנְיָן לַחֲדָשָׁה שֶׁל חִטִּין, תְּנֵהוּ לְעִנְיַן חֲדָשָׁה שֶׁל שְׂעוֹרִין. וּמִנַּיִן שֶׁתְּהֵא קוֹדֶמֶת לְבִכּוּרִים, תַּלְמוּד לוֹמַר (שמות לד, כב) "וְחַג שָׁבֻעֹת תַּעֲשֶׂה לְךָ בִּכּוּרֵי קְצִיר חִטִּים". אֵין לִי אֶלָּא קְצִיר חִטִּים, קְצִיר שְׂעוֹרִים מִנַּיִן, תַּלְמוּד לוֹמַר  "וְחַג הַקָּצִיר בִּכּוּרֵי מַעֲשֶׂיךָ אֲשֶׁר תִּזְרַע", אֵין לִי אֶלָּא שֶׁתִּזְרַע, עָלוּ מֵאֲלֵיהֶם מִנַּיִן, תַּלְמוּד לוֹמַר (שם) "בַּשָּׂדֶה", אֵין לִי אֶלָּא שֶׁבַּשָּׂדֶה, מִנַּיִן לְרַבּוֹת שֶׁבַּגַּג וְשֶׁבַּחֻרְבָּה וְשֶׁבֶּעָצִיץ וְשֶׁבַּסְּפִינָה, תַּלְמוּד לוֹמַר  "בִּכּוּרֵי כָּל אֲשֶׁר בְּאַרְצָם".  מִנַּיִן שֶׁתְּהֵא קוֹדֶמֶת לִנְסָכִים וּפֵרוֹת הָאִילָן, נֶאֱמַר כָּאן (שמות כג, טז) "בִּכּוּרֵי מַעֲשֶׂיךָ", וְנֶאֱמַר לְהַלָּן (שם) "בְּאָסְפְּךָ אֶת מַעֲשֶׂיךָ", מַה לְּהַלָּן נְסָכִים וּפֵרוֹת הָאִילָן, אַף כָּאן נְסָכִים וּפֵרוֹת הָאִילָן. קְתָנֵי מִיהָא שֶׁבַּגַּג שֶׁבַּחֻרְבָּה וְשֶׁבֶּעָצִיץ וְשֶׁבַּסְּפִינָה, סֵיפָא אֲתָאָן לִמְנָחוֹת.  מַתְקִיף לָהּ רַב אַחָא בַּר אַבָּא, אִם כֵּן הַיְנוּ דִכְתִיב  "כָּל.

"טָהוֹר בְּבֵיתְךָ (יֹאכַל) [יֹאכְלֶנּוּ"], וְאִי מְנָחוֹת, לְזִכְרֵי כְּהֻנָּה הוּא דְּמִתְאַכְלָן. אָמַר רַב מְשַׁרְשְׁיָא, תְּרֵי קְרָאֵי כְּתִיבֵי, כְּתִיב (שם) "לְךָ יִהְיֶה", וּכְתִיב "כָּל טָהוֹר בְּבֵיתְךָ", הָא כֵּיצַד כָּאן בְּבִכּוּרִים כָּאן בִּמְנָחוֹת. רַב אָשֵׁי אָמַר, כֻּלָּן בִּמְנָחוֹת, וְסֵיפָא אֲתָאָן לְלַחְמֵי תוֹדָה.

בִּפְלוּגְתָּא, רַבִּי יוֹחָנָן אָמַר אִם הֵבִיא לֹא קִדֵּשׁ. רַבִּי שִׁמְעוֹן בֶּן לָקִישׁ אָמַר, אִם הֵבִיא קִדֵּשׁ. נַעֲשָׂה כְּכָחוּשׁ שֶׁבַּקֳּדָשִׁים. בִּשְׁלָמָא לְרֵישׁ לָקִישׁ כִּדְּקָאָמַר טַעְמָא, אֶלָּא רַבִּי יוֹחָנָן מַאי טַעְמָא, אָמַר רַבִּי אֶלְעָזָר, רַבִּי יוֹחָנָן חֲזָאֵי בְּחֶלְמָא, וּמִלְתָּא מֵעַלְיָתָא אֲמִינָא, אָמַר קְרָא (דברים כו, ד) "מֵרֵאשִׁית", וְלָא כָּל רֵאשִׁית, "מֵאַרְצְךָ", וְלֹא כָּל אַרְצְךָ. וְרֵישׁ לָקִישׁ מִיבָּעֵי לֵיהּ לְכִדְתַנְיָא, רַבָּן גַּמְלִיאֵל בְּרַבִּי אוֹמֵר, נֶאֱמַר כָּאן "אֶרֶץ", וְנֶאֱמַר לְהַלָּן "אֶרֶץ", מַה לְּהַלָּן שֶׁבַח הָאָרֶץ, אַף כָּאן שֶׁבַח אֶרֶץ. וְאִידָךְ, אֶרֶץ מֵאֶרֶץ. וְאִידָךְ, אֶרֶץ מֵאֶרֶץ לָא מַשְׁמַע לֵיהּ.

{rרמז תנדr}  אֶבְרֵי חַטָּאת שֶׁנִּתְעָרְבוּ בְּאֶבְרֵי עוֹלָה, רַבִּי אֱלִיעֶזֶר אוֹמֵר יִתֵּן לְמַעְלָה, וְרוֹאֶה אֲנִי אֶת בְּשַׂר חַטָּאת לְמַעְלָה, כְּאִלּוּ הֵן עֵצִים. וַחֲכָמִים אוֹמְרִים תְּעֻבַּר צוּרָתָן וְיֵצְאוּ לְבֵית הַשְּׂרֵפָה. מַאי טַעְמָא דְּרַבִּי אֱלִיעֶזֶר, אָמַר קְרָא וְאֶל הַמִּזְבֵּחַ לֹא יַעֲלוּ לְרֵיחַ נִיחֹחַ, לְרֵיחַ נִיחוֹחַ אִי אַתָּה מַעֲלֶה אֲבָל אַתָּה מַעֲלֶה לְשֵׁם עֵצִים. וְרַבָּנָן, מִעֵט רַחֲמָנָא אֹתָם, אוֹתָם הוּא דְּאִי אַתָּה מַעֲלֶה לְרֵיחַ נִיחוֹחַ אֲבָל אַתָּה מַעֲלֶה לְשֵׁם עֵצִים, אֲבָל מִידִי אַחְרִינָא לָא. וְרַבִּי אֱלִיעֶזֶר, אֹתָם הוּא דְּרַבֵּי כֶּבֶשׁ בַּמִּזְבֵּחַ אֲבָל מִידִי אַחְרִינָא לָא. וְרַבָּנָן, תַּרְתֵּי שָׁמַעְתְּ מִינָהּ.

מַתְנִיתִין דְּלָא כִּי הַאי תַּנָּא, דְּתַנְיָא אָמַר רַבִּי יְהוּדָה, לֹא נֶחֶלְקוּ רַבִּי אֱלִיעֶזֶר וַחֲכָמִים עַל אֶבְרֵי חַטָּאת שֶׁנִּתְעָרְבוּ בְּאֶבְרֵי עוֹלָה שֶׁיִּקָּרְבוּ, בְּרוֹבֵעַ וְנִרְבָּע שֶׁלֹּא יִקָּרְבוּ, עַל מַה נֶּחֶלְקוּ, עַל אֶבְרֵי עוֹלָה תְּמִימָה שֶׁנִּתְעָרְבוּ בְּאֶבְרֵי עוֹלַת בַּעֲלַת מוּם, שֶׁרַבִּי אֱלִיעֶזֶר אוֹמֵר יִתֵּן לְמַעְלָה, וְרוֹאֶה אֲנִי אֶבְרֵי (חַטָּאת) בַּעֲלַת מוּם כְּאִלּוּ הֵם עֵצִים. וַחֲכָמִים אוֹמְרִים לֹא יִקָּרְבוּ. וְרַבִּי אֱלִיעֶזֶר, מַאי שְׁנָא רוֹבֵעַ וְנִרְבָּע דְּלָא חָזֵי, בַּעַל מוּם נַמִּי הָא לָא חָזֵי. טַעְמָא דְּרַבִּי אֱלִיעֶזֶר מִעֵט רַחֲמָנָא (להלן כד, כה) "מוּם בָּם" (מוּם) בָּם הוּא דְּלָא יֵרָצוּ, הָא עַל יְדֵי תַּעֲרוֹבוֹת יֵרָצוּ. וְרַבָּנָן, "מוּם בָּם" הוּא דְּלָא יֵרָצוּ, הָא עָבַר מוּמָם יֵרָצוּ. וְרַבִּי אֱלִיעֶזֶר "מוּם בָּם" "בָּהֶם". וְרַבָּנָן "בָּם" בָּהֶם לֹא דָּרְשֵׁי.  אִי הָכִי רוֹאֶה אֲנִי, רַחֲמָנָא אַכְשְׁרֵיהּ, לְדִבְרֵיהֶם קָאָמַר לְהוּ, לְדִידִי רַחֲמָנָא אַכְשְׁרֵיהּ, לְדִידְכוּ אוֹדוּ לִי מִיהַת דִּבְשַׂר בַּעַל מוּם כְּעֵצִים דָּמֵי, מִידִי דַּהֲוָה אַבְּשַׂר חַטָּאת. וְרַבָּנָן הָתָם מְאִיסֵי, הָכָא לָא מְאִיסֵי.

"מִזְבֵּחַ", אֵין לִי אֶלָּא מִזְבֵּחַ מִנַּיִן לְרַבּוֹת אֶת הַכֶּבֶשׁ, תַּלְמוּד לוֹמַר "וְאֶל הַמִּזְבֵּחַ לֹא יַעֲלוּ". יָכוֹל לַעֲבוֹדָה וְשֶׁלֹּא לַעֲבוֹדָה, תַּלְמוּד לוֹמַר "לְרֵיחַ נִיחֹחַ" הַמַּעֲלֶה לַעֲבוֹדָה חַיָּב שֶׁלֹּא לַעֲבוֹדָה פָּטוּר.

{pפסוק יגp}  אִלּוּ נֶאֱמַר "כָּל קָרְבָּן בְּמֶלַח", שׁוֹמֵעַ אֲנִי אֲפִלּוּ עֵצִים וְדָם שֶׁנִּקְרְאוּ קָרְבָּן, תַּלְמוּד לוֹמַר "מִנְחָה", מַה מִּנְחָה מְיֻחֶדֶת שֶׁאֲחֵרִים בָּאִים חוֹבָה לָהּ, אַף כָּל שֶׁאֲחֵרִים בָּאִים חוֹבָה לָהּ. אִי מַה מִּנְחָה מְיֻחֶדֶת שֶׁמַּתֶּרֶת, אַף כָּל שֶׁמַּתִּיר, אָבִיא דָּם שֶׁמַּתִּיר, תַּלְמוּד לוֹמַר "מֵעַל מִנְחָתֶךָ", וְלֹא מֵעַל דָּמֶיךָ. יָכוֹל תְּהֵא מִנְחָה כֻּלָּהּ טְעוּנָה מֶלַח, תַּלְמוּד לוֹמַר "קָרְבָּן", קָרְבָּן טָעוּן מֶלַח וְאֵין מִנְחָה כֻּלָּהּ טְעוּנָה מֶלַח.

וְאֵין לִי אֶלָּא קֹמֶץ, מִנַּיִן לְרַבּוֹת אֶת הַלְּבוֹנָה, מְרַבֶּה אֲנִי אֶת הַלְּבוֹנָה שֶׁכֵּן בָּאָה עִמָּהּ בִּכְלִי אֶחָד, מִנַּיִן לְרַבּוֹת לְבוֹנָה הַבָּאָה בִּפְנֵי עַצְמָהּ, וּלְבוֹנָה הַבָּאָה בְּבָזִיכִין, וּמִנְחַת כֹּהֲנִים, וּמִנְחַת כֹּהֵן מָשִׁיחַ, וּמִנְחַת נְסָכִים, אֵמוּרֵי חַטָּאת, וְאֵמוּרֵי אָשָׁם, וְאֵמוּרֵי קָדְשֵׁי קָדָשִׁים, וְאֵמוּרֵי קָדָשִׁים קַלִּים, וְאֶבְרֵי עוֹלָה, וְעוֹלַת הָעוֹף, מִנַּיִן, תַּלְמוּד לוֹמַר "עַל כָּל קָרְבָּנְךָ תַּקְרִיב מֶלַח". אָמַר מַר אֵין לִי אֶלָּא קֹמֶץ (מִנְחָה) מִנַּיִן לְרַבּוֹת אֶת הַלְּבוֹנָה, מְרַבֶּה אֲנִי אֶת הַלְּבוֹנָה שֶׁכֵּן בָּאָה עִמָּהּ בִּכְלִי אֶחָד, וְהָאָמַרְתָּ מַה מִּנְחָה מְיֻחֶדֶת שֶׁאֲחֵרִים בָּאִין חוֹבָה לָהּ. הָכִי קָאָמַר אֵימָא קָרְבָּן כְּלָל, מִנְחָה פְּרָט, כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט, מִנְחָה אִין מִידִי אַחְרִינָא לָא. הָדָר אָמַר עַל כָּל קָרְבָּנְךָ, חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ שֶׁאֲחֵרִים בָּאִין חוֹבָה לָהּ אַף כָּל שֶׁאֲחֵרִים בָּאִין חוֹבָה לָהֶן, וּמַאי נִיהוּ עֵצִים.

אָמַר מַר, מֵעַל מִנְחָתֶךָ וְלֹא מֵעַל דָּמֶיךָ, וְאֵימָא מֵעַל מִנְחָתֶךָ וְלֹא מֵעַל אֵיבָרֶיךָ, מִסְתַּבְּרָא אֵיבָרִים הֲוָה לֵיהּ לְרִבּוּיֵי, שֶׁכֵּן אֲחֵרִים בָּאִים חוֹבָה כְּמוֹתָהּ, אִשִּׁים כְּמוֹתָהּ, בַּחוּץ כְּמוֹתָהּ, נוֹתָר כְּמוֹתָהּ, טֻמְאָה כְּמוֹתָהּ, מְעִילָה כְּמוֹתָהּ. אַדְרַבָּה, דָּם הֲוָה לֵיהּ לְרִבּוּיֵי, שֶׁכֵּן מַתִּיר כְּמוֹתָהּ, נִפְסָל בִּשְׁקִיעַת הַחַמָּה כְּמוֹתָהּ. הַנָּךְ נְפִישָׁן.

אָמַר מַר שׁוֹמֵעַ אֲנִי אֲפִלּוּ עֵצִים וְדָם שֶׁנִּקְרְאוּ קָרְבָּן, הַאי תַּנָּא הוּא, דְּתַנְיָא רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָא אוֹמֵר, מַה הַפְּרָט מְפֹרָשׁ דָּבָר שֶׁמְּקַבֵּל טֻמְאָה, וְעוֹלֶה לָאִשִּׁים, וְיֶשְׁנוֹ עַל מִזְבֵּחַ הַחִיצוֹן, אַף כָּל וְכוּ', יָצְאוּ עֵצִים שֶׁאֵין מְקַבְּלִין טֻמְאָה, יָצְאוּ דָּם וְיַיִן שֶׁאֵין עוֹלִים לָאִשִּׁים, יָצָא קְטֹרֶת שֶׁאֵינוֹ עַל מִזְבֵּחַ הַחִיצוֹן.  אֶלָּא טַעְמָא דְּמִעֲטֵיהּ קְרָא לְדָם, הָא לָאו הָכִי הֲוָה אֲמִינָא דָּם לִיבָּעֵי מֶלַח, כֵּיוָן דְּמָלְחֵיהּ נָפִיק לֵיהּ מִתּוֹרַת דָּם, דְּאָמַר זְעִירֵי אָמַר רַבִּי חֲנִינָא, דָּם שֶׁבִּשְּׁלוֹ אֵינוֹ עוֹבֵר עָלָיו, וְרַב יְהוּדָה דִּידֵיהּ אָמַר, אֵיבָרִים שֶׁצְּלָאָן וְהֶעֱלָן אֵין בָּהֶן מִשּׁוּם רֵיחַ נִיחוֹחַ. מַהוּ דְּתֵימָא מִישְׁדָּא בָּהּ מַשֶּׁהוּ לְמִצְוָה בְּעָלְמָא, קָא מַשְׁמַע לָן.

וּדְלָא כְּרַבִּי, דְּתַנְיָא  "קָרְבַּן" מְלַמֵּד שֶׁמִּתְנַדְּבִין עֵצִים, וְכַמָּה שְׁנֵי גְּזִירִין. וְכֵן הוּא אוֹמֵר (נחמיה י, לה) "וְהַגּוֹרָלוֹת הִפַּלְנוּ עַל קֻרְבַּן הָעֵצִים". רַבִּי אוֹמֵר, עֵצִים קָרְבָּן הֵן וּטְעוּנִין מֶלַח וּטְעוּנִין הַגָּשָׁה. וְאָמַר רָבָא, לְדִבְרֵי רַבִּי עֵצִים טְעוּנִין קְמִיצָה. וְאָמַר רַב פַּפָּא, לְדִבְרֵי רַבִּי עֵצִים טְעוּנִין עֵצִים.

"בְּרִית מֶלַח עוֹלָם הִיא", שֶׁתְּהֵא בְּרִית אֲמוּרָה בְּמֶלַח, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, נֶאֱמַר כָּאן "בְּרִית מֶלַח", וְנֶאֱמַר לְהַלָּן "בְּרִית (מֶלַח) [כְּהֻנַּת עוֹלָם"], כְּשֵׁם שֶׁאִי אֶפְשָׁר לְקָרְבָּנוֹת בְּלֹא כְּהֻנָּה, כָּךְ אִי אֶפְשָׁר לְקָרְבָּנוֹת בְּלֹא מֶלַח.

"בַּמֶּלַח", יָכוֹל תְּבוֹנֵהוּ, תַּלְמוּד לוֹמַר "תִּמְלָח". אִי תִּמְלַח יָכוֹל בְּמֵי מֶלַח, תַּלְמוּד לוֹמַר "בַּמֶּלַח". וְלֹא תַּשְׁבִּית מֶלַח, הָבֵא מֶלַח שֶׁאֵינָהּ שׁוֹבֶתֶת, וְאֵיזוֹ זוֹ מֶלַח סְדוֹמִית. וּמִנַּיִן שֶׁאִם לֹא מָצָא מֶלַח סְדוֹמִית שֶׁמֵּבִיא מֶלַח אִיסְתְּרוֹקְנִית, תַּלְמוּד לוֹמַר "תַּקְרִיב", תַּקְרִיב, כָּל שֶׁהוּא. תַּקְרִיב, מִכָּל מָקוֹם. תַּקְרִיב, וַאֲפִלּוּ בְּשַׁבָּת. תַּקְרִיב, וַאֲפִלּוּ בְּטֻמְאָה.  מַאי תְּבוֹנֵהוּ, אָמַר רַבָּה בַּר עוּלָא, הָכִי קָאָמַר יָכוֹל יִתְבוֹנְנוֹ כְּתֶבֶן בְּטִיט, אָמַר לֵיהּ אַבַּיֵּי אִי הָכִי יִתְבּוֹנְנוֹ מִיבָּעֵי לֵיהּ, אֶלָּא אָמַר אַבַּיֵּי יָכוֹל יַעֲשֶׂנּוּ כְּבִנְיָן. אָמַר לֵיהּ רָבָא, אִי הָכִי יִבְנֶנּוּ מִיבָּעֵי לֵיהּ. אֶלָּא אָמַר רָבָא, יָכוֹל תְּבוֹנֵיהוּ, מַאי תְּבוֹנֵיהוּ, אָמַר רַב אָשֵׁי, יָכוֹל יִתֵּן בּוֹ טַעַם כְּבִינָה, תַּלְמוּד לוֹמַר "תִּמְלָח", כֵּיצַד עוֹשֶׂה מֵבִיא אֶת הָאֵבֶר וְנוֹתֵן עָלָיו מֶלַח וְחוֹזֵר וְהוֹפְכוֹ וְנוֹתֵן עָלָיו מֶלַח וּמַעֲלֵהוּ. אָמַר אַבַּיֵּי, וְכֵן לִקְדֵרָה.

יָכוֹל הָאוֹמֵר הֲרֵי עָלַי מִנְחָה יָבִיא מֶלַח מִתּוֹךְ בֵּיתוֹ כְּדֶרֶךְ שֵׁמֵּבִיא לְבוֹנָה מִתּוֹךְ בֵּיתוֹ. וְדִין הוּא נֶאֱמַר הָבֵא מִנְחָה, הָבֵא מֶלַח, וְנֶאֱמַר הָבֵא מִנְחָה, הָבֵא לְבוֹנָה, מַה לְּבוֹנָה מִתּוֹךְ בֵּיתוֹ, אַף מֶלַח כֵּן. אוֹ כַּלֵּךְ לְדֶרֶךְ זוֹ, נֶאֱמַר הָבֵא מִנְחָה הָבֵא עֵצִים, הָבֵא מִנְחָה הָבֵא מֶלַח, מָה עֵצִים מִשֶּׁל צִבּוּר, אַף מֶלַח כֵּן. נִרְאֶה לְמִי דּוֹמֶה, דָּנִין דָּבָר הַנּוֹהֵג בְּכָל הַזְּבָחִים, מִדָּבָר הַנּוֹהֵג בְּכָל הַזְּבָחִים, וְאַל תּוֹכִיחַ לְבוֹנָה שֶׁאֵינָהּ נוֹהֶגֶת בְּכָל הַזְּבָחִים.  אוֹ כַּלֵּךְ לְדֶרֶךְ זוֹ, דָּנִין דָּבָר הַבָּא עִמָּהּ בִּכְלִי אֶחָד, מִדָּבָר הַבָּא עִמָּה בִּכְלִי אֶחָד, וְאַל יוֹכִיחוּ עֵצִים שֶׁאֵין בָּאִין עִמָּהּ בִּכְלִי אֶחָד, תַּלְמוּד לוֹמַר  "בְּרִית מֶלַח עוֹלָם", וְנֶאֱמַר לְהַלָּן (להלן כד, ח) "מֵאֵת בְּנֵי יִשְׂרָאֵל בְּרִית עוֹלָם", מַה לְּהַלָּן מִשֶּׁל צִבּוּר, אַף כָּאן מִשֶּׁל צִבּוּר.

{pפסוק ידp} {rרמז תנהr}  "וְאִם תַּקְרִיב מִנְחַת בִּכּוּרִים", כְּתִיב (בראשית ב, ז) "וַיִּיצֶר ה' אֱלֹהִים אֶת הָאָדָם עָפָר מִן הָאֲדָמָה", וְאוֹמֵר  "מִזְבַּח אֲדָמָה תַּעֲשֶׂה לִּי", אָדָם מִמְּקוֹם כַּפָּרָתוֹ נִבְרָא, כָּל זְמַן שֶׁבֵּית הַמִּקְדָּשׁ קַיָּם, מִזְבֵּחַ שֶׁבּוֹ כַּפָּרָה לְיִשְׂרָאֵל, בְּחוּצָה לָאָרֶץ חֲכָמִים וְתַלְמִידֵיהֶם כַּפָּרָה לְיִשְׂרָאֵל, שֶׁנֶּאֱמַר "וְאִם תַּקְרִיב מִנְחַת בִּכּוּרִים". וְאוֹמֵר (מ"ב ד, מב) "וְאִישׁ בָּא מִבַּעַל שָׁלִשָׁה וַיָּבֵא לְאִישׁ" וְגוֹ', וַהֲלֹא אֵין שָׁם לֹא יְרוּשָׁלַיִם וְלֹא בֵּית הַמִּקְדָּשׁ, אֶלָּא אֱלִישָׁע הַנָּבִיא וְתַלְמִידָיו, הָא לָמַדְתָּ שֶׁכָּל הַנִּזְקָק לַחֲכָמִים וְתַלְמִידֵיהֶם, מַעֲלֶה עָלָיו הַכָּתוּב כְּאִלּוּ עוֹשֶׂה רְצוֹן אָבִיו שֶׁבַּשָּׁמַיִם. אָמַר לוֹ רַבִּי מַה נִּשְׁתַּנּוּ אֻמּוֹת הָעוֹלָם שֶׁאוֹכְלִין בַּזְּמַן הַזֶּה, אָמַרְתִּי לוֹ בִּשְׂכַר שֶׁהִפְרִישׁ הַקָּדוֹשׁ בָּרוּךְ הוּא יִשְׂרָאֵל מִתּוֹכָן, מָשָׁל לְמָה הַדָּבָר דּוֹמֶה לְמֶלֶךְ שֶׁמָּצָא אָדָם אֶחָד מִמִּשְׁפָּחָה נְמוּכָה, וְהָיָה אוֹתוֹ אָדָם עוֹשֶׂה רְצוֹנוֹ, שִׁגֵּר לָהֶם הַמֶּלֶךְ מַתָּנוֹת רַבּוֹת לִבְנֵי אוֹתָהּ מִשְׁפָּחָה בִּשְׁבִילוֹ. אֲפִלּוּ אֵין בְּיָדוֹ שֶׁל אָדָם לֹא מִקְרָא וְלֹא מִשְׁנָה אֶלָּא יוֹשֵׁב וְקוֹרֵא כָּל הַיּוֹם כֻּלּוֹ (בראשית לו, כב) "וַאֲחוֹת לוֹטָן תִּמְנָע", שְׂכַר תּוֹרָה בְּיָדוֹ.

"וְאִם תַּקְרִיב" חוֹבָה.

(רַבִּי יִשְׁמָעֵאל אוֹמֵר) "וְאִם תַּקְרִיב מִנְחַת בִּכּוּרִים", בְּמִנְחַת הָעֹמֶר הַכָּתוּב מְדַבֵּר, מֵהֵיכָן בָּאָה, מִן הַשְּׂעוֹרִים, אוֹ אֵינוֹ אֶלָּא מִן הַחִטִּים, רַבִּי אֱלִיעֶזֶר אוֹמֵר, נֶאֱמַר (שמות ט, לא) "אָבִיב" בְּמִצְרַיִם, וְנֶאֱמַר "אָבִיב" לְדוֹרוֹת, מָה אָבִיב הָאָמוּר בְּמִצְרַיִם שְׂעוֹרִין, אַף אָבִיב הָאָמוּר לְדוֹרוֹת שְׂעוֹרִין. רַבִּי עֲקִיבָא אוֹמֵר, מָצִינוּ יָחִיד שֶׁמֵּבִיא חוֹבָתוֹ מִן הַחִטִּין וְחוֹבָתוֹ מִן הַשְּׂעוֹרִין, וְצִבּוּר שֶׁמְּבִיאִין חוֹבָתָן מִן הַחִטִּין, וְחוֹבָתָן מִן הַשְּׂעוֹרִים, אִם אַתָּה אוֹמֵר עֹמֶר בָּא מִן הַחִטִּין לֹא מָצִינוּ צִבּוּר שֶׁמְּבִיאִין חוֹבָתָן מִן הַשְּׂעוֹרִין. דָּבָר אַחֵר אִם אָתָּה אוֹמֵר עֹמֶר מִן הַחִטִּין אֵין שְׁתֵּי הַלֶּחֶם בִּכּוּרִים.

"וְאִם תַּקְרִיב", מַה תַּלְמוּד לוֹמַר לְפִי שֶׁמִּצְוַת הָעֹמֶר לְהָבִיא מִן הַקָּמָה, מִנַּיִן שֶׁאִם לֹא מָצָא מִן הַקָּמָה יָבִיא מִן הָעֳמָרִין, תַּלְמוּד לוֹמַר "תַּקְרִיב". דָּבָר אַחֵר לְפִי שֶׁמִּצְוָתוֹ לְהָבִיא מִן הַלַּח, מִנַּיִן שֶׁאִם לֹא מָצָא מִן הַלַּח יָבִיא מִן הַיָּבֵשׁ, תַּלְמוּד לוֹמַר "תַּקְרִיב". דָּבָר אַחֵר "תַּקְרִיב" לָמָּה נֶאֱמַר, לְפִי שֶׁמִּצְוָתוֹ לִקְצֹר בַּלַּיְלָה, מִנַּיִן שֶׁאִם נִקְצַר בַּיּוֹם כָּשֵׁר, וְדוֹחֶה אֶת הַשַּׁבָּת, תַּלְמוּד לוֹמַר "תַּקְרִיב". תַּקְרִיב כָּל מַה שֶּׁהוּא, תַּקְרִיב, מִכָּל מָקוֹם. תַּקְרִיב, וַאֲפִלּוּ בְּשַׁבָּת. תַּקְרִיב, וַאֲפִלּוּ בְּטֻמְאָה. וְהָתְנַן כָּל הַלַּיְלָה כָּשֵׁר לִקְצִירַת הָעֹמֶר וְכוּ', מַה דְּיוֹם, בַּלַּיְלָה לָא אַף לַיְלָה, בַּיּוֹם נַמִּי לָא, אָמַר רָבָא לָא קָשְׁיָא הָא רַבִּי אֶלְעָזָר בְּרַבִּי שִׁמְעוֹן הִיא, דְּתַנְיָא הָיָה עוֹמֵד וּמַקְרִיב מִנְחַת הָעֹמֶר וְנִטְמָא, אִם יֵשׁ אַחֶרֶת אוֹמֵר לוֹ הָבֵא אַחֶרֶת תַּחְתֶּיהָ, וְאִם לָאו, אוֹמֵר לוֹ הֱוֵי פִּקֵּחַ וּשְׁתֹק, דִּבְרֵי רַבִּי. רַבִּי אֶלְעָזָר בְּרַבִּי שִׁמְעוֹן אוֹמֵר, בֵּין כָּךְ וּבֵין כָּךְ אוֹמֵר לוֹ הֱוֵי פִּקֵּחַ וּשְׁתֹק, שֶׁכָּל הָעֹמֶר הַנִּקְצָר שֶׁלֹּא כְּמִצְוָתוֹ פָּסוּל.

{rרמז תנוr}  "וְאִם תַּקְרִיב מִנְחַת בִּכּוּרִים". אָמַר רַבִּי יְהוּדָה, עֲתִידָה מִנְחַת בִּכּוּרִים לִפְסֹק וְלַחֲזֹר, וְכֵן הוּא אוֹמֵר  "וְאִם יִהְיֶה הַיֹּבֵל", עָתִיד הַיּוֹבֵל לִפְסֹק וְלַחֲזֹר. רַבִּי שִׁמְעוֹן אוֹמֵר, וְאִם תַּקְרִיב זוֹ מִנְחָה הַבָּאָה חוֹבָה, אוֹ יָכוֹל נְדָבָה, כְּשֶׁהוּא אוֹמֵר (להלן כג, י) "וַהֲבֵאתֶם אֶת עֹמֶר רֵאשִׁית קְצִירְכֶם", לוֹמַר שֶׁאֵינָהּ בָּאָה אֶלָּא חוֹבָה, אִם כֵּן לָמָּה נֶאֱמַר "אִם" לוֹמַר אִם אַתֶּם מְבִיאִים אוֹתָהּ לְרָצוֹן, מַעֲלֶה אֲנִי עֲלֵיכֶם כְּאִלּוּ נְדָבָה הֲבֵאתֶם אוֹתָהּ, וְאִם אִי אַתֶּם מַעֲלִים אוֹתָהּ לְרָצוֹן, מַעֲלֶה אֲנִי עֲלֵיכֶם כְּאִלּוּ לֹא הִקְרַבְתֶּם אוֹתָהּ אֶלָּא לְצֹרֶךְ עַצְמְכֶם. וְכֵן הוּא אוֹמֵר  "וְלֶחֶם וְקָלִי וְכַרְמֶל לֹא תֹאכְלוּ" וְגוֹ'. רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה אוֹמֵר, יָכוֹל יָבִיא מִן הַכּוּסְמִין וְשִׁבֹּלֶת שׁוּעָל וְשִׁיפוֹן, וְדִין הוּא, וּמָה אִם חִטִּים שֶׁכְּשֵׁרוֹת לִשְׁאָר מְנָחוֹת לֹא כָּשְׁרוּ לְמִנְחַת הָעֹמֶר, כּוּסְמִין וְשִׁבֹּלֶת שׁוּעָל וְשִׁיפוֹן שֶׁלֹּא כָּשְׁרוּ לִשְׁאָר מְנָחוֹת, אֵינוֹ דִין שֶׁלֹּא יִכְשְׁרוּ לְמִנְחַת הָעֹמֶר, שְׂעוֹרִים יוֹכִיחוּ שֶׁלֹּא כָּשְׁרוּ לִשְׁאָר מְנָחוֹת וְכָשְׁרוּ לְמִנְחַת הָעֹמֶר. לֹא אִם אָמַרְתָּ בִּשְׂעוֹרִים שֶׁמִּנְחַת סוֹטָה בָּאָה מֵהֶם תֹּאמַר בְּכוּסְמִין וְשִׁבֹּלֶת שׁוּעָל וְשִׁיפוֹן שֶׁאֵין מִנְחַת סוֹטָה בָּאָה מֵהֶן, יָצְאוּ חִטִּין מִן הַכָּתוּב, כּוּסְמִין וְשִׁבֹּלֶת שׁוּעָל וְשִׁיפוֹן מִקַּל וָחֹמֶר.

[תָּנוּ רַבָּנָן] (רַבִּי יִשְׁמָעֵאל אוֹמֵר) אָבִיב קָלוּי בָּאֵשׁ. אָבִיב, זֶה אָבִיב. קָלוּי בָּאֵשׁ, מְלַמֵּד שֶׁהָיוּ מְהַבְהֲבִין אוֹתוֹ בָּאֵשׁ כְּדֵי לְקַיֵּם בּוֹ מִצְוַת קָלִי, דִּבְרֵי רַבִּי מֵאִיר. וַחֲכָמִים אוֹמְרִים אֵין לְשׁוֹן קָלִי אֶלָּא דָּבָר אַחֵר. לִישְׁנָא אַחֲרִינָא אֵין לְשׁוֹן קָלִי אֶלָּא דָּבָר קַלִּיל, הָא כֵּיצַד אַבּוּב שֶׁל קַלַּאי הָיָה שָׁם וְהָיָה מְנֻקָּב כִּכְבָרָה כְּדֵי שֶׁתְּהֵא הָאוּר שׁוֹלֵט בְּכֻלּוֹ. אָבִיב קָלוּי (בָּאֵשׁ) גֶּרֶשׂ, אֵינִי יוֹדֵעַ אִם אָבִיב קָלוּי אִם גֶּרֶשׂ קָלוּי, כְּשֶׁהוּא אוֹמֵר בָּאֵשׁ הִפְסִיק הָעִנְיָן. כַּרְמֶל, רַךְ וּמָל. וְכֵן הוּא אוֹמֵר (מ"ב ד, מב) "וְאִישׁ בָּא מִבַּעַל שָׁלִשָׁה" וְגוֹ'.

כָּל קָרְבְּנוֹת הַצִּבּוּר וְהַיָּחִיד בָּאִין מִן הָאָרֶץ וּמִחוּצָה לָאָרֶץ מִן הֶחָדָשׁ וּמִן הַיָּשָׁן. חוּץ מִן הָעֹמֶר וּשְׁתֵּי הַלֶּחֶם שֶׁאֵין בָּאִין אֶלָּא מִן הֶחָדָשׁ, וּמִן הָאָרֶץ, וְאֵין בָּאִין אֶלָּא מִן הַמֻּבְחָר. מַתְנִיתִין דְּלָא כִּי הַאי תַּנָּא, דְּתַנְיָא עֹמֶר הַבָּא מִן הַיָּשָׁן כָּשֵׁר, שְׁתֵּי הַלֶּחֶם הַבָּאִין מִן הַיָּשָׁן כְּשֵׁרוֹת, אֶלָּא שֶׁחִסֵּר מִצְוָה. עֹמֶר  דִּכְתִיב "תַּקְרִיב אֵת מִנְחַת בִּכּוּרֶיךָ", דַּאֲפִלּוּ מִן הַעֲלִיָּה. שְׁתֵּי הַלֶּחֶם דִּכְתִיב (להלן כג, יז) "מִמּוֹשְׁבֹתֵיכֶם תָּבִיאוּ", וְלֹא מִחוּצָה לָאָרֶץ, "מִמּוֹשְׁבֹתֵיכֶם" דַּאֲפִלּוּ מִן הָעֲלִיָּה, הָא אַפִּיקְתֵּיהּ, אָמַר קְרָא "תָּבִיאוּ", דַּאֲפִלּוּ מִן הָעֲלִיָּה, הָא מִבָּעֵי לֵיהּ שֶׁכָּל מַה שֶּׁאַתָּה מֵבִיא מִמָּקוֹם אַחֵר יִהְיֶה כָּזֶה, אִם כֵּן לִכְתֹּב קְרָא תָּבִיא, מַאי תָּבִיאוּ, שְׁמַע מִינָהּ תַּרְתֵּי. וְהָכְתִיב  "רֵאשִׁית", לְמִצְוָה. וְהָא כְּתִיב (שם טז) "חֲדָשָׁה", הַאי מִיבָּעֵי לֵיהּ לְכִדְתַנְיָא, רַבִּי נָתָן וְרַבִּי עֲקִיבָא אוֹמְרִים, שְׁתֵּי הַלֶּחֶם הַבָּאוֹת מִן הַיָּשָׁן כְּשֵׁרוֹת, וּמָה אֲנִי מְקַיֵּם "חֲדָשָׁה", שֶׁתְּהֵא חֲדָשָׁה לְכָל הַמְּנָחוֹת. עַד כָּאן לָא פְּלִיגֵי אֶלָּא בְּחָדָשׁ, אֲבָל בָּאָרֶץ לָא פְּלִיגֵי, דְּעֹמֶר וּשְׁתֵּי הַלֶּחֶם מֵאֶרֶץ אִין, מִחוּצָה לָאָרֶץ לָא, כְּמָאן, דְּלָא כִּי הַאי תַּנָּא, דְּתַנְיָא רַבִּי יוֹסִי בְּרַבִּי יְהוּדָה אוֹמֵר, עֹמֶר בָּא מִחוּצָה לָאָרֶץ, וּמָה אֲנִי מְקַיֵּם (להלן כג, י) "כִּי תָבֹאוּ אֶל הָאָרֶץ", שֶׁלֹּא נִתְחַיְּבוּ קֹדֶם שֶׁנִּכְנְסוּ לָאָרֶץ, וְקָסָבַר חָדָשׁ בְּחוּצָה לָאָרֶץ דְּאוֹרַיְתָא הִיא, דִּכְתִיב "מִמּוֹשְׁבֹתֵיכֶם", כָּל מָקוֹם שֶׁאַתֶּם יוֹשְׁבִים מַשְׁמַע. "וְכִי תָבוֹאוּ" זְמַן בִּיאָה הִיא, וְכֵיוָן דְּאוֹרָיְתָא הוּא אַקְרוּבֵי נַמִּי מַקְרְבִינָן.

רָמֵי לֵיהּ רָמִי בַּר חַמָּא לְרַב חִסְדָּא, תְּנַן שׁוֹמְרֵי סְפִיחִים נוֹטְלִין שְׂכָרָן מִתְרוּמַת הַלִּשְׁכָּה. וּרְמִינְהוּ (להלן כה, ו) "לְאָכְלָה", וְלֹא לְשָׂרְפָהּ, אָמַר לֵיהּ, רַחֲמָנָא אָמַר  "לְדֹרֹתֵיכֶם", וְאַתְּ אָמַרְתְּ תִּבְטֹל. אָמַר לֵיהּ, וּמִי קָאֲמִינָא תִּבְטֹל, וְלֵיתֵי מִאֶשְׁתָּקַד. אָמַר קְרָא כַּרְמֶל וְלֵיכָּא. וְלֵיתֵי מִכַּרְמֶל דְּאֶשְׁתָּקַד, אָמַר קְרָא כַּרְמֶל תַּקְרִיב, בָּעִינָן כַּרְמֶל בִּשְׁעַת הַקְרָבָה וְלֵיכָּא. רַבִּי יוֹחָנָן אָמַר, כַּרְמֶל תַּקְרִיב, רַבִּי אֶלְעָזָר אוֹמֵר, (להלן כג, י) "רֵאשִׁית קְצִירְךָ", וְלֹא סוֹף קְצִירְךָ. מֵתִיב רַבָּה וְאִם תַּקְרִיב, בְּמִנְחַת הָעֹמֶר וְכוּ', אַלְמָא מִשּׁוּם בִּכּוּרִים הוּא, תְּיוּבְתָּא.

{rרמז תנזr}  "בִּכּוּרֶיךָ", בִּכּוּרֵי כָּל יָחִיד וְיָחִיד, לוֹמַר שֶׁאֵינָהּ בָּאָה [אֶלָּא] מִשֶּׁל צִבּוּר, דִּבְרֵי רַבִּי עֲקִיבָא. רַבִּי שִׁמְעוֹן אוֹמֵר, נֶאֱמַר כָּאן "בִּכּוּרִים לַה'", וְנֶאֱמַר לְהַלָּן  "בִּכּוּרִים לַה'", מַה בִּכּוּרִים הָאָמוּר לְהַלָּן (לְיָחִיד) מִשֶּׁל צִבּוּר, אַף בִּכּוּרִים הָאָמוּר כָּאן (לְיָחִיד) מִשֶּׁל צִבּוּר. וְאִם תֹּאמַר זוֹ מִשֶּׁל יָחִיד וּלְהַלָּן מִשֶּׁל צִבּוּר, אָמַרְתָּ לָאו, אִם זוֹ בִּכּוּרִים לַה' אֵין הָעֹמֶר הַלָּזוֹ רֵאשִׁית קָצִיר, וְאִם הַלָּזוֹ רֵאשִׁית קָצִיר אֵין זוֹ בִּכּוּרִים לַה'. דְּבָרִים הַמְחֻסָּרִין כָּאן אֲמָרָן הַכָּתוּב לְהַלָּן.

{pפסוק טוp}  "וְנָתַתָּ עָלֶיהָ שֶׁמֶן", עָלֶיהָ שֶׁמֶן וְלֹא עַל לֶחֶם הַפָּנִים שֶׁמֶן, שֶׁיָּכוֹל וַהֲלֹא דִין הוּא, וּמַה מִּנְחַת נְסָכִים שֶׁאֵינָהּ טְעוּנָה לְבוֹנָה, טְעוּנָה שֶׁמֶן, לֶחֶם הַפָּנִים שֶׁטָּעוּן לְבוֹנָה, אֵינוֹ דִּין שֶׁיִּטְעֹן שֶׁמֶן, תַּלְמוּד לוֹמַר "עָלֶיהָ", עָלֶיהָ שֶׁמֶן וְלֹא עַל לֶחֶם הַפָּנִים שֶׁמֶן.

"עָלֶיהָ", לְבוֹנָה, וְלֹא עַל מִנְחַת נְסָכִים לְבוֹנָה, שֶׁיָּכוֹל וַהֲלֹא דִּין הוּא, וּמַה לֶּחֶם הַפָּנִים שֶׁאֵינוֹ טָעוּן שֶׁמֶן טָעוּן לְבוֹנָה, מִנְחַת נְסָכִים שֶׁטְּעוּנָה שֶׁמֶן אֵינוֹ דִין שֶׁטְּעוּנָה לְבוֹנָה תַּלְמוּד לוֹמַר "עָלֶיהָ", עָלֶיהָ לְבוֹנָה וְלֹא עַל מִנְחַת נְסָכִים לְבוֹנָה. מִנְחָה, לְרַבּוֹת מִנְחַת שְׁמִינִי לִלְבוֹנָה. "הִיא", לְהוֹצִיא שְׁתֵּי הַלֶּחֶם שֶׁלֹּא יִטְעֲנוּ לֹא שֶׁמֶן וְלֹא לְבוֹנָה.

אָמַר מַר עָלֶיהָ "שֶׁמֶן", וְלֹא עַל לֶחֶם הַפָּנִים שֶׁמֶן. וְאֵימָא עָלֶיהָ שֶׁמֶן וְלֹא עַל מִנְחַת כֹּהֲנִים שֶׁמֶן, מִסְתַּבְּרָא מִנְחַת כֹּהֲנִים הֲוָה לֵיהּ לְרִבּוּיֵי, שֶׁכֵּן עִשָּׂרוֹן, כְּלִי, חוּץ, וְצוּרָה, הַגָּשָׁה, וְאִשִּׁים. אַדְּרַבָּה, לֶחֶם הַפָּנִים הֲוָה לֵיהּ לְרִבּוּיֵי שֶׁכֵּן צִבּוּרָא, חוֹבָה, טָמֵא דְּאָכִיל, פִּגּוּלָא, בְּשַׁבָּתָא. מִסְתַּבְּרָא (לעיל ב, א) נֶפֶשׁ.

אָמַר מַר "עָלֶיהָ לְבוֹנָה", וְלֹא עַל מִנְחַת נְסָכִים לְבוֹנָה. וְאֵימָא עָלֶיהָ לְבוֹנָה וְלֹא עַל מִנְחַת כֹּהֲנִים לְבוֹנָה, מִסְתַּבְּרָא מִנְחַת כֹּהֵן הֲוָה לֵיהּ לְרִבּוּיֵי, שֶׁכֵּן עִשָּׂרוֹן, בָּלוּל בְּלוֹג, מֻגָּשׁ, בִּגְלַל עֶצֶם, אַדְּרַבָּה, מִנְחַת נְסָכִים הֲוָה לֵיהּ לְרִבּוּיֵי, שֶׁכֵּן צִבּוּרָא, חוֹבָה, דְּאִיטְמֵי בְּשַׁבָּתָא. מִסְתַּבְּרָא (שם) נֶפֶשׁ.

"מִנְחָה", לְרַבּוֹת מִנְחַת שְׁמִינִי לִלְבוֹנָה. וְאֵימָא לְהוֹצִיא. הַאי מַאי, אִי אָמַרְתְּ בִּשְׁלָמָא לְרַבּוֹת, שַׁפִּיר, אֶלָּא אִי אָמַרְתְּ לְהוֹצִיא, לָמָּה לִי שָׁעָה מִדּוֹרוֹת לֹא יָלְפִינָן. הִיא, לְהוֹצִיא שְׁתֵּי הַלֶּחֶם שֶׁלֹּא יִטְעֲנוּ לֹא שֶׁמֶן וְלֹא לְבוֹנָה. וְאֵימָא לְהוֹצִיא מִנְחַת כֹּהֲנִים. מִסְתַּבְּרָא מִנְחַת כֹּהֲנִים הֲוָה לֵיהּ לְרִבּוּיֵי, שֶׁכֵּן עִשָּׂרוֹן, כְּלִי, מַצָּה, וְעֶצֶם, וְהַגָּשָׁה, וְאִשִּׁים. אַדְּרַבָּה, שְׁתֵּי הַלֶּחֶם הֲוָה לֵיהּ לְרִבּוּיֵי, שֶׁכֵּן צִבּוּרָא, חוֹבָה, טָמֵא, דְּאָכִיל, פִּגּוּלָא, בְּשַׁבָּתָא, מַתִּיר, תְּנוּפָה, בָּאָרֶץ, בִּזְמַן, חָדָשׁ, דְּהַנֵּי נְפִישִׁין, מִסְתַּבְּרָא נֶפֶשׁ.

"הִיא", פְּרָט לִשְׁתֵּי הַלֶּחֶם. וַהֲלֹא דִּין הוּא, אִם מִעַטְתִּים מִן הַשֶּׁמֶן שֶׁהוּא נוֹהֵג בְּמִנְחַת נְסָכִים לֹא אֲמַעֲטֵם מִן הַלְּבוֹנָה שֶׁאֵינָהּ נוֹהֶגֶת בְּמִנְחַת נְסָכִים. אִם מִעַטְתִּים מִן הַלְּבוֹנָה שֶׁהִיא נוֹהֶגֶת בְּלֶחֶם הַפָּנִים לֹא אֲמַעֲטֵם מִן הַשֶּׁמֶן שֶׁאֵינוֹ נוֹהֵג בְּלֶחֶם הַפָּנִים. הוּא הַדִּין אִם מִעַטְתִּים מִן הַשֶּׁמֶן שֶׁאֵינוֹ נוֹהֵג בְּלֶחֶם הַפָּנִים אֲמַעֲטֵם מִן הַלְּבוֹנָה שֶׁהִיא נּוֹהֶגֶת בְּלֶחֶם הַפָּנִים. וְאִם מִעַטְתִּים מִן הַלְּבוֹנָה שֶׁאֵינָהּ נוֹהֶגֶת בְּמִנְחַת נְסָכִים אֲמַעֲטֵם מִן הַשֶּׁמֶן שֶׁהִיא נוֹהֶגֶת בְּמִנְחַת נְסָכִים, תַּלְמוּד לוֹמַר "הִיא" פְּרָט לִשְׁתֵּי הַלֶּחֶם שֶׁאֵינָן טְעוּנִין לֹא שֶׁמֶן וְלֹא לְבוֹנָה.

~ פרק ג

{pפסוק אp} {rרמז תנחr}  "וְאִם זֶבַח שְׁלָמִים קָרְבָּנוֹ", אָמַר רַבִּי יְהוּדָה, כָּל הַמֵּבִיא שְׁלָמִים מֵבִיא שָׁלוֹם לָעוֹלָם. אֵין לִי אֶלָּא שְׁלָמִים, מִנַּיִן לְרַבּוֹת אֶת הַתּוֹדָה. אֲרַבֶּה אֶת הַתּוֹדָה שֶׁהִיא בָּאָה שְׁלָמִים, מִנַּיִן לְרַבּוֹת הָעוֹלָה, אֲרַבֶּה אֶת הָעוֹלָה, שֶׁהִיא בָּאָה בְּנֶדֶר וּבִנְדָבָה. מִנַּיִן לְרַבּוֹת אֶת הַבְּכוֹר וְאֶת הַמַּעֲשֵׂר וְאֶת הַפֶּסַח. אֲרַבֶּה אֶת הַבְּכוֹר וְאֶת הַמַּעֲשֵׂר וְאֶת הַפֶּסַח שֶׁאֵין בָּאִין עַל חֵטְא, מִנַּיִן לְרַבּוֹת אֶת הַחַטָּאת וְהָאָשָׁם, תַּלְמוּד לוֹמַר "זֶבַח". מִנַּיִן לְרַבּוֹת הָעוֹפוֹת וְהַמְּנָחוֹת וְהַיַּיִן וְהַלְבוֹנָה וְהָעֵצִים, תַּלְמוּד לוֹמַר "קָרְבָּנוֹ", שְׁלָמִים. הָא כָּל הַמֵּבִיא שְׁלָמִים מֵבִיא שָׁלוֹם לָעוֹלָם. דָּבָר אַחֵר שְׁלָמִים שֶׁהַכֹּל מְשֻׁלָּמִים בָּהֶם, הַדָּם וְהָאִמּוּרִים לַמִּזְבֵּחַ, וְשׁוֹק לַכֹּהֲנִים, הָעוֹר וְהַבָּשָׂר לַבְּעָלִים.

רַבִּי שִׁמְעוֹן אוֹמֵר, מִי שֶׁהוּא שָׁלֵם מֵבִיא שְׁלָמִים וְאֵין הָאוֹנֵן מֵבִיא שְׁלָמִים. אֵין לִי אֶלָּא שְׁלָמִים שֶׁהוּא מִין שִׂמְחָה, מִנַּיִן לְרַבּוֹת אֶת הַתּוֹדָה, אֲרַבֶּה אֶת הַתּוֹדָה שֶׁהִיא בָּאָה שְׁלָמִים, מִנַיִן לְרַבּוֹת אֶת הָעוֹלָה, אֲרַבֶּה אֶת הָעוֹלָה שֶׁהִיא בְּנֶדֶר וּבִנְדָבָה, מִנַּיִן לְרַבּוֹת הַבְּכוֹר וְהַמַּעֲשֵׂר וְהַפֶּסַח, אֲרַבֶּה אֶת הַבְּכוֹר וְאֶת הַמַּעֲשֵׂר וְאֶת הַפֶּסַח שֶׁאֵינָן בָּאִים עַל הַחֵטְא, מִנַּיִן לְרַבּוֹת חַטָּאת וְאָשָׁם, תַּלְמוּד לוֹמַר "זֶבַח". מִנַּיִן לְרַבּוֹת הָעוֹפוֹת וְהַמְּנָחוֹת הַיַּיִן וְהַלְּבוֹנָה וְהָעֵצִים, תַּלְמוּד לוֹמַר "שְׁלָמִים קָרְבָּנוֹ", הָא כָּל קָרְבָּן שֶׁמֵּבִיא, מֵבִיא כְּשֶׁהוּא שָׁלֵם, כְּשֶׁהוּא אוֹנֵן אֵינוֹ מֵבִיא.

מְנָלַן דְּבָעִינָן זְבִיחָה לִשְׁמָהּ, דְּאָמַר קְרָא וְאִם זֶבַח שְׁלָמִים קָרְבָּנוֹ, שֶׁתְּהֵא זְבִיחָה לְשֵׁם שְׁלָמִים. וְדִילְמָא הַיְנוּ שְׁמַיְהוּ, מִדִּכְתִיב  "הַמַּקְרִיב אֶת דַּם הַשְּׁלָמִים", (שם ז, יד) "הַזֹּרֵק אֶת דַּם הַשְּׁלָמִים", וְלֹא כָּתַב זֶבַח וְהָכָא כְּתִיב זֶבַח, שְׁמַע מִינַהּ שֶׁתְּהֵא זְבִיחָה לְשֵׁם שְׁלָמִים. אַשְׁכְּחָן זְבִיחָה, שְׁאָר עֲבוֹדוֹת מְנָלַן. וְכִי תֵימָא לֵילַף מִזְּבִיחָה, מַה לִּזְבִיחָה שֶׁכֵּן נִפְסֶלֶת שֶׁלֹּא לְשֵׁם אוֹכָלִין בְּפֶסַח. אֶלָּא אָמַר קְרָא (שם) "הַמַּקְרִיב אֶת דַּם הַשְּׁלָמִים", שֶׁתְּהֵא קַבָּלָה לְשֵׁם שְׁלָמִים. וְלִכְתֹּב רַחֲמָנָא בְּקַבָּלָה וְלֵילַף זְבִיחָה מִכֻּלְּהוּ, מִשּׁוּם דְּאִיכָּא לְמִיפְרָךְ מַה לְּקַבָּלָה שֶׁכֵּן פְּסוּלָה בְּזָר.  אַשְׁכְּחָן שְׁחִיטָה וְקַבָּלָה זְרִיקָה מְנָלַן, וְכִי תֵימָא לֵילַף מֵהַנֵּי, מַה לְהַנֵּי שֶׁכֵּן טְעוּנִין צָפוֹן וְיֶשְׁנוֹ בְּחַטָּאת הַפְּנִימִית. אֶלָּא אָמַר קְרָא (שם) "הַזֹּרֵק אֶת דַּם הַשְּׁלָמִים", שֶׁתְּהֵא זְרִיקָה לְשֵׁם שְׁלָמִים. וְלִכְתֹּב רַחֲמָנָא זְרִיקָה וְלֵילַף שְׁחִיטָה וְקַבָּלָה מִנֵּיהּ, מִשּׁוּם דְּאִיכָּא לְמִיפְרָךְ מַה לִּזְרִיקָה שֶׁכֵּן זָר חַיָּב עָלֶיהָ מִיתָה.  אַשְׁכְּחָן כֻּלְּהוּ, הוֹלָכָה מְנָלַן. וְכִי תֵימָא לֵילַף מִכֻּלְּהוּ, מַה לְּכֻלְּהוּ שֶׁכֵּן עֲבוֹדָה שֶׁאִי אֶפְשָׁר לְבַטְּלָהּ, תֹּאמַר בְּהוֹלָכָה שֶׁאֶפְשָׁר לְבַטְּלָהּ, אֶלָּא אָמַר קְרָא  "וְהִקְרִיב הַכֹּהֵן אֶת הַכֹּל", וְאָמַר מַר זוֹ הוֹלָכַת אֵבָרִים לַכֶּבֶשׁ, וְתַנְיָא (לעיל א, ה) "וְהִקְרִיבוּ בְּנֵי אַהֲרֹן אֶת הַדָּם", זוֹ קַבָּלַת הַדָּם, הוֹלָכָה הִיא וְאַפְּקָהּ רַחֲמָנָא בִּלְשׁוֹן קַבָּלָה, לְמֵימְרָא דְּהוֹלָכָה לֹא תַּפְקָהּ מִכְּלַל קַבָּלָה.

אַשְׁכָּחָן שִׁנּוּי קֹדֶשׁ, שִׁנּוּי בְּעָלִים מְנָא לָן. אָמַר קְרָא  "וּבְשַׂר זֶבַח תּוֹדַת שְׁלָמָיו", שֶׁתְּהֵא זְבִיחָה לְשֵׁם תּוֹדָה, שֶׁתְּהֵא זְבִיחָה לְשֵׁם שְׁלָמִים, אִם אֵינוֹ עִנְיָן לְשִׁנּוּי קֹדֶשׁ, דְּנַפְקָא לֵיהּ מֵהָתָם, תְּנֵהוּ עִנְיָן לְשִׁנּוּי בְּעָלִים. וְהַאי לְהָכִי הוּא דְּאָתָא הָא מִיבָּעֵי לֵיהּ לְכִדְתַנְיָא "וּבְשַׂר זֶבַח תּוֹדַת שְׁלָמָיו", אַבָּא חָנָן מִשּׁוּם רַבִּי אֱלִיעֶזֶר אָמַר, בָּא לְלַמֵּד עַל תּוֹדָה שֶׁשְּׁחָטָהּ לְשֵׁם שְׁלָמִים כְּשֵׁרָה, שְׁלָמִים שֶׁשְּׁחָטָן לְשֵׁם תּוֹדָה פְּסוּלִין, וּמַה הֶפְרֵשׁ בֵּין זֶה לָזֶה, תּוֹדָה קְרוּיָה שְׁלָמִים, וְאֵין שְׁלָמִים קְרוּיִין תּוֹדָה.

אֶלָּא אָמַר רָבָא, אַתְיָא מֵאֵיל נָזִיר, דִּכְתִיב (במדבר ו, יז) "וְאֶת הָאַיִל יַעֲשֶׂה זֶבַח שְׁלָמִים לַה'", שֶׁתְּהֵא זְבִיחָה לְשֵׁם שְׁלָמִים, אִם אֵינוֹ עִנְיָן לְשִׁנּוּי קֹדֶשׁ, תְּנֵהוּ עִנְיָן לְשִׁנּוּי בְּעָלִים. אַשְׁכְּחָן אֵיל נָזִיר שְׁאָר שְׁלָמִים מְנָלַן, וְכִי תֵימָא נֵילַף מִנָּזִיר, מַה לְּאֵיל נָזִיר שֶׁכֵּן יֵשׁ עִמּוֹ דָּמִים אֲחָדִים. אִם כֵּן לִכְתֹּב שְׁלָמָיו, מַאי "שְׁלָמִים", לְרַבּוֹת כָּל שְׁלָמִים. אַשְׁכְּחָן שְׁלָמִים, שְׁאָר כָּל הַקֳּדָשִׁים מְנָא לָן. וְכִי תֵימָא נֵילַף מִשְּׁלָמִים, מַה לִּשְׁלָמִים שֶׁכֵּן טְעוּנִין סְמִיכָה וּנְסָכִים וּתְנוּפַת חָזֶה וָשׁוֹק.  אֶלָּא אָמַר קְרָא (להלן ז, לז) "זֹאת הַתּוֹרָה לָעֹלָה לַמִּנְחָה" וְגוֹ', הֻקְּשׁוּ לִשְׁלָמִים, מַה שְּׁלָמִים בֵּין בְּשִׁנּוּי קֹדֶשׁ, בֵּין בְּשִׁנּוּי בְּעָלִים, בָּעִינָן לִשְׁמוֹ, אַף כָּל, בֵּין בְּשִׁנּוּי בְּעָלִים, בֵּין בְּשִׁנּוּי קֹדֶשׁ, בָּעִינָן לִשְׁמוֹ. אֵימָא הֵיכָא דְּשָׁחִיט לְהוּ שֶׁלֹּא לִשְׁמוֹ לִיפְסְלוּ, אָמַר קְרָא  "מוֹצָא שְׂפָתֶיךָ תִּשְׁמֹר וְגוֹ' נְדָבָה", נֶדֶר הוּא אֶלָּא אִם כְּמוֹ שֶׁנָּדַרְתָּ עָשִׂיתָ יְהֵא נֶדֶר, וְאִם לָאו יְהֵא נְדָבָה. וְצָרִיךְ לְמִיכְתַּב "מוֹצָא שְׂפָתֶיךָ", וְצָרִיךְ לְמִיכְתַּב "זֹאת הַתּוֹרָה", דְּאִי כָּתַב רַחֲמָנָא "מוֹצָא שְׂפָתֶיךָ" הֲוָה אֲמִינָא לָא יְדָעְנָא בְּמַאי, כָּתַב רַחֲמָנָא "זֹאת הַתּוֹרָה". וְאִי כָּתַב רַחֲמָנָא "זֹאת הַתּוֹרָה" הֲוָה אֲמִינָא לִיפְסְלוּ, כָּתַב רַחֲמָנָא "מוֹצָא שְׂפָתֶיךָ".

"הַבָּקָר", לְרַבּוֹת אַחַד עָשָׂר לִשְׁלָמִים, יָכוֹל שֶׁאֲנִי מְרַבֶּה אֶת הַתְּשִׁיעִי, אָמַרְתָּ וְכִי הֶקְדֵּשׁ לְפָנָיו מְקַדֵּשׁ אוֹ לְאַחֲרָיו מְקַדֵּשׁ, הֱוֵי אוֹמֵר לְאַחֲרָיו מְקַדֵּשׁ.

"הַבָּקָר", לְרַבּוֹת אַחַד עָשָׂר. מִן הַבָּקָר, לְהוֹצִיא אֶת הַתְּשִׁיעִי. וּמָה רָאִיתָ לְרַבּוֹת אַחַד עָשָׂר וּלְהוֹצִיא אֶת הַתְּשִׁיעִי, אַחַר שֶׁרִבָּה הַכָּתוּב וּמִעֵט, שֶׁתִּמְצָא אוֹמֵר אֵימָתַי הֶקְדֵּשׁ עוֹשֶׂה תְּמוּרָה לְפָנָיו אוֹ לְאַחֲרָיו הֱוֵי אוֹמֵר לְאַחֲרָיו, מְרַבֶּה אֲנִי אֶת אַחַד עָשָׂר שֶׁהוּא לְאַחַר הַקְּדֻשָּׁה, וּמוֹצִיא אֲנִי אֶת הַתְּשִׁיעִי שֶׁלִּפְנֵי הַקְּדֻשָּׁה  הוּא. הַיָּחִיד מֵבִיא שְׁלָמִים נְדָבָה, וְאֵין הַצִּבּוּר מְבִיאִים שְׁלָמִים נְדָבָה, וַהֲלֹא דִין הוּא, עוֹלַת בְּהֵמָה בָּאָה בְּנֶדֶר וּנְדָבָה. וּשְׁלָמִים בָּאִים בְּנֶדֶר וּנְדָבָה, מָה עוֹלַת בְּהֵמָה הֲרֵי הִיא בָּאָה נִדְבַת צִבּוּר, אַף שְׁלָמִים שֶׁהֵן בָּאִים בְּנֶדֶר וּנְדָבָה יָבִיאוּ נִדְבַת צִבּוּר. מִנְחָה תּוֹכִיחַ שֶׁהִיא בָּאָה בְּנֶדֶר וּנְדָבָה וְאֵינָהּ בָּאָה בְּנִדְבַת צִבּוּר. לֹא אִם אָמַרְתָּ בְּמִנְחָה שֶׁאֵינָהּ בָּאָה נִדְבַת שְׁנַיִם, תֹּאמַר בִּשְׁלָמִים שֶׁהֵם בָּאִים נִדְבַת שְׁנַיִם, עוֹלַת הָעוֹף תּוֹכִיחַ שֶׁהִיא בָּאָה נִדְבַת שְׁנַיִם וְאֵינָהּ בָּאָה נִדְבַת צִבּוּר. לֹא אִם אָמַרְתָּ בְּעוֹלַת הָעוֹף שֶׁאֵינָהּ בָּאָה חוֹבַת צִבּוּר, תֹּאמַר בִּשְׁלָמִים שֶׁבָּאִים חוֹבַת צִבּוּר, הוֹאִיל וּבָאִים חוֹבַת צִבּוּר יָבוֹאוּ נִדְבַת צִבּוּר, תַּלְמוּד לוֹמַר "הוּא", הַיָּחִיד מֵבִיא שְׁלָמִים נְדָבָה, וְאֵין הַצִּבּוּר מֵבִיא שְׁלָמִים נְדָבָה.

{rרמז תנטr}  וְאִם-זֶבַח שְׁלָמִים קָרְבָּנוֹ, אִם מִן-הַבָּקָר הוּא מַקְרִיב אִם-זָכָר אִם-נְקֵבָה תָּמִים יַקְרִיבֶנּוּ, לְרַבּוֹת אֶת הַוָּלָד. נְקֵבָה, לְרַבּוֹת אֶת הַתְּמוּרָה. וַהֲלֹא דִין הוּא, וּמַה תְּמוּרָה שֶׁאֵין גִּדּוּלֵי הֶקְדֵּשׁ, קְרֵבָה, וָלָד שֶׁהוּא גִּדּוּלֵי הֶקְדֵּשׁ אֵינוֹ דִין שֶׁיִּקְרַב. מַה לִּתְמוּרָה שֶׁכֵּן נוֹהֶגֶת בְּכָל הַקֳּדָשִׁים, תֹּאמַר בְּוָלָד שֶׁאֵינוֹ נוֹהֵג בְּכָל הַקֳּדָשִׁים. הוֹאִיל וְאֵינוֹ נוֹהֵג בְּכָל הַקֳּדָשִׁים אֵינוֹ קָרֵב, תַּלְמוּד לוֹמַר "זָכָר" לְרַבּוֹת אֶת הַוָּלָד. נְקֵבָה לְרַבּוֹת אֶת הַתְּמוּרָה, וַהֲלֹא דִין הוּא, וּמָה אִם וָלָד שֶׁאֵינוֹ נוֹהֵג בְּכָל הַקֳּדָשִׁים קָרֵב, תְּמוּרָה שֶׁנּוֹהֶגֶת בְּכָל הַקֳּדָשִׁים אֵינוֹ דִין שֶׁתִּקְרַב, מַה לְּוָלָד שֶׁכֵּן גִדּוּלֵי הֶקְדֵּשׁ, תֹּאמַר בִּתְמוּרָה שֶׁאֵינָהּ גִּדּוּלֵי הֶקְדֵּשׁ, תַּלְמוּד לוֹמַר "נְקֵבָה" לְרַבּוֹת אֶת הַתְּמוּרָה. אֵין לִי אֶלָּא וְלַד תְּמִימִים וּתְמוּרַת תְּמִימִים, וְלַד בַּעֲלֵי מוּמִים וּתְמוּרַת בַּעֲלֵי מוּמִין מִנַּיִן, כְּשֶׁהוּא אוֹמֵר וְאִם זָכָר לְרַבּוֹת וְלַד בַּעֲלֵי מוּמִין. וְאִם נְקֵבָה לְרַבּוֹת תְּמוּרַת בַּעֲלֵי מוּמִין. לְמַאי הִלְכְתָא, אָמַר שְׁמוּאֵל, לִיקָרֵב, וְאַלִּיבָּא דְּרַבִּי אֱלִיעֶזֶר. מַהוּ דְּתֵימָא כִּי אָמַר רַבִּי אֱלִיעֶזֶר בְּעוֹלָה דְּאִיכָּא שֵׁם עוֹלָה עַל אִמּוֹ, אֲבָל הָנֵי וְלָדוֹת לָא קָרְבֵי, קָא מַשְׁמַע לָן. רַב פַּפָּא אָמַר לִרְעִיָּה וְדִבְרֵי הַכֹּל. אָמַר לֵיהּ רַב פַּפָּא לְאַבַּיֵּי, אֵימָא זָכָר לְרַבּוֹת אֶת הַתְּמוּרָה, (וְאִם לְרַבּוֹת תְּמוּרַת בַּעֲלֵי מוּמִין), אָמַר לֵיהּ, מִסְתַּבְּרָא וָלָד לְשׁוֹן זָכָר מַשְׁמַע, תְּמוּרָה לְשׁוֹן נְקֵבָה מַשְׁמַע.

וְהָדֵין תַּנָּא מַיְיתִי לָהּ מֵהָכָא, דְּתַנְיָא (דברים יב, כו) "רַק קָדָשֶׁיךָ", אֵלּוּ תְּמוּרוֹת, "אֲשֶׁר יִהְיוּ לְךָ", אֵלּוּ הַוְּלָדוֹת, "וּנְדָרֶיךָ" זֶה נֶדֶר, "תִּשָּׂא וּבָאתָ" שׁוֹמֵעַ אֲנִי יַכְנִיסֵם לְבֵית הַבְּחִירָה וְיִמְנַע מֵהֶם מַיִם וּמָזוֹן בִּשְׁבִיל שֶׁיָּמוּתוּ תַּלְמוּד לוֹמַר (שם) "וְעָשִׂיתָ עֹלֹתֶיךָ הַבָּשָׂר וְהַדָּם" וְגוֹ' כְּדֶרֶךְ שֶׁאַתָּה נוֹהֵג בְּעוֹלָה כָּךְ אַתָּה נוֹהֵג בִּתְמוּרָה, וּכְדֶרֶךְ שֶׁאַתָּה נּוֹהֵג בִּשְׁלָמִים כָּךְ אַתָּה נוֹהֵג בִּוְלַד שְׁלָמִים וּבִתְמוּרַת שְׁלָמִים, יָכוֹל אַף וְלַד כָּל הַקֳּדָשִׁים כֵּן, תַּלְמוּד לוֹמַר "רַק" דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵינוֹ צָרִיךְ הֲרֵי הוּא אוֹמֵר (להלן ז, ה) "אָשָׁם הוּא" הוּא קָרֵב וְאֵין תְּמוּרָתוֹ קְרֵבָה. אָמַר מַר יַכְנִיסֵם לְבֵית הַבְּחִירָה וְיִמְנַע מֵהֶם מַיִם וּמָזוֹן בִּשְׁבִיל שֶׁיָּמוּתוּ, תַּלְמוּד לוֹמַר "וְעָשִׂיתָ", הָא מֵהֵיכָא תֵּיתִי וְהָא גְמָרָא גְּמִירֵי דְּחָמֵשׁ חַטָּאוֹת מֵתוֹת, בְּכָל מָקוֹם וְהַנֵּי יָמוּתוּ בְּבֵית הַבְּחִירָה סַלְקָא דַּעְתָּךְ אֲמִינָא חָמֵשׁ חַטָּאוֹת מְמִיתִין לְהוֹן בְּיָדַיִם, וְהַנֵּי גְרָמָא אִין בְּיָדַיִם לֹא, תַּלְמוּד לוֹמַר "וְעָשִׂיתָ"  אָמַר מַר יָכוֹל אַף וְלַד כָּל הַקֳּדָשִׁים כֵּן, תַּלְמוּד לוֹמַר "רַק קָדָשֶׁיךָ". וְלָד דְּמָאן, אִי דְּעוֹלָה  זָכָר הוּא וְלָאו בַּר אוֹלוּדֵי הוּא, וְאִי דְּחַטָּאת גְּמִירֵי לָהּ דִּלְמִיתָה אָזִיל וְאִי דְּאָשָׁם הִלְכְתָא גְּמִירִי לָהּ דִּלְרַעְיָא אַזְלָא שֶׁכָּל שֶׁבְּחַטָּאת מֵתָה בְּאָשָׁם רוֹעָה אֶלָּא אִי אִצְטְרִיךְ קְרָא דְּאִי עָבַר וּמַקְרִיב לֵיהּ קָאִים לֵיהּ בַּעֲשֵׂה, רַבִּי עֲקִיבָא אוֹמֵר אֵינוֹ צָרִיךְ הֲרֵי הוּא אוֹמֵר  "אָשָׁם הוּא", קְרָא לְכִדְרַב הוּנָא אָמַר רַב, אָשָׁם שֶׁנִּתַּק לִרְעִיָּה וּשְׁחָטוֹ סְתָם, כָּשֵׁר לְשֵׁם עוֹלָה נִתַּק אִין לֹא נִתַּק לֹא מַאי טַעְמָא אָמַר קְרָא "הוּא" בַּהֲוָיָתוֹ יְהֵא וְהַדֵּין תַּנָּא דְּנָפְקָא לֵיהּ מִן "רַק קָדָשֶׁיךָ" תִּיפוּק לֵיהּ מִזָּכָר אִם נְקֵבָה מַפִּיק לִוְלַד בַּעֲלֵי מוּמִין וְלִתְמוּרַת בַּעֲלֵי מוּמִין וְתִיפּוּק לֵיהּ כֻּלְּהוּ מֵהַאי קְרָא אִם, לֹא מַשְׁמַע לֵיהּ וְתַנָּא דְּנָפְקָא לֵיהּ מֵאִם זָכָר תִּיפּוּק לֵיהּ מִ"תִּשָּׂא וּבָאתָ" "תִּשָּׂא וּבָאתָ" אֲפִלּוּ מִמֹּרְגַּיְהוּ וְאֵלּוּ הֵן בַּעֲלֵי מוּמִין כָּל שֶׁהֶקְדֵּשׁוֹ קָדַם אֶת מוּמוֹ הָא אִם קָדַם מוּמוֹ אֶת הֶקְדֵּשׁוֹ הֲרֵי הֵם כְּהִקְדִּישׁ אֶת נְכָסָיו רַבִּי יְהוּדָה אוֹמֵר, הֲרֵי הוּא אוֹמֵר, (ש"א יז, לו) "גַּם אֶת הָאֲרִי גַּם (אֶת) הַדֹּב הִכָּה עַבְדֶּךָ", אֵין לִי אֶלָּא אֲרִי וְדֹב מִנַּיִן לְרַבּוֹת אַרְיֵה עִם הַדֹּב וְדֹב עִם הָאַרְיֵה, תַּלְמוּד לוֹמַר "גַּם אֶת הָאֲרִי גַּם (אֶת) הַדֹּב הִכָּה עַבְדֶּךָ".

{pפסוק בp}  "וְסָמַךְ יָדוֹ" וְלֹא יַד בְּנוֹ, וְלֹא יַד עַבְדּוֹ (כָּתוּב בְּרֶמֶז תל"ח).

"קָרְבָּנוֹ" וְלֹא הַבְּכוֹר שֶׁיָּכוֹל וַהֲלֹא דִין הוּא וּמַה שְּׁלָמִים שֶׁאֵין קְדֻשָּׁתָן מֵרֶחֶם טְעוּנִין סְמִיכָה, בְּכוֹר שֶׁקְּדֻשָּׁתוֹ מֵרֶחֶם אֵינוֹ דִּין שֶׁיִּטְעֹן סְמִיכָה, אִיכָּא לְמִיפְרַךְ מַה לִּשְׁלָמִים שֶׁכֵּן טְעוּנִין סְמִיכָה וּנְסָכִים וְחָזֶה וָשׁוֹק, קְרָא אַסְמַכְתָּא בְּעָלְמָא, אֶלָּא קְרָאֵי לָמָּה לִי קָרְבָּנוֹ, וְלֹא קָרְבַּן חֲבֵרוֹ, קָרְבָּנוֹ וְלֹא קָרְבַּן גּוֹי, קָרְבָּנוֹ לְרַבּוֹת כָּל בַּעֲלֵי קָרְבָּן לִסְמִיכָה תַּנְיָא, יוֹרֵשׁ סוֹמֵךְ יוֹרֵשׁ מֵמִיר רַבִּי יְהוּדָה אוֹמֵר יוֹרֵשׁ אֵינוֹ סוֹמֵךְ, יוֹרֵשׁ אֵינוֹ מֵמִיר. מַאי טַעְמָא דְּרַבִּי יְהוּדָה דִּכְתִיב "קָרְבָּנוֹ" וְלֹא קָרְבַּן אָבִיו, וְיָלִיף תְּחִלַּת הֶקְדֵּשׁ מִסּוֹף הֶקְדֵּשׁ מַה סוֹף הֶקְדֵּשׁ יוֹרֵשׁ אֵינוֹ סוֹמֵךְ אַף תְּחִלַּת הֶקְדֵּשׁ יוֹרֵשׁ אֵינוֹ מֵמִיר וְרַבָּנָן (להלן כז, י) "הָמֵר יָמִיר" לְרַבּוֹת אֶת הַיּוֹרֵשׁ, וְיָלִיף סוֹף הֶקְדֵּשׁ מִתְּחִלַּת הֶקְדֵּשׁ מַה תְּחִלַּת הֶקְדֵּשׁ יוֹרֵשׁ מֵמִיר אַף סוֹף הֶקְדֵּשׁ יוֹרֵשׁ סוֹמֵךְ וְרַבָּנָן, הַאי קָרְבָּנוֹ מַאי עָבְדֵי לֵיהּ, קָרְבָּנוֹ וְלֹא קָרְבַּן גּוֹי, קָרְבָּנוֹ וְלֹא קָרְבַּן חֲבֵרוֹ, קָרְבָּנוֹ לְרַבּוֹת כָּל בַּעֲלֵי קָרְבָּן לִסְמִיכָה, וְרַבִּי יְהוּדָה הַאי "הָמֵר יָמִיר" מַאי עָבִיד לֵיהּ, מִיבָּעֵי לֵיהּ לְרַבּוֹת אֶת הָאִשָּׁה [דְּתַנְיָא לְפִי שֶׁכָּל הָעִנְיָן כֻּלּוֹ אֵינוֹ מְדַבֵּר אֶלָּא בִּלְשׁוֹן זָכָר, מַה סוֹפֵנוּ לְרַבּוֹת אֶת הָאִשָּׁה], תַּלְמוּד לוֹמַר "הָמֵר יָמִיר" וְרַבָּנָן דָּרְשֵׁי מִ"וְאִם"  וְרַבִּי יְהוּדָה "וְאִם" לֹא דָּרִישׁ.

"קָרְבָּנוֹ קָרְבָּנוֹ [קָרְבָּנוֹ"] לְרַבּוֹת כָּל בַּעֲלֵי קָרְבָּן וַהֲלֹא דִין הוּא וּמָה אִם הַתְּנוּפָה שֶׁהִיא נוֹהֶגֶת בְּחַיִּים וּבִשְׁחוּטִין מִתְמַעֶטֶת בְּחוֹבְרִים סְמִיכָה שֶׁאֵינָהּ נּוֹהֶגֶת אֶלָּא בְּחַיִּים, אֵינוֹ דִּין שֶׁתִּתְמַעֵט בְּחוֹבְרִים, תַּלְמוּד לוֹמַר "קָרְבָּנוֹ קָרְבָּנוֹ [קָרְבָּנוֹ"], לְרַבּוֹת כָּל בַּעֲלֵי קָרְבָּן קָרְבָּנוֹ וְלֹא הַבְּכוֹר וַהֲלֹא דִין הוּא וּמָה אִם שְׁלָמִים שֶׁאֵין קְדֻשָּׁתָן מֵרֶחֶם טְעוּנִין סְמִיכָה, בְּכוֹר שֶׁקְּדֻשָּׁתוֹ מֵרֶחֶם אֵינוֹ דִין שֶׁתִּטְעֹן סְמִיכָה, תַּלְמוּד לוֹמַר "קָרְבָּנוֹ" וְלֹא הַבְּכוֹר. קָרְבָּנוֹ וְלֹא הַמַּעֲשֵׂר, וַהֲלֹא דִין הוּא וּמַה שְׁלָמִים שֶׁאֵינָן בַּעֲמֹד וְהָבֵא טְעוּנִין סְמִיכָה, מַעֲשֵׂר שֶׁהוּא בַּעֲמֹד וְהָבֵא אֵינוֹ דִין שֶׁיִּטְעֹן סְמִיכָה, תַּלְמוּד לוֹמַר "קָרְבָּנוֹ" וְלֹא הַמַּעֲשֵׂר. קָרְבָּנוֹ וְלֹא הַפֶּסַח, וַהֲלֹא דִין הוּא, וּמַה שְּׁלָמִים שֶׁלֹּא רִבָּה בָּהֶן הַכָּתוּב מִצְווֹת יְתֵרוֹת טְעוּנִין סְמִיכָה, פֶּסַח שֶׁרִבָּה בּוֹ הַכָּתוּב מִצְווֹת יְתֵרוֹת אֵינוֹ דִין שֶׁיִּטְעֹן סְמִיכָה, תַּלְמוּד לוֹמַר "קָרְבָּנוֹ" וְלֹא הַפֶּסַח.

{rרמז תסr}  "וְשָׁחַט וּשְׁחָטוֹ" [(להלן פסוק ח) וְשָׁחַט אֹתוֹ (להלן פסוק יג) וְשָׁחַט אֹתוֹ] מַה תַּלְמוּד לוֹמַר לְפִי שֶׁנֶּאֱמַר  "כִּי יִרְחַק מִמְּךָ הַמָּקוֹם, וְזָבַחְתָּ", בְּרִחוּק מָקוֹם אַתָּה זוֹבֵחַ וְאֵין אַתָּה זוֹבֵחַ בְּמָקוֹם קָרוֹב פְּרָט לְחֻלִּין שֶׁלֹּא יִשָּׁחֲטוּ בַּעֲזָרָה. אֵין לִי אֶלָּא תְּמִימִים כְּשֵׁרִים לִיקְרַב, מִנַּיִן לְרַבּוֹת בַּעֲלֵי מוּמִין אֲרַבֶּה אֶת בַּעֲלֵי מוּמִין שֶׁהֵן מִמִּין הַכָּשֵׁר לִיקְרַב, מִנַּיִן לְרַבּוֹת אֶת הַחַיָּה מְרַבֶּה אֲנִי אֶת הַחַיָּה שֶׁהִיא בִּשְׁחִיטָה כִּבְהֵמָה, מִנַּיִן לְרַבּוֹת אֶת הָעוֹפוֹת, תַּלְמוּד לוֹמַר "וּשְׁחָטוֹ", "וְשָׁחַט אֹתוֹ", [וְשָׁחַט אֹתוֹ].

יָכוֹל לֹא יֹאכְלֶנּוּ אֲבָל יַאֲכִילֶנּוּ לַכֶּלֶב, תַּלְמוּד לוֹמַר (שמות כב, ל) "אֹתוֹ", אוֹתוֹ אַתָּה מַשְׁלִיךְ לַכֶּלֶב, וְאִי אַתָּה מַשְׁלִיךְ לַכֶּלֶב חֻלִּין שֶׁנִּשְׁחֲטוּ בַּעֲזָרָה.

"וּשְׁחָטוֹ פֶּתַח אֹהֶל מוֹעֵד", [(להלן פסוק ח) וְשָׁחַט אֹתוֹ לִפְנֵי אֹהֶל מוֹעֵד, (להלן פסוק יג) וְשָׁחַט אֹתוֹ לִפְנֵי אֹהֶל מוֹעֵד], לְהַכְשִׁיר כָּל הָרוּחוֹת בְּקָדָשִׁים קַלִּים וְקַל וָחֹמֶר בַּצָּפוֹן וּמַה קָדְשֵׁי קָדָשִׁים שֶׁלֹּא הֻכְשְׁרוּ בְּכָל הָרוּחוֹת הֻכְשְׁרוּ בַּצָּפוֹן, קָדָשִׁים קַלִּים שֶׁהֻכְשְׁרוּ בְּכָל הָרוּחוֹת אֵינוֹ דִּין שֶׁהֻכְשְׁרוּ בַּצָּפוֹן רַבִּי אֶלְעָזָר אוֹמֵר, לֹא בָּא הַכָּתוּב אֶלָּא לְהַכְשִׁיר אֶת הַצָּפוֹן מִקַּל וָחֹמֶר וּמַה קָדָשִׁים קַלִּים שֶׁהֻכְשְׁרוּ בְּכָל הָרוּחוֹת לֹא הֻכְשְׁרוּ מְקוֹמָן אֵצֶל קָדְשֵׁי קָדָשִׁים, קָדְשֵׁי קָדָשִׁים שֶׁלֹּא הֻכְשְׁרוּ אֶלָּא בַּצָּפוֹן, אֵינוֹ דִין שֶׁלֹּא יֻכְשְׁרוּ מְקוֹמָן אֵצֶל קָדָשִׁים קַלִּים, תַּלְמוּד לוֹמַר "וּשְׁחָטוֹ פֶּתַח אֹהֶל מוֹעֵד", בְּמַאי קָא מִיפְלָגֵי, רַבָּנָן סָבְרֵי תְּלָתָא קְרָאֵי כְּתִיבֵי, חַד לְגוּפֵיהּ דְּאֹהֶל דִּלְעָבִיד פֶּתַח אֹהֶל מוֹעֵד וְחַד לְהַכְשִׁיר צָפוֹנָה וְחָד לְהַכְשִׁיר צְדָדִין, צִדֵּי צְדָדִין לֹא צְרִיךְ קְרָא, מַאי שְׁנָא הָכָא דִּכְתִיב "בְּהוּ פֶּתַח אֹהֶל מוֹעֵד", וּמַאי שְׁנָא הָכָא דִּכְתִיב "וּשְׁחָטוֹ לִפְנֵי אֹהֶל מוֹעֵד", כִּדְרַב יְהוּדָה אָמַר שְׁמוּאֵל שְׁלָמִים שֶׁשְּׁחָטָן קֹדֶם שֶׁנִּפְתְּחוּ דַּלְתּוֹת הַהֵיכָל פְּסוּלִין, שֶׁנֶּאֱמַר "וּשְׁחָטוֹ פֶּתַח אֹהֶל מוֹעֵד", בִּזְמַן שֶׁהוּא פָּתוּחַ וְלֹא בִּזְמַן שֶׁהוּא נָעוּל וְכֵן בַּמִּשְׁכָּן עַד שֶׁלֹּא הֶעֱמִידוּ הַלְוִיִּים אֶת הַמִּשְׁכָּן, וְאַחַר שֶׁפָּרְקוּ לְוִיִּים אֶת הַמִּשְׁכָּן, פְּסוּלִין.

אָמַר רַבִּי יוֹחָנָן, שְׁלָמִים שֶׁשְּׁחָטָן בַּהֵיכָל כְּשֵׁרִין, שֶׁנֶּאֱמַר "וּשְׁחָטוֹ פֶּתַח אֹהֶל מוֹעֵד", וְלֹא יְהֵא טָפֵל חָמוּר מִן הָעִקָּר מֵיתִיבֵי רַבִּי יְהוּדָה בֶּן בְּתֵירָא אוֹמֵר מִנַּיִן שֶׁאִם הִקִּיפוּ גּוֹיִים כָּל הָעֲזָרָה כֻּלָּהּ שֶׁהַכֹּהֲנִים נִכְנָסִין לַהֵיכָל וְאוֹכְלִין שָׁם קָדְשֵׁי קָדָשִׁים וּשְׁיָרֵי מְנָחוֹת תַּלְמוּד לוֹמַר  "בְּקֹדֶשׁ הַקֳּדָשִׁים (יֹאכְלוּהָ) [תֹּאכְלֶנּוּ"] וְאַמַּאי הָכָא נַמִּי נֵימָא "בַּחֲצַר אֹהֶל מוֹעֵד יֹאכְלוּהָ", וְלֹא יְהֵא טָפֵל חָמוּר מִן הָעִקָּר הָכִי הַשְׁתָּא הָתָם עֲבוֹדָה, וַעֲבוֹדָה, עוֹבֵד בִּמְקוֹם רַבּוֹ אַמְרִינָן לֹא יְהֵא טָפֵל חָמוּר מִן הָעִקָּר, אֲכִילָה, דְּאֵין אָדָם אוֹכֵל בִּמְקוֹם רַבּוֹ, טַעְמָא דְּאָמַר קְרָא, הָא לָאו הָכִי לֹא יְהֵא טָפֵל חָמוּר מִן הָעִקָּר לֹא אַמְרִינָן.

תַּמָּן תָּנִינָן, מָבוֹי שֶׁהוּא גָּבוֹהַּ מֵעֶשְׂרִים אַמָּה יְמַעֵט רַבִּי יְהוּדָה אוֹמֵר, אֵינוֹ צָרִיךְ וּשְׁנֵיהֶם מִקְרָא אֶחָד דָּרְשׁוּ וּשְׁחָטוֹ פֶּתַח אֹהֶל מוֹעֵד, רַבָּנָן סָבְרֵי קְדֻשַּׁת הֵיכָל לְחוּד וּקְדֻשַּׁת אוּלָם לְחוּד וְרַבִּי יְהוּדָה סָבַר הֵיכָל וְאוּלָם חֲדָא קְדֻשָּׁה הִיא, וְכִי כְּתִיב פֶּתַח אֹהֶל מוֹעֵד אַתַּרְוַיְהוּ כְּתִיב, וְהָא כִּי כְתִיב, הַאי בַּמִּשְׁכָּן כְּתִיב, אַשְׁכְּחָן מִשְׁכָּן דְּאִיקְרֵי מִקְדָּשׁ וּמִקְדָּשׁ דְּאִיקְרֵי מִשְׁכָּן דְּאִי לֹא תֵימָא הָכִי הָא דְּאָמַר רַב יְהוּדָה אָמַר שְׁמוּאֵל, שְׁלָמִים שֶׁשְּׁחָטָן קֹדֶם פְּתִיחַת דַּלְתוֹת הַהֵיכָל פְּסוּלִין, שֶׁנֶּאֱמַר "וּשְׁחָטוֹ פֶּתַח", בִּזְמַן שֶׁהוּא פָּתוּחַ וְלֹא בִּזְמַן שֶׁהוּא נָעוּל, וְהָא הַהוּא בַּמִּשְׁכָּן כְּתִיב, אֶלָּא מִקְדָּשׁ אִיקְרֵי מִשְׁכָּן.

{pפסוק ג-דp}  "וְהִקְרִיב מִזֶּבַח", אַף עַל פִּי שֶׁשְּׁחָטָן שֶׁלֹּא לִשְׁמָן הַשְּׁלָמִים, אַף עַל פִּי שֶׁלֹּא סָמַךְ עֲלֵיהֶן אִשֶּׁה, לְשֵׁם אִשִּׁים לַה', לְשֵׁם מִי שֶׁאָמַר וְהָיָה הָעוֹלָם מִכָּאן אָמְרוּ לְשֵׁם שִׁשָּׁה דְּבָרִים הַזֶּבַח נִזְבָּח, XאY לְשֵׁם זֶבַח, XבY לְשֵׁם זוֹבֵחַ, XגY לְשֵׁם שֵׁם, XדY לְשֵׁם אִשֶּׁה, XהY לְשֵׁם רֵיחַ, XוY לְשֵׁם נִיחוֹחַ, חַטָּאת וְאָשָׁם לְשֵׁם חַטָּאת, אָמַר רַבִּי יוֹסִי, מִי שֶׁלֹּא הָיָה בְּלִבּוֹ לְשֵׁם אֶחָד מִכָּל אֵלּוּ כָּשֵׁר, שֶׁהוּא תְּנַאי בֵּית דִּין, שֶׁאֵין מַחֲשָׁבָה הוֹלֶכֶת אֶלָּא אַחַר הָעוֹבֵד.

{rרמז תסאr}  "אֶת הַחֵלֶב הַמְכַסֶּה אֶת הַקֶּרֶב" מַה תַּלְמוּד לוֹמַר לְפִי שֶׁנֶּאֱמַר (להלן פסוק טז) "כָּל חֵלֶב לַה'",  "כָּל חֵלֶב וְכָל דָּם לֹא תֹאכֵלוּ", (להלן ז, כה) "כִּי כָּל אֹכֵל חֵלֶב וְנִכְרְתָה", יָכוֹל אַף חֵלֶב הַדְּפָנוֹת בִּכְלָל תַּלְמוּד לוֹמַר "אֶת הַחֵלֶב הַמְכַסֶּה אֶת הַקֶּרֶב" יָכוֹל לֹא יִהְיֶה בִּכְלַל עֹנֶשׁ אֲבָל יְהֵא בִּכְלַל אַזְהָרָה תַּלְמוּד לוֹמַר "אֶת הַחֵלֶב הַמְכַסֶּה אֶת הַקֶּרֶב" אוֹצִיא אֶת חֵלֶב הַמֻּקְדָּשִׁים וְלֹא אוֹצִיא אֶת חֵלֶב חֻלִּין, תַּלְמוּד לוֹמַר "אֶת הַחֵלֶב הַמְכַסֶּה אֶת הַקֶּרֶב", יָכוֹל לֹא יְהֵא בִּכְלַל עֹנֶשׁ אֲבָל יְהֵא בִּכְלַל אַזְהָרָה תַּלְמוּד לוֹמַר "אֶת הַחֵלֶב הַמְכַסֶּה אֶת הַקֶּרֶב" אוֹצִיא אֶת כֻּלָּם וְלֹא אוֹצִיא אֶת חֵלֶב שְׁלִיל הַמְכַסֶּה אֶת הַקֶּרֶב תַּלְמוּד לוֹמַר "חֵלֶב וּשְׁתֵּי כְלָיוֹת", יָכוֹל לֹא יְהֵא בִּכְלַל עֹנֶשׁ אֲבָל יִהְיֶה בִּכְלַל אַזְהָרָה תַּלְמוּד לוֹמַר "חֵלֶב וּשְׁתֵּי כְלָיוֹת" יָכוֹל לֹא יְהֵא בִּכְלַל אַזְהָרָה אֲבָל יִהְיֶה בַּעֲמֹד וְהַקְרֵב, תַּלְמוּד לוֹמַר (להלן ז, ד) "חֵלֶב שְׁתֵּי הַכְּלָיֹת" בְּאָשָׁם שֶׁאֵין תַּלְמוּד לוֹמַר שֶׁהֲרֵי קַל וָחֹמֶר הוּא וּמַה שְׁלָמִים שֶׁאֵין כָּל מִינָן טָעוּן אַלְיָה טָעוּן חֵלֶב וּשְׁתֵּי הַכְּלָיוֹת, אָשָׁם שֶׁכָּל מִינוֹ טָעוּן אַלְיָה אֵינוֹ דִין שֶׁיִּטְעֹן חֵלֶב וּשְׁתֵּי הַכְּלָיוֹת, אִם כֵּן לָמָּה נֶאֱמַר חֵלֶב שְׁתֵּי הַכְּלָיֹת בְּאָשָׁם, לִלְמֹד הֵימֶנּוּ לוֹמַר לְךָ מַה חֵלֶב וּשְׁתֵּי הַכְּלָיוֹת הָאֲמוּרִים בְּאָשָׁם, מוֹצִיא מִכְּלַל שְׁלִיל, אַף חֵלֶב וּשְׁתֵּי הַכְּלָיוֹת הָאֲמוּרִים כָּאן מוֹצִיא מִכְּלַל שְׁלִיל.

אָמַר רַבִּי יִצְחָק בַּר נַחְמָן אָמַר רַב הוֹשַׁעְיָא, חֵלֶב שֶׁעַל גַּבֵּי הַקֵּבָה, כֹּהֲנִים נוֹהֲגִים בּוֹ הֶתֵּר כְּרַבִּי יִשְׁמָעֵאל שֶׁאָמַר מִשּׁוּם אֲבוֹתָיו וְסִימָנָךְ כַּהֲנָא מְסַיֵּעַ כַּהֲנֵי מַאי מְסַיֵּעַ כַּהֲנֵי דְּתַנְיָא  "כֹּה תְבָרְכוּ אֶת בְּנֵי יִשְׂרָאֵל" וְכוּ'. שֶׁאָמַר מִשּׁוּם אֲבוֹתָיו מַאי הִיא, דְּתַנְיָא וְאֵת [כָּל] הַחֵלֶב אֲשֶׁר עַל הַקֶּרֶב לְהָבִיא חֵלֶב שֶׁעַל גַּבֵּי הַדַּקִּין דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, לְהָבִיא חֵלֶב שֶׁעַל גַּבֵּי הַקֵּבָה וְרָמִינְהוּ [וְ]אֵת כָּל הַחֵלֶב, רַבִּי יִשְׁמָעֵאל אוֹמֵר, מַה חֵלֶב הַמְכַסֶּה אֶת הַקֶּרֶב קְרוּם וְנִקְלָף, אַף כָּל קְרוּם וְנִקְלָף רַבִּי עֲקִיבָא אוֹמֵר, מַה חֵלֶב הַמְכַסֶּה אֶת הַקֶּרֶב תּוֹתָב קְרוּם וְנִקְלָף, אַף כָּל תּוֹתָב קְרוּם וְנִקְלָף שָׁלַח רָבָא מִשְּׁמֵיהּ דְּרַבִּי יוֹחָנָן כָּךְ הִיא הַצָּעָה שֶׁל מִשְׁנָה וְאֵפּוּךְ קַמַּיְתָא וּמַאי חָזִית דְּאָפַכְתְּ קַמַּיְתָא אַפֵּיךְ בַּתְרַיְתָא, שָׁאנִי הָכָא כֵּיוָן דְּקָתָנִי מַה דַּוְקָא קְתָנִי לָהּ אִי הָכִי כְּרַבִּי יִשְׁמָעֵאל, כְּרַבִּי עֲקִיבָא הוּא, אָמַר רַבִּי נַחְמָן בַּר יִצְחָק שֶׁאָמַר מִשּׁוּם אֲבוֹתָיו וְלֵיהּ לֹא סְבִירָא לֵיהּ.

{rרמז תסבr}  בָּעֵי רַב אַחַדְבּוֹי בַּר אָמִי, יֵשׁ מְחֻסַּר אֵבָר בִּפְנִים אוֹ אֵין מְחֻסַּר אֵבָר בִּפְנִים, לְאַשְׁחוּטֵי וּלְאַפְרוּקֵי לֹא קָמִיבַּעְיָא לָן כִּי קָמִיבָּעְיָא לָן לְאַפְסוּלֵי, מַאי, (להלן כב, כא) "תָּמִים יִהְיֶה לְרָצוֹן" לַמִּזְבֵּחַ אָמַר רַחֲמָנָא תָּמִים אִין חִסָּרוֹן לֹא אוֹ דִּילְמָא (שם) "תָּמִים יִהְיֶה לְרָצוֹן כָּל מוּם לֹא יִהְיֶה בוֹ", מַה מוּמָא מֵאַבְרָאֵי,  אַף חִסָּרוֹן מֵאַבְרָאֵי תָּא שְׁמַע וְאֵת שְׁתֵּי הַכְּלָיֹת, וְלֹא בַּעַל כֻּלְיָא אַחַת, וְלֹא בַּעַל שָׁלֹשׁ כּוּלְיוֹת וְתַנְיָא אִידָךְ, יְסִירֶנָּה, לְרַבּוֹת בַּעַל כּוּלְיָא אַחַת סְבָרוּהָ דְּכֻלֵּי עָלְמָא אֵין בְּרִיָּה בְּאַחַת דְּהָא מִיחְסַר אֵבָר מַאי לָאו [בְּהָא קָמִיפְלָגֵי דְּמַר סְבִירָא חִסָּרוֹן מִבִּפְנִים שְׁמֵיהּ חִסָּרוֹן, וּמַר סְבִירָא לֹא שְׁמֵיהּ חִסָּרוֹן, לֹא], דְּכֻלָּא עָלְמָא יֵשׁ בְּרִיָּה בְּאַחַת וְחִסָּרוֹן בִּפְנִים שְׁמֵיהּ חִסָּרוֹן, וְלֹא קַשְׁיָא כָּאן שֶׁנִּבְרֵאת בִּשְׁתַּיִם וְחָסְרוּ, כָּאן שֶׁנִּבְרֵאת בְּאַחַת מֵעִקָּרָא וְהָא דּוּמְיָא דְּשָׁלֹשׁ קְּתָנֵי מַה שָּׁלֹשׁ מֵעִקָּרָא אַף אֶחָד מֵעִקָּרָא אֶלָּא בְּשֶׁיֵּשׁ בְּרִיָּה בְּאַחַת קָמִיפְלְגֵי, מַר סְבִירָא יֵשׁ בְּרִיָּה בְּאַחַת וּמַר סְבִירָא אֵין בְּרִיָּה בְּאַחַת וְרַבִּי יוֹחָנָן אָמַר דְּכֻלֵּי עָלְמָא אֵין בְּרִיָּה בְּאַחַת, וְחִסָּרוֹן בִּפְנִים שְׁמֵיהּ חִסָּרוֹן אֶלָּא כָּאן שֶׁחָסְרוּ קֹדֶם קַבָּלָה, כָּאן שֶׁחָסְרוּ לְאַחַר קַבָּלָה  וּלְאַחַר קַבָּלָה קֹדֶם זְרִיקָה שָׁרִי וְהָתַנְיָא (שמות יב, ה) "שֶׂה תָמִים זָכָר בֶּן שָׁנָה" שֶׁיְּהֵא תָּמִים וּבֶן שָׁנָה בִּשְׁעַת שְׁחִיטָה וּמִנַּיִן בְּקַבָּלָה וְהוֹלָכָה וְהַזָּיָה, תַּלְמוּד לוֹמַר  "יִהְיֶה", שֶׁיְּהוּ כָּל הֲוָיוֹתָיו תָּמִים וּבֶן שָׁנָה, תִּרְגְּמָא אַבֶּן שָׁנָה הָכִי נַמִּי מִסְתַּבְּרָא, דְּתָנְיָא רַבִּי יְהוֹשֻׁעַ אוֹמֵר כָּל הַזְּבָחִים שֶׁבַּתּוֹרָה שֶׁנִּשְׁתַּיְּרוּ מֵהֶן כַּזַּיִת בָּשָׂר אוֹ כַּזַּיִת חֵלֶב זוֹרֵק אֶת הַדָּם, שְׁמַע מִינַהּ וּמִי אִיכָּא מִידִי דְּבִשְׁעַת שְׁחִיטָה הָוֵי בֶּן שָׁנָה וּבְקַבָּלָה וְהוֹלָכָה וּזְרִיקָה הָוֵי בֶּן שְׁתֵּי שָׁנִים, אָמַר רָבָא, זֹאת אוֹמֶרֶת שָׁעוֹת פּוֹסְלוֹת בְּקָדָשִׁים.

"וְאֶת הַחֵלֶב אֲשֶׁר עֲלֵהֶן", וְלֹא בָּשָׂר שֶׁעֲלֵיהֶן אֲשֶׁר עַל הַכְּסָלִים זֶה חֵלֶב אֲשֶׁר עַל הַפְּקוֹקֶלֶת דִּבְרֵי רַבִּי יוֹסִי הַגְּלִילִי. רַבִּי עֲקִיבָא אוֹמֵר, לְהָבִיא חֵלֶב שֶׁעַל הָעֹקֶץ.

"וְאֶת הַיֹּתֶרֶת עַל הַכָּבֵד", הַדָּבָר שָׁקוּל יִטֹּל מִן הַיּוֹתֶרֶת עַל הַכָּבֵד, אוֹ מִן הַכָּבֵד עַל הַיּוֹתֶרֶת, כְּשֶׁהוּא אוֹמֵר (להלן ט, י) "וְאֶת הַיֹּתֶרֶת מִן הַכָּבֵד מִן הַחַטָּאת הִקְטִיר הַמִּזְבֵּחָה", שֶׁיִּטֹּל מִן הַיּוֹתֶרֶת עַל הַכָּבֵד וְלֹא מִן הַכָּבֵד עַל הַיּוֹתֶרֶת.

יָסִיר יוֹתֶרֶת אַף עַל פִּי שֶׁאֵין כְּלָיוֹת, יָסִיר כְּלָיוֹת אַף עַל פִּי שֶׁאֵין יוֹתֶרֶת, יְסִירֶנָּה אֲפִלּוּ כּוּלְיָא אַחַת.

{pפסוק הp}  וְהִקְטִירוּ אֹתוֹ,  "וְהִקְטִירוֹ", (להלן פסוק טז) "וְהִקְטִירָם", מַה תַּלְמוּד לוֹמַר "וְהִקְטִירוּ אֹתוֹ" כָּשֵׁר וְלֹא פָּסוּל "וְהִקְטִירוֹ", שֶׁלֹּא יְעָרֵב חֲלָבִים בַּחֲלָבִים "וְהִקְטִירָם" כֻּלָּם כְּאַחַת נֶאֱמַר כָּאן "אִשֶּׁה" וְלֹא נֶאֱמַר "לֶחֶם", וְנֶאֱמַר לְמַטָּה (להלן פסוק יא) "לֶחֶם", וְלֹא נֶאֱמַר "רֵיחַ נִיחוֹחַ", וְנֶאֱמַר לְמַטָּה  "רֵיחַ נִיחוֹחַ" וְלֹא נֶאֱמַר "לַה'", מִנַּיִן לִתֵּן אֶת הָאָמוּר בְּכֻלָּן בְּכָל אֶחָד וְאֶחָד, תַּלְמוּד לוֹמַר "אִשֶּׁה" "אִשֶּׁה" לִגְזֵרָה שָׁוָה.

{pפסוק ו-זp}  שְׁלָמִים בְּבֶן צֹאן, מַה תַּלְמוּד לוֹמַר (לעיל פסוק א) שְׁלָמִים בְּבֶן בָּקָר, מִפְּנֵי שֶׁיֵּשׁ בְּבֶן בָּקָר מַה שֶּׁאֵין בְּבֶן צֹאן בֶּן הַצֹּאן נִתְמַעֵט בִּנְסָכִים בֶּן הַצֹּאן נִתְרַבָּה בְּצִבּוּר וּבֶן הַבָּקָר נִתְמַעֵט בְּצִבּוּר הָא מִפְנֵי שֶׁיֵּשׁ בְּבֶן הַבָּקָר מַה שֶּׁאֵין בְּבֶן הַצֹּאן, וּבְבֶן הַצֹּאן מַה שֶּׁאֵין בְּבֶן הַבָּקָר צָרִיךְ לוֹמַר שְׁלָמִים בְּבֶן הַבָּקָר, וְצָרִיךְ לוֹמַר שְׁלָמִים בְּבֶן הַצֹּאן.

תָּנוּ רַבָּנָן פֶּסַח בִּזְמַנּוֹ לִשְׁמוֹ כָּשֵׁר, שֶׁלֹּא לִשְׁמוֹ פָּסוּל, וּבִשְׁאָר יְמוֹת הַשָּׁנָה לִשְׁמוֹ פָּסוּל שֶׁלֹּא לִשְׁמוֹ כָּשֵׁר מְנָא הַנֵּי מִלֵּי אָמַר אֲבוּהַ דִּשְׁמוּאֵל, אָמַר קְרָא, וְאִם מִן הַצֹּאן קָרְבָּנוֹ לְזֶבַח שְׁלָמִים, דָּבָר הַבָּא מִן הַצֹּאן יְהֵא לְזֶבַח שְׁלָמִים.

וּמִמַּאי דִּבְמוֹתַר פֶּסַח כְּתִיב דִּילְמָא בְּמוֹתַר אָשָׁם כְּתִיב אָמַר רָבָא, אָמַר קְרָא, וְאִם מִן הַצֹּאן דָּבָר הַשָּׁוֶה בְּכָל צֹאן בְּכָל אֲתָר אַתְּ אוֹמֵר מִן לְהוֹצִיא וְכָאן מִן לְרַבּוֹת אָמַר רַבִּי מַנִּי, הָכִי נַמִּי מִן לְהוֹצִיא, דְּלֵיתֵיהּ בֶּן שְׁתֵּי שָׁנִים וְלֵיתֵיהּ בִּנְקֵבָה וּמִי מָצִית אָמַרְתְּ הָכִי דְּכִי כָּתַב הַאי בְּמוֹתַר פֶּסַח כְּתִיב, הָא כֵּיוָן דִּכְתִיב אִם כֶּשֶׂב (להלן פסוק יז) "וְאִם עֵז", לָאו בְּמוֹתַר פֶּסַח כְּתִיב, הַהוּא מִיבָּעֵי לֵיהּ לְכִדְתַנְיָא, כֶּשֶׂב לְרַבּוֹת אֶת הַפֶּסַח לָאַלְיָה כְּשֶׁהוּא אוֹמֵר אִם כֶּשֶׂב לְהָבִיא פֶּסַח שֶׁעָבְרָה שְׁנָתוֹ וּשְׁלָמִים הַבָּאִים מֵחֲמַת פֶּסַח לְכָל מִצְוַת שְׁלָמִים שֶׁיִּטְעֲנוּ סְמִיכָה וּנְסָכִים וּתְנוּפַת חָזֶה וָשׁוֹק כְּשֶׁהוּא אוֹמֵר ["וְ]אִם עֵז" הִפְסִיק הָעִנְיָן לִמֵּד עַל הָעֵז שֶׁאֵינָהּ טְעוּנָה אַלְיָה. וְהָא מֵהָכָא נַפְקָא מִדַּאֲבוּהַ דִּשְׁמוּאֵל נַפְקָא, וְאִם מִן הַצֹּאן קָרְבָּנוֹ, דָּבָר הַבָּא מִן הַצֹּאן יְהֵא לְזֶבַח שְׁלָמִים וְאַכָּתֵי מִדְּרַב נַפְקָא מִנַּיִן לְמוֹתַר פֶּסַח שֶׁיִּקְרַב שְׁלָמִים, שֶׁנֶּאֱמַר (דברים טז, ב) "וְזָבַחְתָּ פֶּסַח לַה' אֱלֹהֶיךָ צֹאן וּבָקָר", וַהֲלֹא אֵין פֶּסַח בָּא אֶלָּא מִן הַכְּבָשִׂים וְעִזִּים, מִכָּאן לְמוֹתַר הַפֶּסַח שֶׁיְּהֵא לְדָבָר הַבָּא מִן הַצֹּאן וּמִן הַבָּקָר, וּמַאי נִיהוּ שְׁלָמִים אֶלָּא תְּלָתָא קְרָאֵי כְּתִיבֵי, חַד לְהֵיכָא דַּעֲבַר זְמַנּוֹ וְעָבְרָה שְׁנָתוֹ וְחַד לְהֵיכָא דַּעֲבַר זְמַנּוֹ וְלֹא עָבְרָה שְׁנָתוֹ וְחַד לְהֵיכָא דְּלֹא עֲבַר לֹא זְמַנּוֹ וְלֹא שְׁנָתוֹ וּצְרִיכֵי, דְּאִי כָּתַב רַחֲמָנָא חַד הֲוָה אֲמִינָא הֵיכָא דַּעֲבַר זְמַנּוֹ וּשְׁנָתוֹ דְּאִידְחֵי לֵיהּ מִפֶּסַח לְגַמְרֵי.

אֲבָל עָבַר זְמַנּוֹ וְלֹא שְׁנָתוֹ דְּחָזֵי לְפֶסַח אֵימָא לֹא וְאִי כָּתַב רַחֲמָנָא הַנֵּי תַּרְתֵּי מִשּׁוּם דְּאִידְחוּ לְהוֹ מִמִּילְתַיְהוּ, אֲבָל לֹא זְמַנּוֹ וְלֹא שְׁנָתוֹ דְּחָזֵי לְפֶסַח אֵימָא לֹא קָא מַשְׁמַע לָן. זָכָר אוֹ נְקֵבָה, זָכָר וַדַּאי, וּנְקֵבָה וַדַּאִית, וְלֹא טוּמְטוּם וְאַנְדְּרוֹגִינוֹס. וַהֲלֹא דִין הוּא וּמָה אִם עוֹלָה שֶׁכָּשְׁרָה לָבוֹא מִן הָעוֹף לֹא כָּשְׁרָה לָבוֹא טוּמְטוּם וְאַנְדְּרוֹגִינוֹס שְׁלָמִים (מִן בֶּן הַבָּקָר) שֶׁלֹּא כָּשְׁרוּ לָבוֹא מִן הָעוֹף אֵינוֹ דִין שֶּׁלֹּא יִכְשְׁרוּ לָבוֹא טוּמְטוּם וְאַנְדְּרוֹגִינוֹס. לֹא אִם אָמַרְתָּ בְּעוֹלָה שֶׁלֹּא כָּשְׁרָה לָבוֹא (זְכָרִים כִּנְקֵבוֹת) [נְקֵבוֹת כִּזְכָרִים], תֹּאמַר בִּשְׁלָמִים שֶׁכָּשְׁרָה לָבוֹא (זְכָרִים כִּנְקֵבוֹת) [נְקֵבוֹת כִּזְכָרִים], חַטָּאת תּוֹכִיחַ שֶׁכָּשְׁרָה לָבוֹא נְקֵבוֹת כִּזְכָרִים וְלֹא כָּשְׁרָה לָבוֹא טוּמְטוּם וְאַנְדְּרוֹגִינוֹס לֹא אִם אָמַרְתָּ בְּחַטָּאת שֶׁלֹּא כָּשְׁרָה לָבוֹא כָּל מִין זְכָרִים וְכָל מִינֵי נְקֵבוֹת תֹּאמַר בִּשְׁלָמִים שֶׁכָּשְׁרוּ לָבוֹא כָּל מִינֵי זְכָרִים וְכָל מִינֵי נְקֵבוֹת מַעֲשֵׂר יוֹכִיחַ שֶׁכָּשֵׁר לָבוֹא כָּל מִינֵי זְכָרִים וְכָל מִינֵי נְקֵבוֹת וְלֹא כָּשֵׁר לָבוֹא טוּמְטוּם וְאַנְדְּרוֹגִינוֹס, לֹא אִם אָמַרְתָּ בְּמַעֲשֵׂר שֶׁהוּא אֶחָד מֵעֲשָׂרָה, תֹּאמַר בִּשְׁלָמִים שֶׁהוּא אֶחָד מֵאֶחָד, הוֹאִיל וְהוּא אֶחָד מֵאֶחָד יִכְשְׁרוּ לָבוֹא טוּמְטוּם וְאַנְדְּרוֹגִינוֹס, תַּלְמוּד לוֹמַר "זָכָר אוֹ נְקֵבָה", זָכָר וַדַּאי נְקֵבָה וַדַאִית וְלֹא טוּמְטוּם וְאַנְדְּרוֹגִינוֹס.

"כֶּשֶׂב", לָמָּה נֶאֱמַר (אִם) כֶּשֶׂב לְהָבִיא פֶּסַח לְאַלְיָה כְּשֶׁהוּא אוֹמֵר אִם כֶּשֶׂב לְרַבּוֹת פֶּסַח שֶׁעָבְרָה שְׁנָתוֹ וּשְׁלָמִים הַבָּאִים מֵחֲמַת פֶּסַח לְכָל מִצְווֹת שֶׁל שְׁלָמִים שֶׁיִּטְעֲנוּ סְמִיכָה וּנְסָכִים וּתְנוּפַת חָזֶה וָשׁוֹק אֲבָל אֵין נֶאֱכָלִין אֶלָּא לְיוֹם וָלַיְלָה כִּתְחִלַּת הֶקְדֵּשָׁן בֶּן עַזַּאי אוֹמֵר אֵין נֶאֱכָלִין אֶלָּא לְלַיְלָה, וְאֵין נֶאֱכָלִין אֶלָּא צָלִי  (כָּתוּב בְּרֶמֶז תצט) "אִם כֶּשֶׂב הוּא מַקְרִיב", וָלָד רִאשׁוֹן קָרֵב וָלָד שֵׁנִי לֹא קָרֵב הוּא קָרֵב, וְאֵין וְלַד כָּל הַקֳּדָשִׁים קְרֵבִים וָלָד דְּמַאי אִי דְּעוֹלָה וְאָשָׁם, זְכָרִים הֵן וְלָאו בְּנֵי אוֹלוּדֵי נִינְהוּ, אִי דְּחַטָּאת, הִילְכְתָא גְּמִירֵי לָהּ דִּלְמִיתָה אַזְלָה, לַאֲתוּיֵי וְלַד הַמְּעֻשֶּׂרֶת לָמָּה לִי קְרָא, עָבְרָה עָבְרָה לֵילֵיף מַעֲשֵׂר מִבְּכוֹר מַה בְּכוֹר לֹא קְרִיב לֵיהּ וָלָד דְּלַאו בַּר אוֹלוּדֵי הוּא, אַף מַעֲשֵׂר לֹא קְרִיב וָלָד דִּילֵיהּ אִצְטְרִיךְ סַלְקָא דַעְתָּךְ אֲמִינָא אֵין דָּנִין אֶפְשָׁר מִשֶּׁאִי אֶפְשָׁר, קָא מַשְׁמַע לָן.

"הוּא" הַיָּחִיד מֵבִיא שַׁלְמֵי נְדָבָה, וְאֵין הַצִּבּוּר מְבִיאִין שַׁלְמֵי נְדָבָה, וְאִם תֹּאמַר כְּבָר מִעַטְתִּים מִן הַבָּקָר שֶׁיָּכוֹל לֹא יָבִיא צִבּוּר, בֶּן הַבָּקָר שַׁלְמֵי נְדָבָה, שֶׁכֵּן אֵינוֹ מֵבִיא שְׁלָמִים כַּיּוֹצֵא בָּהֶן חוֹבָה אֲבָל יָבִיא צִבּוּר מִן הַצֹּאן שַׁלְמֵי נְדָבָה, שֶׁכֵּן הוּא מֵבִיא כַּיּוֹצֵא בָּהֶן חוֹבָה תַּלְמוּד לוֹמַר "הוּא", הַיָּחִיד מֵבִיא שַׁלְמֵי נְדָבָה וְאֵין הַצִּבּוּר מֵבִיא שַׁלְמֵי נְדָבָה.

{pפסוק ט-יp}  "וְהִקְרִיב מִזֶּבַח", אַף עַל פִּי שֶׁשְּׁחָטָן שֶׁלֹּא לִשְׁמָן אַף עַל פִּי שֶׁלֹּא סָמַךְ עֲלֵיהֶן אִשֶּׁה, לְשֵׁם אִשִּׁים לַה', לְשֵׁם מִי שֶׁאָמַר וְהָיָה הָעוֹלָם חֶלְבּוֹ הָאַלְיָה תְמִימָה לְהָבִיא הַחֵלֶב הַסָּמוּךְ לָאַלְיָה זֶה חֵלֶב שֶׁבֵּין הַפְּקוֹקֶלֶת דִּבְרֵי רַבִּי (יְהוּדָה) [עֲקִיבָא]. רַבִּי (עֲקִיבָא) [יְהוּדָה] אוֹמֵר, חֶלְבּוֹ הָאַלְיָה מַקִּישׁ אַלְיָה לְחֵלֶב מַה חֵלֶב בִּשְׁנֵי לָאוִין אַף אַלְיָה בִּשְׁנֵי לָאוִין, אַלְיָה יָכוֹל יְקַיֵּם בָּהּ מִצְוַת אַלְיָה, תַּלְמוּד לוֹמַר "תְמִימָה" יָכוֹל יִטְּלֶנָּה מִן הַשִּׁדְרָה תַּלְמוּד לוֹמַר "לְעֻמַּת הֶעָצֶה" יָכוֹל עִם הֶעָצֶה תַּלְמוּד לוֹמַר "יְסִירֶנָּה" יִכָּנֵס לִפְנִים מִן הֶעָצֶה.

["וְ]אֶת אֶת הַחֵלֶב הַמְכַסֶּה אֶת הַקֶּרֶב וְאֵת כָּל הַחֵלֶב" מַה תַּלְמוּד לוֹמַר שֶׁיָּכוֹל יִתְרַבֶּה בְּחֵלֶב דְּפָנוֹת וְדִין הוּא וּמָה אִם בֶּן הַבָּקָר שֶׁנִּתְרַבֶּה בִּנְסָכִים נִתְמַעֵט בְּחֵלֶב דְּפָנוֹת, בֶּן הַצֹּאן שֶׁנִּתְמַעֵט בִּנְסָכִים אֵינוֹ דִּין שֶׁנִּתְמַעֵט בְּחֵלֶב דְּפָנוֹת. לֹא אִם אָמַרְתָּ בְּבֶן הַבָּקָר שֶׁנִּתְמַעֵט בְּאַלְיָה, תֹּאמַר בְּבֶן הַצֹּאן שֶׁנִּתְרַבֶּה בְּאַלְיָה הוֹאִיל וְנִתְרַבֶּה בְּאַלְיָה נִתְרַבֶּה בְּחֵלֶב דְּפָנוֹת, תַּלְמוּד לוֹמַר "הַמְכַסֶּה אֶת הַקֶּרֶב וְאֵת כָּל הַחֵלֶב אֲשֶׁר עַל הַקֶּרֶב", וְאֵת שְׁתֵּי הַכְּלָיֹת, אֵין לְךָ אֶלָּא מַה שֶּׁאָמוּר בָּעִנְיָן מִשּׁוּם רַבִּי יִשְׁמָעֵאל אָמְרוּ מִפְּנֵי שֶׁהָיָה בִּכְלָל וְיָצָא לִדּוֹן בְּדָבָר הֶחָדָשׁ הֶחֱזִירוֹ הַכָּתוּב לִכְלָלוֹ.

{pפסוק יאp}  "וְהִקְטִירוֹ", שֶׁלֹּא יְעָרֵב חֲלָבִים בַּחֲלָבִים לֶחֶם אִשֶּׁה לַה', לוֹמַר לְךָ חֲלָבִים שֶׁהֵן קְרוּאִים לֶחֶם חֶלְבּוֹ הָאַלְיָה (כָּתוּב בְּרֶמֶז תמ"ג).

{pפסוק יב-טוp} {rרמז תסגr}  "וְאִם עֵז קָרְבָּנוֹ", הִפְסִיק הָעִנְיָן שֶׁלֹּא תְּהֵא הָעֵז טְעוּנָה אַלְיָה. וְהִקְרִיב מִמֶּנּוּ, מִן הַמְחֻבָּר קָרְבָּנוֹ "אִשֶּׁה לַה' אֶת הַחֵלֶב הַמְכַסֶּה אֶת הַקֶּרֶב וְאֵת כָּל הַחֵלֶב אֲשֶׁר עַל הַקֶּרֶב", מַה תַּלְמוּד לוֹמַר שֶׁיָּכוֹל נִתְמַעֵט מִכֻּלָּם, וְדִין הוּא מַה מָּצִינוּ בְּבֶן צֹאן שֶׁנִּתְרַבָּה בְּאַלְיָה נִתְרַבָּה בְּכֻלָּם, אֲבָל בֶּן הָעֵז שֶׁנִּתְמַעֵט בְּאַלְיָה הוֹאִיל וְנִתְמַעֵט בְּאַלְיָה יִתְמַעֵט מִכֻּלָּם בֶּן הַבָּקָר יוֹכִיחַ שֶׁנִּתְמַעֵט בְּאַלְיָה וְנִתְרַבָּה בְּכֻלָּם, לֹא אִם אָמַרְתָּ בְּבֶן הַבָּקָר שֶׁנִּתְרַבָּה בִּנְסָכִים תֹּאמַר בְּבֶן עֵז שֶׁנִּתְמַעֵט בִּנְסָכִים, הוֹאִיל וְנִתְמַעֵט בִּנְסָכִים יִתְמַעֵט מִכֻּלָּם, תַּלְמוּד לוֹמַר "הַחֵלֶב הַמְכַסֶּה אֶת הַקֶּרֶב", לְרַבּוֹת אֶת כֻּלָּם.

{pפסוק טזp}  "וְהִקְטִירָם הַכֹּהֵן", כֻּלָּם כְּאֶחָד לֶחֶם אִשֶּׁה לְרֵיחַ נִיחֹחַ כָּל חֵלֶב לַה', לְחַיֵּב עַל הַחֵלֶב מְעִילָה, מִשּׁוּם רַבִּי יִשְׁמָעֵאל אָמְרוּ, מִכְּלָל שֶׁנֶּאֱמַר  "אַךְ בְּכוֹר שוֹר אוֹ בְכוֹר כֶּשֶׂב אוֹ בְכוֹר עֵז לֹא תִפְדֶּה קֹדֶשׁ הֵם אֶת דָּמָם תִּזְרֹק עַל הַמִּזְבֵּחַ וְאֶת חֶלְבָּם תַּקְטִיר", לָמַדְנוּ לִבְכוֹר שֶׁטָּעוּן מַתַּן דָּמִים לַמִּזְבֵּחַ. לְמַעֲשֵׂר וּלְפֶסַח מִנַּיִן תַּלְמוּד לוֹמַר (דברים יב, כז) "וְדַם זְבָחֶיךָ יִשָּׁפֵךְ עַל מִזְבַּח ה' אֱלֹהֶיךָ" אֵין לִי אֶלָּא דָּמִים, חֲלָבִים מִנַּיִן תַּלְמוּד לוֹמַר "כָּל חֵלֶב לַה'".

{pפסוק יזp}  "חֻקַּת עוֹלָם", לְבֵית עוֹלָמִים לְדֹרֹתֵיכֶם, שֶׁיִּנְהֲגוּ הַדָּבָר לְדוֹרוֹת בְּכֹל מוֹשְׁבֹתֵיכֶם בָּאָרֶץ וּבְחוּצָה לָאָרֶץ.

{rרמז תסדr}  "כָּל חֵלֶב וְכָל דָּם לֹא תֹאכֵלוּ", רַבִּי יְהוּדָה אוֹמֵר מַקִּישׁ דָּם לְחֵלֶב מַה חֵלֶב בִּשְׁנֵי לָאוִין וְכוּ' וַחֲכָמִים אוֹמְרִים אֵין בּוֹ אֶלָּא אַזְהָרָה אַחַת יָכוֹל אַף דַּם פְּסוּלֵי הַמֻּקְדָּשִׁים יְהוּ חַיָּבִין עָלָיו בִּשְׁנֵי לָאוִין תַּלְמוּד לוֹמַר  "רַק הַדָּם לֹא תֹאכֵלוּ", אֵין בּוֹ אֶלָּא אַזְהָרָה אַחַת אֵין לִי אֶלָּא דָּמָם, חֶלְבָּם מִנַּיִן תַּלְמוּד לוֹמַר "חֵלֶב וְדָם", הִקִּישׁ חֵלֶב לְדָם מַה דָּם בְּלָאו אֶחָד אַף חֵלֶב בְּלָאו אֶחָד, שֶׁמִּתּוֹךְ שֶׁיָּצָא הַבְּכוֹר מִכְּלַל פְּסוּלֵי הַמֻּקְדָּשִׁים יָכוֹל יְהוּ חַיָּבִין עַל דָּמוֹ שְׁנֵי לָאוִין תַּלְמוּד לוֹמַר (שם טו, כג) "רַק אֶת דָּמוֹ לֹא תֹאכֵל", אֵין בּוֹ אֶלָּא אַזְהָרָה אַחַת אֵין לִי אֶלָּא דָּמוֹ חֶלְבּוֹ מִנַּיִן תַּלְמוּד לוֹמַר "חֵלֶב וְדָם", מַה דָּם בְּלָאו אֶחָד אַף חֵלֶב בְּלָאו אֶחָד.

תָּנוּ רַבָּנָן, אָכַל חֵלֶב נְבֵלָה לוֹקֶה שְׁתַּיִם חֵלֶב מֻקְדָּשִׁין לוֹקֶה שְׁתַּיִם רַבִּי יְהוּדָה אוֹמֵר, חֵלֶב נְבֵלָה לוֹקֶה שְׁתַּיִם, חֵלֶב מֻקְדָּשִׁים לוֹקֶה שָׁלֹשׁ. אָמַר לֵיהּ רַב שֵׁיזְבִי לְרַבִּי אַבָּא, בִּשְׁלָמָא לְרַבִּי יְהוּדָה הַיְינוּ דִּכְתִיבֵי (תְּרֵי) קְרָאֵי "חֻקַּת עוֹלָם", "כָּל חֵלֶב וְכָל דָּם לֹא תֹאכֵלוּ", (להלן ז, כג) "כָּל חֵלֶב שׁוֹר וְכֶשֶׂב וָעֵז לֹא תֹאכֵלוּ",  "וְכָל זָר לֹא יֹאכַל קֹדֶשׁ", הָא שְׁלֹשָׁה לָאוִין. אֶלָּא רַבָּנָן מַאי טַעְמַיְהוּ, (קָסָבַר) [קָסַבְרֵי] לָאו דְּחֻקַּת עוֹלָם בְּקָדָשִׁים לָאו דְּ"כָל חֵלֶב שׁוֹר וְכֶשֶׂב" בְּחֻלִּין וּצְרִיכֵי דְּאִי כָּתַב רַחֲמָנָא בְּקָדָשִׁים הֲוָה אֲמִינָא קָדָשִׁים דַּחֲמִירֵי אָסוּר חֶלְבָּן, אֲבָל חֻלִּין אֵימָא לֹא וְאִי כָּתַב רַחֲמָנָא "כָּל חֵלֶב שׁוֹר וְכֶשֶׂב" הֲוָה אֲמִינָא חֵלֶב חֻלִּין הוּא דְּאָסוּר מִשּׁוּם דְּלֹא הֻתַּר מִכְּלָלוֹ אֲבָל חֵלֶב מֻקְדָּשִׁין דְּהֻתַּר מִכְּלָלוֹ הֲוָה אֲמִינָא מִדְּהֻתַּר בְּשָׂרָן הֻתַּר נַמִּי חֶלְבָּן קָמַשְׁמַע לָן וְרַבִּי יְהוּדָה סָבַר, כִּי כְּתִיב "כָּל חֵלֶב שׁוֹר" בְּעִנְיָנָא דְּקָדָשִׁים כְּתִיב מִכְּלַל דְּרַבָּנָן לֹא יָלְפִי דָּבָר מֵעִנְיָנוֹ דְּכֻלֵּי עָלְמָא יָלְפִינָן דָּבָר מֵעִנְיָנוֹ וְהָכָא רַבִּי יְהוּדָה סְבַר יָלְפִינָן לָאו מִלָּאו וְלָאו מִכָּרֵת וְרַבָּנָן סַבְרֵי לָאו מִלָּאו יָלְפִינָן לָאו מִכָּרֵת לֹא יָלְפִינָן.

תָּנוּ רַבָּנָן "כָּל חֵלֶב וְכָל דָּם לֹא תֹאכֵלוּ" מַה חֵלֶב לוֹקֶה שְׁתַּיִם, אַף דָּם לוֹקֶה שְׁתַּיִם דִּבְרֵי רַבִּי יְהוּדָה, וַחֲכָמִים אוֹמְרִים אֵין בּוֹ אֶלָּא אַזְהָרָה אַחַת מַאי שְׁנָא חֵלֶב דְּלוֹקֶה שְׁתַּיִם בְּלֹא הֶקֵּישָׁא, דִּכְתִיב בֵּיהּ תְּרֵי קְרָאֵי "כָּל חֵלֶב וְכָל דָּם לֹא תֹאכֵלוּ", (להלן ז, כג) "כָּל חֵלֶב שׁוֹר וְכֶשֶׂב וְעֵז לֹא תֹאכֵלוּ", דָּם נַמִּי בְּלֹא הֶקֵּישָׁא נִילְקֵי שְׁתַּיִם דִּכְתִיב תְּרֵי לָאוִין "כָּל דָּם לֹא תֹאכֵלוּ" דְּחֻקַּת עוֹלָם, (להלן ז, כו) וְ"כָל דָּם לֹא תֹאכְלוּ בְּכָל מוֹשְׁבֹתֵיכֶם". אֶלָּא אֵימָא מַה חֵלֶב לוֹקֶה שָׁלֹשׁ אַף דָּם לוֹקֶה שָׁלֹשׁ מַאי שְׁנָא חֵלֶב דְּלוֹקֶה שָׁלֹשׁ דִּכְתִיב בֵּיהּ הָלֵין תְּרֵין קְרָאֵי דְּאָמְרִינָן וְלָאו דְּזָרוּת הָא תְּלָתָא דָּם נַמִּי לָקֵי שָׁלֹשׁ דִּכְתִיב בֵּיהּ הַנֵּי תְּרֵי לָאוֵי וְלָאו דְּזָרוּת הָא תְּלָתָא אִצְטְרִיךְ סָלְקָא דַעְתָּךְ אֲמִינָא הוֹאִיל וְאִיתְמַעֵט דָּם (מִמֵּילָא) אֵימָא אִיתְמַעֵט דָּם נַמִּי מִן זָרוּת קָמַשְׁמַע לָן הֶקֵּישָׁא  אֶלָּא לְרַבָּנָן הֶקֵּישָׁא לָמָּה לִי, מִיבָּעֵי לֵיהּ לְכִדְתַנְיָא כָּל חֵלֶב וְכָל דָּם לֹא תֹאכֵלוּ, רַבִּי אוֹמֵר מַה חֵלֶב מֵאַחַר שֶׁחֶלְבּוֹ חָלוּק מִבְּשָׂרוֹ אֵין מִצְטָרְפִין זֶה עִם זֶה אַף דָּם שֶׁדָּמוֹ חָלוּק אֵין מִצְטָרְפִין זֶה עִם זֶה אוֹצִיא דָּם שְׁרָצִים הוֹאִיל וְאֵין דָּמוֹ חָלוּק מִבְּשָׂרוֹ שֶׁמִּצְטָרְפִין זֶה עִם זֶה הָא מִן הָכָא נָפְקָא, מִן הָדֵין קְרָא נָפְקָא (להלן יא, כט) "וְזֶה לָכֶם הַטָּמֵא", לִמֵּד עַל דַּם הַשֶּׁרֶץ וּבְשָׂרוֹ שֶׁמִּצְטָרֵף זֶה עִם זֶה, אִי לָאו הֶקֵּשָׁא סָלְקָא דַעְתָּךְ אֲמִינָא הַנֵּי מִלֵּי לְטֻמְאָה אֲבָל לַאֲכִילָה אֵימָא לֹא אַשְׁמוּעִינָן הֶקֵּשָׁא לַאֲכִילָה אָמַר רָבִינָא הִילְכָךְ דַּם נָחָשׁ וּבְשָׂרוֹ מִצְטָרְפִין זֶה עִם זֶה. מַאי קָמַשְׁמַע לָן הַיְינוּ הֶקֵּשָׁא, סָלְקָא דַעְתָּךְ אֲמִינָא שֶׁרֶץ דְּאִתְרַבֵּי לְטֻמְאָה אִתְרַבֵּי לַאֲכִילָה, אֲבָל נָחָשׁ דְּלֹא אִתְרַבֵּי לְטֻמְאָה אֵימָא לֹא קָמַשְׁמַע לָן דִּלְכָל מִלֵּי אֵין דָּמוֹ חָלוּק מִבְּשָׂרוֹ.

~ פרק ד

{pפסוק א-בp}  "נֶפֶשׁ כִּי תֶחֱטָא", עֲשָׂרָה דְּבָרִים מְשַׁמְּשִׁין אֶת הַנֶּפֶשׁ, וְאֵלּוּ הֵן וֶשֶׁט לְמָזוֹן קָנֶה לְקוֹל כָּבֵד לְחֵמָּה מָרָה לְקִנְאָה, רֵיאָה לְשֶׁתֶן, הֶמְסֵס לִטְחֹן טְחוֹל לִצְחֹק, קֵבָה לְשֵׁנָה, לָשׁוֹן לְדַבֵּר, לֵב מֵבִין, כְּלָיוֹת יוֹעֲצוֹת, וְהַנֶּפֶשׁ לְמַעְלָה מִכֻּלָּן אָמַר לָהּ הַקָּדוֹשׁ בָּרוּךְ הוּא לַנֶּפֶשׁ אֲנִי עֲשִׂיתִיךְ לְמַעְלָה מִכֻּלָּן, וְאַתְּ יוֹצְאָה וְחוֹטְאָה שֶׁנֶּאֱמַר "נֶפֶשׁ כִּי תֶחֱטָא".

תָּנֵי רַבִּי יִשְׁמָעֵאל, מָשָׁל לְמֶלֶךְ שֶׁהָיָה לוֹ פַּרְדֵּס וְהָיוּ בּוֹ בִּכּוּרוֹת נָאוֹת, הוֹשִׁיב בּוֹ שְׁנֵי שׁוֹמְרִין אֶחָד חִגֵּר וְאֶחָד סוּמָא, אָמַר לָהֶן הִזָּהֲרוּ בַּבִּכּוּרוֹת הִנִּיחָן הַמֶּלֶךְ, אָמַר לוֹ חִגֵּר לַסּוּמָא בִּכּוּרוֹת נָאוֹת אֲנִי רוֹאֶה, אָמַר לוֹ סוּמָא הָבֵא וְנֹאכַל, אָמַר לוֹ וְכִי יָכוֹל אֲנִי לֵילֵךְ, אָמַר לוֹ סוּמָא, וְכִי רוֹאֶה אֲנִי, מֶה עָשׂוּ רָכָב חִגֵּר עַל גַּבֵּי סוּמָא וְנָטְלוּ אֶת הַבִּכּוּרוֹת וְאָכְלוּ וְהָלְכוּ וְיָשְׁבוּ זֶה בִּמְקוֹמוֹ וְזֶה בִּמְקוֹמוֹ. לְיָמִים בָּא הַמֶּלֶךְ אָמַר לָהֶם הֵיכָן הַבִּכּוּרוֹת, אָמַר לוֹ סוּמָא וְכִי רוֹאֶה אֲנִי, אָמַר לוֹ חִגֵּר וְכִי יָכוֹל אֲנִי לַהֲלֹךְ. הַמֶּלֶךְ שֶׁהָיָה פִּקֵּחַ מֶה עָשָׂה הִרְכִּיב חִגֵּר עַל גַּבֵּי סוּמָא וְדָן אוֹתָם כְּאֶחָד אָמַר לָהֶם כָּךְ עֲשִׂיתֶם וַאֲכַלְתֶּם כָּךְ לֶעָתִיד לָבוֹא הַקָּדוֹשׁ בָּרוּךְ הוּא אוֹמֵר לַנֶּפֶשׁ לָמָּה חָטָאת וְהִיא אוֹמֶרֶת לְפָנָיו רִבּוֹנוֹ שֶׁל עוֹלָם אֲנִי הִיא שֶׁחָטָאתִי לְפָנֶיךָ, הַגּוּף חָטָא וְהַגּוּף אוֹמֵר מִיּוֹם שֶׁיָּצְאָה מִמֶּנִי הֲלֹא מֻשְׁלָךְ אֲנִי לְפָנֶיךָ כְּחֶרֶס. מַה הַקָּדוֹשׁ בָּרוּךְ הוּא עוֹשֶׂה, מַחֲזִיר הַנְּשָׁמָה לַגּוּף וְדָן שְׁנֵיהֶם כְּאֶחָד, הֲדָא הוּא דִכְתִיב  "יִקְרָא אֶל הַשָּׁמַיִם מֵעָל", לְהָבִיא אֶת הַנְּשָׁמָה "וְאֶל הָאָרֶץ" לְהָבִיא אֶת הַגּוּף וְאַחַר כָּךְ "לָדִין עַמּוֹ".

תְּנָא רַבִּי חִיָּא מָשָׁל לְכֹהֵן שֶׁהָיוּ לוֹ שְׁתֵּי נָשִׁים אַחַת בַּת כֹּהֵן וְאַחַת בַּת יִשְׂרָאֵל, וּמָסַר לָהֶן עִסָּה שֶׁל תְּרוּמָה וְטִמְּאוּהָ, וְהָיָה מִדַּיֵּן עִם בַּת כֹּהֵן וּמַנִּיחַ בַּת יִשְׂרָאֵל, אָמְרָה לוֹ אֲדוֹנֵינוּ כֹּהֵן לִשְׁנֵינוּ מָסַרְתָּ כְּאַחַת לָמָּה אַתְּ מִדַּיֵּן עִמִּי וּמַנִּיחַ אֶת זוֹ, אָמַר לָהּ אַתְּ בַּת כֹּהֵן לָמַדְתְּ מִבֵּית אָבִיךְ זוֹ בַּת יִשְׂרָאֵל וְאֵינָהּ לְמוּדָה מִבֵּית אָבִיהָ, לְפִיכָךְ אֲנִי מִדַּיֵּן עִמָּךְ. כָּךְ לֶעָתִיד לָבוֹא הַקָּדוֹשׁ בָּרוּךְ הוּא אוֹמֵר לַנֶּפֶשׁ לָמָּה חָטָאת לְפָנַי, אָמְרָה לְפָנָיו רִבּוֹנוֹ שֶׁל עוֹלָם אֲנִי וְהַגּוּף חָטָאנוּ כְּאֶחָד לָמָּה אַתְּ מִדַּיֵּן עִמִּי וּמַנִּיחַ אֶת זֶה, אָמַר לָהּ אַתְּ מִן הָעֶלְיוֹנִים מִמָּקוֹם שֶׁאֵין חוֹטְאִין לְפִיכָךְ אֲנִי מִדַּיֵּן עִמָּךְ.

מָשָׁל לְמָה הַדָּבָר דּוֹמֶה לִשְׁנֵי בְּנֵי אָדָם שֶׁחָטְאוּ עַל הַמֶּלֶךְ, אֶחָד קַרְתָּנִי וְאֶחָד בֶּן פָּלָטִין, רָאָה שֶׁשְּׁנֵיהֶם חָטְאוּ חֵטְא אֶחָד, פָּנָה לְקַרְתָּנִי וְנָתַן לְבֶן פָּלָטִין אִפּוֹפְסִין אָמְרוּ לוֹ בְּנֵי פָּלָטִין שֶׁלּוֹ שְׁנֵיהֶם חָטְאוּ חֵטְא אֶחָד, לְקַרְתָּנִי פָּנִיתָ לְבֶן פָּלָטִין נָתַתָּ אִפּוֹפְסִין, אָמַר לָהֶם לְקַרְתָּנִי פָּנִיתִי שֶׁאֵינוֹ יוֹדֵעַ נִמּוּסֵי מַלְכוּת אֲבָל בֶּן פָּלָטִין בְּכָל יוֹם וָיוֹם הוּא עִמִּי וְיוֹדֵעַ נִמּוּסֵי מַלְכוּת וְחוֹטֵא אַף כָּךְ הַגּוּף קַרְתָּנִי (בראשית ב, ז) "וַיִּיצֶר ה' אֱלֹהִים אֶת הָאָדָם" וְגוֹ', וְהַנֶּפֶשׁ בֶּן פָּלָטִין מִלְמַעְלָה  "וַיִּפַּח בְּאַפָּיו נִשְׁמַת חַיִּים", וּשְׁנֵיהֶם חוֹטְאִים לְכָךְ הַכָּתוּב מַתְמִיהַּ נֶפֶשׁ כִּי תֶחֱטָא מַהוּ בִשְׁגָגָה מִכֹּל מִצְוֹת, לְלַמֶּדְךָ שֶׁכָּל הַחוֹטֵא בִשְׁגָגָה כְּאִלּוּ עָבַר עַל מִצְווֹת ה' וְכֵן הוּא אוֹמֵר (במדבר טו, כב) "וְכִי תִשְׁגּוּ וְלֹא תַעֲשׂוּ אֵת כָּל הַמִּצְוֹת", וְאוֹמֵר (תהלים יט, יג) "שְׁגִיאוֹת מִי יָבִין" וְגוֹ', "גַּם מִזֵּדִים חֲשׂךְ עַבְדֶּךָ" שִׁגְגַת תַּלְמוּד עוֹלָה זָדוֹן.

אָמַר הַקָּדוֹשׁ בָּרוּךְ הוּא בָּעוֹלָם הַזֶּה עַל יְדֵי שֶׁיֵּצֶר הָרַע שׁוֹלֵט בָּכֶם הֱיִיתֶם חוֹטְאִים, אֲבָל לֶעָתִיד לָבוֹא אֲנִי עוֹקְרוֹ מִכֶּם שֶׁנֶּאֱמַר  "וַהֲסִרֹתִי אֶת לֵב הָאֶבֶן מִבְּשַׂרְכֶם וְנָתַתִּי לָכֶם לֵב בָּשָׂר".

"נֶפֶשׁ כִּי תֶחֱטָא", בְּנֵי יִשְׂרָאֵל מְבִיאִין חַטָּאת וְאֵין הַגּוֹיִים מְבִיאִין חַטָּאת וְאֵין צָרִיךְ לוֹמַר מִצְווֹת שֶׁלֹּא נִצְטַוּוּ עֲלֵיהֶם בְּנֵי נֹחַ אֶלָּא אַף מִצְווֹת שֶׁנִּצְטַוּוּ עֲלֵיהֶם בְּנֵי נֹחַ אֵין מְבִיאִין עֲלֵיהֶם בְּנֵי נֹחַ חַטָּאת בְּנֵי יִשְׂרָאֵל, אֵין לִי אֶלָּא בְּנֵי יִשְׂרָאֵל, מִנַּיִן לְרַבּוֹת אֶת הַגֵּרִים וְהָעֲבָדִים הַמְשֻׁחְרָרִים תַּלְמוּד לוֹמַר "נֶפֶשׁ כִּי תֶחֱטָא".

"בִשְׁגָגָה", עַל שְׁגָגָה הוּא מֵבִיא וְאֵינוֹ מֵבִיא עַל הַזָּדוֹן וַהֲלֹא דִין הוּא וּמָה אִם עֲבוֹדַת אֱלִילִים הַחֲמוּרָה לֹא עָשָׂה בָהּ זָדוֹן כִּשְׁגָגָה, מִצְווֹת הַקַּלּוֹת אֵינוֹ דִּין שֶׁלֹּא נַעֲשֶׂה בָהֶן זָדוֹן כִּשְׁגָגָה הֵן אִם הֻנַּח זְדוֹנָה שֶׁל עֲבוֹדַת אֱלִילִים לְיוֹם הַכִּפּוּרִים שֶׁהִיא חֲמוּרָה, יֻנַּח זְדוֹנָן שֶׁל מִצְווֹת לְיוֹם הַכִּפּוּרִים שֶׁהֵן קַלּוֹת, אֶלָּא יָבִיא חַטָּאת וִיכַפֵּר מִיָּד תַּלְמוּד לוֹמַר "כִּי תֶחֱטָא בִשְׁגָגָה", עַל שְׁגָגָה הוּא מֵבִיא וְאֵינוֹ מֵבִיא עַל הַזָּדוֹן קַל וָחֹמֶר לַעֲבוֹדָה זָרָה מֵעַתָּה, וּמָה אִם מִצְווֹת קַלּוֹת הֻנַּח זְדוֹנָם לְיוֹם הַכִּפּוּרִים, עֲבוֹדָה זָרָה חֲמוּרָה אֵינוֹ דִין שֶׁיֻּנַּח זְדוֹנָהּ לְיוֹם הַכִּפּוּרִים הֵן אִם הֵקַלְתָּ בְּמִצְווֹת קַלּוֹת נָקִיל בַּעֲבוֹדָה זָרָה חֲמוּרָה, אֶלָּא יָבִיא חַטָּאת מִיָּד וְתִתְלֶה לָהּ עַד יוֹם הַכִּפּוּרִים תַּלְמוּד לוֹמַר "בִשְׁגָגָה בְּמִצְווֹת", בִּשְׁגָגָה בַּעֲבוֹדָה זָרָה וּמַה תַּלְמוּד לוֹמַר (להלן פסוק כ"ב) "שְׁגָגָה" בְּשָׂעִיר, (להלן פסוק כ"ז) וּ"שְׁגָגָה" בִּשְׂעִירָה, מִפְּנֵי שֶׁיֵּשׁ בְּשָׂעִיר מַה שֶּׁאֵין בִּשְׂעִירָה, וּבִשְׂעִירָה מַה שֶּׁאֵין בְּשָׂעִיר, שָׂעִיר נִתְרַבֶּה בְּצִבּוּר שְׂעִירָה לֹא נִתְרַבָּה בְּצִבּוּר שְׂעִירָה נִתְרַבָּה בַּעֲבוֹדָה זָרָה שָׂעִיר לֹא נִתְרַבֶּה בַּעֲבוֹדָה זָרָה הָא מִפְּנֵי שֶׁיֵּשׁ בְּשָׂעִיר מַה שֶּׁאֵין בִּשְׂעִירָה וּבִשְׂעִירָה מַה שֶּׁאֵין בְּשָׂעִיר, צָרִיךְ לוֹמַר "שְׁגָגָה" בְּשָׂעִיר [וְצָרִיךְ לוֹמַר "שְׁגָגָה" בִּשְׂעִירָה].

"מִצְוֹת ה'", וְלֹא מִצְווֹת הַמֶּלֶךְ וְלֹא מִצְווֹת בֵּית דִּין מִכֹּל מִצְוֹת ה', וְלֹא כָּל מִצְווֹת ה', פְּרָט לִשְׁמִיעַת קוֹל וּלְבִטּוּי שְׂפָתַיִם וּלְטֻמְאַת מִקְדָּשׁ וְקָדָשָׁיו.

"מִצְוֹת ה'", שׁוֹמֵעַ אֲנִי עֲשֵׂה וְלֹא תַעֲשֶׂה תַּלְמוּד לוֹמַר "אֲשֶׁר לֹא תֵעָשֶׂינָה" אוֹצִיא אֶת מִצְוַת עֲשֵׂה הַקַּלָּה וְלֹא אוֹצִיא אֶת מִצְוַת (לֹא תַעֲשֶׂה) [עֲשֵׂה] הַחֲמוּרָה תַּלְמוּד לוֹמַר  "אֲשֶׁר לֹא תֵעָשֶׂינָה" אוֹצִיא מִצְווֹת עֲשֵׂה שֶׁאֵין חַיָּבִין עֲלֵיהֶן כָּרֵת, וְלֹא אוֹצִיא אֶת הַפֶּסַח וְאֶת הַמִּילָה שֶׁחַיָּבִין עֲלֵיהֶן כָּרֵת תַּלְמוּד לוֹמַר "אֲשֶׁר לֹא תֵעָשֶׂינָה" [אוֹצִיא אֶת הַפֶּסַח שֶׁאֵין תָּדִיר וְלֹא אוֹצִיא אֶת הַמִּילָה שֶׁהִיא תְּדִירָה תַּלְמוּד לוֹמַר (להלן פסוק כז) "אֲשֶׁר לֹא תֵעָשֶׂינָה"] יָכוֹל שֶׁאֲנִי מוֹצִיא אֶת מִצְוַת עֲשֵׂה שֶׁבְּנִדָּה תַּלְמוּד לוֹמַר "מִכֹּל מִצְוֹת ה'", רִבָּה וּמָה רָאִיתָ לְהוֹצִיא אֶת כָּל הַמִּצְווֹת וּלְהָבִיא מִצְוַת עֲשֵׂה שֶׁבְּנִדָּה, אַחַר שֶׁרִבָּה הַכָּתוּב וּמִעֵט, מִפְּנֵי מָה אוֹצִיא אֶת כָּל הַמִּצְווֹת שֶׁאֵין בָּהֶן לֹא תַעֲשֶׂה וְלֹא אוֹצִיא מִצְוַת עֲשֵׂה שֶׁבְּנִדָּה שֶׁיֵּשׁ בָּה לֹא תַעֲשֶׂה, שֶׁנֶּאֱמַר  "וְאֶל אִשָּׁה בְּנִדַּת טֻמְאָתָהּ לֹא תִקְרַב".

"אֲשֶׁר לֹא תֵעָשֶׂינָה", יָכוֹל דְּבָרִים שֶׁזְּדוֹנָן כָּרֵת וּדְבָרִים שֶׁאֵין זְדוֹנָן כָּרֵת תַּלְמוּד לוֹמַר (במדבר טו, כט) "תּוֹרָה אַחַת יִהְיֶה לָכֶם לָעֹשֶׂה בִּשְׁגָגָה" הֲרֵי כָּל הָעוֹשֶׂה בִּשְׁגָגָה כַּעֲבוֹדָה זָרָה וּמָה עֲבוֹדָה זָרָה מְיֻחֶדֶת מַעֲשֶׂה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת אַף כָּל מַעֲשֶׂה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת.

אוֹ דָּבָר שֶׁאַתָּה לוֹמְדוֹ לְדָבָר אֶחָד אַתָּה לוֹמְדוֹ לְכָל הַדְּבָרִים שֶׁבּוֹ, מָה עֲבוֹדָה זָרָה מְיֻחֶדֶת שֶׁמִּיּוֹם שֶׁנֶּאֶסְרָה לֹא הֻתְּרָה [וְלֹא הֻתְּרָה] מִכְּלָלָהּ וְחַיָּבִין עָלֶיהָ מִיתַת בֵּית דִּין וְאִסּוּרָה נוֹהֶגֶת בִּבְנֵי נֹחַ כְּיִשְׂרָאֵל אַף אֲנִי אֵינִי מְרַבֶּה אֶלָּא כַּיּוֹצֵא בָּהּ וּמָה אֲנִי מְרַבֶּה, אֶת מִשְׁכַּב זָכוּר, וְהַבְּהֵמָה, שֶׁמִּשֶּׁנֶּאֶסְרוּ לֹא הֻתְּרוּ, [וְלֹא הֻתְּרוּ] מִכְּלָלָן, וְחַיָּבִין עֲלֵיהֶן מִיתַת בֵּית דִּין, וְאִסּוּרָן נוֹהֵג בִּבְנֵי נֹחַ כְּיִשְׂרָאֵל אֶלָּא שֶׁיֵּשׁ בְּזָכוּר מַה שֶּׁאֵין בִּבְהֵמָה, וּבִבְהֵמָה מַה שֶּׁאֵין בְּזָכוּר זָכוּר בֵּין בְמִינוֹ בֵּין שֶׁלֹּא בְּמִינוֹ אָסוּר, בְּהֵמָה בְּמִינָהּ מֻתֶּרֶת שֶׁלֹּא בְּמִינָהּ אָסוּרָה זָכוּר לֹא עָשָׂה בוֹ קָטָן כְּגָדוֹל בְּהֵמָה עָשָׂה בָּהּ קְטַנָּה כִּגְדוֹלָה  כְּשֶׁהוּא אוֹמֵר ["מִ]כֹּל מִצְוֹת ה'", לְרַבּוֹת אֶת הָאֵם, וְאֶת אֵשֶׁת אָב, וְאֶת הַכַּלָּה שֶׁהֵן בִּסְקִילָה כַּעֲבוֹדָה זָרָה מוֹסִיף עֲלֵיהֶן (חֲמוֹתוֹ וְאֵם חֲמוֹתוֹ וּבַת בִּתּוֹ) [בִּתּוֹ וּבַת בִּתּוֹ וּבַת בְּנוֹ] כְּשֶׁהוּא אוֹמֵר ["מִ]כֹּל מִצְוֹת ה'", לְרַבּוֹת בַּת אִשְׁתּוֹ וּבַת בִּתָּהּ וּבַת בְּנָהּ שֶׁמִּשֶּׁנֶּאֶסְרוּ לֹא הֻתְּרוּ כַּעֲבוֹדָה זָרָה מוֹסִיף עֲלֵיהֶם חֲמוֹתוֹ וְאֵם חֲמוֹתוֹ וְאֵם חָמִיו  כְּשֶׁהוּא אוֹמֵר "מִכֹּל מִצְוֹת ה'" לְרַבּוֹת נַעֲרָה הַמְאֹרָסָה, וְאֶת מְחַלֵּל שַׁבָּת אֶלָּא שֶׁיֵּשׁ בְּנַעֲרָה הַמְאֹרָסָה מַה שֶּׁאֵין בְּשַׁבָּת, וּבַשַׁבָּת מַה שֶּׁאֵין בְּנַעֲרָה הַמְאֹרָסָה שַׁבָּת אֵין לָהּ הֶתֵּר נַעֲרָה הַמְאֹרָסָה יֵשׁ לָהּ הֶתֵּר שַׁבָּת הֻתַּר מִכְּלָלוֹ נַעֲרָה הַמְאֹרָסָה לֹא הֻתְּרָה מִכְּלָלָהּ  כְּשֶׁהוּא אוֹמֵר "מִכֹּל מִצְוֹת ה'" לְרַבּוֹת אֵשֶׁת אִישׁ (כְּנִדָּה) [וְהַנִּדָּה], אֶלָּא שֶׁיֵּשׁ בְּאֵשֶׁת אִישׁ מַה שֶּׁאֵין בְּנִדָּה, וְיֵשׁ בְּנִדָּה מַה שֶּׁאֵין בְּאֵשֶׁת אִישׁ אֵשֶׁת אִישׁ מֻתֶּרֶת לְבַעֲלָהּ, נִדָּה אֲסוּרָה לְבַעֲלָהּ וּלְכָל אָדָם, אֵשֶׁת אִישׁ חַיָּבִין עָלֶיהָ מִיתַת בֵּית דִּין, נִדָּה אֵין חַיָּבִין עָלֶיהָ מִיתַת בֵּית דִּין כְּשֶׁהוּא אוֹמֵר "מִכֹּל מִצְוֹת ה'" לְרַבּוֹת אֵשֶׁת אָחִיו וְאֵשֶׁת אֲחִי אָבִיו יֵשׁ בְּאֵשֶׁת אָחִיו מַה שֶּׁאֵין בְּאֵשֶׁת אֲחִי אָבִיו, וּבְאֵשֶׁת אֲחִי אָבִיו מַה שֶּׁאֵין בְּאֵשֶׁת אָחִיו אֵשֶׁת אָחִיו יֵשׁ לָהּ בָּנִים אֲסוּרָה אֵין לָהּ בָּנִים מֻתֶּרֶת אֵשֶׁת אֲחִי אָבִיו בֵּין יֵשׁ לָהּ בָּנִים בֵּין אֵין לָהּ בָּנִים אֲסוּרָה. אֵשֶׁת אָחִיו עָשָׂה בָהּ אָח מִן הָאֵם כְּאָח מִן הָאָב אֵשֶׁת אֲחִי אָבִיו לֹא עָשָׂה בָהּ אָח מִן הָאֵם כְּאָח מִן הָאָב כְּשֶׁהוּא אוֹמֵר "מִכֹּל מִצְוֹת ה'" לְרַבּוֹת אֲחוֹתוֹ וַאֲחוֹת אִמּוֹ וַאֲחוֹת אָבִיו, שֶׁלֹּא הָיָה לוֹ שְׁעַת הֶתֵּר כַּעֲבוֹדָה זָרָה כְּשֶׁהוּא אוֹמֵר "מִכֹּל מִצְוֹת ה'" לְרַבּוֹת אֲחוֹת אִשְׁתּוֹ  אַחַר שֶׁרִבִּינוּ דְּבָרִים שֶׁהֵן כַּעֲבוֹדָה זָרָה וּדְבָרִים שֶׁאֵינָן כַּעֲבוֹדָה זָרָה לָמָּה נֶאֶמְרָה עֲבוֹדָה זָרָה מֵעַתָּה אֶלָּא מָה עֲבוֹדָה זָרָה מְיֻחֶדֶת מַעֲשֶׂה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת, אַף כָּל מַעֲשֶׂה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת.

אִי מָה עֲבוֹדָה זָרָה מְיֻחֶדֶת שֶׁחַיָּבִין עָלֶיהָ מִיתַת בֵּית דִּין אַף אֵינִי מְרַבֶּה אֶלָּא עַל חַיָּבֵי מִיתוֹת בֵּית דִּין, אֶת מָה אֲנִי מְרַבֶּה, מְקַלֵּל אָבִיו וְאִמּוֹ, וְהַמֵּסִית וְהַמַּדִּיחַ וְהַמְכַשֵּׁף, וּנְבִיא הַשֶּׁקֶר, וְעֵדִין זוֹמְמִין, תַּלְמוּד לוֹמַר "וְעָשָׂה" יָצְאוּ אֵלּוּ שֶׁאֵין בָּהֶן מַעֲשֶׂה אוֹצִיא אֶת אֵלּוּ שֶׁאֵין בָּהֶן מַעֲשֶׂה וְלֹא אוֹצִיא אֶת מַכֵּה אָבִיו וְאִמּוֹ וְגוֹנֵב נֶפֶשׁ מִיִּשְׂרָאֵל, וְזָקֵן מַמְרֵא עַל פִּי בֵּית דִּין וּבֵן סוֹרֵר וּמוֹרֶה, וְרוֹצֵחַ, תַּלְמוּד לוֹמַר  "תּוֹרָה אַחַת יִהְיֶה לָכֶם לָעֹשֶׂה בִּשְׁגָגָה" הֲרֵי כָּל הַעוֹשֶׂה בִשְׁגָגָה כַּעֲבוֹדָה זָרָה, מָה עֲבוֹדָה זָרָה מְיֻחֶדֶת שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת, אַף כָּל הָעוֹשֶׂה מַעֲשֶׂה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת.

(להלן פסוק כב) "וְעָשָׂה אַחַת", יָכוֹל עַד שֶׁיִּכְתֹּב אֶת כָּל הַשֵּׁם, עַד שֶׁיֶּאֱרֹג אֶת כָּל הַבֶּגֶד, עַד שֶׁיַּעֲשֶׂה אֶת כָּל הַנָּפָה, תַּלְמוּד לוֹמַר "מֵאַחַת" אִי מֵאַחַת יָכוֹל אֲפִלּוּ כָּתַב אוֹת אַחַת, אֲפִלּוּ אָרַג חוּט אֶחָד, אֲפִלּוּ עָשָׂה בַּיִת אֶחָד בְּנָפָה וּבִכְבָרָה תַּלְמוּד לוֹמַר "וְעָשָׂה אַחַת" הָא כֵּיצַד עַד שֶׁיִּכְתֹּב שֵׁם קָטָן מִשֵּׁם גָּדוֹל שֵׁם מִשִּׁמְעוֹן וּמִשְׁמוּאֵל  נֹחַ מִנָּחוֹר, דָּן מִדָּנִיֵּאל, גָּד מִגַּדִּיאֵל. רַבִּי יְהוּדָה אוֹמֵר, אֲפִלּוּ כָּתַב שְׁתֵּי אוֹתִיּוֹת וְהֵם שֵׁם אֶחָד חַיָּב, כְּגוֹן שֵׁשׁ תֵּת גַּג חָח רָר אָמַר רַבִּי יוֹסִי וְכִי מִשּׁוּם כּוֹתֵב הוּא חַיָּב וַהֲלֹא אֵינוֹ חַיָּב אֶלָּא מִשּׁוּם רוֹשֵׁם, שֶׁכָּךְ רוֹשְׁמִין עַל קַרְשֵׁי הַמִּשְׁכָּן לֵידַע אֵי זֶהוּ בֶּן זוּגוֹ לְפִיכָךְ הַשּׂוֹרֵט שְׂרִיטָה אַחַת עַל שְׁנֵי נְסָרִים, אוֹ שְׁנֵי שְׂרִיטוֹת עַל נֶסֶר אֶחָד חַיָּב.

רַבִּי שִׁמְעוֹן אוֹמֵר "וְעָשָׂה אַחַת", יָכוֹל עַד שֶׁיִּכְתֹּב אֶת כָּל הַשֵּׁם, עַד שֶׁיֶּאֱרֹג אֶת כָּל הַבֶּגֶד, עַד שֶׁיַּעֲשֶׂה כָּל הַנָּפָה, תַּלְמוּד לוֹמַר "מֵאַחַת" אִי מֵאַחַת יָכוֹל אֲפִלּוּ כָּתַב אוֹת אַחַת, אֲפִלּוּ אָרַג חוּט אֶחָד, אֲפִלּוּ עָשָׂה בַּיִת אֶחָד בְּנָפָה וּבִכְבָרָה, תַּלְמוּד לוֹמַר "אַחַת", הָא כֵּיצַד עַד שֶׁיַּעֲשֶׂה מְלָאכָה שֶׁכַּיּוֹצֵא בָּהּ מִתְקַיֶּמֶת.

רַבִּי יוֹסִי אוֹמֵר "וְעָשָׂה אַחַת" וְעָשָׂה הֵנָּה פְּעָמִים שֶׁהוּא חַיָּב אַחַת עַל כֻּלָּן, פְּעָמִים שֶׁהוּא חַיָּב עַל כָּל אַחַת וְאַחַת כֵּיצַד שָׁכַח עִקַּר שַׁבָּת וְעָשָׂה מְלָאכוֹת הַרְבֵּה אַף עַל פִּי שֶׁמֵּעִנְיַן אֲבוֹת מְלָאכוֹת עָשָׂה אֵינוֹ חַיָּב אֶלָּא חַטָּאת אַחַת כָּל יָמָיו הַיּוֹדֵעַ עִקַּר שַׁבָּת וְטָעָה וְאֵינוֹ יוֹדֵעַ אֵימָתַי הוּא שַׁבָּת, יוֹדֵעַ שֶׁהוּא שַׁבָּת וְטָעָה וְאֵינוֹ יוֹדֵעַ אֵיזוֹ מְלָאכָה אֲסוּרָה וְעָשָׂה מְלָאכוֹת הַרְבֵּה [בְּשַׁבָּתוֹת הַרְבֵּה], אִם מֵעֵין אֲבוֹת מְלָאכוֹת עָשָׂה חַיָּב עַל כָּל אַב מְלָאכָה וּמְלָאכָה וְאִם מֵעֵין מְלָאכָה אַחַת עָשָׂה חַיָּב עַל כָּל הֶעְלֵם וְהֶעְלֵם.

אָמַר רַבִּי עֲקִיבָא, שָׁאַלְתִּי אֶת רַבָּן גַּמְלִיאֵל וְאֶת רַבִּי יְהוֹשֻׁעַ בְּאִיטְלִיס שֶׁל עִמְעוּם כְּשֶׁהָלְכוּ לִקַּח בְּהֵמָה לְמִשְׁתֵּה בְּנוֹ שֶׁל רַבָּן גַּמְלִיאֵל, הַבָּא עַל אֲחוֹתוֹ וְעַל אֲחוֹת אָבִיו וְעַל אֲחוֹת אִמּוֹ בְּהֶעְלֵם אֶחָד מַהוּ, חַיָּב אַחַת עַל כֻּלָּן, אוֹ חַיָּב עַל כָּל אַחַת וְאַחַת, אָמְרוּ לוֹ זוֹ לֹא שָׁמַעְנוּ, אֲבָל שָׁמַעְנוּ הַבָּא עַל חָמֵשׁ [נָשָׁיו] נִדּוֹת בְּהֶעְלֵם אֶחָד שֶׁהוּא חַיָּב עַל כָּל אַחַת וְאַחַת, וְרָאִינוּ שֶׁהַדְּבָרִים קַל וָחֹמֶר.

וְעוֹד שָׁאַל רַבִּי עֲקִיבָא, אֵבָר הַמְדֻלְדָּל (בְּאָדָם) [בִּבְהֵמָה] מַהוּ אָמְרוּ לוֹ לֹא שָׁמַעְנוּ, אֲבָל שָׁמַעְנוּ [אֵבָר הַמְדֻלְדָּל בְּאָדָם שֶׁהוּא טָהוֹר], וְכָךְ הָיוּ מֻכֵּי שְׁחִין שֶׁבִּירוּשָׁלַיִם עוֹשִׂין הוֹלֵךְ לוֹ עֶרֶב פֶּסַח אֵצֶל הָרוֹפֵא חוֹתְכוֹ עַד שֶׁמַּנִּיחַ בּוֹ כְּשַׂעֲרָה וְתוֹחֲבוֹ בְּסִירָא וְנִמְשָׁךְ הֵימֶנּוּ וְהַלָּה עוֹשֶׂה פִּסְחוֹ וְהָרוֹפֵא עוֹשֶׂה פִּסְחוֹ, וְרָאִינוּ שֶׁהַדְּבָרִים קַל וָחֹמֶר.

וְעוֹד שָׁאַל רַבִּי עֲקִיבָא, הַשּׁוֹחֵט חֲמִשָּׁה זְבָחִים בַּחוּץ בְּהֶעְלֵם אֶחָד מַהוּ, חַיָּב אַחַת עַל כֻּלָּן אוֹ חַיָּב עַל כָּל אַחַת וְאַחַת אָמְרוּ לוֹ לֹא שָׁמַעְנוּ. אָמַר רַבִּי יְהוֹשֻׁעַ שָׁמַעְתִּי שֶׁהָאוֹכֵל מִזֶּבַח אֶחָד בְּחָמֵשׁ תַּמְחוּיִין בְּהֶעְלֵם אֶחָד שֶׁהוּא חַיָּב עַל כָּל אַחַת וְאַחַת מִשּׁוּם מְעִילָה, וְרוֹאֶה אֲנִי אֶת הַדְּבָרִים קַל וָחֹמֶר  אָמַר רַבִּי שִׁמְעוֹן, וְכִי מָה רְאָיָה אוֹכֵל לְשׁוֹחֵט אֶלָּא כָּךְ שָׁאַל, הָאוֹכֵל נוֹתַר מֵחֲמִשָּׁה זְבָחִים בְּהֶעְלֵם אֶחָד מַהוּ, חַיָּב אַחַת עַל כֻּלָּן אוֹ חַיָּב עַל כָּל אַחַת וְאַחַת אָמְרוּ לוֹ לֹא שָׁמַעְנוּ. אָמַר רַבִּי יְהוֹשֻׁעַ, שָׁמַעְתִּי שֶׁהָאוֹכֵל מִזֶּבַח אֶחָד בְּחָמֵשׁ תַּמְחוּיִין בְּהֶעְלֵם אֶחָד שֶׁהוּא חַיָּב עַל כָּל אַחַת וְאַחַת מִשּׁוּם מְעִילָה, וְרוֹאֶה אֲנִי אֶת הַדְּבָרִים קַל וָחֹמֶר  אָמַר לוֹ רַבִּי עֲקִיבָא אִם הֲלָכָה נְקַבֵּל אִם מִן הַדִּין יֵשׁ תְּשׁוּבָה אָמַר לוֹ הָשֵׁב, לֹא אִם אָמַרְתָּ בִּמְעִילָה שֶׁעָשָׂה בּוֹ אֶת הַמַּאֲכִיל כְּאוֹכֵל וְאֶת הַמְּהַנֶּה כְּנֶהֱנֶה צֵרֵף אֶת הַמְּעִילָה לִזְמַן מְרֻבֶּה תֹּאמַר בְּזוֹ שֶׁאֵין אֶחָד מִכָּל אֵלּוּ.

אָמַר רַבִּי עֲקִיבָא, שָׁאַלְתִּי אֶת רַבִּי אֶלְעָזָר, הָעוֹשֶׂה מְלָאכוֹת הַרְבֵּה בְּשַׁבָּתּוֹת הַרְבֵּה מֵעֵין מְלָאכָה אַחַת, מַהוּ, חַיָּב אַחַת עַל כֻּלָּן אוֹ חַיָּב עַל כָּל אַחַת וְאַחַת, קַל וָחֹמֶר מִנִּדָּה וּמַה נִּדָּה שֶׁאֵין בָּהּ תּוֹצָאוֹת הַרְבֵּה וְחַטָּאוֹת הַרְבֵּה חַיָּב עַל כָּל אַחַת וְאַחַת, וְכוּ', וְאָמַרְתִּי לוֹ, לֹא אִם אָמַרְתָּ בְּנִדָּה שֶׁיֵּשׁ בָּהּ שְׁתֵּי אַזְהָרוֹת שֶׁהוּא מֻזְהָר עַל הַנִּדָּה וְהִיא מֻזְהֶרֶת עָלָיו, תֹּאמַר בְּשַׁבָּת שֶׁאֵין בָּהּ אֶלָּא אַזְהָרָה אַחַת אָמַר לִי הַבָּא עַל הַקְּטַנּוֹת יוֹכִיחַ שֶׁאֵין בָּהֶן אֶלָּא אַזְהָרָה אַחַת וְחַיָּב עַל כָּל אַחַת וְאַחַת אָמַרְתִּי לוֹ, לֹא אִם אָמַרְתָּ בְּבָא עַל הַקְּטַנּוֹת אַף עַל פִּי שֶׁאֵין בָּהֶן עַכְשָׁו יֵשׁ בָּהֶן לְאַחַר זְמַן תֹּאמַר בְּשַׁבָּת שֶׁאֵין בּוֹ לֹא עַכְשָׁיו וְלֹא לְאַחַר זְמַן. אָמַר לִי הַבָּא עַל הַבְּהֵמָה יוֹכִיחַ אָמַרְתִּי לוֹ הַבְּהֵמָה כְּשַׁבָּת.

"בְּנֵי יִשְׂרָאֶל נֶפֶשׁ", הֲרֵי הַצִּבּוּר כְּיָחִיד מַה יָּחִיד אֵינוֹ מֵבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת אַף הַצִּבּוּר לֹא יָבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת. וַהֲלֹא דִּין הוּא וּמָה אִם הַיָּחִיד שֶׁמֵּבִיא עַל שִׁגְגַת מַעֲשֶׂה אֵינוֹ חַיָּב אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת, צִבּוּר שֶׁאֵינוֹ מֵבִיא עַל שִׁגְגַת מַעֲשֶׂה אֵינוֹ דִין שֶׁלֹּא יָבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת. לֹא אִם אָמַרְתָּ בְּיָחִיד שֶׁאֵין מֵבִיא חַטָּאת עַל לֹא הוֹדַע תֹּאמַר בְּצִבּוּר שֶׁמְּבִיאִין חַטָּאת עַל לֹא הוֹדַע, מָשִׁיחַ יוֹכִיחַ שֶׁמֵּבִיא חַטָּאת עַל לֹא הוֹדַע (וְאֵיךְ תֹּאמַר בְּצִבּוּר שֶׁמֵּבִיא חַטָּאת עַל לֹא הוֹדַע) וְאֵין מֵבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת  לֹא אִם אָמַרְתָּ בְּמָשִׁיחַ שֶׁאֵין מֵבִיא קָרְבָּן עַל לֹא הוֹדַע עַל מִזְבֵּחַ הַחִיצוֹן, תֹּאמַר בְּצִבּוּר שֶׁמֵּבִיא קָרְבָּן עַל לֹא הוֹדַע עַל מִזְבֵּחַ הַחִיצוֹן הוֹאִיל וּמֵבִיא קָרְבָּן עַל לֹא הוֹדַע בְּמִזְבֵּחַ הַחִיצוֹן יָבִיא עַל דָּבָר שֶׁזְּדוֹנוֹ כָּרֵת וְעַל דָּבָר שֶׁאֵין זְדוֹנוֹ כָּרֵת וְשִׁגְגָתוֹ חַטָּאת, תַּלְמוּד לוֹמַר "בְּנֵי יִשְׂרָאֵל נֶפֶשׁ", הֲרֵי הַצִּבּוּר כְּיָחִיד מַה הַיָּחִיד אֵין מֵבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת, אַף צִבּוּר לֹא יָבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת.

הוּא הַדִּין לְמָשִׁיחַ וַהֲלֹא דִין הוּא וּמָה אִם הַיָּחִיד שֶׁמֵּבִיא עַל (לֹא) שִׁגְגַת מַעֲשֶׂה אֵינוֹ מֵבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת, מָשִׁיחַ שֶׁאֵינוֹ מֵבִיא עַל שִׁגְגַת מַעֲשֶׂה אֵינוֹ דִין שֶׁלֹּא יָבִיא [אֶלָּא] עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת. לֹא אִם אָמַרְתָּ בְּיָחִיד שֶׁאֵינוֹ מֵבִיא חַטָּאת עַל לֹא הוֹדַע תֹּאמַר בְּמָשִׁיחַ שֶׁמֵּבִיא חַטָּאת עַל לֹא הוֹדַע צִבּוּר יוֹכִיחַ שֶׁמֵּבִיא חַטָּאת עַל לֹא הוֹדַע וְאֵין מֵבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת  לֹא אִם אָמַרְתָּ בְּצִבּוּר שֶׁאֵין מֵבִיא אָשָׁם וַדַּאי, תֹּאמַר בְּמָשִׁיחַ שֶׁמֵּבִיא אָשָׁם וַדַּאי נָשִׂיא יוֹכִיחַ שֶׁמֵּבִיא אָשָׁם וַדַּאי וְאֵין מֵבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת, לֹא אִם אָמַרְתָּ בְּנָשִׂיא שֶׁאֵין מֵבִיא חַטָּאת עַל לֹא הוֹדַע [תֹּאמַר מָשִׁיחַ שֶׁמֵּבִיא חַטָּאת עַל לֹא הוֹדַע] הוֹאִיל וּמֵבִיא חַטָּאת עַל לֹא הוֹדַע יָבִיא עַל דָּבָר שֶׁאֵין זְדוֹנוֹ כָּרֵת, תַּלְמוּד לוֹמַר "נֶפֶשׁ".

{rרמז תסהr}  הַמּוֹצִיא כִּכָּר לִרְשׁוּת הָרַבִּים חַיָּב. הוֹצִיאוּהוּ שְׁנַיִם, רַבִּי מֵאִיר מְחַיֵּב רַבִּי יְהוּדָה אוֹמֵר אִם לֹא יָכוֹל אֶחָד לְהוֹצִיאוֹ וְהוֹצִיאוּהוּ שְׁנַיִם חַיָּבִין, וְאִם לָאו פְּטוּרִין. רַבִּי שִׁמְעוֹן אוֹמֵר, אַף עַל פִּי שֶׁלֹּא יָכוֹל אֶחָד לְהוֹצִיאוֹ וְהוֹצִיאוּהוּ שְׁנַיִם פְּטוּרִין. רַבִּי שִׁמְעוֹן סָבַר תְּלָתָא מִעוּטֵי כְּתִיבֵי (להלן פסוק כז) "נֶפֶשׁ תֶחֱטָא, אַחַת תֶּחֱטָא, בַּעֲשׂוֹתָהּ תֶּחֱטָא, חַד לְמִיעוּטֵי זֶה עוֹקֵר וְזֶה מַנִּיחַ וְחַד לְמִיעוּטֵי זֶה יָכוֹל וְזֶה יָכוֹל וְחַד לְמִעוּטֵי זֶה אֵינוֹ יָכוֹל וְזֶה אֵינוֹ יָכוֹל וְרַבִּי יְהוּדָה, חַד לְמִעוּטֵי זֶה עוֹקֵר וְזֶה מַנִּיחַ, וְחַד לְמִעוּטֵי זֶה יָכוֹל וְזֶה יָכוֹל, וְחַד לְמִעוּטֵי יָחִיד שֶׁעָשָׂה בְּהוֹרָאַת בֵּית דִּין וְרַבִּי שִׁמְעוֹן לְטַעְמֵיהּ דְּאָמַר יָחִיד שֶׁעָשָׂה בְּהוֹרָאַת בֵּית דִּין חַיָּב וְרַבִּי מֵאִיר, תְּרֵי מִעוּטֵי כְּתִיבֵי "נֶפֶשׁ אַחַת תֶּחֱטָא" דְּהוּא אוֹרְחֵיהּ דִּקְרָא, בַּעֲשׂוֹתָהּ לְמִעוּטֵי יָחִיד שֶׁעָשָׂה בְּהוֹרָאַת בֵּית דִּין.

הוֹרוּ בֵּית דִּין שֶׁחֵלֶב מֻתָּר וְנִתְחַלֵּף לוֹ חֵלֶב בְּשֻׁמָּן, רַב אָמַר (חַיָּב) [פָּטוּר] וְרַבִּי יוֹחָנָן אָמַר (פָּטוּר) [חַיָּב] מֵיתִיבֵי  "מֵעַם הָאָרֶץ"  פְּרָט לְמוּמָר רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן הֲרֵי הוּא אוֹמֵר (להלן פסוק כב-כג) "אֲשֶׁר לֹא תֵעָשֶׂינָה בִּשְׁגָגָה אוֹ הוֹדַע אֵלָיו", הַשָּׁב מִידִיעָתוֹ מֵבִיא קָרְבָּן עַל שִׁגְגָתוֹ וְכוּ' וְהַאי נַמִּי לֹא שָׁב מִידִיעָתוֹ אָמַר רַב פַּפָּא, קַסָבַר רַבִּי יוֹחָנָן כֵּיוָן דְּאִלּוּ הָוְיָא יְדִיעָה לְבֵית דִּין הַדְרֵי בְּהוּ וְהוּא נַמִּי הֲדַר בֵּיהּ, הִילְכָךְ שָׁב מִידִיעָתוֹ קָרִינָן בֵּיהּ אָמַר רָבָא וּמוֹדֶה (רַבִּי יוֹחָנָן) [רַב] שֶׁאֵין מַשְׁלִים לְרֹב צִבּוּר דְּאָמַר קְרָא (במדבר טו, כו) "כִּי לְכָל הָעָם בִּשְׁגָגָה", עַד שֶׁיְּהוּ כֻּלָּן בִּשְׁגָגָה אַחַת.

"וְעָשָׂה מֵאַחַת מֵהֵנָּה". (כָּתוּב בְּרֶמֶז שצ"א).

{pפסוק גp} {rרמז תסוr}  "אִם הַכֹּהֵן הַמָּשִׁיחַ" הֲרֵי מָשִׁיחַ כְּיָחִיד מַה יָּחִיד אֵינוֹ מֵבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת אַף מָשִׁיחַ לֹא יָבִיא אֶלָּא עַל דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת.

אֵין חַיָּבִין אֶלָּא עַל דָּבָר שֶׁחַיָּבִין עַל זְדוֹנוֹ כָּרֵת וְעַל שִׁגְגָתוֹ חַטָּאת וְכֵן הַמָּשִׁיחַ, וְלֹא בַּעֲבוֹדָה זָרָה, וּתְנָן נַמִּי כָּל מִצְווֹת שֶׁבַתּוֹרָה שֶׁחַיָּבִין עַל זְדוֹנוֹ כָּרֵת וְעַל שִׁגְגָתוֹ חַטָּאת יָחִיד מֵבִיא כִּשְׂבָּה אוֹ שְׂעִירָה, נָשִׂיא מֵבִיא שָׂעִיר, מָשִׁיחַ וּבֵית דִּין מְבִיאִין פַּר. וּבַעֲבוֹדָה זָרָה נָשִׂיא וּמָשִׁיחַ וְיָחִיד מְבִיאִין שְׂעִירָה צִבּוּר מְבִיאִין פַּר וְשָׂעִיר, פַּר לְעוֹלָה וְשָׂעִיר לְחַטָּאת. מְנָא הַנֵּי מִלֵּי, דְּתָנוּ רַבָּנָן (להלן פסוק יד) "וְנוֹדְעָה הַחַטָּאת אֲשֶׁר חָטְאוּ עָלֶיהָ", רַבִּי אוֹמֵר נֶאֱמַר כָּאן "עָלֶיהָ", וְנֶאֱמַר לְהַלָּן  "עָלֶיהָ" מַה לְּהַלָּן דָּבָר שֶׁחַיָּבִין עַל זְדוֹנוֹ כָּרֵת וְעַל שִׁגְגָתוֹ חַטָּאת אַף וְכוּ'. אַשְׁכְּחָן צִבּוּר, מָשִׁיחַ מְנָלַן, דְּתַנְיָא אִם הַכֹּהֵן הַמָּשִׁיחַ יֶחֱטָא לְאַשְׁמַת הָעָם הֲרֵי מָשִׁיחַ כְּצִבּוּר. יָחִיד וְנָשִׂיא אָתְיָא מִצְוַת מִצְוַת מִצִּבּוּר. בַּעֲבוֹדָה זָרָה אָתְיָא מֵעֵינֵי מֵעֵינֵי, יָחִיד נָשִׂיא וּמָשִׁיחַ (במדבר טו, כז) מִ"וְּאִם נֶפֶשׁ", וְיִלְמַד תַּחְתּוֹן מֵעֶלְיוֹן.  וְרַבָּנָן (דְּמַפְקֵי "עָלֶיהָ" לִגְמֹר מִינַהּ צִבּוּר) הַאי סְבָרָא מְנָא לְהוּ, נָפְקָא לְהוֹ מִדְּמַקְרֵי רַבִּי יְהוֹשֻׁעַ בֶּן לֵוִי לִבְנֵיהּ  "תּוֹרָה אַחַת יִהְיֶה לָכֶם לָעֹשֶׂה בִּשְׁגָגָה, וְהַנֶּפֶשׁ אֲשֶׁר תַּעֲשֶׂה בְּיָד רָמָה" הֻקְּשָׁה כָּל הַתּוֹרָה כֻּלָּהּ לַעֲבוֹדָה זָרָה מָה עֲבוֹדָה זָרָה דָּבָר שֶׁחַיָּבִין עַל זְדוֹנָהּ כָּרֵת וְכוּ'. אַשְׁכְּחָן יָחִיד נָשִׂיא וּמָשִׁיחַ בֵּין בַּעֲבוֹדָה זָרָה בֵּין בִּשְׁאָר מִצְווֹת, צִבּוּר בַּעֲבוֹדָה זָרָה מִנַּיִן, אָמַר קְרָא (במדבר טו, כז) "וְאִם נֶפֶשׁ", וְיִלְמַד עֶלְיוֹן מִתַּחְתּוֹן. אֶלָּא צִבּוּר בִּשְׁאָר מִצְווֹת מְנָלַן, יָלִיף "מֵעֵינֵי מֵעֵינֵי".

וְרַבִּי הַאי "תּוֹרָה אַחַת" מַאי עָבִיד לֵיהּ, מִיבָּעֵי לֵיהּ לְכִדְתַנְיָא, לְפִי שֶׁמָּצִינוּ חָלַק הַכָּתוּב בֵּין יְחִידִים לִמְרֻבִּים יְחִידִים בִּסְקִילָה וּמָמוֹנָן פָּלַט מְרֻבִּין בְּסַיִף וּמָמוֹנָן אָבַד. יָכוֹל נַחֲלֹק בְּקָרְבְּנוֹתֵיהֶם, תַּלְמוּד לוֹמַר (שם) "תּוֹרָה אַחַת יִהְיֶה לָכֶם".

"מָשִׁיחַ" יָכוֹל מֶלֶךְ תַּלְמוּד לוֹמַר "הַכֹּהֵן". אִי כֹּהֵן יָכוֹל כֹּהֵן הֶדְיוֹט, תַּלְמוּד לוֹמַר "מָשִׁיחַ" אִי מָשִׁיחַ יָכוֹל מְשׁוּחַ מִלְחָמָה תַּלְמוּד לוֹמַר "הַכֹּהֵן הַמָּשִׁיחַ" שֶׁאֵין מָשִׁיחַ אַחֵר עַל גַּבָּיו, מַאי מַשְׁמַע כִּדְּאָמַר רָבָא הַיָּרֵךְ הַמְיֻמֶּנֶת שֶׁבְּיָרֵךְ, הָכִי נַמִּי הַמָּשִׁיחַ מְיֻמָּן שֶׁבִּמְשִׁיחִים. אָמַר מַר מָשִׁיחַ יָכוֹל מֶלֶךְ, מֶלֶךְ פַּר הוּא דְּמָיְיתִי שָׂעִיר הוּא דְּמַיְתִי. אִיצְטְרִיךְ סָלְקָא דַעְתָּךְ אֲמִינָא עַל שִׁגְגַת מַעֲשֶׂה יָבִיא שָׂעִיר, עַל הֶעְלֵם דָּבָר יָבִיא פַּר, קָא מַשְׁמַע לָן.

"אִם הַכֹּהֵן הַמָּשִׁיחַ", פְּרָט לְקוֹדֶמֶת. וַהֲלֹא דִין הוּא, וּמַה נָּשִׂיא שֶׁמֵּבִיא בְּשִׁגְגַת מַעֲשֶׂה אֵינוֹ מֵבִיא עַל הַקּוֹדֶמֶת, מָשִׁיחַ שֶׁאֵינּוֹ מֵבִיא אֶלָּא עַל הֶעְלֵם דָּבָר עִם שִׁגְגַת מַעֲשֶׂה, אֵינוֹ דִין שֶׁלֹּא יָבִיא עַל הַקּוֹדֶמֶת. לֹא אִם אָמַרְתָּ בְּנָשִׂיא שֶׁכֵּן אֵין מֵבִיא חַטָּאת מֵעָבַר, תֹּאמַר בְּמָשִׁיחַ שֶׁמֵּבִיא חַטָּאתוֹ מִשֶּׁעָבַר, תַּלְמוּד לוֹמַר "הַמָּשִׁיחַ יֶחֱטָא", חָטָא כְּשֶׁהוּא מָשִׁיחַ מֵבִיא, כְּשֶׁהוּא הֶדְיוֹט אֵינוֹ מֵבִיא.

רַבִּי שִׁמְעוֹן אוֹמֵר, אִם נוֹדַע לוֹ עַד שֶׁלֹּא נִתְמַנָּה וְאַחַר כָּךְ נִתְמַנָּה חַיָּב, וְאִם מִשֶּׁנִּתְמַנָּה פָּטוּר. "מָשִׁיחַ", יָכוֹל גְּזֵרָה עָלָיו, תַּלְמוּד לוֹמַר "אִם" כוּ' יֶחֱטָא לִכְשֶׁיֶּחֱטָא.

הוֹרָה כֹּהֵן מָשִׁיחַ לְעַצְמוֹ שׁוֹגֵג וְעָשָׂה מֵזִיד, מֵזִיד וְעָשָׂה שׁוֹגֵג פָּטוּר, שֶׁהוֹרָאַת כֹּהֵן מָשִׁיחַ לְעַצְמוֹ כְּהוֹרָאַת בֵּית דִּין לְצִבּוּר. מְנָא הַנֵּי מִלֵּי, דְּתָנוּ רַבָּנָן "לְאַשְׁמַת הָעָם" הֲרֵי מָשִׁיחַ כְּצִבּוּר, מַה צִּבּוּר אֵין מְבִיאִין אֶלָּא עַל הֶעְלֵם דָּבָר בְּשִׁגְגַת מַעֲשֶׂה, אַף מָשִׁיחַ אֵינוֹ מֵבִיא אֶלָּא עַל הֶעְלֵם דָּבָר בְּשִׁגְגַת מַעֲשֶׂה. וַהֲלֹא דִין הוּא צִבּוּר מוֹצִיא מִכְּלַל יָחִיד וּמָשִׁיחַ מוֹצִיא מִכְּלַל יָחִיד, מַה צִּבּוּר אֵין חַיָּבִין אֶלָּא עַל הֶעְלֵם דָּבָר עִם שִׁגְגַת מַעֲשֶׂה, אַף מָשִׁיחַ לֹא יְהֵא חַיָּב אֶלָּא עַל הֶעְלֵם דָּבָר עִם שִׁגְגַת מַעֲשֶׂה. אוֹ כַּלֵּךְ לְדֶרֶךְ זוֹ, נָשִׂיא מוֹצִיא מִכְּלַל יָחִיד וּמָשִׁיחַ מוֹצִיא מִכְּלַל יָחִיד, מַה נָּשִׂיא מֵבִיא בְּשִׁגְגַת מַעֲשֶׂה, אַף מָשִׁיחַ יָבִיא בְּשִׁגְגַת מַעֲשֶׂה. נִרְאֶה לְמִי דּוֹמֶה אִם דוֹמֶה לְצִבּוּר נִלְמְדֶנָּה מִן הַצִּבּוּר, וְאִם דּוֹמֶה לְנָשִׂיא נִלְמְדֶנָּה מִן הַנָּשִׂיא. צִבּוּר בְּפַר וְאֵין מְבִיאִין אָשָׁם תָּלוּי, וּמָשִׁיחַ בְּפַר וְאֵין מֵבִיא אָשָׁם תָּלוּי, מַה הַצִּבּוּר אֵין חַיָּבִין אֶלָּא עַל הֶעְלֵם דָּבָר בְּשִׁגְגַת מַעֲשֶׂה, אַף מָשִׁיחַ לֹא יְהֵא חַיָּב אֶלָּא עַל הֶעְלֵם דָּבָר בְּשִׁגְגַת מַעֲשֶׂה. אוֹ כַּלֵּךְ לְדֶרֶךְ זוֹ נָשִׂיא מֵבִיא שְׂעִירָה בַּעֲבוֹדָה זָרָה, וּמֵבִיא אָשָׁם וַדַּאי, וּמָשִׁיחַ מֵבִיא שְׂעִירָה בַּעֲבוֹדָה זָרָה, וּמֵבִיא אָשָׁם וַדַּאי. מַה נָּשִׂיא מֵבִיא בְּשִׁגְגַת מַעֲשֶׂה, אַף מָשִׁיחַ מֵבִיא בְּשִׁגְגַת מַעֲשֶׂה, תַּלְמוּד לוֹמַר "לְאַשְׁמַת הָעָם", הֲרֵי מָשִׁיחַ כְּצִבּוּר. אִי מַה צִּבּוּר הוֹרָה וְעָשׂוּ אֲחֵרִים כְּהוֹרָאָתוֹ חַיָּבִין, אַף מָשִׁיחַ הוֹרָה וְעָשׂוּ אֲחֵרִים כְּהוֹרָאָתוֹ יְהֵא חַיָּב, תַּלְמוּד לוֹמַר "וְהִקְרִיב עַל חַטָּאתוֹ" עַל מַה שֶּׁחָטָא הוּא מֵבִיא וְאֵין מֵבִיא עַל מַה שֶּׁחָטְאוּ אֲחֵרִים.

אָמַר מַר, מָשִׁיחַ בְּפַר וְאֵין מֵבִיא אָשָׁם תָּלוּי, דִּכְתִיב  "וְכִפֶּר עָלָיו הַכֹּהֵן עַל שִׁגְגָתוֹ אֲשֶׁר שָׁגָג", מִי שֶׁחֶטְאוֹ וְשִׁגְגָתוֹ שָׁוֶה יָצָא זֶה שֶׁאֵין חֶטְאוֹ וְשִׁגְגָתוֹ שָׁוֶה. מְנָא לֵיהּ דְּאֵין חֶטְאוֹ וְשִׁגְגָתוֹ שָׁוֶה, דִּכְתִיב "לְאַשְׁמַת הָעָם" הֲרֵי מָשִׁיחַ כְּצִבּוּר. לְאַשְׁמַת הָעָם, עַד כָּאן לָא קָאָמַר לֵיהּ אֶלָּא אָשָׁם כְּדִי נַסְבָּהּ.

הוֹרָה כֹּהֵן מָשִׁיחַ בִּפְנֵי עַצְמוֹ וְעָשָׂה בִּפְנֵי עַצְמוֹ מִתְכַּפֵּר לוֹ בִּפְנֵי עַצְמוֹ. הוֹרָה עִם הַצִּבּוּר וְעָשָׂה עִם הַצִּבּוּר מִתְכַּפֵּר לוֹ עִם הַצִּבּוּר שֶׁנֶּאֱמַר "עַל חַטָּאתוֹ אֲשֶׁר חָטָא".  אֵין בֵּית דִּין חַיָּבִין עַד שֶׁיּוֹרוֹ לְבַטֵּל מִקְצָת וּלְקַיֵּם מִקְצָת, וְכֵן הַמָּשִׁיחַ, וְלֹא בַּעֲבוֹדָה זָרָה. מְנָלַן דִּכְתִיב (להלן פסוק יג) "וְנֶעְלַם דָּבָר" וְלֹא כָּל הַגּוּף. וְכֵן הַמָּשִׁיחַ, דִּכְתִיב "לְאַשְׁמַת הָעָם", הֲרֵי מָשִׁיחַ כְּצִבּוּר. וְלֹא בַּעֲבוֹדָה זָרָה, דְּתָנוּ רַבָּנָן לְפִי שֶׁיָּצְתָה עֲבוֹדָה זָרָה לִדּוֹן בְּעַצְמָהּ יָכוֹל יְהוּ חַיָּבִין עַל עֲקִירַת מִצְוָה כֻּלָּהּ, נֶאֱמַר כָּאן (במדבר טו, כד) "מֵעֵינֵי", וְנֶאֱמַר לְהַלָּן (להלן פסוק יג) "מֵעֵינֵי", מַה לְּהַלָּן דָּבָר וְלֹא כָּל הַגּוּף, אַף כָּאן דָּבָר וְלֹא כָּל הַגּוּף.

{rרמז תסזr}  אֵין בֵּית דִּין חַיָּבִין אֶלָּא עַל הֶעְלֵם דָּבָר עִם שִׁגְגַת מַעֲשֶׂה דְּתָנוּ רַבָּנָן  "יִשְׁגּוּ", יָכוֹל יְהוּ חַיָּבִין עַל שִׁגְגַת מַעֲשֶׂה, תַּלְמוּד לוֹמַר (שם) "יִשְׁגּוּ וְנֶעְלַם דָּבָר", אֵין חַיָּבִין אֶלָּא עַל הֶעְלֵם דָּבָר עִם שִׁגְגַת מַעֲשֶׂה. וְכֵן הַמָּשִׁיחַ דִּכְתִיב "לְאַשְׁמַת הָעָם", הֲרֵי מָשִׁיחַ כְּצִבּוּר.

וְכֵן בַּעֲבוֹדָה זָרָה, דְּתָנוּ רַבָּנָן, לְפִי שֶׁיָּצְתָה עֲבוֹדָה זָרָה וְכוּ'. מָשִׁיחַ בַּעֲבוֹדָה זָרָה, רַבִּי אוֹמֵר בְּשִׁגְגַת מַעֲשֶׂה, וַחֲכָמִים אוֹמְרִים, בְּהֶעְלֵם דָּבָר עִם שִׁגְגַת מַעֲשֶׂה. וְשָׁוִין שֶׁבִּשְׂעִירָה כְּיָחִיד. וְשָׁוִין שֶׁאֵין מֵבִיא אָשָׁם תָּלוּי. מַאי טַעְמָא דְּרַבִּי, דִּכְתִיב  "וְכִפֶּר הַכֹּהֵן עַל הַנֶּפֶשׁ הַשֹּׁגֶגֶת", "הַנֶּפֶשׁ" זֶה מָשִׁיחַ, "הַשֹּׁגֶגֶת" זֶה נָשִׂיא. "בְּחֶטְאָהּ בִּשְׁגָגָה", רַבִּי סָבַר "חֵטְא" זֶה בְּשִׁגְגַת מַעֲשֶׂה. וְרַבָּנָן סָבְרֵי זֶה מִי שֶׁחַטָּאתוֹ בִּשְׁגָגָה, יָצָא מָשִׁיחַ שֶׁאֵין חַטָּאתוֹ בִּשְׁגָגָה אֶלָּא בְּהֶעְלֵם דָּבָר. וְשָׁוִין שֶׁבִּשְׂעִירָה כְּיָחִיד מְנָלַן, אָמַר קְרָא (שם טו, כז) "אִם נֶפֶשׁ אַחַת" אֶחָד יָחִיד וְאֶחָד נָשִׂיא וְאֶחָד מָשִׁיחַ כֻּלָּן בִּכְלַל "נֶפֶשׁ אַחַת" הֵם. וְשָׁוִין שֶׁאֵין מֵבִיא אָשָׁם תָּלוּי, הַיְנוּ טַעְמָא דְּרַבִּי דְּאִם כֵּן לִכְתֹּב קְרָא "עַל שִׁגְגָתוֹ", לָמָּה לִי "אֲשֶׁר שָׁגָג", הָא קָא מַשְׁמַע לָן עַד דְּאִיכָּא כָּל חַטָּאתוֹ בִּשְׁגָגָה. וְרַבָּנָן מִי שֶׁחֶטְאוֹ בִּשְׁגָגָה, יָצָא מָשִׁיחַ שֶׁאֵין כָּל חֶטְאוֹ בִּשְׁגָגָה אֶלָּא בְּהֶעְלֵם דָּבָר.

{rרמז תסחr}  "וְהִקְרִיב עַל חַטָּאתוֹ", מְלַמֵּד שֶׁמֵּבִיא חַטָּאת לְאַחַר שֶׁעָבַר. וַהֲלֹא דִין הוּא, וּמָה אִם נָשִׂיא שֶׁמֵּבִיא עַל שִׁגְגַת מַעֲשֶׂה אֵין מֵבִיא חַטָּאתוֹ מִשֶּׁעָבַר. מָשִׁיחַ שֶׁאֵין מֵבִיא עַל שִׁגְגַת מַעֲשֶׂה, אֵינוֹ דִין שֶׁלֹּא יָבִיא חַטָּאתוֹ מִשֶּׁעָבַר. תַּלְמוּד לוֹמַר "וְהִקְרִיב עַל חַטָּאתוֹ אֲשֶׁר חָטָא", מְלַמֵּד שֶׁמֵּבִיא חַטָּאתוֹ מִשֶּׁעָבַר.

יָכוֹל חָטָא עִם הַצִּבּוּר יָבִיא פַּר לְעַצְמוֹ, וְדִין הוּא, נָשִׂיא מוֹצִיא מִכְּלַל צִבּוּר, וּמָשִׁיחַ מוֹצִיא מִכְּלַל צִבּוּר, מַה נָּשִׂיא חָטָא לְעַצְמוֹ מֵבִיא לְעַצְמוֹ, חָטָא עִם הַצִּבּוּר מִתְכַּפֵּר לוֹ עִם הַצִּבּוּר וְכוּ'. לֹא אִם אָמַרְתָּ בְּנָשִׂיא שֶׁמִּתְכַּפֵּר לוֹ עִם הַצִּבּוּר בְּיוֹם הַכִּפּוּרִים, תֹּאמַר בְּמָשִׁיחַ שֶׁאֵין מִתְכַּפֵּר לוֹ עִם הַצִּבּוּר בְּיוֹם הַכִּפּוּרִים, הוֹאִיל וְאֵין מִתְכַּפֵּר לוֹ עִם הַצִּבּוּר בְּיוֹם הַכִּפּוּרִים יָבִיא פַּר לְעַצְמוֹ, תַּלְמוּד לוֹמַר "וְהִקְרִיב עַל חַטָּאתוֹ אֲשֶׁר חָטָא", הָא כֵּיצַד חָטָא לְעַצְמוֹ מֵבִיא לְעַצְמוֹ, חָטָא עִם הַצִּבּוּר מִתְכַּפֵּר לוֹ עִם הַצִּבּוּר.

"פַּר", יָכוֹל זָקֵן, תַּלְמוּד לוֹמַר "בֶּן", אִי בֶּן יָכוֹל קָטָן, תַּלְמוּד לוֹמַר "פַּר" (הַחַטָּאת), כֵּיצַד בֶּן שָׁלֹשׁ כְּדִבְרֵי חֲכָמִים. רַבִּי מֵאִיר אוֹמֵר אַף בֶּן אַרְבַּע וּבֶן חָמֵשׁ כְּשֵׁרִין, אֶלָּא שֶׁאֵין מְבִיאִין אֶת הַזְּקֵנִים מִפְּנֵי הַכָּבוֹד. רַבִּי יוֹסִי הַגְּלִילִי אוֹמֵר, מַה תַּלְמוּד לוֹמַר (במדבר ח, ח) "וּפַר שֵׁנִי בֶן בָּקָר תִּקַּח לְחַטָּאת", אִם לְלַמֵּד שֶׁהֵן שְׁנַיִם הֲרֵי כְּבָר נֶאֱמַר  "וַעֲשֵׂה אֶת הָאֶחָד חַטָּאת וְאֶת הָאֶחָד עֹלָה", אִם כֵּן לָמָּה נֶאֱמַר "וּפַר שֵׁנִי בֶן בָּקָר תִּקַּח לְחַטָּאת", בֶּן שְׁתֵּי שָׁנִים.

דָּבָר אַחֵר לְפִי שֶׁנֶּאֱמַר "וַעֲשֵׂה אֶת הָאֶחָד חַטָּאת וְאֶת הָאֶחָד עוֹלָה", יָכוֹל תַּקְדִּים חַטָּאת לְעוֹלָה בְּכָל מָקוֹם, תַּלְמוּד לוֹמַר "וּפַר שֵׁנִי תִּקַּח לְחַטָּאת", יָכוֹל תַּקְדִּים עוֹלָה לְחַטָּאת בְּכָל מַעֲשֶׂה, תַּלְמוּד לוֹמַר "וַעֲשֵׂה אֶת הָאֶחָד חַטָּאת וְאֶת הָאֶחָד עוֹלָה לַה'". הָא כֵּיצַד דַּם חַטָּאת קוֹדֵם לְדַם עוֹלָה מִפְּנֵי שֶׁמְּרַצֶּה, (אֵמוּרֵי) [אֶבְרֵי] עוֹלָה קוֹדְמִין לְאֵמוּרֵי חַטָּאת מִפְּנֵי (שֶׁיֵּשׁ) [שֶׁהֵן] כָּלִיל לָאִשִּׁים.

רַבִּי שִׁמְעוֹן אוֹמֵר מַה תַּלְמוּד לוֹמַר "וּפַר שֵׁנִי", אִם לְלַמֵּד שֶׁהֵן שְׁנַיִם הֲרֵי כְּבָר נֶאֱמַר "וְעָשָׂה אֶת הָאֶחָד חַטָּאת וְאֶת הָאֶחָד עוֹלָה", אִם כֵּן לָמָּה נֶאֱמַר "וּפַר שֵׁנִי", שֶׁיָּכוֹל שֶׁתְּהֵא נֶאֱכֶלֶת חַטָּאת זוֹ, תַּלְמוּד לוֹמַר "וּפַר שֵׁנִי" שֵׁנִי לְעוֹלָה. מָה עוֹלָה אֵינָהּ נֶאֱכֶלֶת אַף חַטָּאת זוֹ אֵינָהּ נֶאֱכֶלֶת. כַּיּוֹצֵא בּוֹ אָמַר רַבִּי יוֹסִי (עזרא ח, לה) "הַבָּאִים מֵהַשְּׁבִי בְנֵי הַגּוֹלָה הִקְרִיבוּ עֹלוֹת לֵאלֹהֵי יִשְׂרָאֵל פָּרִים שְׁנֵים עָשָׂר [עַל כָּל] יִשְׂרָאֵל אֵילִים תִּשְׁעִים וְשִׁשָּׁה כְּבָשִׂים שִׁבְעִים וְשִׁבְעָה (שְׂעִירֵי) [צְפִירֵי] חַטָּאת שְׁנֵים עָשָׂר הַכֹּל עוֹלָה לַה'", אֶפְשָׁר לוֹמַר חַטָּאת עוֹלָה, אֶלָּא מָה עוֹלָה לֹא נֶאֱכֶלֶת אַף חַטָּאת לֹא נֶאֱכֶלֶת. וְכֵן הָיָה רַבִּי יְהוּדָה אוֹמֵר, עַל עֲבוֹדָה זָרָה הֱבִיאוּם.

רַבִּי שִׁמְעוֹן אוֹמֵר כָּל מָקוֹם שֶׁנֶּאֱמַר 'עֵגֶל' בַּתּוֹרָה סְתָם, בֶּן שָׁנָה, שֶׁנֶּאֱמַר (להלן ט, ג) "וְעֵגֶל וָכֶבֶשׂ בְּנֵי שָׁנָה". בֶּן בָּקָר, בֶּן שְׁתֵּי שָׁנִים. שֶׁנֶּאֱמַר (להלן ט, ב) "עֵגֶל בֶּן בָּקָר לְחַטָּאת וְאַיִל לְעֹלָה "תְּמִימִים" אַף בְּשָׁנִים. פַּר סְתָם בֶּן שָׁלֹשׁ שָׁנִים, וּבְנֵי אַרְבַּע וּבְנֵי חָמֵשׁ כְּשֵׁרִין, אֶלָּא שֶׁאֵין מְבִיאִין אֶת הַזְּקֵנִים מִפְּנֵי הַכָּבוֹד.

{rרמז תסטr}  "אִם הַכֹּהֵן הַמָּשִׁיחַ" שֶׁלֹּא כְּדִינֵי בָשָׂר וָדָם, דִּינוֹ שֶׁל הַקָּדוֹשׁ בָּרוּךְ הוּא. בָּשָׂר וָדָם לְצִבּוּר נוֹשֵׂא פָנִים לְיָחִיד אֵינוֹ נוֹשֵׂא פָנִים, אֲבָל הַקָּדוֹשׁ בָּרוּךְ הוּא אֵינוֹ כֵן, הַכֹּהֵן הַמָּשִׁיחַ יֶחֱטָא, וְהֵבִיא אֶת הַפָּר.  "וְאִם כָּל עֲדַת יִשְׂרָאֵל יִשְׁגּוּ, וְהִקְרִיבוּ הַקָּהָל".

"אִם הַכֹּהֵן הַמָּשִׁיחַ יֶחֱטָא", כֹּהֵן הַמָּשִׁיחַ מְכַפֵּר וְצָרִיךְ כַּפָּרָה. תָּנֵי רַבִּי חִיָּא, הוֹאִיל וּמָשִׁיחַ מְכַפֵּר וְצִבּוּר מִתְכַּפֵּר מוּטָב שֶׁיַּקְדִּים מְכַפֵּר לְמִתְכַּפֵּר. תְּנָן, (להלן טז, יז) "וְכִפֶּר בַּעֲדוֹ וּבְעַד בֵּיתוֹ", זוֹ אִשְׁתּוֹ. אִם הַכֹּהֵן הַמָּשִׁיחַ יֶחֱטָא, אָמַר רַבִּי לֵוִי עֲלוּבָה מְדִינָתָא, דְּאַסְיָא פּודגריס, ודאיקוטטָא דְּחָדָא עֵינָא, וְסָנִיגוֹרְיָא מְקַטְרֵג בְּדִינֵי נְפָשׁוֹת. לְאַשְׁמַת הָעָם, אָמַר רַבִּי יִצְחָק, מָשָׁל לְשׁוּשִׁיטָא שֶׁל דֹּב שֶׁהָיָה אוֹכֵל סִדּוּרִים שֶׁל דֹּב אָמַר הַמֶּלֶךְ הוֹאִיל וְאָכַל סִדּוּרִים שֶׁל דֹּב תֹּאכְלֶנּוּ דֹּב, כָּךְ אָמַר הַקָּדוֹשׁ בָּרוּךְ הוּא הוֹאִיל וְשֶׁבְנָא נֶהֱנָה מִן הַהֶקְדֵּשׁוֹת תֹּאכְלֶנּוּ אֵשׁ.

{pפסוק דp}  "וְהֵבִיא אֶת הַפָּר אֶל פֶּתַח אֹהֶל מוֹעֵד", אָמַר רַבִּי יִצְחָק מָשָׁל לְמֶלֶךְ שֶׁכִּבְּדוֹ אוֹהֲבוֹ בְּדוֹרוֹן נָאֶה וּבִגְלוּסְקָא נָאָה, אָמַר הַמֶּלֶךְ, הַנִּיחוּ דּוֹרוֹן עַל פֶּתַח פָּלָטִין וְכָל מִי שֶׁיּוֹצֵא וְנִכְנָס יְהֵא רוֹאֶה אוֹתוֹ, שֶׁנֶּאֱמַר "וְהֵבִיא אֶת הַפָּר" וְגוֹ'.

"וְהֵבִיא אֶת הַפָּר", אַף לְאַחַר יוֹם הַכִּפּוּרִים.  פַּר הוּא מֵבִיא וְאֵין מֵבִיא חֲלִיפִין. וַהֲלֹא דִין הוּא, וּמָה אִם הַיָּחִיד שֶׁלֹּא שָׁוָה קָרְבָּנוֹ עַל כָּל הַמִּצְווֹת לְקָרְבַּן יוֹם הַכִּפּוּרִים, שָׁוָה קָרְבָּנוֹ עַל כָּל מִצְווֹת לְקָרְבַּן מִצְווֹת יְחִידִית, מָשִׁיחַ שֶׁשָּׁוָה קָרְבָּנוֹ עַל כָּל הַמִּצְווֹת לְקָרְבַּן יוֹם הַכִּפּוּרִים, אֵינוֹ דִין (שֶׁלֹּא) שֶׁיִּשְׁוֶה קָרְבָּנוֹ לְקָרְבַּן מִצְוַת יָחִיד, נָשִׂיא יוֹכִיחַ שֶׁשָּׁוָה קָרְבָּנוֹ עַל כָּל הַמִּצְווֹת לְקָרְבַּן יוֹם הַכִּפּוּרִים, וְלֹא שָׁוָה קָרְבָּנוֹ עַל כָּל הַמִּצְווֹת לְקָרְבַּן יָחִיד. אַף אַתָּה אַל תִּתְמַהּ עַל הַמָּשִׁיחַ שֶׁאַף עַל פִּי שֶׁשָּׁוָה קָרְבָּנוֹ עַל כָּל הַמִצְווֹת לְקָרְבַּן יוֹם הַכִּפּוּרִים לֹא יִשְׁוֶה קָרְבָּנוֹ עַל כָּל מִצְווֹת לְקָרְבַּן מִצְוַת יָחִיד. אֶלָּא מִפְּנֵי מָה נֶאֱמַר "וְהֵבִיא" יָכוֹל יָבִיא חֲלִיפִין תַּלְמוּד לוֹמַר "פַּר", פַּר מֵבִיא וְאֵין מֵבִיא חֲלִיפִין.

"וְסָמַךְ אֶת יָדוֹ עַל רֹאשׁ הַפַּר", לְרַבּוֹת פַּר יוֹם הִכִּפּוּרִים לִסְמִיכָה. וַהֲלֹא דִין הוּא, וּמָה אִם זֶה שֶׁאֵין טָעוּן שְׁנֵי וִדּוּיִין וְאֵין טָעוּן אָנָא, טָעוּן סְמִיכָה, פַּר יוֹם הַכִּפּוּרִים שֶׁטָּעוּן שְׁנֵי וִדּוּיִין וְטָעוּן אָנָא אֵינוֹ דִין שֶׁיִּטְעֹן סְמִיכָה. לֹא אִם אָמַרְתָּ בָּזֶה שֶׁבָּא עַל עֲבֵירַת מִצְוָה יְדוּעָה, תֹּאמַר בְּפַר יוֹם הַכִּפּוּרִים שֶׁאֵינוֹ בָא עַל עֲבֵרַת מִצְוָה יְדוּעָה, הוֹאִיל וְאֵינוֹ בָא עַל עֲבֵרַת מִצְוָה יְדוּעָה לֹא יִטְעֹן סְמִיכָה, תַּלְמוּד לוֹמַר "וְסָמַךְ יָדוֹ עַל רֹאשׁ הַפָּר" לְרַבּוֹת פַּר יוֹם הַכִּפּוּרִים לִסְמִיכָה.

"וְשָׁחַט אֶת הַפָּר לִפְנֵי ה'", בַּצָּפוֹן.

{pפסוק ה-וp}  "וְלָקַח", נֶאֱמַר כָּאן לְקִיחָה, וְנֶאֱמַר לְהַלָּן לְקִיחָה, מַה לְּקִיחָה שֶׁנֶּאֱמַר לְהַלָּן בִּכְלִי, אַף לְקִיחָה שֶׁנֶּאֱמַר כָּאן בִּכְלִי. וְלָקַח הַכֹּהֵן הַמָּשִׁיחַ, אֵין לִי אֶלָּא כֹּהֵן מָשִׁיחַ מִנַּיִן לְרַבּוֹת כֹּהֵן אַחֵר, תַּלְמוּד לוֹמַר "הַכֹּהֵן", אִם סוֹפֵנוּ לְרַבּוֹת כֹּהֵן אַחֵר מַה תַּלְמוּד לוֹמַר "הַכֹּהֵן הַמָּשִׁיחַ", אֶלָּא מִצְוָה שֶׁיְּקַבֵּל כֹּהֵן מָשִׁיחַ, וְאִם קִּבֵּל כֹּהֵן הֶדְיוֹט עֲבוֹדָתוֹ כְּשֵׁרָה.

"מִדַּם הַפָּר", מִדַּם הַנֶּפֶשׁ וְלֹא מִדַּם הָעוֹר, וְלֹא מִדַּם הַתַּמְצִית. מִן הַפָּר, דָּם מִן הַפָּר יְקַבֵּל.

מִכָּאן אָמְרוּ נִשְׁפַּךְ הַדָּם עַל הָרִצְפָּה וַאֲסָפוֹ פָּסוּל, מִן כְּלִי וַאֲסָפוֹ כָּשֵׁר. דָּם מֵהַפָּר יְקַבְּלֶנּוּ, דְּאִי סָלְקָא דַעְתָּךְ מִדַּם הַפָּר כְּדִכְתִיב "מִדַּם", וַאֲפִלּוּ מִקְצָת דָּם. וְהָא אָמַר רַב יְהוּדָה אָמַר רַב הַשּׁוֹחֵט צָרִיךְ שֶׁיְּקַבֵּל כָּל דָּמוֹ שֶׁל פָּר, שֶׁנֶּאֱמַר  "וְאֵת כָּל דַּם הַפָּר יִשְׁפֹּךְ" וְהַאי בְּשִׁירַיִם כְּתִיב, אִם אֵינוֹ עִנְיָן לְשִׁירַיִם דְּהָא לִיתְנַהוּ דְּכֻלֵּי דָּם, תְּנֵהוּ עִנְיָן לְקַבָּלָה, וְקָסָבַר גּוֹרְעִין וּמוֹסִיפִין וְדוֹרְשִׁין.

"וְהֵבִיאוּ אֹתוֹ", כָּשֵׁר וְלֹא פָּסוּל. אֹתוֹ אֶל אֹהֶל מוֹעֵד, לְמַעֵט קָרְבַּן מִצְוַת יְחִידִית שֶׁלֹּא יִנָּתֵן דָּמוֹ עַל מִזְבַּח הַזָּהָב.

"וְטָבַל", וְלֹא הַמְסַפֵּג. וְטָבַל, וְהִזָּה, כָּל הַזָּאָה טְבִילָה. אֶצְבָּעוֹ, נֶאֱמַר כָּאן "אֶצְבָּעוֹ", וְנֶאֱמַר לְהַלָּן (להלן יד, טז) "אֶצְבָּעוֹ",  מָה אֶצְבָּעוֹ הָאָמוּר לְהַלָּן הַיְמָנִית הַמְיֻמֶּנֶת שֶׁבְּיָמִין, אַף אֶצְבָּעוֹ הָאָמוּר כָּאן הַיְמָנִית הַמְיֻמֶּנֶת שֶׁבְּיָמִין.

"בַּדָּם", שֶׁיְּהֵא בַּדָּם כְּדֵי טְבִילָה [מֵעִקָּרָא]. וְהִזָּה, וְלֹא הַמַּטִּיף. וְהִזָּה, וְלֹא הַזּוֹרֵק.

"מִן הַדָּם", מִן הַדָּם שֶׁבָּעִנְיָן. שֶׁבַע פְּעָמִים, לֹא שֶׁבַע טִפִּים. שֶׁבַע פְּעָמִים, שֶׁיְּהֵא מוֹנֶה שֶׁבַע פְּעָמִים וְלֹא אַחַת וָשֶׁבַע כְּדֶרֶךְ שֶׁמּוֹנֶה בְּיוֹם הַכִּפּוּרִים. לִפְנֵי ה', יָכוֹל אֶת כָּל הַבַּיִת, תַּלְמוּד לוֹמַר "אֶת פְּנֵי הַפָּרֹכֶת". יָכוֹל עַל כָּל הַפָּרֹכֶת, תַּלְמוּד לוֹמַר "הַקֹּדֶשׁ", מְלַמֵּד שֶׁמְּכַוֵּן כְּנֶגֶד הַבַּדִּים.

אָמַר רַב יְהוּדָה אָמַר שְׁמוּאֵל הַשּׁוֹחֵט צָרִיךְ שֶׁיַּגְבִּיהַּ סַכִּין לְמַעְלָה, שֶׁנֶּאֱמַר "וְלָקַח מִדַּם הַפָּר", וְלֹא מִדַּם הַפָּר וְדָבָר אַחֵר. וְדַם הַסַּכִּין בְּמַאי מְקַנַּח לָהּ, אָמַר אַבַּיֵּי, בִּשְׂפַת מַזְרֵק, כְּדִכְתִיב (עזרא א, י) "כִּפוּרֵי זָהָב". אָמַר רַב חִסְדָּא אָמַר רַב יִרְמִיָּה בַּר אַבָּא, הַשּׁוֹחֵט צָרִיךְ [שֶׁיִּתֵּן] וְרִידִין לְתוֹךְ כְּלִי. אָמַר רַבִּי זֵירָא, הַצּוֹרֵם אֹזֶן הַפָּר וְאַחַר כָּךְ קִבֵּל דָּמוֹ פָּסוּל, שֶׁנֶּאֱמַר "וְלָקַח מִדַּם הַפָּר", פַּר שֶׁהָיָה כְּבָר. אַשְׁכְּחָן קָדְשֵׁי קָדָשִׁים, קָדָשִׁים קַלִּים מְנָלַן, אָמַר רָבָא, תַּנְיָא  "שֶׂה תָמִים" (כָּתוּב בְּרֶמֶז קצ"ה).

(להלן פסוק כה) "בְּאֶצְבָּעוֹ וְלָקַח", שֶׁלֹּא תְּהֵא קַבָּלָה אֶלָּא בְּיָמִין, "בְּאֶצְבָּעוֹ וְנָתַן" מְלַמֵּד שֶׁלֹּא תְּהֵא נְתִינָה אֶלָּא בְּיָמִין. אָמַר רַבִּי שִׁמְעוֹן, וְכִי נֶאֱמַר יָד בְּקַבָּלָה, הוֹאִיל וְלֹא נֶאֱמַר יָד בְּקַבָּלָה, קִבֵּל בִּשְׂמֹאל כָּשֵׁר. אָמַר אַבַּיֵּי בְּמִקְרָא נִדְרָשׁ לְפָנָיו וּלְאַחֲרָיו קָמִיפְלָגֵי. אָמַר אַבַּיֵּי, הָא דְּרַבִּי אֶלְעָזָר בַּר רַבִּי שִׁמְעוֹן מָפְקָא מִדַּאֲבוּהַ וּמָפְקָא מִדְּרַבָּנָן, דְּתַנְיָא רַבִּי אֶלְעָזָר בְּרַבִּי שִׁמְעוֹן אוֹמֵר, כָּל מָקוֹם שֶׁנֶּאֱמַר אֶצְבַּע בְּקַבָּלָה שִׁנָה בְּקַבָּלָה פָּסוּל בִּנְתִינָה כָּשֵׁר. וְכָל מָקוֹם שֶׁנֶּאֱמַר אֶצְבַּע בִּנְתִינָה, שִׁנָּה בִּנְתִינָה פָּסוּל בְּקַבָּלָה כָּשֵׁר. וְהֵיכָן נֶאֱמַר אֶצְבַּע בִּנְתִינָה, דִּכְתִיב (שם כט, יב) "וְלָקַחְתָּ מִדַּם הַפָּר וְנָתַתָּה עַל קַרְנֹת הַמִּזְבֵּחַ בְּאֶצְבָּעֶךָ", וְקָסָבַר מִקְרָא נִדְרָשׁ לְפָנָיו אֲבָל לֹא לִפְנֵי פָנָיו, וְלֹא לְאַחֲרָיו.

"וְטָבַל", וְלֹא מְסַפֵּג. בַּדָּם, עַד שֶׁיְּהֵא בַּדָּם וְכוּ'. וְאִצְטְרִיךְ לְמִיכְתַּב וְטָבַל, וְאִצְטְרִיךְ לְמִיכְתַּב בַּדָּם, דְּאִי כָּתַב רַחֲמָנָא וְטָבַל הֲוָה אֲמִינָא אַף עַל גַּב דְּלֵיכָּא שִׁעוּר טְבִילָה, כָּתַב רַחֲמָנָא בַּדָּם, וְאִי כָּתַב רַחֲמָנָא בַּדָּם הֲוָה אֲמִינָא אֲפִלּוּ מְסַפֵּג, כָּתַב רַחֲמָנָא וְטָבַל. מִן הַדָּם שֶׁבָּעִנְיָן לְמִיעוּטֵי שְׁיָרִים שֶׁבְּאֶצְבַּע פְּסוּלִין.

תָּנָא דְבֵי רַבִּי יִשְׁמָעֵאל מִפְּנֵי מָה נֶאֱמַר (להלן פסוק ט) "יוֹתֶרֶת, וּשְׁתֵּי הַכְּלָיֹת" בְּפַר כֹּהֵן מָשִׁיחַ, וְלֹא נֶאֱמַר בְּפַר הֶעְלֵם דָּבָר שֶׁל צִבּוּר, מָשָׁל לְמֶלֶךְ בָּשָׂר וָדָם שֶׁכָּעַס עַל אוֹהֲבוֹ וּמְמַעֵט בְּסִרְחוֹנוֹ מִפְּנֵי חִבָּתוֹ. וּתְנָא דְבֵי רַבִּי יִשְׁמָעֵאל מִפְּנֵי מָה נֶאֱמַר פָּרֹכֶת הַקֹּדֶשׁ בְּפַר כֹּהֵן מָשִׁיחַ, וְלֹא נֶאֱמַר בְּפַר הֶעְלֵם דָּבָר, מָשָׁל לְמֶלֶךְ בָּשָׂר וָדָם שֶׁסָּרְחָה עָלָיו מְדִינָה, אִם מִעוּט סָרְחָה, פָּמַלְיָא שֶׁלּוֹ קַיֶּמֶת, וְאִם רֻבָּה סָרְחָה אֵין פָּמַלְיָא שֶׁלּוֹ קַיֶּמֶת. כָּתוּב אֶחָד אוֹמֵר  "אֵת פְּנֵי הַפָּרֹכֶת", וְכָתוּב אֶחָד אוֹמֵר אֶת פְּנֵי פָּרֹכֶת הַקֹּדֶשׁ. תָּנֵי חִזְקִיָּה רֶמֶז כָּל מָקוֹם שֶׁיֵּשׁ מָשִׁיחַ יֵשׁ אָרוֹן, אֵין מָשִׁיחַ אֵין אָרוֹן. וַחֲמִשָּׁה דְּבָרִים חָסַר בַּיִת שֵׁנִי XאY אֵשׁ תָּמִיד, XבY וְאָרוֹן, XגY וְאוּרִים וְתֻמִּים, XדY וְשֶׁמֶן הַמִּשְׁחָה, XהY וְרוּחַ הַקֹּדֶשׁ, מַה טַּעַם (חגי א, ח) "וָאֶרְצֶה בּוֹ וְאֶכָּבְדָה" חָסֵר ה' כְּתִיב.

{pפסוק זp}  "וְנָתַן הַכֹּהֵן מִן הַדָּם", שֶׁבָּעִנְיָן עַל קֶרֶן, קַרְנוֹת הֲרֵי שְׁתַּיִם, וּלְמַטָּה הוּא אוֹמֵר  "עַל קֶרֶן, קַרְנֹת" הֲרֵי אַרְבַּע, דִּבְרֵי רַבִּי שִׁמְעוֹן. רַבִּי יְהוּדָה אוֹמֵר (עַל הַמִּזְבֵּחַ) אֲשֶׁר בְּאֹהֶל מוֹעֵד עַל קַרְנוֹת שֶׁבְּאֹהֶל מוֹעֵד לְרַבּוֹת. מִזְבַּח (הַ)קְּטֹרֶת, שֶׁתֵּחָנֵךְ מִזְבֵּחַ בִּקְטֹרֶת. קְטֹרֶת, שֶׁתְּהֵא מִשֶּׁל צִבּוּר. הַסַּמִּים, שֶׁיְּהוּ סַמְמָנֶיהָ מִתּוֹכָהּ.

"לִפְנֵי ה'", מַה תַּלְמוּד לוֹמַר, אָמַר רַבִּי נְחֶמְיָה, לְפִי שֶׁמָּצִינוּ בְּפַר יוֹם הַכִּפּוּרִים שֶׁעוֹמֵד לִפְנִים מִן הַמִּזְבֵּחַ וּמַזֶּה עַל הַפָּרֹכֶת בְּשָׁעָה שֶׁמַּזֶּה, יָכוֹל אַף זֶה כֵן, תַּלְמוּד לוֹמַר "מִזְבַּח קְטֹרֶת הַסַּמִּים לִפְנֵי ה'" וְאֵין הַכֹּהֵן לִפְנֵי ה'.

חַטַּאת הַצִּבּוּר וְהַיָּחִיד טָעוּן אַרְבַּע מַתָּנוֹת עַל אַרְבַּע קְרָנוֹת. הֵיכִי עָבִיד, רַבִּי יוֹחָנָן וְרַבִּי אֶלְעָזָר, חַד אָמַר נוֹתֵן אַמָּה אֵילָךְ וְאַמָּה אֵילָךְ, וְחַד אָמַר מְחַדֵּד וְיוֹרְדָה כְּנֶגֶד חֻדּוֹ שֶׁל קֶרֶן. אַלִּיבָּא דְּרַבִּי אֶלְעָזָר בְּרַבִּי שִׁמְעוֹן דְּאָמַר הִיא עַצְמָהּ אֵינָהּ נַעֲשֵׂית אֶלָּא בְּחֻדָּהּ שֶׁל קֶרֶן, כֻּלֵּי עָלְמָא לָא פְלִיגֵי, כִּי פְלִיגֵי אַלִּיבָּא דְּרַבִּי, דְּתַנְיָא, הַדָּמִים הַתַּחְתּוֹנִים נוֹתְנִין מִחוּט הַסִּקְרָא וּלְמַטָּה, וְהָעֶלְיוֹנִים מִחוּט הַסִּקְרָא וּלְמַעְלָה. רַבִּי אֶלְעָזָר בְּרַבִּי שִׁמְעוֹן אוֹמֵר, בַּמֶּה דְּבָרִים אֲמוּרִים בְּעוֹלַת הָעוֹף, אֲבָל חַטַּאת בְּהֵמָה הִיא בְּעַצְמָה אֵינָהּ נַעֲשֵׂית אֶלָּא עַל גּוּפָהּ שֶׁל קֶרֶן. מֵיתִיבֵי, חַטּאוֹת הַצִּבּוּר וְהַיָּחִיד כֵּיצַד סֵדֶר מַתַּן דָּמִים שֶׁלָּהֶן, הָיָה עוֹלֶה לַכֶּבֶשׁ וּפוֹנֶה לַסּוֹבֵב בָּא לוֹ לְקֶרֶן דְּרוֹמִית מִזְרָחִית טוֹבֵל אֶצְבָּעוֹ הַיְמָנִית הַמְיֻמֶּנֶת שֶׁבְּיָמִין מִן הַדָּם שֶׁבַּמַּזְרֵק וְחוֹמֵר בְּגוּדָלוֹ מִכָּאן וּבָאֶצְבַּע קְטַנָּה מִכָּאן וּמְחַטֵּא וְיוֹרֵד כְּנֶגֶד חֻדָּה שֶׁל קֶרֶן עַד שֶׁיִּכְלֶה כָּל הַדָּם שֶׁבְּאֶצְבָּעוֹ, וְכֵן כָּל קֶרֶן וָקֶרֶן. הָכִי קְאָמַר מִצְוָה בְּחֻדָּה וְאִי עָבִיד אַמָּה אֵילָךְ וְאַמָּה אֵילָךְ לֵית לָן בָּהּ.

"וְאֵת כָּל (הַ)דַּם [הַפָּר] יִשְׁפֹּךְ", מַה תַּלְמוּד לוֹמַר "הַפָּר", לְרַבּוֹת פַּר שֶׁל יוֹם הַכִּפּוּרִים שֶׁטָּעוּן מַתַּן דָּם לַיְסוֹד, דִּבְרֵי רַבִּי עֲקִיבָא. אָמַר רַבִּי יִשְׁמָעֵאל קַל וָחֹמֶר, וּמָה אִם מִי שֶׁאֵין נִכְנָס דָּמוֹ חוֹבָה לִפְנִים, טָעוּן יְסוֹד, מִי שֶׁנִּכְנָס דָּמוֹ חוֹבָה לִפְנִים אֵינוֹ דִין שֶׁיִּטְעֹן יְסוֹד. אָמַר רַבִּי עֲקִיבָא, וּמַה מִּי שֶׁאֵין נִכְנָס דָּמוֹ לֹא מִצְוָה וְלֹא חוֹבָה וְלִפְנַי וְלִפְנִים, טָעוּן יְסוֹד, מִי שֶׁנִּכְנָס דָּמוֹ חוֹבָה לִפְנִים בֵּין לְחוֹבָה בֵּין לְמִצְוָה אֵינוֹ דִין שֶׁיִּטְעֹן יְסוֹד. יָכוֹל יְעַכְּבֶנּוּ, תַּלְמוּד לוֹמַר (להלן טז, כ) "וְכִלָּה מִכַּפֵּר אֶת הַקֹּדֶשׁ וְאֶת אֹהֶל מוֹעֵד וְאֶת הַמִּזְבֵּחַ", שָׁלְמוּ כָּל הַכַּפָּרוֹת כֻּלָּן דִּבְרֵי רַבִּי יִשְׁמָעֵאל, קַל וָחֹמֶר לְפַר כֹּהֵן מָשִׁיחַ, מֵעַתָּה וּמַה מִּי שֶׁאֵין נִכְנָס דָּמוֹ לִפְנִים לֹא חוֹבָה וְלֹא מִצְוָה טָעוּן יְסוֹד, זֶה שֶׁנִּכְנָס דָּמוֹ לִפְנִים בֵּין לְמִצְוָה בֵּין לְחוֹבָה אֵינוֹ דִין שֶׁיִּטְעֹן יְסוֹד, יָכוֹל יְעַכְּבֶנּוּ, תַּלְמוּד לוֹמַר "וְאֶת כָּל (הַ)דַּם [הַפָּר] יִשְׁפֹּךְ אֶל יְסוֹד מִזְבַּח הָעֹלָה", נִתְּקוֹ הַכָּתוּב וַעֲשָׂאוֹ שְׁיָרֵי מִצְוָה, לוֹמַר שְׁיָרִים אֵינָן מְעַכְּבִין.

"אֶל יְסוֹד מִזְבַּח הָעֹלָה", וְלֹא מִזְבֵּחַ הַפְּנִימִי. אֶל יְסוֹד מִזְבַּח הָעֹלָה, תֵּן יְסוֹד לְמִזְבֵּחַ שֶׁל עוֹלָה. אוֹ אֵינוֹ אֶלָּא מִזְבֵּחַ שֶׁל עוֹלָה יְהֵא יְסוֹד, אָמַר רַבִּי יִשְׁמָעֵאל, קַל וָחֹמֶר, וּמַה שְּׁיָרֵי חַטָּאת שֶׁאֵין מְכַפְּרִין, טְעוּנִין יְסוֹד תְּחִלָּה, עוֹלָה שֶׁמְּכַפֶּרֶת אֵינוֹ דִּין שֶׁטְּעוּנָה יְסוֹד תְּחִלָּה, אָמַר רַבִּי עֲקִיבָא, וּמַה שְּׁיָרִים שֶׁאֵין מְכַפְּרִין וְאֵין בָּאִין לְכַפָּרָה טְעוּנִין יְסוֹד, עוֹלָה שֶׁבָּאָה לְכַפָּרָה אֵינוֹ דִין שֶׁטְּעוּנָה יְסוֹד, תַּלְמוּד לוֹמַר "אֶל יְסוֹד מִזְבַּח הָעֹלָה", תֵּן יְסוֹד לְמִזְבֵּחַ שֶׁל עוֹלָה. אָמַר מַר אֶל יְסוֹד מִזְבַּח הָעֹלָה, וְלֹא מִזְבֵּחַ הַפְּנִימִי. הַאי מִיבָּעֵי לֵיהּ לְגוּפֵיהּ, גּוּפֵיהּ מֵאֲשֶׁר פֶּתַח אֹהֶל מוֹעֵד נָפְקָא, (להלן פסוק כה) "אֶל יְסוֹד מִזְבַּח הָעֹלָה" תֵּן לָהּ יְסוֹד לְמִזְבַּח הָעוֹלָה. לְמַאי הִלְכְתָא, אִי סָלְקָא דַעְתָּךְ כְּדִכְתִיב לִשְׁיָרִים, שְׁיָרִים אַבְּרָאֵי קָעָבִיד לְהוּ, מַהוּ דְּתֵימָא לֵיפָךְ מֵיפָךְ דִּבְרָאֵי לִגְוָאֵי וְדִגְוָאֵי לִבְרָאֵי הָא אֵין לוֹ יְסוֹד לִפְנִימִי עַצְמוֹ, תַּלְמוּד לוֹמַר "אֶל יְסוֹד מִזְבַּח הָעֹלָה", תֵּן יְסוֹד לְמִזְבֵּחַ שֶׁל עוֹלָה. אוֹ אֵינוֹ אֶלָּא מִזְבֵּחַ שֶׁל עוֹלָה יְהֵא יְסוֹד, מִי כְּתִיב אֶל יְסוֹד הָעוֹלָה, "אֶל יְסוֹד מִזְבַּח הָעֹלָה" כְּתִיב, אִי כְּתִיב "אֶל יְסוֹד הָעוֹלָה" הֲוָה אֲמִינָא אַזְּקִיפָא דִּיסוֹד, הַשְׁתָּא דִּכְתִיב "אֶל יְסוֹד מִזְבַּח הָעֹלָה" אַגַּגָּא דִּיסוֹד. אָמַר רַבִּי יִשְׁמָעֵאל קַל וָחֹמֶר וּמַה שְּׁיָרִים שֶׁאֵין (מְעַכְּבִין) [מְכַפֶּרֶת] טְעוּנִין גַּג יְסוֹד, תְּחִלָּה עוֹלָה שֶׁמְּכַפֵּר אֵינוֹ דִין שֶׁטְּעוּנָה גַּג יְסוֹד. אָמַר רַבִּי עֲקִיבָא, קַל וָחֹמֶר, וּמַה שְּׁיָרִים אֵין מְכַפְּרִין, וְאֵין בָּאִין לְכַפָּרָה, טְעוּנָה גַּג יְסוֹד, תְּחִלָּה עוֹלָה שֶׁמְּכַפֶּרֶת וּבָאָה לְכַפָּרָה, אֵינוֹ דִין שֶׁטְּעוּנָה גַּג יְסוֹד, תַּלְמוּד לוֹמַר "אֶל יְסוֹד מִזְבֵּחַ תֵּן יְסוֹד לְמִזְבֵּחַ שֶׁל עוֹלָה", מַאי בֵּינַיְהוּ, אָמַר רַב אַדָּא בַּר אַהֲבָה, רַבִּי יִשְׁמָעֵאל סָבַר שְׁיָרִים מְעַכְּבִין, וְרַבִּי עֲקִיבָא סָבַר אֵין מְעַכְּבִין. רַב פַּפָּא אָמַר דְּכֻלֵּי עָלְמָא שְׁיָרִים לָא מְעַכְּבֵי, וְהָכָא בְּמִצּוּי חַטַּאת הָעוֹף קָא מִיפְלָגֵי, מַר סָבַר מְעַכְּבִין וּמַר סָבַר אֵין מְעַכְּבִין.

"יִשְׁפֹּךְ", וְלֹא יַטִּיף. יִשְׁפֹּךְ, וְלֹא יַזֶּה. יִשְׁפֹּךְ, וְלֹא יִזְרֹק.

"אֶל יְסוֹד מִזְבַּח הָעֹלָה", וְלֹא עַל יְסוֹד מִזְבֵּחַ הַפְּנִימִי, וַהֲלֹא דִין הוּא, מִזְבֵּחַ הַחִיצוֹן זָכָה בְּמַתַּן דָּמִים מִזְבֵּחַ הַפְּנִימִי זָכָה בְּמַתַּן דָּמִים. מַה מִּזְבֵּחַ הַחִיצוֹן מָקוֹם שֶׁנּוֹתֵן דַּם קַרְנָיו שָׁם נוֹתֵן דַּם יְסוֹדוֹ וְכוּ', וּכְשֶׁהוּא אוֹמֵר בְּעֵדָה  "אֶל יְסוֹד מִזְבַּח הָעֹלָה" שֶׁאֵין תַּלְמוּד לוֹמַר, אֶלָּא לְלַמֵּד אִם שְׁיָרָיו לֹא קִבֵּל מִזְבֵּחַ הַפְּנִימִי שְׁיָרֵי מִזְבַּח הָעוֹלָה מְקַבֵּל. דָּבָר אַחֵר וְכִי יֵשׁ יְסוֹד לִפְנִים מֵעַצְמוֹ, אִם כֵּן לָמָּה נֶאֱמַר "אֶל יְסוֹד מִזְבַּח הָעֹלָה" (שֶׁהוּא) [תֵּן] יְסוֹד לְמִזְבֵּחַ שֶׁל עוֹלָה. אֶל יְסוֹד מִזְבַּח הָעֹלָה אֲשֶׁר פֶּתַח אֹהֶל מוֹעֵד, זֶה יְסוֹד מַעֲרָבִי.

{pפסוק ח-יp}  "וְאֶת כָּל חֵלֶב פַּר הַחַטָּאת", לְרַבּוֹת פַּר יוֹם הַכִּפּוּרִים לִשְׁתֵּי כְּלָיוֹת וּלְיוֹתֶרֶת הַכָּבֵד.

"הַחַטָּאת", לְרַבּוֹת שְׂעִירֵי עֲבוֹדָה זָרָה (וְ)[לְ]כָל הָאָמוּר בָּעִנְיָן. מִמֶּנּוּ, מִן הַמְחֻבָּר.

"כַּאֲשֶׁר יוּרַם מִשּׁוֹר זֶבַח הַשְּׁלָמִים", וְכִי מַה מְּפֹרָשׁ בְּשׁוֹר זֶבַח הַשְּׁלָמִים שֶׁאֵין מְפֹרָשׁ כָּאן, אֶלָּא מַה שְּׁלָמִים לִשְׁמָן אַף זֶה לִשְׁמָן. מַה שְּׁלָמִים מְבִיאִין שָׁלוֹם לָעוֹלָם, אַף זֶה מֵבִיא שָׁלוֹם לָעוֹלָם. אִי מַה שְּׁלָמִים טְעוּנִין הֶפְרֵשׁ אַלְיָה, אַף זֶה יִטְעֹן הֶפְרֵשׁ אַלְיָה, תַּלְמוּד לוֹמַר "מִשּׁוֹר זֶבַח הַשְּׁלָמִים", לְשַׁלְמֵי שׁוֹר הִקַּשְׁתִּיו וְלֹא לְשַׁלְמֵי כֶּבֶשׂ הִקַּשְׁתִּיו. יְהוּדָה בֶּן שְׁמוּאֵל אוֹמֵר, מַה שְּׁלָמִים מְבִיאִין שָׁלוֹם לָעוֹלָם אַף זֶה מֵבִיא שָׁלוֹם לָעוֹלָם, אִי מַה זִּבְחֵי שַׁלְמֵי צִבּוּר דּוֹחִין אֶת הַשַּׁבָּת וְאֶת הַטֻּמְאָה אַף זֶה יִדְחֶה אֶת הַשַּׁבָּת וְאֶת הַטֻּמְאָה תַּלְמוּד לוֹמַר "מִשּׁוֹר זֶבַח הַשְּׁלָמִים" לְשַׁלְמֵי שׁוֹר הִקַּשְׁתִּיו וְלֹא הִקַּשְׁתִּיו לְשַׁלְמֵי כֶּבֶשׂ.

רָבָא אָמַר, דָבָר הַלָּמֵד בְּהֶקֵּשׁ אֵינוֹ חוֹזֵר וּמְלַמֵּד בְּהֶקֵּשׁ מֵהָכָא כַּאֲשֶׁר יוּרָם מִשּׁוֹר זֶבַח הַשְּׁלָמִים, לְמַאי הִלְכְתָא, לְיוֹתֶרֶת הַכָּבֵד וּשְׁתֵּי כְּלָיוֹת וּשְׂעִירֵי עֲבוֹדָה זָרָה, וּפַר הֶעְלֵם דָּבָר שֶׁל צִבּוּר בְּגוּפֵיהּ לָא כְתִיב בֵּיהּ אֶלָּא בְּהֶקֵּשָׁא אָתָא וּמִפַּר כֹּהֵן מָשִׁיחַ הוּא דְּגָמַר, לְהָכִי אִצְטְרִיךְ כַּאֲשֶׁר יוּרַם, לְמֶהֱוֵי כְּמָאן דִּכְתִיב בֵיהּ בְּגוּפֵיהּ דְּלָא לֶהֱוֵי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ. אָמַר לֵיהּ רַב פַּפָּא לְרָבָא וְלִכְתֹּב בְּגוּפֵיהּ וְלֹא לִיקוּשׁ. אִי כָּתַב בְּגוּפֵיהּ וְלָא אָקִישׁ הֲוָה אֲמִינָא דָּבָר הַלָּמֵד בְּהֶקֵּשׁ חוֹזֵר וּמְלַמֵּד, וְכִי תֵימָא אִם כֵּן לֵיקוּשׁ נִיחָא לֵיהּ לְמִיכְתְבֵיהּ בְּגוּפֵיהּ מִדְּאָקִישׁ בֵּיהּ אָקוּשֵׁי, לְהָכִי כָּתַב וְאַקִּישׁ, דְּלָא לֶהֱוֵי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ.

אָמַר רַבִּי יְהוֹשֻׁעַ בֶּן לֵוִי, וְכִי מַה לָּמַדְנוּ לְפַר כֹּהֵן מָשִׁיחַ מִשּׁוֹר זֶבַח הַשְּׁלָמִים מֵעַתָּה, אֶלָּא מַקִּישׁ פַּר כֹּהֵן מָשִׁיחַ לְשׁוֹר זֶבַח הַשְּׁלָמִים, מַה שּׁוֹר זֶבַח הַשְּׁלָמִים עַד שֶׁיְּהוּ מַחְשְׁבוֹתָיו וּמַעֲשָׂיו בְּבַיִת הַחִיצוֹן אַף פַּר כֹּהֵן מָשִׁיחַ עַד שֶׁיְּהוּ מַחְשְׁבוֹתָיו וּמַעֲשָׂיו בְּבַיִת הַחִיצוֹן.

חֹמֶר בְּחֵלֶב מִבְּדָם, וּבְדָם מִבְּחֵלֶב, שֶׁהַחֵלֶב מוֹעֲלִים בּוֹ, וְחַיָּבִין עָלָיו מִשּׁוּם פִּגּוּל, נוֹתָר, וְטָמֵא, מַה שֶּׁאֵין כֵּן בְּדָם. חֹמֶר בְּדָם מִבְּחֵלֶב, שֶׁהַדָּם נוֹהֵג בִּבְהֵמָה חַיָּה וָעוֹף בֵּין טְהוֹרִים בֵּין טְמֵאִין, וְהַחֵלֶב אֵינוֹ נוֹהֵג אֶלָּא בִּבְהֵמָה טְהוֹרָה בִּלְבַד. מְנָא הַנֵּי מִלֵּי אָמַר רַבִּי יַנַּאי דְּאָמַר קְרָא כַּאֲשֶׁר יוּרַם מִשּׁוֹר זֶבַח הַשְּׁלָמִים, וְכִי מַה לָּמַדְנוּ מִשּׁוֹר זֶבַח הַשְּׁלָמִים לְפַר כֹּהֵן מָשִׁיחַ מֵעַתָּה, הֲרֵי זֶה בָּא לְלַמֵּד וְנִמְצָא לָמֵד, מַקִּישׁ שׁוֹר זֶבַח הַשְּׁלָמִים לְפַר כֹּהֵן מָשִׁיחַ, מַה פַּר כֹּהֵן מָשִׁיחַ יֵשׁ בּוֹ מְעִילָה, אַף שׁוֹר זֶבַח הַשְּׁלָמִים יֵשׁ בּוֹ מְעִילָה. אָמַר לֵיהּ רַבִּי חֲנַנְיָא כְּעוּרָה זוֹ שֶׁשָּׁנָה רַבִּי (לעיל ג, טז) "כָּל חֵלֶב לַה'" לְרַבּוֹת אֵמוּרֵי קָדָשִׁים קַלִּים לִמְעִילָה. אָמַר אַבַּיֵּי, אִצְטְרִיךְ, דְּאִי כְּתַב רַחֲמָנָא "כָּל חֵלֶב" הֲוָה אֲמִינָא חֵלֶב אִין יוֹתֶרֶת וּשְׁתֵּי הַכְּלָיוֹת לָא, כָּתַב רַחֲמָנָא כַּאֲשֶׁר יוּרַם. וְאִי כָּתַב רַחֲמָנָא כַּאֲשֶׁר יוּרַם הֲוָה אֲמִינָא אַלְיָה דְּלֵיתֵיהּ בְּשׁוֹר לָא, כָּתַב רַחֲמָנָא "כָּל חֵלֶב". אָמַר לֵיהּ רַב מָרִי לְרַב זְבִיד, אִי אַלְיָה אִיקְרֵי חֵלֶב לִיתְסַר בְּאַלְיָה. אָמַר לֵיהּ עָלֶיךָ אָמַר (להלן ז, כג) "כָּל חֵלֶב שׁוֹר וְכֶשֶׂב וָעֵז", דָּבָר הַשָּׁוֶה בְּשׁוֹר וְכֶשֶׂב וְעֵז.

"וְהִקְטִירָם הַכֹּהֵן עַל מִזְבַּח הָעֹלָה", וְלֹא עַל מִזְבֵּחַ הַפְּנִימִי, וַהֲלֹא דִין הוּא, מִזְבֵּחַ הַחִיצוֹן זָכָה בְּמַתַּן דָּמִים, וּמִזְבֵּחַ הַפְּנִימִי זָכָה בְּמַתַּן דָּמִים, מַה מִּזְבֵּחַ הַחִיצוֹן מְקוֹם מַתַּן דַּם קַרְנָיו שָׁם הֶקְטֵר חֲלָבִים, אַף מִזְבֵּחַ הַפְּנִימִי מְקוֹם מַתַּן דַּם שָׁם הֶקְטֵר חֲלָבִים. הָא מָה אֲנִי מְקַיֵּם (שמות ל, ט) "לֹא תַעֲלוּ עָלָיו קְטֹרֶת זָרָה וְעוֹלָה וּמִנְחָה", קָדָשִׁים שֶׁלֹּא זָכָה בְּמַתַּן דָּמִים, אֲבָל קָדָשִׁים שֶׁזָּכָה בְּמַתַּן דָּמִים הוֹאִיל וְזָכָה בְּמַתַּן דָּמִים יִזְכֶּה בְּהֶקְטֵר חֲלָבִים, תַּלְמוּד לוֹמַר "וְהִקטִירָם הַכֹּהֵן עַל מִזְבַּח הָעֹלָה", וְלֹא עַל מִזְבֵּחַ הַפְּנִימִי.

{pפסוק יא-יבp}  "אֶת עוֹר הַפָּר וְאֶת כָּל בְּשָׂרוֹ עַל רֹאשׁוֹ וְעַל כְּרָעָיו". וְהוֹצִיא, מְלַמֵּד שֶׁמּוֹצִיאוֹ כֻּלּוֹ כְּשֶׁהוּא שָׁלֵם. יָכוֹל יוֹצִיאוֹ שָׁלֵם וְיִשְׂרְפֶנּוּ שָׁלֵם, תַּלְמוּד לוֹמַר "רֹאשׁוֹ וּכְרָעָיו", מַה "רֹאשׁוֹ וּכְרָעָיו" הָאָמוּר לְהַלָּן  עַל יְדֵי נִתּוּחַ אַף כָּאן עַל יְדֵי נִתּוּחַ.

אָמַר רָבָא, דָּבָר הַלָּמֵד בִּגְזֵרָה שָׁוָה, חוֹזֵר וּמְלַמֵּד בִּגְזֵרָה שָׁוָה. מִדְּתַנְיָא וְקִרְבּוֹ וּפִרְשׁוֹ וְהוֹצִיא, מְלַמֵּד שֶׁמּוֹצִיאוֹ שָׁלֵם. יָכוֹל יִשְׂרְפֶנּוּ שָׁלֵם, נֶאֱמַר כָּאן רֹאשׁוֹ וּכְרָעָיו, וְנֶאֱמַר לְהַלָּן (לעיל א, ח-ט) "רֹאשׁוֹ וּכְרָעָיו", מַה לְּהַלָּן עַל יְדֵי נִתּוּחַ, אַף כָּאן עַל יְדֵי נִתּוּחַ. אִי מַה לְּהַלָּן בְּהֶפְשֵׁט אַף כָּאן בְּהֶפְשֵׁט, תַּלְמוּד לוֹמַר "וְקִרְבּוֹ וּפִרְשׁוֹ". מַאי תַּלְמוּדָא, אָמַר רַב פַּפָּא, כְּשֵׁם שֶׁפִּרְשׁוֹ בְּקִרְבּוֹ כָּךְ בְּשָׂרוֹ בְּעוֹרוֹ. תַּנְיָא רַבִּי אוֹמֵר, נֶאֱמַר כָּאן עוֹר וּבָשָׂר וּפֶרֶשׁ, וְנֶאֱמַר לְהַלָּן  "עוֹר וּבָשָׂר וּפֶרֶשׁ", מַה כָּאן בְּנִתּוּחַ שֶׁלֹּא בְּהֶפְשֵׁט, אַף לְהַלָּן נִתּוּחַ שֶׁלֹּא בְּהֶפְשֵׁט.

"וְהוֹצִיא אֶת כָּל הַפָּר אֶל מִחוּץ לַמַּחֲנֶה", חוּץ לְשָׁלֹשׁ מַחֲנוֹת, אוֹ יָכוֹל חוּץ לְמַחֲנֶה אַחַת, כְּשֶׁהוּא אוֹמֵר בְּפַר הָעֵדָה (להלן פסוק כא) "אֶל מִחוּץ לַמַּחֲנֶה" שֶׁאֵין תַּלְמוּד לוֹמַר שֶׁהֲרֵי כְּבָר נֶאֱמַר (שם) "וְשָׂרַף אֹתוֹ כַּאֲשֶׁר שָׂרַף אֵת הַפָּר הָרִאשׁוֹן", אִם כֵּן לָמָּה נֶאֱמַר "מִחוּץ לַמַּחֲנֶה", לִתֵּן לוֹ מַחֲנֶה שְׁנִיָּה. כְּשֶׁהוּא אוֹמֵר בַּדֶּשֶׁן  "אֶל מִחוּץ לַמַּחֲנֶה", שֶׁאֵין תַּלְמוּד לוֹמַר שֶׁהֲרֵי כְּבָר נֶאֱמַר "אֶל מָקוֹם טָהוֹר אֶל שֶׁפֶךְ הַדֶּשֶׁן", אִם כֵּן לָמָּה נֶאֱמַר "אֶל מִחוּץ לַמַּחֲנֶה", לִתֵּן לוֹ מַחֲנֶה שְׁלִישִׁית.

"אֶל מָקוֹם טָהוֹר", שֶׁיְּהֵא מְקוֹמוֹ טָהוֹר וְאִם טָמֵא יְטַהֲרֶנּוּ. שֶׁיְּהֵא מָקוֹם מְתֻקָּן לָהֶם לְכָךְ. אֶל שֶׁפֶךְ הַדֶּשֶׁן, שֶׁיְּהֵא שָׁם דֶּשֶׁן, שֶׁיַּקְדִּים אֶת הַדֶּשֶׁן, שֶׁשָּׁם יְהוּ נוֹתְנִין אֶת הַדֶּשֶׁן. רַבִּי אֱלִיעֶזֶר בֶּן יַעֲקֹב אוֹמֵר, שֶׁיְּהֵא מְקוֹמוֹ מְשֻׁפָּךְ. וְשָׂרַף אֹתוֹ, כָּשֵׁר וְלֹא פָּסוּל. עַל עֵצִים בָּאֵשׁ, מַה תַּלְמוּד לוֹמַר, שֶׁיָּכוֹל הוֹאִיל וְנֶאֱמַר שְׂרֵפָה בִּפְנִים, וְנֶאֱמַר שְׂרֵפָה בַּחוּץ, מַה שְּׂרֵפָה הָאֲמוּרָה בִּפְנִים בְּעֵצִים כְּשֵׁרִים לְמַעֲרָכָה, אַף שְׂרֵפָה הָאֲמוּרָה בַּחוּץ בְּעֵצִים כְּשֵׁרִים לְמַעֲרָכָה, תַּלְמוּד לוֹמַר "עַל עֵצִים", לְרַבּוֹת כָּל מַשְׁמַע אֲפִלּוּ תֶּבֶן אוֹ בְּקַשׁ אוֹ בִּגְבָבָא. בָּאֵשׁ, וְלֹא בְּסִיד וְלֹא בְּרֶמֶץ. יִשָּׂרֵף, אַף עַל פִּי שֶׁאֵין שָׁם דֶּשֶׁן.

"יִשָּׂרֵף", אַל עַל פִּי שֶׁמַּצִּית אֶת הָאוּר בְּגוּפוֹ.

כְּתִיב (להלן כא, ט) "וּבַת [אִישׁ] כֹּהֵן כִּי תֵחֵל לִזְנוֹת, בָּאֵשׁ תִּשָּׂרֵף", בִּפְתִילָה שֶׁל אֲבַר דִּכְתִיב "בָּאֵשׁ תִּשָׂרֵף", לְרַבּוֹת כָּל שְׂרֵפָה הַבָּאָה מֵחֲמַת אֵשׁ. וְכָל הֵיכָא דִּכְתִיב "בָּאֵשׁ" לְרַבּוֹת כָּל שְׂרֵפָה הַבָּאָה מֵחֲמַת אֵשׁ, וְהָכְתִיב "וְשָׂרַף אֹתוֹ עַל עֵצִים בָּאֵשׁ", וְתַנְיָא "בָּאֵשׁ" וְלֹא בְּסִיד רוֹתֵחַ, הָתָם "בָּאֵשׁ תִּשָּׂרֵף", לְבַסּוֹף כְּתִיב, שְׂרֵפָה לְרַבּוֹת כָּל שְׂרֵפָה הַבָּאָה מֵחֲמַת הָאֵשׁ, הָכָא כְּתִיב "וְשָׂרַף אֹתוֹ עַל עֵצִים בָּאֵשׁ", בָּאֵשׁ אִין מִידִי אַחְרִינָא לָא. הָתָם נַמִּי כְּתִיב "עַל שֶׁפֶךְ הַדֶּשֶׁן יִשָּׂרֵף", הַהוּא מִיבָּעֵי לֵיהּ לְכִדְתַנְיָא "יִשָּׂרֵף" אַף עַל פִּי שֶׁאֵין שָׁם דֶּשֶׁן, אַף עַל פִּי שֶׁהִצִּית הָאֵשׁ בְּרֻבּוֹ.

{pפסוק יג-ידp}  "וְאִם", הֲרֵי זֶה מוֹסִיף עַל עִנְיָן רִאשׁוֹן, כְּשֶׁתִּמְצָא לוֹמַר פַּר מָשִׁיחַ וּפַר הָעֵדָה עוֹמְדִין פַּר מָשִׁיחַ קוֹדֵם לְפַר הָעֵדָה בְּכָל מַעֲשָׂיו.

"עֲדַת יִשְׂרָאֵל", יָכוֹל בְּכָל הָעֵדָה הַכָּתוּב מְדַבֵּר, נֶאֱמַר כָּאן עֵדָה וְנֶאֱמַר לְהַלָּן "עֵדָה", מָה "עֵדָה" הָאֲמוּרָה לְהַלָּן בֵּית דִּין, אַף עֵדָה הָאֲמוּרָה כָּאן בֵּית דִּין. אִי מָה עֵדָה הָאֲמוּרָה לְהַלָּן כ"ג, אַף עֵדָה הָאֲמוּרָה כָּאן כ"ג, תַּלְמוּד לוֹמַר "וְאִם כָּל עֲדַת יִשְׂרָאֵל", עֵדָה הַמְיֻחֶדֶת לְכָל יִשְׂרָאֵל וְאֵיזוֹ זוֹ סַנְהֶדְרִי גְּדוֹלָה הַיּוֹשֶׁבֶת בְּלִשְׁכַּת הַגָּזִית.

אָמַר רַבִּי יוֹחָנָן מֵאָה שֶׁיָּשְׁבוּ לְהוֹרוֹת לֹא נִגְמְרָה הוֹרָאָה עַד שֶׁיּוֹרוֹ כֻּלָּן שֶׁנֶּאֱמַר "וְאִם כָּל עֲדַת יִשְׂרָאֵל יִשְׁגּוּ", עַד שֶׁיִּשְׁגּוּ כֻּלָּן, עַד שֶׁתִּפְשֹׁט הוֹרָאָה בְּכָל עֲדַת יִשְׂרָאֵל. אָמַר רַב הוּנָא בְּרֵיהּ דְּרַב יְהוֹשֻׁעַ תֵּדַע שְׁאִלּוּ כָּל הַתּוֹרָה כֻּלָּהּ קַיְמָא לָן דְּרֻבָּא כִּי כֻּלָּהּ דָּמֵי, וְהָכָא כְּתַב רַחֲמָנָא כָּל עֲדַת עַד דְּאִיכָּא כֻּלָּהּ, הִילְכָךְ אֲפִלּוּ הֵן מֵאָה. מֵתִיב רַב מְשַׁרְשְׁיָא, אֵין גּוֹזְרִין גְּזֵרָה עַל הַצִּבּוּר אֶלָּא אִם כֵּן רֹב הַצִּבּוּר יְכוֹלִין לְקַבְּלָהּ, מַאי קְרָאָהּ (מלאכי ג, ט) "בַּמְּאֵרָה אַתֶּם נֵאָרִים וְאֹתִי אַתֶּם קֹבְעִים הַגּוֹי כֻּלּוֹ", וְהָא הָכָא דִּכְתִיב "הַגּוֹי כֻּלּוֹ", וְרֻבָּא כְּכֻלָּהּ דָּמֵי, תְּיוּבְתָא דְּרַבִּי יוֹחָנָן תְּיוּבְתָא. אֶלָּא מַאי כָּל עֲדַת דְּאָמַר רַחֲמָנָא, הָכִי קָאָמַר אִם אִיתָא כֻּלָּה סַנְהֶדְרִין הָוֵי הוֹרָאָה וְאִי לָא לָא.

הוֹרוֹ בֵּית דִּין וְיָדַע אֶחָד מֵהֶן שֶׁטָּעוּ וְאָמַר לָהֶם טוֹעִין אַתֶּם, אוֹ שֶׁלֹּא הָיָה מֻפְלָא שֶׁל בֵּית דִּין שָׁם, אוֹ שֶׁהָיָה אֶחָד מֵהֶם גֵּר אוֹ מַמְזֵר אוֹ נָתִין אוֹ זָקֵן שֶׁלֹּא הָיָה לוֹ בָּנִים הֲרֵי זֶה פָּטוּר, נֶאֱמַר כָּאן "עֵדָה" וְנֶאֱמַר לְהַלָּן "עֵדָה", מָה עֵדָה הָאֲמוּרָה לְהַלָּן כֻּלָּן רְאוּיִין לְהוֹרָאָה, אַף עֵדָה הָאֲמוּרָה כָּאן עַד שֶׁיְּהוּא כֻּלָּן רְאוּיִין לְהוֹרָאָה. מְנָלַן אָמַר רַב נַחְמָן בַּר יִצְחָק דְּאָמַר קְרָא (במדבר יא, יז) "וְנָשְׂאוּ אִתְּךָ", בְּדוֹמִין לְךָ.

אָמַר אֶחָד מֵהֶן אֵינִי יוֹדֵעַ, אוֹ שֶׁאָמַר לָהֶם טוֹעִין אַתֶּם, יָכוֹל יְהוּ חַיָּבִין, תַּלְמוּד לוֹמַר "עֲדַת (בְּנֵי) יִשְׂרָאֵל יִשְׁגּוּ", שֶׁכֻּלָּן יִשְׁגּוּ. יָכוֹל יְהוּ חַיָּבִין עַל שִׁגְגַת מַעֲשֶׂה, תַּלְמוּד לוֹמַר "יִשְׁגּוּ וְנֶעְלָם דָּבָר", הָא אֵין חַיָּבִין אֶלָּא עַל הֶעְלֵם דָּבָר עִם שִׁגְגַת מַעֲשֶׂה.

מִתּוֹךְ שֶׁיָּצְתָה עֲבוֹדָה זָרָה לִדּוֹן בְּעַצְמָהּ, יָכוֹל יִהְיוּ חַיָּבִין עַל שִׁגְגַת מַעֲשֶׂה שֶׁלָּהּ, תַּלְמוּד לוֹמַר כָּאן  "מֵעֵינֵי", וּלְהַלָּן הוּא אוֹמֵר מֵעֵינֵי, מָה מֵעֵינֵי הָאָמוּר לְהַלָּן בֵּית דִּין, אַף מֵעֵינֵי הָאָמוּר כָּאן בֵּית דִּין. מַה מֵעֵינֵי הָאָמוּר לְהַלָּן הֶעְלֵם דָּבָר עִם שִׁגְגַת מַעֲשֶׂה, אַף וְכוּ'.

הוֹרוּ בֵּית דִּין לַעֲקֹר אֶת כָּל הַגּוּף, אָמְרוּ אֵין נִדָּה בַּתּוֹרָה, אֵין שַׁבָּת בַּתּוֹרָה, אֵין עֲבוֹדָה זָרָה בַּתּוֹרָה, הֲרֵי אֵלּוּ פְּטוּרִין. הוֹרוּ לְבַטֵּל מִקְצָת וּלְקַיֵּם מִקְצָת הֲרֵי אֵלּוּ חַיָּבִין. כֵּיצַד אָמְרוּ יֵשׁ נִדָּה בַּתּוֹרָה אֲבָל הַבָּא עַל שׁוֹמֶרֶת יוֹם כְּנֶגֶד יוֹם פָּטוּר, יֵשׁ שַׁבָּת בַּתּוֹרָה אֲבָל הַמּוֹצִיא מֵרְשׁוּת הָרַבִּים לִרְשׁוּת הַיָּחִיד פָּטוּר, יֵשׁ עֲבוֹדָה זָרָה בַּתּוֹרָה אֲבָל הַמִּשְׁתַּחַוֶּה לַעֲבוֹדָה זָרָה פָּטוּר, הֲרֵי אֵלּוּ חַיָּבִין שֶׁנֶּאֱמַר "וְנֶעְלַם דָּבָר" וְלֹא כָּל הַגּוּף.  תָּנוּ רַבָּנָן "וְנֶעְלַם דָּבָר" וְלֹא שֶׁתֵּעָלֵם כָּל הַמִּצְוָה כֻּלָּהּ. הוֹרוּ לְבַטֵּל מִקְצָת וּלְקַיֵּם מִקְצָת יָכוֹל יְהוּ פְּטוּרִין. וְאִי בְּקִיּוּם מִקְצָת פְּטוּרִין וּבַעֲקִירַת כָּל הַגּוּף פְּטוּרִין בְּמַאי חַיָּבִין. תַּנָּא הָכִי קָשְׁיָא לֵיהּ, אֵימָא אִיפְּכָא דְּדָבָר כֻּלָּהּ מִלְּתָא מַשְׁמַע. תַּלְמוּד לוֹמַר "וְנֶעְלַם דָּבָר" קְרִי בֵּיהּ 'וְנֶעְלַם מִדָּבָר'. חִזְקִיָּה אָמַר, אָמַר קְרָא וְעָשָׂה אַחַת מִכָּל מִצְוֹת, מִכָּל, וְלֹא כָּל מִצְוֹת, מִצְוֹת תַּרְתֵּי מַשְׁמַע. אָמַר רַב נַחְמָן בַּר יִצְחָק מִצְוֹת כְּתִיב. רַב אָשֵׁי אָמַר, יָלִיף דָּבָר "דָּבָר" מִזָּקֵן מַמְרֵא דִּכְתִיב בֵּיהּ (דברים יז, ח) "כִּי יִפָּלֵא מִמְּךָ דָבָר וְגוֹ' לֹא תָסוּר מִן-הַדָּבָר אֲשֶׁר יַגִּידוּ לְךָ", מַה לְּהַלָּן "מִן הַדָּבָר" וְלֹא כָּל הַדָּבָר, אַף בְּהוֹרָאָה מִדָבָר וְלֹא כָּל הַדָּבָר. מִצְווֹת הָאֲמוּרוּת בְּמָשִׁיחַ מִצְווֹת הָאֲמוּרוֹת כָּאן.

"מִכָּל מִצְוֹת ה'", פְּרָט לִשְׁמִיעַת הַקּוֹל וּלְבִטּוּי שְׂפָתַיִם וּלְטֻמְאַת מִקְדָּשׁ וְקָדָשָׁיו.

"אֲשֶׁר לֹא תֵעָשֶׂינָה וְאָשֵׁמוּ", כְּשֵׁם שֶׁנִּפְרָעִים מִן הַיָּחִיד כָּךְ נִפְרָעִין מִן הַצִּבּוּר.

הוֹרוּ וְטָעוּ מַה שֶׁהוֹרוּ יָכוֹל יְהוּ חַיָּבִין, תַּלְמוּד לוֹמַר "וְנוֹדְעָה הַחַטָּאת", וְלֹא שֶׁיֵּדְעוּ הַחוֹטְאִים. אֲשֶׁר חָטְאוּ, וְהִקְרִיבוּ, חָטְאוּ שְׁנֵי שְׁבָטִים מְבִיאִין שְׁנֵי פָּרִים, וְהַשְּׁאָר שֶׁלֹּא חָטְאוּ מְבִיאִין עַל יְדֵיהֶן פַּר. שֶׁאַף אֵלּוּ שֶׁלֹּא חָטְאוּ מְבִיאִין עַל יְדֵי חוֹטְאִין, לְכָךְ נֶאֱמַר הַקָּהָל לְחַיֵּב עַל כָּל קָהָל וְקָהָל, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, שִׁבְעָה שְׁבָטִים שֶׁחָטְאוּ מְבִיאִין שִׁבְעָה פָּרִים, וּבֵית דִּין מְבִיאִין עַל יְדֵיהֶן פַּר. נֶאֱמַר לְמַעְלָה קָהָל וְנֶאֱמַר לְמַטָּה קָהָל מַה קָּהָל הָאָמוּר לְמַעְלָה בֵּית דִּין, אַף קָהָל הָאָמוּר לְמַטָּה בֵּית דִּין וְלֹא צִבּוּר. רַבִּי שִׁמְעוֹן בֶּן אֶלְעָזָר אוֹמֵר מִשְּׁמוֹ, חָטְאוּ שִׁשָּׁה שְׁבָטִים וְהֵן רֻבָּן אוֹ שִׁבְעָה שְׁבָטִים אַף עַל פִּי שֶׁאֵין רֻבָּן שֶׁל קָהָל, מְבִיאִין פַּר. אָמַר מַר וְנוֹדְעָה הַחַטָּאת וְלֹא שֶׁיֵּדְעוּ הַחוֹטְאִין. מָאן תַּנָּא, אָמַר רַב יְהוּדָה אָמַר רַב, דְּלָא כְּרַבִּי אֱלִיעֶזֶר דְּתַנְיָא אָמַר רַבִּי אֱלִיעֶזֶר מַה נַּפְשָׁךְ אָכַל חֵלֶב חַיָּב אָכַל נוֹתָר חַיָּב, רַב אָשֵׁי אָמַר, אֲפִלּוּ תֵּימָא רַבִּי אֱלִיעֶזֶר שָׁאנִי הָכָא דִּכְתִיב "אֲשֶׁר חָטְאוּ עָלֶיהָ". מַאי טַעְמָא דְּרַבִּי יְהוּדָה, קַסָבַר אַרְבַּע קַהֲלֵי כְּתִיבֵי, קָהָל הַקָּהָל קָהָל הַקָּהָל, חַד לְחַיֵּב עַל כָּל קָהָל וְקָהָל, וְחַד לְהוֹרָאָה תְּלוּיָה בְּבֵית דִּין וּמַעֲשֶׂה תָּלוּי בְּקָהָל, וְחַד (לִגְזֵרָה.

שְׁוָה) [לִגְרִירָה], וְחַד לְשֵׁבֶט שֶׁעָשָׂה בְּהוֹרָאַת בֵּית דִּינוֹ. וְרַבִּי שִׁמְעוֹן, תְּלָתָא קְרָאֵי כְּתִיבֵי הַקָּהָל קָהָל הַקָּהָל, מֵעֵינֵי הַקָּהָל אוֹרְחֵיהּ דִּקְרָא הוּא כִּדְאָמְרֵי אִינְשֵׁי מֵעֵינֵי דִּפְלַנְיָא. חַד לְבֵית דִּין, וְחַד לְחַיֵּב עַל כָּל קָהָל וְקָהָל, וְחַד נֶאֱמַר קָהָל לְמַעְלָה וְנֶאֱמַר קָהָל לְמַטָּה, מַה לְּהַלָּן בֵּית דִּין עִם הַצִּבּוּר אַף כָּאן בֵּית דִּין עִם הַצִּבּוּר. וְרַבִּי מֵאִיר, קָהָל הַקָּהָל לָא דָּרִישׁ, הִלְכָךְ תְּרֵי קַהֲלֵי כְּתִיבֵי, חַד לְגוּפֵיהּ וְחַד לִגְזֵרָה שָׁוָה. וְרַבִּי שִׁמְעוֹן בֶּן אֶלְעָזָר מַאי טַעְמָא, כְּתִיב  "וְהָיָה אִם מֵעֵינֵי הָעֵדָה", אַלְמָא אֲפִלּוּ מִעוּטָא, דִּכְתִיב "מֵעֵינֵי", וּכְתִיב (שם כו) "כִּי לְכָל הָעָם בִּשְׁגָגָה", לְמֵימְרָא דְּרֹב צִבּוּר אִין מִעוּט לָא, הָא כֵּיצַד, עָשׂוּ שִׁשָּׁה וְהֵן רֻבּוֹ, אוֹ שִׁבְעָה אַף עַל פִּי שֶׁאֵין רֻבָּן חַיָּבִין. וְרַבִּי שִׁמְעוֹן וְרַבִּי מֵאִיר הוֹרָאָה תְּלוּיָה בְּבֵית דִּין וּמַעֲשֶׂה תָּלוּי בְּקָהָל מְנָא לְהוּ, אָמַר אַבַּיֵּי, אָמַר קְרָא "וְהָיָה אִם מֵעֵינֵי הָעֵדָה נֶעֶשְׂתָה לִשְׁגָגָה", עַד שֶׁתֵּעָשֶׂה שְׁגָגָה עַל יְדֵי אֲחֵרִים. רָבָא אָמַר "כִּי לְכָל הָעָם בִּשְׁגָגָה". וּצְרִיכָא דְּאִי כָּתַב רַחֲמָנָא "וְהָיָה אִם מֵעֵינֵי הָעֵדָה", הֲוָה אֲמִינָא אֲפִלּוּ מִיעוּטָא, כָּתַב רַחֲמָנָא "כִּי לְכָל הָעָם בִּשְׁגָגָה", וְאִי, וְכוּ', הֲוָה אֲמִינָא בֵּית דִּין בַּהֲדֵי רֻבָּא, כָּתַב רַחֲמָנָא "וְהָיָה אִם מֵעֵינֵי הָעֵדָה", וְהָא כִּי כְתִיבֵי הַנֵּי קְרָאֵי בַּעֲבוֹדָה זָרָה הוּא דִּכְתִיבֵי, יָלִיף מֵעֵינֵי מֵעֵינֵי.

הוֹרוּ בֵּית דִּין שׁוֹגְגִין וְעָשׂוּ כָּל הַקָּהָל שׁוֹגְגִין מְבִיאִין פַּר. מְזִידִין וְעָשׂוּ שׁוֹגְגִין מְבִיאִין כִּשְׂבָּה וּשְׂעִירָה. שׁוֹגְגִין וְעָשׂוּ מְזִידִין פְּטוּרִים.  הוֹרוּ בֵּית דִּין וְעָשׂוּ כָּל הַקָּהָל אוֹ רֻבָּן עַל פִּיהֶן מְבִיאִין פַּר, וּבַעֲבוֹדָה זָרָה מְבִיאִין פַּר וְשָׂעִיר, דִּבְרֵי רַבִּי מֵאִיר. רַבִּי יְהוּדָה אוֹמֵר שְׁנֵים עֲשָׂר שְׁבָטִים מְבִיאִין שְׁנֵים עָשָׂר פָּרִים. וּבַעֲבוֹדָה זָרָה שְׁנֵים עָשָׂר פָּרִים וּשְׁנֵים עָשָׂר שְׂעִירִים, רַבִּי שִׁמְעוֹן אוֹמֵר שְׁלֹשָׁה עָשָׂר פָּרִים וּשְׁלֹשָׁה עָשָׂר שְׂעִירִים, פַּר וְשָׂעִיר לְבֵית דִּין. הוֹרוּ בֵּית דִּין וְעָשׂוּ שִׁבְעָה שְׁבָטִים אוֹ רֻבָּן עַל פִּיהֶן מְבִיאִין פַּר, וּבַעֲבוֹדָה זָרָה מְבִיאִין פַּר וְשָׂעִיר, דִּבְרֵי רַבִּי מֵאִיר. רַבִּי יְהוּדָה אוֹמֵר שִׁבְעָה שְׁבָטִים שֶׁחָטְאוּ מְבִיאִין שִׁבְעָה פָּרִים וּשְׁאָר שְׁבָטִים שֶׁלֹּא חָטְאוּ מְבִיאִין עַל יְדֵיהֶן פַּר, שֶׁאַף אֵלּוּ שֶׁלֹּא חָטְאוּ מְבִיאִין עַל יְדֵי הַחוֹטְאִין, רַבִּי שִׁמְעוֹן אוֹמֵר, מְבִיאִין שְׁמוֹנָה פָּרִים. וּבַעֲבוֹדָה זָרָה שְׁמוֹנָה פָּרִים וּשְׁמוֹנָה שְׂעִירִים פַּר וְשָׂעִיר לְכָל שֵׁבֶט וָשֵׁבֶט, וּפַר וְשָׂעִיר לְבֵית דִּין. הוֹרוּ בֵּית דִּין שֶׁל אֶחָד מִן הַשְּׁבָטִים וְעָשָׂה אוֹתוֹ הַשֵּׁבֶט עַל פִּיהֶם, אוֹתוֹ הַשֵּׁבֶט חַיָּב וּשְׁאָר כָּל הַשְּׁבָטִים פְּטוּרִין. וּבְהוֹרָאַת בֵּית דִּין הַגָּדוֹל אֲפִלּוּ שְׁאָר שְׁבָטִים חַיָּבִין, דִּבְרֵי רַבִּי יְהוּדָה. וַחֲכָמִים אוֹמְרִים אֵין חַיָּבִין אֶלָּא עַל הוֹרָאַת בֵּית דִּין הַגָּדוֹל, שֶׁנֶּאֱמַר "עֲדַת יִשְׂרָאֵל" וְלֹא עֲדַת אוֹתוֹ הַשֵּׁבֶט. מָאן חֲכָמִים רַבִּי שִׁמְעוֹן, דְּאִי רַבִּי מֵאִיר בָּעֵי רֻבָּא. וּשְׁמַע מִינַהּ שֵׁבֶט אֶחָד שֶׁעָשָׂה בְּהוֹרָאַת בֵּית דִּין הַגָּדוֹל, לְרַבִּי שִׁמְעוֹן מַיְתִי, וְרַבִּי יְהוּדָה וְרַבִּי שִׁמְעוֹן שֵׁבֶט אֶחָד דְּאִקְרֵי קָהָל מְנָא לְהוּ, אָמַר רַב אַחָא בַּר יַעֲקֹב, דִּכְתִיב (בראשית מח, ד) "וַיֹּאמֶר אֵלַי הִנְנִי מַפְרְךָ וְהִרְבִּיתִךָ וּנְתַתִּיךָ לִקְהַל עַמִּים", שְׁמַע מִינַהּ הָכִי קָאָמַר רַחֲמָנָא הַשְׁתָּא אִתְיַלִּיד לְךָ קְהָלָא אַחְרִינָא דְּהוּא בִּנְיָמִין. וְדִילְמָא הָכִי קָאָמַר לֵיהּ רַחֲמָנָא לְכִי אִתְיְלִיד לָךְ בִּנְיָמִין דַּהֲוָה שְׁנֵים עָשָׂר דְּאִיקְרֵי קָהָל, אָמַר לֵיהּ הַשְׁתָּא שְׁנֵי שְׁבָטִים אִיקְרֵי קָהָל אַחַד עָשָׂר מִבָּעְיָא.

{pפסוק טוp}  "וְסָמְכוּ זִקְנֵי הָעֵדָה אֶת יְדֵיהֶם", יָכוֹל זִקְנֵי הַשּׁוּק, תַּלְמוּד לוֹמַר 'עֵדָה'. אִי עֵדָה יָכוֹל קְטַנֵּי הָעֵדָה, תַּלְמוּד לוֹמַר "הָעֵדָה" הַמְיֻחָדִין שֶׁבָּעֵדָה. וְכַמָּה הֵן, וְסָמְכוּ שְׁנַיִם, זִקְנֵי שְׁנַיִם, וְאֵין בֵּית דִּין שָׁקוּל מוֹסִיפִין עֲלֵיהֶן עוֹד אֶחָד הֲרֵי כָּאן חֲמִשָּׁה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר זִקְנֵי שְׁנַיִם וְאֵין בֵּית דִּין שָׁקוּל מוֹסִיפִין עוֹד אֶחָד הֲרֵי כָּאן שְׁלֹשָׁה. לְרַבִּי שִׁמְעוֹן הָכְתִיב "וְסָמְכוּ", הַהוּא מִיבָּעֵי לֵיהּ לְגוּפֵיהּ, וְרַבִּי יְהוּדָה לְגוּפֵיהּ לָא צָרִיךְ, דְּאִם כֵּן לִכְתֹּב 'זִקְנֵי הָעֵדָה אֶת יְדֵיהֶם עַל רֹאשׁ'. וְרַבִּי שִׁמְעוֹן אִי כְּתַב הָכִי הֲוָה אֲמִינָא עַל בְּסָמוּךְ, וְרַבִּי יְהוּדָה גָּמַר רֹאשׁ רֹאשׁ מֵעוֹלָה.

"וְסָמְכוּ זִקְנֵי הָעֵדָה אֶת יְדֵיהֶם עַל רֹאשׁ הַפָּר", פַּר טָעוּן סְמִיכָה וְאֵין שְׂעִירֵי עֲבוֹדָה זָרָה טְעוּנִין סְמִיכָה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר פַּר טָעוּן סְמִיכָה בִּזְקֵנִים, וְאֵין שְׂעִירֵי עֲבוֹדָה זָרָה טְעוּנִין סְמִיכָה בִּזְקֵנִים אֶלָּא בְּאַהֲרֹן. וְרָמִינְהוּ  "וְסָמַךְ אַהֲרֹן אֶת שְׁתֵּי יָדָו עַל רֹאשׁ הַשָּׂעִיר הַחַי", חַי טָעוּן סְמִיכָה וְאֵין שְׂעִירֵי עֲבוֹדָה זָרָה טְעוּנִין סְמִיכָה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר "הַחַי", חַי טָעוּן סְמִיכָה בְּאַהֲרֹן וְאֵין שְׂעִירֵי עֲבוֹדָה זָרָה טְעוּנִין סְמִיכָה בְּאַהֲרֹן אֶלָּא בִּזְקֵנִים. אָמַר רַב שֵׁשֶׁת וְתִסְבְּרָא הַךְ קַמַּיְתָּא מְתַרַצְתָּא הִיא, וְהָאָמַר רַבִּי שִׁמְעוֹן סְמִיכָה בִּבְעָלִים בָּעִינָן, אֶלָּא תָּרִיץ הָכִי הַפָּר פַּר טָעוּן סְמִיכָה וְאֵין שְׂעִירֵי עֲבוֹדָה זָרָה טְעוּנִין סְמִיכָה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר "הַחַי" חַי טָעוּן סְמִיכָה בְּאַהֲרֹן וְאֵין שְׂעִירֵי עֲבוֹדָה זָרָה טְעוּנִין סְמִיכָה בְּאַהֲרֹן אֶלָּא בִּזְקֵנִים, וְהָכִי קָאָמַר לֵיהּ רַבִּי שִׁמְעוֹן לְרַבִּי יְהוּדָה שְׂעִירֵי עֲבוֹדָה זָרָה בָּעֵי סְמִיכָה וְאִי שְׁמִיעַ לָךְ דְּלָא בָּעֵי סְמִיכָה בְּאַהֲרֹן הוּא דִּשְׁמִיעַ לָךְ וּמִעוּטָא מֵהַחַי הוּא. וְרַבִּי יְהוּדָה לָמָּה לִי לְמַעְטִינְהוּ מִקְּרָאֵי וְהָא אָמַר רָבִינָא גְּמִירֵי שְׁתֵּי סְמִיכוֹת בְּצִבּוּר, סִימָנָא בְּעָלְמָא.  וְרַבִּי שִׁמְעוֹן שְׂעִירֵי עֲבוֹדָה זָרָה דְּבָעוּ סְמִיכָה מְנָא לֵיהּ, נָפְקָא לֵיהּ מִדְּתַנְיָא (להלן פסוק כד) "וְסָמַךְ יָדוֹ עַל רֹאשׁ הַשָּׂעִיר", לְרַבּוֹת שְׂעִיר נַחְשׁוֹן לִסְמִיכָה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר לְרַבּוֹת שְׂעִירֵי עֲבוֹדָה זָרָה לִסְמִיכָה, שֶׁהָיָה רַבִּי שִׁמְעוֹן אוֹמֵר, כָּל חַטָּאת שֶׁנִּכְנָס דָּמָהּ לִפְנִים טְעוּנָה סְמִיכָה, לָמָּה לִי שֶׁהָיָה סִימָנָא בְּעָלְמָא. וְאֵימָא שָׂעִיר הַנַּעֲשֶׂה בִּפְנִים, דּוּמְיָא דְּשָׂעִיר נָשִׂיא דִּמְכַפֵּר עַל עֲבֵרַת מִצְוָה יְדוּעָה. וּלְרָבִינָא דְּאָמַר גְּמִירֵי שְׁתֵּי סְמִיכוֹת בְּצִבּוּר קְרָאֵי לָמָּה לִי, אִיצְטְרִיךְ הִלְכְתָא וְאִצְטְרִיךְ קְרָא, דְּאִי מִקְרָא הֲוָה אֲמִינָא זִבְחֵי שַׁלְמֵי צִבּוּר וְכוּ'.

"וְשָׁחַט אֶת הַפָּר לִפְנֵי ה'", בַּצָּפוֹן.

"אֶת פְּנֵי הַפָּרֹכֶת", מַה פָּרֹכֶת הָאָמוּר לְהַלָּן (לעיל פסוק ו) "פָּרֹכֶת הַקֹּדֶשׁ", אַף פָּרֹכֶת הָאָמוּר כָּאן פָּרֹכֶת הַקֹּדֶשׁ.

"וְעָשָׂה לַפָּר כַּאֲשֶׁר עָשָׂה לְפַר" וְגוֹ' הַפָּר הָרִאשׁוֹן, שֶׁיְּהֵא רִאשׁוֹן לְפַר הָעֵדָה לְכָל מַעֲשָׂיו. פַּר כֹּהֵן מָשִׁיחַ וּפַר הָעֵדָה עוֹמְדִין, פַּר כֹּהֵן מָשִׁיחַ קוֹדֵם לְפַר הָעֵדָה לְכָל מַעֲשָׂיו. הוֹאִיל וּמָשִׁיחַ מְכַפֵּר וְעֵדָה מִתְכַּפֶּרֶת דִּין הוּא שֶׁיַּקְדִּים מְכַפֵּר לְמִתְכַּפֵּר. וְכֵן הוּא אוֹמֵר (להלן טז, יז) "וְכִפֶּר בַּעֲדוֹ וּבְעַד בֵּיתוֹ וּבְעַד כָּל קְהַל יִשְׂרָאֵל".

"וְעָשָׂה לַפָּר כַּאֲשֶׁר עָשָׂה", מַה תַּלְמוּד לוֹמַר, לִכְפֹּל בְּהַזָּאוֹת לְלַמֵּד שֶׁאִם חִסֵּר אַחַת מִן הַמַּתָּנוֹת לֹא עָשָׂה כְּלוּם. וְאֵין לִי אֶלָּא מַתַּן שֶׁבַע שֶׁמְּעַכֶּבֶת בְּכָל מָקוֹם, מַתַּן אַרְבַּע מִנַּיִן, תַּלְמוּד לוֹמַר "כֵּן יַעֲשֶׂה".

"לַפָּר", זֶה פַּר יוֹם הַכִּפּוּרִים. כַּאֲשֶׁר עָשָׂה לְפַר, זֶה פַּר כֹּהֵן מָשִׁיחַ. הַחַטָּאת, אֵלּוּ שְׂעִירֵי עֲבוֹדָה זָרָה. יָכוֹל שֶׁאֲנִי מְרַבֶּה אַף שְׂעִירֵי רְגָלִים וּשְׂעִירֵי רָאשֵׁי חֳדָשִׁים, תַּלְמוּד לוֹמַר "הַחַטָּאת כֵּן יַעֲשֶׂה לוֹ". וּמָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ, אַחַר שֶׁרִבָּה הַכָּתוּב וּמִעֵט מְרַבֶּה אֲנִי אֶת אֵלּוּ שֶׁמְּכַפְּרִין עַל עֲבֵרַת מִצְוָה יְדוּעָה וּמוֹצִיא אֲנִי אֶת אֵלּוּ שֶׁאֵין מְכַפְּרִין עַל עֲבֵרַת מִצְוָה יְדוּעָה. וְכִפֶּר, אַף עַל פִּי שֶׁלֹּא סָמַךְ. וְנִסְלַח, אַף עַל פִּי שֶׁלֹּא נָתַן שְׁיָרִים. וּמָה רָאִיתָ לִפְסֹל בְּהַזָּאוֹת וּלְהַכְשִׁיר בִּסְמִיכָה וּשְׁיָרִים, אָמַרְתָּ פּוֹסֵל אֲנִי בְּהַזָּאוֹת שֶׁמְּעַכְּבוֹת בְּכָל מָקוֹם, וּמַכְשִׁיר אֲנִי בִּשְׁיָרִים וּסְמִיכָה שֶׁאֵין מְעַכְּבוֹת בְּכָל מָקוֹם. מַתַּן שֶׁבַע שֶׁמְּעַכֵּב בְּכָל מָקוֹם הֵיכָא, אָמַר רַב פַּפָּא בְּפָרָה וּבִנְגָעִים. מַתַּן אַרְבַּע מִנַּיִן תַּלְמוּד לוֹמַר "כֵּן יַעֲשֶׂה". מַאי שְׁנָא מַתַּן שֶׁבַע דִּכְתִיבָן וּכְפִילָן מַתַּן אַרְבַּע נַמִּי כְּתִיבָן וּכְפִילָן. אָמַר רַבִּי יִרְמִיָּה לֹא נִצְרְכָה אֶלָּא לְרַבִּי שִׁמְעוֹן דְּתַנְיָא לְמַעְלָה אָמַר  "קֶרֶן קַרְנוֹת" שְׁתַּיִם, לְמַטָּה אָמַר (לעיל פסוק יח) "קֶרֶן קַרְנֹת" אַרְבַּע, דִּבְרֵי רַבִּי שִׁמְעוֹן. רַבִּי יְהוּדָה אוֹמֵר, אֵינוֹ צָרִיךְ, הֲרֵי הוּא אוֹמֵר "עַל קַרְנוֹת הַמִּזְבֵּחַ... אֲשֶׁר בְּאֹהֶל מוֹעֵד", לְרַבּוֹת כָּל קְרָנוֹת שֶׁבְּאֹהֶל מוֹעֵד. וְרַבִּי יְהוּדָה הַאי כֵּן יַעֲשֶׂה, מַאי עֲבִיד לֵיהּ, לִכְדְתַנְיָא לְפִי שֶׁלֹּא לָמַדְנוּ לְפַר יוֹם הַכִּפּוּרִים לִסְמִיכָה וּשְׁיָרֵי הַדָּם מִנַּיִן, תַּלְמוּד לוֹמַר "כֵּן יַעֲשֶׂה". וּלְפַר יוֹם הַכִּפּוּרִים לֹא לָמַדְנוּ הָא.

"אָמַרְתָּ לְפַר", זֶה פַּר יוֹם הַכִּפּוּרִים. אִצְטְרִיךְ סָלְקָא דַעְתָּךְ אֲמִינָא הַנֵּי מִלֵּי עֲבוֹדָה דִּמְעַכֶּבֶת כַּפָּרָה אֲבָל עֲבוֹדָה דְּלָא מְעַכֶּבֶת כַּפָּרָה אֵימָא לָא קָא מַשְׁמַע לָן. וְרַבִּי שִׁמְעוֹן הַאי "בְּאֹהֶל מוֹעֵד" מַאי עֲבִיד לֵיהּ, מִיבָּעֵי לֵיהּ שֶׁאִם נִפְחֲתָה הַתִּקְרָה שֶׁל הֵיכָל לֹא הָיָה מַזֶּה. וְאִידָךְ מֵ"אֲשֶׁר", וְאִידָךְ, אֲשֶׁר לָא דָּרִישׁ. אַבַּיֵּי אָמַר, לְרַבִּי יְהוּדָה נַמִּי אִצְטְרִיךְ, סָלְקָא דַעְתָּךְ אֲמִינָא מִידִי דַּהֲוָה אַסְּמִיכָה וּשְׁיָרֵי הַדָּם דְּאַף עַל גַּב דִּכְתִיבֵי וּכְפִילֵי לָא מְעַכְּבָן מַתַּן אַרְבַּע נַמִּי לָא תְּעַכֵּב, קָא מַשְׁמַע לָן.

"לַפָּר", זֶה פַּר כֹּהֵן מָשִׁיחַ. לְמַאי הִלְכְתָא, לְעַכֵּב. לְפַר, זֶה פַּר יוֹם הַכִּפּוּרִים, לְמַאי הִלְכְתָא, לְעַכֵּב, פְּשִׁיטָא "חֻקָּה" כְּתִיבָא בֵּיהּ. אָמַר רַב נַחְמָן, לֹא נִצְרְכָה אֶלָּא לְרַבִּי יְהוּדָה, דְּאָמַר כִּי כְּתִיבָא "חֻקָּה" אַדְּבָרִים הַנַּעֲשִׂין בְּבִגְדֵי לָבָן בִּפְנִים, אֲבָל דְּבָרִים הַנַּעֲשִׂין בְבִגְדֵי לָבָן בַּחוּץ הִקְדִּים מַעֲשֶׂה לַחֲבֵרוֹ מַה שֶּׁעָשָׂה עָשׂוּי, אֵימָא מִדִּכְסִדְרָן לָא מְעַכְּבָן הַזָּאוֹת נַמִּי לָא לִיעַכְּבוּ, קָא מַשְׁמַע לָן. מַתְקִיף לָה רַב פַּפָּא וּמִי מָצִית אָמַרְתְּ הָכִי, וְהָתַנְיָא  "וְכִלָּה מִכַּפֵּר" אִם כִּפֵּר כִּלָּה אִם לֹא כִּפֵּר לֹא כִּלָּה, דִּבְרֵי רַבִּי עֲקִיבָא. אָמַר רַבִּי יְהוּדָה, מִפְּנֵי מָה לֹא נֹאמַר אִם כִּלָּה כִּפֵּר וְאִם לֹא כִּלָּה לֹא כִּפֵּר, שֶׁאִם חִסֵּר אַחַת מִן הַמַּתָּנוֹת לֹא עָשָׂה כְלוּם. אֶלָּא אָמַר רַב פַּפָּא, לֹא נִצְרְכָה אֶלָּא לְאֶת בַּדָּם וּבִטְבִילָה, "אֶת", אָמַר רַב אַחָא בַּר יַעֲקֹב, לָא נִצְרְכָה אֶלָּא לְהַכְשִׁיר אַמִין שֶׁבָּאֶצְבַּע, "בַּדָּם", שֶׁיְּהֵא בַּדָּם שִׁעוּר טְבִילָה מֵעִקָּרָא.

"וְטָבַל" וְלֹא מְסַפֵּג. וְצָרִיךְ לְמִיכְתַּב "וְטָבַל" וְצָרִיךְ לְמִכְתַּב "בַּדָּם", דְאִי כָּתַב רַחֲמָנָא "וְטָבַל" הֲוָה אֲמִינָא אַף עַל גַּב דְּלֵיכָּא שִׁעוּר טְבִילָה מֵעִקָּרָא, כָּתַב רַחֲמָנָא "בַּדָּם". וְאִי כָּתַב רַחֲמָנָא "בַּדָּם" הֲוָה אֲמִינָא אֲפִלּוּ מְסַפֵּג, כָּתַב רַחֲמָנָא "וְטָבַל". (לעיל פסוק ז) "מִזְבַּח קְטֹרֶת הַסַּמִּים" לָמָּה לִי. שֶׁאִם לֹא נִתְחַנֵּךְ הַמִּזְבֵּחַ בִּקְטֹרֶת הַסַּמִּים לֹא הָיָה מַזֶּה.  תַּנְיָא כְּוָתֵיהּ דְּרַב פַּפָּא, וְעָשָׂה כַּאֲשֶׁר עָשָׂה מַה תַּלְמוּד לוֹמַר "לַפָּר", לְרַבּוֹת פַּר יוֹם הַכִּפּוּרִים לְכָל מַה שֶּׁאָמוּר בָּעִנְיָן, דִּבְרֵי רַבִּי עֲקִיבָא, רַבִּי יִשְׁמָעֵאל אוֹמֵר, קַל וָחֹמֶר וּמַה בְּמָקוֹם שֶׁלֹּא הֻשְׁוָה קָרְבָּן לְקָרְבָּן הֻשְׁווּ מַעֲשִׂים לְמַעֲשִׂים. מָקוֹם שֶׁהֻשְׁוָה קָרְבָּן לְקָרְבָּן אֵינוֹ דִין שֶׁיִּשְׁווּ מַעֲשִׂים לְמַעֲשִׂים. אֶלָּא מַה תַּלְמוּד לוֹמַר "לַפָּר", זֶה פַּר הֶעְלֵם דָּבָר שֶׁל צִבּוּר. לְפַר, זֶה פַּר כֹּהֵן מָשִׁיחַ. מַאי לֹא הֻשְׁוָה קָרְבָּן לְקָרְבָּן,  פַּר הֶעְלֵם דָּבָר וּשְׂעִירֵי יוֹם הַכִּפּוּרִים, וְהָכִי קָאָמַר וּמַה בְּמָקוֹם שֶׁלֹא הֻשְׁוָה קָרְבָּן לְקָרְבָּן. דְּהַאי פַּר וְהַאי שָׂעִיר, הֻשְׁווּ מַעֲשִׂים לְמַעֲשִׂים לְמַאי דִּכְתִיב בְּהוּ. מָקוֹם שֶׁהֻשְׁוָה קָרְבָּן לְקָרְבָּן, דְּהַאי פַּר וְהַאי פַּר, אֵינוֹ דִין שֶׁהֻשְׁווּ מַעֲשִׂים לְמַעֲשִׂים לְמַאי דִּכְתִיב בְּהוּ. וַאֲתָא לֵיהּ פַּר יוֹם הַכִּפּוּרִים לְ"אֶת בַּדָּם וּטְבִילָה" מִפַּר כֹּהֵן מָשִׁיחַ. (וּשְׂעִיר יוֹם הִכִּפּוּרִים מֵהַאי קַל וָחֹמֶר), וַאֲתָא לֵיהּ שְׂעִיר יוֹם הַכִּפּוּרִים מִשְּׂעִיר עֲבוֹדָה זָרָה, מִקַּל וָחֹמֶר מִפַּר הֶעְלֵם וְשָׂעִיר שֶׁל יוֹם הַכִּפּוּרִים. (וְשָׂעִיר שֶׁל יוֹם הַכִּפּוּרִים גּוּפֵיהּ מְנָלַן מִפַּר יוֹם הַכִּפּוּרִים וּשְׂעִירֵי עֲבוֹדָה זָרָה), וְהָכִי קָאָמַר וּמַה בְּמָקוֹם שֶׁלֹּא הֻשְׁוָה קָרְבָּן לְקָרְבָּן, דְּהַאי פַּר וְהַאי שָׂעִיר, הֻשְׁווּ מַעֲשִׂים לְמַעֲשִׂים לְמַאי דִּכְתִיב בְּהוּ, מָקוֹם שֶׁהֻשְׁוָה קָרְבָּן לְקָרְבָּן דְּהַאי שָׂעִיר וְהַאי שָׂעִיר אֵינוֹ דִין שֶׁהֻשְׁווּ מַעֲשִׂים לְמַעֲשִׂים. וְכִי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּקַל וָחֹמֶר, אִין.

"לַפָּר", זֶה פַּר הֶעְלֵם דָּבָר, הָא בְּגוּפֵיהּ כְּתִיב. אָמַר רַב פַּפָּא, מִשּׁוּם דְּבָעֵי אַגְּמוּרֵי פַּר הֶעְלֵם דָּבָר שֶׁל צִבּוּר בְּיוֹתֶרֶת וּשְׁתֵּי הַכְּלָיוֹת לִשְׂעִירֵי עֲבוֹדָה זָרָה, וּפַר הֶעְלֵם דָּבָר שֶׁל צִבּוּר דְּלָא כְּתִיב בֵּיהּ, בְּהֶקֵּשָׁא אָתֵי אִצְטְרִיךְ לַפָּר וּלְמֶהֱוֵי כְּמָאן דִּכְתִיב בֵּיהּ בְּגוּפֵיהּ. דְּלָא תֶּהֱוֵי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ.  תַּנְיָא כְּוָתֵיהּ דְּרַב פַּפָּא וְעָשָׂה כַּאֲשֶׁר עָשָׂה מַה תַּלְמוּד לוֹמַר "לְפַר", לְפִי שֶׁנֶּאֱמַר (במדבר טו, כה) "וְהֵם הֵבִיאוּ אֶת קָרְבָּנָם (לִפְנֵי ה') [אִשֶּׁה לַה'] וְחַטָּאתָם", "חַטָּאתָם" אֶלּוּ שְׂעִירֵי עֲבוֹדָה זָרָה. "שִׁגְגָתָם" זֶה פַּר הֶעְלֵם דָּבָר. "חַטָּאתָם עַל שִׁגְגָתָם" אָמְרָה תּוֹרָה חַטָּאתָם הֲרֵי לְךָ כְּשִׁגְגָתָם. שִׁגְגָתָם מֵהֵיכָן לָמַדְתָּ לֹא בְּהֶקֵּשׁ, דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ. אֶלָּא מַה תַּלְמוּד לוֹמַר "לַפָּר" זֶה פַּר הֶעְלֵם דָּבָר. לְפַר, זֶה פַּר כֹּהֵן מָשִׁיחַ.  אָמַר מַר "חַטָּאתָם" אֵלּוּ שְׂעִירֵי עֲבוֹדָה זָרָה, תֵּפּוּק לֵיהּ מִקְרָא קַמָּא, דְּאָמַר מַר הַחַטָּאת אֵלּוּ שְׂעִירֵי עֲבוֹדָה זָרָה. אָמַר רַב פַּפָּא אִצְטְרִיךְ סָלְקָא דַעְתָּךְ אֲמִינָא הַנֵּי מִלֵּי הַזָּאוֹת דִּכְתִיבֵי בְּגוּפֵיהּ, אֲבָל יוֹתֶרֶת וּשְׁתֵּי כְלָיוֹת דְּלָא כְּתִיבֵי בְּגוּפֵיהּ אֵימָא לָא, קָא מַשְׁמַע לָן. אָמַר לֵיהּ רַב הוּנָא בְּרֵיהּ דְּרַב נָתָן לְרַב פַּפָּא, וְהַאי תַּנָּא לְרַבּוֹת פַּר יוֹם הַכִּפּוּרִים לְכָל מַה שֶּׁאָמוּר בָּעִנְיָן קָאָמַר. תַּנָּאֵי הִיא תַּנָּא דְּבֵי רַב מַרְבִּי כִּי הָכִי, וְתַנָּא דְבֵי רַבִּי יִשְׁמָעֵאל לָא מַרְבֵּי כִּי הָכִי.

{pפסוק כאp}  "וְהוֹצִיא אֶת הַפָּר אֶל מִחוּץ לַמַּחֲנֶה", חוּץ לְשָׁלֹשׁ מַחֲנוֹת. וְשָׂרַף אֹתוֹ, כָּשֵׁר וְלֹא פָּסוּל.

"כַּאֲשֶׁר שָׂרַף אֵת הַפָּר הָרִאשׁוֹן", מִכָּאן אָמְרוּ פַּר הַמָּשִׁיחַ וּפַר הָעֵדָה עוֹמְדִין, פַּר הַמָּשִׁיחַ קוֹדֵם לְפַר הָעֵדָה לְכָל מַעֲשָׂיו. יָכוֹל אַף שְׂעִירֵי עֲבוֹדָה זָרָה יִקְדְּמוּהוּ, וְדִין הוּא אִם פַּר יְחִידִי קוֹדַמְתּוֹ פַּר וְשָׂעִיר לֹא יִקְדְּמוּהוּ. תַּלְמוּד לוֹמַר הַפָּר הָרִאשׁוֹן, וְאֵין שְׂעִירֵי עֲבוֹדָה זָרָה רִאשׁוֹנִים. חַטַּאת הַקָּהָל, בְּנָאוֹ בִּנְיַן אָב לְכָל חַטַּאת הַקָּהָל שֶׁתִּשָּׂרֵף. יָכוֹל אַף שְׂעִירֵי הָרְגָלִים, תַּלְמוּד לוֹמַר "הוּא". וּמָה רָאִיתָ לְרַבּוֹת שְׂעִירֵי עֲבוֹדָה זָרָה וּלְהוֹצִיא אֶת שְׂעִירֵי הָרְגָלִים, אַחַר שֶׁרִבָּה הַכָּתוּב וּמִעֵט מָה אֵלּוּ מְיֻחָדִים שֶׁהֵן בָּאִין עַל עֲבֵרַת מִצְוָה יְדוּעָה, יָצְאוּ שְׂעִירֵי רְגָלִים שֶׁאֵין בָּאִין עַל עֲבֵרַת מִצְוָה יְדוּעָה. וַהֲלֹא שְׂעִיר יוֹם הַכִּפּוּרִים אֵינוֹ בָּא עַל עֲבֵרַת מִצְוָה יְדוּעָה וְטָעוּן שְׂרֵפָה. מַה זֶּה מְיֻחָד שֶׁדָּמוֹ נִכְנָס לִפְנַי וְלִפְנִים, יָצְאוּ שְׂעִירֵי רְגָלִים שֶׁאֵין דָּמָם נִכְנָס לִפְנַי וְלִפְנִים. חַטַּאת, שֶׁיְּהוּ כָּל מַעֲשָׂיו לְשֵׁם חַטָּאת. הוּא, פְּרָט לִשְׁחָטוֹ שֶׁלֹּא לִשְׁמוֹ.

{pפסוק כבp}  "אֲשֶׁר נָשִׂיא יֶחֱטָא", רַבָּן יוֹחָנָן בֶּן זַכַּאי אוֹמֵר, אַשְׁרֵי הַדּוֹר שֶׁהַנָּשִׂיא שֶׁלּוֹ מֵבִיא חַטָּאת עַל שִׁגְגָתוֹ. אִם עַל שִׁגְגָתוֹ מֵבִיא חַטָּאת אֵין צָרִיךְ לוֹמַר עַל זְדוֹנוֹ. אִם נָשִׂיא מֵבִיא קָרְבָּן עַל שִׁגְגָתוֹ אֵין צָרִיךְ לוֹמַר הֶדְיוֹט. מַתְקִיף לָהּ רַב אַחָא בְּרֵיהּ דְּרָבָא, אֶלָּא מֵעַתָּה דִּכְתִיב  "וְאֵת אֲשֶׁר חָטָא מִן הַקֹּדֶשׁ יְשַׁלֵּם", וּבְיָרָבְעָם כְּתִיב בֵּיהּ (מ"א יד, טז) "אֲשֶׁר חָטָא וַאֲשֶׁר הֶחֱטִיא", הָכִי נַמִּי דְּאַשְׁרֵי הַדּוֹר הַהוּא, שָׁאנִי הָכָא דְּשָׁנִי קְרָא בְּדִבּוּרֵיהּ.

"נָשִׂיא", יָכוֹל נְשִׂיא שֵׁבֶט כְּנַחְשׁוֹן בֶּן עַמִּינָדָב, תַּלְמוּד לוֹמַר "מִכָּל מִצְוֹת ה' אֱלֹהָיו", וּלְהַלָּן הוּא אוֹמֵר (דברים יז, יט) "לְמַעַן יִלְמַד לְיִרְאָה אֶת ה' אֱלֹהָיו", מַה לְּהַלָּן שֶׁאֵין עַל גַּבָּיו אֶלָּא ה' אֱלֹהָיו, אַף כָּאן נָשִׂיא שֶׁאֵין עַל גַּבָּיו אֶלָּא ה' אֱלֹהָיו. בָּעָא מִנֵּיהּ רַבִּי מֵרַבִּי חִיָּא כְּגוֹן אֲנִי מַהוּ בְּשָׂעִיר, אָמַר לֵיהּ הֲרֵי צָרָתְךָ בְּבָבֶל. אֵיתִיבֵיהּ מַלְכֵי יִשְׂרָאֵל וּמַלְכֵי בֵּית דָּוִד אֵלּוּ מְבִיאִין לְעַצְמָן וְאֵלּוּ מְבִיאִין לְעַצְמָן, הָתָם לֹא כַּיְפֵי לְהַדָדֵי. רַב סַפְרָא מַתְנֵי הָכִי בָּעָא מִנֵּיהּ רַבִּי מֵרַב כְּגוֹן אֲנִי מַהוּ בְּשָׂעִיר, אָמַר לֵיהּ הָתָם שֵׁבֶט הָכָא מְחוֹקֵק, וְתָנֵי (בראשית מט, י) "לֹא יָסוּר שֵׁבֶט מִיהוּדָה" זֶה רֹאשׁ גָּלוּת שֶׁבְּבָבֶל, שֶׁרוֹדֶה אֶת יִשְׂרָאֵל בְּמַקֵּל.  "וּמְחֹקֵק מִבֵּין רַגְלָיו" אֵלּוּ בְּנֵי בָּנָיו שֶׁל הִלֵּל שֶׁמְּלַמְּדִין תּוֹרָה בָּרַבִּים.

"אֲשֶׁר נָשִׂיא יֶחֱטָא", פְּרָט לְקוֹדְמוֹת. וַהֲלֹא דִין הוּא, וּמַה מָּשִׁיחַ שֶׁמֵּבִיא חַטָּאתוֹ מִשֶּׁעָבַר אֵינוֹ מֵבִיא עַל הַקּוֹדְמוֹת, נָשִׂיא שֶׁאֵין מֵבִיא חַטָּאתוֹ מִשֶּׁעָבַר אֵינוֹ דִין שֶׁלֹּא יָבִיא עַל הַקּוֹדְמוֹת. מַה לְּמָשִׁיחַ שֶׁכֵּן אֵינוֹ מֵבִיא בְּשִׁגְגַת מַעֲשֶׂה, תֹּאמַר בְּנָשִׂיא שֶׁמֵּבִיא בְּשִׁגְגַת מַעֲשֶׂה, תַּלְמוּד לוֹמַר "אֲשֶׁר נָשִׂיא יֶחֱטָא", כְּשֶׁיֶּחֱטָא כְּשֶׁהוּא נָשִׂיא, וְלֹא כְּשֶׁיֶּחֱטָא וַהֲרֵי הוּא הֶדְיוֹט.

"אֲשֶׁר נָשִׂיא יֶחֱטָא", יָכוֹל גְּזֵרָה, תַּלְמוּד לוֹמַר (לעיל פסוק ג) "אִם הַכֹּהֵן הַמָּשִׁיחַ יֶחֱטָא", לִכְשֶׁיֶּחֱטָא. אָמַר מַר, יָכוֹל גְּזֵרָה, מֵהֵיכָא תֵּיתִי, אִין דִּכְתִיב  "וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם", בְּשׂוֹרָה הִיא לָהֶן שֶׁנְּגָעִים בָּאִים עֲלֵיהֶן דִּבְרֵי רַבִּי יְהוּדָה.

"אֲשֶׁר נָשִׂיא יֶחֱטָא", פְּרָט לְחוֹלֶה, מִשּׁוּם דַּהֲוָה לֵיהּ חוֹלֶה אִידְחִי לֵיהּ מִנְּשִׂיאוּתֵיהּ. אָמַר רַבִּי אַבְדִּימִי בַּר חָמָא פְּרָט לְנָשִׂיא שֶׁנִּצְטָרַע, שֶׁנֶּאֱמַר (מ"ב טו, ה) "וַיְנַגַּע ה' אֶת הַמֶּלֶךְ וַיְהִי מְצֹרָע עַד יוֹם מֹתוֹ וַיֵּשֶׁב בְּבֵית הַחָפְשִׁית", מִדְּקָאָמַר "בְּבֵית הַחָפְשִׁית" מִכְּלָל דְּעַד הַשְׁתָּא עֶבֶד הֲוָה. אִין, כִּי הָא דְּרַבָּן גַּמְלִיאֵל וְרַבִּי יְהוֹשֻׁעַ הֲווּ קָאָזְלֵי בִּסְפִינָתָא בַּהֲדֵי רַבִּי יְהוֹשֻׁעַ הֲוָה פִּתָּא וְסָלְתָּא בַּהֲדֵי רַבָּן גַּמְלִיאֵל הֲוָה פִּתָּא. שְׁלִים פִּתָּא דְּרַבָּן גַּמְלִיאֵל סְמַךְ עַל סָלְתֵּיהּ דְּרַבִּי יְהוֹשֻׁעַ. אָמַר לֵיהּ מִי יָדַעְתָּ דְּאִית לָן עִכּוּבָא כֻּלֵּי הַאי דְּאַיְתַת נַמִּי סָלְתָּא, אָמַר לֵיהּ כּוֹכָב אֶחָד יֵשׁ שֶׁעוֹלֶה אֶחָד לְשִׁבְעִים שָׁנָה וּמַתְעֶה אֶת הַסַּפָּנִים, אָמַרְתִּי שֶׁמָּא יַעֲלֶה וְיַתְעֶנּוּ, אָמַר לֵיהּ כָּל כָּךְ יֵשׁ בְּיָדְךָ וְאַתָּה יוֹרֵד בִּסְפִינָה, אָמַר לֵיהּ עַד שֶׁעַתָּה תָּמֵהּ עָלַי תְּמַהּ עַל שְׁנֵי תַּלְמִידִין שֶׁיֵּשׁ בַּיַּבָּשָׁה רַבִּי אֶלְעָזָר (בֶּן) חִסְמָא וְרַבִּי יוֹחָנָן בֶּן גּוּדְגַּדָּא, שֶׁיּוֹדְעִין לְשַׁעֵר כַּמָּה טִפִּין יֵשׁ בַּיָּם וְאֵין לָהֶן לֹא פַּת לֶאֱכֹל וְלֹא בֶּגֶד לִלְבֹּשׁ, נָתַן דַּעְתּוֹ לְהוֹשִׁיבָן בָּרֹאשׁ, כְּשֶׁעָלָה לַיַּבָּשָׁה שָׁלַח אֲלֵיהֶם וְלֹא בָּאוּ, חָזַר וְשָׁלַח לָהֶן וּבָאוּ אָמַר לָהֶם כִּמְדֻמִּין אַתֶּם שֶׁשְּׂרָרוּת אֲנִי נוֹתֵן לָכֶם, עַבְדּוּת אֲנִי נוֹתֵן לָכֶם, שֶׁנֶּאֱמַר (מ"א יב, ז) "וַיְדַבְּרוּ אֵלָיו לֵאמֹר אִם הַיּוֹם תִּהְיֶה עֶבֶד לָעָם הַזֶּה".

"אֲשֶׁר נָשִׂיא יֶחֱטָא", כְּשֶׁהוּא נָשִׂיא אִין כְּשֶׁהוּא הֶדְיוֹט לָא. וַהֲלֹא דִּין הוּא, וּמַה מָּשִׁיחַ שֶׁאֵינוֹ מֵבִיא בְּשִׁגְגַת מַעֲשֶׂה מֵבִיא חַטָּאתוֹ מִשֶּׁעָבַר. נָשִׂיא שֶׁמֵּבִיא בְּשִׁגְגַת מַעֲשֶׂה אֵינוֹ דִין שֶׁיָּבִיא חַטָּאתוֹ מִשֶּׁעָבַר, תַּלְמוּד לוֹמַר "אֲשֶׁר נָשִׂיא יֶחֱטָא", כְּשֶׁהוּא נָשִׂיא אִין כְּשֶׁהוּא הֶדְיוֹט לָא. קַל וָחֹמֶר לְמָשִׁיחַ מֵעַתָּה, וּמַה נָּשִׂיא שֶׁמֵּבִיא בְּשִׁגְגַת מַעֲשֶׂה וְכוּ', אֶלָּא עַל הֶעְלֵם דָּבָר עִם שִׁגְגַת מַעֲשֶׂה לֹא כָּל שֶׁכֵּן, תַּלְמוּד לוֹמַר  "וְהִקְרִיב עַל חַטָּאתוֹ אֲשֶׁר חָטָא", מְלַמֵּד שֶׁמֵּבִיא חַטָּאתוֹ מִשֶּׁעָבַר.

(לעיל פסוק ב) "וְעָשָׂה אַחַת וְעָשָׂה הֵנָּה", לְחַיֵּב עַל כָּל אַחַת וְאַחַת, שֶׁאִם אָכַל חֵלֶב וְחֵלֶב שֵׁם אֶחָד בִּשְׁנֵי הֶעְלְמוֹת חַיָּב שְׁתַּיִם, שְׁנֵי שֵׁמוֹת בְּהֶעְלֵם אֶחָד חַיָּב שְׁתַּיִם. אָמַר לֵיהּ רָמִי בַּר חָמָא לְרַב חִסְדָּא, בִּשְׁלָמָא שֵׁם אֶחָד בִּשְׁנֵי הֶעְלְמוֹת חַיָּב שְׁתַּיִם דְּהֶעְלְמוֹת מְחַלְּקִין, אֶלָּא שְׁנֵי שֵׁמוֹת בְּהֶעְלֵם אֶחָד אַמַּאי חַיָּב שְׁתַּיִם הָא בָּעִינָא הֶעְלְמוֹת וְלֵיכָּא, אָמַר רַבִּי שִׁמְעוֹן בֶּן לָקִישׁ מִשּׁוּם בֶּן טוּמְנַאי, הָכָא בְּמַאי עַסְקִינָן כְּגוֹן שֶׁאָכַל בִּשְׁנֵי תַּמְחוּיִין, וְאַלִּיבָּא דְּרַבִּי יְהוֹשֻׁעַ דְּאָמַר תַּמְחוּיִין מְחַלְּקִין.

חֵלֶב וְדָם בֵּין בְּהֶעְלֵם אֶחָד בֵּין בִּשְׁנֵי הֶעְלְמוֹת חַיָּב חַטָּאת. סְקִילָה וּסְקִילָה מִשֵּׁם אֶחָד בִּשְׁנֵי הֶעְלְמוֹת, אוֹ מִשְּׁנֵי שֵׁמוֹת בְּהֶעְלֵם אֶחָד, חַיָּב שְׁתֵּי חַטָּאוֹת. סְקִילָה וּשְׂרֵפָה בֵּין בְּהֶעְלֵם אֶחָד בֵּין בִּשְׁנֵי הֶעְלְמוֹת חַיָּב שְׁתֵּי חַטָּאוֹת.

"מִצְוֹת ה'", וְלֹא מִצְוַת הַמֶּלֶךְ, וְלֹא מִצְוַת בֵּית דִּין, מִצְווֹת הָאֲמוּרוֹת בְּמָשִׁיחַ מִצְווֹת הָאֲמוּרוֹת בְּעֵדָה הֵן מִצְווֹת הָאֲמוּרוֹת כָּאן. מִכָּל מִצְוֹת ה', וְלֹא כָּל מִצְוֹת ה', פְּרָט לִשְׁמִיעַת קוֹל, וּלְבִטּוּי שְׂפָתַיִם, וּלְטֻמְאַת מִקְדָּשׁ וְקָדָשָׁיו. אֲשֶׁר לֹא תֵעָשֶׂינָה בִּשְׁגָגָה, מְלַמֵּד שֵׁמֵּבִיא עַל שִׁגְגַת מַעֲשֶׂה. וְאָשֵׁם, מְלַמֵּד שֶׁמֵּבִיא אָשָׁם תָּלוּי. וַהֲלֹא דִין הוּא, וּמָה אִם הַיָּחִיד שֶׁאֵין מֵבִיא עַל הוֹדָעוֹ זָכָר מֵבִיא אָשָׁם תָּלוּי, נָשִׂיא שֵׁמֵּבִיא עַל הוֹדָעוֹ זָכָר אֵינוֹ דִין שֶׁמֵּבִיא אָשָׁם תָּלוּי. מָשִׁיחַ יוֹכִיחַ שֶׁמֵּבִיא עַל הוֹדָעוֹ זָכָר וְאֵין מֵבִיא אָשָׁם תָּלוּי. וְאַף אַתָּה אַל תִּתְמַהּ עַל הַנָּשִׂיא שֶׁאַף עַל פִּי שֵׁמֵּבִיא עַל הוֹדָעוֹ זָכָר לֹא יָבִיא אָשָׁם תָּלוּי. תַּלְמוּד לוֹמַר "וְאָשֵׁם", מְלַמֵּד שֵׁמֵּבִיא אָשָׁם תָּלוּי, דִּין אַחֵר יָחִיד מוּצָא מִכְּלַל צִבּוּר וְנָשִׂיא מוּצָא מִכְּלַל צִבּוּר, מַה יָּחִיד מֵבִיא אָשָׁם תָּלוּי אַף נָשִׂיא מֵבִיא אָשָׁם תָּלוּי. אוֹ כַּלֵּךְ לְדֶרֶךְ זוֹ, מָשִׁיחַ מוֹצִיא מִכְּלַל צִבּוּר, וְנָשִׂיא מוֹצִיא מִכְּלַל צִבּוּר, מַה מָּשִׁיחַ אֵין מֵבִיא אָשָׁם תָּלוּי, אַף נָשִׂיא לֹא יָבִיא אָשָׁם תָּלוּי. נִרְאֶה לְמִי דּוֹמֶה, דָּנִין מִי שֶׁמֵּבִיא עַל שִׁגְגַת מַעֲשֶׂה מִמִּי שֶׁמֵּבִיא עַל שִׁגְגַת מַעֲשֶׂה, וְאַל יוֹכִיחַ מָשִׁיחַ שֶׁאֵין מֵבִיא עַל שִׁגְגַת מַעֲשֶׂה. אוֹ כַּלֵּךְ לְדֶרֶךְ זוֹ, דָּנִין דָּבָר שֵׁמֵּבִיא עַל הוֹדָעוֹ זָכָר מִמִּי שֶׁהוּא מֵבִיא עַל הוֹדָעוֹ זָכָר, וְאַל יוֹכִיחַ יָחִיד שֶׁאֵינוֹ מֵבִיא עַל הוֹדָעוֹ זָכָר, תַּלְמוּד לוֹמַר "וְאָשֵׁם", מְלַמֵּד שֶׁמֵּבִיא אָשָׁם תָּלוּי.

{pפסוק כגp}  "הוֹדַע לוֹ", וְלֹא שֶׁאָמְרוּ לוֹ אֲחֵרִים, אֵין לִי אֶלָּא בִּזְמַן שֶׁאָמְרָה שִׁפְחָה, וּמִנַּיִן אֲפִלּוּ אָמְרָה לוֹ אִשָּׁה. אוֹצִיא אֶת שֶׁאָמְרָה לוֹ אִשָּׁה, שֶׁאֵין אִשָּׁה כְּשֵׁרָה לְעֵדוּת. מִנַּיִן אֲפִלּוּ אָמְרוּ לוֹ קְרוֹבִים, אוֹצִיא אֶת שֶׁאָמְרוּ לוֹ קְרוֹבִים שֶׁאֵין כְּשֵׁרִין לְהָעִיד. מִנַּיִן אֲפִלּוּ אָמַר לוֹ עֵד אֶחָד אוֹצִיא אֶת שֶׁאָמַר לוֹ עֵד אֶחָד שֶׁאֵין מְחַיְּבוֹ מָמוֹן אֶלָּא שְׁבוּעָה, מִנַּיִן אֲפִלּוּ אָמְרוּ לוֹ שְׁנַיִם, תַּלְמוּד לוֹמַר "הוֹדַע (לוֹ) אֵלָיו", וְלֹא שֶׁיּוֹדִיעוּהוּ אֲחֵרִים. אוֹ יָכוֹל אַף עַל פִּי שֶׁאֵינוֹ מַכְחִישׁ, תַּלְמוּד לוֹמַר "אוֹ הוֹדַע אֵלָיו", וְהֵבִיא. אָבִיא אֶת שֶׁאָמְרוּ לוֹ שְׁנַיִם שֶׁכֵּן מְחַיְּבִין אוֹתוֹ מִיתָה, וּמִנַּיִן אֲפִלּוּ אָמַר לוֹ עֵד אֶחָד, אָבִיא אֶת שֶׁאָמַר לוֹ עֵד אֶחָד שֶׁכֵּן מְחַיְּבוֹ שְׁבוּעָה, מִנַּיִן אֲפִלּוּ אָמְרוּ לוֹ שְׁנַיִם קְרוֹבִים, אָבִיא אֶת שֶׁאָמְרוּ לוֹ קְרוֹבִים שֶׁכֵּן כְּשֵׁרִים לְהָעִיד בְּמָקוֹם אַחֵר, מִנַּיִן אֲפִלּוּ אָמְרָה לוֹ אִשָּׁה אֲפִלּוּ אָמְרָה לוֹ שִׁפְחָה, תַּלְמוּד לוֹמַר "אוֹ הוֹדַע אֵלָיו חַטָּאתוֹ אֲשֶׁר חָטָא בָּהּ וְהֵבִיא אֶת קָרְבָּנוֹ".

אָמַר רַבִּי מֵאִיר, אִם הֱבִיאוּהוּ שְׁנַיִם לִידֵי מִיתָה חֲמוּרָה, לֹא יְבִיאוּהוּ לִידֵי קָרְבָּן הַקַּל. אָמַר לוֹ רַבִּי יְהוּדָה, וְכִי הֵיאַךְ אוֹמֵר לוֹ עֲמֹד וְהִתְוַדֵּה וְהוּא אוֹמֵר לֹא חָטָאתִי. אָמַר רַבִּי שִׁמְעוֹן וְאִם אָמַר מֵזִיד אֲנִי פָּטוּר, רַבִּי מֵאִיר אוֹמֵר, אִם אָמַר מִתְחִלָּה מֵזִיד אֲנִי שׁוֹמְעִין לוֹ, אֲבָל אִם הָיָה דָּן עִמָּהֶן כָּל הַיּוֹם וּלְבַסּוֹף אָמַר מֵזִיד אֲנִי אֵין שׁוֹמְעִין לוֹ, כַּיּוֹצֵא בּוֹ אָמַר רַבִּי מֵאִיר אָמְרוּ (מֵזִיד) [נָזִיר] אַתָּה וְאָמַר תְּנַאי הָיָה בְּלִבִּי שׁוֹמְעִין לוֹ, אֲבָל אִם הָיָה מוֹנֵעַ כָּל הַיּוֹם וּבְאַחֲרוֹנָה אָמַר תְּנַאי הָיָה בְּלִבִּי אֵין שׁוֹמְעִין לוֹ.

תָּנוּ רַבָּנָן "אוֹ הוֹדַע אֵלָיו", וְלֹא שֶׁיּוֹדִיעוּהוּ אֲחֵרִים. יָכוֹל אַף עַל פִּי שֶׁאֵין מַכְחִישָׁן, תַּלְמוּד לוֹמַר "אוֹ הוֹדַע אֵלָיו" מִכָּל מָקוֹם. בְּמַאי עָסְקִינָן אִי נֵימָא בִּשְׁנַיִם וְאֵין מַכְחִישָׁן קְרָא בָּעֵי, אֶלָּא לָאו בְּחָד וּקְתָנֵי כִּי אֵין מַכְחִישׁוֹ מְהֵימָן.

"אוֹ הוֹדַע אֵלָיו", כְּתִיב יְדִיעָה גַּבֵּי יָחִיד, וְגַבֵּי נָשִׂיא, וְגַבֵּי צִבּוּר, וּצְרִיכֵי, דְּאִי כְּתַב קְרָא גַּבֵּי יָחִיד הֲוָה אֲמִינָא כֻּלְּהוֹן מִיָּחִיד לָא אָתְיָא דְּאִיכָּא לְמִיפְרַךְ מַה לְּיָחִיד שֶׁכֵּן כָּל קָרְבָּנוֹ נְקֵבָה. יָחִיד מִנָּשִׂיא לָא אָתְיָא, שֶׁכֵּן אֵינוֹ בִּשְׁמִיעַת קוֹל. צִבּוּר מִנָּשִׂיא לָא אָתְיָא, מַה לְּנָשִׂיא שֶׁיֵּשׁ בְּקָרְבָּנוֹ נְקֵבָה. [יָחִיד וְנָשִׂיא] מִצִּבּוּר לָא אָתְיָא שֶׁכֵּן אֵינָם חַיָּבִין אֶלָּא עַל הֶעְלֵם דָּבָר עִם שִׁגְגַת מַעֲשֶׂה. יָחִיד מִנָּשִׂיא וְצִבּוּר לָא אָתְיָא מַה לְּהַנָּךְ שֶׁכֵּן אֵינָם בִּשְׁמִיעַת קוֹל. צִבּוּר מִנָּשִׂיא וְיָחִיד לָא אָתְיָא שֶׁכֵּן יֵשׁ בְּקָרְבָּנָן נְקֵבָה. נָשִׂיא מִיָּחִיד וְצִבּוּר לָא אָתְיָא מַה לְּהַנָּךְ שֶׁכֵּן אֵינָם עֲשׂוּיִין לְהִשְׁתַּנּוֹת, תֹּאמַר בְּנָשִׂיא שֶׁעָשׂוּי לְהִשְׁתַּנּוֹת.

אֶלָּא אָמַר אַבַּיֵּי מֵהָכָא מִכְדֵי "מִצְוֹת מִצְוֹת" קָא יָלְפֵי מֵהֲדָדֵי, לָמָּה לִי דִּכְתִיב שָׁלֹשׁ יְדִיעוֹת, אִם אֵינוֹ עִנְיָן לְגוּפַיְהוּ דְּהָא גָּמְרֵי לְהוּ "מִצְוֹת מִצְוֹת" תְּנֵהוּ עִנְיָן לְהֵיכָא דְּכִי יְדַע לֵיהּ בָּתַר יוֹם הַכִּפּוּרִים דְּמַיְתִי חַטָּאת, אֵימָא כִי וְכוּ' דְּיוֹם הַכִּפּוּרִים לֹא עַל הַדֵּין חֵטְא קָא אָתִי, אֲבָל אָשָׁם תָּלוּי דְּעַל הַדֵּין חֵטְא קָאָתִי, אֵימָא לָךְ הָכִי נַמִּי דִּמְכַפֵּר וְכִי מִתְיָדַע לֵיהּ בָּתַר דְּמַיְתֵי אָשָׁם תָּלוּי לָא מַיְתִי חַטָּאת, וְכוּ' אָשָׁם תָּלוּי לָמָּה בָּא, אָמַר רָבָא לְהָגֵן עָלָיו מִן הַיִּסּוּרִין.

"אֲשֶׁר חָטָא בָּהּ", חֵלֶב וְנוֹתָר לְפָנָיו אָכַל אַחַת מֵהֶם וְאֵינוֹ יוֹדֵעַ אֵיזֶה מֵהֶם אָכַל. אִשְׁתּוֹ נִדָּה וַאֲחוֹתוֹ בַּבַּיִת וְשָׁגַג בְּאַחַת מֵהֶם וְאֵינוֹ יוֹדֵעַ בְּאֵיזֶה מֵהֶם שָׁגַג. שַׁבָּת וְיוֹם הַכִּפּוּרִים וְעָשָׂה מְלָאכָה בֵּין הַשְּׁמָשׁוֹת וְאֵינוֹ יוֹדֵעַ בְּאֵיזֶה מֵהֶם עָשָׂה. רַבִּי אֱלִיעֶזֶר מְחַיֵּב חַטָּאת. וְרַבִּי יְהוֹשֻׁעַ פּוֹטֵר. אָמַר רַבִּי אֱלִיעֶזֶר, מַה נַּפְשָׁךְ אִם חֵלֶב אָכַל חַיָּב, אִם נוֹתָר אָכַל חַיָּב, אִם אִשְׁתּוֹ בָּעַל חַיָּב, אִם אֲחוֹתוֹ בָּעַל חַיָּב, אִם בְּשַׁבָּת עָשָׂה מְלָאכָה חַיָּב, אִם בְּיוֹם הַכִּפּוּרִים עָשָׂה מְלָאכָה חַיָּב. אָמַר לֵיהּ רַבִּי יְהוֹשֻׁעַ הֲרֵי הוּא אוֹמֵר אֲשֶׁר חָטָא בָּהּ, עַד שֶׁיִּוָּדַע לוֹ בְּמָה חָטָא. וְרַבִּי אֱלִיעֶזֶר הַאי בָּהּ מַאי עָבִיד לֵיהּ מִיבָּעֵי לֵיהּ פְּרָט לְמִתְעַסֵּק. מִתְעַסֵּק דְּמַאי, אִי בַּחֲלָבִים וּבַעֲרָיוֹת חַיָּב שֶׁכֵּן נֶהֱנֶה, דְּהָא אָמַר רַב נַחְמָן אָמַר שְׁמוּאֵל מִתְעַסֵּק בַּחֲלָבִים וּבַעֲרָיוֹת חַיָּב שֶׁכֵּן נֶהֱנֶה, אֶלָּא מִתְעַסֵּק דְּשַׁבָּת דְּפָטוּר, מַאי טַעְמָא מְלֶאכֶת מַחְשֶׁבֶת אָסְרָה תּוֹרָה, לְרָבָא מַשְׁכַּחַת לָהּ כְּגוֹן שֶׁנִּתְכַּוֵּן לַחֲתֹךְ אֶת הַתָּלוּשׁ וְחָתַךְ אֶת הַמְחֻבָּר. לְאַבַּיֵּי מַשְׁכַּחַת לָהּ כְּגוֹן שֶׁנִּתְכַּוֵּן לְהַגְבִּיהַּ אֶת הַתָּלוּשׁ וְחָתַךְ אֶת הַמְחֻבָּר. דְּאִיתְמַר נִתְכַּוֵּן לְהַגְבִּיהַּ אֶת הַתָּלוּשׁ וְחָתַךְ אֶת הַמְחֻבָּר פָּטוּר, מַאי טַעְמָא הָא לָא אִיכַּוֵן לְשֵׁם חֲתִיכָה. לַחֲתֹךְ אֶת הַתָּלוּשׁ וְחָתַךְ אֶת הַמְחֻבָּר, אַבַּיֵּי אָמַר חַיָּב הָא אִיכַּוֵין לְשֵׁם חֲתִיכָה בְּעַלְמָא. רָבָא אָמַר פָּטוּר, הָא לָא אִיכַּוֵין לְשֵׁם חֲתִיכָה דְאִסּוּרָא, דְּכִי אִיכַּוֵין לַחֲתִיכָה דְּתָלוּשׁ אִיכַּוֵין.

אָמַר רַבִּי יוֹסִי, לֹא נֶחְלְקוּ עַל הָעוֹשֶׂה מְלָאכָה בֵּין הַשְּׁמָשׁוֹת שֶׁהוּא פָּטוּר, שֶׁאֲנִי אוֹמֵר מִקְצָת מְלָאכָה עָשָׂה הַיּוֹם וּמִקְצָת מְלָאכָה עָשָׂה לְמָחָר. עַל מָה נֶחֶלְקוּ עַל הָעוֹשֶׂה מְלָאכָה בְּתוֹךְ הַיּוֹם וְאֵינוֹ יוֹדֵעַ אִם בְּשַׁבָּת עָשָׂה אוֹ בְּיוֹם הַכִּפּוּרִים עָשָׂה, רַבִּי אֱלִיעֶזֶר מְחַיֵּב חַטָּאת וְרַבִּי יְהוֹשֻׁעַ פּוֹטֵר.  תַּנְיָא אָמַר לָהֶן רַבִּי יוֹסִי דִּקְדַּקְתֶּם אַחֲרַי אָמְרוּ לוֹ הִגְבִּיהַּ בֵּין הַשְּׁמָשׁוֹת מַהוּ. אָמַר לָהֶם דִּקְדַּקְתֶּם אַחֲרַי וְלֹא הוֹעַלְתֶּם כְּלוּם מִקְצָת הַגְבָּהָה, שֶׁנֶּאֱמַר (להלן ה, יז) "כִּי תֶחֱטָא... וְלֹא יָדַע", פְּרָט לְזֶה שֶׁיָּדַע שֶׁחָטָא. אָמַר לֵיהּ רַבִּי שִׁמְעוֹן, הוּא עַצְמוֹ שֶׁמֵּבִיא אָשָׁם תָּלוּי, שֶׁנֶּאֱמַר (שם) "וְעָשְׂתָ[ה] וְלֹא יָדַע", וַהֲלֹא לֹא יָדַע בְּמָה חָטָא, אֲבָל סָפֵק אָכַל חֵלֶב סָפֵק לֹא אָכַל צֵא וּשְׁאֹל עָלָיו.

אִם מֵבִיא אָשָׁם תָּלוּי אִם לָאו. מַאי הֲוָה עֲלָהּ, תָּא שְׁמַע, דְּתַנְיָא חָטָא וְאֵינוֹ יוֹדֵעַ בְּמַה חָטָא, סָפֵק חָטָא סָפֵק לֹא חָטָא, מֵבִיא אָשָׁם תָּלוּי. מָאן שָׁמַעְתָּ לֵיהּ דְּאָמַר חָטָא וְאֵינוֹ יוֹדֵעַ מֶה חָטָא מֵבִיא אָשָׁם תָּלוּי רַבִּי שִׁמְעוֹן, וּקְתָנֵי סֵיפָא סָפֵק חָטָא סָפֵק לֹא חָטָא מֵבִיא אָשָׁם תָּלוּי, שְׁמַע מִינָה סְבִירָא לֵיהּ לְרַבִּי שִׁמְעוֹן סָפֵק חָטָא סָפֵק לֹא חָטָא מֵבִיא אָשָׁם תָּלוּי.

רַבִּי שִׁמְעוֹן שְׁזוּרִי אוֹמֵר, לֹא נֶחֶלְקוּ עַל דָּבָר שֶׁהוּא מִשֵּׁם אֶחָד שֶׁהוּא חַיָּב. עַל מָה נֶחֶלְקוּ, עַל דָּבָר שֶׁהוּא מִשְּׁנֵי שֵׁמוֹת, שֶׁרַבִּי אֱלִיעֶזֶר מְחַיֵּב חַטָּאת, וְרַבִּי יְהוֹשֻׁעַ פּוֹטֵר. וְרַבִּי יְהוּדָה אוֹמֵר אַף עַל דָּבָר שֶׁהוּא מִשּׁוּם שֵׁם אֶחָד הָיָה רַבִּי יְהוֹשֻׁעַ פּוֹטְרוֹ. כֵּיצַד שְׁתֵּי נָשָׁיו נִדּוֹת וּשְׁתֵּי אַחְיוֹתָיו עִמּוֹ בַּבַּיִת נִתְכַּוֵּן לָבוֹא עַל זוֹ וּבָא עַל זוֹ. תְּאֵנִים וַעֲנָבִים לְפָנָיו נִתְכַּוֵּן לְלַקֵּט תְּאֵנִים וְלִקֵּט עֲנָבִים, עֲנָבִים וְלִקֵּט תְּאֵנִים, שְׁחוֹרוֹת וְלִקֵּט לְבָנוֹת, לְבָנוֹת וְלִקֵּט שְׁחוֹרוֹת, רַבִּי אֱלִיעֶזֶר מְחַיֵּב חַטָּאת וְרַבִּי יְהוֹשֻׁעַ פּוֹטֵר. תָּמֵהַּ אֲנִי אִם יִפְטֹר בָּהּ רַבִּי יְהוֹשֻׁעַ, אִם כֵּן לָמָּה נֶאֱמַר בָּהּ, פְּרָט לְמִתְעַסֵּק.

"וְהֵבִיא", אַף לְאַחַר יוֹם הַכִּפּוּרִים.

"קָרְבָּנוֹ", בְּקָרְבָּנוֹ הוּא יוֹצֵא וְאֵינוֹ יוֹצֵא בְּקָרְבַּן אָבִיו. יָכוֹל לֹא יֵצֵא בְּקָרְבָּנוֹ שֶׁל אָבִיו שֶׁהִפְרִישׁ מִן הַקַּלָּה עַל הַחֲמוּרָה אוֹ מִן הַחֲמוּרָה עַל הַקַּלָּה, אֲבָל יוֹצֵא בְּקָרְבָּן שֶׁהִפְרִישׁ אָבִיו מִן הַקַּלָּה עַל הַקַּלָּה אוֹ מִן הַחֲמוּרָה עַל הַחֲמוּרָה, תַּלְמוּד לוֹמַר "קָרְבָּנוֹ" בְּקָרְבָּנוֹ הוּא יוֹצֵא וְאֵינוֹ יוֹצֵא בְּקָרְבָּן שֶׁל אָבִיו, יָכוֹל לֹא יֵצֵא בְּקָרְבַּן אָבִיו בִּבְהֵמָה שֶׁהִפְרִישׁ אֲפִלּוּ מִן הַקַּלָּה עַל הַקַּלָּה וּמִן הַחֲמוּרָה עַל הַחֲמוּרָה, שֶׁהֲרֵי אֵין אָדָם מְגַלֵּחַ עַל בְּהֵמַת אָבִיו בִּנְזִירוּת. אֲבָל יוֹצֵא בְּמָעוֹת שֶׁהִפְרִישׁ אָבִיו, אֲפִלּוּ מִן הַחֲמוּרָה עַל הַקַּלָּה אוֹ מִן הַקַּלָּה עַל הַחֲמוּרָה, שֶׁהֲרֵי אָדָם מְגַלֵּחַ עַל (מִצְוַת נְזִירוּת) [מָעוֹת אָבִיו בִּנְזִירוּת] בִּזְמַן שֶׁהֵן סְתוּמִין וְלֹא בִּזְמַן שֶׁהֵן מְפֹרָשִׁים, תַּלְמוּד לוֹמַר "קָרְבָּנוֹ", בְּקָרְבָּנוֹ הוּא יוֹצֵא וְאֵינוֹ יוֹצֵא בְּקָרְבַּן אָבִיו.

יָכוֹל לֹא יֵצֵא בְּמָעוֹת שֶׁהִפְרִישׁ אֲפִלּוּ מִן הַקַּלָּה עַל הַקַּלָּה וּמִן הַחֲמוּרָה עַל הַחֲמוּרָה, אֲבָל יוֹצֵא בְּקָרְבָּן שֶׁהִפְרִישׁ לְעַצְמוֹ מִן הַקַּלָּה עַל הַקַּלָּה וּמִן הַחֲמוּרָה עַל הַחֲמוּרָה, תַּלְמוּד לוֹמַר  "קָרְבָּנוֹ... עַל חַטָּאתוֹ" עַד שֶׁיְּהֵא קָרְבָּנוֹ לְשֵׁם חֶטְאוֹ. יָכוֹל לֹא יֵצֵא בִּבְהֵמָה שֶׁהִפְרִישׁ לְעַצְמוֹ מִן הַקַּלָּה עַל הַחֲמוּרָה וּמִן הַחֲמוּרָה עַל הַקַּלָּה וּמִן הַקַּלָּה עַל הַקַּלָּה וּמִן הַחֲמוּרָה עַל הַחֲמוּרָה, שֶׁכֵּן אִם הִפְרִישׁ בְּהֵמָה עַל הַחֵלֶב וְהֵבִיא עַל הַדָּם אוֹ עַל הַדָּם וְהֵבִיא עַל הַחֵלֶב שֶׁהֲרֵי לֹא מָעַל וְלֹא כִּפֵּר. אֲבָל יֵצֵא בְּמָעוֹת שֶׁהִפְרִישׁ לְעַצְמוֹ מִן הַקַּלָּה לַחֲמוּרָה וּמִן הַחֲמוּרָה לַקַּלָּה וּמִן הַקַּלָּה לַקַּלָּה וּמִן הַחֲמוּרָה לַחֲמוּרָה, שֶׁכֵּן אִם הִפְרִישׁ לְעַצְמוֹ מָעוֹת שֶׁל הַחֵלֶב וְהֵבִיא עַל הַדָּם אוֹ עַל הַדָּם וְהֵבִיא עַל הַחֵלֶב שֶׁהֲרֵי מָעַל וְכִפֵּר, תַּלְמוּד לוֹמַר (להלן פסוק לה) (קָרְבָּנוֹ) "עַל חַטָּאתוֹ" עַד שֶׁיְּהֵא קָרְבָּנוֹ לְשֵׁם חֶטְאוֹ.

"שְׂעִיר", וְלֹא שְׂעִירַת עִזִּים וְלֹא חִלּוּפָהּ. וַהֲלֹא דִין הוּא, וּמָה אִם הַיָּחִיד שֶׁלֹּא שָׁוָה קָרְבָּנוֹ עַל כָּל הַמִּצְווֹת לְקָרְבַּן יוֹם הַכִּפּוּרִים שָׁוָה עַל כָּל הַמִּצְווֹת לְקָרְבַּן מִצְוָה יְחִידִית. נָשִׂיא שֶׁשָּׁוָה קָרְבָּנוֹ עַל כָּל הַמִּצְווֹת לְקָרְבַּן יוֹם הַכִּפּוּרִים אֵינוֹ דִין שֶׁיִּשְׁוֶה קָרְבָּנוֹ לְקָרְבַּן מִצְוָה יְחִידִית, מָשִׁיחַ יוֹכִיחַ שֶׁשָּׁוָה קָרְבָּנוֹ עַל כָּל הַמִּצְווֹת לְקָרְבַּן יוֹם הַכִּפּוּרִים וְלֹא שָׁוָה קָרְבָּנוֹ עַל כָּל הַמִּצְווֹת לְקָרְבַּן מִצְוָה יְחִידִית. לֹא אִם אָמַרְתָּ בְּמָשִׁיחַ שֶׁאֵין מֵבִיא זֶה וָזֶה מִן הַצֹּאן, תֹּאמַר בְּנָשִׂיא שֶׁמֵּבִיא זֶה וָזֶה מִן הַצֹּאן הוֹאִיל וּמֵבִיא זֶה וָזֶה מִן הַצֹּאן שָׁוָה קָרְבָּנוֹ עַל כָּל הַמִּצְווֹת לְקָרְבַּן מִצְוָה יְחִידִית תַּלְמוּד לוֹמַר "שְׂעִיר" וְלֹא שְׂעִירַת עִזִּים וְלֹא חִלּוּפָהּ.

"זָכָר", וְלֹא נְקֵבָה. תָּמִים, וְלֹא בַּעַל מוּם.

{pפסוק כדp}  "וְסָמַךְ יָדוֹ עַל רֹאשׁ הַשָּׂעִיר", לְרַבּוֹת שְׂעִיר נַחְשׁוֹן לִסְמִיכָה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, לְרַבּוֹת שְׂעִירֵי עֲבוֹדָה זָרָה לִסְמִיכָה, שֶׁהָיָה רַבִּי שִׁמְעוֹן אוֹמֵר כָּל חַטַּאת צִבּוּר שֶׁדָּמָהּ נִכְנָס לִפְנִים טָעוּן סְמִיכָה.

"וְשָׁחַט אֹתוֹ", וְלֹא תְּמוּרָתוֹ. כְּשֶׁהוּא אוֹמֵר לְמַטָּה  "וְשָׁחַט אֹתָהּ" וְלֹא חִלּוּפָהּ, וְלֹא וְלָדָהּ, וְלֹא תְּמוּרָתָהּ. מִכָּאן הָיָה רַבִּי יִשְׁמָעֵאל אוֹמֵר חָמֵשׁ חַטָּאוֹת הֵן מֵתוֹת. וְלַד חַטָּאת, וּתְמוּרַת חַטָּאת, וְחַטָּאת שֶׁמֵּתוּ בְּעָלֶיהָ, וְשֶׁכִּפְּרוּ בְּעָלֶיהָ, וְשֶׁעָבְרָה שְׁנָתָהּ. וְאִי אַתָּה יָכוֹל לוֹמַר וְלַד חַטָּאת בְּצִבּוּר שֶׁאֵין הַצִּבּוּר מְבִיא נְקֵבָה. וְאֵין תְּמוּרַת חַטָּאת בְּצִבּוּר שֶׁאֵין הַצִּבּוּר מְמִירִין. וְלֹא חַטָּאת שֶׁמֵּתוּ בְּעָלֶיהָ שֶׁאֵין הַצִּבּוּר מֵתִים, שֶׁכִּפְּרוּ בְּעָלֶיהָ וְשֶׁעָבְרָה שְׁנָתָהּ יָכוֹל יְהוּ מֵתוֹת בְּצִבּוּר, אָמַרְתָּ לָאו, יִלְמְדוּ סְתוּמוֹת מִמְּפֹרָשׁוֹת, מַה מְּפֹרָשׁוֹת וְלַד חַטָּאת וּתְמוּרַת חַטָּאת וְחַטָּאת שֶׁמֵּתוּ בְּעָלֶיהָ בְּיָחִיד דְּבָרִים אֲמוּרִים וְלֹא בְּצִבּוּר, אַף שֶׁכִּפְּרוּ בְּעָלֶיהָ וְשֶׁעָבְרָה שְׁנָתָהּ בְּיָחִיד דְּבָרִים אֲמוּרִים וְלֹא בְּצִבּוּר.

"וְשָׁחַט אֹתוֹ בִּמְקוֹם אֲשֶׁר יִשְׁחַט אֶת הָעֹלָה". הֵיכָן נִשְׁחָט בַּצָּפוֹן, אַף זֶה בַּצָּפוֹן. וְכִי מִכָּאן אֲנִי לָמֵד וַהֲלֹא כְּבָר נֶאֱמַר (להלן ו, יח) "בִּמְקוֹם אֲשֶׁר תִּשָּׁחֵט הָעוֹלָה תִּשָּׁחֵט הַחַטָּאת", וְלָמָּה יָצָא מֵעַתָּה לְקָבְעוֹ שֶׁאִם לֹא נִשְׁחַט בַּצָּפוֹן פָּסוּל, אַתָּה אוֹמֵר לְכָךְ יָצָא אוֹ לֹא יָצָא אֶלָּא לְלַמֵּד שֶׁאֵין [אַחֵר] טָעוּן צָפוֹן, תַּלְמוּד לוֹמַר (להלן פסוק לג) "בִּמְקוֹם אֲשֶׁר יִשְׁחַט". (וְאֵין לִי אֶלָּא זוֹ בִּלְבַד מִנַּיִן) לְרַבּוֹת כָּל חַטָּאוֹת שֶׁלֹּא תְּהֵא שְׁחִיטָתָהּ אֶלָּא בַּצָּפוֹן.  אוֹ אֵינוֹ מֵבִיא אֶלָּא כַּיּוֹצֵא בָּזֶה, מַה זֶּה מְיֻחָד חַטָּאת זָכָר, קָבוּעַ, מְכַפֵּר, וּבָא מִן הַצֹּאן, וּבָא עַל חֵטְא יָדוּעַ, אַף אֲנִי מְרַבֶּה אֶלָּא כַּיּוֹצֵא בּוֹ. אֶת מָה אֲנִי מְרַבֶּה אֶת שְׂעִירֵי עֲבוֹדָה זָרָה, שֶׁהֵם חַטָּאת זָכָר, וּקְבוּעִים, וּמְכַפְּרִים, וּבָאִים מִן הַצֹּאן, וּבָאִים עַל חֵטְא יָדוּעַ. כְּשֶׁהוּא אוֹמֵר תִּשָּׁחֵט לְרַבּוֹת שְעִירֵי רְגָלִים, שֶׁהֵם חַטָּאת, קְבוּעִים, וּמְכַפְּרִים, וּבָאִים מִן הַצֹּאן, (אֲבָל אֵינָם בָּאִים חַטָּאת זָכָר קְבוּעִים וּמְכַפְּרִים וְאֵינָן בָּאִים מִן הַצֹּאן) וּבָאִים עַל חֵטְא יָדוּעַ, אֲבָל אֵינָהּ בָּאָה זָכָר. אוֹ שְׂעִירֵי יוֹם הַכִּפּוּרִים שֶׁהֵן חַטָּאת זָכָר, קְבוּעָה, מְכַפֶּרֶת, וּבָאָה מִן הַצֹּאן, אֲבָל אֵינוֹ בָּא עַל חֵטְא יָדוּעַ שָׁקוּל.

הוּא וְיָבוֹאוּ שְׁנֵיהֶם. כְּשֶׁהוּא אוֹמֵר תִּשָּׁחֵט לְרַבּוֹת חַטָּאת מִטְּמֵא מִקְדָּשׁ שֶׁהִיא חַטָּאת מְכַפֶּרֶת, וּבָאָה מִן הַצֹּאן, וּבָאָה עַל חֵטְא יָדוּעַ, אֲבָל אֵינָהּ בָּאָה זָכָר וְאֵינָהּ בָּאָה קָבוּעַ, אוֹ חַטַּאת נָזִיר שֶׁהִיא חַטָּאת קְבוּעָה, וּמְכַפֶּרֶת, וּבָאָה מִן הַצֹּאן, אֲבָל אֵינָהּ בָּאָה זָכָר, וְאֵינָהּ בָּאָה עַל חֵטְא, שָׁקוּל הוּא וְיָבוֹאוּ שְׁנֵיהֶם. כְּשֶׁהוּא אוֹמֵר תִּשָּׁחֵט לְרַבּוֹת מְצֹרָע שֶׁאֵינָהּ חַטָּאת קְבוּעָה, מְכַפֶּרֶת. אַחַר שֶׁרִבִּינוּ דְּבָרִים שֶׁהֵן כַּיּוֹצֵא בּוֹ וּדְבָרִים שֶׁאֵינָן כַּיּוֹצֵא בּוֹ לָמָּה יָצָאת מֵעַתָּה, לְקָבְעוֹ שֶׁאִם לֹא נִשְׁחַט בַּצָּפוֹן פָּסוּל. יָכוֹל זֶה בִּלְבַד אִם לֹא נִשְׁחַט בַּצָּפוֹן יְהֵא פָּסוּל אֲבָל כָּל שְׁאָר חַטָּאוֹת מִצְוָה לְשָׁחֲטָן בַּצָּפוֹן וְאִם לֹא נִשְׁחַט בַּצָּפוֹן יְהוּ כְּשֵׁרוֹת, תַּלְמוּד לוֹמַר  "וְשָׁחַט אֶת הַחַטָּאת בִּמְקוֹם הָעֹלָה", בִּנְיַן אָב לְכָל חַטָּאוֹת שֶׁאִם לֹא נִשְׁחֲטוּ בַּצָּפוֹן יְהוּ פְּסוּלִין.

"חַטָּאת" שֶׁיְּהוּ כָּל מַעֲשָׂיו לְשֵׁם חַטָּאת, הוּא, פְּרָט לְשֶׁשְּׁחָטוֹ שֶׁלֹּא לִשְׁמוֹ.

{pפסוק כהp}  "בְּאֶצְבַּע וְלָקַח", שֶׁיְּקַבֵּל בְּיָמִין. בְּאֶצְבָּעוֹ וְנָתַן, שֶׁיִּתֵּן בְּיָמִין. אָמַר רַבִּי שִׁמְעוֹן, וְכִי נֶאֱמַר בּוֹ יָד הוֹאִיל וְלֹא נֶאֱמַר בּוֹ יָד קִבֵּל בִּשְׂמֹאל כָּשֵׁר, וְנָתַן עַל קַרְנֹת מִזְבַּח הָעֹלָה, וְלֹא קַרְנוֹת מִזְבֵּחַ הַפְּנִימִי, וַהֲלֹא דִין הוּא, מָשִׁיחַ מוּצָא מִכְּלַל יָחִיד, וְנָשִׂיא מוּצָא מִכְּלַל יָחִיד מַה מָּשִׁיחַ דַּם חַטָּאתוֹ נִכְנָס לִפְנִים אַף נָשִׂיא יְהֵא דַּם חַטָּאתוֹ נִכְנָס לִפְנִים, תַּלְמוּד לוֹמַר "וְנָתַן עַל קַרְנֹת מִזְבַּח הָעֹלָה" וְלֹא עַל קַרְנוֹת מִזְבֵּחַ הַפְּנִימִי.

"וְאֶת דָּמוֹ יִשְׁפֹּךְ אֶל יְסוֹד מִזְבַּח הָעֹלָה" וְלֹא עַל יְסוֹד מִזְבַּח הַפְּנִימִי. אָמַר רַבִּי יִשְׁמָעֵאל וּמָה אִם שְׁיָרֵי חַטָּאת שֶׁאֵין מְכַפְּרִין נִתָּנִין עַל הַיְסוֹד, תְּחִלַּת עוֹלָה שֶׁהִיא מְכַפֶּרֶת אֵינוֹ דִין שֶׁתִּנָּתֵן עַל הַיְסוֹד. אִם כֵּן לָמָּה נֶאֱמַר "אֶל יְסוֹד מִזְבַּח הָעֹלָה", שֶׁהִיא יְסוֹד בְּמִזְבֵּחַ שֶׁל עוֹלָה.

"אֶל יְסוֹד מִזְבַּח הָעֹלָה" (אֲשֶׁר פֶּתַח אֹהֶל מוֹעֵד), זֶה יְסוֹד דְּרוֹמִית. יָכוֹל זֶה יְסוֹד מַעֲרָבִית. אָמַרְתָּ לָאו, מַה מָּצִינוּ בִּיצִיאָתוֹ מִן הַהֵיכָל אֵינוֹ נוֹתֵן אֶת הַדָּמִים אֶלָּא עַל יְסוֹד הַסָּמוּךְ לוֹ, אַף בִּירִידָתוֹ מִן הַמִּזְבֵּחַ אֵינוֹ נוֹתֵן אֶת הַדָּם אֶלָּא עַל יְסוֹד הַסָּמוּךְ לוֹ, וְאֵי זֶה זֶה יְסוֹד דְּרוֹמִית.

{pפסוק כוp}  "וְאֶת כָּל חֶלְבּוֹ יַקְטִיר הַמִּזְבֵּחָה כְּחֵלֶב זֶבַח הַשְּׁלָמִים", מַה פִּרֵשׁ בְּזֶבַח הַשְּׁלָמִים חֵלֶב תּוֹתָב קָרוּם וְנִקְלָף וּשְׁתֵּי כְלָיוֹת וְיוֹתֶרֶת, אַף כָּאן חֵלֶב תּוֹתָב קָרוּם וְנִקְלָף וּשְׁתֵּי כְלָיוֹת וְיוֹתֶרֶת.

"וְכִפֶּר עָלָיו", שֶׁתְּהֵא כַּפָּרָה לִשְׁמוֹ, שֶׁלֹּא יְכַפֵּר לִשְׁנַיִם כְּאֶחָד. שֶׁיְּהֵא כֹּהֵן מְכַפֵּר עַל יְדֵי עַצְמוֹ.

"וְנִסְלַח לוֹ", אֵין מְשַׁיְּרִים לוֹ לְיוֹם הַכִּפּוּרִים. יָכוֹל אַף עַל פִּי שֶׁיָּשַׁב וְלֹא הֵבִיא תַּלְמוּד לוֹמַר "לוֹ".

{pפסוק כזp}  נֶפֶשׁ תֶּחֱטָא, אַחַת תֶּחֱטָא, בַּעֲשׂתָהּ תֶּחֱטָא, הֲרֵי אֵלּוּ מִעוּטִין. הָעוֹשֶׂה עַל פִּי עַצְמוֹ חַיָּב, וְלֹא הָעוֹשֶׂה עַל פִּי הוֹרָאַת בֵּית דִּין. כֵּיצַד הוֹרוּ בֵּית דִּין לַעֲבֹר עַל אַחַת מִכָּל מִצְווֹת הָאֲמוּרוֹת בַּתּוֹרָה, וְהָלַךְ הַיָּחִיד וְעָשָׂה שׁוֹגֵג עַל פִּיהֶן, בֵּין שֶׁעָשׂוּ וְעָשָׂה עִמָּהֶן, בֵּין שֶׁעָשׂוּ וְעָשָׂה אַחֲרֵיהֶם, בֵּין שֶׁלֹּא עָשׂוּ וְעָשָׂה, יָכוֹל יִהְיֶה חַיָּב, תַּלְמוּד לוֹמַר "נֶפֶשׁ תֶּחֱטָא", [אַחַת תֶּחֱטָא], בַּעֲשׂתָהּ תֶּחֱטָא, הֲרֵי אֵלּוּ מִעוּטִין, הָעוֹשֶׂה עַל פִּי עַצְמוֹ חַיָּב וְלֹא הָעוֹשֶׂה עַל פִּי הוֹרָאַת בֵּית דִּין. וְרַבִּי שִׁמְעוֹן מוֹסִיף, הוֹרוּ בֵּית דִּין וְיָדְעוּ שֶׁטָּעוּ וְחָזְרוּ בָּהֶן בֵּין מִשֶּׁהֵבִיאוּ כַּפָּרָתָן, בֵּין עַד שֶׁלֹּא הֵבִיאוּ כַּפָּרָתָן, וְהָלַךְ הַיָּחִיד וְעָשָׂה עַל פִּיהֶן, הֲרֵי זֶה פָּטוּר. וְרַבִּי מֵאִיר מְחַיֵּב. וְרַבִּי אֶלְעָזָר אוֹמֵר סָפֵק. סוּמְכוֹס אוֹמֵר תָּלוּי.

"בַּעֲשׂתָהּ", הַתּוֹלֶה בְּעַצְמוֹ חַיָּב הַתּוֹלֶה בְּבֵית דִּין פָּטוּר. כֵּיצַד הוֹרוּ בֵּית דִּין וְיָדַע אֶחָד מֵהֶם שֶׁטָּעוּ אוֹ שֶׁהָיָה תַּלְמִיד וַתִּיק יוֹשֵׁב לִפְנֵיהֶם וְרָאוּי לְהוֹרָאָה כְּשִׁמְעוֹן בֶּן עַזַּאי וְהָלַךְ וְעָשָׂה עַל פִּיהֶם יָכוֹל יְהֵא פָּטוּר, תַּלְמוּד לוֹמַר "בַּעֲשׂתָהּ", הַתּוֹלֶה בְּעַצְמוֹ חַיָּב. אַתָּה אוֹמֵר לְכָךְ נֶאֶמְרוּ מִעוּטִים הָאֵלּוּ נֶפֶשׁ תֶּחֱטָא, אַחַת תֶּחֱטָא, בַּעֲשׂתָהּ תֶּחֱטָא, אוֹ אֵינוֹ אֶלָּא הַיָּחִיד שֶׁעָשָׂה חַיָּב שְׁנַיִם שֶׁעָשׂוּ פְּטוּרִין, תַּלְמוּד לוֹמַר "עַם הָאָרֶץ" אֲפִלּוּ מְרֻבִּים. וַעֲדַיִן אֲנִי אוֹמֵר מִעוּט קָהָל שֶׁעָשׂוּ חַיָּבִין שֶׁאֵין בֵּית דִּין מְבִיאִין פַּר עַל יְדֵיהֶם, אֲבָל רֹב הַקָּהָל שֶׁעָשׂוּ פְּטוּרִין שֶׁהֲרֵי בֵּית דִּין מְבִיאִין פַּר עַל יְדֵיהֶם, תַּלְמוּד לוֹמַר "עַם הָאָרֶץ" אֲפִלּוּ רֻבּוֹ וַאֲפִלּוּ כֻּלּוֹ.

"עַם הָאָרֶץ", פְּרָט לְנָשִׂיא, מֵעַם הָאָרֶץ פְּרָט לְמָשִׁיחַ, וְאִם תֹּאמַר כְּבָר יָצָא מָשִׁיחַ לִדּוֹן בְּפַר, וְנָשִׂיא בְּשָׂעִיר, שֶׁיָּכוֹל הוֹאִיל וְעַל הֶעְלֵם דָּבָר עִם שִׁגְגַת מַעֲשֶׂה מֵבִיא פַּר, עַל שִׁגְגַת מַעֲשֶׂה יָבִיא כִּשְׂבָּה אוֹ שְׂעִירָה, תַּלְמוּד לוֹמַר "עַם הָאָרֶץ" פְּרָט לְנָשִׂיא, מֵעַם הָאָרֶץ פְּרָט לְמָשִׁיחַ. תִּינַח מָשִׁיחַ דְּמַיְתִי בְּהֶעְלֵם דָּבָר, אֶלָּא נָשִׂיא בְּשִׁגְגַת מַעֲשֶׂה הוּא דְּמַיְתֵי, אָמַר רַב זְבִיד מִשְּׁמֵיהּ דְּרָבָא, הָכָא בְּמַאי עַסְקִינָן כְּגוֹן דְּאָכַל כַּזַּיִת חֵלֶב כְּשֶׁהוּא הֶדְיוֹט וְנִתְמַנָּה וְאַחַר כָּךְ נוֹדַע לוֹ. סָלְקָא דַעְתָּךְ אֲמִינָא נֵיתִי כִּשְׂבָּה אוֹ שְׂעִירָה קָא מַשְׁמַע לָן. הָנִיחָא לְרַבִּי שִׁמְעוֹן דַּאֲזִיל בְּתַר יְדִיעָה, אֶלָּא לְרַבָּנָן דְּאָזְלֵי בָּתַר חַטָּאָה מַאי אִיכָּא לְמֵימַר, הָכָא בְּמַאי עָסְקִינָן דְּאָכַל כַּחֲצִי זַיִת חֵלֶב כְּשֶׁהוּא הֶדְיוֹט וְנִתְמַנָּה וְהִשְׁלִימוֹ וְאַחַר כָּךְ נוֹדַע לוֹ. סָלְקָא דַעְתָּךְ אֲמִינָא לִיצְטָרֵף וְלֵייתִי כִּשְׂבָּה וּשְׂעִירָה קָא מַשְׁמַע לָן.

"מֵעַם הָאָרֶץ" פְּרָט לְמוּמָר, רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן, מַה תַּלְמוּד לוֹמַר (לעיל פסוק כב) "אֲשֶׁר לֹא תֵעָשֶׂינָה בִּשְׁגָגָה", הַשָּׁב מִידִיעָתוֹ מֵבִיא קָרְבָּן עַל שִׁגְגָתוֹ, יָצָא מוּמָר שֶׁאֵינוֹ שָׁב מִידִיעָתוֹ. מַאי בֵּינַיְהוּ, אָמַר רַב הַמְנוּנָא מוּמָר לֶאֱכֹל חֵלֶב וּמֵבִיא קָרְבָּן עַל הַדָּם אִיכָּא בֵּינַיְהוּ. מַר סָבַר כֵּיוָן דְּהָוֵי מוּמָר לְחֵלֶב, לְדָם נַמִּי הָוֵי מוּמָר. וּמַר סָבַר לְדָם מִיהָא שָׁב מִידִיעָתוֹ הוּא.  רָבָא אָמַר כֻּלֵּי עָלְמָא מוּמָר עַל הַחֵלֶב לָא הָוֵי מוּמָר לְדָם, אֶלָּא הָכָא בְּמוּמָר לֶאֱכֹל חֵלֶב לְתֵאָבוֹן וְנִתְחַלֵּף לוֹ חֵלֶב בְּשֻׁמָּן וַאֲכָלוֹ קָמִיפְלָגֵי, מַר סָבַר כֵּיוָן דִּלְתֵאָבוֹן אוֹכֵל בְּמֵזִיד מוּמָר הָוֵי, וּמַר סָבַר כֵּיוָן דְּמַשְׁכַּח הֶתֵּרָא לָא שְׁבִיק הֶתֵּרָא וְאָכִיל אִסּוּרָא, לָאו מוּמָר הוּא.

"בַּעֲשׂתָהּ", הָעוֹשֶׂה אֶת כֻּלָּהּ וְלֹא הָעוֹשֶׂה אֶת מִקְצָתָהּ, כֵּיצַד שְׁנַיִם אוֹחֲזִין בְּמַלְגֵז וְלוֹגְזִין בְּכֻרְכָּר וְשׁוֹבְטִין, בְּקֻלְמוּס וְכוֹתְבִין, בְּקָנֶה, וְהוֹצִיאוּהוּ לִרְשׁוּת הָרַבִּים, יָכוֹל יְהוּ חַיָּבִין, תַּלְמוּד לוֹמַר "בַּעֲשׂתָהּ", הָעוֹשֶׂה אֶת כֻּלָּהּ וְלֹא הָעוֹשֶׂה אֶת מִקְצָתָהּ. בְּעִגּוּל שֶׁל דְּבֵלָה וְהוֹצִיאוּ לִרְשׁוּת הָרַבִּים, רַבִּי יְהוּדָה אוֹמֵר אִם [אֵין] יָכוֹל אֶחָד לְהוֹצִיאוֹ וְהוֹצִיאוּהוּ שְׁנַיִם חַיָּבִין. רַבִּי שִׁמְעוֹן אוֹמֵר, אַף עַל פִּי שֶׁאֵין אֶחָד יָכוֹל לְהוֹצִיאוֹ וְהוֹצִיאוּהוּ שְׁנַיִם פְּטוּרִין.

הַמּוֹצִיא כִּכָּר לִרְשׁוּת הָרַבִּים חַיָּב. הוֹצִיאוּ שְׁנַיִם רַבִּי מֵאִיר מְחַיֵּב. רַבִּי יְהוּדָה אוֹמֵר, לֹא יָכוֹל אֶחָד לְהוֹצִיאוֹ וְהוֹצִיאוּהוּ שְׁנַיִם חַיָּבִין, וְאִם לָאו פְּטוּרִין. רַבִּי שִׁמְעוֹן אוֹמֵר, אַף עַל פִּי שֶׁלֹּא יָכוֹל אֶחָד לְהוֹצִיאוֹ וְהוֹצִיאוּהוּ שְׁנַיִם פְּטוּרִין. רַבִּי שִׁמְעוֹן סְבַר תְּלָתָא מִעוּטֵי כְּתִיבֵי, נֶפֶשׁ תֶּחֱטָא, אַחַת תֶּחֱטָא, בַּעֲשׂתָהּ תֶּחֱטָא, חַד לְמִעוּטֵי זֶה עוֹקֵר וְזֶה מַנִּיחַ, וְחַד לְמִעוּטֵי זֶה יָכוֹל וְזֶה יָכוֹל, וְחַד לְמִעוּטֵי זֶה אֵינוֹ יָכוֹל וְזֶה אֵינוֹ יָכוֹל. וְרַבִּי יְהוּדָה חַד לְמִעוּטֵי זֶה עוֹקֵר וְזֶה מַנִּיחַ, וְחַד לְמִעוּטֵי זֶה יָכוֹל וְזֶה יָכוֹל, וְחַד לְמִעוּטֵי יָחִיד שֶׁעָשָׂה בְּהוֹרָאַת בֵּית דִּין. וְרַבִּי שִׁמְעוֹן לְטַעְמֵיהּ דְּאָמַר יָחִיד שֶׁעָשָׂה בְּהוֹרָאַת בֵּית דִּין חַיָּב. וְרַבִּי מֵאִיר תְּרֵי מִעוּטֵי כְּתִיבֵי, נֶפֶשׁ אַחַת תֶּחֱטָא דְּהוּא אוֹרְחֵיהּ דִּקְרָא, בַּעֲשׂתָהּ תֶּחֱטָא, חַד לְמִעוּטֵי זֶה עוֹקֵר וְזֶה מַנִּיחַ, וְחַד לְמִעוּטֵי יָחִיד שֶׁעָשָׂה בְּהוֹרָאַת בֵּית דִּין.

"מִכָּל מִצְוֹת ה'", וְלֹא מִצְוַת הַמֶּלֶךְ, וְלֹא מִצְוַת בֵּית דִּין. מִצְווֹת הָאֲמוּרִים בְּמָשִׁיחַ מִצְווֹת הָאֲמוּרִים בְּעֵדָה מִצְווֹת הָאֲמוּרִין בְּנָשִׂיא הֵן מִצְווֹת הָאֲמוּרִים כָּאן.

"מִמִּצְוֹת ה'", וְלֹא כָּל מִצְווֹת ה', פְּרָט לִשְׁמִיעַת קוֹל וּלְבִטּוּי שְׂפָתַיִם וּלְטֻמְאַת מִקְדָּשׁ וְקָדָשָׁיו. אֲשֶׁר לֹא תֵעָשֶׂינָה, מְלַמֵּד שֶׁהוּא מֵבִיא עַל שִׁגְגַת מַעֲשֶׂה. וְאָשֵׁם, מְלַמֵּד שֶׁמֵּבִיא אָשָׁם תָּלוּי.

{pפסוק כחp}  "אוֹ הוֹדַע אֵלָיו", וְלֹא שֶׁאָמְרוּ אֲחֵרִים, יָכוֹל אַף עַל פִּי שֶׁאֵינוֹ מַכְחִישׁ, תַּלְמוּד לוֹמַר ("חַטָּאתוֹ אֲשֶׁר חָטָא בָּהּ").

"וְהֵבִיא (אֶת) קָרְבָּנוֹ שְׂעִירַת עִזִּים", [מִנַּיִן] (יָכוֹל) שֶׁיָּבִיא בַּת שְׁנָתָהּ, וְדִין הוּא, זֶה מֵבִיא חַטָּאת וּמְצֹרָע מֵבִיא חַטָּאת, מַה חַטָּאת מְצֹרָע בַּת שְׁנָתָהּ, אַף זוֹ בַּת שְׁנָתָהּ. לֹא אִם אָמַרְתָּ בְּחַטָּאת מְצֹרָע שֶׁהִיא טְעוּנָה נְסָכִים תֹּאמַר בְּזוֹ שֶׁאֵינָהּ טְעוּנָה נְסָכִים. חַטָּאת נָזִיר תּוֹכִיחַ שֶׁאֵינָהּ טְעוּנָה נְסָכִים וּבָאָה בַּת שְׁנָתָהּ. לֹא אִם אָמַרְתָּ בְּחַטַּאת נָזִיר שֶׁיֵּשׁ עִמָּה דָּמִים אֲחֵרִים תֹּאמַר בְּזוֹ שֶׁאֵין עִמָּה דָּמִים אֲחֵרִים. חַטַּאת עֲבוֹדָה זָרָה תּוֹכִיחַ שֶׁאֵין עִמָּהּ דָּמִים אֲחֵרִים וּבָאָה בַּת שְׁנָתָהּ. לֹא אִם אָמַרְתָּ בְּחַטַּאת עֲבוֹדָה זָרָה שֶׁהִיא קְבוּעָה, תֹּאמַר בְּזוֹ שֶׁאֵינָהּ קְבוּעָה הוֹאִיל וְאֵינָהּ קְבוּעָה לֹא תָּבוֹא בַּת שְׁנָתָהּ. תַּלְמוּד לוֹמַר (במדבר טו, כט) "תּוֹרָה אַחַת יִהְיֶה לָכֶם לָעֹשֶׂה בִּשְׁגָגָה", הֲרֵי כָּל הָעוֹשֶׂה בִּשְׁגָגָה כַּעֲבוֹדָה זָרָה, מַה חַטַּאת עֲבוֹדָה זָרָה בַּת שְׁנָתָהּ, אַף זוֹ בַּת שְׁנָתָהּ. אִי מַה חַטַּאת עֲבוֹדָה זָרָה בִּשְׂעִירָה, כְּשֶׁהוּא אוֹמֵר "לָכֶם" לְרַבּוֹת שְׂעִירֵי עֲבוֹדָה זָרָה. "לָכֶם" לְרַבּוֹת שְעִירֵי רְגָלִים. "לָעֹשֶׂה" לְרַבּוֹת שְׂעִיר נָשִׂיא.

{pפסוק כט-לp}  "וְסָמַךְ [אֶת] יָדוֹ עַל רֹאשׁ הַחַטָּאת", לְרַבּוֹת חַטַּאת עֲבוֹדָה זָרָה לִסְמִיכָה. וְשָׁחַט אֶת הַחַטָּאת בִּמְקוֹם הָעֹלָה, שֶׁתְּהֵא שְׁחִיטָתוֹ בַּצָּפוֹן. בִּמְקוֹם הָעֹלָה. וְלָקַח, שֶׁיְּהֵא קִבּוּל דָּמָּהּ בַּצָּפוֹן. מִכָּאן אָמְרוּ שָׁחַט בַּצָּפוֹן וְקִבֵּל בַּדָּרוֹם, בַּדָּרוֹם וְקִבֵּל בַּצָּפוֹן פָּסוּל עַד שֶׁיִּשְׁחֲטֶנּוּ בַּצָּפוֹן וִיקַבֵּל בַּצָּפוֹן. וְאֶת כָּל דָּמָהּ יִשְׁפֹּךְ, לְמַעְלָה הוּא אוֹמֵר (לעיל פסוק כה) "וְאֶת דָּמוֹ יִשְׁפֹּךְ", וּלְמַטָּה הוּא אוֹמֵר וְאֶת כָּל דָּמָהּ יִשְׁפֹּךְ, מִנַיִן אַתָּה אוֹמֵר חַטָּאת שֶׁקִּבֵּל דָּמָה בְּאַרְבַּע כּוֹסוֹת וְנָתַן מִזֶּה אַחַת וּמִזֶּה אַחַת יָכוֹל  (אֲפִלּוּ יְהוּ) [שֶׁ]כֻּלָּם נִשְׁפָּכִים עַל הַיְסוֹד, תַּלְמוּד לוֹמַר "וְאֶת כָּל דָּמָהּ יִשְׁפֹּךְ", יָכוֹל אֲפִלּוּ לֹא נָתַן אֶלָּא מֵאַחַת מֵהֶן מַתַּן אַרְבַּע יִהְיוּ כֻּלָּם נִשְׁפָּכִים עַל הַיְסוֹד, תַּלְמוּד לוֹמַר "וְאֶת דָּמָהּ יִשְׁפֹּךְ", הָא כֵּיצַד, הוּא נִשְׁפַּךְ עַל הַיְסוֹד, וְהֵם נִשְׁפָּכִין לָאַמָּה. רַבִּי אֱלְעָזָר בְּרַבִּי שִׁמְעוֹן אוֹמֵר, מִנַּיִן שֶׁאֲפִלּוּ לֹא נָתַן אֶלָּא מֵאַחַד מֵהֶן מַתַּן אַרְבַּע.

יִהְיוּ כֻּלָּם נִשְׁפָּכִים עַל הַיְסוֹד, תַּלְמוּד לוֹמַר "וְאֶת כָּל דָּמָהּ יִשְׁפֹּךְ".

{pפסוק לאp}  "וְאֶת כָּל חֶלְבָּהּ יָסִיר כַּאֲשֶׁר הוּסַר חֵלֶב מֵעַל זֶבַח הַשְּׁלָמִים", מַה מְּפֹרָשׁ בְּזֶבַח הַשְּׁלָמִים חֵלֶב תּוֹתָב קָרוּם וְנִקְלָף וּשְׁתֵּי כְלָיוֹת וְיוֹתֶרֶת הַכָּבֵד, אַף כָּאן חֵלֶב תּוֹתָב קָרוּם וְנִקְלָף וּשְׁתֵּי כְלָיוֹת וְיוֹתֶרֶת הַכָּבֵד.

"וְכִפֶּר עָלָיו", שֶׁתְּהֵא כַּפָּרָתוֹ לִשְׁמוֹ, שֶׁלֹּא יְכַפֵּר לִשְׁנַיִם כְּאַחַת, וְשֶׁיְּהֵא כֹּהֵן מְכַפֵּר עַל עַצְמוֹ. וְנִסְלַח לוֹ, שֶׁאֵין מְשַׁיְּרִין לוֹ עַד יוֹם הַכִּפּוּרִים. יָכוֹל אַף עַל פִּי שֶׁיָּשַׁב וְלֹא הֵבִיא, תַּלְמוּד לוֹמַר "לוֹ".

{pפסוק לבp}  "וְאִם כֶּבֶשׂ יָבִיא קָרְבָּנוֹ לְחַטָּאת", רַבִּי שִׁמְעוֹן אוֹמֵר כְּבָשִׂים קוֹדְמִים לְעִזִּים בְּכָל מָקוֹם.

אַחַת מֵאַרְבַּע צְוָחוֹת שֶׁצָּוְחָה הָעֲזָרָה צֵא מִכָּאן יִשָּׂשכָר אִישׁ כְּפַר בַּרְקַּאי שֶׁמְּכַבֵּד אֶת עַצְמוֹ וּמְחַלֵּל שֵׁם שָׁמַיִם, דַּהֲוָה כְּרִיךְ יָדֵיהּ בְּשִׁירָאֵי וְעָבִיד עֲבוֹדָה. וּמַאי סָלְקָא בֵּיהּ, מַלְכָּא וּמַלְכְּתָא הָווּ יָתְבֵי בִּסְעֻדָּתָא, מַלְכָּא אָמַר גַּדְיָא יָאִי. וּמַלְכְּתָא אָמְרָה אִימְרָא יָאִי. אָמְרֵי מָאן מוּכַח, נוּכַח כֹּהֵן גָּדוֹל דְּקָא מַסִּיק קָרְבָּנוֹת קָמֵי קֻדְשָׁא בְּרִיךְ הוּא כָּל יוֹמָא וְיוֹמָא, אָתָא אַחְוִי בְּיָדֵיהּ אִי גַּדְיָא יָאִי יִסַּק לִתְמִידָא. אָמַר מַלְכָּא הוֹאִיל וְלֵית לֵיהּ אֵימָתָא דְּמַלְכוּת נִיפְסְקוּהַ לִימִינֵיהּ. יְהַב יִשָּׂשכָר שׁוֹחֲדָא וּפְסָקוּהָ לִשְׂמָאלֵיהּ. שָׁמַע מַלְכָּא אָמַר דְּלִיהֲדוּר וְלִפְסְקוּהָ לִימִינֵיהּ. אָמַר רַב יוֹסֵף, בְּרִיךְ רַחֲמָנָא דְּשַׁקְלֵיהּ יִשָּׂשכָר לְמִטְרְפְּסֵיהּ בְּהַאי עָלְמָא. אָמַר רַב אָשֵׁי יִשָּׂשכָר אִישׁ כְּפַר בַּרְקַאי לָא תָּנָא מָתְנִיתִין, דִּתְנַן רַבִּי שִׁמְעוֹן אוֹמֵר כְּבָשִׂים קוֹדְמִין לְעִזִּים בְּכָל מָקוֹם, יָכוֹל מִפְּנֵי שֶׁהֵן מֻבְחָרִין, תַּלְמוּד לוֹמַר ("וְאִם עֵז (יָבִיא) קָרְבָּנוֹ) [וְאִם כֶּבֶשׂ יָבִיא קָרְבָּנוֹ"], מְלַמֵּד שֶׁשְּׁנֵיהֶם שְׁקוּלִין כְּאֶחָד. רָבִינָא אָמַר, אַף מִקְרָא נַמִּי לָא קְרָא, דִּכְתִיב "וְאִם כֶּבֶשׂ" [יָבִיא] וּכְתִיב "וְאִם עֵז קָרְבָּנוֹ", אִי בָּעֵי כֶּבֶשׂ לֵיתֵי אִי בָּעֵי עֵז לֵיתֵי.

מַה תַּלְמוּד לוֹמַר יָבִיא "יָבִיא", מִנַּיִן אַתָּה אוֹמֵר הַמַּפְרִישׁ חַטָּאתוֹ וְאָבְדָה וְהִפְרִישׁ אַחֶרֶת תַּחְתֶּיהָ, וְלֹא הִסְפִּיק לְהַקְרִיבָהּ עַד שֶׁנִּמְצֵאת הָרִאשׁוֹנָה, וַהֲרֵי שְׁתֵּיהֶן עוֹמְדוֹת, מִנַּיִן שֶׁמֵּבִיא אֵיזֶה שֶׁיִּרְצֶה, תַּלְמוּד לוֹמַר "יָבִיא". יָכוֹל יָבִיא שְׁתַּיִם, תַּלְמוּד לוֹמַר "יְבִיאֶנָּה", אַחַת הוּא מֵבִיא וְאֵינוֹ מֵבִיא שְׁתַּיִם.

{pפסוק לג-להp}  "וְסָמַךְ... יָדוֹ עַל רֹאשׁ הַחַטָּאת", לְרַבּוֹת חַטַּאת נָזִיר וְחַטַּאת מְצֹרָע וְחַטַּאת מְטַמֵּא מִקְדָּשׁ לִסְמִיכָה.

{rרמז תעr}  רָמֵי רַבִּי שִׁמְעוֹן בֶּן לָקִישׁ עַל מָעוֹהֵי בֵּי מִדְרָשָׁא וּמַקְשֵׁי אִם כְּשֵׁרִין הֵן יְרַצּוּ, וְאִם אֵין מְרַצִּין לָמָּה הֵן בָּאִין. אָמַר רַבִּי שִׁמְעוֹן בֶּן לָקִישׁ, אֶפְתַּח אֲנָא פִּתְחָא לְנַפְשָׁאי  "מוֹצָא שְׂפָתֶיךָ תִּשְׁמֹר וְעָשִׂיתָ" וְגוֹ'. וְאֵימָא הַבָּא בְּנֶדֶר וּבִנְדָבָה לֵיתֵי וְלָא לִירְצֵי, בְּאָשָׁם לָא לֵיתֵי כְּלָל, אָמַר אַבַּיֵּי רַבִּי שִׁמְעוֹן בֶּן לָקִישׁ מֵהָכָא פְּתַח, וְשָׁחַט אֹתָהּ לְחַטָּאת, אוֹתָהּ לִשְׁמָּהּ כְּשֵׁרָה שֶׁלֹּא לִשְׁמָהּ פְּסוּלָה, הָא שְׁאָר קָדָשִׁים בֵּין לִשְׁמָן בֵּין שֶׁלֹּא לִשְׁמָן כְּשֵׁרִין, יָכוֹל יְרַצּוּ, תַּלְמוּד לוֹמַר "מוֹצָא שְׂפָתֶיךָ" וְגוֹ'. וְאֵימָא הַבָּא בְּנֶדֶר וּבִנְדָבָה לֵיתֵי וְלָא לִירְצֵי, אָשָׁם אַרְצוּיֵי נַמִּי לִירְצֵי, אָמַר קְרָא (להלן ז, לז) "זֹאת הַתּוֹרָה.

לָעֹלָה לַמִּנְחָה", הִקִּישָׁן הַכָּתוּב לִשְׁלָמִים מַה שְּׁלָמִים שְׁחָטוֹ שֶׁלֹּא לִשְׁמָן כְּשֵׁרִין וְאֵין מְרַצִּין, אַף אֲנִי אָבִיא אָשָׁם כָּשֵׁר וְאֵינוֹ מְרַצֶּה. וּמַאי חָזִית דְּאַקַּשְׁתְּ לִשְׁלָמִים אַקְשָׁהּ לְחַטָּאת, הָא מִעֵט רַחֲמָנָא אֹתָהּ.

חַטָּאת שֶׁשְּׁחָטוֹ שֶׁלֹּא לִשְׁמוֹ פְּסוּלָה מְנָלַן, אָמַר קְרָא  "זֹאת הַתּוֹרָה לָעֹלָה וְלַמִּנְחָה" וְגוֹ', הִקִּישׁוֹ הַכָּתוּב לִשְׁלָמִים, מַה שְּׁלָמִים בֵּין שִׁנּוּי קֹדֶשׁ בֵּין שִׁנּוּי בְּעָלִים לְמִצְוָה וְכוּ' הִילְכָךְ מִצְוָה מִשְּׁלָמִים. וּשְׁחִיטָה לְעַכֵּב, מִוְשָׁחַט אֹתָהּ לְחַטָּאת, שֶׁתְּהֵא שְׁחִיטָה לְשֵׁם חַטָּאת. קַבָּלָה מִוְלָקַח הַכֹּהֵן מִדַּם הַחַטָּאת, שֶׁתְּהֵא קַבָּלָה לְשֵׁם חַטָּאת. וּזְרִיקָה, (להלן ה, ו) מִ"וְכִפֵּר עָלָיו הַכֹּהֵן מֵחַטָּאתוֹ", שֶׁתְּהֵא כַּפָּרָה לְשֵׁם חַטָּאת. וְאַשְׁכְּחָן חַטָּאת חֵלֶב דִּכְתִיב בָּהּ "לְחַטָּאת", חַטַּאת עֲבוֹדָה זָרָה וּדִשְׁמִיעַת קוֹל וּדְבִטוּי שְׂפָתַיִם וּדְטֻמְאַת מִקְדָּשׁ וְקָדָשָׁיו, דְּלָא כְּתִיב בְּהוּ כְּלָל מְנָלַן, חַטַּאת עֲבוֹדָה זָרָה אָתְיָא מֵחַטַּאת חֵלֶב שֶׁכֵּן כָּרֵת כְּמוֹתָהּ. הַנָּךְ כֻּלְּהוּ אָתְיָא בַּמֶּה הַצַּד.

בֵּית שַׁמַּאי אוֹמְרִים וְכוּ' וּבְחַטָּאת שְׁתֵּי מַתָּנוֹת. וּבֵית הִלֵּל אוֹמְרִים, אַף חַטָּאת שֶׁנָּתַן מַתָּנָה אַחַת כִּפֵּר. אָמַר רָבָא מַאי טַעְמָא דְּבֵית שַׁמַּאי, קַרְנוֹת קַרְנֹת קַרְנֹת הֲרֵי כָּאן שֵׁשׁ, אַרְבַּע לְמִצְוָה שְׁתַּיִם לְעַכֵּב. וּבֵית הִלֵּל קַרְנֹת קַרְנֹת קַרְנוֹת הֲרֵי כָּאן אַרְבַּע, שָׁלֹשׁ לְמִצְוָה וְאַחַת לְעַכֵּב. וְאֵימָא כֻּלְּהוּ לְמִצְוָה כַּפָּרָה בִּכְדִי לָא אַשְׁכְּחָן. וְאִיבָּעִית אֵימָא אַהַנֵּי קְרָא וְאַהַנֵּי מָסֹרֶת, אַהֲנֵּי קְרָא לִטְפוּיֵי חָדָא וְאַהַנֵּי מָסֹרֶת לִבְצוּרֵי חָדָא.  וְתָנָא מַיְתֵי לָהּ מֵהָכָא, דְּתַנְיָא "וְכִפֶּר וְכִפֶּר וְכִפֶּר" מִפְּנֵי הַדִּין, וַהֲלֹא דִין הוּא, נֶאֱמַר דָּמִים לְמַטָּה וְנֶאֱמַר דָּמִים לְמַעְלָה, מַה דָּמִים הָאָמוּר לְמַטָּה שֶׁנָּתַן מַתָּנָה אַחַת כִּפֵּר, אַף דָּמִים הָאָמוּר לְמַעְלָה נָתְנוּ מַתָּנָה אַחַת כִּפֵּר, אוֹ כַּלֵּךְ לְדֶרֶךְ זוֹ, נֶאֱמַר דָּמִים בִּפְנִים וְנֶאֱמַר דָּמִים בַּחוּץ, מַה דָּמִים הָאָמוּר בִּפְנִים חִסֵּר אַחַת מִן הַמַּתָּנוֹת לֹא עָשָׂה וְלֹא כְלוּם, אַף דָּמִים הָאָמוּר בַּחוּץ חִסֵּר אַחַת מִן הַמַּתָּנוֹת לֹא עָשָׂה וְלֹא כְלוּם. נִרְאֶה לְמִי דּוֹמֶה, דָּנִין חוּץ מִחוּץ, וְאֵין דָּנִין חוּץ מִפְּנִים. אַדְּרַבָּה, דָּנִין חַטָּאת וְאַרְבַּע קְרָנוֹת מֵחַטָּאת וְאַרְבַּע קְרָנוֹת, וְאַל יוֹכִיחַ חוּץ שֶׁאֵין חַטָּאת וְאַרְבַּע קְרָנוֹת, תַּלְמוּד לוֹמַר "וְכִפֶּר וְכִפֶּר וְכִפֶּר" מִפְּנֵי הַדִּין. "וְכִפֶּר" אַף עַל פִּי שֶׁלֹּא נָתַן אֶלָּא שָׁלֹשׁ. "וְכִפֶּר" אַף עַל פִּי שֶׁלֹּא נָתַן אֶלָּא שְׁתַּיִם. "וְכִפֶּר" אַף עַל פִּי שֶׁלֹּא נָתַן אֶלָּא אַחַת.

~ פרק ה

{pפסוק אp}  אִלּוּ נֶאֱמַר "וְשָׁמְעָה", יָכוֹל אַף הָאוֹמֵר לַחֲבֵרוֹ לֵךְ עֲבֹד עֲבוֹדָה זָרָה יְהֵא חַיָּב, אִם הָאוֹמֵר אֵינוֹ חַיָּב יְהֵא הַשּׁוֹמֵעַ חַיָּב. זֶה יוֹכִיחַ שֶׁהָאוֹמֵר אֵינוֹ חַיָּב וְהַשּׁוֹמֵעַ חַיָּב. אַף אַתָּה אַל תִּתְמַהּ עַל הָאוֹמֵר לַחֲבֵרוֹ לֵךְ עֲבֹד עֲבוֹדָה זָרָה שֶׁאַף עַל פִּי שֶׁאֵין הָאוֹמֵר חַיָּב יִהְיֶה הַשּׁוֹמֵעַ חַיָּב, תַּלְמוּד לוֹמַר "וְשָׁמְעָה קוֹל אָלָה", אֵין אָלָה אֶלָּא שְׁבוּעָה, וְכֵן הוּא אוֹמֵר (במדבר ה, כא) "וְהִשְׁבִּיעַ הַכֹּהֵן אֶת הָאִשָּׁה בִּשְׁבֻעַת הָאָלָה". אֵין לִי אֶלָּא אָלָה שֶׁיֵּשׁ עִמָּהּ שְׁבוּעָה, מִנַּיִן לַעֲשׂוֹת אָלָה אַף עַל פִּי שֶׁאֵין עִמָּהּ שְׁבוּעָה כְּאָלָה שֶׁיֵּשׁ עִמָּהּ שְׁבוּעָה, תַּלְמוּד לוֹמַר "וְשָׁמְעָה (קוֹל) אָלָה וְשָׁמְעָה קוֹל", לַעֲשׂוֹת אָלָה שֶׁאֵין עִמָּהּ שְׁבוּעָה כְּאָלָה שֶׁיֵּשׁ עִמָּהּ שְׁבוּעָה.

רַבִּי עֲקִיבָא אוֹמֵר, אֵין לִי אֶלָּא מִפִּי עַצְמוֹ מֵזִיד. מִפִּי עַצְמוֹ שׁוֹגֵג, מִפִּי אֲחֵרִים מֵזִיד, מִפִּי אֲחֵרִים שׁוֹגֵג (מִפִּי עַצְמוֹ) [מִנַּיִן], תַּלְמוּד לוֹמַר "וְהוּא עֵד אוֹ רָאָה אוֹ יָדָע אִם לוֹא יַגִּיד וְנָשָׂא עֲוֹנוֹ", לְרַבּוֹת אֶת כֻּלָּם.

שָׁלַח לָהֶם בְּיַד בְּנוֹ, אוֹ בְּיַד עַבְדּוֹ, אוֹ בְּיַד שְׁלוּחוֹ, אוֹ שֶׁאָמַר לָהֶם הַנִּתְבַּע מַשְׁבִּיעַ אֲנִי עֲלֵיכֶם אִם אַתֶּם יוֹדְעִים לִי עֵדוּת שֶׁתָּבוֹאוּ וּתְעִידוּנִי, יָכוֹל יִהְיוּ חַיָּבִים, תַּלְמוּד לוֹמַר "וְשָׁמְעָה קוֹל אָלָה וְהוּא עֵד", עַד שֶׁיִּשְׁמַע מִפִּי הַתּוֹבֵעַ.

מַאי תַּלְמוּדָא, אָמַר רַבִּי אֶלְעָזָר, לוֹא כְּתִיב, אִם לוֹ לֹא יַגִּיד וְנָשָׂא עֲוֹנוֹ, וְאִם לְאַחֵר לֹא יַגִּיד פָּטוּר.

וּשְׁלֹשָׁה לוֹ כְּתוּבִים בַּתּוֹרָה בְּאָלֶ"ף לָמֶ"ד וְקוֹרֵא לוֹ, XאY  "אֲשֶׁר לֹא כְרָעַיִם", XבY (להלן כה, לא) "אֲשֶׁר לֹא חֹמָה", XגY אִם לוֹא יַגִּיד.

מַשְׁבִּיעַנִי עֲלֵיכֶם פְּלוֹנִי וּפְלוֹנִי אִם אַתֶּם יוֹדְעִים לִי עֵדוּת שֶׁתָּבוֹאוּ וּתְעִידוּנִי וְהֵם יוֹדְעִים לוֹ עֵדוּת עֵד מִפִּי עֵד, אוֹ שֶׁהָיָה אֶחָד מֵהֶן קָרוֹב אוֹ פָּסוּל, יָכוֹל יְהוּ חַיָּבִין, תַּלְמוּד לוֹמַר "וְשָׁמְעָה קוֹל אָלָה וְהוּא עֵד", בִּזְמַן שֶׁהֵן כְּשֵׁרִין לְהָעִיד וְלֹא בִּזְמַן שֶׁהֵן פְּסוּלִין מִן הָעֵדוּת. עָמַד בְּבֵית הַכְּנֶסֶת וְאָמַר מַשְׁבִּיעַנִי עֲלֵיכֶם אִם אַתֶּם יוֹדְעִים לִי עֵדוּת שֶׁתָּבוֹאוּ וּתְעִידוּנִי, יָכוֹל יְהוּ חַיָּבִין, תַּלְמוּד לוֹמַר "וְשָׁמְעָה קוֹל אָלָה וְהוּא עֵד" עַד שֶׁיְּהֵא מִתְכַּוֵּן לוֹ. מַשְׁבִּיעַנִי עֲלֵיכֶם לִכְשֶׁתֵּדְעוּ לִי עֵדוּת שֶׁתָּבוֹאוּ וְתָעִידוּ לִי, יָכוֹל יְהוּ חַיָּבִין, תַּלְמוּד לוֹמַר "וְשָׁמְעָה קוֹל אָלָה וְהוּא עֵד", בִּזְמַן שֶׁקָּדְמָה עֵדוּת אֶת הַשְּׁבוּעָה, וְלֹא בִּזְמַן שֶׁקָּדְמָה שְׁבוּעָה אֶת הָעֵדוּת.

[עָמַד בְּבֵית הַכְּנֶסֶת וְאָמַר מַשְׁבִּיעַ אֲנִי עֲלֵיכֶם וְכוּ' הֲרֵי אֵלּוּ פְּטוּרִין]. אָמַר שְׁמוּאֵל וַאֲפִלּוּ עֵדָיו בֵּינֵיהֶם, פְּשִׁיטָא, לָא צְרִיכָא דְּקָאֵי עָלַיְהוּ, מַהוּ דְּתֵימָא כְּמָאן דְּאָמַר לְהוּ דָּמֵי, קָא מַשְׁמַע לָן. תַּנְיָא נַמִּי הָכִי רָאָה סִיעָה שֶׁל בְּנֵי אָדָם עוֹמְדִין וְעֵדָיו בֵּינֵיהֶן וְאָמַר לוֹ מַשְׁבִּיעַ אֲנִי עֲלֵיכֶם שֶׁאִם אַתֶּם יוֹדְעִים לִי עֵדוּת שֶׁתָּבוֹאוּ וּתְעִידוּנִי, יָכוֹל יְהוּ חַיָּבִין, תַּלְמוּד לוֹמַר "וְהוּא עֵד", וַהֲרֵי לֹא יִחֵד עֵדָיו. יָכוֹל אֲפִלּוּ אָמַר כָּל הָעוֹמְדִין כָּאן, תַּלְמוּד לוֹמַר "וְהוּא עֵד", וַהֲרֵי יִחֵד עֵדָיו.

מִנַּיִן שֶׁאֵינוֹ מְדַבֵּר אֶלָּא בִּתְבִיעַת מָמוֹן, רַבִּי אֱלִיעֶזֶר אוֹמֵר נֶאֱמַר כָּאן אוֹאִין וְנֶאֱמַר לְהַלָּן אוֹאִין, מַה לְּהַלָּן אֵינוֹ מְדַבֵּר אֶלָּא בִּתְבִיעַת מָמוֹן, אַף כָּאן אֵינוֹ מְדַבֵּר אֶלָּא בִּתְבִיעַת מָמוֹן. אוֹאִין רוֹצֵחַ יוֹכִיחוּ שֶׁהוּא אוֹמֵר אוֹאִין וּמְדַבְּרִים שֶׁלֹּא בִּתְבִיעַת מָמוֹן, דָּנִין אוֹאִין שֶׁיֵּשׁ עִמָּהֶן שְׁבוּעָה מֵאוֹאִין שֶׁיֵּשׁ עִמָּהֶם שְׁבוּעָה, וְאַל יוֹכִיחוּ אוֹאִין רוֹצֵחַ שֶׁאֵין עִמָּהֶן שְׁבוּעָה. אוֹאִין סוֹטָה יוֹכִיחוּ שֶׁהֵן אוֹאִין שֶׁיֵּשׁ עִמָּהֶן שְׁבוּעָה וּמְדַבְּרִים שֶׁלֹּא בִּתְבִיעַת מָמוֹן, דָּנִין אוֹאִין שֶׁיֵּשׁ עִמָּהֶן שְׁבוּעָה וְאֵין עִמָּהֶן כֹּהֵן מֵאוֹאִין שֶׁיֵּשׁ עִמָּהֶן שְׁבוּעָה וְאֵין עִמָּהֶן כֹּהֵן, וְאַל יוֹכִיחוּ אוֹאִין דְּסוֹטָה אַף עַל פִּי שֶׁיֵּשׁ עִמָּהֶן שְׁבוּעָה יֵשׁ עִמָּהֶן כֹּהֵן.

רַבִּי עֲקִיבָא אוֹמֵר, (להלן פסוק ה) "וְהָיָה כִי יֶאְשַׁם לְאַחַת מֵאֵלֶּה", יֵשׁ מֵאֵלֶּה שֶׁהוּא חַיָּב וְיֵשׁ מֵאֵלֶּה שֶׁהוּא פָּטוּר, הָא כֵּיצַד תְּבָעוֹ מָמוֹן חַיָּב, דָּבָר אַחֵר פָּטוּר. רַבִּי יוֹסִי הַגְּלִילִי אוֹמֵר, וְהוּא עֵד אוֹ רָאָה אוֹ יָדָע, בְּעֵדוּת הַמִּתְקַיֶּמֶת בִּרְאִיָּה בְּלֹא יְדִיעָה וּבִידִיעָה בְּלֹא רְאִיָּה הַכָּתוּב מְדַבֵּר. רְאִיָּה בְּלֹא יְדִיעָה כֵּיצַד, מָנֶה מָנִיתִי לְךָ בִּפְנֵי פְּלוֹנִי וּפְלוֹנִי יָבוֹאוּ פְּלוֹנִי וּפְלוֹנִי וְיָעִידוּ, זוֹ רְאִיָּה בְּלֹא יְדִיעָה. יְדִיעָה בְּלֹא רְאִיָּה כֵּיצַד, מָנֶה הוֹדֵיתָ לִי בִּפְנֵי פְּלוֹנִי וּפְלוֹנִי יָבוֹאוּ פְּלוֹנִי וּפְלוֹנִי וְיָעִידוּ, זוֹ הִיא יְדִיעָה בְּלֹא רְאִיָּה.

רַבִּי שִׁמְעוֹן אוֹמֵר חַיָּב כָּאן וְחַיָּב בְּפִקָּדוֹן מַה לְּהַלָּן אֵינוֹ מְדַבֵּר אֶלָּא בִּתְבִיעַת מָמוֹן, אַף כָּאן אֵינוֹ מְדַבֵּר אֶלָא בִּתְבִיעַת מָמוֹן, וְעוֹד קַל וָחֹמֶר וּמַה פִּקָּדוֹן שֶׁעָשָׂה בּוֹ נָשִׁים כַּאֲנָשִׁים קְרוֹבִין כִּרְחוֹקִין כְּשֵׁרִין כִּפְסוּלִין, וְחַיָּב עַל כָּל אַחַת וְאַחַת, בִּפְנֵי בֵּית דִּין וְשֶׁלֹּא בִּפְנֵי בֵּית דִּין אֵינוֹ מְדַבֵּר אֶלָּא בִּתְבִיעַת מָמוֹן, עֵדוּת שֶׁלֹּא עָשָׂה בָּהּ נָשִׁים כַּאֲנָשִׁים, קְרוֹבִין כִּרְחוֹקִין, כְּשֵׁרִין כִּפְסוּלִין, וְאֵינוֹ חַיָּב אֶלָּא אַחַת, וּבִפְנֵי בֵּית דִּין, אֵינוֹ דִין שֶׁלֹּא יְהֵא מְדַבֵּר אֶלָּא בִּתְבִיעַת מָמוֹן. מַה לְּפִקָּדוֹן שֶׁלֹּא עָשָׂה בּוֹ מֻשְׁבָּע כְּנִשְׁבָּע, וּמֵזִיד כְּשׁוֹגֵג, תֹּאמַר בְּעֵדוּת שֶׁכֵּן עָשָׂה מֻשְׁבָּע כְּנִשְׁבָּע וּמֵזִיד כְּשׁוֹגֵג, תַּלְמוּד לוֹמַר "תֶחֱטָא תֶחֱטָא" לִגְזֵרָה שָׁוָה, נֶאֱמַר כָּאן "תֶחֱטָא" וְנֶאֱמַר לְהַלָּן (להלן פסוק כא) "תֶחֱטָא", מַה לְּהַלָּן אֵינוֹ מְדַבֵּר אֶלָּא בִּתְבִיעַת מָמוֹן אַף כָּאן אֵינוֹ מְדַבֵּר אֶלָּא בִּתְבִיעַת מָמוֹן. מַתְקִיף לָהּ רַבָּה בַּר עוּלָא אוֹאִין דְּבִטּוּי יוֹכִיחוּ, שֶׁהֵן אוֹאִין שֶׁיֵּשׁ עִמָּהֶן שְׁבוּעָה וְאֵין עִמָּהֶן כֹּהֵן וּמְדַבְּרִים שֶׁלֹּא בִּתְבִיעַת מָמוֹן. מִסְתַּבְּרָא מִפִּקָּדוֹן הֲוָה לֵיהּ לְמֵילַף שֶׁכֵּן תֶּחֱטָא. אַדְּרַבָּה, מִבִּטּוּי הֲוָה לֵיהּ לְמֵילַף שֶׁכֵּן חַטָּאת מֵחַטָּאת. אֶלָא מִסְתַּבְּרָא מִפִּקָּדוֹן הֲוָה לֵיהּ לְמֵילַף שֶׁכֵּן חֵטְא, בְּמֵזִיד, תְּבָעֵיהּ וְכַפְרֵיהּ, וְעָבְרֵיהּ. אַדְּרַבָּה, מִבִּטּוּי הֲוָה לֵיהּ לְמֵילַף שֶׁכֵּן חַטָּאת, יוֹרֵד, וְחֹמֶשׁ, הַנָּךְ נְפִישָׁן. רַבִּי עֲקִיבָא אוֹמֵר,  "וְהָיָה כִי יֶאְשַׁם" וְכוּ', אִיפוּךְ אֲנָא. רַבִּי עֲקִיבָא אִית לֵיהּ אוֹאִין דְּרַבִּי אֱלִיעֶזֶר. מַאי בֵּינַיְהוּ, אִיכָּא בֵּינַיְהוּ עֵדֵי קַרְקַע, לְרַבִּי אֱלִיעֶזֶר חַיָּב, לְרַבִּי עֲקִיבָא פָּטוּר.

מַשְׁבִּיעַ אֲנִי עֲלֵיכֶם אִם לֹא תָּבוֹאוּ וּתְעִידוּנִי שֶׁאָמַר אִישׁ פְּלוֹנִי לִתֵּן לִי מָאתַיִם זוּז וְלֹא נָתַן הֲרֵי זֶה תְּבִיעַת מָמוֹן, יָכוֹל יְהוּ חַיָּבִין, תַּלְמוּד לוֹמַר "נֶפֶשׁ כִּי תֶחֱטָא", (להלן פסוק כא) "נֶפֶשׁ כִּי תֶחֱטָא" לִגְזֵרָה שָׁוָה, מַה "נֶפֶשׁ כִּי תֶחֱטָא" הָאָמוּר לְהַלָּן תּוֹבְעוֹ מָמוֹן וְיֵשׁ לוֹ, אַף נֶפֶשׁ כִּי תֶחֱטָא הָאָמוּר כָּאן תּוֹבְעוֹ מָמוֹן וְיֵשׁ לוֹ.

הִשְׁבִּיעַ עֲלֵיהֶם חֲמִשָּׁה פְּעָמִים חוּץ לְבֵית דִּין וּבָאוּ לְבֵית דִּין וְהוֹדוּ, יָכוֹל יְהוּ חַיָּבִין, תַּלְמוּד לוֹמַר "אִם לֹא יַגִּיד", לֹא אָמַרְתִּי אֶלָּא בְּמָקוֹם שֶׁאִם מַגִּיד זֶה, נִתְחַיֵּב זֶה מָמוֹן, וְאֵיזֶה זֶה בְּבֵית דִּין. מִכָּאן אָמְרוּ הִשְׁבִּיעַ עֲלֵיהֶם חֲמִשָּׁה פְּעָמִים חוּץ לְבֵית דִּין וְכָפְרוּ, וּבָאוּ לְבֵית דִּין וְהוֹדוּ פְּטוּרִין. בַּחוּץ הוֹדוּ וּבְבֵית דִּין כָּפְרוּ חַיָּבִין, הִשְׁבִּיעַ עֲלֵיהֶם חֲמִשָּׁה פְּעָמִים לִפְנֵי בֵּית דִּין וְכָפְרוּ אֵין חַיָבִין אֶלָּא אַחַת. אָמַר רַבִּי יִשְׁמָעֵאל מַה טַּעַם, מִפְּנֵי שֶׁאֵין יְכוֹלִין לַחֲזֹר וּלְהוֹדוֹת. כָּפְרוּ שְׁנֵיהֶן כְּאֶחָד חַיָּבִים. בָּזֶה אַחַר זֶה הָרִאשׁוֹן חַיָּב, כָּפַר אֶחָד וְהוֹדָה אֶחָד הַכּוֹפֵר חַיָּב. הָיוּ שְׁתֵּי כִּתֵּי עֵדוּת, כָּפְרָה הָרִאשׁוֹנָה וְאַחַר כָּךְ כָּפְרָה שְׁנִיָּה שְׁתֵּיהֶם חַיָּבוֹת, מִפְּנֵי שֶׁהָעֵדוּת יְכוֹלָה לְהִתְקַיֵּם בִּשְׁתֵּיהֶן.

אָמַר לֵיהּ רַב פַּפָּא לְאַבַּיֵּי אֵין חַיָּבִין עַד שֶׁיִּכְפְּרוּ בְּהוּ בְּבֵית דִּין. אִי הָכִי אֲפִלּוּ שְׁבוּעָה נַמִּי, בְּבֵית דִּין אִין שֶׁלֹּא בְּבֵית דִּין לָא. לָא סָלְקָא דַעְתָּךְ דְּתַנְיָא  "לְאַחַת" לְחַיֵּב עַל כָּל אַחַת וְאַחַת. וְהָתְנַן הִשְׁבִּיעַ עֲלֵיהֶן חֲמִשָּׁה פְּעָמִים בְּבֵית דִּין וְכָפְרוּ אֵין חַיָּבִין אֶלָּא אַחַת, וְאָמַר רַבִּי שִׁמְעוֹן מַאי טַעְמָא הוֹאִיל וְאֵין יְכוֹלִין לַחֲזֹר וּלְהוֹדוֹת, אֶלָּא לָאו שְׁמַע מִינַהּ שְׁבוּעָה חוּץ לְבֵית דִּין כְּפִירָה בְּבֵית דִּין.

{rרמז תעאr}  שְׁבוּעַת הָעֵדוּת בְּכָל לָשׁוֹן מְנָלַן, דִּכְתִיב "וְנֶפֶשׁ כִּי תֶחֱטָא וְשָׁמְעָה" בְּכָל לָשׁוֹן שֶׁהִיא שׁוֹמַעַת. שְׁבוּעַת הַפִּקָּדוֹן בְּכָל לָשׁוֹן, אָתְיָא "תֶחֱטָא תֶחֱטָא" מִשְּׁבוּעַת הָעֵדוּת.

מַשְׁבִּיעַ אֲנִי עֲלֵיכֶם בְּיוֹ"ד הֵ"א, בְּאָלֶ"ף דָּלֶ"ת, בְּשַׁדַּי, צְבָאוֹת, בְּחַנּוּן, וְרַחוּם, בְּאֶרֶךְ אַפַּיִם, בְּרַב חֶסֶד, בְּכָל הַכִּנּוּיִין הֲרֵי אֵלּוּ חַיָּבִין. הַמְקַלֵּל בְּכֻלָּן חַיָּב, דִּבְרֵי רַבִּי מֵאִיר, וַחֲכָמִים פּוֹטְרִין.  וּרְמִינְהוּ (במדבר ה, כא) "יִתֵּן ה' אוֹתָךְ לְאָלָה וְלִשְׁבֻעָה", מַה תַּלְמוּד לוֹמַר וַהֲלֹא כְּבָר נֶאֱמַר (שם) "וְהִשְׁבִּיעַ הַכֹּהֵן אֶת הָאִשָּׁה בִּשְׁבֻעַת הָאָלָה", לְפִי שֶׁנֶּאֱמַר "וְשָׁמְעָה קוֹל אָלָה", וְנֶאֱמַר לְהַלָּן "אָלָה", מַה כָּאן שְׁבוּעָה, אַף לְהַלָּן שְׁבוּעָה, מַה כָּאן בְּשֵׁם, אַף לְהַלָּן בְּשֵׁם. אָמַר אַבַּיֵּי, לָא קָשְׁיָא הָא רַבִּי חֲנִינָא הָא רַבָּנָן. דְּתַנְיָא רַבִּי חֲנִינָא אוֹמֵר, הוֹאִיל וְאָמְרָה תּוֹרָה הִשָּׁבַע וְאַל תִּשָּׁבַע, קַלֵּל וְאַל תְּקַלֵּל, מַה הִשָּׁבַע בְּשֵׁם אַף לֹא תִשָּׁבַע בְּשֵׁם, מַה מְּקַלֵּל בְּשֵׁם אַף לֹא תְקַלֵּל בְּשֵׁם. וְרַבָּנָן אִי גְמִירֵי גְּזֵרָה שָׁוָה נִיבָּעֵי שֵׁם הַמְיֻחָד, וְאִי לָא גְּמִירֵי גְּזֵרָה שָׁוָה, אָלָה דִּשְׁבוּעָה הִיא מְנָלַן. נָפְקָא לְהוּ מִדְּתַנְיָא אָלָה אֵין אָלָה אֶלָּא שְׁבוּעָה, וְכֵן הוּא אוֹמֵר  "וְהִשְׁבִּיעַ הַכֹּהֵן אֶת הָאִשָּׁה בִּשְׁבֻעַת הָאָלָה", וּמִנַּיִן לַעֲשׂוֹת אָלָה שֶׁאֵין עִמָּהּ שְׁבוּעָה כְּאָלָה שֶׁיֵּשׁ עִמָּהּ שְׁבוּעָה, תַּלְמוּד לוֹמַר "וְשָׁמְעָה קוֹל אָלָה".

וְחַיָּבִין עַל זְדוֹן שְׁבוּעַת הָעֵדוּת, מְנָא הַנֵּי מִלֵּי, דְּתַנְיָא בְּכֻלָּן נֶאֱמַר כָּאן "וְנֶעְלַם", וְכָאן לֹא נֶאֱמַר בָּהּ "וְנֶעְלַם", לְחַיֵּב עַל הַמֵּזִיד כְּשׁוֹגֵג.

תַּנְיָא אֵין עֵדוּתָן מִצְטָרֶפֶת עַד שֶׁיִּרְאוּ שְׁנֵיהֶם כְּאֶחָד. רַבִּי יְהוֹשֻׁעַ בֶּן קָרְחָה אוֹמֵר, אֲפִלּוּ בָזֶה אַחַר זֶה. בְּמַאי קָא מִפְלָגֵי, אִיבָּעִית אֵימָא סְבָרָא, אִיבָּעִית אֵימָא קְרָא. אִיבָּעִית אֵימָא סְבָרָא, מַר סָבַר מָנֶה דְּקָא מַסְהִיד הַאי לָא מַסְהִיד הַאי. וְאִידָךְ אַמָּנֶה בְּעָלְמָא תַּרְוַיְהוּ קָא מַסְהֲדֵי. וְאִי תֵימָא קְרָא וְהוּא עֵד אוֹ רָאָה אוֹ יָדָע, וְתַנְיָא מִמַּשְׁמַע שֶׁנֶּאֱמַר (דברים יט, טו) "לֹא יָקוּם עֵד" אֵינִי יוֹדֵעַ שֶׁהוּא "אֶחָד", מַה תַּלְמוּד לוֹמַר "אֶחָד", זֶה בִּנְיַן אָב, כָּל מָקוֹם שֶׁנֶּאֱמַר "עֵד" הֲרֵי כָּאן שְׁנַיִם, עַד שֶׁיִּפְרֹט לְךָ הַכָּתוּב אֶחָד. וְאַפִּיקְתֵיהּ רַחֲמָנָא בִּלְשׁוֹן חַד לְמֵימַר עַד דְּחָזוּ תַּרְוַיְהוּ כְּחַד. וְאִידָךְ וְהוּא עֵד אוֹ רָאָה אוֹ יָדָע מִכָּל מָקוֹם. וְאֵין עֵדוּתָן מִצְטָרֶפֶת עַד שֶׁיָּעִידוּ שְׁנֵיהֶם כְּאֶחָד. רַבִּי נָתָן אוֹמֵר, שׁוֹמְעִין דְּבָרָיו שֶׁל זֶה הַיּוֹם וְלִכְשֶׁיָּבוֹא חֲבֵרוֹ לְמָחָר שׁוֹמְעִין אֶת דְּבָרָיו. בְּמַאי קָא מִפְלָגֵי, אִיבָּעִית אֵימָא סְבָרָא, אִיבָּעִית אֵימָא קְרָא. אִיבָּעִית אֵימָא סְבָרָא, מַר סָבַר עֵד אֶחָד כִּי אָתֵי לִשְׁבוּעָה אָתֵי, לְמָמוֹנָא לָא אָתֵי. וְאִידָךְ, אָטוּ תַּרְוַיְהוּ כִּי אָתוּ בַּהֲדֵי הֲדָדֵי בְּחַד פּוּמָא קָא סַהֲדֵי, אֶלָּא מְצָרְפִינָן לְהוּ, הָכִי נַמִּי מְצָרְפִינָן לְהוּ. וְאִיבָּעִית אֵימָא קְרָא, אִם לוֹא יַגִּיד וְנָשָׂא עֲוֹנוֹ, וְכֻלֵּי עָלְמָא כְּרַבָּנָן דִּפְלִיגֵי עָלֵיהּ דְּרַבִּי יְהוֹשֻׁעַ בֶּן קָרְחָה, וְהָכָא בְּאַקּוּשֵׁי הַגָּדָה לִרְאִיָּה קָמִיפְלָגֵי, מַר סָבַר מַקְשִׁינָן הַגָּדָה לִרְאִיָּה, וּמַר סָבַר לָא מַקְשִׁינָן.

"וְהוּא עֵד אוֹ רָאָה", הָיָה יוֹדֵעַ לוֹ בְּעֵדוּת עַד שֶׁלֹּא נַעֲשָׂה חֲתָנוֹ [וְנַעֲשָׂה חֲתָנוֹ], פִּקֵּחַ וְנִתְחָרֵשׁ, פִּקֵּחַ וְנִסְתַּמֵּא, שָׁפוּי וְנִשְׁתַּטֶּה, הֲרֵי זֶה פָּסוּל. אֲבָל הָיָה יוֹדֵעַ לוֹ עֵדוּת עַד שֶׁלֹּא נַעֲשָׂה חֲתָנוֹ וְנַעֲשָׂה חֲתָנוֹ וּמֵתָה בִּתּוֹ, פִּקֵּחַ וְנִתְחָרֵשׁ וְחָזַר וְנִתְפַּקַּח, שָׁפוּי וְנִשְׁתַּטֶּה וְחָזַר וְנִשְׁתַּפֶּה, הֲרֵי זֶה כָּשֵׁר, זֶה הַכְּלָל כָּל שֶׁתְּחִלָּתוֹ וְסוֹפוֹ בְּכַשְׁרוּת כָּשֵׁר, דְּאָמַר קְרָא אוֹ רָאָה אוֹ יָדָע אִם לוֹא יַגִּיד, בִּרְאִיָּה תָּלָה רַחֲמָנָא וְהָא אִיכָּא. וְאֶלָּא הוּא לָמָּה לִי לִכְדְתַנְיָא רָאָה סִיעָה שֶׁל בְּנֵי אָדָם עוֹמְדִין וְעֵדָיו בֵּינֵיהֶן תַּלְמוּד לוֹמַר "וְהוּא עֵד", וַהֲרֵי לֹא יִחֵד עֵדָיו.

מַעֲשֶׂה בְּאֶחָד שֶׁיָּצָא לֵיהָרֵג, אָמַר אִם יֵשׁ בִּי עֲווֹן זֶה לֹא תְּהֵא מִיתָתִי כַּפָּרָה עַל כָּל עֲווֹנוֹתַי, וְאִם אֵין בִּי עֲווֹן זֶה תְּהֵא מִיתָתִי כַּפָּרָה עַל כָּל עֲווֹנוֹתַי, וּבֵית דִּין וְכָל יִשְׂרָאֵל מְנֻקִּין וְעֵדִים לֹא תְּהֵא לָהֶם לְעוֹלָם מְחִילָה, כְּשֶׁשָּׁמְעוּ חֲכָמִים בַּדָּבָר אָמְרוּ, לְהַחֲזִירוֹ אִי אֶפְשָׁר שֶׁכְּבָר נִגְזְרָה גְּזֵרָה, אֶלָּא יֵהָרֵג וִיהֵא קוֹלָר תָּלוּי בְּצַוַּאר עֵדִים. כָּל כְּמִינֵיהּ, לָא צְרִיכָא דְּקָא הַדְרֵי בְּהוּ סַהֲדֵי, וְכִי הַדְרֵי בְּהוֹ מַאי הָוֵי כֵּיוָן שֶׁהִגִּיד שׁוּב אֵינוֹ חוֹזֵר וּמַגִּיד, לָא צְרִיכָא אַף עַל גַּב דְּקָא יָהֲבֵי טַעְמָא לְמִילְתַּיְהוּ, כִּי הַהִיא מַעֲשֶׂה דְּבָעְיָא מִכְּסָא.

(משלי כד, כח) "אַל-תְּהִי עֵד-חִנָּם בְּרֵעֶךָ, וַהֲפִתִּיתָ בִּשְׂפָתֶיךָ". רְאוּבֵן הֲוָה יָדַע לְשִׁמְעוֹן סַהֲדֵי, אָמַר לֵיהּ אָתֵי אַסְהִיד לִי הֲדָא סַהֲדוּתָא, אָמַר לֵיהּ אִין, כְּשֶׁנִּכְנְסוּ לַדִּין חָזַר בּוֹ, וְרוּחַ הַקֹּדֶשׁ אוֹמֵר לוֹ "וַהֲפִתִּיתָ בִּשְׂפָתֶיךָ", הִכְנַסְתָּ אוֹתוֹ לַדִּין וְחָזַרְתָּ בְּךָ, לְמָחָר אָתִית סַהֲדֵי לִרְאוּבֵן גַּבֵּי שִׁמְעוֹן מַה יַּעֲשֶׂה כַּאֲשֶׁר עָשָׂה לוֹ, (שם כט) "אַל תֹּאמַר כַּאֲשֶׁר עָשָׂה לִי אֶעֱשֶׂה לּוֹ אָשִׁיב לָאִישׁ כְּפָעֳלוֹ", וַהֲלֹא כְּבָר נִתְּנָה תּוֹרָה אִיפּוֹפְסִין וְהוּא עֵד אוֹ רָאָה אוֹ יָדָע אִם לוֹא יַגִּיד וְנָשָׂא עֲוֹנוֹ.

["וְשָׁמְעָה קוֹל אָלָה" הֲדָא הוּא דִכְתִיב]  "חוֹלֵק עִם גַּנָּב שׂוֹנֵא נַפְשׁוֹ", מַעֲשֶׂה בְּשִׁלְטוֹן אֶחָד שֶׁהָיָה הוֹרֵג אֶת הַקַּבְּלָנִין (וּמְגַיֵּר) [וּמַתִּיר] אֶת הַגַּנָּבִים, וְהָיוּ הַכֹּל מְלִיזִין עָלָיו לוֹמַר שֶׁאֵינוֹ עוֹשֶׂה כָּרָאוּי, מֶה עָשָׂה, הוֹצִיא כְּרוּז בַּמְּדִינָה וְאָמַר, כָּל עַמָּא לְקוֹמְפּוֹן. מֶה עָשָׂה, הֵבִיא חֻלְדוֹת וְנָתַן לִפְנֵיהֶם מָנוֹת, וּמוֹלִיכוֹת אוֹתָם לַחוֹרִים, לְמָחָר הוֹצִיא כָּרוֹז וְאָמַר כָּל עַמָּא לְקוֹמְפּוֹן, מֶה עָשָׂה הֵבִיא חֻלְדוֹת וְנָתַן לִפְנֵיהֶם מָנוֹת וְסָתַם אֶת הַחוֹרִים וּמוֹצְאִים אוֹתָם מְסֻתָּמוֹת וּמַחֲזִירוֹת אוֹתָם לִמְקוֹמָן, לוֹמַר שֶׁאֵין הַכֹּל אֶלָּא מִן הַקַבְּלָנִים. הֲרֵי מִן הַשִּׁלְטוֹן, מִן הַמְּעַשֶּׂה מִנַּיִן, גָּנַב רְאוּבֵן לְשִׁמְעוֹן וְלֵוִי יָדַע בֵּיהּ אָמַר לֵיהּ אַל תְּפַרְסְמֵנִי וַאֲנָא יְהִיבְנָא לְךָ פַּלְגָּא, לְמָחָר נִכְנְסוּ לְבֵית הַכְּנֶסֶת וְשָׁמְעוּ קוֹל הַחַזָּן מַכְרִיז וְאוֹמֵר מָאן גְּנַב לִשְׁמְעוֹן, וְלֵוִי קָאִים תָּמָן, וַהֲלֹא נָתְנָה תּוֹרָה אִיפוּפְסִין וְהוּא עֵד אוֹ רָאָה אוֹ יָדָע.

אַל תְּהִי שְׁבוּעָה קַלָּה בְּעֵינֶיךָ, זְכַרְיָה חָמֵי לָהּ (זכריה ה, א) "וָאָשׁוּב וָאֶשָּׂא עֵינַי וָאֶרְאֶה וְהִנֵּה מְגִלָּה עָפָה", מָה הוּא "עָפָה", שַׁיְטָה, כְּמַה דְּאַמְרִינָן  "וַיָּעָף אֵלַי אֶחָד מִן הַשְּׂרָפִים" וְגוֹ', (זכריה ה, ב) "וַיֹּאמֶר אֵלַי מָה אַתָּה רֹאֶה וָאֹמַר אֲנִי רֹאֶה מְגִלָּה עָפָה", אָמַר רַבִּי אַבָּהוּ, אֲפִלּוּ עוֹרוֹ שֶׁל פִּיל וְעוֹרוֹ שֶׁל גָּמָל אֵינָם כַּמִּדָּה הַזֶּה וְאַתְּ אָמַרְתְּ כֵּן (שם ג) "זֹאת הָאָלָה הַיּוֹצֵאת עַל פְּנֵי כָל הָאָרֶץ", מֵהֵיכָן יָצָא מִפִּתְחוֹ שֶׁל (הֵיכָל) [אוּלָם], דִּתְנַן פִּתְחוֹ שֶׁל (הֵיכָל) [אוּלָם] אָרְכּוֹ אַרְבָּעִים אַמָּה וְרָחְבּוֹ עֶשְׂרִים אַמָּה. אָמַר רַבִּי אַיְּבוּ מִפְּנֵי מָה מַשְׁבִּיעִין אֶת הָאָדָם בְּסֵפֶר תּוֹרָה וּמְבִיאִין לְפָנָיו נוֹדוֹת נְפוּחִין, לוֹמַר אֶתְמוֹל הָיָה הַנּוֹד הַזֶּה מָלֵא גִּידִים וַעֲצָמוֹת וְעַכְשָׁיו רֵק מִכֻּלָּם, כָּךְ הַמַּשְׁבִּיעַ חֲבֵרוֹ סוֹף שֶׁיֵּצֵא רֵיקָם מִמָּמוֹנוֹ.

אָמַר רַבִּי אַסֵּי עַל שֶׁקֶר. רַבִּי אַבָּא אוֹמֵר, אֲפִלּוּ עַל אֱמֶת. רַבִּי יַנַּאי הֲוָה יָתִיב וְדָרִישׁ עַל הֲדָא דְרַבִּי יוֹנָה אָמַר רַבִּי סִימוֹן אֵין מוֹסְרִין אֶת הַשְּׁבוּעָה לְמִי שֶׁהוּא חָשׁוּד עַל הַשְּׁבוּעָה, וְאֵין נוֹתְנִין אֶת הַשְּׁבוּעָה לְמִי שֶׁהוּא רָץ אַחַר הַשְּׁבוּעָה. הֲוָה עוּבְדָא בְּבַר תְּלָמְיוֹן וְסַיְעָא לְרַבָּנָן עוּבְדָא בְּחַד גַּבְרָא דְּאַפְקִיד גַּבֵּי בַּר תְּלָמְיוֹן מֵאָה דִּינָרִין אֲזָל בָּעָא לְהוֹן מִנֵּיהּ אָמַר לֵיהּ מַה דְּאַפְקַדְּתְּ גַּבִּי מְסָרִית בְּיָדֵךְ, אָמַר לֵיהּ אִישְׁתַּבַּע לֵיהּ מַה עֲבַד בַּר תְּלָמְיוֹן נְטַל חָד קָנֶה וְחָקְקֵיהּ וִיהַב בֵּיהּ הִלֵּין דִּינָרֵי וְשָׁרֵי מִסְתְּמִיךְ עָלֵיהּ, אָמַר לֵיהּ צֹר הֲדָא קַנְיָא בְּיָדֵךְ עַד דַּאֲנָא מִשְׁתַּבַּע לָךְ, (כֵּיוָן דְּמָטָא לְבֵי כְּנִשְׁתָּא) אָמַר מָארֵיהּ דַּהֲדֵין [בֵּיתָא] מַה דְּמָסַרְתְּ בְּיָדִי מָסְרִית בְּיָדֵךְ, הַהוּא מִן כּוֹבְדֵיהּ נַסְתֵּיהּ וְאַשְׁקְלֵיהּ לְאַרְעָא שַׁרְיָן הִלֵּין דִּינָרֵי מִתְבַּדְּרִין וְשָׁרֵי הַהוּא מְלַקֵּט. אָמַר לֵיהּ לַקֵּט לַקֵּט דְּמִן דִּידָךְ אַנְתְּ מְלַקֵּט.  "שְׁבֻעַת ה' תִּהְיֶה בֵּין שְׁנֵיהֶם", שֶׁאֵינָהּ זָזָה מִבֵּין שְׁנֵיהֶם  (כָּתוּב לְעֵיל).

(זכריה ה, ד) "הוֹצֵאתִיהָ וְגוֹ' וּבָאָה אֶל בֵּית הַגַּנָּב", אָמַר רַבִּי שְׁמוּאֵל בַּר נַחְמָן, מַלְאֲכֵי חַבָּלָה אֵין לְהוֹן קְפִצִין, שֶׁנֶּאֱמַר (איוב א, ז) "מִשּׁוּט בָּאָרֶץ וּמֵהִתְהַלֵּךְ בָּהּ", וּכְתִיב (זכריה שם) "וְלָנֶה בְּתוֹךְ בֵּיתוֹ". אָמַר רַבִּי אַבָּא בַּר כַּהֲנָא, דְּבָרִים שֶׁאֵין הָאֵשׁ שׂוֹרַפְתָּן שְׁבוּעַת שָׁוָא מְכַלָּה אוֹתָן. דַּרְכָּהּ שֶׁל אֵשׁ לֶאֱכֹל עֵצִים, בְּרָם הָכָא  "וְכִלַּתּוּ וְאֶת עֵצָיו וְאֶת אֲבָנָיו".

רַבִּי יוֹסִי בַּר חֲנִינָא פְּתַר קְרָיָא בְּסוֹטָה. נֶפֶשׁ כִּי תֶחֱטָא, הִיא שֶׁחָטְאָה עַל בַּעֲלָהּ שֶׁהוּא זָנָהּ וּמְפַרְנְסָהּ, וְהִיא הוֹלֶכֶת וּמְקַלְקְלֶת עִם אַחֵר. וְשָׁמְעָה קוֹל אָלָה (במדבר ה, כא) "וְהִשְׁבִּיעַ הַכֹּהֵן אֶת הָאִשָּׁה בִּשְׁבֻעַת הָאָלָה", וְהוּא עֵד,  "וְעֵד אֵין בָּהּ", אוֹ רָאָה, (שם) "וְנִסְתְּרָה וְהִיא נִטְמָאָה", אוֹ יָדָע, (שם) "וְנֶעְלַם מֵעֵינֵי אִישָׁהּ", אִם לוֹא יַגִּיד וְנָשָׂא עֲוֹנוֹ, אִם לֹא תַגִּיד לַכֹּהֵן  "וְצָבְתָה בִטְנָהּ וְנָפְלָה יְרֵכָהּ".

רַבִּי פִּנְחָס פְּתַר קְרָיָא בְּיִשְׂרָאֵל, נֶפֶשׁ כִּי תֶחֱטָא (דברים ט, טז) "וָאֵרֶא וְהִנֵּה חֲטָאתֶם לַה' אֱלֹהֵיכֶם", וְשָׁמְעָה קוֹל אָלָה, (שם ה, כא) "וְאֶת קֹלוֹ שָׁמַעְנוּ מִתּוֹךְ הָאֵשׁ". אָמַר רַבִּי יוֹחָנָן קוֹמְפֶּרְמָסָאוֹת נָתְנוּ בֵּינֵיהֶם שֶׁאֵינוֹ כּוֹפֵר בָּהֶן וְהֵם אֵינָם כּוֹפְרִין בּוֹ. אָמַר רַבִּי יִצְחָק זֶה שֶׁמַּשְׁבִּיעַ אֶת לִגְיוֹנוֹתָיו אֵינוֹ מַשְׁבִּיעָן אֶלָּא בְּסַיִף, לוֹמַר כָּל הָעוֹבֵר עַל הַתְּנָאִין הַלָּלוּ יְהֵא הַסַּיִף הַזֶּה עוֹבֵר עַל רֹאשׁוֹ. הוּא נִשְׁבַּע לָהֶם שֶׁנֶּאֱמַר (יחזקאל טז, א) "וָאֶשָּׁבַע לָךְ וָאָבוֹא בִבְרִית אֹתָךְ", וְהֵן נִשְׁבָּעִין לוֹ, שֶׁנֶּאֱמַר  "לְעָבְרְךָ בִּבְרִית ה' אֱלֹהֶיךָ וּבְאָלָתוֹ", וְאֵין אָלָה אֶלָּא שְׁבוּעָה, שֶׁנֶּאֱמַר (במדבר ה, כא) "בִּשְׁבֻעַת הָאָלָה", כֵּיוָן שֶׁעָבְרוּ יִשְׂרָאֵל עַל הַתְּנַאי אָמַר לָהֶם הַקָּדוֹשׁ בָּרוּךְ הוּא  "אַף אֲנִי אֶעֱשֶׂה זֹּאת לָכֶם וְגוֹ' וְהֵבֵאתִי עֲלֵיכֶם חֶרֶב" וְגוֹ'. וְהוּא עֵד [אֵלּוּ יִשְׂרָאֵל] (ישעיה מג, יב) "וְאַתֶּם עֵדַי נְאֻם ה'". אוֹ רָאָה, (דברים ד, לה) "אַתָּה הָרְאֵתָ לָדַעַת", אוֹ יָדַע,  "וְיָדַעְתָּ וְגוֹ' וַהֲשֵׁבֹתָ אֶל לְבָבֶךָ". אִם לוֹא יַגִּיד וְנָשָׂא עֲוֹנוֹ, אָמַר לָהֶם הַקָּדוֹשׁ בָּרוּךְ הוּא אִם לֹא תַגִּידוּ בַּגּוֹיִם אֱלֹהוּתִי אֲנִי פּוֹרֵעַ מִכֶּם, אֵימָתַי כְּשֶׁיֹּאמְרוּ (ישעיה ח, ט) "דִּרְשׁוּ אֶל הָאֹבוֹת" וְגוֹ', אִם לֹא יֹאמְרוּ כַּדָּבָר הַזֶּה אֲשֶׁר אֵין לוֹ שַׁחַר. וְרַבִּי יוֹחָנָן וְרֵישׁ לָקִישׁ, אָמַר הַקָּדוֹשׁ בָּרוּךְ הוּא אִם לֹא יֹאמְרוּ יִשְׂרָאֵל לְעוֹבְדֵי אֱלִילִים כַּדָּבָר הַזֶּה אֵין לוֹ שַׁחַר עַל עַצְמוֹ אֵינוֹ מַזְרִיחַ אוֹרָה כֵּיצַד מַזְרִיחַ אוֹרָה עַל אֲחֵרִים. אָמַר רַבִּי אַבָּא בַּר כַּהֲנָא, חֹשֶׁךְ וַאֲפֵלָה שִׁמְּשׁוּ בָּעוֹלָם הַזֶּה, הֲדָא הוּא דִכְתִיב (שמות י, כב) "וַיְהִי חֹשֶׁךְ אֲפֵלָה", אֲבָל תֹּהוּ וָבֹהוּ לֹא שִׁמְּשׁוּ בָּעוֹלָם הַזֶּה, וְהֵיכָן עֲתִידִין לְשַׁמֵּשׁ, בִּכְרַךְ גָּדוֹל, הֲדָא הוּא דִּכְתִיב (ישעיה לד, יא) "וְנָטָה עָלֶיהָ קַו תֹהוּ וְאַבְנֵי בֹהוּ", רַבָּנָן אָמְרִין עוֹבְדֵי אֱלִילִים שֶׁלֹּא קִיְּמוּ אֶת הַתּוֹרָה שֶׁנִּתְּנָה מִתּוֹךְ הַחֹשֶׁךְ עֲלֵיהֶם הוּא אוֹמֵר  "כִּי הִנֵּה הַחֹשֶׁךְ יְכַסֶּה אֶרֶץ וַעֲרָפֶל לְאֻמִּים", אֲבָל יִשְׂרָאֵל שֶׁקִּיְּמוּ אֶת הַתּוֹרָה שֶׁנִּתְּנָה מִתּוֹךְ הַחֹשֶׁךְ כְּמָה דְּאַתְּ אָמַר (דברים ה, כ) "וַיְהִי כְּשָׁמְעֲכֶם אֶת הַקּוֹל מִתּוֹךְ הַחֹשֶׁךְ", עֲלֵיהֶם הוּא אוֹמֵר  "וְעָלַיִךְ יִזְרַח ה' וּכְבוֹדוֹ עָלַיִךְ יֵרָאֶה.

{pפסוק ב-גp}  "אוֹ נֶפֶשׁ אֲשֶׁר תִּגַּע בְּכָל דָּבָר טָמֵא", זְקֵנִים הָרִאשׁוֹנִים אָמְרוּ יָכוֹל אֲפִלּוּ נָגַע בְּמַגַּע טְמֵאוֹת יְהֵא (טָמֵא) [חַיָּב], תַּלְמוּד לוֹמַר "בְנִבְלַת חַיָּה", בְּנִבְלַת בְּהֵמָה, בְּנִבְלַת שֶׁרֶץ, מָה אֵלּוּ מְיֻחָדִים שֶׁהֵם אֲבוֹת הַטֻּמְאָה יָצָא דָּבָר שֶׁאֵינוֹ אַב הַטֻּמְאָה. רַבִּי עֲקִיבָא אוֹמֵר, יָכוֹל אֲפִלּוּ נָגַע בָּאֳכָלִים וּמַשְׁקִים וּבִכְלֵי חֶרֶס יְהֵא (טָמָא) [חַיָּב] תַּלְמוּד לוֹמַר "בְּהֵמָה" מַה בְּהֵמָה מְיֻחֶדֶת שֶׁהִיא אַב הַטֻּמְאָה יָצְאוּ אֵלּוּ שֶׁאֵינָם אַב הַטֻּמְאָה. וּבְדָבָר שֶׁאַתָּה לוֹמְדוֹ לְדֶרֶךְ אֶחָד אַתָּה לוֹמְדוֹ לְכָל הַדְּרָכִים שֶׁיֵּשׁ בּוֹ, מַה בְּהֵמָה טְמֵאָה מְיֻחֶדֶת שֶׁחִלֵּק מַגָּעָהּ מִמַּשָּׂאָהּ אַב הַטֻּמְאָה לְטַמֵּא אָדָם לְטַמֵּא בְּגָדִים, אַף אֵינִי מְרַבֶּה אֶלָּא כַּיּוֹצֵא בָּהּ, אֶת מָה אֲנִי מְרַבֶּה אֶת מִעוּט מֵי חַטָּאת, וְהַמֶּרְכָּב, שֶׁחִלֵּק מַגָּעָן מִמַּשָּׂאָן, וַעֲשָׂאָן אַב הַטֻּמְאָה לְטַמֵּא אָדָם וּלְטַמֵּא בְּגָדִים, כְּשֶׁהוּא אוֹמֵר בְּכָל דָּבָר טָמֵא לְרַבּוֹת רֹב מֵי חַטָּאת, וְהַמִּשְׁכָּב שֶׁשָּׁוֶה מַגָּעָן לְמַשָּׂאָן וַעֲשָׂאָן אַב הַטֻּמְאָה לְטַמֵּא אָדָם וּלְטַמֵּא בְּגָדִים, כְּשֶׁהוּא אוֹמֵר בְּכָל דָּבָר טָמֵא לְרַבּוֹת הַשּׂוֹרֵף אֶת הַפָּרָה, וְהַפָּרִים וְהַמְשַׁלֵּחַ אֶת הַשָּׂעִיר שֶׁהֵן מְטַמְּאִים בְּגָדִים, כְּשֶׁהוּא אוֹמֵר בְּכָל דָּבָר טָמֵא לְרַבּוֹת הַסְּבָכוֹת וְהַפְּרָעוֹת וְהַקִּיר דִּבְרֵי רַבִּי יְהוּדָה.

"בְּנִבְלַת" (בְּהֵמָה) חַיָּה, מַה תַּלְמוּד לוֹמַר "טְמֵאָה", שֶׁיָּכוֹל אֵין לִי אֶלָּא בְּכֻלָּהּ, כַּזַּיִת הֵימֶנָּה מִנַּיִן, תַּלְמוּד לוֹמַר "טְמֵאָה". בְּנִבְלַת בְּהֵמָה מַה תַּלְמוּד לוֹמַר "טְמֵאָה" שֶׁיָּכוֹל אֵין לִי אֶלָּא נְבֵלָה עַצְמָהּ, קַרְנָהּ שְׂעָרָהּ וְחִבּוּרָהּ מִנַּיִן תַּלְמוּד לוֹמַר "טְמֵאָה". בְּנִבְלַת שֶׁרֶץ מַה תַּלְמוּד לוֹמַר "טָמֵא", שֶׁיָּכוֹל אֵין לִי אֶלָּא בְּשָׂרוֹ, דָּמוֹ עוֹרוֹ חִבּוּרוֹ וְעֵרוּבוֹ מִנַּיִן, תַּלְמוּד לוֹמַר "טָמֵא".

רַבִּי אֱלִיעֶזֶר אוֹמֵר "שֶׁרֶץ וְנֶעְלַם מִמֶּנּוּ" עַל הֶעְלֵם שֶׁרֶץ הוּא חַיָּב וְאֵינוֹ חַיָּב עַל הֶעְלֵם מִקְדָּשׁ. רַבִּי עֲקִיבָא אוֹמֵר וְנֶעְלַם מִמֶּנּוּ וְהוּא טָמֵא עַל הֶעְלֵם טֻמְאָה הוּא חַיָּב וְאֵינוֹ חַיָּב עַל הֶעְלֵם מִקְדָּשׁ. רַבִּי יִשְׁמָעֵאל אוֹמֵר, וְנֶעְלָם מִמֶּנּוּ שְׁתֵּי פְּעָמִים לְחַיֵּב עַל הֶעְלֵם טֻמְאָה וְעַל הֶעְלֵם מִקְדָּשׁ. מַאי בֵּינַיְהוּ, חִזְקִיָּה אָמַר שֶׁרֶץ וּנְבֵלָה אִיכָּא בֵּינַיְהוּ, רַבִּי אֱלִיעֶזֶר סָבַר בָּעִינָן עַד דְּיָדַע אִי בְּשֶׁרֶץ אִיטְמֵי, אִי בִּנְבֵלָה אִיטְמֵי. וְרַבִּי עֲקִיבָא סָבַר לָא בָּעִינָן עַד דְּיָדַע אִי בְּשֶׁרֶץ אִיטְמֵי אִי בִּנְבֵלָה אִיטְמֵי, דְּכֵיוָן דְּיָדַע דְּאִיטְמֵי תּוּ לָא צָרִיךְ. עוּלָא רָמֵי דְּרַבִּי אֱלִיעֶזֶר אַדְּרַבִּי אֱלִיעֶזֶר, מִי אָמַר רַבִּי אֱלִיעֶזֶר בָּעִינָן דְּיָדַע אִי בְּשֶׁרֶץ אִיטְמֵי אִי בִּנְבֵלָה אִיטְמֵי, וְרָמִינְהוּ רַבִּי אֱלִיעֶזֶר אוֹמֵר, מַה נַּפְשָׁךְ, חֵלֶב אָכַל חַיָּב, נוֹתָר אָכַל חַיָּב, שַׁבָּת חִלֵּל חַיָּב, יוֹם הַכִּפּוּרִים חִלֵּל חַיָּב, אִשְׁתּוֹ נִדָּה בָּעַל חַיָּב, אֲחוֹתוֹ בָּעַל חַיָּב. אָמַר לֵיהּ רַבִּי יְהוֹשֻׁעַ הֲרֵי הוּא אוֹמֵר (לעיל ד, כג) ["אוֹ הוֹדַע אֵלָיו חַטָּאתוֹ] אֲשֶׁר חָטָא בָּהּ", עַד שֶׁיִּוָּדַע לְךָ בַּמֶּה חָטָא, וּמְשָׁנִי הָתָם "אֲשֶׁר חָטָא בָּהּ" אָמַר רַחֲמָנָא, חָטָא כָּל דְּהוּ, הָכָא מִכְדֵי כְּתִיב בְּכָל דָבָר טָמֵא, אוֹ בְּנִבְלַת שֶׁרֶץ טָמֵא, לָמָּה לִי, שְׁמַע מִינַהּ בָּעִינָן עַד דְּיָדַע אִי בְּשֶׁרֶץ אִיטְמֵי אִי בִּנְבֵלָה אִיטְמֵי. וְרַבִּי עֲקִיבָא, אַיְדֵי דְּבָעֵי לְמִכְתַּב בְּהֵמָה וְחַיָּה לְכִדְרַבִּי, כְּתַב נַמִּי שֶׁרֶץ, כִּדְתָנָא דְבֵי רַבִּי יִשְׁמָעֵאל כָּל פָּרָשָׁה שֶׁנֶּאֶמְרָה וְנִשְׁנֵית לֹא נִשְׁנֵית אֶלָּא בִּשְׁבִיל דָּבָר שֶׁנִּתְחַדֵּשׁ בָּהּ. וְרַבִּי אֱלִיעֶזֶר הַאי "בָּהּ" מַאי עָבִיד לֵיהּ, פְּרָט לְמִתְעַסֵּק. וְרַבִּי יוֹחָנָן אָמַר, מַשְׁמָעוּת דּוֹרְשִׁין אִיכָּא בֵּינַיְהוּ. רַב שֵׁשֶׁת מַחְלִיף דְּרַבִּי אֱלִיעֶזֶר לְרַבִּי עֲקִיבָא וּדְרַבִּי עֲקִיבָא לְרַבִּי אֱלִיעֶזֶר.

"אוֹ כִי יִגַּע בְּטֻמְאַת אָדָם". אָדָם, זֶה הַמֵּת. טֻמְאַת אָדָם, זֶה טֻמְאַת מֵת. לְכָל טֻמְאָתוֹ, לְרַבּוֹת זָבִים וְזָבוֹת נִדּוֹת וְיוֹלְדוֹת. אֵין לִי אֶלָּא יְמֵי חֲמוּרִים יְמֵי קַלִּים מִנַּיִן, תַּלְמוּד לוֹמַר "לְכֹל טֻמְאָתוֹ". "אֲשֶׁר יִטְמָא", לְרַבּוֹת בּוֹעֵל נִדָּה. בָּהּ, לְרַבּוֹת אֶת הַבּוֹלֵעַ נִבְלַת עוֹף טָהוֹר.

אִם נֶאֶמְרוּ קַלּוֹת לָמָּה נֶאֶמְרוּ חֲמוּרוֹת, שֶׁאִלּוּ נֶאֶמְרוּ קַלּוֹת וְלֹא נֶאֶמְרוּ חֲמוּרוֹת הָיִיתִי אוֹמֵר עַל הַקַּלּוֹת בְּעוֹלֶה וְיוֹרֵד עַל הַחֲמוּרוֹת קָבוּעַ, אִם נֶאֶמְרוּ חֲמוּרוֹת וְלֹא נֶאֶמְרוּ קַלּוֹת הָיִיתִי אוֹמֵר עַל הַחֲמוּרוֹת הוּא חַיָּב עַל הַקַּלּוֹת הוּא פָּטוּר, צָרִיךְ לוֹמַר חֲמוּרוֹת וְצָרִיךְ לוֹמַר קַלּוֹת.

מִנַּיִן שֶׁאֵין הַכָּתוּב מְדַבֵּר אֶלָּא בְּטֻמְאַת מִקְדָּשׁ וְקָדָשָׁיו, וְדִין הוּא, הוֹאִיל וְהִזְהִיר וְעָנַשׁ עַל הַטֻּמְאָה, וְחִיֵּב קָרְבָּן עַל הַטֻּמְאָה, מַה כְּשֶׁהִזְהִיר וְעָנַשׁ עַל הַטֻּמְאָה לֹא הִזְהִיר אֶלָּא עַל טֻמְאַת מִקְדָּשׁ וְקָדָשָׁיו, אַף כְּשֶׁחִיֵּב קָרְבָּן עַל הַטֻּמְאָה לֹא חִיֵּב אֶלָּא עַל טֻמְאַת מִקְדָּשׁ וְקָדָשָׁיו. וְאֵימָא תְּרוּמָה דְּהִזְהִיר וְעָנַשׁ, לָא אַשְׁכְּחָן עֲוֹן מִיתָה דִּמְחַיֵּב עָלֵיהּ קָרְבָּן, אֵימָא הַנֵּי מִלֵּי קָרְבָּן קָבוּעַ אֲבָל עוֹלֶה וְיוֹרֵד לֵיתִי, מִידִי דַּהֲוָה אַשְּׁמִיעַת קוֹל וְאַבִּטּוּי שְׂפָתַיִם, אָמַר קְרָא בָּהּ, לְמִעוּטֵי תְּרוּמָה. וְאֵימָא בָּהּ לְמִעוּטֵי מִקְדָּשׁ דְּלָא סַגִּי לֵיהּ בְּעוֹלֶה וְיוֹרֵד עַד דְּמַיְתִי קָרְבָּן קָבוּעַ, קְרִי רָבָא עָלֵיהּ דְּרַבִּי דּוֹלֶה מַיִם מִבּוֹרוֹת עֲמֻקִּים, דְּתַנְיָא רַבִּי אוֹמֵר אֶקְרָא אֲנִי חַיָּה, בְּהֵמָה לָמָּה נֶאֶמְרָה, נֶאֱמַר כָּאן "בְּהֵמָה טְמֵאָה", וְנֶאֱמַר לְהַלָּן "בְּהֵמָה טְמֵאָה", מַה לְּהַלָּן טֻמְאַת קֹדֶשׁ, אַף כָּאן טֻמְאַת קֹדֶשׁ. אַשְׁכְּחָן טֻמְאַת קֹדֶשׁ טֻמְאַת מִקְדָּשׁ מְנָלַן, אָמְרֵי נְהַרְדָּעֵי מִשְּׁמֵיהּ דְּרָבָא שָׁלֹשׁ טֻמְאוֹת בִּשְׁלָמִים לָמָּה לִי, אַחַת לִכְלָל וְאַחַת לִפְרָט וְאַחַת לְטֻמְאָה הַכְּתוּבָה בַּתּוֹרָה סְתָם וְאֵינִי יוֹדֵעַ מַהוּ, הֱוֵי אוֹמֵר טֻמְאַת קֹדֶשׁ. וְאִם אֵינוֹ עִנְיַן לְטֻמְאַת קֹדֶשׁ דְּנָפְקָא לֵיהּ מִדְּרַבִּי, תְּנֵהוּ עִנְיָן לְטֻמְאַת מִקְדָּשׁ. וְאֶלָּא בָּהּ לָמָּה לִי לְרַבּוֹת נִבְלַת עוֹף טָהוֹר. הָא אָמַרְתָּ בָּהּ מִעוּטָא הוּא, מִשּׁוּם דְּמִעוּטָא הוּא אֲיַתֵּר, דִּכְתִיב "אוֹ כִי יִגַּע" בַּר נְגִיעָה אִין דְּלָאו בַּר נְגִיעָה לָא, וּכְתִיב בָּהּ הָוֵי מִעוּט אַחַר מִעוּט וְאֵין מִעוּט אַחַר מִעוּט אֶלָּא לְרַבּוֹת.

בְּשַׂר הַמֵּת מְטַמֵּא לַח וְיָבֵשׁ מְנָלַן. אָמַר רַבִּי שִׁמְעוֹן בֶּן לָקִישׁ אָמַר קְרָא לְכָל טֻמְאָתוֹ, לְכָל טֻמְאוֹת הַפּוֹרְשׁוֹת מִמֶּנּוּ. וְרַבִּי יוֹחָנָן אָמַר (במדבר יט, טז) "אוֹ בְעֶצֶם", דּוּמְיָא דְּעֶצֶם מָה עֶצֶם יָבֵשׁ אַף כָּאן יָבֵשׁ. אִיכָּא בֵּינַיְהוּ דְּאִיפְרַךְ אַפְרוּכֵי, מָה עֶצֶם שֶׁנִּבְרָא עִמּוֹ וְאֵין גִּזְעוֹ מַחֲלִיף, אַף כָּל דָּבָר שֶׁנִבְרָא עִמּוֹ וְאֵין גִּזְעוֹ מַחֲלִיף, יָצְאוּ שִׁנַּיִם שֶׁלֹּא נִבְרְאוּ עִמּוֹ, יָצְאוּ שֵׂעָר וְצִפֹּרֶן שֶׁגִּזְעוֹ מַחֲלִיף, וּבִשְׁעַת חִבּוּרָן הַכֹּל טָמֵא.

מִנַּיִן שֶׁאֵינוֹ חַיָּב עַד שֶׁתְּהֵא יְדִיעָה בִּתְחִלָּה וִידִיעָה בַּסּוֹף וְהֶעְלֵם בֵּינְתַּיִם, תַּלְמוּד לוֹמַר וְנֶעְלַם מִמֶּנּוּ שְׁנֵי פְּעָמִים, דִּבְרֵי רַבִּי עֲקִיבָא. רַבִּי אוֹמֵר וְנֶעְלַם מִמֶּנּוּ מִכְּלַל שֶׁהָיְתָה יְדִיעָה, וְהוּא יָדַע הֲרֵי שְׁתֵּי יְדִיעוֹת.

{pפסוק דp}  יָכוֹל הַנּוֹדֵר בְּנָזִיר וּבְקָרְבָּן יְהֵא מַקְרִיב אֶת הַקָּרְבָּן הַזֶּה תַּלְמוּד לוֹמַר "אוֹ נֶפֶשׁ כִּי תִשָּׁבַע", עַל הַשְּׁבוּעָה הוּא חַיָּב וְלֹא שֶׁנָּדַר בְּנָזִיר וּבְקָרְבָּן. יָכוֹל הַמְהַרְהֵר בַּלֵּב יְהֵא חַיָּב, תַּלְמוּד לוֹמַר "בִשְׂפָתַיִם", וְלֹא מְהַרְהֵר. יָכוֹל שֶׁאֲנִי מוֹצִיא הַגּוֹמֵר בַּלֵּב, תַּלְמוּד לוֹמַר "לְבַטֵּא".

יָכוֹל נִשְׁבָּע לְבַטֵּל אֶת הַמִּצְוָה וְלֹא בִּטֵּל יְהֵא חַיָּב, תַּלְמוּד לוֹמַר "לְהָרַע אוֹ לְהֵיטִיב", מַה הֲטָבָה רְשׁוּת אַף הֲרָעָה רְשׁוּת, אוֹצִיא נִשְׁבַּע לְבַטֵּל אֶת הַמִּצְוָה וְלֹא בִּטֵּל שֶׁפָּטוּר. יָכוֹל נִשְׁבַּע לְקַיֵּם אֶת הַמִּצְוָה וְלֹא קִיֵּם יְהֵא חַיָּב, תַּלְמוּד לוֹמַר "לְהָרַע אוֹ לְהֵיטִיב", מָה הֲרָעָה רְשׁוּת אַף הֲטָבָה רְשׁוּת. יָכוֹל נִשְׁבַּע לְהָרַע לְעַצְמוֹ וְלֹא הֵרַע יְהֵא פָּטוּר, תַּלְמוּד לוֹמַר "לְהָרַע אוֹ לְהֵיטִיב", מַה הֲטָבָה רְשׁוּת אַף הֲרָעָה רְשׁוּת, אָבִיא נִשְׁבַּע לְהָרַע לְעַצְמוֹ וְלֹא הֵרַע שֶׁהָרְשׁוּת בְּיָדוֹ. יָכוֹל נִשְׁבַּע לְהָרַע לַאֲחֵרִים וְלֹא הֵרַע יְהֵא חַיָּב, תַּלְמוּד לוֹמַר "לְהָרַע אוֹ לְהֵיטִיב", מַה הֲטָבָה רְשׁוּת אַף הֲרָעָה רְשׁוּת, אוֹצִיא נִשְׁבַּע לְהָרַע לַאֲחֵרִים וְלֹא הֵרֵעַ שֶׁאֵין הָרְשׁוּת בְּיָדוֹ, מִנַּיִן לְרַבּוֹת הֲטָבַת אֲחֵרִים, תַּלְמוּד לוֹמַר "אוֹ לְהֵיטִיב". וְאֵי זוֹ הִיא הֲרָעַת אֲחֵרִים, אַכֶּה אֶת פְּלוֹנִי וְאֶפְצַע אֶת מוֹחוֹ. וּמִמַּאי דִּקְרָאֵי בִּדְבַר הָרְשׁוּת כְּתִיבֵי דִּילְמָא בִּדְבַר מִצְוָה כְּתִיבֵי. לָא סָלְקָא דַעְתָּךְ מַקִּישׁ הֲרָעָה לַהֲטָבָה וַהֲטָבָה לַהֲרָעָה, מַקִּישׁ הֲרָעָה לַהֲטָבָה, מַה הֲטָבָה שֶׁאֵינָהּ בְּבִטּוּל מִצְוָה אַף הֲרָעָה שֶׁאֵינָהּ בְּבִטּוּל מִצְוָה. הֲרָעָה גּוּפָהּ הֲטָבָה הִיא. מַקִּישׁ הֲטָבָה לַהֲרָעָה, מַה הֲרָעָה שֶׁאֵינָהּ בְּקִיּוּם מִצְוָה אַף הֲטָבָה שֶׁאֵינָהּ בְּקִיּוּם מִצְוָה, הֲטָבָה גּוּפָהּ הֲרָעָה הִיא. אִי הָכִי בִּדְבַר הָרְשׁוּת נַמִּי.

לָא מַשְׁכַּחַת לָהּ, מַקִּישׁ הֲרָעָה לַהֲטָבָה מַה הֲטָבָה שֶׁאֵינָהּ בְּלֹא אֹכַל, אַף הֲרָעָה שֶׁאֵינָהּ בְּלֹא אֹכַל, הֲרָעָה גוּפָהּ הֲטָבָה הִיא. וּמַקִּישׁ הֲטָבָה לַהֲרָעָה, מַה הֲרָעָה שֶׁאֵינָהּ בְּקוּם אֱכֹל אַף הֲטָבָה שֶׁאֵינָהּ בְּקוּם אֱכֹל, הֲטָבָה גּוּפָהּ הֲרָעָה הִיא. הַאי מַאי אִי אָמַרְתְּ בִּשְׁלָמָא בִּדְבַר הָרְשׁוּת כְּתִיבֵי קְרָאֵי הַיְנוּ דְּאִצְטְרִיךְ אוֹ לְהֵיטִיב, לְרַבּוֹת הֲטָבַת אֲחֵרִים, אֶלָּא אִי אָמַרְתְּ בִּדְבַר מִצְוָה כְּתִיבֵי, הַשְׁתָּא הֲרָעַת אֲחֵרִים אִיתְרַבֵּי הֲטָבַת אֲחֵרִים מִיבָּעְיָא. וְהַאי אוֹ מִיבָּעֵי לֵיהּ לְחַלֵּק, לְחַלֵּק לָא צָרִיךְ קְרָא, הָנִיחָא לְרַבִּי יוֹנָתָן אֶלָּא לְרַבִּי יֹאשִׁיָּה מַאי אִיכָּא לְמֵימַר, דְּתַנְיָא  "אִישׁ כִּי יְקַלֵּל אֶת אָבִיו" אֲפִלּוּ תֵּימָא רַבִּי יֹאשִׁיָּה, סָבַר לָהּ כְּרַבִּי עֲקִיבָא דְּדָרִישׁ רִבּוּי וּמִעוּט, (וְאַיְתַר לֵיהּ אוֹ לְחַלֵּק). אִי אָמַרְתְּ בִּשְׁלָמָא בִּדְבַר הָרְשׁוּת כְּתִיבֵי קְרָאֵי, מְמַעֵט דְּבַר מִצְוָה, אֶלָּא אִי אָמַרְתְּ בִּדְבַר מִצְוָה כְּתִיבֵי מַאי מְמַעֵט.

{rרמז תעבr}  חֹמֶר בִּנְדָרִים מִבִּשְׁבוּעוֹת כֵּיצַד, אָמַר קוֹנָם סֻכָּה שֶׁאֲנִי עוֹשֶׂה, לוּלָב שֶׁאֲנִי נוֹטֵל, תְּפִלִּין שֶׁאֲנִי (נוֹתֵן) [מָנִיחַ], בִּנְדָרִים אָסוּר, בִּשְׁבוּעוֹת מֻתָּר, שֶׁאֵין נִשְׁבָּעִין לְבַטֵּל אֶת הַמִּצְוָה, שֶׁנֶּאֱמַר (במדבר ל, ג) "לֹא יַחֵל דְּבָרוֹ", דְּבָרוֹ לֹא יַחֵל אֲבָל מֵחֵל הוּא חֶפְצֵי שָׁמַיִם. מַאי שְׁנָא נֶדֶר דִּכְתִיב (שם) "כִּי יִדֹּר נֶדֶר, לֹא יַחֵל דְּבָרוֹ", שְׁבוּעָה נַמִּי הָא כְתִיב (שם) "אוֹ הִשָּׁבַע שְׁבֻעָה לֹא יַחֵל דְּבָרוֹ", אָמַר אַבַּיֵּי הָא דְּאָמַר הַנָּאַת סֻכָּה עָלַי, וְהָא דְּאָמַר שְׁבוּעָה שֶׁלֹּא אֵהָנֶה מִן הַסֻּכָּה. אָמַר רָבָא, וְכִי מִצְווֹת לֵהָנוֹת נִתְּנוּ, אֶלָּא אָמַר רָבָא הָא דְּאָמַר יְשִׁיבַת סֻכָּה עָלַי וְהָא דְּאָמַר שְׁבוּעָה שֶׁלֹּא אֵשֶׁב בַּסֻּכָּה. וְשֶׁאֵין נִשְׁבָּעִין עַל הַמִּצְווֹת מֵהָכָא נָפְקָא, מֵהָתָם נָפְקָא, דְּתַנְיָא יָכוֹל נִשְׁבַּע לְבַטֵּל אֶת הַמִּצְוָה וְלֹא בִּטֵּל יְהֵא חַיָּב, תַּלְמוּד לוֹמַר "לְהָרַע אוֹ לְהֵיטִיב" מַה הֲטָבָה רְשׁוּת אַף הֲרָעָה רְשׁוּת, יָצָא נִשְׁבַּע לְבַטֵּל אֶת הַמִּצְוָה וְלֹא בִּטֵּל שֶׁאֵין הָרְשׁוּת בְּיָדוֹ, חַד קְרָא לְמִיפְטְרֵיהּ מִקָּרְבָּן שְׁבוּעָה, וְחַד לְמִיפְטְרֵיהּ מִלָּאו בִּשְׁבוּעָה.

אָמַר אַבַּיֵּי לָמָּה רַבּוֹ צָרִיךְ לִכְפּוֹתוֹ לִנְזִירוּת וְאֵין צָרִיךְ לִכְפּוֹתוֹ לִנְדָרִים, וְאֵין צָרִיךְ לִכְפּוֹתוֹ לִשְׁבוּעָה, דְּאָמַר קְרָא לְהָרַע אוֹ לְהֵיטִיב, מַה הֲטָבָה רְשׁוּת אַף הֲרָעָה רְשׁוּת, יָצָא לְהָרַע לַאֲחֵרִים שֶׁאֵין הָרְשׁוּת בְּיָדוֹ.

רַבִּי יְהוּדָה בֶּן בְּתֵירָא אוֹמֵר, נִשְׁבַּע לְקַיֵּם אֶת הַמִּצְוָה וְלֹא קִיֵּם חַיָּב, וְדִין הוּא, וּמָה אִם הָרְשׁוּת שֶׁאֵין מֻשְׁבָּע עֲלֵיהֶן מֵהַר סִינַי הֲרֵי הוּא חַיָּב עָלֶיהָ, מִצְוָה שֶׁמֻּשְׁבָּע מֵהַר סִינַי אֵינוֹ דִין שֶׁיְּהֵא חַיָּב עָלֶיהָ, אָמְרוּ לוֹ לֹא אִם אָמַרְתָּ בִּשְׁבוּעַת הָרְשׁוּת שֶׁכֵּן עָשָׂה בָּהּ לָאו כְּהֵן, תֹּאמַר בִּשְׁבוּעַת מִצְוָה שֶׁלֹּא עָשָׂה בָּהּ לָאו כְּהֵן.

אָמַר שְׁבוּעָה שֶׁאֶתֵּן לְאִישׁ פְּלוֹנִי וְשֶׁלֹּא אֶתֵּן, שֶׁנָּתַתִּי וְשֶׁלֹּא נָתַתִּי, שֶׁאִישַׁן וְשֶׁלֹּא אִישַׁן, שֶׁיָּשַׁנְתִּי וְשֶׁלֹּא יָשַׁנְתִּי, שֶׁאֶזְרֹק צְרוֹר לַיָּם וְשֶׁלֹּא אֶזְרֹק, שֶׁזָּרַקְתִּי וְשֶׁלֹּא זָרַקְתִּי, רַבִּי יִשְׁמָעֵאל אוֹמֵר, אֵינוֹ חַיָּב אֶלָּא עַל הֶעָתִיד לָבוֹא, שֶׁנֶּאֱמַר "לְהָרַע אוֹ לְהֵיטִיב". (אָמַר לֵיהּ רַבִּי עֲקִיבָא) אֵין לִי אֶלָּא דְּבָרִים שֶׁיֵּשׁ בָּהֶם הֲרָעָה וַהֲטָבָה, שֶׁאֵין בָּהֶם הֲרָעָה וַהֲטָבָה מִנַּיִן, תַּלְמוּד לוֹמַר "אוֹ נֶפֶשׁ כִּי תִשָּׁבַע לְבַטֵּא בִשְׂפָתַיִם". אֵין לִי אֶלָּא לְהַבָּא, לְשֶׁעָבַר מִנַּיִן, תַּלְמוּד לוֹמַר "לְכֹל אֲשֶׁר יְבַטֵּא הָאָדָם בִּשְׁבֻעָה", דִּבְרֵי רַבִּי עֲקִיבָא. רַבִּי יִשְׁמָעֵאל אוֹמֵר, לְהָרַע אוֹ לְהֵיטִיב, לְהַבָּא, אָמַר לֵיהּ רַבִּי עֲקִיבָא אִם כֵּן אֵין לִי אֶלָּא דְּבָרִים שֶׁיֵּשׁ בָּהֶן הֲרָעָה וַהֲטָבָה, שֶׁאֵין בָּהֶם הֲרָעָה וַהֲטָבָה מִנַּיִן, אָמַר לֵיהּ מֵרִבּוּי הַכָּתוּב. אָמַר לֵיהּ אִם רִבָּה הַכָּתוּב לְכָךְ רִבָּה לְכָךְ.  שַׁפִּיר קָאָמַר לֵיהּ רַבִּי עֲקִיבָא לְרַבִּי יִשְׁמָעֵאל, אָמַר רַבִּי יוֹחָנָן רַבִּי יִשְׁמָעֵאל שֶׁשִּׁמֵּשׁ אֶת רַבִּי נְחוּנְיָא בֶּן הַקָּנֶה שֶׁהָיָה דּוֹרֵשׁ כָּל הַתּוֹרָה בִּכְלָל וּפְרָט, אִיהוּ נַמִּי דָּרִישׁ כְּלָלֵי וּפְרָטֵי, רַבִּי עֲקִיבָא שֶׁשִּׁמֵּשׁ נַחוּם אִישׁ גַּם זוֹ שֶׁהָיָה דּוֹרֵשׁ בְּרִבָּה וּמִעֵט, אִיהוּ נַמִּי דָּרִישׁ רִבּוּיֵי וּמִעוּטֵי, דְּתַנְיָא אוֹ נֶפֶשׁ כִּי תִשָּׁבַע, רִבָּה, לְהָרַע אוֹ לְהֵיטִיב, מִעֵט, לְכֹל אֲשֶׁר יְבַטֵּא הָאָדָם, חָזַר וְרִבָּה, רִבָּה וּמִעֵט וְרִבָּה, רִבָּה הַכֹּל. מַאי רַבִּי רַבִּי כָּל מִלֵּי. וּמַאי מִעֵט מִעֵט דְּבַר מִצְוָה. וְרַבִּי יִשְׁמָעֵאל דָּרִישׁ כְּלָלֵי וּפְרָטֵי, אוֹ נֶפֶשׁ כִּי תִשָּׁבַע, כְּלָל, לְהָרַע, פְּרָט, לְכֹל אֲשֶׁר יְבַטֵּא הָאָדָם, חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ לְהַבָּא, אַף כָּל לְהַבָּא. אַהַנֵּי כְּלָלָא לְאָתוּיֵי אֲפִלּוּ דְּבָרִים שֶׁאֵין בָּהֶם הֲטָבָה וַהֲרָעָה לְהַבָּא. אַהַנֵּי פְּרָטָא לְמִעוּטֵי אֲפִלּוּ דְּבָרִים שֶׁיֵּשׁ בָּהֶן הֲטָבָה וַהֲרָעָה לְשֶׁעָבַר.

אִיפּוּךְ אֲנָא, אָמַר רַבִּי יִצְחָק, דּוּמְיָא דִּלְהָרַע אוֹ לְהֵיטִיב מִי שֶׁאִסּוּרוֹ מִשּׁוּם "לֹא יַחֵל דְּבָרוֹ", יָצָא זֶה שֶׁאֵין אִסּוּרוֹ מִשּׁוּם "לֹא יַחֵל" אֶלָּא מִשּׁוּם "לֹא תְשַׁקְּרוּ". רַבִּי יִצְחָק בַּר אָבִין אָמַר אָמַר קְרָא אוֹ נֶפֶשׁ כִּי תִשָּׁבַע, מִי שֶׁהַשְּׁבוּעָה קוֹדֶמֶת לְמַעֲשֶׂה, יָצָא אָכַלְתִּי וְלֹא אָכַלְתִּי שֶׁמַּעֲשֶׂה קוֹדֵם לִשְׁבוּעָה.

תָּנוּ רַבָּנָן "הָאָדָם בִּשְׁבֻעָה" פְּרָט לְאָנוּס. וְנֶעְלַם פְּרָט לְמֵזִיד. מִמֶּנּוּ (פְּרָט לְ)שֶׁנִּתְעַלְּמָה מִמֶּנּוּ שְׁבוּעָה. יָכוֹל שֶׁנִּתְעַלֵּם מִמֶּנּוּ חֵפֶץ, תַּלְמוּד לוֹמַר "בִּשְׁבֻעָה וְנֶעְלַם מִמֶּנּוּ" עַל הֶעְלֵם שְׁבוּעָה הוּא חַיָּב וְאֵינוֹ חַיָּב עַל הֶעְלֵם חֵפֶץ. אָמַר מַר, פְּרָט לְאָנוּס הֵיכִי דָּמִי כִּדְרַב הוּנָא וְרַב אַסֵּי כִּי הֲווּ קַיְמֵי קָמֵיהּ דְּרַב, מַר אָמַר שְׁבוּעָתָא דְּהָכִי אָמַר רַב, וּמַר אָמַר שְׁבוּעָתָא דְּהָכִי אָמַר רַב, כִּי אֲתוּ לְקָמֵיהּ אָמַר כְּחַד מִנַּיְהוּ, אָמַר לֵיהּ אִידָךְ וַאֲנָא בְּשִׁקְרָא אִשְׁתַּבַּע, אָמַר לֵיהּ לִבָּךְ אֲנָסַךְ. [וְנֶעְלַם מִמֶּנּוּ] שֶׁנִּתְעַלְּמָה מִמֶּנּוּ שְׁבוּעָה. מְחַכוּ עָלָהּ בְּמַעֲרָבָא בִּשְׁלָמָא שְׁבוּעָה מַשְׁכַּחַת לָהּ בְּלֹא חֵפֶץ, כְּגוֹן דְּאָמַר שְׁבוּעָה שֶׁלֹּא אֹכַל פַּת חִטִּין, וּכְסָבוּר שֶׁאוֹכַל קָאָמַר, דִּשְׁבוּעָתָא אִינְשֵׁי חֶפְצָא דְּכִיר לֵיהּ. אֶלָּא חֵפֶץ בְּלֹא שְׁבוּעָה הֵיכִי דָּמִי, כְּגוֹן דְּאָמַר שְׁבוּעָה שֶׁלֹּא אֹכַל פַּת חִטִּין וּכְסָבוּר שֶׁל שְׂעוֹרִין הִיא, דִּשְׁבוּעָתָא דְּכִיר לֵיהּ חֶפְצָא אִינְשֵׁי, כֵּיוָן דְּחֶפְצָא אִינְשִׁי לֵיהּ הַיְנוּ הֶעְלֵם שְׁבוּעָה, אֶלָּא אָמַר רַבִּי אֶלְעָזָר דָּא וְדָא אַחַת הִיא.

{rרמז תעגr}  אָמַר שְׁמוּאֵל גָּמַר בְּלִבּוֹ צָרִיךְ שֶׁיּוֹצִיא בִּשְׂפָתָיו שֶׁנֶּאֱמַר "לְבַטֵּא בִשְׂפָתַיִם". מֵיתִיבֵי בִשְׂפָתַיִם וְלֹא בַּלֵּב, גָּמַר בְּלִבּוֹ מִנַּיִן, תַּלְמוּד לוֹמַר "לְכֹל אֲשֶׁר יְבַטֵּא" אָמַר רָבָא תְּרִיץ וְאֵימָא הָכִי, בִשְׂפָתַיִם וְלֹא שֶׁגָּמַר בְּלִבּוֹ לְהוֹצִיא פַּת חִטִּין וְהוֹצִיא פַּת שְׂעוֹרִין, גָּמַר בְּלִבּוֹ לְהוֹצִיא פַּת חִטִּין וְהוֹצִיא פַּת סְתָם מִנַּיִן, תַּלְמוּד לוֹמַר "לְכֹל אֲשֶׁר יְבַטֵּא". מֵיתִיבֵי  "מוֹצָא שְׂפָתֶיךָ", אֵין לִי אֶלָּא שֶׁהוֹצִיא בִּשְׂפָתָיו, גָּמַר בְּלִבּוֹ מִנַּיִן, תַּלְמוּד לוֹמַר (שמות לה, כב) "כֹּל נְדִיב לֵב" וְכוּ'. וְנִגְמֹר מִנֵּיהּ, מִשּׁוּם דַּהֲוֵי תְּרוּמָה וְקָדָשִׁים שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין. וּלְמָאן דְּאָמַר מְלַמְּדִין מַאי אִיכָּא לְמֵימַר, הָוֵי חֻלִּין וְקָדָשִׁים וְחֻלִּין מִקָּדָשִׁים לָא גָּמְרִינָן.

אָמַר רַבִּי אָמִי כָּל שְׁבוּעָה שֶׁהַדַּיָּנִין מַשְׁבִּיעִים אוֹתָהּ אֵין בָּהּ מִשּׁוּם שְׁבוּעַת בִּטּוּי, שֶׁנֶּאֱמַר "אוֹ נֶפֶשׁ כִּי תִשָּׁבַע לְבַטֵּא בִשְׂפָתַיִם", תִּשָּׁבַע מֵעַצְמָהּ, וְכִדְרֵישׁ לָקִישׁ כִּי מְשַׁמֵּשׁ בְּאַרְבַּע לְשׁוֹנוֹת אִי, דִּילְמָא, אֶלָּא, דְּהָא. וּפְלִיגָא דְּרַבִּי יִרְמְיָה, דְּאָמַר רַבִּי יִרְמְיָה פְּעָמִים שֶׁשְּׁנֵיהֶם בְּחַטָּאת וּפְעָמִים שֶׁשְּׁנֵיהֶם בְּאָשָׁם.

מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת. יָכוֹל טֻמְאַת מִקְדָּשׁ וְקָדָשָׁיו שֶׁהִיא בְּהִכָּרֵת יְהֵא חַיָּב עָלֶיהָ בְּעַצְמָהּ, אֲבָל שְׁמִיעַת הַקּוֹל וּבִטּוּי שְׂפָתַיִם שֶׁאֵינָם בְּכָרֵת לֹא יְהֵא חַיָּב אֶלָּא אַחַת עַל שְׁתֵּיהֶם, תַּלְמוּד לוֹמַר "לְאַחַת", לְחַיֵּב עַל כָּל אַחַת וְאַחַת. יָכוֹל עַל טֻמְאַת מִקְדָּשׁ וְקָדָשָׁיו לֹא יְהֵא חַיָּב אֶלָּא אַחַת, מִנַּיִן עַל טֻמְאַת מִקְדָּשׁ בִּפְנֵי עַצְמוֹ, וְעַל טֻמְאַת קֹדֶשׁ בִּפְנֵי עַצְמוֹ, וַאֲפִלּוּ כֻּלָּהּ בְּהֶעְלֵם אֶחָד, מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "לְאַחַת", לְחַיֵּב עַל כָּל אַחַת וְאַחַת. כֵּיצַד נִטְמָא וְיָדַע וְנֶעְלַם מִמֶּנּוּ טֻמְאָה וְנִכְנַס לַמִּקְדָּשׁ וְיָצָא וְיָדַע, מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת. יָכוֹל טֻמְאַת מִקְדָּשׁ וְקָדָשָׁיו שֶׁהֵם בְּהִכָּרֵת שֶׁיְּהֵא חַיָּב עַל כָּל אַחַת וְאַחַת, אֲבָל שְׁמִיעַת הַקּוֹל וּבִטּוּי שְׂפָתַיִם שֶׁאֵינָם בְּהִכָּרֵת לֹא יְהֵא חַיָּב אֶלָּא אַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת. כֵּיצַד הָיוּ חֲמִשָּׁה תּוֹבְעִים אוֹתוֹ אָמְרוּ לוֹ בּוֹא וְהָעִידֵנוּ שֶׁיֵּשׁ לָנוּ בְּיַד.

פְּלוֹנִי פִּקָּדוֹן וּתְשׂוּמֶת יָד וְגָזֵל וַאֲבֵדָה, שְׁבוּעָה שֶׁאֵינִי יוֹדֵעַ לָכֶם עֵדוּת שֶׁיֵּשׁ לָכֶם בְּיַד פְּלוֹנִי פִּקָּדוֹן וּתְשׂוּמֶת יָד וְגָזֵל וַאֲבֵדָה, לֹא לְךָ וְלֹא לְךָ, מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת. יָכוֹל מִפְּנֵי שֶׁהֵם חֲמִשָּׁה, מִנַּיִן אֲפִלּוּ אָמַר לוֹ אֶחָד בּוֹא וְהָעִידֵנִי שֶׁיֵּשׁ לִי בְּיַד פְּלוֹנִי פִּקָּדוֹן וּתְשׂוּמֶת יָד וְגָזֵל וַאֲבֵדָה מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת. יָכוֹל מִפְּנֵי שֶׁהֵם הַרְבֵּה מִינֵי תְּבִיעוֹת, מִנַּיִן אֲפִלּוּ אָמַר לוֹ בּוֹא וְהָעִידֵנִי שֶׁיֵּשׁ לִי בְּיַד פְּלוֹנִי חִטִּים וּשְׂעוֹרִין וְכוּסְמִין מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת. יָכוֹל מִפְּנֵי שֶׁהֵן מִינִין הַרְבֵּה, מִנַּיִן אֲפִלּוּ אָמַר לוֹ בּוֹא וְהָעִידֵנִי שֶׁיֵּשׁ לִי חִטִּים בְּיַד פְּלוֹנִי שֶׁהִפְקַדְתִּי לוֹ אֶמֶשׁ וְשֶׁלְּפָנָיו, שְׁבוּעָה שֶׁאֵינִי יוֹדֵעַ לְךָ עֵדוּת שֶׁיֵּשׁ לְךָ בְּיָדוֹ חִטִּים שֶׁהִפְקַדְתָּ לוֹ אֶמֶשׁ וְשֶׁלְּפָנָיו, מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת.  יָכוֹל שְׁמִיעַת קוֹל שֶׁעָשָׂה בָּהּ מֵזִיד כְּשׁוֹגֵג, יְהֵא חַיָּב עַל כָּל אַחַת וְאַחַת, אֲבָל שְׁבוּעַת בִּטּוּי שֶׁלֹּא עָשָׂה בָּהּ מֵזִיד כְּשׁוֹגֵג, לֹא יְהֵא חַיָּב אֶלָּא אַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת. כֵּיצַד שְׁבוּעָה שֶׁלֹּא אֹכַל פַּת חִטִּים פַּת שְׂעוֹרִים פַּת כּוּסְמִין וְאָכַל מִנַּיִן שֶׁהוּא חַיָּב עַל כָּל אַחַת וְאַחַת, שְׁבוּעָה שֶׁלֹּא אֶשְׁתֶּה יַיִן וְשֶׁמֶן וּדְבַשׁ וְשָׁתָה, מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "לְאַחַת" לְחַיֵּב עַל כָּל אַחַת וְאַחַת.

מִנַּיִן שֶׁמֵּבִיא אַחַת עַל דְּבָרִים הַרְבֵּה, תַּלְמוּד לוֹמַר "אַחַת עַל חַטָּאתוֹ אֲשֶׁר חָטָא", כֵּיצַד אָמַר שְׁבוּעָה שֶׁלֹּא אֹכַל וְאָכַל אֳכָלִין הַרְבֵּה מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר "אַחַת עַל חַטָּאתוֹ אֲשֶׁר חָטָא". שְׁבוּעָה שֶׁלֹּא אֶשְׁתֶּה וְשָׁתָה מַשְׁקִין הַרְבֵּה מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר "אַחַת עַל חַטָּאתוֹ אֲשֶׁר חָטָא".

יָכוֹל שְׁבוּעַת בִּטּוּי שֶׁלֹּא עָשָׂה מֵזִיד כְּשׁוֹגֵג לֹא יְהֵא חַיָּב אֶלָּא אַחַת, אֲבָל שְׁמִיעַת הַקּוֹל שֶׁעָשָׂה מֵזִיד כְּשׁוֹגֵג יְהֵא חַיָּב עַל כָּל אַחַת וְאַחַת, תַּלְמוּד לוֹמַר "אַחַת עַל חַטָּאתוֹ אֲשֶׁר חָטָא". כֵּיצַד הָיָה תּוֹבְעוֹ אָמַר לוֹ בּוֹא וְהָעִידֵנִי שֶׁיֵּשׁ לִי בְּיַד פְּלוֹנִי חִטִּים שֶׁהִפְקַדְתִּי לוֹ אֶמֶשׁ וְשֶׁלֶּפָנָיו, שְׁבוּעָה שֶׁאֵינִי יוֹדֵעַ לְךָ עֵדוּת, מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר "אַחַת עַל חַטָּאתוֹ אֲשֶׁר חָטָא". יָכוֹל מִפְּנֵי שֶׁהוּא מִין אֶחָד, מִנַּיִן אֲפִלּוּ אָמַר לוֹ בּוֹא וְהָעִידֵנִי שֶׁיֵּשׁ לִי בְּיַד פְּלוֹנִי חִטִּים וּשְׂעוֹרִים וְכוּסְמִין, שְׁבוּעָה שֶׁאֵינִי יוֹדֵעַ לְךָ עֵדוּת, מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר כוּ'. יָכוֹל מִפְּנֵי שֶׁאֵינָם הַרְבֵּה מִינֵי תְּבִיעוֹת, מִנַּיִן אֲפִלּוּ אָמַר לוֹ בּוֹא וְהָעִידֵנִי שֶׁיֵּשׁ לִי בְּיַד פְּלוֹנִי פִּקָּדוֹן וּתְשׂוּמֶת יָד וְגָזֵל וַאֲבֵדָה, שְׁבוּעָה שֶׁאֵינִי יוֹדֵעַ לְךָ עֵדוּת, מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר "אַחַת עַל חַטָּאתוֹ אֲשֶׁר חָטָא" וְכוּ'. יָכוֹל שְׁמִיעַת קוֹל וּבִטּוּי שְׂפָתַיִם שֶׁאֵינָן בְּהִכָּרֵת לֹא יְהֵא חַיָּב אֶלָּא אַחַת, אֲבָל טֻמְאַת מִקְדָּשׁ וְקָדָשָׁיו שֶׁהִיא בְּהִכָּרֵת יְהֵא חַיָּב עַל כָּל אַחַת וְאַחַת, תַּלְמוּד לוֹמַר "אַחַת עַל חַטָּאתוֹ אֲשֶׁר חָטָא".

זֶה הַכְּלָל, כָּלַל אֵינוֹ חַיָּב אֶלָּא אַחַת, פֵּרֵט חַיָּב עַל כָּל אַחַת וְאַחַת, דִּבְרֵי רַבִּי מֵאִיר. רַבִּי יְהוּדָה אוֹמֵר לֹא לְךָ וְלֹא לְךָ חַיָּב עַל כָּל אַחַת וְאַחַת. רַבִּי אֱלִיעֶזֶר אוֹמֵר לֹא לְךָ וְלֹא לְךָ שְׁבוּעָה, שֶׁאוֹמֵר שְׁבוּעָה בָּאַחֲרוֹנָה, חַיָּב עַל כָּל אַחַת וְאַחַת, רַבִּי שִׁמְעוֹן אוֹמֵר, עַד שֶׁיֹּאמַר שְׁבוּעָה לְכָל אֶחָד וְאֶחָד.

רַבִּי עֲקִיבָא אוֹמֵר, מֵאֵלֶּה, יֵשׁ מֵאֵלֶּה חַיָּב וְיֵשׁ מֵאֵלֶּה פָּטוּר. רַבִּי אֱלִיעֶזֶר בֶּן יַעֲקֹב אוֹמֵר, מִכְּלָל שֶׁנֶּאֱמַר  "לֹא אָכַלְתִּי בְאוֹנִי מִמֶּנּוּ וְלֹא בִעַרְתִּי מִמֶּנּוּ בְּטָמֵא", יָכוֹל יִשְׂרָאֵל שֶׁאָכַל אֶת הַמַּעְשֵׂר אוֹנֵן אוֹ בְּטָמֵא יְהֵא מֵבִיא קָרְבָּן הַזֶּה, תַּלְמוּד לוֹמַר "מֵאֵלֶּה", יֵשׁ מֵאֵלֶּה חַיָּב וְיֵשׁ מֵאֵלֶּה פָּטוּר. אוֹצִיא אֶת הַמַּעֲשֵׂר שֶׁאֵינוֹ בַּעֲוֹן מִיתָה, וְלֹא אוֹצִיא אֶת הַתְּרוּמָה שֶׁהִיא בַּעֲוֹן מִיתָה שֶׁנֶּאֱמַר (להלן כב, ט) "וּמֵתוּ בוֹ כִּי יְחַלְּלֻהוּ", תַּלְמוּד לוֹמַר "מֵאֵלֶּה", יֵשׁ מֵאֵלֶּה חַיָּב וְיֵשׁ מֵאֵלֶּה פָּטוּר.

{pפסוק ה-וp}  וְהָיָה כִי יֶאְשַׁם, מַה יַּעֲשֶׂה וְהֵבִיא מִנַּיִן שֶׁטָּעוּן וִדּוּי, תַּלְמוּד לוֹמַר "וְהִתְוַדָּה". מִנַּיִן שֶׁטָּעוּן וִדּוּי עַל הַחַי, נֶאֱמַר כָּאן וִדּוּי, וְנֶאֱמַר לְהַלָּן וִדּוּי, מַה וִּדּוּי שֶׁנֶּאֱמַר לְהַלָּן עַל הַחַי, אַף וִדּוּי הָאָמוּר כָּאן וִדּוּי עַל הַחַי. מִנַּיִן שֶׁטָּעוּן סְמִיכָה, נֶאֱמַר כָּאן "עָלֶיהָ", וְנֶאֱמַר לְהַלָּן "עָלָיו", מָה "עָלָיו" הָאָמוּר לְהַלָּן טָעוּן סְמִיכָה, אַף עָלֶיהָ הָאָמוּר כָּאן טָעוּן סְמִיכָה. וְהֵבִיא, אַף לְאַחַר יוֹם הַכִּפּוּרִים. "אֲשָׁמוֹ", נֶאֱמַר כָּאן "אֲשָׁמוֹ" וְנֶאֱמַר לְהַלָּן "אֲשָׁמוֹ", מָה "אֲשָׁמוֹ" הָאָמוּר לְהַלָּן מוֹתָרוֹ נְדָבָה, אַף אֲשָׁמוֹ הָאָמוּר כָּאן מוֹתָרוֹ נְדָבָה.

"נְקֵבָה", וְלֹא טוּמְטוּם וְאַנְדְּרוֹגִינוֹס. הַצֹּאן, מַשְׁמַע לְרַבּוֹת אַף חֵרֶשֶׁת, אַף שׁוֹטָה, אַף הַנַּנֶּסֶת וְלֹא הַפַּלְגָּס. כִּשְׂבָּה אוֹ שְׂעִירַת עִזִּים לְחַטָּאת, מַה זֶּה בָּא לְלַמְּדֵנוּ, אִם לֹא מָצָא כִּשְׂבָּה מֵבִיא שְׂעִירָה, הֲרֵי קַל וָחֹמֶר וּמָה אִם חַטָּאת שֶׁבָּאָה עַל הַמִּצְווֹת וְאֵין לָהּ חִלּוּפִין עוֹף, יֵשׁ לָהּ חִלּוּפִין שְׂעִירָה אֵינוֹ דִין שֶׁיְּהֵא לָהּ חִלּוּפִין שְׂעִירַת עִזִּים. מְצֹרָע תּוֹכִיחַ שֶׁיֵּשׁ לָהּ חִלּוּפִין עוֹף וְאֵין לָהּ חִלּוּפִין שְׂעִירָה, לֹא אִם אָמַרְתָּ בְּחַטָּאת מְצֹרָע שֶׁאֵין לָהּ חִלּוּפִין עֲשִׂירִית הָאֵיפָה, אִם יָרְדָה לַעֲשִׂירִית הָאֵיפָה לֹא תֵּרֵד לִשְׂעִירָה. אִם כֵּן לָמָּה נֶאֱמַר "כִּשְׂבָּה אוֹ שְׂעִירַת עִזִּים לְחַטָּאת", שֶׁהָיָה בַּדִּין שֶׁיָּבִיא עִמָּה עוֹלָה, וַהֲלֹא דִין הוּא זֶה מֵבִיא בְּהֶשֵּׂג יָד וּמְצֹרָע מֵבִיא בְּהֶשֵּׂג יָד, מַה מְּצֹרָע מֵבִיא שְׁנַיִם, אַף זֶה יָבִיא שְׁנַיִם, תַּלְמוּד לוֹמַר "כִּשְׂבָּה אוֹ שְׂעִירָה", אֶחָד הוּא מֵבִיא וְאֵינוֹ מֵבִיא שְׁנַיִם.

"מֵחַטָּאתוֹ", (להלן פסוק י) ["מֵחַטָּאתוֹ"]  "עַל חַטָּאתוֹ", מַה תַּלְמוּד לוֹמַר, מִנַּיִן אַתָּה אוֹמֵר מְבִיאִין מֵהֶקְדֵּשׁ כִּשְׂבָּה, שְׂעִירָה. מֵהֶקְדֵּשׁ שְׂעִירָה, כִּשְׂבָּה. מֵהֶקְדֵּשׁ שְׂעִירָה וְכִשְׂבָּה, תּוֹרִים וּבְנֵי יוֹנָה, מֵהֶקְדֵּשׁ תּוֹרִין וּבְנֵי יוֹנָה עֲשִׂירִית הָאֵיפָה, כֵּיצַד הִפְרִישׁ כִּשְׂבָּה אוֹ שְעִירָה וְהֶעֱנִי יָבִיא עוֹף, הֶעֱנִי מֵבִיא עֲשִׂירִית הָאֵיפָה, הִפְרִישׁ עֲשִׂירִית הָאֵיפָה וְהֶעֱשִׁיר יָבִיא עוֹף, הֶעֱשִׁיר יָבִיא כִּשְׂבָּה אוֹ שְׂעִירָה. [הִפְרִישׁ כִּשְׂבָּה אוֹ שְׂעִירָה] נִסְתָּאֵב רָצָה מֵבִיא בְּדָמֶיהָ עוֹף. הֵבִיא עוֹף וְנִסְתָּאֵב, לֹא יָבִיא בְּדָמָיו עֲשִׂירִית הָאֵיפָה שֶׁאֵין לְעוֹף פִּדְיוֹן. לְכָךְ נֶאֱמַר "מֵחַטָּאתוֹ" "עַל חַטָּאתוֹ".

{pפסוק ז-חp}  "וְאִם לֹא תַגִּיעַ יָדוֹ" וְגוֹ'. אֵין אוֹמְרִים לוֹ לִלְווֹת, וְאֵין אוֹמְרִין לוֹ עֲסֹק בְּאֻמָּנוּתָא. יֵשׁ לוֹ שֶׂה וְאֵין לוֹ צְרָכָיו מִנַּיִן שֶׁיָּבִיא קָרְבַּן עָנִי, תַּלְמוּד לוֹמַר "דֵּי שֶׂה". אֵין חַיָּבִין עַל שְׁמִיעַת קוֹל, וְעַל בִּטּוּי שְׂפָתַיִם, וְעַל טֻמְאַת מִקְדָּשׁ וְקָדָשָׁיו, וְהַנָּשִׂיא כַּיּוֹצֵא בָּהֶם, דִּבְרֵי רַבִּי יוֹסִי הַגְּלִילִי. רַבִּי עֲקִיבָא אוֹמֵר, הַנָּשִׂיא חַיָּב בְּכֻלָּן, חוּץ מִשְּׁמִיעַת קוֹל, שֶׁהַמֶּלֶךְ לֹא דָּן וְלֹא דָּנִין אוֹתוֹ, מַאי טַעְמָא דְּרַבִּי יוֹסִי הַגְּלִילִי, נֶאֱמַר "תַגִּיעַ יָדוֹ", וְנֶאֱמַר (להלן פסוק יא) "תַשִּׂיג יָדוֹ", מִי שֶׁבָּא לִידֵי עֲנִיּוּת, יָצָא מָשִׁיחַ וְנָשִׂיא שֶׁאֵין בָּאִין לִידֵי עֲנִיּוּת. נָשִׂיא דִּכְתִיב (לעיל ד, כב) "וְעָשָׂה אַחַת מִכָּל מִצְוֹת ה' אֱלֹהָיו", שֶׁאֵין עַל גַּבָּיו אֶלָּא אֱלֹהָיו. מָשִׁיחַ דִּכְתִיב (להלן כא, י) "וְהַכֹּהֵן הַגָּדוֹל מֵאֶחָיו", שֶׁיְּהֵא גָּדוֹל מֵאֶחָיו בְּנוֹי בְּכֹחַ וּבְעֹשֶׁר. אֲחֵרִים אוֹמְרִים, מִנַּיִן שֶׁאִם אֵין לוֹ גַּדְּלֵהוּ מִשֶּׁל אֶחָיו תַּלְמוּד לוֹמַר "וְהַכֹּהֵן הַגָּדוֹל מֵאֶחָיו", גַּדְּלֵהוּ מִשֶּׁל אֶחָיו.

תַּנְיָא רַבִּי עֲקִיבָא אוֹמֵר, מָשִׁיחַ פָּטוּר מִכֻּלָּם, דְּאָמַר קְרָא  "זֶה קָרְבַּן אַהֲרֹן וּבָנָיו", זֶה בָּאָה חוֹבָה לוֹ וְאֵין אַחֶרֶת בָּאָה חוֹבָה לוֹ. אֵימָא כִּי מִעֵט בְּדַלֵּי דַּלּוּת דְּהַיְנוּ עֲשִׂירִית הָאֵיפָה, אֲבָל עֲנִיּוּת וַעֲשִׁירוּת לֹא מִעַטֵיהּ, לָא סָלְקָא דַעְתָּךְ, דִּכְתִיב (להלן פסוק יג) "וְכִפֶּר הַכֹּהֵן עַל חַטָּאתוֹ אֲשֶׁר חָטָא מֵאַחַת מֵאֵלֶּה", כָּל הַמִּתְכַּפֵּר בְּאַחַת מִתְכַּפֵּר בְּכֻלָּן, וְשֶׁאֵין מִתְכַּפֵּר בְּאַחַת אֵין מִתְכַּפֵּר בְּכֻלָּם. אֶלָּא מֵעַתָּה  "לְאַחַת מֵאֵלֶּה", הָכִי נַמִּי דְּכָל הַמִתְחַיֵּב אַחַת מִתְחַיֵּב בְּכֻלָּם, וְשֶׁאֵין מִתְחַיֵּב בְּאַחַת אֵין מִתְחַיֵּב בְּכֻלָּם, אַלָמָה תְּנָן רַבִּי עֲקִיבָא אוֹמֵר, נָשִׂיא חַיָּב בְּכֻלָּם חוּץ מִשְּׁמִיעַת קוֹל, "מֵאַחַת" מַשְׁמַע לֵיהּ, "לְאַחַת" לָא מַשְׁמַע לֵיהּ. מַאי שְׁנָא דְּכָתַב רַחֲמָנָא לְבַסּוֹף גַּבֵי עֲשִׂירִית הָאֵיפָה, לְמֵימְרָא דְּמִתְחַיֵּב בְּכֻלָּם, דְּאִי סָלְקָא דַעְתָּךְ מִתְחַיֵּב בְּאַחַת אַף עַל פִּי שֶׁאֵין מִתְחַיֵּב בְּכֻלָּם (כְּתָבָהּ) [נִכְתְּבֵיהּ] רַחֲמָנָא לְהַדֵּין "בְּאַחַת מֵאֵלֶּה" בְּדַלּוּת אִי נַמִּי בַּעֲשִׁירוּת.

"וְהֵבִיא אֶת אֲשָׁמוֹ אֲשֶׁר חָטָא" וְגוֹ'. שְׁנַיִם הוּא מֵבִיא וְאֵינוֹ מֵבִיא אֶחָד. וַהֲלֹא דִין הוּא, זֶה מֵבִיא בְּהֶשֵּׂג יָד וּמְצֹרָע מֵבִיא בְּהֶשֵּׂג יָד, מַה מְּצֹרָע אֶחָד תַחַת אֶחָד אַף זֶה הוֹאִיל וְעָשִׁיר שֶׁלּוֹ מֵבִיא אֶחָד יְהֵא עָנִי שֶׁלּוֹ מֵבִיא אֶחָד, תַּלְמוּד לוֹמַר "שְׁתֵּי תֹרִים אוֹ שְׁנֵי בְנֵי יוֹנָה", שְׁנַיִם הוּא מֵבִיא וְאֵינוֹ מֵבִיא אֶחָד.

"אֶחָד לְחַטָּאת וְאֶחָד לְעֹלָה", שֶׁתַּקְדִּים חַטָּאת לְעוֹלָה. שֶׁמִּמִּין חַטָּאת יָבִיא עוֹלָה, שֶׁאִם הֵבִיא חַטָּאתוֹ וּמֵת יָבִיאוּ יוֹרְשִׁים עוֹלָתוֹ. דָּבָר אַחֵר מַה תַּלְמוּד לוֹמַר "אֶחָד לְחַטָּאת וְאֶחָד לְעֹלָה", שֶׁיָּכוֹל הוֹאִיל וּשְׁנַיִם בָּאִין תַּחַת אֶחָד יִהְיוּ שְׁנֵיהֶם חַטָּאת, תַּלְמוּד לוֹמַר "אֶחָד לְחַטָּאת וְאֶחָד לְעֹלָה", וְאֵין שְׁנֵיהֶם לְחַטָּאת וְאֵין שְׁנֵיהֶם לְעוֹלָה אֶלָּא אֶחָד לְחַטָּאת וְאֶחָד לְעוֹלָה.

"וְהֵבִיא", שֶׁיַּפְרִישֵׁם הַבְּעָלִים אֶחָד לְחַטָּאת וְאֶחָד לְעוֹלָה. מִנַּיִן שֶׁאִם הִפְרִישָׁם הַכֹּהֵן הֶפְרֵשׁוֹ הֶפְרֵשׁ, תַּלְמוּד לוֹמַר "אֶחָד לְחַטָּאת וְאֶחָד לְעֹלָה". וְהֵבִיא אֹתָם אֶל הַכֹּהֵן.

"וְהֵבִיא", אַף אַחַר יוֹם הַכִּפּוּרִים. אֹתָם, שֶׁאֵין לָעוֹף פִּדְיוֹן. אֶל הַכֹּהֵן, מְלַמֵּד שֶׁחַיָּב בְּטִפּוּל הֲבָאָתָם.

{rרמז תעדr}  וְהִקְרִיב אֶת אֲשֶׁר לַחַטָּאת רִאשׁוֹנָה, מַה זֶּה בָּא לְלַמְּדֵנוּ, אִם לְלַמֵּד שֶׁתַּקְדִּים חַטָּאת לְעוֹלָה בְּכָל מַעֲשֶׂיהָ, הֲרֵי כְּבָר נֶאֱמַר (להלן פסוק י) "וְאֶת הַשֵּׁנִי יַעֲשֶׂה עֹלָה כַּמִּשְׁפָּט", אִם כֵּן לָמָּה נֶאֱמַר "וְהִקְרִיב אֶת אֲשֶׁר לַחַטָּאת רִאשׁוֹנָה", בִּנְיַן אָב לְכָל הַחַטָּאוֹת הַבָּאוֹת עִם הָעוֹלוֹת בֵּין חַטַּאת הָעוֹף עִם עוֹלַת הָעוֹף, בֵּין חַטַּאת הָעוֹף עִם עוֹלַת בְּהֵמָה חַטָּאוֹת קוֹדְמוֹת לְעוֹלוֹת הַבָּאוֹת עִמָּהֶם. הִילְכָךְ חַטַּאת הָעוֹף קוֹדֵם לְעוֹלַת הָעוֹף, מִ"וְאֶת הַשֵּׁנִי". חַטַּאת בְּהֵמָה לְעוֹלַת בְּהֵמָה מִדְרַבֵּי. חַטַּאת הָעוֹף לְעוֹלַת בְּהֵמָה מִזֶּה בָּנָה אָב. תָּא שְׁמַע (דְּבֵי) רַבִּי אֱלִיעֶזֶר אוֹמֵר, כָּל מָקוֹם שֶׁנִּתְחַלְּפָה חַטָּאת, חַטָּאת קוֹדֶמֶת, וְכָאן עוֹלָה קוֹדֶמֶת. וְכָל מָקוֹם שֶׁבָּאָה עַל חֵטְא, חַטָּאת קוֹדֶמֶת, וְכָאן עוֹלָה קוֹדֶמֶת. וְכָל מָקוֹם שֶׁבָּאוֹת שְׁתַּיִם, אַחַת חַטָּאת וְאַחַת עוֹלָה חַטָּאת קוֹדֶמֶת, וְכָאן עוֹלָה קוֹדֶמֶת. אָמַר רָבָא, לְמִקְרָאָהּ הִקְדִימָהּ הַכָּתוּב. תָּא שְׁמַע, פַּר עֲבוֹדָה זָרָה קוֹדֵם לִשְׂעִירֵי עֲבוֹדָה זָרָה, וְאַף עַל גַּב דְּהַאי חַטָּאת וְהַאי עוֹלָה, אֵימָא רֵישָׁא פַּר הֶעְלֵם דָּבָר קוֹדֵם לְפַר עֲבוֹדָה זָרָה, בְּחַד מִינָא לָא אָמְרִינָן דְּחַטָּאת קוֹדֶמֶת, כִּי אַמְרִינָן בִּתְרֵי מִינֵי, וּבִתְרֵי מִינֵי אַשְׁכְּחָן מִיהָא דְּעוֹלָה קוֹדֶמֶת לְחַטָּאת. אָמְרֵי בְּמַעֲרָבָא מִשְּׁמֵיהּ דְּרָבָא בַּר מָרִי, חַטָּאת דַּעֲבוֹדָה זָרָה חֲסֵרָה אָלֶ"ף (במדבר טו, כד) "לְחַטָּת" כְּתִיב. רָבִינָא אָמַר  "כַּמִּשְׁפָּט" כְּתִיב בָּהּ.

"וּמָלַק אֶת רֹאשׁוֹ" (כָּתוּב לְעֵיל בְּעוֹלַת הָעוֹף).

"מִמּוּל עָרְפּוֹ", מוּל, הָרוֹאֶה אֶת הָעֹרֶף. וְכֵן הוּא אוֹמֵר (במדבר כב, ה) "וְהוּא יֹשֵׁב מִמֻּלִי", וְאוֹמֵר (ירמיה ב, כז) "כִּי פָנוּ אֵלַי עֹרֶף וְלֹא פָנִים", מַאי וְאוֹמֵר, וְכִי תֵימָא עֹרֶף גּוּפֵיהּ לָא יְדַעְנָא הֵיכָא, דְּנֵדַע מוּל דִּידֵיהּ הֵיכָא, תָּא שְׁמַע "כִּי פָנוּ אֵלַי עֹרֶף וְלֹא פָנִים", מִכְּלַל דְּעֹרֶף לַהֲדֵי פָנִים. אָמְרֵי דְבֵי רַבִּי חִיָּא מִצְוַת מְלִיקָה מַחֲזִיר סִימָנִין לַאֲחוֹרֵי הָעֹרֶף וּמוֹלֵק. אִיכָּא דְּאָמְרֵי אַף מַחֲזִיר, וְאִיכָּא דְּאָמְרֵי דַּוְקָא מַחֲזִיר, וּמִסְתַּבְּרָא כְּמָאן דְּאָמַר אַף מַחֲזִיר.

אָמַר רַבִּי שִׁמְעוֹן בֶּן לָקִישׁ בְּשֵׁם רַבִּי אֶלְעָזָר בֶּן פְּדָת מִשּׁוּם רַבִּי אֶלְעָזָר בֶּן שַׁמּוּעַ, שָׁמַעְתִּי שֶׁמַּבְדִּילִין (בְּעוֹלַת) [בְּחַטַּאת] הָעוֹף וּמַאי לֹא יַבְדִּיל אֵין צָרִיךְ לְהַבְדִּיל, אָמַר לֵיהּ רַב אַחָא בְּרֵיהּ דְּרָבָא לְרַב אָשֵׁי, אֶלָּא מֵעַתָּה גַּבֵּי בּוֹר דִּכְתִיב בֵּיהּ (שמות כא, לג) "וְלֹא יְכַסֶּנּוּ וְנָפַל", הָכָא נַמִּי דְּאֵין צָרִיךְ לְכַסּוֹת. אָמַר לֵיהּ הָתָם מִדִּכְתִיב  "בַּעַל הַבּוֹר יְשַׁלֵּם", מִכְּלַל דְּבָעֵי כִּסּוּי, אֲבָל הָכָא מִכְדֵי כְּתִיב (לעיל א, טו) "וְהִקְרִיבוֹ", וְחִלֵּק הַכָּתוּב בֵּין חַטַּאת הָעוֹף וּבֵין עוֹלַת הָעוֹף, לֹא יַבְדִּיל לָמָּה לִי, שְׁמַע מִינַהּ אֵין צָרִיךְ לְהַבְדִּיל.

"וְלֹא יַבְדִּיל", וְאִם הִבְדִּיל פָּסוּל.

{pפסוק טp}  "וְהִזָּה מִדַּם הַחַטָּאת", מֵעַצְמָהּ שֶׁל חַטָּאת, הָא כֵּיצַד אוֹחֵז בָּרֹאשׁ וּבַגּוּף וּמַזֶּה. עַל קִיר הַמִּזְבֵּחַ, וְלֹא עַל קִיר הַכֶּבֶשׁ, וְלֹא עַל קִיר הַיְסוֹד, וְלֹא עַל קִיר הַהֵיכָל, [וְאֵיזֶה זֶה] (עַל) קִיר הַתַּחְתּוֹן. יָכוֹל עַל קִיר הָעֶלְיוֹן וְדִין הוּא, וּמַה בְּהֵמָה שֶׁעוֹלָתָהּ לְמַטָּה חַטָּאתָהּ לְמַעְלָה, עוֹף שֶׁעוֹלָתוֹ לְמַעְלָה, אֵינוֹ דִין שֶׁתְּהֵא חַטָּאתוֹ לְמַעְלָה, תַּלְמוּד לוֹמַר "וְהַנִּשְׁאָר בַּדָּם יִמָּצֵה אֶל יְסוֹד הַמִּזְבֵּחַ", שֶׁשְּׁיָרֵי הַדָּם שֶׁלּוֹ מִתְמַצִּים עַל הַיְסוֹד, וְאֵיזֶה זֶה קִיר הַתַּחְתּוֹן. חַטָּאת שֶׁיְּהוּ כָּל מַעֲשָׂיו לְשֵׁם חַטָּאת. הוּא, פְּרָט לְשֶׁמְּלָקוֹ שֶׁלֹּא לִשְׁמוֹ. וְאֵימָא דְּיָהִיב מִלְּעֵיל וְאַחַר כָּךְ יָהִיב מִלְּתַחַת. אָמַר רָבָא מִי כְּתִיב יַמְצִיא, יִמָּצֵה כְּתִיב, דְּמִמֵילָא הוּא.

אָמַר מַר זוּטְרָא בַּר טוּבְיָא אָמַר רַב כֵּיצַד מוֹלְקִין חַטַּאת הָעוֹף, אוֹחֵז שְׁתֵּי רַגְלֶיהָ בֵּין שְׁתֵּי אֶצְבְּעוֹתָיו שְׁתֵּי גַּפֵּיהָ בֵּין שְׁתֵּי אֶצְבְּעוֹתָיו וּמוֹתֵחַ צַוָּארָהּ עַל רֹחַב גֻּדָּלוֹ וּמוֹלֵק. בְּמַתְנִיתָּא תַּנָּא, צִיפְרָא מִלְּבַר,  אוֹחֵז שְׁתֵּי גַּפֶּיהָ בִּשְׁתֵּי אֶצְבְּעוֹתָיו, וּשְׁתֵּי רַגְלֶיהָ בִּשְׁתֵּי אֶצְבְּעוֹתָיו, וּמוֹתֵחַ צַוָּארָהּ עַל רֹחַב שְׁתֵּי אֶצְבְּעוֹתָיו וּמוֹלֵק. וְזוֹ הִיא עֲבוֹדָה קָשָׁה שֶׁבַּמִּקְדָּשׁ. זוֹ הִיא וְתוּ לֹא הָא אִיכָּא קְמִיצָה, הָא אִיכָּא חֲפִינָה, אֶלָּא זוֹ הִיא אַחַת מֵעֲבוֹדוֹת קָשׁוֹת שֶׁבַּמִּקְדָּשׁ.

חַטַּאת הָעוֹף הָיְתָה נַעֲשֵׂית עַל קֶרֶן דְּרוֹמִית מַעֲרָבִית. מְנָא הַנֵּי מִלֵּי, אָמַר רַבִּי אֱלִיעֶזֶר, דְּאָמַר קְרָא  "לֹא יָשִׂים עָלֶיהָ שֶׁמֶן וְלֹא יִתֵּן עָלֶיהָ לְבֹנָה כִּי חַטָּאת הִיא". וּמִנְחָה קְרוּיָה חַטָּאת וְחַטָּאת קְרוּיָה מִנְחָה, מַה חַטָּאת טָעוּן צָפוֹן אַף מִנְחָה טְעוּנָה צָפוֹן. מַה מִּנְחָה בְּקֶרֶן דְּרוֹמִית מַעֲרָבִית אַף חַטָּאת בְּקֶרֶן דְּרוֹמִית מַעֲרָבִית. מִנְחָה גּוּפָא מְנָלַן דִּכְתִיב (להלן ו, ז) "לִפְנֵי ה'". יָכוֹל בַּמַּעֲרָב, תַּלְמוּד לוֹמַר (שם) "אֶל פְּנֵי הַמִּזְבֵּחַ", אִי אֶל פְּנֵי הַמִּזְבֵּחַ יָכוֹל בַּדָּרוֹם, תַּלְמוּד לוֹמַר "לִפְנֵי ה'", הָא כֵּיצַד מַגִּישָׁהּ בְּקֶרֶן דְּרוֹמִית מַעֲרָבִית וְדַּיּוֹ.

וְסָבַר רַבִּי יִשְׁמָעֵאל מִצּוּי חַטַּאת הָעוֹף מְעַכֵּב, וְהָתַנְיָא רַבִּי יִשְׁמָעֵאל אוֹמֵר, וְהַנִשְׁאָר בַּדָּם יִמָּצֵה, נִשְׁאַר יִמָּצֶה, לֹא נִשְׁאַר לֹא יִמָּצֶה. תְּרֵי תַּנָּאי וְאַלִּיבָּא דְּרַבִּי יִשְׁמָעֵאל.

חַטַּאת הָעוֹף מוֹעֲלִין בָּהּ מִשֶּׁהֻקְדְּשָׁה, נִמְלְקָה, הֻכְשְׁרָה לִפָּסֵל בִּטְבוּל יוֹם וּבִמְחֻסַּר כִּפּוּרִים וּבְלִינָה. הֻזָּה דָּמָהּ, חַיָּבִין עָלֶיהָ מִשּׁוּם פִּגּוּל, נוֹתָר, וְטָמֵא, וְאֵין בָּהּ מְעִילָה. אָמַר רַב הוּנָא אָמַר רַב מִצּוּי חַטַאַת הָעוֹף אֵינוֹ מְעַכֵּב, וְתָנֵי רַב הִזָּה דָּמָהּ. רַבִּי אַדָּא בַּר אַהֲבָה אָמַר רַב מִצּוּי חַטַּאת הָעוֹף (אֵינוֹ) מְעַכֵּב, וְתָנֵי רַב מִצָּה דָּמָהּ, תָּא שְׁמַע וְהַנִּשְׁאָר בַּדָּם יִמָּצֶה, בִּשְׁלָמָא לְרַב אַדָּא בַּר אַהֲבָה הַיְנוּ דִכְתִיב "וְהַנִּשְׁאָר בַּדָּם", אַף עַל גַּב דְּנִשְׁאָר חַטָּאת הִיא, אֶלָּא לְרַב הוּנָא מַאי וְהַנִּשְׁאָר, כִּדְתָנֵי רַבִּי יִשְׁמָעֵאל שֶׁאִם נִשְׁאַר, וּמַאי חַטָּאת הִיא, אָרֵישָׁא. אָמַר לֵיהּ רַב אַחָא בְּרֵיהּ דְּרָבָא לְרַב אָשֵׁי, אֶלָּא מֵעַתָּה גַּבֵּי מִנְחָה דִּכְתִיב  "וְהַנּוֹתֶרֶת", הָכִי נַמִּי שֶׁאִם נִתּוֹתַר, וְכִי תֵּימָא הָכִי נַמִּי וְהָתַנְיָא (לעיל ב, ב) "מִסָּלְתָּהּ וּמִשַּׁמְנָהּ עַל כָּל לְבֹנָתָהּ", פְּרָט לְשֶׁחָסְרָה סָלְתָּהּ שַׁמְנָהּ וּלְבוֹנָתָהּ. אָמְרֵי הָתָם כְּתִיב "וְהַנֹּתֶרֶת" קְרָא יְתֵירָא, הָכָא כְּתִיב וְהַנִּשְׁאָר.

{pפסוק יp}  "וְאֶת הַשֵּׁנִי יַעֲשֶׂה עֹלָה כַּמִּשְׁפָּט", אָמַר רָבָא, עוֹלָה דּוֹרוֹן הוּא. הֵיכִי דָמֵי, אִי דְּלֵיכָּא תְּשׁוּבָה (משלי טו, ח) "זֶבַח רְשָׁעִים תּוֹעֲבַת ה", וְאִי דְּאִיכָּא תְּשׁוּבָה [לָמָּה לִי עוֹלָה], וְהָא תְּנַן עָבַר עַל מִצְוַת עֲשֵׂה וְשָׁב לֹא זָז מִשָּׁם עַד שֶׁמּוֹחֲלִין לוֹ, אֶלָּא שְׁמַע מִינַהּ דּוֹרוֹן הוּא. וְתַנְיָא נַמִּי הָכִי אָמַר רַבִּי שִׁמְעוֹן, לָמָּה חַטָּאת בָּאָה לִפְנֵי עוֹלָה, לִפְרַקְלִיט שֶׁנִּכְנָס לְרַצּוֹת, רִצָּה פְּרַקְלִיט נִכְנָס דּוֹרוֹן אַחֲרָיו.

"וְאֶת הַשֵּׁנִי יַעֲשֶׂה עֹלָה כַּמִּשְׁפָּט", כְּמִשְׁפַּט חַטָּאת בְּהֵמָה, אוֹ אֵינוֹ אֶלָּא כְּמִשְׁפַּט חַטַּאת הָעוֹף, כְּשֶׁהוּא אוֹמֵר (לעיל א, טו) "וְהִקְרִיבוֹ", חִלֵּק הַכָּתוּב בֵּין חַטַּאת הָעוֹף לְעוֹלַת הָעוֹף, הָא מָה אֲנִי מְקַיֵּם כַּמִּשְׁפָּט, כְּמִשְׁפַּט חַטָּאת בְּהֵמָה, מַה חַטָּאת בְּהֵמָה אֵינָהּ בָּאָה אֶלָּא מִן הַחֻלִּין, וּבַיּוֹם, וּבְיָדוֹ הַיְמָנִית, אַף עוֹלַת הָעוֹף אֵינָה בָּאָה אֶלָּא מִן הַחֻלִּין, וּבַיּוֹם, וּבְיָדוֹ הַיְמָנִית. אִי מַה לְּהַלָּן בְּרֹב שְׁנַיִם אַף כָּאן בְּרֹב שְׁנַיִם, תַּלְמוּד לוֹמַר  "וּמָלַק, וְהִקְטִיר", מַה הַקְטָרָה הָרֹאשׁ בְּעַצְמוֹ וְהַגּוּף בְּעַצְמוֹ אַף מְלִיקָה הָרֹאשׁ בְּעַצְמוֹ וְהַגּוּף בְּעַצְמוֹ. רַבִּי יִשְׁמָעֵאל אוֹמֵר, כְּמִשְׁפַּט חַטַּאת הָעוֹף מַה חַטַּאת הָעוֹף מִמּוּל עֹרֶף אַף עוֹלַת הָעוֹף מִמּוּל עֹרֶף. אִי מַה לְּהַלָּן מוֹלֵק, וְאֵינוֹ מַבְדִּיל בְּסִימָן אֶחָד, אַף כָּאן מוֹלֵק, וְאֵינוֹ מַבְדִּיל בְּסִימָן אֶחָד, תַּלְמוּד לוֹמַר "וְהִקְרִיב". רַבִּי אֶלְעָזָר בְּרַבִּי שִׁמְעוֹן אוֹמֵר, כְּמִשְׁפַּט חַטַּאת הָעוֹף, מַה לְּהַלָּן אוֹחֵז בָּרֹאשׁ וּבַגּוּף וּמַזֶּה אַף כָּאן אוֹחֵז בָּרֹאשׁ וּבַגּוּף וּמַזֶּה. מַאי קָאָמַר, הָכִי קָאָמַר, מַה לְּהַלָּן כְּשֶׁהוּא אוֹחֵז הָרֹאשׁ בַּגּוּף מַזֶּה אַף כָּאן וְכוּ'. אִי מַה לְּהַלָּן בְּסִימָן אחָד אַף כָּאן בְּסִימָן אֶחָד, תַּלְמוּד לוֹמַר "וְהִקְרִיבוֹ". וְתָנָא קָמָא וְכִי מֵאַחַר.

דְּנָפְקָא לָן מִ"וּמָלַק וְהִקְטִיר", "וְהִקְרִיבוֹ" לָמָּה לִי, אִי לָא "וְהִקְרִיבוֹ" הֲוָה אֲמִינָא מַאי "כַּמִּשְׁפָּט" כְּמִשְׁפַּט חַטַּאת הָעוֹף, וְאִי מִשּׁוּם "וּמָלַק וְהִקְטִיר" הֲוָה אֲמִינָא מַה הַקְטָרָה בְּרֹאשׁוֹ שֶׁל מִזְבֵּחַ אַף מְלִיקָה בְּרֹאשׁוֹ שֶׁל מִזְבֵּחַ, הַשְׁתָּא דִּכְתִיב בֵּיהּ "וְהִקְרִיבוֹ" דְּרֹשׁ נַמִּי הָא.

{pפסוק יאp}  "וְאִם לֹא תַשִּׂיג יָדוֹ לִשְׁתֵּי תֹרִים" וְגוֹ', אָמַר רַבִּי יְהוּדָה, חֲבִיבָה מִצְוָה בְּשַׁעְתָּהּ, שֶׁמִּיָּד הוּא מֵבִיא עֲשִׂירִית הָאֵיפָה וְאֵין מַמְתִּינִין לוֹ עַד שֶׁיַעֲשִׁיר וְיָבִיא כִּשְׂבָּה אוֹ שְׂעִירָה. רַבִּי אֱלִיעֶזֶר אוֹמֵר חֲבִיבָה מִצְוָה בְּשַׁעְתָּהּ, שֶׁמִּיָּד בַּעֲרָכִים נוֹתֵן סֶלַע. וְאֵין מַמְתִּינִין לוֹ עַד שֶׁיַּעֲשִׁיר וְיָבִיא חֲמִשִּׁים סְלָעִים. רַבִּי שִׁמְעוֹן אוֹמֵר, חֲבִיבָה מִצְוָה בְּשַׁעְתָּהּ, שֶׁהֶקְטֵר חֲלָבִים כְּשֵׁרִים כָּל הַלַּיְלָה וְדוֹחִין אֶת הַשַּׁבָּת בִּשְׁעָתָן וְאֵין מַמְתִּינִין לָהֶם עַד שֶׁיַּקְרִיבוּ לְמוֹצָאֵי שַׁבָּת.

"וְהֵבִיא אֶת קָרְבָּנוֹ אֲשֶׁר חָטָא עֲשִׂירִת הָאֵפָה", אֵין לִי אֶלָּא קָרְבַּן חוֹבָתוֹ עֲשִׂירִית הָאֵפָה, מִנַּיִן אַף קָרְבַּן נִדְבָתוֹ עֲשִׂירִית הָאֵפָה, תַּלְמוּד לוֹמַר "קָרְבָּנוֹ אֲשֶׁר חָטָא עֲשִׂירִת הָאֵפָה".

"עֲשִׂירִית הָאֵפָה", אֶחָד מֵעֲשָׂרָה בְּשָׁלֹשׁ סְאִין שֶׁהֵם שִׁבְעָה רְבָעִים וְעוֹד.

"סֹלֶת", מַה סֹּלֶת הָאָמוּר לְהַלָּן מִן הַחִטִּים, אַף סֹלֶת הָאָמוּר כָּאן מִן הַחִטִּים. לְחַטָּאת, שֶׁיְּהֵא הֶפְרֵשׁ מִצְוָתוֹ לְשֵׁם חַטָּאת.

"לֹא יָשִׂים עָלֶיהָ שֶׁמֶן", תַּנְיָא רַבִּי שִׁמְעוֹן אוֹמֵר, בְּדִין הוּא שֶׁתְּהֵא מִנְחַת חוֹטֵא טְעוּנָה שֶׁמֶן וּלְבוֹנָה שֶׁלֹּא יְהֵא חוֹטֵא נִשְׂכָּר, וּמִפְּנֵי מָה אֵינָהּ טְעוּנָה, שֶׁלֹּא יְהֵא קָרְבָּנוֹ מְהֻדָּר. וּבְדִין הוּא שֶׁתְּהֵא חַטַּאת חֵלֶב טְעוּנָה נְסָכִים שֶׁלֹּא יְהֵא חוֹטֵא נִשְׂכָּר, וּמִפְּנֵי מָה אֵינָהּ טְעוּנָה, שֶׁלֹּא יְהֵא קָרְבָּנוֹ מְהֻדָּר.

אִיתְמַר, קֹמֶץ דְּמִנְחַת חוֹטֵא שֶׁשִּׁמְּנוֹ, רַבִּי יוֹחָנָן אָמַר פָּסוּל. רַבִּי שִׁמְעוֹן בֶּן לָקִישׁ אָמַר הוּא עַצְמוֹ מְשַׁכְשְׁכוֹ בִּשְׁיָרֵי הַלּוֹג וּמַעֲלֵהוּ. וְהָכְתִיב "לֹא יָשִׂים עָלֶיהָ שֶׁמֶן", הַהוּא שֶׁלֹּא יִקְבַּע לָהּ מִדָּה כְּחַבְרוֹתֶיהָ.

"לֹא יָשִׂים עָלֶיהָ שֶׁמֶן", וְאִם שָׂם פָּסוּל. יָכוֹל "לֹא יִתֵּן עָלֶיהָ לְבֹנָה" וְאִם נָתַן פָּסוּל, תַּלְמוּד לוֹמַר "כִּי חַטָּאת הִיא". יָכוֹל אַף בְּשֶׁמֶן כֵּן, תַּלְמוּד לוֹמַר "הִיא", וּמָה רָאִיתָ לִפְסֹל בְּשֶׁמֶן וּלְהַכְשִׁיר בִּלְבוֹנָה, פּוֹסֵל אֲנִי בְּשֶׁמֶן שֶׁאִי אֶפְשָׁר לְלַקְּטוֹ, וּמַכְשִׁיר אֲנִי בִּלְבוֹנָה שֶׁאֶפְשָׁר לְלַקְּטָהּ.

אָמַר רַבִּי יִצְחָק בַּר יוֹסֵף אָמַר רַבִּי יוֹחָנָן, נָתַן מַשֶּׁהוּ שֶׁמֶן עַל גַּבֵּי כַּזַּיִת מִנְחָה פָּסוּל, מַאי טַעְמָא לֹא יָשִׂים שִׂימָה כָּל דְּהוּ, עָלֶיהָ, עַד דְּאִיכָּא שִׁעוּרָא. וְאָמַר רַב יִצְחָק בַּר יוֹסֵף אָמַר רַבִּי יוֹחָנָן, נָתַן כַּזַּיִת לְבוֹנָה עַל גַּבֵּי מַשֶּׁהוּ מִנְחָה פָּסוּל. מַאי טַעְמָא לֹא יִתֵּן עַד דְּאִיכָּא נְתִינָה, עָלֶיהָ, נִתְרַבֶּה, הָוֵי רִבּוּי אַחַר רִבּוּי וְאֵינוֹ אֶלָּא לְמַעֵט.

תָּנוּ רַבָּנָן, לֹא יָשִׂים, יָכוֹל בִּשְׁנֵי כֹּהֲנִים, תַּלְמוּד לוֹמַר "עָלֶיהָ", בְּגוּפָהּ שֶׁל מִנְחָה הַכָּתוּב מְדַבֵּר. יָכוֹל לֹא יִתֵּן כְּלִי עַל גַּבֵּי כְּלִי וְאִם נָתַן פָּסוּל, תַּלְמוּד לוֹמַר "עָלֶיהָ" בְּגוּפָהּ שֶׁל מִנְחָה הַכָּתוּב מְדַבֵּר.

"לֹא יָשִׂים עָלֶיהָ שֶׁמֶן", נוֹתֵן הוּא עַל שְׁיָרֶיהָ.

"כִּי חַטָּאת הִיא", אָמַר רַבִּי יְהוּדָה הִיא וְלֹא מִנְחַת כֹּהֵן גָּדוֹל שֶׁאֵין חַטָּאת טְעוּנָה לְבוֹנָה.

{pפסוק יבp}  "וְקָמַץ הַכֹּהֵן" וְגוֹ' עַל אִשֵּׁי ה', שֶׁיְּהֵא מַקְטִירָהּ לָאִשִּׁים וְמִתְכַּוֵּן לְשֵׁם. חַטָּאת הִיא, פְּרָט לְשֶׁנִּקְמְצָה שֶׁלֹּא לִשְׁמָהּ.

{pפסוק יגp}  "וְכִפֶּר עָלָיו הַכֹּהֵן עַל חַטָּאתוֹ אֲשֶׁר חָטָא מֵאַחַת מֵאֵלֶּה וְנִסְלַח לוֹ", מַה תַּלְמוּד לוֹמַר, שֶׁיָּכוֹל (הוֹאִיל ו)חֲמוּרִים שֶׁבָּהֶן יִהְיוּ בְּכִשְׂבָּה וּשְׂעִירָה, וְהַקַּלִּין שֶׁבָּהֶן יִהְיוּ בְּעוֹף, וְהַקַּלִּין מִן הַקַּלִּין יִהְיוּ בַּעֲשִׂירִית הָאֵפָה, תַּלְמוּד לוֹמַר "מֵאַחַת מֵאֵלֶּה" לְהַשְׁווֹת קַלִּין לַחֲמוּרִין לְכִשְׂבָּה וּשְׂעִירַת עִזִּים, וְאֶת הַחֲמוּרִין לְקַלִּין לַעֲשִׂירִית הָאֵפָה.

"וְהָיְתָה לַכֹּהֵן כַּמִּנְחָה", שֶׁתְּהֵא עֲבוֹדָתָהּ כְּשֵׁרָה בּוֹ. אַתָּה אוֹמֵר שֶׁתְּהֵא עֲבוֹדָתָהּ כְּשֵׁרָה בּוֹ, אוֹ אֵינוֹ אֶלָּא לְהַתִּיר מִנְחַת חוֹטֵא שֶׁל כֹּהֲנִים, וּמָה אֲנִי מְקַיֵּם (להלן ו, טז) "וְכָל מִנְחַת כֹּהֵן כָּלִיל תִּהְיֶה", מִנְחַת נְדָבָה, אֲבָל חוֹבָתוֹ נֶאֱכֶלֶת. תַּלְמוּד לוֹמַר "וְהָיְתָה לַכֹּהֵן כַּמִּנְחָה", מַקִּישׁ חוֹבָתוֹ לְנִדְבָתוֹ מַה נִּדְבָתוֹ אֵינָהּ נֶאֱכֶלֶת אַף חוֹבָתוֹ אֵינָהּ נֶאֱכֶלֶת. אָמַר רַבִּי שִׁמְעוֹן, וְכִי נֶאֱמַר "וְהָיְתָה לַכֹּהֵן כְּמִנְחָתוֹ", וַהֲלֹא לֹא נֶאֱמַר אֶלָּא "כַּמִּנְחָה", אֶלָּא לְהַקִּישׁ מִנְחַת חוֹטֵא שֶׁל כֹּהֲנִים לְמִנְחַת חוֹטֵא שֶׁל יִשְׂרָאֵל, מַה מִּנְחַת חוֹטֵא שֶׁל יִשְׂרָאֵל נִקְמֶצֶת, אַף מִנְחַת חוֹטֵא שֶׁל כֹּהֲנִים נִקְמֶצֶת. אִי מַה מִּנְחַת חוֹטֵא שֶׁל יִשְׂרָאֵל נִקְמֶצֶת וּשְׁיָרֶיה נֶאֱכָלִין, אַף מִנְחַת חוֹטֵא שֶׁל כֹּהֲנִים נִקְמֶצֶת וּשְׁיָרֶיה נֶאֱכָלִין, תַּלְמוּד לוֹמַר "לַכֹּהֵן כַּמִּנְחָה וְלֹא לָאִשִּׁים כַּמִּנְחָה", הָא כֵּיצַד קֹמֶץ קָרֵב בִּפְנֵי עַצְמוֹ וּשְׁיָרִים בִּפְנֵי עַצְמָן. וְהַאי שֶׁתְּהֵא עֲבוֹדָה כְּשֵׁרָה בּוֹ מֵהָכָא נָפְקָא מֵהָתָם נָפְקָא, מִנַּיִן לְכֹהֵן שֶׁבָּא וּמַקְרִיב קָרְבְּנוֹתָיו בְּכָל עֵת וּבְכָל שָׁעָה שֶׁיִּרְצֶה תַּלְמוּד לוֹמַר  "וּבָא בְּכָל אַוַּת נַפְשׁוֹ. וְשֵׁרֵת", אִי מֵהָתָם הֲוָה אֲמִינָא דָּבָר שֶׁאֵינוֹ בָּא עַל חֵטְא, אֲבָל דָּבָר הַבָּא עַל חֵטְא אֵימָא לָא. וְהָא נַמִּי מֵהָכָא נָפְקָא (במדבר טו, כח) "וְכִפֶּר הַכֹּהֵן עַל הַנֶּפֶשׁ הַשֹּׁגֶגֶת בְּחֶטְאָה בִשְׁגָגָה", מְלַמֵּד שֶׁהַכֹּהֵן מְכַפֵּר עַל יְדֵי עַצְמוֹ. אִי מֵהַהִיא הֲוָה אֲמִינָא בְּשׁוֹגֵג אִין אִין בְּמֵזִיד לָא קָא מַשְׁמַע לָן.

תַּנְיָא אִידָךְ רַבִּי שִׁמְעוֹן אוֹמֵר מִנְחַת חוֹטֵא שֶׁל כֹּהֲנִים נִקְמֶצֶת וְהַקֹּמֶץ קָרֵב בְּעַצְמוֹ וְהַשְּׁיָרִים קְרֵבִין בְּעַצְמָן. רַבִּי אֶלְעָזָר בְּרַבִּי שִׁמְעוֹן אוֹמֵר, הַקֹּמֶץ קָרֵב בְּעַצְמוֹ וְהַשְּׁיָרִים מִתְפַּזְּרִין עַל בֵּית הַדֶּשֶׁן. הָוֵי בָּהּ רַבִּי יוֹחָנָן, בֵּית הַדֶּשֶׁן דְּהֵיכָא אִי דִּלְמַעְלָה הַיְנוּ אֲבוּהָ. אִי דִּלְמַטָּה יֵשׁ לְךָ דָּבָר שֶׁקָּרֵב לְמַטָּה, אָמַר לֵיהּ רַבִּי אַבָּא דִּלְמָא לְאִבּוּד. אַחִיכוּ עָלֵיהּ וְכִי יֵשׁ לְךָ דָּבָר שֶׁקָּרֵב לְאִבּוּד. תָּנֵי אֲבוּהָ דְּרַבִּי אָבִין (להלן ו, טז) "וְכָל מִנְחַת כֹּהֵן כָּלִיל תִּהְיֶה לֹא תֵאָכֵל", לַאֲכִילָה הִקַּשְׁתִּיו וְלֹא לְדָבָר אַחֵר. מַאי קָאָמַר, אָמַר אַבַּיֵּי, הָכִי קָאָמַר "וְכָל מִנְחַת כֹּהֵן, לֹא תֵאָכֵל" חוֹבָתוֹ, "כָּלִיל תִּהְיֶה" נִדְבָתוֹ. אָמַר לֵיהּ רָבָא סַכִּינָא חֲרִיפְתָּא מַפְסְקָא קְרָאֵי. אֶלָּא אָמַר רָבָא "וְכָל מִנְחַת כֹּהֵן כָּלִיל תִּהְיֶה" נִדְבָתוֹ, "לֹא תֵאָכֵל" חוֹבָתוֹ. וְאִיפוּךְ אֲנָא, מִסְתַּבְּרָא נִדְבָתוֹ הֲוָה לֵיהּ לְרִבּוּיֵי, שֶׁכֵּן תְּדִירָה, וְלֹא חָטֵי, וּבְסִים רֵיחֵיהּ. אַדְרַבָּה חוֹבָתוֹ הֲוָה לֵיהּ לְרִבּוּיֵי, שֶׁכֵּן עִשָּׂרוֹן, חוֹבָה. הַנָּךְ נְפִישָׁן. וְרַבָּנָן הַאי "וְכָל מִנְחַת כֹּהֵן" מַאי עָבְדֵי לֵיהּ, מִיבָּעֵי לֵיהּ לְכִדְתַנְיָא אֵין לִי אֶלָּא עֶלְיוֹנָה בְּ"כָלִיל תָּקְטָר" וְתַחְתּוֹנָה בְּ"לֹא תֵאָכֵל", מִנַּיִן לִתֵּן אֶת הָאָמוּר שֶׁל זֶה בָּזֶה וְשֶׁל זֶה בָּזֶה.

"כָּלִיל" "כָּלִיל" לִגְזֵרָה שָׁוָה, מַה לְּהַלָּן בְּכָלִיל תָּקְטָר, אַף כָּאן בְּכָלִיל תָּקְטָר. וּמַה כָּאן לִתֵּן לֹא תַעֲשֶׂה עַל אֲכִילָתוֹ, אַף לְהַלָּן לִתֵּן לֹא תַעֲשֶׂה עַל אֲכִילָתוֹ. תַּנְיָא רַבִּי אֱלִיעֶזֶר אוֹמֵר כָּל שֶׁהוּא בְּכָלִיל תָּקְטָר בָּא הַכָּתוּב לִתֵּן לֹא תַעֲשֶׂה עַל אֲכִילָתוֹ.

{pפסוק טוp} {rרמז תעהr}  נֶפֶשׁ כִּי תִמְעֹל מַעַל, מִכָּאן אַתָּה דָּן לִצְדָקָה, הֲרֵי הוּא אוֹמֵר, נֶפֶשׁ כִּי תִמְעֹל מַעַל שְׁוֵה פְּרוּטָה. וּפְרוּטָה אֶחָד מִשְּׁמוֹנָה בְּאִסָּר הָאִטַּלְקִי. וּמַהוּ מְשַׁלֵּם, אָשָׁם בִּשְׁתֵּי סְלָעִים. וְכַמָּה פְּרוּטוֹת בִּשְׁנֵי סְלָעִים אֶלֶף וַחֲמֵשׁ מֵאוֹת שְׁלֹשִׁים וָשֵׁשׁ. מִדָּה טוֹבָה מְרֻבָּה מִמִּדַּת פֻּרְעָנוֹת חֲמֵשׁ מֵאוֹת, וּמָה אִם מִי שֶׁמָּעַל בִּשְׁוֵה פְּרוּטָה מְשַׁלֵּם אֶלֶף וַחֲמֵשׁ מֵאוֹת שְׁלֹשִׁים וָשֵׁשׁ, הַנּוֹתֵן צְדָקָה עַל אַחַת כַּמָּה וְכַמָּה שֶׁאֵין סוֹף לְמַתַּן שְׂכָרָהּ.

אָמַר רַבִּי לֵוִי, קָשֶׁה גֶּזֶל הֶדְיוֹט מִגֶּזֶל גָּבוֹהַּ, שֶׁזֶּה מַקְדִּים חֵטְא לִמְעִילָה, וְזֶה מַקְדִּים מְעִילָה לְחֵטְא.

תָּנוּ רַבָּנָן "נֶפֶשׁ", אֶחָד יָחִיד וְאֶחָד נָשִׂיא וְאֶחָד מָשִׁיחַ. כִּי תִמְעֹל מַעַל, אֵין מְעִילָה אֶלָּא שִׁנּוּי. וְכֵן הוּא אוֹמֵר (במדבר ה, יב) "אִישׁ אִישׁ כִּי תִּשְׂטֶה אִשְׁתּוֹ", וְאוֹמֵר (יהושע ז, א) "וַיִּמְעֲלוּ בְנֵי יִשְׂרָאֵל".

יָכוֹל פָּגַם וְלֹא נֶהֱנָה, אוֹ נֶהֱנָה וְלֹא פָּגַם, וּבִמְחֻבָּר לַקַּרְקַע, וּבְשָׁלִיחַ שֶׁעָשָׂה שְׁלִיחוּתוֹ, תַּלְמוּד לוֹמַר "וְחָטְאָה", נֶאֱמַר "חֵטְא" בִּתְרוּמָה, וְנֶאֱמַר "חֵטְא" בִּמְעִילָה, מַה חֵטְא הָאָמוּר בִּתְרוּמָה פּוֹגֵם וְנֶהֱנֶה, וּמִי שֶׁפָּגַם נֶהֱנָה, וּבְדָבָר שֶׁפָּגַם בּוֹ נֶהֱנָה, וּפְגִימָתוֹ וַהֲנָאָתוֹ כְּאֶחָד, וּבְתָלוּשׁ מִן הַקַּרְקַע, וּבְשָׁלִיחַ שֶׁעָשָׂה שְׁלִיחוּתוֹ, אַף חֵטְא הָאָמוּר בִּמְעִילָה כַּיּוֹצֵא בּוֹ. אֵין לִי אֶלָּא אוֹכֵל וְנֶהֱנֶה, מִנַּיִן אֲכִילָתוֹ וַאֲכִילַת חֲבֵרוֹ הֲנָיָתוֹ וַהֲנָיַת חֲבֵרוֹ, הֲנָיָתוֹ וַאֲכִילַת חֲבֵרוֹ מִצְטָרְפִין זֶה עִם זֶה לִזְמַן מְרֻבֶּה, תַּלְמוּד לוֹמַר "כִּי תִמְעֹל מַעַל". אִי מַה חֵטְא הָאָמוּר בִּתְרוּמָה לֹא צֵרֵף שְׁתֵּי אֲכִילוֹת כְּאֶחָד, אַף חֵטְא הָאָמוּר בִּמְעִילָה לֹא צֵרֵף שְׁתֵּי אֲכִילוֹת כְּאֶחָד, מִנַּיִן אָכַל הַיּוֹם וְאָכַל לְמָחָר וַאֲפִלּוּ לִזְמַן מְרֻבֶּה, תַּלְמוּד לוֹמַר "תִמְעֹל מַעַל" מִכָּל מָקוֹם. אִי מַה חֵטְא הָאָמוּר בִּתְרוּמָה פְּגִימָתוֹ וַהֲנָאָתוֹ כְּאֶחָד, מִנַּיִן לַאֲכִילָתוֹ וַאֲכִילַת חֲבֵרוֹ וַאֲפִלּוּ מִכָּאן וְעַד שָׁלֹשׁ שָׁנִים, תַּלְמוּד לוֹמַר "תִמְעֹל מַעַל" מִכָּל מָקוֹם. אִי מַה חֵטְא הָאָמוּר בִּתְרוּמָה עַד שֶׁיֵּצֵא מֵהֶקְדֵּשׁ לְחֻלִּין, מִנַּיִן לְרַבּוֹת מֵהֶקְדֵּשׁ לְהֶקְדֵּשׁ כְּגוֹן קִנֵּי זָבִים וְקִנֵּי זָבוֹת וְשָׁקַל שִׁקְלוֹ, וְהֵבִיא חַטָּאתוֹ וַאֲשָׁמוֹ [מִן הַהֶקְדֵּשׁ] כֵּיוָן שֶׁהוֹצִיא מָעַל, רַבִּי יְהוּדָה אוֹמֵר עַד שֶׁיִּזְרֹק אֶת הַדָּם, תַּלְמוּד לוֹמַר "תִמְעֹל מַעַל" מִכָּל מָקוֹם.

אָמַר מַר "נֶפֶשׁ", אֶחָד יָחִיד פְּשִׁיטָא "נֶפֶשׁ" כְּתִיב, מַהוּ דְּתֵימָא אָמַר רַחֲמָנָא (שמות ל, לג) "וַאֲשֶׁר יִתֵּן מִמֶּנּוּ עַל זָר", וְהַאי לָאו זָר הוּא דְּהָא אִימְשַׁח בְּגַוָּהּ, קָא מַשְׁמַע לָן. אַקְּשֵׁיהּ רַחֲמָנָא לְסוֹטָה וְלַעֲבוֹדָה זָרָה וְלִתְרוּמָה, לְסוֹטָה, אַף עַל גַּב דְּלָא פָּגַם מָעַל, גַּבֵּי הֶקְדֵשׁ נַמִּי כִּי נִתְּנָה טַבַּעַת בְּיָדָהּ מָעֲלָה, אַקְּשָׁהּ רַחֲמָנָא לַעֲבוֹדָה זָרָה עַד דְּאִית בֵּיהּ שִׁנּוּי, גַּבֵּי הֶקְדֵּשׁ נַמִּי עַד דְּבוֹקֵעַ בְּקַרְדֹּם. אַקְּשָׁהּ לִתְרוּמָה, מַה תְּרוּמָה  "כִּי יֹאכַל", פְּרָט לְמַזִּיק, גַּבֵּי הֶקְדֵּשׁ נַמִּי כָּל דְּבַר אֲכִילָה כִּי מַזִּיק לֵיהּ פָּטוּר.

תַּנְיָא אֵין מוֹעֵל אַחַר מוֹעֵל, אֶלָּא בִּבְהֵמָה בִּלְבַד. רַבִּי נְחֶמְיָה אוֹמֵר, בְּהֵמָה וּכְלֵי שָׁרֵת. מַאי טַעְמָא דְּתַנָּא קַמָּא (אָמַר רַבָּה) קָסָבַר בְּעִנְיָנָא דִּבְהֵמָה כְּתִיב (פסוק טז) בְּאֵיל הָאָשָׁם. וְרַבִּי נְחֶמְיָה אָמַר לָךְ, קַל וָחֹמֶר אִם אֲחֵרִים מֵבִיא לִקְדֻשָּׁתָן, הוּא עַצְמוֹ לֹא כָּל שֶׁכֵּן.

{rרמז תעוr}  אָכַל הַיּוֹם אָכַל לְמָחָר, נֶהֱנָה הַיּוֹם נֶהֱנָה לְמָחָר, נֶהֱנָה הַיּוֹם וְאָכַל לְמָחָר, אָכַל הַיּוֹם וְנֶהֱנָה לְמָחָר, וַאֲפִלּוּ מִכָּאן וְעַד שָׁלֹשׁ שָׁנִים מִנַּיִן שֶׁמִּצְטָרְפִין זֶה עִם זֶה, תַּלְמוּד לוֹמַר "תִמְעֹל מַעַל" רִבָּה.

תָּנוּ רַבָּנָן קָדְשֵׁי גּוֹיִים לֹא נֶהֱנִין מִדְּרַבָּנָן וְלֹא מוֹעֲלִין מִדְּאוֹרַיְתָא, מַאי טַעְמָא, כְּתִיב הָכָא נֶפֶשׁ כִּי תִמְעֹל מַעַל וְחָטְאָה, וּכְתִיב הָתָם  "וְלֹא תִשְׂאוּ עָלָיו חֵטְא בַּהֲרִימְכֶם אֶת-חֶלְבּוֹ מִמֶּנּוּ, וְאֶת-קָדְשֵׁי בְנֵי-יִשְׂרָאֵל לֹא תְחַלְּלוּ", בְּנֵי יִשְׂרָאֵל מוֹעֲלִין וְלֹא גּוֹיִים. וְאֵין חַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא, דִּכְתִיב (להלן כב, ב) "דַּבֵּר אֶל אַהֲרֹן וְאֶל בָּנָיו וְיִנָּזְרוּ מִקָּדְשֵׁי בְנֵי יִשְׂרָאֵל וְלֹא יְחַלְלוּ", וְיָלִיף נוֹתָר חִלּוּל חִלּוּל מִטֻּמְאָה, דִּכְתִיב גַּבֵּי נוֹתָר (להלן יט, ח) "וְאֹכְלָיו עֲוֹנוֹ יִשָּׂא" וְיָלִיף פִּגּוּל עָווֹן עָווֹן מִנּוֹתָר, דִּכְתִיב גַּבֵּי פִּגּוּל  "וְאִם הֵאָכֹל יֵאָכֵל מִבְּשַׂר זֶבַח" וְכֻלְּהוּ, בְּנֵי יִשְׂרָאֵל וְלֹא גּוֹיִים. וְאֵין מֵבִיא נְסָכִים אֲבָל קָרְבָּנוֹ טָעוּן נְסָכִים, דִּבְרֵי רַבִּי יִשְׁמָעֵאל. מְנָא הַנֵּי מִלֵּי, דְּתָנוּ רַבָּנָן (במדבר טו, יג) "הָאֶזְרָח", הָאֶזְרָח מֵבִיא נְסָכִים וְלֹא הַגּוֹיִים מְבִיאִין נְסָכִים. יָכוֹל לֹא יְהֵא עוֹלָתוֹ טְעוּנָה נְסָכִים תַּלְמוּד לוֹמַר (שם) "כָּכָה". אָמַר רַבִּי יוֹסִי, רוֹאֶה אֲנִי בְּכֻלָּן לְהַחֲמִיר, מַאי טַעְמָא, "לַה'" כְּתִיב בֵּיהּ.

"וְחָטְאָה בִּשְׁגָגָה" פְּרָט לְמֵזִיד. וַהֲלֹא דִין הוּא, וּמַה שְּׁאָר מִצְווֹת שֶׁחִיֵּב בָּהֵן כָּרֵת (פֵּרֵט) [פָּטַר] בָּהֶן מֵזִיד מְעִילָה שֶׁלֹּא חִיֵּב בָּהּ כָּרֵת, אֵינוֹ דִין (שֶׁפֵּרֵט) [שֶׁפָּטַר] בָּהּ אֶת הַמֵּזִיד. לֹא אִם אָמַרְתָּ בִּשְׁאָר מִצְווֹת שֶׁכֵּן לֹא חִיֵּב בָּהֶן מִיתָה, תֹּאמַר בִּמְעִילָה שֶׁחִיֵּב בָּהּ מִיתָה, תַּלְמוּד לוֹמַר "בִּשְׁגָגָה" פְּרָט לְמֵזִיד. הַאי תַּנָּא מֵעִקָּרָא אַלִּימָא לֵיהּ כָּרֵת, וּלְבַסּוֹף אַלִּימָא לֵיהּ מִיתָה. הָכִי קָאָמַר לֹא אִם אָמַרְתָּ בִּשְׁאָר מִצְווֹת שֶׁכֵּן לֹא חִיֵּב בָּהֶן מִיתָה בְּפָחוֹת מִכַּזַּיִת, תֹּאמַר בִּמְעִילָה שֶׁחִיֵּב בָּהֶן מִיתָה בְּפָחוֹת מִכַּזַּיִת. מָר בְּרֵיהּ דְּרָבִינָא אָמַר, הָכִי קָאָמַר לֹא אִם אָמַרְתָּ בִּשְׁאָר מִצְוֹת שֶׁכֵּן לֹא חִיֵּב בָּהֶן שֶׁאֵין מִתְכַּוֵּן כְּמִתְכַּוֵּן, שֶׁאִם נִתְכַּוֵּן לַחֲתֹךְ אֶת הַתָּלוּשׁ וְחָתַךְ אֶת הַמְחֻבָּר פָּטוּר. תֹּאמַר בִּמְעִילָה שֶׁאִם נִתְכַּוֵּן לְהִתְחַמֵּם בְּגִזֵּי צֶמֶר חֻלִּין וְנִתְחַמֵּם בְּגִזֵּי צֶמֶר עוֹלָה שֶׁמָּעַל. רַב נַחְמָן בַּר יִצְחָק אָמַר, הָכִי קָאָמַר לֹא [אִם אָמַרְתָּ בִּשְׁאָר מִצְווֹת שֶׁכֵּן לֹא מִתְחַיֵּב בָּהֶם שֶׁאֵין מִתְעַסֵּק כְּמִתְעַסֵּק שֶׁאִם] נִתְכַּוֵּן לְהַגְבִּיהַּ אֶת הַתָּלוּשׁ וְחָתַךְ אֶת הַמְחֻבָּר פָּטוּר, תֹּאמַר בִּמְעִילָה שֶׁאִם נִתְכַּוֵּן לְהוֹשִׁיט יָדוֹ לִטֹּל חֵפֶץ וְסָךְ יָדוֹ בְּשֶׁמֶן שֶׁל הֶקְדֵּשׁ שֶׁמָּעַל.

{rרמז תעזr}  אַיִל תָּמִים מִן הַצֹּאן, כֶּסֶף שְׁקָלִים. תָּנוּ רַבָּנָן, הָאוֹמֵר הֲרֵי עָלַי בְּסֶלַע לַמִּזְבֵּחַ מֵבִיא כֶּבֶשׂ, שֶׁאֵין לְךָ דָּבָר שֶׁקָּרֵב בְּסֶלַע אֶלָּא כֶּבֶשׂ. מִמַּאי, מִדְּאָמַר רַחֲמָנָא אַיִל אָשָׁם כֶּסֶף שְׁקָלִים, מִכְּלַל דְּכֶבֶשׂ בֶּן שָׁנָה בְּסֶלַע. מִדִּכְתִיב (להלן יב, ו) "כֶּבֶשׂ בֶּן שְׁנָתוֹ" וּתְנַן וְעָמְדוּ קִנִּין בּוֹ בַּיּוֹם בְּרִבְעָתַיִם, וּמִדְחָס רַחֲמָנָא עָלֵיהּ דְּדַלּוּת לְמֶהֱוֵי חַד מִשִּׁיתְּסַר בַּעֲשִׁירוּת, חָס נַמִּי רַחֲמָנָא עָלֵיהּ דְּדַלֵּי דַּלּוּת לְמֶהֱוֵי חָד מִשִּׁיתְּסַר בְּדַלּוּת, אִם כֵּן דַּלּוּת כַּמָּה הֲוֵי, רִבְעָא, וְכַמָּה פְּרִיטֵי, אַרְבָּעִין וּתְמָנֵי פְּרִיטֵי, חָד מִשִׁיתְסַר כַּמָּה הָוֵי דְּדַלּוּת, תְּלָתָא פְּרִיטֵי, אִם כֵּן דְּקָתָנֵי מִכָּאן אַתְּ לָמֵד לַעֲשִׂירִית הָאֵפָה בִּפְרוּטָה, אַמַּאי פְּרוּטָה הָאָמַרְתְּ עֲשִׂירִית הָאֵפָה דַּלֵּי דַּלּוּת הִיא וְאָמַרְתְּ חָד מִשִּׁיתְּסָר דְּדַלּוּת הִיא וְחָשְׁבִינָן דִּתְלָתָא פְּרִיטֵי הָוְיָן. תַּנָּא מִיּוֹלֶדֶת יָלִיף דְּמַתְיָא פְּרֵדָה עוֹף אַחַת תַּחַת כֶּבֶשׂ דַּהֲוֵי חָד מִתְּלָתִין וּתְרֵין דְּכֶבֶשׂ, וְעַד כָּאן דַּלֵּי דַּלּוּת כַּמָּה הָוֵי חָד מִשִּׁיתְּסַר בְּדַלּוּת, דִּמְהֵיכָא יָלִיף מִכֶּבֶשׂ, עַד כָּאן פְּרוּטָה וּפְלָגָא הֲוֵי. אָמַר (רָבִינָא) [רָבָא] כֻּלָּא מִלְּתָּא מִיּוֹלֶדֶת יָלִיף, וְהָכִי קָאָמַר מִדְּחָס עָלָהּ דְּדַלּוּת לְמֶהֱוֵי חָד מִתְּלָתִין וּתְרֵין בַּעֲשִׁירוּת, וּמַאי הִיא יוֹלֶדֶת, חָס רַחֲמָנָא עָלֵיהּ נַמִּי דְּדַלֵּי דַּלּוּת וּמַאי הִיא עֲשִׂירִית הָאֵפָה, לְמֶהֱוֵי חָד מִתְּלָתִין וּתְרֵין בְּדַלּוּת. אִי הָכִי נַכִּי רִבְעָא דִּפְרוּטָה הָוֵי, הָכִי נַמִּי וְלָאו אֹרַח אַרְעָא לְאָתוּיֵי פָּחוֹת מִפְּרוּטָה לַמִּקְדָּשׁ.

אָמַר רַבִּי אֱלִיעֶזֶר, זֶה בָּא עַל חֵטְא, וְחַטָּאת בָּאָה עַל חֵטְא, מַה חַטָּאת אֵינָהּ בָּאָה עַל הַזָּדוֹן כִּשְׁגָגָה, אַף זֶה לֹא יָבִיא עַל הַזָּדוֹן כִּשְׁגָגָה. אוֹ כַּלֵּךְ לְדֶרֶךְ זוֹ, זֶה קָרוּי אָשָׁם, וּשְׁאָר אֲשָׁמוֹת קְרוּיִין אָשָׁם, מַה שְּׁאָר אֲשָׁמוֹת בָּאִין עַל זָדוֹן כִּשְׁגָגָה, אַף זֶה יָבִיא עַל זָדוֹן כִּשְׁגָגָה. נִרְאֶה לְמִי דּוֹמֶה, דָּנִין דָּבָר שֶׁהוּא עֲווֹן מִיתָה מִדָּבָר שֶׁהוּא עֲווֹן מִיתָה, וְאַל יוֹכִיחוּ שְׁאָר (חַטָּאוֹת) [אֲשָׁמוֹת] שֶׁאֵין בָּהֶן עֲווֹן מִיתָה. אוֹ כַּלֵּךְ לְדֶרֶךְ זוֹ, דָּנִין אָשָׁם קָשֶׁה בֶּן שְׁתֵּי שָׁנִים מֵאָשָׁם קָשֶׁה בֶּן שְׁתֵּי שָׁנִים וְאַל תּוֹכִיחַ נְקֵבָה בַּת שְׁנָתָהּ, תַּלְמוּד לוֹמַר "בִּשְׁגָגָה" פְּרָט לְמֵזִיד.

["מִ]קָּדְשֵׁי ה'", הַמְיֻחָדִים לַשֵּׁם, יָצְאוּ קָדָשִׁים קַלִּים שֶׁאֵינָן מְיֻחָדִים לַשֵּׁם. אֵין לִי אֶלָּא פָּרִים הַנִּשְׂרָפִים וּשְׂעִירִים הַנִּשְׂרָפִים, שֶׁכֻּלָּן מְיֻחָדִים לַשֵּׁם, מִנַּיִן לְרַבּוֹת עוֹלָה שֶׁעוֹרָהּ מַתָּנָה לַכֹּהֵן, קָדְשֵׁי קָדָשִׁים בְּשָׂרָם וְאֵמוּרֵיהֶן לִפְנֵי זְרִיקַת דָּמִים וְאֵמוּרֵי קָדָשִׁים קַלִּים לְאַחַר זְרִיקַת דָּמִים. תַּלְמוּד לוֹמַר "מִקָּדְשֵׁי ה'" רִבָּה.

מִנַּיִן לְרַבּוֹת אֶת הַחֵלֶב לִמְעִילָה, תַּלְמוּד לוֹמַר "מִקָּדְשֵׁי ה'" רִבָּה. יָכוֹל שֶׁאֲנִי מְרַבֶּה אֶת הַדָּם תַּלְמוּד לוֹמַר "מִקָּדְשֵׁי ה'" מִעֵט. וּמָה רָאִיתָ לְרַבּוֹת אֶת הַחֵלֶב וּלְהוֹצִיא אֶת הַדָּם, אַחַר שֶׁרִבָּה הַכָּתוּב וּמִעֵט מְרַבֶּה אֲנִי אֶת הַחֵלֶב שֶׁשָּׁוֶה לְבָשָׂר בְּפִגוּל בְּנוֹתָר וּבְטָמֵא, וּמוֹצִיא אֲנִי אֶת הַדָּם שֶׁלֹּא שָׁוֶה לְבָשָׂר בְּפִגּוּל וְנוֹתָר וְטָמֵא.

מִנַּיִן לְרַבּוֹת קָדְשֵׁי בֶּדֶק הַבַּיִת לִמְעִילָה, תַּלְמוּד לוֹמַר "מִקָּדְשֵׁי ה'" רִבָּה. אֵין לִי אֶלָּא בִּזְמַן שֶׁהִקְדִּישׁ לַמִּזְבֵּחַ דְּבָרִים הָרְאוּיִים לַמִּזְבֵּחַ, לְבֶדֶק הַבַּיִת דְּבָרִים הָרְאוּיִין לְבֶדֶק הַבַּיִת, הִקְדִּישׁ לְבֶדֶק הַבַּיִת דְּבָרִים הָרְאוּיִים לַמִּזְבֵּחַ, אוֹ הִקְדִּישׁ לַמִּזְבֵּחַ דְּבָרִים הָרְאוּיִים לְבֶדֶק הַבַּיִת. הִקְדִּישׁ לָזֶה וְלָזֶה דְּבָרִים שֶׁאֵינָן רְאוּיִין לָזֶה וְלָזֶה כְּגוֹן צִיר וְחֹמֶץ דָּגִים וַחֲגָבִים מִנַּיִן, תַּלְמוּד לוֹמַר "מִקָּדְשֵׁי ה'" רִבָּה.

הִקְדִּישׁ תַּרְנְגֹלֶת לַמִּזְבֵּחַ מוֹעֲלִין בָּהּ וְכוּ'. תּוֹרִים לְבֶדֶק הַבַּיִת מוֹעֲלִין בָּהֶן וּבְבֵיצֵיהֶן. בּוֹר מָלֵא מַיִם אַשְׁפָּה מְלֵאָה זֶבֶל, שׁוֹבָךְ מָלֵא יוֹנִים, אִילָן מָלֵא פֵּרוֹת, שָׂדֶה מְלֵאָה זְרָעִים, מִנַּיִן שֶׁמּוֹעֲלִין בְּמַה שֶּׁבְּתוֹכָן, תַּלְמוּד לוֹמַר "מִקָּדְשֵׁי ה'" רִבָּה. יָכוֹל הִקְדִּישׁ תוֹרִים לַמִּזְבֵּחַ יְהוּ מוֹעֲלִין בְּבֵיצֵיהֶן, הִקְדִּישׁ בּוֹר וְאַחַר כָּךְ נִתְמַלֵּא מַיִם, אַשְׁפָּה וְאַחַר כָּךְ נִתְמַלֵּא זֶבֶל, שׁוֹבָךְ וְנִתְמַלֵּא יוֹנִים, אִילָן וְאַחַר כָּךְ נָשָׂא פֵּרוֹת, שָׂדֶה וְאַחַר כָּךְ נִתְמַלֵּא עֲשָׂבִים, יָכוֹל יְהוּ מוֹעֲלִין בְּמַה שֶּׁבְּתוֹכָן תַּלְמוּד לוֹמַר "מִקָּדְשֵׁי ה'" מִעֵט. רַבִּי יוֹסִי אוֹמֵר, הַמַּקְדִישׁ אֶת הַשָּׂדֶה וְאֶת הָאִילָן מוֹעֲלִין בָּהֶן וּבְגִדּוּלֵיהֶן מִפְּנֵי שֶׁהֵם גִּדּוּלֵי הֶקְדֵּשׁ.

"וְהֵבִיא" אַף אַחַר יוֹם הַכִּפּוּרִים. אַיִל קָשֶׁה בֶּן שְׁתֵּי שָׁנִים. צֹאן לְרַבּוֹת כֹּל בְּמַשְׁמַע, אַף חֵרֶשֶׁת אַף שׁוֹטָה אַף הַנַּנֶּסֶת. מִן הַצֹּאן וְלֹא מִן הַפַּלְגָּס. בְּעֶרְכְּךָ כֶּסֶף יָכוֹל דִּינָרִין תַּלְמוּד לוֹמַר "שְׁקָלִים". יָכוֹל שִׁקְלֵי נְחֹשֶׁת תַּלְמוּד לוֹמַר "כֶּסֶף". יָכוֹל בַּבְלִיוֹת מַדִּיּוֹת קַפּוּטְקִיּוֹת, תַּלְמוּד לוֹמַר "בְּשֶׁקֶל הַקֹּדֶשׁ" סְלָעִים שֶׁל קֹדֶשׁ סְלָעִים שֶׁל צוֹרִי. לְאָשָׁם, שֶׁהוּא מַפְרִישׁ מָעוֹת לְשֵׁם אָשָׁם.

{pפסוק טזp}  "וְאֵת אֲשֶׁר חָטָא מִן הַקֹּדֶשׁ יְשַׁלֵּם", לְאוֹתוֹ שֶׁעַל הַקֹּדֶשׁ. מִנַּיִן לְרַבּוֹת פָּחוֹת מִשְּׁוֵה פְּרוּטָה, שֶׁיָּכוֹל שֶׁאֵין חַיָּבִין עָלָיו מִשּׁוּם תַּשְׁלוּמִין וְלֹא יְהוּ חַיָּבִין עָלָיו מְעִילָה, תַּלְמוּד לוֹמַר "מִן הַקֹּדֶשׁ" לְרַבּוֹת פָּחוֹת מִשְּׁוֵה פְּרוּטָה. מִנַּיִן שֶׁמְּשַׁלֵּם חֹמֶשׁ וְאָשָׁם עַל הַתַּשְׁלוּמִין הָאֵלּוּ, תַּלְמוּד לוֹמַר "הַקֹּדֶשׁ יְשַׁלֵּם". וְאֶת חֲמִישִׁתוֹ יוֹסֵף עָלָיו, שֶׁיְּהֵא הוּא וְחֻמְשׁוֹ חֲמִשָּׁה.

"וְאֵת אֲשֶׁר חָטָא מִן הַקֹּדֶשׁ יְשַׁלֵּם", לְרַבּוֹת אֲפִלּוּ פָּחוֹת מִשְּׁוֵה פְּרוּטָה לְהִשָּׁבוֹן. לְהֶקְדֵּשׁ אִין לְהֶדְיוֹט לָא. וְאִם הֻזְקְקוּ בֵּית דִּין בִּשְׁוֵה פְּרוּטָה גּוֹמְרִין אֲפִלּוּ בְּפָחוֹת מִשְּׁוֵה פְּרוּטָה.

{rרמז תעחr}  גַּבֵּי גָּזֵל כְּתִיב  "וַחֲמִשִׁתָיו יֹסֵף עָלָיו", וּתְנַן נָתַן לוֹ אֶת הַקֶּרֶן וְנִשְׁבַּע עַל הַחֹמֶשׁ הֲרֵי זֶה מוֹסִיף חֹמֶשׁ עַל חֹמֶשׁ עַד שֶׁיִּתְמַעֵט הַקֶּרֶן בְּפָחוֹת מִשְּׁוֵה פְּרוּטָה, גַּבֵּי תְּרוּמָה כְּתִיב (להלן כב, יד) "וְאִישׁ כִּי יֹאכַל קֹדֶשׁ בִּשְׁגָגָה וְיָסַף חֲמִשִּׁיתוֹ עָלָיו", וּתְנַן הָאוֹכֵל תְּרוּמָה בְּשׁוֹגֵג מְשַׁלֵּם קֶרֶן וְחֹמֶשׁ, אֶחָד הָאוֹכֵל וְאֶחָד הַשּׁוֹתֶה וְאֶחָד הַסָּךְ, אֶחָד תְּרוּמָה טְהוֹרָה וְאֶחָד תְּרוּמָה טְמֵאָה מְשַׁלֵּם חֻמְּשָׁא וְחֹמֶשׁ חֻמְּשָׁא. גַּבֵּי מַעְשֵׂר לָא מִיכְתַּב כְּתִיב וְלָא מִיתְנָא תְּנָן וְלָא בָּעְיָא מִבָּעְיָא לָן. גַּבֵּי הֶקְדֵּשׁ כְּתִיב  "וְיָסַף חֲמִשִׁית כֶּסֶף עֶרְכְּךָ", מַה כֶּסֶף עֶרְכּוֹ מוֹסִיף חֹמֶשׁ [אַף כֶּסֶף חֻמְשׁוֹ נַמִּי מוֹסִיף חֹמֶשׁ].

"וְנָתַן אֹתוֹ", פְּרָט לְחָמֵשׁ חַטָּאוֹת מֵתוֹת שֶׁאֵין מוֹעֲלִין בָּהֶן. וְנָתַן אֹתוֹ לַכֹּהֵן, וְהַכֹּהֵן, מַה תַּלְמוּד לוֹמַר, שֶׁיָּכוֹל הוֹאִיל וּמְעִילָה בָּאָה עַל יְדֵי כֹּהֵן לֹא יְהֵא הַכֹּהֵן מוֹעֵל, תַּלְמוּד לוֹמַר "וְנָתַן אֹתוֹ לַכֹּהֵן וְהַכֹּהֵן", מְלַמֵּד שֶׁהַכֹּהֵן מוֹעֵל. וְהַכֹּהֵן יְכַפֵּר עָלָיו, מַה תַּלְמוּד לוֹמַר, מִנַּיִן אַתָּה אוֹמֵר הֵבִיא מְעִילָתוֹ וְלֹא הֵבִיא אֲשָׁמוֹ לֹא יָצָא תַּלְמוּד לוֹמַר "בְּאֵיל הָאָשָׁם". (יָכוֹל) הֵבִיא אֲשָׁמוֹ וְלֹא הֵבִיא מְעִילָתוֹ, לֹא יָצָא, תַּלְמוּד לוֹמַר "בְּאֵיל הָאָשָׁם". יָכוֹל כְּשֵׁם שֶׁאֵיל הָאָשָׁם מְעַכֵּב כָּךְ יְהֵא חֹמֶשׁ מְעַכֵּב, תַּלְמוּד לוֹמַר "בְּאֵיל הָאָשָׁם וְנִסְלַח לוֹ", אֵיל הָאָשָׁם מְעַכֵּב וְאֵין הַחֹמֶשׁ מְעַכֵּב. וְנִסְלַח לוֹ, מְלַמֵּד שֶׁאֵין מְשַׁיְּרִין לוֹ לְיוֹם הַכִּפּוּרִים. יָכוֹל אַף עַל פִּי שֶׁשָּׁב וְלֹא הֵבִיא, תַּלְמוּד לוֹמַר "לוֹ".

{pפסוק יזp}  "וְאִם", הֲרֵי זֶה מוֹסִיף עַל עִנְיָן רִאשׁוֹן, לוֹמַר שֶׁסָּפֵק מְעִילוֹת בְּאָשָׁם תָּלוּי, דִּבְרֵי רַבִּי עֲקִיבָא. [וּמוֹדֶה רַבִּי עֲקִיבָא שֶׁאֵינוֹ מֵבִיא מְעִילָתוֹ עַד שֶׁתִּוָּדַע לוֹ וְיָבִיא אָשָׁם וַדַּאי]. אָמַר לוֹ רַבִּי טַרְפוֹן, מַה לָּזֶה שֶׁמֵּבִיא שְׁתֵּי אֲשָׁמוֹת, אֶלָּא מֵבִיא מְעִילָה וְחֻמְּשָׁהּ וּמֵבִיא אָשָׁם בִּשְׁתֵּי סְלָעִים, וְיֹאמַר אִם וַדַּאי מָעַלְתִּי זוֹ הִיא מְעִילָתִי וְזוֹ הִיא אֲשָׁמִי, וְאִם סָפֵק הַמָּעוֹת לִנְדָבָה וְהָאָשָׁם תָּלוּי, [שֶׁמִּמִּין] שֶׁמֵּבִיא עַל הוֹדַע מֵבִיא עַל לֹא הוֹדַע. אָמַר לוֹ רַבִּי עֲקִיבָא נִרְאִין דְּבָרֶיךָ בִּמְעִילָה הַמְּעוּטָה, הֲרֵי שֶׁבָּא לְיָדוֹ סָפֵק מְעִילָה בְּמֵאָה מָנֶה [לֹא יָפֶה שֶׁיָּבִיא אָשָׁם בִּשְׁתֵּי סְלָעִים וְאַל יָבִיא סָפֵק מְעִילָה בְּמֵאָה מָנֶה]. מוֹדֶה רַבִּי עֲקִיבָא לְרַבִּי טַרְפוֹן בִּמְעִילָה הַמְּעוּטָה.

תָּנוּ רַבָּנָן, וְאִם נֶפֶשׁ, לְחַיֵּב עַל סָפֵק מְעִילוֹת אָשָׁם תָּלוּי, דִּבְרֵי רַבִּי עֲקִיבָא. וַחֲכָמִים פּוֹטְרִין. טַעְמֵיהוֹן דְּרַבָּנָן דְּגָמְרֵי "מִצְוֹת" "מִצְוֹת" מֵחַטַּאת חֵלֶב, מַה לְּהַלָּן דָּבָר שֶׁחַיָּבִין עַל זְדוֹנוֹ כָּרֵת וְעַל שִׁגְגָתוֹ חַטָּאת, וְעַל סְפֵקוֹ אָשָׁם תָּלוּי, לְאַפּוּקֵי מְעִילָה שֶׁאֵין חַיָּבִין עַל זְדוֹנָהּ כָּרֵת. דְּתַנְיָא הֵזִיד בִּמְעִילָה, רַבִּי אוֹמֵר בְּמִיתָה, וַחֲכָמִים אוֹמְרִים בְּאַזְהָרָה. וְרַבִּי עֲקִיבָא סָבַר כִּי יָלְפִינָן "מִצְוֹת" מֵחַטַּאת חֵלֶב לְהָכִי הוּא דְּיָלְפִינָן מַה לְּהַלָּן בִּקְבוּעָה אַף כָּאן בִּקְבוּעָה, לְאַפּוּקֵי עוֹלֶה וְיוֹרֵד דְּלָא. הַיְנוּ טַעְמָא דְּרַבִּי עֲקִיבָא, דְּאָמַר קְרָא וְאִם נֶפֶשׁ, וָי"ו מוֹסִיף עַל עִנְיָן הָרִאשׁוֹן וְיִלְמַד עֶלְיוֹן מִתַּחְתּוֹן. וְרַבָּנָן סָבְרֵי תַּחְתּוֹן הוּא דְּגָמַר מֵעֶלְיוֹן לְאָשָׁם בְּכֶסֶף שְׁקָלִים, וְרַבִּי עֲקִיבָא סָבַר אֵין הֶקֵּשׁ לְמֶחֱצֶה. וְרַבָּנָן אָתָא "מִצְוֹת" "מִצְוֹת" אַפְּקֵיהּ מֵהֶקֵּשָׁא. וְרַבִּי עֲקִיבָא אָשָׁם בְּכֶסֶף שְׁקָלִים מְנָא לֵיהּ נָפְקָא לֵיהּ (להלן ז, א) מִוְזֹאת תּוֹרַת הָאָשָׁם. (כָּתוּב בְּרֶמֶז תצ"ב).

וְעָשְׂתָה אַחַת, לְחַיֵּב עַל כָּל אַחַת וְאַחַת, שֶׁאִם בָּא לְפָנָיו סָפֵק חֵלֶב וְדָם וְנוֹתָר וּפִגּוּל בְּהֶעְלֵם אֶחָד, חַיָּב עַל כָּל אַחַת וְאַחַת, חֵלֶב וְשֻׁמָּן לְפָנָיו וְאָכַל אֶחָד מֵהֶן וְאֵינוֹ יוֹדֵעַ אֵיזֶה מֵהֶן אָכַל, אִשְׁתּוֹ וַאֲחוֹתוֹ עִמּוֹ בַּבַּיִת שָׁגַג בְּאַחַת מֵהֶן וְאֵינוֹ יוֹדֵעַ בְּאֵיזוֹ מֵהֶן שָׁגַג, שַׁבָּת וְיוֹם חֹל וְעָשָׂה מְלָאכָה בְּאַחַת מֵהֶן בֵּין הַשְּׁמָשׁוֹת וְאֵינוֹ יוֹדֵעַ בְּאֵיזֶה מֵהֶם עָשָׂה, מִנַּיִן שֶׁמֵּבִיא אָשָׁם תָּלוּי, תַּלְמוּד לוֹמַר "וְאִם נֶפֶשׁ כִּי תֶחֱטָא וְעָשְׂתָה אַחַת מִכָּל מִצְוֹת ה' אֲשֶׁר לֹא תֵעָשֶׂינָה וְלֹא יָדַע וְאָשֵׁם וְנָשָׂא עֲוֹנוֹ וְהֵבִיא אַיִל".

רַבִּי יְהוּדָה אוֹמֵר, אִשְׁתּוֹ נִדָּה וַאֲחוֹתוֹ בַּבַּיִת וְשָׁגַג בְּאַחַת מֵהֶם וְאֵין יוֹדֵעַ בְּאֵיזֶה מֵהֶן שָׁגַג, שַׁבָּת וְיוֹם הַכִּפּוּרִים וְעָשָׂה מְלָאכָה בֵּין הַשְּׁמָשׁוֹת וְאֵין יוֹדֵעַ בְּאֵיזֶה מֵהֶן עָשָׂה, חֵלֶב וְנוֹתֵר לְפָנָיו וְאָכַל אֶחָד מֵהֶן וְאֵין יוֹדֵעַ אֵיזֶה מֵהֶן אָכַל, רַבִּי אֱלִיעֶזֶר מְחַיֵּב חַטָּאת, וְרַבִּי יְהוֹשֻׁעַ פּוֹטֵר. שֶׁנֶּאֱמַר "כִּי תֶחֱטָא", וְלֹא יָדַע פְּרָט לְזֶה שֶׁיָּדַע שֶׁחָטָא. רַבִּי שִׁמְעוֹן אוֹמֵר, זֶה עַצְמוֹ מֵבִיא אָשָׁם תָּלוּי, שֶׁנֶּאֱמַר "כִּי תֶחֱטָא" וְעָשְתָה... וְלֹא יָדַע, וְעָשָׂה וְאֵינוֹ יוֹדֵעַ מֶה עָשָׂה. אֲבָל סָפֵק עָשָׂה סָפֵק לֹא עָשָׂה צֵא וּבַקֵּשׁ מִנַּיִן שֶׁיָּבִיא אָשָׁם תָּלוּי.

"וְלֹא יָדַע" פְּרָט לְהוֹדַע, יָכוֹל לֹא הוֹדַע שֶׁל קַלּוֹת וְלֹא הוֹדַע שֶׁל חֲמוּרוֹת הַכֹּל בִּכְלָל הֵן, אִם הוֹדַע שֶׁלָּהֶן פָּטַרְתִּי אֵינוֹ דִין שֶׁנִפְטֹר אֶת לֹא הוֹדַע. אוֹ חִלּוּף, אִם אֶת לֹא הוֹדַע שֶׁלָּהֶן חִיַּבְתִּי אֵינוֹ דִין שֶׁנְּחַיֵּב אֶת הוֹדַע, [וְאֵיזֶה] הוֹדַע פָּטַרְתִּי, הוֹדַע שֶׁל חֲמוּרוֹת שֶׁיָּצָא לִדּוֹן בְּחַטָּאת. וַהֲלֹא דִין הוּא, וּמַה בְּמָקוֹם שֶׁחִיֵּב אֶת הוֹדַע שֶׁל חֲמוּרוֹת חַטָּאת פָּטַר אֶת לֹא הוֹדַע שֶׁלָּהֶם מֵחַטָּאת, מָקוֹם שֶׁפָּטַר אֶת הוֹדַע שֶׁל קַלּוֹת מִן הָאָשָׁם אֵינוֹ דִין שֶׁנִּפְטֹר אֶת [לֹא] הוֹדַע שֶׁלָּהֶן מִן הָאָשָׁם. אוֹ חִלּוּף, וּמַה בְּמָקוֹם שֶׁפָּטַר אֶת לֹא הוֹדַע שֶׁל חֲמוּרוֹת מִן הַחַטָּאת חִיֵּב אֶת הוֹדַע שֶׁלָּהֶם חַטָּאת, מָקוֹם שֶׁחִיֵּב אֶת לֹא הוֹדַע שֶׁל קַלּוֹת אָשָׁם אֵינוֹ דִין שֶׁנְּחַיֵּב אֶת הוֹדַע שֶׁלָּהֶן [אָשָׁם]. וְדִין אַחֵר, וּמַה בְּמָקוֹם שֶׁחִיֵּב אֶת הוֹדַע שֶׁל חֲמוּרוֹת חַטָּאת פָּטַר אֶת הוֹדַע שֶׁל קַלּוֹת מִן הָאָשָׁם, מָקוֹם (שֶׁלֹּא פָּטַר) [שֶׁפָּטַר] אֶת לֹא הוֹדַע שֶׁל חֲמוּרוֹת מִן הַחַטָּאת אֵינוֹ דִּין שֶׁנִפְטֹר אֶת לֹא הוֹדַע שֶׁל קַלּוֹת מִן הָאָשָׁם. אוֹ חִלּוּף, וּמַה בְּמָקוֹם (שֶׁלֹּא פָּטַר) [שֶׁפָּטַר] אֶת לֹא הוֹדַע שֶׁל חֲמוּרוֹת מִן הַחַטָּאת חִיֵּב לֹא הוֹדַע שֶׁל קַלּוֹת אָשָׁם, מָקוֹם שֶׁחִיֵּב אֶת הוֹדַע שֶׁל חֲמוּרוֹת חַטָּאת אֵינוֹ דִין שֶׁנְּחַיֵּב אֶת הוֹדַע שֶׁל קַלּוֹת אָשָׁם, תַּלְמוּד לוֹמַר "אָשָׁם אָשָׁם" לִגְזֵרָה שָׁוָה, מָה אָשָׁם הָאָמוּר לְהַלָּן דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת, וּסְפֵקוֹ אָשָׁם תָּלוּי, אַף אָשָׁם הָאָמוּר כָּאן דָּבָר שֶׁזְּדוֹנוֹ כָּרֵת וְשִׁגְגָתוֹ חַטָּאת וּסְפֵקוֹ אָשָׁם תָּלוּי.

"וְלֹא יָדַע וְאָשֵׁם וְנָשָׂא עֲוֹנוֹ", רַבִּי יוֹסִּי הַגְּלִילִי אוֹמֵר, הֲרֵי הַכָּתוּב עָנַשׁ אֶת מִי שֶׁאֵינוֹ יוֹדֵעַ, אִם כָּךְ עָנַשׁ הַכָּתוּב לְמִי שֶׁאֵינוֹ יוֹדֵעַ, עַל אַחַת כַּמָּה וְכַמָּה שֶׁיַּעֲנֹשׁ לְמִי שֶׁיּוֹדֵעַ. רַבִּי עֲקִיבָא אוֹמֵר, הָאוֹכֵל חֵלֶב מֵבִיא חַטָּאת בְּסֶלַע. סָפֵק אָכַל סָפֵק לֹא אָכַל מֵבִיא אָשָׁם תָּלוּי בִּשְׁתֵּי סְלָעִים. אִם כָּךְ עָנַשׁ הַכָּתוּב לְמִי שֶׁבָּא לְיָדוֹ סָפֵק עֲבֵרָה, עַל אַחַת כַּמָּה וְכַמָּה שֶׁיְּשַׁלֵּם שָׂכָר לְעוֹשֶׂה מִצְוָה. רַבִּי מְנַחֵם בְּרַבִּי יוֹסִי אוֹמֵר, הַנֶּהֱנֶה שְׁוֵה פְּרוּטָה מִן הַהֶקְדֵּשׁ מֵבִיא מְעִילָה וְחֻמְשָׁהּ וּמֵבִיא אָשָׁם בִּשְׁתֵּי סְלָעִים. צֵא וַחֲשֹׁב כַּמָּה פְּרוּטוֹת בִּשְׁתֵּי סְלָעִים קָרוֹב לְאַלְפַּיִם, אִם כָּךְ עָנַשׁ הַכָּתוּב אֶת הַשּׁוֹגֵג, עַל אַחַת כַּמָּה וְכַמָּה שֶׁיַּעֲנֹשׁ אֶת הַמֵּזִיד.

{rרמז תעטr}  רַבִּי יוֹסִי אוֹמֵר, אִם נַפְשְׁךָ לֵידַע מַתַּן שְׂכָרָן שֶׁל צַדִּיקִים לֶעָתִיד לָבוֹא, צֵא וּלְמַד מֵאָדָם הַקַּדְמוֹנִי שֶׁלֹּא נִצְטַוָּה אֶלָּא מִצְוָה אַחַת בְּלֹא תַעֲשֶׂה וְעָבַר עָלֶיהָ, רְאֵה כַּמָּה מִיתוֹת נִקְנְסוּ לוֹ וּלְדוֹרוֹתָיו וּלְדוֹרוֹת דּוֹרוֹתָיו עַד סוֹף כָּל הַדּוֹרוֹת, וְכִי אֵיזוֹ מִדָה מְרֻבָּה מִדָּה טוֹבָה אוֹ מִדַּת פֻּרְעָנוּת הֱוֵי אוֹמֵר מִדָּה טוֹבָה, אִם מִדַּת פֻּרְעָנוּת מוּעֶטֶת הֲרֵי כַּמָּה מִיתוֹת נִקְנְסוּ לוֹ וּלְדוֹרוֹתָיו וּלְדוֹרוֹת דּוֹרוֹתָיו עַד סוֹף כָּל הַדּוֹרוֹת, הַשָּׁב מִן הַפִּגּוּל וּמִן הַנּוֹתָר וְהַמִּתְעַנֶּה בְּיוֹם הַכִּפּוּרִים, עַל אַחַת כַּמָּה וְכַמָּה שֶׁמְּזַכֶּה לוֹ וּלְדוֹרוֹתָיו וּלְדוֹרוֹת דּוֹרוֹתָיו עַד סוֹף כָּל הַדּוֹרוֹת.

רַבִּי עֲקִיבָא אוֹמֵר, הֲרֵי הוּא אוֹמֵר (דברים יז, ו) "עַל פִּי שְׁנַיִם עֵדִים אוֹ שְׁלֹשָׁה", אִם מִתְקַיֶּמֶת עֵדוּת בִּשְׁנַיִם לָמָּה פֵּרֵט לְךָ הַכָּתוּב שְׁלֹשָׁה אֶלָּא לְהָבִיא הַשְּׁלִישִׁי לְהַחֲמִיר עָלָיו לַעֲשׂוֹת דִּינוֹ כַּיּוֹצֵא בָּאֵלּוּ. אִם כָּךְ עָנַשׁ הַכָּתוּב אֶת הַנִּטְפָּל לְעוֹבְרֵי עֲבֵרָה, עַל אַחַת כַּמָּה וְכַמָּה שֶׁיְּשַׁלֵּם שָׂכָר לַנִּטְפָּל לְעוֹשֵׂי מִצְוָה כְּעוֹשֶׂה מִצְוָה.

רַבִּי אוֹמֵר, הֲרֵי הוּא אוֹמֵר  "וַאֲשֶׁר יָבֹא אֶת רֵעֵהוּ בַיַּעַר לַחְטֹב עֵצִים וְנִדְחָה יָדוֹ בַגַּרְזֶן לִכְרֹת הָעֵץ וְנָשַׁל הַבַּרְזֶל מִן הָעֵץ וּמָצָא אֶת רֵעֵהוּ וָמֵת הוּא יָנוּס", קָבַע הַכָּתוּב פִּקּוּחַ נֶפֶשׁ לְמִי שֶׁבָּא לְיָדוֹ סָפֵק נֶפֶשׁ וְלֹא יָדַע. אֱמֹר מֵעַתָּה הַמְגַבֶּה אֶת הַצְּדָקוֹת וְהַמְפַרְנֵס אֶת הָעֲנִיִּים וְהַגּוֹמֵל חֲסָדִים, עַל אַחַת כַּמָּה וְכַמָּה תִּנָּתֵן לוֹ נַפְשׁוֹ.

רַבִּי אֶלְעָזָר בֶּן עֲזַרְיָה אוֹמֵר, הֲרֵי הוּא אוֹמֵר (שם כד, יט) "כִּי תִקְצֹר קְצִירְךָ בְּשָׂדֶךָ, וְשָׁכַחְתָּ עֹמֶר בַּשָּׂדֶה לֹא תָשׁוּב לְקַחְתּוֹ לַגֵּר לַיָּתוֹם וְלָאַלְמָנָה יִהְיֶה לְמַעַן יְבָרֶכְךָ ה' אֱלֹהֶיךָ", קָבַע הַכָּתוּב בְּרָכָה לְמִי שֶׁבָּא לְיָדוֹ מִצְוָה בְּלֹא יְדִיעָה, אֱמֹר מֵעַתָּה הָיְתָה סֶלַע צְרוּרָה לוֹ בִּכְנָפָיו וְנָפְלָה מִמֶּנּוּ מְצָאָהּ עָנִי וּמִתְפַּרְנֵס בָּהּ, הֲרֵי הַכָּתוּב קוֹבֵעַ לוֹ בְּרָכָה כְּשׁוֹכֵחַ עֹמֶר בְּתוֹךְ שָׂדֵהוּ.

מַעֲשֶׂה בְּחָסִיד אֶחָד שֶׁשָּׁכַח עֹמֶר אֶחָד בְּתוֹךְ שָׂדֵהוּ וְאָמַר לִבְנוֹ צֵא וְהַקְרֵב עָלַי פַּר לְעוֹלָה וּפַר לְזִבְחֵי שְׁלָמִים, אָמַר לוֹ אַבָּא מָה רָאִיתָ לִשְׂמֹחַ בִּמְצְוָה זוֹ יוֹתֵר מִכָּל מִצְוֹת הָאֲמוּרוֹת בַּתּוֹרָה, אָמַר לוֹ כָּל מִצְווֹת שֶׁבַּתּוֹרָה נִתַּן לָנוּ לְדַעְתֵּנוּ, וְזֶה שֶׁלֹּא לְדַעְתֵּנוּ, אִלּוּ עֲשִׂינוּהָ בְּרָצוֹן לִפְנֵי הַמָּקוֹם לֹא בָּאת מִצְוָה זוֹ לְיָדֵינוּ, הֲרֵי הוּא אוֹמֵר (דברים כד, יט) "כִּי תִקְצֹר קְצִירְךָ" וְגוֹ', קָבַע לוֹ הַכָּתוּב בְּרָכָה. וַהֲלֹא דְּבָרִים קַל וָחֹמֶר אִם מִי שֶׁלֹּא נִתְכַּוֵּן לִזְכּוֹת וְזָכָה מַעֲלֶה עָלָיו כְּאִלּוּ זָכָה, הַמִּתְכַּוֵּן לִזְכּוֹת וְזָכָה עַל אַחַת כַּמָּה וְכַמָּה. כַּיּוֹצֵא בּוֹ (לעיל ד, כז) "וְאִם נֶפֶשׁ אַחַת תֶּחֱטָא בִשְׁגָגָה", וַהֲרֵי דְּבָרִים קַל וָחֹמֶר וּמָה אִם מִי שֶׁלֹּא נִתְכַּוֵּן לַחֲטֹא וְחָטָא, מַעֲלִין עָלָיו כְּאִלּוּ חָטָא, הַמִּתְכַּוֵּן לַחֲטֹא וְחָטָא עַל אַחַת כַּמָּה וְכַמָּה.

כַּיּוֹצֵא בּוֹ  "אִישָׁהּ הֲפֵרָם וַה' יִסְלַח לָהּ", בְּאִשָּׁה שֶׁהֵפֵר לָהּ בַּעֲלָהּ וְהִיא לֹא יָדְעָה הַכָּתוּב מְדַבֵּר, שֶׁהִיא צְרִיכָה כַּפָּרָה וּסְלִיחָה. וּכְשֶׁהָיָה רַבִּי עֲקִיבָא מַגִּיעַ לְמִקְרָא זֶה הָיָה בּוֹכֶה, וּמַה מִּי שֶׁנִּתְכַּוֵּן לַעֲלוֹת בְּיָדוֹ בְּשַׂר חֲזִיר וְעָלָה בְּיָדוֹ בְּשַׂר טָלֶה צָרִיךְ כַּפָּרָה וּסְלִיחָה, הַמִּתְכַּוֵּן לַעֲלוֹת בְּיָדוֹ בְּשַׂר חֲזִיר וְעָלָה בְּיָדוֹ בְּשַׂר חֲזִיר עַל אַחַת כַּמָּה וְכַמָּה. כַּיּוֹצֵא בּוֹ אַתָּה אוֹמֵר (וְהוּא) [וְלֹא] יָדַע וְאָשֵׁם וְנָשָׂא עֲוֹנוֹ, וּמָה אִם מִי שֶׁנִּתְכַּוֵּן לַעֲלוֹת בְּיָדוֹ בְּשַׂר כֶּשֶׂב וְעָלָה בְּיָדוֹ בְּשַׂר חֲזִיר, כְּגוֹן חֲתִיכָה סָפֵק שֶׁל חֵלֶב סָפֵק שֶׁל שֻׁמָּן, וְנָשָׂא עֲוֹנוֹ, מִי שֶׁנִּתְכַּוֵּן לַעֲלוֹת בְּיָדוֹ בְּשַׂר חֲזִיר, וְעָלָה בְּיָדוֹ בְּשַׂר חֲזִיר, עַל אַחַת כַּמָּה וְכַמָּה. אִיסִי בֶּן יְהוּדָה אוֹמֵר, וְלֹא יָדַע וְאָשֵׁם וָנָשִא עֲוֹנוֹ, [וּמַה מִּי שֶׁנִּתְכַּוֵּן לַעֲלוֹת בְּיָדוֹ בְּשַׂר טָלֶה וְעָלָה בְּיָדוֹ בְּשַׂר חֲזִיר, כְּגוֹן שְׁתֵּי חֲתִיכוֹת אַחַת שֶׁל חֵלֶב וְאַחַת שֶׁל שֻׁמָּן, וְנָשָׂא עֲוֹנוֹ, הַמִּתְכַּוֵּן לַעֲלוֹת בְּיָדוֹ בְּשַׂר חֲזִיר], עַל דָּבָר זֶה יִדְווּ כָּל הַדָּוִים. וְכָל הַנֵּי לָמָּה לִי, צְרִיכִין, דְּאִי תַּנָּא גַּבֵּי אִשָּׁה הָתָם בָּעֵי כַּפָּרָה וּסְלִיחָה מִשּׁוּם דְּמֵעִקָּרָא לְאִסּוּר נִתְכַּוְּנָה, אֲבָל חֲתִיכָה סָפֵק שֶׁל חֵלֶב סָפֵק שֶׁל שֻׁמָּן דִּלְהֶתֵּרָא אִיכַוִּין, אֵימָא לָא בָּעֵי כַּפָּרָה וּסְלִיחָה. וְאִי אִיתְמַר הָכָא דַּאֲכַל אִסּוּרָא, אֲבָל אִשָּׁה דְּהֵפֵר לָהּ בַּעַל דְּהֶתֵּרָא, לָא תִּבָּעֵי כַּפָּרָה וּסְלִיחָה. וְאִי אִתְמַר הַנֵּי תַּרְתֵּי הֲוָה אֲמִינָא הַנֵּי הוּא דְּסַגִּי לָהֶן בְּכַפָּרָה וּסְלִיחָה דְּלָא אִיקְבַּע אִסּוּרָא אֲבָל שְׁתֵּי חֲתִיכוֹת אַחַת שֶׁל חֵלֶב וְאַחַת שֶׁל שֻׁמָּן דְּאִיקְבַּע לֵיהּ אִסּוּרָא, לָא סַגִּי לֵיהּ בְּכַפָּרָה וּסְלִיחָה, קָא מַשְׁמַע לָן דְלָא.

מִנְחַת חוֹטֵא וּמִנְחַת קְנָאוֹת וְאָשָׁם גְּמִיר עֲוֹן עֲוֹן מֵחַטָּאת דְּמוֹתָרָהּ נְדָבָה. וְכִי תֵימָא אֵין גְזֵרָה שָׁוָה לְמֶחֱצָה, גַּלֵּי רַחֲמָנָא גַּבֵּי חַטָּאת (לעיל ד, לג) "וְשָׁחַט אֹתָהּ לְחַטָּאת", אֹתָהּ לִשְׁמָהּ כְּשֵׁרָה שֶׁלֹּא לִשְׁמָהּ פְּסוּלָה, אֲבָל כָּל הַקֳּדָשִׁים בֵּין לִשְׁמָן בֵּין שֶׁלֹּא לִשְׁמָן כְּשֵׁרִין.

{pפסוק יחp}  "וְהֵבִיא אַיִל", קָשֶׁה בֶּן שְׁתֵּי שָׁנִים.

"צֹאן", לְרַבּוֹת כָּל צֹאן בְּמַשְׁמַע אַף הַשּׁוֹטָה אַף הַחֵרֶשֶׁת אַף הַנַּנֶּסֶת. מִן הַצֹּאן, וְלֹא הַפַּלְגָּס. "בְּעֶרְכְּךָ", מָה עֶרְכְּךָ הָאָמוּר לְהַלָּן בְּכֶסֶף שְׁקָלִים, אַף עֶרְכְּךָ הָאָמוּר כָּאן בְּכֶסֶף שְׁקָלִים.

"לְאָשָׁם", שֶׁיְּהֵא מַפְרִישׁ מָעוֹתָיו לְשֵׁם אָשָׁם.

"וְכִפֶּר עָלָיו הַכֹּהֵן", מַה תַּלְמוּד לוֹמַר, מִנַּיִן אַתָּה אוֹמֵר שֶׁאִם בָּא לְפָנָיו [סָפֵק] חֵלֶב וְדָם וּפִגּוּל בְּהֶעְלֵם אֶחָד, מִנַּיִן שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר "שִׁגְגָתוֹ", בָּא לְפָנָיו וְלֹא יָדַע מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר "אֲשֶׁר שָׁגָג". בָּא לְפָנָיו סָפֵק חֵלֶב וְיָדַע, סָפֵק חֵלֶב וְיָדַע, רַבִּי אוֹמֵר כְּשֵׁם שֶׁמֵּבִיא חַטָּאת עַל כָּל אַחַת וְאַחַת, כָּךְ מֵבִיא אָשָׁם תָּלוּי עַל כָּל אַחַת וְאַחַת. רַבִּי שִׁמְעוֹן בֶּן יְהוּדָה וְרַבִּי אֶלְעָזָר בַּר רַבִּי שִׁמְעוֹן אָמְרוּ מִשּׁוּם רַבִּי שִׁמְעוֹן, אֵינוֹ חַיָּב אֶלָּא אַחַת, שֶׁנֶּאֱמַר "עַל שִׁגְגָתוֹ אֲשֶׁר שָׁגָג".

אָמַר רַבִּי זֵירָא, כָּאן שָׁנָה רַבִּי, יְדִיעַת סָפֵק מְחַלֶּקֶת לְחַטָּאוֹת. רַבָּה אָמַר, יְדִיעַת סָפֵק אֵין מְחַלֶּקֶת לְחַטָּאוֹת, אֶלָּא הָכִי קְתָנֵי כְּשֵׁם שֶׁאִם הָיְתָה לוֹ יְדִיעָה וַדַּאי מֵבִיא חַטָּאת עַל כָּל אַחַת וְאַחַת, כָּךְ אִם הָיְתָה לוֹ יְדִיעַת סָפֵק מֵבִיא אָשָׁם תָּלוּי עַל כָּל אַחַת וְאַחַת.

"וְהוּא לֹא יָדַע", פְּרָט לְשֶׁאָמְרוּ לוֹ אֲחֵרִים. יָכוֹל אָף עַל פִּי שֶׁאֵינוֹ מַכְחִישׁ, תַּלְמוּד לוֹמַר  "אוֹ הוֹדַע אֵלָיו חַטָּאתוֹ וְהֵבִיא".

"וְהוּא לֹא יָדַע וְנִסְלַח לוֹ", הָא אִם יָדַע אֵין מִתְכַּפֵּר לוֹ, הָא לְמָה הַדָבָר דּוֹמֶה לְעֶגְלָה עֲרוּפָה אַף עַל פִּי שֶׁנֶּעֶרְפָה וְאַחַר כָּךְ נִמְצָא הַהוֹרֵג הֲרֵי זֶה יֵהָרֵג.

תָּנוּ רַבָּנָן, שְׁנֵי שְׁבִילִין אֶחָד טָמֵא וְאֶחָד טָהוֹר, הָלַךְ בָּרִאשׁוֹן וְנִכְנַס הִזָּה וְשָׁנָה וְטָבַל, וְאַחַר כָּךְ הָלַךְ בַּשֵּׁנִי וְנִכְנַס חַיָּב. וְאַמַּאי סָפֵק יְדִיעָה הוּא, אָמַר רַבִּי יוֹחָנָן, כָּאן עָשׂוּ סָפֵק יְדִיעָה כִּידִיעָה. וְרֵישׁ לָקִישׁ אָמַר, הָא מַנִּי רַבִּי יִשְׁמָעֵאל הִיא, דְּאָמַר לָא בָּעִינָן יְדִיעָה בִּתְחִלָּה. וְרָמֵי דְּרַבִּי יוֹחָנָן אַדְּרַבִּי יוֹחָנָן, וְרָמֵי דְּרֵישׁ לָקִישׁ אַדְּרֵישׁ לָקִישׁ, דְּתַנְיָא אָכַל סָפֵק חֵלֶב וְנוֹדַע סָפֵק חֵלֶב וְנוֹדַע רַבִּי אוֹמֵר וְכוּ' עַד עַל שִׁגְגָתוֹ אֲשֶׁר שָׁגָג, הַתּוֹרָה רִבְּתָה שְׁגָגוֹת הַרְבֵּה וְאָשָׁם תָּלוּי אֶחָד. וְאָמַר רֵישׁ לָקִישׁ כָּאן שָׁנָה רַבִּי יְדִיעַת סָפֵק מְחַלֶּקֶת לְחַטָּאוֹת. וְרַבִּי יוֹחָנָן אָמַר, כְּשֵׁם שֶׁיְּדִיעַת וַדַּאי מְחַלֶּקֶת לְחַטָּאוֹת כָּךְ יְדִיעַת סָפֵק מְחַלֶּקֶת לַאֲשָׁמוֹת. בִּשְׁלָמָא דְּרַבִּי יוֹחָנָן אַדְרַבִּי יוֹחָנָן לָא קַשְׁיָא, כָּאן עָשׂוּ וְלֹא בְּכָל הַתּוֹרָה כֻּלָּהּ עָשׂוּ הָכָא הוּא דְּלָא כְּתִיבָא יְדִיעָה בְּהֶדְיָא אֶלָּא מִ"וְנֶעְלַם" הוּא דְּקָאָתֵי וְלֹא בְּכָל הַתּוֹרָה כֻּלָּה עָשׂוּ דִכְתִיב (לעיל ד, כח) "אוֹ הוֹדַע אֵלָיו" יְדִיעָה מְעַלְיָתָא בָּעִינָן. אֶלָּא לְרֵישׁ לָקִישׁ אַדְּמוּקִים לָהּ כְּרַבִּי יִשְׁמָעֵאל נוּקְמָא כְּרַבִּי, הָא קָא מַשְׁמַע לָן דְּרַבִּי יִשְׁמָעֵאל לָא בָּעֵי יְדִיעָה בִּתְחִלָּה. פְּשִׁיטָא מִדִּמְחַיֵּב עַל הֶעְלֵם טֻמְאָה וְעַל הֶעְלֵם מִקְדָּשׁ אַלְמָא לָא מְיַתֵּר לֵיהּ קְרָא מַהוּ דְּתֵימָא כִּי לֵית לֵיהּ מִקְרָאֵי אֲבָל מִגְּמָרָא אִית לֵיהּ, קָא מַשְׁמַע לָן.

{pפסוק יטp}  "אָשָׁם הוּא אָשֹׁם אָשַׁם", מַה תַּלְמוּד לוֹמַר, מִנַּיִן אַתָּה אוֹמֵר הֵבִיא אָשָׁם תָּלוּי שְׁחָטוֹ וְזָרַק אֶת דָּמוֹ וְאַחַר כָּךְ נוֹדַע לוֹ שֶׁחָטָא, אוֹ נוֹדַע לוֹ שֶׁלֹּא חָטָא מִנַּיִן שֶׁמֻּתָּר בַּאֲכִילָה, תַּלְמוּד לוֹמַר "אָשֹׁם אָשַׁם". יָכוֹל אַף עַל פִּי שֶׁלֹּא נִזְרַק הַדָּם יֵאָכֵל הַבָּשָׂר תַּלְמוּד לוֹמַר "הוּא". מַה יַּעֲשֶׂה לוֹ, הַדָּם יִשָּׁפֵךְ וְהַבָּשָׂר יֵצֵא לְבֵית הַשְּׂרֵפָה. נִזְרַק הַדָּם יֵאָכֵל הַבָּשָׂר. רַבִּי יוֹסִי אוֹמֵר, אֲפִלּוּ הַדָּם בְּכוֹס יִזָּרֵק וְהַבָּשָׂר יֵאָכֵל. יָכוֹל אַף עַל פִּי שֶׁלֹּא נִשְׁחַט תַּלְמוּד לוֹמַר "הוּא". מַה יֵּעָשֶׂה לוֹ יֵצֵא וְיִרְעֶה בָּעֵדֶר דִּבְרֵי רַבִּי מֵאִיר. וַחֲכָמִים אוֹמְרִים, יִרְעֶה עֲד שֶׁיִּסְתָּאֵב וְיִמָּכֵר וְיִפְּלוּ דָמָיו לִנְדָבָה. רַבִּי אֱלִיעֶזֶר אוֹמֵר, יִקְרַב, שֶׁאִם אֵינוֹ בָּא עַל חֵטְא זֶה הֲרֵי זֶה בָּא עַל חֵטְא אַחֵר.

"אָשַׁם לַה'", יָכוֹל (אֲפִלּוּ) [יִפֹּל] כֻּלּוֹ לְבֶדֶק הַבַּיִת, תַּלְמוּד לוֹמַר "אָשָׁם לַכֹּהֵן". אִי "אָשָׁם לַכֹּהֵן" יָכוֹל יִנָּתֵן כֻּלּוֹ לַכֹּהֵן, תַּלְמוּד לוֹמַר "אָשַׁם לַה'". הָא כֵּיצַד, מוֹתַר אֲשָׁמוֹ וְדָמָיו נוֹפֵל לִנְדָבָה וְיִלָּקַח בָּהֶן עוֹלוֹת, הַבָּשָׂר לַשֵּׁם וְהָעוֹרוֹת לַכֹּהֲנִים. אֵין לִי אֶלָּא מוֹתַר אֲשָׁמוֹת, מִנַּיִן מוֹתַר חַטָּאוֹת, מוֹתַר עֲשִׂירִית הָאֵיפָה, מוֹתַר קִנֵּי זָבִים וְזָבוֹת וְקִנֵּי יוֹלְדוֹת, וּמוֹתַר קָרְבְּנוֹת נָזִיר וּמְצֹרָע, וְהַמַּקְדִּישׁ נְכָסָיו וְיֵשׁ בָּהֶן דְּבָרִים רְאוּיִין לַמִזְבֵּחַ יֵינוֹת שְׁמָנִים וּסְלָתוֹת וְעוֹפוֹת, מִנַּיִן שֶׁיִּמָּכְרוּ לְצָרְכֵי אוֹתוֹ הַמִּין וְיָבִיא בִּדְמֵיהֶם, תַּלְמוּד לוֹמַר "אָשֹׁם אָשַׁם". זֶה הַכְּלָל כָּל שֶׁהוּא בָּא מִשּׁוּם חֵטְא וּמִשּׁוּם אַשְׁמָה יִלָּקַח עוֹלוֹת, הַבָּשָׂר לַשֵּׁם וְהָעוֹרוֹת לַכֹּהֲנִים. זֶה מִדְּרָשׁ דָּרַשׁ יְהוֹיָדָע הַכֹּהֵן אָשָׁם הוּא אָשֹׁם אָשַׁם לַה', נִמְצְאוּ שְׁנֵי כְּתוּבִים קַיָּמִים אָשַׁם לַה', וְאָשָׁם לַכֹּהֲנִים. וְאוֹמֵר (מ"ב יב יז) "כֶּסֶף אָשָׁם וְכֶסֶף חַטָּאוֹת לֹא יוּבָא בֵּית ה' לַכֹּהֲנִים יִהְיוּ".

אָמַר רַב, אָשָׁם שֶׁנִּתַּק לִרְעִיָּה וּשְׁחָטוֹ לְשֵׁם עוֹלָה כָּשֵׁר, טַעְמָא דְּנִתָּק הָא לָא נִתָּק לָא, דִּכְתִיב "אָשָׁם הוּא" בַּהֲוָיָתוֹ יְהֵא.

מִנַּיִן לַאֲשַׁם שִׁפְחָה חֲרוּפָה שֶׁלֹּא יָבִיא אֶלָּא בְּכֶסֶף שְׁקָלִים, תַּלְמוּד לוֹמַר "אָשֹׁם אָשַׁם". יָכוֹל שֶׁאֲנִי מְרַבֶּה אַף אֲשַׁם נָזִיר וּמְצֹרָע, תַּלְמוּד לוֹמַר "הוּא". וּמָה רָאִיתָ לְרַבּוֹת אֲשַׁם שִׁפְחָה חֲרוּפָה וּלְהוֹצִיא אֲשַׁם נָזִיר וַאֲשַׁם מְצֹרָע, אַחַר שֶׁרִבָּה הַכָּתוּב וּמִעֵט מְרַבֶּה אֲנִי שִׁפְחָה חֲרוּפָה שֶׁהוּא אַיִל וּמוֹצִיא אֲנִי אֲשַׁם נָזִיר וּמְצֹרָע שֶׁאֵינוֹ אַיִל.

{pפסוק כא-כבp}  מַה תַּלְמוּד לוֹמַר עֲמִיתוֹ עֲמִיתוֹ שְׁנֵי פְּעָמִים, עֲמִיתוֹ פְּרָט לְגָבוֹהַּ, עֲמִיתוֹ פְּרָט לַאֲחֵרִים. וְכִחֵשׁ, יָכוֹל הָאוֹמֵר לַחֲבֵרוֹ אָכַלְתִּי הַיּוֹם וְהוּא לֹא אָכַל, הָלַכְתִּי לְעִיר פְּלוֹנִי וְהוּא לֹא הָלַךְ, תַּלְמוּד לוֹמַר "כִּי תֶחֱטָא". וְכִחֵשׁ, לֹא אָמַרְתִּי אֶלָּא בְּכַחַשׁ שֶׁקְּדָמוֹ חֵטְא, יָצָא כַּחַשׁ שֶׁלֹּא קְדָמוֹ חֵטְא. רַבִּי אוֹמֵר, מַה תַּלְמוּד לוֹמַר "וְכִחֵשׁ בַּעֲמִיתוֹ בְּפִקָּדוֹן אוֹ בִתְשׂוּמֶת יָד אוֹ בְגָזֵל אוֹ עָשַׁק אֶת עֲמִיתוֹ, אוֹ מָצָא אֲבֵדָה", מָה אֵלּוּ מְיֻחָדִין שֶׁהֵן שֶׁל מָמוֹן יָצְאוּ אֵלּוּ שֶׁאֵינָן שֶׁל מָמוֹן.

"וּמָעֲלָה מַעַל בַּה'". רַבִּי יוֹסִי הַגְּלִילִי אוֹמֵר, לְהָבִיא אֶת קָדָשִׁים קַלִּים. בֶּן עַזַּאי אוֹמֵר, לְהָבִיא אֶת הַשְּׁלָמִים. אַבָּא יוֹסִי בֶּן דּוֹסְתַּאי אוֹמֵר, לֹא אָמַר בֶּן עַזַּאי אֶלָּא בִּבְכוֹר בִּלְבַד. רַבִּי שִׁמְעוֹן אוֹמֵר, אֶחָד קָדְשֵׁי קָדָשִׁים וְאֶחָד קָדָשִׁים קַלִּים שֶׁחַיָּב בְּאַחֲרָיוּתָן קוֹרֵא אֲנִי בָּהֶן וְכִחֵשׁ בַּעֲמִיתוֹ, וְשֶׁאֵין חַיָּב בְּאַחֲרָיוּתָן אֵין אֲנִי קוֹרֵא בָּהֶן וְכִחֵשׁ בַּעֲמִיתוֹ. אָמַר מַר, בֶּן עַזַּאי אוֹמֵר לְרַבּוֹת שְׁלָמִים. לְמִעוּטֵי מַאי, אִילֵימָא לְמִעוּטֵי בְּכוֹר, הַשְׁתָּא וּמַה שְּׁלָמִים שֶׁטְּעוּנִין סְמִיכָה וּנְסָכִים וּתְנוּפַת חָזֶה וָשׁוֹק אָמַרְתְּ מָמוֹנוֹ הוּא, בְּכוֹר מִבָּעְיָא. אֶלָּא אָמַר רַבִּי יוֹחָנָן, לְמִעוּטֵי מַעְשֵׂר. כִּדְתַנְיָא בִּבְכוֹר נֶאֱמַר  "לֹא [תִ]פְדֶּה" וְנִמְכַּר תָּם חַי, [וּבַעַל מוּם חַי וְשָׁחוּט]. בְּמַעְשֵׂר נֶאֱמַר (להלן כז, לג) "לֹא יִגָּאֵל" וְאֵינוֹ נִמְכָּר לֹא חַי וְלֹא שָׁחוּט לֹא תָּם וְלֹא בַּעַל מוּם.

שְׁבוּעַת פִּקָּדוֹן נוֹהֶגֶת בַּאֲנָשִׁים וּבְנָשִׁים בִּרְחוֹקִים וּבִקְרוֹבִים, בִּכְשֵׁרִים וּבִפְסוּלִים, בִּפְנֵי בֵּית דִּין וְשֶׁלֹּא בִּפְנֵי בֵּית דִּין, (מִפִּי בֵּית דִּין) מִפִּי עַצְמוֹ, וּמִפִּי אֲחֵרִים אֵינוֹ חַיָּב עַד שֶׁיִּכְפְּרֶנּוּ בְּבֵית דִּין, דִּבְרֵי רַבִּי מֵאִיר. וַחֲכָמִים אוֹמְרִים, בֵּין מִפִּי עַצְמוֹ בֵּין מִפִּי אֲחֵרִים כֵּיוָן שֶׁכָּפַר בּוֹ חַיָּב. וְחַיָּב עַל זְדוֹן הַשְּׁבוּעָה וְעַל שִׁגְגָתָהּ עִם זְדוֹן הַפִּקָּדוֹן, וְאֵינוֹ חַיָּב עַל שִׁגְגָתָהּ גְּרֵידָתָא, וּמַה הוּא חַיָּב עַל זְדוֹנָהּ אָשָׁם בְּכֶסֶף שְׁקָלִים.

"וְכִחֶשׁ בָּהּ", פְּרָט לְמוֹדֶה לְאֶחָד מִן הָאַחִין אוֹ לְאֶחָד מִן הַשֻּׁתָּפִין. וְנִשְׁבַּע עַל שָׁקֶר, פְּרָט לְלוֹוֶה בִּשְׁטָר וּלְלוֹוֶה בְּעֵדִים, וּמַיירִי בְּאוֹמֵר לָוִיתִי וְלֹא לָוִיתִי בִּשְׁטָר, לָוִיתִי וְלֹא לָוִיתִי בְּעֵדִים, מִדְּתָנֵי וְכִחֶשׁ בָּהּ, פְּרָט לְמוֹדֶה לְאֶחָד מִן הָאַחִין הֵיכֵי דָמֵי אִילֵימָא דְאוֹדֵי לֵיהּ בְּפַלְגָּא דִּידֵיהּ הָאִיכָּא כְּפִירָה דְּאִידָךְ, אֶלָּא לָאו דְּאוֹדֵי לֵיהּ בְּכֻלֵּי, דְּאָמַר לְהוּ מִינָךְ שַׁקְלֵי, מֵחַבְרָךְ לָא שָׁקְלֵי דְּהַוְיָא לֵיהּ כְּפִירַת דְּבָרִים.

תַּנְיָא הַגּוֹזֵל שָׂדֶה מֵחֲבֵרוֹ וּשְׁטָפָהּ נָהָר חַיָּב לְהַעֲמִיד לוֹ שָׂדֶה אַחֶרֶת, דִּבְרֵי רַבִּי אֱלִיעֶזֶר. וַחֲכָמִים אוֹמְרִים, אוֹמֵר לוֹ הֲרֵי שֶׁלְּךָ לְפָנֶיךָ. בְּמַאי קָמִיפְלָגֵי רַבִּי אֱלִיעֶזֶר דְּרַשׁ רִבּוּיֵי וּמִעוּטֵי, וְכִחֵשׁ בַּעֲמִיתוֹ רִבָּה, [בְּפִקָּדוֹן] אוֹ בִתְשׂוּמֶת יָד אוֹ בְגָזֵל, מִעֵט, אוֹ מִכֹּל אֲשֶׁר יִשָּׁבַע עָלָיו, חָזַר וְרִבָּה, רִבָּה וּמִעֵט וְרִבָּה רִבָּה הַכֹּל, מַאי רַבֵּי, רַבֵּי כָּל מִלֵּי, וּמַאי מִעֵט, מִעֵט שְׁטָרוֹת. וְרַבָּנָן דָּרְשֵׁי בִּכְלָלֵי וּפְרָטֵי, וְכִחֵשׁ בַּעֲמִיתוֹ כְּלָל, בְּפִקָּדוֹן אוֹ בִּתְשׂוּמֶת יָד אוֹ בְּגָזֵל פְּרָט, אוֹ מִכֹּל אֲשֶׁר יִשָּׁבַע עָלָיו חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט מַה הַפְּרָט מְפֹרָשׁ דָּבָר הַמִּטַּלְטֵל וְגוּפוֹ מָמוֹן אַף כָּל דָּבָר הַמִּטַּלְטֵל וְגוּפוֹ מָמוֹן, יָצְאוּ קַרְקָעוֹת שֶׁאֵינָן מִטַּלְטְלִין, יָצְאוּ עֲבָדִים שֶׁהֻקְשׁוּ לְקַרְקָעוֹת, יָצְאוּ שְׁטָרוֹת שֶׁאַף עַל פִּי שֶׁמִּטַּלְטְלִין אֵין גּוּפָן מָמוֹן. אוֹ מִכֹּל אֲשֶׁר יִשָּׁבַע, אֲפִלּוּ רַבִּי אֱלִיעֶזֶר מוֹדֶה דְּאַף עַל גַּב דְּאִתְרַבֵּי לְעִנְיַן הֲשָׁבָה, לָא אִתְרַבֵּי לְעִנְיַן חֹמֶשׁ וְאָשָׁם, דְּכִי הַדְרֵיהּ קְרָא וְנָקַט לְעִנְיַן חֹמֶשׁ וְאָשָׁם, כְּתִיב וְאֶת אֲשָׁמוֹ יָבִיא מִכֹּל וְלֹא הַכֹּל, דְּאִימַעֵט לְהוֹ כָּל דָּבָר שֶׁאֵינוֹ דּוֹמֶה לַפָּרָשָׁה. דְּאֵין חִיּוּב [קָרְבָּן] שְׁבוּעָה בְּקַרְקָעוֹת.

"וְכִחֵשׁ בַּעֲמִיתוֹ בְּפִקָּדוֹן אוֹ בִתְשׂוּמֶת יָד", אָמַר רַב חִסְדָּא, כְּגוֹן שֶׁיִּחֵד לוֹ כְּלִי לְהַלְוָאָתוֹ. עָשַׁק אָמַר רַב חִסְדָּא כְּגוֹן שֶׁיִּחֵד לוֹ כְּלִי לְעָשְׁקוֹ, וְכִי אַהַדְרֵיהּ קְרָא כְּתִיב (להלן פסוק כג) וְהָיָה כִּי יֶחֱטָא וְאָשֵׁם וְגוֹ', וְאִלּוּ תְּשׂוּמֶת יָד לָא אַהַדְרֵיהּ. וְתַנְיָא מִנַּיִן לִתֵּן אֶת הָאָמוּר לְמַעְלָה לְמַטָּה, דִּכְתִיב "אוֹ מִכֹּל אֲשֶׁר יִשָּׁבַע עָלָיו לַשֶּׁקֶר", וְאָמַר רַב נַחְמָן אָמַר רַבָּה בַּר אֲבוּהָ לְרַבּוֹת תְּשׂוּמֶת יָד לְהִשָּׁבוֹן.

קָדָשִׁים שֶׁחַיָּב בְּאַחֲרָיוּתָן, כְּגוֹן דְּאָמַר הֲרֵי עָלַי, וְהִפְרִישָׁן וְהִפְקִידָן לְיַד אַחֵר וְכָפַר וְנִשְׁבַּע וְהוֹדָה, חַיָּב קָרְבָּן שְׁבוּעָה, (שֶׁאֲנִי קוֹרֵא בָּהּ) לְפִי שֶׁהוּא שֶׁל עֲמִיתוֹ וְאִם בָּאתָ לְפוֹטְרָן מִפְּנֵי שֶׁהֵן הֶקְדֵּשׁ לְהָכִי אָתָא בַּה' וְכִחֵשׁ לְרִבּוֹיִנְהוּ, אַף עַל גַּב שֶׁיֵּשׁ בָּהֶן צַד גָּבוֹהַּ. וְשֶׁאֵין חַיָּב בְּאַחֲרָיוּתָן פָּטוּר מִבַּעֲמִיתוֹ וְכִחֵשׁ.

רַבִּי עֲקִיבָא אוֹמֵר, מַה תַּלְמוּד לוֹמַר "וּמָעֲלָה מַעַל בַּה'", לְפִי שֶׁהַמַּלְוֶה וְהַלּוֹוֶה וְהַנּוֹשֵׂא וְהַנּוֹתֵן אֵינוֹ מַלְוֶה וְאֵינוֹ לוֹוֶה וְאֵינוֹ נוֹשֵׂא וְאֵינוֹ נוֹתֵן אֶלָּא בִּשְׁטָר וּבְעֵדִים לְפִיכָךְ בִּזְמַן שֶׁהוּא מַכְחִישׁ מַכְחִישׁ בְּעֵדִים וּבִשְׁטָר. אֲבָל הַמַּפְקִיד אֵצֶל חֲבֵרוֹ אֵינוֹ רוֹצֶה שֶׁתֵּדַע בּוֹ נְשָׁמָה, אֶלָּא שְׁלִישִׁי שֶׁבֵּינֵיהֶם, בִּזְמַן שֶׁמַּכְחִישׁ מַכְחִישׁ בִּשְׁלִישִׁי שֶׁבֵּינֵיהֶם.

"וְכִחֵשׁ בַּעֲמִיתוֹ" יָכוֹל בִּדְבָרִים, תַּלְמוּד לוֹמַר "בְּפִקָּדוֹן" שֶׁהוּא שֶׁל מָמוֹן, יָצָא דָּבָר שֶׁאֵינוֹ שֶׁל מָמוֹן. אִי מַה פִּקָּדוֹן מְיֻחָד שֶׁאֵין לוֹ רְשׁוּת לְהוֹצִיאוֹ, מִלְוֶה שֶׁיֵּשׁ לוֹ רְשׁוּת לְהוֹצִיאָהּ מִנַּיִן, תַּלְמוּד לוֹמַר "אוֹ בִתְשׂוּמֶת יָד". אִי מָה אֵלּוּ מְיֻחָדִים דְּבָרִים שֶׁיֵּשׁ בָּהֶם מַתְּנַת יָד, גָּזֵל שֶׁאֵין בּוֹ מַתְּנַת יָד מִנַּיִן, תַּלְמוּד לוֹמַר "אוֹ בְגָזֵל". [אִי מָה אֵלּוּ מְיֻחָדִים דְּבָרִים הַנִּטָּלִים מֵרְשׁוּת בְּעָלִים, הַכּוֹבֵשׁ שְׂכַר שָׂכִיר שֶׁאֵינוֹ נִטָּל מֵרְשׁוּת בְּעָלִים, מִנַּיִן, תַּלְמוּד לוֹמַר "אוֹ עָשַׁק אֶת עֲמִיתוֹ"]. אִי מָה אֵלּוּ וָאֵלּוּ מְיֻחָדִין דְּבָרִים שֶׁדַּעַת שְׁנַיִם יוֹדַעַת, אֲבֵדָה שֶׁאֵין דַּעַת שְׁנַיִם יוֹדַעַת מִנַּיִן, תַּלְמוּד לוֹמַר "אוֹ מָצָא אֲבֵדָה".

"וְכִחֶשׁ בָּהּ", וְלֹא בְּמוֹצְאֶיהָ. בֶּן עַזַּאי אוֹמֵר, שָׁלֹשׁ אֲבֵדוֹת הֵן, הַיּוֹדֵעַ בָּהּ וְלֹא בְּמוֹצְאֶיהָ, בְּמוֹצְאֶיהָ וְלֹא בָּהּ, לֹא בָּה וְלֹא בְּמוֹצְאֶיהָ. אִי מָה אֵלּוּ וָאֵלּוּ מְיֻחָדִין דְּבָרִים שֶׁאֶפְשָׁר לְדַעְתָּן, דְּבָרִים שֶׁאִי אֶפְשָׁר לְדַעְתָּן, כְּגוֹן הַמְעָרֵב מַיִם בְּיַיִן, בְּלַבְקִי בְּשֶׁמֶן, מֵי מַעְיָן בִּדְבַשׁ, חֲלַב חֲמוֹר בִּקְטָפָא, קִימוֹס בְּמוֹר, חוֹל בְּפוֹל, עֲלֵי גְּפָנִים בְּפִילוֹן, מִנַּיִן, תַּלְמוּד לוֹמַר "עַל שָׁקֶר", עַל כָּל דָּבָר שֶׁיֵּשׁ שֶׁקֶר. אִי מָה אֵלּוּ מְיֻחָדִין נְזָקִין שֶׁל מָמוֹן, דְּבָרִים הַנִּזָּקִין כְּגוֹן חוֹבֵל אָדָם בְּאָדָם, קִנְיָן בְּקִנְיַן, אָדָם בְּקִנְיַן, קִנְיָן בָּאָדָם, מִנַּיִן, תַּלְמוּד לוֹמַר (להלן פסוק כו) עַל אַחַת מִכֹּל אֲשֶׁר יַעֲשֶׂה לְאַשְׁמָה בָהּ.

אִי מָה אֵלּוּ וָאֵלּוּ מְיֻחָדִין דָבָר שֶׁמְּשַׁלְּמִין עֲלֵיהֶן אֶת הַקֶּרֶן תַּשְׁלוּמֵי כֶפֶל, וְתַשְׁלוּמֵי ד' וְה', הָאוֹנֵס וְהַמְפַתֶּה, וְהַמּוֹצִיא שֵׁם רַע, מִנַּיִן, תַּלְמוּד לוֹמַר "וּמָעֲלָה מַעַל בַּה'" רִבָּה, אַחַת, בָּהּ, בָהֵנָּה, [אוֹ מִכֹּל], הֲרֵי אֵלּוּ מִעוּטִין, פְּרָט לְאוֹמֵר לַחֲבֵרוֹ חָבַלְתָּ בִּי בְּשַׁבָּת וְהוּא אוֹמֵר לֹא חָבַלְתִּי. הִדְלַקְתָּ גְּדִישִׁי בְּשַׁבָּת וְהוּא אוֹמֵר לֹא הִדְלַקְתִּי. אָמַר לוֹ אָבִיו חָבַלְתָּ בִּי עָשִׂיתָ בִּי חַבּוּרָה וְהוּא אוֹמֵר לֹא חָבַלְתִּי בְּךָ וְלֹא עָשִׂיתִי בְּךָ חֲבוּרָה, יָכוֹל יְהֵא חַיָּב, תַּלְמוּד לוֹמַר "אַחַת", בָּהּ, בָהֵנָּה, אוֹ מִכֹּל, הֲרֵי אֵלּוּ מִעוּטִין. מָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ אַחַר שֶׁרִבָּה הַכָּתוּב וּמִעֵט (מְרַבֶּה) [מְמַעֵט] אֲנִי אֶת אֵלּוּ שֶׁנִּדוֹן עֲלֵיהֶן בְּנַפְשׁוֹ. רַבִּי שִׁמְעוֹן אוֹמֵר, יָכוֹל אַף הָאוֹמֵר לַחֲבֵרוֹ אָנַסְתָּ וּפִתִּיתָ אֶת בִּתִּי וְהוּא אוֹמֵר לֹא אָנַסְתִּי וְלֹא פִתִּיתִי, הֵמִית שׁוֹרְךָ אֶת עַבְדִּי וְהוּא אוֹמֵר לֹא הֵמִית, אָמַר לוֹ עַבְדּוֹ הִפַּלְתָּ אֶת שִׁנִּי וְסִמִּיתָ אֶת עֵינִי וְהוּא אוֹמֵר לֹא הִפַּלְתִּי וְלֹא סִמִּיתִי, יָכוֹל יְהֵא חַיָּב, תַּלְמוּד לוֹמַר "וְכִחֵשׁ בַּעֲמִיתוֹ בְּפִקָּדוֹן אוֹ בִתְשׂוּמֶת יָד" וְגוֹ', מָה אֵלּוּ מְיֻחָדִין שֶׁאֵינָן קְנָסוֹת יָצְאוּ אֵלּוּ שֶׁהֵן קְנָסוֹת.

{pפסוק כג-כדp}  "וְהָיָה" מִיָּד מַה יַּעֲשֶׂה וְהֵשִׁיב. אֵינוֹ שָׁב תַּלְמוּד לוֹמַר "וְשִׁלַּם". יָכוֹל יִהְיֶה מֵשִׁיב וּמְשַׁלֵּם וְאַל תִּתְמַהּ שֶׁהֲרֵי הַגַּנָּב מְשַׁלֵּם תַּשְׁלוּמֵי כֶפֶל וְאִם טָבַח וּמָכַר מְשַׁלֵּם תַּשְׁלוּמֵי ד' וְה', תַּלְמוּד לוֹמַר "גְּזֵלָה", גְּזֵלָה הוּא מְשַׁלֵּם וְאֵין מֵשִׁיב וּמְשַׁלֵּם.

"וְהֵשִׁיב אֶת הַגְּזֵלָה אֲשֶׁר גָּזָל", מַה תַּלְמוּד לוֹמַר "אֲשֶׁר גָּזָל", שֶׁיָּכוֹל יְשַׁלֵּם חֹמֶשׁ וְאָשָׁם עַל מַה שֶּׁגָּזַל אָבִיו, תַּלְמוּד לוֹמַר "אֲשֶׁר גָּזָל", עַל מַה שֶּׁגָּזַל הוּא מְשַׁלֵּם וְלֹא עַל מַה שֶּׁגָּזַל אָבִיו. יָכוֹל לֹא יָשִׁיב כָּל עִקָּר, תַּלְמוּד לוֹמַר "אֶת הָעֹשֶׁק", וּמַה תַּלְמוּד לוֹמַר "אֲשֶׁר עָשָׁק", שֶׁיָּכוֹל יְשַׁלֵּם חֹמֶשׁ וְאָשָׁם עַל מַה שֶּׁעָשַׁק אָבִיו, תַּלְמוּד לוֹמַר "אֲשֶׁר עָשָׁק", עַל מַה שֶּׁעָשָׁק הוּא מְשַׁלֵּם, וְאֵינוֹ מְשַׁלֵּם עַל מַה שֶּׁעָשַׁק אָבִיו. יָכוֹל לֹא יְשִׁיבֶנּוּ כָּל עִקָּר, תַּלְמוּד לוֹמַר "אֶת". הַפִּקָּדוֹן מַה תַּלְמוּד לוֹמַר "אֲשֶׁר הָפְקַד אִתּוֹ" כָּל זְמַן שֶׁעִמּוֹ יְשִׁיבֶנּוּ, אֵין עִמּוֹ מֵשִׁיב לוֹ דָּמָיו. וַעֲדַיִן אֲנִי אוֹמֵר אֵימָתַי אֵינוֹ מְשַׁלֵּם חֹמֶשׁ וְאָשָׁם עַל מַה שֶּׁגָּזַל אָבִיו, בִּזְמַן שֶׁלֹּא נִשְׁבַּע לֹא הוּא וְלֹא אָבִיו. נִשְׁבַּע הוּא וְלֹא אָבִיו, אָבִיו וְלֹא הוּא, הוּא וְאָבִיו, מִנַּיִן, תַּלְמוּד לוֹמַר "אֲשֶׁר גָּזָל וַאֲשֶׁר עָשָׁק וַאֲשֶׁר הָפְקַד אִתּוֹ וַאֲשֶׁר מָצָא". וַעֲדַיִן אֲנִי אוֹמֵר אֵימָתַי הוּא מְשַׁלֵּם קֶרֶן עַל גֶּזֶל אָבִיו בִּזְמַן שֶׁנִּשְׁבַּע הוּא וְאָבִיו, הוּא וְלֹא אָבִיו, אָבִיו וְלֹא הוּא, לֹא הוּא וְלֹא אָבִיו, מִנַּיִן, תַּלְמוּד לוֹמַר "הַגְּזֵלָה וְהָעֹשֶׁק וְהַפִּקָּדוֹן וְהָאֲבֵדָה" יִשְׁתַּלְּמוּ מִכָּל מָקוֹם.

מִנַּיִן לִתֵּן אֶת הָאָמוּר לְמַעְלָה לְמַטָּה, תַּלְמוּד לוֹמַר "מִכֹּל". "אֲשֶׁר יִשָּׁבַע עָלָיו לַשֶּׁקֶר" עַד שֶׁיְּהֵא מִתְכַּוֵּן לוֹ. מִכָּאן אַתָּה אוֹמֵר שֶׁחַיָּב עַל זְדוֹן שְׁבוּעָה וְעַל שִׁגְגָתָהּ עִם זְדוֹן הַפִּקָּדוֹן, וְאֵינוֹ חַיָּב עַל שִׁגְגָתָן. מַה הוּא חַיָּב עַל זְדוֹנָהּ אָשָׁם בְּכֶסֶף שְׁקָלִים.

אָמַר רַב חִסְדָּא אָמַר רַבִּי יוֹחָנָן, מִנַּיִן לְשִׁנּוּי שֶׁהוּא קוֹנֶה, שֶׁנֶּאֱמַר "וְהֵשִׁיב אֶת הַגְּזֵלָה" וּמַה תַּלְמוּד לוֹמַר "אֲשֶׁר גָּזָל", אִם כְּעֵין שֶׁגָזַל יַחֲזִיר וְאִם לָאו דָּמִים בְּעָלְמָא בָעֵי שִׁלּוּמֵי, הַאי אֲשֶׁר גָּזָל מִיבָּעֵי לֵיהּ לְמִעוּטֵי גֶּזֶל אָבִיו שֶׁאֵינוֹ מוֹסִיף חֹמֶשׁ עַל גֶּזֶל אָבִיו, אִם כֵּן נִכְתֹּב רַחֲמָנָא וְהֵשִׁיב אֶת גְּזֵלוֹ, וְהֵשִׁיב אֶת הַגְּזֵלָה אֲשֶׁר גָּזָל לָמָּה לִי לְמִיכְתַּב, שְׁמַע מִינַהּ תַּרְתֵּי. אִיכָּא דְּאָמְרֵי מִנַּיִן לְשִׁנּוּי שֶׁאֵינוֹ קוֹנֶה שֶׁנֶּאֱמַר "וְהֵשִׁיב אֶת הַגְּזֵלָה" מִכָּל מָקוֹם, וְהָכְתִיב "אֲשֶׁר גָּזָל", הַהוּא מִבָּעֵי לֵיהּ לְמִעוּטֵי גֶּזֶל אָבִיו.

אָמַר רַבִּי חִיָּא בַּר אַבָּא אָמַר רַבִּי יוֹחָנָן, דְּבַר תּוֹרָה גְּזֵלָה הַמִּשְׁתַּנֵּית חוֹזֶרֶת בְּעֵינֶיהָ, שֶׁנֶּאֱמַר "וְהֵשִׁיב אֶת הַגְּזֵלָה", מִכָּל מָקוֹם, וְאִם תֹּאמַר מִשְׁנָתֵנוּ, הַגּוֹזֵל עֵצִים וַעֲשָׂאָם כֵּלִים מְשַׁלֵּם כִּשְׁעַת הַגְּזֵלָה מִשּׁוּם תַּקָּנַת הַשָּׁבִים. וְכִי קַאֲמַר רַבִּי יוֹחָנָן דְּשִׁנּוּי בִּמְקוֹמוֹ עוֹמֵד כְּגוֹן שֶׁגָּזַל עֵצִים מְשֻׁפִּין וַעֲשָׂאָן כֵּלִים, דְּהַהוּא שִׁנּוּי דַּהֲדַר לְמִלְּתֵיהּ הוּא.

וְכִחֶשׁ בָּהּ  פְּרָט לְמוֹדֶה בְּעִקָּר, כֵּיצַד שׁוֹרִי גָּנַבְתָּ וְהוּא אוֹמֵר לֹא גָּנַבְתִּי מַה טִּיבוֹ אֶצְלְךָ אַתָּה מְכַרְתּוֹ לִי, אַתָּה נְתַתּוֹ לִי יָכוֹל יִהְיֶה חַיָּב, תַּלְמוּד לוֹמַר "וְכִחֶשׁ בָּהּ" פְּרָט לְמוֹדֶה בָּעִקָּר. וְכִי תַנְיָא הַהִיא דַּאֲמַר לֵיהּ הֵילָךְ, אֲבָל קַיְמָא בְּאַגָּם לָא. אַתָּה מְכַרְתּוֹ לִי אָבִיךָ מְכָרוֹ לִי מַאי מוֹדֶה בְּעִקָּר אִיכָּא, דַּאֲמַר לֵיהּ לֹא נָתַתִּי לְךָ דָּמִים שְׁקוֹל תּוֹרְךָ וְזִיל. אַתָּה נְתַתּוֹ לִי בְּמַתָּנָה אָבִיךָ נְתָנוֹ לִי מַאי מוֹדֶה בְּעִקָּר אִיכָּא, דַּאֲמַר לֵיהּ עַל מְנָת דַּעֲבִידְנָא לָךְ נְיַח נַפְשָׁא וְלֹא עָבְדֵי לָךְ. תּוֹעֶה בַּדֶּרֶךְ מְצָאתִיו, לֵימָא לֵיהּ אִיבָּעֵי לְךָ לְאַהֲדוּרֵי, בְּאוֹמֵר שְׁבוּעָה אֲבֵדָה מָצָאתִי וְלֹא הָיִיתִי יוֹדֵעַ שֶׁהִיא שֶׁלְּךָ. אָמַר רַב שֵׁשֶׁת, הַכּוֹפֵר בְּפִקָּדוֹן נַעֲשֶׂה עָלָיו גַּזְלָן וְחַיָּב בְּאוֹנְסִין. וְתָנָא תּוּנָא, וְכִחֶשׁ בָּהּ לָמַדְנוּ לְעֹנֶשׁ, אַזְהָרָה מִנַּיִן, תַּלְמוּד לוֹמַר (להלן יט, א) "לֹא תְכַחֲשׁוּ", מַאי לָאו עֹנֶשׁ מָמוֹן, לֹא, עֹנֶשׁ שְׁבוּעָה הָא מִדְּסֵיפָא דְּאִישְׁתְּבַּע מִכְּלַל דְּרִישָׁא דְלָא אִישְׁתְּבַּע, דְּקָתָנֵי סֵיפָא וְנִשְׁבָּע עַל שֶׁקֶר לָמַדְנוּ לְעֹנֶשׁ, אַזְהָרָה מִנַּיִן, תַּלְמוּד לוֹמַר  "וְלֹא תְשַׁקְּרוּ" אָמְרֵי, אִידִי וְאִידִי דְּאִשְׁתְּבַּע, כָּאן שֶׁהוֹדָה, כָּאן שֶׁבָּאוּ עֵדִים, אֲתוּ עֵדִים חַיָּב בְּאוֹנְסִין, אוֹדֵי אוֹדוּיֵי חַיָּב בְּקֶרֶן וְחֹמֶשׁ וְאָשָׁם.

תָּנוּ רַבָּנָן "וְהֵשִׁיב אֶת הַגְּזֵלָה" מַה תַּלְמוּד לוֹמַר "אֲשֶׁר גָּזָל", יַחֲזִיר כְּעֵין שֶׁגָזַל, מִכָּאן אָמְרוּ הַגּוֹזֵל וּמַאֲכִיל אֶת בָּנָיו פְּטוּרִין מִלְּשַׁלֵּם, הִנִּיחַ לִפְנֵיהֶם בֵּין גְּדוֹלִים בֵּין קְטַנִים חַיָּבִין. מִשּׁוּם סוּמְכוֹס אָמְרוּ גְּדוֹלִים חַיָּבִים קְטַנִּים פְּטוּרִים.

הַגּוֹזֵל אֶת חֲבֵרוֹ שְׁוֵה פְּרוּטָה וְנִשְׁבַּע לוֹ יוֹלִיכֶנּוּ אַחֲרָיו אֲפִלּוּ לְמָדַי, וְלֹא יִתֵּן לֹא לִבְנוֹ וְלֹא לִשְׁלוּחוֹ דִּכְתִיב "לַאֲשֶׁר הוּא לוֹ יִתְּנֶנּוּ", אֲבָל נוֹתֵן הוּא לִשְׁלִיחַ בֵּית דִּין. וְאִם מֵת יַחֲזִיר לְבָנָיו. נָתַן לוֹ אֶת הַחֹמֶשׁ וְלֹא נָתַן לוֹ אֶת הַקֶּרֶן, מָחַל לוֹ עַל הַחֹמֶשׁ וְלֹא מָחַל לוֹ עַל הַקֶּרֶן, מָחַל לוֹ עַל זֶה וְעַל זֶה חוּץ מִשְּׁוֵה פְּרוּטָה בַּקֶּרֶן, הֲרֵי זֶה צָרִיךְ לֵילֵךְ אַחֲרָיו. נָתַן לוֹ אֶת הַקֶּרֶן וְלֹא נָתַן לוֹ אֶת הַחֹמֶשׁ, מָחַל לוֹ אֶת הַקֶּרֶן וְלֹא מָחַל לוֹ אֶת הַחֹמֶשׁ, מָחַל לוֹ עַל זֶה וְעַל זֶה חוּץ מִפָּחוֹת שְׁוֵה פְּרוּטָה בַּקֶּרֶן, אֵינוֹ צָרִיךְ לֵילֵךְ אַחֲרָיו.

נָתַן לוֹ אֶת הַקֶּרֶן וְנִשְׁבַּע לוֹ עַל הַחֹמֶשׁ הֲרֵי זֶה מְשַׁלֵּם (קֶרֶן) [חֹמֶשׁ] עַל חֹמֶשׁ עַד שֶׁיִּתְמַעֵט הַקֶּרֶן מִשְּׁוֵה פְּרוּטָה. וְכֵן בְּפִקָּדוֹן, שֶׁנֶּאֱמַר (לעיל פסוק כא) בְּפִקָּדוֹן אוֹ בִּתְשׂוּמֶת יָד וְגוֹ', הֲרֵי זֶה מְשַׁלֵּם קֶרֶן וְחֹמֶשׁ וְאָשָׁם בְּכֶסֶף שְׁקָלִים.

תַּנְיָא הַגּוֹזֵל אֶת חֲבֵרוֹ וְנִשְׁבַּע לוֹ וּמֵת, יוֹרְשָׁיו מְשַׁלְּמִין קֶרֶן וְחֹמֶשׁ, וּפְטוּרִין מִן הָאָשָׁם. יוֹרְשִׁין בְּנֵי שִׁלּוּמֵי חֻמְשָׁא דַּאֲבוּהוֹן הָווּ, אַלְמָא חֻמְשָׁא מָמוֹנָא הוּא. וּבָעוּ שִׁלּוּמֵי יוֹרְשִׁין חֹמֶשׁ, וְרָמִינְהוּ וַעֲדַיִן אֲנִי אוֹמֵר אֵימָתַי אֵינוֹ מְשַׁלֵּם חֹמֶשׁ עַל גֶּזֶל אָבִיו בִּזְמַן שֶׁלֹּא נִשְׁבַּע לֹא הוּא וְכוּ', אָמַר רַב נַחְמָן לָא קָשְׁיָא כָּאן שֶׁהוֹדָה כָּאן שֶׁלֹּא הוֹדָה. אִי לָא הוֹדָה קֶרֶן נַמִּי לֹא לִשַּׁלֵּם, וְכִי תֵימָא הָכִי נַמִּי דְּלָא מְשַׁלֵּם, וְהָא מִדְּקָא מְהַדֵּר אַחֹמֶשׁ, לְמֵימְרָא דְּקֶרֶן מְשַׁלֵּם. וְעוֹד תַּנְיָא וַעֲדַיִן אֲנִי אוֹמֵר אֵימָתַי הוּא מְשַׁלֵּם קֶרֶן עַל גֶּזֶל אָבִיו בִּזְמַן שֶׁנִּשְׁבַּע הוּא וְאָבִיו, אָבִיו וְלֹא הוּא, הוּא וְלֹא אָבִיו, לֹא הוּא וְלֹא אָבִיו, מִנַּיִן, תַּלְמוּד לוֹמַר גְּזֵלָה וָעֹשֶׁק וַאֲבֵדָה וּפִקָּדוֹן יֵשׁ תַּלְמוּד. יָתִיב רַב הוּנָא וְקַאֲמַר לְהָא שְׁמַעְתְּתָא וַאֲמַר לֵיהּ רַבָּה בְּרֵיהּ יֵשׁ תַּלְמוּד קַאֲמַר מַר, אוֹ יִשְׁתַּלְּמוּ קַאֲמַר מַר, אָמַר לֵיהּ יֵשׁ תַּלְמוּד קַאֲמִינָא וּמֵרִבּוּיָא דִּקְרָאֵי אָמְרֵי. אֶלָּא מַאי לֹא הוֹדָה, לֹא הוֹדָה אָבִיו וְהוֹדָה בְּנוֹ. וְנִחַיֵּב בְּנוֹ חֹמֶשׁ אַשְּׁבוּעָה דִּידֵיהּ, אָמְרֵי בְּשֶׁאֵין גְּזֵלָה קַיֶּמֶת, אִי הָכִי אֲפִלּוּ קֶרֶן נַמִּי לֹא לִשַּׁלֵּם, לָא צְרִיכָא דְּאִיכָּא אַחֲרָיוּת נְכָסִים. וְכִי אִיכָּא מַאי הָוֵי וְהָא הָוֵי לֵיהּ מִלְוֶה עַל פֶּה, וְאֵינוֹ גּוֹבֶה לֹא מִן הַיּוֹרְשִׁין וְלֹא מִן הַלָּקוֹחוֹת, כְּשֶׁעָמַד בְּדִין. אִי הָכִי חֹמֶשׁ נַמִּי לִשַּׁלֵּם, לְפִי שֶׁאֵין מְשַׁלֵּם חֹמֶשׁ עַל כְּפִירַת שִׁעְבּוּד קַרְקָעוֹת. רָבָא אֲמַר, הָכָא בְּמַאי עָסְקִינָן כְּגוֹן שֶׁהָיְתָה דִּסְקְיָא שֶׁל אָבִיו מֻפְקֶדֶת בְּיַד אֲחֵרִים, קֶרֶן מְשַׁלֵּם דְּהָא אִיתֵיהּ, חֹמֶשׁ לֹא מְשַׁלֵּם דְּכִי אִשְׁתְּבַּע קֻשְׁטָא אִשְׁתְּבַּע, דְּהָא לָא הָוֵי יָדַע.

הַשּׁוֹלֵחַ יָד בְּפִקָּדוֹן, בֵּית שַׁמַּאי אוֹמְרִים, יִלְקֶה בְּחָסֵר וּבְיָתֵר. וּבֵית הִלֵּל אוֹמְרִים, כִּשְׁעַת הוֹצָאָה. רַבִּי עֲקִיבָא אוֹמֵר, כִּשְׁעַת תְבִיעָה. בְּשֶׁבַח גְּזֵלָה קָמִפְלְגֵי, בֵּית שַׁמַּאי סָבְרֵי שֶׁבַח גְּזֵלָה דְּנִגְזָל הָוֵי, וּבֵית הִלֵּל סָבְרֵי שֶׁבַח גְּזֵלָה דְּגַזְלָן הָוֵי. וּבִפְלוּגְתָא דְּהַנֵּי תַּנָּאֵי, דְּתַנְיָא הַגּוֹזֵל אֶת הָרָחֵל גְּזָזָהּ וְיָלְדָה מְשַׁלֵּם אוֹתָהּ וְאֶת גִּזּוֹתֶיהָ וְאֶת וַלְדוֹתֶיהָ, דִּבְרֵי רַבִּי מֵאִיר. רַבִּי יְהוּדָה אוֹמֵר, גְּזֵלָה חוֹזֶרֶת בְּעֵינֶיהָ. דִּיקָא נַמִּי, דְּקָתָנִי יִלְקֶה בְּחָסֵר וּבְיָתֵר. וּמוֹדֶה רַבִּי עֲקִיבָא בְּמָקוֹם שֶׁיֵּשׁ עֵדִים, דַּאֲמַר קְרָא לַאֲשֶׁר הוּא לוֹ יִתְנֶּנּוּ בְּיוֹם אַשְׁמָתוֹ, וְכֵיוָן דְּאִכָּא עֵדִים מֵהַהִיא שַׁעְתָּא דְּאִיחַיֵּב לֵיהּ אַשְׁמָה. רַבִּי אָמַר, חָלוּק הָיָה רַבִּי עֲקִיבָא אֲפִלּוּ בִּמְקוֹם עֵדִים, דְּאָמַר קְרָא לַאֲשֶׁר הוּא לוֹ יִתְנֶּנּוּ בְּיוֹם אַשְׁמָתוֹ, וּבֵי דִינָא הוּא דְּקָא מְחַיְּבֵי לֵיהּ אַשְׁמָה. אֲמַר רָבָא הֲלָכָה כְּבֵית הִלֵּל.

"יִשָּׁבַע עָלָיו לַשֶּׁקֶר וְשִׁלֵּם", אֵינוֹ מְשַׁלֵּם אֶלָּא לְאַחַר שְׁבוּעָה. וַהֲלֹא דִין הוּא, וּמָה אִם הַטּוֹעֵן טַעֲנַת גַּנָּב שֶׁמְּשַׁלֵּם תַּשְׁלוּמֵי כֶפֶל אֵין מְשַׁלֵּם אֶלָּא לְאַחַר שְׁבוּעָה, זֶה שֶׁאֵין מְשַׁלֵּם תַּשְׁלוּמֵי כֶפֶל אֵינוֹ דִּין שֶׁאֵין מְשַׁלֵּם אֶלָּא לְאַחַר שְׁבוּעָה, לֹא אִם אָמַרְתָּ בְּטוֹעֵן טַעֲנַת גַּנָּב שֶׁאֵין מְשַׁלֵּם חֹמֶשׁ וְאָשָׁם, תֹּאמַר בְּזֶה שֶׁמְּשַׁלֵּם חֹמֶשׁ וְאָשָׁם הוֹאִיל וּמְשַׁלֵּם חֹמֶשׁ וְאָשָׁם יְשַׁלֵּם לִפְנֵי שְׁבוּעָה וּלְאַחַר שְׁבוּעָה, תַּלְמוּד לוֹמַר עָלָיו וְשִׁלֵּם אֵין מְשַׁלֵּם אֶלָא לְאַחַר שְׁבוּעָה.

"וְשִׁלַּם אֹתוֹ" אוֹתוֹ הוּא מְשַׁלֵּם וְאֵינוֹ מְשַׁלֵּם תַּשְׁלוּמֵי כֶפֶל, וַהֲלֹא דִין הוּא, וּמָה אִם הַטּוֹעֵן טַעֲנַת גַּנָב שֶׁאֵין מְשַׁלֵּם חֹמֶשׁ וְאָשָׁם מְשַׁלֵּם תַּשְׁלוּמֵי כֶפֶל זֶה שֶׁמְּשַׁלֵּם חֹמֶשׁ וְאָשָׁם אֵינוֹ דִין שֶׁמְּשַׁלֵּם תַּשְׁלוּמֵי כֶפֶל, תַּלְמוּד לוֹמַר "וְשִׁלַּם אֹתוֹ" אוֹתוֹ הוּא מְשַׁלֵּם וְאֵינוֹ מְשַׁלֵּם תַּשְׁלוּמֵי כֶפֶל. אוֹצִיא אֶת תַּשְׁלוּמֵי כֶפֶל וְלֹא אוֹצִיא תַּשְׁלוּמֵי אַרְבָּעָה וַחֲמִשָּׁה, תַּלְמוּד לוֹמַר "בְּרֹאשׁוֹ" בְּרֹאשׁוֹ הוּא מְשַׁלֵּם וְאֵינוֹ מְשַׁלֵּם תַּשְׁלוּמֵי כֶפֶל וְלֹא תַשְׁלוּמֵי אַרְבָּעָה וַחֲמִשָּׁה.

קַל וָחֹמֶר לְטוֹעֵן טַעֲנַת גַּנָּב שֶׁיְּשַׁלֵּם חֹמֶשׁ וְאָשָׁם, וּמָה אִם זֶה שֶׁאֵין מְשַׁלֵּם תַּשְׁלוּמֵי כֶפֶל מְשַׁלֵּם חֹמֶשׁ וְאָשָׁם, הַטּוֹעֵן טַעֲנַת גַּנָּב שֶׁמְּשַׁלֵּם תַּשְׁלוּמֵי כֶפֶל אֵינוֹ דִין שֶׁיְּשַׁלֵּם חֹמֶשׁ וְאָשָׁם, תַּלְמוּד לוֹמַר "בְּרֹאשׁוֹ וַחֲמִשִׁתָיו יֹסֵף עָלָיו", הַמְשַׁלֵּם בְּרֹאשׁ מוֹסִיף חֹמֶשׁ וְאֵין הַמְּשַׁלֵּם תַּשְׁלוּמֵי כֶפֶל וְלֹא אַרְבָּעָה וַחֲמִשָּׁה מוֹסִיף חֹמֶשׁ.

"וַחֲמִשִׁתָיו", מְלַמֵּד שֶׁמּוֹסִיף חֹמֶשׁ עַל חֹמֶשׁ עַד שֶׁיִּתְמַעֵט הַקֶּרֶן מִשְּׁוֵה פְּרוּטָה. יוֹסֵף עָלָיו, שֶׁיְּהֵא הוּא וְחֻמְשׁוֹ חֲמִשָּׁה.

בַּעַל הַבַּיִת שֶׁטָּעַן טַעֲנַת גַּנָּב בְּפִקָּדוֹן וְנִשְׁבַּע וְהוֹדָה וְאַחַר כָּךְ בָּאוּ עֵדִים, אִם עַד שֶׁלֹּא בָּאוּ עֵדִים הוֹדָה מְשַׁלֵּם קֶרֶן וְחֹמֶשׁ וְאָשָׁם, וְאִם מִשֶּׁבָּאוּ עֵדִים הוֹדָה מְשַׁלֵּם תַּשְׁלוּמֵי כֶפֶל וְאָשָׁם. וְחֻמְשׁוֹ עוֹלֶה לוֹ בִּכְפֵלוֹ דִּבְרֵי רַבִּי יַעֲקֹב. וַחֲכָמִים אוֹמְרִים, יְשַׁלֵּם אוֹתוֹ בְּרֹאשׁוֹ וַחֲמִשִּׁתָיו מָמוֹן הַמִּשְׁתַּלֵּם בְּרֹאשׁ מוֹסִיף חֹמֶשׁ, שֶׁאֵין מִשְׁתַּלֵּם בְּרֹאשׁ אֵין מוֹסִיף חֹמֶשׁ. רַבִּי שִׁמְעוֹן בֶּן יוֹחַאי אוֹמֵר, אֵין חֹמֶשׁ וְאָשָׁם מִשְׁתַּלְּמִין בְּמָקוֹם שֶׁיֵּשׁ כֶּפֶל. הֵיכִי דָמֵי, אֲמַר רָבָא, דִּמְעִקָּרָא שָׁוְיָא אַרְבַּע וְהַשְׁתָּא נַמִּי שָׁוְיָא אַרְבַּע וּכְגוֹן שֶׁנִּשְׁבַּע וְחָזַר וְנִשְׁבַּע אַרְבָּעָה פְּעָמִים וְחָזַר וְהוֹדָה וְהַתּוֹרָה אָמְרָה וַחֲמִשִּׁתָיו הַתּוֹרָה רִבְּתָה חֲמִשִּׁיוֹת הַרְבֵּה בְּקֶרֶן אֶחָד. אֲמַר מַר, וַחֲכָמִים אוֹמְרִים מָמוֹן הַמִּשְׁתַּלֵּם בְּרֹאשׁ וְכוּ' אֲבָל אָשָׁם מַיְתִי, מַאי שְׁנָא חֹמֶשׁ דְּלָא מְשַׁלֵּם דִּכְתִיב "בְּרֹאשׁוֹ וַחֲמִשִּׁתָיו", אָשָׁם נַמִּי לָא לִשַּׁלֵּם, דִּכְתִיב בְּרֹאשׁוֹ "וַחֲמִשִּׁתָיו וְאֶת אֲשָׁמוֹ", "אֶת" אַפְסְקֵיהּ. וְרַבִּי שִׁמְעוֹן אָמַר לְךָ, וְאֶת הָדַר עַרְבֵיהּ. וְרַבָּנָן לָא לִכְתֹּב רַחֲמָנָא וָא"ו וְלֹא אֶת. וְרַבִּי שִׁמְעוֹן אָמַר לְךָ, אֶת לָא סַגִּי דְּלָא כָּתַב, לְאַפְסוּקֵי בֵּין מָמוֹן גָּבוֹהַּ לְמָמוֹן הֶדְיוֹט, לְכָךְ אָתָא וָא"ו וְעַרְבֵיהּ.

{pפסוק כהp}  "וְאֶת אֲשָׁמוֹ יָבִיא", אַף אַחַר יוֹם הַכִּפּוּרִים. אַיִל, קָשֶׁה בֶּן שְׁתֵּי שָׁנִים. צֹאן לְרַבּוֹת כָּל צֹאן מַשְׁמַע, אַף חֵרֶשֶׁת אַף שׁוֹטָה אַף הַנַּנֶּסֶת. מִן הַצֹּאן, וְלֹא מִן הַפַּלְגָּס. בְּעֶרְכְּךָ, מָה עֶרְכְּךָ הָאָמוּר לְהַלָּן בְּכֶסֶף שְׁקָלִים, אַף עֶרְכְּךָ הָאָמוּר כָּאן בְּכֶסֶף שְׁקָלִים. לְאָשָׁם, שֶׁיְּהֵא מַפְרִישׁ מָעוֹת לְשֵׁם אָשָׁם.

{pפסוק כוp}  "וְכִפֶּר עָלָיו הַכֹּהֵן לִפְנֵי ה' וְנִסְלַח לוֹ עַל אַחַת מִכֹּל אֲשֶׁר יַעֲשֶׂה". מִנַּיִן שֶׁחַיָּב עַל כָּל אַחַת וְאַחַת, תַּלְמוּד לוֹמַר ("לְאַחַת) [עַל אַחַת"] לְחַיֵּב עַל כָּל אַחַת וְאַחַת, כֵּיצַד הָיוּ חֲמִשָּׁה תּוֹבְעִין אוֹתוֹ אָמְרוּ לוֹ תֵּן לָנוּ פִּקָּדוֹן, וּתְשׂוּמֶת יָד, וְגָזֵל, וַאֲבֵדָה, שֶׁיֵּשׁ לָנוּ בְּיָדְךָ. שְׁבוּעָה שֶׁאֵין לָכֶם בְּיָדִי פִּקָּדוֹן, וּתְשׂוּמֶת יָד, וְגָזֵל, וַאֲבֵדָה, וְלֹא לְךָ וְלֹא לְךָ, מִנַּיִן שֶׁחַיָּב עַל כָּל אַחַת וְאַחַת, תַּלְמוּד לוֹמַר ("לְאַחַת) [עַל אַחַת"], לְחַיֵּב עַל כָּל אַחַת וְאַחַת. יָכוֹל מִפְּנֵי שֶׁהֵן חֲמִשָּׁה תּוֹבְעִין, מִנַּיִן אָמַר לוֹ תֵּן לִי פִּקָּדוֹן, וּתְשׂוּמֶת יָד, וְגָזֵל, וַאֲבֵדָה וְכוּ', מִנַּיִן שֶׁחַיָּב עַל כָּל אַחַת וְאַחַת, תַּלְמוּד לוֹמַר ("לְאַחַת) [עַל אַחַת"], לְחַיֵּב עַל כָּל אַחַת וְאַחַת. יָכוֹל מִפְּנֵי שֶׁהֵן מִינֵי תְּבִיעוֹת, מִנַּיִן אֲפִלּוּ אָמַר לוֹ תֵּן לִי חִטִּין וּשְׂעוֹרִין וְכֻסְּמִין וְכוּ' מִנַּיִן שֶׁחַיָּב עַל כָּל אַחַת וְאַחַת, תַּלְמוּד לוֹמַר ("לְאַחַת) [עַל אַחַת"] לְחַיֵּב עַל כָּל אַחַת וְאַחַת יָכוֹל מִפְּנֵי שֶׁהֵן מִינִין הַרְבֵּה, מִנַּיִן אֲפִלּוּ אָמַר לוֹ תֵּן לִי חִטִּים שֶׁהִפְקַדְתִּי לְךָ אֶמֶשׁ וְשֶׁלְּפָנָיו וְשֶׁלִּפְנֵי פָּנָיו, שְׁבוּעָה שֶׁאֵין לְךָ בְּיָדִי חִטִּים שֶׁהִפְקַדְתָּ לִי אֶמֶשׁ וְשֶׁלְּפָנָיו וְשֶׁלִּפְנֵי פָּנָיו, מִנַּיִן שֶׁחַיָּב עַל כָּל אַחַת וְאַחַת, תַּלְמוּד לוֹמַר ("לְאַחַת) [עַל אַחַת"] לְחַיֵּב עַל כָּל אַחַת וְאַחַת.

מִנַּיִן שֶׁהוּא חַיָּב אַחַת עַל דְּבָרִים הַרְבֵּה, תַּלְמוּד לוֹמַר "עַל אַחַת מִכֹּל אֲשֶׁר יַעֲשֶׂה", כֵּיצַד הָיָה תּוֹבְעוֹ אָמַר לוֹ תֵּן לִי חִטִּים שֶׁהִפְקַדְתִּי לְךָ אֶמֶשׁ וְשֶׁלְּפָנָיו וְשֶׁלִּפְנֵי פָּנָיו שְׁבוּעָה שֶׁאֵין לְךָ בְּיָדִי כְלוּם, מִנַּיִן שֶׁאֵינוֹ חַיָּב אֶלָּא אַחַת תַּלְמוּד לוֹמַר "עַל אַחַת מִכֹּל אֲשֶׁר יַעֲשֶׂה", יָכוֹל מִפְּנֵי שֶׁהוּא מִין אֶחָד, מִנַּיִן אֲפִלּוּ אָמַר לוֹ תֵּן לִי חִטִּים וּשְׂעוֹרִים וְכֻסְּמִים שֶׁיֵּשׁ לִי בְּיָדְךָ, שְׁבוּעָה שֶׁאֵין לְךָ בְּיָדִי כְלוּם מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר "עַל אַחַת מִכֹּל אֲשֶׁר יַעֲשֶׂה". יָכוֹל מִפְּנֵי שֶׁאֵינָן מִינֵי תְּבִיעוֹת, מִנַּיִן אֲפִלּוּ אָמַר לוֹ תֵּן לִי פִּקָּדוֹן וּתְשׂוּמֶת יָד וְגָזֵל וַאֲבֵדָה שֶׁיֵּשׁ לִי בְּיָדְךָ, שֶׁבוּעָה לְךָ שֶׁאֵין בְּיָדִי כְלוּם, מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר "עַל אַחַת מִכֹּל אֲשֶׁר יַעֲשֶׂה". יָכוֹל מִפְּנֵי שֶׁהוּא אָדָם אֶחָד, מִנַּיִן אֲפִלּוּ אָמְרוּ לוֹ חֲמִשָּׁה תֵּן לָנוּ פִּקָּדוֹן וּתְשׂוּמֶת יָד וְגָזֵל וַאֲבֵדָה שֶׁיֵּשׁ לָנוּ בְּיָדְךָ, שְׁבוּעָה שֶׁאֵין לָכֶם בְּיָדִי כְלוּם, מִנַּיִן שֶׁאֵינוֹ חַיָּב אֶלָּא אַחַת, תַּלְמוּד לוֹמַר "עַל אַחַת מִכֹּל אֲשֶׁר יַעֲשֶׂה". לְאַשְׁמָה בָהּ, פְּרָט לְפָחוֹת מִשְּׁוֵה פְּרוּטָה.


@ פָּרָשַׁת צַו

~ פרק ו

{pפסוק א-בp}  "וַיְדַבֵּר ה'" וְגוֹ' צַו אֶת אַהֲרֹן וְגוֹ'. זֶה שֶׁאָמַר הַכָּתוּב (תהלים פט, ז) "כִּי מִי בַשַׁחַק יַעֲרֹךְ לַה' יִדְמֶה לַה' בִּבְנֵי אֵלִים". בִּלְעָם הָרָשָׁע הָיָה סָנֵגוֹרָן שֶׁל אֻמּוֹת הָעוֹלָם, וְאָמַר  "הֲיִרְצֶה ה' בְּאַלְפֵי אֵילִים בְּרִבְבוֹת נַחֲלֵי שָׁמֶן" רוֹצֶה הוּא מַה שֶּׁאַתֶּם מַקְרִיבִים לוֹ לוֹג שֶׁמֶן מִמַּה שֶׁאָנוּ מַקְרִיבִין לוֹ רִבְבוֹת נַחֲלֵי שֶׁמֶן. מַה הִקְרִיב אַבְרָהָם לְפָנָיו לוֹ, אַיִל אֶחָד, שֶׁנֶּאֱמַר (בראשית כב, יג) "וַיַּרְא וְהִנֵּה אַיִל" וְגוֹ'. אִם רוֹצֶה, אָנוּ מַקְרִיבִין לוֹ אַלְפֵי אֵילִים, וּמַה הִקְרִיב לוֹ אַבְרָהָם, בְּנוֹ, אֲנִי מַקְרִיב לוֹ בְּנִי וּבִתִּי, שֶׁנֶּאֱמַר (מיכה שם) "הַאֶתֵּן בְּכוֹרִי פִשְׁעִי" זֶה בְּנוֹ הַבְּכוֹר, "פְּרִי בִטְנִי חַטַּאת נַפְשִׁי", זֶה בִּתּוֹ. רְאֵה כַּמָּה הָיָה בִּלְעָם הָרָשָׁע עָרוּם, הִתְחִיל לוֹמַר (במדבר כג, ד) "אֶת שִׁבְעַת הַמִּזְבָּחוֹת עָרַכְתִּי", לֹא אָמַר "מִזְבָּחוֹת" אֶלָּא "הַמִּזְבָּחוֹת", אָמַר מִשֶּׁנִּבְרָא אָדָם וְעַד עַכְשָׁו שִׁבְעָה מִזְבָּחוֹת בָּנוּ, וַאֲנִי מַקְרִיב שִׁבְעָה כְּנֶגְדָּן, לְמָה הָיָה אוֹתוֹ רָשָׁע דּוֹמֶה לְטַבָּח שֶׁהָיָה מוֹכֵר בָּשָׂר וְהָיְתָה חֲנוּת מְלֵאָה בָּשָׂר, וְרָאָה הַלוּגוּסְטוֹס. מִסְתַּכֵּל בַּבָּשָׂר, אָמַר לוֹ מָרִי כְּבָר שָׁלַחְתִּי אוֹפְסְנוֹן. לְבֵיתְךָ. כָּךְ בִּלְעָם, אָמַר לוֹ הַקָּדוֹשׁ בָּרוּךְ הוּא, רָשָׁע מָה אַתָּה עוֹשֶׂה אָמַר לוֹ "אֶת שִׁבְעַת הַמִזְבָּחוֹת עָרַכְתִּי וָאַעַל פַּר וָאַיִל בַּמִּזְבֵּחַ". אָמַר לוֹ הַקָּדוֹשׁ בָּרוּךְ הוּא, רָשָׁע אִלּוּ הָיִיתִי מְבַקֵּשׁ מִמְּךָ קָרְבָּן הָיִיתִי אוֹמֵר לְמִיכָאֵל וְגַבְרִיאֵל וְהָיוּ מַקְרִיבִין לְפָנַי, שֶׁנֶּאֱמַר "כִּי מִי בַּשַׁחַק יַעֲרֹךְ לַה' יִדְמֶה לַה' בִּבְנֵי אֵלִים". בִּבְנֵי אַבְרָהָם וְיִצְחָק שֶׁהֵן אֵלֵי עוֹלָם, אֵין אֲנִי מְקַבֵּל קָרְבָּנוֹת אֶלָּא מִיִּשְׂרָאֵל, שֶׁנֶּאֱמַר "צַו אֶת אַהֲרֹן וְאֶת בָּנָיו לֵאמֹר" וְגוֹ'.

זֶה שֶׁאָמַר הַכָּתוּב  "שִׂנְאָה תְעוֹרֵר מְדָנִים" "שִׂנְאָה" שֶׁנָּתַן אַהֲרֹן בֵּין יִשְׂרָאֵל לַאֲבִיהֶם שֶׁבַּשָּׁמַיִם "תְּעוֹרֵר מְדָנִים", עוֹרְרָה עֲלֵיהֶם דִּינֵי דִינִים. אָמַר רַבִּי אַסֵּי מְלַמֵּד שֶׁהָיָה (הַקָּדוֹשׁ בָּרוּךְ הוּא) [אַהֲרֹן] נוֹטֵל אֶת (קַרְנָם וּפוֹתְחוֹ) [קָרְבָּנָם וּפוֹחֲסוֹ] לָהֶם וְאוֹמֵר לָהֶם דְּעוּ שֶׁאֵין לָהֶן מַמָּשׁ. הוּא שֶׁהַקָּדוֹשׁ בָּרוּךְ הוּא אוֹמֵר לְמֹשֶׁה (שמות לב, לג) "מִי אֲשֶׁר חָטָא לִי אֶמְחֶנּוּ מִסִּפְרִי". הֲדָא הוּא דִכְתִיב  "וּבְאַהֲרֹן הִתְאַנַּף ה' מְאֹד לְהַשְׁמִידוֹ". רַבִּי יְהוֹשֻׁעַ דְּסִיכְנִין בְּשֵׁם רַבִּי לֵוִי אֵין הַשְׁמָדָה הַכְּתוּבָה כָּאן אֶלָּא כִּלּוּי בָּנִים. כְּמָה דְּאַתְּ אָמַר (עמוס ב, ט) "וָאַשְׁמִיד פִּרְיוֹ מִמַּעַל" וְגוֹ'. (משלי שם) "וְעַל כָּל פְּשָׁעִים תְּכַסֶּה אַהֲבָה". תְּפִלָּה שֶׁנִּתְפַּלֵּל מֹשֶׁה עָלָיו. מַה נִּתְפַּלֵּל עָלָיו, רַבִּי מָנִי דְּסִיכְנִין בְּשֵׁם רַבִּי לֵוִי אָמַר, מִתְּחִלַּת הַסֵּפֶר וְעַד כָּאן כָּתוּב  "וְהִקְרִיבוּ בְּנֵי אַהֲרֹן" (שם ז) "וְנָתְנוּ בְּנֵי אַהֲרֹן" (שם ח) "וְעָרְכוּ בְּנֵי אַהֲרֹן" (לעיל ג, ה) "וְהִקְטִירוּ בְּנֵי אַהֲרֹן". אָמַר מֹשֶׁה לִפְנֵי הַקָּדוֹשׁ בָּרוּךְ הוּא, בְּאֵר שְׂנוּאָה וּמֵימֶיהָ חֲבִיבִין, לָעֵצִים חָלַקְתָּ כָּבוֹד בִּשְׁבִיל בְּנֵיהֶן כְּדִתְנַן כָּל הָעֵצִים כְּשֵׁרִין לְמַעֲרָכָה חוּץ מִשֶּׁל זַיִת וְשֶׁל גֶּפֶן, לְאַהֲרֹן אִי אַתָּה חוֹלֵק כָּבוֹד בִּשְׁבִיל בָּנָיו. אָמַר לוֹ הַקָּדוֹשׁ בָּרוּךְ הוּא חַיֶּיךָ שֶׁבִּתְפִלָּתְךָ אֲנִי מְקַרְבוֹ, וְלֹא עוֹד אֶלָּא שֶׁאֲנִי עוֹשֶׂה אוֹתוֹ עִקָּר וּבָנָיו טְפֵלִים שֶׁנֶּאֱמַר "צַו אֶת אַהֲרֹן וְאֶת בָּנָיו".

"זֹאת תּוֹרַת הָעֹלָה", אָמַר רַבִּי אַבָּא בַּר יוּדָן מָשָׁל לְמֶלֶךְ שֶׁכִּבְּדוֹ אוֹהֲבוֹ בְּחָבִית שֶׁל יַיִן וְכַלְכָּלָה שֶׁל תְּאֵנִים, אֲמַר לֵיהּ הַמֶּלֶךְ זוֹ הִיא דּוֹרוֹן, אֲמַר לֵיהּ אֲדוֹנִי הַמֶּלֶךְ לְפִי שָׁעָה כִּבַּדְתִּי אוֹתְךָ, אֲבָל כְּשֶׁתִּכָּנֵס לְפָלָטִין אַתָּה יוֹדֵעַ בַּמֶּה אֲנִי מְכַבֶּדְךָ. כָּךְ אָמַר הַקָּדוֹשׁ בָּרוּךְ הוּא לְמֹשֶׁה זֹאת תּוֹרַת הָעֹלָה הִיא הָעֹלָה, אָמַר לְפָנָיו רִבּוֹנוֹ שֶׁל עוֹלָם, לְפִי שָׁעָה הִקְרַבְתִּי אוֹתָהּ, אֲבָל כְּשֶׁתֵּיטִיב  "בִּרְצוֹנְךָ אֶת צִיּוֹן וְתִבְנֶה חוֹמוֹת יְרוּשָׁלַיִם אָז תַחְפֹּץ זִבְחֵי צֶדֶק עוֹלָה וְכָלִיל" וְגוֹ'.

תָּנֵי רַבִּי שִׁמְעוֹן בֶּן יוֹחַאי אֵין הָעוֹלָה בָּאָה אֶלָּא עַל הִרְהוּר הַלֵּב. רַבִּי לֵוִי אָמַר מִקְרָא מָלֵא הוּא (יחזקאל כ, לב) "וְהָעוֹלֶה עַל רוּחֲכֶם". מִמִּי אַתְּ לָמֵד מִבָּנָיו שֶׁל אִיּוֹב דִּכְתִיב  "וְהִשְׁכִּים בַּבֹּקֶר וְהֶעֱלָה עוֹלוֹת מִסְפַּר כֻּלָּם כִּי אָמַר אוּלַי חָטְאוּ בָּנַי וּבֵרְכוּ אֱלֹהִים בִּלְבָבָם", הֲדָא אֲמָרָהּ הָעוֹלָה אֵינָהּ בָּאָה אֶלָּא עַל הִרְהוּר הַלֵּב.

רַבִּי אַחָא בְּשֵׁם רַבִּי אַחָא בַּר פַּפָּא אָמַר, כְּשֶׁהָיָה בֵּית הַמִּקְדָּשׁ קַיָּם הָיִינוּ מַקְרִיבִין כָּל קָרְבָּנוֹת שֶׁבַּתּוֹרָה עַכְשָׁו מַהוּ לְהִתְעַסֵּק בָּהֶן, אָמַר לָהֶם הַקָּדוֹשׁ בָּרוּךְ הוּא הוֹאִיל וְאַתֶּם מִתְעַסְּקִין בָהֶן מַעֲלֶה אֲנִי עֲלֵיכֶם כְּאִלּוּ אַתֶּם מַקְרִיבִים אוֹתָם.  רַבִּי חֲנַנְיָה אָמַר תַּרְתֵּי, אֵין הַגָּלֻיּוֹת מִתְכַּנְּסוֹת אֶלָּא בִּזְכוּת מִשְׁנָיוֹת, שֶׁנֶּאֱמַר (הושע ח, י) "כִּי יִתְנּוּ בַּגּוֹיִם עַתָּה אֲקַבְּצֵם".   (מלאכי א, יא) "כִּי מִמִּזְרַח שֶׁמֶשׁ וְעַד מְבוֹאוֹ גָּדוֹל שְׁמִי בַגּוֹיִם וּבְכָל מָקוֹם מֻקְטָר מֻגָּשׁ לִשְׁמִי וּמִנְחָה טְהוֹרָה", וְכִי יֵשׁ קְמִיצָה וְהַקְטָרָה בְּבָבֶל, אֶלָּא אָמַר הַקָּדוֹשׁ בָּרוּךְ הוּא הוֹאִיל וְאַתֶּם מִתְעַסְּקִין בָּהֶן מַעֲלֶה אֲנִי עֲלֵיכֶם כְּאִלּוּ אַתֶּם מַקְרִיבִין אוֹתָם.

אָמַר רַבִּי אַסִי, מִפְּנֵי מָה מַתְחִילִין לְתִינוֹקוֹת בְּתוֹרַת כֹּהֲנִים, יַתְחִילוּ לָהֶן מִבְּרֵאשִׁית, אָמַר הַקָּדוֹשׁ בָּרוּךְ הוּא הוֹאִיל וְהַתִּינוֹקוֹת טְהוֹרִים וְהַקָרְבָּנוֹת טְהוֹרִים יָבוֹאוּ טְהוֹרִים וְיִתְעַסְּקוּ בְּטָהֳרוֹת.

רַבִּי בֶּרֶכְיָה וְרַבִּי חָנָן בְּשֵׁם רַבִּי עֲזַרְיָה, מָשָׁל לְמֶלֶךְ שֶׁהָיוּ לוֹ שְׁנֵי מַגְרִיסִין, וְעָשָׂה לוֹ הָרִאשׁוֹן תַּבְשִׁיל וַאֲכָלוֹ וְעָרַב לוֹ, וְהַשֵּׁנִי וְעָרַב לוֹ, וְאֵין אָנוּ יוֹדְעִין אֵיזֶה עָרַב לוֹ יוֹתֵר. אֶלָּא מִמַּה שֶּׁצִּוָּה אֶת הַשֵּׁנִי עֲשֵׂה לִי כְּתַבְשִׁיל הַזֶּה, אָנוּ יוֹדְעִין שֶׁל שֵׁנִי עָרַב לוֹ יוֹתֵר. כָּךְ הִקְרִיב לוֹ נֹחַ קָרְבָּן וְעָרַב לוֹ שֶׁנֶּאֱמַר  "וַיָּרַח ה' אֶת רֵיחַ הַנִּיחוֹחַ", וְהִקְרִיבוּ יִשְׂרָאֵל קָרְבָּן שֶׁנֶּאֱמַר (במדבר כח, ב) "תִּשְׁמְרוּ לְהַקְרִיב לוֹ בְּמוֹעֲדוֹ", וְאֵין אָנוּ יוֹדְעִין אֵיזֶה עָרַב לוֹ יוֹתֵר אֶלָּא מִמַּה שֶּׁצִּוָּה אֶת מֹשֶׁה וְאֲמַר לֵיהּ זֹאת תּוֹרַת הָעֹלָה הִיא הָעֹלָה אָנוּ יוֹדְעִין שֶׁזֶּה עָרַב לוֹ יוֹתֵר. שֶׁנֶּאֱמַר (מלאכי ג, ד) "וְעָרְבָה לַה' וְגוֹ' כִּימֵי עוֹלָם" כִּימֵי מֹשֶׁה, "וּכְשָׁנִים קַדְמוֹנִיּוֹת" כִּימֵי שְׁלֹמֹה.  דָּבָר אַחֵר "כִּימֵי עוֹלָם" כִּימֵי נֹחַ, הֲדָא הוּא דִכְתִיב (ישעיה נד, ט) "כִּי מֵי נֹחַ זֹאת לִי" וְגוֹ' "וּכְשָׁנִים קַדְמוֹנִיּוֹת" כִּשְׁנֵי הֶבֶל שֶׁלֹּא הָיְתָה עֲבוֹדַת אֱלִילִים בָּעוֹלָם.

רַבִּי אָבִין אָמַר, מָשָׁל לְמֶלֶךְ שֶׁהָיָה מֵסֵב עַל אֲקוֹבִיטוֹן שֶׁלּוֹ וְהִכְנִיסוּ לוֹ תַּבְשִׁיל וַאֲכָלוֹ וְעָרַב לוֹ הִתְחִיל מְמַחֶה בַּקְּעָרָה הֲדָא הוּא דִכְתִיב  "עוֹלוֹת מֵחִים אֲעֲלֶה לָךְ", כָזֶּה שֶׁהוּא מְמַחֶה אֶת הַקְּעָרָה. רַבִּי אָבִין אֲמַר חוֹרִי מָשָׁל לְמֶלֶךְ שֶׁהָיָה מְהַלֵּךְ בַּמִּדְבָּר, נִכְנַס (לְכוֹר דָּגָן) [לְבוּרְגִּין] הָרִאשׁוֹן (וְכוּ') [אָכַל שָׁם וְשָׁתָה שָׁם הִגִּיעַ לְבוּרְגִּין הַשֵּׁנִי] אָכַל שָׁם וְשָׁתָה שָׁם וְלָן שָׁם, לְמָה הוּא מְתַמֵּהַּ, זֹאת תוֹרַת הָעֹלָה הִיא הָעֹלָה אֶלָּא מְלַמֵּד שֶׁהָעוֹלָה כֻּלָּהּ לָאִשִּׁים.

"וְאֵשׁ הַמִּזְבֵּחַ תּוּקַד בּוֹ", אָמַר רַבִּי פִּנְחָס אֵשׁ הַמִּזְבֵּחַ תּוּקַד עָלָיו אֵין כְּתִיב כָּאן אֶלָּא תּוּקַד בּוֹ, הַמִּזְבֵּחַ הָיָה מוּקָד בָּאֵשׁ.

{rרמז תפr}  תָּנָא מִשּׁוּם רַבִּי נְחֶמְיָה קָרוֹב לְמֵאָה וְשֵׁשׁ עֶשְׂרֵה שָׁנָה הָיְתָה הָאֵשׁ מַחֲזִיק בָּהּ, עֵצוֹ לֹא נִשְׂרַף וּנְחָשְׁתּוֹ לֹא נִתַּךְ, אִם תאֹמַר דְּהַוֵי גְּלִיד, תָּנֵי בְּשֵׁם רַבִּי הוֹשַׁעְיָא [כָּעֳבִי דִּינָר גַּרְדִּינָן הָיָה בּוֹ]. אַף מִזְבַּח הַקְּטֹרֶת כֵּן. אָמַר רֵישׁ לָקִישׁ כְּתִיב (שמות ל, א) "וְעָשִׂיתָ מִזְבֵּח מִקְטַּר קְטֹרֶת", הַמִּזְבֵּחַ הָיָה מִתְקַטֵּר בִּקְטֹרֶת.

אָמַר רַבִּי לֵוִי, נִמּוּס קִלּוּסִין הוּא שֶׁכָּל מִי שֶׁמִּתְגָּאֶה אֵינוֹ נִדּוֹן אֶלָּא בָּאֵשׁ, שֶׁנֶּאֱמַר "הִיא הָעֹלָה עַל מוֹקְדָּה". דּוֹר הַמַּבּוּל עַל יְדֵי שֶׁנִּתְגָּאוּ וְאָמְרוּ  "מַה שַּׁדַי כִּי נַעַבְדֶּנּוּ", לֹא נִדּוֹנוֹ אֶלָּא בָּאֵשׁ, הֲדָא הוּא דִכְתִיב (שם ו, יז) "בָּעֵת יְזֹרְבוּ נִצְמָתוּ בְּחֻמּוֹ נִדְעֲכוּ", בְּרוֹתְחִין. אָמַר רַבִּי יוֹחָנָן כָּל טִפָּה וְטִפָּה שֶׁהָיָה הַקָּדוֹשׁ בָּרוּךְ הוּא מוֹרִידָהּ עֲלֵיהֶם הָיָה מַרְתִּיחַ אוֹתָהּ.  סְדוֹמִיִּים עַל יְדֵי שֶׁנִּתְגָּאוּ וְאָמְרוּ נַעֲמֹד וּנְשַׁכַּח הָרֶגֶל  מִבֵּינוֹתֵינוּ לֹא נִדוֹנוֹ אֶלָּא בָּאֵשׁ, הֲדָא הוּא דִכְתִיב (בראשית יט, כד) "וַה' הִמְטִיר עַל סְדוֹם וְעַל עֲמוֹרָה גָּפְרִית וָאֵשׁ". פַּרְעֹה עַל יְדֵי שֶׁנִּתְגָּאָה וְאָמַר  "מִי ה' אֲשֶׁר אֶשְׁמַע בְּקוֹלוֹ", לֹא נִדּוֹן אֶלָּא בָּאֵשׁ, הֲדָא הוּא דִכְתִיב (שם ט, כד) "וַיְהִי בָרָד וְאֵשׁ מִתְלַקַּחַת" וְגוֹ'. סִיסְרָא עַל יְדֵי שֶׁנִּתְגָּאָה וְאָמַר (שופטים ד, ג) "וְהוּא לָחַץ אֶת יִשְׂרָאֵל בְּחָזְקָה", בְּחֵרוּפִין וּבְגִדּוּפִין, לֹא נִדּוֹן אֶלָּא בָּאֵשׁ, הֲדָא הוּא דִכְתִיב (שם ה, כ) "מִן שָׁמַיִם נִלְחֲמוּ" וְגוֹ'. סַנְחֵרִב עַל יְדֵי שֶׁנִּתְגָּאָה וְאָמַר  "מִי בְכָל אֱלֹהֵי הָאֲרָצוֹת" לֹא נִדּוֹן אֶלָּא בָּאֵשׁ, הֲדָא הוּא דִכְתִיב (שם י, טז) "וְתַחַת כְּבוֹדוֹ יֵקַּד" וְגוֹ'. נְבוּכַדְנֶצַּר עַל יְדֵי שֶׁנִּתְגָּאָה וְאָמַר  "וּמַן הוּא אֱלָּה דִּי יְשֵׁיזְבִנְכוֹן מִן יְדָי", לֹא נִדּוֹן אֶלָּא בָּאֵשׁ, הֲדָא הוּא דִכְתִיב (שם, כב) "גּוּבְרָיָא אִלֵךְ דִּי הַסִיקוּ לְשַׁדְרַךְ מֵישַׁךְ וַעֲבֵד נְגוֹ קָטִיל הִמוֹן שְׁבִיבָא דִּי נוּרָא". וּמַלְכוּת הָרְבִיעִית עַל יְדֵי שֶׁנִּתְגָּאָה וְאָמַר (תהלים עג, כה) "מִי לִי בַּשָׁמָיִם" לֹא נִדּוֹנִין אֶלָּא בָּאֵשׁ, הֲדָא הוּא דִּכְתִיב  "חָזֵה הָוֵית עַד דִּי קְטִילַתִּ חֵיּוְתָא וְהוּבַד גִשְׁמַה וִיהִיבַת לִיקֵדַת אֶשָּׁא". אֲבָל יִשְׂרָאֵל עַל יְדֵי שֶׁנִּבְזִים וּשְׁפָלִים בָּעוֹלָם הַזֶּה אֵין מִתְנַחֲמִים אֶלָּא בָּאֵשׁ, הֲדָא הוּא דִכְתִיב (זכריה ב, ט) "וַאֲנִי אֶהְיֶה לָהּ נְאֻם ה' חוֹמַת אֵשׁ סָבִיב לָהּ".

מַה כְּתִיב לְמַעְלָה מִן הָעִנְיָן (לעיל ה, כו) "וְהָיָה כִּי יֶחֱטָא וְאָשֵׁם וְהֵשִׁיב אֶת הַגְּזֵלָה", וְאַחַר כָּךְ זֹאת תּוֹרַת הָעֹלָה, אִם בִּקַּשְׁתָּ לְהַקְרִיב קָרְבָּן לֹא תִגְזֹל לְאָדָם כְּלוּם, לָמָּה (ישעיה סא, ח) "כִּי ה' אֹהֵב מִשְׁפָּט שׂנֵא גָּזֵל בְּעֹלָה", וְאֵימָתַי אַתָּה מַעֲלֶה עוֹלָה וַאֲנִי מְקַבְּלָהּ כְּשֶׁתְּנַקֶּה יָדְךָ מִן הַגָּזֵל. אָמַר דָּוִד  "מִי יַעֲלֶה בְהַר ה' וּמִי יָקוּם בִּמְקוֹם קָדְשׁוֹ נְקִי כַפַּיִם וּבַר לֵבָב". וּמִתְחִלַּת הַקָּרְבָּנוֹת אַתָּה לָמֵד (לעיל א, ב) "אָדָם כִּי יַקְרִיב מִכֶּם", אָמַר הַקָּדוֹשׁ בָּרוּךְ הוּא כְּשֶׁתְּהֵא מַקְרִיב לְפָנַי תְּהֵא כְּאָדָם הָרִאשׁוֹן שֶׁלֹּא הָיָה גּוֹזֵל מֵאֲחֵרִים שֶׁהוּא הָיָה יְחִידִי בָּעוֹלָם.

דָּבָר אַחֵר לָמָּה נִקְרָא שְׁמָהּ "עוֹלָה" שֶׁהִיא עֶלְיוֹנָה מִכָּל הַקָּרְבָּנוֹת, הִיא הָעֹלָה, תֵּדַע מִי שֶׁהוּא מֵבִיא חַטָּאת הַכֹּהֵן נוֹטְלָהּ, וְכֵן הַמִּנְחָה וְכֵן אָשָׁם וְזֶבַח שְׁלָמִים לְבַעֲלֵיהֶן, אֲבָל הָעוֹלָה אֵין בְּרִיָּה טוֹעֵם מִמֶּנָּה אֶלָּא כֻּלָּה לְהַקָּדוֹשׁ בָּרוּךְ הוּא, לְכָךְ נִקְרָא עוֹלָה שֶׁהִיא עוֹלָה לְהַקָּדוֹשׁ בָּרוּךְ הוּא שֶׁהוּא עֶלְיוֹן.

[כָּתוּב בֶּרֶמֶז ל"ו] הַמִּזְבֵּחַ מְקַדֵּשׁ אֶת הָרָאוּי לוֹ. רַבִּי יְהוֹשֻׁעַ אוֹמֵר, כָּל הָרָאוּי לָאִשִּׁים אִם עָלָה לֹא יֵרֵד, שֶׁנֶּאֱמַר "הִיא הָעֹלָה עַל מוֹקְדָה", רָאוּי לוֹ אִין שֶׁאֵין רָאוּי לוֹ לֹא. לְמִעוּטֵי מַאי, אֲמַר רַב פַּפָּא לְמִעוּטֵי קְמָצִים שֶׁלֹּא קָדְשׁוּ בִּכְלִי. מַתְקִיף לָהּ רָבִינָא מַאי שְׁנָא מִדְעוּלָא דַּאֲמַר עוּלָא אֵמוּרֵי קָדָשִׁים קַלִּים שֶׁהֶעֱלָן לִפְנֵי זְרִיקַת דָּמִים אִם עָלוּ לֹא יֵרְדוּ, נַעֲשׂוּ לַחְמוֹ שֶׁל מִזְבֵּחַ. הַנָּךְ לֹא מְחַסְּרָן מַעֲשֶׂה בְּגוּפַיְהוּ, הַנֵּי מְחַסְּרֵי מִידִי בְּגוּפַיְהוּ. [רַבָּן גַּמְלִיאֵל כָּל הָרָאוּי לַמִּזְבֵּחַ אִם עָלָה לֹא יֵרֵד] לְרַבָּן גַּמְלִיאֵל נַמִּי הָכְתִיב "מוֹקְדָה", הַהוּא לְאַהֲדוּרֵי פּוֹקְעִין הוּא דְּאָתָא. וְאִידָךְ, נָפְקָא לֵיהּ מֵאֲשֶׁר תֹאכַל הָאֵשׁ עַל הַמִּזְבֵּחַ. וְאִידָךְ, עִכּוּלֵי עוֹלָה אַתָּה מַחֲזִיר וְאִי אַתָּה מַחֲזִיר עִכּוּלֵי קְטֹרֶת. וְאִידָךְ, לָאו מִמֵּילָא שְׁמַע מִינַהּ דְּעִכּוּלֵי עוֹלָה מְהַדְּרִינָן. לְרַבִּי יְהוֹשֻׁעַ נַמִּי הַכְתִיב "מִזְבֵּחַ", אָמַר לְךָ הָרָאוּי לְמוֹקֵד קָדִישׁ מִזְבֵּחַ. וְאִידָךְ, מִזְבֵּחַ אַחְרִינָא כְּתִיב. וְאִידָךְ, חָד הֵיכָא דְּהָיְתָה לוֹ שְׁעַת הַכֹּשֶׁר, וְחָד לְהֵיכָא דְּלֹא הָיְתָה לוֹ שְׁעַת הַכֹּשֶׁר. וְאִידָךְ, כֵּיוָן דִּפְסוּלִין נִינְהוּ וְרַבִּינְהוּ רַחֲמָנָא לֹא שְׁנָא לֹא הָיְתָה לוֹ שְׁעַת הַכֹּשֶׁר לֹא שְׁנָא הָיְתָה לוֹ שְׁעַת הַכֹּשֶׁר. תַּנְיָא רַבִּי שִׁמְעוֹן אוֹמֵר, עֹלָה מָה עוֹלָה הַבָּאָה בִּגְלַל עַצְמָה אַף כָּל הַבָּאִין בִּגְלַל עַצְמָן, יָצְאוּ נְסָכִים הַבָּאִים בִּגְלַל זֶבַח.

תַּנְיָא רַבִּי יְהוּדָה אוֹמֵר "זֹאת הִיא הָעֹלָה" הֲרֵי אֵלּוּ מִעוּטִין וְכוּ' (כִדְכָּתוּב בֶּרֶמֶז תל"ו). וְרַבִּי יְהוּדָה מַיְיתִי לָהּ מֵהָכָא דְּתַנְיָא מִפְּנֵי מָה אָמְרוּ, לָן בְּדָם כָּשֵׁר, שֶׁהֲרֵי לָן כָּשֵׁר בְּאֵמוּרִים. לָן בְּאֵמוּרִים כָּשֵׁר שֶׁהֲרֵי לָן כָּשֵׁר בְּבָּשָׂר. יוֹצֵא, הוֹאִיל וְכָּשֵׁר בְּבָּמָה. טָמֵא, הוֹאִיל וְאִישְׁתְּרֵי בַּעֲבוֹדַת צִבּוּר. וְשֶׁנִּשְׁחַט חוּץ לִזְמַנּוֹ וְחוּץ לִמְקוֹמוֹ, חוּץ לִזְמַנּוֹ הוֹאִיל וּמְרַצֶּה לְפִגּוּלוֹ. חוּץ לִמְקוֹמוֹ הוֹאִיל וְאִיתְקַשׁ לְחוּץ לִזְמַנּוֹ. וְשֶׁקִּבְּלוּ פְּסוּלִין וְזָרְקוּ אֶת דָּמוֹ, בְּהַנָּךְ פְּסוּלִין דְּחָזוּ לַעֲבוֹדָת צִבּוּרָא, וְכִי דָּנִין דָּבָר שֶׁלֹּא בְּהֶכְשֵׁרוֹ מִדָּבָר שֶׁבְּהֶכְשֵׁרוֹ, תַּנֵא, זֹאת תּוֹרַת הָעוֹלָה, רִבָּה סְמִיךְ לֵיהּ.

תַּנְיָא, אֵין לִי אֶלָּא דְּבָרִים שֶׁדַּרְכָּן לִקְרַב בַּלַּיְלָה כְּגוֹן אֵבָרִים וּפְדָרִים שֶׁמַּעֲלָן וּמַקְטִירָן מִבּוֹא הַשֶּׁמֶשׁ וּמִתְעַכְּלִין וְהוֹלְכִין כָּל הַלַּיְלָה. דְּבָרִים שֶׁדַּרְכָּן לִקְרַב בַּיּוֹם, כְּגוֹן הַקֹּמֶץ וְהַלְּבוֹנָה, וְהַקְּטֹרֶת, וּמִנְחַת כֹּהֲנִים, וּמִנְחַת כֹּהֵן מָשִׁיחַ, וּמִנְחַת נְסָכִים, שֶׁמַּעֲלָן וּמַקְטִירָן מִבּוֹא הַשֶּׁמֶשׁ מִנַּיִן, מִבּוֹא הַשֶּׁמֶשׁ, וְהָאָמַרְתָּ דַּרְכָּן לִקְרַב בַּיּוֹם, אֶלָּא שֶׁהֶעֱלָן עִם בּוֹא הַשֶּׁמֶשׁ שֶׁיִּהְיוּ מִתְעַכְּלִין וְהוֹלְכִין כָּל הַלַּיְלָה מִנַּיִן, תַּלְמוּד לוֹמַר "זֹאת תּוֹרַת הָעֹלָה" רִבָּה. וְהָא עִם בּוֹא הַשֶּׁמֶשׁ לֹא מַשְׁכַּחַת לָהּ שֶׁהֻצַּת הָאוּר בְּרֻבּוֹ, לָא קָשְׁיָא כָּאן לִקְלֹט, כָּאן לְהַתִּיר. רַבִּי אֱלִיעֶזֶר מָתְנֵי לָה מִבּוֹא הַשֶּׁמֶשׁ וּמוֹקִי לָהּ בְּפוֹקְעִין. וְכֵן אָמַר רַבִּי יַנַּאי בְּפוֹקְעִין, וְהַאָמַר רַבִּי יַנַּאי קְטֹרֶת שֶׁפָּקְעָה מֵעַל גַּבֵּי הַמִּזְבֵּחַ אֲפִלּוּ קַרְטִין שֶׁלָּהּ (אוֹכְלִין) [אֵין מַחֲזִירִין] אוֹתָן. דְּתָנֵי רַבִּי אֲשֶׁר תֹּאכַל הָאֵשׁ אֶת הָעֹלָה, עִכּוּלֵי עוֹלָה אַתָּה מַחֲזִיר וְאִי אַתָּה מַחֲזִיר עִכּוּלֵי קְטֹרֶת, סַמִי מִכָּאן קְטֹרֶת וְכוּ'.

{rרמז תפאr}   "וּמִנְחָתָם וְנִסְכֵּיהֶם" אֲפִלּוּ בַּלַיְלָה. (וּמִנְחָתָם) [וּנְסָכִים] מִי קָרְבֵי בַּלַּיְלָה וְהָתַנְיָא אֵין לִי אֶלָּא דְּבָרִים שֶׁדַּרְכּוֹ לִקְרַב בַּלַּיְלָה, וְכוּ' קְתָנֵי מִיהַת מִנְחַת נְסָכִים בַּיּוֹם. אָמַר רַב יוֹסֵף סַמִי מִכָּאן נְסָכִים. כִּי סַלִיק רַב דִּימִי אַשְׁכְּחֵיהּ לְרַבִּי יִרְמִיָּה דְּיָתִיב וַאֲמַר מִשְּׁמֵיהּ דְּרַבִּי יְהוֹשֻׁעַ בֶּן לֵוִי מִנַּיִן לִנְסָכִים הַבָּאִים עִם הַזֶּבַח שֶׁאֵין קְרֵבִין אֶלָּא בַּיּוֹם, תַּלְמוּד לוֹמַר (שם כט, לט) "לְנִסְכֵּיכֶם וּלְשַׁלְמֵיכֶם" מַקִּישׁ נְסָכִים לִשְׁלָמִים מַה שְּׁלָמִים בַּיּוֹם אַף נְסָכִים בַּיּוֹם. אֲמַר מָאן יָהִיב גַּבְרָא וּכְתִיב אִגַּרְתָּא, שְׁלַח לֵיהּ לְרַב יוֹסֵף דְּלָא תִּסְמֵי מִנְחַת נְסָכִים מֵהַךְ מַתְנִיתִין, דְּלֹא קָשְׁיָא, כָּאן בִּנְסָכִים הַבָּאִים עִם הַזֶּבַח, כָּאן בִּנְסָכִים הַבָּאִים בִּפְנֵי עַצְמָן,  וְאִי מַשְׁכַּח גַּבְרָא כְּתַב אִגַּרְתָּא, וְהַאָמַר רַבִּי אַבָּא בְּרֵיהּ דְּרַבִּי חִיָּא בַּר אַבָּא אָמַר רַבִּי יוֹחָנָן כּוֹתְבֵי סְפָרִים כְּשׂוֹרְפֵי תּוֹרָה וְהַלּוֹמֵד מֵהֶם אֵין לוֹ קִבּוּל שָׂכָר, דִּדְרַשׁ רַבִּי יְהוּדָה בַּר נַחְמָן מְתוּרְגְּמָנֵיהּ דְּרַבִּי שִׁמְעוֹן בֶּן לָקִישׁ כָּתוּב אֶחָד אוֹמֵר (שמות לד, כז) "כְּתֹב לְךָ אֶת הַדְּבָרִים הָאֵלֶּה" וְכָתוּב אֶחָד אוֹמֵר  "כִּי עַל פִּי הַדְּבָרִים הָאֵלָּה", לוֹמַר לְךָ דְּבָרִים שֶׁבְּעַל פֶּה אִי אַתָּה רַשַּׁאי לְאָמְרָם בִּכְתָב, וְשֶׁבִּכְתָב אִי אַתָּה רַשַּׁאי לְאָמְרָם עַל פֶּה. אָמְרֵי, מִלְּתָא חָדְתָא שָׁאֲנִי, דְּהָא רַבִּי יוֹחָנָן וְרֵישׁ לָקִישׁ מְעַיְינֵי בְּאַגָּדָתָא בְּשַׁבָּתָא וְדָרְשֵׁי הָכִי (תהלים קיט, קכו) "עֵת לַעֲשׂוֹת לַה' הֵפֵרוּ תּוֹרָתֶךָ" מוּטָב תֵּעָקֵר אוֹת אַחַת מִן הַתּוֹרָה וְאַל תִּשְׁתַּכַּח תּוֹרָה מִיִּשְׂרָאֵל. אֲמַר רַב פַּפָּא הַשְׁתָּא דְּאָמַרְתְּ נְסָכִים הַבָּאִים בִּפְנֵי עַצְמָן קְרֵבִין אֲפִלּוּ בַּלַּיְלָה, נִזְדַּמְּנוּ לוֹ נְסָכִים בַּלַּיְלָה מְקַדְּשָׁן, בַּלַּיְלָה וּמַקְרִיבָן בַּלַּיְלָה. אֲמַר לֵיהּ רַב יוֹסֵף בְּרֵיהּ דְּרַב שְׁמַעְיָה תַּנְיָא דִּמְסַיֵּעַ לָךְ, זֶה הַכְּלָל כָּל הַקָּרֵב בַּיּוֹם אֵינוֹ קָדוֹשׁ אֶלָּא בַּיּוֹם וְהַקָּרֵב בַּלַּיְלָה קָדוֹשׁ בֵּין בַּיּוֹם בֵּין בַּלַּיְלָה. אָמַר רַב אַדָּא בַּר אַהֲבָה עַמּוּד הַשַּׁחַר פּוֹסֶלֶת בָּהֶן כְּאֵיבָרִים.

{rרמז תפבr}  כְּלָל שֶׁרַבִּי עֲקִיבָא אוֹמֵר, שֶׁפְּסוּלוֹ בַּקֹּדֶשׁ הַקֹּדֶשׁ מְקַבְּלוֹ. לֹא הָיָה פְּסוּלוֹ בַּקֹּדֶשׁ אֵין הַקֹּדֶשׁ מְקַבְּלוֹ. חוּץ מִבַּעַל מוּם, שֶׁבַּעַל מוּם בְּעוֹף כָּשֵׁר. רַבִּי חֲנִינָא סְגַן הַכֹּהֲנִים אוֹמֵר, דּוֹחֶה הָיָה אַבָּא בַּעֲלֵי מוּמִים מֵעַל הַמִּזְבֵּחַ.

יָכוֹל אַף הַנְּסָכִים אִם עָלוּ לֹא יֵרְדוּ תַּלְמוּד לוֹמַר "עוֹלָה" מָה עוֹלָה מְיֻחֶדֶת שֶׁהִיא בָּאָה בִּגְלַל עַצְמָהּ יָצְאוּ נְסָכִים שֶׁאֵינָן בָּאִין בִּגְלַל עַצְמָן, מִכָּאן אַתָּה אוֹמֵר הַזֶּבַח כָּשֵׁר וְהַנְּסָכִים פְּסוּלִים, הַזֶּבַח פָּסוּל וְהַנְּסָכִים כְּשֵׁרִים, וַאֲפִלּוּ זֶה וָזֶה פָּסוּל, (אֶלָּא) שֶׁהַזֶּבַח לֹא יֵרֵד וְהַנְּסָכִים יֵרְדוּ.

מִתּוֹךְ שֶׁנֶּאֱמַר (שמות כט, לז) "כָּל הַנֹּגֵעַ בַּמִּזְבֵּחַ יִקְדָּשׁ", לָמַדְנוּ שֶׁהַמִּזְבֵּחַ מְקַדֵּשׁ אֶת הָרָאוּי לוֹ. מִנַּיִן אַף הַכֶּבֶשׁ מְקַדֵּשׁ אֶת הָרָאוּי לַמִּזְבֵּחַ, תַּלְמוּד לוֹמַר (לעיל ב, יא-יב) "וְאֶל הַמִּזְבֵּחַ לֹא יַעֲלוּ לְרֵיחַ נִיחֹחַ". מִנַּיִן שֶׁאַף הַכֵּלִים מְקַדְּשִׁים אֶת הָרָאוּי לָהֶם, תַּלְמוּד לוֹמַר  "וְקִדַּשְׁתָּ אֹתָם וְהָיוּ קֹדֶשׁ קָדָשִׁים כָּל הַנֹּגֵעַ בָּהֶם יִקְדָּשׁ". כְּלִי הַלַּח מְקַדֵּשׁ אֶת הַלַּח, מִדַּת הַיָּבֵשׁ מְקַדֵּשׁ אֶת הַיָּבֵשׁ, וְאֵין כְּלִי הַלַּח מְקַדֵּשׁ אֶת הַיָּבֵשׁ, וְאֵין מִדַּת הַיָּבֵשׁ מְקַדֵּשׁ אֶת הַלַּח. כְּלֵי הַקֹּדֶשׁ שֶׁנִּקְּבוּ, אִם עוֹשִׂין מֵהֶן כְּעֵין מְלָאכְתָּן שֶׁהָיוּ עוֹשִׂין כְּשֶׁהֵן שְׁלֵמִים, מְקַדְּשִׁין, וְאִם לָאו, אֵין מְקַדְּשִׁין. וְכֻלָּם אֵין מְקַדְּשִׁין אֶלָּא בַּקֹּדֶשׁ.

"הִיא הָעֹלָה עַל מוֹקְדָה עַל הַמִּזְבֵּחַ כָּל הַלַּיְלָה עַד הַבֹּקֶר", שֶׁיְּהֵא נוֹתְנוֹ מִבּוֹא הַשֶּׁמֶשׁ וְהֵן מִתְעַכְּלִין וְהוֹלְכִין עַל גַּבֵּי הַמִּזְבֵּחַ כָּל הַלַּיְלָה. אֵין לִי אֶלָּא דְּבָרִים שֶׁהֵן רְאוּיִין לִקְרַב בַּלַּיְלָה דְּבָרִים שֶׁדַּרְכָּן לִקְרַב בַּיּוֹם וְכוּ'. אַתָּה אוֹמֵר לְכָךְ נֶאֱמַר "כָּל הַלַּיְלָה" שֶׁיְּהֵא נּוֹתְנוֹ מִבּוֹא הַשֶּׁמֶשׁ וְהֵן מִתְעַכְּלִין עַל הַמִּזְבֵּחַ כָּל הַלַּיְלָה, אוֹ אֵינוֹ אֶלָּא שֶׁיְּהֵא מַעֲלָן עַל גַּבֵּי הַמִּזְבֵּחַ כָּל הַלַּיְלָה. כְּשֶׁהוּא אוֹמֵר (שמות כג, יח) "וְלֹא יָלִין חֵלֶב חַגִּי עַד בֹּקֶר", לִמֵּד שֶׁיְּהֵא מַעֲלָן מִן הָאָרֶץ לַמִּזְבֵּחַ כָּל הַלַּיְלָה, [וּמָה אֲנִי מְקַיֵּם כָּל הַלַּיְלָה] שֶׁיְּהֵא נוֹתְנוֹ מִבּוֹא הַשֶּׁמֶשׁ וְכוּ'. וּמַה תַּלְמוּד לוֹמַר "עַד הַבֹּקֶר", אִם אֵינוֹ עִנְיָן לְעִכּוּל אֵיבָרִים תְּנֵהוּ לִתְרוּמַת הַדֶּשֶׁן לִמֵּד שֶׁיְּהוּ תּוֹרְמִין אֶת הַמִּזְבֵּחַ כָּל הַלַּיְלָה.

בְּכָל יוֹם תּוֹרְמִין אֶת הַמִּזְבֵּחַ מִקְּרִיאַת הַגֶּבֶר אוֹ סָמוּךְ לוֹ בֵּין לְפָנָיו בֵּין לְאַחֲרָיו. בְּיוֹם הַכִּפּוּרִים מֵחַצוֹת. בָּרְגָלִים מֵאַשְׁמֹרֶת הָרִאשׁוֹנָה. מְנַהַנִּי מִלֵּי אָמַר רַבִּי יוֹחָנָן מִמַּשְׁמַע שֶׁנֶּאֱמַר "כָּל הַלַּיְלָה" אֵינִי יוֹדֵעַ שֶׁהוּא עַד בֹּקֶר וּמַה תַּלְמוּד לוֹמַר "עַד בֹּקֶר" תֵּן בֹּקֶר לְבֹּקֶר רִאשׁוֹן שֶׁל לַיְלָה. הִילְכָךְ כָּל יוֹמָא מִקְּרִיאַת הַגֶּבֶר אוֹ סָמוּךְ לוֹ בֵּין מִלְּפָנָיו בֵּין מִלְאַחֲרָיו סַגְיָא. בְּיוֹם הַכִּפּוּרִים דְּאִיכָּא חֻלְשָׁא דְּכֹּהֵן גָּדוֹל עָבְדִינָן מֵחַצוֹת. בָּרְגָלִים דִּנְפִישֵׁי יִשְׂרָאֵל וּנְפִישֵׁי קָרְבָּנוֹת עָבְדִינָן מֵאַשְׁמֹרֶת הָרֹאשׁוֹנָה, כְּדִקְתָנִי טַעְמָא לֹא הָיְתָה מַגַּעַת קְרִיאַת הַגֶּבֶר עַד שֶׁהָיְתָה הָעֲזָרָה מְלֵאָה מִיִּשְׂרָאֵל.

תָּנוּ רַבָּנָן, בְּכָל יוֹם וָיוֹם הָיוּ שָׁם שְׁתַּים מַעֲרָכוֹת, וְהַיּוֹם שָׁלֹשׁ, אַחַת מַעֲרָכָה גְּדוֹלָה, וְאַחַת מַעֲרָכָה שְׁנִיָּה שֶׁל קְטֹרֶת, וְאַחַת שֶׁמּוֹסִיפִין בּוֹ בַּיּוֹם, דִּבְרֵי רַבִּי יְהוּדָה, רַבִּי יוֹסִי אוֹמֵר בְּכָל יוֹם שָׁלֹשׁ, וְהַיוֹם אַרְבַּע. אַחַת מַעֲרָכָה גְּדוֹלָה, [וְאַחַת מַעֲרָכָה שְׁנִיָּה] שֶׁל קְטֹרֶת, וְאַחַת שֶׁל קִיּוּם הָאֵשׁ, וְאַחַת שֶׁמּוֹסִיפִין בּוֹ בַּיּוֹם. רַבִּי מֵאִיר אוֹמֵר, בְּכָל יוֹם אַרְבַּע וְהַיּוֹם חָמֵשׁ, אַחַת שֶׁל אֵיבָרִים וּפְדָרִים שֶׁלֹּא נִתְעַכְּלוּ מִבָּעֶרֶב, דְּכֻלֵּי עָלְמָא מִיהַת תַּרְתֵּי אִית לְהוֹ, מְנָלַן, אֲמַר קְרָא הִיא הָעֹלָה עַל מוֹקְדָה זוֹ הִיא מַעֲרַכָה גְּדוֹלָה. וְאֵשׁ הַמִּזְבֵּחַ תּוּקַד בּוֹ, זוֹ מַעֲרָכָה שְׁנִיָּה שֶׁל קְטֹרֶת. וְרַבִּי יוֹסִי, קִיּוּם הָאֵשׁ מְנָא לֵיהּ, נָפְקָא לֵיהּ  מִ"וְהָאֵשׁ עַל הַמִּזְבֵּחַ תּוּקַד בּוֹ". וְרַבִּי יְהוּדָה, הַהִיא לְהַצָּתַת הָאַלִיתָא הוּא דְּאָתָא. וְרַבִּי יוֹסִי הַצָּתַת הָאֲלִיתָא מְנָא לֵיהּ, נָפְקָא לֵיהּ מֵהֵיכָא דְּנָפְקָא לֵיהּ לְרַבִּי שִׁמְעוֹן, דְתַנְיָא (לעיל א, ז) "וְנָתְנוּ בְנֵי אַהֲרֹן הַכֹּהֵן אֵשׁ עַל הַמִזְבֵּחַ". לִימֵד עַל הַצָתַת הָאַלִיתָא שֶׁלֹּא תְּהֵא אֶלָּא בְּכֹהֵן כָּשֵׁר וּבִּכְלִי שָׁרֵת, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, וְכִי תַּעֲלֶה עַל דַּעְתְּךָ שֶׁזָּר קָרֵב עַל גַּבֵּי הַמִּזְבֵּחַ, אֶלָּא.

לִמֵּד עַל הַצָּתַת הָאֲלִיתָא שֶׁלֹּא תְּהֵא אֶלָּא בְּראֹשׁוֹ שֶׁל מִזְבֵּחַ. וְרַבִּי יְהוּדָה, אִי מֵהָתָם הֲוָה אֲמִינָא קָאֵי אַאַרְעָא וְעָבִיד בְּמַפּוּחָא קָא מַשְׁמַע לָן. וְרַבִּי מֵאִיר אֵיבָרִים וּפְדָרִים שֶׁלֹּא נִתְעַכְּלוּ מִבָּעֶרֶב מְנָא לֵיהּ, נָפְקָא לֵיהּ מִ"וְּהָאֵשׁ עַל הַמִּזְבֵּחַ". וְרַבָּנָן וָא"ו לָא דָרְשֵׁי. וְרַבָּנָן אֵיבָרִים וּפְדָרִים שֶׁלֹּא נִתְעַכְּלוּ מַאי עָבְדֵי לֵיהּ, מְהַדְּרֵי לְהוֹ לְמַעֲרָכָה גְּדוֹלָה, דְּתַנְיָא מִנַּיִן לְאֵיבָרִים שֶׁלֹּא נִתְעַכְּלוּ מִבָּעֶרֶב שֶׁסּוֹדְרָן עַל צִדֵּי הַמִּזְבֵּחַ, וְאִם אֵין מַחֲזִיקִין, סוֹדְרָן עַל גַּבֵּי כֶּבֶשׁ אוֹ עַל גַּבֵּי סוֹבֵב עַד שֶׁיַּעֲשֶׂה הַמַּעֲרָכָה גְּדוֹלָה וְסוֹדְרָן, תַּלְמוּד לוֹמַר "אֲשֶׁר תֹּאכַל הָאֵשׁ אֶת הָעֹלָה עַל הַמִּזְבֵּחַ", מַאי עוֹלָה, עוֹלָה דְּיוֹמֵי, פְּשִׁיטָא, צְרִיכָא לְמֵימְרָא, אִם אֵינוֹ עִנְיָן לְעוֹלָה דְּיוֹמֵי תְּנֵהוּ עִנְיָן לְאֵיבָרִים וּפְדָרִים שֶׁלֹּא נִתְעַכְּלוּ מִבָּעֶרֶב. וְהֵיכָא, עַל הַמִּזְבֵּחַ.  וְרַבִּי מֵאִיר, עִכּוּלֵי עוֹלָה אַתָּה מַחֲזִיר וְאִי אַתָּה מַחֲזִיר עִכּוּלֵי קְטֹרֶת.

דְּכֻלֵּי עָלְמָא מִיהָא, מוֹסִיפִין בּוֹ בַּיּוֹם אִית לְהוּ. מְנָא לְהוּ מִ"וְּהָאֵשׁ", וַאֲפִלּוּ לְמָאן דְּלָא דְּרִישׁ וָי"ו, וָי"ו הֵ"א דְּרִישׁ.

(להלן פסוק ו) "אֵשׁ תָּמִיד" לְמַאי אָתָא, לְכִדְתַנְיָא וְאֵשׁ הַמִּזְבֵּחַ תּוּקַד בּוֹ לִמֵּד עַל מַעֲרָכָה שְׁנִיָּה שֶׁל קְטֹרֶת שֶׁלֹּא תְּהֵא אֶלָּא עַל מִזְבֵּחַ הַחִיצוֹן,  אֵשׁ מַחְתָּה  וּמְנוֹרָה מִנַּיִן. וְדִין הוּא, נֶאֱמַר "אֵשׁ" בִּקְטֹרֶת, וְנֶאֱמַר "אֵשׁ" בְּמַחְתָּה וּמְנוֹרָה, מַה לְּהַלָּן עַל מִזְבֵּחַ הַחִיצוֹן, אַף כָּאן עַל מִזְבֵּחַ הַחִיצוֹן. אוֹ כַלֵךְ לְדֶּרֶךְ זוּ נֶאֱמַר "אֵשׁ" בִקְטֹרֶת וְנֶאֱמַר "אֵשׁ" בְמַחְתָה וּמְנוֹרָה, מַה לְּהַלָן בְסָמוּךְ לוֹ, אַף כַּאן בְסָמוּךְ לוֹ, תַלְמוּד לוֹמַר "אֵשׁ תָמִיד תוּקַד עַל הַמִזְבֵּחַ" אֵשׁ שֶׁאָמַרְתִּי לְךָ לֹא תְהֵא אֶלָא עַל מִזְבֵּחַ הַחִיצוֹן. וְלָמַדְנוּ אֵשׁ לִמְנוֹרָה, אֵשׁ לְמַחְתָּה מִנַּיִן. נֶאֱמַר כָּאן "אֵשׁ" בְּמַחְתָּה וְנֶאֱמַר "אֵשׁ" בִּקְטֹרֶת, מַה לְּהַלָּן עַל מִזְבֵּחַ הַחִיצוֹן אַף כָּאן עַל מִזְבֵּחַ הַחִיצוֹן. אוֹ כְּלַךְ לְדֶרֶךְ זוֹ נֶאֱמַר "אֵשׁ" בִּקְטֹרֶת וְנֶאֱמַר "אֵשׁ" בְּמַחְתָּה, מַה לְּהַלָּן בְּסָמוּךְ לוֹ אַף כָּאן בְּסָמוּךְ לוֹ, תַּלְמוּד לוֹמַר  "וְלָקַח מְלֹא הַמַּחְתָּה גַּחֲלֵי אֵשׁ" וְגוֹ', אֵיזֶהוּ דָּבָר שֶׁמִּקְצָתוֹ לַה' וְאֵין כֻּלּוֹ לַה' הֱוֵי אוֹמֵר זֶה מִזְבֵּחַ הַחִיצוֹן. וְאִיצְטְרִיךְ לְמִיכְתַּב "מֵעַל הַמִּזְבֵּחַ" וְאִיצְטְרִיךְ לְמִיכְתַּב "מִלִּפְנֵי ה'", דְּאִי כְּתַב רַחֲמָנָא "מֵעַל הַמִּזְבֵּחַ" הֲוָה אֲמִינָא מַאי מִזְבֵּחַ, מִזְבֵּחַ הַפְּנִימִי, כְּתַב רַחֲמָנָא "מִלִּפְנֵי ה'". וְאִי כְּתַב רַחֲמָנָא "מִלִּפְנֵי ה'", הֲוָה אֲמִינָא דַּוְקָא לִפְנֵי ה', אֲבָל מֵהַאי גִּיסָא וּמֵהַאי גִּיסָא אֵימָא לֹא צְרִיכָא.

אַבָּיֵי מְסַדֵּר סֵדֶר הַמַּעֲרָכָה מִשְּׁמָא דִּגְמָרָא וְאַלִּיבָּא דְּאַבָּא שָׁאוּל, מַעֲרָכָה גְּדוֹלָה קוֹדֶמֶת לְמַעֲרָכָה שְׁנִיָּה שֶׁל קְטֹרֶת, דְּתַנְיָא הִיא הָעֹלָה עַל מוֹקְדָה עַל הַמִּזְבֵּחַ כָּל הַלַּיְלָה עַד הַבֹּקֶר, זוֹ מַעֲרָכָה גְּדוֹלָה. וְאֵשׁ הַמִּזְבֵּחַ תּוּקַד בּוֹ, זוֹ הִיא מַעֲרָכָה שְׁנִיָּה שֶׁל קְטֹרֶת. וְאִיפּוּךְ אֲנָא, מִסְתַּבְּרָא מַעֲרָכָה גְּדוֹלָה עֲדִיפָא שֶׁכֵּן כַּפָּרָתָהּ מְרֻבָּה. אַדְרַבָּא, שְׁנִיָּה עֲדִיפָא, שֶׁכֵּן מַכְנִיסִין אוֹתָהּ לְפָנִים, אֲפִלּוּ הָכִי כַּפָּרָתָהּ מְרֻבָּה עֲדִיפָא. אִיבָּעִית אֵימָא, אִי לֹא מַשְׁכַּח עֵצִים לְמַעֲרָכָה שְׁנִיָּה מִי לָא מְעַיֵיל מִמַּעֲרָכָה גְּדוֹלָה. מַעֲרָכָה שְׁנִיָּה שֶׁל קְטֹרֶת קוֹדֶמֶת לְסִדּוּר שְׁנֵי גִּזְרֵי עֵצִים, דִּכְתִיב "וּבִעֵר עָלֶיהָ הַכֹּהֵן עֵצִים בַּבֹּקֶר בַּבֹּקֶר", "עָלֶיהָ" וְלֹא עַל חֲבֶרְתָּהּ, מִכְּלָל דְּאִיתָא לַחֲבֶרְתָּהּ. וְהַאי "עָלֶיָה" מִיבָּעֵי לֵיהּ לְגוּפֵיהּ, תְּרֵי עָלֶיהָ כְּתִיבֵי. סִדּוּר שְׁנֵי גִּזְרֵי עֵצִים קוֹדֵם לְדִשּׁוּן מִזְבֵּחַ הַפְּנִימִי, דְּאַף עַל גַּב דְּהָכָא כְּתִיב (להלן פסוק ה) "בַּבֹּקֶר בַּבֹּקֶר" וְהָכָא כְּתִיב "בַּבֹּקֶר בַּבֹּקֶר", אֲפִלּוּ הָכִי מַכְשִׁיר עָדִיף. מִי דָמִי, מַכְשִׁיר מַעֲרָכָה שְׁנִיָּה מַאי נִיהוּ, שְׁנֵי גִּזְרֵי עֵצִים. סִדוּר שְׁנֵי גִזְרֵי עֵצִים, לְמַעֲרָכָה גְּדוֹלָה עֲבִיד לֵיהּ. אָמַר רַבִּי יִרְמִיָּה שׁוּם עֵצִים, רָבִינָא אֲמַר, הוֹאִיל וְהִתְחִיל בְּמַעֲרָכָה גּוֹמֵר. רַב אַשִׁי אֲמַר, גִּזְרֵי עֵצִים מַכְשִׁירֵי קְטֹרֶת הֵן, דְּאִי לֹא מַשְׁכַּח עֵצִים לְמַעֲרָכָה שְׁנִיָּה מִי לֹא מְעַיֵיל גֶּחָלִים מִמַּעֲרָכָה גְּדוֹלָה.

דִּשׁוּן מִזְבֵּחַ הַפְּנִימִי קוֹדֵם לַהֲטָבַת חָמֵשׁ נֵרוֹת, מַאי טַעְמָא, אֲמַר אַבָּיֵי, גְּמָרָא גְּמִירְנָא סְבָרָא לָא יְדַעְנָא, רָבָא אֲמַר, כְּרֵישׁ לָקִישׁ דְּאֵין מַעֲבִירִים עַל הַמִּצְווֹת. וְכִי פָּגַע בְּרֵישָׁא, בְּמִזְבֵּחַ פָּגַע בְּרֵישָׁא, דְּתַנְיָא שֻׁלְחָן בַּצָפוֹן מָשׁוּךְ מִן הַכֹּתֶל שְׁתֵּי אַמּוֹת וּמֶחֱצָה, וּמְנוֹרָה בַּדָרוֹם מְשׁוּכָה מִן הַכֹּתֶל שְׁתֵּי אַמּוֹת וּמֶחֱצָה, מִזְבֵּחַ מְמֻצָּע וְעוֹמֵד בְּאֶמְצַע וּמָשׁוּךְ קִמְעָא כְּלַפֵּי חוּץ, וְנַעַבְדֵיהּ בַּהֲדַיְהוּ, כֵּיוָן דִּכְתִיב (שמות כו, לה) "וְאֶת הַמְּנוֹרָה נֹכַח הַשֻּׁלְחָן", בָּעִינָן דְּחָזוּ אַהֲדָדֵי. אֲמָר רָבָא, שְׁמַע מִינַהּ מִדְּרֵישׁ לָקִישׁ, עִבּוּרֵי דְּרָעָא אַטּוֹטֵפְתָּא אָסוּר.

הֲטָבַת חֲמֵשׁ נֵרוֹת קוֹדֶמֶת לְדַם הַתָּמִיד, דַם הַתָּמִיד קוֹדֵם לַהֲטָבַת שְׁתֵּי נֵרוֹת, מַאי טַעַמָא, אֲמַר אַבַּיֵי הַהוּא "בַּבֹּקֶר בַּבֹּקֶר", דִּשְׁנֵי גִזְרֵי עֵצִים דְלָא צְרִיכֵי, שַׁדִּינְהוּ לְהָכָא וּלְהָכָא, חַד שַׁדְיֵיה לַהֲטָבַת חָמֵשׁ נֵרוֹת דְּנִקְדְמֵיהּ לְדַם הַתָּמִיד, וְחָד שַׁדְיֵיה לְדַם הַתָּמִיד דְּנִקְדְמֵיהּ לַהֲטָבַת שְׁתֵּי נֵרוֹת, חַד שַׁדְיֵיה לַהֲטָבַת חָמֵשׁ נֵרוֹת דְּנִקְדְמֵיהּ לְדַם הַתָּמִיד, דְּהָכָא תְּלָתָא וְהָכָא תְּרֵי. וְחָד שַׁדְיֵיה לְדַם הַתָּמִיד דְּנִקְדְמֵיהּ לַהֲטָבַת שְׁתֵּי נֵרוֹת, דְּאַף עַל גַּב דְּהָכָא תְּרֵי וְהָכָא תְּרֵי, מְכַפֵּר עָדִיף. אֲמַר לֵיהּ רַב פָּפָא לְאַבַּיֵי, וְאֵימָא חַד שַׁדְיֵיה לְדִישׁוֹן מִזְבֵּחַ הַפְּנִימִי דְנִיקְדוֹם לְדַם הַתָּמִיד דְהָכָא תְלָתָא וְהָכָא תְּרֵי, וְחַד שַׁדְיֵיה לְדַם הַתָּמִיד דְנִיקְדוֹם לַהֲטָבַת חַמֵשׁ נֵרוֹת, דְּאַף עַל גַּב דְּהָכָא תְּרֵי וְהָכָא תְּרֵי, מְכַפֵּר עָדִיף. אִם כֵּן אַפְסוּקֵי בְּמַאי מַפְסְקֶת לְהוֹ, הָנִיחָא לְרֵישׁ לָקִישׁ, דַּאֲמַר לָמָּה מְטִיבִין וְחוֹזְרִין וּמְטִיבִים כְּדֵי לְהַרְגִּישׁ כָּל הַעֲזָרָה כֻּלָּהּ, שַׁפִּיר, אֶלָּא לְרַבִּי יוֹחָנָן דַּאֲמַר (שמות ל, ז) "בַּבֹּקֶר בַּבֹּקֶר" חַלְּקֵהוּ לִשְׁנֵי בְּקָרִים, מַאי אִיכָּא לְמֵימַר. אֲמַר לֵיהּ רָבִינָא לְרַב אָשֵׁי, הַאי "בַּבֹּקֶר" דְּעֵצִים, מִי מְיַיתֵר, הָא מִבָּעֵי לֵיהּ לְגוּפֵיהּ, דְּקָאָמַר רַחֲמָנָא נִקְדְמֵיהּ לְמַעֲרָכָה שְׁנִיָּה שֶׁל קְטֹרֶת.

אֲמַר לֵיהּ וְלָאו אוֹקִימְנָא "עָלֶיהָּ" וְלֹא עַל חֲבֶרְתָּהּ, מִכְּלָל דְּאִיתָא לַחֲבֶרְתָּהּ. וּמַאי שְׁנָא דְּעֲבִיד הֲטָבַת חָמֵשׁ נֵרוֹת בְּרֵישָׁא, נַעֲבִיד הֲטָבַת שְׁתֵּי נֵרוֹת. כֵּיוָן דְּאַתְחִיל לֵיהּ עֲבִיד רֻבָּא, וְנַעֲבִיד שִׁית, אֲמַר קְרָא  "בְּהֵיטִיבוֹ אֶת הַנֵּרוֹת", וְאֵין נֵרוֹת פָּחוֹת מִשְּׁנַיִם.

הֲטָבַת שְׁתֵּי נֵרוֹת קוֹדֶמֶת לִקְטֹרֶת, דַּאֲמַר קְרָא "בַּבֹּקֶר בַּבֹּקֶר בְּהֵיטִיבוֹ אֶת הַנֵּרוֹת", וְהָדָר "יַקְטִירֶנָּה". קְטֹרֶת לְאֵיבָרִים. דְּתַנְיָא יֻקְדַּם דָּבָר שֶׁנֶּאֱמַר בּוֹ "בַּבֹּקֶר בַּבֹּקֶר" לְדָבָר שֶׁלֹּא נֶאֱמַר בּוֹ אֶלָּא בֹּקֶר אֶחָד.

אֵיבָרִים לְמִנְחָה, דְתַנְיָא מִנַּיִן שֶׁלֹּא יְהֵא דָּבָר קוֹדֵם לְתָמִיד שֶׁל שַׁחַר, שֶׁנֶּאֱמַר (להלן פסוק ה) "וְעָרַךְ עָלֶיהָ הָעֹלָה", וְאָמַר רָבָא, הָעֹלָה עוֹלָה רִאשׁוֹנָה.

מִנְחָה לַחֲבִתִּין. עוֹלָה וּמִנְחָה. חֲבִתִּין לִנְסָכִים, שֵׁם מִנְחָה, נְסָכִים לְמוּסָפִין, זֶבַח וּנְסָכִים, מוּסָפִין לְבָזִיכִין, וְהָתַנְיָא בָּזִיכִין קוֹדְמִין לְמוּסָפִין. תַּנָאֵי הִיא, דְּתַנְיָא מוּסָפִין קוֹדְמִין לְבָזִיכִין, רַבִּי נְחֶמְיָה אוֹמֵר בָּזִיכִין קוֹדְמִין לְמוּסָפִין. אֲמַר אַבָּיֵי, מִסְתַּבְּרָא כְּמָאן דַּאֲמַר מוּסָפִים קוֹדְמִין לְבָזִיכִין, לָאו אָמַרְתָּ "בַּבֹּקֶר בַּבֹּקֶר" לְהַקְדִּים, הָכָא נַמִּי "בְּיוֹם בְּיוֹם" לְאַחֵר. מַאי טַעְמָא דְּמָאן דַּאֲמַר בָּזִיכִין קוֹדְמִין גָּמַר "חֻקָּה חֻקָּה" מֵחֲבִתִּין. אִי מֵהָתָם גָּמַר לִגְמַר לְכֻלָּהּ מִלְתָּא מֵהָתָם, לְהָכִי אַהַנֵּי "בְּיוֹם בְּיוֹם" לְאַחֵר.

{pפסוק ג-דp} {rרמז תפגr}  "וְלָבַשׁ הַכֹּהֵן מִדּוֹ בַד", מִדּוֹ כְּמִדָּתוֹ.

"בַּד", שֶׁיְּהוּ שֶׁל בּוּץ. בַּד, שֶׁיְּהוּ חֲדָשִׁים. בַּד, שֶׁיְּהוּ שְׁזוּרִין. בַּד, שֶׁיְּהֵא חוּטָן כָּפוּל שִׁשָּׁה. בַּד, שֶׁלֹּא יִלְבַּשׁ בִּגְדֵי חֹל עִמָּהֶן. אֲמַר אַבָּיֵי לְרַב יוֹסֵף, בִּשְׁלָמָא שֶׁיְּהֵא שֶׁל בּוּץ קָא מַשְׁמַע לָן דְּבוּץ אִין מִידִי אַחְרִינָא לָא, אֶלָּא בַּד שֶׁיְּהוּ חֲדָשִׁים, חֲדָשִׁים אִין מְשֻׁחָקִים לָא, וְהָתַנְיָא מְשֻׁחָקִים כְּשֵׁרִין, וּלְטַעְמִיךְ בַּד שֶׁיְּהֵא חוּטָן כָּפוּל שִׁשָּׁה, "בַּד", חָד חָד לְחוּדֵיהּ מַשְׁמַע, אֶלָּא הָכִי קָאָמַר בְּגָדִים שֶׁנֶּאֱמַר בָּהֶן "בַּד" צְרִיכִין שֶׁיְּהוּ שֶׁל בּוּץ, חֲדָשִׁים, שְׁזוּרִין, שֶׁיְּהֵא חוּטָן כָּפוּל שִׁשָּׁה, יֵשׁ מֵהֶן לְמִצְוָה, וְיֵשׁ מֵהֶן לְעַכֵּב.  מִמַּאי דְּהַאי בַּד, כִּיתָנָא הוּא, אֲמַר רַבִּי יוֹסִי בַּר חֲנִינָא, דָּבָר הָעוֹלֶה מִן הַקַּרְקַע בַּד בְּבַד. וְאֵימָא עַמְרָא, עַמְרָא מִיפְצַל, כִּיתָנָא נַמִּי מִיפְצַל, עַל יְדֵי לַקוּתָא מִיפְצַל. רָבִינָא אֲמַר, מֵהָכָא,  "פְּאֵרֵי פִּשְׁתִּים". וְהָא עַד דְּלָא אֲתָא יְחֶזְקֵאל מְנָלַן. גְּמָרָא גְּמִירֵי לָה, וַאֲתָא יְחֶזְקֵאל וְאַסְמְכָה אַקְּרָא.

מַה תַּלְמוּד לוֹמַר "יִלְבַּשׁ", לְהָבִיא מִצְנֶפֶת וְאַבְנֵט לַהֲרָמַת הַדֶּשֶׁן, דִּבְרֵי רַבִּי יְהוּדָה. רַבִּי דּוֹסָא אוֹמֵר לְהָבִיא בִּגְדֵי כֹהֵן גָּדוֹל בְּיוֹם הַכִּפּוּרִים שֶׁהֵן כְּשֵׁרִין לְכֹהֵן הֶדְיוֹט. רַבִּי אוֹמֵר שְׁתֵּי תְּשׁוּבוֹת בַּדָּבָר, חָדָא אַבְנֵט שֶׁל כֹּהֵן גָּדוֹל לֹא זֶהוּ אַבְנֵטוֹ שֶׁל כֹּהֵן הֶדְיוֹט דָּבָר אַחֵר דְּבָרִים שֶׁנִּשְׁתַּמֵּשׁ בָּהֶן קְדֻשָּׁה חֲמוּרָה יִשְׁתַּמֵּשׁ בָּהֶם קְדֻשָּׁה קַלָּה. מַה תַּלְמוּד לוֹמַר "יִלְבַּשׁ" לְרַבּוֹת אֶת הַשְּׁחָקִים. וְאַזְדָא רַבִּי דּוֹסָא לְטַעְמיֵהּ, דְּתַנְיָא (להלן לז, כג) "וְהִנִּיחָם שָׁם", מְלַמֵּד שֶׁטְּעוּנִין גְּנִיזָה. רַבִּי דּוֹסָא אוֹמֵר שֶׁלֹּא יִשְׁתַּמֵּשׁ בָּהֶן בְּיוֹם הַכִּפּוּרִים אַחֵר.

"וְהֵרִים אֶת הַדֶּשֶׁן אֲשֶׁר תֹּאכַל הָאֵשׁ", יָכוֹל עֵצִים, תַּלְמוּד לוֹמַר "עֹלָה". אִי עוֹלָה, יָכוֹל אֵיבָרֵי עוֹלָה, תַּלְמוּד לוֹמַר "אֲשֶׁר תֹּאכַל הָאֵשׁ", הָא כֵּיצַד חוֹתֶה מִן הַמְּאֻכָּלוֹת הַפְּנִימִיּוֹת וְיוֹרֵד. וְשָׂמוֹ, בְּנַחַת, וְשָׂמוֹ, כֻּלּוֹ, וְשָׂמוֹ, שֶׁלֹּא יְפַזֵּר.

בָּעֵי רַבִּי אָבִין, תְּרוּמַת הַדֶּשֶׁן בְּכַמָּה, מִתְּרוּמַת מַעֲשֵׂר יָלְפִינָן לָהּ, אוֹ מִתְּרוּמַת מִדְּיָן יָלְפִינָן לָהּ. תָּא שְׁמַע, דְּתָנֵי רַבִּי חֲנִינָא, נֶאֱמַר כָּאן "וְהֵרִים" וְנֶאֱמַר לְהַלָּן (פסוק ח) "וְהֵרִים" מַה לְּהַלָּן בְּקֻמְצוֹ אַף כָּאן בְּקֻמְצוֹ.

אִיתְמַר, הַנֶּהֱנֶה מֵאֵפֶר תָּפוּחַ שֶׁעַל גַּבֵּי הַמִּזְבֵּחַ, רַב אֲמַר אֵין מוֹעֲלִין בּוֹ, וְרַבִּי יוֹחָנָן אֲמַר מוֹעֲלִין בּוֹ. לִפְנֵי תְּרוּמַת הַדֶּשֶׁן כֻּלֵּי עָלְמָא לֹא פְּלִיגֵי, כִּי פְּלִיגֵי לְאַחַר תְּרוּמַת הַדֶּשֶׁן, רַב סָבַר, אֵין מוֹעֲלִין, הֲרֵי נַעֲשָׂה מִצְוָתוֹ. וְרַבִּי יוֹחָנָן סָבַר, כֵּיוָן דִּכְתִיב "וְלָבַשׁ הַכֹּהֵן מִדּוֹ בַד", כֵּיוָן דְּצָרִיךְ בִּגְדֵי כְּהֻנָּה, בִּקְדֻשָּׁתֵיהּ קָאֵי.

"וּפָשַׁט" וְלָבַשׁ, שׁוֹמֵעַ אֲנִי כְּדֶרֶךְ שֶׁכֹּהֵן גָּדוֹל עוֹשֶׂה בְּיוֹם הַכִּפּוּרִים, שֶׁפּוֹשֵׁט בִּגְדֵי קֹדֶשׁ וְלוֹבֵשׁ בִּגְדֵי חֹל, תַּלְמוּד לוֹמַר "וּפָשַׁט אֶת בְּגָדָיו וְלָבַשׁ בְּגָדִים אֲחֵרִים". מַקִּישׁ בְּגָדִים שֶׁלּוֹבֵשׁ לִבְגָדִים שֶׁפּוֹשֵׁט, מַה לְּהַלָּן בִּגְדֵי קֹדֶשׁ אַף כָּאן בִּגְדֵי קֹדֶשׁ. אִם כֵּן מַה תַּלְמוּדּ לוֹמַר "אֲחֵרִים", פְּחוּתִין מֵהֶן. רַבִּי אֱלִיעֶזֶר אוֹמֵר, אֲחֵרִים וְהוֹצִיא, לִמֵּד עַל כֹּהֲנִים בַעֲלֵי מוּמִין שֶׁכְּשֵׁרִין לְהוֹצִיא הַדֶּשֶׁן. אֲמַר מַר אֲחֵרִים, פְּחוּתִין מֵהֶן, כִּדְתָנֵי דְּבֵי רַבִּי יִשְׁמָעֵאל בְּגָדִים שֶׁבִּשֵׁל בָּהֶן קְדֵרָה לְרַבּוֹ אַל יִמְזֹג בָּהֶן כּוֹס לְרַבּוֹ.

אֲמַר רֵישׁ לָקִישׁ, כְּמַחֲלֹקֶת בְּהוֹצָאָה כָּךְ מַחֲלֹקֶת בַּהֲרָמָה. וְרַבִּי יוֹחָנָן אָמַר, מַחֲלֹקֶת בְּהוֹצָאָה, אֲבָל הֲרָמָה דִּבְרֵי הַכֹּל עֲבוֹדָה הִיא. מַאי טַעְמָא דְּרֵישׁ לָקִישׁ, אָמַר לְךָ אִי סָלְקָא דַעְתָּךְ עֲבוֹדָה הִיא, יֵשׁ לְךָ עֲבוֹדָה שֶׁהִיא כְּשֵׁרָה בִּשְׁנֵי כֵלִים. וְרַבִּי יוֹחָנָן גַּלֵּי רַחֲמָנָא בִּכְתֹנֶת וּמִכְנָסַיִם וְהוּא הַדִּין לְמִצְנֶפֶת וְאַבְנֵט. וּמַאי שְׁנָא הַנֵּי, מִדוֹ בַד כְּמִדָּתוֹ, מִכְנְסֵי בַד, לְכִדְתַנְיָא, מִנַּיִן שֶׁלֹּא יְהֵא דָּבָר קוֹדֵם לְמִכְנָסַיִם, תַּלְמוּד לוֹמַר "וּמִכְנְסֵי בַד יִלְבַּשׁ עַל בְּשָׂרוֹ". וְרֵישׁ לָקִישׁ מִדּוֹ כְּמִדָּתוֹ, מִדְּאַפְּקֵיהּ רַחֲמָנָא בִּלְשׁוֹן מִדּוֹ, שֶׁלֹּא יְהֵא דָּבָר קוֹדֵם לְמִכְנָסַיִם מֵעַל בְּשָׂרוֹ נָפְקָא.

{rרמז תפדr}  "וְשָׂמוֹ אֵצֶל הַמִּזְבֵּחַ", אֵין לְךָ דָּבָר שֶׁנַּעֲשֵׂית מִצְוָתוֹ וּמוֹעֲלִין בּוֹ, וַהֲרֵי תְּרוּמַת הַדֶּשֶׁן דְּנַעֲשֵׂית מִצְוָתוֹ וּכְתִיב "וְשָׂמוֹ אֵצֶל הַמִּזְבֵּחַ", שָׁם תְּהֵא גְּנִיזָתוֹ. מִשּׁוּם דְּהָוֵי תְּרוּמַת הַדֶּשֶׁן וּבִגְדֵי כְהֻנָּה שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין. תְּרוּמַת הַדֶּשֶׁן הָא דַּאֲמָרָן, בִּגְדֵי כְהֻנָּה דִּכְתִיב  "וְהִנִּיחָם שָׁם". הָנִיחָא לְרַבָּנָן דְּאָמְרֵי "וְהִנִּיחָם שָׁם" מְלַמֵּד שֶׁטְּעוּנִין גְּנִיזָה. אֶלָּא לְרַבִּי דּוֹסָא דַּאֲמַר מֻתָּרִין הֵן לְכֹהֵן הֶדְיוֹט, מַאי אִיכָּא לְמֵימַר, מִשּׁוּם דְּהָוֵי תְּרוּמַת הַדֶּשֶׁן וְעֶגְלָה עֲרוּפָה שְׁנֵי כְּתוּבִין הַבָּאִין כְּאֶחָד. הָנִיחָא לְמָאן דַּאֲמַר אֵין מְלַמְּדִין, אֶלָּא לְמָאן דַּאֲמַר מְלַמְּדִין, מַאי אִיכָּא לְמֵימַר. תְּרֵי מִעוּטֵי כְּתִיבֵי, כְּתִיב הָכָא וְשָׂמוֹ, וּכְתִיב הָתָם "הָעֲרוּפָה".

דִּשּׁוּן מִזְבֵּחַ הַפְּנִימִי וְהַמְּנוֹרָה, לֹא נֶהֱנִין וְלֹא מוֹעֲלִין. בִּשְׁלָמָא מִזְבֵּחַ הַחִיצוֹן דִּכְתִיב "וְשָׂמוֹ אֵצֶל הַמִּזְבֵּחַ". מִזְבֵּחַ הַפְּנִימִי מְנָלַן, אָמַר רַבִּי אֶלְעָזָר אָמַר קְרָא (לעיל א, טז) "וְהֵסִיר אֶת מֻרְאָתוֹ בְּנֹצָתָהּ" אִם אֵינוֹ עִנְיָן לְמִזְבֵּחַ הַחִיצוֹן תְּנֵהוּ עִנְיָן לְמִזְבֵּחַ הַפְּנִימִי. וְאֵימָא אִידִי וְאִידִי בְּמִזְבֵּחַ הַחִיצוֹן, וְלִקְבֹּעַ לוֹ מָקוֹם. אִם כֵּן לֵימָא קְרָא "אֵצֶל", מַאי "הַדֶּשֶׁן". דַּאֲפִלּוּ מִזְבֵּחַ הַפְּנִימִי. מְנוֹרָה מְנָלַן, מִדֶּשֶׁן הַדֶּשֶׁן.

מִנַּיִן לְשִׁנּוּי בְּגָדִים מִן הַתּוֹרָה, שֶׁנֶּאֱמַר "וּפָשַׁט אֶת בְּגָדָיו [וְלָבַשׁ"]. מִכָּאן לִמְּדָה תּוֹרָה דֶּרֶךְ אֶרֶץ, בְּגָדִים שֶׁבִּשֵׁל בָּהֶם קְדֵרָה לְרַבּוֹ אַל יִמְזֹג בָּהֶן כּוֹס לְרַבּוֹ.

{pפסוק הp}  מִנַּיִן שֶׁכָּל הַמְכַבֶּה הַמַּעֲרָכָה עוֹבֵר בְּלֹא תַעֲשֶׂה, תַּלְמוּד לוֹמַר "לֹא תִכְבֶּה".

מִנַּיִן שֶׁיַּעֲשֶׂה הַמַּעֲרָכָה גְּדוֹלָה כְּדֵי שֶׁתְּקַבֵּל כָּל הַעוֹלוֹת, תַּלְמוּד לוֹמַר "עָלֶיהָ". מִנַּיִן לְאֵמוּרֵי חַטָּאת וְאֵמוּרֵי אָשָׁם וְאֵמוּרֵי קָדְשֵׁי קָדָשִׁים וְאֵמוּרֵי קָדָשִׁים קַלִּים, תַּלְמוּד לוֹמַר "חֶלְבֵי הַשְּׁלָמִים". מִנַּיִן הַקֹּמֶץ וְהַלְּבוֹנָה וּמִנְחַת כֹּהֲנִים וּמִנְחַת כֹּהֵן מָשִׁיחַ וּמִנְחַת נְסָכִים, תַּלְמוּד לוֹמַר "עָלֶיהָ וְהִקְטִיר" כָּל הַקְּטָרוֹת יִהְיוּ עָלֶיהָ, (מַה) תַּלְמוּד לוֹמַר (כָּתוּב בֶּרֶמֶז תמ"ח).

מִנַּיִן שֶׁלֹּא יְהֵא דָּבָר קוֹדֵם לְתָמִיד שֶׁל שַׁחַר, תַּלְמוּד לוֹמַר "וְעָרַךְ עָלֶיהָ הָעֹלָה". מַאי תַּלְמוּדָא, אֲמַר רָבָא, הָעֹלָה, עוֹלָה רִאשׁוֹנָה. מִנַּיִן שֶׁלֹּא יְהֵא דָּבָר מִתְעַכֵּב אַחַר תָּמִיד שֶׁל בֵּין הָעַרְבַּיִם, תַּלְמוּד לוֹמַר "וְהִקְטִיר עָלֶיהָ חֶלְבֵי הַשְּׁלָמִים", מַאי תַּלְמוּדָא, אֲמַר קְרָא עָלֶיהָ שְׁלָמִים וְלֹא עַל חֲבֶרְתָּהּ שְׁלָמִים. אֲמַר לֵיהּ רָבָא, וְדִילְמָא שְׁלָמִים הוּא דְּלָא קָרְבֵי אֲבָל עוֹלָה קְרֵבָה. אֶלָא אָמַר רָבָא, הַשְׁלָמִים עָלֶיהָ, הַשְׁלֵם כָּל הַקָרְבָּנוֹת כּוּלָן.

רַב הוּנָא רָמִי כְּתִיב (שמות כג, יח) "וְלֹא יָלִין חֵלֶב חַגִּי עַד בֹּקֶר", עַד בֹּקֶר הוּא דְּלָא יָלִין הָא כָּל הַלַּיְלָה יָלִין, וּכְתִיב "וְהִקְטִיר עָלֶיהָ חֶלְבֵי הַשְּׁלָמִים" עָלֶיהָ הַשְׁלֵם כָּל הַקָּרְבָּנוֹת. הוּא מוֹתִיב לָה וְהוּא מְפָרֵק לָהּ בְּשֶׁנִּתְוַתְּרוּ.

{pפסוק וp}  "אֵשׁ תָּמִיד", תָּמִיד, אַף בְּשַׁבָּת. תָּמִיד, אַף בְּטֻמְאָה. לֹא תִכְבֶּה, אַף בַּמַּסָּעוֹת. מָה עוֹשִׂין לָהּ, כּוֹפִין עָלֶיהָ פְּסַכְתֵּר דִּבְרֵי רַבִּי יְהוּדָה, רַבִּי שִׁמְעוֹן אוֹמֵר אַף בִּשְׁעַת מַסָּעוֹת מְדַשְּׁנִין אוֹתָהּ, שֶׁנֶּאֱמַר (במדבר ד, יג) "וְדִשְּׁנוּ אֶת הַמִּזְבֵּחַ וּפָרְשׂוּ עָלָיו בֶּגֶד אַרְגָּמָן".

{pפסוק זp}  "וְזֹאת תּוֹרַת הַמִּנְחָה", לְבֵית עוֹלָמִים, זֹאת, אֵינָהּ נוֹהֶגֶת בְּבָמָה. זֹאת תּוֹרַת הַמִּנְחָה, תּוֹרָה אַחַת לְכָל הַמְּנָחוֹת, שֶׁיְּהוּ טְעוּנוֹת שֶׁמֶן וּלְבוֹנָה, וְכִי מִנַּיִן יָצְאוּ, מִכְּלָל שֶׁנֶּאֱמַר  "וְיָצַק עָלֶיהָ שֶׁמֶן וְנָתַן עָלֶיהָ לְבֹנָה". (לעיל ב, ג) "וְהַנּוֹתֶרֶת מִן הַמִּנְחָה לְאַהֲרֹן וּלְבָנָיו", יָכוֹל אֵינָהּ טְעוּנָה שֶׁמֶן וּלְבוֹנָה אֶלָּא מִנְחָה שֶׁשְּׁיָרֶיהָ נֶאֱכָלִין, מִנְחָה שֶׁאֵין שְׁיָרֶיהָ נֶאֱכָלִים מִנַּיִן. תַּלְמוּד לוֹמַר "תּוֹרַת הַמִּנְחָה" תּוֹרָה אַחַת לְכָל הַמְּנָחוֹת שֶׁיְּהוּ טְעוּנוֹת שֶׁמֶן וּלְבוֹנָה. אָמַר רַבִּי עֲקִיבָא אִם מָצִינוּ שֶׁלֹּא חָלַק הַכָּתוּב בֵּין מִנְחַת חוֹטֵא שֶׁל יִשְׂרָאֵל לְמִנְחַת חוֹטֵא שֶׁל כֹּהֲנִים לְבַל תִּתֵּן, כָּךְ לֹא נַחֲלֹק בֵּין מִנְחַת נְדָבָה שֶׁל יִשְׂרָאֵל לְמִנְחַת נְדָבָה שֶׁל כֹּהֲנִים לְתִתֵּן. אֲמַר לֵיהּ רַבִּי חֲנַנְיָה בֶּן יְהוּדָה, וְכִי מָה רְאָיָה לָאו לְהֵן, עֲשֵׂה לְלֹא תַעֲשֶׂה, תַּלְמוּד לוֹמַר "תּוֹרַת הַמִּנְחָה" תּוֹרָה אַחַת לְכָל הַמְּנָחוֹת שֶׁיְּהוּ טְעוּנִין שֶׁמֶן וּלְבוֹנָה. הַקְרֵב אֹתָהּ, כְּשֵׁרָה וְלֹא פְּסוּלָה אֹתָהּ, כֻּלָּה כְּאַחַת. בְּנֵי אַהֲרֹן, וְלֹא בְּנוֹת אַהֲרֹן.

כָּל הַמְּנָחוֹת נִקְמָצוֹת וְכוּ', דִּכְתִיבָא [כְּתִיבָא וּדְלָא כְּתִיבָא כְּתִיב] "וְזֹאת תּוֹרַת הַמִּנְחָה" "וְהַנּוֹתֶרֶת (מִן הַמִּנְחָה) [מִמֶנָהּ יֹאכְלוּ] לְאַהֲרֹן וּלְבָנָיו".

"לִפְנֵי ה'" יָכוֹל בְּמַעֲרָב (כָּתוּב בֶּרֶמֶז תמ"ח וּבֶרֶמֶז תל"ח).

{pפסוק חp}  "וְהֵרִים מִמֶּנּוּ", מִן הַמְחֻבָּר. שֶׁלֹּא יָבִיא עִשָּׂרוֹן אֶחָד בִּשְׁנֵי כֵּלִים. שֶׁלֹּא יַעֲשֶׂה מִדָּה לְקֹמֶץ. מִסֹּלֶת הַמִּנְחָה וּמִשַּׁמְנָהּ וְאֵת כָּל הַלְּבֹנָה, שֶׁתְּהֵא שָׁם לְבוֹנָה בִּשְׁעַת קְמִיצָה. וְאֵת כָּל הַלְּבֹנָה אֲשֶׁר עַל הַמִּנְחָה וְהִקְטִיר, שֶׁיִּלְקֹט אֶת הַלְּבוֹנָה וְיַעֲלֶה לָאִשִּׁים.

"וְהִקְטִיר הַמִּזְבֵּחַ רֵיחַ נִיחֹחַ אַזְכָּרָתָהּ לַה'", נִזְכָּרִין בָּהּ וְנִזְכָּרִין בִּקְמִיצָה וְנִזְכָּרִין בִּלְבוֹנָה.

תָּנוּ רַבָּנָן חָסְרָה וְעָמְדָה עַל קֹרֶט אֶחָד פְּסוּלָה. עַל שְׁנֵי קוֹרָטִין כְּשֵׁרָה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, עַל קֹרֶט אֶחָד כְּשֵׁרָה, פָּחוֹת מִכָּאן פְּסוּלָה. וְהָתַנְיָא רַבִּי שִׁמְעוֹן אוֹמֵר קֹמֶץ לְבוֹנָה שֶׁחָסֵר כָּל שֶׁהוּא פְּסוּלָה, תְּנִי, קֹרֶט לְבוֹנָה שֶׁחָסֵר כָּל שֶׁהוּא פָּסוּל. וְאִיבָּעִית אֵימָא כָּאן בִּלְבוֹנָה הַבָּאָה עִם הַמִּנְחָה, כָּאן בִּלְבוֹנָה הַבָּאָה בִּפְנֵי עַצְמָהּ. אָמַר רַבִּי יִצְחָק בַּר יוֹסֵף אָמַר רַבִּי יוֹחָנָן שָׁלֹשׁ מַחְלוֹקֹת בַּדָּבָר, רַבִּי מֵאִיר סָבַר, קֹמֶץ בַּתְּחִלָּה וְקֹמֶץ בַּסּוֹף. רַבִּי יְהוּדָה סָבַר קֹמֶץ בַּתְּחִלָּה וּשְׁנֵי קוֹרָטִין בַּסּוֹף. רַבִּי שִׁמְעוֹן סָבַר קֹמֶץ בַּתְּחִלָּה וְקֹרֶט אֶחָד בַּסּוֹף, וּשְׁלֹשְׁתָּן מִקְרָא אֶחָד דָּרְשׁוּ, (אֵת כָּל לְבֹנָתָהּ) [וְאֶת כָּל הַלְּבֹנָה] אֲשֶׁר עַל הַמִּנְחָה, רַבִּי מֵאִיר סָבַר עַד דְּאִיתֵיהּ לִלְבוֹנָה דְּאִיקְבָּעה בַּהֲדֵי מִנְחָה מֵעִקָּרָא. וְרַבִּי יְהוּדָה סָבַר כָּל אֲפִלּוּ חָד קֹרֶט, אֵת לְרַבּוֹת קֹרֶט אֶחָד, וְרַבִּי שִׁמְעוֹן אֵת לָא דָּרִישׁ. וְאָמַר רַבִּי יִצְחָק אָמַר רַבִּי יוֹחָנָן מַחֲלֹקֶת בִּלְבוֹנָה הַבָּאָה עִם הַמִּנְחָה, אֲבָל לְבוֹנָה הַבָּאָה בִּפְנֵי עַצְמָהּ דִּבְרֵי הַכֹּל קֹמֶץ בַּתְּחִלָּה וְקֹמֶץ בַּסּוֹף, לְהָכִי אִצְטְרִיךְ אֲשֶׁר עַל הַמִּנְחָה דְּבַהֲדֵי מִנְחָה אִין בִּפְנֵי עַצְמָהּ לֹא. וְאָמַר רַבִּי יִצְחָק אָמַר רַבִּי יוֹחָנָן, מַחֲלֹקֶת בִּלְבוֹנָה הַבָּאָה עִם הַמִּנְחָה, אֲבָל לְבוֹנָה הַבָּאָה בְּבָזִיכִין דִּבְרֵי הַכֹּל שְׁנֵי קוֹמָצִים בַּתְּחִלָּה וּשְׁנֵי קוֹמָצִים בַּסּוֹף, פְּשִׁיטָא מַהוּ דְּתֵימָא כֵּיוָן דְּבַהֲדֵי לֶחֶם אָתְיָא, כְּאֲשֶׁר עַל הַמִּנְחָה דָּמֵי קָא מַשְׁמַא לָן.

{pפסוק טp} {rרמז תפהr}  "וְהַנּוֹתֶרֶת מִמֶּנָּה", כְּשֵׁרָה וְלֹא פְּסוּלָה, יֹאכְלוּ אַהֲרֹן וּבָנָיו, רִבָּה אֲכִילָתָהּ בְּכָל מַאֲכָל שֶׁיִּרְצוּ. יֹאכְלוּהָ, שֶׁיֹּאכְלוּ עִמָּהּ חֻלִּין וּתְרוּמָה בִּזְמַן שֶׁהִיא מוּעֶטֶת.

"לְאַהֲרֹן וּלְבָנָיו", לְאַהֲרֹן תְּחִלְּה וְאַחַר כָּךְ לְבָנָיו. לְאַהֲרֹן שֶׁלֹּא בְּמַחֲלֹקֶת וּלְבָנָיו בְּמַחֲלֹקֶת, מָה אַהֲרֹן כֹּהֵן גָּדוֹל יֹאכַל שֶׁלֹּא בְּמַחֲלֹקֶת, אַף בָּנָיו כֹּהֲנִים גְּדוֹלִים יֹאכְלוּ שֶׁלֹּא בְּמַחֲלֹקֶת. מַצוֹת תֵּאָכֵל, מִצְוָה. לְפִי שֶׁהָיְתָה בִּכְלַל הֶתֵּר וְנֶאֶסְרָה וְחָזְרָה וְהֻתְּרָה, יָכוֹל תַּחֲזֹר לְהֶתֵּרָהּ הָרִאשׁוֹן, תַּלְמוּד לוֹמַר "מַצּוֹת תֵּאָכֵל", מִצְוָה. כַּיּוֹצֵא בָּהּ  "יְבָמָהּ יָבֹא עָלֶיהָ", מִצְוָה. לְפִי שֶׁהָיְתָה בִּכְלַל הֶתֵּר וְנֶאֶסְרָה וְחָזְרָה וְהֻתְּרָה, יָכוֹל תַּחֲזֹר לְהֶתֵּרָהּ הָרִאשׁוֹן, תַּלְמוּד לוֹמַר "יְבָמָהּ יָבֹא עָלֶיהָ", מִצְוָה.

מָאן תַּנָא לְהָא דְּתָנוּ רַבָּנָן "יְבָמָה יָבֹא עָלֶיהָ" מִצְוָה וְכוּ'. אָמַר רַבִּי יִצְחָק בַּר אַבְדִּימִי, אַבָּא שָׁאוּל הִיא, וְהָכֵי קָאָמַר "יְבָמָהּ יָבֹא עָלֶיהָ" לְמִצְוָה, שֶׁבִּתְחִלָּה הָיְתָה עָלָיו בִּכְלַל הֶתֵּר, רָצָה לְשֵׁם נוֹי כּוֹנְסָהּ, רָצָה לְשֵׁם אִשּׁוּת כּוֹנְסָהּ, נֶאֶסְרָה וְחָזְרָה וְהוּתְרָה יָכוֹל תַּחַזוֹר לְהֵיתֵרָה הָרִאשׁוֹן, תַּלְמוּד לוֹמַר "יְבָמָהּ יָבֹא עָלֶיהָ" לְמִצְוָה. [רָבָא אָמַר, אֲפִלּוּ תֵּימָא רַבָּנָן, וְהָכֵי קָאָמַר "יְבָמָהּ יָבֹא עָלֶיהָ" לְמִצְוָה], שֶׁבִּתְחִלָּה הָיְתָה עָלָיו בִּכְלַל הֶתֵּר, רָצָה כּוֹנְסָהּ רָצָה (חוֹלֵץ לָהּ) [אֵינוֹ כּוֹנְסָהּ], וְנֶאֶסְרָה וְחָזְרָה וְהֻתְּרָה, יָכוֹל תַּחֲזֹר לְהֶתֵּרָהּ הָרִאשׁוֹן רָצָה כּוֹנְסָהּ רָצָה אֵינּוֹ כּוֹנְסָהּ, [רָצָה אֵינוֹ כּוֹנְסָהּ], הָא אַגִּידָא בֵּיהּ בִּכְדִי תִּיפּוּק, אֶלָּא אֵימָא רָצָה כּוֹנְסָהּ רָצָה חוֹלֵץ, תַּלְמוּד לוֹמַר "יְבָמָהּ יָבֹא עָלֶיהָ" לְמִצְוָה. אֵימָא רֵישָׁא מַצּוֹת תֵּאָכֵל לְמִצְוָה, שֶׁבִּתְחִלָּה הָיְתָה עָלָיו בְּהֶתֵּר וְכוּ'. בִּשְׁלָמָא לְרָבָא דַּאֲמַר כְּרַבָּנָן הִיא, הָכִי קָאֲמַר, מַצּוֹת תֵּאָכֵל, מִצְוָה. שֶׁבִּתְחִלָּה הָיְתָה בִּכְלַל הֶתֵּר רָצָה אוֹכְלָהּ רָצָה אֵינוֹ אוֹכְלָהּ, נֶאֶסְרָה וְחָזְרָה וְהֻתְּרָה, יָכוֹל תַּחֲזֹר לְהֶתֵּרָהּ הָרִאשׁוֹן [רָצָה אוֹכְלָהּ, רָצָה אֵינוֹ אוֹכְלָהּ], רָצָה אֵינּוֹ אוֹכְלָהּ, וְהָכְתִיב (שמות כט, לג) "וְאָכְלוּ אֹתָם אֲשֶׁר כֻּפַּר בָּהֶם" מְלַמֵּד שֶׁהַכֹּהֲנִים אוֹכְלִין וּבְעָלִים מִתְכַפְּרִים, אֶלָּא רָצָה הוּא אוֹכְלָהּ רָצָה כֹּהֵן אַחֵר אוֹכְלָהּ, תַּלְמוּד לוֹמַר "מַצּוֹת תֵּאָכֵל", מִצְוָה. אֶלָּא לְרַב יִצְחָק בַּר אַבְדִּימִי דַּאֲמַר כֻּלָּהּ כְּאַבָּא שָׁאוּל הִיא. הָכָא מַאי תְּרֵי גַּוְנֵי אִיכָּא, רָצָה מַצָּה אוֹכְלָהּ רָצָה חָלוּט אוֹכְלָהּ. הַאי חָלוּט הֵיכִי דָמִי אִי מַצָּה הִיא הֲרֵי מַצָּה וְאִי לָאו מַצָּה הִיא, הֲרֵי מַצּוֹת אֲמַר רַחֲמָנָא. לְעוֹלָם מַצָּה הִיא וּלְהָכִי תְּנֵינָא רַחֲמָנָא, לְעַכֵּב.

תַּנְיָא מִנַּיִן לְשָׁכוֹת הַבְּנוֹיוֹת בְּחֹל וּפְתוּחוֹת לַקֹדֶשׁ שֶׁהַכֹּהֲנִים נִכְנָסִין לְשָׁם, וְאוֹכְלִין קָדְשֵׁי קָדָשִׁים וּשְׁיָרֵי מִנְחָה, תַּלְמוּד לוֹמַר "בַּחֲצַר אֹהֶל מוֹעֵד יֹאכְלוּהָ", הַתּוֹרָה רִבְּתָהּ חֲצֵרוֹת הַרְבֵּה לַאֲכִילָה. וְהָכְּתִיב (להלן ח, לא) "בַּשְּׁלוּ אֶת הַבָּשָׂר פֶּתַח אֹהֶל מוֹעֵד וְשָׁם תֹּאכְלוּ אֹתוֹ". קָדְשֵׁי שָׁעָה שָׁאנִי.

"מַצּוֹת תֵּאָכֵל" מַה תַּלְמוּד לוֹמַר, לְפִי שֶׁנֶּאֱמַר "יֹאכְלוּהָ" אֵין לִי אֶלָּא כֻּלָּהּ מִנַיִן אֲפִלּוּ מִקְצָתָהּ, תַּלְמוּד לוֹמַר "תֵּאָכֵל", אֲפִלּוּ כָּל שֶׁהוּא, בַּחֲצַר אֹהֶל מוֹעֵד יֹאכְלוּהָ שֶׁלֹּא יֹאכַל עִמָּהּ חֻלִּין וּתְרוּמָה בִּזְמַן שֶׁהִיא מְרֻבָּהּ.

בָּעֵי מִנֵּיהּ רַבִּי פְּרֵידָא מֵרַבִּי אָמִי, מִנַּיִן לְכָל הַמְּנָחוֹת שֶׁהֵן בָּאוֹת מַצּוֹת, מְנָלַן, דִּכְתִיבָא כְּתִיבָא, דְּלָא כְּתִיבָא כְּתִיב "וְהַנּוֹתֶרֶת מִן הַמִּנְחָה יֹאכְלוּ אַהֲרֹן וּבָנָיו מַצּוֹת". אֲמַר לֵיהּ, מִצְוָה לָא קָמִבָּעְיָא לִי, כִּי קָא מִבָּעְיָא לִי, לְעַכֵּב. [לְעַכֵּב נַמִּי כְּתִיב  "לֹא תֵאָפֶה חָמֵץ"]. אִי מִלֹּא תֵאָפֶה חָמֵץ אֵימָא לְמֵיקַם גַּבְרָא בְּלָאו בְּעָלְמָא, אִיפְסוּלֵי לָא מִיפְסִיל, אֶלָּא מְנָא לָן, כִּדְתַנְיָא (לעיל ב, ה) "מַצָּה", יָכוֹל מִצְוָה, תַּלְמוּד לוֹמַר "תִּהְיֶה", הַכָּתוּב קְבָעוֹ חוֹבָה.

{pפסוק יp}  אִם הֶחֱמִיצוּ שְׁיָרֶיהָ עוֹבֵר בְּלֹא תַעֲשֶׂה, מְנַהנִי מִלֵּי, אֲמַר רֵישׁ לָקִישׁ, אֲמַר קְרָא לֹא תֵאָפֶה חָמֵץ חֶלְקָם, אֲפִלּוּ חֶלְקָם לֹא תֵאָפֶה חָמֶץ. וְהַאַי לְהָכֵי הוּא דְּאָתָא, הָא מִבָּעֵי לֵיהּ לְכִדְתַנְיאָ לֹא תֵאָפֶה חָמֵץ מַה תַּלְמוּד לוֹמַר, וַהֲלֹא כְּבָר נֶאֱמַר (לעיל ב, יא) "לֹא תֵעָשֶׂה חָמֵץ". לְפִי שֶׁנֶּאֱמַר "לֹא תֵעָשֶׂה חָמֵץ", יָכוֹל לֹא יְהֵא חַיָּב אֶלָּא אַחַת עַל כֻּלָּן, תַּלְמוּד לוֹמַר "לֹא תֵאָפֶה", אֲפִיָּה בִּכְלָל הָיְתָה וְלָמָּה יָצְאָה, לְהַקִּישׁ אֵלֶיהָ. מָה אֲפִיָּה מְיֻחֶדֶת שֶׁהִיא מַעֲשֶׂה יְחִידִי וְחַיָּבִין עָלֶיהָ בִּפְנֵי עַצְמָהּ, אַף אֲנִי אָבִיא לִישָׁתָהּ וַעֲרִיכָתָהּ וְכָל מַעֲשֶׂה יְחִידִי שֶׁבָּהּ, לַאֲתוּיֵי קִטּוּף שֶׁהוּא מַעֲשֶׂה יְחִידִי וְחַיָּבִין עָלֶיהָ בִּפְנֵי עַצְמָהּ. אֲנָן מֵחֶלְקָם קָאַמְרִינָן. וְאֵימָא כֻּלֵּי לְהָכִי הוּא דְּאָתָא, אִם כֵּן לִכְתוֹב חֶלְקָם לֹא תֵאָפֶה חָמֵץ, מַאי לֹא תֵאָפֶה חָמֵץ חֶלְקָם, שְׁמַע מִינַהּ תַּרְתֵּי. וְאֵימָא אֲפִיָּה דְּפֵרֵט בֵּיהּ רַחֲמָנָא, לִיחַיֵיב חָדָא, אֲבָל אִינַךְ לִיחַיֵיב חָדָא אַכֻּלְּהוּ. מִשּׁוּם דַּהֲוָה דָּבָר שֶׁהָיָה בַּכְּלָל וְיָצָא מִן הַכְּלָל וְכוּ', וְאֵימָא "לֹא תֵעָשֶׂה" כְּלָל, לֹא תֵאָפֶה פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, אֲפִיָּה אִין מִידִי אַחְרִינָא לֹא, אֲמַר רַבִּי אַפְטוֹרִיקִי מִשּׁוּם דְּהוּא כְּלָל וּפְרָט הַמְרֻחָקִין זֶה מִזֶּה וְאֵין דָּנִין אוֹתָן בִּכְלָל וּפְרָט.

חֶלְקָם נָתַתִּי אֹתָהּ מֵאִשָּׁי. אֵינָם רַשָּׁאִין לְחַלֵּק אֶלָּא מוֹתָר מִן הָאִשִּׁים. אֵין לִי אֶלָּא זוֹ בִּלְבַד, מִנַּיִן לְרַבּוֹת אֶת כָּל הַקֳּדָשִׁים, תַּלְמוּד לוֹמַר ("כִּי) קֹדֶשׁ קֳדָשִׁים". יָכוֹל אַף הַפְּסוּלָה יָכוֹל אִם חִלְּקוּהָ תְּהֵא פְּסוּלָה תַּלְמוּד לוֹמַר "הִיא", הֲרֵי הִיא בִּקְדֻשָּׁתָהּ.

"כַּחַטָּאת" מַה חַטָּאת מִן הַחֻלִּין, וּבַיּוֹם, וּבְיָדוֹ הַיְמָנִית, אַף זוֹ מִן הַחֻלִּין, וּבַּיוֹם, וּבְיָדוֹ הַיְמָנִית. אִי מַה חַטָּאת אִם נִשְׁחֲטָה שֶׁלֹּא לִשְׁמָהּ פְּסוּלָה אַף זוֹ אִם נִקְמְצָה שֶׁלֹּא לִשְׁמָהּ פְּסוּלָה, תַּלְמוּד לוֹמַר "כָאָשָׁם", מָה אָשָׁם אִם נִשְׁחַט שֶׁלֹּא לִשְׁמוֹ כָּשֵׁר, אַף זוֹ אִם נִקְמְצָה שֶׁלֹּא לִשְׁמָהּ כְּשֵׁרָה.

רַבִּי שִׁמְעוֹן אוֹמֵר, יֵשׁ מֵהֶם כַּחַטָּאת וְיֵשׁ מֵהֶם כָּאָשָׁם. מִנְחַת חוֹטֵא הֲרֵי הִיא כְּחַטָּאת, לְפִיכָךְ אִם נִקְמְצָה שֶׁלֹּא לִשְׁמָהּ פְּסוּלָה. מִנְחַת נְדָבָה הֲרֵי הִיא כְאָשָׁם, לְפִיכָךְ אִם נִקְמְצָה שֶׁלֹּא לִשְׁמָהּ כְּשֵׁרָה.

{pפסוק יאp}  בַּעֲלֵי מוּמִין, בֵּין בַּעֲלֵי מוּמִין קְבוּעִים בֵּין בַּעֲלֵי מוּמִין עוֹבְרִין, חוֹלְקִין וְאוֹכְלִין, אֲבָל לֹא מַקְרִיבִין. מְנַהנִי מִילֵי דְּתָנוּ רַבָּנָן "כָּל זָכָר" לְרַבּוֹת בַּעֲלֵי מוּמִין, לְמַאי אִי לַאֲכִילָה הֲרֵי כְּבָר נֶאֱמַר (להלן כא, כא-כב) "לֶחֶם אֱלֹהָיו מִקָּדְשֵׁי הַקֳּדָשִׁים יֹאכֵל", אֶלָּא לַחֲלֻקָּה. תַּנְיָא אִידָךְ  "כָּל זָכָר" לְרַבּוֹת בַּעֲל מוּם, לְמַאי, אִי לַאֲכִילָה הֲרֵי כְּבָר נֶאֱמַר, וְאִי לַחֲלֻקָּה הֲרֵי כְּבָר נֶאֱמַר, שֶׁיָּכוֹל אֵין לִי אֶלָּא תָּם וְנַעֲשָׂה בַּעַל מוּם בַּעַל מוּם מֵעִקָּרוֹ מִנַּיִן, תַּלְמוּד לוֹמַר "כָּל זָכָר" תָּנְיָא אִידָךְ (להלן ז, ו) "כָּל זָכָר" לְרַבּוֹת בַּעַל מוּם, לְמַאי, אִי לַאֲכִילָה הֲרֵי כְּבָר אָמוּר, אִי לַחֲלֻקָּה כְּבָר אָמוּר, [וְאִי לְבַעַל מוּם מֵעִקָּרוֹ הֲרֵי כְּבָר אָמוּר], שֶׁיָּכוֹל אֵין לִי אֶלָּא בַּעַל מוּם קָבוּעַ, בַּעַל מוּם עוֹבֵר מִנַּיִן, תַּלְמוּד לוֹמַר "כָּל זָכָר", כְּלַפֵּי לַיֵיא, אֲמַר רַב שֵׁשֶׁת אִיפּוּךְ. רַב אָשִׁי אֲמַר, לְעוֹלָם לֹא תִיפוּךְ, וְאִצְטְרִיךְ, סָלְקָא דַעְתָּךְ אֲמִינָא כְּטָמֵא, מַה טָּמֵא כַּמָה דְּלָא טְהַר לָא אֲכִיל, אָף הַאי נַמִּי כַּמָה דְּלָא מִיתְקַן לָא אֲכִיל, קָא מַשְׁמַע לָן.

"יֹאכֲלֶנָּה", כְּשֵׁרָה וְלֹא פְּסוּלָה. חָק עוֹלָם, לְבֵית עוֹלָמִים. לְדֹרֹתֵיכֶם, שֶׁיִּנְהֹג הַדָּבָר לְדוֹרוֹת. מֵאִשֵּׁי ה', אֵין לָהֶם אֶלָּא לְאַחַר מַתַּן אִשִּׁים.

"כֹּל אֲשֶׁר יִגַּע בָּהֶם יִקְדָּשׁ", יָכוֹל אֲפִלּוּ לֹא בָּלַע, תַּלְמוּד לוֹמַר "בָּהֶם", מִשֶּׁיִּבְלַע. יָכוֹל אִם נָגַע בְּמִקְצָתוֹ יְהֵא כֻּלּוֹ פָּסוּל, תַּלְמוּד לוֹמַר  "כֹּל הַנֹּגֵעַ בָּהֶם יִקְדָּשׁ" הַנּוֹגֵעַ פָּסוּל, הָא כֵּיצַד חוֹתֵךְ מְקוֹם הַבֶּלַע. יִקְדָּשׁ לִהְיוֹת כָּמוֹהוּ, אִם פָּסוּל, יִפָּסֵל. וְאִם כָּשֵׁר, יֵאָכֵל כַּחֲמוּר שֶׁבּוֹ.

{pפסוק יגp} {rרמז תפוr}  "זֶה קָרְבַּן אַהֲרֹן וּבָנָיו", זֶהוּ שֶׁאָמַר הַכָּתוּב (תהלים עה, ח) "כִּי אֱלֹהִים שׁוֹפֵט זֶה יַשְׁפִּיל וְזֶה יָרִים" וְגוֹ'. רַבָּנן פָּתְרִין קְרָא, בְּאַהֲרֹן. בִּלְשׁוֹן "זֶה" הֻשְׁפַּל וּבִלְשׁוֹן "זֶה" הֻגְבַּהּ. בִּלְשׁוֹן "זֶה" הֻשְׁפַּל, (שמות לב, כד) "וָאַשְׁלִיכֵהוּ בָּאֵשׁ וַיֵּצֵא הָעֵגֶל הַזֶּה". וּבִלְשׁוֹן "זֶה" הֻגְבַּהּ, זֶה קָרְבַּן אַהֲרֹן וּבָנָיו.

דָּבָר אַחֵר "זֶה קָרְבַּן אַהֲרֹן וּבָנָיו", הֲדָא הוּא דִכְתִיב  "וַיֹּאמֶר אֲלֵיהֶם מֵהָאֹכֵל יָצָא מַאֲכָל וּמֵעַז יָצָא מָתוֹק", הָיָה שִׁמְשׁוֹן מַתְמִיהַּ, אַרְיֵה אוֹכֵל כָּל הַחַיּוֹת וְעַכְשָׁו יָצָא מִמֶּנּוּ מַאֲכָל. כֵּן אַהֲרֹן וּבָנָיו, אוֹכְלִין כָּל הַקָּרְבָּנוֹת, וְעַכְשָׁו יֵצֵא מֵהֶן קָרְבָּן, שֶׁנֶּאֱמַר "זֶה קָרְבַּן אַהֲרֹן וּבָנָיו".

אֲמַר רַב אִידִי מִתְאַוֶּה הָיָה דָּוִד לְקָרְבַּן נְשִׂיאִים הֲדָא הוּא דִכְתִיב (תהלים סו, טו) "עֹלֹת מֵחִים אַעֲלֶה לָךְ", אֵין לְךָ קָרְבַּן שֶׁיֵּשׁ בּוֹ פָּרִים אֵילִים עַתּוּדִים אֶלָּא קָרְבַּן נְשִׂיאִים, הֲדָא הוּא דִכְתִיב (במדבר ז, יז) "וּלְזֶבַח הַשְּׁלָמִים בָּקָר שְׁנַיִם" וְגוֹ'. רַבִּי יְהוּדָה וְרַבִּי נְחֶמְיָה וְרַבָּנָן, רַבִּי יְהוּדָה אוֹמֵר, חָבִיב קָרְבַּן נְשִׂיאִים לִפְנֵי הַקָּדוֹשׁ בָּרוּךְ הוּא כְּשִׁירָה שֶׁאָמְרוּ יִשְׂרָאֵל לְפָנָיו עַל הַיָּם. בְּשִׁירָה כְּתִיב (שמות טו, ב) "זֶה אֵלִי וְאַנְוֵּהוּ", וְכָאן כְּתִיב  "זֶה קָרְבַּן נַחְשׁוֹן". רַבִּי נְחֶמְיָה אוֹמֵר, חָבִיב קָרְבָּנוֹ שֶׁל אַהֲרֹן לִפְנֵי הַקָּדוֹשׁ בָּרוּךְ הוּא כְּקָרְבָּנָן שֶׁל נְשִׂיאִים, לְהַלָּן כְּתִיב "זֶה קָרְבַּן" וְכָאן כְּתִיב זֶה קָרְבַּן אַהֲרֹן וּבָנָיו. אָמַר רַבִּי בֶּרֶכְיָה חָבִיב קָרְבָּנוֹ שֶׁל אַהֲרֹן לִפְנֵי הַקָּדוֹשׁ בָּרוּךְ הוּא כִּשְׁנֵים עָשָׂר שְׁבָטִים. מִנַּיִן, זֶ"ה הֲרֵי שְׁנֵים עָשָׂר.

"בְּיוֹם הִמָּשַׁח אֹתוֹ עֲשִׂירִת הָאֵפָה", רַבִּי יוֹחָנָן אָמַר מִשּׁוּם רַבִּי שִׁמְעוֹן בֶּן יְהוֹצָדָק, מְלַמֵּד שֶׁעֲשִׂירִית הָאֵפָה מְעַכֶּבֶת בִּגְדֻלַּת אַהֲרֹן וּבָנָיו, סֹלֶת מִנְחָה תָּמִיד, רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי, בּוֹא וּרְאֵה כַּמָּה חָס הַקָּדוֹשׁ בָּרוּךְ הוּא עַל מָמוֹנָן שֶׁל יִשְׂרָאֵל זֶה שֶׁנִּתְחַיֵּב לְהָבִיא קָרְבָּן יָבִיא מִן הַבָּקָר (לעיל א, ג) "אִם עֹלָה קָרְבָּנוֹ מִן הַבָּקָר", לֹא מָצָא מִן הַבָּקָר יָבִיא מִן הַכְּבָשִׂים, שֶׁנֶּאֱמַר  "אִם כֶּשֶׂב הוּא מַקְרִיב", לֹא מָצָא מִן הַכְּבָשִׂים יָבִיא מִן הָעִזִּים, שֶׁנֶּאֱמַר (לעיל ג, יב) "וְאִם עֵז קָרְבָּנוֹ", לֹא מָצָא מִן הָעִזִּים יָבִיא מִן הָעוֹף שֶׁנֶּאֱמַר (לעיל א, יד) "וְאִם מִן הָעוֹף עֹלָה קָרְבָּנוֹ", לֹא מָצָא מִן הָעוֹף, יָבִיא מִן הַסֹּלֶת, הֲדָא הוּא דִכְתִיב  "סֹלֶת יִהְיֶה קָרְבָּנוֹ", וְלֹא עוֹד, אֶלָּא כָּל הַקָּרְבָּנוֹת אֵינָם בָּאִים חֲצָאִים וְזוֹ בָּאָה חֲצָאִים, הֲדָא הוּא דִכְתִיב "מַחֲצִיתָהּ בַּבֹּקֶר וּמַחֲצִיתָהּ בָּעֶרֶב". וְלֹא עוֹד אֶלָּא כָּל שֶׁמַּקְרִיבָהּ מַעֲלִין עָלָיו כְּאִלּוּ הִקְרִיב מִסּוֹף הָעוֹלָם וְעַד סוֹפוֹ, הֲדָא הוּא דִכְתִיב (מלאכי א, יא) "כִּי מִמִּזְרַח שֶׁמֶשׁ וְעַד מְבוֹאוֹ" וְגוֹ'.

"זֶה קָרְבַּן אַהֲרֹן וּבָנָיו", יָכוֹל אַהֲרֹן וּבָנָיו מְבִיאִים כְּאֶחָד אֶת הַקָּרְבָּן הַזֶּה, תַּלְמוּד לוֹמַר "אַהֲרֹן וּבָנָיו אֲשֶׁר יַקְרִיבוּ", הָא כֵּיצַד אַהֲרֹן מֵבִיא לְעַצְמוֹ וּבָנָיו מְבִיאִין לְעַצְמָן, בָּנָיו, אֵלּוּ בָּנָיו הֶדְיוֹטִים, אוֹ בָּנָיו כֹּהֲנִים גְּדוֹלִים, כְּשֶׁהוּא אוֹמֵר (להלן פסוק טו) "הַכֹּהֵן הַמָּשִׁיחַ תַּחְתָּיו מִבָּנָיו", הֲרֵי כֹּהֵן גָּדוֹל אָמוּר, הָא מָה אֲנִי מְקַיֵּם וּבָנָיו אֵלּוּ כֹּהֲנִים הֶדְיוֹטִים, כְּשֶׁהַכֹּהֵן מִתְקָרֵב תְחִלָּה לַעֲבוֹדָה מֵבִיא עֲשִׂירִית הָאֵפָה מִשֶּׁלּוֹ.

דָּרַשׁ רַב נַחְמָן בַּר רַב חִסְדָּא מִשְּׁמֵיהּ דְּרַבִּי טַבְלָא, זֶה קָרְבַּן אַהֲרֹן וּבָנָיו אֲשֶׁר יַקְרִיבוּ וְגוֹ', וְכִי מַה לָּמַדְנוּ לְבָנָיו מִיּוֹם הִמָּשַׁח מֵעַתָּה, אֶלָּא מַקִּישׁ חִנּוּכוֹ לְהִמָּשְׁחוֹ, מַה הִמָּשְׁחוֹ רְבוּכָה אַף חִנּוּכוֹ רְבוּכָה. אֲמַר רַב חִסְדָּא כֹּהֵן גָּדוֹל הַמִּתְקָרֵב לַעֲבוֹדָה צָרִיךְ שְׁנֵי עֶשְׂרוֹנוֹת, אֶחָד לְהִמָּשְׁחוֹ וְאֶחָד לְחִנּוּכוֹ. רַבִּי חִיָּא, אֲמַר שָׁלֹשׁ, וְלָא פְּלִיגֵי, הָא דַּעֲבַד עֲבוֹדָה כְּשֶׁהוּא כֹּהֵן הֶדְיוֹט, הָא דְּלָא עֲבַד עֲבוֹדָה כְּשֶׁהוּא כֹּהֵן הֶדְיוֹט.

"בְּיוֹם הִמָּשַׁח אֹתוֹ", אֵין כֹּהֵן גָּדוֹל נִמְשָׁח אֶלָּא בַּיּוֹם. אוֹתוֹ, אֵין מוֹשְׁחִין שְׁנֵי כֹּהֲנִים גְּדוֹלִים כְּאֶחָד. בְּיוֹם הִמָּשַׁח, בְּיוֹם שֶׁנִּמְשָׁח מֵבִיא עֲשִׂירִית הָאֵפָה עַד עוֹלָם. אוֹ אֵינוֹ אוֹמֵר בְּיוֹם הִמָּשַׁח אֹתוֹ אֶלָּא בְּיוֹם שֶׁנִּמְשָׁח מֵבִיא עֲשִׂירִית הָאֵפָה וּמַפְסִיק, תַּלְמוּד לוֹמַר "מִנְחַת תָּמִיד" הָא מַה אַנִי מְקַיֵים בְּיוֹם הִמָשַׁח אוֹתוֹ בְּיוֹם שֶׁנִמְשַׁח מֵבִיא עַשִׂירִית הָאֵיפָה עַד עוֹלָם. עֲשִׂירִת הָאֵפָה אֶחָד מֵעֲשָׂרָה בִּשְׁלֹשָׁה סְאִים שֶׁהֵם שִׁבְעָה רְבָעִים וְעוֹד. סֹלֶת, מַה סֹּלֶת הָאָמוּר לְהַלָּן חִטִּים, אַף סֹלֶת הָאָמוּר כָּאן חִטִּים.

"מִנְחָה", הֲרֵי הִיא כְּכָל הַמְּנָחוֹת לִלְבוֹנָה. תָּמִיד, אַף בְּטֻמְאָה, תָּמִיד, אַף בְּשַׁבָּת.

תָּנוּ רַבָּנָן אִלּוּ נֶאֱמַר 'מִנְחָה מַחֲצִית', הָיִיתִי אוֹמֵר מֵבִיא חֲצִי עִשָּׂרוֹן מִבֵּיתוֹ שַׁחֲרִית, וּמַקְרִיב. חֲצִי עִשָּׂרוֹן מִבֵּיתוֹ עַרְבִית, וּמַקְרִיב. תַּלְמוּד לוֹמַר "מַחֲצִיתָהּ בַּבֹּקֶר", מֶחֱצָה מִשָּׁלֵם הוּא מֵבִיא. הָא כֵּיצַד מֵבִיא עִשָּׂרוֹן שָׁלֵם וְחוֹצֵהוּ וּמַקְרִיב מֶחֱצָה בַּבֹּקֶר וּמֶחֱצָה בָּעֶרֶב. נִטְמָא מֶחֱצָה בֵּין הָעַרְבַּיִם אוֹ שֶׁאָבַד, יָכוֹל יָבִיא חֲצִי עִשָּׂרוֹן מִבֵּיתוֹ עַרְבִית, וְיַקְרִיב, תַּלְמוּד לוֹמַר "מַחֲצִיתָהּ בַּבֹּקֶר וּמַחֲצִיתָהּ בָּעֶרֶב", מֶחֱצָה מִשָּׁלֵם הוּא מֵבִיא. הָא כֵּיצַד, מֵבִיא עִשָּׂרוֹן שָׁלֵם וְחוֹצֵהוּ, וּמַקְרִיב מֶחֱצָה וּמֶחֱצָה אָבַד, נִמְצְאוּ שְׁנֵי חֲצָאִין קְרֵבִין וּשְׁנֵי חֲצָאִין אֲבוּדִין.  כֹּהֵן גָּדוֹל שֶׁמֵּת וּמִנּוּ אַחֵר תַּחְתָּיו, יָכוֹל יָבִיא חֲצִי עִשָּׂרוֹן מִבֵּיתוֹ אוֹ חֲצִי עֶשְׂרוֹנוֹ שֶׁל רִאשׁוֹן, תַּלְמוּד לוֹמַר "וּמַחֲצִיתָהּ בָּעֶרֶב", מֶחֱצָה מִשָּׁלֵם הוּא מֵבִיא, הָא כֵּיצַד, מֵבִיא עִשָּׂרוֹן שָׁלֵם וְחוֹצֵהוּ, מֶחֱצָה מַקְרִיב וּמֶחֱצָה אָבַד, נִמְצְאוּ שְׁנֵי חֲצָאִין קְרֵבִין וּשְׁנֵי חֲצָאִין אֲבוּדִין.  תַּנִי תַּנָא קָמֵיהּ דְּרַב נַחְמָן, מֶחֱצָה רִאשׁוֹן וּמֶחֱצָה שֵׁנִי תְּעֻבַּר צוּרָתוֹ וְתֵצֵא לִשְׂרֵפָה, אָמַר רַב אַשִׁי כֵּיוָן דְּבְּעִידְנָא דְּפַּלְגִינְהוּ, אִי בָּעֵי הַאי מַקְרִיב אִי בָּעֵי הַאי מַקְרִיב, מִיחְזֵי חָזֵי.

חֲבִתֵּי כֹּהֵן גָּדוֹל, רַבִּי יוֹחָנָן אָמַר אֵינָהּ קְדוֹשָׁה לַחֲצָאִין. וְרַבִּי אֶלְעָזָר אָמַר מִתּוֹךְ שֶׁקְּרֵבָה לַחֲצָאִין קְדוֹשָׁה לַחֲצָאִין. אֲמַר רַבִּי אַחָא מַאי טַעְמָא דְּרַבִּי יוֹחָנָן, אֲמַר קְרָא מִנְחָה מַחֲצִיתָהּ, מֵבִיא מִנְחָה וְאַחַר כָּךְ חוֹצֵהוּ. מֵיתִיבֵי חֲבִתֵּי כֹּהֵן גָּדוֹל לֹא הָיוּ בָּאִין חֲצָאִין אֶלָּא מֵבִיא עִשָּׂרוֹן שָׁלֵם וְחוֹצֵהוּ. וְתַנְיָא אִלּוּ נֶאֱמַר 'מִנְחָה מַחֲצִית' הָיִיתִי אוֹמֵר מֵבִיא חֲצִי עִשָּׂרוֹן מִבֵּיתוֹ שַׁחֲרִית וּמַקְרִיב, חֲצִי עִשָּׂרוֹן מִבֵּיתוֹ עַרְבִית וּמַקְרִיב, תַּלְמוּד לוֹמַר "מַחֲצִיתָהּ", מֶחֱצָה מִשָּׁלֵם הוּא מֵבִיא לְמִצְוָה. אֲמַר לֵיהּ רַב גְּבִיהָה מִבֵּי כּתִיל לְרַב אָשִׁי וְהָא חֻקָּה כְּתִיב בָּהּ, אֲמַר לֵיהּ לָא נִצְרְכָה אֶלָּא לְהָבִיא שָׁלֵם מִבֵּיתוֹ.

{pפסוק יד-טוp}  אִיתְמַר חֲבִיתֵי כֹּהֵן גָּדוֹל כֵּיצַד עוֹשִׂין אוֹתָן, רַבִּי חִיָּא בַּר אַבָּא אָמַר רַבִּי יוֹחָנָן אוֹפָהּ וְאַחַר כָּךְ מְטַגְּנָהּ, רַב אָמִי אָמַר רַבִּי חֲנִינָא, מְטַגְּנָהּ וְאַחרַ כָּךְ אוֹפָהּ, אָמַר רַבִּי חִיָּא בַר אַבָּא, כְּוָותֵי דִּידִי מִסְתַּבְּרָא, תֻּפִינֵי, תֵאָפֶינָה נָאֶה. רָב אָמִי אֲמַר, כְּוָותֵי דִידִי מִסְתַּבְּרָא תֻּפִינֵי תֵאָפֶינָה נָא. כְּתַנָּאֵי תֻּפִינֵי, תֵּאָפֶינָה נָא, רַבִּי אוֹמֵר, תֵּאָפֶינָה נָאֶה, רַבִּי (דּוֹסָא) [יוֹסִי] אוֹמֵר תֵּאָפֶינָה רַכָּה, וְאִית לֵיהּ נָא וְאִית לֵיהּ נָאֶה. תְּנָן הָתָם, חֲבִיתֵי כֹּהֵן גָּדוֹל לִישָׁתָן וַעֲרִיכָתָן בִּפְנִים, וְדוֹחוֹת אֶת הַשַּׁבָּת, מְנַהַנֵי מִלֵּי, אֲמַר רַב הוּנָא, תֻּפִינֵי, תֵּאָפֶינָה נָאֶה. וְאִי אָפֵי לָהּ מֵאֶתְמוֹל אִינְשְׁפָא לָהּ. מַתְקִיף לָהּ רַב יוֹסֵף אֵימָא דְּכָבִישׁ לֵיהּ בְּיַרְקָא. דְּבֵי רַבִּי יִשְׁמָעֵאל תַּנָא, תֵּעָשֶׂה, וַאֲפִלּוּ בְּשַׁבָּת, תֵּעָשֶׂה, וַאֲפִלּוּ בְּטֻמְאָה. אַבָּיֵי אֲמַר, (לעיל פסוק יג) סֹלֶת מִנְחָה תָּמִיד, הֲרֵי הִיא כְּמִנְחַת תְּמִידִין, רָבָא אֲמַר, "עַל מַחֲבַת" מְלַמֵּד שֶׁטְּעוּנָה כְּלִי, וְאִי אָפֵי לָהּ מֵאֶתְמוֹל אִיפְסַל לָהּ בְּלִינָה. תַּנְיָא כְּוָתֵיהּ דְּרָבָא, עַל מַחֲבַת בַּשֶּׁמֶן, מְלַמֵּד שֶׁטְּעוּנָה כְּלִי. בַּשֶּׁמֶן, לְהוֹסִיף לָהּ שֶׁמֶן. וְאֵינִי יוֹדֵעַ כַּמָּה, הֲרֵינִי דָּן, נֶאֱמַר כָּאן שֶׁמֶן וְנֶאֱמַר בְּמִנְחַת נְסָכִים שֶׁמֶן, מַה לְּהַלָּן שְׁלֹשָׁה לוֹגִין שֶׁמֶן לְעִשָּׂרוֹן, אַף כָּאן שְׁלֹשָׁה לוֹגִין לְעִשָּׂרוֹן. אוֹ כְּלַךְ לְדֶרֶךְ זוֹ, נֶאֱמַר כָּאן שֶׁמֶן וְנֶאֱמַר בְּמִנְחַת נְדָבָה שֶׁמֶן מַה לְּהַלָּן לוֹג אֶחָד אַף כָּאן לוֹג אֶחָד. נִרְאֶה לְמִי דּוֹמֶה דָּנִין תַּכְשִׁיט מִתַּכְשִׁיט תָּדִיר, חוֹבָה טוּמְאָה שַׁבָּת וְאֵין דָּנִין תַּכְשִׁיט מִשֶּׁאֵינוֹ תַּכְשִׁיט, אוֹ כְּלַךְ לְדֶרֶךְ זוֹ, דָּנִין יג"ל מיג"ל, יָחִיד בִּגְלַל עַצְמָה, לְבוֹנָה, [וְאֵין דָּנִין יג"ל מִשֶּׁאֵינוֹ יג"ל]. רַבִּי יִשְׁמָעֵאל בְּנוֹ שֶׁל רַבִּי יוֹחָנן בֶּן בְּרוֹקָה אוֹמֵר, סֹלֶת מִנְחָה תָּמִיד הֲרֵי הִיא לְךָ כְּמִנְחַת תְּמִידִין, מַה מִּנְחַת תְּמִידִין שְׁלֹשָׁה לוֹגִים לְעִשָּׂרוֹן אַף זוֹ שְׁלֹשָׁה לוֹגִים לְעִשָּׂרוֹן. רַבִּי שִׁמְעוֹן אוֹמֵר רִבָּה כָּאן שֶׁמֶן וְרִבָּה בְּמִנְחַת נְסָכִים שֶׁמֶן, מַה לְּהַלָּן שְׁלֹשָׁה לוֹגִין לְעִשָּׂרוֹן אַף כָּאן שְׁלֹשָׁה לוֹגִין לְעִשָּׂרוֹן אוֹ כְּלַךְ לְדֶרֶךְ זוֹ, רִבָּה כָּאן.

שֶׁמֶן וְרִבָּה בְּמִנְחוֹת פָּרִים וְאֵילִים שֶׁמֶן, מַה לְּהַלָּן שְׁנֵי לוֹג לְעִשָּׂרוֹן אַף כָּאן שְׁנֵי לוֹג לְעִשָּׂרוֹן. נִרְאֶה לְמִי דּוֹמֶה, דָּנִין מִנְחָה הַבָּאָה עִשָּׂרוֹן מִמִּנְחָה הַבָּאָה [בְּעִשָּׂרוֹן וְאֵין דָּנִין מִנְחָה הַבָּאָה עִשָּׂרוֹן מִמִּנְחָה הַבָּאָה] שְׁנַיִם וְשְׁלֹשָׁה עֶשְׂרוֹנִין. (כָּתוּב בֶּרֶמֶז שפ"ח).

תָּנוּ רַבָּנָן כֹּהֵן [גָּדוֹל] שֶׁמֵּת וְלֹא מִנּוּ אַחֵר תַּחְתָּיו, מִנַּיִן שֶׁתְּהֵא מִנְחָתוֹ קְרֵבָה מִשֶּׁל יוֹרְשִׁין, תַּלְמוּד לוֹמַר "וְהַכֹּהֵן הַמָּשִׁיחַ תַּחְתָּיו מִבָּנָיו יַעֲשֶׂה אֹתָהּ". יָכוֹל יַקְרִיבֶנָּה חֲצָאִין, תַּלְמוּד לוֹמַר "אֹתָהּ", כֻּלָּהּ וְלֹא חֶצְיָהּ, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, חָק עוֹלָם, מִשֶּׁל צִבּוּר תְּהֵא. כָּלִיל תָּקְטָר, שֶׁתְּהֵא כֻּלָּהּ בְּהַקְטָרָה.  וְהַאי הַכֹּהֵן הַמָּשִׁיחַ לְהָכִי הוּא דְּאָתָא, הַאי מִבָּעְיָא לֵיהּ לְכִדְתַנְיָא  זֶה קָרְבַּן אַהֲרֹן וּבָנָיו, יָכוֹל יְהוּ אַהֲרֹן וּבָנָיו מַקְרִיבִין קָרְבָּן אֶחָד וְכוּ'. אִם כֵּן לִכְתוֹב רַחֲמָנָא הַכֹּהֵן הַמָּשִׁיחַ תַּחְתָּיו בָּנָיו, מַאי מִבָּנָיו, שְׁמַע מִינַהּ תַּרְתֵּי. וְרַבִּי שִׁמְעוֹן הַאי אֹתָהּ מַאי עֲבִיד לֵיהּ, מִבָּעְיָא לֵיהּ לְכֹהֵן גָּדוֹל שֶׁמֵּת וּמִנּוּ אַחֵר תַּחְתָּיו, שֶׁלֹּא יָבִיא חֲצִי עִשָּׂרוֹן מִבֵּיתוֹ וְלֹא חֲצִי עֶשְׂרוֹנוֹ שֶׁל רִאשׁוֹן. וְתֵיפּוּק לֵיהּ מִוּמַחֲצִיתָהּ, וי"ו לָא דַּרִישׁ, וְרַבִּי יְהוּדָה, הַאי חָק עוֹלָם מַאי דַּרִישׁ בֵּיהּ, חֻקָּה לְעוֹלָם תְּהֵא, כָּלִיל תָּקְטָר לָמָּה לִי, מִבָּעֵי לֵיהּ לְכִדְתַנְיָא, אֵין לִי אֶלָּא עֶלְיוֹנָה בְּכָלִיל תָּקְטָר, וְתַחְתּוֹנָה בְּלֹא תֵאָכֵל, מִנַּיִן לִתֵּן אֶת הָאָמוּר שֶׁל זֶה בְּזֶה, תַּלְמוּד לוֹמַר "כָּלִיל כָּלִיל" לִגְזֵרָה שָׁוָה נֶאֱמַר כָּאן "כָּלִיל" וְנֶאֱמַר לְהַלָּן "כָּלִיל" מַה לְּהַלָּן בְּכָלִיל תָּקְטָר, אַף כָּאן בְּכָלִיל תָּקְטָר, וּמַה כָּאן לִתֵּן לֹא תַעֲשֶׂה עַל אֲכִילָתָהּ אַף לְהַלָּן לִתֵּן לֹא תַעֲשֶׂה עַל אֲכִילָתָהּ.

{rרמז תפזr}  הָאוֹמֵר הֲרֵי עָלַי בְּמַחֲבַת, לֹא יָבִיא בְּמַרְחֶשֶׁת. בְּמַרְחֶשֶׁת, לֹא יָבִיא בְּמַחֲבַת. מַה בֵּין מַחֲבַת לְמַרְחֶשֶׁת, מַרְחֶשֶׁת יֵשׁ לָהּ כִּסּוּי, מַחֲבַת אֵין לָהּ כִּסּוּי, דִּבְרֵי רַבִּי יוֹסִי הַגְּלִילִי. רַבִּי חֲנִינָא בֶּן גַּמְלִיאֵל אוֹמֵר, מַרְחֶשֶׁת עֲמֻקָּה וּמַעֲשֶׂיהָ רַכִּין, מַחֲבַת צָפָה וּמַעֲשֶׂיהָ קָשִׁין. מַרְחֶשֶׁת עֲמֻקָּה דִּכְתִיב (להלן ז, ט) "וְכָל נַעֲשֶׂה בְּמַרְחֶשֶׁת", מַחֲבַת (עָבָה) [צָפָה] דִּכְתִיב  "וְעַל מַחֲבַת". תָּנוּ רַבָּנָן, בֵּית שַׁמַּאי אוֹמְרִים, הָאוֹמֵר הֲרֵי עָלַי מַרְחֶשֶׁת, יְהֵא מֻנָּח עַד שֶׁיָּבוֹא אֵלִיָּהוּ, מְסַּפְּקָא לְהוֹ, אִי עַל כֵּלָיו נִקְרְאוּ, אוֹ עַל שֵׁם מַעֲשֵׂיהֶן נִקְרְאוּ. וּבֵית הִלֵּל אוֹמְרִים, כְּלִי הָיָה בְּבֵית הַמִּקְדָּשׁ וּמַרְחֶשֶׁת שְׁמוֹ וְדוֹמֶה כְּמִין כַּלְבּוֹס עָמֹק, וּכְשֶׁבָּצֵק מֻנָּח בְּתוֹכוֹ דּוֹמֶה כְּמִין תַּפּוּחֵי כְּרֵתִים וּכְמִין בְּלִיטֵי יְוָנִים. וְאוֹמֵר "וְכָל נַעֲשֶׂה בְּמַרְחֶשֶׁת וְעַל מַחֲבַת", אִלְמָא עַל שֵׁם כֵּלָיו נִקְרְאוּ וְלֹא עַל שֵׁם מַעֲשֵׂיהֶן.

{rרמז תפחr}  "תֵּעָשֶׂה מֻרְבֶּכֶת", מְלַמֵּד שֶׁנַּעֲשֶׂה בְּרוֹתְחִין כָּל צָרְכָּהּ. אֵין לְךָ רְבוּכָה בַּתּוֹרָה אֶלָּא זוֹ, וּרְבוּכָה שֶׁבַּתּוֹדָה שֶׁבַּמִּלּוּאִים כְּבָר עָבְרָה.

"תְּבִיאֶנָּה" לִפְנֵי הַנְּסָכִים. וּכְשֶׁהוּא אוֹמֵר תַּקְרִיב, אֲפִלּוּ לְאַחַר הַנְּסָכִים. תֻּפִינֵי תּוּפִי נָא, רַבִּי אוֹמֵר, תֵּאָפֶינָה רַכָּה. רַבִּי יוֹסִי אוֹמֵר, תּוּפִינָא נוֹי, מִנְחַת פִּתִּים, מְלַמֵּד שֶׁכּוֹפֵל אֶחָד לִשְׁנַיִם וּשְׁנַיִם לְאַרְבַּע וּמַבְדִּיל. תַּקְרִיב רֵיחַ נִיחֹחַ לַה', יָכוֹל מַה אַהֲרֹן מֵבִיא בְּכָל יוֹם אַף בָּנָיו מְבִיאִין בְּכָל יוֹם, תַּלְמוּד לוֹמַר (לעיל פסוק יד) זֶה. יָכוֹל מָה אַהֲרֹן דּוֹחֶה אֶת הַשַּׁבָּת וְאֶת הַטֻּמְאָה, אַף בָּנָיו יִהְיוּ מְבִיאִין וְדוֹחִין אֶת הַשַּׁבָּת וְאֶת הַטֻּמְאָה, תַּלְמוּד לוֹמַר "זֶה". יָכוֹל מָה אַהֲרֹן מֵבִיא לַחֲצָאִין אַף בָּנָיו יִהְיוּ מְבִיאִין לַחֲצָאִין, תַּלְמוּד לוֹמַר "זֶה". יָכוֹל מָה אַהֲרֹן מֵבִיא שְׁלֹשָׁה לוֹגִין לְעִשָּׂרוֹן אַף בָּנָיו יִהְיוּ מְבִיאִין שְׁלֹשָׁה לוֹגִין לְעִשָּׂרוֹן, תַּלְמוּד לוֹמַר "זֶה". [יָכוֹל] מָה אַהֲרֹן מֵבִיא רְבוּכָה אַף בָּנָיו יִהְיוּ מְבִיאִין רְבוּכָה, תַּלְמוּד לוֹמַר "זֶה".

"מָשִׁיחַ" אֵין לִי אֶלָּא אֶלָּא מָשׁוּחַ בְּשֶׁמֶן הַמִּשְׁחָה, מְרֻבֶּה בְּגָדִים מִנַּיִן, תַּלְמוּד לוֹמַר "וְהַכֹּהֵן". יָכוֹל שֶׁאֲנִי מְרַבֶּה אַף מְשׁוּחַ מִלְחָמָה, תַּלְמוּד לוֹמַר "תַּחְתָּיו מִבָּנָיו", אֶת שֶׁבְּנוֹ עוֹמֵד תַּחְתָּיו מֵבִיא עֲשִׂירִית הָאֵפָה, יָצָא מְשׁוּחַ מִלְחָמָה שֶׁאֵין בְּנוֹ עוֹמֵד תַּחְתָּיו. וּמִנַּיִן שֶׁאֵין בְּנוֹ עוֹמֵד תַּחְתָּיו, תַּלְמוּד לוֹמַר (שמות כט, ל) "שִׁבְעַת יָמִים יִלְבָּשֵׁם הַכֹּהֵן תַּחְתָּיו מִבָּנָיו אֲשֶׁר יָבֹא אֶל אֹהֶל מוֹעֵד לְשָׁרֵת בַּקֹּדֶשׁ", אֶת שֶׁבָּא אֶל אֹהֶל מוֹעֵד לְשָׁרֵת בַּקֹּדֶשׁ בְּנוֹ עוֹמֵד תַּחְתָּיו, יָצָא מְשׁוּחַ מִלְחָמָה שֶׁאֵינוֹ בָּא אֶל אֹהֶל מוֹעֵד לְשָׁרֵת בַּקֹּדֶשׁ.

"מִבָּנָיו יַעֲשֶׂה אֹתָהּ", מְלַמֵּד שֶׁהַבֵּן קוֹדֵם לְכָל אָדָם שֶׁבָּעוֹלָם, יָכוֹל אַף עַל פִּי שֶׁאֵין מְמַלֵּא מְקוֹם אָבִיו, תַּלְמוּד לוֹמַר  "וַאֲשֶׁר יְמַלֵּא אֶת יָדוֹ לְכַהֵן תַּחַת אָבִיו", בִּזְמַן שֶׁיְּמַלֵּא אֶת מְקוֹמוֹ שֶׁל אָבִיו הוּא קוֹדֵם לְכָל אָדָם וְאִם אֵינוֹ מְמַלֵּא מְקוֹם אָבִיו יָבוֹא אַחֵר וִישַׁמֵּשׁ תַּחְתָּיו.

"חָק עוֹלָם לַה' כָּלִיל תָּקְטָר" (כָּתוּב בֶּרֶמֶז תרנ"ז).

{pפסוק טזp}  "וְכָל מִנְחַת כֹּהֵן כָּלִיל תִּהְיֶה לֹא תֵאָכֵל", מִנְחַת כַּהֶנֶת נֶאֶכֶלֶת, מִנְחַת כֹּהֵן אֵינוֹ נֶאֶכֶלֶת, אֵין לִי אֶלָּא מִנְחַת חוֹבָתוֹ מִנְחַת נִדְבָתוֹ מִנַּיִן תַּלְמוּד לוֹמַר "וְכָל מִנְחַת כֹּהֵן". אֵין לִי אֶלָּא כֻּלָּה מִקְצָתָהּ מִנַּיִן, תַּלְמוּד לוֹמַר "תִּהְיֶה" וַאֲפִלּוּ כָּל שֶׁהוּא. (כָּתוּב בֶּרֶמֶז תע"ח וּבְּפָּרָשַׁת כִּי תִּשָׂא). הֵעִיד בֶּן בּוּכְרִי כָּל כֹּהֵן שֶׁשּׁוֹקֵל וְכוּ'.

{pפסוק יחp}  "זֹאת תּוֹרַת הַחַטָּאת" זֹאת, אֵינָהּ נוֹהֶגֶת בְּבָמָה. תּוֹרַת הַחַטָּאת תּוֹרָה אַחַת לְכָל חַטָּאוֹת, שֶׁיְּהֵא דָּמָם טָעוֹן כִּבּוּס, וְכִי מֵאַיִן יָצָאת, מִכְּלָל שֶׁנֶּאֱמַר (להלן פסוק יט) הַכֹּהֵן הַמְחַטֵּא אֹתָהּ יֹאכֲלֶנָּה, וַאֲשֶׁר יִזֶּה מִדָּמָהּ תְּכַבֵּס, יָכוֹל אֵין לִי אֶלָּא חַטָּאוֹת הַחִיצוֹנוֹת שֶׁיְּהֵא דָּמָם טָעוּן כִּבּוּס, חַטָּאוֹת הַפְּנִימִיּוֹת מִנַּיִן, וְדִין הוּא וּמָה אִם קָדְשֵׁי קָדָשִׁים שֶׁשָּׁווּ לְחַטָּאוֹת הַחִיצוֹנוֹת לִמְרִיקָה וְלִשְׁטִיפָה לֹא שָׁווּ לָהֶם לְכִבּוּס, חַטָּאוֹת הַפְּנִימִיּוֹת שֶׁלֹּא שָׁווּ לָהֶן לִמְרִיקָה וְלִשְׁטִיפָה אֵינוֹ דִין שֶׁלֹּא יִשְׁווּ לָהֶם לְכִבּוּס, תַּלְמוּד לוֹמַר "תּוֹרַת הַחַטָּאת" תּוֹרָה אַחַת לְכָל חַטָּאוֹת שֶׁיְּהֵא דָּמָם טָעוּן כִּבּוּס, יָכוֹל אַף חַטַּאַת הָעוֹף יְהֵא טָעוּן כִּבּוּס, תַּלְמוּד לוֹמַר "זֹאת".

"בִּמְקוֹם אֲשֶׁר תִּשָּׁחֵט הָעֹלָה תִּשָּׁחֵט (אֶת) הַחַטָּאת", זֶה שֶׁאָמַרְנוּ לְרַבּוֹת כָּל חַטָּאוֹת שׁלֹּא תְּהֵא שְׁחִיטָתָן אֶלָּא בַּצָפוֹן. רַבִּי אֱלִיעֶזֶר אוֹמֵר, מִכָּאן לְעוֹלַת חוֹבָה שֶׁלֹּא תְּהֵא שְׁחִיטָתָהּ אֶלָּא בְּצָפוֹן. קֹדֶשׁ קָדָשִׁים לְרַבּוֹת שַׁלְמֵי צִבּוּר שֶׁלֹּא תְּהֵא שְׁחִיטָתָן אֶלָּא בְּצָפוֹן. הִיא, פְּרָט לְתוֹדָה וְאֵיל נָזִיר.

אַשְׁכְּחָן שְׁחִיטָה לְמִצְוָה קַבָּלָה לְמִצְוָה, שְׁחִיטָה וְקַבָּלָה לְעַכֵּב מְנָלַן, אֲמַר קְרָא [הָ]עֹלָה הָעוֹלָה בִּמְקוֹמָהּ תְּהֵא.

אָמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יוֹחַאי, מִפְּנֵי מָה תִּקְּנוּ תְּפִלָּה בְּלַחַשׁ, שֶׁלֹּא לְבַיֵּשׁ עוֹבְרֵי עֲבֵרָה, שֶׁהֲרֵי לֹא חָלַק הַכָּתוּב מָקוֹם בֵּין חַטָּאת לְעוֹלָה, שֶׁנֶּאֱמַר "בִּמְקוֹם אֲשֶׁר תִּשָּׁחֵט הָעֹלָה תִּשָּׁחֵט הַחַטָּאת". וְהַאִיכָּא דַּם חַטָאת לְמַעְלָה וְדַם עוֹלָה לְמַטָּה, הָתָם כֹּהֵן הוּא דְּיָדַע. [וְהָאִיכָּא] חַטָּאת נְקֵבָה וְעוֹלָה זָכָר, הָתָם מְכַסְיָא בְּאַלְיָה. תֵּינַח כִּבְשָׂה, שְׂעִירָה מַאי אִיכָּא לְמֵימַר, אִיהוּ הוּא דְּמַכְסִיף נַפְשֵׁיהּ, דְּאִי בָּעֵי מַייתִי כִּשְׂבָּה וְקָא מַיִיתִי שְׂעִירָה. חַטָּאת דַּעֲבוֹדָה זָרָה דְּלָא סָגִי אֶלָּא שְׂעִירָה, מַאי אִיכָּא לְמֵימַר, הָתָם לִיכְסִיף וְלֵיזִיל כִּי הֵיכִי דְּלִיכַפֵּר לֵיהּ.

אָמַר רַבִּי אֱלִיעֶזֶר בַּר חֲבִיבָא, פַּעַם אַחַת לְשִׁשִּׁים שָׁנָה אוֹ לְשִׁבְעִים שָׁנָה מֵבִיא הַקָּדוֹשׁ בָּרוּךְ הוּא דֶּבֶר גָּדוֹל בָּעוֹלָם, וּמְכַלֶּה אֶת הַמַּמְזֵרִים וְנוֹטֵל עִמָּהֶם כְּשֵׁרִים שֶׁלֹּא לְפַרְסֵם אֶת הַחוֹטְאִים. וְאַתְיָא כְּדַאֲמַר רַבִּי לֵוִי בְּשֵׁם רַבִּי שִׁמְעוֹן בֶּן לָקִישׁ בִּמְקוֹם אֲשֶׁר תִּשָּׁחֵט הָעֹלָה תִּשָּׁחֵט הַחַטָּאת שֶׁלֹּא לְפַרְסֵם הַחוֹטְאִים. (ישעיה לא, ב) "וְגַם הוּא חָכָם וַיָבֵא רַע", לֹא מִסְתַּבְּרָא, אֶלָּא "וַיָבֵא טוֹב". אֶלָּא שֶׁאֲפִלּוּ רָעָה שֶׁהַקָּדוֹשׁ בָּרוּךְ הוּא מֵבִיא לָעוֹלָם בְּחָכְמָה הוּא מְבִיאָהּ. "וְאֶת דְּבָרָיו לֹא הֵסִיר", כָּל כָּךְ לָמָּה, "וְקָם עַל בֵּית מְרֵעִים וְעַל עֶזְרַת פֹּעֲלֵי אָוֶן". רַב הוּנָא אֲמָר, אֵין מַמְזֵר חַי יוֹתֵר מִשְּׁלֹשִׁים יוֹם, אֵימָתַי בִּזְמַן שֶׁאֵינוֹ מְפֻרְסָם. רַבִּי יוֹסִי בְּשֵׁם רַבִּי יוֹחָנָן, אַף (כָּאן) [לְעָתִיד לָבוֹא] אֵין הַקָּדוֹשׁ בָּרוּךְ הוּא נִזְקָק אֶלָּא לְשִׁבְטוֹ שֶׁל לֵוִי, מַה טַּעַם (מלאכי ג, ג) "וְיָשַׁב מְצָרֵף וּמְטַהֵר כֶּסֶף וְטִהַר אֶת בְּנֵי לֵוִי וְגוֹ' כַּזָּהָב וְכַכָּסֶף". אָמַר רַבִּי זְעִירָא כְּאָדָם שֶׁהוּא שׁוֹתֶה בְּכוֹס נָקִי. אָמַר רַבִּי הוֹשִׁעְיָא בְּגִין דַּאֲנָן לְוִיִּים נַפְסִיד. אָמַר רַבִּי חֲנִינָא בְּרֵיה דְּרַבִּי אַבָּהוּ, אַף לֶעָתִיד לָבוֹא הַקָּדוֹשׁ בָּרוּךְ הוּא עוֹשֶׂה עִמָּהֶן צְדָקָה, מַה טַּעַם  "וְהָיוּ לַה' מַגִּישֵׁי מִנְחָה בִּצְדָקָה".

{pפסוק יטp}  "הַכֹּהֵן הַמְחַטֵּא אֹתָהּ יֹאכֲלֶנָּה", פְּרָט לִטְבוּל יוֹם, וְלִמְחֻסַּר כִּפּוּרִים וּלְאוֹנֵן.

אוֹתָהּ, כְּשֵׁרָה וְלֹא פְּסוּלָה.

"אוֹתָהּ", שֶׁמַּתַּן דָּמָהּ לְמַעְלָה וְלֹא שֶׁמַּתַּן דָּמָהּ לְמַטָּה. אַמְרְת, וְכִי מֵאַיִן בָּאֲתָה, מִכְּלָל שֶׁנֶּאֱמַר (דברים יב, כז) "וְדַם זְבָחֶיךָ יִשָּׁפֵךְ עַל מִזְבַּח ה' אֱלֹהֶיךָ וְהַבָּשָׂר תֹּאכֵל", שׁוֹמֵעַ אֲנִי חַטָּאת שֶׁנָּתַן דָּמָהּ לְמַטָּה כְּשֵׁרָה, הָא מָה אֲנִי מְקַיֵּם "עַל קַרְנוֹת הַמִּזְבֵּחַ", לְמִצְוָה. יָכוֹל כְּשֵׁם שֶׁטָּעוּן אַרְבַּע מַתָּנוֹת וְאִם נָתַן מַתָּנָה אַחַת כִּפֵּר, כָּךְ תְּהֵא טְעוּנָה דָּמָהּ לְמַעְלָה וְאִם נָתַן לְמַטָּה כְּשֵׁרָה. וַהֲלֹא דִין הוּא, דָּמִים נִתָּנִין לְמַטָּה וְדָמִים נִתָּנִין לְמַעְלָה, מַה הַנִּתָּנִין לְמַטָּה אִם נְתָנָן לְמַעְלָה לֹא הֻרְצוּ, אַף הַנִּתָנִין לְמַעְלָה אִם נְתָנָן לְמַטָּה לֹא הֻרְצוּ. מַה לְּתַחְתּוֹנִים אִם נְתָנָן לְמַעְלָה לֹא הֻרְצוּ, שֶׁאֵין מֵהֶן קָּרֵב לְמַעְלָה, תֹּאמַר בְּעֶלְיוֹנִים שֶׁמֵּהֶן קָּרֵב לְמַטָּה, הֻרְצוּ. הַפְּנִימִיִּים יוֹכִיחוּ (שֶׁאֵין) [שְׁיֵשׁ] מֵהֶן קָרֵב לַחוּץ, וְאִם נְתָנן בַּחוּץ לֹא הֻרְצוּ. מַה לִּפְנִימִיִּים אִם נְתָנָן בַּחוּץ לֹא הֻרְצוּ, שֶׁאֵין מִזְבֵּחַ הַפְּנִימִי מְמָרְקָן, תֹּאמַר בְּעֶלְיוֹנִים שֶׁהֲרֵי (קָרְבָּנוֹת) [קְרָנוֹת] מְמָרְקוֹת אוֹתָם, וְהוֹאִיל (וְקָרְבָּנוֹת) [וְהַקְּרָנוֹת] מְמָרְקוֹת אוֹתָם אִם נְתָנָן לְמַטָּה כְּשֵׁרָה. תַּלְמוּד לוֹמַר "אֹתָהּ", שֶׁנָּתַן דָּמָהּ לְמַעְלָה וְלֹא שֶׁנָּתַן דָּמָהּ לְמַטָּה.

לָשׁוֹן אַחֵר מַה לַּנִּתָּנִין לְמַטָּה שֶׁאֵין סוֹפָן לְמַעֲלָה, תֹּאמַר בְּנִתָּנִין לְמַעֲלָה שֶׁסּוֹפָן לְמַטָּה. דָּמִים הַפְּנִימִיִּים יוֹכִיחוּ שֶׁסּוֹפָן בַּחוּץ, עֲשָׂאָן בִּתְחִלָּה בַּחוּץ לֹא כִּפֵּר. מַה לְּדָמִים הַפְּנִימִיִּים שֶׁאֵין מִזְבֵּחַ הַפְּנִימִי מְמָרְקָן, תֹּאמַר בְּחַטָּאוֹת הַחִיצוֹנוֹת שֶׁקְּרָנוֹת מְמָרְקָן, אֲמַר רָבָא מַאי אֵין מִזְבֵּחַ הַפְּנִימִי מְמָרְקָן, אֵין מִזְבֵּחַ הַפְּנִימִי בִּלְבַד מְמָרְקָן, אֶלָּא הַפָּרֹכֶת.

טְבוּל יוֹם, וּמְחֻסַּר כִּפּוּרִים, אֵין חוֹלְקִין בְּקָדָשִׁים לֶאֱכֹל לָעֶרֶב. מְנָא הַנֵּי מִלֵּי, אֲמַר רִישׁ לָקִישׁ דַּאֲמַר קְרָא הַכֹּהֵן הַמְחַטֵּא אֹתָה יֹאכֲלֶנָּה. מַאי יֹאכֲלֶנָּה יַחְלְקֶנָּה, כֹּהֵן הַמְחַטֵּא חוֹלֵק וְשֶׁאֵינוֹ מְחַטֵּא אֵינוֹ חוֹלֵק, וּכְלָלָא הוּא, וַהֲרֵי מִשְׁמָּרָה כֻּלָּה דְּאֵין מְחַטְּאִין וְחוֹלְקִין, רָאוּי לְחִטּוּי קָאַמְרִינָן, וְקָטָן דְּאֵינוֹ רָאוּי לְחִטּוּי אֵינוֹ חוֹלֵק, הֲרֵי בַּעַל מוּם דְּאֵינוֹ רָאוּי לְחִטּוּי וְחוֹלֵק, בַּעַל מוּם רַחֲמָנָא רַבְיֵיה,  "כָּל זָכָר", לְרַבּוֹת בַּעַל מוּם. וְאֵימָא "כָּל זָכָר" לְרַבּוֹת טְבוּל יוֹם, מִסְתַּבְּרָא בַּעַל מוּם הַוָה לֵיהּ לְרִבּוּיֵי שֶׁכֵּן אוֹכֵל, אַדְרַבָּה, טְבוּל יוֹם הָוֵי לֵיהּ לְרִבּוּיֵי, דִּלְאוֹרְתָא מִיהָא חָזִי, הַשְׁתָּא מִיהָא הָא לָא חָזִי, רַב יוֹסֵף אֲמַר, מִכְדֵי, מַאי יֹאכֲלֶנָּה יַחְלְקֶנָּה, לִכְתוֹב רַחֲמָנָא יַחְלְקֶנָּה, מַאי יֹאכֲלֶנָּה, שְׁמַע מִינַהּ רָאוּי לַאֲכִילָה חוֹלֵק וְשֶׁאֵינוֹ רָאוּי לַאֲכִילָה אֵינוֹ חוֹלֵק. וּבַעַל מוּם וְהוּא טָמֵא, וְטָמֵא בְּקָרְבְּנוֹת צִבּוּר, אֵינוֹ חוֹלֵק, דִּתְנַן כֹּהֵן גָּדוֹל מַקְרִיב אוֹנֵן וְאֵינוֹ אוֹכֵל, וְאֵינּוֹ חוֹלֵק לֶאֱכֹל לָעֶרֶב, דְּרָאוּי לַאֲכִילָה בָּעִינָן.

{rרמז תפטr}  אֲמַר רָבָא, הַאי דִּינָא מְרַבִּי אֶלְעָזָר בַּר רַבִּי שִׁמְעוֹן גְּמִירְנָא לֵיהּ דַּאֲמַר בְּבֵית הַכִּסֵּא, דָּנְתָהּ (בָּא) בָּא טְבוּל יוֹם וְאָמַר תֵּן לִי מִמִּנְחַת יִשְׂרָאֵל וְאֹכַל, אֲמַר לֵיהּ וּמַה בְּמָקוֹם שֶׁיֻּפָּה כֹּחֲךָ בְּחַטָּאתְךָ דְּחִיתִיךָ מֵחַטָּאת יִשְׂרָאֵל, מָקוֹם שֶׁהוּרַע כֹּחֲךָ בְּמִנְחָתְךָ, אֵינוֹ דִּין שֶׁאַדִּיחֲךָ מִמִּנְחַת יִשְׂרָאֵל. וּמָה אִם דְּחִיתַנִי מֵחַטַּאת יִשְׂרָאֵל שֶׁכְּשֵׁם שֶׁיֻּפָּה כֹּחִי כָּךְ יֻפָּה כֹּחֲךָ תִּדְחֵנִי מִמִּנְחַת יִשְׂרָאֵל שֶׁכְּשֵׁם שֶׁהוּרַע כֹּחִי כָּךְ הוּרַע כֹּחֲךָ, הֲרֵי הוּא אוֹמֵר (להלן ז, ט) ("הַכֹּהֵן) [לַכֹּהֵן] הַמַּקְרִיב אֹתָהּ לוֹ תִּהְיֶה", בּוֹא וְהַקְרֵב וֶאֱכֹל. תֵּן לִי מֵחַטַּאת יִשְׂרָאֵל וְאֹכַל, אֲמַר לֵיהּ וּמָה אִם בְּמָקוֹם שֶׁהוּרַע כֹּחִי בְּמִנְחָתִי, דְּחִיתִיךָ מִמִּנְחַת יִשְׂרָאֵל, מָקוֹם שֶׁיֻּפָּה כֹּחִי בְּחַטָּאתִי אֵינוֹ דִין שֶׁאַדִּיחֲךָ מֵחַטַּאת יִשְׂרָאֵל, מָה אִם דְּחִיתַנִי מִמִּנְחַת יִשְׂרָאֵל שֶׁכְּשֵׁם שֶׁהוּרַע כֹּחֲךָ כָּךְ הוּרַע כֹּחִי, תִּדְחֵנִי מֵחַטַּאת יִשְׂרָאֵל שֶׁכְּשֵׁם שֶׁיֻּפָּה כֹּחֲךָ כָּךְ יֻפָּה כֹּחִי, הֲרֵי הוּא אוֹמֵר הַכֹּהֵן הַמְחַטֵּא אֹתָה יֹאכֲלֶנָּה, בּוֹא וְחַטֵּא וֶאֱכֹל. תֵּן לִי מֵחָזֶה וָשׁוֹק וְאֹכַל. אָמַר לֵיהּ וּמָה אִם בְּמָקוֹם שֶׁיֻּפָּה כֹּחֲךָ בְּחַטָּאתְךָ דְּחִיתִיךָ מֵחַטַּאת יִשְׂרָאֵל, מָקוֹם שֶׁהוּרַע כֹּחֲךָ בִּשְׁלָמִים שֶׁאֵין לְךָ בָּהֶן אֶלָּא חָזֶה וָשׁוֹק, אֵינוֹ דִין שֶׁאַדִּיחֲךָ מֵהֶן. מָה אִם דְּחִיתַנִי מֵחַטָּאת שֶׁכֵּן הוּרַע כֹּחִי אֵצֶל נָשַׁי וַעֲבָדַי, תִּדְחֵנִי מֵחָזֶה וָשׁוֹק שֶׁכֵּן יֻפָּה כֹּחִי אֵצֶל נָשַׁי וַעֲבָדַי, הֲרֵי הוּא אוֹמֵר (להלן ז, יד) "לַכֹּהֵן הַזֹּרֵק אֶת דַּם הַשְּׁלָמִים לוֹ יִהְיֶה" בּוֹא וּזְרֹק, וֶאֱכֹל. יָצָא טְבוּל יוֹם קוּלָיו וְחוּמְרָיו עַל רֹאשׁוֹ, אוֹנֵן מִימִינוֹ, וּמְחֻסַּר כִּפּוּרִים מִשְּׂמֹאלוֹ, פַּרִיךְ רַב אַחַאי, לֵימָא לֵיהּ תֵּן לִי מִבְּכוֹר וְאֹכַל, מִשּׁוּם דְּאָמַר לֵיהּ טָהוֹר, וּמַה בְּמָקוֹם שֶׁהוּרַע כֹּחִי בְּחַטָּאת אֵצֶל נָשַׁי וַעֲבָדַי, דְּחִיתִיךָ מְחַטַּאת יִשְׂרָאֵל, מָקוֹם שֶׁיֻּפָּה כֹּחִי בִּבְכוֹר, דְּכֻלֵּיהּ דִּידִי הוּא, אֵינוֹ דִּין שֶׁאַדִּיחֲךָ מִמֶּנּוּ, וּמָה אִם דְּחִיתַנִי מֵחַטָּאת שֶׁכְּשֵׁם שֶׁהוּרַע כֹּחֲךָ כָּךְ הוּרַע כֹּחִי, תִּדְחֵנִי מִבְּכוֹר שֶׁכְּשֵׁם שֶׁיֻּפָּה כֹּחֲךָ כָּךְ יֻפָּה כֹּחִי, הֲרֵי הוּא אוֹמֵר  "אֶת דָּמָם תִּזְרֹק עַל הַמִּזְבֵּחַ וְאֶת חֶלְבָּם תַּקְטִיר וּבְשָׂרָם יִהְיֶה לָךְ" בּוֹא וּזְרֹק וֶאֱכֹל, וְאִידָךְ, פַּרִיךְ מִי כְּתִיב "וּבְשָׂרָם לַכֹּהֵן הַזֹּרֵק", "וּבְשָׂרָם יִהְיֶה לָךְ" כְּתִיב, אֲפִלּוּ לְכֹהֵן אַחֵר.  וְהֵיכֵי עֲבִיד הָכִי, וְהָאֲמַר רַבָּה בַּר בַּר חַנָּה אֲמַר רַבִּי יוֹחָנָן בְּכָל מָקוֹם מֻתָּר לְהַרְהֵר חוּץ מִבֵּית הַמֶּרְחָץ וּבֵית הַכִּסֵּא, לְאָנְסוֹ שָׁאנִי.

"בְּמָקוֹם קָדֹשׁ תֵּאָכֵל", יָכוֹל בְּמַחֲנֶה לְוִיָּה תַּלְמוּד לוֹמַר "בַּחֲצַר אֹהֶל מוֹעֵד". אֵין לִי אֶלָּא חֲצַר אֹהֶל מוֹעֵד, מִנַּיִן לְרַבּוֹת הַלְּשָׁכוֹת הַבְּנוּיוֹת בַּחֹל וּפְתוּחוֹת לַקֹּדֶשׁ, תַּלְמוּד לוֹמַר "בְּמָקוֹם קָדֹשׁ תֵּאָכֵל".

{pפסוק כ-כאp}  דַּם חַטָּאת שֶׁנִתָּז עַל הַבֶּגֶד הֲרֵי זֶה טָעוּן כִּבּוּס, וְאַף עַל פִּי שֶׁאֵין הַכָּתוּב מְדַבֵּר אֶלָּא בְּנֶאֱכָלוֹת, שֶׁנֶּאֱמַר (לעיל פסוק יט) בְּמָקוֹם קָדֹשׁ תֵּאָכֵל, אֶחָד הַנֶּאֱכָלוֹת וְאֶחָד הַפְּנִימִיּוֹת טְעוּנוֹת כִּבּוּס, שֶׁנֶּאֱמַר (לעיל פסוק יח) תּוֹרַת הַחַטָּאת תּוֹרָה אַחַת לְכָל הַחַטָּאוֹת, אִי תּוֹרָה אַחַת לְכָל הַחַטָּאוֹת, אֲפִלּוּ חַטַּאת הָעוֹף נַמִּי, אַלָמָה תַּנְיָא יָכוֹל תְּהֵם דַּם חַטַּאת [הָעוֹף] טְעוּנָה כִּבּוּס תַּלְמוּד לוֹמַר "זֹאת". אֲמַר רַבִּי שִׁמְעוֹן בֶּן לָקִישׁ מִשּׁוּם בַּר קַפָּרָא אֲמַר קְרָא (לעיל פסוק יח) תִּשָּׁחֵט, בַּנִּשְׁחָטוֹת הַכָּתוּב מְדַבֵּר. וְאֵימָא בַּנֶּאֱכָלוֹת הַכָּתוּב מְדַבֵּר כְּדִכְתִיב "בְּמָקוֹם קָדֹשׁ תֵּאָכֵל" אֲבָל פְּנִימִיוֹת לֹא, רַבִּי רַחֲמָנָא תּוֹרַת אִי הָכֵי חַטַּאת הָעוֹף נַמִּי, מִעֵט רַחֲמָנָא זֹאת, וּמָה רָאִיתָ, מִסְתַּבְּרָא חַטַּאת בְּהֵמָה הֲוָה לֵיהּ לְרִבּוּיֵי שֶׁכֵּן בְּהֵמָה, שְׁחִיטַת צָפוֹן, וְקַבָּלָת כְּלִי, וְקֶרֶן, אֶצְבַּע, וְחוּדָה, וְאִשִּׁים, אַדְּרַבָּא, חַטַּאת הָעוֹף הֲוָה לֵיהּ לְרִבּוּיֵי, שֶׁכֵּן חוּץ כְּמוֹתָהּ, אֲכִילָה כְּמוֹתָהּ, הַנָּךְ נְפִישָׁן. רַב יוֹסֵף אֲמַר, יֹאכֲלֶנָּה, לָזֶה וְלֹא לְאַחֶרֶת, בְּנֶאֱכֶלֶת מִעֵט הַכָּתוּב. אֶלָּא זֹאת לָמָּה לִי, אִי לָאו זֹאת הֲוָה אֲמִינָא הַאי יֹאכֲלֶנָּה אוֹרְחֵיהּ דִּקְרָא הוּא, קָא מַשְׁמַע לָן.

"כֹּל אֲשֶׁר יִגַּע", יָכוֹל אַף עַל פִּי שֶׁלֹּא בָּלַע, תַּלְמוּד לוֹמַר "בִּבְשָׂרָהּ", עַד שֶׁיִּבָּלַע בִּבְשָׂרָהּ. יָכוֹל נָגַע בְּמִקְצָת חֲתִיכָה יְהֵא כֻּלָּהּ פְּסוּלָה, תַּלְמוּד לוֹמַר "יִגַּע", הַנֹּגֵעַ פָּסוּל, הָא כֵּיצַד, חוֹתֵךְ אֶת מָקוֹם שֶׁבָּלַע. בִּבְשָׂרָהּ, וְלֹא בַּעֲצָמוֹת וְלֹא בְּגִדִּים וְלֹא בְּקַרְנַיִם וְלֹא בִּטְלָפַיִם. יִקְדָּשׁ, לִהְיוֹת כָּמוֹהָ. הָא כֵּיצַד, אִם פְּסוּלָה הִיא, תִּפָּסֵל, וְאִם כְּשֵׁרָה הִיא תֵּאָכֵל כַּחֹמֶר שֶׁבָּהּ. אַמַּאי וְנֵיתֵי עֲשֵׂה, וְנִדְחֵי לֹא תַעֲשֶׂה, אֲמַר רָבָא אֵין עֲשֵׂה דּוֹחֶה אֶת לֹא תַעֲשֶׂה שֶׁבַּמִקְדָּשׁ. דְּתַנְיָא  "וְעֶצֶם לֹא תִשְׁבְּרוּ בּוֹ", רַבִּי שִׁמְעוֹן בֶּן מְנַסְּיָא אוֹמֵר, אֶחָד עֶצֶם שֶׁיֵּשׁ בּוֹ מֹחַ וְאֶחָד עֶצֶם שֶׁאֵין בּוֹ מֹחַ, אַמַּאי, וְנֵיתִי עֲשֵׂה וְנִדְחֵי לֹא תַעֲשֶׂה, אֶלָּא אֵין עֲשֵׂה דּוֹחֶה אֶת לֹא תַעֲשֶׂה שֶׁבַּמִּקְדָּשׁ. רַב אַשִׁי אֲמַר, יִקְדָּשׁ עֲשֵׂה הוּא, וְאֵין עֲשֵׂה דּוֹחֶה אֶת לֹא תַעֲשֶׂה וַעֲשֵׂה.

וְאַשְׁכְּחָן חַטָּאת דִּמְקַדֶּשֶׁת בְּבָלוּעַ, שְׁאָר קָדָשִׁים מְנָלַן, אֲמַר שְׁמוּאֵל מִשּׁוּם רַבִּי אֶלְעָזָר, (להלן ז, טז) "זֹאת הַתּוֹרָה לָעֹלָה לַמִּנְחָה וְלַחַטָּאת" וְגוֹ' מַה חַטָּאת מְקַדֶּשֶׁת בְּבָלוּעַ אַף כָּל הַקֳּדָשִׁים מְקַדְּשִׁים בְּבָלוּעַ.

{rרמז תצr}  אֲמַר לֵיהּ רַב אַחָא בְּרֵיהּ דְּרָבָא לְרַב אַשִׁי מִדְּרַבָּנָן נִשְׁמַע לְרַבִּי עֲקִיבָא, לָא אָמְרֵי רַבָּנָן  "מִשְׁרַת", נוֹתֵן טַעַם כְּעִקָּר, מִכָּאן אַתָּה דָּן לְכָל הַתּוֹרָה כֻּלָּהּ, לְרַבִּי עֲקִיבָא נַמִּי, "מִשְׁרַת", לְהֶתֵּר מִצְטָרֵף לְאִסּוּר, מִכָּאן אַתָּה דָּן לְכָל הַתּוֹרָה כֻּלָּה. אֲמַר לֵיהּ מִשּׁוּם דַּהֲוָה נָזִיר וְחַטָּאת שְׁנֵי כְתוּבִין הַבָּאִין כְּאֶחָד וְאֵין מְלַמְּדִין, נָזִיר, הָא דַּאֲמָרָן, חַטָּאת, דְּתַנְיָא כֹּל אֲשֶׁר יִגַּע בִּבְשָׂרָהּ יִקְדָּשׁ וְכוּ'. וְרַבָּנָן נַמִּי נִיהֶוֵי שְׁנֵי כְּתוּבִים הַבָּאִין כְּאֶחָד וְאֵין מְלַמְּדִין, מִצְרַךְ צְרִיכֵי. וְרַבִּי עֲקִיבָא, לְמַאי צְרִיכָא, בִּשְׁלָמָא כָּתַב רַחֲמָנָא בְּחַטָּאת, דְּלָא גָּמַר נָזִיר מִנֵּיהּ. דְּחֻלִּין מִקָּדָשִׁים לָא גָּמְרִינָן. אֶלָּא לִכְתּוֹב רַחֲמָנָא בְּנָזִיר וְתֵיתִי חַטָּאת וְתִגְמֹר מִנֵּיהּ, דְּהָא כָּל אִסּוּרִין שֶׁבַּתּוֹרָה קָא גָּמִיר מִנָּזִיר. וְרַבָּנָן אַמְרֵי לָךְ מִצְרַךְ צְרִיכֵי חַטַּאָת הֶתֵּר מִצְטָרֵף לְאִסוּר, וְחֻלִּין מִקָּדָשִׁים לָא גָּמְרִינָן, וּ"מִשְׁרַת" לִתֵּן טַעַם כְּעִקָּר, מִכָּאן אַתָּה דָּן לְכָל הַתּוֹרָה כֻּלָּהּ. וְרַבִּי עֲקִיבָא, תַּרְוַיְהוּ לְהֶתֵּר מִצְטָרֵף לְאִסּוּר, וְהָוֵי לְהוֹ שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין.

חַטָּאת פְּסוּלָה אֵין דָּמָהּ טָעוּן כִּבּוּס, בֵּין שֶׁהָיָה לָהּ שְׁעַת הַכֹּשֶׁר בֵּין שֶׁלֹּא הָיָה לָהּ שְׁעַת הַכֹּשֶׁר. וְאֵיזוֹ הִיא שֶׁהָיָה לָהּ שְׁעַת הַכֹּשֶׁר, שֶׁלָּנָה, וְשֶׁנִּטְמֵאת, וְשֶׁיָּצַאת, וְאֵיזוֹ הִיא שֶׁלֹּא הָיָה לָהּ שְׁעַת הַכֹּשֶׁר, שֶׁנִּשְׁחֲטָה חוּץ לִזְמַנָּהּ, חוּץ לִמְקוֹמָהּ, וְשֶׁקִּבְּלוּ פְּסוּלִין וְזָרְקוּ אֶת דָּמָהּ. תָּנוּ רַבָּנָן, מִדָמָהּ מִדַּם כְּשֵׁרָה וְלֹא מִדַּם פְּסוּלָה. רַבִּי עֲקִיבָא אוֹמֵר, הָיְתָה לָהּ שְׁעַת הַכֹּשֶׁר וְנִפְסְלָה, דָּמָהּ טָעוּן כִּבּוּס. לֹא הָיָה לָה שְׁעַת הַכֹּשֶׁר וְנִפְסְלָה, אֵין דָּמָהּ טָעוּן כִּבּוּס. רַבִּי שִׁמְעוֹן אוֹמֵר אֶחָד זֶה וְאֶחָד זֶה אֵין דָּמָן טָעוּן כִּבּוּס. מַאי טַעְמָא דְּרַבִּי שִׁמְעוֹן, כָּתַב אֹתָהּ וְכָתַב מִדָּמָהּ, חָד לְהֵיכָא דְּהָיְתָה לָהּ שְׁעַת הַכֹּשֶׁר וְחָד לְהֵיכָא דְּלָא הָיְתָה לָהּ שְׁעַת הַכֹּשֶׁר. וְרַבִּי עֲקִיבָא אֹתָהּ פְּרָט לִתְרוּמָה. וְרַבִּי שִׁמְעוֹן לְטַעְמֵיהּ דַּאֲמַר קָדָשִׁים קַלִּים אֵין טְעוּנִין מְרִיקָה וּשְׁטִיפָה וְכָל שֶׁכֵּן תְּרוּמָה.

"מִדָּמָהּ", וְלֹא מִדַּם קָדְשֵׁי קָדָשִׁים. וַהֲלֹא דִין הוּא, וּמָה אִם חַטָּאוֹת הַפְּנִימִיּוֹת שֶׁלֹּא שָׁווּ לְחַטָּאוֹת הַחִיצוֹנוֹת לִמְרִיקָה וּשְׁטִיפָה שָׁווּ לָהֶם לְכִבּוּס, קָדְשֵׁי קָדָשִׁים שֶׁשָׁווּ לְחַטָּאוֹת הַחִיצוֹנִיוֹת לִמְרִיקָה וְלִשְׁטִיפָה, אֵינוֹ דִין שֶׁיִּשְׁוֶה לָהֶם לְכִבּוּס. תַּלְמוּד לוֹמַר "מִדָּמָהּ", וְלֹא מִדַּם קָדְשֵׁי קָדָשִׁים. מִדָּמָהּ, וְלֹא מֵרוֹטְבָּהּ. וַהֲלֹא דִין הוּא וּמָה אִם הַדָּם שֶׁאֵין טָעוּן מְרִיקָה וּשְׁטִיפָה טָעוּן כִּבּוּס, הָרֹטֶב שֶׁטָּעוּן מְרִיקָה וּשְׁטִיפָה אֵינוֹ דִין שֶׁיִּטְעֹן כִּבּוּס, תַּלְמוּד לוֹמַר "מִדָּמָהּ" וְלֹא מֵרוֹטְבָּהּ.

"עַל הַבֶּגֶד", יָכוֹל נִתַּז עַל מִקְצָת בֶּגֶד יְהֵא כָּל הַבֶּגֶד טָעוּן כִּבּוּס, תַּלְמוּד לוֹמַר "אֲשֶׁר יִזֶּה" לֹא אָמַר לְךָ אֶלָּא מְקוֹם הַדָּם בִּלְבַד. נִתַּז מִן הַצַּוָּאר עַל הַבֶּגֶד יָכוֹל יִטְעֹן כִּבּוּס, תַּלְמוּד לוֹמַר "אֲשֶׁר יִזֶּה עָלֶיהָ (מִדָּמָהּ) תְּכַבֵּס", מָקוֹם שֶׁכָּשֵׁר לְהַזּוֹת עָלָיו טָעוּן כִּבּוּס וְשֶׁאֵין כָּשֵׁר לְהַזּוֹת עָלָיו אֵין טָעוּן כִּבּוס. נִתַּז מִיָּדוֹ שֶׁל מַזֶּה עַד שֶׁלֹּא הִזָּה טָעוּן כִּבּוּס, מִשֶּׁהִזָּה אֵין טָעוּן כִּבּוּס.

נִתַּז מִן הַצַּוָּאר עַל הַבֶּגֶד אֵינוֹ טָעוּן כִּבּוּס, מִן הַקֶּרֶן וּמִן הַיְסוֹד אֵינוֹ טָעוּן כִּבּוּס. נִשְׁפַּךְ עַל הָרִצְפָּה וַאֲסָפוֹ, אֵינוֹ טָעוּן כִּבּוּס, [וְאֵין טָעוּן כִּבּוּס] אֶלָּא מִן הַדָּם שֶׁנִּתְקַבֵּל בִּכְלִי וְרָאוּי לְהַזָּאָה. תָּנוּ רַבָּנָן נִתַּז מִן הַצַּוָּאר עַל הַבֶּגֶד יָכוֹל תְּהֵא טָעוּן כִּבּוּס, תַּלְמוּד לוֹמַר "אֲשֶׁר יִזֶּה", לֹא אָמַרְתִּי אֶלָּא בְּרָאוּי לְהַזָּאָה. תַּנְיָא אִידָךְ יָכוֹל נִתַּז מִן הַקֶּרֶן וּמִן הַיְסוֹד יְהֵא טָעוּן כִּבּוּס תַּלְמוּד לוֹמַר "אֲשֶׁר יִזֶּה" פְּרָט לְזֶה שֶׁכְּבָר הֻזָּה. נִשְׁפַּךְ עַל הָרִצְפָּה וַאֲסָפוֹ וְכוּ', הָא תּוּ לָמָּה לִי, מַה טַּעַם קָאֲמַר, מַה טַּעַם נִשְׁפַּךְ עַל הָרְצְפָּה אֵין טָעוּן כִּבּוּס, לְפִי שֶׁאֵין טָעוּן כִּבּוּס אֶלָּא דָּם שֶׁנִּתְקַבֵּל בִּכְלִי וְרָאוּי לְהַזָּאָה. רָאוּי לְהַזָּאָה לְמעוּטֵי מַאי, לִמְעוּטֵי קִבֵּל פָּחוֹת מִכְּדֵי הַזָּאָה בִּכְלִי זֶה וּפָחוֹת מִכְּדֵי הַזָּאָה בִּכְלִי זֶה.

"בֶּגֶד", אֵין לִי אֶלָּא בֶּגֶד, מִנַּיִן לְרַבּוֹת עוֹר מִשֶׁהֻפְשַׁט, תַּלְמוּד לוֹמַר "אֲשֶׁר יִזֶה עָלֶיהָ תְּכַבֵּס", יָכוֹל שֶׁאֲנִי מְרַבֶּה עוֹר עַד שֶׁלֹּא הֻפְשַׁט, תַּלְמוּד לוֹמַר "בֶּגֶד", מַה בֶּגֶד הָרָאוּי לְקַבֵּל טֻמְאָה אַף כָּל דָּבָר הָרָאוּי לְקַבֵּל טֻמְאָה, דִּבְרֵי רַבִּי יְהוּדָה, רַבִּי אֶלְעָזָר אוֹמֵר בֶּגֶד, אֵין לִי אֶלָּא בֶּגֶד, מִנַּיִן לְרַבּוֹת שַׂק וְכָל מִינֵי בְּגָדִים, תַּלְמוּד לוֹמַר "אֲשֶׁר יִזֶּה עָלֶיהָ תְּכַבֵּס", יָכוֹל שֶׁאֲנִי מְרַבֶּה עוֹר מִשֶּׁהֻפְשַׁט וְכוּ'. מַאי בֵּינַיְהוּ, אֲמַר אַבַּיֵי מַטְלִית פְּחוּתָה מִשָּׁלֹשׁ אִיכָּא בֵּינַיְהוּ. מָאן דַּאֲמַר רָאוּי, הָא נַמִּי רְאוּיָה דְּאִי בָּעֵי מְחַשֵּׁב עַלָה. מָאן דַּאֲמַר דָּבָר הַמְקַבֵּל טֻמְאָה הָא מִיהָא לָאו בַּר קִבּוּלֵי טֻמְאָה הוּא. רָבָא אֲמַר, בֶּגֶד שֶׁחִישֵׁב עָלֶיהָ לְצוּרָה אִיכָּא בֵּינַיְהוּ, מָאן דְאֲמַר רָאוּי, הָא נַמֵי רָאוּי דְאִי בָּעֵי מְבַטֵּל לֵיהּ לְמַחְשַׁבְתֵּיהּ. וּמַאן דַּאֲמַר דָּבָר הַמְקַבֵּל טֻמְאָה הַשְׁתָּא מִיהָא לָאו בַּר קִבּוּלֵי טֻמְאָה הוּא, רָבָא אֲמַר, עוּצְבָא דְּחָשִׁיב עַלָה לְקָצְעָא אִיכָּא בֵּינַיְהוּ. מָאן דַּאֲמַר רָאוּי, הָא נַמִּי רְאוּיָה, מָאן דַּאֲמַר דָּבָר הַמְקַבֵּל טֻמְאָה, הָא לָא מְקַבְּלָה טֻמְאָה עַד דְמִקְצַע לָהּ. וְהָתַנְיָא רַבִּי שִׁמְעוֹן בֶּן מְנַסְּיָא אוֹמֵר, עוּצְבָא דְּמֶחַשֵׁב עַלָה לִקְצָעָה טְהוֹרָה עַד שֶׁיִּקְצְעֶנָה.

"בֶּגֶד", אֶחָד הַבֶּגֶד וְאֶחָד הַשַּׂק וְאֶחָד הָעוֹר, טָעוּן כִּבּוּס. לְמֵימְרָא דְּעוֹר בַּר כִּבּוּס הוּא, וְרָמִינְהוּ הָיְתָה עַל הַבֶּגֶד לִשְׁלֶשֶׁת מְקַנְּחוֹ בִּסְמַרְטוּט. הָיְתָה שֶׁל עוֹר נוֹתֵן עָלֶיהָ מַיִם עַד שֶׁיִּכְלֶה. אֲמַר אַבָּיֵי, לָא קָשְׁיָא הָא רַבָּנָן הָא אֲחֵרִים. דְּתַנְיָא הַבֶּגֶד וְהַשַּׂק מְכַבְּסוֹ, הַכְּלִי וְהָעוֹר מְגָרְרוֹ. אֲחֵרִים אוֹמְרִים, הַבֶּגֶד וְהַשַּׂק וְהָעוֹר מְכַבְּסוֹ וְהַכְּלִי מְגָרְרוֹ. כְּמָאן אָזְלָא הָא דַּאֲמַר רַבִּי חִיָּא בַּר אַשִׁי זִמְנִין סַגִּיאִין הֲוָה קֲאִימְנָא קָמֵיהּ דְּרַב וְשַׁכְשְׁכֵי לֵיהּ מְסָאִנֵיָה בְּמַיָּא, כְּמָאן כְּרַבָּנָן. אֲמַר רָבָא, וּמִי אִיכָּא לְמָאן דַּאֲמַר עוֹר לָאו בַּר כִּבּוּס הוּא, וְהָכְתִיב (להלן יג, נח) "וְהַבֶּגֶד אוֹ (הַשַׂק אוֹ הָעוֹר) [הַשְּׁתִי אוֹ הָעֵרֶב אוֹ כָּל כְּלִי הָעוֹר] אֲשֶׁר תְּכַבֵּס", אֶלָא אֲמַר רָבָא צָרַעַת דְמִגּוּפֵיהּ קָא פָּרְחָא מְחַלְחֶלָא לֵיהּ וּמְשַׁוְיָא לֵיהּ רַךְ, וּמַתְנִיתִין בְּרַכִּין, וְכִי פְּלִיגֵי  בְּקָשִׁין, וְהָא דַּאֲמַר רַב חִיָּא בְּקָשִׁין וּכְרַבָּנָן. (אֶלָּא) אֲמַר רָבָא אִי קָשְׁיָא לִי הָא קָשְׁיָא לִי הֲרֵי כָּרִים וּכְסָתוֹת דְּרַכִּין נִינְהוּ וּתְנַן הָיְתָה עַל שֶׁל עוֹר נוֹתֵן עָלֶיהָ מַיִם עַד שֶׁתִּכְלֶה. אֶלָּא אֲמַר רָבָא, כָּל כִּבּוּס דְּלֵית לֵיהּ כִּסְכּוּס לָא שְׁמֵיהּ כִּבוּס, וְהָא דַּאֲמַר רַב חִיָּא שִׁכְשׁוּךְ אִין אֲבָל כִּבּוּס לָא, אִי בְּרַכִּין וְדִבְרֵי הַכֹּל, אִי בְּקָשִׁין וְכַאֲחֵרִים, אִי הָכִי בֶּגֶד נַמִּי, בֶּגֶד שְׁרִיָּתוֹ זוֹ הִיא כִּבּוּסוֹ.

"תְּכַבֵּס בְּמָקוֹם קָדֹשׁ", מְלַמֵּד שֶׁהַכִּבּוּס בְּמָקוֹם קָדוֹשׁ. אֵין לִי אֶלָּא כִּבּוּס בְּמָקוֹם קָדוֹשׁ, מִנַּיִן אַף שְׁבִירַת כְּלִי חֶרֶס בְּמָקוֹם קָדוֹשׁ, תַּלְמוּד לוֹמַר "תְּכַבֵּס בְּמָקוֹם קָדוֹשׁ וּכְלִי חֶרֶס יִשָּׁבֵר". [מְרִיקָה וּשְׁטִיפָה בִּכְלִי נְחֹשֶׁת מִנַּיִן, תַּלְמוּד לוֹמַר "וְאִם בִּכְלִי נְחֹשֶׁת בֻּשָּׁלָה וּמֹרַק וְשְׁטַּף בַּמָּיִם"]. מִכָּאן אָמְרוּ בֶּגֶד שֶׁיָּצָא חוּץ לַקְּלָעִים, נִכְנָס וּמְכַבְּסוֹ בְּמָקוֹם קָדוֹשׁ. נִטְמָא חוּץ לַקְּלָעִים, קוֹרְעוֹ, וְנִכְנָס וּמְכַבְּסוֹ בְּמָקוֹם קָדוֹשׁ. כְּלִי חֶרֶס שֶׁיָּצָא חוּץ לַקְּלָעִים, נִכְנָס וְשׁוֹבְרוֹ בְּמָקוֹם קָדוֹשׁ. נִטְמָא חוּץ לַקְּלָעִים נוֹקְבוֹ וְנִכְנָס וְשׁוֹבְרוֹ בְּמָקוֹם קָדוֹשׁ. כְּלִי נְחֹשֶׁת שֶׁיּצָא חוּץ לַקְּלָעִים נִכְנָס וּמוֹרְקוֹ וְשׁוֹטְפוֹ בְּמָקוֹם קָדוֹשׁ.

"וּכְלִי חֶרֶשׂ", אֵין לִי אֶלָּא כְּלִי חֶרֶס, מִנַּיִן לְרַבּוֹת כְּלֵי נֶתֶר, תַּלְמוּד לוֹמַר "וּכְלִי חֶרֶשׂ אֲשֶׁר תְּבֻשַּׁל" אֵין לִי אֶלָּא שֶׁבֻּשַּׁל בּוֹ, עִירָה לְתּוֹכוֹ רוֹתֵחַ מִנַּיִן, תַּלְמוּד לוֹמַר "אֲשֶׁר תְּבֻשַּׁל בּוֹ יִשָּׁבֵר".

קְדֵרוֹת בַּמִּקְדָּשׁ אַמַּאי אֲמַר רַחֲמָנָא יִשָּׁבְרוּ, נְהַדְרִינְהוּ לְכִבְשׁוֹנוֹת. אֲמַר רַבִּי זֵירָא לְפִי שֶׁאֵין עוֹשִׂין כִּבְשׁוֹנוֹת בִּירוּשָׁלַיִם. אֲמַר לֵיהּ אַבָּיֵי וְכִי עוֹשִׂין אַשְׁפָּתוֹת בַּעֲזָרָה. אִישְׁתַּמִיטְתֵיה הָא דְּתָנִי רַב שְׁמַעְיָה בְּקַלַנְבוֹ, שִׁבְרֵי כְּלֵי חֶרֶס נִבְלָעִין בִּמְקוֹמָן.

חֹמֶר בִּמְרִיקָה וּשְׁטִיפָה שֶׁנּוֹהֶגֶת בְּקָדְשֵׁי קָדָשִׁים וּבְקָדָשִׁים קַלִּים. בִּשֵּׁל בְּמִקְצָת כְּלִי טָעוּן מְרִיקָה וּשְׁטִיפָה כָּל הַכְּלִי, מַה שֶּׁאֵין כֵּן בְּהַזָּאָה. וְטַעְמָא מַאי, אֲמַר קְרָא וְאִם בִּכְלִי נְחֹשֶׁת בֻּשָּׁלָה וַאֲפִלּוּ בְּמִקְצָת כְּלִי.

"וְאִם בִּכְלִי נְחֹשֶׁת", אֵין לִי אֶלָּא כְּלִי נְחֹשֶׁת מִנַּיִן לְרַבּוֹת שְׁאָר מַתָּכוֹת, תַּלְמוּד לוֹמַר "וְאִם בִּכְלִי נְחֹשֶׁת בֻּשָּׁלָה", מְלַמֵּד שֶׁמְּבַשֵּׁל וְשׁוֹנֶה וּמְשַׁלֵּשׁ וּבְאַחֲרוֹנָה מוֹרְקוֹ וְשׁוֹטְפוֹ אֵין לִי אֶלָּא כְּלִי נְחֹשֶׁת שֶׁמְּבַשֵּׁל וְשׁוֹנֶה וּמְשַׁלֵּשׁ וּבְאַחֲרוֹנָה מוֹרְקוֹ וְשׁוֹטְפוֹ, מִנַּיִן לִכְלִי חֶרֶס שֶׁמְּבַשֵּׁל וְשׁוֹנֶה וּמְשַׁלֵּשׁ וּבְאַחֲרוֹנָה שׁוֹבְרוֹ, תַּלְמוּד לוֹמַר "יִשָּׁבֵר וְאִם בִּכְלִי נְחֹשֶׁת".

רַבִּי טַרְפוֹן אוֹמֵר, בִּשֵּׁל בּוֹ תְּחִלַּת הָרֶגֶל מְבַשֵּׁל בּוֹ כָּל הָרֶגֶל. וַחֲכָמִים אוֹמְרִים, עַד זְמַן אֲכִילָה. מַאי טַעְמָא דְּרַבִּי טַרְפוֹן, אֲמַר רַבָּה בַּר אֲבוּהָ, כָּל יוֹם וָיוֹם נַעֲשֶׂה גִּעוּל לַחֲבֵרוֹ. וַחֲכָמִים אוֹמְרִים מַמְתִין לְהוֹ עַד זְמַן אֲכִילָה וַהָדָר עֲבַד לֵיהּ מְרִיקָה וּשְׁטִיפָה, דִּכְתִיב "וּמֹרַק וְשֻׁטַּף" וּכְתִיב (להלן פסוק כב) "כָּל זָכָר בַּכֹּהֲנִים" הָא כֵּיצַד מַמְתִּין לְהוֹ עַד זְמַן אֲכִילָה וְהָדָר עֲבִיד לֵיהּ מְרִיקָה וּשְׁטִיפָה.

[תָּנוּ רַבָּנָן, מְרִיקָה וּשְׁטִיפָה] בְּצוֹנֵן, דִּבְרֵי רַבִּי. וַחֲכָמִים אוֹמְרִים מְרִיקָה בְּחַמִּין, וּשְׁטִיפָה בְּצוֹנֵן. מַאי טַעְמָא דְּרַבָּנָן, מִידִי דַּהֲוָה אַגִּעוּלֵי עוֹבְדֵי כּוֹכָבִים וּמַזָּלוֹת. וְרַבִּי אָמַר לְךָ, הַגְעָלָה לָא קָאֲמִינָא, כִּי קָאֲמִינָא מְרִיקָה וּשְׁטִיפָה דְּבָּתַר הַגְעָלָה. וְרַבָּנָן, אִם כֵּן נִכְתּוֹב קְרָא אוֹ מוֹרַק אוֹ שֻׁטַּף מִדִּכְתִיב "וּמֹרַק וְשֻׁטַּף" לוֹמַר לְךָ מְרִיקָה בְּחַמִּין וּשְׁטִיפָה בְּצוֹנֵן. וְרַבִּי אָמַר לְךָ, מְרִיקָה כִּמְרִיקַת הַכּוֹס שְׁטִיפָה כִּשְׁטִיפַת הַכּוֹס. הַשַּׁפּוּד וְהָאַסְכָּלָה מַגְעִילָן בְּחַמִּין. וּמֹרַק וְשֻׁטַּף, יָכוֹל מַה שְּׁטִיפָה הָאֲמוּרָה לְהַלָּן בְּאַרְבָּעִים סְאָה, אַף כָּאן בְּאַרְבָּעִים סְאָה, תַּלְמוּד לוֹמַר "בַּמַּיִם", כָּל שֶׁהֵן. "בַּמָּיִם", וְלֹא בְּיַיִן. "בַּמָּיִם", וְלֹא בְּמָזוּג. "בַּמָּיִם" לְהַכְשִׁיר אֶת כָּל הַמַּיִם, קַל וָחֹמֶר לְמֵימֵי הַכִּיּוֹר.

יָכוֹל אַף הַפְּסוּלָה תְּהֵא טְעוּנָה מְרִיקָה וּשְׁטִיפָה, תַּלְמוּד לוֹמַר  וּמֹרַק וְשֻׁטַּף בַּמָּיִם כָּל זָכָר בַּכֹּהֲנִים יֹאכַל אֹתָהּ, הַכְּשֵׁרָה טְעוּנָה מְרִיקָה וּשְׁטִיפָה וְאֵין הַפְּסוּלָה טְעוּנָה מְרִיקָה וּשְׁטִיפָה. רַבִּי יַעֲקֹב אוֹמֵר, הָיְתָה לָהּ שְׁעַת הַכֹּשֶׁר וְנִפְסְלָה טְעוּנָה מְרִיקָה וּשְׁטִיפָה, [וְשֶׁלֹּא הָיְתָה לָהּ שְׁעַת הַכֹּשֶׁר וְנִפְסְלָה אֵינָהּ טְעוּנָה מְרִיקָה וּשְׁטִיפָה]. רַבִּי שִׁמְעוֹן אוֹמֵר, אַף עַל פִּי שֶׁהָיְתָה לָהּ שְׁעַת הַכֹּשֶׁר וְנִפְסְלָה אֵינָהּ טְעוּנָה מְרִיקָה וּשְׁטִיפָה.

בִּשֵּׁל בּוֹ קָדָשִׁים וְחֻלִּין אוֹ קָדְשֵׁי קָדָשִׁים [וְקָדָשִׁים קַלִּים], אִם יֵשׁ בָּהֶן בְּנוֹתֵן טַעַם הֲרֵי אֵלּוּ נֶאֱכָלִין כַּחֲמוּרִין, וּטְעוּנִין מְרִיקָה וּשְׁטִיפָה, וּפְסוּלָה בְּמַגָּע.

{pפסוק כבp}  "כָּל זָכָר", לְרַבּוֹת כָּל בַּעֲלֵי מוּמִין, לְמָּה אִם לַאֲכִילָה כְּבָר אָמוּר וְכוּ'. יֹאכַל אֹתָהּ, כְּשֵׁרָה וְלֹא פְּסוּלָה.

"קֹדֶשׁ קָדָשִׁים", מַה תַּלְמוּד לוֹמַר, שֶׁיָּכוֹל אֵין לִי שֶׁטָּעוּן מְרִיקָה וּשְׁטִיפָה אֶלָּא חַטָּאת בִּלְבַד, מִנַּיִן לְרַבּוֹת כָּל הַקָּדָשִׁים תַּלְמוּד לוֹמַר "קֹדֶשׁ קָדָשִׁים". יָכוֹל שֶׁאֲנִי מְרַבֶּה אֶת הַתְּרוּמָה, תַּלְמוּד לוֹמַר "אֹתָהּ", פְּרָט לִתְרוּמָה, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר קָדְשֵׁי קָדָשִׁים טְעוּנִין מְרִיקָה וּשְׁטִיפָה, קָדָשִׁים קַלִּים אֵין טְעוּנִין מְרִיקָה וּשְׁטִיפָה. מַאי טַעְמָא דְּרַבִּי יְהוּדָה, מִדְּאִצְטְרִיךְ אֹתָהּ לְמעוּטֵי תְּרוּמָה, מִכְּלַל דְּקָדָשִׁים קַלִּים טְעוּנִין מְרִיקָה וּשְׁטִיפָה. וְרַבִּי שִׁמְעוֹן אָמַר לְךָ אֹתָה כְּדְאַמָרָן. וּתְרוּמָה לֹא בָּעֵי מְרִיקָה וּשְׁטִיפָה, וְהָתַנְיָא קְדֵרָה שֶׁבִּשֵּׁל בָּהּ תְּרוּמָה לֹא יְבַשֵּׁל בָּהּ חֻלִּין. וְאִם בִּשֵּׁל, בְּנוֹתֵן טַעַם. אֲמַר אַבָּיֵי לָא צְרִיכָא, לִדְאָמַר מַר בַּמָּיִם וְלֹא בְּיַיִן, בַּמָּיִם וְלֹא בְּמָזוּג, קָאֲמִינָא אֲפִלּוּ בְּיַיִן אֲפִלּוּ בְּמָזוּג. רָבָא אֲמַר לָא צְרִיכָא, לִדְאָמַר מַר בִּשֵׁל בְּמִקְצַת כְּלִי טָעוּן מְרִיקָה וּשְׁטִיפָה כָּל הַכְּלִי, תְּרוּמָה הָא לָא צְרִיךְ. רַבָּה בַּר עוּלָא אֲמַר רַב לָא צְרִיכָא, לִשְׁטִיפָה יְתֵירְתָא דְּלָא צְרִיךְ.

רַבִּי שִׁמְעוֹן אוֹמֵר אֵין קָדָשִׁים קַלִּים טְעוּנִין מְרִיקָה וּשְׁטִיפָה. אוֹצִיא אֶת אֵלּוּ וְלֹא אוֹצִיא אֶת תּוֹדָה וְאֵיל נָזִיר שֶׁנֶּאֱכָלִין לְיוֹם אֶחָד כְּקָדְשֵׁי קָדָשִׁים, תַּלְמוּד לוֹמַר "הוּא", בִּשֵּׁל בּוֹ קָדָשִׁים וְחֻלִּין, וְקָדְשֵׁי קָדָשִׁים וְקָדָשִׁים קַלִּים אִם יֵשׁ בָּהֶן בְּנוֹתֵן טַעַם הֲרֵי הַקַּלִּים נֶאֱכָלִין כַּחֲמוּרִים, וְאֵין טְעוּנִים מְרִיקָה וּשְׁטִיפָה וּפוֹסְלִין בְּמַגָּע.

{pפסוק כגp}  "חַטָּאת" אֵין לִי אֶלָּא חַטָּאת, מִנַּיִן לְרַבּוֹת כָּל הַקָּדָשִׁים, תַּלְמוּד לוֹמַר "וְכָל חַטָּאת", דִּבְרֵי רַבִּי עֲקִיבָא, אָמַר לוֹ רַבִּי יוֹסִי הַגְּלִילִי, עֲקִיבָא אֲפִלּוּ אַתָּה מְרַבֶּה כָּל הַיּוֹם אֵין כָּאן אֶלָּא חַטָּאת. אִם כֵּן לָמָּה נֶאֱמַר "וְכָל", שֶׁיָּכוֹל אֵין לִי אֶלָּא חַטַּאת יָחִיד, חַטַּאת צִבּוּר מִנַּיִן, תַּלְמוּד לוֹמַר "וְכָל". אֵין לִי אֶלָּא חַטַּאת זָכָר, חַטַּאת נְקֵבָה מִנַּיִן, תַּלְמוּד לוֹמַר "וְכָל חַטָּאת".

{rרמז תצאr}  רַבִּי אֱלִיעֶזֶר אוֹמֵר, אַף הָאָשָׁם שֶׁנֶּאֱמַר (להלן ז, ז) "כַּחַטָּאת כָּאָשָׁם" אֵין לִי אֶלָּא חַטַּאת זָכָר וְכוּ' כְּלַפֵּי לַיֵיא, אֶלָּא אֵין לִי אֶלָּא חַטַּאת נְקֵבָה חַטַּאת זָכָר מִנַּיִן, תַּלְמוּד לוֹמַר "וְכָל חַטָּאת". וְסָבַר רַבִּי יוֹסִי הַגְּלִילִי הַאי קְרָא לְהָכִי הוּא דְּאָתָא, וְהָתַנְיָא רַבִּי יוֹסִי הַגְּלִילִי אוֹמֵר (לְפִי שֶׁמָּצִינוּ שֶׁ)כָּל הָעִנְיָן אֵינוֹ מְדַבֵּר אֶלָּא בְּפָרִים הַנִּשְׂרָפִין וּשְׂעִירִים הַנִּשְׂרָפִין לִשְׂרֹף פְּסוּלָן אַבֵּית הַבִּירָה, וְלַעֲמֹד בְּלֹא תַעֲשֶׂה עַל אֲכִילָתָן, חַטָּאת שֶׁנִּכְנָס (דָּמָן) [דָּמָה] לִפְנִים מִנַּיִן, אָמַר (לוֹ) [לָהֶם] מִדִּכְתִיב, (להלן י, יח) "הֵן לֹא הוּבָא אֶת דָּמָהּ", לְדִבְרֵי רַבִּי עֲקִיבָא קְאֲמַר.

"אֲשֶׁר יוּבָא מִדָּמָהּ", אֲפִלּוּ מִקְצָת דָּמָהּ, מִכָּאן אָמְרוּ חַטָּאת שֶׁקִּבֵּל דָּמָהּ בִּשְׁתֵּי כּוֹסוֹת, יָצָא אֶחָד מֵהֶן לַחוּץ, הַפְּנִימִי כָּשֵׁר. נִכְנַס אֶחָד מֵהֶן לִפְנִים, רַבִּי יוֹסִי הַגְּלִילִי מַכְשִׁיר בְּחִיצוֹן, וַחֲכָמִים פּוֹסְלִין. אָמַר רַבִּי יוֹסִי הַגְּלִילִי וּמַה בְּמָקוֹם שֶׁמַּחֲשָׁבָה פּוֹסֶלֶת, בַּחוּץ, לֹא פָּסַל דָּם שֶׁבַּחוּץ אֶת הַדָּם שֶׁבִּפְנִים, מָקוֹם שֶׁאֵין הַמַּחֲשָׁבָה פּוֹסֶלֶת, בִּפְנִים, אֵינוֹ דִין שֶׁלֹּא יִפְסֹל דָּם שֶׁבִפְנִים אֶת שֶׁבַּחוּץ, אָמְרוּ לוֹ מִדָּמָהּ, וַאֲפִלּוּ מִקְצָת דָּמָהּ. אֲמַר לָהֶם קַל וָחֹמֶר לְיוֹצֵא מֵעַתָּה, וּמַה בְּמָקוֹם שֶׁאֵין הַמַּחֲשָׁבָה פּוֹסֶלֶת, בִּפְנִים, פּוֹסֵל דַּם שֶׁבִּפְנִים אֶת שֶׁבַּחוּץ, מָקוֹם שֶׁמַּחֲשָׁבָה פּוֹסֶלֶת, בַּחוּץ, אֵינוֹ דִין שֶׁיִּפְסֹל דָּם שֶׁבַּחוּץ אֶת שֶׁבִּפְנִים. אָמְרוּ לוֹ הֲרֵי הוּא אוֹמֵר אֲשֶׁר יוּבָא, הַנִּכְנָס פּוֹסֵל וְאֵין הַיּוֹצֵא פּוֹסֵל.

וּתְהֵא מַחֲשָׁבָה פּוֹסֶלֶת בִּפְנִים מִקַּל וָחֹמֶר, וּמַה בְּמָקוֹם שֶׁלֹּא פָּסַל דָּם שֶׁבַּחוּץ אֶת שֶׁבִּפְנִים, מַחֲשָׁבָה פּוֹסֶלֶת בַּחוּץ, מָקוֹם שֶׁפָּסַל דָּם שֶׁבִּפְנִים אֶת דָּם שֶׁבַחוּץ אֵינוֹ דִין שֶׁתְּהֵא מַחֲשָׁבָה פּוֹסֶלֶת בִּפְנִים. הֲרֵי הוּא אוֹמֵר (להלן יט, ז) "בַּיּוֹם הַשְּׁלִישִׁי", מָקוֹם שֶׁיְּהֵא מְשֻּׁלָּשׁ בְּדָם בְּבָשָׂר וּבְאֵמוּרִים. וְלֹא תְּהֵא מַחֲשָׁבָה פּוֹסֶלֶת בַּחוּץ מִקַּל וָחֹמֶר, וּמַה בְּמָקוֹם שֶׁפָּסַל דָּם שֶׁבִּפְנִים אֶת דָּם שֶׁבַּחוּץ אֵין הַמַּחֲשָׁבָה פּוֹסֶלֶת בִּפְנִים, מָקוֹם שֶׁלֹּא פָּסַל דָּם שֶׁבַּחוּץ אֶת שֶׁבִּפְנִים אֵינוֹ דִּין שֶׁלֹּא תְּהֵא מַחֲשָׁבָה פּוֹסֶלֶת בַּחוּץ, תַּלְמוּד לוֹמַר "שְׁלִישִׁי", חוּץ לִזְמַנּוֹ "פִּגּוּל" חוּץ לִמְקוֹמוֹ. בָּשָׂר שֶׁנִּכְנָס לִפְנִים כָּשֵׁר. שֶׁהָיָה בְּדִּין, לִפְסֹל. וּמַה בְּמָקוֹם שֶׁלֹּא פָּסַל דָּם שֶׁבַּחוּץ אֶת שֶׁבִּפְנִים, בָּשָׂר הַיּוֹצֵא לַחוּץ פָּסוּל. מָקוֹם שֶׁפָּסַל דָּם שֶׁבִּפְנִים אֶת שֶׁבַּחוּץ, בָּשָׂר הַנִּכְנָס לִפְנִים אֵינוֹ דִין שֶׁיְּהֵא פָּסוּל. הֲרֵי הוּא אוֹמֵר מִדָּמָהּ, דָּמָהּ וְלֹא בְּשָׂרָהּ. קַל וָחֹמֶר לְיוֹצֵא מֵעַתָּה, וּמַה בְּמָקוֹם שֶׁפָּסַל דָּם שֶׁבִּפְנִים אֶת שֶׁבַּחוּץ, בָּשָׂר הַנִּכְנָס לִפְנִים כָּשֵׁר, מָקוֹם שֶׁלֹּא פָּסַל דָּם (שֶׁבִּפְנִים) [שֶׁבַּחוּץ] אֶת (שֶׁבַּחוּץ) [שֶׁבִּפְנִים], בָּשָׂר הַיּוֹצֵא לַחוּץ אֵינוֹ דִין שֶׁיְּהֵא כָּשֵׁר, הֲרֵי הוּא אוֹמֵר  "וּבָשָׂר בַּשָּׂדֶה טְרֵפָה לֹא תֹאכֵלוּ", כֵּיוָן שֶׁיָּצָא בָּשָׂר חוּץ לִמְחִיצָתוֹ נֶאֱסַר.

"אֶל אֹהֶל מוֹעֵד", אֵין לִי אֶלָּא אֹהֶל מוֹעֵד, שִׁילֹה וּבֵית עוֹלָמִים מִנַּיִן, תַּלְמוּד לוֹמַר "לְכַפֵּר בַּקֹּדֶשׁ". הַנִּכְנָס לְכַפֵּר אַף עַל פִּי שֶׁלֹּא כִּפֵּר פָּסוּל, דִּבְרֵי רַבִּי אֶלִיעֶזֶר. אֲמַר רַבִּי אֱלִיעֶזֶר נֶאֱמַר כָּאן "לְכַפֵּר", וְנֶאֱמַר לְהַלָּן (טז, יז) "לְכַפֵּר" מַה לְּכַפֵּר הָאָמוּר לְהַלָּן שֶׁלֹּא כִּפֵּר, אַף לְכַפֵּר הָאָמוּר כָּאן בְּשֶׁלֹּא כִּפֵּר, רַבִּי שִׁמְעוֹן אוֹמֵר, נֶאֱמַר כָּאן "לְכַפֵּר בַּקֹּדֶשׁ" וְנֶאֱמַר לְהַלָּן (טז, כז) "לְכַפֵּר בַּקֹּדֶשׁ" מַה "לְּכַפֵּר בַּקֹּדֶשׁ" הָאָמוּר לְהַלָּן שֶׁכְבָר כִּפֵּר, אַף לְכַפֵּר בַּקֹּדֶשׁ הָאָמוּר כָּאן שֶׁכְּבָר כִּפֵּר. רַבִּי יְהוּדָה אוֹמֵר, אִם הִכְנִיס שׁוֹגֵג, כִּפֵּר.

"בַּקֹּדֶשׁ בָּאֵשׁ יִשָּׂרֵף" מְלַמֵּד שֶׁשְּׂרֵפָתָהּ בַּקֹּדֶשׁ. אֵין לִי אֶלָּא זוֹ בִּלְבַד, מִנַּיִן לְרַבּוֹת פְּסוּלֵי קָדְשֵׁי קָדָשִׁים וְאֵמוּרֵי קָדָשִׁים קַלִּים, תַּלְמוּד לוֹמַר "כָּל בַּקֹּדֶשׁ בָּאֵשׁ תִּשָּׂרֵף", מִכָּאן אָמְרוּ בְּשַׂר קָדְשֵׁי קָדָשִׁים שֶׁנִּטְמָא בֵּין בְּאַב הַטֻּמְאָה בֵּין בִּוְלַד הַטֻּמְאָה בֵּין בִּפְנִים בֵּין בַּחוּץ, בֵּית שַׁמַּאי אוֹמְרִים הַכֹּל יִשָּׂרֵף בִּפְנִים, וּבֵית הִלֵּל אוֹמְרִים, הַכֹּל יִשָּׂרֵף בַּחוּץ חוּץ מִשֶּׁנִּטְמָא (בְּאַב הַטֻּמְאָה וּ) בִּוְלַד הַטֻּמְאָה בִּפְנִים, דִּבְרֵי רַבִּי מֵאִיר. רַבִּי יְהוּדָה אוֹמֵר, בֵּית שַׁמַּאי אוֹמְרִים, הַכֹּל יִשָּׂרֵף בִּפְנִים חוּץ מִשֶּׁנִּטְמָא בְּאַב הַטֻּמְאָה בַּחוּץ, וּבֵית הִלֵּל אוֹמְרִים, הַכֹּל יִשָּׂרֵף בַּחוּץ, חוּץ שֶׁנִּטְמָא (בְּאַב) [בִּוְלַד] הַטֻּמְאָה בִּפְנִים רַבִּי אֱלִיעֶזֶר אוֹמֵר, אֶת שֶׁנִּטְמָא בְּאַב הַטֻּמְאָה, בֵּין בִּפְנִים בֵּין בַּחוּץ, יִשָּׂרֵף בַּחוּץ. אֶת שֶׁנִּטְמָא בִּוְלַד הַטֻּמְאָה, בֵּין בַּחוּץ בֵּין בִּפְנִים, יִשָּׂרֵף בִּפְנִים. [רַבִּי עֲקִיבָא אוֹמֵר נִטְמָא בַּחוּץ, בֵּין בִּוְלַד הַטֻּמְאָה בֵּין בְּאַב הַטֻּמְאָה. יִשָּׂרֵף בַּחוּץ, נִטְמָא בִּפְנִים, בֵּין בְּאַב הַטֻּמְאָה בֵּין בִּוְלַד הַטֻּמְאָה, יִשָּׂרֵף בִּפְנִים].

רַבִּי אֱלִיעֶזֶר אוֹמֵר "לֹא תֵאָכֵל בָּאֵשׁ תִּשָּׂרֵף", כָּל שֶׁטָּעוּן שְׂרֵפָה בָּא הַכָּתוּב לִתֵּן לֹא תַעֲשֶׂה עַל אֲכִילָתוֹ. רַבִּי יוֹסִי הַגְּלִילִי אוֹמֵר, אֵין כָּל הָעִנְיָן הַזֶּה מְדַבֵּר אֶלָּא בְּפָרִים הַנִּשְׂרָפִין וּשְׂעִירִים הַנִּשְׂרָפִין לִתֵּן לֹא תַעֲשֶׂה עַל אֲכִילָתוֹ, לְלַמֵּד שֶׁפְּסוּלֵיהֶן נִשְׂרָפִין לִפְנֵי הַבִּירָה. אָמְרוּ לוֹ מִנַּיִן לְחַטָּאת שֶׁנִּכְנָס דָּמָהּ לִפְנִים שֶׁהִיא (תִּהְיֶה) פְּסוּלָה, אֲמַר לָהֶם (להלן י, יח) "הֵן לֹא הוּבָא אֶת דָּמָהּ".

תַּנְיָא, הַדָּם וְהַשֶּׁמֶן הַמְּנָחוֹת וְהַנְּסָכִים שֶׁנִּטְמְאוּ, עוֹשֶׂה לָהֶן מַעֲרָכָה בִּפְנֵי עַצְמָן וְשׂוֹרְפָן, מִשּׁוּם שֶׁנֶּאֱמַר "בַּקֹּדֶשׁ בָּאֵשׁ תִּשָּׂרֵף". אֲמַר לֵיהּ שְׁמוּאֵל לְרַב חָנָא בַּגְדָתָאָה פּוֹק אַיְיתִי לִי בֵּי עַשָׂרָה וְאֵימָא לָךְ בְּאַפַּיְיהוּ נְסָכִים שֶׁנִּטְמְאוּ עוֹשֶׂה לָהֶן מַעֲרָכָה בִּפְנֵי עַצְמָן וְשׂוֹרְפָן.

~ פרק ז

{pפסוק א-הp}  "וְזֹאת תּוֹרַת הָאָשָׁם", לְבֵית עוֹלָמִים. זֹאת, אֵינָהּ נוֹהֶגֶת בַּבָּמָה. תּוֹרַת הָאָשָׁם, תּוֹרָה אַחַת לְכָל אֲשָׁמוֹת שֶׁיְּהֵא דָּמָם נִתַּן לְמַטָּה. וְכִי מֵאַיִן יָצְאוּ מִכְּלָל שֶׁנֶּאֱמַר  "כִּי כַּחַטָּאת הָאָשָׁם הוּא לַכֹּהֵן", מַה חַטָּאת דָּמָהּ נִתַּן לְמַעְלָה אַף אָשָׁם יִהְיֶה דָּמוֹ נִתַּן לְמַעְלָה, תַּלְמוּד לוֹמַר קֹדֶשׁ קָדָשִׁים וְאֶת דָּמוֹ יִזְרֹק, לְרַבּוֹת כָּל אֲשָׁמוֹת וַאֲשַׁם מְצֹרָע שֶׁיְּהֵא דָּמָם נִתַּן לְמַטָּה. מִנַּיִן לְדַם הָאָשָׁם שֶׁנִּתְעָרֵב בְּדַם שְׁלָמִים שֶׁיִּזְרֹק, תַּלְמוּד לוֹמַר "קֹדֶשׁ קָדָשִׁים וְאֶת דָּמוֹ יִזְרֹק", יָכוֹל אֲפִלּוּ נִתְעָרְבוּ חַיִּים, תַּלְמוּד לוֹמַר "הוּא". מַה יַּעֲשֶׂה לָהֶם, יִרְעוּ עַד שֶׁיִּסְתָּאֲבוּ וְיִמָּכְרוּ וְיָבִיא בִּדְמֵי הַיָּפֶה שֶׁבָּהֶן מִמִּין זֶה [וְהַיָּפֶה מִמִּין זֶה] וְיַפְסִיד הַמּוֹתָר מִבֵּיתוֹ. רַבִּי שִׁמְעוֹן אוֹמֵר, אָשָׁם שֶׁנִּתְעָרֵב בִּשְׁלָמִים שְׁנֵיהֶם יִשָּׁחֲטוּ בְּצָפוֹן, זֶה יַקְרִיב לְשֵׁם מִי שֶׁהוּא וְזֶה יַקְרִיב לְשֵׁם מִי שֶׁהוּא. אָמְרוּ לוֹ וַהֲלֹא שְׁלָמִים טְעוּנִין תְּנוּפָה וְאֵין אָשָׁם טָעוּן תְּנוּפָה. אֲמַר לָהֶם מַה בְּכָךְ וְיָנִיף אָשָׁם. אָמְרוּ לוֹ אֵין מְבִיאִין קָדָשִׁים לְבֵּית הַפְּסוּל.

"הוּא", הוּא קָרֵב וְאֵין [תְּמוּרָתוֹ] קְרֵבָה.

"יִשְׁחֲטוּ", רִבָּה כָּאן שׁוֹחֲטִין הַרְבֵּה, אַף הַגֵּרִים, אַף הַנָּשִׁים, אַף הָעֲבָדִים. אֵין לְשׁוֹן שְׁחִיטָה אֶלָּא לְשׁוֹן מְשִׁיכָה, שֶׁנֶּאֱמַר (מ"א י, טז) "זָהָב שָׁחוּט". רַבִּי אֶלִיעֶזֶר אוֹמֵר, מִכָּאן לְעוֹלַת צִבּוּר שֶׁלֹּא תְּהֵא שְׁחִיטָתָהּ אֶלָּא בְּצָפוֹן. קֹדֶשׁ קָדָשִׁים, לְרַבּוֹת זִבְחֵי שַׁלְמֵי צִבּוּר שֶׁלֹּא תְּהֵא שְׁחִיטָתָן אֶלָּא בְּצָפוֹן. הוּא, פְּרָט לְתוֹדָה וְאֵיל נָזִיר.

"וְהִקְטִיר אֹתָם הַכֹּהֵן הַמִּזְבֵּחָה אִשֶּׁה לַה' אָשָׁם הוּא", אַף עַל פִּי שֶׁלֹּא סָמַךְ. יָכוֹל אַף עַל פִּי שֶׁלֹּא שְׁחָטוֹ בְּצָפוֹן, תַּלְמוּד לוֹמַר "הוּא". רַבִּי אֱלִיעֶזֶר אוֹמֵר, (אָשָׁם) [אִשֶׁה] לְשֵׁם אִשִּׁים. אָשָׁם, אַף עַל פִּי שֶׁלֹּא סָמַךְ עָלָיו. יָכוֹל אַף עַל פִּי שֶׁשְּׁחָטוֹ שֶׁלֹּא לִשְׁמוֹ תַּלְמוּד לוֹמַר "הוּא". אָמַר רַבִּי אֱלִיעֶזֶר, חַטָּאת בָּאָה עַל חֵטְא וְאָשָׁם בָּא עַל חֵטְא. מַה חַטָּאת פְּסוּלָה שֶׁלֹּא לִשְׁמָהּ, אַף אָשָׁם פָּסוּל שֶׁלֹּא לִשְׁמוֹ. אָמְרוּ לוֹ לֹא אִם אָמַרְתָּ בְּחַטָּאת שֶׁדָּמָהּ נִתַּן לְמַעְלָה, תֹּאמַר בְּאָשָׁם שֶׁדָמוֹ נִתַּן לְמַטָּה. אֲמַר לָהֶם פֶּסַח יוֹכִיחַ שֶׁדָּמוֹ נִתַּן לְמַטָּה, אִם שְׁחָטוֹ שֶׁלֹּא לִשְׁמוֹ פָּסוּל. אָמְרוּ לוֹ וַהֲלֹא נֶאֱמַר (שמות יב, כז) "פֶּסַח הוּא", אָמַר לָהֶם אַף נֶאֱמַר "אָשָׁם הוּא".

כָּל הַזְּבָחִים שֶׁנִּזְבְּחוּ שֶׁלֹּא לִשְׁמָן כְּשֵׁרִין, [אֶלָּא שֶׁלֹּא עָלוּ לַבְּעָלִים לְשֵׁם חוֹבָה], חוּץ מִן הַחַטָּאת, וּפֶסַח.

כָּל הַמְּנָחוֹת שֶׁנִקְמְצוּ שֶׁלֹּא לִשְׁמָן כְּשֵׁרִין, חוּץ מִמִּנְחַת חוֹטֵא, [וּמִנְחַת קְנָאוֹת]. תַּנְיָא אָשָׁם לֹא נֶאֱמַר בּוֹ "הוּא" אֶלָּא לְאַחַר הַקְטָרַת אֵמוּרִין הוּא עַצְמוֹ שֶׁלֹּא הֻקְטְרוּ אֵמוּרָיו כָּשֵׁר. אֶלָּא הוּא לָמָּה לִי, לְכִדְרַב הוּנָא אָמַר רַב, אָשָׁם שֶׁנִּתַּק לִרְעִיָּה וּשְׁחָטוֹ לְשֵׁם עוֹלָה כָּשֵׁר, נִתַּק אִין לֹא נִתַּק לֹא, אֲמַר קְרָא הוּא בַּהֲוָיָתוֹ יְהֵא.

{rרמז תצבr}  "וְזֹאת תּוֹרַת הָאָשָׁם", תּוֹרָה אַחַת לְכָל אֲשָׁמוֹת, לְאָשָׁם בְּכֶסֶף שְׁקָלִים. וְרַבָּנָן אַף עַל גַּב דִּכְתִיב "תּוֹרַת הָאָשָׁם" אִצְטְרִיךְ לְמִכְתַּב  "וְאִם נֶפֶשׁ" וָיו מוֹסִיף עַל עִנְיָן רִאשׁוֹן וְיִלְמַד תַּחְתּוֹן מֵעֶלְיוֹן. דְּאִי מִזֹּאת תּוֹרַת הָאָשָׁם הֲוָה אֲמִינָא כִּי אַמְרִינָן תּוֹרָה אַחַת לְכָל הָאֲשָׁמוֹת, הַנֵּי מִלֵּי בִּשְׁאָר אֲשָׁמוֹת וַדָּאִין, אֲבָל אָשָׁם תָּלוּי כֵּיוָן דְּעַל סָפֵק חֵלֶב קָאָתִי, אֵימָא לֹא יְהֵא סְפֵקוֹ חָמוּר מִוַּדָּאוֹ, מַה וַדָּאוֹ חַטָּאת בַּת דַּנְקָא סְפֵקוֹ נַמִּי אָשָׁם בַּת דַּנְקָא, לְהָכִי כָּתַב רַחֲמָנָא "וְאִם נֶפֶשׁ" וָי"ו מוֹסִיף עַל עִנְיָן רִאשׁוֹן, הָנִיחָא לְמַאן דַּאֲמַר דְּדָרִישׁ זֹאת תּוֹרַת, אֶלָּא לְמַאן דַּאֲמַר דְּלֵית לֵיהּ זֹאת תּוֹרַת, מַאי אִיכָּא לְמֵימַר, יָלִיף אַיִל אַיִל.

אָמַר רַבִּי יוֹחָנָן, כָּל הַתּוֹרָה כֻּלָּהּ לְמֵדִין לָמֵד מִלָּמֵד, חוּץ מִקָּדָשִׁים שֶׁאֵין לְמֵדִין לָמֵד מִלָּמֵד, דְּאִם כֵּן לֹא יֹאמַר צָפוֹנָה בְּאָשָׁם וְלֵיתִי בְּקֹדֶשׁ הַקֳּדָשִׁים מֵחַטָּאת, לְמַאי הִילְכְתָא כָּתַב בֵּיהּ רַחֲמָנָא, לָאו לְמֵימַר דָּבָר הַלָּמֵד בְּהֶקֵּשׁ אֵינוֹ חוֹזֵר וּמְלַמֵּד בִּגְזֵרָה שָׁוָה. וְדִלְמָא מִשּׁוּם דְּאִיכָּא לְמִיפְרַךְ מַה לְּחַטָּאת שֶׁכֵּן מְכַפֶּרֶת עַל חַיָּבֵי כְּרִיתוֹת. קָדְשֵׁי קָדָשִׁים יְתֵירֵי כְּתִיבֵי.

{pפסוק וp}  "כָּל זָכָר" לְרַבּוֹת בַּעֲלֵי מוּמִין. לְמָּה, אִם לַאֲכִילָה כְּבָר אָמוּר, אִם לְמַחֲלֹקֶת, כְּבָר אָמוּר, וְאִם בַּעֲלֵי מוּמִין קְבוּעִים, כְּבָר אָמוּר, וְאִם בַּעֲלֵי מוּמִין עוֹבְרִין, כְּבָר אָמוּר, אִם כֵּן לָמָּה נֶאֱמַר "כָּל זָכָר", שֶׁיָּכוֹל אֵין לִי אֶלָּא שֶׁנּוֹלַד תָּם וְנַעֲשָׂה בַּעַל מוּם, נוֹלַד בַּעַל מוּם מִמְּעֵי אִמּוֹ מִנַּיִן, תַּלְמוּד לוֹמַר "כָּל זָכָר". "יֹאכֲלֶנּוּ", כָּשֵׁר וְלֹא פָּסוּל. קֹדֶשׁ הַקֳּדָשִׁים לְרַבּוֹת זִבְחֵי שַׁלְמֵי צִבּוּר שֶׁלֹּא יִהְיוּ נֶאֱכָלִים אֶלָּא לְזִכְרֵי כְהֻנָּה. הוּא פְּרָט לְתוֹדָה וְאֵיל נָזִיר.

{pפסוק זp}  רַבִּי אֱלִיעֶזֶר אוֹמֵר, אַף הָאָשָׁם שֶׁשְּׁחָטוֹ שֶׁלֹּא לִשְׁמוֹ פָּסוּל, הֲרֵי הוּא אוֹמֵר כַּחַטָּאת כָּאָשָׁם, מַה חַטָּאת פְּסוּלָה שֶׁלֹּא לִשְׁמָהּ, אַף אָשָׁם פָּסוּל שֶׁלֹּא לִשְׁמוֹ. (לעיל ו, יט) "הַכֹּהֵן הַמְחַטֵּא אֹתָהּ", אֹתָהּ לְמַעְלָה וְאֵין אַחֵר לְמַעְלָה. אִי הָכִי חַטָּאת נַמִּי "אֹתָהּ" לִשְׁמָהּ כְּשֵׁרָה שֶׁלֹּא לִשְׁמָהּ פְּסוּלָה, הָא שְׁאָר קָדָשִׁים בֵּין לִשְׁמָן בֵּין שֶׁלֹּא לִשְׁמָן כְּשֵׁרִין. הַהוּא אֹתָהּ לָאו דַּוְקָא, דְּהָא שִׁיֵיר פֶּסַח. הָכָא נַמִּי לָאו דַּוְקָא דְּהָא שִׁיֵיר עוֹלַת הָעוֹף, בִּזְבִיחָה מִיהָא לֹא שִׁיֵיר.

תְּנָן הָתָם, שֶׁהָיָה רַבִּי עֲקִיבָא אוֹמֵר, כָּל הַדָּמִים שֶׁנִּכְנְסוּ לְכַפֵּר בַּהֵיכָל פְּסוּלִין. וַחֲכָמִים אוֹמְרִים חַטָּאת בִּלְבַד. רַבִּי אֱלִיעֶזֶר אוֹמֵר אַף הָאָשָׁם, שֶׁנֶּאֱמַר "כַּחַטָּאת כָּאָשָׁם". וְרַבָּנָן, אֲמַר קְרָא "דָּמָהּ" דָּמָהּ שֶׁל זוֹ וְלֹא דָּמָהּ שֶׁל אַחֶרֶת, וְאִידָךְ, "דָּמָהּ" וְלֹא בְּשָׂרָהּ. וְאִידָךְ דַּם דָּמָּה. וְאִידָךְ, דַּם דָּמָהּ לָא דָּרִישׁ. בִּשְׁלָמָא לְרַבָּנָן דְּאָמְרֵי אָשָׁם שֶׁשְּׁחָטוֹ שֶׁלֹּא לִשְׁמוֹ כָּשֵׁר, הַיְנוּ דְּאִיתְקַשׁ מִנְחָה לְחַטָּאת [וּמִנְחָה לְאָשָׁם], מִנְחַת חוֹטֵא הֲרֵי הִיא כְּחַטָּאת לְפִיכָךְ קְמָצָהּ שֶׁלֹּא לִשְׁמָהּ פְּסוּלָה. מִנְחַת נְדָבָה הַרֵי הִיא כְּאָשָׁם לְפִיכָךְ קְמָצָהּ שֶׁלֹּא לִשְׁמָהּ כְּשֵׁרָה. אֶלָּא רַבִּי אֱלִיעֶזֶר לְמַאי הִלְכְתָא אִיתְקַשׁ מִנְחָה לְאָשָׁם. כְּאִידָךְ דְּרַבִּי שִׁמְעוֹן, דִּתְנַן שֶׁלֹּא בִּכְלִי שָׁרֵת פְּסוּלָה, וְרַבִּי שִׁמְעוֹן מַכְשִׁיר. וְאָמַר רַב יְהוּדָה בְּרֵיהּ דְּרַבִּי חִיָּא מַאי טַעְמָא דְּרַבִּי שִׁמְעוֹן אֲמַר קְרָא (לעיל ו, י) "קֹדֶשׁ קָדָשִׁים הִיא כַּחַטָּאת [וּ]כָּאָשָׁם", בָּא לַעֲבֹד עֲבוֹדָה בַּיָּד, עוֹבְדָהּ בְּיָמִין כְּחַטָּאת, בִּכְלִי, עוֹבְדָהּ בִּשְׂמֹאל כְּאָשָׁם. וְרַבִּי שִׁמְעוֹן הַאי קְרָא מַפִּיק לֵיהּ לְהָכִי וּמַפִּיק לֵיהּ לְהָכִי, עִקָּר קְרָא לִדְרַבִּי יְהוּדָה בְּרֵיהּ דְּרַבִּי חִיָּא אֲתָא. וּמִנְחַת חוֹטֵא דִּפְסוּלָה שֶׁלֹא לִשְׁמָהּ, חַטָּאת מַאי טַעְמָא, מִשּׁוּם דִּכְתִיב בָּהּ (הִיא) [הוּא] מִנְחַת חוֹטֵא נַמִּי הָא כְּתִיב הִיא. וְרַבָּנָן לְמַאי הִלְכְתָא אִיתְקַשׁ אָשָׁם לְחַטָּאת, לוֹמַר לְךָ מַה חַטָּאת טְעוּנָה סְמִיכָה אַף אָשָׁם טָעוּן סְמִיכָה.

"כַּחַטָּאת כָּאָשָׁם", מַה חַטָּאת מִן הַחֻלִּין, וּבַיּוֹם, וּבְיָדוֹ הַיְמָנִית, אַף אָשָׁם מִן הַחֻלִּין, וּבַיּוֹם, וּבְיָדוֹ הַיְמָנִית, תּוֹרָה אַחַת לָהֶם לִסְמִיכָה. הַכֹּהֵן אֲשֶׁר יְכַפֶּר בּוֹ וְגוֹ', פְּרָט לִטְבוּל יוֹם וְלִמְחֻסַּר כִּפּוּרִים וּלְאוֹנֵן.

{pפסוק חp}  "וְהַכֹּהֵן הַמַּקְרִיב אֶת עֹלַת אִישׁ", פְּרָט לְעוֹלַת הֶקְּדֶשׁ, דִּבְרֵי רַבִּי יְהוּדָה. רַבִּי יוֹסִי בְּרַבִּי יְהוּדָה אוֹמֵר, אַף פְּרָט לְעוֹלַת הַגֵּר. עוֹלַת אִישׁ אֵין לִי אֶלָּא עוֹלַת אִישׁ, עוֹלַת גֵּרִים נָשִׁים וַעֲבָדִים מִנַּיִן, תַּלְמוּד לוֹמַר "עוֹר הָעֹלָה" רִבָּה. אִם כֵּן לָמָּה נֶאֱמַר "עֹלַת אִישׁ", עוֹלָה שֶׁעָלְתָה לְאִישׁ פְּרָט לְשֶׁנִּשְׁחַטָה חוּץ לִזְמַנָּהּ וְחוּץ לִמְקוֹמָהּ. יָכוֹל אַף נִשְׁחֲטָה שֶׁלֹּא לִשְׁמָהּ, הוֹאִיל וְלֹא עָלְתָה לַבְּעָלִים לְשֵׁם חוֹבָה לֹא יִהְיוּ הַכֹּהֲנִים זַכָּאִים בְּעוֹרָהּ, תַּלְמוּד לוֹמַר "עוֹר הָעֹלָה" רִבָּהּ, אֵין לִי אֶלָּא עוֹר הָעֹלָהּ, עוֹרוֹת קָדְשֵׁי קָדָשִׁים מִנַּיִן, תַּלְמוּד לוֹמַר "אֲשֶׁר הִקְרִיב". יָכוֹל שֶׁאֲנִי מְרַבֶּה אַף עוֹרוֹת קָדָשִׁים קַלִּים, תַּלְמוּד לוֹמַר "הָעֹלָה", מָה עוֹלָה מְיֻחֶדֶת קָדְשֵׁי קָדָשִׁים יָצְאוּ קָדָשִׁים קַלִּים. רַבִּי יִשְׁמָעֵאל אוֹמֵר, עוֹר הָעֹלָה, אֵין לִי אֶלָּא עוֹר הָעוֹלָה, עוֹרוֹת קָדְשֵׁי קָדָשִׁים מִנַּיִן, וְדִין הוּא וּמַה בְּמָקוֹם שֶׁלֹּא זָכוּ כֹּהֲנִים בַּבָּשָּׂר זָכוּ בָּעוֹרוֹת, כָּאן שֶׁזָּכוּ בַּבָּשָׂר אֵינוֹ דִין שֶׁיִּזְכּוּ בָּעוֹרוֹת. מִזְבֵּחַ יוֹכִיחַ שֶׁזָּכָה בַּבָּשָׂר וְלֹא זָכָה בָּעוֹרוֹת. לֹא אִם אָמַרְתָּ בְּמִזְבֵּחַ שֶׁלֹּא זָכָה בְּמִקְצָתָן, תֹּאמַר בְּכֹּהֲנִים שֶׁזָּכוּ בְּמִקְצָתָן, הוֹאִיל וְזָכוּ בְּמִקְצָתָן יִזְכּוּ בְּכֻלָּן. רַבִּי אוֹמֵר, כָּל עַצְמֵנוּ לֹא נִצְרַכְנוּ אֶלָּא לְעוֹר הָעוֹלָה בִּלְבַד, שֶׁבְּכָל מָקוֹם הָעוֹר מְהַלֵּךְ אַחַר הַבָּשָׂר. פָּרִים הַנִּשְׂרָפִים וּשְׂעִירִים הַנִּשְּׂרָפִים עוֹרוֹתֵיהֶן נִשְׂרָפִין עִמָּהֶם, שֶׁנֶּאֱמַר (להלן טז, כז) "וְשָׂרְפוּ בָּאֵשׁ אֶת עוֹרוֹתָם וְאֶת בְשָׂרָם וְאֶת פִּרְשָׁם", חַטָּאת וְאָשָׁם וְזִבְחֵי שַׁלְמֵי צִבּוּר נִתָּנִין מַתָּנָה לְכֹּהֵן לְעוֹלָם, רָצוּ לְהַפְשִׁיט מַפְשִׁיטִים, רָצוּ לְאָכְלָן אוֹכְלִים אוֹתָם וְאֶת עוֹרוֹתֵיהֶן. אֲבָל הָעוֹלָה לְפִי שֶׁנֶּאֱמַר בָּהּ  "וְהִפְשִׁיט אֶת הָעוֹלָה" צָרִיךְ הַכָּתוּב לוֹמַר עוֹר הָעֹלָה אֲשֶׁר הִקְרִיב לַכֹּהֵן לוֹ יִהְיֶה.

("וְנָתַן) לַכֹּהֵן", פְּרָט לִטְבוּל יוֹם וְלִמְחֻסַּר כִּפּוּרִים וּלְאוֹנֵן. יָכוֹל לֹא יַחְלְקוּ בַּבָּשָׂר שֶׁהוּא לַאֲכִילָה, אֲבָל יַחְלְקוּ בָּעוֹרוֹת שֶׁאֵינָן לַאֲכִילָה. תַּלְמוּד לוֹמַר "עוֹר הָעֹלָה אֲשֶׁר הִקְרִיב לַכֹּהֵן לוֹ יִהְיֶה", פְּרָט לִטְבוּל יוֹם וְלִמְחֻסַּר כִּפּוּרִים וּלְאוֹנֵן.

"עוֹר הָעֹלָה אֲשֶׁר הִקְרִיב לַכֹּהֵן לוֹ יִהְיֶה", אָמַר רַבִּי יוֹחָנָן מִשּׁוּם רַבִּי יִשְׁמָעֵאל נֶאֱמַר "לוֹ יִהְיֶה" בְּעוֹלָה וְנֶאֱמַר (לעיל פסוק ז) "לוֹ יִהְיֶה" בְּאָשָׁם, הַכֹּהֵן אֲשֶׁר יְכַפֶּר בּוֹ לוֹ יִהְיֶה, מָה אָשָׁם עַצְמוֹתָיו מֻתָּרִים אַף עוֹלָה עַצְמוֹתֶיהָ מֻתָּרִין. מֻפְנֶה, דְּאִי לֹא מֻפְנֶה אִיכָּא לְמִיפְרַךְ מַה לְּאָשָׁם שֶׁכֵּן בְּשָׂרוֹ מֻתָּר, לוֹ יִהְיֶה יְתֵירָא כְּתִיב. פָּרְשׁוּ לִפְנֵי זְרִיקָה, מוֹעֲלִין בָּהֶן עַד זְרִיקָה. לְאַחַר זְרִיקָה, מוֹעֲלִין בָּהֶן לְעוֹלָם. וּפְלִיגָא דְּרַבִּי אֱלִיעֶזֶר, דַּאֲמַר רַבִי אֱלִיעֶזֶר פָּרְשׁוּ לִפְנֵי זְרִיקָה, מוֹעֲלִין בָּהֶן לְעוֹלָם, לְאַחַר זְרִיקָה, לֹא נֶהֱנִין וְלֹא מוֹעֲלִין.

כָּל שֶׁלֹּא זָכָה מִזְבֵּחַ בִּבְשָׂרָהּ לֹא זָכוּ הַכֹּהֲנִים בָּעוֹרָהּ, שֶׁנֶּאֱמַר "עֹלַת אִישׁ", עוֹלָה שֶׁעָלְתָה לְאִישׁ. עוֹלָה שֶׁנִּשְׁחֲטָה שֶׁלֹּא לִשְׁמָהּ, אַף עַל פִּי שֶׁלֹּא עָלְתָה לַבְּעָלִים, עוֹרָהּ לַכֹּהֲנִים. אֶחָד עוֹלַת אִישׁ וְאֶחָד עוֹלַת אִשָּׁה עוֹרוֹתֵיהֶם לַכֹּהֲנִים, עוֹרוֹת קָדָשִׁים קַלִּים לַבְּעָלִים, עוֹרוֹת קָדְשֵׁי קָדָשִׁים לַכֹּהֲנִים, מִקַּל וָחֹמֶר כְּדְלְעֵיל. עֹלַת אִישׁ, פְּרָט לְעוֹלַת הֶקְדֵּשׁ דִּבְרֵי רַבִּי יְהוּדָה. רַבִּי יוֹסִי אוֹמֵר, פְּרָט לְעוֹלַת גֵּרִים. מַאי פְּרָט לְעוֹלַת הֶקְדֵּשׁ, אָמַר רַבִּי חִיָּא בַּר יוֹסִי פְּרָט לְעוֹלָה הַבָּאָה מִן הַמּוֹתָרוֹת. הָנִיחָא לְמָאן דַּאֲמַר מוֹתָרָה לְנִדְבַת צִבּוּר אָזְלֵי, אֶלָּא לְמָאן דַּאֲמַר לְנִדְבַת יָחִיד אָזְלֵי, מַאי אִיכָּא לְמֵימַר. כְּדַאֲמַר רָבָא  "הָעוֹלָה" עוֹלָה רִאשׁוֹנָה, הָכֵי נַמֵי הָעוֹלָה, עוֹלָה רִאשׁוֹנָה. רַבִּי אַיְּבוֹ אֲמַר רַבִּי יַנַּאי, פְּרָט לְמַתְפִּיס עוֹלָה לְבֶדֶק הַבַּיִת. לֹא מִבָּעְיָא לְמָאן דַּאֲמַר קָדְשֵׁי בֶּדֶק הַבַּיִת תָּפְסֵי מִדְּאוֹרַיְתָא, אֶלָּא אֲפִלּוּ לְמָאן דַּאֲמַר לָא תָפְסֵי הַנֵּי מִלֵּי בָּשָׂר אֲבָל עוֹר תַּפִיס. אֲמַר לֵיהּ רַב הַמְנוּנָא לְרַב נַחְמָן, כְּמָאן כְּרַבִּי יְהוּדָה, הָא הֲדַר בֵּיהּ וְכוּ'. אֲמַר לֵיהּ אֶלָּא מַר בְּמַאי מוֹקִים לָהּ. אֲמַר לֵיהּ מוּקְמֶת לֵיהּ בְּמַקְדִּישׁ נְכָסָיו וְאַלִּיבָא דְּרַבִּי יְהוֹשֻׁעַ. דִּתְנַן הַמַּקְדִּישׁ נְכָסָיו וְהָיוּ בָּהֶן בְּהֵמוֹת הָרְאוּיוֹת לְגַבֵּי הַמִּזְבֵּחַ זְכָרִים וּנְקֵבוֹת, רַבִּי יְהוֹשֻׁעַ אוֹמֵר, זְכָרִים עַצְמָן יִקְרְבוּ, וּנְקֵבוֹת יִמָּכְרוּ לְצָרְכֵי זִבְחֵי שְׁלָמִים וְיָבִיא בִּדְמֵיהֶן עוֹלוֹת, וּשְׁאָר נְכָסִים יִפְּלוּ לְבֶדֶק הַבַּיִת, וַאֲפִלּוּ לְרַבִּי יְהוֹשֻׁעַ דַּאֲמַר אָדָם חוֹלֵק הֶקְדֵּשׁוֹ, הַנֵּי מִלֵּי בָּשָׂר, אֲבָל עוֹר תַּפִיס.  רַבִּי יוֹסִי אוֹמֵר, פְּרָט לְעוֹלַת גֵּרִים, אֲמַר לֵיהּ רַב חָמָא בַּר חִלְקִיָּה לְרָבִינָא אַטוּ גֵּרִים לָאו אִישׁ נִינְהוּ, אֲמַר לֵיהּ פְּרָט לְגֵר שֶׁמֵּת וְאֵין לוֹ יוֹרְשִׁים. [תָּנוּ רַבָּנָן "עֹלַת אִישׁ"], אֵין לִי אֶלָּא עוֹלַת אִישׁ עוֹלַת גֵּרִים נָשִׁים וַעֲבָדִים מִנַּיִן וְכוּ' רַבִּי יִשְׁמָעֵאל אוֹמֵר וְכוּ' רַבִּי אוֹמֵר כָּל עַצְמֵנוּ וְכוּ'. תָּנָא קָמָא נַמִּי תִּיפּוק מִדִינָא, מִלְּתָא דְּאָתְיָא בְּקַל וָחֹמֶר טָרַח וְכָּתַב לָהּ קְרָא. וְרַבִּי יִשְׁמָעֵאל הַאי אֲשֶׁר הִקְרִיב מַאי עָבִיד לֵיהּ, מִבָּעֵי לֵיהּ פְּרָט לִטְבוּל יוֹם וְאוֹנֵן. וְתֵיפּוּק לֵיהּ מִלּוֹ יִהְיֶה, רַבִּי יִשְׁמָעֵאל לְטַעְמֵיהּ דַּאֲמַר נֶאֱמַר בְּעוֹלָה "לוֹ יִהְיֶה" וְנֶאֱמַר בְּאָשָׁם וְכוּ'.

{pפסוק ט-יp}  "וְכָל מִנְחָה אֲשֶׁר תֵּאֶפָה בַּתַּנּוּר", (כָּתוּב לְמַעֲלָה מִרֶמֶז ת"נ).

"וְכָל נַעֲשָׂה בַמַּרְחֶשֶׁת", הָאוֹמֵר הֲרֵי עָלַי בְּמַחֲבַת לֹא יָבִיא בְּמַרְחֶשֶׁת. בְּמַרְחֶשֶׁת, לֹא יָבִיא בְּמַחֲבַת. מַה בֵּין מַחֲבַת לְמַרְחֶשֶׁת, מַרְחֶשֶׁת יֵשׁ לָהּ כִּסּוּי, מַחֲבַת אֵין לָהּ כִּסּוּי, דִּבְרֵי רַבִּי יוֹסִי הַגְּלִילִי. רַבִּי חֲנִינָא בֶּן גַּמְלִיאֵל אוֹמֵר מַרְחֶשֶׁת עֲמֻקָּה וּמַעֲשֶׂיה רַכִּין. מַחֲבַת צָפָה וּמַעֲשֶׂיהָ קָשִׁין. מַרְחֶשֶׁת עֲמֻקָּה, דִּכְתִיב "וְכָל נַעֲשָׂה בַמַּרְחֶשֶׁת". מַחֲבַת צָפָה, דִּכְתִיב "וְעַל מַחֲבַת". בֵּית שַׁמַּאי אוֹמְרִים, הָאוֹמֵר הֲרֵי עָלַי מַרְחֶשֶׁת יְהֵא מֻנַּח עַד שֶׁיָּבוֹא אֵלִיָּהוּ, מְסַּפְקָא לְהוֹ אִי עַל שֵׁם כֶּלְיָן נִקְרְאוּ אוֹ עַל שֵׁם מַעֲשֵׂיהֶן נִקְרְאוּ. וּבֵית הִלֵּל אוֹמְרִים כְּלִי הָיָה בְּבֵית הַמִּקְדָּשׁ וּמַרְחֶשֶׁת שְׁמוֹ וַעֲשׂוּיָה כְּמִין כַּלְבּוֹס וּכְשֶׁבָּצֵק מֻנַּח בְּתוֹכוֹ דּוֹמֶה כְּמִין תַּפּוּחֵי כַּרְתִּים וּכְמִין בְּלִיטֵי הַיְּוָנִים. וְאוֹמֵר וְכָל נַעֲשָׂה בַמַּרְחֶשֶׁת וְעַל מַחֲבַת אַלְמָא עַל שֵׁם כֶּלְיָּן נִקְרְאוּ וְלֹא עַל שֵׁם מַעֲשֵׂיהֶם.

"לַכֹּהֵן הַמַּקְרִיב אֹתָהּ לוֹ תִהְיֶה", יָכוֹל לוֹ לְבַדּוֹ, תַּלְמוּד לוֹמַר "לְכָל בְּנֵי אַהֲרֹן תִּהְיֶה". יָכוֹל לְכֻלָּן, תַּלְמוּד לוֹמַר "לַכֹּהֵן הַמַּקְרִיב אֹתָהּ", הָא כֵּיצַד, לְבֵית אָב הַמַּקְרִיבִין אוֹתָהּ.

רַבִּי שִׁמְעוֹן אוֹמֵר, מִנְחַת חוֹטֵא שֶׁל כֹּהֲנִים נִקְמֶצֶת, וְקֹמֶץ קָרֵב לְעַצְמוֹ וְהַשְּׁיָרִים קְרֵבִין לְעַצְמָן, מְנָלַן. אֲמַר חִזְקִיָּה אֲמַר קְרָא וְכָל מִנְחָה בְּלוּלָה בַשֶּׁמֶן וַחֲרֵבָה, אִם אֵינוֹ עִנְיָן לִבְלוּלָה שֶׁל חִטִּין תְּנֵהוּ עִנְיָן לִבְלוּלָה שֶׁל שְׂעוֹרִין. וְאִם אֵינוֹ עִנְיָן לַחֲרֵבָה שֶׁל חִטִּין תְּנֵהוּ עִנְיָן לַחֲרֵבָה שֶׁל שְׂעוֹרִין. וְהַאי לְהָכִי הוּא דְּאָתָא, הַאי מִבָּעֵי לֵיהּ לְכִדְתַנְיאָ, מִנַּיִן שֶׁאֵין חוֹלְקִין מְנָחוֹת כְּנֶגֶד זְבָחִים, תַּלְמוּד לוֹמַר "וְכָל מִנְחָה אֲשֶׁר תֵּאָפֶה בַּתַּנּוּר לְכָל בְּנֵי אַהֲרֹן תִּהְיֶה". יָכוֹל לֹא יַחְלְקוּ זְבָחִים כְּנֶגֶד מְנָחוֹת, שֶׁלֹּא קָמוּ תַּחְתֵּיהֶן בְּדַלּוּת, אֲבָל יַחְלְקוּ מְנָחוֹת כְּנֶגֶד עוֹפוֹת, שֶׁהֲרֵי קָמוּ תַּחְתֵּיהֶן בְּדַלּוּת, תַּלְמוּד לוֹמַר "וְכָל נַעֲשָׂה בַמַּרְחֶשֶׁת לְכָל בְּנֵי אַהֲרֹן תִּהְיֶה", יָכוֹל לֹא יַחְלְקוּ מְנָחוֹת כְּנֶגֶד עוֹפוֹת, שֶׁהַלָּלוּ מִנֵי דָּמִים וְהַלָּלוּ מִינֵי קְמָחִים, אֲבָל יַחְלְקוּ עוֹפוֹת כְּנֶגֶד זְבָחִים שֶׁאֵלּוּ וָאֵלּוּ מִינֵי דָּמִים הֵן, תַּלְמוּד לוֹמַר "וְעַל מַחֲבַת (וְכָל מִנְחָה בְלוּלָה בַשֶּׁמֶן) לְכָל בְּנֵי אַהֲרֹן תִּהְיֶה". יָכוֹל לֹא יַחְלְקוּ עוֹפוֹת כְּנֶגֶד זְבָחִים, שֶׁהַלָּלוּ מַעֲשֵׂיהֶם בַּיָּד וְהַלָּלוּ מַעֲשֵׂיהֶם בִּכְלִי, אֲבָל יַחְלְקוּ מְנָחוֹת כְּנֶגֶד מְנָחוֹת שֶׁאֵלּוּ וָאֵלּוּ עֲשִׂיָּתָן בַּיָּד, תַּלְמוּד לוֹמַר "וְכָל מִנְחָה בְלוּלָה בַשֶּׁמֶן לְכָל בְּנֵי אַהֲרֹן תִּהְיֶה". יָכוֹל לֹא יַחְלְקוּ מַחֲבַת כְּנֶגֶד מַרְחֶשֶׁת [וּמַרְחֶשֶׁת כְּנֶגֶד מַחֲבַת] שֶׁזּוֹ.

מַעֲשֶׂיהָ קָשִׁין וְזוֹ מַעֲשֶׂיהָ רַכִּין, אֲבָל יַחְלְקוּ מַחֲבַת כְּנֶגֶד מַחֲבַת וּמַרְחֶשֶׁת כְּנֶגֶד מַרְחֶשֶׁת, שֶׁזּוֹ וָזוֹ מַעֲשֶׂיהָ קָשִׁין וְזוֹ וָזוֹ מַעֲשֶׂיהָ רַכִּין, תַּלְמוּד לוֹמַר "וַחֲרֵבָה לְכָל בְּנֵי אַהֲרֹן תִּהְיֶה". יָכוֹל לֹא יַחְלְקוּ בְּקָדְשֵׁי קָדָשִׁים אֲבָל יַחְלְקוּ בְּקָדָשִׁים קַלִּים, תַּלְמוּד לוֹמַר "אִישׁ כְּאָחִיו" (להלן פסוק יב) אִם עַל תּוֹדָה, כְּשֵׁם שֶׁאֵין חוֹלְקִין בְּקָדְשֵׁי קָדָשִׁים, כָּךְ אֵין חוֹלְקִין בְּקָדָשִׁים קַלִּים. אִישׁ כְּאָחִיו, אִישׁ חוֹלֵק וַאֲפִלּוּ בַּעַל מוּם וְאֵין קָטָן חוֹלֵק וַאֲפִלּוּ הוּא תָּם, הַהוּא מִכָּל נָפְקָא. וְהָא אַפִּיקְתֵיהּ לְכִדְרַבִּי יוֹסִי בְּרַבִּי יְהוּדָה, אֶלָּא הַהוּא מִוְּכָל.

רָבִינָא אֲמַר, אָתְיָא מִדְּתָנֵי לֵוִי, דְּתָנֵי לֵוִי (במדבר יח, ט) "כָּל קָרְבָּנָם לְרַבּוֹת לוֹג שֶׁמֶן שֶׁל מְצֹרָע. סָלְקָא דַעְתָּךְ אֲמִינָא  "מִן הָאֵשׁ" אֲמַר רַחֲמָנָא וְהַאי לָאו מוֹתָר מִן הָאֵשׁ, קָא מַשְׁמַע לָן. "לְכָל מִנְחָתָם" לְרַבּוֹת מִנְחַת הָעֹמֶר וּמִנְחַת קְנָאוֹת. סָלְקָא דַעְתָּךְ אֲמִינָא  "וְאָכְלוּ אֹתָם אֲשֶׁר כֻּפַּר בָּהֶם", וּמִנְחַת הָעֹמֶר לְהַתִּיר קָא אָתְיָא, וּמִנְחַת קְנָאוֹת לְבָרֵר עָווֹן הוּא דְּקָא אָתְיָא, קָא מַשְׁמַע לָן. (במדבר שם) "לְכָל חַטָּאתָם", לְרַבּוֹת חַטַּאת הָעוֹף, סָלְקָא דַעְתָּךְ אֲמִינָא נְבֵלָה הִיא, קָא מַשְׁמַע לָן. (שם) "וּלְכָל אֲשָׁמָם", לְרַבּוֹת אֲשַׁם נָזִיר וַאֲשַׁם מְצֹרָע. אֲשַׁם מְצֹרָע בְּהֶדְיָא כְּתִיב בֵּיהּ, אֶלָּא לְרַבּוֹת אֲשַׁם נָזִיר כַּאֲשַׁם מְצֹרָע. סָלְקָא דַעְתָּךְ אֲמִינָא לְהַכְשִׁיר קָאֲתֵי, קָא מַשְׁמַע לָן. (שם) "אֲשֶׁר יָשִׁיבוּ", זֶה גֶּזֶל הַגֵּר.  "לְךָ הוּא וּלְבָנֶיךָ", שֶׁלְּךָ וְשֶׁל בָּנֶיךָ יְהֵא וַאֲפִלּוּ לְקַדֵּשׁ בּוֹ אֶת הָאִשָּׁה.

{pפסוק יא-יבp} {rרמז תצגr}  "וְזֹאת תּוֹרַת זֶבַח הַשְּׁלָמִים". זֶה שֶׁאָמַר הַכָּתוּב (תהלים פה, ט) "אֶשְׁמְעָה מַה יְּדַבֵּר הָאֵל ה' כִּי יְדַבֵּר שָׁלוֹם אֶל עַמּוֹ", אָמְרוּ אֻמּוֹת הָעוֹלָם לְבִלְעָם לָמָּה אָמַר הַקָּדוֹשׁ בָּרוּךְ הוּא לְיִשְׂרָאֵל שֶׁיָּבִיאוּ לוֹ קָרְבָּנוֹת וְלָנוּ לֹא אָמַר, אָמַר לָהֶם בִּלְעָם, הַקָּרְבָּנוֹת אֵינָן שָׁלוֹם אֶלָּא לְמִי שֶׁקִּבֵּל אֶת הַתּוֹרָה שֶׁהֵן כְּתוּבִין בָּהּ צָרִיךְ שֶׁיַּקְרִיב קָרְבָּן, אַתֶּם מִתְּחִלָּה פְּסַלְתֶּם אוֹתָהּ וְעַכְשָׁו אַתֶּם מְבַקְּשִׁין לְהַקְרִיב קָרְבָּן, מִי שֶׁקִּבְּלָהּ הּוּא מַקְרִיב, שֶׁנֶּאֱמַר  "ה' עֹז לְעַמוֹ יִתֵּן ה' יְבָרֵךְ אֶת עַמּוֹ בַשָּׁלוֹם", לְכָךְ נֶאֱמַר "כִּי יְדַבֵּר שָׁלוֹם אֶל עַמּוֹ", וּמַה דִּבֵּר, וְזֹאת תּוֹרַת זֶבַח הַשְּׁלָמִים. לָמָּה נֶאֱמַר "זֶבַח הַשְּׁלָמִים", שֶׁהוּא עוֹשֶׂה שָׁלוֹם בֵּין הַמִּזְבֵּחַ וּבֵין הַכֹּהֲנִים וּבֵין יִשְׂרָאֵל. בּוֹא וּרְאֵה, הָעוֹלָה הָיְתָה כֻּלָּהּ לָאִשִּׁים, וְהַחַטָּאת הָיְתָה חֶלְבָּהּ וְאֵמוּרֶיהָ לַמִּזְבֵּחַ, וְעוֹרָהּ וּבְשָׂרָהּ לַכֹּהֲנִים, וְלֹא הָיָה מִמֶּנּוּ הֲנָאָה לַיִּשְׂרָאֵל. וְכֵן הָאָשָׁם אֲבָל הַתּוֹדָה הָיָה דָּמָהּ וְאֵמוּרֶיהָ לַמִּזְבֵּחַ, וְהֶחָזֶה וְהַשּׁוֹק לַכֹּהֲנִים וְעוֹרָהּ וּבְשָׂרָהּ לַיִּשְׂרָאֵל, נִמְצָא עוֹשָׂה שָׁלוֹם בֵּין הַמִּזְבֵּחַ וּבֵין הַכֹּהֲנֵים וּבֵין יִשְׂרָאֵל. לְכָךְ נִקְרֵאת זֶבַח הַשְּׁלָמִים הָעוֹשֶׂה שָׁלוֹם לַכֹּל, וּכְּשֶׁהָיוּ מַקְרִיבִין זֶבַח הַשְּׁלָמִים הָיָה הַקָּדוֹשׁ בָּרוּךְ הוּא נוֹשֵׂא לָהֶם פָּנִים שֶׁנֶּאֱמַר (במדבר ו, כו) "יִשָּׂא ה' פָּנָיו אֵלֶיךָ".

תָּנוּ רַבָּנָן, מִנַּיִן לַעֲשׂוֹת זְמַן בְּבָמָה קְטַנָּה כִּזְמַן בְּבָמָה גְּדוֹלָה, אָמְרָה תּוֹרָה לָן יִשָּׂרֵף, וְהַיּוֹצֵא יִשָּׂרֵף, מַה יּוֹצֵא, כָּשֵׁר בְּבָמָה. אַף לָן, כָּשֵׁר בְּבָמָה. לֹא יְהֵא זְמַן פּוֹסֵל בָּהּ. וְדִין הוּא, וּמָה עוֹפוֹת שֶׁאֵין הַמּוּם פּוֹסֵל בָּהֶן, זְמַן פּוֹסֵל בָּהֶן, בָּמָה קְטַנָּה שֶׁהַמּוּם פּוֹסֵל בָּהּ, אֵינוֹ דִין שֶׁהַזְּמַן פּוֹסֵל בָּהּ. מַה לְּעוֹפוֹת שֶׁכֵּן אֵין הַזָּר כָּשֵׁר בָּהֶן, תֹּאמַר בְּבָמָה קְטַנָּה הוֹאִיל וְזָר כָּשֵׁר בָּהּ לֹא יְהֵא זְמַן פּוֹסֵל בָּהּ, תַּלְמוּד לוֹמַר "וְזֹאת תּוֹרַת זֶבַח הַשְּׁלָמִים", לַעֲשׂוֹת זְמַן בְּבָמָה קְטַנָּה כִּזְמַן בְּבָמָה גְּדוֹלָה.

"אִם עַל תּוֹדָה". זֶה שֶׁאָמַר הַכָּתוּב (תהלים נ, כג) "זֹבֵחַ תּוֹדָה יְכַבְּדָנְנִי", זוֹבֵחַ חַטָּאת זוֹבֵחַ אָשָׁם אֵין כְּתִיב כָּאן אֶלָּא "זֹבֵחַ תּוֹדָה". רַבִּי יוּדָן בְּשֵׁם רַבִּי אַבָּא "יְכַבְּדֵנִי אֵין כְּתִיב כָּאן אֶלָּא יְכַבְּדָּנְנִי", בָּעוֹלָם הַזֶּה וּבָּעוֹלָם הַבָּא. דָּבָר אַחֵר, כָּבוֹד אַחַר כָּבוֹד. דָּבָר אַחֵר, יְכְבְּדָּנֶנִּי זֶה עָכָן שֶׁזָּבַח יִצְרוֹ בְּתוֹדָה. הֲדָא הוּא דִכְתִיב,  "בְּנִי שִׂים נָא כָבוֹד לַה' אֱלֹהֵי יִשְׂרָאֵל וְתֵן לוֹ תּוֹדָה".

אָמַר רַבִּי פִּנְחָס, מָשָׁל לְמֶלֶךְ שֶׁבָאוּ אָרִיסִין וּבְנֵי בֵיתוֹ לְכַבְּדוֹ, בָּא אֶחָד וְאָמַר מִי הוּא זֶה, אָמַר לוֹ אָרִיסְךָ הוּא, בָּא אַחֵר וְאָמַר מִי הוּא זֶה, אֲמַר לֵיהּ בֶּן בֵּיתְךָ הוּא, בָּא אַחֵר וְאָמַר מִי הוּא זֶה, אָמַר לֵיהּ לֹא אַרִיסְךָ וְלֹא בֶּן בֵּיתְךָ וְלֹא בָּא אֶלָּא לִכְבוֹדְךָ, אֲמַר יְהָבוּ לֵיהּ סְלַרְיָא וְיָתִיב עָלֵיה. כֵּן חַטָּאת בָּא עַל חֵטְא, אָשָׁם בָּא עַל חֵטְא, תּוֹדָה שֶׁאֵינָהּ בָּאָה עַל חֵטְא, אִם עַל תּוֹדָה יַקְרִיבֶנּוּ.

"וְזֹאת תּוֹרַת זֶבַח הַשְּׁלָמִים" 'אֲשֶׁר הִקְרִיב' אֵין כְּתִיב כָּאן, אֶלָּא "אֲשֶׁר יַקְרִיב" מִכָּאן וּלְהַבָּא. (כָּתוּב בֶּרֶמֶז ל"ו).

רַבִּי פִּנְחָס וְרַבִּי לֵוִי וְרַבִּי יוֹחָנָן בְּשֵׁם רַבִּי מְנַחֵם דְּגַלְיָא לְעָתִיד לָבוֹא כָּל הַקָּרְבָּנוֹת בְּטֵלִין וְקָרְבַּן תּוֹדָה אֵינוֹ בָּטֵל. כָּל הַקָּרְבָּנוֹת בְּטֵלִין וְהוֹדָאָה אֵינָהּ בְּטֵלָה. הֲדָא הוּא דִכְתִיב (ירמיה לג, יא) "קוֹל שָׂשוֹן וְקוֹל שִׂמְחָה קוֹל חָתָן וְקוֹל כַּלָּה קוֹל אוֹמְרִים הוֹדוּ אֶת ה' צְבָאוֹת כִּי טוֹב וְגוֹ' מְבִיאִים תּוֹדָה בֵּית ה'", "קוֹל אוֹמְרִים הוֹדוּ", זוֹ הוֹדָאָה "מְבִיאִים תּוֹדָה", זֶה קָרְבַּן תּוֹדָה. וְכֵן דָּוִד אָמַר (תהלים נו, יג) "עָלַי אֱלֹהִים נְדָרֶיךָ אֲשַׁלֵּם תּוֹדָה לָךְ" אֵין כְּתִיב כָּאן, אֶלָּא "תּוֹדוֹת לָךְ", הוֹדָאָה וְקָרְבַּן תּוֹדָה.

מָשָׁל לְשִׁלְטוֹן שֶׁנִּכְנַס לַמְּדִינָה וְעִמּוֹ כִּתּוֹת כִּתּוֹת שֶׁל לִסְטִים, אָמַר אֶחָד לַחֲבֵרוֹ מַה דְּחִיל הַדֵּין שַׁלִּיטָא, אֲמַר לֵיהּ תְּהֵא פַּשְׁטְמָא דִּידָךְ טָבָא וְלֵית אַתְּ דָּחִיל מִנֵּיהּ. כָּךְ כֵּיוָן שֶׁשָּׁמְעוּ יִשְׂרָאֵל פָּרָשַׁת קָרְבָּנוֹת נִתְיָרְאוּ, אָמַר לָהֶם אַל תִּירְאוּ, עִסְקוּ בַּתּוֹרָה וְאֵין אַתֶּם יְרֵאִים מִכָּל אֵלּוּ, הֲדָא הוּא דִכְתִיב (להלן פסוק לז) "זֹאת הַתּוֹרָה לָעֹלָה לַמִּנְחָה" וְגוֹ', לָמָּה שְׁלָמִים בְּאַחֲרוֹנָה, אָמַר רַבִּי סִימוֹן הֲדָא גְּרַזְמִיתָא אֵינָהּ בָּאָה אֶלָּא בַּאַחֲרוֹנָה, לָמָּה שֶׁיֵּשׁ בָּהּ מִינִין הַרְבֵּה, [כָּךְ לָמָּה שְׁלָמִים בַּאַחֲרוֹנָה, שֶׁיֵּשׁ בָּהּ מִינִים הַרְבֵּה, דָּם] וְאֵמוּרִין לַמִּזְבֵּחַ, חָזֶה וְשׁוֹק לַכֹּהֲנִים, עוֹר וּבָשָׂר לַבְּעָלִים. רַבִּי שִׁמְעוֹן אוֹמֵר מִי שֶׁהוּא שָׁלוֹם מֵבִיא שְׁלָמִים [וְאֵין אוֹנֵן מֵבִיא שְׁלָמִים].

"זֹאת הַתּוֹרָה לָעֹלָה לַמִּנְחָה", שְׁלָמִים בַּאַחֲרוֹנָה, אֵין לִי אֶלָּא בִּכְלָל, בִּפְרָט מִנַּיִן, (לעיל ו, ב) "זֹאת תּוֹרַת הָעֹלָה"  "זֹאת תּוֹרַת הַמִּנְחָה" (לעיל ו, יח) "זֹאת תּוֹרַת הַחַטָּאת" (לעיל פסוק א) "זֹאת תּוֹרַת הָאָשָׁם", זֹאת תּוֹרַת זֶבַח הַשְּׁלָמִים וְאֵין לִי אֶלָּא בְּקָרְבְּנוֹת יָחִיד, בְּקָרְבְּנוֹת צִבּוּר מִנַּיִן, תַּלְמוּד לוֹמַר  "אֵלֶּה תַּעֲשׂוּ לַה' בְּמֹעֲדֵיכֶם" וְגוֹ'.

"תּוֹרַת זֶבַח הַשְּׁלָמִים" וְגוֹ' "אִם עַל תּוֹדָה". מְלַמֵּד שֶׁהַתּוֹדָה נִשְׁחֶטֶת לְשֵׁם תּוֹדָה וּלְשֵׁם שְׁלָמִים. יָכוֹל אַף שְׁלָמִים יְהוּ נִשְׁחָטִים לְשֵׁם שְׁלָמִים וּלְשֵׁם תּוֹדָה, תַּלְמוּד לוֹמַר "זֹאת". תּוֹרַת זֶבַח [הַשְּׁלָמִים אִם עַל] תּוֹדָה, מַה שְּׁלָמִים טְעוּנִין סְמִיכָה, נְסָכִים, וּתְנוּפָה, וְחָזֶה וְשׁוֹק, אַף תּוֹדָה טְעוּנָה סְמִיכָה וּנְסָכִים וּתְנוּפָה וְחָזֶה וְשׁוֹק. מִשׁוּם רַבִּי יִשְׁמָעֵאל אָמְרוּ מִפְּנֵי שֶׁיָצָאָת לִידוֹן בַּדָבָר הֶחָדָשׁ. יָכוֹל אֵין לִי אֶלָּא חִידוּשָׁה. תַּלְמוּד לוֹמַר "תּוֹרַת זֶבַח הַשְּׁלָמִים אִם עַל תּוֹדָה", מַה שְּׁלָמִים טְעוּנִין סְמִיכָה וּנְסָכִים וּתְנוּפָה וְחָזֶה וְשׁוֹק. אַף תּוֹדָה טְעוּנָה סְמִיכָה וּנְסָכִים וּתְנוּפָה וְחָזֶה וְשׁוֹק.

דָּבָר הַלָּמֵד בִּגְזֵרָה שָׁוָה מַהוּ שֶׁיִּלְמַד, בְּהֶקֵּשׁ, אָמַר רַב פַּפָּא, תָּא שְׁמַע, זֹאת תּוֹרַת זֶבַח הַשְּׁלָמִים אִם עַל תּוֹדָה, לָמַדְנוּ לְתוֹדָה שֶׁהִיא בָּאָה מִן הַמַּעֲשֵׂר, אַשְׁכְּחָן שְׁלָמִים דְּאָתֵי מִמַּעֲשֵׂר, שְׁלָמִים גּוּפַיְיהוּ מְנָלַן, אָתְיָא "שָׁם שָׁם" (דברים כז, ז) "וְזָבַחְתָּ שְׁלָמִים וְאָכַלְתָּ שָׁם", (דברים יד, כו) "וְנָתַתָּה הַכֶּסֶף" וְגוֹ', אֲמַר לֵיהּ מַר זוּטְרָא בְּרֵיהּ דְּרַב מָרִי לְרָבִינָא מַעֲשֵׂר דָּגָן חֻלִּין בְּעָלְמָא הוּא, אֲמַר הַלָּמֵד קֹדֶשׁ וּמְלַמֵּד קֹדֶשׁ.

"תּוֹרַת זֶבַח הַשְּׁלָמִים אִם עַל תּוֹדָה", מַה שְּׁלָמִים בָּאִין מִן הַמַּעֲשֵׂר אַף תּוֹדָה בָּאָה מִן הַמַּעֲשֵׂר. יָכוֹל אַף עַל פִּי שֶׁלֹּא פֵּרֵשׁ, תַּלְמוּד לוֹמַר "תּוֹרַת זֶבַח הַשְּׁלָמִים". מַה שְּׁלָמִים פֵּרֵשׁ מִן הַמַּעֲשֵׂר מֵבִיא מִן הַמַּעֲשֵׂר, לֹא פֵּרֵשׁ מִן הַמַּעֲשֵׂר [אֵין] מֵבִיא [אֶלָּא] מִן הַחֻלִּין, אַף תּוֹדָה פֵּרֵשׁ מִן הַמַּעֲשֵׂר מֵבִיא מִן הַמַּעֲשֵׂר, לֹא פֵּרֵשׁ מִן הַמַּעֲשֵׂר אֵין מֵבִיא אֶלָּא מִן הַחֻלִּין.

מִנַּיִן לְלֶחֶם שֶׁמֵּבִיא מִן הַמַּעֲשֵׂר, תַּלְמוּד לוֹמַר "שְׁלָמִים אֲשֶׁר יַקְרִיב", מַה שְּׁלָמִים בָּאִים מִן הַמַּעֲשֵׂר אַף הַלֶּחֶם יָבִיא מִן הַמַּעֲשֵׂר. אָמַר הֲרֵי עָלַי תּוֹדָה מִן הַמַּעֲשֵׂר וְלֹא פֵּרֵשׁ לַחְמָהּ מִן הַמַּעֲשֵׂר, יָכוֹל יָבִיא הוּא וְלַחְמָהּ מִן הַמַּעֲשֵׂר, תַּלְמוּד לוֹמַר "שְׁלָמִים אֲשֶׁר יַקְרִיב", מַה שְּׁלָמִים פֵּרֵשׁ מִן הַמַּעֲשֵׂר מֵבִיא מִן הַמַּעֲשֵׂר, לֹא פֵּרֵשׁ מִן הַמַּעֲשֵׂר אֵין מֵבִיא אֶלָּא מִן הַחֻלִּין, אַף הַלֶּחֶם פֵּרֵשׁ מִן הַמַּעֲשֵׂר מֵבִיא מִן הַמַּעֲשֵׂר, לֹא פֵּרֵשׁ מִן הַמַּעֲשֵׂר אֵין מֵבִיא אֶלָּא מִן הַחֻלִּין. אָמַר הֲרֵי עָלַי תּוֹדָה מִן הַחֻלִּין וְלַחְמָהּ מִן הַמַּעֲשֵׂר, הוֹאִיל וּפֵרֵשׁ זֶה, יָכוֹל יָבִיא, תַּלְמוּד לוֹמַר "שְׁלָמִים אֲשֶׁר יַקְרִיב". בִּזְמַן שֶׁאָמַר הֲרֵי עָלַי תּוֹדָה הִיא וְלַחְמָהּ מִן הַמַּעֲשֵׂר, יָבִיא תּוֹדָה וְלַחְמָהּ מִן הַמַּעֲשֵׂר, תּוֹדָה מִן הַמַּעֲשֵׂר וְלַחְמָהּ מִן הַחֻלִּין, יָבִיא. תּוֹדָה מִן הַחֻלִּין, אַף עַל פִּי שֶׁפֵּרֵשׁ לַחְמָהּ מִן הַמַּעֲשֵׂר לֹא יָבִיא אֶלָּא מִן הַחֻלִּין.

{rרמז תצדr}  יָכוֹל יָבִיא מֵחִטֵּי מַעֲשֵׂר שֵׁנִי, תַּלְמוּד לוֹמַר "שְׁלָמִים אֲשֶׁר יַקְרִיב", מַה שְּׁלָמִים מִן הַלָּקוּחַ בְּכֶסֶף מַעֲשֵׂר אַף לֶחֶם מִן הַלָּקוּחַ בְּכֶסֶף מַעֲשֵׂר.

מִנַּיִן לָאוֹמֵר הֲרֵי עָלַי תּוֹדָה שֶׁלֹּא יָבִיא אֶלָּא מִן הַחֻלִּין, תַּלְמוּד לוֹמַר (דברים טז, ב) "וְזָבַחְתָּ פֶּסַח לַה' אֱלֹהֶיךָ צֹאן וּבָקָר", וַהֲלֹא אֵין פֶּסַח בָּא אֶלָּא מִן הַכְּבָשִׂים וּמִן הָעִזִים, אִם כֵּן לָמָּה נֶאֱמַר "צֹאן וּבָקָר", לְהַקִּישׁ כָּל הַבָּא מִן הַצֹּאן וּמִן הַבָּקָר לְפֶסַח, מַה פֶּסַח שֶׁהוּא בָּא בְּחוֹבָה וְאֵינוֹ בָּא אֶלָּא מִן הַחֻלִּין, אַף כָּל דָּבָר שֶׁהוּא בָּא בְּחוֹבָה לֹא יָבִיא אֶלָּא מִן הַחֻלִּין. וּנְסָכִים בְּכָל מָקוֹם לָא יָבִיא אֶלָּא מִן הַחֻלִּין. וּפֶסַח גּוּפֵיהּ מְנָלַן, דְּתַנְיָא רַבִּי אֱלִיעֶזֶר אוֹמֵר, נֶאֱמַר "פֶּסַח" בְּמִצְרַיִם וְנֶאֱמַר "פֶּסַח" לְדוֹרוֹת. מַה פֶּסַח הָאָמוּר בְּמִצְרַיִם אֵינוֹ בָא אֶלָּא מִן הַחֻלִּין, אַף פֶּסַח דּוֹרוֹת אֵינוֹ בָּא אֶלָּא מִן הַחֻלִּין. אָמַר לוֹ רַבִּי עֲקִיבָא וְכִי דָּנִין אֶפְשָׁר מִשֶּׁאִי אֶפְשָׁר. אָמַר לוֹ אַף עַל פִּי שֶׁאִי אֶפְשָׁר, רְאָיָה גְּדוֹלָה הִיא וְנִלְמֹד הֵימֶנָּה.

{rרמז תצהr}  חָזַר רַבִּי עֲקִיבָא וְדָן דִּין אַחֵר, מַה לְּפֶסַח מִצְרַיִם שֶׁכֵּן אֵין טָעוּן מַתַּן דָּמִים וְאֵמוּרִים לְגַבֵּי מִזְבֵּחַ, תֹּאמַר בְּפֶסַח דּוֹרוֹת שֶׁטָּעוּן מַתַּן דָּמִים וְאֵמוּרִים לְגַבֵּי מִזְבֵּחַ. אָמַר לוֹ הֲרֵי הוּא אוֹמֵר  "וְעָבַדְתָּ אֶת הָעֲבוֹדָה הַזֹּאת בַּחֹדֶשׁ הַזֶּה", שֶׁיְּהוּ כָּל עֲבוֹדוֹת שֶׁל חֹדֶשׁ זֶה כְּזֶה. וְרַבִּי עֲקִיבָא, אִי סְבִירָא לֵיהּ דְּאֵין דָּנִין אֶפְשָׁר מִשֶּׁאִי אֶפְשָׁר לֵיקוּם בְּמִילְתָא, וְאִי הֲדַר בֵּיהּ וְהַאי דְּלָא גָמַר מִפֶּסַח מִצְרַיִם מִשּׁוּם הַאי פִּרְכָא הוּא, פֶּסַח מִדְבָּר יוֹכִיחַ. לִדְבָרָיו דְּרַבִּי אֱלִיעֶזֶר קְאֲמַר לֵיהּ, לְדִידִי אֵין דָּנִין אֶפְשָׁר מִשֶּׁאִי אֶפְשָׁר, לְדִידַךְ דְּאַמְרְת דָּנִין, מַה לְּפֶסַח מִצְרַיִם שֶׁכֵּן [אֵינוֹ] טָעוּן מַתַּן דָּמִים וְאֵמוּרִין וְכוּ', וַאֲמַר לֵיהּ רַבִּי אֱלִיעֶזֶר, "וְעָבַדְתָּ" וְגוֹ'. וְרַבִּי אֱלִיעֶזֶר לֵימָא לֵיהּ פֶּסַח מִדְבָּר יוֹכִיחַ, לִדְבָרָיו דְּרַבִּי עֲקִיבָא קָאֲמַר לֵיהּ, לְדִידִי דָּנִין אֶפְשָׁר מִשֶּׁאִי אֶפְשָׁר, וְאִי מִשּׁוּם הַאי פִּרְכָא, פֶּסַח מִדְבָּר יוֹכִיחַ, לְדִּידָךְ דְּאָמַרְתָּ אֵין דָּנִין, "וְעָבַדְתָּ", וְהַשְׁתָּא נַמִּי לִיפְרֹךְ, אֲמַר רַב שֵׁשֶׁת זֹאת אוֹמֶרֶת אֵין מְשִׁיבִין עַל הַהֶקֵּשׁ.  וּבְתַרְבִּיצָא אַמוּר, וְכִי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ, בִּכְלָלָא אִיתְמַר, דְּפֶסַח כֻּלֵּיהּ חָדָא מִלְּתָא הִיא. וְרַבִּי עֲקִיבָא פֶּסַח דְּאֵינוֹ בָּא אֶלָּא מִן הַחֻלִּין מְנָא לֵיהּ, נָפְקָא לֵיהּ מֵהָא דְּאָמַר שְׁמוּאֵל מִשּׁוּם רַבִּי אֱלִיעֶזֶר, (להלן פסוק לז) "זֹאת הַתּוֹרָה לָעֹלָה" וְגוֹ', מַה חַטָּאת אֵינוֹ בָא אֶלָּא מִן הַחֻלִּין וְכוּ'.

וְרַבִּי עֲקִיבָא הַאי "וְזָבַחְתָּ פֶּסַח" מַאי עָבִיד לֵיהּ, לְכִדְרַב נַחְמָן, מִנַּיִן לְמוֹתַר פֶּסַח שֶׁקָּרֵב שְׁלָמִים, שֶׁנֶּאֱמַר "וְזָבַחְתָּ פֶּסַח" וְגוֹ', וַהֲלֹא אֵין פֶּסַח בָּא אֶלָּא מִן הַכְּבָשִׂים, אֶלָּא מוֹתַר פֶּסַח יְהֵא לְדָבָר הַבָּא מִן הַצֹּאן וּמִן הַבָּקָר. וְאַכַּתֵּי מֵהָתָם נַפְקָא, דְּתַנְיָא  "כֶּשֶׂב" לְרַבּוֹת אֶת הַפֶּסַח לָאַלְיָה, כְּשֶׁהוּא אוֹמֵר "אִם כֶּשֶׂב" לְהָבִיא פֶּסַח שֶׁעָבְרָה שְׁנָתוֹ וּשְׁלָמִים הַבָּאִים מֵחֲמַת פֶּסַח, לְכָל מִצְווֹת שְׁלָמִים. שֶׁיִּטְעֲנוּ סְמִיכָה וּנְסָכִים וּתְנוּפַת חָזֶה וְשׁוֹק, כְּשֶׁהוּא אוֹמֵר (לעיל ג, יב) "וְאִם עֵז" הִפְסִיק הָעִנְיָן לִמֵּד עַל הָעֵז שֶׁאֵין טְעוּנָה אַלְיָה. אֶלָּא תְּלָתָא קְרָאֵי כְּתִיבֵי, חָד לְעָבַר זְמַנּוֹ וְעָבְרָה שְׁנָתוֹ, וְחָד לְעָבַר זְמַנּוֹ וְלֹא עָבְרָה שְׁנָתוֹ, וְחָד לְלֹא עָבַר לֹא זְמַנּוֹ וְלֹא שְׁנָתוֹ. וּצְרִיכֵי, דְּאִי אַשְׁמְעִינָן עָבַר זְמַנּוֹ וְעָבְרָה שְׁנָתוֹ, מִשּׁוּם דְּאִידְחֵי לֵיהּ לְגַמְרֵי, אֲבָל עָבַר זְמַנּוֹ וְלֹא שְׁנָתוֹ דְּחָזֵי לְפֶסַח שֵׁנִי אֵימָא לֹא. וְאִי אַשְׁמְעִינָן עָבַר זְמַנּוֹ וְלֹא עָבְרָה שְׁנָתוֹ, דְּאִידְחֵי לֵיהּ מִפֶּסַח רִאשׁוֹן, אֲבָל לֹא עָבַר זְמַנּוֹ וְלֹא עָבְרָה שְׁנָתוֹ דַּאֲפִלּוּ לְפֶסַח רִאשׁוֹן חָזֵי, אֵימָא לֹא, צְרִיכָא.

תָּנוּ רַבָּנָן, מַהוּ אוֹמֵר תּוֹדָה יַקְרִיב, מִנַּיִן לְמַפְרִישׁ תּוֹדָתוֹ וְאָבְדָה וְהִפְרִישׁ אַחֶרֶת תַּחְתֶּיהָ וְנִמְצֵאת הָרִאשׁוֹנָה, וַהֲרֵי שְׁתֵּיהֶן עוֹמְדוֹת, שֶׁאֵיזֶה שֶׁיִּרְצֶה יַקְרִיבוּ לַחְמָהּ עִמָּהּ, תַּלְמוּד לוֹמַר "הַתּוֹדָה יַקְרִיב". יָכוֹל שֶׁתְּהֵא שְׁנִיָּה טְעוּנָה לֶחֶם, תַּלְמוּד לוֹמַר "יַקְרִיבֶנּוּ", אֶחָד וְלֹא שְׁנַיִם. מִנַּיִן לְרַבּוֹת וְלָדוֹת, חֲלִיפוֹת, וּתְמוּרוֹת לְהַקְרָבָה, תַּלְמוּד לוֹמַר "אִם עַל תּוֹדָה". יָכוֹל יְהוּ טְעוּנוֹת לֶחֶם, תַּלְמוּד לוֹמַר "וְהִקְרִיב עַל זֶבַח הַתּוֹדָה". תּוֹדָה טְעוּנָה לֶחֶם וְלֹא וְלָדָהּ וְלֹא חֲלִיפָתָהּ וְלֹא תְּמוּרָתָהּ טְעוּנִין לֶחֶם.

אָמַר רַבִּי אַבָּא, זוֹ תּוֹדָה וְזוֹ לַחְמָהּ, אָבַד הַלֶּחֶם מֵבִיא לֶחֶם אַחֵר, אָבְדָה תּוֹדָה אֵינוֹ מֵבִיא תּוֹדָה אַחֶרֶת, מַאי טַעְמָא, לֶחֶם גְּלַל תּוֹדָה וְאֵין תּוֹדָה גְּלַל לֶחֶם. אָמַר רַב כַּהֲנָא, מִנַּיִן לְלַחֲמֵי תוֹדָה שֶׁנִּקְרְאוּ תּוֹדָה, שֶׁנֶּאֱמַר "וְהִקְרִיב עַל זֶבַח הַתּוֹדָה חַלּוֹת".

"וְהִקְרִיב עַל זֶבַח", לְחַיֵּב עַל כָּל זֶבַח וְזֶבַח. וַהֲלֹא דִין הוּא, וּמַה בְּמָקוֹם שֶׁמִּעֵט בְּלֶחֶם רִבָּה בִּכְבָשִׂים, כָּאן שֶׁרִבָּה בְּלֶחֶם אֵינוֹ דִין שֶׁיְּרַבֶּה בִּכְבָשִׂים, תַּלְמוּד לוֹמַר "וְהִקְרִיב עַל זֶבַח", לְחַיֵּב עַל כָּל זֶבַח וְזֶבַח.

תָּנוּ רַבָּנָן, חַלּוֹת בְּלוּלֹת וְלֹא רְקִיקִין בְּלוּלוֹת, שֶׁיָּכוֹל וַהֲלֹא דִין הוּא וּמַה חַלּוֹת שֶׁאֵין טְעוּנוֹת מְשִׁיחָה טְעוּנוֹת בְּלִילָה, רְקִיקִין שֶׁטְּעוּנִין מְשִׁיחָה אֵינוֹ דִין שֶׁטְּעוּנִין בְּלִילָה, תַּלְמוּד לוֹמַר "חַלֹּת בְּלוּלֹת" וְלֹא רְקִיקִין בְּלוּלוֹת. רְקִיקִין מְשׁוּחִין וְלֹא חַלֹּת מְשׁוּחוֹת, שֶׁיָּכוֹל וַהֲלֹא דִין הוּא, וּמָה רְקִיקִין שֶׁאֵין טְעוּנִין בְּלִילָה טְעוּנִין מְשִׁיחָה, חַלּוֹת שֶׁטְּעוּנוֹת בְּלִילָה אֵינוֹ דִין שֶׁטְּעוּנוֹת מְשִׁיחָה, תַּלְמוּד לוֹמַר "רְקִיקִין מְשׁוּחִין" וְלֹא חַלּוֹת מְשׁוּחוֹת, מַאי תַּלְמוּדָא, לָא לִישְׁתְמִיט וְלִכְתֹּב חַלּוֹת מְשׁוּחוֹת וּרְקִיקִין בְּלוּלִין.

"וְסֹלֶת מֻרְבֶּכֶת חַלֹּת", לָמַדְנוּ לִרְבוּכָה שֶׁהִיא בָּאָה סֹלֶת. חַלּוֹת מִנַּיִן, תַּלְמוּד לוֹמַר "חַלּוֹת חַלֹּת", רְקִיקִין מִנַּיִן, תַּלְמוּד לוֹמַר "מַצּוֹת מַצּוֹת".

"וְהִקְרִיב עַל זֶבַח הַתּוֹדָה חַלּוֹת מַצּוֹת בְּלוּלֹת" וְגוֹ', מַה תַּלְמוּד לוֹמַר "בַּשֶּׁמֶן בַּשָּׁמֶן" שְׁתֵּי פְּעָמִים, אָמַר רַבִּי עֲקִיבָא, אִלּוּ נֶאֱמַר בַּשֶּׁמֶן פַּעַם אַחַת, הָיִיתִי אוֹמֵר הֲרֵי הוּא כְּכָל הַמְּנָחוֹת, לְלוֹג, כְּשֶׁהוּא אוֹמֵר בַּשֶּׁמֶן בַּשָּׁמֶן, רִבָּה, וְאֵין רִבּוּי אַחַר רִבּוּיּ אֶלָּא לְמַעֵט, מִעֲטוֹ לַחֲצִי לוֹג, יָכוֹל יַשְׁלִישׁ חֲצִי לוֹג לִשְׁלֹשָׁה מִינִין, לְחַלּוֹת וְלִרְקִיקִין וְלִרְבוּכָה, תַּלְמוּד לוֹמַר "וְסֹלֶת מֻרְבֶּכֶת חַלֹּת בְּלוּלֹת בַּשֶּׁמֶן", רִבָּה, וְאֵין רִבּוּי אַחַר מִיעוּט אֶלָּא לְרַבּוֹת, כֵּיצַד הוּא עוֹשֶׂה נוֹתֵן רְבִיעִית לִרְבוּכָה, וּרְבִיעִית לִשְׁנֵי מִינִים, מֶחֱצָה לְחַלּוֹת, וּמֶחֱצָה לִרְקִיקִין. רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן, מוֹשֵׁחַ אֶת הָרְקִיקִין כְּמִין כָּף יְוָנִית וּמַחֲזִיר אֶת הַשְּׁאָר לַחַלּוֹת. אָמַר לוֹ רַבִּי אֶלְעָזָר בֶּן עֲזַרְיָה לְרַבִּי עֲקִיבָא, אֲפִלּוּ אַתָּה אוֹמֵר כָּל הַיּוֹם כֻּלּוֹ בַּשֶּׁמֶן לְמַעֵט בַּשָּׁמֶן לְרַבּוֹת, אֵינִי שׁוֹמֵעַ לְךָ. אֶלָּא חֲצִי לוֹג שֶׁמֶן לְתוֹדָה, וּרְבִיעִית שֶׁמֶן לְנָזִיר, וְאַחַד עָשָׂר יוֹם שֶׁבֵּין נִדָּה לְנִדָּה הֲלָכָה לְמֹשֶׁה מִסִּינַי.

{pפסוק יגp}  "עַל חַלֹּת לֶחֶם חָמֵץ", כְּנֶגֶד חָמֵץ יָבִיא מַצָּה, מַה חָמֵץ עֲשָׂרָה עֶשְׂרוֹנוֹת, אַף מַצָּה עֲשָׂרָה עֶשְׂרוֹנוֹת.

"עַל חַלֹּת לֶחֶם חָמֵץ", מְלַמֵּד שֶׁאֵין הַלֶּחֶם קָדוֹשׁ אֶלָּא אִם כֵּן קָרְמוּ פָּנָיו בַּתַּנּוּר. יַקְרִיב קָרְבָּנוֹ עַל זֶבַח, מְלַמֵּד שֶׁאֵין הַלֶּחֶם קָדוֹשׁ אֶלָּא בִּשְׁחִיטַת הַזֶּבַח. זֶבַח תּוֹדַת שְׁלָמָיו, מְלַמֵּד שֶׁאִם שְׁחָטָהּ שֶׁלֹּא לִשְׁמָהּ לֹא קָדַשׁ הַלֶּחֶם.

אָמַר רַב כַּהֲנָא, מִנַיִן לְלַחֲמֵי תוֹדָה שֶׁנִּקְרְאוּ תּוֹדָה, שֶׁנֶּאֱמַר "וְהִקְרִיב עַל זֶבַח הַתּוֹדָה חַלּוֹת". אִי הָכִי אִפְּכָא נַמִּי, הָא לָא קָשְׁיָא לֶחֶם אִקְרֵי תּוֹדָה וְתּוֹדָה לָא אִקְרֵי לֶחֶם.

אַרְבָּעָה מִינִין שֶׁבְּתוֹדָה מְעַכְּבִין זֶה אֶת זֶה, דְּאִיתְקַשׁ לְנָזִיר, דִּכְתִיב (לעיל פסוק יב) עַל זֶבַח תּוֹדַת שְׁלָמָיו, וַאֲמַר מַר, תּוֹדַת שְׁלָמָיו,  לַעֲשָׂרָה קַבִּין יְרוּשַׁלְמִיּוֹת. וְלִרְבִיעִית שֶׁמֶן. יָכוֹל לְכָל מַה שֶּׁאָמוּר בָּעִנְיָן, תַּלְמוּד לוֹמַר  "מַצּוֹת" מַאי תַּלְמוּדָא, אֲמַר רָבָא, דָּבָר שֶׁנֶּאֱמַר בּוֹ "מַצּוֹת" לְאַפּוּקֵי רְבוּכָה דְּלֹא נֶאֱמַר בָּהּ מַצּוֹת. דְּבֵי רַבִּי יִשְׁמָעֵאל תָּנַא, (שם) "סַל מַצּוֹת" כְּלָל, "חַלּוֹת וּרְקִיקִין" פְּרָט, כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט, חַלּוֹת וּרְקִיקִין אִין מִידִי אַחְרִינָא לֹא.

הַתּוֹדָה הָיְתָה בָּאָה חָמֵשׁ סְאִין יְרוּשַׁלְמִיּוֹת שֶׁהֵן שֵׁשׁ מִדְבָּרִיּוֹת, שְׁתֵּי אֵיפוֹת, הָאֵיפָה שָׁלֹשׁ סְאִין. עֶשְׂרִים עִשָּׂרוֹן, עֲשָׂרָה לְחָמֵץ וַעֲשָׂרָה לְמַצָּה. עֲשָׂרָה לְחָמֵץ, עִשָּׂרוֹן לְחַלָּה. וַעֲשָׂרָה לְמַצָּה, וּבְמַצָּה שְׁלֹשָׁה מִינִין, חַלּוֹת, רְקִיקִין, וּרְבוּכָה. נִמְצְאוּ שְׁלֹשָׁה עֶשְׂרוֹנִין וּשְׁלִישׁ לְכָל מִין, וְשָׁלֹשׁ חַלּוֹת לְעִשָּׂרוֹן. וּבְמִדָּה יְרוּשַׁלְמִית הָיוּ שְׁלֹשִׁים קַב, חֲמִשָּׁה עָשָׂר לְחָמֵץ, וַחֲמִשָּׁה עָשָׂר לְמַצָּה. חֲמִשָּׁה עָשָׂר לְחָמֵץ, קַב וּמֶחֱצָה לְחַלָּה, חֲמִשָּׁה עָשָׂר לְמַצָּה, וּבְמַצָּה שְׁלֹשָׁה מִינִין, חַלּוֹת, רְקִיקִין, וּרְבוּכָה. נִמְצְאוּ חֲמֵשֶׁת קַבִּין לְכָל מִין, וּשְׁתֵּי חַלּוֹת לְקַב.

{pפסוק ידp}  מִכֻּלָּן הָיָה נוֹטֵל אֶחָד מֵעֲשָׂרָה תְּרוּמָה שֶׁנֶּאֱמַר "וְהִקְרִיב מִמֶּנּוּ אֶחָד מִכָּל קָרְבָּן תְּרוּמָה". תָּנוּ רַבָּנָן "וְהִקְרִיב מִמֶּנּוּ", מִן הַמְחֻבָּר. אֶחָד, שֶׁלֹּא יִטֹּל פָּרוּס. מִכָּל קָרְבָּן, שֶׁיְּהוּ כָּל הַקָּרְבָּנוֹת שָׁווֹת, שֶׁלֹּא יִטֹּל מִקָּרְבָּן עַל חֲבֵרוֹ.

"תְּרוּמָה לַה'", אֵינִי יוֹדֵעַ מִכַּמָּה הִיא, הֲרֵינִי דָּן נֶאֱמַר כָּאן "תְּרוּמָה" וְנֶאֱמַר בִּתְרוּמַת מַעֲשֵׂר "תְּרוּמָה" מַה לְּהַלָּן אֶחָד מֵעֲשָׂרָה, אַף כָּאן אֶחָד מֵעֲשָׂרָה, אוֹ כַּלֵּךְ לְדֶרֶךְ זוֹ, נֶאֱמַר כָּאן "תְּרוּמָה" וְנֶאֱמַר בְּבִכוּרִים "תְּרוּמָה", מַה לְּהַלָּן אֵין לָהּ שִׁעוּר, אַף כָּאן אֵין לָהּ שִׁעוּר, נִרְאֶה לְמִי דוֹמֶה, דָּנִין תְּרוּמָה שֶׁאֵין אַחֲרֶיהָ תְּרוּמָה, מִתְּרוּמָה שֶׁאֵין אַחֲרֶיהָ תְּרוּמָה, וְאַל יוֹכִיחַ בִּכּוּרִים שֶׁיֵּשׁ אַחֲרֵיהֶן תְּרוּמָה. אוֹ כַּלֵּךְ לְדֶרֶךְ זוֹ, דָּנִין תְּרוּמָה הַנֶּאֱכֶלֶת בְּמָקוֹם קָדוֹשׁ מִתְּרוּמָה הַנֶּאֱכֶלֶת בְּמָקוֹם קָדוֹשׁ, וְאַל תּוֹכִיחַ תְּרוּמַת מַעֲשֵׂר שֶׁנֶּאֱכֶלֶת בְּכָל מָקוֹם, תַּלְמוּד לוֹמַר "מִמֶּנּוּ תְּרוּמָה לַה'" [וּכְתִיב בִּתְרוּמַת מַעַשֵׂר] "מִמֶּנּוּ תְּרוּמָה" (לַה') לִגְזֵרָה שָׁוָה.
{rרמז תצוr}  לָמַדְנוּ לִתְרוּמָה שֶׁהִיא אֶחָד מֵעֲשָׂרָה, אֲבָל אֵינִי יוֹדֵעַ מִכַּמָּה הִיא חַלָּה, הֲרֵינִי דָּן נֶאֱמַר כָּאן "לֶחֶם" וְנֶאֱמַר בִּשְׁתֵּי הַלֶּחֶם (להלן כג, יז) "לֶחֶם" מַה לְּהַלָּן עִשָּׂרוֹן לְחַלָּה, אַף כָּאן עִשָּׂרוֹן לְחַלָּה, אוֹ כַּלֵּךְ לְדֶרֶךְ זוֹ נֶּאֱמַר כָּאן "לֶחֶם" וְנֶאֱמַר בְּלֶחֶם הַפָּנִים (להלן כד, ז) "לֶחֶם" מַה לְהַלָּן שְׁתֵּי עֶשְׂרוֹנוֹת, אַף כָּאן שְׁתֵּי עֶשְׂרוֹנוֹת. נִרְאֶה לְמִי דוֹמֶה, דָּנִין מִנְחָה הַבָּאָה חָמֵץ עִם הַזֶּבַח מִמִּנְחָה הַבָּאָה חָמֵץ עִם הַזֶּבַח, וְאַל יוֹכִיחַ לֶחֶם הַפָּנִים שֶׁאֵינוֹ בָּא חָמֵץ עִם הַזֶּבַח. אוֹ כַּלֵּךְ לְדֶרֶךְ זוֹ דָּנִין מִנְחָה הַבָּאָה מֵאָרֶץ וְחוּצָה לָאָרֶץ מִן הֶחָדָשׁ וּמִן הַיָּשָׁן, מִמִּנְחָה הַבָּאָה מֵאָרֶץ וְחוּצָה לָאָרֶץ מִן הֶחָדָשׁ וּמִן הַיָּשָׁן, [וְאַל יוֹכִיחַ שְׁתֵּי הַלֶּחֶם שֶׁאֵינָן בָּאוֹת אֶלָּא מִן הֶחָדָשׁ וּמִן הָאָרֶץ], תַּלְמוּד לוֹמַר  "מִמּוֹשְׁבֹתֵיכֶם תָּבִיאוּ לֶחֶם תְּנוּפָה שְׁתַּיִם" שֶׁאֵין תַּלְמוּד לוֹמַר "תָּבִיאוּ" וּמַה תַּלְמוּד לוֹמַר "תָּבִיאוּ", שֶׁכָּל מַה שֶּׁאַתָּה מֵבִיא מִמָּקוֹם אַחֵר הֲרֵי הוּא כְּזֶה, מַה לְּהַלָּן עִשָׂרוֹן לְחַלָּה אַף כָּאן עִשָּׂרוֹן לְחַלָּה.  אִי מַה לְּהַלָּן שְׁנֵי עֶשְׂרוֹנוֹת אַף כָּאן שְׁנֵי עֶשְׂרוֹנוֹת, תַּלְמוּד לוֹמַר (שם) "תִּהְיֶינָה".

לָמַדְנוּ עֶשֶׂר לְחָמֵץ, וְעֶשֶׂר לְמַצָּה מִנַּיִן, תַּלְמוּד לוֹמַר "עַל חַלֹּת לֶחֶם חָמֵץ", נֶגֶד חָמֵץ הָבֵא מַצָּה, נִמְצְאוּ עֶשְׂרִים עֶשְׂרוֹנוֹת לַחְמֵי תוֹדָה, עֲשָׂרָה לְחָמֵץ וַעֲשָׂרָה לְמַצָּה. יָכוֹל עֲשָׂרָה שֶׁבְּמַצָּה לֹא יְהוּ כֻּלָּן אֶלָּא מִמִּין אֶחָד, תַּלְמוּד לוֹמַר "אִם עַל תּוֹדָה יַקְרִיבֶנּוּ וְהִקְרִיב עַל זֶבַח הַתּוֹדָה", נִמְצְאוּ שְׁלֹשָׁה עֶשְׂרוֹנִים וּשְׁלִישׁ לְכָל מִין, וְשָׁלֹשׁ חַלּוֹת לְעִשָּׂרוֹן, וְנִמְצְאוּ לַחֲמֵי תוֹדָה אַרְבָּעִים חַלּוֹת, נוֹטֵל מֵהֶן אַרְבַּע וְנוֹתֵן לַכֹּהֵן וְהַשְּׁאָר נֶאֱכָל לַבְּעָלִים.

אֲמַר מַר "וְהִקְרִיב מִמֶּנּוּ", מִן הַמְחֻבָּר. אֶלָּא מֵעַתָּה הָא דִכְתִיב  "וְאֶת כָּל חֶלְבּוֹ יָרִים מִמֶּנּוּ", הָתָם מַאי מְחֻבָּר אִיכָּא, כִּדְרַב חִסְדָּא אֲמַר אֲבִימִי, שֶׁלֹּא יְנַתַּח בָּשָׂר קֹדֶם שֶׁיִּטֹּל אֵמוּרִין.

אֲמַר מַר, נֶאֱמַר כָּאן "תְּרוּמָה" וְנֶאֱמַר בִּתְרוּמַת מַעֲשֵׂר "תְּרוּמָה". וְנֵילַף מִתְּרוּמַת מִדְיָן, דָּנִין תְּרוּמָה הַנוֹהֶגֶת לְדוֹרוֹת מִתְּרוּמָה הַנּוֹהֶגֶת לְדוֹרוֹת וְאַל תּוֹכִיחַ תְּרוּמַת מִדְיָן שֶׁאֵינָהּ נוֹהֶגֶת לְדוֹרוֹת. וְנֵילַף מִתְּרוּמַת חַלָּה, תָּנָא דְבֵי רַבִּי יִשְׁמָעֵאל, דָּנִין דָּבָר שֶׁנֶּאֱמַר בּוֹ מִמֶּנּוּ "תְּרוּמָה לַה'" מִדָּבָר שֶׁנֶּאֱמַר בּוֹ (במדבר יח, כו) "מִמֶּנּוּ (תְּרוּמָה לַה') [תְּרוּמַת ה'"] לְאַפּוּקֵי תְּרוּמַת חַלָּה דְּלָא נֶאֱמַר בָּהּ "תְּרוּמָה לַה'".

אֲמַר מַר, תַּלְמוּד לוֹמַר (להלן כג, יז) "תִּהְיֶינָה", מַאי תַּלְמוּדָא, אֲמַר רַב יִצְחָק בַּר אַבְדִּימֵי, "תִּהְיֶינָה" כְּתִיב, אֵימָא עֲשָׂרָה קְפִיזֵי, בְּעֶשְׂרוֹנִים דִּבֵּר הַכָּתוּב. עֲשָׂרָה לְמַצָּה מִנַּיִן, תַּלְמוּד לוֹמַר "עַל חַלֹּת לֶחֶם חָמֵץ" נֶגֶד חָמֵץ הָבֵא מַצָּה. וְכִי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ, הֵימֶנּוּ וְדָבָר אַחֵר הוּא, [וְלֹא הָוֵי הֶקֵּשׁ]. וּלְמָאן דַּאֲמַר הָוֵי הֶקֵּשׁ, מַאי אִיכָּא לְמֵימַר, "תָּבִיאוּ" רִבּוּיָא הוּא. בְּשַׂר זֶבַח תּוֹדַת, (כָּתוּב בֶּרֶמֶז תנ"ח).

{pפסוק טוp}  "וּבְשַׂר זֶבַח תּוֹדַת שְׁלָמָיו", לָמַדְנוּ לְתוֹדָה שֶׁנֶּאֱכֶלֶת לְיוֹם וְלַיְלָה. חֲלִיפִין, וְלָדוֹת וּתְמוּרוֹת מִנַּיִן, תַּלְמוּד לוֹמַר "וּבְשַׂר". חַטָּאת וְאָשָׁם מִנַּיִן, תַּלְמוּד לוֹמַר "זֶבַח". וּמִנַּיִן לְרַבּוֹת שַׁלְמֵי נָזִיר וְשַׁלְמֵי פֶּסַח, תַּלְמוּד לוֹמַר "שְׁלָמָיו". לַחֲמֵי תוֹדָה וְחַלּוֹת וּרְקִיקִין שֶׁבְּנָזִיר מִנַּיִן, תַּלְמוּד לוֹמַר "קָרְבָּנוֹ", כֻּלָּן קוֹרֵא אֲנִי לָהֶם לֹא יַנִּיחַ.

מִנַּיִן לְרַבּוֹת אֶת הַלֶּחֶם, תַּלְמוּד לוֹמַר "קָרְבָּנוֹ". [בְּיוֹם קָרְבָּנוֹ] יֵאָכֵל, אֵין לִי אֶלָּא אֲכִילָתָן לְיוֹם אֶחָד, מִנַּיִן אַף תְּחִלַּת זְבִיחָתָן לֹא תְהֵא אֶלָּא עַל מְנָת לֶאֱכֹל לְיוֹם אֶחָד, תַּלְמוּד לוֹמַר  "וְכִי תִזְבְּחוּ זֶבַח תּוֹדָה לַה' לִרְצוֹנְכֶם תִּזְבְּחוּ בַּיּוֹם הַהוּא יֵאָכֵל", שֶׁאֵין תַּלְמוּד לוֹמַר, אֶלָּא אִם אֵינוֹ עִנְיָן לַאֲכִילָה תְּנֵהוּ עִנְיָן לִזְבִיחָה, שֶׁאַף תְּחִלַּת זְבִיחָתוֹ לֹא תְּהֵא אֶלָּא עַל מְנָת לְהֵאָכֵל לְיוֹם אֶחָד. אֵין לִי אֶלָּא תּוֹדָה, מִנַּיִן לְרַבּוֹת לְכָל הַנֶּאֱכָלִין לְיוֹם אֶחָד שֶׁלֹּא תְּהֵא זְבִיחָתָן אֶלָּא עַל מְנָת לְהֵאָכֵל לְיוֹם אֶחָד, תַּלְמוּד לוֹמַר ["וְכִי תִזְבְּחוּ זֶבַח" לְרַבּוֹת כָּל הַנֶּאֱכָלִין לְיוֹם אֶחָד שֶׁלֹּא תְּהֵא זְבִיחָתָן אֶלָּא עַל מְנָת לְהֵאָכֵל לְיוֹם אֶחָד].

"לֹא יַנִּיחַ מִמֶּנּוּ עַד בֹּקֶר", אֲבָל אוֹכֵל הוּא כָּל הַלַּיְלָה, אִם כֵּן לָמָּה אָמְרוּ חֲכָמִים עַד חָצוֹת, לְהַרְחִיק מִן הָעֲבֵרָה, אֲבָל אֵין מַחֲשָׁבָה פּוֹסֶלֶת בָּהֶן, וְאֵין חַיָּבִין עָלֶיהָ מִשּׁוּם נוֹתָר עַד שֶׁיַּעֲלֶה עַמּוּד הַשַּׁחַר.

{pפסוק טז-יזp}  "וְאִם נֶדֶר אוֹ נְדָבָה זֶבַח קָרְבָּנוֹ", הֲרֵי זֶה בָּא לְלַמֵּד עַל הַנֶּאֱכָלִין לִשְׁנֵי יָמִים שֶׁנֶּאֱכָלִין לִשְׁנֵי יָמִים וְלַיְלָה. אֵין לִי אֶלָּא שְׁלָמִים, מִנַּיִן לְרַבּוֹת אֶת הַחֲגִיגָה, אֲרַבֶּה אֶת הַחֲגִיגָה הַבָּאָה בִּזְמַנָּה, מִנַּיִן לַחֲגִיגָה הַבָּאָה מֵחֲמַת פֶּסַח, חֲגִיגָה הַבָּאָה תַּשְׁלוּמִין, שְׁלָמִים הַבָּאִין בְּתוֹךְ הַמּוֹעֵד, שְׁלָמִים הַבָּאִים לְאַחַר הַמּוֹעֵד, תַּלְמוּד לוֹמַר "נֶדֶר", "וְאִם נֶדֶר אוֹ נְדָבָה", (וְאִם) מִתּוֹךְ שֶׁנֶּאֱמַר (דברים טז, ד) "וְלֹא יָלִין מִן הַבָּשָׂר אֲשֶׁר תִּזְבַּח בָּעֶרֶב בַּיּוֹם הָרִאשׁוֹן לַבֹּקֶר" בַּחֲגִיגָה הַבָּאָה עִם הַפֶּסַח הַכָּתוּב מְדַבֵּר, שֶׁתֵּאָכֵל לִשְׁנֵי יָמִים. יָכוֹל לְיוֹם אֶחָד, תַּלְמוּד לוֹמַר "לַבֹּקֶר" לְבֹקְרוֹ שֶׁל שְׁלִישִׁי, יָכוֹל לְבֹקְרוֹ שֶׁל שֵׁנִי, וּמָה אַנִי מְקַיֵּם חֲגִיגָה הַנֶּאֱכֶלֶת לִשְׁנֵי יָמִים חוּץ מִזּוֹ, תַּלְמוּד לוֹמַר "נֶדֶר", "וְאִם נֶדֶר אוֹ נְדָבָה", לְרַבּוֹת חֲגִיגָה הַבָּאָה עִם הַפֶּסַח שֶׁתֵּאָכֵל לִשְׁנֵי יָמִים, מִנַּיִן לְרַבּוֹת אֶת הַבְּכוֹר וְאֶת הַמַּעֲשֵׂר, תַּלְמוּד לוֹמַר "זֶבַח".

"בְּיוֹם הַקְרִיבוֹ אֶת זִבְחוֹ יֵאָכֵל וּמִמָּחֳרָת", אֵין לִי אֶלָּא אֲכִילָתָן לִשְׁנֵי יָמִים, מִנַּיִן שֶׁאַף תְּחִלַּת זְבִיחָתָן לֹא תִּהְיֶה אֶלָּא עַל מְנָת לְהֵאָכֵל לִשְׁנֵי יָמִים, תַּלְמוּד לוֹמַר (להלן יט, ה-ו) "וְכִי תִזְבְּחוּ זֶבַח שְׁלָמִים לַה'", לְרַבּוֹת כָּל הַנֶּאֱכָלִין לִשְׁנֵי יָמִים שֶׁלֹּא תְּהֵא תְּחִלַּת זְבִיחָתָן אֶלָּא עַל מְנָת לְהֵאָכֵל לִשְׁנֵי יָמִים. בְּיוֹם הַקְרִיבוֹ אֶת זִבְחוֹ יֵאָכֵל, מִצְוָה לֶאֱכֹל מִמֶּנּוּ בְּיוֹם רִאשׁוֹן. יָכוֹל לִשְׁנֵי יָמִים תַּלְמוּד וּמִמָּחֳרָת, אִי מִמָּחֳרָת יָכוֹל מִצְוָה לְאָכְלוֹ לִשְׁנֵי יָמִים, תַּלְמוּד לוֹמַר "וְהַנּוֹתָר" אִם הוֹתִיר הוֹתִיר, אִי וְהַנּוֹתָר יָכוֹל אִם הוֹתִירוֹ כֻּלּוֹ יְהֵא פָּסוּל, תַּלְמוּד לוֹמַר "יֵאָכֵל" וַאֲפִלּוּ כֻּלּוֹ.

אָמַר רַבִּי יִצְחָק בַּר אַבְדִּימִי, מִנַּיִן לְדָם שֶׁנִפְסָל בִּשְׁקִיעָת הַחַמָּה, תַּלְמוּד לוֹמַר "בְּיוֹם הַקְרִיבוֹ אֶת זִבְחוֹ", בְּיוֹם שֶׁאַתָּה זוֹבֵחַ אַתָּה מַקְרִיבוֹ, בְּיוֹם שֶׁאִי אַתָּה זוֹבֵחַ אִי אַתָּה מַקְרִיבוֹ. הַאי מִבָּעֵי לֵיהּ לְגוּפֵיהּ, אִם כֵּן לִכְתֹּב בְּיוֹם זִבְחוֹ יֵאָכֵל, הַקְרִיבוֹ לָמָּה לִי שְׁמַע מִינַהּ. וְדִלְמָא הָכִי קָאָמַר רַחֲמָנָא, אִי מַקְרְבַת לֵיהּ לְדָם הָאִידְנָא, אֱכֹל בָּשָׂר הָאִידְנָא וּלְמָחָר, אִי קָּרֵב דָּם לְמָחָר, אֱכֹל בִּשְׂרָא לְמָחָר וְיוֹמָא אוֹחֲרָא. אִם כֵּן לִכְתּוֹב בְּיוֹם הַקְרִיבוֹ יֵאָכֵל, אֶת זִבְחוֹ לָמָּה לִי, בְּיוֹם שֶׁאַתָּה זוֹבֵחַ אַתָּה מַקְרִיבוֹ, בְּיוֹם שֶׁאִי אַתָּה זוֹבֵחַ אִי אַתָּה מַקְרִיבוֹ.

תָּנוּ רַבָּנָן יָכוֹל יְהֵא נֶאֱכָל לְאוֹר שְׁלִישִׁי, וְדִין הוּא, זְבָחִים נֶאֱכָלִין לְיוֹם אֶחָד, וּזְבָחִים נֶאֱכָלִין לִשְׁנֵי יָמִים וְלַיְלָה אֶחָד, מַה לְּהַלָּן לַיְלָה אַחֲרֵיהֶן, אַף כָּאן לַיְלָה אַחֲרֵיהֶן. תַּלְמוּד לוֹמַר (להלן יט, ו) "יֵאָכֵל עַד יוֹם", בַּיּוֹם אַתָּה אוֹכֵל וְאִי אַתָּה אוֹכֵל בַּלַּיְלָה. יָכוֹל יִשָּׂרֵף מִיָּד, וְדִין הוּא, זְבָחִים נֶאֱכָלִין לְיוֹם אֶחָד וּזְבָחִים נֶאֱכָלִין לִשְׁנֵי יָמִים וְלַיְלָה אֶחָד, מַה לְּהַלָּן תֵּכֶף לַאֲכִילָה שְׂרֵפָה אַף כָּאן תֵּכֶף לַאֲכִילָה שְׂרֵפָה, תַּלְמוּד לוֹמַר "וְהַנּוֹתָר מִבְּשַׂר הַזֶּבַח בַּיּוֹם הַשְּׁלִישִׁי בָּאֵשׁ יִשָּׂרֵף", בַּיּוֹם אַתָּה שׂוֹרֵף וְאִי אַתָּה שׂוֹרֵף קָדָשִׁים בַּלַיְלָה.

אוֹ אֵינוֹ אוֹמֵר בַּשְּׁלִישִׁי יִשָּׂרֵף עָבַר שְׁלִישִׁי לֹא יִשָּׂרֵף, תַּלְמוּד לוֹמַר "יִשָׂרֵף", אֲפִלּוּ לְעוֹלָם. מִבְּשַׂר וְלֹא מִן הָעֲצָמוֹת וְלֹא מִן הַגִּדִּים וְלֹא מִן הַקַּרְנַיִם וְלֹא מִן הַטְּלָפַיִם. הַזֶּבַח, פְּרָט לְעֻבָּר וְשִׁלְיָא. בַּיּוֹם הַשְּׁלִישִׁי יִשָּׂרֵף. בִּנְיָן אָב לְכָל הַנִּשְׂרָפִים שֶׁלֹּא יִהְיוּ נִשְׂרָפִין אֶלָּא בַּיּוֹם.

{pפסוק יחp} {rרמז תצזr}  "וְאִם הֵאָכֹל יֵאָכֵל מִבְּשַׂר זֶבַח שְׁלָמָיו", אָמַר רַבִּי אֱלִיעֶזֶר כֹּף אָזְנְךָ לִשְׁמֹעַ, בִּמְחַשֵּׁב לֶאֱכֹל מִזִּבְחוֹ בַּיּוֹם הַשְּׁלִישִׁי, הַכָּתוּב מְדַבֵּר. אוֹ אֵינוֹ אֶלָּא בְאוֹכֵל מִזִּבְחוֹ בְּיוֹם הַשְּׁלִישִׁי, אַמְרְת אַחַר שֶׁהֻכְשַׁר יַחֲזֹר וְיִפָּסֵל. אָמַר לוֹ רַבִּי עֲקִיבָא מָצִינוּ בְּזָב וְזָבָה וְשׁוֹמֶרֶת יוֹם כְּנֶגֶד יוֹם שֶׁהֵן בְּחֶזְקַת טָהֳרָה וְכֵיוָן שֶׁרָאוּ סָתְרוּ, אַף אַתָּה אַל תִּתְמַהּ עַל זֶה שֶׁאַף עַל פִּי שֶׁהֻכְשַׁר יַחֲזֹר וְיִפָּסֵל. אָמַר לוֹ הֲרֵי הוּא אוֹמֵר הַמַּקְרִיב, בְּהַקְרָבָה הוּא נִפְסָל וְאֵינוֹ נִפְסָל בִּשְׁלִישִׁי. אוֹ אֵינוֹ אוֹמֵר הַמַּקְרִיב אֶלָּא זֶה כֹּהֵן הַמַּקְרִיב, כְּשֶׁהוּא אוֹמֵר אֹתוֹ בְּזֶבַח הוּא מְדַבֵּר וְאֵינוֹ מְדַבֵּר בְּכֹהֵן.

בֶּן עַזַאי אוֹמֵר, אֹתוֹ מַה תַּלְמוּד לוֹמַר, לְפִי שֶׁנֶּאֱמַר  "כִּי תִדֹּר נֶדֶר לַה' אֱלֹהֶיךָ לֹא תְאַחֵר לְשַׁלְּמוֹ", יָכוֹל אַף מְאַחֵר נִדְרוֹ בְּלֹא יֵרָצֶה, תַּלְמוּד לוֹמַר "אֹתוֹ", אוֹתוֹ בְּלֹא יֵרָצֶה וְאֵין מְאַחֵר נִדְרוֹ בְּלֹא יֵרָצֶה. אֲחֵרִים אוֹמְרִים, לֹא יֵחָשֵׁב, בְּמַחֲשָׁבָה הוּא נִפְסָל וְאֵינוֹ נִפְסָל בִּשְׁלִישִׁי. וּבֶן עַזַּאי, בְּזֶבַח הוּא מְדַבֵּר וְאֵינוֹ מְדַבֵּר בְּכֹהֵן, מְנָא לֵיהּ אִיבָּעִית אֵימָא נָפְקָא לֵיהּ מִדַּאֲחֵרִים. וְאִבָּעִית אֵימָא מִדִּכְתִיב "לֹא יֵרָצֶה", זְבִיחָה הוּא. וּבֶן עַזַּאי, אוֹתוֹ בְּלֹא יֵרָצֶה וְאֵין מְאַחֵר נִדְרוֹ בְּלֹא יֵרָצֶה, מֵהָכָא נָפְקָא, מִדַּאֲחֵרִים נָפְקָא, דְּתַנְיָא אֲחֵרִים אוֹמְרִים, יָכוֹל בְּכוֹר שֶׁעָבְרָה שְׁנָתוֹ יְהֵא כִּפְסוּלֵי הַמֻּקְדָּשִׁים וְיִפָּסֵל, תַּלְמוּד לוֹמַר (שם יד, כג) "וְאָכַלְתָּ לִפְנֵי ה' אֱלֹהֶיךָ וְגוֹ' מַעְשַׂר דְּגָנְךָ" וְגוֹ', מַקִּישׁ בְּכוֹר לְמַעֲשֵׂר מַה מַּעֲשֵׂר אֵינוֹ נִפְסָל מִשָּׁנָה לַחֲבֶרְתָּהּ אַף בְּכוֹר אֵינוֹ נִפְסָל מִשָּׁנָה לַחֲבֶרְתָּהּ. אִצְטְרִיךְ, סָלְקָא דַעְתָּךְ אֲמִינָא הַנֵי מִילֵי בְּכוֹר דְּלָאו בַּר הַרְצָאָה הוּא, אֲבָל קָדָשִׁים דִּבְנֵי הַרְצָאָה נִינְהוּ אֵימָא לִיפְסְלוּ.  וְאַכַּתֵּי מֵהָתָם נָפְקָא  "וְהָיָה בְּךָ חֵטְא", וְאָמְרִינָן "בְּךָ חֵטְא" וְלֹא בְּקָרְבָּנְךָ חֵטְא. וּבֶן עַזַּאי הַהוּא מִבָּעֵי לֵיהּ בְּךָ חֵטְא וְלֹא בְּאִשְׁתְּךָ חֵטְא. סָלְקָא דַעְתָּךְ אֲמִינָא הוֹאִיל וְאָמַר רַבִּי יוֹחָנָן וְאִי תֵּימָא רַבִּי אֶלְעָזָר אֵין אִשְׁתּוֹ שֶׁל אָדָם מֵתָה אֶלָּא אִם כֵּן מְבַקְּשִׁין מִמֶּנּוּ מָמוֹן וְאֵין לוֹ, שֶׁנֶּאֱמַר (משלי כב, כז) "אִם אֵין לְךָ לְשַׁלֵּם לָמָּה יִקַּח מִשְׁכַּבְךָ מִתַּחְתֶּיךָ", בְּהַאי עָווֹן דְּבַל תְּאַחֵר נַמִּי אִשְׁתּוֹ מֵתָה, קָא מַשְׁמַע לָן. אֲחֵרִים אוֹמְרִים, לֹא יֵחָשֵׁב, בְּמַחֲשָׁבָה הוּא נִפְסָל וְאֵינוֹ נִפְסָל בִּשְׁלִישִׁי. וְרַבִּי אֶלְעָזָר הַאי לֹא יֵחָשֵׁב מַאי עָבִיד לֵיהּ, מִבָּעֵי לֵיהּ לְכִדְרַבִּי יַנַּאי, דַּאֲמַר רַבִּי יַנַּאי מִנַּיִן לְמַחֲשָׁבוֹת שֶׁמּוֹצִיאוֹת זוֹ מִזּוֹ, שֶׁנֶּאֱמַר "לֹא יֵחָשֵׁב", לֹא יְעָרֵב בּוֹ מַחֲשָׁבוֹת אֲחֵרוֹת. וְרַב מָרִי מַתְנִי הָכִי, אָמַר רַבִּי יַנַאי מִנַּיִן לִמְחַשֵּׁב בַּקָּדָשִׁים שֶׁהוּא לוֹקֶה שֶׁנֶּאֱמַר "לֹא יֵחָשֵׁב" (קְרִי בֵּיהּ לֹא יַחֲשֹׁב) אֲמַר לֵיהּ רַב אָשֵׁי לְרַב מָרִי הָא לָאו שֶׁאֵין בּוֹ מַעֲשֶׂה.

הוּא וְאֵין לוֹקִין עָלָיו. אֲמַר לֵיהּ, רַבִּי יְהוּדָה הִיא דַּאֲמַר לָאו שֶׁאֵין בּוֹ מַעֲשֶׂה לוֹקִין עָלָיו.

אָמַר רָבָא, כֻּלְּהוּ מִקְרָא אֲרִיכָא אַתְיָין, וְאִם הֵאָכֹל יֵאָכֵל, בִּשְׁתֵּי אֲכִילוֹת הַכָּתוּב מְדַבֵּר, אֶחָד אֲכִילַת אָדָם וְאֶחָד אֲכִילַת מִזְבֵּחַ. מִבְּשַׂר זֶבַח שְׁלָמָיו, מַה שְּׁלָמִים מְפַגְּלִין וּמִתְפַּגְּלִין, אַף כָּל מְפַגְּלִין וּמִתְפַּגְּלִין. בַּיּוֹם הַשְּׁלִישִׁי, זֶה חוּץ לִזְמַנּוֹ. לֹא יֵרָצֶה, כְּהַרְצָאַת כָּשֵׁר כָּךְ הַרְצָאַת פָּסוּל, מַה הַרְצָאַת כָּשֵׁר עַד שֶׁיִּקְרְבוּ כָּל מַתִּירָיו, אַף הַרְצָאַת פָּסוּל עַד שֶׁיִּקְרְבוּ כָּל מַתִּירָיו, הַמַּקְרִיב, בְּהַקְרָבָה הוּא נִפְסָל וְאֵינוֹ נִפְסָל בִּשְׁלִישִׁי. אוֹתוֹ, בְּזֶבַח הוּא מְדַבֵּר וְאֵינוֹ מְדַבֵּר בְּכֹהֵן. לֹא יֵחָשֵׁב, לֹא יְעָרֵב בּוֹ מַחֲשָׁבוֹת אֲחֵרוֹת. פִּגּוּל, זֶה חוּץ לִמְקוֹמוֹ. יִהְיֶה מְלַמֵּד שֶׁמִּצְטָרְפִין זֶה עִם זֶה. וְהַנֶּפֶשׁ הָאֹכֶלֶת מִמֶּנּוּ, אֶחָד וְלֹא שְׁנַיִם, וְאֵיזֶה זֶה חוּץ לִזְמַנּוֹ דְּגָמַר עָווֹן עָווֹן מִנּוֹתָר דְּדָמֵי לֵיהּ בּז"ב.

{rרמז תצחr}  אֲמַר לֵיהּ רַב פַּפָּא לְרָבָא, לְדִידָךְ שְׁלִישִׁי דְּפָרַשַׁת קְדוֹשִׁים מַאי דָּרְשְׁת בֵּיהּ, מִבָּעֵי לֵיהּ לְמָקוֹם שֶׁיְּהֵא מְשֻׁלָּשׁ בְּדָם בְּבָשָׂר בְּאֵמוּרִים. וְתִיפּוֹק לֵיהּ מִקְרָא קָמָא וְאִם הֵאָכֹל יֵאָכֵל מִדְּאַפְּקֵיהּ רַחֲמָנָא בִּלְשׁוֹן שְׁלִישִׁי. אָמַר (רָבָא) [רַב אָשֵׁי] אַמְרִיתָה לִשְׁמַעְתְתָא קָמֵהּ דְּרַב מַתְּנָה, אֲמַר לִי אִי מֵהָתָם הֲוָה אֲמִינָא שְׁלִישִׁי פְּרָט פִּגּוּל כְּלָל וְנַעֲשָׂה כְּלָל מוּסָף עַל הַפְּרָט וְאִתְרַבֵּי שְׁאָר מְקוֹמוֹת, קָמַשְׁמַע לָן  (כָּתוּב בֶּרֶמֶז תר"ד).

הַקּוֹמֵץ אֶת הַמִּנְחָה לֶאֱכֹל דָּבָר שֶׁאֵין דַּרְכּוֹ לֶאֱכֹל וּלְהַקְטִיר דָּבָר שֶׁאֵין דַּרְכּוֹ לְהַקְטִיר כָּשֵׁר, וְרַבִּי אֱלִיעֶזֶר פּוֹסֵל. אָמַר רַבִּי אַסֵּי אָמַר רַבִּי יוֹחָנָן, מַאי טַעְמָא דְּרַבִּי אֱלִיעֶזֶר, דַּאֲמַר קְרָא וְאִם הֵאָכֹל יֵאָכֵל, בִּשְׁתֵּי אֲכִילוֹת הַכָּתוּב מְדַבֵּר אֶחָד אֲכִילַת אָדָם וְאֶחָד אֲכִילַת מִזְבֵּחַ, לוֹמַר לְךָ כְּשֵׁם שֶׁמְּחַשְּׁבִין בַּאֲכִילַת אָדָם כָּךְ מְחַשְּׁבִין בַּאֲכִילַת מִזְבֵּחַ. וּכְשֵׁם שֶׁמְּחַשְּׁבִין מֵאֲכִילַת אָדָם לְאָדָם, וּמֵאֲכִילַת מִזְבֵּחַ לְמִזְבֵּחַ, כָּךְ מְחַשְּׁבִין מֵאֲכִילַת אָדָם לְמִזְבֵּחַ וּמֵאֲכִילַת מִזְבֵּחַ לְאָדָם. מַאי טַעְמָא מִדְּאַפְּקִינְהוּ רַחֲמָנָא בִּלְשׁוֹן אֲכִילָה. וְרַבָּנָן, הַאי דְּאַפְּקִינְהוּ קְרָא בִּלְשׁוֹן אֲכִילָה דְּלָא שְׁנָא כִּי מְחַשֵּׁב בִּלְשׁוֹן אֲכִילָה לַמִּזְבֵּחַ, וְלָא שְׁנָא כִּי מְחַשֵּׁב בִּלְשׁוֹן הַקְטָרָה לַמִּזְבֵּחַ. אִי נַמִּי מָה אֲכִילָה בְּכַזַּיִת אַף הַקְטָרָה בְּכַּזַּיִת, וּלְעוֹלָם אֲכִילָה דְּאוֹרְחָא מַשְׁמַע. וְרַבִּי אֱלִיעֶזֶר, אִם כֵּן לִכְתּוֹב רַחֲמָנָא וְאִם הֵאָכֹל הֵאָכֹל אִי נַמִּי וְאִם יֵאָכֵל יֵאָכֵל, [הֵאָכֹל יֵאָכֵל] לָמָּה לִי, שְׁמַע מִינַהּ תַּרְתֵּי.

אָמַר רַב הוּנָא, אוֹמֵר הָיָה רַבִּי יוֹסִי, פִּגֵּל בְּיָרֵךְ שֶׁל יָמִין לֹא נִפְגְּלָה הַיָּרֵךְ שֶׁל שְׂמֹאל. מַאי טַעְמָא, אִי תֵּימָא סְבָרָא וְאִי בָּעִית אֵימָא קְרָא. אִי בָּעִית אֵימָא סְבָרָא, לָא עֲדִיפָא מַחֲשָׁבָה מִמַּעֲשֶׂה טֻמְאָה, אִלּוּ אִיטְמֵי חָד אֵבֶר מִי אִטְמֵי לֵיהּ כֻּלֵּיהּ. וְאִי תֵּימָא קְרָא, וְהַנֶּפֶשׁ הָאֹכֶלֶת מִמֶּנּוּ עֲוֹנָהּ תִּשָּׂא, מִמֶּנּוּ וְלֹא מֵחֲבֵרוֹ.

אֲחֵרִים אוֹמְרִים, לֹא יֵחָשֵׁב בְּמַחֲשָׁבָה הוּא נִפְסָל וְאֵין נִפְסָל בִּשְׁלִישִׁי. יָכוֹל אֵין מַחֲשָׁבָה פּוֹסֶלֶת אֶלָּא בִּזְרִיקָה, מִנַּיִן לְרַבּוֹת שְׁחִיטָה וְקִבּוּל הַדָּם, תַּלְמוּד לוֹמַר "הֵאָכֹל יֵאָכֵל" לְרַבּוֹת שְׁחִיטָה וְקִבּוּל הַדָּם. יָכוֹל שֶׁאֲנִי מְרַבֶּה שְׁיָרֵי הַדָּם וְהֶקְטֵר חֲלָבִים וַאֲכִילַת בָּשָׂר, תַּלְמוּד לוֹמַר "הַמַּקְרִיב", זְרִיקָה בִּכְלָל הָיְתָה וְלָמָּה יָצָאת לְהַקִּישׁ אֵלֶיהָ מַה זְּרִיקָה מְיֻחֶדֶת שֶׁמְּעַכֶּבֶת כַּפָּרָה אַף אֲנִי מְרַבֶּה זְרִיקָה וְקִבּוּל הַדָּם שֶׁמְּעַכְּבִין אֶת הַכַּפָּרָה. וּמוֹצִיא אַנִי אֶת שְׁיָרֵי הַדָּם וְהֶקְטֶר חַלָבִים וַאֲכִילַת בָּשָׂר שֶׁאֵין מְעַכְּבִין אֶת הַכַּפָּרָה. רַבִּי מֵאִיר אוֹמֵר, פּוֹסֶלֶת בְּהִלּוּךְ, (שֶׁאֶפְשָׁר) [שֶׁאִי אֶפְשָׁר] לָהּ לַעֲבוֹדָה בְּלֹא הִלּוּךְ. וְרַבִּי שִׁמְעוֹן אוֹמֵר, אֵין מַחֲשָׁבָה בְּהִלּוּךְ. שֶׁאִי אֶפְשָׁר לָהּ לַעֲבוֹדָה שֶׁלֹּא בִּשְׁחִיטָה וְשֶׁלֹּא בְּקַבָּלָה וְשֶׁלֹּא בִּזְרִיקָה, אֲבָל אֶפְשָׁר שֶׁלֹּא בְּהִלּוּךְ, שׁוֹחֵט בְּצַד הַמִּזְבֵּחַ וְזוֹרֵק. רַבִּי אֶלְעֶזֶר אוֹמֵר, הַמְהַלֵּךְ בְּמָקוֹם שֶׁצָּרִיךְ לְהַלֵּךְ מַחֲשָׁבָה פּוֹסֶלֶת, מָקוֹם שֶׁאֵין צָרִיךְ לְהַלֵּךְ אֵין מַחֲשָׁבָה פּוֹסֶלֶת, [שֶׁאֵין מַחֲשָׁבָה פּוֹסֶלֶת] אֶלָּא בְּדָבָר הַכָּשֵׁר לַעֲבוֹדָה, וּבְמִי שֶׁרָאוּי לַעֲבוֹדָה, וּבְמָקוֹם שֶׁהוּא כָּשֵׁר לַעֲבוֹדָה.

יָכוֹל אֵין מַחֲשָׁבָה פּוֹסֶלֶת אֶלָּא בַּאֲכִילַת בָּשָׂר, מִנַּיִן לְרַבּוֹת זְרִיקָה וְהֶקְטֵר חֲלָבִים. תַּלְמוּד לוֹמַר "וְאִם הֵאָכֹל יֵאָכֵל", אֲכִילָה לְאָדָם וַאֲכִילָה לְמִזְבֵּחַ.

לָמַדְנוּ זְבָחִים הַנֶּאֱכָלִין לִשְׁנֵי יָמִים שֶׁמַּחֲשָׁבָה פּוֹסֶלֶת בָּהֶן בִּשְׁלִישִׁי, מִנַּיִן לִזְבָחִים הַנֶּאֱכָלִין לְיוֹם אֶחָד, וְדִין הוּא, זְבָחִים נֶאֱכָלִין לִשְׁנֵי יָמִים וּזְבָחִים נֶאֱכָלִין לְיוֹם אֶחָד, מַה זְּבָחִים הַנֶּאֱכָלִין לִשְׁנֵי יָמִים מַחֲשָׁבָה פּוֹסֶלֶת בָּהֶם, אַף זְבָחִים הַנֶּאֱכָלִין לְיוֹם אֶחָד מַחֲשָׁבָה פּוֹסֶלֶת בָּהֶן בְּשֵׁנִי דַּיּוֹ (הוּא) לַבָּא מִן הַדִּין לִהְיוֹת כַּנִּדּוֹן, מָה אֵלּוּ לִשְׁלֹשָׁה אַף אֵלּוּ לִשְׁלֹשָׁה, אֲנִי אָדוּן דִּין אַחֵר, זְבָחִים נֶאֱכָלִין לְיוֹם אֶחָד וּזְבָחִים נֶאֱכָלִין לִשְׁנֵי יָמִים, מַה זְּבָחִים הַנֶּאֱכָלִין לִשְׁנֵי יָמִים מַחֲשָׁבָה פּוֹסֶלֶת בָּהֶם בִּשְׁלִישִׁי אַחַר זְמַן אֲכִילָתָן, אַף זְבָחִים הַנֶּאֱכָלִין לְיוֹם אֶחָד תְּהֵא מַחֲשָׁבָה פּוֹסֶלֶת בָּהֶן בְּשֵׁנִי אַחַר זְמַן אֲכִילָתָן. הֵן, הָא אִם פָּסְלָה מַחֲשָׁבָה בִּשְׁלִישִׁי שֶׁאֵינוֹ כָּשֵׁר לַאֲכִילָה כָּל זֶבַח תִּפְסוֹל מַחֲשָׁבָה בְּשֵׁנִי שֶׁהוּא כָּשֵׁר לַאֲכִילַת קָדָשִׁים קַלִּים, תַּלְמוּד לוֹמַר "וְאִם הֵאָכֹל יֵאָכֵל", לְרַבּוֹת זְבָחִים הַנֶּאֱכָלִים לְיוֹם אֶחָד שֶׁתְּהֵא מַחֲשָׁבָה פּוֹסֶלֶת בָּהֶן בְּשֵׁנִי.

יָכוֹל אֵין מַחֲשָׁבָה פּוֹסֶלֶת אֶלָּא בְּחוּץ לִזְמַנּוֹ, חוּץ לִמְקוֹמוֹ מִנַיִן, וְדִין הוּא, זְמַן פּוֹסֵל וּמְחִיצָה פּוֹסֶלֶת, מַה הַזְמַן מַחֲשָׁבָה פּוֹסֶלֶת בּוֹ אַף מְחִיצָה תְּהֵא מַחֲשָׁבָה פּוֹסֶלֶת בּוֹ. הִין אִם פָּסְלָה מַחֲשָׁבָה בִּזְמַן, שֶׁהַזְּמַן נוֹהֵג בַּבָּמָה, תִּפָּסֵל מַחֲשָׁבָה בִּמְחִיצָה שֶׁאֵין מְחִיצָה נּוֹהֶגֶת בַּבָּמָה, תַּלְמוּד לוֹמַר [בפרשת קדושים]  "וְאִם הֵאָכֹל יֵאָכֵל בַּיּוֹם הַשְּׁלִישִׁי פִּגוּל הוּא לֹא יֵרָצֶה". שֶׁאֵין תַּלְמוּד לוֹמַר, אֶלָּא אִם אֵינוֹ עִנְיָן לְחוּץ לִזְמַנּוֹ תְּנֵהוּ עִנְיָן לְחוּץ לִמְקוֹמוֹ. יָכוֹל יְהוּ חַיָּבִין עָלָיו כָּרֵת, תַּלְמוּד לוֹמַר (להלן יט, ח) בִּשְׁלָמִים "עֲוֹנוֹ יִשָּׂא", חוּץ לִזְמַנּוֹ בְּהִכָּרֵת וְאֵין חוּץ לִמְקוֹמוֹ בְּהִכָּרֵת.

יָכוֹל הַשּׁוֹחֵט לְנָכְרִים וְלִטְמֵאִים יִהְיֶה בְּלֹא יֵרָצֶה. תַּלְמוּד לוֹמַר "אֹתוֹ", אוֹתוֹ בְּלֹא יֵרָצֶה וְאֵין הַשּׁוֹחֵט לְנָכְרִים וְלִטְמֵאִים בְּלֹא יֵרָצֶה. יָכוֹל אֵין לִי בְּלֹא יֵרָצֶה אֶלָּא שֶׁנִּשְׁחַט חוּץ לִזְמַנּוֹ וְחוּץ לִמְקוֹמוֹ, מִנַּיִן לְנִשְׁחַט בַּלַּיְלָה, וְשִׁנְּשְׁפַּךְ דָּמָהּ, וְשֶׁיָּצָא דָּמָהּ חוּץ לַקְּלָעִים, הַלָּן, וְהַיּוֹצֵא, וְשֶׁקִּבְּלוּ פְּסוּלִין וְזָרְקוּ אֶת דָּמָהּ, וְהַנִּתָּנִין לְמַטָּה שֶׁנְּתָנָן לְמַעְלָה, וְהַנִּתָּנִין לְמַעְלָה שֶׁנְּתָנָן לְמַטָּה, וְהַנִּתָּנִין בִּפְנִים שֶׁנְּתָנָן בַּחוּץ, וְהַנִּתָּנִין בַּחוּץ שֶׁנְּתָנָן בִּפְנִים, וְהַפֶּסַח וְהַחַטָּאת שֶׁשְּׁחָטָן שֶׁלֹּא לִשְׁמָן. תַּלְמוּד לוֹמַר "לֹא יֵרָצֶה וְלֹא יֵחָשֵּׁב". יָכוֹל יְהוּ חַיָּבִין עָלָיו כָּרֵת, תַּלְמוּד לוֹמַר "אֹתוֹ" (להלן יט, ח) "וְאוֹכְלָיו" אֵלּוּ בְּהִכָּרֵת וְאֵין הַלָּלוּ בְּהִכָּרֵת.

אַתָּה אוֹמֵר לְכָךְ נֶאֶמְרוּ מִעוּטִים הָאֵלּוּ לֹא יֵרָצֶה וְלֹא יֵחָשֵׁב לָאוֹכֵל אוֹ לֹא נֶאֶמְרוּ אֶלָּא לְלַמֵּד שֶׁאֵין עָלָיו כָּרֵת אֶלָּא עַל שְׁלָמִים בִּלְבַד, מִנַּיִן לְרַבּוֹת כָּל הַקָּדָשִׁים תַּלְמוּד לוֹמַר (להלן כב, ב) "וְיִנָּזְרוּ מִקָדְשֵׁי בְנֵי יִשְׂרָאֵל".

{rרמז תצטr}  אוֹ אֵינּוֹ מֵבִיא אֶלָּא כַּיּוֹצֵא בִּשְׁלָמִים, מַה שְּׁלָמִים מְיֻחָדִין הַנֶּאֱכָלִין לִשְׁנֵי יָמִים, הַנֶּאֱכָלִין לְיוֹם אֶחָד מִנַּיִן, תַּלְמוּד לוֹמַר "בְּשַׂר". אֵין לִי אֶלָּא שֶׁשְּׁיָרֶיהָ נֶאֱכָלִים, עוֹלָה שֶׁאֵין שְׁיָרֶיהָ נֶאֱכָלִין מִנַּיִן, תַּלְמוּד לוֹמַר "זֶבַח". מִינֵי זְבָחִים, הָעוֹפוֹת, וְהַמְנָחוֹת שֶׁאֵינָן מִינֵי זְבָחִים, עַד שֶׁאַתָּה מְרַבֶּה לוֹג שֶׁמֶן שֶׁל מְצֹרָע מִנַּיִן, תַּלְמוּד לוֹמַר  "אֶל הַקָּדָשִׁים אֲשֶׁר יַקְדִּישׁוּ בְּנֵי יִשְׂרָאֵל" לְרַבּוֹת אֶת כֻּלָּן. אַחַר שֶׁרִבִּינוּ דְּבָרִים שֶׁהֵן כִּשְׁלָמִים וּדְבָרִים שֶׁאֵינָן כִּשְׁלָמִים לָמָּה נֶאֶמְרוּ שְׁלָמִים מֵעַתָּה. אֶלָּא מַה שְּׁלָמִים מְיֻחָדִים שֶׁיֵּשׁ לָהֶן מַתִּירִים בֵּין לְאָדָם בֵּין לַמִּזְבֵּחַ, כְּגוֹן חַטַּאת הָעוֹף שֶׁיֵּשׁ לָהּ מַתִּירִין לְאָדָם וְאֵין לָהּ מַתִּירִין לַמִּזְבֵּחַ. וּכְגוֹן עוֹלַת הָעוֹף שֶׁיֵּשׁ לָהּ מַתִּירִין לַמִּזְבֵּחַ וְאֵין לָהּ מַתִּירִין לָאָדָם. וּכְגוֹן פָּרִים הַנִּשְׂרָפִין וּשְׂעִירִים הַנִּשְׂרָפִין שֶׁיֵּשׁ לָהֶן מַתִּירִין לַמִּזְבֵּחַ וְאֵין לָהֶם מַתִּירִין לָאָדָם. אֶת מָה אֲנִי מוֹצִיא אֶת הַקֹּמֶץ.

"וְהַלְּבוֹנָה". וְהַקְּטֹרֶת, וּמִנְחַת כֹּהֲנִים. וּמִנְחַת כֹּהֵן מָשִׁיחַ. וּמִנְחַת נְסָכִים, שֶׁאֵין לָהֶם מַתִּירִין לֹא לְאָדָם וְלֹא לַמִּזְבֵּחַ. רַבִּי שִׁמְעוֹן אוֹמֵר, מַה שְּׁלָמִים מְיֻחָדִין שֶׁהֵן עַל מִזְבֵּחַ הַחִיצוֹן יָצְאוּ פָּרִים הַנִּשְׂרָפִים וּשְׂעִירִים הַנִּשְׂרָפִין שֶׁאֵינָן עַל מִזְבֵּחַ הַחִיצוֹן. רַבִּי אֶלְעָזָר אוֹמֵר מִשּׁוּם רַבִּי יוֹסִי, פָּגַל בַּנַּעֲשֶׂה מֵהֶן בַּחוּץ, פִּגּוּל, בַּנַעַשֶׂה מֵהֶן לְפָנִים, לֹא פָּגַל. שָׁחַט וְקִבֵּל עַל מְנָת לִזְרוֹק מֵהֶן אֶת הַדָּם לְמָחָר, לֹא פָּגַל, שֶׁמַּחֲשָׁבָה בַּחוּץ בְּדָבָר הַנַּעֲשֶׂה בִּפְנִים. זָרַק אֶת הַדָּם עַל מְנָת לְהַקְטִיר אֵמוּרִין לְמָחָר, לֹא פָּגַל, שֶׁמַּחֲשָׁבָה בִּפְנִים בְּדָבָר שֶׁנַּעֲשֶׂה בַּחוּץ. אֲבָל עַל מְנָת לִשְׁפֹּךְ אֶת הַדָּם וּלְהַקְטִיר אֵמוּרִין לְמָחָר, פָּגַל, שֶׁמַּחֲשָׁבָה בַּחוּץ בְּדָבָר הַנַּעֲשֶׂה בַּחוּץ.

"הַנֶּפֶשׁ", וְלֹא הַצִּבּוּר. הָאֹכֶלֶת, וְלֹא הַמַּאֲכֶלֶת. אוֹכֶלֶת אֲכִילָה בְּכַזַּיִת. עֲוֹנָהּ תִּשָּׂא "עֲוֹנוֹ יִשָּׂא" לִגְזֵרָה שָׁוָה מָה "עֲוֹנוֹ יִשָּׂא" הָאָמוּר לְהַלָּן כָּרֵת, אַף עֲוֹנוֹ יִשָּׂא הָאָמוּר כָּאן בְּכָרֵת.

{pפסוק יט-כp}  יָכוֹל יְהֵא טָמֵא מְטַמֵּא בְּשַׂר הַקֹּדֶשׁ בְּמַשָּׂא, וְדִין הוּא וּמָה אִם אֵפֶר חַטָּאָת שֶׁאֵין טְבוּל יוֹם מְטַמֵּא בְּמַגָּע, טָמֵא מְטַמֵּא בְּמַשָּׂא, בְּשַׂר הַקֹּדֶשׁ שֶׁטְּבוּל יוֹם מְטַמֵּא בְּמַגָּע, אֵינוֹ דִין שֶׁיְּהֵא טָמֵא מְטַמֵּא בְּמַשָּׂא. תַּלְמוּד לוֹמַר "אֲשֶׁר יִגַּע", בְּמַגָּעוֹ מְטַמֵּא וְאֵינוֹ מְטַמֵּא בְּמַשָּׂא. אֵין לִי אֶלָּא טֻמְאוֹת הַקַּלוֹת טֻמְאוֹת חֲמוּרוֹת טְמֵא מֵת וּבוֹעֵל נִדָּה וְכָל הַמְטַמְּאִין אֶת הָאָדָם מִנַּיִן, תַּלְמוּד לוֹמַר "בְּכָל אֲשֶׁר יִטְמָא". בְּכָל טָמֵא וַאֲפִלּוּ בִּמְחֻסַּר כִּפּוּרִים.

"וְהַבָּשָׂר אֲשֶׁר יִגַּע בְּכָל טָמֵא לֹא יֵאָכֵל" וְגוֹ', שֶׁאֵין תַּלְמוּד לוֹמַר "לֹא יֵאָכֵל", וּמַה תַּלְמוּד לוֹמַר "לֹא יֵאָכֵל", אִם אֵינוֹ עִנְיָן לְגוּפֵיהּ, דְּאָתֵי בְּקַל וָחֹמֶר מִמַּעֲשֵׂר וּמַה מַעֲשֵׂר הַקַּל אָמְרָה תּוֹרָה (דברים כו, יד) ["וְ]לֹא בִעַרְתִּי מִמֶּנּוּ בְּטָמֵא" בְּשַׂר קֹדֶשׁ חָמוּר לֹא כָּל שֶׁכֵּן, וְכִי תֵּימָא אֵין מַזְהִירִין מִן הַדִּין, הֶקֵּשָׁא הוּא, דִּכְתִיב  "לֹא תוּכַל לֶאֱכֹל בִּשְׁעָרֶיךָ" וְגוֹ', וּמַה תַּלְמוּד לוֹמַר "לֹא יֵאָכֵל" אִם אֵינּוֹ עִנְיָן לְגוּפֵיהּ תְּנֵהוּ עִנְיָן לְכָל אִסּוּרִין שֶׁבַּתּוֹרָה. וְאִם אֵינוֹ עִנְיָן לַאֲכִילָה תְּנֵהוּ עִנְיָן לַהֲנָאָה. אִי מַה כָּאן בִּשְׂרֵפָה אַף כָּל אִסּוּרִין שֶׁבַּתּוֹרָה בִּשְׂרֵפָה, אֲמַר קְרָא (שמות כט, לד) "וְאִם יִוָּתֵר מִבְּשַׂר הַמִּלּוּאִים וּמִן הַלֶּחֶם עַד הַבֹּקֶר וְשָׂרַפְתָּ אֶת הַנּוֹתָר בָּאֵשׁ" שֶׁאֵין תַּלְמוּד לוֹמַר "הַנּוֹתָר" אֶלָּא לוֹמַר לְךָ נוֹתָר בִּשְׂרֵפָה וְאֵין כָּל אִסּוּרִין שֶׁבַתּוֹרָה בִּשְׂרֵפָה. וְהַבָּשָׂר אֲשֶׁר יִגַּע בְּכָל טָמֵא לָמָּה לִי, לְרַבּוֹת עֵצִים וּלְבוֹנָה. וְהַבָּשָׂר כָּל טָהוֹר יֹאכַל בָּשָׂר לָמָּה לִי, לְרַבּוֹת אֶת הָאֵמוּרִין. אֵמוּרִין, מֵאֲשֶׁר לַה' וְטֻמְאָתוֹ עָלָיו נָפְקָא, דְּתַנְיָא אֲשֶׁר לַה' לְרַבּוֹת אֶת הָאֵמוּרִין, הָתָם טֻמְאַת הַגּוּף בְּכָרֵת, הָכָא טֻמְאַת בָּשָׂר בְּלָאו.

חִיבַּת הַקֹּדֶשׁ דְּמַכְשֶׁרֶת מִדְּאוֹרָיְתָא מְנָלַן. אִלֵּימָא מִדִּכְתִיב "וְהַבָּשָׂר אֲשֶׁר יִגַּע בְּכָל טָמֵא לֹא יֵאָכֵל בָּאֵשׁ יִשָּׂרֵף", הַאי בָּשָׂר דְּאִיתְכְּשַׁר בְּמַאי, אִלֵּמָא דְּאִיתְכְּשַׁר בְּדָם וְהָאָמַר רַבִּי חִיָּא בַר אַבָּא אָמַר רַבִּי יוֹחָנָן, מִנַּיִן לְדַם קָדָשִׁים שֶׁאֵינוֹ מַכְשִׁיר, שֶׁנֶאֱמַר (דברים יב, כד) "עַל הָאָרֶץ תִּשְׁפְּכֶנוּ כַּמָּיִם" דַּם הַנִּשְׁפַּךְ כַּמַּיִם מַכְשִׁיר שֶׁאֵינוֹ נִשְׁפַּךְ כַּמַּיִם אֵינוֹ מַכְשִׁיר, אֶלָּא דְּאִיתְכְּשַׁר בְּמַשְׁקֵי בֵּית הַמִּטְבְּחַיָא וְהָאָמַר רַבִּי יוֹסִי בְּרַבִּי חֲנִינָא מַשְׁקֵי בֵּית הַמִּטְבְּחַיָא לֹא דַּיָּן שֶׁהֻתְּרוּ אֶלָּא שֶׁאֵין מַכְשִׁירִין, אֶלָּא דְּאִיתְכְּשַׁר בְּחִיבַּת הַקֹּדֶשׁ. וְדִילְמָא כְּרַב יְהוּדָה אָמַר שְׁמוּאֵל, כְּגוֹן שֶׁהָיְתָה פָּרָה שֶׁל זִבְחֵי שְׁלָמִים וְהֶעֱבִירָהּ בַּנָּהָר וּשְׁחָטָהּ וַעֲדַיִן מַשְׁקֶה טוֹפֵחַ עָלֶיהָ. אֶלָּא מִסֵּיפָא, וְהַבָּשָׂר, לְרַבּוֹת עֵצִים וּלְבוֹנָה, עֵצִים וּלְבוֹנָה בְּנֵי אֲכִילָה נִינְהוּ, אֶלָּא חִיבַּת הַקֹדֶשׁ מַכְשְׁרָא לְהוֹ וּמְשַׁוְיָא לְהוֹ אוֹכְלָא.

תָּנוּ רַבָּנָן הָיוּ יִשְׂרָאֵל טְמֵאִין וְכֹּהֲנִים וּכְלֵי שָׁרֵת טְהוֹרִין, אוֹ שֶׁהָיוּ יִשְׂרָאֵל טְהוֹרִין וְכֹּהֲנִים וּכְלֵי שָׁרֵת טְמֵאִין, וַאֲפִלּוּ יִשְׂרָאֵל וְכֹּהֲנִים טְהוֹרִין וּכְלֵי שָׁרֵת טְמֵאִין, יַעֲשׂוּ בְּטֻמְאָה, שֶׁאֵין קָרְבַּן צִבּוּר חָלוּק. אָמַר רַב חִסְדָּא לָא שָׁנוּ אֶלָּא שֶׁנִּטְמְאָה סַכִּין (בְּמֵת) [בִּטְמֵא מֵת], דְּרַחֲמָנָא אֲמַר  "בַּחֲלַל חֶרֶב אוֹ בְּמֵת", חֶרֶב הוּא הוּא כְּחָלָל וְקָא מְטַמֵּא לְגַבְרָא גּוּפָא. דְּמֵעִקָּרָא כִּי קָא מַיְתִי בְּטֻמְאַת הַגּוּף קָא מַיְתִי. אֲבָל נִטְמָא סַכִּין בִּטְמֵא שֶׁרֶץ, דִּלְבָשָׂר הוּא דְּמְטַמֵּא לֵיהּ לְגַבְרָא לָא מְטַמֵּא, טְהוֹרִין עָבְדֵי טְמֵאִין לָא עָבְדֵי. מוּטָב יֹאכַל בְּטֻמְאַת בָּשָׂר בְּלָאו וְאַל יֹאכַל בְּטֻמְאַת הַגּוּף בְּכָרֵת. אַלְמָא קָסַבַר טֻמְאָה דְּחוּיָה הִיא בְּצִבּוּר. וְכֵן אָמַר רַבִּי יִצְחָק טֻמְאָה דְּחוּיָה הִיא בְּצִבּוּר. רָבָא אֲמַר, טְמֵאִין נַמִּי עָבְדֵּי, דִּכְתִיב "וְהַבָּשָׂר אֲשֶׁר יִגַּע בְּכָל טָמֵא לֹא יֵאָכֵל", כָּל הֵיכָא דִּקְרִי בֵּיהּ "וְהַבָּשָׂר אֲשֶׁר" וְגוֹ' קְרִי בֵיהּ "כָּל טָהוֹר יֹאכַל בָּשָׂר", וְכָּל הֵיכָא דְּלָא קְרִי בֵּיהּ "וְהַבָּשָׂר" לָא קְרִי בֵּיהּ "כָּל טָהוֹר יֹאכַל בָּשָׂר".

{rרמז תקr}  תָּנוּ רַבָּנָן, מַה תַּלְמוּד לוֹמַר (שם ה, יד) "וְהִיא נִטְמְאָה וְהִיא לֹא נִטְמְאָה" אִם נִטְמְאָה לָמָּה שׁוֹתָה וְאִם לֹא נִטְמְאָה לָמָּה מַשְׁקֶה. מַגִּיד לְךָ הַכָּתוּב שֶׁהַסָּפֵק אוֹסְרָהּ. וּמִכָּאן אַתָּה דָּן לְשֶׁרֶץ. וּמַה סּוֹטָה שֶׁלֹּא עָשָׂה בָּהּ שׁוֹגֵג כְּמֵזִיד וְאֹנֶס כְּרָצוֹן, עָשָׂה בָּהּ סָפֵק כְּוַדַּאי, שֶׁרֶץ שֶׁעָשָׂה בּוֹ שׁוֹגֵג כְּמֵזִיד וְאֹנֶס כְּרָצוֹן אֵינוֹ דִין שֶׁנַּעֲשֶׂה בּוֹ סָפֵק כְּוַדַּאי. וּמִמָּקוֹם שֶׁבָּאתָ, מַה סּוֹטָה רְשׁוּת הַיָּחִיד אַף שֶׁרֶץ רְשׁוּת הַיָּחִיד. מַה סּוֹטָה דָּבָר שֶׁיֵּשׁ בּוֹ דַּעַת לִשָּׁאֵל, אַף שֶׁרֶץ דָּבָר שֶׁיֵּשׁ בּוֹ דַּעַת לִשָּׁאֵל וְכוּ'. אָמַר רַבִּי גִּדֵּל אָמַר רַב, דָּבָר שֶׁיֵּשׁ בּוֹ דַּעַת לִשָּׁאֵל וְאֵין בּוֹ דַּעַת לִשָּׁאֵל מֵהַאי קְרָא נָפְקָא, וְהַבָּשָׂר אֲשֶׁר יִגַּע בְּכָל טָמֵא לֹא יֵאָכֵל, וַדַּאי טָמֵא הוּא דְּלָא יֵאָכֵל הָא סָפֵק טָמֵא סָפֵק טָהוֹר יֵאָכֵל. אֵימָא סֵיפָא וְהַבָּשָׂר כָּל טָהוֹר יֹאכַל בָּשָׂר, וַדַּאי טָהוֹר הוּא דְּיֹאכַל בָּשָׂר הָא סָפֵק טָהוֹר סָפֵק טָמֵא לֹא יֹאכַל בָּשָׂר. אֶלָּא לָאו שְׁמַע מִינַהּ כָּאן בְּדָבָר שֶׁיֵּשׁ בּוֹ דַּעַת לִשָּׁאֵל, כָּאן בְּדָבָר שֶׁאֵין בּוֹ דַּעַת לִשָּׁאֵל. וְאִצְטְרִיךְ כִּדְרַב גִּדֵּל אָמַר רַב וְאִצְטְרִיךְ לְמִיגְמַר מִסּוֹטָה. דְּאִי מדְּרַב גִּדֵּל אָמַר רַב, הֲוָה אֲמִינָא בֵּין בִּרְשׁוּת הָרַבִּים בֵּין בִּרְשׁוּת הַיָּחִיד, אִצְטְרִיךְ לְמִיגְמַר מִסּוֹטָה. וְאִי מִסּוֹטָה, הֲוָה אֲמִינָא עַד דְּאִיכָּא דַּעַת נוֹגֵעַ וּמַגִּיעַ, קָא מַשְׁמַע לָן.

אָמַר רַבִּי יוֹסִי מִנַּיִן לִרְבִיעִי בַּקֹּדֶשׁ שֶׁהוּא פָּסוּל, וְדִין הוּא וּמָה אִם מְחֻסַּר כִּפּוּרִים שֶׁאֵין פּוֹסֵל בִּתְרוּמָה פּוֹסֵל בְּקֹדֶשׁ, שְׁלִישִׁי (שֶׁפּוֹסֵל) [שֶׁפָּסוּל] בְּתְרוּמָה אֵינוֹ דִּין שֶׁיִּפְסֹל בְּקֹדֶשׁ, לָמַדְנוּ לִשְׁלִישִׁי מִן הַכָּתוּב, וְלִרְבִיעִי מִקַּל וָחֹמֶר.

"לֹא יֵאָכֵל בָּאֵשׁ יִשָּׂרֵף", אֵין לִי שֶׁטָּעוּן שְׂרֵפָה אֶלָּא הַטָּמֵא וְהַנּוֹתָר שֶׁל שְׁלָמִים, וְחַטָּאת שֶׁנִּכְנָס דָּמָהּ לִפְנִים, מִנַּיִן לְרַבּוֹת כָּל הַנּוֹתָר, תַּלְמוּד לוֹמַר (שמות כט, לד) "וְאִם יִוָּתֵר מִבְּשַׂר הַמִּלּוּאִים וְגוֹ' וְשָׂרַפְתָּ אֶת הַנּוֹתָר בָּאֵשׁ", שֶׁאֵין תַּלְמוּד לוֹמַר "אֶת הַנּוֹתָר בָּאֵשׁ" אֶלָּא זֶה בָּנָה אָב כָּל הַנּוֹתָר טָעוּן שְׂרֵפָה. אֵין לִי אֶלָּא נוֹתָר, מִנַּיִן לְשֶׁנִּשְׁחֲטָה בַּלַּיְלָה, וְשֶׁנִּשְׁפַּךְ דָּמָהּ, וְשֶׁיָּצָא חוּץ לַקְּלָעִים, וְהַלָּן, וְהַיּוֹצֵא, וְהַנִּשְׁחָט חוּץ לִזְמַנּוֹ וְחוּץ לִמְקוֹמוֹ, וְשֶׁקִּבְּלוּהוּ פְּסוּלִין וְזָרְקוּ אֶת דָּמוֹ, וְהַנִּתָּנִין לְמַטָּה שֶׁנְּתָנָן לְמַעְלָה, וְהַנִּתָּנִין לְמַעְלָה שֶׁנְּתָנָן לְמַטָּה, וְהַנִּתָּנִין בִּפְנִים שֶׁנְּתָנָן בַּחוּץ, וְהַנִּתָּנִין בַּחוּץ שֶׁנְּתָנָן בִּפְנִים, וְהַפֶּסַח [וְהַחַטָּאת] שֶׁשְּׁחָטָן שֶׁלֹּא לִשְׁמָן, תַּלְמוּד לוֹמַר (שם) "לֹא יֵאָכֵל כִּי קֹדֶשׁ הוּא", כָּל שֶׁהוּא קֹדֶשׁ טָעוּן שְׂרֵפָה, יָכוֹל אַף שֶׁמֵּתוּ וְשֶׁהִפִּילוּ וְשֶׁנִּטְמְאוּ בַּחוּץ, יִשָּׂרְפוּ, תַּלמוּד לוֹמַר "הוּא". רַבִּי יְהוּדָה אוֹמֵר, יָכוֹל חַטָּאת הַבָּאָה עַל הַסָּפֵק, וְאָשָׁם תָּלוּי וְחֻלִּין שֶׁנִּשְׁחֲטוּ בַּעֲזָרָה, יִשָּׂרְפוּ, תַּלְמוּד לוֹמַר "הוּא".

"וְהַבָּשָׂר", לְרַבּוֹת בָּשָׂר הַפְּנִימִי שֶׁיְּהֵא מֻתָּר. שֶׁהָיָה בְּדִין הוֹאִיל וְהַטָּמֵא פָּסוּל וְהַיּוֹצֵא פָּסוּל, מַה הַטָּמֵא אִם נִטְמָא מִקְצָתוֹ כֻּלּוֹ פָּסוּל, אַף [הַיּוֹצֵא] וְכוּ', תַּלְמוּד לוֹמַר "וְהַבָּשָׂר" לְרַבּוֹת בָּשָׂר הַפְּנִימִי שֶׁהוּא מֻתָּר. מִכָּאן אָמְרוּ אֵבֶר שֶׁיָּצָא מִקְצָתוֹ חוּץ לַחוֹמָה, בִּפְסָחִים חוֹתֵךְ עַד שֶׁמַּגִּיעַ לָעֶצֶם וְקוֹלֵף עַד שֶׁמַּגִּיעַ לְפֶרֶק מַתִּירוֹ מִן הַפֶּרֶק וְחוֹתֵךְ, וּבְמֻקְדָּשִׁין גּוֹרֵר בְּכָל מָקוֹם שֶׁיִּרְצֶה שֶׁאֵין בּוֹ מִשּׁוּם שְׁבִירַת עֶצֶם.

"כָּל טָהוֹר יֹאכַל בָּשָׂר", מַה תַּלְמוּד לוֹמַר, לְפִי שֶׁנֶּאֱמַר  "וְדַם זְבָחֶיךָ יִשָּׁפֵךְ עַל מִזְבַּח ה' אֱלֹהֶיךָ וְהַבָּשָׂר תֹּאכֵל", יָכוֹל לֹא יֹאכְלוּ אֶלָּא בְּעָלָיו קַל וָחֹמֶר לְפֶסַח, לְכָךְ נֶאֱמַר "כָּל טָהוֹר יֹאכַל בָּשָׂר".

יָכוֹל יִהְיוּ חַיָּבִין עָלָיו מִשּׁוּם טֻמְאָה לִפְנֵי זְרִיקָה, תַּלְמוּד לוֹמַר "כָּל טָהוֹר יֹאכַל בָּשָׂר וְהַנֶּפֶשׁ אֲשֶׁר תֹּאכַל בָּשָׂר" וְגוֹ', הַמֻתָּר לִטְהוֹרִים חַיָּבִין עָלָיו מִשּׁוּם טֻמְאָה, לִפְנֵי זְרִיקַת דָּמִים שֶׁאֵין מֻתָּר לִטְהוֹרִים (לֹא יִהְיוּ) [אֵין] חַיָּבִין עֲלֵיהֶן מִשּׁוּם טֻמְאָה. אוֹ אֵינוֹ נֶאֱמָר אֶלָּא הַנֶּאֱכָל לִטְהוֹרִין חַיָּבִין עָלָיו מִשּׁוּם טֻמְאָה שֶׁאֵינוֹ נֶאֶכַל לִטְהוֹרִים אֵין חַיָּבִין עָלָיו מִשּׁוּם טֻמְאָה, אוֹצִיא אֶת הַלָּן. וְאֶת הַיּוֹצֵא, שֶׁאֵינָן נֶאֱכָלִין לִטְהוֹרִין. תַּלְמוּד לוֹמַר "אֲשֶׁר לַה'", לְרַבּוֹת הַיּוֹצֵא וְהַלָּן, יָכוֹל שֶׁאֲנִי מְרַבֶּה אֶת הַפִּגּוּל וְאֶת בַּעַל מוּם, תַּלְמוּד לוֹמַר "מִזֶּבַח הַשְּׁלָמִים", מִעוּט. וּמָה רָאִיתָ לְרַבּוֹת אֶת הַיּוֹצֵא וְאֶת הַלָּן וּלְהוֹצִיא אֶת הַפִּגּוּל וְאֶת בַּעַל מוּם, אַחַר שֶׁרִבָּה הַכָּתוּב וּמִעֵט. אָמַרְתְּ מְרַבֶּה אֲנִי אֶת הַיּוֹצֵא וְאֶת הַלָּן שֶׁהָיְתָה לָהֶן שְׁעַת הַכֹּשֶׁר, וּמוֹצִיא אֲנִי אֶת הַפִּגּוּל וְאֶת בַּעַל מוּם שֶׁלֹּא הָיְתָה לָהֶן שְׁעַת הַכֹּשֶׁר. וְאִם תֹּאמַר בָּשָׂר שֶׁנִּטְמָא לִפְנֵי זְרִיקַת דָּמִים מִפְּנֵי מָה חַיָּבִין עָלָיו מִשּׁוּם טֻמְאָה, מִפְּנֵי שֶׁהַצִּיץ מְרַצֶּה עָלָיו.

תָּנוּ רַבָּנָן פֶּסַח הַבָּא בְּטֻמְאָה וְאָכְלוּ מִמֶּנּוּ זָבִים וְזָבוֹת נִדּוֹת וְיוֹלְדוֹת יָכוֹל יִהְיוּ חַיָּבִין, תַּלְמוּד לוֹמַר "כָּל טָהוֹר יֹאכַל בָּשָׂר וְהַנֶּפֶשׁ אֲשֶׁר תֹּאכַל בָּשָׂר", הַנֶּאֱכָל לִטְהוֹרִין חַיָּבִין עָלָיו מִשּׁוּם טֻמְאָה אֵין נֶאֱכָל לִטְהוֹרִין אֵין חַיָּבִין עָלָיו מִשּׁוּם טֻמְאָה. רַבִּי אֱלִיעֶזֶר אוֹמֵר, יָכוֹל דָּחֲקוּ זָבִין וּמְצֹרָעִין וְנִכְנְסוּ לָעֲזָרָה בְּפֶסַח הַבָּא בְּטֻמְאָה יָכוֹל יִהְיוּ חַיָּבִין, תַּלְמוּד לוֹמַר (במדבר ה, ב) "וִישַׁלְּחוּ מִן הַמַּחֲנֶה כָּל צָרוּעַ וְכָל זָב וְכָל טָמֵא לַנֶּפֶשׁ", בִּזְמַן שֶׁטְּמֵאֵי מֵתִים מִשְׁתַּלְּחִין, זָבִין וּמְצֹרָעִין מִשְׁתַּלְּחִים. אֵין טְמֵאֵי מֵתִים מִשְׁתַּלְּחִין, אֵין זָבִין וּמְצֹרָעִין מִשְׁתַּלְּחִין.

אָמַר רַבִּי אַבָּהוּ, שָׁלֹשׁ כְּרִיתוֹת נֶאֶמְרוּ בִּשְׁלָמִים. לָמָּה, אַחַת לִכְלָל וְאַחַת לִפְרָט וְאַחַת לִדְבָרִים שֶׁאֵינָן נֶאֱכָלִין.  וּלְרַבִּי שִׁמְעוֹן דַּאֲמַר שֶׁאֵין נֶאֱכָלִין אֵין חַיָּבִין עֲלֵיהֶן מִשּׁוּם טֻמְאָה, לַאֲתוּיֵי מַאי, לַאֲתוּיֵי חַטָּאת הַפְּנִימִית, סָלְקָא דַעְתָּךְ אֲמִינָא הוֹאִיל וְאָמַר רַבִּי שִׁמְעוֹן כָּל שֶׁאֵינוֹ עַל מִזְבֵּחַ הַחִיצוֹן אֵין חַיָּבִין עָלָיו מִשּׁוּם פִּגּוּל, מִשּׁוּם טֻמְאָה נַמִּי לָא לִיחַיֵיב קָא מַשְׁמַע לָן.

דָּבָר שֶׁהָיָה בַּכְּלָל וְיָצָא מִן הַכְּלָל לְלַמֵּד, לֹא לְלַמֵּד עַל עַצְמוֹ יָצָא אֶלָּא לְלַמֵּד עַל הַכְּלָל כֻּלּוֹ יָצָא. כֵּיצַד, וְהַנֶּפֶשׁ אֲשֶׁר תֹּאכַל בָּשָׂר מִזֶּבַח הַשְּׁלָמִים וְגוֹ', וַהֲלֹא שְׁלָמִים בִּכְלַל כָּל הַקָּדָשִׁים הָיוּ וְלָמָּה יָצְאוּ, לְהַקִּישׁ אֲלֵיהֶם וְלוֹמַר לְךָ, מַה שְּׁלָמִים מְיֻחָדִין קָדְשֵׁי מִזְבֵּחַ אַף כָּל קָדְשֵׁי מִזְבֵּחַ, יָצְאוּ קָדְשֵׁי בֶּדֶק הַבַּיִת.

{rרמז תקאr}  "וְטֻמְאָתוֹ עָלָיו", בְּטֻמְאַת הַגּוּף הַכָּתוּב מְדַבֵּר. אוֹ אֵינוֹ אֶלָּא בְּטֻמְאַת בָּשָׂר. נֶאֱמַר כָּאן "וטֻמְאָתוֹ עָלָיו" וְנֶאֱמַר לְהַלָּן "וְטֻמְאָתוֹ עָלָיו", מַה לְּהַלָּן בְּטֻמְאַת הַגּוּף הַכָּתוּב מְדַבֵּר אַף כָּאן בְּטֻמְאַת הַגּוּף הַכָּתוּב מְדַבֵּר. רַבִּי יוֹסִי אוֹמֵר הוֹאִיל וְנֶאֱמַר "קָדָשִׁים" בִּלְשׁוֹן רַבִּים "וְטֻמְאָתוֹ" בִּלְשׁוֹן יָחִיד, בְּטֻמְאַת הַגּוּף הַכָּתוּב מְדַבֵּר. רַבִּי אוֹמֵר וְאָכַל בְּטֻמְאַת הַגּוּף הַכָּתוּב מְדַבֵּר. אֲחֵרִים אוֹמְרִים, וְטֻמְאָתוֹ עָלָיו מִי שֶׁטֻּמְאָה פּוֹרַחַת מִמֶּנּוּ, יָצָא בָּשָׂר שֶׁאֵין טֻמְאָה פּוֹרַחַת מִמֶּנּוּ. אָמַר מַר, רַבִּי אוֹמֵר וְאָכַל בְּטֻמְאַת הַגּוּף הַכָּתוּב מְדַבֵּר. מַאי מַשְׁמַע, אֲמַר רָבָא, כָּל קְרָא דְּלֹא מְפַרֵשׁ לֵיהּ רַב יִצְחָק בַּר אַבְדִּימֵי לֹא מִיפַרְשָׁא, הָכִי אֲמַר רַב יִצְחָק בַּר אַבְדִּימֵי, הוֹאִיל וּפָתַח הַכָּתוּב בִּלְשׁוֹן נְקֵבָה וְסִיֵּם בִּלְשׁוֹן נְקֵבָה וּלְשׁוֹן זָכָר בְּאֶמְצַע, בְּטֻמְאַת הַגּוּף הַכָּתוּב מְדַבֵּר.

{rרמז תקבr}  אֵלּוּ הֵן הַלּוֹקִין, טָמֵא שֶׁאָכַל אֶת הַקֹּדֶשׁ, וְהַנִּכְנָס לַמִּקְדָּשׁ בְּטֻמְאָה. בִּשְׁלָמָא הַנִּכְנָס לַמִּקְדָּשׁ טָמֵא, כְּתִיב עֹנֶשׁ וּכְתִיב אַזְהָרָה. עֹנֶשׁ, דִּכְתִיב  "אֶת מִקְדַּשׁ ה' טִמֵּא". אַזְהָרָה, דִּכְתִיב (שם ה, ב-ג) "וִישַׁלְּחוּ מִן הַמַּחֲנֶה... וְלֹא יְטַמְּאוּ אֶת מַחֲנֵיהֶם". אֶלָּא טָמֵא שֶׁאָכַל אֶת הַקֹּדֶשׁ, בִּשְׁלָמָא עֹנֶשׁ, דִּכְתִיב "וְהַנֶּפֶשׁ אֲשֶׁר תֹּאכַל בָּשָׂר מִזֶּבַח הַשְּׁלָמִים אֲשֶׁר לַה' וְטֻמְאָתוֹ עָלָיו וְנִכְרְתָה". אֶלָּא אַזְהָרָה מְנָא לָן, אָמַר רַבִּי שִׁמְעוֹן בֶּן לָקִישׁ, אֲמַר קְרָא (להלן יב, ד) "בְּכָל קֹדֶשׁ לֹא תִגָּע". וְרַבִּי יוֹחָנָן אָמַר, תַּנִי בַּרְדְלָא, אַתְיָא "טֻמְאָתוֹ טֻמְאָתוֹ", כְּתִיב הָכָא וְטֻמְאָתוֹ עָלָיו, וּכְתִיב הָתָם  "עוֹד טֻמְאָתוֹ בּוֹ", מַה לְהַלָּן עָנַשׁ וְהִזְהִיר, אַף כָּאן עָנַשׁ וְהִזְהִיר. בִּשְׁלָמָא רַבִּי שִׁמְעוֹן בֶּן לָקִישׁ לֹא קָאָמַר כְּרַבִּי יוֹחָנָן מִשּׁוּם דְּלֹא גְּמִיר גְּזֵרָה שָׁוָה. אֶלָּא רַבִּי יוֹחָנָן מַאי טַעְמָא לֹא אָמַר כְּרֵישׁ לָקִישׁ, אָמַר לְךָ הַהוּא "בְּכָל קֹדֶשׁ לֹא תִגָּע" אַזְהָרָה לִתְרוּמָה הוּא דַּאֲתָא. וְרֵישׁ לָקִישׁ אַזְהָרָה לִתְרוּמָה מְנָא לֵיהּ, נָפְקָא לֵיהּ (להלן כב, ד) מֵ"אִישׁ אִישׁ מִזֶּרַע אַהֲרֹן" וְגוֹ', אֵיזֶהוּ דָּבָר שֶׁשָּׁוֶה בְּזַרְעוֹ שֶׁל אַהֲרֹן הֱוֵי אוֹמֵר זוֹ תְּרוּמָה. וְאִידָךְ, הַהוּא לַאֲכִילָה הַאי לִנְגִיעָה. וְרֵישׁ לָקִישׁ, הַאי "בְּכָל קֹדֶשׁ" לְהָכִי הוּא דַּאֲתָא הָא מִבָּעֵי לֵיהּ לְטָמֵא שֶׁנָּגַע אֶת הַקֹּדֶשׁ. דְּאִיתְמַר טָמֵא שֶׁנָּגַע בַּקֹּדֶשׁ רֵישׁ לָקִישׁ אָמַר לוֹקֶה רַבִּי יוֹחָנָן אָמַר אֵינוֹ לוֹקֶה. רַבִּי שִׁמְעוֹן בֶּן לָקִישׁ אָמַר לוֹקֶה "בְּכָל קֹדֶשׁ לֹא תִגָּע". רַבִּי יוֹחָנָן אָמַר אֵינוֹ לוֹקֶה. הַהוּא אַזְהָרָה לִתְרוּמָה הוּא דַּאֲתָא. וְרֵישׁ לָקִישׁ אָמַר לְךָ, טָמֵא שֶׁנָּגַע בַּקֹּדֶשׁ, מִדְּאַפְּקֵיהּ רַחֲמָנָא בִּלְשׁוֹן נְגִיעָה. אַזְהָרָה לְאוֹכֵל, מִדְּאִיתְקַשׁ קֹדֶשׁ לְמִקְדָּשׁ. וְאַכַּתֵי לְרֵישׁ לָקִישׁ לְהָכִי הוּא דַּאֲתָא, הַאי מִבָּעֵי לֵיהּ לְטָמֵא שֶׁאָכַל בְּשַׂר קֹדֶשׁ לִפְנֵי זְרִיקָה. דְּרֵישׁ לָקִישׁ אָמַר לוֹקֶה, לָא שְׁנָא לִפְנֵי זְרִיקָה לָא שְׁנָא לְאַחַר זְרִיקָה. רַבִּי יוֹחָנָן אָמַר אֵינוֹ לוֹקֶה, רַבִּי יוֹחָנָן לְטַעְמֵיהּ דַּאֲמַר אָתְיָא "טֻמְאָתוֹ". וְכִי כְּתִיבָה טֻמְאָה אַחַר זְרִיקָה הוּא דִּכְתִיבָא, הַהוּא מִ"בְּכָל קֹדֶשׁ" נָפְקָא. תַּנְיָא כְּוָותֵיהּ דְּרֵישׁ לָקִישׁ "לֹא תִגַּע" אַזְהָרָה לְאוֹכֵל. אוֹ אֵינוֹ אֶלָּא אַזְהָרָה לְנוֹגֵעַ, כְּשֶׁהוּא אוֹמֵר (להלן יב, ד) "וְאֶל הַמִּקְדָּשׁ לֹא תָבֹא", מַקִּישׁ מִקְדָּשׁ לְקֹדֶשׁ, מַה מִּקְדָּשׁ דָּבָר שֶׁיֵּשׁ בּוֹ נְטִילַת נְשָׁמָה אַף קֹדֶשׁ דָּבָר שֶׁיֵּשׁ בּוֹ נְטִילַת נְשָׁמָה. וְאִי בְּנוֹגֵעַ, מִי אִיכָּא נְטִילַת נְשָׁמָה אֶלָּא לָאו בַּאֲכִילָה.

"וְנִכְרְתָה הַנֶּפֶשׁ" וְלֹא הַצִיבּוּר. הַהִיא וְלֹא אָנוּס, וְלֹא שׁוֹגֵג, וְלֹא מוּטְעֶה. מֵעַמֶּיהָ, וְעַמֶּיהָ בְּשָׁלוֹם.

יָכוֹל יְהֵא טָמֵא מְטַמֵּא אֶת הַטָּהוֹר לַקֹּדֶשׁ בְּמַשָּׂא, תַּלְמוּד לוֹמַר "כִּי תִגַּע", בְּמַגָּע מְטַמֵּא וְאֵין מְטַמֵּא בְּמַשָּׂא. בְּכָל טָמֵא אֲפִלּוּ [בִּטְמֵא מֵת].

{pפסוק כאp}  "בְּטֻמְאַת אָדָם אוֹ בִּבְהֵמָה טְמֵאָה אוֹ בְּכָל שֶׁקֶץ טָמֵא", אִם נֶאֶמְרוּ קַלּוֹת לָמָּה נֶאֶמְרוּ חֲמוּרוֹת וְאִם נֶאֶמְרוּ חֲמוּרוֹת לָמָּה נֶאֶמְרוּ קַלּוֹת. אִם נֶאֶמְרוּ קַלּוֹת וְלֹא נֶאֶמְרוּ חֲמוּרוֹת, הָיִיתִי אוֹמֵר עַל הַקַּלּוֹת בְּלָאו וְעַל הַחֲמוּרוֹת בְּמִיתָה, לְכָךְ נֶאֶמְרוּ חֲמוּרוֹת. וְאִם נֶאֶמְרוּ חֲמוּרוֹת וְלֹא נֶאֶמְרוּ קַלּוֹת, הָיִיתִי אוֹמֵר עַל הַחֲמוּרוֹת יְהֵא חַיָּב וְעַל הַקַּלּוֹת יְהֵא פָּטוּר, לְכָךְ נֶאֶמְרוּ קַלּוֹת. מַאי קַלּוֹת וּמַאי חֲמוּרוֹת, אָמַר זְעִירֵי, קַלּוֹת טֻמְאַת שֶׁרֶץ חֲמוּרוֹת טֻמְאַת מֵת, וְאִלּוּ נֶאֱמַר מַעֲשֵׂר וּתְרוּמָה וְלֹא נֶאֱמַר מֵת, הָיִיתִי אוֹמֵר [קַלּוֹת] עַל הַקַּלּוֹת בְּלָאו וְעַל הַחֲמוּרוֹת בְּמִיתָה, וּמִדְּקַלּוֹת עַל הַחֲמוּרוֹת בְּמִיתָה חֲמוּרוֹת נַמִּי עַל הַקַּלּוֹת בְּמִיתָה לְכָךְ נֶאֶמְרוּ חֲמוּרוֹת. וְאִלּוּ נֶאֱמַר מַעֲשֵׂר וּתְרוּמָה וְלֹא נֶאֱמַר טֻמְאַת שֶׁרֶץ, הָיִיתִי אוֹמֵר עַל הַחֲמוּרוֹת חַיָּב וְעַל הַקַּלּוֹת פָּטוּר, לְכָךְ נֶאֶמְרוּ קַלּוֹת.

"וְאָכַל מִבְּשַׂר זֶבַח הַשְּׁלָמִים" וְגוֹ', מַה תַּלְמוּד לוֹמַר, לְפִי שֶׁהוּא אוֹמֵר וְהַנֶּפֶשׁ אֲשֶׁר תֹּאכַל בָּשָׂר וְגוֹ', וַהֲלֹא שְׁלָמִים בִּכְלַל כָּל הַקָּדָשִׁים הָיוּ (להלן כב, ג) "אֱמֹר אֲלֵהֶם לְדֹרֹתֵיכֶם כָּל אִישׁ אֲשֶׁר יִקרַב מִכָּל זַרְעֲכֶם" וְגוֹ', יָכוֹל אֵין חַיָּבִין מִשּׁוּם טֻמְאָה אֶלָּא עַל הַשְּׁלָמִים בִּלְבַד, מִנַּיִן לְרַבּוֹת אֶת (הַקְּרֵבִים) [הַקָדָּשִׁים], תַּלְמוּד לוֹמַר  "כָּל אִישׁ אֲשֶׁר יִקְרַב מִכָּל זַרְעֲכֶם" וְגוֹ'. אוֹ אֵינוֹ מֵבִיא אֶלָּא כַּיּוֹצֵא בִּשְׁלָמִים, מַה שְּׁלָמִים הַמְיֻחָדִים הַנֶּאֱכָלִין לִשְׁנֵי יָמִים, הַנֶּאֱכָלִין לְיוֹם אֶחָד מִנַּיִן תַּלְמוּד לוֹמַר וְכוּ' (כִּדְכָּתוּב בֶּרֶמֶז תנ"ט).

{rרמז תקגr}  יָכוֹל לֹא יִהְיוּ חַיָּבִין מִשּׁוּם טֻמְאָה אֶלָּא דָּבָר שֶׁחַיָּב עָלָיו מִשּׁוּם פִּגּוּל. וְדִין הוּא, וּמָה אִם פִּגּוּל שֶׁהוּא בִּקְבוּעָה, וּבִידִיעָה אַחַת, וְלֹא הֻתַּר מִכְּלָלוֹ, אֵינוֹ נוֹהֵג אֶלָּא בְּדָבָר שֶׁיֵּשׁ לוֹ מַתִּירִין. טֻמְאָה שֶׁהוּא בִּשְׁתֵּי יְדִיעוֹת, בְּעוֹלֶה וְיוֹרֵד, וְהֻתְּרָה מִכְּלָלָהּ אֵינוֹ דִין שֶׁלֹּא תִּנְהֹג אֶלָּא בְּדָבָר שֶׁיֵּשׁ לוֹ מַתִּירִין. וּמִנַּיִן הַקֹּמֶץ וְהַלְּבוֹנָה וְהַקְּטֹרֶת וּמִנְחַת כֹּהֲנִים וּמִנְחַת כֹּהֵן מָשִׁיחַ וּמִנְחַת נְסָכִים, תַּלְמוּד לוֹמַר (להלן כב, ג) "אֶל הַקָּדָשִׁים אֲשֶׁר יַקְדִּישׁוּ" לְרַבּוֹת אֶת כֻּלָּן. יָכוֹל יְהוּ חַיָּבִין עָלָיו מִיָּד, תַּלְמוּד לוֹמַר "אֲשֶׁר (יַקְרִיבוּ) [יִקְרַב"], אָמַר רַבִּי אֶלְעָזָר וְכִי יֵשׁ נוֹגֵעַ חַיָּב. אִם כֵּן לָמָּה נֶאֱמַר "אֲשֶׁר (יַקְרִיב) [יִקְרַב"], לוֹמֵר שֶׁאֵין חַיָּבִין עָלָיו עַד שֶׁיִּכְשַׁר לִקְרַב. הָא כֵּיצַד, אֶת שֶׁיֵּשׁ לוֹ מַתִּירִין, מִשֶּׁיִּקְרְבוּ מַתִּירָיו, אֶת שֶׁאֵין לוֹ מַתִּירִין, מִשֶּׁיִּקְדַּשׁ בַּכְּלִי.

אַחַר שֶׁרִבִּינוּ דְּבָרִים שֶׁהֵן כִּשְׁלָמִים וּדְבָרִים שֶׁאֵינָן כִּשְׁלָמִים, לָמָּה נֶאֱמַר שְׁלָמִים מֵעַתָּה, פְּרָט לְדָם. רַבִּי שִׁמְעוֹן אוֹמֵר, מַה שְּׁלָמִים מְיֻחָדִים שֶׁהֵן רְאוּיִין לַאֲכִילָה, יָצְאוּ עֵצִים וּלְבוֹנָה וּקְטֹרֶת שֶׁאֵין רְאוּיִין לַאֲכִילָה. אַתָּה אוֹמֵר לְכָךְ בָּא הַכָּתוּב, לְחַלֵּק בֵּין טֻמְאוֹת לְטֻמְאוֹת. אוֹ לֹא בָּא אֶלָּא לַחֲלֹק בֵּין קָדָשִׁים לְקָדָשִׁים, לוֹמַר עַל קָדָשִׁים קַלִּים חַיָּבִין עֲלֵיהֶן (לִפְנֵי) [לְאַחַר] זְרִיקַת דָּמִים, עַל קָדְשֵׁי קָדָשִׁים בֵּין לִפְנֵי זְרִיקַת דָּמִים בֵּין לְאַחַר זְרִיקַת דָּמִים. תַּלְמוּד לוֹמַר "וְאָכַל בָּשָׂר וְאָכַל זֶבַח וְאָכַל שְׁלָמִים". וְנִכְרְתָה הַנֶּפֶשׁ וְלֹא הַצִּבּוּר. הַהִיא וְלֹא אָנוּס וְלֹא מֻטְעֶה. מֵעַמֶּיהָ וְעַמֶּיהָ בְּשָׁלוֹם.

{pפסוק כגp}   בְּנֵי יִשְׂרָאֵל מוּזְהָרִין עַל הַחֵלֶב וְאֵין הַגּוֹיִים מֻזְהָרִין עַל הַחֵלֶב. וַהֲלֹא דִין הוּא וּמָה אֵבֶר מִן הַחַי שֶׁאֵין חַיָּבִין עָלָיו כָּרֵת אִסּוּרוֹ נוֹהֵג בִּבְנֵי נֹחַ כְּיִשְׂרָאֵל. חֵלֶב שֶׁחַיָּבִין עָלָיו כָּרֵת אֵינוֹ דִין שֶׁאִסּוּרוֹ נוֹהֵג בִּבְנֵי נֹחַ כְּיִשְׂרָאֵל. תַּלְמוּד לוֹמַר בְּנֵי יִשְׂרָאֵל, בְּנֵי יִשְׂרָאֵל מֻזְהָרִין עַל הַחֵלֶב וְאֵין הַגּוֹיִים מֻזְהָרִין עַל הַחֵלֶב. בְּנֵי יִשְׂרָאֵל אֵין לִי אֶלָּא בְּנֵי יִשְׂרָאֵל, מִנַּיִן לְרַבּוֹת אֶת הַגֵּרִים וְהַמְשֻׁחְרָרִים וְהָעֲבָדִים, תַּלְמוּד לוֹמַר  כִּי כָּל אֹכֵל חֵלֶב. כָּל חֵלֶב שׁוֹר וְכֶשֶׂב וָעֵז לֹא תֹּאכֵלוּ, פְּרָט לִבְהֵמָה טְמֵאָה וּלְחַיָּה וּלְעוֹפוֹת. וַהֲלֹא דִין הוּא וּמָה אִם הַדָּם שֶׁאֵין חַיָּבִין מִשּׁוּם פִּגּוּל נוֹתָר וְטָמֵא, נוֹהֵג בִּבְהֵמָה טְמֵאָה וּבְחַיָּה וּבְעוֹפוֹת. חֵלֶב שֶׁחַיָּבִין עָלָיו מִשּׁוּם פִּגּוּל נוֹתָר וְטָמֵא אֵינוֹ דִּין שֶׁיִּנְהַג בִּבְהֵמָה טְמֵאָה וּבְחַיָּה וּבְעוֹפוֹת, תַּלְמוּד לוֹמַר "כָּל חֵלֶב שׁוֹר וְכֶשֶׂב וָעֵז לֹא תֹאכֵלוּ", פְּרָט לִבְהֵמָה טְמֵאָה וּלְחַיָּה וּלְעוֹפוֹת. אֵין לִי אֶלָּא חֵלֶב שׁוֹר וְכֶשֶׂב וָעֵז הַמְיֻחָדִין, מִנַּיִן לְרַבּוֹת אֶת הַכִּלְאָיִם, תַּלְמוּד לוֹמַר "כֶּשֶׂב (אוֹ עֵז) [וְעֵז"] דִּבְרֵי רַבִּי עֲקִיבָא.

"כָּל חֵלֶב שׁוֹר וְכֶשֶׂב וָעֵז לֹא תֹאכֵלוּ", הֲרֵי זוֹ אַזְהָרָה, וּסְמִיךְ לֵיהּ כִּי כָּל אֹכֵל חֵלֶב הֲרֵי זֶה עֹנֶשׁ. אֵין לִי אֶלָּא שֶׁהוּא מֻזְהָר עַל הַשִּׁעוּר שֶׁהוּא מֻזְהָר עָלָיו כָּרֵת, דְּגַבֵּי עֹנֶשׁ כְּתִיב כִּי כָּל אֹכֵל חֵלֶב, (כַּזַּיִת), [כּוֹי] וַחֲצִי שִׁעוּר שֶׁאֵינוֹ בְּעֹנֶשׁ יָכוֹל אֵינוֹ בְּאַזְהָרָה, תַּלְמוּד לוֹמַר "כָּל חֵלֶב".

תַּנְיָא עַל חֵלֶב נְבֵלָה לוֹקֶה שְׁתַּיִם, חֵלֶב מֻקְדָּשִׁין לוֹקֶה שְׁתַּיִם. רַבִּי יְהוּדָה אוֹמֵר, חֵלֶב נְבֵלָה לוֹקֶה שְׁתַּיִם, חֵלֶב מֻקְדָּשִׁין לוֹקֶה שָׁלֹשׁ. אֲמַר לֵיהּ רַב שִׁיזְבֵי לְרַבִּי אַבָּא בִּשְׁלָמָא לְרַבִּי יְהוּדָה הַיְנוּ דִכְתִיב (תְּרֵי) קְרָאֵי (לעיל ג, יז) "חֻקַּת עוֹלָם כָּל חֵלֶב וְכָל דָּם לֹא תֹאכֵלוּ" וְכוּ' (כִּדְכָּתוּב בֶּרֶמֶז תק"ד).

{rרמז תקדr}  "כָּל חֵלֶב שׁוֹר וְכֶשֶׂב וָעֵז לֹא תֹאכֵלוּ", לְחַיֵּב עַל כָּל אַחַת וְאַחַת, דִּבְרֵי רַבִּי יִשְׁמָעֵאל. וַחֲכָמִים אוֹמְרִים אֵינוֹ חַיָּב אֶלָּא אַחַת, רַבִּי יִשְׁמָעֵאל סַבַר מְיַיתְרֵי קְרָא, נִכְתּוֹב קְרָא כָּל חֵלֶב לֹא תֹאכֵלוּ, שׁוֹר וְכֶשֶׂב וָעֵז לָמָּה לִי שְׁמַע מִינַהּ לְחַלֵּק. וְרַבָּנָן, אִי כְּתִיב הָכִי הֲוָה אֲמִינָא אֲפִלּוּ חַיָּה בְּמַשְׁמַע. וְרַבִּי יִשְׁמָעֵאל סַבַר הָא לֹא מָצִית לְמֵימַר, דִּקְרָא בְּעִנְיָנָא דְּקָדְשִׁים כְּתִיב. מִכְּלַל דְּרַבָּנָן סָבְרֵי לָא יָלְפִינָן דָּבָר מֵעִנְיָנוֹ. לֹא, דְּכֻלֵּי עָלְמָא יָלְפִינָן דָּבָר מֵעִנְיָנוֹ, וּבְהָא פְּלִיגֵי מַר סַבַר לְמֵדִין לָאו מִלָּאו וְלָאו מִכָּרֵת, וּמַר סַבַר לָאו מִלָּאו יָלְפִינָן לָאו מִכָּרֵת לֹא יָלְפִינָן. וְאִיבָּעִית אֵימָא הַיְנוּ טַעְמָא דְּרַבָּנָן, כְּדַאֲמַר לֵיהּ רַב מָרִי לְרַב זְבִיד. אֶלָּא מֵעַתָּה אַלְיָה דְּחֻלִּין תִּיתְסַר, אֲמַר לֵיהּ עָלֶיךָ אָמַר קְרָא כָּל חֵלֶב שׁוֹר וְכֶשֶׂב וָעֵז לֹא תֹאכֵלוּ בָּעִינָן דָּבָר הַשָּׁוֶה בִּשְׁלָשְׁתָּן וְלֵיכָּא. וְרַבִּי יִשְׁמָעאֵל אָמַר לְךָ אִם כֵּן לִיכְתּוֹב קְרָא כָּל חֵלֶב שׁוֹר וְכֶשֶׂב וָעֵז לְמַאי כַּתְבֵיהּ, שְׁמַע מִינַהּ לְחַלֵּק. אָמַר רַבִּי חֲנִינָא, מוֹדֶה הָיָה רַבִּי יִשְׁמָעֵאל לְעִנְיַן קָרְבָּן שֶׁאֵין מֵבִיא אֶלָּא חַטָּאת אַחַת, דְּלָא דָמֵי הַדֵּין לָאו לְלָאו דַּעֲרָיוֹת.

{pפסוק כדp}  תָּנוּ רַבָּנָן "חֵלֶב נְבֵלָה וְחֵלֶב טְרֵפָה", בְּחֵלֶב בְּהֵמָה טְהוֹרָה הַכָּתוּב מְדַבֵּר. אוֹ אֵינוֹ מְדַבֵּר אֶלָּא בְּחֵלֶב בְּהֵמָה טְמֵאָה, אָמַרְתָּ טִהֵר מִכְּלַל חֵלֶב וְטִהֵר מִכְּלַל שְׁחִיטָה, מַה כְּשֶׁטִּהֵר מִכְּלַל שְׁחִיטָה בִּטְהוֹרָה וְלֹא בִּטְמֵאָה אַף כְּשֶׁטִּהֵר מִכְּלַל חֵלֶב בִּטְהוֹרָה וְלֹא בִּטְמֵאָה. אוֹ כַּלֵּךְ לְדֶרֶךְ זוֹ, טִהֵר מִכְּלַל חֵלֶב וְטִהֵר מִכְּלַל נְבֵלָה מַה כְּשֶׁטִּהֵר מִכְּלַל נְבֵלָה בִּטְמֵאָה וְלֹא בִּטְהוֹרָה אַף כְּשֶׁטִּהֵר מִכְּלַל חֵלֶב, טְמֵאָה וְלֹא טְהוֹרָה. כְּשֶׁאַתָּה [בָּא] בְּדֶרֶךְ זוֹ הִיא בִּטְמֵאָה כוּ', תַּלְמוּד לוֹמַר "טְרֵפָה", בְּמִי שֶׁיֵּשׁ בְּמִינָהּ טְרֵפָה יָצְתָה בְּהֵמָה טְמֵאָה שֶׁאֵין בְּמִינָהּ טְרֵפָה. אוֹצִיא אֶת הַטְּמֵאָה שֶׁאֵין בְּמִינָהּ טְרֵפָה וְלֹא אוֹצִיא אֶת הַחַיָּה שֶׁיֵּשׁ בְּמִינָהּ טְרֵפָה. תַּלְמוּד לוֹמַר "וְאָכֹל לֹא תֹאכְלֻהוּ", מִי שֶׁחֶלְבּוֹ אָסוּר וּבְשָׂרוֹ מֻתָּר יָצְתָה חַיָּה שֶׁחֶלְבָּה וּבְשָׂרָהּ מֻתָּרִין. וְאָכֹל לֹא תֹאכְלֻהוּ אֵין לִי אֶלָּא חֵלֶב שֶׁאָסוּר בַּאֲכִילָה וּמֻתָּר בַּהֲנָאָה חֵלֶב שׁוֹר הַנִּסְקָּל וְעֶגְלָה עֲרוּפָה שֶׁמֵּתָה מִנַיִן, תַּלְמוּד לוֹמַר "כָּל חֵלֶב" וְכוּ'. מִכְּלַל דִּמְחַיִּים אֲסוּרָה, אִין, יְרִידָתָהּ לְנַחַל אֵיתָן אוֹסַרְתָּהּ.

"וְחֵלֶב נְבֵלָה וְחֵלֶב טְרֵפָה", אִם נֶאֱמַר "נְבֵלָה", "טְרֵפָה" לָמָּה לִי, אִם טְרֵפָה חַיָּה הֲרֵי נְבֵלָה אֲמוּרָה וְאִם טְרֵפָה אֵינָהּ חַיָּה הֲרֵי הִיא בִּכְלַל נְבֵלָה. מִבָּעֵי לֵיהּ לִמְעוּטֵי טְמֵאָה מִי שֶׁיֵּשׁ בְּמִינוֹ טְרֵפָה יָצְתָה בְּהֵמָה טְמֵאָה שֶׁאֵין בְּמִינָהּ טְרֵפָה אָמַר רָבָא הַתּוֹרָה אָמְרָה יָבוֹא אִסּוּר נְבֵלָה וְיָחוּל עַל אִסוּר חֵלֶב, וְיָבוֹא אִסּוּר טְרֵפָה וְיָחוּל עַל אִסוּר חֵלֶב. וּצְרִיכָא דְּאִי כַּתַב רַחֲמָנָא בִּנְבֵלָה מִשּׁוּם דִּמְטַמֵּא, אֲבָל טְרֵפָה אֵימָא לֹא, וְאִי כַּתַב רַחֲמָנָא טְרֵפָה דַּאֲסוּרָה מֵחַיִּים אֲבָל נְבֵלָה אֵימָא לֹא, צְרִיכָא.

{pפסוק כהp}  "כִּי כָּל אֹכֵל חֵלֶב" (כָּתוּב בֶּרֶמֶז תק"ג).

"וְנִכְרְתָה הַנֶּפֶשׁ" וְלֹא צִבּוּר. הַנֶּפֶשׁ הָאֹכֶלֶת לְהָבִיא אֶת הַשּׁוֹתָה. הָאֹכֶלֶת וְלֹא הַמַּאֲכֶלֶת. אֹכֶלֶת כְּדֵי אֲכִילָה, כַּזַּיִת. מֵעַמֶּיהָ, וְעַמֶּיהָ בְּשָׁלוֹם.

{pפסוק כו-כזp}  בָּא אֶחָד וְיָשַׁב כְּנֶגְדִּי וְהָיָה בּוֹ מִקְרָא וְלֹא הָיָה בּוֹ מִשְׁנָה. אָמַר לִי, רַבִּי, אֵין דַּם אָדָם אָסוּר מִן הַתּוֹרָה. אָמַרְתִּי לוֹ, בְּנִי מָה רָאִיתָ, אָמַר לִי הַכָּתוּב אוֹמֵר בְּכָל מוֹשְׁבֹתֵיכֶם לָעוֹף וְלַבְּהֵמָה. אָמַרְתִּי לוֹ, בְּנִי, וַהֲרֵי הַדָּבָר קַל וָחֹמֶר וּמַה בְּהֵמָה חַיָּה וָעוֹף שֶׁדַּרְכָּן לַאֲכִילָה דָּמָן אָסוּר עָלֵינוּ, אָדָם שֶׁאֵין דַּרְכּוֹ לַאֲכִילָה לֹא כָּל שֶׁכֵּן, וְהַכָּתוּב אוֹמֵר (דברים יב, כג) "רַק חֲזַק לְבִלְתִּי אָכוֹל הַדָּם כִּי הַדָּם הוּא הַנֶּפֶשׁ וְלֹא תֹאכַל הַנֶּפֶשׁ עִם הַבָּשָׂר" וְגוֹ' וְאוֹמֵר  "כִּי נֶפֶשׁ כָּל בָּשָׂר דָּמוֹ בְּנַפְשׁוֹ הוּא וְאוֹמֵר לִבְנֵי יִשְׂרָאֵל דַּם כָּל בָּשָׂר לֹא תֹאכֵלוּ" וְגוֹ', דַּם כָּל בָּשָׂר לֹא תֹאכֵלוּ, לְהָבִיא דַּם אָדָם שֶׁהוּא אָסוּר בַּאֲכִילָה. וְהָעֲבוֹדָה, אַף [דַּם] דָּגִים שֶׁיִּחֲדוֹ בִּפְנֵי עַצְמוֹ קְרָעוֹ וְנִתְמַצָּה דָּמוֹ וּנְתָנוֹ בִּכְלִי אֶחָד אַף הוּא אָסוּר. מַה תַּלְמוּד לוֹמַר "דָּם", דָּם, מִכָּל מָקוֹם.

אָמַר לִי, רַבִּי, בְּהֵמָה שֶׁמַּקְרִיבִין מִמֶּנָּה קָרְבָּן חֶלְבָּהּ אָסוּר וְשֶׁאֵין מַקְרִיבִין מִמֶּנָּה חֶלְבָּהּ מֻתָּר. אָמַרְתִּי לוֹ, בְּנִי, מָה רָאִיתָ, אָמַר לִי הַכָּתוּב אוֹמֵר כִּי כָּל אֹכֵל חֵלֶב מִן הַבְּהֵמָה אֲשֶׁר יַקְרִיב(וּ) וְגוֹ', אָמַרְתִּי לוֹ חָזַר וּפֵרֵשׁ בְּמָקוֹם אַחֵר (לעיל ג, יז) "חֻקַּת עוֹלָם" מִכָּאן וְעַד סוֹף הָעוֹלָם, (שם) "לְדֹרֹתֵיכֶם" שֶׁיִּנְהַג הַדָּבָר לְדוֹרוֹת. (שם) "בְּכָל מוֹשְׁבֹתֵיכֶם", בָּאָרֶץ וּבְחוּצָה לָאָרֶץ.  "כָּל חֵלֶב וְכָל דָּם לֹא תֹאכֵלוּ" לְהַקִישָׁם זֶה לָזֶה שְׁנֵיהֶם עָלֶיךָ בְּמִיתָה וּבְכָרֵת.

אָמַר לִי, רַבִּי, מַעֲשֶׂה הָיָה בִּי שֶׁמָּכַרְתִּי לְגוֹי אַרְבָּעָה כּוֹרִים שֶׁל תְּמָרִים וּמְדַדְתִּים לוֹ בְּבַיִת אָפֵל מֶחֱצָה עַל מֶחֱצָה. אָמַר לִי, אַתָּה וְהָאֱלֹהִים שֶׁבַּשָּׁמַיִם יוֹדֵעַ בְּמִדָּה שֶׁאַתָּה מוֹדֵד לִי, וְחִסַּרְתִּיו בַּמְּדִידָה שְׁלֹשָׁה סֵאִין שֶׁל תְּמָרִים, לְאַחַר מִכָּאן נָטַלְתִּי הַמָּעוֹת וְלָקַחְתִּי בָּהֶם כַּד אֶחָד שֶׁמֶן וְהִנַּחְתִּיו בַּמָּקוֹם שֶׁמָּכַרְתִּי אֶת הַתְּמָרִים וְנִקְרַע הַכַּד וְנִשְׁפַּךְ. אָמַרְתִּי בָּרוּךְ הַמָּקוֹם שֶׁאֵין לְפָנָיו מַשּׂוֹא פָנִים, הַכָּתוּב אוֹמֵר (להלן יט, יג) "לֹא תַעֲשֹׁק אֶת רֵעֲךָ וְלֹא תִגְזֹל", וְגֶזֶל הַגּוֹי גָּזֵל. וּפֵרֵשׁ בְּמָקוֹם אַחֵר  "כִּי עָשַׁק עֹשֶׁק".

{rרמז תקהr}  דַּם שְׁחִיטָה בִּבְהֵמָה בְּחַיָּה וּבְעוֹפוֹת בֵּין טְמֵאִים בֵּין טְהוֹרִים, דַּם הַנְּחִירָה, דַּם הָעִקּוּר, דַּם הַקָּזָה שֶׁהַנֶּפֶשׁ יוֹצְאָה בּוֹ, חַיָּבִין עָלָיו. דַּם הַטְּחוֹל, דַּם הַלֵּב. דַּם בֵּיצִים, דַּם דָּגִים, דַּם חֲגָבִים, דַּם שְׁרָצִים, דַּם הַתַּמְצִית, אֵין חַיָּבִין עָלָיו. רַבִּי יְהוּדָה מְחַיֵּב בְּדַם הַתַּמְצִית.  תָּנוּ רַבָּנָן ["וְ]כָּל דָּם לֹא תֹאכְלוּ", שׁוֹמֵעַ אֲנִי אַף דַּם מְהַלְּכֵי שְׁתַּיִם, דַּם בֵּיצִים, אוֹ דַּם חֲגָבִים, דַּם דָּגִים, הַכֹּל בִּכְלָל תַּלְמוּד לוֹמַר "לָעוֹף וְלַבְּהֵמָה", מָה עוֹף וּבְהֵמָה מְיֻחָדִים שֶׁיֵּשׁ בָּהֶם טֻמְאָה קַלָּה וְטֻמְאָה חֲמוּרָה, וְיֵשׁ בָּהֶם אִסּוּר וְיֵשׁ בָּהֶם הֶתֵּר וְהֵם מִין בָּשָׂר, אוֹצִיא דַּם מְהַלְּכֵי שְׁתַּיִם שֶׁאֵין בָּהֶם טֻמְאָה קַלָּה. אוֹצִיא דַּם שְׁרָצִים שֶׁאֵין בָּהֶם טֻמְאָה חֲמוּרָה. אוֹצִיא דַּם בֵּיצִים שֶׁאֵין מִין בָּשָׂר, דַּם דָּגִים דַּם חֲגָבִים שֶׁכֻּלָּם הֶתֵּר. לָעוֹף, אִי מָה עוֹף שֶׁאֵין בּוֹ כִּלְאַיִם אַף בְּהֵמָה שֶׁאֵין בָּהּ כִּלְאַיִם, תַּלְמוּד לוֹמַר "וְלַבְּהֵמָה". אִי מַה בְּהֵמָה שֶׁאֵינָהּ בָּאֵם עַל (הַבֵּיצִים) [הַבָּנִים] אַף עוֹף שֶׁאֵינוֹ בָּאֵם עַל (הַבֵּיצִים) [הַבָּנִים] תַּלְמוּד לוֹמַר "לָעוֹף [וְלַבְּהֵמָה"]. אֵימָא כָּל דָּם כְּלָל, עוֹף וּבְהֵמָה פְּרָט, כְּלָל וּפְרָט אֵין בַּכְּלָל אֶלָּא מַה שֶׁבַּפְּרָט, עוֹף וּבְהֵמָה אִין מִידִי אַחְרִינָא לֹא. נֶפֶשׁ אֲשֶׁר תֹּאכַל כָּל דָּם חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט. הָא לָא דָמִי כְּלָלָא בַּתְרָא לִכְלָלָא קָמָא, כְּלָלָא קָמָא לָאו, כְּלָלָא בַּתְרָא כָּרֵת. הָא תָּנָא דְּבֵי רַבִּי יִשְׁמָעֵאל בְּרִבּוּי וּמִעוּטֵי וּכְלָלֵי וּפְרָטֵי דָּרְשִׁינָן בַּהַדֵין גַּוְנָא וְאַף עַל גַּב דְּלָא דָמֵי כְּלָלָא קָמָא לִכְלָלָא בַּתְרָא. אַף כָּל דְּקָא תָּנֵי לַאֲתוּיֵי מַאי, אֲמַר רַב אַדָּא בַּר אָבִין, לְרַבּוֹת דָּמוֹ שֶׁל כּוֹי, וְקָא סַבַר כּוֹי בְּרִיָּה בִּפְנֵי עַצְמָה הִיא. אַשְׁכְּחָן דָּמוֹ, חֶלְבּוֹ מִנַּיִן, מִּכָּל חֵלֶב. נִבְלָתוֹ מִנַּיִן, (דברים יד, כא) "מִכָּל נְבֵלָה". גִּיד הַנָּשֶׁה דִּילֵיהּ מִנַיִן, (בראשית לב, לג) "בְּכַף הַיָּרֵךְ" תַּלְיָא רַחֲמָנָא וְהָא אִית לֵיהּ כַּף הַיָּרֵךְ. טֻמְאָתוֹ וּשְׁחִיטָתוֹ מְנָלַן. סְבִירָא לֵיהּ דִּלְכָל מִלֵּי רַבֵּיהּ רַחֲמָנָא כִּבְהֵמָה, טֻמְאָתוֹ וּשְׁחִיטָתוֹ נַמִּי כִּבְהֵמָה. אֲמַר מַר יָצְאוּ דַּם דָּגִים דַּם חֲגָבִים שֶׁכֻּלּוֹ הֶתֵּר, דְּלָא בָּעוּ שְׁחִיטָה. מָה עוֹף שֶׁאֵין בּוֹ כִּלְאַיִם, שֶׁצִּמְרָן אֵין חַיָּבִין עָלָיו מִשּׁוּם כִּלְאַיִם. אֲמַר רַב, דַּם דָּגִים שֶׁכְּנָסוֹ אָסוּר. מֵיתִיבֵי דַּם דָּגִים דַּם חֲגָבִים מֻתָּר, כִּי תַּנְיָא מַתְנִיתִין דְּאִית בֵּיהּ קַשְׂקַשִּׂין. כִּי אֲמַר רַב אָסוּר, דְּלֵית בֵּיהּ קַשְׂקַשִּׂים. אֲמַר רַב שֵׁשֶׁת דַּם מְהַלְּכֵי שְׁתַּיִם אֲפִלּוּ מִצְוַת פְּרִישָׁה אֵין בּוֹ. מִיתִיבֵי, דַּם מְהַלְּכֵי שְׁתַּיִם אָסוּר וְאֵין חַיָּבִים עָלָיו. כִּי תַנְיָא.

אָסוּר דְּפִירֵשׁ, כִּי קַאֲמַר רַב שֵׁשֶׁת בִּדְּלֹא פִּירֵשׁ. כִּדְתַנְיָא דַּם שֶׁעַל גַּבֵּי כִּכָּר גּוֹרְרוֹ וְאוֹכְלוֹ, שֶׁבֵּין הַשִּׁנַּיִם, מוֹצֵץ וּבוֹלֵעַ וְאֵינוֹ חוֹשֵׁשׁ. תַּנְיָא יָכוֹל יְהֵא חָלָב מְהַלְּכֵי שְׁתַּיִם הָאוֹכְלוֹ עוֹבֵר בְּלֹא תַעֲשֶׂה, וְדִין הוּא וּמַה בְּהֵמָה שֶׁהֵקַלְּתָּ בְּמַגָּעָהּ הֶחְמַרְתָּ בְּחֶלְבָּהּ, מְהַלְּכֵי שְׁתַּיִם שֶׁהֶחְמַרְתָּ בְּמַגָּע אֵינוֹ דִין שֶׁתַּחְמִיר בַּחֲלָבוֹ, תַּלְמוּד לוֹמַר  "וְזֶה לָכֶם הַטָּמֵא" וְאֵין חָלָב מְהַלְּכֵי שְׁתַּיִם טָמֵא אֶלָּא טָהוֹר. אוֹצִיא אֶת הֶחָלָב שֶׁאֵין שָׁוֶה בַּכֹּל וְלֹא אֶת הַדָּם שֶׁשָּׁוֶה בַּכֹּל, תַּלְמוּד לוֹמַר "וְזֶה לָכֶם הַטָּמֵא", זֶה לָכֶם טָמֵא וְאֵין חָלָב וְדַם מְהַלְּכֵי שְׁתַּיִם טָמֵא אֶלָּא טָהוֹר. אָמַר רַב שֵׁשֶׁת אֲפִלּוּ מְצְוַת פְּרִישָׁה אֵין בּוֹ.

אָמַר רָבָא, שָׁלֹשׁ כְּרִיתוֹת הָאֲמוּרוֹת בְּדָם, לָמָּה, אַחַת לְדַם חֻלִּין, וְאַחַת לְדַם קָדָשִׁים, וְאַחַת לְדַם כִּסּוּי.

{rרמז תקוr}  אָמַר רָבָא, חֲמִשָּׁה לָאוִין הָאֲמוּרוֹת בְּדָם, לָמָּה, אֶחָד לְדַם חֻלִּין, וְאֶחָד לְדַם קָדָשִׁים, וְאֶחָד לְדַם כִּסּוּי, וְאֶחָד לְדַם אֵיבָרִים, וְאֶחָד לְדַם הַתַּמְצִית.

מוֹשָׁב דִּכְתִיב גַּבֵּי חֵלֶב וְדָם לָמָּה לִי, אִיצְטְרִיךְ, סָלְקָא דַעְתָּךְ אֲמִינָא הוֹאִיל וּבְעִנְיָנָא דְּקָרְבָּנוֹת כְּתִיב, בִּזְמַן דְּאִיכָּא קָרְבָּן נִיתְסַר חֵלֶב וְדָם וּבִזְמַן דְּלֵיכָּא קָרְבָּן לֹא לִיתְסַר, קָא מַשְׁמַע לָן.

{rרמז תקזr}  תְּנָן הָתָם הִקְפָּה אֶת הַדָּם וַאֲכָלוֹ אוֹ שֶׁהִמְחָה אֶת הַחֵלֶב וּגְמָעוֹ חַיָּב. בִּשְׁלָמָא הִקְפָּה אֶת הַדָּם וַאֲכָלוֹ, כֵּיוָן דְּאַקְפֵּיהּ אַחְשְׁבֵיהּ, אֶלָּא הִמְחָה אֶת הַחֵלֶב וּגְמָעוֹ, אַמַּאי, אֲכִילָה כְּתִיבָא בֵּיהּ וְהַאי לָאו בַּר אֲכִילָה הוּא. אֲמַר רֵישׁ לָקִישׁ, אֲמַר קְרָא הַנֶּפֶשׁ לְרַבּוֹת אֶת הַשּׁוֹתֶה. תַּנְיָא נַמִּי גַּבֵּי חָמֵץ כִּי הַאַי גַוְונָא, הִמְחָהוּ וּגְמָעוֹ אִם חָמֵץ הוּא עָנוּשׁ כָּרֵת. וְאִם מַצָּה הוּא אֵין יוֹצֵא בָּהּ יְדֵי חוֹבָתוֹ בְּפֶסַח. בִּשְׁלָמָא אִם מַצָּה אֵין יוֹצֵא בָּהּ יְדֵי חוֹבָתוֹ בְּפֶסַח (דברים טז, ג) "לֶחֶם עֹנִי" אָמַר רַחֲמָנָא וְהַאי לָאו לֶחֶם עֹנִי הוּא, אֶלָּא אִם חָמֵץ הוּא אַמַּאי עָנוּשׁ כָּרֵת, אֲכִילָה כְּתִיב בֵּיהּ. אֲמַר רֵישׁ לָקִישׁ, אֲמַר קְרָא "וְהַנֶּפֶשׁ" לְרַבּוֹת אֶת הַשּׁוֹתֶה.

וְתַנְיָא נַמִּי גַבֵּי נִבְלַת עוֹף טָהוֹר כִּי הַאי גַּוְנָא הִמְחָהוּ בָּאוּר וַאֲכָלוֹ טָמֵא, בַּחַמָּה טָהוֹר. וְהַוִינָן בָּהּ, אֲכִילָה כְּתִיב בָּהּ, אֲמַר רֵישׁ לָקִישׁ אֲמַר קְרָא "הַנֶּפֶשׁ" לְרַבּוֹת אֶת הַשּׁוֹתֶה, אִי הָכִי בְּחַמָה נַמִּי, בְּחַמָה אַסְרוּחֵי מַסְרֶחָה. וּצְרִיכָא, דְּאִי כַּתַב רַחֲמָנָא בְּחֵלֶב, חָמֵץ לֹא אָתְיָא מִנֵּיהּ, שֶׁכֵּן לֹא הָיְתָה לָה שְׁעַת הַכֹּשֶׁר, נְבֵלָה לֹא אָתְיָא מִנֵּיהּ, שֶׁכֵּן עָנוּשׁ כָּרֵת. וְאִי כַּתַב רַחֲמָנָא בְּחָמֵץ, חֵלֶב לֹא אָתְיָא מִנֵּיהּ, שֶׁכֵּן לֹא הֻתַּר מִכְּלָלוֹ, נְבֵלָה לֹא אָתְיָא מִנֵּיהּ, שֶׁכֵּן עָנוּשׁ כָּרֵת. וְאִי כַּתַב רַחֲמָנָא בִּנְבֵלָה תַּרְוַויְהוּ לֹא אָתוּ מִנֵּיהּ, שֶׁכֵּן מִטַמְאָה, חָדָא מֵחָדָא לֹא אָתְיָא תֵּיתֵי חָדָא מִתַּרְתֵּי, מְהֵי תֵּיתֵי לֹא לִכְתּוֹב רַחֲמָנָא [בִּנְבֵילָה וְתֵּיתִי מֵהַנָּךְ, מַה לְהַנָּךְ שֶׁכֵּן עָנוּשׁ כָּרֵת. לֹא לִכְתּוֹב רַחֲמָנָא] בְּחָמֵץ וְתֵּיתִי מֵהַנָּךְ, מַה לְהַנָּךְ שֶׁכֵּן לֹא הָיְתָה לָהֶם שְׁעַת הַכֹּשֶׁר. לֹא לִכְתּוֹב רַחֲמָנָא בְּחֵלֶב וְתֵיתִי מֵהַנָּךְ, מַה לְּהַנָּךְ שֶׁכֵּן לֹא הֻתְּרוּ מִכְּלָלָן תֹּאמַר בְּחֵלֶב שֶׁהֻתַּר מִכְּלָלוֹ. חֵלֶב הֵיכָא הֻתַּר מִכְּלָלוֹ, אִילֵימָא חֵלֶב חַיָּה לְהֶדְיוֹט נְבֵלָה נַמִּי אִישְׁתְּרֵי מְלִיקַת חַטַּאת הָעוֹף לְכֹהֲנִים, כֹּהֲנִים מִשֻּׁלְחַן גָּבוֹהַּ קָא זָכוּ.  וְהָא דִּתְנַן (להלן יא, לא) "הַטְּמֵאִין" לֶאֱסֹר צִירָן וְרָטְבָּן וְקִפָה שֶׁלָּהֶן, לָמָּה לִי, לִגְמַר מֵהַנֵּי. צְרִיכָא, דְּאִי לָא כְּתַב רַחֲמָנָא בִּשְׁרָצִים הֲוָה אֲמִינָא דַּיּוֹ לַבָּא מִן הַדִּין לִהְיוֹת כַּנִּדּוֹן, מַה הָתָם עַד דְּאִיכָּא כַּזַּיִת אַף הָכָא נַמִּי עַד דְּאִיכָּא כַּזַּיִת. וְלִכְתּוֹב רַחֲמָנָא בִּשְׁרָצִים וְלֵיתוּ הַנָּךְ וְלִגְמְרוּ מִנַּיְהוּ, מִשּׁוּם דְּאִיכָּא לְמִיפְרַךְ מַה לִּשְׁרָצִים שֶׁכֵּן טֻמְאָתָן בְּמַשֶּׁהוּ.  וְהָא דְּתַנְיָא הַטֶּבֶל וְהַחָדָשׁ וְהַהֶקְדֵּשׁ וְהַשְּׁבִיעִית וְהַכִּלְאַיִם, כָּל הַמַּשְׁקִין הַיּוֹצְאִין מֵהֶן כְּמוֹתָן, מְנָלַן. וְכִי תֵימָא לִיגְמְרוּ מֵהַנָּךְ, מַה לְּהַנָּךְ שֶׁכֵּן אִסוּר הַבָּא מֵאֵלָיו. הָא תֵּינַח הֵיכָא דְּאִסּוּר הַבָּא מֵאֵלָיו, (אָתְיָא) הֵיכָא דְּלֵיכָּא.

אִסּוּר הַבָּא מֵאֵלָיו מְנָלַן. גְּמַר מִבִּכּוּרִים. בִּכּוּרִים גּוּפַיְהוּ מְנָלַן. כִּדְתָנֵי רַב יוֹסֵף (דברים כו, ב) "פְּרִי", פְּרִי אַתָּה מֵבִיא וְאִי אַתָּה מֵבִיא מַשְׁקֶה, הֵבִיא עֲנָבִים וּדְרָכָן מִנַּיִן, תַּלְמוּד לוֹמַר  "תָּבִיא". אִיכָּא לְמִיפְרַךְ מַה לְּבִכּוּרִים שֶׁכֵּן טְעוּנִין קְרִיאָה וְהַנָּחָה. אֶלָּא גַּמַר מִתְּרוּמָה. וּתְרוּמָה גּוּפָהּ מְנָלַן, דְּאִיתְקַשׁ לְבִכּוּרִים. דַּאֲמַר מַר (דברים יב, יז) "וּתְרוּמַת יָדְךָ" אֵלּוּ בִּכּוּרִים. מַה לִּתְרוּמָה שֶׁכֵּן חַיָּבִין עָלֶיהָ מִיתָה וְחֹמֶשׁ. אֶלָּא גַּמַר מִתַּרְוַיְהוּ. מַה לִּתְרוּמָה וּבִכוּרִים שֶׁכֵּן חַיָּבִין עֲלֵיהֶן מִיתָה וְחֹמֶשׁ. אֶלָּא אָתְיָא מִתְּרוּמָה וְחָדָא מֵהַנָּךְ, אוֹ מִבִּכּוּרִים וְחָדָא מֵהַנָּךְ.

{pפסוק כט-לp}  בְּנֵי יִשְׂרָאֵל מְנִיפִין וְאֵין הַגּוֹיִם מְנִיפִין, וְכִי אֵי זוֹ מִדָּה מְרֻבָּה, מִדַּת סְמִיכָה מְרֻבָּה אוֹ מִדַּת תְּנוּפָה מְרֻבָּה. מִדַּת סְמִיכָה מְרֻבָּה מִמִּדַּת תְּנוּפָה, שֶׁהַסְּמִיכָה נוֹהֶגֶת בְּכָל הַחוֹבְרִין וְאֵין תְּנוּפָה נוֹהֶגֶת בְּכָל הַחוֹבְרִין. (הַסְּמִיכָה נוֹהֶגֶת בְּקָרְבְּנוֹת הַיָּחִיד וּבְקָרְבְּנוֹת הַצִּבּוּר הַתְּנוּפָה אֵינָהּ נוֹהֶגֶת אֶלָּא בְּקָרְבְּנוֹת הַיָּחִיד). אִם מִעַטְתִּים מִסְּמִיכָה מְרֻבָּה לֹא אֲמַעֲטֵם מִתְּנוּפָה מֻעֶטֶת. אַתָּה אוֹמֵר בְצַד זֶה נִתְרַבָּה סְמִיכָה וְנִתְמַעֲטָה תְּנוּפָה, אוֹ בְּצַד זֶה נִתְרַבָּה תְּנּוּפָה וְנִתְמַעֲטָה סְמִיכָה, שֶׁהַתְּנוּפָה נוֹהֶגֶת בְּדָבָר שֶׁיֵּשׁ בּוֹ רוּחַ חַיִּים וּבְדָבָר שֶׁאֵין בּוֹ רוּחַ חַיִּים, וּסְמִיכָה אֵינָה נוֹהֶגֶת אֶלָּא בְּדָבָר שֶׁיֵּשׁ בּוֹ רוּחַ חַיִּים, אִם מִעַטְתִּים מִסְּמִיכָה מֻעֶטֶת אֲמַעֲטֵם מִתְּנוּפָה מְרֻבָּה, הָא מִפְּנֵי שֶׁיֵּשׁ בִּסְמִיכָה שֶׁאֵין בִּתְנוּפָה וּבִתְנוּפָה מַה שֶּׁאֵין בִסְמִיכָה, צָרִיךְ לוֹמַר בְּנֵי יִשְׂרָאֵל וְגוֹ'.

{rרמז תקחr}  בְּנֵי יִשְׂרָאֵל מְנִיפִין וְאֵין בְּנוֹת יִשְׂרָאֵל מְנִיפוֹת. אָמַר רַב אָסֵי, מָצִינוּ שֶׁחִלֵּק הַכָּתוּב בֵּין קָרְבַּן יִשְׂרָאֵל לְקָרְבַּן גּוֹיִים לְקָרְבַּן נָשִׁים בִּסְמִיכָה. יָכוֹל נְחַלֵּק בִּתְנוּפָה, לֹא, מַה לְּחַלֵּק בִּסְמִיכָה שֶׁהַסְּמִיכָה בִּבְעָלִים, נְחַלֵּק בִּתְנוּפָה שֶׁהַתְּנוּפָה בְּכֹהֲנִים, וּמַה תַּלְמוּד לוֹמַר "בְּנֵי יִשְׂרָאֵל" בְּנֵי יִשְׂרָאֵל מְנִיפִין וְאֵין הַגּוֹיִים מְנִיפִין וְאֵין הַנָּשִׁים מְנִיפוֹת.

"דַּבֵּר אֶל בְּנֵי יִשְׂרָאֵל הַמַּקְרִיב", אֵין לִי אֶלָּא בְּנֵי יִשְׂרָאֵל, גֵּרִים וַעֲבָדִים מְשֻׁחְרָרִים מִנַּיִן, תַּלְמוּד לוֹמַר "הַמַּקְרִיב" אוֹ אֵינוֹ אוֹמֵר הַמַּקְרִיב אֶלָּא זֶהוּ כֹּהֵן הַמַּקְרִיב. כְּשֶׁהוּא אוֹמֵר יָדָיו תְּבִיאֶנָּה הֲרֵי בְּעָלִים אֲמוּרִים, הָא כֵּיצַד, כֹּהֵן מַנִּיחַ יָדוֹ תַּחַת יַד הַבְּעָלִים וּמֵנִיף. כֵּיצַד עוֹשֶׂה, מַנִּיחַ אֵמוּרִין עַל פִּסַּת הַיָּד, וְחָזֶה וָשׁוֹק עֲלֵיהֶן, וְכָל מָקוֹם שֶׁיֵּשׁ לֶחֶם הַלֶּחֶם מִלְּמַעְלָה. הֵיכָא, אֲמַר רַב פַּפָּא בְּמִלּוּאִים. מַאי טַעְמָא, אִלֵּימָא מִשּׁוּם דִּכְתִיב  "שׁוֹק הַתְּרוּמָה וַחֲזֵה הַתְּנוּפָה עַל אִשֵּׁי הַחֲלָבִים, "וְהָא כְתִיב "אֶת הַחֵלֶב עַל הֶחָזֶה יְבִיאֶנּוּ". אֲמַר אַבָּיֵי הַהוּא (מִבָּעֵי) [דְּמַיְתִי] לֵיהּ כֹּהֵן מִבֵּית הַמִּטְבְּחַיִם. וְהָכְּתִיב (להלן ט, כ) "וַיָּשִׂימוּ אֶת הַחֲלָבִים עַל הֶחָזוֹת" דְּיָהִיב לֵיהּ כֹּהֵן אַחֲרִינָא וְאָזִיל וּמַקְטִיר לֵיהּ, וְהָא קָא מַשְׁמַע לָן דְּבָעִינָן שְׁלֹשָׁה כֹּהֲנִים, מִשּׁוּם (משלי יד, כח) "בְּרָב עַם הַדְרַת מֶלֶךְ".

יָכוֹל כָּל הַקָּרְבָּנוֹת כֻּלָּן יִטְעֲנוּ תְּנוּפָה, תַּלְמוּד לוֹמַר "זֶבַח", יָצְאוּ עוֹפוֹת וּמְנָחוֹת שֶׁאֵינָן זְבָחִים. אוֹצִיא עוֹפוֹת וּמְנָחוֹת שֶׁאֵינָן זְבָחִים וְלֹא אוֹצִיא אֶת הַבְּכוֹר וְאֶת הַמַּעֲשֵׂר וְאֶת הַפֶּסַח שֶׁהֵן זְבָחִים. תַּלְמוּד לוֹמַר "מִזֶבַח" וְלֹא כָּל זֶבַח. אוֹצִיא אֶת הַבְּכוֹר וְהַמַּעֲשֵׂר וְהַפֶּסַח שֶׁאֵינָן טְעוּנִין (תְּנוּפָה) [סְמִיכָה] וְלֹא אוֹצִיא חַטָּאת וְאָשָׁם שֶׁטְּעוּנִין (תְּנוּפָה) [סְמִיכָה] תַּלְמוּד לוֹמַר "שְׁלָמָיו". אוֹצִיא חַטָּאת שֶׁאֵין לְמִינָהּ תְּנוּפָה וְלֹא אוֹצִיא אָשָׁם שֶׁיֵּשׁ לְמִינוֹ תְּנוּפָה תַּלְמוּד לוֹמַר "שְׁלָמָיו". אוֹצִיא אֶת כָּל הָאַשָׁמוֹת וְלֹא אוֹצִיא אֶת אָשָׁם מְצוֹרָע וְדִין הוּא וּמָה אִם שַׁלְמֵי יָחִיד שֶׁאֵין טְעוּנִין תְּנוּפָה חַיִּים טְעוּנִין תְּנוּפָה שְׁחוּטִין, אָשָׁם מְצֹרָע שֶׁטָּעוּן תְּנוּפָה חַי, אֵינוֹ דִין שֶׁיִּטְעֹן תְּנוּפָה שָׁחוּט. תַּלְמוּד לוֹמַר "שְׁלָמָיו" וְלֹא אֲשַׁם מְצֹרָע.

אוֹ אֵינוֹ אוֹמֵר "שְׁלָמָיו" אֶלָּא לְרַבּוֹת זִבְחֵי שַׁלְמֵי צִבּוּר כֶּשֶׁהוּא אוֹמֵר "מִזִבְחִי שַׁלְמֵיכֶם" לְרַבּוֹת זִבְחֵי שַׁלְמֵי צִבּוּר שֶׁיִּטְעֲנוּ תְּנוּפָה שְׁחוּטִין. וַהֲלֹא דִין הוּא וּמָה אִם שַׁלְמֵי יָחִיד שֶׁאֵינָן טְעוּנִין תְּנוּפָה חַיִּים, טְעוּנִין תְּנוּפָה שְׁחוּטִין, זִבְחֵי שַׁלְמֵי צִבּוּר שֶׁטְּעוּנִין תְּנוּפָה חַיִּים, אֵינוֹ דִין שֶׁיִּטְעֲנוּ תְּנוּפָה שְׁחוּטִין. אֲשַׁם מְצֹרָע יוֹכִיחַ שֶׁטָּעוּן תְּנוּפָה חַי וְאֵין טָעוּן תְּנוּפָה שָׁחוּט, וְאַף אַתָּה אַל תִּתְמַהּ עַל זִבְחֵי שַׁלְמֵי צִבּוּר, שֶׁאַף עַל פִּי שֶׁטְּעוּנִין תְּנוּפָה חַיִּים, לֹא יִטְעֲנוּ תְּנוּפָה שְׁחוּטִין. כְּשֶׁהוּא אוֹמֵר מִזִּבְחֵי שַׁלְמֵיכֶם לְרַבּוֹת זִבְחֵי שַׁלְמֵי צִבּוּר שֶׁיִּטְעֲנוּ תְּנוּפָה שְׁחוּטִין.

יָכוֹל כָּל הַזֶּבַח יִטְעֹן תְּנוּפָה, תַּלְמוּד לוֹמַר "חֵלֶב". אֵין לִי אֶלָּא הַחֵלֶב, מִנַּיִן לְרַבּוֹת אֶת הֶחָזֶה, תַּלְמוּד לוֹמַר "חֵלֶב וְחָזֶה". כְּשֶׁהוּא אוֹמֵר יָבִיא, לְרַבּוֹת הָאַלְיָה. מֵאִשֵּׁי ה', לְרַבּוֹת שְׁתֵּי כְּלָיוֹת. יְבִיאֶנּוּ, לְרַבּוֹת יוֹתֶרֶת הַכָּבֵד. לָמַדְנוּ שׁטְעוּנִין תְּנוּפָה כֻּלָּן, מִנַּיִן שֶׁיִּטְעֲנוּ הֲרָמָה, תַּלְמוּד לוֹמַר  "שׁוֹק הַתְּרוּמָה". אֵין לִי אֶלָּא שׁוֹק, מִנַּיִן לְרַבּוֹת אֶת כֻּלָּן, תַּלְמוּד לוֹמַר (שמות שם) "וְקִדַּשְׁתָּ אֶת חֲזֵה הַתְּנוּפָה וְאֶת שׁוֹק הַתְּרוּמָה" שֶׁאֵין תַּלְמוּד לוֹמַר "אֲשֶׁר הוּנַף וַאֲשֶׁר הוּרָם" אֶלָּא זֶה בִּנְיַן אָב כָּל שֶׁטָּעוּן תְּנוּפָה טָעוּן הֲרָמָה.

{rרמז תקטr}  אוֹ אֵינוֹ מֵבִיא אֶלָּא כַּיּוֹצֵא בָּזֶה, מַה זֶּה מְיֻחָד אַיִל קָשֶׁה בֶּן שְׁתֵּי שָׁנִים, וְטָעוּן לֶחֶם, אַף אֵין לִי אֶלָּא קָשֶׁה בֶּן שְׁתֵּי שָׁנִים, מִנַּיִן קָשֶׁה וְאֵין טָעוּן לֶחֶם, רַךְ וְטָעוּן לֶחֶם, רַךְ וְאֵין טָעוּן לֶחֶם, עַד שֶׁאַתָּה מְרַבֶּה לְהָבִיא בְּבָקָר וּבִכְשָׂבִים וּבְעִזִים, תַּלְמוּד לוֹמַר (שמות כט, כח) "כִּי תְּרוּמָה הוּא וּתְרוּמָה יִהְיֶה מֵאֵת בְּנֵי יִשְׂרָאֵל מִזִּבְחֵי שַׁלְמֵיהֶם תְּרוּמָתָם לַה'", לְרַבּוֹת אֶת כֻּלָּן. נִטְמְאוּ כֻּלָּן וְנִשְׁתַּיֵּר אֶחָד מֵהֶן, מִנַּיִן שֶׁיִּטְעֹן תְּנוּפָה, תַּלְמוּד לוֹמַר "הֶחָזֶה לְהָנִיף אוֹתוֹ", אֲפִלּוּ כּוּלְיָא אַחַת. תְּנוּפָה, וְלֹא תְּנוּפוֹת. לִפְנֵי ה', בַּמִּזְרָח. כֵּיצַד הוּא עוֹשֶׂה, נוֹתֵן הַחֲלָבִים עַל יְדֵי הַבְּעָלִים וְחָזֶה וְשׁוֹק לְמַעְלָה מֵהֶן, שְׁתֵּי כְּלָיוֹת וְיוֹתֶרֶת הַכָּבֵד לְמַעְלָה מֵהֶן, אִם יֵשׁ שָׁם לֶחֶם, לְמַעְלָה. מוֹלִיךְ וּמֵבִיא מַעֲלֶה וּמוֹרִיד, שֶׁנֶּאֱמַר (שמות כט, כז) "אֲשֶׁר הוּנַף וַאֲשֶׁר הוּרָם". תְּנוּפָה הָיְתָה בַּמִּזְרָח, וְהַגָּשָׁה בַּמַּעֲרָב, תְּנוּפוֹת קוֹדְמוֹת לְהַגָּשׁוֹת.

{pפסוק לאp}  מִנַּיִן שֶׁאֵין אַהֲרֹן וּבָנָיו זַכָּאִין בְּחָזֶה וְשׁוֹק אֶלָּא לְאַחַר הַקְטָרַת חֲלָבִים, תַּלְמוּד לוֹמַר "וְהִקְטִיר הַכֹּהֵן אֶת הַחֵלֶב הַמִּזְבֵּחָה" וְאַחַר כָּךְ וְהָיָה הֶחָזֶה לְאַהֲרֹן וּלְבָנָיו. נִטְמְאוּ אֵמוּרִין אוֹ שֶׁאָבְדוּ יָכוֹל לֹא יְהוּ אַהֲרֹן וּבָנָיו זַכָּאִין בְּחָזֶה וְשׁוֹק, תַּלְמוּד לוֹמַר "וְהָיָה". וְכֵן הוּא אוֹמֵר בִּבְנֵי עֵלִי (ש"א ב, טו) "גַּם בְּטֶרֶם יַקְטִירוּן אֶת הַחֵלֶב" וְגוֹ' מַה נֶּאֱמַר בָּהֶן  "וַתְּהִי חַטַּאת הַנְּעָרִים גְּדֹלָה מְאֹד אֶת פְּנֵי ה' כִּי נִאֲצוּ הָאֲנָשִׁים אֶת מִנְחַת ה'".

{pפסוק לבp}  "שׁוֹק הַיָּמִין", אֵין לִי אֶלָּא שׁוֹק שֶׁנּוֹהֵג. זְרוֹעַ חֻלִּין מִנַּיִן, תַּלְמוּד לוֹמַר "תִּתְּנוּ". זְרוֹעַ מֻקְדָּשִׁין בִּשְׁלָמִים מִנַּיִן, תַּלְמוּד לוֹמַר "מִזִּבְחֵי שַׁלְמֵיכֶם", זֶהוּ שֶׁאָמְרוּ לְרַבּוֹת זִבְחֵי שַׁלְמֵי צִבּוּר שֶׁיִּטְעֲנוּ תְּנוּפָה שְׁחוּטִין.

{pפסוק לגp}  מִנַּיִן לְטָמֵא בִּשְׁעַת זְרִיקַת דָּמִים וְטָהוֹר בִּשְׁעַת הֶקְטֵר חֲלָבִים, שֶׁאֵינוֹ חוֹלֵק בַּבָּשָׂר, תַּלְמוּד לוֹמַר "הַמַּקְרִיב אֶת דַּם הַשְּׁלָמִים וְאֶת הַחֵלֶב" וְגוֹ'. אַבָּא שָׁאוּל אוֹמֵר, מִנַּיִן טָהוֹר בִּשְׁעַת זְרִיקַת הַדָּם וְטָמֵא בִּשְׁעַת הֶקְטֵר חֲלָבִים שֶׁאֵינוֹ חוֹלֵק בַּבָּשָׂר תַּלְמוּד לוֹמַר "הַמַּקְרִיב אֶת דַּם הַשְּׁלָמִים וְאֶת הַחֵלֶב". רַבִּי שִׁמְעוֹן אוֹמֵר כָּל כֹּהֵן שֶׁאֵינוֹ מוֹדֶה בַּעֲבוֹדָה אֵין לוֹ חֵלֶק בַּכְּהוּנָה, שֶׁנֶאֱמַר "הַמַּקְרִיב אֶת דַּם הַשְּׁלָמִים" לוֹ תִהְיֶה שׁוֹק הַיָמִין לְמָנָה. וְכֵן הָיָה רַבִּי שִׁמְעוֹן אוֹמֵר הֲרֵי הוּא אוֹמֵר (מלאכי א, י) "מִי גַּם בָּכֶם וְיִסְגֹּר דְּלָתַיִם וְגוֹ' אָמַר ה' צְבָאוֹת וּמִנְחָה לֹא אֶרְצֶה מִיֶּדְכֶם". שְׁנֵי דְּבָרִים הַלָּלוּ מְשַׁמְּשִׁין אֶת הַגּוּף וְאֵין נִמְנָעִין לַעֲשׂוֹתָן וְאֵין נוֹטְלִין עֲלֵיהֶם שָׂכָר אָדָם הָאוֹמֵר לַחֲבֵרוֹ הַדְלֵק לִי אֶת הַנֵּר הַזֶּה וְהַגֵּף אֶת הַדֶּלֶת אַחֲרֶיךָ וַהֲלֹא דְּבָרִים קַל וָחֹמֶר אִם דְּבָרִים שֶׁאֵין נוֹטְלִין עֲלֵיהֶן שָׂכָר לֹא עַשִׂיתֶם עִמִּי חִנָּם, עַל אַחַת כַּמָּה וְכַמָּה דְּבָרִים שֶׁנּוֹטְלִין עֲלֵיהֶן שָׂכָר.

רַבִּי אֱלִיעֶזֶר בְּרַבִּי שִׁמְעוֹן אוֹמֵר וְכוּ'. בָּא טְבוּל יוֹם (כָּתוּב בֶּרֶמֶז תפ"ט).

{pפסוק לדp}  "חֲזֶה" זֶה חָזֶה. הַתְּנוּפָה זֶה תְּנוּפַת הַסַּל הֶקְדֵּשׁ. שׁוֹק זֶה הַשׁוֹק. הַתְּרוּמָה זֶה תְּרוּמַת תּוֹדָה. לָקַחְתִּי מֵאֵת בְּנֵי יִשְׂרָאֵל, רְאוּיִין הָיוּ לְיִשְׂרָאֵל וּכְשֶׁנִּתְחַיְּבוּ נִטְּלוּ מֵהֶן, כָּךְ אִם יִזְכּוּ יַחְזְרוּ לָהֶם, תַּלְמוּד לוֹמַר "וָאֶתֵּן אֹתָם לְאַהֲרֹן הַכֹּהֵן וּלְבָנָיו לְחָק עוֹלָם", נְתוּנִים לַכֹּהֲנִים מַתָּנָה לְעוֹלָם.

"הַזְּרוֹעַ וְהַלְּחָיַיִם וְהַקֵּבָה" נוֹהֲגִין בְּחֻלִּין אֲבָל לֹא בְּמֻקְדָּשִׁין. שֶׁהָיָה בְּדִין מָה אִם הַחֻלִּין שֶׁאֵינָן חַיָּבִין בַּחֲזֶה וְשׁוֹק, חַיָּבִין בְּמַתָּנוֹת. קָדָשִׁים שֶׁחַיָּבִין בַּחֲזֶה וְשׁוֹק אֵינוֹ דִין שֶׁחַיָּבִין בְּמַתָּנוֹת, תַּלְמוּד לוֹמַר "וָאֶתֵּן אֹתָם לְאַהֲרֹן הַכֹּהֵן", אֵין לְךָ אֶלָּא מָה שֶּׁאָמוּר בָּעִנְיָן. וִיהוּ חֻלִּין חַיָּבִין בַּחֲזֶה וְשׁוֹק מִקַּל וָחֹמֶר, וּמַה קָּדָשִׁים שֶׁאֵין חַיָּבִין בְּמַתָּנוֹת חַיָּבִין בַּחֲזֶה וְשׁוֹק, חֻלִּין שֶׁחַיָּבִין בְּמַתָּנוֹת אֵינוֹ דִין שֶׁחַיָּבִין בַּחֲזֶה וְשׁוֹק. לֹא מָצִית לְמֵימַר הָכִי, דְּהָא בָּעֵי תְּנוּפָה. הֵיכָא נֵינפִינְהוּ אִי אַבְּרָאֵי,  לִפְנֵי ה' כְּתִיב. אִי אַגַּוָאֵי, קָא מְעַיֵיל חֻלִּין לַעֲזָרָה, הִילְכָךְ לֹא אֶפְשָׁר.

"מֵאֵת בְּנֵי יִשְׂרָאֵל" מֵרְצוֹן יִשְׂרָאֵל.

{pפסוק להp}  "זֹאת מִשְׁחַת אַהֲרֹן וּמִשְׁחַת בָּנָיו" אָמַר רַבִּי שִׁמְעוֹן, יָכוֹל עַד שֶׁנִצְטַרְפָה זְכוּת אַהֲרֹן וּבָנָיו כְּאַחַת לֹא זָכוּ בְּשֶׁמֶן הַמִּשְׁחָה, תַּלְמוּד לוֹמַר "זֹאת מִשְׁחַת אַהֲרֹן וּמִשְׁחַת בָּנָיו", כְּדַאי אַהֲרֹן בְּעַצְמוֹ וּכְדַאי בָּנָיו בְּעַצְמָן. רַבִּי יְהוּדָה אוֹמֵר, יָכוֹל יִהְיוּ אַהֲרֹן וּבָנָיו צְרִיכִין לְשֶׁמֶן הַמִּשְׁחָה לֶעָתִיד לָבוֹא, תַּלְמוּד לוֹמַר "זֹאת מִשְׁחַת אַהֲרֹן וּמִשְׁחַת בָּנָיו" כְּדַאי אַהֲרֹן בְּעַצְמוֹ וּכְדַאי בָּנָיו לְעַצְמָן. הָא מָה אֲנִי מְקַיֵּם (זכריה ד, יד) "אֵלֶּה שְׁנֵי בְּנֵי יִצְהָר הָעֹמְדִים עַל אֲדוֹן כָּל הָאָרֶץ", זֶה אַהֲרֹן וְדָוִד. מֵאִשֵּׁי ה', מְלַמֵּד שֶׁאַף הָאִשִּׁים מְסַיְּעוֹת. בְּיוֹם הִקְרִיב אֹתָם לְכַהֵן לַה', מְלַמֵּד שֶׁאַף הַיּוֹם סִיֵּעַ.

{pפסוק לוp}  "אֲשֶׁר צִוָּה ה' לָתֵת לָהֶם בְּיוֹם מָשְׁחוֹ אֹתָם", אָמַר רַבִּי שִׁמְעוֹן, מִנַּיִן שֶׁמַּפְרִישִׁין הָיוּ יִשְׂרָאֵל מַתְּנוֹת כְּהֻנָּה מֵהַר סִינַי וְלֹא זָכוּ בָּהֶן אַהֲרֹן וּבָנָיו עַד שֶׁזָּכוּ בְּשֶׁמֶן הַמִּשְׁחָה, תַּלְמוּד לוֹמַר "אֲשֶׁר צִוָּה ה' לָתֵת לָהֶם בְּיוֹם מָשְׁחוֹ אֹתָם". מֵאֵת בְּנֵי יִשְׂרָאֵל מֵרְצוֹן יִשְׂרָאֵל חֻקַּת עוֹלָם לְבֵית עוֹלָמִים. לְדֹרֹתָם שֶׁיִּנְהֹג הַדָּבָר לְדוֹרוֹת.

{pפסוק לז-לחp}  "זֹאת הַתּוֹרָה" לָעֹלָה לַמִּנְחָה וְלַחַטָּאת וְלָאָשָׁם וְלַמִּלּוּאִים וּלְזֶבַח הַשְּׁלָמִים. מַה מִּלּוּאִים נֶאֶמְרוּ כְּלָלוֹתֵיהֶן וְדִקְדּוּקֵיהֶן מִסִּינַי, אַף כֻּלָּם נֶאֶמְרוּ כְּלָלוֹתֵיהֶן וְדִקְדּוּקֵיהֶן מִסִּינַי. אִי מַה מִּלּוּאִים קָרְבַּן צִבּוּר, אַף אֵין לִי אֶלָּא קָרְבַּן צִבּוּר, קָרְבַּן יָחִיד מִנַּיִן, תַּלְמוּד לוֹמַר "וְלַמִּלּוּאִים", כְּשֶׁתִּמְצָא לוֹמַר, לָעוֹלָה, לְעוֹלַת יָחִיד וּלְעוֹלַת צִבּוּר, לַמִּנְחָה, לְמִנְחַת יָחִיד וּלְמִנְחַת צִבּוּר, לַחַטָּאת, לְחַטָּאת יָחִיד וּלְחַטָּאת צִבּוּר, וּלְזֶבַח הַשְּׁלָמִים, לְזִבְחֵי שַׁלְמֵי צִבּוּר וּלְזִבְחֵי שַׁלְמֵי יָחִיד.

אָמַר רֵישׁ לָקִישׁ, מַאי דִּכְתִיב "זֹאת הַתּוֹרָה לָעֹלָה לַמִּנְחָה" וְגוֹ' כָּל הָעוֹסֵק בַּתּוֹרָה כְּאִלּוּ הִקְרִיב עוֹלָה מִנְחָה חַטָּאת וְאָשָׁם. אָמַר רָבָא, הַאי לָעוֹלָה לַמִּנְחָה, עוֹלָה וּמִנְחָה מִבָּעֵי לֵיהּ. אֶלָּא אֲמַר רָבָא, כָּל הָעוֹסֵק בְּתוֹרָה אֵינוֹ צָרִיךְ לֹא עוֹלָה וְלֹא מִנְחָה לֹא חַטָּאת וְלֹא אָשָׁם. אָמַר רַבִּי יִצְחָק, מַאי דִּכְתִיב (לעיל ו, יח) "זֹאת תּוֹרַת הַחַטָּאת",  "זֹאת תּוֹרַת הָאָשָׁם". כָּל הָעוֹסֵק בְּתוֹרַת חַטָּאת כְּאִלּוּ הִקְרִיב חַטָּאת, וְכָל הָעוֹסֵק בְּתוֹרַת אָשָׁם כְּאִלּוּ הִקְרִיב אָשָׁם.

"זֹאת הַתּוֹרָה" לָעוֹלָה מָה עוֹלָה טְעוּנָה כְּלִי אַף כָּל טָעוּן כְּלִי. מַאי הַאי, אִלֵימָא מִזְרָק, גַּבֵּי שַׁלְמֵי צִבּוּר נַמִּי כְּתִיב (שמות כד, ו) "וַיָּשֶׂם בָּאַגָּנוֹת", אֶלָּא סַכִּין. וְעוֹלָה גּוּפָהּ מְנָלַן דִּכְתִיב (בראשית כב, י) "וַיִּשְׁלַח אַבְרָהָם אֶת יָדוֹ וַיִּקַּח אֶת הַמַּאֲכֶלֶת", וְהָתָם עוֹלָה הַוָאִי, דִּכְתִיב (שם כב, יג) "וַיַּעֲלֵהוּ לְעֹלָה תַּחַת בְּנוֹ". "מִנְחָה" מַה מִּנְחָה אֵין נֶאֱכֶלֶת אֶלָּא לְזִכְרֵי כְּהֻנָּה אַף כָּל אֵין נֶאֱכָלִין אֶלָּא לְזִכְרֵי כְּהֻנָּה, מַאי אִיכָּא, חַטָּאת וְאָשָׁם בְּהֶדְיָא כְּתִיב בְּהוּ, אִי זִבְחֵי שַׁלְמֵי צִבּוּר, מֵרֵישָׁא אָתֵי,  "בְּקֹדֶשׁ הַקֳּדָשִׁים תֹּאכְלֶנּוּ כָּל זָכָר (בַּכֹּהֲנִים) יֹאכַל אֹתוֹ" לִמֵּד עַל זִבְחֵי שַׁלְמֵי צִבּוּר שֶׁאֵינָם נֶאֱכָלִים אֶלָּא לְזִכְרֵי כְּהֻנָּה. תַּנָאֵי הִיא, אִיכָּא דְּמַיְתִי לָהּ מֵהָכָא וְאִיכָּא דְּמַיְתִי לָהּ מֵהָכָא. חַטָּאת, מַה חַטַּאת מְקַדֵּשׁ בְּבָלוּעַ אַף כָּל מְקַדֵּשׁ בְּבָלוּעַ. אָשָׁם, מָה אָשָׁם אֵין שַׁפִּיר וְשִׁלְיָא קָדוֹשׁ בּוֹ, אַף כָּל, אֵין שַׁפִּיר וְשִׁלְיָא קָדוֹשׁ. קָסָבַר וַלְדוֹת קָדָשִׁים בַּהֲוָיָיתָן הֵן קְדוֹשִׁין, וְדָנִין אֶפְשָׁר מִשֶּׁאִי אֶפְשָׁר. מִלּוּאִים, מַה מִּלּוּאִים מוֹתָרֵיהֶם בִּשְׂרֵפָה וְאֵין בַּעֲלֵי חַיִּים כְּמוֹתָרֵיהֶן וְכוּ'. שְׁלָמִים מַה שְּׁלָמִים מְפַגְּלִין וּמִתְפַּגְלִין אַף כָּל מְפַגְלִין וּמִתְפַּגְּלִין.  בְּמַתְנִיתָא תַּנָא מִשְּׁמֵיהּ דְּרַבִּי עֲקִיבָא, מַה מִּנְחָה מִתְקַדֶּשֶׁת בְּבָלוּעַ אַף כָּל מִתְקַדֵּשׁ בְּבָלוּעַ. וְאִיצְטְרִיךְ לְמִכְתַּב בְּמִנְחָה וְאִצְטְרִיךְ לְמִכְתַּב בְּחַטָּאת. דְּאִי כַּתַב רַחֲמָנָא בְּמִנְחָה מִשּׁוּם דְּרַכִיכָה, בְּלָעָהּ, אֲבָל חַטָּאת אֵימָא לָא. וְאִי כַּתַב רַחֲמָנָא בְּחַטָּאת מִשּׁוּם דְּבָשָׂר אַגַּב דְּשֶׁמֶן קָרִיר, אֲבָל מִנְחָה אֵימָא לֹא. חַטָּאת, מַה חַטָּאת אֵינָהּ בָּאָה אֶלָּא מִן הַחֻלִּין, וּבַיּוֹם, וּבְיָדוֹ הַיְמָנִית אַף וְכוּ'. וְחַטָּאת גּוּפָהּ מְנָלַן, אֲמַר רַב אַחָא, אֲמַר קְרָא (להלן טז, ו) "וְהִקְרִיב אַהֲרֹן אֶת פַּר הַחַטָּאת אֲשֶׁר לוֹ", מִשֶּׁלּוֹ וְלֹא מִשֶּׁל צִבּוּר וְלֹא מִשֶּׁל מַעֲשֵׂר. בַּיוֹם, מִבְּיוֹם צַוֹּתוֹ נַפְקָא, כְּדִי נַסְבָה. בְּיָדוֹ הַיְמָנִית, מִדְּרַבָּה בַּר בַּר חַנָּה נָפְקָא. כְּדִי נַסְבָה. אָשָׁם, מָה אָשָׁם עַצְמוֹתָיו מֻתָּרִין, אַף כָּל עַצְמוֹתָיו מֻתָּרִין.

"זֹאת הַתּוֹרָה", הִקִּישָׁן לִשְׁלָמִים, מַה שְּׁלָמִים בֵּין בְּשִׁנּוּי קֹדֶשׁ בֵּין בְּשִׁנּוּי בְּעָלִים בָּעִינָן לִשְׁמוֹ, אַף כָּל בֵּין בְּשִׁנּוּי בְּעָלִים בֵּין בְּשִׁנּוּי קֹדֶשׁ בָּעִינָן לִשְׁמוֹ. אֵימָא הֵיכָא דְּשָׁחִיט לְהוּ שֶׁלֹּא לִשְׁמָן לִיפְסֶלוּ אֲמַר קְרָא  "מוֹצָא שְׂפָתֶיךָ תִשְׁמֹר וְעָשִׂיתָ כַּאֲשֶׁר נָדַרְתָּ לַה' אֱלֹהֶיךָ נְדָבָה אֲשֶׁר דִּבַּרְתָּ בְּפִיךָ", "נְדָבָה", נֶדֶר הוּא, אִם כְּמוֹ שֶׁנָּדַרְתָּ עָשִׂיתָ יְהֵא נֶדֶר וְאִם לָאו יְהֵא נְדָבָה. וְצָרִיךְ לְמִכְתַּב "מוֹצָא שְׂפָתֶיךָ" וְצָרִיךְ לְמִכְתַּב זֹאת הַתּוֹרָה, דְּאִי כַּתַב רַחֲמָנָא "מוֹצָא" הֲוָה אֲמִינָא לָא יְדַעְנָא בְּמַאי, כַּתַב זֹאת, וְאִי כַּתַב זֹאת הֲוָה אֲמִינָא לִיפְסֶלֵי, כְּתַב רַחֲמָנָא "מוֹצָא". הִילְכָךְ, מִצְוָה, אֲפִלּוּ חַטָּאת מִשְּׁלָמִים, וּשְׁחִיטָה לְעַכֵּב, (לעיל ד, לג) מִ"וְּשָׁחַט אֹתָהּ לְחַטָּאת", שֶׁתְּהֵא שְׁחִיטָה לְשֵׁם חַטָּאת. קַבָּלָה, (לעיל ד, כה-לד) מִ"וְּלָקַח הַכֹּהֵן מִדַּם הַחַטָּאת" שֶׁתְּהֵא קַבָּלָה לְשֵׁם חַטָּאת. וּזְרִיקָה,  מִ"וְּכִפֶּר עָלָיו הַכֹּהֶן מֵחַטָּאתוֹ" שֶׁתְּהֵא כַּפָּרָה לְשֵׁם חַטָּאת.

אַשְׁכְּחָן חַטָּאת חֵלֶב דִּכְתִיב בָּהּ "לְחַטָּאת", חַטָּאת דַּעֲבוֹדָה זָרָה וְדִשְׁמִיעַת קוֹל וּדְבִטּוּי שְׂפָתַיִם וּדְטֻמְאַת מִקְדָּשׁ וְקָדָשָׁיו דְּלָא כְּתִיב בָּהֶן כְּלָל, מְנָלַן. חַטַּאת דַּעֲבוֹדָה זָרָה אַתְיָא מֵחַטַּאת חֵלֶב, שֶׁכֵּן כָּרֵת כְּמוֹתָהּ, וְהַנָּךְ כֻּלְּהוּ אַתְיָא בְּמַה הַצַּד. פֶּסַח שֶׁשְּׁחָטוֹ שֶׁלֹּא לִשְׁמוֹ פָּסוּל מְנָלַן. דִּכְתִיב "זֹאת הַתּוֹרָה לָעֹלָה לַמִּנְחָה וְלַחַטָּאת וְלָאָשָׁם וְלַמִּלּוּאִים וּלְזֶבַח הַשְּׁלָמִים". וְתַנְיָא בְּיוֹם צַוֹּתוֹ זֶה בְּכוֹר וּמַעֲשֵׂר וּפֶסַח, הִקִּישָׁן הַכָּתוּב לִשְׁלָמִים מַה שְּׁלָמִים בֵּין שִׁנּוּי קֹדֶשׁ בֵּין שִׁנּוּי בְּעָלִים בָּעִינָן לְמִצְוָה, אַף כָּל בֵּין שִׁנּוּי קֹדֶשׁ בֵּין שִׁנּוּי בְּעָלִים בָּעִינָן לְמִצְוָה. וְכִשְׁלָמִים, מַה שְּׁלָמִים לֹא חִלַּקְתָּ בָּהֶן בֵּין זְבִיחָה לִשְׁאָר עֲבוֹדוֹת לְמִצְוָה, אַף פֶּסַח לֹא תַּחֲלֹק בֵּין זְבִיחָה לִשְׁאָר עֲבוֹדוֹת לְעַכֵּב. וּזְבִיחָה גּוּפָהּ יָלְפִינָן מִדִּכְתִיב (דברים טז, א) "שָׁמוֹר אֶת חֹדֶשׁ הָאָבִיב וְעָשִׂיתָ פֶּסַח", לְמִצְוָה, וְשִׁנּוּי קֹדֶשׁ, (שמות יב, כז) "וַאֲמַרְתֶּם זֶבַח פֶּסַח" לְמִצְוָה בְּשִׁנּוּי בְּעָלִים, "וַאֲמַרְתֶּם זֶבַח פֶּסַח הוּא" לְעַכֵּב, בֵּין הָכָא בֵּין הָכָא.

{rרמז תקיr}  "אֲשֶׁר צִוָּה ה' אֶת מֹשֶׁה בְּהַר סִינַי בְּיוֹם צַוֹּתוֹ אֶת בְּנֵי יִשְׂרָאֵל לְהַקְרִיב אֶת קָרְבְּנֵיהֶם לַה'" זֶה הַבְּכוֹר וְהַמַּעֲשֵׂר וְהַפֶּסַח. לַה' לְרַבּוֹת אֶת כֻּלָּן שֶׁבְּכֻלָּן נֶאֶמְרוּ כְּלָלוֹתֵיהֶן וְדִקְדּוּקֵיהֶן מִסִּינַי.

"אֲשֶׁר צִוָּה ה'" וְגוֹ'. לָמַדְנוּ לְכָל הַקָּרְבָּנוֹת שֶׁכֻּלָּן אֵין כְּשֵׁרִין אֶלָּא בַּיּוֹם.

רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה אוֹמֵר, הֲרֵי הוּא אוֹמֵר (שמות כד, ו) "וַיִּקַּח מֹשֶׁה חֲצִי הַדָּם וַיָּשֶׂם בָּאַגָּנוֹת" לָמַדְנוּ לְעוֹלַת הַר סִינַי שֶׁהִיא טְעוּנָה כְּלִי.

{rרמז תקיאr}  מִנַּיִן לְעוֹלַת הַדּוֹרוֹת שֶׁטְּעוּנָה כְּלִי, תַּלְמוּד לוֹמַר  "עֹלַת תָּמִיד הָעֲשׂוּיָה בְּהַר סִינַי" (שמות כט, מב) ["עֹלַת תָּמִיד לְדֹרֹתֵיכֶם"] מַקִּישׁ עוֹלַת הַדּוֹרוֹת לְעוֹלַת הַר סִינַי מָה עוֹלַת הַר סִינַי טְעוּנָה כְּלִי אַף עוֹלַת הַדּוֹרוֹת טְעוּנָה כְּלִי. אֵין לִי אֶלָּא עוֹלָה, מִנַּיִן לְרַבּוֹת אֶת כֻּלָּן, תַּלְמוּד לוֹמַר "זֹאת הַתּוֹרָה לָעֹלָה לַמִּנְחָה" וְגוֹ' לְרַבּוֹת אֶת כֻּלָּם שֶׁכֻּלָּם טְעוּנִין כְּלִי.  לָמַדְנוּ לְדִבְּרוֹת מִדְבַּר סִינַי שֶׁלֹּא נֶאֶמְרוּ אֶלָּא בַּיּוֹם. מִנַּיִן לְרַבּוֹת דִּבְּרוֹת הַר סִינַי שֶׁלֹּא נֶאֶמְרוּ אֶלָּא בַּיּוֹם תַּלְמוּד לוֹמַר  "וְאֵלֶּה תּוֹלְדֹת אַהֲרֹן וּמֹשֶׁה בְּיוֹם דִּבֵּר ה' אֶת מֹשֶׁה בְּהַר סִינַי". וּמִנַּיִן לְרַבּוֹת אֶת אֹהֶל מוֹעֵד שֶׁלֹּא נֶאֶמְרוּ אֶלָּא בַּיּוֹם. תַּלְמוּד לוֹמַר (במדבר א, א) "וַיְדַבֵּר ה' אֶל מֹשֶׁה בְּמִדְבַּר סִינַי בְּאֹהֶל מוֹעֵד", מַקִּישׁ דִּבְּרוֹת אֹהֶל מוֹעֵד לְדִבְּרוֹת מִדְבַּר סִינַי מַה דִּבְּרוֹת הַר סִינַי בַּיּוֹם אַף דִּבְּרוֹת אֹהֶל מוֹעֵד בַּיּוֹם.

"בְּיוֹם צַוֹּתוֹ" מִעֵט אֶת אַהֲרֹן מִן הַדִּבְּרוֹת (כָּתוּב בֶּרֶמֶז ת"ל).

~ פרק ח

{pפסוק ב-גp} {rרמז תקיבr}  "קַח אֶת אַהֲרֹן וְאֶת בָּנָיו אִתּוֹ", רַבִּי יְהוּדָה בְּרַבִּי וְרַבִּי יְהוֹשֻׁעַ בֶּן לֵוִי רַבִּי יְהוּדָה בְּרַבִּי אָמַר, תְּשׁוּבָה עוֹשָׂה מֶחֱצָה מִמִּי אַתָּה לָמֵד מִקַּיִן, שֶׁגָּזַר עָלָיו (בראשית ד, יב) "נָע וָנָד תִּהְיֶה בָאָרֶץ", וְכֵיוָן שֶׁעָשָׂה תְּשׁוּבָה נִמְנַע מִמֶּנּוּ חֲצִי גְּזֵרָה, הֲדָא הוּא דִּכְתִיב  "וַיֵּצֵא קַיִן מִלִּפְנֵי ה' וַיֵּשֶׁב בְּאֶרֶץ נוֹד קִדְמַת עֵדֶן". תְּפִלָּה עוֹשָׂה הַכֹּל, מִמִּי אַתָּה לָמֵד מִחִזְקִיָּהוּ, עִקַּר מַלְכוּתוֹ לֹא הָיְתָה אֶלָּא אַרְבַּע עֶשְׂרֵה שָׁנָה הֲדָא הוּא דִכְתִב (ישעיה לו, א) "וַיְהִי בְּאַרְבַּע עֶשְׂרֵה שָׁנָה לַמֶּלֶךְ חִזְקִיָּהוּ", וְכֵיוָן שֶׁהִתְפַּלֵּל הוֹסִיפוּ לוֹ חֲמֵשׁ עֶשְׂרֵה שָׁנָה, שֶׁנֶּאֱמַר (שם לח, ה) "הִנְּנִי יוֹסֵף עַל יָמֶיךָ חֲמֵשׁ עֶשְׂרֵה שָׁנָה". עַל דַּעְתֵּיהּ דְּרַבִּי יְהוֹשֻׁעַ בֶּן לֵוִי דְּאָמַר תְּשׁוּבָה עוֹשָׂה אֶת הַכֹּל, מִמִּי אַתָּה לָמֵד מֵאַנְשֵׁי עֲנָתוֹת, שֶׁנֶּאֱמַר (ירמיה יא, כא-כב) "כֹּה אָמַר ה' אֶל אַנְשֵׁי עֲנָתוֹת בַּחוּרֵיהֶם יָמוּתוּ בָּרָעָב" וְכֵיוָן שֶׁעָשָׂה תְּשׁוּבָה זָכוּ לְהִתְיַחֵס  "אַנְשֵׁי עֲנָתוֹת מֵאָה וְעֶשְׂרִים וּשְׁמוֹנָה". וְכֵן יֵשׁ לִלְמֹד מִיְּכָנְיָהוּ דִּכְתִיב  "וּבְנֵי יְכָנְיָה אָסִיר (בְּנוֹ) שְׁאַלְתִּיאֵל בְּנוֹ. תְּפִלָּה עוֹשָׂה מֶחֱצָה מִמִּי אַתָּה לָמֵד מֵאַהֲרֹן שֶׁנִּגְזְרָה עָלָיו גְּזֵרָה קָשָׁה, הֲדָא הוּא דִכְתִיב (דברים ט, כ) "וּבְאַהֲרֹן הִתְאַנַּף ה' מְאֹד לְהַשְׁמִידוֹ", אֵין לְשׁוֹן הַשְׁמָדָה אֶלָּא כִּלּוּיּ בָּנִים כְּמָה דְּאַתְּ אָמַר  "וָאַשְׁמִיד פִּרְיוֹ מִמַּעַל וְשָׁרָשָׁיו מִתָּחַת". כֵּיוָן שֶׁהִתְפַּלֵּל מֹשֶׁה מֵתוּ שְׁנַיִם וְנִשְׁתַּיְּרוּ שְׁנַיִם.

{rרמז תקיגr}  "קַח אֶת אַהֲרֹן וְאֶת בָּנָיו אִתּוֹ וְאֵת הַבְּגָדִים". אָמַר רַבִּי סִימוֹן כְּשֵׁם שֶׁהַקָּרְבָּנוֹת מְכַפְּרִים כָּךְ הַבְּגָדִים מְכַפְּרִין, דִּתְנַן (יומא עא, ב) כֹּהֵן גָּדוֹל מְשַׁמֵּשׁ בִּשְׁמוֹנָה כֵּלִים וְהַהֶדְיוֹט בְּאַרְבַּע בְּכֻתֹּנֶת. וּמִכְנָסַיִם, בְּמִצְנֶפֶת, וְאַבְנֵט, מוֹסִיף עֲלֵיהֶן כֹּהֵן גָּדוֹל חֹשֶׁן, וְאֵפוֹד, וּמְעִיל, וָצִיץ. [כֻּתֹּנֶת, מְכַפֵּר עַל זוֹרְעֵי כִּלְאַיִם מִפְּנֵי שֶׁהָיְתָה מִצֶּמֶר וּפִשְׁתִּים וְיֵשׁ אוֹמְרִים עַל הַדָּם שֶׁנֶּאֱמַר (בראשית לז, לא) ("וַיִּטְבֹּל אֹתוֹ"), ["וַיִּטְבְּלוּ אֶת הַכֻּתֹּנֶת] בַּדַּם"]. כְּתֹנֶת, מְכַפֵּר עַל לְבוּשֵׁי כִּלְאַיִם, כְּמָה דְּאַתְּ אָמַר  "וְעָשָׂה לוֹ כְּתֹנֶת פַּסִּים". מִכְנָסַיִם, לְכַפֵּר עַל גִּלּוּי עֲרָיוֹת, כְּמָה דְּאַתְּ אָמַר (שמות כח, מב) "וַעֲשֵׂה לָהֶם מִכְנְסֵי בַד לְכַסּוֹת בְּשַׂר עֶרְוָה". מִצְנֶפֶת, לְכַפֵּר עַל גַּסֵּי הָרוּחַ כְּמָה דְּאַתְּ אָמַר (שם כט, ו) "וְשַׂמְתָּ הַמִּצְנֶפֶת עַל רֹאשׁוֹ". אַבְנֵט. מָאן דַּאֲמַר עַל הָעַקְמָנִים שֶׁבַּלֵּב, וּמָאן דַּאֲמַר עַל הַגַּנָּבִים, הָאַבְנֵט הָיָה חָלוּל כֻּלּוֹ לְפִיכָךְ יָבוֹא וִיכַפֵּר עַל הַגַּנָּבִים. אָמַר רַבִּי לֵוִי אַבְנֵט שְׁלֹשִׁים וּשְׁתַיִם הָיָה עוֹקְמוֹ לְפָנָיו וּלְאַחֲרָיו. חֹשֶׁן מְכַפֵּר עַל מַטֵה דִּינִין, כְּמָה דְּאַתְּ אָמַר (שם כח, ל) "וְנָתַתָּ אֶל חֹשֶׁן הַמִּשְׁפָּט". אֵפוֹד, לְכַפֵּר עַל אֱלִילִים שֶׁנֶּאֱמַר  "אֵין אֵפוֹד וּתְרָפִים". מְעִיל רַבִּי סִימוֹן בְּשֵׁם רַבִּי נָתָן אוֹמֵר שְׁנֵי דְּבָרִים אֵין לָהֶן כַּפָּרָה וְנָתְנָה לָהֶם.

הַתּוֹרָה כַפָּרָה, לָשׁוֹן הָרָע וְהַרִיגַת נֶפֶשׁ בִּשְׁגָגָה. לָשׁוֹן הָרָע בְּזַגֵּי הַמְּעִיל הֲדָא הוּא דִּכְתִיב (שמות כח, לד) "פַּעְמוֹן זָהָב וְרִמּוֹן".  "וְהָיָה עַל אַהֲרֹן לְשָׁרֵת וְנִשְׁמַע קוֹלוֹ", אָמַר הַקָּדוֹשׁ בָּרוּךְ הוּא יָבוֹא הַקּוֹל וִיכַפֵּר עַל הַקּוֹל. הַהוֹרֵג נֶפֶשׁ בִּשְׁגָגָה מִתְכַּפֵּר לוֹ בְּמִיתַת כֹּהֵן גָּדוֹל הֲדָא הוּא דִּכְתִיב (במדבר לה, כח) "וְאַחֲרֵי מוֹת הַכֹּהֵן הַגָּדוֹל". צִיץ, אִיכָּא מָאן דַּאֲמַר עַל עַזֵּי פָנִים, וְאִיכָּא מָאן דַּאֲמַר עַל הַמְגַדְּפִין. מָאן דַּאֲמַר עַל עַזֵּי פָנִים מִבְּנוֹת צִיּוֹן, כָּאן כְּתִיב (שמות כח, לח) "וְהָיָה עַל מֵצַח אַהֲרֹן", וּלְהַלָּן כְּתִיב  "וּמֵצַח אִשָּׁה זוֹנָה". מָאן דַּאֲמַר עַל הַמְגַדְּפִין, מִגָּלְיָת, כָּאן כְּתִיב (שמות כח, לח) "וְהָיָה עַל מִצְחוֹ תָמִיד" וּלְהַלָּן כְּתִיב (ש"א יז, מט) "וַתִּטְבַּע הָאֶבֶן בְּמִצְחוֹ".

"וְאֵת פַּר הַחַטָּאת וְאֵת שְׁנֵי הָאֵילִים" עָשָׂה כְּמִין גִּבְעָה, אַיִל מִכָּאן וְאַיִל מִכָּאן וּפַר בָּאֶמְצַע. וְאֵת כָּל הָעֵדָה הִקְהִילוּ אֶל פֶּתַח אֹהֶל מוֹעֵד, יִשְׂרָאֵל שִׁשִּׁים רִבּוֹא וְאַתְּ אָמַרְתְּ אֶל פֶּתַח אֹהֶל מוֹעֵד, אֶלָּא מוּעָט הַמַחֲזִיק הַמְרֻבָּה (כָּתוּב בֶּרֶמֶז ח').

{rרמז תקידr}  לָמָה נֶאֱמַר כָּאן "קַח", אָמַר לוֹ הַקָּדוֹשׁ בָּרוּךְ הוּא לְמֹשֶׁה, חַיָּב אֲנִי לִפְרֹעַ לוֹ לְקִיחָה. קוּם אַתָּה וְגַדְּלוֹ בִּלְקִיחָה, וְאֵימָתַי לָקַח אַהֲרֹן, בְּשָׁעָה שֶׁיָּצָא הַקֶּצֶף אָמַר לוֹ מֹשֶׁה (במדבר יז, יא) "קַח אֶת הַמַחְתָּה וְתֵן עָלֶיהָ אֵשׁ", אָמַר לוֹ אַהֲרֹן, מָרִי מֹשֶׁה, לְהָרְגֵנִי אַתָּה מְבַקֵּשׁ, בָּנַי מִפְּנֵי שֶׁהִקְרִיבוּ לִפְנֵי הַקָּדוֹשׁ בָּרוּךְ הוּא אֵשׁ הֶדְיוֹט נִשְׂרְפוּ וְאַתָּה אוֹמֵר "קַח אֶת הַמַחְתָּה", בָּנַי הִכְנִיסוּ אֵשׁ זָרָה וְנִשְׂרְפוּ וַאֲנִי אוֹצִיא אֵשׁ קֹדֶשׁ לַחוּץ וַאֲנִי מֵת אוֹ נִשְׂרָף. אֲמַר לֵיהּ מֹשֶׁה לֵךְ וַעֲשֵׂה מְהֵרָה שֶׁמִּתּוֹךְ שֶׁאַתָּה מֵשִׂיחַ הֵם מֵתִים אֶלָּא הוֹלֵךְ מְהֵרָה אֶל הָעֵדָה וְכַפֶּר עֲלֵיהֶם, וְכֵיוָן שֶׁשָּׁמַע אַהֲרֹן כֵּן אָמַר אִלּוּ אֲנִי מֵת עַל יִשְׂרָאֵל אֲנִי כְּדַאי, מִיָּד (שם יב) "וַיִּקַּח אַהֲרֹן כַּאֲשֶׁר דִּבֵּר מֹשֶׁה", לְכָךְ אָמַר הַקָּדוֹשׁ בָּרוּךְ הוּא לְמֹשֶׁה קַבְּלֵהוּ מָה אַהֲרֹן עָתִיד לְהַצִּיל בָּנַי בִּלְקִיחָה, אַף אַתָּה גַּדְלֵהוּ בִּלְקִיחָה, לְכָךְ נֶאֱמַר "קַח אֶת אַהֲרֹן".

דָּבָר אַחֵר "קַח אֶת אַהֲרֹן", פַּתֵּה אוֹתוֹ בִדְבָרִים לְפִי שֶׁהוּא בּוֹרֵחַ מִן הַשְּׂרָרָה, אֵין קַח אֶלָּא לְשׁוֹן פִּתּוּי,  "קָחֶנּוּ וְעֵינֶיךָ שִׂים עָלָיו" וְכֵן הוּא אוֹמֵר (בראשית יב, טו) "וַתֻּקַּח הָאִשָּׁה בֵּית פַּרְעֹה".

"מִתְהַלֵּךְ בְּתֻמּוֹ צַדִּיק" זֶה אַהֲרֹן. "אַשְׁרֵי בָּנָיו אַחֲרָיו" שֶׁרָאָה בָּנָיו בְּחַיָּיו מְשַׁמְּשִׁין בִּכְהֻנָּה גְּדוֹלָה. אֲבָל מֹשֶׁה הָיָה צַדִּיק וְלֹא הָיוּ בָנָיו כְּמוֹתוֹ. עֵלִי הָיָה צַדִיק וְלֹא הָיוּ בָנָיו כְּמוֹתוֹ. שְׁמוּאֵל הָיָה צַדִּיק וְלֹא הָיוּ בָנָיו כְּמוֹתוֹ, שֶׁנֶּאֱמַר (ש"א ח, ג) "וְלֹא הָלְכוּ בָנָיו בִּדְרָכָיו".

{rרמז תקטוr}  "קַח אֶת אַהֲרֹן וְאֶת בָּנָיו אִתּוֹ", מַה תַּלְמוּד לוֹמַר לְפִי שֶׁהוּא אוֹמֵר (שמות לב, לה) "וַיִּגֹּף ה' אֶת הָעָם עַל אֲשֶׁר עָשׂוּ אֶת הָעֵגֶל אֲשֶׁר עָשָׂה אַהֲרֹן" הָיָה בְּמַשְׁמַע שֶׁנִּתְרַחֵק אַהֲרֹן, כְּשֶׁהוּא אוֹמֵר קַח אֶת אַהֲרֹן וְאֶת בָּנָיו הָיָה בְּמַשְׁמַע שֶׁנִּתְקָרֵב. מִנַּיִן שֶׁיָּדַע מֹשֶׁה שֶׁנִּתְרַחֵק אַהֲרֹן, שֶׁנֶּאֱמַר  "וּבְאַהֲרֹן הִתְאַנַּף ה' מְאֹד לְהַשְׁמִידוֹ וָאֶתְפַּלֵּל גַּם בְּעַד אַהֲרֹן בָּעֵת הַהִיא" וְלֹא נֶאֱמַר "וַיִּשְׁמַע ה' אֵלַי גַּם בַּפַּעַם הַהִיא", בְּיִשְׂרָאֵל הוּא אוֹמֵר (שם י, י) "וַיִּשְׁמַע ה' אֵלַי גַּם בַּפַּעַם הַהִיא". כְּשֶׁהוּא אוֹמֵר קַח אֶת אַהֲרֹן וְאֶת בָּנָיו אוֹתָהּ שָׁעָה יָדַע מֹשֶׁה שֶׁנִּתְקָרֵב אַהֲרֹן. מִנַּיִן שֶׁהָיָה בְּלִבּוֹ שֶׁל אַהֲרֹן שֶׁנִּתְרַחֵק נֶאֱמַר בְסוֹף הָעִנְיָן (להלן ט, ז) "קְרַב אֶל הַמִּזְבֵּחַ" וַהֲלֹא כְּבָר הִסְדִּיר מֹשֶׁה לְפָנָיו אֶת כָּל הָעֲבוֹדוֹת, אֶלָּא שֶׁלֹּא יְהֵא לִבּוֹ לְדָבָר אַחֵר. כְּשֶׁהוּא אוֹמֵר קַח אֶת אַהֲרֹן וְאֶת בָּנָיו אוֹתָהּ שָׁעָה יָדַע אַהֲרֹן שֶׁנִּתְקָרֵב.

דָּבָר אַחֵר "קַח אֶת אַהֲרֹן וְאֶת בָּנָיו אִתּוֹ", מַה תַּלְמוּד לוֹמַר וַהֲלֹא בִּמְקוֹמוֹת הַרְבֵּה נֶאֱמַר לְמֹשֶׁה לְקִיחָה בִּבְנֵי אָדָם, שֶׁנֶּאֱמַר (במדבר ג, מא) "וְלָקַחְתָּ אֶת הַלְוִיִּם לִי אֲנִי ה'",  "וְלָקַחְתָּ אֹתָם אֶל אֹהֶל מוֹעֵד וְהִתְיַצְּבוּ שָׁם עִמָּךְ", (שם א, יז) "וַיִּקַּח מֹשֶׁה וְאַהֲרֹן אֶת הָאֲנָשִׁים הָאֵלֶּה אֲשֶׁר נִקְּבוּ בְּשֵׁמוֹת", וּכְתִיב  "קַח לְךָ אֶת יְהוֹשֻׁעַ בִּן נוּן", וְכִי הָיָה מַפְשִׁיל מֹשֶׁה בְּנֵי אָדָם לְאַחֲרָיו, אֶלָּא אָמַר לוֹ הַקָּדוֹשׁ בָּרוּךְ הוּא קָחֵם בִּדְבָרִים שֶׁלֹּא יְהֵא לִבָּם לְדָבָר אַחֵר. אֶת הַבְּגָדִים אֵלּוּ בְּגָדִים שֶׁפְּקַדְתִּיךָ עֲלֵיהֶם, שֶׁנֶּאֱמַר (שמות כח, ד) "אֵלֶּה הַבְּגָדִים אֲשֶׁר יַעֲשׂוּ". וְאֵת שֶׁמֶן הַמִּשְׁחָה, זֶה שֶׁמֶן הַמִּשְׁחָה שֶׁפְּקַדְתִּיךָ עָלָיו, שֶׁנֶּאֱמַר (שם ל, כה) "וְעָשִׂיתָ אֹתוֹ שֶׁמֶן מִשְׁחַת קֹדֶשׁ". וְאֵת פַּר הַחַטָּאת, כְּמוֹ שֶׁנֶּאֱמַר  "וְהִקְרַבְתָּ אֶת הַפָּר לִפְנֵי ה'". וְאֶת שְׁנֵי הָאֵילִים כְּמָה שֶׁנֶּאֱמַר (שם טו, יט) "וְאֶת הָאַיִל הָאֶחָד תִקַּח" "וְלָקַחְתָּ אֶת הָאַיִל הַשֵּׁנִי". וְאֶת סַל הַמַּצּוֹת שֶׁלֹּא כַּסֵּדֶר [הָאֲמוּרִין לְהַלָּן] אֲמוּרִין כָּאן. וְאֵת כָּל הָעֵדָה הַקְהֵל, עֲשׂוּ בְּמַעֲמַד כָּל הָעֵדָה, שֶׁיְּהוּ נוֹהֲגִין קְדֻשָּׁה בַּכְּהֻנָּה.

{pפסוק דp}  "וַיַּעַשׂ מֹשֶׁה כַּאֲשֶׁר צִוָּה ה'", כְּשֵׁם שֶׁהִסְדִּיר מֹשֶׁה עֲבוֹדַת הַמִּקְדָּשׁ כָּךְ הִסְדִּיר עֲבוֹדַת כְּהֻנָּה וּלְוִיָּה, בִּגְדֵי כָּל אֶחָד וְאֶחָד לְפִי מַה שֶׁהוּא.

{pפסוק וp}  "וַיַּקְרֵב מֹשֶׁה אֶת אַהֲרֹן וְאֶת בָּנָיו וַיִּרְחַץ אֹתָם בַּמָּיִם", בְּאוֹתָהּ שָׁעָה זָכוּ לְקִדּוּשׁ יָדַיִם וְרַגְלַיִם, בְּאוֹתָהּ שָׁעָה זָכוּ בִּטְבִילַת יוֹם הַכִּפּוּרִים.

{pפסוק זp}  "וַיִּתֵּן עָלָיו אֶת הַכֻּתֹּנֶת וַיַּחְגֹּר אֹתוֹ בָּאַבְנֵט", מְלַמֵּד שֶׁנַּעֲשָׂה מֹשֶׁה סְגָן לְאַהֲרֹן וְהוּא הָיָה מַפְשִׁיטוֹ וְהוּא הָיָה מַלְבִּישׁוֹ. כְּשֵׁם שֶׁנַּעֲשָׂה לוֹ סְגָן בְּחַיָּיו כָּךְ נַעֲשָׂה לוֹ סְגָן בְּמוֹתוֹ, שֶׁנֶּאֱמַר (במדבר כ, כה-כו) "קַח אֶת אַהֲרֹן וְאֶת אֶלְעָזָר בְּנוֹ וְגוֹ' וְהַפְשֵׁט אֶת אַהֲרֹן אֶת בְּגָדָיו". וּמִנַּיִן שֶׁעָשָׂה כֵן שֶׁנֶּאֱמַר (שם כ, כז-כח) "וַיַּעַשׂ מֹשֶׁה כַּאֲשֶׁר צִוָּה ה' וַיַּעֲלוּ אֶל הֹר הָהָר וַיַּפְשֵׁט מֹשֶׁה אֶת אַהֲרֹן אֶת בְּגָדָיו", וְכִי הֵיאַךְ מֹשֶׁה הָיָה יָכוֹל לְהַפְשִׁיט אֶת אַהֲרֹן כְּסִדְרָן, וַהֲלֹא הָעֶלְיוֹנִים הֵן עֶלְיוֹנִים לְעוֹלָם וְהַתַּחְתּוֹנִים הֵן תַּחְתּוֹנִים לְעוֹלָם, אֶלָּא מַעֲשֵׂה נִסִּים עָשָׂה לוֹ הַקָּדוֹשׁ בָּרוּךְ הוּא בְּמִיתָתוֹ יוֹתֵר מִבְּחַיָּיו וְהֶעֱמִידוֹ מֹשֶׁה עַל הַסֶּלַע וְהִפְשִׁיטוֹ בִּגְדֵי כְהֻנָּה וְנִלְבְּשׁוּ בִּגְדֵי שְׁכִינָה תְּחִלָּה לְמַטָּה וְחָזַר וְהִפְשִׁיט אֶת אַהֲרֹן בְּגָדִים כְּסִדְרָן וְהִלְבִּישׁ אֶת אֶלְעָזָר בְּגָדִים כְּסִדְרָן.

{pפסוק חp}  "וַיָּשֶׂם עָלָיו אֶת הַחֹשֶׁן" וְגוֹ', פָּרָשָׁה זוֹ נִלְמְדָה בִּשְׁעָתָהּ נִלְמְדָה לְדוֹרוֹת, נִלְמְדָה לְשֵׁרוּת יוֹם וָיוֹם וּלְשֵׁרוּת יוֹם הַכִּפּוּרִים. בְּכָל יוֹם מַשַׁמֵּשׁ בְּבִגְדֵי זָהָב, וְיוֹם הַכִּפּוּרִים מְשַׁמֵּשׁ בִּבִגְדֵי לָבָן.

{pפסוק טp}  "וַיָּשֶׂם אֶת הַמִּצְנֶפֶת עַל רֹאשׁוֹ". וְלֹא כַּסֵּדֶר הָאָמוּר לְהַלָּן אֲמוּרִין כָּאן, לְהַלָּן הִסְדִּיר אֶת הַקָּרְבָּנוֹת כְּסִדְרָן, וְכָאן הוּא מְסַדֵּר אֶת הַבְּגָדִים. לְהַלָּן הִסְדִּיר אֶת הַקָּרְבָּנוֹת תְּחִלָּה וְאַחַר כָּךְ הִסְדִּיר אֶת הַבְּגָדִים, וְכָאן הִסְדִּיר אֶת הַבְּגָדִים תְּחִלָּה וְאַחַר כָּךְ הִסְדִּיר אֶת הַקָּרְבָּנוֹת.

{pפסוק י-יבp}  "וַיִּקַּח מֹשֶׁה אֶת שֶׁמֶן הַמִּשְׁחָה" (כָּתוּב בֶּרֶמֶז שפ"ח).

"וַיַּחְגֹּר אֹתוֹ בָּאַבְנֵט", כֵּיצַד הִלְבִּישָׁן (כָּתוּב בְּפַּרָשַׁת וְאַתָּה תְּצַוֶּה).

אָמַר רַבִּי יוֹסִי בַּר חֲנִינָא, מִכְנָסַיִם אֵין כְּתִיב בַּפָּרָשָׁה, כְּשֶׁהוּא אוֹמֵר  "וְזֶה" לְהָבִיא אֶת הַמִּכְנָסַיִם, וַעֲשִׂירִית הָאֵיפָה. בִּשְׁלָמָא מִכְנָסַיִם כְּתִיבָא בְּעִנְיָנָא דִּבְגָדִים אֶלָּא עֲשִׂירִית הָאֵיפָה מְנָלַן. אַתְיָא "זֶה" (לעיל ו, יג) מִ"זֶּה קָרְבַּן אַהֲרֹן וּבָנָיו" אָמַר רַבִּי יוֹחָנָן מִשֵּׁם רַבִּי שִׁמְעוֹן בֶּן יוֹחַאי, מִנַּיִן שֶׁאַף מִקְרָא פָּרָשָׁה מְעַכֵּב, תַּלְמוּד לוֹמַר  וַיֹּאמֶר מֹשֶׁה אֶל הָעֵדָה זֶה הַדָּבָר אֲפִלּוּ דִּבּוּר מְעַכֵּב.

"וַיִּמְשַׁח אֶת הַמִּשְׁכָּן וְאֶת כָּל אֲשֶׁר בּוֹ". לֹא כִּמְשִׁיחַת אַהֲרֹן וּבָנָיו מְשִׁיחַת כָּל הַכֵּלִים, מְשִׁיחַת אַהֲרֹן וּבָנָיו מְאַחַר שֶׁמַלְבִּישָׁן הָיָה מוֹשְׁחָן. וְכֵן הוּא אוֹמֵר (תהלים קלג, ב) "כַּשֶּׁמֶן הַטּוֹב עַל הָרֹאשׁ יוֹרֵד עַל הַזָּקָן זְקַן אַהֲרֹן", יָכוֹל שֶׁמְּשָׁחָן עַד שֶׁלֹּא הִלְבִּישָׁן, תַּלְמוּד לוֹמַר "שֶׁיּוֹרֵד עַל פִּי מִדּוֹתָיו". אֲבָל מְשִׁיחַת כָּל הַכֵּלִים כָּל כְּלִי וּכְלִי טָעוּן מְשִׁיחָה בִּפְנֵי עַצְמוֹ, שֶׁנֶּאֱמַר "וַיִּמְשַׁח אֶת הַמִּזְבֵּחַ וְאֶת כָּל כֵּלָיו וְאֶת הַכִּיֹּר וְאֶת כַּנּוֹ לְקַדְּשָׁם" הָא לָמַדְתָּ שֶׁכָּל כְּלִי וּכְלִי טָעוּן מְשִׁיחָה בִּפְנֵי עַצְמוֹ.

{pפסוק יגp}  "וַיַּקְרֵב מֹשֶׁה אֶת בְּנֵי אַהֲרֹן וַיַּלְבִּשֵׁם כֻּתֳּנֹת". כְּשֵׁם שֶׁנַּעֲשָׂה מֹשֶׁה סְגָן לְאַהֲרֹן כָּךְ נַעֲשָׂה סְגָן לְבָנָיו. כְּשֵׁם שֶׁפְּקָדוֹ עַל בִּגְדֵי אַהֲרֹן כָּךְ פְּקָדוֹ עַל בִּגְדֵי בָנָיו שֶׁנֶּאֱמַר (שמות כח, ב) "וְעָשִׂיתָ בִגְדֵי קֹדֶשׁ לְאַהֲרֹן אָחִיךָ לְכָבוֹד וּלְתִפְאֶרֶת", וְאוֹמֵר  "וְאֶת בָּנָיו תַּקְרִיב וְהִלְבַּשְׁתָּם כֻּתֳּנֹת".

{pפסוק ידp}  "וַיַּגֵּשׁ אֵת פַּר הַחַטָּאת", מִתְּחִלָּה לֹא הָיָה נִקְרָא פַּר הַחַטָּאת שֶׁנֶּאֱמַר (שם כט, א) "וְזֶה הַדָבָר אֲשֶׁר תַּעֲשֶׂה לָהֶם לְקַדֵּשׁ" וְגוֹ', כְּשֶׁהוּא פִּרֵשׁ אֶת מַעֲשָׂיו הָיָה נִקְרָא פַּר הַחַטָּאת שֶׁנֶּאֱמַר (שם כט, יד) "וְאֶת בְּשַׂר הַפָּר וְאֶת עֹרוֹ וְאֶת פִּרְשׁוֹ" וְגוֹ'. אֵין אָנוּ יוֹדְעִין אִם חַטַּאת אַהֲרֹן הָיָה אִם חַטַּאת הַצִּבּוּר הָיָה, כְּשֶׁהוּא אוֹמֵר (לעיל פסוק ב) קַח אֶת אַהֲרֹן וְאֶת בָּנָיו אִתּוֹ וְאֶת הַבְּגָדִים הֶוֵי חַטַּאת אַהֲרֹן וּבָנָיו הָיָה וְלֹא חַטַּאת הַצִּבּוּר הָיָה.

"וַיִּסְמֹךְ אַהֲרֹן וּבָנָיו אֶת יְדֵיהֶם עַל רֹאשׁ פַּר הַחַטָּאת". וְכִי אַהֲרֹן וּבָנָיו סוֹמְכִין יְדֵיהֶם עַל כָּל הַקָּרְבָּנוֹת אֶלָּא מִפְּנֵי שֶׁהֵן קָרְבְּנוֹתָם סָמְכוּ עָלָיו, מַקִּישׁ קָרְבְּנוֹת צִבּוּר לְקָרְבְּנוֹתָם מַה קָּרְבְּנוֹתָם טָעוּן סְמִיכָה, אַף קָרְבְּנוֹת צִבּוּר טְעוּנִין סְמִיכָה, מַה הוּא סוֹמֵךְ עַל קָרְבְּנוֹתָיו אַף הוּא סוֹמֵךְ עַל קָרְבְּנוֹת צִבּוּר, אֲבָל יָחִיד כָּל אֶחָד וְאֶחָד סוֹמֵךְ עַל קָרְבָּנוֹ שֶׁנֶּאֱמַר  "וְסָמַךְ יָדוֹ עַל רֹאשׁ קָרְבָּנוֹ".

{pפסוק טוp}  "וַיִּשְׁחָט וַיִּקַח מֹשֶׁה אֶת הַדָּם וַיִּתֵּן עַל קַרְנוֹת הַמִּזְבֵּחַ". כָּל שִׁבְעַת יְמֵי הַמִּלּוּאִים הָיָה מֹשֶׁה מְשַׁמֵּשׁ בִּכְהֻנָּה גְּדוֹלָה, הוּא הָיָה שׁוֹחֵט הוּא הָיָה זוֹרֵק, הוּא הָיָה מַזֶּה, הוּא הָיָה מְחַטֵּא, הוּא הָיָה יוֹצֵק, הוּא הָיָה מְכַפֵּר, לְכָךְ נֶאֱמַר (וַיִּקַּח וַיִּשְׁחָט) ["וַיִּשְׁחָט וַיִּקַּח מֹשֶׁה"]. מָשָׁל לְמָה הַדָּבָר דּוֹמֶה לְבַת מְלָכִים שֶׁנִּשֵּׂאת כְּשֶׁהִיא קְטַנָּה וּפָסְקוּ עִם אִמָּה שֶׁתְּהֵא מְשַׁמַּשְׁתָּהּ עַד שָׁעָה שֶׁתִּלְמֹד. אַף כָּךְ אַהֲרֹן בִּתְחִלָּה לֹא הָיָה אֶלָּא לֵוִי שֶׁנֶּאֱמַר (שמות ד, יד) "הֲלֹא אַהֲרֹן אָחִיךָ הַלֵּוִי" וּכְשֶׁנִּבְחַר לִהְיוֹת כֹּהֵן גָּדוֹל אָמַר הַקָּדוֹשׁ בָּרוּךְ הוּא לְמֹשֶׁה אַתָּה תְשַׁמְּשֶׁנּוּ עַד שֶׁיִּלְמֹד אַהֲרֹן. הָיָה מֹשֶׁה שׁוֹחֵט וְאַהֲרֹן רוֹאֶה אוֹתוֹ, זוֹרֵק וְאַהֲרֹן רוֹאֶה אוֹתוֹ, מַזֶּה וְאַהֲרֹן רוֹאֶה אוֹתוֹ מְחַטֵּא וְאַהֲרֹן רוֹאֶה אוֹתוֹ, יוֹצֵק וְאַהֲרֹן רוֹאֶה אוֹתוֹ, מְכַפֵּר וְאַהֲרֹן רוֹאֶה אוֹתוֹ.

{pפסוק טז-יזp}  "וַיִּשְׁחָט וַיִּקַח מֹשֶׁה אֶת הַדָּם" וְגוֹ', וַיְקַדְּשֵׁהוּ לְכַפֵּר עָלָיו, כַּפָּרָה זוֹ אֵינִי יוֹדֵעַ מַה הִיא, מִנַּיִן אַתָּה אוֹמֵר שֶׁלֹּא תְּהֵא כַּפָּרָה זוֹ אֶלָּא שֶׁאָמַר מֹשֶׁה שֶׁמָּא בְּשָׁעָה שֶׁצִּוָּה אֲדוֹן עוֹלָם לְהִתְנַדֵּב דָּבָר לַמִּקְדָּשׁ דָּחֲקוּ יִשְׂרָאֵל אִישׁ וָאִישׁ וְהֵבִיאוּ שֶׁלֹּא לְטוֹבָתָם תְּהֵא כַּפָּרָה זוֹ שֶׁלֹּא יִתְנַדֵּב גָּזֶל לַמִּקְדָּשׁ, וְכֵן הוּא אוֹמֵר  "כִּי אֲנִי ה' אֹהֵב מִשְׁפָּט שׂנֵא גֶּזֶל בְּעֹלָה".

"וַיִּקַּח אֶת כָּל הַחֵלֶב אֲשֶׁר עַל הַקֶּרֶב". כָּל שֶׁלֹּא לָמַד מִשְׁתֵּי פָּרָשִׁיּוֹת אֵלּוּ אֵינוֹ מִנְהָג לְדוֹרוֹת. מִפְּנֵי שֶׁהָיִיתִי אוֹמֵר פָּרִים הַנִּשְׂרָפִים וּשְּׂעִירִים הַנִּשְׂרָפִים הוֹאִיל וְאֵין נֶאֱכָלִין יְהוּ כֻּלָּן נִשְׂרָפִים וְלֹא יְהֵא מֵהֶם לַמִּזְבֵּחַ כְּלוּם, לְכָךְ נֶאֱמַר "וַיִּקַּח אֶת כָּל הַחֵלֶב" זֹאת הָיְתָה תְּרוּמָתָן לַמִּזְבֵּחַ, וּשְׁאָר הַפָּר יִשָּׂרֵף שֶׁנֶּאֱמַר "וְאֶת הַפָּר וְאֶת עֹרוֹ".

{pפסוק יח-כאp}  "וַיַּקְרֵב אֶת [אֵיל] הָעֹלָה", מִכָּאן לָמַדְנוּ סְמִיכָה לְעוֹלָה. "וַיִּשְׁחָט וַיִּזְרֹק מֹשֶׁה אֶת הַדָּם", מִכָּאן לָמַדְנוּ זְרִיקָה לְעוֹלָה. "וְאֶת הָאַיִל נִתַּח לִנְתָחָיו" כָּל הַמְפֹרָשׁ לְעוֹלַת יָחִיד מְפֹרָשׁ כָּאן חוּץ מֵהֶפְשֵׁט. וְיֵשׁ אוֹמְרִים אֵין נִתּוּחַ בְּלֹא הֶפְשֵׁט. "וַיַּקְטֵר מֹשֶׁה אֶת הָרֹאשׁ וְאֶת הַנְּתָחִים וְאֶת הַפָּדֶר", כְּמוֹ שֶׁנֶּאֱמַר לְהַלָּן (לעיל א, יב) "וְנִתַּח אֹתוֹ לִנְתָחָיו וְאֶת רֹאשׁוֹ וְאֶת פִּדְרוֹ", מִכָּאן לָמְדוּ. "וְאֶת הַקֶּרֶב וְאֶת הַכְּרָעַיִם רָחַץ בַּמָּיִם" כְּמוֹ שֶׁנֶּאֱמַר לְהַלָּן (לעיל א, ט) "וְקִרְבּוֹ וּכְרָעָיו יִרְחַץ בַּמַּיִם", מִכָּאן לָמְדוּ. וַיַּקְטֵר מֹשֶׁה אֶת כָּל הָאַיִל הַמִּזְבֵּחָה כְּמוֹ שֶׁנֶּאֱמַר לְהַלָּן  ("וְהִקְטִיר הַכֹּהֵן הַמִּזְבֵּחַ") ["וְהִקְרִיב הַכֹּהֵן אֶת הַכֹּל וְהִקְטִיר הַמִּזְבֵּחָה"] מִכָּאן לָמְדוּ. עֹלָה הוּא "אִשֶּׁה הוּא לַה'". מְלַמֵּד שֶׁכֻּלָּן נִתָּנָיִן עַל גַּבֵּי הָאִשִּׁים.

{pפסוק כבp}  "וַיַּקְרֵב אֶת הָאַיִל הַשֵּׁנִי" [לָמָּה נֶאֱמַר], וַהֲלֹא כְּבָר זִוֵּג הַכָּתוּב שְׁנֵי הָאֵילִים זֶה כְּנֶגֶד זֶה אִם כֵּן לָמָּה נֶאֱמַר "וַיַּקְרֵב אֶת הָאַיִל הַשֵּׁנִי", שֶׁאִם הֵבִיא פַּר אֶחָד וְלֹא הֵבִיא מִן הָאֵילִים לֹא יָצָא יְדֵי קִדּוּשָׁם. שְׁנֵי אֵילִים וְלֹא הֵבִיא פַּר לֹא יָצָא יְדֵי קִדּוּשָׁם. שְׁנֵי אֵילִים וּפַר וְלֹא הֵבִיא סַל הַמַּצּוֹת לֹא יָצָא יְדֵי קִדּוּשָׁם. אֵיל הַמִּלֻּאִים שֶׁמֻּשְׁלָם עַל הַכֹּל, מְלַמֵּד שֶׁהַמִּלּוּאִים שְׁלֵמִים לְאַהֲרֹן וּלְבָנָיו. וַיִּסְמְכוּ אַהֲרֹן וּבָנָיו אֶת יְדֵיהֶם עַל רֹאשׁ הָאָיִל, סָמְכוּ יְדֵיהֶם עָלָיו בְּשִׂמְחָה וְעָשׂוּ יוֹם טוֹב, מָשָׁל לְמִי שֶׁפָּרַע חוֹבוֹ וְעָשָׂה יוֹם טוֹב אַף כָּךְ אַהֲרֹן וּבָנָיו כֵּיוָן שֶׁהִשְׁלִימוֹ עֲבוֹדַת הַיּוֹם וְקִדּוּשָׁיו, עֲבוֹדַת כֵּלִים וְקִדּוּשָׁיו, הֵבִיאוּ אַיִל וְסָמְכוּ יְדֵיהֶם עָלָיו בְּשִׂמְחָה וְעָשׂוּ יוֹם טוֹב.

{pפסוק כגp} {rרמז תקטזr}  "וַיִּשְׁחָט וַיִּקַּח מֹשֶׁה מִדָּמוֹ". שְׁלֹשָׁה דָּמִים הָאֲמוּרִין בַּפָּרָשָׁה וְאֵין דּוֹמִין זֶה לָזֶה, הָראִשׁוֹן טָעוּן שֵׁשׁ מַתָּנוֹת, וְהַשֵּׁנִי שְׁתַּיִם, וּשְׁלִישִׁי שְׁלֹשׁ עֶשְׂרֵה, לְכָךְ נֶאֱמַר "וַיִּשְׁחָט וַיִּקַח מֹשֶׁה מִדָּמוֹ". "וַיִּתֵּן עַל תְּנוּךְ אֹזֶן אַהֲרֹן הַיְמָנִית", זֶה גָּדֵר הָאֶמְצָעִי. וְעַל בֹּהֶן יָדוֹ הַיְמָנִית זֶה הַפֶּרֶק הָאֶמְצָעִי.

{pפסוק כדp}  "וַיַּקְרֵב אֶת בְּנֵי אַהֲרֹן וַיִּתֵּן מֹשֶׁה מִן הַדָּם עַל תְּנוּךְ אָזְנָם הַיְמָנִית", זֶה גָּדֵר הָאֶמְצָעִי. וְעַל בֹּהֶן יָדָם הַיְמָנִית, זֶה פֶּרֶק הָאֶמְצָעִי. וְעַל בֹּהֶן רַגְלָם הַיְמָנִית זֶה פֶּרֶק הָאֶמְצָעִי.

{pפסוק כד-כוp}  "וַיִּקַּח אֶת (כָּל) הַחֵלֶב" וְגוֹ'. אֵין לְךָ כָּל דָּבָר וְדָבָר שֶׁאֵין בּוֹ מִצְוָה לַמָּקוֹם. פֵּרוֹת יֵשׁ בָּהֶן מִצְווֹת הַרְבֵּה, תְּרוּמוֹת וּמַעַשְׂרוֹת חַלָּה וּבִכּוּרִים הַלֶּקֶט וְהַשִּׁכְחָה וְהַפֵּאָה. שַׁעֲרֵי בָּתִּים שַׁעֲרֵי מְדִינוֹת יֵשׁ בָּהֶן מִצְוָה לַמָּקוֹם, שֶׁנֶּאֱמַר (דברים ו, ט) "וּכְתַבְתָּם עַל מְזֻזֹת" וְגוֹ'. בְּגָדִים יֵשׁ בָּהֶן מִצְוָה לַמָּקוֹם, שֶׁנֶּאֱמַר (שם כב, יא) "לֹא תִלְבַּשׁ שַׁעַטְנֵז". טַלִית יֵשׁ בּוֹ מִצְוָה לַמָּקוֹם, שֶׁנֶּאֱמַר (שם כב, יב) "גְּדִלִּים תַּעֲשֶׂה לְךְ". בְּהֵמָה טְהוֹרָה יֵשׁ בָּהּ מִצְוָה לַמָּקוֹם, שֶׁנֶּאֱמַר  "כָּל הַבְּכוֹר וְגוֹ'. בְּהֵמָה טְמֵאָה יֵשׁ בָּהּ מִצְוָה לַמָּקוֹם, שֶׁנֶּאֱמַר (שמות לד, כ) "וּפֶטֶר חֲמוֹר" וְגוֹ'. חַיָּה הַגְּדֵלָה בַּמִּדְבָּר וְהָעוֹף הַפּוֹרֵחַ בַּאֲוִיר הִזְהִיר עֲלֵיהֶן הַכָּתוּב אִם יָבוֹאוּ לְיָדְךָ לֹא יְהוּ מְחֻסָּרִין מִצְוָה, שֶׁנֶּאֱמַר  "אֲשֶׁר יָצוּד צֵיד חַיָּה" וְגוֹ'. וּשְׁאָר בְּהֵמָה וְחַיָּה שֶׁלֹּא פֵּרֵט הַכָּתוּב שְׁמָן עֲשָׂאָן כְּלָל, (להלן כז, כח) "אַךְ כָּל חֵרֶם אֲשֶׁר יַחֲרִים אִישׁ לַה'". קָדְשֵׁי מִקְדָּשׁ קָדְשֵׁי גְּבוּלִין (כֻּלּוֹ קֹדֶשׁ) יֵשׁ בָּהֶן מַעֲלוֹת עַל גַבֵּי מַעֲלוֹת. כֵּיצַד פָּרִים הַנִּשְׂרָפִין וּשְּׂעִירִים הַנִּשְׂרָפִין אָמַר הַכָּתוּב יְהִי דָּמָם וְאֵמוּרֵיהֶן לַמִּזְבֵּחַ. עוֹלָה כֻּלָּהּ כָּלִיל לָאִשִּׁים, אָמַר הַכָּתוּב יְהֵא עוֹרָהּ מַתָּנָה לַכֹּהֲנִים. שְׁלָמִים הַנֶּאֱכָלִין לַבְּעָלִים אָמַר הַכָּתוּב יְהֵא דָּמָם וְאֵמוּרֵיהֶן לַמִּזְבֵּחַ. לְכָךְ נֶאֱמַר "וַיִּקַּח אֶת הַחֵלֶב וְאֶת הָאַלְיָה". (הֶחָזֶה) וְשׁוֹק הַיָּמִין הָיְתָה תְּרוּמָתָן לַמִּזְבֵּחַ.

{pפסוק כזp}  "וַיִּתֵּן אֶת הַכֹּל עַל כַּפֵּי אַהֲרֹן וְעַל כַּפֵּי בָנָיו", וְכִי כָּל הַקָּרְבָּנוֹת כֻּלָּן נִתָּנִין לִידֵי בְּעָלִים, אֶלָּא לְלַמֶּדְךָ הֵיאַךְ מַשְׁקִין אֶת הַסּוֹטוֹת וּמְטַהֲרִין אֶת הַיּוֹלְדוֹת וּמְטַהֲרִין אֶת הַמְצֹרָעִין. וַיָּנֶף אֹתָם תְּנוּפָה לִפְנֵי ה', הוּא הַדִּין לְלַמֶּדְךָ תְּנוּפַת הַקָּרְבָּנוֹת.

{pפסוק כחp} {rרמז תקיזr}  "וַיִּקַּח מֹשֶׁה אֹתָם מֵעַל כַּפֵּיהֶם". הוּא הַדִּין לְלַמֶּדְךָ הֵיאַךְ כֹּהֵן נוֹטֵל מִנְחָה מֵעַל יְדֵי סוֹטָה וּמְנִיפָהּ.

"מִלֻּאִים הֵם לְרֵיחַ נִיחֹחַ", מְלַמֵּד שֶׁהַמִּלּוּאִים קְרוּיִין רֵיחַ נִיחוֹחַ. וַהֲרֵי דְּבָרִים קַל וָחֹמֶר מֶלֶךְ בָּשָׂר וָדָם קָנָה לוֹ אוֹהֵב וְעָשָׂה לוֹ יוֹם טוֹב מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא שֶׁהֶעֱמִיד לוֹ כֹּהֵן עַל אַחַת כַּמָּה וְכַמָּה.

{pפסוק כטp}  "וַיִּקַּח מֹשֶׁה אֶת (הַמִּנְחָה) [הֶחָזֶה] וַיְנִיפֵהוּ תְנוּפָה לִפְנֵי ה'", מְלַמֵּד שֶׁאֵין הַקָּדוֹשׁ בָּרוּךְ הוּא מְקַפֵּחַ שְׂכַר כָּל בְּרִיָּה, וְכֵן הוּא אוֹמֵר (מלאכי א, י) "מִי גַּם בָּכֶם וְיִּסְגֹּר דְּלָתַיִם וְלֹא תָאִירוּ מִזְבְּחִי חִנָּם" וְגוֹ'. מֵאֵיל הַמִלֻּאִים לְמֹשֶׁה הָיָה לְמָנָה וַהֲרֵי דְּבָרִים קַל וָחֹמֶר וּמָה אִם מִי שֶׁשִּׁמֵּשׁ בִּכְהֻנָּה גְּדוֹלָה שָׁעָה אַחַת נוֹטֵל לוֹ חֵלֶק בִּכְהֻנָּה, הַמְשַׁמֵּשׁ בִּכְהֻנָּה לְעוֹלָם עַל אַחַת כַּמָּה וְכַמָּה.

{rרמז תקיחr}  "מִלֻּאִים" (כָּתוּב בְּפָּרָשַׁת וְאַתָּה תְּצַוֶּה).

אָמַר רַב, מֹשֶׁה רַבֵּנוּ כֹּהֵן גָּדוֹל הָיָה, וְחוֹלֵק בְּקָדְשֵׁי שָׁמַיִם הָיָה, שֶׁנֶּאֱמַר "מֵאֵיל הַמִּלֻּאִים לְמֹשֶׁה הָיָה לְמָנָה". מֵיתִיבֵי וַהֲלֹא פִּנְחָס הָיָה עִמָּהֶן, וְאִם אִיתָא לֵימָא וַהֲלֹא מֹשֶׁה הָיָה עִמָּהֶן. דִּילְמָא שָׁאנִי מֹשֶׁה דְּטָרִיד בִּשְׁכִינָה, דַּאֲמַר מַר, מֹשֶׁה בְּהַשְׁכָּמָה עָלָה וּבְהַשְׁכָּמָה יָרַד. מֵיתִיבֵי  "לֶחֶם אֱלֹהָיו מִקָּדְשֵׁי הַקֳּדָשִׁים וּמִן הַקֳּדָשִׁים יֹאכֵל", אִם נֶאֱמַר קָדְשֵׁי קָדָשִׁים לָמָּה נֶאֱמַר קָדָשִׁים קַלִּים, וְאִם נֶאֱמַר קָדָשִׁים קַלִּים לָמָּה נֶאֱמַר קָדְשֵׁי קָדָשִׁים, אִם נֶאֱמַר קָדְשֵׁי קָדָשִׁים וְלֹא נֶאֱמַר קָדָשִׁים קַלִּים הָיִיתִי אוֹמֵר קָדְשֵׁי קָדָשִׁים הוּא אוֹכֵל שֶׁהֲרֵי הֻתְּרוּ לְזָר וְלָהֶם, קָדָשִׁים קַלִּים לֹא יְהֵא אוֹכֵל. וְאִם נֶאֱמַר קָדָשִׁים קַלִּים וְלֹא נֶאֱמַר קָדְשֵׁי קָדָשִׁים הָיִיתִי אוֹמֵר בְּקָדָשִׁים קַלִּים יְהֵא אוֹכֵל שֶׁהֵן קַלִּים, קָדְשֵׁי קָדָשִׁים לֹא יְהֵא אוֹכֵל, לְכָךְ נֶאֶמְרוּ שְׁנֵיהֶם. מַאי זָר לָאו מֹשֶׁה, לֹא בְּבָמָה וּכְדִבְרֵי הָאוֹמֵר יֵשׁ מִנְחָה בְּבָמָה. מֵיתִיבֵי, מִרְיָם מִי הִסְגִּירָהּ אִם תֹּאמַר מֹשֶׁה הִסְגִּירָהּ זָר הוּא וְאֵין זָר רוֹאֶה אֶת הַנְּגָעִים, וְאִם תֹּאמַר אַהֲרֹן הִסְגִּירָהּ אַהֲרֹן קָרוֹב הוּא וְאֵין קָרוֹב רוֹאֶה אֶת הַנְּגָעִים, אֶלָּא כָּבוֹד גָּדוֹל חָלַק הַכָּתוּב לְמִרְיָם בְּאוֹתָהּ שָׁעָה אֲנִי כֹּהֵן אֲנִי מַסְגִּירָהּ אֲנִי חוֹלְטָהּ וַאֲנִי (פּוֹרְעָהּ) [פּוֹטְרָהּ], קְתָּנֵי מִיהַת מֹשֶׁה זָר הָיָה. אָמרַ רַב נַחְמָן בַּר יִצְחָק שָׁאנִי מַרְאוֹת נְגָעִים דְּאַהֲרֹן וּבָנָיו כְּתוּבִין בַּפָּרָשָׁה.

(פסוק כו) "וּמִסַּל הַמַּצּוֹת", הַמִּלּוּאִים הָיוּ בָּאִים כְּמַצָּה שֶׁל תּוֹדָה, חַלּוֹת וּרְקִיקִין וּרְבוּכָה. מְנָא הַנֵּי מִלֵּי אֲמַר רַב חִסְדָּא אֲמַר קְרָא (פסוק כו) "וּמִסַּל הַמַּצּוֹת אֲשֶׁר לִפְנֵי ה'" [וְגוֹ']. בִּשְׁלָמָא חַלּוֹת חַלּוֹת, רְקִיקִין רְקִיקִין, חַלַּת לֶחֶם שֶׁמֶן מַאי נִיהוּ לָאו רְבוּכָה. מַתְקִיף לָהּ רָבִינָא וְאֵימָא מִנְחָתָא דְּמִשְׁחָא, אֶלָּא כְּדְּדָרִישׁ רַב נַחְמָן (כָּתוּב בְּפָּסוּק (לעיל ו, יג) "זֶה קָרְבַּן אַהֲרֹן וּבָנָיו").

"חֲזֵה הַתְּנוּפָה", תָּנוּ רַבָּנָן אֵי זֶהוּ חָזֶה, שֶׁרוֹאֶה פְּנֵי הָאָרֶץ. לְמַעְלָה עַד הַכֶּרֶס, לְמַטָּה עַד הַצַּוָּאר, וְחוֹתֵךְ שְׁנֵי צְלָעוֹת מִשְׁתֵּי דְּפָנוֹת אֵילָךְ וְאֵילָךְ זֶה הוּא חָזֶה הַנִּתָּן לַכֹּהֲנִים.

{pפסוק לp}  "וַיִּקַּח מֹשֶׁה מִשֶּׁמֶן הַמִּשְׁחָה וּמִן הַדָּם אֲשֶׁר עַל הַמִּזְבֵּחַ", שְׁלֹשָׁה דָּמִים הָאֲמוּרִין בַפָּרָשָׁה אֵין דּוֹמִין זֶה לָזֶה. הָרִאשׁוֹן טָעוּן שֵׁשׁ מַתָּנוֹת. הַשֵּׁנִי שְׁתַּיִם. וְהַשְּׁלִישִׁי שְׁלֹשׁ עֶשְׂרֵה. הָרִאשׁוֹן טָעוּן שֵׁשׁ מַתָּנוֹת, זְרִיקָה, וּמַתַּן סָבִיב, הֲזָיָה, וְחִטּוּי, יְצִיקָה, וְכַפָּרָה. הַשֵּׁנִי שְׁתַּיִם, זְרִיקָה וּמַתַּן סָבִיב. וְהַשְּׁלִישִׁי שְׁלֹשׁ עֶשְׂרֵה (וְכוּ'). טָעוּן שֵׁשׁ מַתַּן בְּהוֹנוֹת שָׁלֹשׁ בְּאַהֲרֹן וְשָׁלֹשׁ בְבָנָיו, וְיֵשׁ אוֹמְרִים תִּשְׁעָה, שָׁלֹשׁ בְּאַהֲרֹן וְשֵׁשׁ בָּנָיו. וְיֵשׁ אוֹמְרִים חֲמִשָּׁה עָשָׂר, שָׁלֹשׁ בְּאַהֲרֹן שְׁתֵּים עֶשְׂרֵה בְּאַרְבָּעָה בָּנָיו שֶׁנֶּאֱמַר (במדבר ג, ב-ג) "אֵלֶּה שְׁמוֹת בְּנֵי אַהֲרֹן הַכֹּהֲנִים הַמְּשֻׁחִים אֲשֶׁר מִלֵּא יָדָם לְכַהֵן" טָעוּן זְרִיקָה לְגַבֵּי מִזְבֵּחַ, טָעוּן שֵׁשׁ הֲזָיוֹת שָׁלֹשׁ בְּאַהֲרֹן וְשָׁלֹשׁ בְּבָנָיו, וְיֵשׁ אוֹמְרִים תֵּשַׁע, שָׁלֹשׁ בְּאַהֲרֹן וְשֵׁשׁ בְּבָנָיו, וְיֵשׁ אוֹמְרִים חֲמֵשׁ עֶשְׂרֵה שָׁלֹשׁ בְּאַהֲרֹן וּשְׁתֵּים עֶשְׂרֵה בְּבָנָיו. וַיַּז עַל אַהֲרֹן עַל בְּגָדָיו הָא לָמַדְתָּ שֶׁלֹּא שָׁלַם קִדּוּשׁ אַהֲרֹן וּבָנָיו אֶלָּא בְּהַזָּאַת הַדָּם.

{pפסוק לא-לבp}  "וַיֹּאמֶר מֹשֶׁה אֶל אַהֲרֹן וְאֶל בָּנָיו בַּשְּׁלוּ אֶת הַבָּשָׂר פֶּתַח אֹהֶל מוֹעֵד וְשָׁם תֹּאכְלוּ אֹתוֹ". כְּמָה שֶׁנֶּאֱמַר לְהַלָּן  "וְאָכַל אַהֲרֹן וּבָנָיו אֶת בְּשַׂר הָאַיִל וְאֶת הַלֶּחֶם אֲשֶׁר בַּסַּל פֶּתַח אֹהֶל מוֹעֵד. (וּכְתִיב) "וְהַנּוֹתָר בַּבָּשָׂר וּבַלֶּחֶם בָּאֵשׁ תִּשְׂרֹפוּ" מְלַמֵּד שֶׁהַמִּלּוּאִים מוֹתָרָן לִשְׂרֵפָה.

{pפסוק לגp}  "וּמִפֶּתַח אֹהֶל מוֹעֵד לֹא תֵצְאוּ שִׁבְעַת יָמִים", מִכָּאן אָמְרוּ בְּעֶשְׂרִים וּשְׁלֹשָׁה בַּאֲדָר קָרְבוּ מִלּוּאִים, עֶשְׂרִים וּשְׁלֹשָׁה וְשִׁבְעָה הֲרֵי שְׁלֹשִׁים בְּאֶחָד בְּנִיסָן שָׁלְמוּ הַמִּלּוּאִים. כִּי שִׁבְעַת יָמִים יְמַלֵּא אֶת יֶדְכֶם. כָּל שִׁבְעַת יְמֵי הַמִּלּוּאִים הָיָה מֹשֶׁה מַעֲמִיד הַמִּשְׁכָּן בְּכָל בֹּקֶר וּבֹּקֶר מַקְרִיב קָרְבְּנוֹתָיו עָלָיו וּמְפָרְקוֹ, בַּשְּׁמִינִי הֶעֱמִידוֹ וְלֹא פֵּרְקוֹ. רַבִּי יוֹסִי בְּרַבִּי יְהוּדָה אוֹמֵר, אַף בִּשְׁמִינִי הֶעֱמִידוֹ וּפֵרְקוֹ.

{pפסוק לדp}  "כַּאֲשֶׁר עָשָׂה בַּיּוֹם הַזֶּה צִוָּה ה' לַעֲשׂוֹת לְכַפֵּר עֲלֵיכֶם", אָמַר לָהֶם כַּפָּרָה זוֹ תְּכַפֵּר עֲלֵיכֶם עַד שֶׁיִּחְיוּ הַמֵּתִים.

{rרמז תקיטr}  (להלן טז, ג) "בְּזֹאת יָבֹא אַהֲרֹן אֶל הַקֹּדֶשׁ", בְּמָה שֶׁאָמוּר בְּעִנְיַן הַמִּלּוּאִים, מָה אַהֲרֹן פִּירֵשׁ שִׁבְעָה וְשִׁמֵּשׁ יוֹם אֶחָד וּמֹשֶׁה מָסוּר לוֹ כָּל שִׁבְעָה כְּדֵי לְחַנְכוֹ בַּעֲבוֹדָה, אַף לְדוֹרוֹת כֹּהֵן גָּדוֹל פּוֹרֵשׁ שִׁבְעָה וּמְשַׁמֵּשׁ יוֹם אֶחָד וּשְׁנֵי תַּלְמִידֵי חֲכָמִים מִתַּלְמִידָיו שֶׁל מֹשֶׁה לְאַפּוּקֵי צְדוֹקִין מוֹסְרִין לוֹ כָּל שִׁבְעָה כְּדֵי לְחַנְכוֹ בַּעֲבוֹדָה, מִכָּאן אָמְרוּ שִׁבְעַת יָמִים קֹדֶם יוֹם הַכִּפּוּרִים מַפְרִישִׁין כֹּהֵן גָּדוֹל מִבֵּיתוֹ כוּ', וּכְשֵׁם שֶׁמַּפְרִישִׁין כֹּהֵן גָּדוֹל מִבֵּיתוֹ כָּךְ מַפְרִישִׁים כֹּהֵן הַשּׂוֹרֵף אֶת הַפָּרָה לְלִשְׁכָּה שֶׁעַל פְּנֵי הַבִּירָה צָפוֹנָה מִזְרָחָה, וְאֶחָד זֶה וְאֶחָד זֶה מַזִּין עָלָיו כָּל שִׁבְעָה מִכָּל חַטָּאוֹת שֶׁהָיוּ שָׁם, [וְאִם תֹּאמַר בְּמִלּוּאִים דָּם הָכָא מַיִם], אָמַרְתָּ נִכְנְסוּ מַיִם תַּחַת דָּם, וְאוֹמֵר כַּאֲשֶׁר עָשָׂה בְּיוֹם הַזֶּה צִוָּה ה' לַעֲשׂת וְגוֹ', לַעֲשׂוֹת אֵלּוּ מַעֲשֵׂה פָּרָה, לְכַפֵּר אֵלּוּ מַעֲשֵׂה יוֹם הַכִּפּוּרִים. הַאי "בְּזֹאת" מִבָּעֵי לֵיהּ לְגוּפֵיהּ, בְּפַר בֶּן בָּקָר לְחַטָּאת, אִם כֵּן נִכְתּוֹב רַחֲמָנָא בָּזֶה כוּ', מַאי בְּזֹאת שְׁמַע מִינַהּ תַּרְתֵּי. מַאי וְאוֹמֵר, וְכִי תֵימָא יוֹם כִּפּוּרִים קָמָא הוּא דְּבָעֵי פְּרִישָׁה כִּדְאַשְׁכְּחָן בְּמִלּוּאִים וְכוּ', אִי נַמִּי כֹּהֵן גָּדוֹל קָמָא הוּא דְּבָעֵי פְּרִישָׁה אֲבָל יוֹם הַכִּפּוּרִים דְּעָלְמָא לָא, תָּא שְׁמַע כַּאֲשֶׁר עָשָׂה בַּיּוֹם הַזֶּה צִוָּה ה' לַעֲשׂת לְכַפֵּר עֲלֵיכֶם.

{pפסוק להp}  "וּפֶתַח אֹהֶל מוֹעֵד תֵּשְׁבוּ יוֹמָם וָלַיְלָה שִׁבְעַת יָמִים", הֲרֵי דְּבָרִים קַל וָחֹמֶר אִם הַמְקַיֵּם דִּבְרֵי בָּשָׂר וָדָם כָּךְ, הַמְקַיֵּם דְּבָרָיו שֶׁל מָקוֹם עַל אַחַת כַּמָּה וְכַמָּה.

{pפסוק לוp}  "וַיַּעַשׂ אַהֲרֹן וּבָנָיו" מְלַמֵּד שֶׁהָיוּ אַהֲרֹן וּבָנָיו שָׂשִׂים וּשְׂמֵחִים שֶׁשּׁוֹמְעִין דְּבָרִים לְקַבֵּל מִפִּי מֹשֶׁה כְּשׁוֹמְעִין מִפִּי הַקָּדוֹשׁ בָּרוּךְ הוּא, לְכָךְ נֶאֱמַר "וַיַּעַשׂ אַהֲרֹן וּבָנָיו אֵת כָּל הַדְּבָרִים". אֲשֶׁר צִוָּה ה' בְּיַד מֹשֶׁה, כְּדַאי שָׁלִיחַ לְשָׁלְחוֹ כְּדַאי הַמְצַוֶּה לְמִי שֶׁנִּצְטַוָּה.


@ פָּרָשַׁת שְׁמִינִי

~ פרק ט

{pפסוק אp}  "וַיְהִי בַּיּוֹם הַשְּׁמִינִי" (משלי ט, יא) "חָכְמוֹת (נָשִׁים) בָּנְתָה בֵּיתָהּ", רַבִּי אַבָּא בַּר כַּהֲנָא פְּתַר קְרָיָא בְּאֹהֶל מוֹעֵד. "חָכְמוֹת (נָשִׁים) בָּנְתָה בֵּיתָהּ" זֶה בְּצַלְאֵל,  "וַיְמַלֵּא אֹתוֹ רוּחַ אֱלֹהִים בְּחָכְמָה". (משלי שם) "חָצְבָה עַמּוּדֶיהָ שִׁבְעָה", אֵלּוּ שִׁבְעַת יְמֵי הַמִלּוּאִים, הֲדָא הוּא דִכְתִיב (לעיל ח, לג) "כִּי שִׁבְעַת יָמִים יְמַלֵּא אֶת יֶדְכֶם", (משלי שם) "טָבְחָה טִבְחָה", אֵלּוּ הַקָּרְבָּנוֹת. "מָסְכָה יֵינָהּ", אֵלּוּ הַנְּסָכִים. "אַף עָרְכָה שֻׁלְחָנָהּ", סִדּוּר לֶחֶם הַפָּנִים.  "שָׁלְחָה נַעֲרֹתֶיהָ תִּקְרָא", זֶה מֹשֶׁה, הֲדָא הוּא דִכְתִיב "וַיְהִי בַּיּוֹם הַשְּׁמִינִי קָרָא מֹשֶׁה".

(תהלים יח, כו) "עִם חָסִיד תִּתְחַסָּד", רַבִּי נֶחֶמְיָה פְּתַר קְרָיָא בְּמֹשֶׁה, בְּשָׁעָה שֶׁבָּא בַּחֲסִידוּת בָּא הַקָּדוֹשׁ בָּרוּךְ הוּא עִמּוֹ בַּחֲסִידוּת, בְּשָׁעָה שֶׁבָּא בְּעַקְמוּמִיּוּת בָּא הַקָּדוֹשׁ בָּרוּךְ הוּא עִמּוֹ בְּעַקְמוּמִיּוּת. וְאֵימָתַי בָּא בְּעַקְמוּמִיּוּת, בְּשָׁעָה שֶׁאָמַר  "וְאָמְרוּ לִי מַה שְּׁמוֹ מָה אֹמַר אֲלֵיהֶם", אָמַר לוֹ הַקָּדוֹשׁ בָּרוּךְ הוּא זֶה שְׁמִי לְפִי שָׁעָה (שם יד) "אֶהְיֶה אֲשֶׁר אֶהְיֶה". אֵימָתַי בָּא בִּתְמִימוּת, בְּשָׁעָה שֶׁאָמַר לוֹ (שם לז, יח) "הַרְאֵנִי נָא אֶת כְּבוֹדֶךָ" מַה כְּתִיב תָּמָן  "אֲנִי אַעֲבִיר אֶת כָּל טוּבִי עַל פָּנֶיךָ". אֵימָתַי נִתְבַּרֵר עַל עֲסָקָיו בְּשָׁעָה שֶׁאָמַר לוֹ (שם ג, י) "לְכָה וְאֶשְׁלָּחֲךָ אֶל פַּרְעֹה" אָמַר לוֹ (שם ד, יג) "שְׁלַח נָא בְּיַד תִּשְׁלַח".

{rרמז תקכr}  אָמַר רַבִּי שְׁמוּאֵל בַּר נַחְמָן, כָּל שִׁבְעַת יְמֵי הַסְּנֵה הָיָה הַקָּדוֹשׁ בָּרוּךְ הוּא מְפַתֶּה אֶת מֹשֶׁה שֶׁיֵּלֵךְ בִּשְׁלִיחוּתוֹ לְמִצְרַיִם, הֲדָא הוּא דִכְתִיב (שמות ד, י) "גַּם מִתְּמוֹל גַּם מִשִּׁלְשֹׁם גַּם מֵאָז דַּבֶּרְךָ אֶל עַבְדֶּךָ" הֲרֵי שִׁשָּׁה, בַּשְׁבִיעִי אָמַר לוֹ  "שְׁלַח נָא בְּיַד תִּשְׁלַח", אָמַר לוֹ הַקָּדוֹשׁ בָּרוּךְ הוּא, חַיֶּיךָ שֶׁאֲנִי צוֹרְרָהּ לְךָ בִּכְנָפֶיךָ. אֵימָתַי פָּרַע לוֹ, רַבִּי לֵוִי אָמַר כָּל שִׁבְעַת יְמֵי אֲדָר הָיָה מֹשֶׁה מְבַקֵּשׁ תְּפִלָּה וְתַחֲנוּנִים שֶׁיִּכָּנֵס לְאֶרֶץ יִשְׂרָאֵל, וּבַשְּׁבִיעִי אָמַר לוֹ (דברים ג, כז) "כִּי לֹא תַעֲבֹר אֶת הַיַּרְדֵּן הַזֶּה". רַבִּי חֶלְבוֹ אָמַר, כָּל שִׁבְעַת יְמֵי הַמִּלּוּאִים הָיָה מֹשֶׁה מְשַׁמֵּשׁ בִּכְהֻנָּה גְּדוֹלָה כְּסָבוּר שֶׁלּוֹ הִיא, בַּשְּׁבִיעִי אָמַר לֹא שֶׁלְּךָ הִיא אֶלָּא שֶׁל אַהֲרֹן הִיא, הֲדָא הוּא דִכְתִיב "וַיְהִי בַּיּוֹם הַשְּׁמִינִי".

כָּל מָקוֹם שֶׁנֶּאֱמַר "וַיְהִי" אֵינוֹ שִׂמְחָה. שֶׁבְּאוֹתוֹ הַיּוֹם מֵתוּ נָדָב וַאֲבִיהוּא.

"וְזִקְנֵי יִשְׂרָאֵל", אָמַר רַבִּי עֲקִיבָא נִמְשְׁלוּ יִשְׂרָאֵל כָּעוֹף, מָה הָעוֹף הַזֶּה אֵינוֹ פּוֹרֵחַ בְּלֹא כְנָפַיִם, כָּךְ יִשְׂרָאֵל אֵין יְכוֹלִין לַעֲשׂוֹת דָּבָר חוּץ מִזִּקְנֵיהֶם. אָמַר רַבִּי יוֹסִי בֶּן חֲלַפְתָּא, גְּדוֹלָה זִקְנָה, אִם זְקֵנִים הֵם חֲבִיבִים הֵן, אִם נְעָרִים הֵן טְפֵלָה לָהֶן יַלְדוּת, דְּתַנְיָא רַבִּי שִׁמְעוֹן בֶּן יוֹחַאי אוֹמֵר, לֹא בְּמָקוֹם אֶחָד וְלֹא בִּשְׁנֵי מְקוֹמוֹת מָצִינוּ שֶׁחָלַק הקָּדוֹשׁ בָּרוּךְ הוּא כָּבוֹד לִזְקֵנִים (כָּתוּב בֶּרֶמֶז (ק"פ) וּבְרֶמֶז (מ"ט)).

זֶה שֶׁאָמַר הַכָּתוּב  "שֹׁמֵר מִצְוָה לֹא יֵדַע דָּבָר רָע", וְגוֹ' מִי הָיָה זֶה, זֶה אַהֲרֹן שֶׁנֶּאֱמַר "וּמִפֶּתַח אֹהֶל מוֹעֵד לֹא תֵצְאוּ" וְגוֹ'. אָמַר לָהֶם מֹשֶׁה שִׁמְרוּ אֲבֵלוּת שִׁבְעַת יָמִים עַד שֶׁלֹּא יַגִּיעַ בָּכֶם. (שמות מ, לה) "וּשְׁמַרְתֶּם אֶת מִשְׁמֶרֶת ה', שֶׁכָּךְ שָׁמַר הַקָּדוֹשׁ בָּרוּךְ הוּא יְמֵי אֲבֵלוּת עַד שֶׁלֹּא הֵבִיא אֶת הַמַּבּוּל, שֶׁנֶּאֱמַר (בראשית ו, ו) "וַיִּתְעַצֵּב אֶל לִבּוֹ" וְאֵין עֲצִיבָה אֶלָּא אֵבֶל, שֶׁנֶּאֱמַר  ("כִּי) נֶעֱצַב הַמֶּלֶךְ עַל בְּנוֹ", וְכֵן עֶזְרָא אָמַר לְיִשְׂרָאֵל (נחמיה ח, י) "וְאַל תֵּעָצְבוּ כִּי חֶדְוַת ה' הִיא מָעֻזְּכֶם". וּכְתִיב (בראשית ז, י) "וַיְהִי לְשִׁבְעַת הַיָּמִים וּמֵי הַמַּבּוּל", וְהָיוּ מְשַׁמְּרִים אַהֲרֹן וּבָנָיו וְלֹא הָיוּ יוֹדְעִים עַל מִי מְשַׁמְּרִים לְכָךְ נֶאֱמַר (קהלת שם) "שֹׁמֵר מִצְוָה לֹא יֵדַע דָּבָר רָע" וְעֵת וּמִשְׁפָּט יֵדַע (לַכֹּהֲנִים) [לֵב חָכָם"] זֶה מֹשֶׁה, שֶׁכְּבָר אָמַר לוֹ הַקָּדוֹשׁ בָּרוּךְ הוּא  "וְנוֹעַדְתִּי שָׁמָּה לִבְנֵי יִשְׂרָאֵל וְנִקְדַּשׁ בִּכְבוֹדִי", מִתְקַדֵּשׁ אֲנִי שָׁם בִּכְבוֹדִי. וְהָיָה מֹשֶׁה מְשַׁמֵּשׁ שִׁבְעַת יְמֵי הַמִּלּוּאִים וּמִתְיָרֵא לוֹמַר שֶׁמָּא מִדַּת הַדִּין פּוֹגַעַת בִּי, לֹא עָשָׂה אֶלָּא אָמַר לְאַהֲרֹן שִׁמְרוּ אֲבֵלוּת שִׁבְעַת יָמִים. בָּא יוֹם הַשְּׁמִינִי נִכְנְסוּ נָדָב וַאֲבִיהוּא לְהַקְרִיב פָּגְעָה בָּהֶם מִדַּת הַדִּין וְנִשְׂרְפוּ, אָמַר לוֹ מֹשֶׁה (להלן י, ג) "הוּא אֲשֶׁר דִּבֶּר ה' לֵאמֹר בִּקְרוֹבַי אֶקָּדֵשׁ", וְהֵיכָן דִּבֵּר בְּמִדְבַּר סִינַי "וְנוֹעַדְתִּי שָׁמָּה לִבְנֵי יִשְׂרָאֵל וְנִקְדַּשׁ בִּכְבוֹדִי".

"וַיְהִי בַּיּוֹם הַשְּׁמִינִי", זֶה אֶחָד מִן הַכְּתוּבִים שֶׁצְּרִיכִין לְהִדָּרֵשׁ, נֶאֱמַר כָּאן "וַיְהִי בַּיּוֹם הַשְּׁמִינִי", וְנֶאֱמַר לְהַלָּן  "בַּיּוֹם הַשְּׁלִישִׁי" אֵין אָנוּ יוֹדְעִים אִם שְׁלִישִׁי לְמִנְיָן, אִם שְׁלִישִׁי לְשַׁבָּת אִם שְׁלִישִׁי לַחֹדֶשׁ, כְּשֶׁהוּא אוֹמֵר (שמות יט, יא) "כִּי בַּיּוֹם הַשְּׁלִישִׁי יֵרֵד ה' לְעֵינֵי כָּל הָעָם עַל הַר סִינַי", "וַיְהִי בַּיּוֹם הַשְׁלִישִׁי הֶוֵי שְׁלִישִׁי לְמִנְיָן שֶׁהוּא שִׁשָׁה בָּחֹדֶשׁ. וְכַּאן נֶאֱמַר "וַיְהִי בַּיּוֹם הַשְּׁמִינִי", אֵין אָנוּ יוֹדְעִים אִם שְׁמִינִי לְמִנְיָן אִם שְׁמִינִי לַחֹדֶשׁ, כְּשֶׁהוּא אוֹמֵר (לעיל ח, לג) "כִּי שִׁבְעַת יָמִים יְמַלֵּא אֶת יֶדְכֶם", הֶוֵי שְׁמִינִי לְמִנְיָן וְלֹא שְׁמִינִי לַחֹדֶשׁ.

אוֹתוֹ הַיּוֹם נָטַל עֶשֶׂר עֲטָרוֹת XאY רִאשׁוֹן לְמַעֲשֵׂה בְּרֵאשִׁית, XבY רִאשׁוֹן לִנְשִׂיאִים, XגY רִאשׁוֹן לְרָאשֵׁי חֳדָשִׁים, XדY רִאשׁוֹן לִשְׁכִינָה בְּיִשְׂרָאֵל, XהY רִאשׁוֹן לִכְהֻנָּה, XוY רִאשׁוֹן לַעֲבוֹדָה, XזY רִאשׁוֹן לִירִידַת אֵשׁ, XחY רִאשׁוֹן לַאֲכִילַת קָדָשִׁים, XטY רִאשׁוֹן לְאִסּוּר הַבָּמוֹת, XיY רִאשׁוֹן לְבָרֵךְ אֶת יִשְׂרָאֵל.

"וַיְהִי בַּיּוֹם הַשְּׁמִינִי", הוּא יוֹם שְׁמִינִי לִקְדֻשַׁת אַהֲרֹן וּבָנָיו, אוֹ יָכוֹל שְׁמִינִי בַּחֹדֶשׁ, כְּשֶׁהוּא אוֹמֵר  "וַיְהִי בַּחֹדֶשׁ הָרִאשׁוֹן בַּשָּׁנָה הַשֵּׁנִית בְּאֶחָד לַחֹדֶשׁ הוּקַם הַמִּשְׁכָּן", מְלַמֵּד שֶׁבְּרֹאשׁ חֹדֶשׁ הוּקַם הַמִּשְׁכָּן, יָכוֹל הוּקַם הַמִּשְׁכָּן בְּרֹאשׁ חֹדֶשׁ וְשָׁרְתָה הַשְּׁכִינָה בַּשְּׁמִינִי בַּחֹדֶשׁ תַּלְמוּד לוֹמַר (במדבר ט, טו) "וּבְיוֹם הָקִים אֶת הַמִּשְׁכָּן כִּסָּה הֶעָנָן אֶת הַמִּשְׁכָּן", מְלַמֵּד שֶׁבַּיוֹם שֶׁהוּקַם הַמִּשְׁכָּן בּוֹ בַּיּוֹם שָׁרְתָה שְׁכִינָה בּוֹ. וּבוֹ בַּיּוֹם שָׁרְתָה שְׁכִינָה עַל מַעֲשֵׂה יְדֵי אַהֲרֹן, שֶׁכָּל שִׁבְעַת יְמֵי הַמִּלּוּאִים הָיָה מֹשֶׁה מְשַׁמֵּשׁ וְלֹא שָׁרְתָה שְׁכִינָה עַל יָדוֹ עַד שֶׁבָּא אַהֲרֹן וְשִׁמֵּשׁ בְּבִגְדֵי כְהֻנָּה גְּדוֹלָה וְשָׁרְתָה שְׁכִינָה עַל יָדוֹ, שֶׁנֶּאֱמַר (להלן פסוק ד) "כִּי הַיּוֹם ה' נִרְאָה אֲלֵיכֶם".

מַה תַּלְמוּד לוֹמַר "וַיְהִי" מְלַמֵּד שֶׁהָיְתָה שִׂמְחָה לְפָנָיו בַּמָּרוֹם כְּיוֹם שֶׁנִּבְרָא בּוֹ הָעוֹלָם, בְּמַעֲשֵׂה בְּרֵאשִׁית הוּא אוֹמֵר (בראשית א, ה) "וַיְהִי עֵרֶב וַיְהִי בֹקֶר", וְכָאן הוּא אוֹמֵר וַיְהִי.  וְכֵיוָן שֶׁכִּלּוּ יִשְׂרָאֵל אֶת מְלֶאכֶת הַמִּשְׁכָּן בָּא מֹשֶׁה וּבֵרְכָן שֶׁנֶאֱמַר  "וַיַרְא מֹשֶׁה אֶת כָּל הַמְלָאכָה וְהִנֵּה עָשׂוּ אוֹתָה כַּאֲשֶׁר צִוָּה ה' וַיְבָרֵךָ אֹתָם מֹשֶׁה". מַהוּ הַבְּרָכָה שֶׁבֵּרְכָן, אָמַר לָהֶם יְהִי רָצוֹן שֶׁתִּשְׁרֶה שְׁכִינָה בְּמַעֲשֵׂה יְדֵיכֶם. רַבִּי מֵאִיר אוֹמֵר, כָּךְ בֵּרְכָם (דברים א, יא) "ה' אֱלֹהֵי אֲבֹתֵיכֶם יֹסֵף עֲלֵיכֶם" וְגוֹ', וְהֵם אוֹמְרִים  "וִיהִי נֹעַם ה' אֱלֹהֵינוּ עָלֵינוּ" וְגוֹ', עַל אוֹתָה שָׁעָה הוּא אוֹמֵר (שה"ש ג, יא) "צְאֶינָה וּרְאֶינָה בְּנוֹת צִיּוֹן" בָּנִים הַמְצֻיָּנִים, "בַּמֶּלֶךְ שְׁלֹמֹה" בְּמֶלֶךְ שֶׁהַשָּׁלוֹם שֶׁלּוֹ, (שם) "בַּעֲטָרָה שֶׁעִטְּרָה לוֹ אִמּוֹ", זֶה אֹהֶל מוֹעֵד שֶׁמְּצֻיָּר בִּתְכֵלֶת וְאַרְגָּמָן וּבְתוֹלַעַת שָׁנִי וָשֵׁשׁ. "אִמּוֹ" אֵין אִמּוֹ אֶלָּא יִשְׂרָאֵל שֶׁנֶּאֱמַר  וּלְאוּמִּי אֵלַי הַאֲזִינוּ" (שם) "בְּיוֹם חֲתֻנָּתוֹ" בְּיוֹם שֶׁשָּׁרְתָה שְׁכִינָה בַּבַּיִת, "וּבְיוֹם שִׂמְחַת לִבּוֹ", בְּיוֹם שֶׁיָּרְדָה אֵשׁ חֲדָשָׁה מִן הַשָּׁמַיִם וְלִחֲכָה עַל הַמִּזְבֵּחַ אֶת הָעוֹלָה וְאֶת הַחֲלָבִים.

"קָרָא מֹשֶׁה לְאַהֲרֹן וּלְבָנָיו" לְפִי שִׁכִּבְּדוֹ הַמָּקוֹם לְאַהֲרֹן תְּחִלָּה אַף מֹשֶׁה כִּבְּדוֹ בַּסּוֹף, מִנַּיִן שֶׁכִּבְּדוֹ הַמָּקוֹם לְאַהֲרֹן תְּחִלָּה, שֶׁנֶּאֱמַר (שמות יט, כד) "וְעָלִיתָ אַתָּה וְאַהֲרֹן עִמְּךָ". קַח לְךָ (כָּתוּב בֶּרֶמֶז שע"ח).

{pפסוק ב-גp} {rרמז תקכאr}  "בֶּן בָּקָר לְחַטָּאת", תָּנָא פַּר הָאָמוּר בַתּוֹרָה סְתָם, עֶשְׂרִים וְאַרְבָּעָה חֹדֶשׁ וְיוֹם אֶחָד, דִּבְרֵי רַבִּי מֵאִיר. שֶׁהָיָה רַבִּי מֵאִיר אוֹמֵר, כָּל מָקוֹם שֶׁנֶּאֱמַר 'עֵגֶל' בַּתּוֹרָה סְתָם, בֶּן שָׁנָה, בֶּן בָּקָר שְׁתַּיִם, פַּר בֶּן שָׁלֹשׁ.

רַבִּי אֱלְעָזָר אוֹמֵר, בֶּן עֶשְׂרִים וְאַרְבָּעָה חֹדֶשׁ וּשְׁלֹשִׁים יוֹם. אָמַר רַבִּי יוֹחָנָן, וּשְׁנֵיהֶם מִקְרָא אֶחָד דָּרְשׁוּ (בראשית ח, יג) "וַיְהִי בְּאַחַת וְשֵׁשׁ מֵאוֹת שָׁנָה בָּרִאשׁוֹן בְּאֶחָד לַחֹדֶשׁ". רַבִּי מֵאִיר סְבַר מִדְּאַכָּתֵי יוֹם אֶחָד הוּא דְּעַיֵיל בַּשָׁנָה וְקָא קָרִי לֵיהּ שָׁנָה, שְׁמַע מִינָהּ יוֹם אֶחָד בְּשָׁנָה חָשׁוּב שָׁנָה. וְאִידָךְ, אִי הֲוָה כְּתִיב שֵׁשׁ מֵאוֹת וְאַחַת כְּדְקָאַמַרְתָּ, הַשְׁתָּא דִּכְתִיב "בְּאַחַת וְשֵׁשׁ מֵאוֹת" אַשֵּׁשׁ מֵאוֹת קָאֵי, וּמַאי אַחַת אַתְחַלְּתָא דְּאַחַת קָאמַר. וְרַבִּי אֶלְעָזָר מַאי טַעְמָא, כָּתוּב "בָּרִאשׁוֹן בְּאֶחָד לַחֹדֶשׁ" מִדְּאַכָּתֵי יוֹם אֶחָד הוּא דְּעַיֵיל בַּחֹדֶשׁ וּקָרִי לֵיהּ חֹדֶשׁ שְׁמַע מִינַהּ יוֹם אֶחָד בַּחֹדֶשׁ חָשׁוּב חֹדֶשׁ, וּמִדְּיוֹם אֶחָד בַּחֹדֶשׁ חָשׁוּב חֹדֶשׁ שְׁמַע מִינַהּ שְׁלֹשִׁים יוֹם בַּשָׁנָה חָשׁוּב שָׁנָה, מַה חֹדֶשׁ לִמְנוּיָיו אַף שָׁנָה לִמְנוּיֶיהָ.

"וַיֹּאמֶר אֶל אַהֲרֹן קַח לְךָ עֵגֶל", מְלַמֵּד שֶׁאָמַר לוֹ מֹשֶׁה לְאַהֲרֹן, אַהֲרֹן אָחִי אַף עַל פִּי שֶׁנִּתְרַצָּה הַמָּקוֹם לְכַפֵּר עַל עֲווֹנוֹתֶיךָ צָרִיךְ אַתָּה לִתֵּן לְתוֹךְ פִּיו שֶׁל שָׂטָן, שְׁלַח דּוֹרוֹן לְפָנֶיךָ עַד שֶׁלֹּא תִּכָּנֵס לַמִּקְדָּשׁ שֶׁמָּא יִשְׁכַּחֲךָ בְּבוֹאֲךָ לַמִּקְדָּשׁ, וְשֶׁמָּא תֹּאמַר אֵין צָרִיךְ כַּפָּרָה אֶלָּא אֲנִי וַהֲלֹא אַף יִשְׂרָאֵל צְרִיכִין כַּפָּרָה, שֶׁנֶּאֱמַר "וְאֶל בְּנֵי יִשְׂרָאֵל תְּדַבֵּר לֵאמֹר קְחוּ שְׂעִיר עִזִּים לְחַטָּאת", וְכִי מָה רָאוּ יִשְׂרָאֵל לְהָבִיא יוֹתֵר מֵאַהֲרֹן, אֶלָּא אָמַר לָהֶם אַתֶּם יֵשׁ בְּיֶדְכֶם בִּתְּחִלָּה וְיֵשׁ בְּיֶדְכֶם בַּסּוֹף. יֵשׁ בְּיֶדְכֶם בִּתְּחִלָּה  "וַיִּשְׁחֲטוּ שְׂעִיר עִזִּים", וְיֵשׁ בְּיֶדְכֶם בַּסּוֹף (שמות לב, ח) "עָשׂוּ לָהֶם עֵגֶל מַסֵּכָה" יָבוֹא שָׂעִיר וִיכַפֵּר עַל מַעֲשֵׂה שָׂעִיר, יָבוֹא עֵגֶל וְיִכַפֵּר עַל מַעֲשֵׂה הָעֵגֶל.

{pפסוק דp}  "וְשׁוֹר וְאַיִל לִשְׁלָמִים", לְפִי שֶׁנִּדְמֵית עֲבֵרָה לִשְׁנֵי מִינִין שֶׁנֶּאֱמַר  (וַיַּ")עָשׂוּ לָהֶם עֵגֶל" וּלְהַלָּן הוּא אוֹמֵר (תהלים קו, כ) "וַיָּמִירוּ אֶת כְּבוֹדָם בְּתַבְנִית שׁוֹר אֹכֵל עֵשֶׂב", יָבוֹא שׁוֹר וִיכַפֵּר עַל מַעֲשֵׂה שׁוֹר יָבוֹא עֵגֶל וִיכַפֵּר עַל מַעֲשֵׂה הָעֵגֶל. תֵּדְעוּ שֶׁנִּתְרַצָּה הַמָּקוֹם לְכַפֵּר עַל עֲווֹנוֹתֵיכֶם, עֲבֵרָה שֶׁאַתֶּם מִתְיָרְאִים מִמֶּנָּה כְּבָר נִזְבְּחָה לִפְנֵי הַמָּקוֹם, שֶׁנֶּאֱמַר "לִזְבֹּחַ לִפְנֵי ה'", אָמְרוּ יִשְׂרָאֵל לִפְנֵי מֹשֶׁה וְכִי הֵיאַךְ מְדִינָה מְקַלֶּסֶת הַמֶּלֶךְ וְאֵינָהּ רוֹאָה פְּנֵי הַמֶּלֶךְ, אָמַר לָהֶם עַל מְנָת כֵּן כִּי הַיּוֹם ה' נִרְאֶה אֲלֵיכֶם. (כָּתוּב בִּתְחִלַת וַיֵרָא אֵלָיו).

{pפסוק הp}  "וַיִּקְחוּ אֵת אֲשֶׁר צִוָּה מֹשֶׁה" בִּזְרִיזוּת, וַיִּקְרְבוּ כָּל הָעֵדָה וַיַּעֲמְדוּ לִפְנֵי ה', קָרְבוּ בְּשִׂמְחָה וְעָמְדוּ לְפָנָיו. מָשָׁל לְמִי שֶׁכָּעַס עַל אִשְׁתּוֹ וְהוֹצִיאָהּ, לְאַחַר יָמִים נִתְרַצָּה לָהּ, מִיָּד חוֹגֶרֶת מָתְנֶיהָ וְקוֹשֶׁרֶת כְּתֵפוֹתֶיהָ וְהָיְתָה מַשַׁמַּשְׁתּוֹ יוֹתֵר מִדַּאי אַף כָּךְ יִשְׂרָאֵל כֵּיוָן שֶׁרָאוּ שֶׁנִּתְרַצָּה הַמָּקוֹם לְכַפֵּר עַל עֲווֹנוֹתֵיהֶם קָרְבוּ כֻּלָּן בְּשִׂמְחָה וְעָמְדוּ לְפָנָיו, לְכָךְ נֶאֱמַר "וַיִּקְרְבוּ כָּל הָעֵדָה וַיַּעַמְדוּ לִפְנֵי ה'".

{pפסוק ו-זp}  "וַיֹּאמֶר מֹשֶׁה זֶה הַדָּבָר אֲשֶׁר צִוָּה ה' תַּעֲשׂוּ". אָמַר לָהֶם מֹשֶׁה לְיִשְׂרָאֵל אוֹתוֹ יֵצֶר הָרָע הַעֲבִירוּ מִלְּבַבְכֶם וְתִהְיוּ כֻּלְּכֶם בְּיִרְאָה אַחַת וּבְעֵצָה אַחַת לְשָׁרֵת לִפְנֵי הַמָּקוֹם כְּשֵׁם שֶׁהוּא יְחִידִי בָּעוֹלָם כָּךְ תְּהֵא עֲבוֹדַתְכֶם מְיֻחֶדֶת לְפָנָיו, שֶׁנֶּאֱמַר (דברים י, טז-יז) "וּמַלְתֶּם אֶת עָרְלַת לְבַבְכֶם" וְגוֹ' מִפְּנֵי מָה "כִּי ה' אֱלֹהֵיכֶם הוּא אֱלֹהֵי הָאֱלֹהִים" וְגוֹ', עֲשִׂיתֶם כֵּן "וְיֵרָא אֲלֵיכֶם כְּבוֹד ה'".

"וַיֹּאמֶר מֹשֶׁה אֶל אַהֲרֹן", זֶה שֶׁאָמַר הַכָּתוּב  "מֹשֶׁה וְאַהֲרֹן בְּכֹהֲנָיו וּשְׁמוּאֵל בְּקֹרְאֵי שְׁמוֹ" וְגוֹ' מְלַמֵּד שֶׁשְּׁלָשְׁתָּן שְׁקוּלִין זֶה כָּזֶה. קְרַב אֶל הַמִּזְבֵּחַ, מָשְׁלוּ מָשָׁל לְמָה הַדָּבָר דּוֹמֶה לְמֶלֶךְ בָּשָׂר וָדָם שֶׁנָּשָׂא אִשָּׁה וְהָיְתָה מִתְבַּיֶּשֶׁת מִלְפָנָיו נִכְנְסָה אֲחוֹתָהּ אֶצְלָהּ אָמַר לָהּ הַגִיסִּי דַּעְתֵּךְ בּוֹאִי וְשַׁמְּשִׁי אֶת הַמֶּלֶךְ. כָּךְ אָמַר לֵיהּ מֹשֶׁה לְאַהֲרֹן, אַהֲרֹן אָחִי לָמָּה נִבְחַרְתָּ לִהְיוֹת כֹּהֵן גָּדוֹל, לֹא שֶׁתְּשָׁרֵת לִפְנֵי הַמָּקוֹם, הָגֵס דַּעְתְּךָ בּוֹא וַעֲבֹד עֲבוֹדַתְךָ. וְיֵשׁ אוֹמְרִים, שֶׁהָיָה אַהֲרֹן רוֹאֶה אֶת הַמִּזְבֵּחַ כְּתַבְנִית שׁוֹר וְהָיָה מִתְיָרֵא מִמֶּנּוּ, נִכְנַס מֹשֶׁה אֶצְלוֹ וְאָמַר לוֹ אַהֲרֹן אָחִי מִמֶּנּוּ אַתָּה מִתְיָרֵא, הָגֵס דַּעְתְּךָ בּוֹא וּקְרַב אֵלָיו, לְכָךְ נֶאֱמַר "קְרַב אֶל הַמִּזְבֵּחַ".

{pפסוק ח-טp}  "וַיִּקְרַב אַהֲרֹן אֶל הַמִּזְבֵּחַ", בִּזְרִיזוּת. וַיִּשְׁחַט אֶת עֵגֶל הַחַטָּאת אֲשֶׁר לוֹ, בְּקָרְבָּנוֹ הִתְחִיל.  וַיַּקְרֵב אֶת קָרְבַּן הָעָם, מִשֶּׁנִּפְנָה מִקָּרְבְּנוֹתָיו בָּא לוֹ לְקָרְבַּן הָעָם, תֵּדַע שֶׁקָרְבָּנוֹ מְכַפֵּר יוֹתֵר מִקָּרְבַּן הָעָם שֶׁקָּרְבַּן הָעָם אֵין מְכַפֵּר עַל הַכֹּהֲנִים וְקָרְבָּנוֹ מְכַפֵּר עַל יָדוֹ וְעַל יַד הָעָם, שֶׁנֶּאֱמַר (לעיל פסוק ז) וַעֲשֵׂה אֶת חַטָּאתְךָ וְאֶת עֹלָתֶךָ וְכַפֵּר בַּעַדְךָ וּבְעַד הָעָם. וַיִּשְׁחָטֵהוּ וַיְחַטְּאֵהוּ כָּרִאשׁוֹן. מָה הָרִאשׁוֹן טָעוּן חִטּוּי אַף זֶה טָעוּן חִטּוּי. וּמָה הָרִאשׁוֹן טָעוּן שְׁתֵּי מַתָּנוֹת שֶׁהֵן אַרְבַּע, אַף זֶה טָעוּן שְׁתֵּי מַתָּנוֹת שֶׁהֵן אַרְבַּע.

{pפסוק טזp}  "וַיַּקְרֵב אֶת הָעֹלָה וַיַּעֲשֶׂהָ כַּמִּשְׁפָּט". מָה עוֹלָה טְעוּנָה הֶפְשֵׁט וְנִתּוּחַ אַף זוֹ טְעוּנָה הֶפְשֵׁט וְנִתּוּחַ. מָה עוֹלָה כָּלִיל לָאִשִּׁים אַף זוֹ כֻּלָּהּ כָּלִיל לָאִשִּׁים. מָה עוֹלָה עוֹמֵד בְּצַד הַמִּזְבֵּחַ וְזוֹרֵק אַף זוֹ עוֹמֵד בְּצַד הַמִּזְבֵּחַ וְזוֹרֵק. מָה עוֹלָה פָּקְעוּ אֵיבָרִים מֵעַל הַמִּזְבֵּחַ מַחֲזִירָן לַמַּעֲרָכָה, אַף זוֹ פָּקְעוּ אֵיבָרִים מֵעַל הַמִּזְבֵּחַ מַחֲזִירָן לַמַּעֲרָכָה.

תָּנֵי תָּנָא קָמֵיהּ דְּרַבִּי יִצְחָק בַּר אַבָּא, וַיַּקְרֵב אֶת הָעֹלָה וַיַּעֲשֶׂהָ כַּמִּשְׁפָּט כְּמִשְׁפַּט עוֹלַת נְדָבָה, לִמֵּד עַל עוֹלַת חוֹבָה שֶׁטְּעוּנָה סְמִיכָה, אָמַר לֵיהּ דְּאָמַר לְךָ מַנִּי בֵּית שַׁמַּאי הִיא, דְּלָא גָּמְרֵי שַׁלְמֵי חוֹבָה מִשַּׁלְמֵי נְדָבָה. דְּאִי בֵּית הִלֵּל כֵּיוָן דְּגָמְרֵי שַׁלְמֵי חוֹבָה מִשַּׁלְמֵי נְדָבָה. עוֹלַת חוֹבָה נַמִּי לֹא תִבָּעֵי קְרָא, דְּתִגְמַר מֵעוֹלַת נְדָבָה. וּמִמַּאי דְּבֵית הִלֵּל שַׁלְמֵי חוֹבָה מִשַּׁלְמֵי נְדָבָה גָּמְרֵי, דִּילְמָא מֵעוֹלַת חוֹבָה גָּמְרֵי וְעוֹלַת חוֹבָה גּוּפָהּ בָּעֵי קְרָא. וּבֵית הִלֵּל מַאי שְׁנָא מִשַּׁלְמֵי נְדָבָה דְּלֹא גָּמְרֵי שֶׁכֵּן מְצוּיָה, מֵעוֹלַת חוֹבָה נַמִּי לֹא גָּמְרֵי שֶׁכֵּן כָּלִיל, אֶלָּא אָתְיָא מִבֵּינַייָא.

{pפסוק יזp}  "וַיַּקְרֵב אֶת הַמִּנְחָה וַיְמַלֵּא כַפּוֹ מִמֶּנָּה". נֶאֱמַר כָּאן מִלּוּי וְנֶאֱמַר לְהַלָּן מִלּוּי, מַה מִּלּוּי הָאָמוּר לְהַלָּן מְלֹא קֻמְצוֹ, אַף מִלּוּי הָאָמוּר כָּאן מְלֹא קֻמְצוֹ. מַה מִּלּוּי הָאָמוּר (כָּאן) [לְהַלָּן] קָמַץ וְעָלָה בְּיָדוֹ צְרוֹר אוֹ גַרְגִּיר מֶלַח אוֹ קוּרְט שֶׁל לְבוֹנָה פָּסוּל, אַף מִלּוּי הָאָמוּר (לְהַלָּן) [כָּאן] קָמַץ וְעָלָה בְּיָדוֹ צְרוֹר אוֹ גַּרְגִּיר מָלַח אוֹ קוּרְט שֶׁל לְבוֹנָה פָּסוּל.

{rרמז תקכבr}  אָמַר רַב, כָּל מָקוֹם שֶׁהֶחֱזִיר הַכָּתוּב בְּתוֹרַת הַמִּנְחָה אֵינוֹ אֶלָּא לְעַכֵּב. וּשְׁמוּאֵל אָמַר גֶרֶשׂ וְשֶׁמֶן מְעַכְּבִין, וְאֵין דָּבָר אַחֵר מְעַכֵּב וְכוּ'. וְהָכָא, בִּמְלֹא קֻמְצוֹ בְּקֻמְצוֹ קָמִיפְלָגֵי. דְּתַנְיָא "מְלֹא קֻמְצוֹ" "בְּקוּמְצוֹ" שֶׁלֹּא יַעֲשֶׂה מִדָּה לַקֹּמֶץ, רַב סָבַר הָא נַמִּי תָּנָא בֵּיהּ קְרָא וַיַּקְרֵב אֶת הַמִּנְחָה וַיְמַלֵּא כַפּוֹ מִמֶּנָּה. וּשְׁמוּאֵל אָמַר דּוֹרוֹת מִשָּׁעָה לֹא יָלְפִינָן. וְלֹא יָלִיף וְהָתְנַן כְּלֵי הַלָּח מְקַדְּשִׁין אֶת הַלָּח וְכוּ' וְאָמַר שְׁמוּאֵל לֹא שָׁנוּ אֶלָּא מִדּוֹת אֲבָל מַזְרֵקוֹת מְקַדְּשִׁין, דִּכְתִיב (במדבר ז, יג) "שְׁנֵיהֶם מְלֵאִים סֹלֶת", שָׁאנִי הָתָם דְּתָנָא בֵּיהּ קְרָא תְּרֵיסָר זִמְנֵי, אַמְרֵי לֵיהּ רַב כַּהֲנָא וְרַב אָשֵׁי לְרַב הֲרֵי הַגָּשָּׁה דְּתָנָא בֵּיהּ קְרָא וְלֹא מְעַכֶּבֶת, דִּכְתִיב (לעיל ו, ז) "זֹאת תּוֹרַת הַמִּנְחָה", הַהוּא לִקְבֹּעַ לוֹ מָקוֹם הוּא דְּאֲתָא, דְּתַנְיָא  "לִפְנֵי ה'" יָכוֹל בְּמַעֲרָב וְכוּ'.

{rרמז תקכגr}  קָמַץ בִּשְׂמֹאל פָּסוּל, מְנָא הַנֵּי מִלֵּי אָמַר רַבִּי זֵירָא אָמַר קְרָא וַיַּקְרֵב אֶת הַמִּנְחָה וַיְמַלֵּא כַפּוֹ מִמֶּנָּה כַּף זֶה אֵינִי יוֹדֵעַ מַה הוּא, כְּשֶׁהוּא אוֹמֵר (להלן יד, כו) "וּמִן הַשֶּׁמֶן יָצַק הַכֹּהֵן עַל כַּף הַכֹּהֵן הַשְּׂמָאלִית" כָּאן כָּף שְׂמֹאל הָא כָּל מָקוֹם שֶׁבְּכַף אֵינוֹ אֶלָּא יָמִין, וְהַאי מִבָּעֵי לֵיהּ לְגוּפֵיהּ, שְּׂמָאלִית אַחֲרִינָא כְּתִיב. וְאֵימָא אֵין מִעוּט אַחַר מִעוּט אֶלָּא לְרַבּוֹת. שְׂמָאלִית אַחֲרִינָא כְּתִיב, כָּאן שְׂמָאלִית וְאֵין אַחֵר שְׂמָאלִית, אַדְּרַבָּה מַה כָּאן שְׂמָאלִית אַף בְּעָלְמָא שְׂמָאלִית. אַרְבָּעָה שְׂמָאלִית כְּתִיבֵי תְּרֵי בְּעָנִי וּתְרֵי בְּעָשִׁיר. אַמַר לֵיהּ רַבִּי יִרְמִיָּה לְרַבִּי זֵירָא  "עַל בֹּהֶן יָדוֹ הַיְמָנִית וְעַל בֹּהֶן רַגְלוֹ הַיְמָנִית" דִּכְתִיבֵי בְּשֶׁמֶן מְצֹרָע עָשִׁיר לָמָּה לִי. חָד לְהַכְשִׁיר צְדָדִין וְחָד לִפְסֹל צִדֵּי צְדָדִין. (שם) "עַל דַּם הָאָשָׁם" (שם) "וְעַל מְקּוֹם דַּם הָאָשָׁם" לְמַאי אַתְיָא. הַנֵּי צְרִיכֵי, דְּאִי כָּתַב רַחֲמָנָא "עַל דַּם הָאָשָׁם" הֲוָה אֲמִינָא וְכוּ' דַּוְקָא נִתְקַנַּח אֲבָל אִיתֵיהּ הָוֵי לֵיהּ חֲצִיצָה קָא מַשְׁמַע לָן.  אָמַר רָבָא, מֵאַחַר דִּכְתִיב "עַל דַם הָאָשָׁם", "וְעַל מְקוֹם דַּם הָאָשָׁם" וּכְתִיב יְמָנִית בְּדַם "עַל בֹּהֶן יָדוֹ הַיְמָנִית וְעַל בֹּהֶן רַגְלוֹ הַיְמָנִית" דִּכְתִיב בְּשֶׁמֶן דִּמְצֹרָע לָמָּה לִי, אֶלָּא אָמַר רָבָא, יָד יָד לִקְמִיצָה, רֶגֶל רֶגֶל לְחַלִיצָה, אֹזֶן אֹזֶן לִרְצִיעָה. שְׂמָאלִית לְמַאי אֲתָא, אָמַר רַב שִׁישָׁא בְּרֵיהּ דְּרַב אִידִי, לִפְסֹל יָמִין דְּכֹהֵן בִּמְצֹרָע שֶׁלֹּא תֹּאמַר וּמַה אִם בְּמָקּוֹם שֶׁלֹּא נִתְרַבָּה שְׂמֹאל נִתְרַבָּה יָמִין בְּמָקוֹם שֶׁנִּתְרַבָּה שְׂמֹאל אֵינוֹ דִּין שֶׁנִּתְרַבָּה יָמִין. וְאִידָךְ "שְׂמָאלִית" לְמַאי אֲתָא לְכִדְתָנָא דְּבֵי רַבִּי יִשְׁמָעאֵל כָּל פָּרָשָׁה שֶׁנֶּאֶמְרָה וְנִשְׁנֵית לֹא נִשְׁנֵית אֶלָּא בִּשְׁבִיל דָּבָר שֶׁנִתְחַדֵּשׁ בָּהּ.

"וַיַּקְטֵר עַל הַמִּזְבֵּחַ מִלְּבַד עֹלַת הַבֹּקֶר" מַה זֶּה בָּא לְלַמְּדֵנוּ, אִם לְלַמֵּד שֶׁאִם לֹא מָצָא מִנְחָה יָבִיא בְּהֵמָה, הֲרֵי כְּבָר נֶאֱמַר  "וַיַּקְרֵב אֶת הָעֹלָה וַיַּעֲשֶׂהָ כַּמִּשְׁפָּט", אִם כֵּן לָמָּה נֶאֱמַר מְלַמֵּד שֶׁשְּׁתֵּי מְנָחוֹת הָיוּ שָׁם אַחַת עִם הָעוֹלָה וְאַחַת בִּפְנֵי עַצְמָהּ.

{pפסוק יחp}  "וַיִּשְׁחַט אֶת הַשּׁוֹר וְאֶת הָאַיִל זֶבַח הַשְּׁלָמִים אֲשֶׁר לָעָם" מִכָּאן לָמְדוּ שַׁלְמֵי צִבּוּר.

{pפסוק כאp}  "וְאֵת הֶחָזוֹת וְאֵת שׁוֹק הַיָּמִין הֵנִיף אַהֲרֹן תְּנוּפָה לִפְנֵי ה'", לְהַגִּיד גְּדֻלָּתוֹ שֶׁל אַהֲרֹן וְשֶׁל בָּנָיו שֶׁבְּשָׁעָה קַלָּה לָמְדוּ שֶׁבַע עֲבוֹדוֹת, שְׁחִיטָה, וְקַבָּלָה, זְרִיקָה, וְהַזָּאָה, וְחִטּוּי, יְצִיקָה וְכַפָּרָה.

{pפסוק כב-כדp}  "וַיִּשָּׂא אַהֲרֹן אֶת יָדָיו אֶל הָעָם וַיְבָרֲכֵם", בְּאוֹתָהּ שָׁעָה זָכָה בְּמַתְּנוֹת כְּהֻנָּה, בְּאוֹתָהּ שָׁעָה זָכָה בִּנְשִׂיאוּת כַּפַּיִם לוֹ וּלְדוֹרוֹתָיו עַד שֶׁיִּחְיוּ הַמֵּתִים.

מָה רָאוּ לוֹמַר בִּרְכַּת כֹּהֲנִים אַחַר הוֹדָאָה שֶׁנֶּאֱמַר "וַיִּשָּׂא אַהֲרֹן אֶת יָדָיו אֶל הָעָם וַיְבָרֲכֵם וַיֵּרֶד מֵעֲשׂת הַחַטָּאת". מָה רָאוּ לוֹמַר שִׂים שָׁלוֹם אַחַר בִּרְכַּת כֹּהֲנִים דִּכְתִיב (במדבר ו, כז) "וְשָׂמוּ אֶת שְׁמִי עַל בְּנֵי יִשְׂרָאֵל וַאֲנִי אַבָרֲכֵם". וּבִרְכַּת הַקָּדוֹשׁ בָּרוּךְ הוּא שָׁלוֹם הוּא שֶׁנֶּאֱמַר (תהלים כט, יא) "ה' עֹז לְעַמּוֹ יִתֵּן ה' יְבָרֵךְ אֶת עַמּוֹ בַשָּׁלוֹם".

בִּרְכַּת כֹּהֲנִים כֵּיצַד, בַּמְּדִינָה אוֹמֵר שָׁלֹשׁ בְּרָכוֹת וּבַמִּקְדָּשׁ בְּרָכָה אַחַת, בַּמִּקְדָּשׁ הוּא אוֹמֵר אֶת הַשֵּׁם כִּכְתָבוֹ, וּבַמְּדִינָה בְּכִנּוּי. בַמְּדִינָה כֹּהֲנִים נוֹשְׂאִים אֶת כַּפֵּיהֶם כְּנֶגֶד כְּתֵפוֹתֵיהֶם, וּבַמִּקְדָּשׁ לְמַעְלָה מֵרָאשֵׁיהֶם, חוּץ מִכֹּהֵן גָּדוֹל שֶׁאֵין מַגְבִּיהַּ יָדָיו לְמַעְלָה מִן הַצִּיץ. רַבִּי יְהוּדָה אוֹמֵר אַף כֹּהֵן גָּדוֹל מַגְבִּיהַּ יָדָיו לְמַעְלָה מִן הַצִּיץ שֶׁנֶּאֱמַר "וַיִּשָּׂא אַהֲרֹן אֶת יָדָיו אֶל הָעָם וַיְבָרֲכֵם".

אָמַר רַבִּי יְהוֹשֻׁעַ בֶּן לֵוִי, כָּל כֹּהֵן שֶׁאֵינוֹ עוֹלֶה בַּעֲבוֹדָה שׁוּב אֵינוֹ עוֹלֶה, שֶׁנֶּאֱמַר "וַיִּשָּׂא אַהֲרֹן אֶת יָדָיו אֶל הָעָם וַיְבָרֲכֵם וַיֵּרֶד מֵעֲשׂת הַחַטָּאת" מַה לְהַלָּן בַּעֲבוֹדָה אַף כָּאן בַּעֲבוֹדָה. אֵינִי וְהָא רַבִּי אָמִי וְרַבִּי אַסֵּי סָלְקֵי, רַב אָמִי וְרַבִּי אַסֵּי מִיעַקַּר הֲווֹ עָקְּרִי, מִימְטֵי הוּא דְּלָא מָטֵי.

"וַיֵּרֶד מֵעֲשׂת הַחַטָּאת וְהָעֹלָה וְהַשְּׁלָמִים", מִשֶּׁנִּפְנָה מִקָּרְבְּנוֹתָיו יָרַד לוֹ מִן הַמִּזְבֵּחַ בְּשִׂמְחָה. וַיָּבֹא מֹשֶׁה וְאַהֲרֹן אֶל אֹהֶל מוֹעֵד, כֵּיוָן שֶׁרָאָה אַהֲרֹן שֶׁקָּרְבוּ כָּל הַקָּרְבָּנוֹת וְנַעֲשׂוּ כָּל הַמַּעֲשִׂים וְלֹא יָרְדָה שְׁכִינָה לְיִשְׂרָאֵל הָיָה עוֹמֵד וּמִצְטַעֵר אָמַר יוֹדֵעַ אֲנִי שֶׁכָּעַס עָלַי הַמָּקוֹם וּבִשְׁבִילִי לֹא יָרְדָה שְׁכִינָה לְיִשְׂרָאֵל, כָּךְ עָשָׂה לִי מֹשֶׁה אָחִי שֶׁנִּכְנַסְתִּי וְנִתְבַּיַּשְׁתִּי וְלֹא יָרְדָה שְׁכִינָה לְיִשְׂרָאֵל כְּשֶׁיָצָא מֹשֶׁה, אָמַר לוֹ, מֹשֶׁה אָחִי, כַּךְ עָשִׂיתָ לִי שֶׁנִּכְנַסְתִּי וְנִתְבַּיַּשְׁתִּי וְלֹא יָרְדָה שְׁכִינָה לְיִשְׂרָאֵל מִיָּד נִכְנַס מֹשֶׁה וּבִקְּשׁוּ רַחֲמִים וְיָרְדָה שְׁכִינָה לְיִשְׂרָאֵל לְכָךְ נֶאֱמַר "וַיָּבֹא מֹשֶׁה [וְאַהֲרֹן] אֶל אֹהֶל מוֹעֵד".

"וַתֵּצֵא אֵשׁ מִלִּפְנֵי ה'". כֵּיוָן שֶׁרָאוּ אֵשׁ חֲדָשָׁה שֶׁיָּרְדָה מִשְּׁמֵי מָרוֹם וְלִחֲכָה עַל הַמִּזְבֵּחַ אֶת הָעוֹלָה וְאֶת הַחֲלָבִים פָּתְחוּ פִּיהֶם וְאָמְרוּ שִׁירָה, וְעַל אוֹתָהּ שָׁעָה הוּא אוֹמֵר (תהלים לג, א) "רַנְּנוּ צַדִּיקִים בַּה' לַיְשָׁרִים נָאוָה תְּהִלָּה".

{rרמז תקכדr}  רַבִּי יְהוּדָה אוֹמֵר, כְּתִיב  "וַיְדַבֵּר הָעָם בֵּאלֹהִים וּבְמֹשֶׁה" שָׁמַע הַקָּדוֹשׁ בָּרוּךְ הוּא שֶׁהִלְשִׁינוּ עַל כְּבוֹדוֹ, וּמִכְּבוֹדוֹ שֶׁהוּא אֵשׁ אוֹכְלָה אֵשׁ, שִׁלַּח בָּהֶם אֵשׁ, וְאוֹתָהּ הָאֵשׁ שָׁקְעָה בָּאָרֶץ וְלֹא חָזְרָה עוֹד לִמְקוֹמָהּ אֶלָּא נִכְנְסָה אֶל אֹהֶל מוֹעֵד וְכָל הָקָּרְבָּנוֹת שֶׁהָיוּ יִשְׂרָאֵל מַקְרִיבִין בַּמִּדְבָּר אוֹתָהּ אֵשׁ יוֹצְאָה וְאוֹכֶלֶת אוֹתָם, וַתֵּרֶד אֵשׁ מִן הַשָּׁמַיִם אֵין כְּתִיב כָּאן אֶלָּא וַתֵּצֵא אֵשׁ מִלִּפְנֵי ה' וַתֹּאכַל עַל הַמִּזְבֵּחַ, וְאוֹתָהּ הָאֵשׁ יָצְאָה וְאָכְלָה עֲדַת קֹרַח, שֶׁנֶּאֱמַר (שם טז, לה) "וְאֵשׁ יָצְאָה מֵאֵת ה'", וְאוֹתָהּ הָאֵשׁ יָצְאָה וְאָכְלָה אֶת בְּנֵי אַהֲרֹן, שֶׁנֶּאֱמַר  "וַתֵּצֵא אֵשׁ מִלִּפְנֵי ה'", אֵין אָדָם יוֹצֵא מִן הָעוֹלָם עַד שֶׁתַּעֲבֹר עָלָיו מֵאוֹתָהּ הָאֵשׁ שֶׁנֶּאֱמַר (שם יא, ב) "וַתִּשְׁקַע הָאֵשׁ".

"וַיַּרְא כָּל הָעָם וַיָּרֹנּוּ", וְכֵן הוּא אוֹמֵר (דבהי"ב ז, ג) "וְכָל בְּנֵי יִשְׂרָאֵל רֹאִים בְּרֶדֶת הָאֵשׁ" וְגוֹ' לְכָךְ נֶאֱמַר  "רַנְנוּ צַדִּיקִים בַּה'" רַנְּנוּ צַדִּיקִים לַה' אֵין כְּתִיב כָּאן, אֶלָּא "בַּה'" בִּזְמַן שֶׁהֵם רוֹאִין אוֹתוֹ. וְכֵן אַתָּה מוֹצֵא (שמות יד, לא) "וַיַּרְא יִשְׂרָאֵל אֶת הַיָּד הַגְּדֹלָה" הִתְחִילוּ מְרַנְּנִים (שם טו, א) "אָז יָשִׁיר מֹשֶׁה" וְגוֹ', וְהָרְשָׁעִים אֵינָם מְרַנְּנִים עַד שֶׁהוּא מֵבִיא עֲלֵיהֶם מַכּוֹת שֶׁנֶּאֱמַר (שם ט, ז) "ה' הַצַּדִּיק וַאֲנִי וְעַמִּי הָרְשָׁעִים".

"וַיִּשָּׂא אַהֲרֹן אֶת יָדָיו אֶל הָעָם וַיְבָרֲכֵם" זֶה מִקְרָא מְסֹרָס וְאֵין רָאוּי לוֹמֵר אֶלָּא וַיֵּרֶד מֵעֲשׂת הַחַטָּאת וְהָעֹלָה וְהַשְּׁלָמִים וַיִּשָּׂא אַהֲרֹן אֶת יָדָיו אֶל הָעָם וַיְבָרֲכֵם שֶׁבִּירִידָתוֹ נָשָׂא אֶת כַּפָּיו וּבֵרֵךְ אֶת הָעָם. וַיְבָרֲכֵם, בַּעֲמִידָה. אַתָּה אוֹמֵר בַּעֲמִידָה, אוֹ בַּעֲמִידָה וְשֶׁלֹּא בַּעֲמִידָה, תַּלְמוּד לוֹמַר  "לַעֲמֹד לִפְנֵי ה' לְשָׁרְתוֹ וּלְבָרֵךְ בִּשְׁמוֹ", מַקִּישׁ בְּרָכָה לְשֵׁרוּת מַה שֵּׁרוּת בַּעֲמִידָה אַף בְּרָכָה בַּעֲמִידָה. וְכֵן הוּא אוֹמֵר (דבהי"ב ל, כז) "וַיָּקוּמוּ הַכֹּהֲנִים הַלְוִיִּם וַיְבָרְכוּ אֶת הָעָם וַיִּשָׁמַע בְּקוֹלָם וַתָּבֹא תְּפִלָּתָם לִמְעוֹן קָדְשׁוֹ (הַשָּׁמַיְמָה) [לַשָּׁמָיִם"]. בְּדוֹרוֹ שֶׁל חִזְקִיָּהוּ מֶלֶךְ יְהוּדָה שֶׁהָיוּ עוֹסְקִים בַּתּוֹרָה מַה נֶּאֱמַר בָּהֶן "וַתָּבֹא תְּפִלָּתָם לִמְעוֹן קָדְשׁוֹ לַשָּׁמָיִם", אֲבָל בְּדוֹרוֹת אַחֲרֵיהֶם שֶׁהָיוּ עוֹבְדִים עֲבוֹדָה זָרָה מַה נֶּאֱמַר בָּהֶן  "וּבְפָרִשְׂכֶם כַּפֵּיכֶם אַעְלִים עֵינַי מִכֶּם גַּם כִּי תַרְבּוּ תְּפִלָּה אֵינֶּנִי שֹׁמֵעַ".

"וַיְבָרֲכֵם", זוֹ בְּרָכָה סְתוּמָה שֶׁאִי אַתָּה יוֹדְעָהּ וְחָזַר וּפֵרֵשׁ לְהַלָּן (במדבר ו, כד-כו) "יְבָרֶכְךָ ה' וְיִשְׁמְרֶךָ, יָאֵר ה' פָּנָיו אֵלֶּיךָ וִיחֻנֶּךְָ, יִשָּׂא ה' פָּנָיו אֵלֶיךָ וְיָשֵׂם לְךָ שָׁלוֹם". וַיָּבֹא מֹשֶׁה וְאַהֲרֹן אֶל אֹהֶל מוֹעֵד, לָמָּה נִכְנַס מֹשֶׁה עִם אַהֲרֹן, לְלַמְּדוֹ עַל מַעֲשֵׂה הַקְּטֹרֶת. אוֹ לֹא נִכְנַס אֶלָּא לְדָבָר אַחֵר, הֲרֵינִי דָּן יְרִידָה טְעוּנָה בְּרָכָה, וּבִיאָה טְעוּנָה בְּרָכָה, מַה יְּרִידָה מֵעִנְיַן עֲבוֹדָה אַף בִּיאָה מֵעִנְיַן עֲבוֹדָה. וּמִנַּיִן לְבִיאָה שֶׁטְּעוּנָה בְּרָכָה, וְדִין הוּא וּמָה אִם יְצִיאָה שֶׁאֵינָהּ טְעוּנָה רְחִיצָה טְעוּנָה בְּרָכָה, בִּיאָה שֶׁטְּעוּנָה רְחִיצָה אֵינוֹ דִין שֶׁתִּטְעֹן בְּרָכָה. אוֹ חִלּוּף, וּמָה אִם בִּיאָה שֶׁאֵינָהּ טְעוּנָה בְּרָכָה טְעוּנָה רְחִיצָה, יְצִיאָה שֶׁטְּעוּנָה בְּרָכָה אֵינוֹ דִין שֶׁתִּטְעוֹן רְחִיצָה. לֹא אִם אָמַרְתָּ בְּבִיאָה שֶׁכֵּן נִכְנַס מֵחֹל לְקֹדֶשׁ תֹּאמַר בִּיצִיאָה שֶׁיּוֹצֵא מִקֹּדֶשׁ לְחֹל. בָּטֵל הַחִלּוּף וְחָזַרְנוּ לָדוּן יְרִידָה טְעוּנָה בְּרָכָה וּבִיאָה טְעוּנָה בְּרָכָה מַה יְּרִידָה מֵעִנְיַן עֲבוֹדָה אַף בִּיאָה מֵעִנְיַן עֲבוֹדָה, הָא לָמָּה נִכְנַס מֹשֶׁה עִם אַהֲרֹן לְלַמְּדוֹ עַל מַעֲשֵׂה הַקְּטֹרֶת.

"וַתֵּצֵא אֵשׁ מִלִּפְנֵי ה'" כֵּיוָן שֶׁרָאוּ אֵשׁ חֲדָשָׁה שֶׁיָּרְדָה מִשְּׁמֵי מָרוֹם וְלִחֲכָה עַל הַמִּזְבֵּחַ אֶת הָעוֹלָה וְאֶת הַחֲלָבִים נָפְלוּ עַל פְּנֵיהֶם וְשִׁבְּחוּ לַשָּׁמַיִם. כָּךְ נָפְלוּ עַל פְּנֵיהֶם בִּימֵי שְׁלֹמֹה שֶׁנֶּאֱמַר (דבהי"ב ז, ג) "וְכֹל יִשְׂרָאֵל רֹאִים בְּרֶדֶת הָאֵשׁ וּכְבוֹד ה' עַל הַבָּיִת וַיִּכְרְעוּ אַפַּיִם [אַרְצָה] עַל הָרִצְפָּה וַיִּשְׁתַּחֲווּ וְהוֹדוֹת לַה' כִּי טוֹב כִּי לְעוֹלָם חַסְדּוֹ", עַל אוֹתָהּ שָׁעָה הוּא אוֹמֵר  "וְעָרְבָה לַה' מִנְחַת יְהוּדָה וִירוּשָׁלַיִם כִּימֵי עוֹלָם", כִּימֵי מֹשֶׁה, "וּכְשָׁנִים קַדְמוֹנִיוֹת" כִּימֵי שְׁלֹמֹה. רַבִּי אוֹמֵר "כִּימֵי עוֹלָם" (ישעיה נד, ט) "כִּי מֵי נֹחַ זֹאת לִי", "וּכְשָׁנִים קַדְמוֹנִיּוֹת" כִּשְׁנוֹת הֶבֶל שֶׁלֹּא הָיְתָה עֲבוֹדַת אֱלִילִים בָּעוֹלָם.

~ פרק י

{pפסוק א-בp}  "וַיִּקְחוּ (שְׁנֵי) בְנֵי אַהֲרֹן נָדָב וַאֲבִיהוּא" אַף הֵם בְּנֵי אַהֲרֹן בְּשִׂמְחָתָם כֵּיוָן שֶׁרָאוּ אֵשׁ חֲדָשָׁה שֶׁיָּרְדָה מִשְּׁמֵי מָרוֹם וְלִחֲכָה עַל הַמִּזְבֵּחַ אֶת הָעוֹלָה וְאֶת הַחֲלָבִים עָמְדוּ לְהוֹסִיף אַהֲבָה עַל אַהֲבָה שֶׁנֶּאֱמַר "וַיִּקְחוּ" וְאֵין לְקִיחָה אֶלָּא שִׂמְחָה. נָדָב וַאֲבִיהוּא, מַה תַּלְמוּד לוֹמַר "בְּנֵי אַהֲרֹן", מִמַּשְׁמַע שֶׁנֶּאֱמַר "נָדָב וַאֲבִיהוּא" אֵינִי יוֹדֵעַ שֶׁבָּנָיו הָיוּ, מַה תַּלְמוּד לוֹמַר "בְּנֵי אַהֲרֹן" שֶׁלֹּא חָלְקוּ כָּבוֹד לְאַהֲרֹן. נָדָב וַאֲבִיהוּא לֹא נָטְלוּ עֵצָה מִמֹּשֶׁה. אִישׁ מַחְתָּתוֹ, אִישׁ מֵעַצְמוֹ וְלֹא נָטְלוּ עֵצָה זֶה מִזֶּה.

דָּבָר אַחֵר "מִסִּינַי" נָטְלוּ לָהֶם, שֶׁכֵּיוָן שֶׁרָאוּ אֶת מֹשֶׁה וְאֶת אַהֲרֹן שֶׁהָיוּ מְהַלְּכִין תְּחִלָּה וְהֵם בָּאִים אַחֲרֵיהֶם וְכָל יִשְׂרָאֵל בָּאִים אַחֲרֵיהֶם, אָמְרוּ נָדָב וַאֲבִיהוּא מָתַי שְׁנַיִם זְקֵנִים הַלָּלוּ מֵתִים וְאָנוּ נִנְהֹג אֶת הַקָּהָל, אָמַר הַמָּקוֹם נִרְאֶה מִי קוֹבֵר אֶת מִי, הֵם קוֹבְרִים אֶתְכֶם וִיהְיוּ מַנְהִיגִים אֶת הַקָּהָל.

אָמַר רַב פַּפָּא הַיְנוּ דְאָמְרֵי אִינְשֵׁי נְפִישֵׁי גְּמַלֵּי סַבֵּי דִּטֶעִינֵי מָשְׁכֵי דְּהֹגְנֵי.

דָּבָר אַחֵר כֵּיוָן שֶׁרָאוּ שֶׁקָּרְבוּ כָּל הַקָּרְבָּנוֹת וְנַעֲשׂוּ כָּל הַמַּעֲשִׂים וְלֹא יָרְדָה שְׁכִינָה לְיִשְׂרָאֵל, אָמַר נָדָב וַאֲבִיהוּא וְכִי יֵשׁ לְךָ אָדָם שֶׁמְּבַשֵּׁל תַּבְשִׁיל בְּלֹא אֵשׁ, מִיָּד נָטְלוּ אֵשׁ זָרָה וְנִכְנְסוּ לְבֵית קֹדֶשׁ הַקֳּדָשִׁים, אָמַר לָהֶם הַמָּקוֹם אֲנִי אֲכַבֵּד אֶתְכֶם יוֹתֵר מִמַּה שֶּׁכִּבַּדְתֶּם אוֹתִי אַתֶּם הִכְנַסְתֶּם לְפָנַי אֵשׁ טְמֵאָה אֲנִי אֶשְׂרֹף אֶתְכֶם בְּאֵשׁ טְהוֹרָה.

"וַיַּקְרִיבוּ לִפְנֵי ה' אֵשׁ זָרָה", רַבִּי יִשְׁמָעֵאל אוֹמֵר, יָכוֹל אֵשׁ זָרָה מַמָּשׁ תַּלְמוּד לוֹמַר "אֲשֶׁר לֹא צִוָּה אֹתָם" הִכְנִיסָם בְּלֹא עִתָּה. רַבִּי עֲקִיבָא אוֹמֵר, לֹא הִכְנִיסָם אֶלָּא מִן הַכִּירַיִם שֶׁנֶּאֱמַר "וַיַּקְרִיבוּ לִפְנֵי ה' אֵשׁ זָרָה", אִם כֵּן לָמָּה נֶאֱמַר "אֲשֶׁר לֹא צִוָּה אֹתָם" לֹא נִמְלְכוּ בְּמֹשֶׁה רַבָּן. וְרַבִּי אֱלִיעֶזֶר אוֹמֵר לֹא נִתְחַיְּבוּ מִיתָה אֶלָּא עַל שֶׁהוֹרוּ הֲלָכָה בִּפְנֵי רַבָּן, וְכָל הַמּוֹרֶה הֲלָכָה בִּפְנֵי רַבּוֹ חַיָּב מִיתָה. מַעֲשֶׂה בְּתַלְמִיד אֶחָד שֶׁל רַבִּי אֱלִיעֶזֶר שֶׁהוֹרָה הֲלָכָה בִּפְנֵי רַבּוֹ אָמַר לְאִמָּא שָׁלוֹם אִשְׁתּוֹ זֶה אֵינוֹ מוֹצִיא שְׁנָתוֹ וּמֵת. לְאַחַר שֶׁמֵּת נִכְנְסוּ אֶצְלוֹ חֲכָמִים אָמְרוּ לוֹ וְכִי נָבִיא אַתָּה, אָמַר לָהֶם לֹא נָבִיא אָנֹכִי וְלֹא בֶּן נָבִיא אָנֹכִי, אֶלָּא כָּךְ מְקֻבְּלַנִי שֶׁכָּל הַמּוֹרֶה הֲלָכָה בִּפְנֵי רַבּוֹ חַיָּב מִיתָה.

"וַתֵּצֵא אֵשׁ מִלִּפְנֵי ה'" מְלַמֵּד שֶׁיָּצְאָה אֵשׁ מִבֵּית קֹדֶשׁ הַקֳּדָשִׁים וְשָׂרְפָה נִשְׁמָתָם. אַבָּא יוֹסִי בֶּן דּוֹסְתַּאי אוֹמֵר, שְׁנֵי חוּטִין שֶׁל אֵשׁ יָצְאוּ מִבֵּית קֹדֶשׁ הַקֳּדָשִׁים וְנֶחְלְקוּ לְאַרְבָּעָה וְנִכְנְסוּ שְׁנַיִם בְּחָטְמוֹ שֶׁל זֶה וּשְׁנַיִם בְּחָטְמוֹ שֶׁל זֶה. וַתֹּאכַל אוֹתָם, אוֹתָם נִשְׂרַף וְלֹא בִּגְדֵיהֶם שֶׁנֶּאֱמַר (להלן פסוק ה) וַיִּקְרְבוּ וַיִּשָּׂאֻם בְּכֻתֳּנֹתָם, בִּכְתֹנֶת הַנְּשׂוּאִים אוֹ יָכוֹל בִּכְתֹנֶת הַנּוֹשְׂאִים, תַּלְמוּד לוֹמַר "וַתֹּאכַל אוֹתָם" וְלֹא בִּגְדֵיהֶם, וְאוֹמֵר (שמות כח, מ) "וְלִבְנֵי אַהֲרֹן תַּעֲשֶׂה כֻּתָּנוֹת", כֻּתָּנוֹת לַכֹּהֲנִים וְלֹא כֻּתָּנוֹת לַלְּוִיִּים.

"וַיָּמֻתוּ לִפְנֵי ה'", רַבִּי אֱלִיעֶזֶר אוֹמֵר לֹא מֵתוּ אֶלָּא בַּחוּץ, מָקוֹם שֶׁהַלְּוִיִּים מֻתָּרִין לִכָּנֵס, שֶׁנֶּאֱמַר "וַיִּקְרְבוּ וַיִּשָּׂאֻם בְּכֻתֳּנֹתָם", אִם כֵּן לָמָּה נֶאֱמַר "וַיָּמֻתוּ לִפְנֵי ה'", נְגָפָן הַמַּלְאָךְ וּדְחָפָן הַמָּלְאָךְ לַחוּץ וְהוֹצִיאָן. רַבִּי עֲקִיבָא אוֹמֵר, לֹא מֵתוּ אֶלָּא בִּפְנִים, שֶׁנֶּאֱמַר "וַיָּמֻתוּ לִפְנֵי ה'", אִם כֵּן לָמָּה נֶאֱמַר "וַיִּקְרְבוּ וַיִּשָּׂאֻם בְּכֻתֳּנֹתָם", מְלַמֵּד שֶׁהֵטִילוּ עֲלֵיהֶם חֲנִיתוֹת שֶׁל בַּרְזֶל וּגְרָרוּם וְהוֹצִיאוּם לַחוּץ.

"וַיָּמֻתוּ לִפְנֵי ה'". רַבִּי אֱלִיעֶזֶר אוֹמֵר, כְּעֵין מִיתָה, שְׂרֵפַת נְשָׁמָה וְגוּף קַיָּם. רַב מַתְנָה אֲמַר, שְׂרֵפָה מַמָּשׁ, וּמַאי וַיָּמֻתוּ דְּאִתְחוּלֵי הֲוָה בְּהוֹ מִגַּוָּאי כְּעֵין מִיתָה, דְּתַנְיָא אַבָּא יוֹסִי בֶּן דּוֹסְתַּאי וְכוּ'.  (כָּתוּב בֶּרֶמֶז תשי"ב).

זֶה שֶׁאָמַר הַכָּתוּב  "הַכֹּל כַּאֲשֶׁר לַכֹּל מִקְרֶה אֶחָד לַצַּדִּיק וְלָרָשָׁע". "לַצַּדִּיק" זֶה אַהֲרֹן דִּכְתִיב בֵּיהּ (מלאכי ב, ו) "בְּשָׁלוֹם וּבְמִישׁוֹר הָלַךְ" וְגוֹ', "וְלָרָשָׁע" זֶה קֹרַח וַעֲדָתוֹ דִּכְתִיב  "סוּרוּ נָא מֵעַל אָהֳלֵי הָאֲנָשִׁים הָרְשָׁעִים", אֵלּוּ נִכְנְסוּ לְהַקְרִיב בְּמַחֲלֹקֶת יָצְאוּ שְׂרוּפִים, וְאֵלוּ נִכְנְסוּ לְהַקְרִיב שֶׁלֹּא בְּמַחֲלֹקֶת וְיָצְאוּ שְׂרוּפִים.

(קהלת ב, ב) "לִשְׂחֹק אָמַרְתִּי מְהֻלָּל" מַהוּ, מְעֻרְבָּב הוּא הַשְּׂחוֹק שֶׁשָּׂחֲקָה מִדַּת הַדִּין עַל אֱלִישֶׁבַע בַּת עֲמִינָדָב שֶׁרָאֲתָה אַרְבַּע שְׂמָחוֹת בְּיוֹם אֶחָד. רָאֲתָה בַּעֲלָהּ כֹּהֵן גָּדוֹל, וִיבָמָהּ מֶלֶךְ, אָחִיהָ נָשִׂיא, וּשְׁנֵי בָּנֶיהָ סְגָנֵי כְהֻנָּה, וְכֵיוָן שֶׁנִּכְנְסוּ לְהַקְרִיב יָצְאוּ שְׂרוּפִים נֶהְפְּכָה שִׂמְחָתָהּ לְאֵבֶל.

רַבִּי לֵוִי פָּתַח, (תהלים עה, ה) "אָמַרְתִּי לַהוֹלְלִים אַל תָּהֹלּוּ", לַמְעַרְבְּבִים, אֵלּוּ שֶׁלִּבָּם מָלֵא עֲלֵיהֶם חַלְחוֹלִיּוֹת רָעוֹת, רַבִּי קְרִי לְהוֹן אַלְלַי, אֵלּוּ שֶׁמְּבִיאִים אַלְלַי. לָעוֹלָם,  "וְלָרְשָׁעִים אַל תָּרִימוּ קָרֶן", אָמַר הַקָּדוֹשׁ בָּרוּךְ הוּא לָרְשָׁעִים, הַצַּדִּיקִים לֹא שָׂמְחוּ בְּעוֹלָמִי וְאַתֶּם מְבַקְּשִׁים לִשְׂמֹחַ בְּעוֹלָמִי.

רַבִּי חִיָּא בְּרֵיהּ דְּרַבִּי זְעֵירָא פָּתַח (איוב לז, א) "אַף לְזֹאת יֶחֱרַד לִבִּי וְיִתַּר מִמְקוֹמוֹ", מְקַפֵּץ, כְּמָא דְּאַמְרִינֶן (להלן יא, כא) "לְנַתֵּר בָּהֶן עַל הָאָרֶץ", אָמַר אִיּוֹב לֹא הָיוּ בָּנָיו שֶׁל אַהֲרֹן דּוֹמִין לְמַּטֵּהוּ, מַטֵּה אַהֲרֹן נִכְנַס יָבֵשׁ וְיָצָא לַח (במדבר טז, כג) "וַיֹּצֵא פֶּרַח וַיָּצֵץ צִיץ", טִיטוּס הָרָשָׁע נִכְנַס לְקֹדֶשׁ הַקֳּדָשִׁים וְגָּדַר שְׁתֵּי פָּרוֹכֶת וְיָצָא בְּשָׁלוֹם, וּבָנָיו שֶׁל אַהֲרֹן נִכְנְסוּ לְהַקְרִיב וְיָצְאוּ שְׂרוּפִים.

בְּאַרְבָּעָה מְקוֹמוֹת הוּא מַזְכִּיר מִיתָתָן שֶׁל בְּנֵי אַהֲרֹן וּמַזְכִּיר סִרְחוֹנָן, וְכָל זֶה לָמָּה, לְהוֹדִיעֲךָ שֶׁלֹּא הָיָה בְּיָדָן אֶלָּא אוֹתוֹ הֶעָוֹן בִּלְבַד. אָמַר רַבִּי אֶלְעָזָר הַמּוֹדָּעִי, שֶׁלֹּא לִתֵּן פִּתְחוֹן פֶּה לְבָאֵי עוֹלָם, שֶׁלֹּא יְהוּ הַבְּרִיּוֹת אוֹמְרִים מַעֲשִׂים מְקֻלְקָלִים הָיָה לָהֶם בַּסֵּתֶר שֶׁעַל יְדֵי כֵן מֵתוּ. בַּר קַפָּרָא בְּשֵׁם רַבִּי יִרְמִיָּה בֶּן אֶלְעָזָר, בִּשְׁבִיל אַרְבָּעָה דְּבָרִים מֵתוּ, עַל הַקְּרִיבָה, וְעַל הַהַקְרָבָה, וְעַל אֵשׁ זָרָה, וְעַל שֶׁלֹּא נָטְלוּ עֵצָה זֶה מִזֶּה. עַל הַקְּרִיבָה, שֶׁנִּכְנְסוּ לִפְנַי וְלִפְנִים. וְעַל הַהַקְרָבָה, שֶׁהִקְרִיבוּ קָרְבָּן מַה שֶׁלֹּא נִצְטַוּוּ. וְעַל אֵשׁ זָרָה, מִבֵּית (בַּדִּים) [כִּירַיִם] הִכְנִיסוּ.

רַבִּי מָנִי בְּשֵׁם רַבִּי לֵוִי, בִּשְׁבִיל אַרְבָּעָה דְּבָרִים מֵתוּ, וְכֻלְּהוֹ כְּתִיבוּ בְּהוֹ מִיתָה, XאY עַל יְדֵי שֶׁנִכְנְסוּ שְׁתּוּיֵי יַיִן בַּמִקְּדָשׁ, וּכְתִיב בָּה מִיתָה  "יַיִן וְשֵׁכָר אַל תֵּשְׁתְּ" וְגוֹ'. XבY וְעַל יְדֵי שֶׁנִּכְנְסוּ בְּלֹא רִחוּץ יָדַיִם וְרַגְלַיִם, וּכְתִיב בָּה מִיתָהּ (שמות ל, כ) "בְּבוֹאָם אֶל אֹהֶל מוֹעֵד יִרְחֲצוּ" וְגוֹ'. XגY שֶׁנִּכְנְסוּ מְחֻסְּרֵי בְּגָדִים, וְכִי מֶה הָיוּ חַסֵרִים אָמַר רַבִּי לֵוִי מְעִיל הָיוּ חֲסֵרִים, וּכְתִיב בָּהּ מִיתָה  "וְהָיָה עַל אַהֲרֹן לְשָׁרֵת". XדY וְעַל יְדֵי שֶׁלֹּא הָיוּ לָהֶם בָּנִים, וּכְתִיב בָּהּ מִיתָה (במדבר ג, ד) "וַיָּמָת נָדָב וַאֲבִיהוּא בְּהַקְרִיבָם אֵשׁ זָרָה וּבָנִים לֹא הָיוּ לָהֶם". אַבָּא חָנָן אוֹמֵר עַל יְדֵי שֶׁלֹּא הָיָה לָהֶם נָשִׁים, דִּתְנַן תָּמָן (להלן טז, ו) "וְכִפֶּר בַּעֲדוֹ וּבְעַד בֵּיתוֹ" זֶה אִשְׁתּוֹ.

אָמַר רַבִּי לֵוִי, הַרְבֵּה נָשִׁים הָיוּ יוֹשְׁבוֹת עֲגוּנוֹת וּמַמְתִּינוֹת לָהֶם, וּמֶה הָיוּ אוֹמְרִים אֲחִי אָבִינוּ מֶלֶךְ, אֲחִי אִמֵּנוּ נָשִׂיא, אָבִינוּ כֹּהֵן גָּדוֹל. אָנוּ סְגָנֵי כְהֻנָּה אֵיזוֹ אִשָּׁה הֲגוּנָה לָנוּ. רַב נַחְמָן בְּשֵׁם רַבִּי יְהוֹשֻׁעַ בַּר נַחְמָן, לָמָּה  "בַּחוּרָיו אָכְלָה אֵשׁ" בִּשְׁבִיל בְּתוּלֹתָיו לֹא הֻלָּלוּ. וְעוֹד מִן הֲדָא (שמות כד, א) "וְאֶל מֹשֶׁה אָמַר עֲלֵה אֶל ה' אַתָּה וְאַהֲרֹן וְנָדָב וַאֲבִיהוּא", מְלַמֵּד שֶׁהָיָה מֹשֶׁה וְאַהֲרֹן מְהַלְּכִין תְּחִלָּה נָדָב וַאֲבִיהוּא מְהַלְּכִין אַחֲרֵיהֶם וְהָיוּ אוֹמְרִים מָתַי שְׁנֵי זְקֵנִים הַלָּלוּ מֵתִים וְאָנוּ נוֹהֲגִין שְׂרָרָה עַל הַצִּבּוּר תַּחְתֵּיהֶם. רַבִּי יוּדָן בְּשַׁם רַבִּי אַיְבוֹ אָמַר, בִּפְנֵיהֶם אָמְרוּ זֶה לָזֶה. רַבִּי פִּנְחָס אָמַר בְּלִבָּם הִרְהֲרוּ. אָמַר רַבִּי בֶּרֶכְיָה, אָמַר לָהֶם הַקָּדוֹשׁ בָּרוּךְ הוּא (משלי כז, א) "אַל תִּתְהַלֵּל בְּיוֹם מָחָר כִּי לֹא תֵדַע מַה יֵּלֵד יוֹם". סְיָחִים מֵתוּ וְנַעֲשׂוּ עוֹרוֹתֵיהֶם שְׁטוּחִין עַל גַּבֵּי אִמּוֹתֵיהֶן. וְעוֹד מִן הֲדָא (שמות כד, יא) "וְאֶל אֲצִילֵי בְּנֵי יִשְׂרָאֵל לֹא שָׁלַח יָדוֹ", אָמַר רַבִּי פִּנְחָס, מִכָּאן שֶׁהָיוּ רְאוּיִין לְהַשְׁלָחַת יָד, אָמַר רַבִּי הוֹשַׁעְיָא וְכִי קְלָרִין עָלַת אִמָּהֶן לְסִינַי דְּאַתְּ אָמַר  "וַיֶּחֱזוּ אֶת הָאֱלֹהִים וַיֹּאכְלוּ וַיִּשְׁתּוּ" אֶלָּא מְלַמֵּד שֶׁזָּנוּ עֵינֵיהֶם כְּלַפֵּי שְׁכִינָה כְּאָדָם שֶׁמַּבִּיט (כֹּה בְּיָדוֹ) [בַּחֲבֵרוֹ] מִתּוֹךְ מַאֲכָל וּמַשְׁתֶּה. רַבִּי חָנָן אָמַר, אֲכִילָה וַדַּאי, דִּכְתִיב (משלי טז, טו) "בְּאוֹר פְּנֵי מֶלֶךְ חַיִּים". אָמַר רַבִּי תַּנְחוּם מְלַמֵּד שֶׁהֵגִּסּוּ אֶת לִבָּם וְעָמְדוּ עַל רַגְלֵיהֶם וְזָנוּ עֵינֵיהֶם מִן הַשְּׁכִינָה.

רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי, מֹשֶׁה לֹא זָן עֵינָיו מִן הַשְּׁכִינָה, דִּכְתִיב  "וַיַּסְתֵּר מֹשֶׁה פָּנָיו כִּי יָרֵא מֵהַבִּיט אֶל הָאֱלֹהִים", וְנֶהֱנָה מִן הַשְּׁכִינָה, דִּכְתִיב (שם לד, כט) "וּמֹשֶׁה לֹא יָדַע כִּי קָרַן עוֹר פָּנָיו". דָּבָר אַחֵר "כִּי יָרֵא", (שם ל) "וַיִּירְאוּ מִגֶּשֶׁת אֵלָיו. מֵהַבִּיט",  "וּתְמוּנַת ה' יַבִּיט". נָדָב וַאֲבִיהוּא זָנוּ עֵינֵיהֶם מִן הַשְּׁכִינָה וְלֹא נֶהֱנוּ מִן הַשְּׁכִינָה, (שם ג, ד) "וַיָּמָת נָדָב וַאֲבִיהוּא לִפְנֵי ה'". וְכִי לִפְנֵי ה' מֵתוּ, אֶלָּא מְלַמֵּד שֶׁקָּשֶׁה לִפְנֵי הַקָּדוֹשׁ בָּרוּךְ הוּא בְּשָׁעָה שֶׁבְּנֵיהֶם שֶׁל צַדִּיקִים מִסְתַּלְּקִים בְּחַיֵּי אֲבִיהֶם.

{rרמז תקכהr}  הָכָא אַתְּ אָמַר "לִפְנֵי ה'" שְׁנֵי פְּעָמִים, וּלְהַלָּן אַתְּ אָמַר (ראה דבהי"א כד, ב) "עַל פְּנֵי אַהֲרֹן אֲבִיהֶם" פַּעַם אַחַת, מְלַמֵּד שֶׁקָּשֶׁה לִפְנֵי הַקָּדוֹשׁ בָּרוּךְ הוּא כִּפְלַיִם מֵאֲבִיהֶם. (במדבר ג, ד) "בְּמִדְבַּר סִינַי" וְכִי בְּמִדְבַּר סִינַי מֵתוּ אֶלָּא מְלַמֵּד שֶׁמֵּהַר סִינַי נָטְלוּ אִפּוּפְסִין שֶׁלָּהֶם לְמִיתָה, מָשָׁל לְמֶלֶךְ שֶׁהָיָה מַשִּׂיא אֶת בִּתּוֹ וְנִמְצָא בַּשּׁוֹשְׁבִין שֶׁלּוֹ דְּבַר זֻהֲמָא, אָמַר הַמֶּלֶךְ אִם הוֹרְגוֹ אֲנִי עַכְשָׁיו הֲרֵי אֲנִי מְעַכֵּב שִׂמְחַת בִּתִּי, לְמָחָר בָּאָה שִׂמְחָתִי, מוּטָב בְּשִׂמְחָתִי וְלֹא בְּשִׂמְחַת בִּתִּי. כָּךְ אָמַר הַקָּדוֹשׁ בָּרוּךְ הוּא אִם אֲנִי הוֹרֵג נָדָב וַאֲבִיהוּא עַכְשָׁיו אֲנִי מְעַרְבֵּב שִׂמְחַת תּוֹרָה, לְמָחָר שִׂמְחָתִי בָּאָה, מוּטָב בְּשִׂמְחָתִי וְלֹא בְּשִׂמְחַת תּוֹרָה, הֲדָא הוּא דִכְתִיב  "בְּיוֹם חֲתֻנָּתוֹ" זֶה סִינַי "וּבְיוֹם שִׂמְחַת לִבּוֹ" זֶה אֹהֶל מוֹעֵד.

(במדבר ג, ד) "וּבָנִים לֹא הָיוּ לָהֶם", אִלּוּ הָיוּ לָהֶם בָּנִים הָיוּ קוֹדְמִין לְאֶלְעָזָר וְאִיתָמָר כָּל הַקּוֹדֵם בְּנַחֲלָה קוֹדֵם בְּכָבוֹד. וּבִלְבַד שֶׁיְּהֵא נוֹהֵג כְּמִּנְהָג אַבוֹתָיו.

"וַיְכַהֵן אֶלְעָזָר וְאִיתָמָר עַל פְּנֵי אַהֲרֹן אֲבִיהֶם". רַבִּי יִצְחָק אָמַר, בְּחַיָּיו. וְרַבִּי חִיָּא בַּר אַבָּא אָמַר בְּמוֹתוֹ. עַל דַּעְתֵיהּ דְּרַבִּי יִצְחָק דְּהוּא אָמַר בְּחַיָּיו, נֶאֱמַר כָּאן "עַל פְּנֵי" וְנֶאֱמַר לְהַלָּן (בראשית יא, כח) "עַל פְּנֵי תֶּרַח אָבִיו", מַה לְּהַלָּן בְּחַיָּיו אַף כָּאן בְּחַיָּיו. עַל דַּעְתֵיהּ דְּרַבִּי חִיָּא בַּר אַבָּא דְּאָמַר בְּמוֹתוֹ, נֶאֱמַר כָּאן "עַל פְּנֵי" וְנֶאֱמַר לְהַלָּן (שם כג, ג) "וַיָּקָם אַבְרָהָם מֵעַל פְּנֵי מֵתוֹ" מַה לְּהַלָּן בְּמוֹתוֹ אַף כָּאן בְּמוֹתוֹ. עַל דַּעְתֵיהּ דְּרַבִּי יִצְחָק דְּאָמַר בְּחַיָּיו, אֵרַע טֻמְאָה בְּאַהֲרֹן שִׁמֵּשׁ אֶלְעָזָר, אֵרַע טֻמְאָה בְּאֶלְעָזָר שִׁמֵּשׁ אִיתָמָר. מַעֲשֶׂה בְּשִׁמְעוֹן בֶּן קִמְחָא שֶׁיָּצָא לְדַבֵּר עִם מֶלֶךְ הָעַרְבִיִּים, וְנִתְּזָה צִנּוֹרָא שֶׁל רֹק מִפִּיו עַל בְּגָדָיו וְטִמְּאֻהוּ, וְנִכְנַס יְהוּדָה אָחִיו וְשִׁמֵּשׁ תַּחְתָּיו בִּכְהֻנָּה גְּדוֹלָה. אוֹתוֹ הַיּוֹם רָאֲתָה אִמָּן שְׁנֵי בָּנֶיהָ כֹּהֲנִים גְּדוֹלִים. אָמְרוּ שִׁבְעָה בָּנִים הָיוּ לְקִמְחָא וְכֻלָּן שִׁמְּשׁוּ בִּכְהֻנָּה גְּדוֹלָה, נִכְנְסוּ חֲכָמִים אֶצְלָהּ אָמְרוּ לָהּ מַה מַּעֲשִׂים טוֹבִים יֵשׁ בְּיָדֵךְ, אָמְרָה לָהֶם כָּךְ יָבוֹא עָלַי אִם רָאוּ קוֹרוֹת בֵּיתִי שַׂעֲרוֹת רֹאשִׁי מִיָּמַי. אָמְרוּ כָּל קְמָחִים קֶמַח וְקִמְחָא דְּקִמְחִית סֹלֶת, וְקָרְאוּ עָלֶיהָ אֶת הַפָּסוּק הַזֶּה  "כָּל כְּבוּדָה בַּת מֶלֶךְ פְּנִימָה" וְגוֹ'. וְעַל דַּעְתֵיהּ דְּרַבִּי חִיָּא דְּהוּא אָמַר בְּמוֹתוֹ, כְּשֶׁמֵת אַהֲרֹן שִׁמֵּשׁ אֶלְעָזָר בְּנוֹ, וּכְשֶׁמֵּת אֶלְעָזָר שִׁמֵּשׁ אִיתָמָר.

{pפסוק ג-דp}  רַבִּי בֶּרֶכְיָה בְּשֵׁם רַבִּי חִיָּא בַּר אַבָּא אָמַר, קִרְבוּ שְׂאוּ אֶת אֲחֵיכֶם מֵאֵת פְּנֵי הַקֹּדֶשׁ, הָאָרוֹן אֵין כְּתִיב כָּאן, אֶלָּא הַקֹּדֶשׁ, כְּאָדָם שֶׁאוֹמֵר הַעֲבֵר הַמֵּת הַזֶּה מִפְּנֵי הָאָבֵל עַד מָתַי יְהֵא הָאָבֵל הַזֶּה מִצְטָעֵר.

אָמַר רַבִּי אַבָּא בַּר כַּהֲנָא, מִפְּנֵי מָה נִסְמְכָה מִיתַת מִרְיָם לְפָרָשַׁת אֵפֶר פָּרָה אֶלָּא מְלַמֵּד כְּשֵׁם שֶׁאֵפֶר הַפָּרָה מְכַפֵּר כָּךְ מִיתַת מִרְיָם מְכַפֶּרֶת. אָמַר רַבִּי יוּדָן, מִפְּנֵי מָה נִסְמְכָה מִיתַת אַהֲרֹן לְשִׁבּוּר לוּחוֹת, אֶלָּא מְלַמֵּד שֶׁהִיא קָשָׁה לִפְנֵי הַקָּדוֹשׁ בָּרוּךְ הוּא כִּשְׁבִירַת לוּחוֹת. אָמַר רַבִּי חִיָּא בַּר אַבָּא, בְּאֶחָד בְּנִיסָן מֵתוּ בָּנָיו שֶׁל אַהֲרֹן. וּמִפְנֵי מָה מַזְכִּיר מִיתָתָן שֶׁל בְּנֵי אַהֲרֹן בְּיוֹם הַכִּפּוּרִים, אֶלָּא מְלַמֵּד כְּשֵׁם שֶׁיּוֹם כִּפּוּרִים מְכַפֵּר כָּךְ מִיתָתָן שֶׁל צַדִּיקִים מְכַפֵּר. וּמִנַּיִן שֶׁיּוֹם הַכִּפּוּרִים מְכַפֵּר, דִּכְתִיב (להלן טז, ט) "כִּי בַּיּוֹם הַזֶּה יְכַפֵּר". וּמִנַּיִן שֶׁמִּיתָתָן שֶׁל צַדִּיקִים מְכַפֶּרֶת שֶׁנֶּאֱמַר (ש"ב כא, יד) "וַיִּקְבְּרוּ אֶת עַצְמוֹת שָׁאוּל וִיהוֹנָתָן בְּנוֹ בְּאֶרֶץ בִּנְיָמִן בְּצֶלַע בְּקֶבֶר קִישׁ אָבִיו וַיַעֲשׂוּ כֹל אֲשֶׁר צִוָּה הַמֶּלֶךְ וַיֵּעָתֵר אֱלֹהִים לָאָרֶץ אַחֲרֵי כֵן".

הָיָה אַהֲרֹן עוֹמֵד וְתוֹהֵא וְאוֹמֵר אוֹי לִי כָּךְ עֲבֵרָה בְּיָדִי וּבְיַד בָּנַי שֶׁכָּךְ הִגַּעְתַּנִי. נִכְנַס מֹשֶׁה אֶצְלוֹ וְהָיָה מְפַיְּסוֹ אָמַר לוֹ אַהֲרֹן אָחִי מִסִּינַי נֶאֱמַר לִי עָתִיד אֲנִי לְקַדֵּשׁ אֶת הַבַּיִת הַזֶּה, בְּאָדָם גָּדוֹל אֲנִי מְקַדְּשׁוֹ, וְהָיִיתִי אוֹמֵר אוֹ בִּי אוֹ בְּךָ הַבַּיִת מִתְקַדֵּשׁ, עַכְשָׁיו נִמְצְאוּ בָּנֶיךָ גְּדוֹלִים מִמֶּנִּי וּמִמְּךָ שֶׁבָּהֶן הַבַּיִת נִתְקַדֵּשׁ, כֵּיוָן שֶׁשָּׁמַע אַהֲרֹן צִדֵּק אָלָיו אֶת הַדִּין וְשָׁתַק, שֶׁנֶּאֱמַר "וַיִּדֹּם אַהֲרֹן". וּלְמוּדִין הֵם הַצַּדִּיקִים שֶׁמַּצְדִּיקִים עֲלֵיהֶם אֶת הַדִּין. אַבְרָהָם צִדֵּק עָלָיו אֶת הַדִּין, שֶׁנֶּאֱמַר (בראשית יח, כז) "וְאָנֹכִי עָפָר וָאֵפֶר". יַעֲקֹב צִדֵּק עָלָיו אֶת הַדִּין, שֶׁנֶּאֱמַר  "קָטֹנְתִּי מִכָּל הַחֲסָדִים וּמִכָּל הָאֱמֶת". דָּוִד צִדֵּק עָלָיו אֶת הַדִּין, שֶׁנֶּאֱמַר (תהלים לח, ו) "הִבְאִישׁוּ נָמָקוּ חַבּוּרֹתַי מִפְּנֵי אִוַּלְתִּי".

דָּבָר אַחֵר "וַיֹּאמֶר מֹשֶׁה הוּא אֲשֶׁר דִּבֶּר ה' לֵאמֹר בִּקְרֹבַי אֶקָּדֵשׁ". זֶה דִּבּוּר נֶאֱמַר לְמֹשֶׁה בְּסִינַי וְלֹא יְדָעוֹ עַד שֶׁבָּא מַעֲשֶׂה לְיָדוֹ, וְכֵיוָן שֶׁבָּא מַעֲשֶׂה לְיָדוֹ אָמַר לוֹ מֹשֶׁה לְאַהֲרֹן, אַהֲרֹן אָחִי לֹא מֵתוּ בָּנֶיךָ אֶלָּא בִּשְׁבִיל קְדֻשַּׁת שְׁמוֹ שֶׁל מָקוֹם, שֶׁנֶּאֱמַר  "וְנוֹעַדְתִּי שָׁמָּה לִבְנֵי יִשְׂרָאֵל וְנִקְדַּשׁ בִּכְבוֹדִי", וְכֵיוָן שֶׁיָּדַע אַהֲרֹן שֶׁבָּנָיו יְדוּעֵי הַמָּקוֹם הֵן שָׁתַק וְקִבֵּל שָׂכָר עַל שְׁתִיקָתוֹ. מִכָּאן אָמְרוּ כָּל הַמְקַבֵּל עָלָיו וְשׁוֹתֵק סִימָן יָפֶה לוֹ. עַל יְדֵי דָּוִד הוּא אוֹמֵר (תהלים לז, ז) "דֹּם לַה' וְהִתְחוֹלֵל". עַל יְדֵי שְׁלֹמֹה הוּא אוֹמֵר (קהלת ג, ז) "עֵת לַחֲשׁוֹת וְעֵת לְדַבֵּר". עִתִּים לַכֹּל. עִתִּים שֶׁאָדָם שׁוֹתֵק עִתִּים שֶׁאָדָם מְדַבֵּר "דֹּם לַה' וְהִתְחוֹלֵל" אַף עַל פִּי שֶׁהוּא מַפִּיל לְךָ חֲלָלִים. וְכֵן שְׁלֹמֹה הוּא אוֹמֵר "עֵת לַחֲשׁוֹת וְעֵת לְדַבֵּר". פְּעָמִים שֶׁאָדָם מְדַבֵּר וּמְקַבֵּל שָׂכָר עַל דִּבּוּרוֹ, וְהַיְנוּ דְּאָמַר רַבִּי חִיָּא בַּר אַבָּא אָמַר רַבִּי יוֹחָנָן, מַאי דִּכְתִיב  "נוֹרָא אֱלֹהִים מִמִּקְדָּשֶׁיךָ" אַל תִּקְרִי "מִמִּקְדָּשֶׁיךָ" אֶלָּא "מִמְּקֻדָּשֶׁיךָ", בְּשָׁעָה שֶׁהַקָּדוֹשׁ בָּרוּךְ הוּא עוֹשֶׂה דִּין בִּמְקֻדָּשִׁין מִתְיָרֵא וּמִתְקַלֵּס וּמִתְעַלֶּה.

{rרמז תקכוr}  "וַיִּקְרָא מֹשֶׁה אֶל מִישָׁאֵל וְאֶל אֶלְצָפָן", מִכָּאן אָמְרוּ אֵין הַכֹּהֲנִים מִטַּמְּאִים לְמֵתִים שֶׁהֲרֵי אֶלְעָזָר וְאִיתָמָר הַכֹּהֲנִים לֹא נִטְמְאוּ לָהֶם. וּמִי נִטְמְאוּ לָהֶם הַלְּוִיִּים.

מִמַּשְׁמַע שֶׁנֶּאֱמַר (שמות ו, יח) "וּבְנֵי קְהָת עַמְרָם וְיִצְהָר וְחֶבְרוֹן וְעֻזִּיאֵל", אֵינִי יוֹדֵעַ שֶׁעֻזִּיאֵל דּוֹד אַהֲרֹן מַה תַּלְמוּד לוֹמַר "דֹּד אַהֲרֹן". מַקִּישׁ מַעֲשֵׂה עֻזִּיאֵל לְמַעֲשֵׂה אַהֲרֹן מָה אַהֲרֹן רוֹדֵף שָׁלוֹם בְּיִשְׂרָאֵל, אַף עֻזִּיאֵל רוֹדֵף שָׁלוֹם בְּיִשְׂרָאֵל. מִנַּיִן שֶׁהָיָה אַהֲרֹן רוֹדֵף שָׁלוֹם בְּיִשְׂרָאֵל שֶׁנֶּאֱמַר (במדבר כ, כט) "וַיִּרְאוּ כָּל הָעֵדָה כִּי גָּוַע אַהֲרֹן וַיִּבְכּוּ אֶת אַהֲרֹן שְׁלֹשִׁים יוֹם כָּל בֵּית יִשְׂרָאֵל", וּבְמֹשֶׁה הוּא אוֹמֵר (דברים לד, ח) "וַיִּבְכוּ בְּנֵי יִשְׂרָאֵל אֶת מֹשֶׁה", מִפְּנֵי מָה בָּכוּ אֶת אַהֲרֹן שְׁלֹשִׁים יוֹם כָּל בֵּית יִשְׂרָאֵל, וּבְמֹשֶׁה לֹא בָּכוּ אֶלָּא בְּנֵי יִשְׂרָאֵל, שֶׁאַהֲרֹן לֹא אָמַר לְאִישׁ סָרַחְתָּ, וְלֹא לְאִשָּׁה סָרַחַתְּ, אֲבָל מֹשֶׁה מִפְּנֵי שֶׁהוֹכִיחָן נֶאֱמַר בּוֹ "בְּנֵי יִשְׂרָאֵל", וְכֵן הַכָּתוּב מְפֹרָשׁ עַל יְדֵי אַהֲרֹן בַּקַּבָּלָה  "בְּרִיתִי הָיְתָה אִתּוֹ הַחַיִּים וְהַשָּׁלוֹם" שֶׁהָיָה רוֹדֵף שָׁלוֹם בְּיִשְׂרָאֵל. (שם) "וָאֶתְּנֵם לוֹ מוֹרָא וַיִּירָאֵנִי", שֶׁקִבֵּל עָלָיו כָּל דִּבְרֵי תּוֹרָה בְּאֵימָה בְּרֶתֶת וּבְזִיעַ. מַה תַּלְמוּד לוֹמַר  "וּמִפְנֵי שְׁמִי נִחַת הוּא". אָמְרוּ בְּשָׁעָה שֶׁיָּצַק מֹשֶׁה שֶׁמֶן הַמִּשְׁחָה עַל רֹאשׁ אַהֲרֹן נִרְתַּע וְנָפַל לַאֲחוֹרָיו אָמַר אוֹי לִי שֶׁמָּא מָעַלְתִּי בְּשֶׁמֶן הַמִּשְׁחָה, הֱשִׁיבָתוּ רוּחַ הַקֹּדֶשׁ (תהלים קלג, א-ג) "הִנֵּה מַה טּוֹב וּמַה נָּעִים שֶׁבֶת אַחִים גַּם יָחַד, כַּשֶּׁמֶן הַטּוֹב עַל הָרֹאשׁ יֹרֵד עַל הַזָּקָן זְקַן אַהֲרֹן שֶׁיּוֹרֵד עַל פִּי מִדּוֹתָיו, כְּטַל חֶרְמוֹן שֶׁיּוֹרֵד עַל הַרֲרֵי צִיּוֹן", מַה טַּל זֶה אֵין בּוֹ מְעִילָה אַף שֶׁמֶן הַמִּשְׁחָה אֵין בּוֹ מְעִילָה. (מלאכי ב, ו) "תּוֹרַת אֱמֶת הָיְתָה בְּפִיהוּ" וְלֹא אָסַר הַמֻּתָּר וְלֹא הִתִּיר הָאָסוּר. "בְּשָׁלוֹם וּבְמִישׁוֹר הָלַךְ אִתִּי" שֶׁלֹּא הִרְהֵר אַחַר דַּרְכֵי הַמָּקוֹם כְּדֶרֶךְ שֶׁלֹּא הִרְהֵר אַבְרָהָם אָבִינוּ. "רַבִּים הֵשִׁיב מֵעָוֹן" שֶׁהֵשִׁיב פּוֹשְׁעִים לַתּוֹרָה. וְאוֹמֵר  "מֵישָׁרִים אֲהֵבוּךָ".

{pפסוק הp}  "וַיִּקְרְבוּ וַיִּשָּׂאֻם בְּכֻתָּנֹתָם", מְלַמֵּד שֶׁחָס הַמָּקוֹם עֲלֵיהֶן בְּמִיתָתָן מִבְּחַיֵּיהֶן שֶׁאִלּוּ נִשְׂרַף גּוּפָן וְאֵין בִּגְדֵיהֶן קַיָּמִין הָיוּ מְפֻרְסָמִין וּמְבֻזִּין, אֶלָּא נִשְׂרַף גּוּפֵיהֶן וּבִגְדֵיהֶן קַיָּמִין, וַהֲרֵי דְּבָרִים קַל וָחֹמֶר וּמָה אִם אֵלּוּ שֶׁהִכְעִיסוּ הַמָּקוֹם וְנִכְנְסוּ לְפָנָיו שֶׁלֹּא בִּרְצוֹנוֹ כָּךְ עָשָׂה לָהֶם, קַל וָחֹמֶר לִשְׁאָר צַדִּיקִים.

{pפסוק וp}  "וַיֹּאמֶר מֹשֶׁה אֶל אַהֲרֹן וּלְאֶלְעָזָר וּלְאִיתָמָר בָּנָיו". רַבִּי אוֹמֵר בִּגְדֻלָּהמַתְחִילִין מִן הַגָּדוֹל, דִּכְתִיב "אֶל אַהֲרֹן וּלְאֶלְעָזָר", וּבְקַלְקָלָה מַתְחִילִין מִן הַקָּטָן, דִּכְתִיב (בראשית ג, יד- יז) "וַיֹּאמֶר ה' אֶל הַנָּחָשׁ וְגוֹ' וְאֵיבָה אָשִׁית וְגוֹ', וְאֶל הָאִשָּׁה אָמַר" נִתְקַלֵּל הַנָּחָשׁ, וְאַחַר כָּךְ נִתְקַלְּלָה חַוָּה וְאַחַר כָּךְ נִתְקַלֵּל אָדָם.

"רָאשֵׁיכֶם אַל תִּפְרָעוּ", אַל תְּגַדְּלוּ פֶּרַע, יָכוֹל לֹא תִּפְרָעוּ מִן הַכּוֹבַע, הֲרֵי אַתָּה דָּן נֶאֱמַר כָּאן פְּרִיעָה וְנֶאֱמַר לְהַלָּן "פְּרִיעָה" מַה פְּרִיעָה הָאָמוּר לְהַלָּן גִּדּוּל שֵׂעָר, אַף כָּאן גִּדּוּל שֵׂעָר. וּבִגְדֵיכֶם אַל תִּפְרֹמוּ, אַל תִּקְרְעוּ בִּגְדֵיכֶם. וְלֹא תָמֻתוּ, מִמַּשְׁמָע שֶׁנֶּאֱמַר לָאו אַתָּה שׁוֹמֵעַ הֵן. וְעַל כָּל הָעֵדָה יִקְצֹף וַאֲחֵיכֶם כָּל בֵּית יִשְׂרָאֵל יִבְכּוּ, זֶה מִקְרָא מְסֹרָס, וְאֵין רָאוּי לוֹמַר אֶלָּא וַאֲחֵיכֶם יִבְכּוּ וְעַל כָּל הָעֵדָה יִקְצֹף אִם אֲחֵיכֶם אֵין בּוֹכִים יִקְצֹף עַל כָּל הָעֵדָה. יִבְכּוּ אֶת הַשְּׂרֵפָה וְגוֹ', מַה תַּלְמוּד לוֹמַר "הַשְּׂרֵפָה", הֲרֵי אֲנִי דָּן נֶאֱמַר כָּאן שְׂרֵפָה וְנֶאֱמַר לְהַלָּן "שְׂרֵפָה" מַה שְּׂרֵפָה הָאֲמוּרָה כָּאן שְׂרֵפַת נְשָׁמָה וְגוּף קַיָּם, אַף שְׂרֵפָה הָאֲמוּרָה לְהַלָּן שְׂרֵפַת נְשָׁמָה וְגוּף קַיָּם, (מַה שֶּׁאֵין כֵּן) בִּשְׂרֵפָה הָאֲמוּרָה בְּבַת כֹּהֵן וּבִשְׂרֵפָה הָאֲמוּרָה בְּאִשָּׁה וְאִמָּהּ.

{rרמז תקכזr}  מַעֲשֶׂה בְּרַבִּי טַרְפוֹן שֶׁהָיָה יוֹשֵׁב בְּצִלּוֹ שֶׁל שׁוֹבָךְ בְּשַׁבָּת בְּמִנְחָה הֵבִיאוּ לְפָנָיו דְּלִי שֶׁל צוֹנֵן, אָמַר רַבִּי טַרְפוֹן לְתַלְמִידָיו הַשּׁוֹתֶה מַיִם לְצִמְאוֹ כֵּיצַד הוּא מְבָרֵךְ, אָמְרוּ לוֹ לַמְּדֵנוּ רַבֵּינוּ אָמַר לָהֶם בּוֹרֵא נְפָשׁוֹת רַבּוֹת וְחֶסְרוֹנָן, אָמַר לָהֶן אֶשְׁאַל, אָמְרוּ לוֹ לַמְּדֵנוּ הֲרֵי הוּא אוֹמֵר (בראשית לז, כב) "וַיֵּשְׁבוּ לֶאֱכֹל לֶחֶם וַיִּשְׂאוּ עֵינֵיהֶם" וַהֲלֹא אֵין דַּרְכָּן שֶׁל עַרְבִיִּים לִהְיוֹת נוֹשְׂאִין אֶלָּא עוֹרוֹת רֵיחַ רַע וְעִטְרָן אֶלָּא שֶׁנָּתְנוּ צַדִּיק הַהוּא בֵּין דְּבָרִים הַחֲבִיבִין, וַהֲרֵי דְּבָרִים קַל וָחֹמֶר וּמָה אִם בִּשְׁעַת כַּעֲסָן שֶׁל צַדִיקִים מְרַחֲמִים עֲלֵיהֶן, בִּשְׁעַת הָרַחֲמִים עַל אַחַת כַּמָּה וְכַמָּה. כַּיּוֹצֵא בּוֹ וַיִּקְרְבוּ וַיִּשָּׂאֻם בְּכֻתָּנֹתָם, וַהֲרֵי דְּבָרִים קַל וָחֹמֶר וּמָה אִם בִּשְׁעַת כַּעֲסָן שֶׁל צַדִּיקִים מְרַחֲמִים עֲלֵיהֶן בִּשְׁעַת הָרַחֲמִים עַל אַחַת כַּמָּה וְכַמָּה. כַּיּוֹצֵא בּוֹ (מ"א יג, כח) "לֹא אָכַל הָאַרְיֵה אֶת הַנְּבֵלָה וְלֹא שָׁבַר אֶת הַחֲמוֹר", וַהֲרֵי דְּבָרִים קַל וָחֹמֶר וּמָה אִם בִּשְׁעַת כַּעֲסָן שֶׁל צַדִּיקִים מְרַחֲמִים עֲלֵיהֶם בִּשְׁעַת הָרַחֲמִים עַל אַחַת כַּמָּה וְכַמָּה.

{pפסוק זp}  "וּמִפֶּתַח אֹהֶל מוֹעֵד לֹא תֵצְאוּ", יָכוֹל בֵּין בִּשְׁעַת עֲבוֹדָה בֵּין שֶׁלֹּא בִּשְׁעַת עֲבוֹדָה, תַּלְמוּד לוֹמַר  "וּמִן הַמִּקְדָּשׁ לֹא יֵצֵא וְלֹא יְחַלֵּל" אֵימָתַי אֵינוֹ יוֹצֵא וְלֹא יְחַלֵּל הֱוֵי אוֹמֵר בִּשְׁעַת עֲבוֹדָה. פֶּן תָּמֻתוּ, מִמַּשְׁמָע שֶׁנֶּאֱמַר לָאו אַתָּה שׁוֹמֵעַ הֵן. כִּי שֶׁמֶן מִשְׁחַת ה' עֲלֵיכֶם, מַה תַּלְמוּד לוֹמַר, יָכוֹל אֵין לִי אֶלָּא אַהֲרֹן וּבָנָיו שֶׁנִּתְרַבּוּ בְּשֶׁמֶן הַמִּשְׁחָה אִם יָצְאוּ בִּשְׁעַת עֲבוֹדָה חַיָּבִין מִיתָה, מִנַּיִן לְכֹהֲנִים שֶׁל כָּל הַדּוֹרוֹת, תַּלְמוּד לוֹמַר "כִּי שֶׁמֶן מִשְׁחַת ה' עֲלֵיכֶם".

{rרמז תקכחr}  וַיַּעֲשׂוּ כִּדְבַר מֹשֶׁה, קִיְּמוּ עֲלֵיהֶן מִצְוַת מֹשֶׁה רַבָּן, שֶׁבַח לְתַלְמִיד שֶׁמְּקַיֵּם עָלָיו מִצְוַת רַבּוֹ, שֶׁבַח לִבְנֵי אַהֲרֹן שֶׁקִּיְּמוּ עַלֵיהֶן מִצְוַת מֹשֶׁה. וְכֵן הַכָּתוּב מְשַׁבֵּחַ אֶת יִשְׂרָאֵל בְּמִצְרַיִם, (שמות יב, כח) "וַיֵּלְכוּ וַיַּעֲשׂוּ בְּנֵי יִשְׂרָאֵל כַּאֲשֶׁר צִוָּה ה' אֶת מֹשֶׁה וְאֶת אַהֲרֹן כֵּן עָשׂוּ". וְכֵן הַכָּתוּב מְשַׁבֵּחַ אֶת יִשְׂרָאֵל בְּפָרָשַׁת שִׁלּוּחַ טְמֵאִים  "וַיַּעֲשׂוּ כֵּן בְּנֵי יִשְׂרָאֵל וַיְשַׁלְּחוּ אֹתָם אֶל מִחוּץ לַמַּחֲנֶה". וְכֵן הַכָּתוּב מְשַׁבֵּחַ אֶת יְהוֹשֻׁעַ (יהושע יא, טו) "כַּאֲשֶׁר צִוָּה ה' אֶת מֹשֶׁה עַבְדּוֹ כֵּן צִוָּה מֹשֶׁה אֶת יְהוֹשֻׁעַ וְכֵן עָשָׂה יְהוֹשֻׁעַ לֹא הֵסִיר דָּבָר מִכָּל אֲשֶׁר צִוָּה מֹשֶׁה".

{pפסוק ח-יאp}  "יַיִן וְשֵׁכָר אַל תֵּשְׁתְּ", תָּנֵי רַבִּי יִשְׁמָעֵאל, לֹא מֵתוּ בָּנָיו שֶׁל אַהֲרֹן אֶלָּא שֶׁנִּכְנְסוּ שְׁתוּיֵי יַיִן. רַבִּי פִּנְחָס בְּשֵׁם רַבִּי לֵוִי מָשָׁל לְמֶלֶךְ שֶׁהָיָה לוֹ בֶּן בַּיִת נֶאֱמָן וּמְצָאוֹ עוֹמֵד עַל פֶּתַח הַחֲנוּיוֹת וְהִתִּיז אֶת רֹאשׁוֹ בִּשְׁתִיקָה וּמִנָּה בֶּן בַּיִת אַחֵר תַּחְתָּיו, וְאֵין אָנוּ יוֹדְעִים מִפְּנֵי מָה הָרַג אֶת הָרִאשׁוֹן, אֶלָּא מִמַּה שֶּׁהוּא מְצַוֶּה אֶת הַשֵּׁנִי וְאוֹמֵר לוֹ אַל תִּכָּנֵס בְּפֶתַח הַחֲנוּיוֹת אָנוּ יוֹדְעִין שֶׁמִּתּוֹךְ כָּךְ הָרַג אֶת הָרִאשׁוֹן. כָּךְ (לעיל פסוק ב) "וַתֵּצֵא אֵשׁ מִלִּפְנֵי ה' וַתֹּאכַל אוֹתָם" וְאֵין אָנוּ יוֹדְעִין מִפְּנֵי מָה מֵתוּ אֶלָּא מִפְּנֵי שֶׁהוּא מְצַוֶּה אֶת אַהֲרֹן וְאָמַר לוֹ יַיִן וְשֵׁכָר אַל תֵּשְׁתְּ אָנוּ יוֹדְעִין שֶׁלֹּא מֵתוּ אֶלָּא מִפְּנֵי הַיַּיִן.

וּלְפִי שֶׁשָּׁתַק אַהֲרֹן שֶׁנֶּאֱמַר  "וַיִּדֹּם אַהֲרֹן", קִבֵּל שָׂכָר עַל שְׁתִיקָתוֹ וְזָכָה וְנִתְיַחֵד עָלָיו הַדִּבּוּר. שֶׁנֶּאֱמַר "וַיְדַבֵּר ה' אֶל אַהֲרֹן".

(תהלים יט, ט) "פִּקּוּדֵי ה' יְשָׁרִים מְשַׂמְּחֵי לֵב", זֶה אַהֲרן שֶׁהָיָה לִבּוֹ עָצֵב עָלָיו בִּשְׁבִיל בָּנָיו שֶׁמֵתוּ, וְכֵּיוַן שֶׁנִתְיַחֵד עָלָיו הַדִבּוּר שָׂמַח שֶׁנֶּאֱמַר "וַיְדַבֵּר ה' אֶל אַהֲרֹן". תָּנֵי חִזְקִיָּה נַעֲשׂוּ דִּבְרֵי תוֹרָה עֲטָרָה לָרֹאשׁ, (משלי א, ט) "כִּי לִוְיַת חֵן הֵם לְרֹאשֶׁךָ". מוֹנְיַיק לַצַּוָּאר, (שם) "וַעֲנָקִים לְגַּרְגְּרוֹתֶיךָ". מְלוּגְמָא לַלֵּב "פִּקּוּדֵי ה' יְשָׁרִים מְשַׂמְּחֵי לֵב", קִילוֹרִית לָעֵינַיִם  "מִצְוַת ה' בָּרָה מְאִירַת עֵינַיִם". כּוֹס עִקָּרִין לִבְנֵי מֵעַיִם, שֶׁנֶּאֱמַר (משלי ג, ט) "רִפְאוּת תְּהִי לְשָׁרֶךָ". מִנַּיִן לרמ"ח אֵיבָרִים, שֶׁנֶּאֱמַר  "כִּי חַיִּים הֵם לְמוֹצְאֵיהֶם וּלְכָל בְּשָׂרוֹ מַרְפֵּא".

רַבִּי יְהוּדָה בְּרַבִּי שָׁלוֹם, בִּלְשׁוֹן עִבְרִי שְׁמוֹ יַיִן וּבִלְשׁוֹן אֲרָמִי חֵמָר, חֵמָר בְּגִימַטְרִיָּא רמ"ח כְּנֶגֶד אֵיבָרִים שָׁבָּאָדָם, הַיַּיִן נִכְנָס בְּכָל אֵיבָר וְאֵיבָר וְהַגּוּף מִתְרַשֵּׁל וְהַדַּעַת מִטַּלְטֵל נִכְנַס הַיַּיִן הַדַּעַת יָצְאָה. וְכָךְ שָׁנָה רַבִּי אֶלְעָזָר הַקַּפָּר, נִכְנַס יַיִן שֶׁהוּא שִׁבְעִים וְיָצָא סוֹד שֶׁהוּא שִׁבְעִים, לְכָךְ נִצְטַוָּה כֹּהֵן שֶׁלֹּא יִשְׁתֶּה יַיִן בִּשְׁעַת עֲבוֹדָה שֶׁלֹּא תִּטַּלְטֵל דַּעְתּוֹ אֶלָּא מְשַׁמֵּר אֶת הַתּוֹרָה מְשַׁמֵּר אֶת הָעֲבוֹדָה וְאֶת הַדַּעַת, שֶׁנֶּאֱמַר (מלאכי ב, ו) "תּוֹרַת אֱמֶת הָיְתָה בְּפִיהוּ" וְגוֹ', וְאוֹמֵר (שם ז) "כִּי שִפְתֵי כֹהֵן יִשְׁמְרוּ דַּעַת" וְגוֹ'. לְכָךְ הַקָּדוֹשׁ בָּרוּךְ הוּא מְצַוֶּה לְאַהֲרֹן יַיִן וְשֵׁכָר אַל תֵּשְׁתְּ. וְלֹא תְּהֵא סָבוּר שֶׁמָּא לְשֶׁעָבַר צִוִּיתִי אֶתְכֶם בִּזְמַן שֶׁבֵּית הַמִּקְדָּשׁ קַיָּם שֶׁנֶּאֱמַר "בְּבוֹאָם אֶל אֹהֶל מוֹעֵד" וְגוֹ', אֶלָּא אַף לְעוֹלָם שִׁמְרוּ עַצְמְכֶם מִן הַיַּיִן, שֶׁהַיַּיִן סִימַן קְלָלָה.

אָמַר יְשַׁעְיָה  "צְוָחָה עַל הַיַּיִן בַּחוּצוֹת עָרְבָה כָּל שִׂמְחָה (שָׁבַת) [גָלָה] מְשׂוֹשׂ הָאָרֶץ". מַהוּ "עָרְבָה" חֲשֵׁכָה קִבְּלָה כְּמָה דְּאַתְּ אָמַר (בראשית א, ב) "וַיְהִי עֶרֶב" ("שָׁבַת) [גָלָה] מְשׂוֹשׂ הָאָרֶץ", שֶׁשָּׁבְתָה צִיּוֹן, שֶׁנֶּאֱמַר (תהלים מח, ג) "יְפֵה נוֹף מְשׂוֹשׂ כָּל הָאָרֶץ" אָמַר הַקָּדוֹשׁ בָּרוּךְ הוּא לְיִשְׂרָאֵל בָּעוֹלָם הַזֶּה הַיַּיִן סִימַן קְלָלָה, אֲבָל לָעוֹלָם הַבָּא אֲנִי אֶעֱשֶׂה אוֹתוֹ עָסִיס, שֶׁנֶּאֱמַר (יואל ד, יח) "וְהָיָה בַּיּוֹם הַהוּא יִטְּפוּ הֶהָרִים עָסִיס".

תָּנוּ רַבָּנָן "יַיִן וְשֵׁכָר אַל תֵּשְׁתְּ", יָכוֹל אֲפִלּוּ כָּל שֶׁהוּא אֲפִלּוּ מִגִּתּוֹ, תַּלְמוּד לוֹמַר "וְשֵׁכָר" לֹא אָמַרְתִּי אֶלָּא כְּדֵי לְשַׁכֵּר, רְבִיעִית יַיִן בֶּן אַרְבָּעִים יוֹם, אִם כֵּן מַה תַּלְמוּד לוֹמַר "יַיִן", לוֹמַר לְךָ מֻזְהָרִין עָלָיו כָּל שֶׁהוּא וּמֻזְהָרִין עָלָיו מִגִּתּוֹ, רַבִּי יְהוּדָה אוֹמֵר יַיִן אַל תֵּשְׁתְּ, אֵין לִי אֶלָּא יַיִן, שְׁאָר מְשַׁכְּרִין מִנַּיִן, תַּלְמוּד לוֹמַר "וְשֵׁכָר". אִם כֵּן מַה תַּלְמוּד לוֹמַר "יַיִן" לוֹמַר לְךָ עַל הַיַּיִן בְּמִיתָה וְעַל שְׁאָר מְשַׁכְּרִין בְּאַזְהָרָה. רַבִּי אֶלְעָזָר אוֹמֵר, יַיִן אַל תֵּשְׁתְּ, שֶׁלֹּא תִשְׁתֶּנּוּ כְּדֶרֶךְ שִׁכְרוּתוֹ, הָא אִם הִפְסִיק בּוֹ, אוֹ נָתַן לְתוֹכוֹ מַיִם כָּל שֶׁהֵן פָּטוּר, בְּמַאי פְּלִיגֵי, תַּנָּא קָמָא סַבַר, גָּמְרִינָן שֵׁכָר שֵׁכָר מִנָּזִיר, וְרַבִּי יְהוּדָה לָא יָלִיף, וְרַבִּי אֶלְעָזָר סַבַר מַאי וְשֵׁכָר, הוּא דְּמִישְׁכַּר. כְּמָאן אָזְלָא הָא דְּתַנְיָא אָכַל דְּבֵלָה קְעִילִית וְשָׁתָה דְּבַשׁ אוֹ חָלָב וְנִכְנַס לַמִּקְדָּשׁ וְשִׁמֵּשׁ לוֹקֶה אַרְבָּעִים, כְּמָאן כְּרַבִּי יְהוּדָה, וַהֲלָכָה כְּרַבִּי אֶלְעָזָר, קְרִי רַב עָלֵיהּ דְּרַבִּי אֶלְעָזָר טוּבִינָא דְּחַכִּימֵי. רַבִּי אַחָא דְּהוּצָל וְכוּ', אֲתָא לְקָמֵיהּ דְּרַב אָשֵׁי אָמַר לֵיהּ זִיל הָאִידְנָא וְתָא לְמָחָר. דְּרַב לֹא מוֹקֵי אֲמוֹרָא עָלֵיהּ מִיּוֹמָא טָבָא לְחַבְרֵיהּ מִשּׁוּם שִׁכְרוּת, אָמַר לֵיהּ הָאֲמַר רַב הֲלָכָה כְּרַבִּי אֶלְעָזָר (וְרַב) [וּמַר] הָא קָא רָמֵי בֵּיהּ מַיָא, לֹא קַשְׁיָא הָא בִּרְבִיעִית הָא בְּיוֹתֵר מֵרְבִיעִית.

{rרמז תקכטr}  אָמַר רַבִּי אֶלְעָזָר, עֶשֶׂר רְבִיעִיּוֹת הֵן, וְנָקִיט רַב כַּהֲנָא בְּיָדֵיהּ, חָמֵשׁ סוּמְקְתָא וְחָמֵשׁ חִוַּרְתָא. חָמֵשׁ סוּמְקְתָא. XאY נָזִיר, XבY וְעוֹשֶׂה פֶּסַח, XגY שֶׁהוֹרוּ, XדY בַּמִּקְדָּשׁ, XהY וּמֵתוּ, (סִימָנָא), נָזִיר רְבִיעִית יַיִן לְנָזִיר. עוֹשֶה פֶּסַח, דְּאָמַר רַב יְהוּדָה אָמַר שְׁמוּאֵל, אַרְבַּע כּוֹסוֹת הַלָּלוּ צָרִיךְ שֶׁיְּהֵא בָּהֶן כְּדֵי רְבִיעִית. שֶׁהוֹרוּ, שָׁתָה רְבִיעִית יַיִן אַל יוֹרֶה. בַּמִּקְדָּשׁ, שָׁתָה רְבִיעִית יַיִן וְנִכְנַס לַמִּקְדָּשׁ חַיָּב. וּמֵתוּ, דְּתַנְיָא מִנַּיִן לִרְבִיעִית דָּם שֶׁיָּצָא מִשְּׁנֵי מֵתִים שֶׁהוּא מְטַמֵּא בְּאֹהֶל שֶׁנֶּאֱמַר  "וְעַל כָּל נַפְשׁוֹת מֵת לֹא יָבוֹא". חָמֵשׁ חִוַּרְתָּא XאY חַלַּת, XבY נָזִיר, XגY וּמְצֹרָע, XדY שֶׁנִּפְסְלוּ, XהY בְּשַׁבָּת, (סִימָנָא). חַלַּת, רְבִיעִית שֶׁמֶן לְחַלּוֹת. נָזִיר, רְבִיעִית שֶׁמֶן לְנָזִיר. מְצֹרָע, רְבִיעִת מַיִם לִמְצֹרָע. שֶׁנִּפְסְלוּ, דִּתְנַן וּשְׁאָר כָּל מַשְׁקִין טְמֵאִין פּוֹסְלִין אֶת הַגְּוִיָּה בִּרְבִיעִית. בְּשַׁבָּת, דִּתְנַן וּשְׁאָר כָּל הַשּׁוֹפְכִין בִּרְבִיעִית לְהוֹצָאַת שַׁבָּת. וְתוּ לֵיכָּא וְהָאִיכָּא, מֵי רְבִיעִית נוֹטְלִין לַיָּדַיִם לְאֶחָד וַאֲפִלּוּ לִשְׁנַיִם. בִּפְלוּגְתָא לָא קָמַיירֵי. וְהָאִיכָּא הָיָה מֵבִיא פַּיְלֵי שֶׁל חֶרֶס וְנוֹתֵן לְתוֹכָהּ חֲצִי לוֹג מַיִם מִן הַכִּיּוֹר, וְרַבִּי יְהוּדָה אוֹמֵר, רְבִיעִית. בִּפְלוּגְתָא לָא קָמַיְרֵי. וְהָא אִיכָּא כַּמָּה מַיִם נוֹתֵן לְתוֹכָהּ כָּל שֶׁהוּ, רַבִּי מֵאִיר אוֹמֵר רְבִיעִית. בִּפְלוּגְתָא לָא קָא מַיירֵי. וְהָאִיכָּא מִקְוֶה. בַּר מֵהַהוּא דְּבִטְלוּהָ רַבָּנָן.

וְאֵלּוּ הֵן שֶׁבְּמִיתָה, שְׁתוּיֵי יַיִן וּפְרוּעֵי רֹאשׁ. בִּשְׁלָמָא שְׁתוּיֵי יַיִן דִּכְתִיב "יַיִן וְשֵׁכָר אַל תֵּשְׁתְּ" וְגוֹ', אֶלָּא פְּרוּעֵי רֹאשׁ מְנָלָן דְּאִיתְקַשׁ שְׁתוּיֵי יַיִן לִפְרוּעֵי רֹאשׁ, דִּכְתִיב (יחזקאל מד, כ) "וְרֹאשָׁם לֹא יְגַלְּחוּ וּפֶרַע לֹא יְשַׁלְּחוּ" וּכְתִיב  "וְיַיִן לֹא יִשְׁתּוּ" מַה שְּׁתוּיֵי יַיִן בְּמִיתָה אַף פְּרוּעֵי רֹאשׁ בְּמִיתָה, וּמִינַהּ מַה שְּׁתוּיֵי יַיִן מְחַלֵּל עֲבוֹדָה אַף פְּרוּעֵי רֹאשׁ מְחַלֵּל עֲבוֹדָה.

שְׁתוּיֵי יַיִן מְנָלַן, אַתְיָא חֻקָּה חֻקָּה מִמְחֻסַּר בְּגָדִים, וְהָא תָּנָא מִ"וּלְהַבְדִּיל" קָא נָסִיב לָהּ, הַנֵי מִילֵי מִקָּמֵי דְּנִיקוּשׁ גְּזֵרָה שָׁוָה. וְהָא תָּנָא מְחֻסַּר בְּגָדִים הוּא דְּקָא יָלִיף מִשְּׁתוּיֵי יַיִן, הָכִי קָאֲמַר מִנַּיִן שֶׁלֹּא נַחֲלֹק בֵּין מְחֻסַּר בְּגָדִים לִשְׁתוּיֵי יַיִן וְשֶׁלֹא רְחוּץ יָדַיִם וְרַגְלַיִם, תַּלְמוּד לוֹמַר "חֻקָּה" "חֻקָּה" לִגְזֵרָה שָׁוָה. אֶלָּא "וּלְהַבְדִּיל" לָמָּה לִי כִּדְרַב, דְּרַב לָא מוֹקֵי אֲמוֹרָא עָלֵיהּ מִיּוֹמָא טָבָא לְחַבְרֵיהּ מִשּׁוּם שִׁכְרוּת.

"אַתָּה וּבָנֶיךָ", יָכוֹל חֲלָלִין תַּלְמוּד לוֹמַר "אִתָּךְ", יָצְאוּ חֲלָלִין. אוֹצִיא אֶת חֲלָלִין וְלֹא אוֹצִיא אֶת בַּעֲלֵי מוּמִין, תַּלְמוּד לוֹמַר "אַתָּה וּבָנֶיךָ" מָה אַתָּה כָּשֵׁר אַף בָּנֶיךָ כְּשֵׁרִין יָצְאוּ חֲלָלִין וּבַעֲלֵי מוּמִין. בְּבֹאֲכֶם אֶל אֹהֶל מוֹעֵד, אֵין לִי אֶלָּא בְּבִיאָה, מִנַּיִן אַף בִּיצִיאָה, תַּלְמוּד לוֹמַר "אַתָּה וּבָנֶיךָ" מִנַּיִן לַעֲשׂוֹת הַמִּזְבֵּחַ כְּאֹהֶל מוֹעֵד תַּלְמוּד לוֹמַר "אַתָּה וּבָנֶיךָ". מִנַּיִן שֶׁאֵינוֹ חַיָּב אֶלָּא בִּשְׁעַת עֲבוֹדָה, תַּלְמוּד לוֹמַר "אַתָּה וּבָנֶיךָ אִתָּךְ". רַבִּי אוֹמֵר, נֶאֱמַר כָּאן "בְּבֹאֲכֶם אֶל אֹהֶל מוֹעֵד" וְכוּ' [מַה בְּבוֹאָם] הָאָמוּר לְהַלָּן עָשָׂה אֶת הַיְצִיאָה כְּבִיאָה, אֶת הַמִּזְבֵּחַ כְאֹהֶל [מוֹעֵד], וְאֵינוֹ חַיָּב אֶלָּא בִּשְׁעַת עֲבוֹדָה אָף בְּבֹאֲכֶם אֶל אֹהֶל מוֹעֵד, הָאָמוּר כָּאן עָשָׂה יְצִיאָה כְּבִיאָה, וְאֶת אֹהֶל מוֹעֵד כַּמִּזְבֵּחַ, וְלֹא יְהֵא חַיָּב אֶלָּא בִּשְׁעַת עֲבוֹדָה.

"אֹהֶל מוֹעֵד", אֵין לִי אֶלָּא אֹהֶל מוֹעֵד, מִנַּיִן לְרַבּוֹת שִׁילֹה וּבֵית עוֹלָמִים, תַּלְמוּד לוֹמַר "חֻקַּת עוֹלָם". וְלֹא תָמֻתוּ, מִמַּשְׁמַע לָאו אַתָּה שׁוֹמֵעַ הֵן, יָכוֹל יִהְיוּ יִשְׂרָאֵל חַיָּבִין מִיתָה עַל הַהוֹרָאָה, תַּלְמוּד לוֹמַר "אַתָּה וּבָנֶיךָ וְלֹא תָמוּתוּ", אַתָּה וּבָנֶיךָ בְּמִיתָה וְאֵין יִשְׂרָאֵל חַיָּבִין מִיתָה עַל הַהוֹרָאָה. יָכוֹל יִהְיוּ אַהֲרֹן וּבָנָיו חַיָּבִין מִיתָה עַל הַהוֹרָאָה, וְדִין הוּא, וּמָה אִם יִשְׂרָאֵל שֶׁמֻּזְהָרִין לָבוֹא אֶל אֹהֶל מוֹעֵד שְׁתוּיֵי יַיִן וְשֶׁלֹּא שְׁתוּיי יַיִן אֵין חַיָּבִין מִיתָה עַל הַהוֹרָאָה, אַהֲרֹן וּבָנָיו שֶׁאֵין מֻזְהָרִין לָבוֹא אֶל אֹהֶל מוֹעֵד אֶלָּא שְׁתוּיֵי יַיִן אֵינוֹ דִין שֶׁלֹּא יְחֻיְּבוּ מִיתָה עַל הַהוֹרָאָה, יָצְאוּ יִשְׂרָאֵל מִן הַכָּתוּב אַהֲרֹן וּבָנָיו מִקַּל וָחֹמֶר.

"חֻקַּת עוֹלָם", לְרַבּוֹת יְצִיקוֹת, וּבְלִילוֹת, וּתְנוּפוֹת, וְהַגָּשׁוֹת, וְהַקְּמִיצוֹת, וְהַמְּלִיקוֹת, וְהַקַּבָּלוֹת, וְהַהַזָּאוֹת. מִנַּיִן לִשְׁתוּיֵי יַיִן שֶׁאִם עָבַד עֲבוֹדָתוֹ פְּסוּלָה, תַּלְמוּד לוֹמַר "וּלְהַבְדִּיל בֵּין הַקֹּדֶשׁ וּבֵין הַחֹל". וּמִנַּיִן לִמְחֻסַּר בְּגָדִים וְשֶׁלֹּא רְחוּץ יָדַיִם וְרַגְלַיִם, נֶאֱמַר "חֻקָּה חֻקָּה" לִגְזֵרָה שָׁוָה.

"וּלְהַבְדִּיל בֵּין הַקֹּדֶשׁ וּבֵין הַחֹל", אֵלּוּ דָּמִים וַחֲרָמִים וְהֶקְדֵּשׁוֹת וְהָעֲרָכִין. וּבֵין הַטָּמֵא וּבֵין הַטָּהוֹר, אֵלּוּ טֻמְאוֹת וְטָהֳרוֹת. וּלְהוֹרֹת אֶת בְּנֵי יִשְׂרָאֵל, אֵלּוּ הַהוֹרָאוֹת. אֵת כָּל הַחֻקִּים, אֵלּוּ הַמִּדְרָשׁוֹת. אֲשֶׁר דִּבֶּר ה' לָהֶם אֵלּוּ הַהֲלָכוֹת. בְּיַד מֹשֶׁה זֶה הַתַּלְמוּד. יָכוֹל אַף הַמִּקְרָא, תַּלְמוּד לוֹמַר "וּלְהוֹרֹת". רַבִּי יוֹסִי בַּר רַבִּי יְהוּדָה אוֹמֵר, יָכוֹל אַף הַתַּרְגּוּם, תַּלְמוּד לוֹמַר "וּלְהוֹרֹת".

{rרמז תקלr}  אָמַר רַבִּי חִיָּא בַּר אַבָּא אָמַר רַבִּי יוֹחָנָן, כָּל הַפּוֹרֵשׁ מֵאִשְׁתּוֹ סָמוּךְ לְוֶסְתָּהּ הַוַיָין לוֹ בָּנִים זְכָרִים, דִּכְתִיב (להלן יא, מז) "וּלְהַבְדִּיל בֵּין הַטָּמֵא וּבֵין הַטָּהֹר" וּסְמִיךְ לֵיהּ (להלן יב, ב) "אִשָּׁה כִּי תַזְרִיעַ וְיָלְדָה זָכָר". רַבִּי יְהוֹשֻׁעַ בֶּן לֵוִי אָמַר, הַוַיָין לוֹ בָּנִים הָרְאוּיִין לְהוֹרָאָה, דִּכְתִיב "וּלְהַבְדִּיל" "וּלְהוֹרֹת". אָמַר רַבִּי חִיָּא בַּר אַבָּא אָמַר רַבִּי יוֹחָנָן, כָּל הַמַּבְדִּיל עַל הַיַּיִן בְּמוֹצָאֵי שַׁבָּת הַוַיָין לוֹ בָּנִים זְכָרִים, דִּכְתִיב "וּלְהַבְדִּיל בֵּין הַקֹדֶשׁ וּבֵין הַחֹל" וּסְמִיךְ לֵיהּ "אִשָּׁה כִּי תַזְרִיעַ וְיָלְדָה זָכָר". רַבִּי יְהוֹשֻׁעַ בֶּן לֵוִי אָמַר, הַוַיָין לוֹ בָּנִים רְאוּיִים לְהוֹרָאָה, דִּכְתִיב "וּלְהַבְדִּיל וּלְהוֹרֹת".

כְּמָאן אָזְלָא הָא דְּתַנְיָא שֶׁרֶץ טָמֵא וּצְפַרְדֵּעַ טָהוֹר, שְׁתוּיֵי יַיִן מוֹרִין בָּהֶן הוֹרָאָה. נֵימָא רַבִּי יוֹסִי בַּר יְהוּדָה וְלָא רַבָּנָן. אֲפִלּוּ תֵּימָא רַבָּנָן שָׁאנִי הָכָא דְּזִיל קְרִי בֵּיהּ רַב הוּא. אָמַר רַב הֲלָכָה כְּרַבִּי יוֹסִי בַּר רַבִּי יְהוּדָה. וְהָא רַב לָא מוֹקֵי אֲמוֹרָא עָלֵיהּ מִיּוֹמָא טָבָא לְחַבְרֵיהּ. שָׁאנִי רַב דְּאוֹרוּיֵי מוֹרֵי. וְנוֹקִים וְלֹא יוֹרֶה, כָּל הֵיכָא דְּיָתִיב רַב לָא סַגִּי לֵיהּ בְּלָא הוֹרָאָה.

אָמַר רַבִּי אֶלְעָזָר אָמַר רַבִּי הוֹשַׁעְיָא, הַפּוֹחֵת לֹא יִפְחֹת מִשָּׁלוֹשׁ, וְהַמּוֹסִיף אַל יוֹסִיף עַל שֶׁבַע. סֵדֶר הַבְדָּלוֹת כֵּיצַד, הַמַּבְדִּיל בֵּין קֹדֶשׁ לְחֹל, בֵּין אוֹר לְחֹשֶׁךְ, בֵּין יִשְׂרָאֵל לָעַמִּים, בֵּין יוֹם הַשְּׁבִיעִי לְשֵׁשֶׁת יְמֵי הַמַּעֲשֶׂה בֵּין טָמֵא לְטָהוֹר, בֵּין מַיִם הָעֶלְיוֹנִים לְתַחְתּוֹנִים, בֵּין כֹּהֲנִים לִלְוִיִּים וְיִשְׂרָאֵלִים.

{pפסוק יב-כp}  ("וַיֹּאמֶר) [וַיְדַבֵּר] מֹשֶׁה אֶל אַהֲרֹן וְאֶל אֶלְעָזָר וְאֶל אִיתָמָר בָּנָיו", בָּנִים שְׁקוּלִין בּוֹ בְּכָבוֹד, יָכוֹל אַף הָרִאשׁוֹנִים, תַּלְמוּד לוֹמַר "הַנּוֹתָרִים", הַנּוֹתָרִים שְׁקוּלִים בּוֹ בְּכָבוֹד וְאֵין הָרִאשׁוֹנִים שְׁקוּלִין בּוֹ בְּכָבוֹד. רַבָּן שִׁמְעוֹן בֶּן גַּמְלִיאֵל מִשּׁוּם רַבִּי אֶלְעָזָר בֶּן עֲזַרְיָה אוֹמֵר, הֲרֵי הוּא אוֹמֵר  "וַיָּמָת נָדָב וַאֲבִיהוּא לִפְנֵי ה' בְּהַקְרִיבָם אֵשׁ זָרָה" שֶׁאֵין תַּלְמוּד לוֹמַר "וּבָנִים לֹא הָיוּ לָהֶם", שֶׁאִלּוּ הָיוּ לָהֶם בָּנִים הֵם קוֹדְמִין לְאֶלְעָזָר, שֶׁכָּל הַקּוֹדֵם בְּנַחֲלָה הוּא קוֹדֵם בְּכָבוֹד. אִם כֵּן לָמָּה נֶאֱמַר "הַנּוֹתָרִים" אָמַר לָהֶם לֹא הָיָה לָכֶם לְהִסְתַּכֵּל כְּלָל בְּאֵלּוּ שֶׁעָשׂוּ דָּבָר שֶׁלֹּא בְּעֵצָה וְנִשְׁטְפוּ. רַבִּי אֶלְעָזָר אוֹמֵר, קְרוֹבִים הָיוּ לִשָּׂרֵף אֶלָּא שֶׁרִחֵם הַמָּקוֹם עַל אַהֲרֹן.

"קְחוּ אֶת הַמִּנְחָה", זוֹ מִנְחַת נַחְשׁוֹן. הַנּוֹתֶרֶת, זוֹ מִנְחַת יוֹם הַשְּׁמִינִי. מֵאִשֵּׁי ה', אֵין לָהֶם אֶלָּא לְאַחַר מַתַּן הָאִשִּׁים. וְאִכְלוּהָ מַצּוֹת, מַה תַּלְמוּד לוֹמַר, מִפְּנֵי שֶׁהִיא מִנְחַת צִבּוּר וְהוּא מִצְוַת (עֲשֵׂה) [שָׁעָה] וְאֵין כַּיּוֹצֵא בָּהּ לְדוֹרוֹת, לְכָךְ נֶאֱמַר "וְאִכְלוּהָ מַצּוֹת". "אֵצֶל הַמִּזְבֵּחַ", וְלֹא עַל גַבֵּי הַמִּזְבֵּחַ. לֹא בַּהֵיכָל. אֵין לִי אֶלָּא זוֹ בִּלְבַד מִנַּיִן לְרַבּוֹת קָדְשֵׁי קָדָשִׁים, תַּלְמוּד לוֹמַר "קֹדֶשׁ קָדָשִׁים". הִיא אוֹתָהּ וְהִיא, הֲרֵי אֵלּוּ שְׁלֹשָׁה מִעוּטִין פְּרָט לְתוֹדָה וְלַחְמָהּ, לְאֵיל נָזִיר וּלְלַחְמוֹ, לְאֵיל הַמִּלּוּאִים וּלְלַחְמוֹ.

"וַאֲכַלְתֶּם אֹתָהּ בְּמָקוֹם קָדוֹשׁ", מַה תַּלְמוּד לוֹמַר, לְפִי שֶׁנֶּאֱמַר "אֵצֶל הַמִּזְבֵּחַ" אֵין לִי אֶלָּא סָמוּךְ לַמִּזְבֵּחַ, מִנַּיִן לְרַבּוֹת הַלְּשָׁכוֹת הַבְּנוּיוֹת בַּחֹל וּפְתוּחוֹת לַקֹּדֶשׁ, תַּלְמוּד לוֹמַר "בְּמָקוֹם". כִּי חָקְךָ וְחָק בָּנֶיךָ הִיא, אֵין חָק לְבָנוֹת, מֵאִשֵּׁי ה', אֵין לָהֶן אֶלָּא אַחַר מַתַּן אִשִּׁים.

{rרמז תקלאr}  אָמַר רַבִּי אֶלְעָזָר, מִזְבֵּחַ שֶׁנִּפְגַּם אֵין אוֹכְלִין בְּגִינוֹ שְׁיָרֵי מִנְחָה, דְּאָמַר קְרָא וְאִכְלוּהָ מַצּוֹת אֵצֶל הַמִּזְבֵּחַ, וְכִי אֵצֶל הַמִּזְבֵּחַ אֲכָלוּהָ, אֶלָּא בִּזְמַן שֶׁהוּא שָׁלֵם וְלֹא בִּזְמַן שֶׁהוּא חָסֵר. אַשְׁכְּחָן מִנְחָה, קָדְשֵׁי קָדָשִׁים מְנָלַן, אָתְיָא קֹדֶשׁ קָדָשִׁים. קָדָשִׁים קַלִּים מְנָלַן, אָמַר רָבָא, אַתְיָא מִמִּדְרָשׁוֹ שֶׁל רַבִּי יִשְׁמָעאֵל, דְתַנְיָא רַבִּי יוֹסִי אוֹמֵר שְׁלֹשָׁה דְּבָרִים מִשּׁוּם שְׁלֹשָׁה זְקֵנִים וְזֶה אֶחָד מֵהֶם. רַבִּי יִשְׁמָעֵאל אוֹמֵר, יָכוֹל יַעֲלֶה אָדָם מַעֲשֵׂר שֵׁנִי בַּזְּמַן הַזֶּה לִירוּשָׁלַיִם וְיֹאכְלֶנּוּ, וְדִין הוּא בְּכוֹר טָעוּן הֲבָאַת מָקוֹם וּמַעֲשֵׂר טָעוּן הֲבָאַת מָקוֹם, מַה בְּכוֹר אֵינוֹ אֶלָּא בִּפְנֵי הַבַּיִת אַף מַעֲשֵׂר אֵינוֹ אֶלָּא בִּפְנֵי הַבַּיִת. מַה לִּבְכוֹר שֶׁכֵּן טָעוּן מַתַּן דָּמִים וְאֵמוּרִים לְגַבֵּי מִזְבֵּחַ, בִּכּוּרִים יוֹכִיחוּ, מַה לְבִּכּוּרִים שֶׁכֵּן טְעוּנִין הַנָּחָה, תַּלְמוּד לוֹמַר (דברים יד, כג) "וְאָכַלְתָּ לִפְנֵי ה' אֱלֹהֶיךָ וְגוֹ' מַעֲשַׂר דְּגָנְךָ" וְגוֹ' מַקִּישׁ מַעֲשֵׂר לִבְכוֹר מַה בְּכוֹר אֵינוֹ אֶלָּא בִּפְנֵי הַבַּיִת אַף מַעֲשֵׂר אֵינוֹ אֶלָּא בִּפְנֵי הַבַּיִת. וְלִיהַדַר דִּינָא וְלֵיתֵי בְּמַה הַצַּד, מִשּׁוּם דְּאִיכָּא לְמִיפְרַךְ מַה לְּהַצַּד הַשָּׁוֶה שֶׁבָּהֶן שֶׁכֵּן יֵשׁ בָּהֶם צַד מִזְבֵּחַ.  מַאי קָסָבַר, אִי קָסָבַר קְדֻשָּׁה רִאשׁוֹנָה קָדְשָׁה לִשַׁעְתָהּ וְלֹא קָדְשָׁה לֶעָתִיד לָבוֹא אֲפִלּוּ בְּכוֹר נַמִּי תִּבָּעֵי, וְאִי קָסָבַר קָדְשָׁה לֶעָתִיד לָבוֹא אֲפִלּוּ בְּכוֹר נַמִּי יִקְרַב, אָמַר רָבִינָא, לְעוֹלָם קָסָבַר לֹא קָדְשָׁה, וְהָכָא בְּמַאי עַסְקִינָן בִּבְכוֹר שֶׁנִּזְרַק דָּמוֹ קֹדֶם חֻרְבָּן הַבַּיִת וְחָרַב הַבַּיִת וַעֲדַיִן הַבָּשָׂר קַיָּם שֶׁמַּקְשֶׁה בְּשָׂרוֹ לְדָמוֹ, מַה דָּמוֹ לַמִּזְבֵּחַ אַף בְּשָׂרוֹ לַמִּזְבֵּחַ, וּמַקִּישׁ מַעֲשֵׂר לִבְכוֹר. וְכִי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ, מַעֲשַׂר דָּגָן חֻלִּין הוּא, וּלְמַאן דְאָמַר בָּתַר מְלַמֵּד אָזְלִינָן מַאי אִיכָּא לְמֵימַר, דָּם וּבָשָׂר חָד מִלְּתָא הוּא. כִּי סָלִיק רָבִין אֲמָרָהּ לִשְׁמַעְתְּתָא קָמֵיהּ דְּרַבִּי יִרְמִיָּה, אָמַר בַּבְלָאֵי טִפְּשָׁאֵי מִשּׁוּם דְּיָתְבֵי בְּאַרְעָא דַּחֲשׁוּכָא אָמְרֵי שְׁמַעְתְּתָא דְּמְחַשְׁכָן, לָא שְׁמִיעַ לְהוֹ הָא דְּתַנְיָא בִּשְׁעַת סִלּוּק מַסָּעוֹת קָדָשִׁים נִפְסָלִין, וְזָבִין וּמְצֹרָעִין מִשְׁתַּלְּחִין חוּץ לַמְּחִצָּה, וְתַנְיָא אִידָךְ בִּשְׁנֵי מְקוֹמוֹת קָדָשִׁים נֶאֱכָלִין, מַאי לָאו הָא בְּקָדְשֵׁי קָדָשִׁים.

וְהָא בְּקָדָשִׁים קַלִּים. לֹא אִידִי וְאִידִי בְּקָדָשִׁים קַלִּים וְלֹא קָשְׁיָא הָא רַבִּי יִשְׁמָעֵאל הָא רַבָּנָן. רָבִינָא אֲמַר, הָא וְהָא בְּקָדְשֵׁי קָדָשִׁים, וּמַאי (שְׁנָא) [בִּשְׁנֵי] מְקוֹמוֹת דְּקָתָּנֵי הָא עַד שֶׁלֹּא הֶעֱמִידוּ הַלְּוִיִּים הַמִּשְׁכָּן וְכוּ', סַלְקָא דַעְתָּךְ אֲמִינָא אִיפְסְלוּ לְהוֹ בְּיוֹצֵא קָא מַשְׁמַע לָן. אֵימָא הָכִי נַמִּי, אָמַר קְרָא (במדבר ב, יז) "וְנָסַע אֹהֶל מוֹעֵד" אַף עַל פִּי שֶׁנָּסַע אֹהֶל מוֹעֵד הוּא.

תָּנוּ רַבָּנָן "כִּי כֵן צֻוֵּיתִי", (פסוק יח) כַּאֲשֶׁר צֻוֵּיתִי כַּאֲשֶׁר צִוָּה ה'. כִּי כֵן צֻוֵּיתִי, בַּאֲנִינוּת יֹאכְלוּהָ. כַּאֲשֶׁר צִוֵּיתִי, בִּשְׁעַת מַעֲשֶׂה אָמַר לָהֶם. כַּאשֶׁר צִוָּה ה', וְלֹא מֵאֵלַי אֲנִי אוֹמֵר.  וְרָמִינְהוּ מִפְּנֵי אֲנִינוּת שְׂרָפוּהָ לְכָךְ נֶאֱמַר  "כָּאֵלֶּה". אָמַר שְׁמוּאֵל לָא קָשְׁיָא הָא רַבִּי יְהוּדָה הָא רַבִּי נְחֶמְיָה, דְּתַנְיָא מִפְּנֵי אֲנִינוּת שְׂרָפוּהָ לְכָךְ נֶאֱמַר "כָּאֵלֶּה", דִּבְרֵי רַבִּי נְחֶמְיָה. רַבִּי יְהוּדָה וְרַבִּי שִׁמְעוֹן אוֹמְרִים, מִפְּנֵי טֻמְאָה נִשְׂרְפָה, שֶׁאִם אַתָּה אוֹמֵר מִפְּנֵי אֲנִינוּת נִשְׂרְפָה הָיָה לִשְׁלָשְׁתָּן לִשָּׂרֵף. דָּבָר אַחֵר הָיָה לְאָכְלָן לָעֶרֶב. דָּבָר אַחֵר וַהֲלֹא פִּנְחָס הָיָה עִמָּהֶן. רַבָּה אָמַר אִידִי וְאִידִי רַבִּי נְחֶמְיָה, וְלֹא קָשְׁיָא כָּאן בְּקָדְשֵׁי שָׁעָה כָּאן בְּקָדְשֵׁי דּוֹרוֹת. רַבִּי נְחֶמְיָה הֵיכִי מְתָרֵץ לְהַנֵּי קְרָאֵי וְרַבָּנָן הֵיכִי מְתָרְצֵי לְהוֹ לְהַנֵּי קְרָאֵי, רַבִּי נְחֶמְיָה מְתָרֵץ הָכִי (פסוק יז-כ) מַדּוּעַ לֹא אֲכַלְתֶּם, אָמַר לוֹ מֹשֶׁה לְאַהֲרֹן, שֶׁמָּא נִכְנַס דָּמָהּ לִפְנַי וְלִפְנִים, אָמַר לוֹ הֵן לֹא הוּבָא אֶת דָּמָהּ. שֶׁמָּא חוּץ לִמְחִיצָתָהּ יָצְתָה, אָמַר לוֹ הֵן בַּקֹּדֶשׁ הָיְתָה, וְדִילְמָא בַאֲנִינוּת אַקְרַבְתּוּהָ וּפְסַלְתּוּהָ, אָמַר לוֹ מֹשֶׁה, וְכִי הֵן הִקְרִיבוּ דְּפַסְלָא בְּהוֹ אֲנִינוּת אֲנִי הִקְרַבְתִּי, וְאָמַר לוֹ וְאִי הֵן לֹא הוּבָא אֶת דָּמָהּ, וּבַקֹּדֶשׁ הָיְתָה, אָכוֹל תֹּאכְלוּ אֹתָהּ בַּקֹּדֶשׁ כַּאֲשֶׁר צִוֵּיתִי, בַּאֲנִינוּת יֹאכְלוּהָ, אָמַר לוֹ וַתִּקְרֶאנָה אֹתִי כָּאֵלֶּה וְאָכַלְתִּי חַטָּאת הַיּוֹם הַיִּיטַב בְּעֵינֵי ה', שֶׁמָּא לֹא שָׁמַעְתָּ אֶלָּא בְּקָדְשֵׁי שָׁעָה, דְּאִי בְּקָדְשֵׁי דּוֹרוֹת קַל וָחֹמֶר מִמַּעֲשֵׂר הַקַּל וּמַה מַּעֲשֵׂר הַקַּל אָמְרָה תּוֹרָה  "לֹא אָכַלְתִּי בְּאוֹנִי מִמֶּנּוּ", קֹדֶשׁ חָמוּר לֹא כָּל שֶׁכֵּן, מִיָּד וַיִּשְׁמַע מֹשֶׁה וַיִּיטַב בְּעֵינָיו, לֹא בֹּשׁ מֹשֶׁה לוֹמַר לֹא שָׁמַעְתִּי, אֶלָּא שָׁמַעְתִּי וְשָׁכַחְתִּי. רַבִּי יְהוּדָה וְרַבִּי שִׁמְעוֹן מְתָרְצִי לְהוֹ הָכִי, מַדּוּעַ לֹא אֲכַלְתֶּם [אֶת] הַחַטָּאת, שֶׁמָּא נִכְנַס דָּמָהּ לִפְנַי וְלִפְנִים, אָמַר לוֹ הֵן לֹא הוּבָא אֶת דָּמָהּ, שֶׁמָּא חוּץ לַמְּחִיצָה יָצְתָּה אָמַר לוֹ הֵן בַּקֹּדֶשׁ הָיְתָה, וְדִילְמָא בַּאֲנִינוּת אַקְרַבְתּוּהָ וּפְסַלְתּוּהָ, אָמַר לֵיהּ, מֹשֶׁה, הֵן הִקְרִיבוּ דְּפָסְלָה בְּהוֹ אֲנִינוּת, אֲנִי הִקְרַבְתִּי, וְדִילְמָא אַגַּב טְרַדַּיְכוּ פְּשָׁעִיתוּ בָּהּ וְאִטְמָאִי, אָמַר לֵיהּ, מֹשֶׁה, כָּךְ אֲנִי בְּעֵינֶיךָ שֶׁאֲנִי מְבַזֶּה קָדְשֵׁי שָׁמַיִם, וַתִּקְרָאֶנָה אֹתִי כָּאֵלֶּה, אֲפִלּוּ אֵלֶּה כָּאֵלֶּה אֵין אֲנִי מְבַזֶּה קָדְשֵׁי שָׁמַיִם. אָמַר לֵיהּ אִי הֵן לֹא הוּבָא אֶת דָּמָהּ וּבַקֹּדֶשׁ הָיְתָה אָכוֹל תֹאכְלוּ אֹתָהּ בַּקֹּדֶשׁ כַּאֲשֶׁר צִוֵּיתִי, בַּאֲנִינוּת יֹאכְלוּהָ. אָמַר לֵיהּ שֶׁמָּא לֹא שָׁמַעְתָּ אֶלָּא בַּלַּיְלָה, דְּאִי בַּיּוֹם קַל וָחֹמֶר מִמַּעֲשֵׂר וּמַה מַּעֲשֵׂר הַקַּל אָמְרָה תּוֹרָה (דברים כו, יד) "לֹא אָכַלְתִּי בְּאוֹנִי מִמֶּנּוּ" קֹדֶשׁ חָמוּר לֹא כָּל שֶׁכֵּן, מִיָּד וַיִּשְׁמַע מֹשֶׁה וְגוֹ' לֹא בֹּשׁ מֹשֶׁה לוֹמַר לֹא לָמַדְתִּי, אֶלָּא שָׁמַעְתִּי וְשָׁכַחְתִּי, אִבָּעֵי לְהוֹ לְשִׁהוּיֵי וּלְמִיכְלָה לְאוֹרְתָּא טֻמְאָה בְּאֹנֶס בָּאֲתָה. בִּשְׁלָמָא לְרַבָּנָן הַיְנוּ דִּכְתִיב "הַיּוֹם", אֶלָּא לְרַבִּי נְחֶמְיָה מַאי הַיּוֹם, חוֹבַת הַיּוֹם. בִּשְׁלָמָא לְרַבִּי נְחֶמְיָה הַיְנוּ דִּכְתִיב "הֵן הַיּוֹם", אֶלָּא לְרַבָּנָן מַאי הֵן הַיּוֹם. הָכִי קָאָמַר.

"הֵן הִקְרִיבוּ", אֲנִי הִקְרַבְתִּי, שַׁפִּיר קָאָמְרֵי לֵיהּ, רַבִּי נְחֶמְיָה לְטַעְמֵיהּ, דְּאָמַר קָדְשֵׁי שָׁעָה לָא פָּסְלָה בְּהוֹ אֲנִינוּת. אָמַר מָר הָיָה לוֹ לְאָכְלָהּ בָּעֶרֶב, שַׁפִּיר קָאֲמַר לֵיהּ, קָסָבַר אֲנִינוּת לַיְלָה דְּאוֹרַיְתָא. דָּבָר אַחֵר וַהֲלֹא פִּנְחָס הָיָה עִמָּהֶן, שַׁפִּיר קָאָמְרֵי לֵיהּ, סַבַר לָהּ כִּי הָא דְּאָמַר רַבִּי אִלְעָאִי, לֹא נִתְכַּהֵן פִּנְחָס עַד שֶׁהֲרָגוֹ לְזִמְרִי, דִּכְתִיב (במדבר כה, יג) "וְהָיְתָה לוֹ וּלְזַרְעוֹ אַחֲרָיו" וְגוֹ'. רַב אָשֵׁי אָמַר, עַד שֶׁעָשָׂה שָׁלוֹם בֵּין הַשְּׁבָטִים שֶׁנֶּאֱמַר  "וַיִּשְׁמַע פִּנְחָס הַכֹּהֵן, וְאִידָךְ, נַמִּי הָכְּתִיב "וַיִּשְׁמַע פִּנְחָס הַכֹּהֵן", הַהוּא לְיַחֵס זַרְעוֹ אַחֲרָיו.

(פסוק יד) "וְאֵת חֲזֵה הַתְּנוּפָה וְאֵת שׁוֹק הַתְּרוּמָה תֹּאכְלוּ בְּמָקוֹם טָהוֹר". אָמַר רַבִּי נְחֶמְיָה, וְכִי רִאשׁוֹנִים בְּמָקוֹם טָמֵא אֲכָלוּם, אֶלָּא טָהוֹר מִכְּלָל שֶׁהוּא טָמֵא, טָהוֹר מִטֻּמְאַת מְצֹרָע וְטָמֵא מִטֻּמְאַת זָב, וְאֵיזֶה זֶה מַחֲנֶה יִשְׂרָאֵל. וְאֵימָא טָהוֹר מִטֻּמְאַת זָב וְטָמֵא מִטֻּמְאַת מֵת וְאֵיזֶה זֶה מַחֲנֵה לְוִיָּה. אָמַר אַבַּיֵּי אָמַר קְרָא וַאֲכַלְתֶּם אֹתָהּ, אֹתָהּ בְּמָקוֹם קָדוֹשׁ וְאֵין אַחֶרֶת בְמָקוֹם קָדוֹשׁ, אַפְּקוּהָ מִמַּחֲנֵה לְוִיָּה וְכוּ'.

"שׁוֹק הַתְּרוּמָה" (כָּתוּב בֶּרֶמֶז תק"ח).

"חֲזֵה", זֶה הֶחָזֶה, תְּנוּפָה, זוֹ תְּנוּפַת הַסַּל. שׁוֹק, זֶה הַשּׁוֹק. תְּרוּמַת, זוֹ תְּרוּמַת תּוֹדָה. אַתָּה וּבָנֶיךָ וּבְנֹתֶיךָ, אַתָּה וּבָנֶיךָ בַּחֵלֶק וּבְנֹתֶיךָ בַּמַּתָּנוֹת אוֹ יָכוֹל אַתָּה וּבָנֶיךָ וּבְנוֹתֶיךָ בַּחֵלֶק, כְּשֶׁהוּא אוֹמֵר כִּי חָקְךָ וְחָק בָּנֶיךָ (הִיא) אֵין חֹק לְבָנוֹת, הָא מָה אֲנִי מְקַיֵּם אַתָּה וּבָנֶיךָ וּבְנוֹתֶיךָ אַתָּה וּבָּנֶיךָ בַּחֵלֶק וּבְנוֹתֶיךָ בַּמַּתָּנוֹת, נִתְּנוּ מִזִּבְחֵי שַׁלְמֵי בְּנֵי יִשְׂרָאֵל לְרַבּוֹת זִבְחֵי שַׁלְמֵי צִבּוּר שֶׁהָיוּ שָׁם בְּאוֹתוֹ הַיּוֹם, שֶׁנֶּאֱמַר (לעיל ט, ד) "וְשׁוֹר וְאַיִל לִשְׁלָמִים לִזְבֹּחַ לִפְנֵי ה'". שׁוֹק הַתְּרוּמָה וַחֲזֵה הַתְּנוּפָה, מְלַמֵּד שֶׁהַחֲלָבִים לְמַטָּה.

(פסוק טז-יז) "וְאֵת שְׂעִיר הַחַטָּאת", שְׂעִיר, זֶה שְׂעִיר נַחְשׁוֹן. חַטָּאת זוֹ חַטָּאת שְׁמִינִי. דָּרֹשׁ, זֶה שָׂעִיר שֶׁל רֹאשׁ חֹדֶשׁ. יָכוֹל שְׁלָשְׁתָּן נִשְׂרְפוּ תַּלְמוּד לוֹמַר "וְהִנֵּה שׂוֹרָף", אֶחָד נִשְׂרַף וְלֹא שְׁלָשְׁתָּן נִשְׂרָפוּ דָּרֹשׁ דָּרַשׁ, שְׁתֵּי דְּרִישׁוֹת לָמָּה, אָמַר לָהֶם מִפְּנֵי מָה חַטָּאת זוֹ נִשְׂרְפָה וְאֵלּוּ מֻנָּחוֹת, וְאֵינִי יוֹדֵעַ אֵיזוֹ הִיא, כְּשֶׁהוּא אוֹמֵר וְאֹתָהּ נָתַן לָכֶם לָשֵׂאת אֶת עֲוֹן הָעֵדָה הֱוֵי אוֹמֵר זֶה שָׂעִיר שֶׁל רֹאשׁ חֹדֶשׁ.

"וַיִּקְצֹף עַל אֶלְעָזָר וְעַל אִיתָמָר". מְלַמֵּד שֶׁנָּתַן פָּנָיו כְּנֶגֶד הַבָּנִים וְכָעַס. בְּנֵי אַהֲרֹן מְלַמֵּד שֶׁאַף אַהֲרֹן הָיָה עִמָּהֶן בַּקֶּצֶף. הַנֹּתָרִים, לֹא הָיָה פִּנְחָס עִמָּהֶם, לֵאמֹר, הֲשִׁיבֵנִי עַל דְּבָרַי.

{rרמז תקלבr}  אַשְׁרֵיהֶם מֹשֶׁה וְאַהֲרֹן שֶׁלֹּא נָשְׂאוּ לָכֶם פָּנִים בָּעוֹלָם הַזֶּה, שֶׁנֶּאֱמַר  "יַעַן לֹא הֶאֱמַנְתֶּם בִּי" אִלּוּ הֶאֱמַנְתֶּם בִּי עֲדַיִן לֹא הִגִּיעַ זְמַנְכֶם לִפָּטֵר. אַשְׁרֵיהֶם הַצַּדִּיקִים לֹא דַּיָּן שֶׁזּוֹכִין לְעַצְמָן אֶלָּא שֶׁמְּזַכִּין לִבְנֵיהֶם וְלִבְנֵי בְנֵיהֶם עַד סוֹף כָּל הַדּוֹרוֹת. הַרְבֵּה בָּנִים הָיוּ לוֹ לְאַהֲרֹן שֶׁרְאוּיִין לִשָּׂרֵף כְּנָדָב וַאֲבִיהוּא, שֶׁנֶּאֱמַר (פסוק טז) הַנֹּתָרִים, אֶלָּא שֶׁזְּכוּת אֲבִיהֶם גָּרְמָה לָהֶם אוֹי לָרְשָׁעִים שֶׁמְּחַיְּבִין לְעַצְמָן וְלִבְנֵי בְנֵיהֶם עַד סוֹף כָּל הַדּוֹרוֹת. הַרְבֵּה בָּנִים הָיוּ לוֹ לִכְנַעַן שֶׁרְאוּיִין לִסָּמֵךְ כְּטָבִי עַבְדּוֹ שֶׁל רַבָּן גַּמְלִיאֵל, אֶלָּא שֶׁחוֹבַת אֲבִיהֶם גָּרְמָה לָהֶם.

אָמַר רַבִּי פִּנְחָס אָמַר רַבִּי יִרְמִיָּה בְּשֵׁם רַבִּי אַבָּא בַּר כַּהֲנָא,  "אֹזֶן שׁוֹמַעַת תּוֹכַחַת חַיִּים בְּקֶרֶב חֲכָמִים תָּלִין", אֵלּוּ בָּנָיו שֶׁל אַהֲרֹן שֶׁהָיוּ בְּצַד הַמִּיתָה, וְזָכוּ שֶׁנִּתְיַחֵד הַדִּבּוּר עֲלֵיהֶן וְעַל אֲבִיהֶן וְעַל אֲחִי אֲבִיהֶן בְּחַיֵּיהֶן, דִּכְתִיב "וְאֵת שְׂעִיר הַחַטָּאת דָּרֹשׁ דָּרַשׁ", שְׁתֵּי דְּרִישׁוֹת, אָמַר לָהֶם אִם שְׁחַטְתֶּם לָמָּה לֹא אֲכַלְתֶּם וְאִם לֹא הֱיִיתֶם עֲתִידִין לֶאֱכֹל לָמָּה שְׁחַטְתֶּם, מִיָּד וַיִּקְצֹף עַל אֶלְעֶזֶר וְעַל אִיתָמָר. וְכֵיוָן שֶׁכָּעַס נִתְעַלְּמָה הֲלָכָה מִמֶּנּוּ.

{rרמז תקלגr}  רַב הוּנָא אָמַר, בִּשְׁלֹשָׁה מְקוֹמוֹת כָּעַס מֹשֶׁה וְנִתְעַלְּמָה הֲלָכָה מִמֶּנּוּ, וְאֵלּוּ הֵן, בְּשַׁבָּת, וּבִכְלֵי מַתָּכוֹת, וּבְאוֹנֵן, (כָּתוּב בֶּרֶמֶז תשפ"ו). בְּשַׁבָּת מִנַּיִן, שֶׁנֶּאֱמַר (שמות טז, כ) "וַיּוֹתִירוּ הָאֲנָשִׁים מִמֶּנּוּ עַד בֹּקֶר", וְכֵיוָן שֶׁכָּעַס שָׁכַח מִלּוֹמַר לָהֶם הִלְכוֹת שַׁבָּת. מָה אָמַר לָהֶם (שם טז) "אִכְלוּהוּ הַיּוֹם כִּי שַׁבָּת הַיּוֹם לַה'". בִּכְלֵי מַתָּכוֹת מִנַּיִן, שֶׁנֶּאֱמַר  "וַיִּקְצֹף מֹשֶׁה עַל פְּקוּדֵי הֶחָיִל", וְכֵיוָן שֶׁכָּעַס נִתְעַלְּמָה הֲלָכָה מִמֶּנּוּ שָׁכַח מִלּוֹמַר הִלְכוֹת כְּלֵי מַתָּכוֹת, וְכֵיוָן שֶׁלֹּא אָמַר, אָמַר אֶלְעָזָר הַכֹּהֵן שֶׁנֶּאֱמַר (שם לא, כא) "וַיֹּאמֶר אֶלְעָזָר הַכֹּהֵן אֶל אַנְשֵׁי הַצָּבָא", אָמַר לָהֶם, לְמֹשֶׁה רַבִּי צִוָּה וְאוֹתִי לֹא צִוָּה. בְּאוֹנֵן דִּכְתִיב "וַיִּקְצֹף עַל אֶלְעָזָר וְעַל אִיתָמָר בְּנֵי אַהֲרֹן" וְכֵיוָן שֶׁכָּעַס שָׁכַח מִלּוֹמַר לָהֶם שֶׁאוֹנֵן אָסוּר לֶאֱכֹל בְּקָדָשִׁים הַנֹּתָרִים, רַבִּי פִּנְחָס אָמַר לְהוֹן אַף אִינוּן הַלְוַאי לָא אִישְׁתְּרִיתוּן.

"וַיְדַבֵּר אַהֲרֹן", בְּדִבּוּר עַז כְּנֶגְדּוֹ, כְּמָה דְּאַתְּ אָמַר (בראשית מב, ט) "דִּבֵּר הָאִישׁ אֲדוֹנֵי הָאָרֶץ אִתָּנוֹ קָשׁוֹת". דָּרַשׁ אַהֲרֹן קַל וָחֹמֶר וְכוּ'. מִיָּד וַיִּשְׁמַע מֹשֶׁה וַיִּיטַב בְּעֵינָיו, הוֹצִיא כָּרוֹז בַּמַּחֲנֶה לֵאמֹר אֲנִי טָעִיתִי בַּהֲלָכָה וְאַהֲרֹן אָחִי לִמְּדַנִי. אֶלְעָזָר הָיָה יוֹדֵעַ הֲלָכָה וְשָׁתַק, וְכֵן אִיתָמָר וְנִתְיַחֵד הַדִּבּוּר עֲלֵיהֶן וְעַל אֲבִיהֶן וְעַל אֲחִי אֲבִיהֶן בְּחַיֵּיהֶן, הֲדָא הוּא דִכְתִיב (להלן יא, א) "וַיְדַבֵּר ה' אֶל מֹשֶׁה וְאֶל אַהֲרֹן לֵאמֹר אֲלֵהֶם". תָּנֵי רַבִּי חִיָּא "לֵאמֹר" "אֲלֵהֶם" לַבָּנִים לְאֶלְעָזָר וְאִיתָמָר.

"וְאֹתָהּ נָתַן לָכֶם לָשֵׂאת אֶת עֲוֹן הָעֵדָה" רַבִּי שִׁמְעוֹן אוֹמֵר, כָּל שֶׁאֵין בָּהּ יְדִיעָה לֹא בִּתְחִלָּה וְלֹא בַּסּוֹף שְׂעִירֵי הָרְגָלִים מְכַפְּרִים אֲבָל לֹא שְׂעִירֵי רָאשֵׁי חֳדָשִׁים. וְעַל מָה שְׂעִירֵי רָאשֵׁי חֳדָשִׁים מְכַפְּרִין עַל טָהוֹר שֶׁאָכַל אֶת הַטָּמֵא. מַאי טַעְמָא דְּרַבִּי שִׁמְעוֹן, דִּכְתִיב "וְאֹתָהּ נָתַן לָכֶם לָשֵׂאת אֶת עֲוֹן הָעֵדָה", נֶאֱמַר כָּאן "עֲוֹן" וְנֶאֱמַר לְהַלָּן בַּצִּיץ (שמות כה, לח) "עָוֹן", מַה לְּהַלָּן טֻמְאַת בָּשָׂר אַף כָּאן טֻמְאַת בָּשָׂר. אִי מַה לְּהַלָּן עוֹלִין אַף כָּאן עוֹלִין, עֲוֹן הָעֵדָה כְּתִיב. מִכְּדֵי מִיגְמַר גְּמִירֵי מֵהֲדָדֵי, נִיכַפֵּר דְּרֹאשׁ חֹדֶשׁ אַדִּידֵיהּ. וְאַדְּצִיץ, נָפְקָא מִינָהּ לְהֵיכָא דְנִשְׁבַּר הַצִיץ, אָמַר קְרָא עָוֹן עָוֹן אֶחָד הוּא נוֹשֵׂא וְאֵינוֹ נוֹשֵׂא שְׁתֵּי עַוֹנוֹת. וְנִיכַפֵּר צִיץ אַדִּידֵיהּ וְאַדְרֹאשׁ חֹדֶשׁ נָפְקָא מִינָהּ לְטֻמְאָה שֶׁאֵרְעָה בֵּין זֶה לָזֶה, אָמַר קְרָא וְאֹתָהּ, אֹתָהּ נוֹשֵׂא עָווֹן וְאֵין אַחֵר נוֹשֵׂא עָווֹן. רַב אָשֵׁי אֲמַר, הָכָא כְּתִיב עֲוֹן הָעֵדָה עֵדָה וְלֹא קָדָשִׁים, הָתָם כְּתִיב "עֲוֹן הַקֳּדָשִׁים" קָדָשִׁים וְלֹא עֵדָה. אַשְׁכְּחָן שְׂעִירֵי רָאשֵׁי חֳדָשִׁים דִּמְכַפְּרִים עַל טָהוֹר שֶׁאָכַל אֶת הַטָּמֵא, שְׂעִירֵי הָרְגָלִים שֶׁאֵין מְכַפְּרִין אֶלָּא עַל שֶׁאֵין בָּהּ יְדִיעָה לֹא בִּתְחִלָּה וְלֹא בַּסּוֹף מְנָא לַן. כִּדְאָמַר רַבִּי חָמָא בַּר חֲנִינָא, "שָׂעִיר וְשָׂעִיר", הָכָא נַמִּי "שָׂעִיר וְשָׂעִיר". וְאִיתְקַשׁ שְׂעִירֵי הָרְגָלִים לִשְׂעִירֵי רָאשֵׁי חֳדָשִׁים מָה רֹאשׁ חֹדֶשׁ בְּמִלְּתָא דְּקֹדֶשׁ מְכַפֵּר, אַף שְׂעִירֵי רְגָלִים בְּמִלְּתָא דְּקֹדֶשׁ מְכַפְּרִין. (לָשׁוֹן אַחֵר) וְאַמַּאי מְכַפְּרֵי, אִי עַל שֶׁיֵּשׁ בָּהּ יְדִיעָה בִּתְחִלָּה וּבַסּוֹף, הַאי בַּר קָרְבָּן הוּא. וְאִי עַל (שֶׁאֵין) [שְׁיֵשׁ] בָּהּ יְדִיעָה בִּתְחִלָּה (וְיֵשׁ) [וְאֵין] בָּהּ יְדִיעָה בַּסּוֹף, שָׂעִיר הַנַּעֲשֶׂה בִּפְנִים וְיוֹם הַכִּפּוּרִים מְכַפֵּר, אֶלָּא עַל כָּרְחֲךָ לֹא מְכַפֵּר אֶלָּא שֶׁאֵין בָּהּ יְדִיעָה לֹא בִּתְחִלָּה וְלֹא בַּסּוֹף.

רַבִּי שִׁמְעוֹן אוֹמֵר, שְׂעִירֵי רָאשֵׁי חֳדָשִׁים מְכַפְּרִין עַל טָהוֹר שֶׁאָכַל אֶת הַטָּמֵא וְשֶׁל רְגָלִים מְכַפְּרִין עַל שֶׁאֵין בָּהּ יְדִיעָה לֹא בִּתְחִלָּה וְלֹא בַּסּוֹף, וְשֶׁל יוֹם הַכִּפּוּרִים מְכַפְּרִים עַל שֶׁאֵין בָּהּ יְדִיעָה בִּתְחִלָּה אֲבָל יֵשׁ בָּהּ יְדִיעָה בַּסּוֹף. אָמְרוּ לֵיהּ, מַהוּ שֶׁיִּקְרְבוּ זֶה בָּזֶה, אָמַר לָהֶם יִקְרְבוּ, אָמְרוּ לֵיהּ, הוֹאִיל וְאֵין כַּפָּרָתָן שָׁוָה הֵיאַךְ קְרֵבִין זֶה בָּזֶה, אָמַר לָהֶם כֻּלָּן בָּאִין לְכַפֵּר עַל טֻמְאַת מִקְדָּשׁ וְקָדָשָׁיו. בִּשְׁלָמָא דְּרֹאשׁ חֹדֶשׁ לֹא מְכַפֵּר אַדִּרְגָלִים, דְּאָמַר קְרָא עֲוֹן, עָווֹן אֶחָד נוֹשֵׂא וְאֵינוֹ נוֹשֵׂא שְׁתֵּי עֲווֹנוֹת, אֶלָּא דֶרְגָלִים נִיכְפְּרוּ אַדְּרֹאשׁ חֹדֶשׁ, אָמַר קְרָא וְאֹתָהּ, אוֹתָהּ נוֹשֵׂא עָווֹן וְאֵין אַחֵר נוֹשֵׂא עָווֹן. בִּשְׁלָמָא דִּרְגָלִים לָא מְכַפְּרוּ אַדְּיוֹם הַכִּפּוּרִים דְּאָמַר קְרָא  "אַחַת בַּשָּׁנָה" כַּפָּרָה זוֹ לֹא תְּהֵא אֶלָּא אַחַת בַּשָּׁנָה, אֶלָּא דְּיוֹם הַכִּפּוּרִים נִיכַפְּרוּ אַדְּרְגָלִים. אָמַר קְרָא "אַחַת" כַּפָּרָה אַחַת מְכַפֵּר וְאֵין מְכַפֵּר שְׁתֵּי כַּפָּרוֹת. וְהָא כִי כְּתִיב "אַחַת" בְּשָׂעִיר הַנַּעֲשֶׂה בִּפְנִים כְּתִיב, אָמַר קְרָא (במדבר כט, יא) "מִלְבַד חַטַּאת הַכִּפּוּרִים" אִיתְקַשׁ חִיצוֹן לִפְנִימִי.

רַבִּי שִׁמְעוֹן בֶּן יְהוּדָה אוֹמֵר מִשְּׁמוֹ שְׂעִירֵי רָאשֵׁי חֲדָשִׁים מְכַפְּרִים עַל טָהוֹר שֶׁאָכַל אֶת הַטָּמֵא, מוּסָף עֲלֵיהֶן שֶׁל רְגָלִים שֶׁהֵן מְכַפְּרִים עַל טָהוֹר שֶׁאָכַל אֶת הַטָּמֵא וְעַל שֶׁאֵין בָּהּ יְדִיעָה לֹא בִּתְחִלָּה וְלֹא בַּסּוֹף, מוּסָף עֲלֵיהֶן שֶׁל יוֹם הַכִּפּוּרִים שֶׁמְּכַפְּרִים עַל טָהוֹר שֶׁאָכַל אֶת הַטָּמֵא, וְעַל שֶׁאֵין בָּהּ יְדִיעָה לֹא בִּתְחִלָּה וְלֹא בַּסּוֹף, וְעַל שֶׁאֵין בָּהּ יְדִיעָה בִּתְחִלָּה אֲבָל יֵשׁ בָּהּ יְדִיעָה בַּסּוֹף. אָמְרוּ לוֹ מַהוּ שֶׁיִּקְרַב אָמַר לָהֶם הֵן, אָמְרוּ לוֹ אִם כֵּן יְהֵא שֶׁל יוֹם הַכִּפּוּרִים קְרֵבִין בְּרָאשֵׁי חֳדָשִׁים אֲבָל הֵיאַךְ שֶׁל רָאשֵׁי חֳדָשִׁים קְרֵבִין בְּיוֹם הַכִּפּוּרִים לְכַפֵּר כַּפָּרָה שֶׁאֵינָהּ שֶׁלָּהֶן, אָמַר לָהֶם, כֻּלָּן בָּאִין לְכַפֵּר עַל טֻמְאַת מִקְדָּשׁ וְקָדָשָׁיו. מַאי שְׁנָא דְּרָאשֵׁי חֳדָשִׁים דְלָא מְכַפְּרֵי אַדְּרְגָלִים דְּאָמַר קְרָא עֲוֹן, עָווֹן אֶחָד הוּא נוֹשֵׂא וְאֵינוֹ נוֹשֵׂא שְׁתֵּי עֲווֹנוֹת, דְּרְגָלִים נַמֵי לֹא נִיכְפְּרוּ אַדְּרָאשֵׁי חֳדָשִׁים דְּאוֹתָהּ נוֹשֵׂא עָווֹן וְאֵין אַחֵר נוֹשֵׂא עָווֹן. אוֹתָהּ לָא מַשְׁמַע לֵיהּ. מַאי שְׁנָא דִּרְגָלִים דְּלָא מְכַפֶּרֶת אַדְּיוֹם הַכִּפּוּרִים דְּאָמַר קְרָא (שמות ל, י) "אַחַת בַּשָׁנָה", כַּפָּרָה זוֹ לֹא תְּהֵא אֶלָּא אַחַת בַּשָּׁנָה, אִי הָכִי דְּיוֹם הַכִּפּוּרִים לָא נִיכַפֵּר אַדִּרְגָלִים דְּאָמַר קְרָא "אַחַת", כַּפָּרָה אַחַת מְכַפֵּר וְאֵינוֹ מְכַפֵּר שְׁתֵּי כַּפָּרוֹת, "אַחַת" לָא מַשְׁמַע לֵיהּ דְּכִי כְּתִיב "אַחַת בַּשָּׁנָה" בְּשָׂעִיר הַנַּעֲשֶׂה בִּפְנִים כְּתִיב. אִי הָכִי דִּרְגָלִים נַמִּי נִיכַפְּרוּ אַדְּיוֹם הַכִּפּוּרִים וְכִי כְּתִיב "אַחַת" בְּשָׂעִיר הַנַּעֲשֶׂה בִּפְנִים כְּתִיב. לְעוֹלָם "אַחַת" מַשְׁמַע לֵיהּ וְשָׁאנִי הָתָם דִּכְתִיב "וְכִפֶּר אַהֲרֹן עַל קַרְנוֹתָיו אַחַת בַּשָּׁנָה" קַרְנוֹתָיו דְּמִזְבֵּחַ הַפְּנִימִי הוּא דְּכַפָּרָה אַחַת מְכַפֵּר וְאֵינוֹ מְכַפֵּר שְׁתֵּי כַּפָּרוֹת, הָא דְּחִיצוֹן אֲפִלּוּ שְׁתֵּי כַּפָּרוֹת.

{rרמז תקלדr}   "הֵן לֹא הוּבָא אֶת דָּמָהּ פְּנִימָה", אֵין לִי אֶלָּא פְּנִימָה, הֵיכָל מִנַּיִן, תַּלְמוּד לוֹמַר "אֶל הַקֹּדֶשׁ". יֹאמַר אֶל הַקֹּדֶשׁ וְאַל יֹאמַר פְּנִימָה, אָמַר רָבָא. בָּא זֶה וְלִמֵּד עַל זֶה,  מִידִי דַּהֲוָה אַתּוֹשָׁב וְשָׂכִיר. דְּתַנְיָא (להלן כב, י) "תּוֹשָׁב" זֶה קָנוּי קִנְיַן עוֹלָם, "שָׂכִיר" זֶה קָנוּי קִנְיַן שָׁנִים, וְיֹאמַר "תּוֹשָׁב" וְאַל יֹאמַר "שָׂכִיר" וַאֲנִי אוֹמֵר קָנוּי קִנְיַן עוֹלָם אֵינּוֹ אוֹכֵל קָנוּי קִנְיַן שָׁנִים לֹא כָּל שֶׁכֵּן, אִלּוּ כֵּן הָיִיתִי אוֹמֵר "תּוֹשָׁב" זֶה קָנוּי קִנְיַן שָׁנִים, אֲבָל קָנוּי קִנְיַן עוֹלָם יְהֵא אוֹכֵל, בָּא "שָׂכִיר" וְלִמֵּד עַל "תּוֹשָׁב". שֶׁזֶּה קָנוּי קִנְיַן עוֹלָם וְזֶה קָנוּי קִנְיַן שָׁנִים וְאֵינוֹ אוֹכֵל. אֲמַר לֵיהּ אַבַּיֵּי, בִּשְׁלָמָא הָתָם תְּרֵי גּוּפֵי נִינְהוּ, וְאַף עַל גַּב דַּהֲוָה לֵיהּ לִקְרָא לְמִיכְתַּב נִרְצַע לֹא יֹאכַל וְאָתִי אִידָךְ בְּקַל וָחֹמֶר, מִלְּתָא דְּאָתְיָא בְּקַל וָחֹמֶר טַרַח וּכַתַב לָהּ קְרָא, אֶלָּא הָכָא כֵּיוָן שְׁאִיפְסוּל לֵיהּ בְּהֵיכָל, לִפְנַי וְלִפְנִים מַאי בָּעֵי, אֶלָּא אֲמַר אַבַּיֵּי, לֹא נִצְרְכָה אֶלָּא לְדֶרֶךְ מְשֻׁפָּע. אֲמַר לֵיהּ רָבָא, וְהָא הֲבָאָה כְּתִיב בָּהּ, אֶלָּא אֲמַר רָבָא, כָּל מִידִי דַּחֲשִׁיבָא לֵיהּ לִפְנַי וְלִפְנִים לָא מִיפְסַל בְּהֵיכָל.

אוֹנֵן מְנָא לָן, דִּכְתִיב (להלן כא, י-יב) "וּמִן הַמִּקְדָּשׁ לֹא יֵצֵא וְלֹא יְחַלֵּל", הָא אַחֵר שֶׁלֹּא יָצָא חִלֵּל. רַבִּי אִלְעַאי אָמַר, מֵהָכָא, הֵן הִקְרִיבוּ, וַאֲנִי הִקְרַבְתִּי, מִכְּלָל דְּאִי אִינְהוּ קָרוּב שַׁפִּיר אִישְׁתְּרוּף, וְרַבִּי אִלְעַאי מַאי טַעְמָא לָא אֲמַר [מִ"וּמִן הַמִּקְדָּשׁ לֹא יֵצֵא", אָמַר לָךְ מִי כְּתִיב הָא אַחֵר שֶׁלֹּא יָצָא חִלֵּל. וְאִידָךְ מַאי טַעְמָא לֹא אָמַר] מִהֵן הִקְרִיבוּ, קָסָבַר מִפְּנֵי טֻמְאָה נִשְׂרְפָה. דְּבֵי רַבִּי יִשְׁמָעֵאל תָּנָא, אָתְיָא בְּקַל וָחֹמֶר מִבַּעַל מוּם, וּמַה בַּעַל מוּם שֶׁאוֹכֵל, אִם עָבַד חִלֵּל, אוֹנֵן שֶׁאֵינוֹ אוֹכֵל אֵינוֹ דִין שֶׁאִם עָבַד חִלֵּל. רַב מְשַׁרְשְׁיָא אֲמַר, אָתִי מִיוֹשֵׁב וּמִחָד מֵהַנָּךְ כוּ'.

(פסוק טז-יז) "מַדּוּעַ לֹא אֲכַלְתֶּם אֶת הַחַטָּאת בִּמְקוֹם הַקֹּדֶשׁ", וְכִי חוּץ לַקֹדֶשׁ נֶאֱכָל, וַהֲלֹא לֹא נֶאֶכְלָה אֶלָּא נִשְׂרְפָה, שֶׁנֶּאֱמַר "וְהִנֵּה שׂרָף", אִם כֵּן לָמָּה נֶאֱמַר "מַדּוּעַ לֹא אֲכַלְתֶּם בִּמְקוֹם הַקֹּדֶשׁ", אָמַר לָהֶם שֶׁמָּא חוּץ לַקְּלָעִים יָצְתָה מִפְּנֵי שֶׁחַטָּאת שֶׁיָּצְתָה חוּץ לַקְּלָעִים פְּסוּלָה. אֵין לִי אֶלָּא זוֹ בִּלְבַד, מִנַּיִן לְרַבּוֹת קָדְשֵׁי קָדָשִׁים,  תַּלְמוּד לוֹמַר "קֹדֶשׁ קָדָשִׁים". מִנַּיִן לַאֲכִילַת קָדָשִׁים שֶׁהִיא כַּפָּרָה לְיִשְׂרָאֵל, תַּלְמוּד לוֹמַר "וְאֹתָהּ נָתַן לָכֶם לָשֵׂאֵת אֶת עֲוֹן הָעֵדָה לְכַפֵּר עֲלֵיהֶם לִפְנֵי ה'", הָא כֵּיצַד כֹּהֲנִים אוֹכְלִין וְיִשְׂרָאֵל מִתְכַּפְּרִין.

{rרמז תקלהr}   "הֵן לֹא הוּבָא אֶת דָּמָהּ", רַבִּי יוֹסִי הַגְּלִילִי אוֹמֵר, מִכָּאן לְחַטָּאת שֶׁנִּכְנַס דָּמָהּ לִפְנִים שֶׁהִיא פְּסוּלָה. אֶת דָּמָּה, אֵין חַטָּאת פְּסוּלָה עַד שֶׁיִּכָּנֵס כָּל דָּמָהּ. תֹּאכְלוּ בַּקֹּדֶשׁ, מְלַמֵּד שֶׁאֲכִילָתָהּ בִּפְנִים, מִנַּיִן שֶׁאַף שְׂרֵפָתָהּ בִּפְנִים, תַּלְמוּד לוֹמַר "אָכוֹל תֹּאכְלוּ", יָכוֹל אַף מִשֶּׁנִּטְמָא בַּחוּץ תְּהֵא שְׂרֵפָתָהּ בִּפְנִים, תַּלְמוּד לוֹמַר "אָכוֹל תֹּאכְלוּ אֹתָהּ" מַה זּוֹ מְיֻחֶדֶת טֻמְאָתָהּ בִּפְנִים וְכוּ'.

"וַיְדַבֵּר אַהֲרֹן אֶל מֹשֶׁה", אֵין דִּבּוּר אֶלָּא לָשׁוֹן עַז, וְכֵן הוּא אוֹמֵר (במדבר כא, ה) "וַיְדַבֵּר הָעָם בֵּאלֹהִים וּבְמֹשֶׁה".

מַה תַּלְמוּד לוֹמַר "כָּאֵלֶּה", שֶׁיָּכוֹל אֵין לִי אִסּוּר אֲנִינָה אֶלָּא בְּבָנִים בִּלְבַד, מִנַּיִן לְרַבּוֹת כָּל הָאָמוּר בְּפָרָשַׁת כֹּהֲנִים, מוֹסִיף עֲלֵיהֶן אָחִיו וַאֲחוֹתוֹ מֵאִמּוֹ וַאֲחוֹתוֹ נְשׂוּאָה, לְכָךְ נֶאֱמַר "אֵלֶּה" "כָּאֵלֶּה", רַבִּי יַעֲקֹב אוֹמֵר, יָכוֹל יְהוּ הַלְּוִיִּים אֲסוּרִים בַּאֲנִינָה לָשִׁיר, תַּלְמוּד לוֹמַר ["אֹתִי] כָּאֵלֶּה". דָּבָר אַחֵר מַה תַּלְמוּד לוֹמַר "כָּאֵלֶּה" אִלּוּלֵי לֹא אֵלּוּ בִּלְבַד קָבַרְתִּי אֶלָּא אֲפִלּוּ אֵלֶּה קָבַרְתִּי עִם אֵלּוּ לֹא הָיִיתִי מְבַזֶּה קָדְשֵׁי הַמָּקוֹם. וְאָכַלְתִּי חַטָּאת הַיּוֹם הַיּוֹם אֲנִי אָסוּר וּמוּתָר בַּלַּיְלָה, וּלְדוֹרוֹת אָסוּר בַּיּוֹם וּבַלַּיְלָה דִּבְרֵי רַבִּי יְהוּדָה. רַבִּי אוֹמֵר, אֵין הָאוֹנֵן אָסוּר לֶאֱכֹל בְּקָדָשִׁים בַּלַּיְלָה אֶלָּא מִדִּבְרֵי סוֹפְרִים, תֵּדַע שֶׁהֲרֵי אָמְרִינָן אוֹנֵן טוֹבֵל וְאוֹכֵל אֶת פִּסְחוֹ לָעֶרֶב. וַיִּשְׁמַע מֹשֶׁה וַיִּיטַב בְּעֵינָיו הוֹדָה מִיָּד וְלֹא בֹּשׁ לוֹמַר לֹא שָׁמַעְתִּי.

אָמַר רַבִּי יְהוּדָה חֲנַנְיָה בֶּן יְהוּדָה הָיָה דּוֹרֵשׁ כָּל יָמָיו קָשָׁה הַקְפָּדָה שֶׁגָּרְמָה לוֹ לְמֹשֶׁה לִטְעוֹת. אַחַר מִיתָתוֹ אֲנִי מֵשִׁיב לוֹ עַל דְּבָרָיו וְכִי מִי גָּרַם לוֹ שֶׁיַּקְפִּיד אֶלָּא שֶׁטָּעָה.

~ פרק יא

{pפסוק א-בp}  "וַיְדַבֵּר ה' אֶל מֹשֶׁה וְאֶל אַהֲרֹן לֵאמֹר אֲלֵהֶם", לֵאמֹר לָהֶם לַבָּנִים לְאֶלְעָזָר וּלְאִיתָמָר, אוֹ לֵאמֹר לָהֶן לְיִשְׂרָאֵל, כְּשֶׁהוּא אוֹמֵר דַּבְּרוּ אֶל בְּנֵי יִשְׂרָאֵל לֵאמֹר זֶה הַדִבּוּר הָאָמוּר לְיִשְׂרָאֵל, הָא מָה אֲנִי מְקַיֵּם לֵאמֹר אֲלֵהֶם לֵאמֹר לַבָּנִים לְאֶלְעָזָר וּלְאִיתָמָר.

"זֹאת הַחַיָּה אֲשֶׁר תֹּאכְלוּ", רַבִּי שִׁמְעוֹן בֶּן יוֹחַאי פָּתַח,  "עָמַד וַיְמוֹדֶד אֶרֶץ", מָדַד הַקָּדוֹשׁ בָּרוּךְ הוּא אֶת כָּל הָאֻמּוֹת וְלֹא מָצָא אֻמָּה שֶׁהִיא רְאוּיָּה לְקַבֵּל אֶת הַתּוֹרָה אֶלָּא יִשְׂרָאֵל. עוּלָא בִּירָאָה בְּשֵׁם רַבִּי שִׁמְעוֹן בֶּן יוֹחַאי, מָשָׁל לְאֶחָד שֶׁיָּצָא לַגֹּרֶן וְכַלְבּוֹ וַחֲמוֹרוֹ עִמּוֹ, הִטְעִין לַחֲמוֹר חָמֵשׁ סֵאִין וּלְכַלְבּוֹ שְׁתַּיִם וְהָיָה אוֹתוֹ הַכֶּלֶב מַלְחִית, הֶעֱבִיר מִמֶּנּוּ אֶחָד וְהָיָה מַלְחִית, שְׁתֵּיהֶן וְהָיָה מַלְחִית, כָּךְ אֲפִלּוּ שֶׁבַע מִצְווֹת שֶׁקִּבְּלוּ עֲלֵיהֶן בְּנֵי נֹחַ כֵּיוָן שֶׁלֹּא יָכְלוּ לַעֲמֹד עֲלֵיהֶן עָמְדוּ וּפֵרְקוּם וּנְתָנוּם עַל יִשְׂרָאֵל. אָמַר רַבִּי תַּנְחוּם בַּר חֲנִילַאי, מָשָׁל לְרוֹפֵא שֶׁנִּכְנַס לְבַקֵּר שְׁנֵי חוֹלִים אֶחָד יֵשׁ בּוֹ כְּדֵי לְחַיִּים וְאֶחָד אֵין בּוֹ כְּדֵי לְחַיִּים, זֶה שֶׁיֵּשׁ בּוֹ כְּדֵי לְחַיִּים אָמַר לָהֶם דָּבָר פְּלוֹנִי יֹאכַל דָּבָר פְּלוֹנִי לֹא יֹאכַל, וְזֶה שֶׁאֵין בּוֹ כְּדֵי לְחַיִּים אָמַר לָהֶן כָּל מַה דְּבָעֵי הָבוּ לֵיהּ, כָּךְ הָעוֹבְדֵי אֱלִילִים שֶׁאֵינָם לְחַיֵּי הָעוֹלָם הַבָּא (בראשית ט, ז) "כֶּיֶרֶק עֵשֶׂב נָתַתִּי לָכֶם אֶת כֹּל", אֲבָל יִשְׂרָאֵל שֶׁהֵם לְחַיֵּי הָעוֹלָם הַבָּא (דברים יד, ד) "זֹאת הַבְּהֵמָה אֲשֶׁר תֹּאכֵלוּ".

"כָּל אִמְרַת אֱלוֹהַ צְרוּפָה", רַב אָמַר, לֹא נִתְּנוּ מִצְווֹת אֶלָּא לְצָרֵף בָּהֶן אֶת הַבְּרִיּוֹת, וְכָל כָּךְ לָמָּה (שם) "מָגֵן הוּא לְכָל הַחֹסִים בּוֹ", בְּהֵמוֹת וְלִוְיָתָן הֵן קְנִיגְיוֹן שֶׁל צַדִּיקִים לֶעָתִיד לָבוֹא, וְכָל מִי שֶׁלֹּא רָאָה קְנִיגְיוֹן וְכוּ', כֵּיצַד הֵן נִשְׁחָטִין בְּהֵמָה נוֹתֵץ לְלִוְיָתָן בֵּין קַרְנָיו וְנוֹחֲרוֹ וְלִוְיָתָן נוֹתֵץ לַבְּהֵמָה בִּסְנַפִּירָיו וְקוֹרְעוֹ, וְהַצַדִּיקִים אוֹמְרִים שְׁחִיטָה זוֹ כְּשֵׁרָה הִיא, וְלֹא כֵּן תַּנִינָן הַכֹּל שׁוֹחֲטִין, וּבַכֹּל שׁוֹחֲטִין, חוּץ מִמַּגַּל קָצִיר, וְהַמְּגֵרָה, וְהַשִּׁנַּיִם, וְהַצִּפֹּרֶן, מִפְּנֵי שֶׁהֵן חוֹנְקִין, אָמַר הַקָּדוֹשׁ בָּרוּךְ הוּא (ישעיה נא, ד) "תּוֹרָה (חֲדָשָׁה) מֵאִתִּי תֵּצֵא", חִדּוּשׁ תּוֹרָה מֵאִתִּי תֵּצֵא.

{rרמז תקלוr}  רַבִּי בֶּרֶכְיָה בְּשֵׁם רַבִּי יִצְחָק, אֲרִיסְטוֹן גָּדוֹל עָתִיד הַקָּדוֹשׁ בָּרוּךְ הוּא לַעֲשׂוֹת לַעֲבָדָיו לַצַּדִּיקִים לֶעָתִיד לָבוֹא, וְכָל מִי שֶׁלֹּא אָכַל נְבֵלָה וּטְרֵפָה בָּעוֹלָם הַזֶּה זוֹכֶה לֶאֱכֹל מִמֶּנּוּ, הֲדָא הוּא דִכְתִיב (לעיל ז, כד) "וְחֵלֶב נְבֵלָה וְחֵלֶב טְרֵפָה יֵעָשֶׂה לְכָל מְלָאכָה וְאָכוֹל לֹא תֹאכְלֻהוּ", בִּשְׁבִיל שֶׁלֹּא תֹּאכְלוּ בָּעוֹלָם הַזֶּה תֹּאכְלוּ מִמֶּנּוּ לֶעָתִיד לָבוֹא, לְפִיכָךְ מֹשֶׁה מַזְהִיר אֶת יִשְׂרָאֵל וְאוֹמֵר לָהֶם זֹאת הַחַיָּה.

אָמַר רַבִּי אַבָּהוּ, כְּמִין גֻּלְגֹּלֶת שֶׁל אֵשׁ הֶרְאָה לוֹ הַקָּדוֹשׁ בָּרוּךְ הוּא לְמֹשֶׁה מִתַּחַת כִסֵּא הַכָּבוֹד שֶׁלּוֹ וְאָמַר לוֹ אִם נִקַּב קְרוּם שֶׁל מוֹחַ אֲפִלּוּ כָּל שֶׁהוּא, וְרַבָּנָן אָמְרִין, זֹאת הַחַיָּה הַחַיָּה מִטְּרֵפָתָהּ תֹּאכְלוּ וְשֶׁאֵינָהּ חַיָּה מִטְּרֵפָתָהּ לֹא תֹּאכְלוּ. אָמַר רַבִּי שִׁמְעוֹן בֶּן לָקִישׁ, אִם זְכִיתֶם תֹּאכְלוּ וְאִם לָאו תֵּאָכְלוּ לַמַּלְכוּת. אָמַר רַב אַחָא, צָרִיךְ יְהוּדָאָה לִחְרוּבָא בְּגִין דַּעֲבִיד תְּתוּבָא, יָאִי מִסְכְּנוּתָא לִיהוּדָאֵי כְּעַרְקְתָא סוּמְקְתָא דְּעַל לִבֵּיהּ דְּסוּסָא חִיוָרָא תָּנֵי רַבִּי חִיָּא, מְלַמֵּד שֶׁהָיָה מֹשֶׁה אוֹחֵז בְּחַיָּה וּמַרְאֶה לָהֶן לְיִשְׂרָאֵל זֹאת הַחַיָּה אֲשֶׁר תֹּאכְלוּ זֹאת לֹא תֹאכְלוּ  "אֶת זֶה תֹּאכְלוּ מִכֹּל אֲשֶׁר בַּמָּיִם" זוֹ טְמֵאָה וְזוֹ אֵינָה טְמֵאָה.

אָמַר רַבָּן שִׁמְעוֹן בֶּן גַּמְלִיאֵל כָּל הַנְּבִיאִים רוֹאִים אֶת הַמַּלְכֻיּוֹת בְּעִסּוּקָן, הֲדָא הוּא דִכְתִיב (בראשית ב, י) "וְנָהָר יוֹצֵא מֵעֵדֶן" וְכוּ'. אַבְרָהָם רָאָה אֶת הַמַּלְכֻיּוֹת בְּעִסּוּקָן,  "וְהִנֵּה אֵימָה חֲשֵׁכָה גְּדֹלָה" וְכוּ' כִּדְכָתוּב לָעֵיל. דָּנִיֵּאל רָאָה אֶת הַמַּלְכֻיּוֹת בְּעִסּוּקָן. (דניאל ז, ב-ג) "חָזֵה הֲוֵית בְּחֶזְוִי עִם לֵילְיָא וַאֲרוּ אַרְבַּע רוּחֵי שְׁמַיָא מְגִּיחָן לְיַמָּא רַבָּא וְאַרְבַּע חֵיוָן רַבְרְבָן סָלְקָן מִן יַמָּא", אִם זְכִיתֶם "מִן יַמָּא" וְאִם לָאו מִן חוּרְשָׁא, (אִם זְכִיתֶם מִן הַיְאוֹר וְאִם לָאו מִן הַיַּעַר), הֲדָא חֵיוָתָא כְּדִסָלְקָא מִנַּהֲרָא לֵית הִיא מְמַכְּיָא, (תהלים פ, יד) "יְכַרְסְמֶנָּה חֲזִיר מִיַּעַר", אִם זְכִיתֶם מִן הַיְאוֹר וְאִם לָאו מִן הַיַּעַר, כַּד סָלְקָא מֵחוּרְשָׁא הִיא מְמַכְּיָא.  "שָׁנְיָן דָּא מִן דָּא", שֶׁכָּל אֻמָּה שֶׁשּׁוֹלֶטֶת בָּעוֹלָם הַזֶּה שׂוֹנְאָה אֶת יִשְׂרָאֵל וּמִשְׁתַּעְבֶּדֶת בָּהֶן יוֹתֵר מִן הַכֹּל, (דניאל ז, ד) "קַדְמָיְתָא כְאַרְיֵה", זוֹ בָּבֶל. יִרְמִיָּה רָאָה אוֹתוֹ אֲרִי וְרָאָה אוֹתוֹ נֶשֶׁר (ירמיה ד, ז) "עָלָה אַרְיֵה מִסִּבְכּוֹ", (שם מט, כב) "הִנֵּה כַּנֶּשֶׁר יַעֲלֶה", אָמְרוּ לְדָנִיֵּאל אַתְּ מָה חֲמִיתָא, אֲמַר לְהוֹן, אֲנָא חֲמִיתִי אַפִּין כְּאַרְיֵה וְגַפִּין דְּנִשְׁרָא, דִּכְתִיב  "קַדְמָיְתָא כְּאַרְיֵה וְגַפִּין דִּי נְשַׁר לָהּ חָזֵה הֲוֵית עַד דִּי מְרִיטוּ גַּפַּהּ וּנְטִילַת מִן אַרְעָא". רַבִּי אֶלְעָזָר אוֹמֵר, כֻּלּוֹ לָקָה וְלִבּוֹ לֹא לָקָה, שֶׁנֶּאֱמַר (שם) "וּלְבַב אֱנָשׁ יָהִיב לָהּ". רַבִּי שְׁמוּאֵל בַּר נַחְמָנִי אָמַר, אַף לִבּוֹ לָקָה, דִּכְתִיב  "וּלְבָבֵיהּ מִן אֲנָשָׁא יְשַׁנוּן"  (שם ז, ה) "חֲזֵה הֲוֵית וַאֲרוּ חֵיוָה אָחֳרִי תִנְיָנָה דָּמְיָה לְדֹב", זוֹ פָּרָס (ירמיה ה, ו) "עַל כֵּן הִכָּם אַרְיֵה מִיַּעַר", זוֹ בָּבֶל,  "זְאֵב עֲרָבוֹת יְשַׁדְּדֵם", זוֹ מָדַי. "נָמֵר שׁוֹקֵד עַל עָרֵיהֶם", זוֹ יָוָן. (שם) "כָּל הַיּוֹצֵא מֵהֵנָּה יִטָּרֵף", זוֹ מַלְכוּת רְבִיעִית, לָמָּה (שם) "כִּי רַבּוּ פִּשְׁעֵיהֶם עַצְמוּ מְשׁוּבוֹתֵיהֶם". (דניאל ז, ו) "חָזֵה הֲוֵית וַאֲרוּ אָחֳרִי כִּנְמַר", זוֹ יָוָן שֶׁהָיְתָה מְנֻמֶּרֶת בִּגְזֵרוֹתֶיהָ וְאוֹמֵר לְיִשְׂרָאֵל כִּתְבוּ עַל קֶרֶן הַשּׁוֹר שֶׁאֵין לָכֶם חֵלֶק בְּאֱלֹהֵי יִשְׂרָאֵל.  "בָּאתַר דְּנָה חָזֵה הֲוֵית בְּחֶזְוֵי לֵילְיָא וַאֲרוּ חֵיוָה רְבִיעָאָה דְּחִילָה וְאֵמְתָנִי וְתַקִּיפָא יַתִּירָה", זוֹ מַלְכוּת רְבִיעִית. דָּנִיאֵל רָאָה שְׁלָשְׁתָּן בְּלַיְלָה אֶחָד וּלְזוֹ בְּלַיְלָה אֶחָד, לָמָּה, רַבִּי יוֹחָנָן אָמַר, שֶׁשְּׁקוּלָה כְּנֶגֶד שְׁלָשְׁתָּן. רַבִּי שִׁמְעוֹן בֶּן לָקִישׁ אָמַר "יַתִּירָא". מֵתִיב רַבִּי יוֹחָנָן לְרַבִּי שִׁמְעוֹן בֶּן לָקִישׁ (יחזקאל כא, יט) "בֶּן.

אָדָם הִנָּבֵא וְהַךְ כַּף אֶל כַּף" (דַּאֲמַר) [דָּא מָה] עָבִיד לֵיהּ רַבִּי שִׁמְעוֹן בֶּן לָקִישׁ  "וְתִכָּפֵּל".

מֹשֶׁה רָאָה אֶת הַמַּלְכֻיּוֹת בְּעִסּוּקִין (להלן פסוק ד-ז) אֶת הַגָּמָל זוֹ בָּבֶל, שֶׁנֶּאֱמַר (תהלים קלז, ח) "אַשְׁרֵי שֶׁיְּשַׁלֵּם לָךְ אֶת גְּמוּלֵךְ שֶׁגָּמַלְתְּ לָנוּ". וְאֶת הַשָּׁפָן זוֹ מָדַי, רַבָּנָן אָמְרִין מַה הַשָּׁפָן הַזֶּה יֵשׁ בּוֹ סִימָנֵי טֻמְאָה וְסִימָנֵי טָהֲרָה כָּךְ הָיְתָה מַלְכוּת מָדַי מַעֲמֶדֶת צַדִּיק וְרָשָׁע,  אָמַר רַבִּי יְהוּדָה בַּר רַבִּי סִימוֹן, דָּרְיָוֶשׁ הָאֲחַרוֹן בְּנָהּ שֶׁל אֶסְתֵּר הָיָה טָמֵא מֵאָבִיו וְטָהוֹר מֵאִמּוֹ. וְאֶת הָאַרְנֶבֶת, זוֹ יָוָן, אִמּוֹ שֶׁל תַּלְמַי הַמֶּלֶךְ אַרְנֶבֶת שְׁמָהּ. וְאֶת הַחֲזִיר, זוֹ מַלְכוּת רְבִיעִית. מֹשֶׁה נָתָן שְׁלָשְׁתָּן בְּפָסוּק אֶחָד וְלָזוֹ בְּפָסוּק אֶחָד, רַבִּי יוֹחָנָן אָמַר שֶׁהִיא שְׁקוּלָה כְּנֶגֶד שְׁלָשְׁתָּן וְכוּ'. רַבִּי פִּנְחָס וְרַבִּי חִזְקִיָּה בְּשֵׁם רַבִּי סִימוֹן כָּל הַנְּבִיאִים לֹא פִּרְסְמוּהָ אֶלָּא שְׁנַיִם אָסָף אָמַר  "יְכַרְסְמֶנָּה חֲזִיר מִיָּעַר", מַה חֲזִיר וְכוּ' מֹשֶׁה אָמַר וְאֶת הַחֲזִיר, לָמָּה נִמְשְׁלָה כַּחֲזִיר לוֹמַר לְךָ מַה חֲזִיר הַזֶּה בְּשָׁעָה שֶׁהוּא רָבוּץ מוֹצִיא טְלָפָיו. אוֹמֵר רְאוּ שֶׁאֲנִי טָהוֹר, כָּךְ מַלְכוּת הָרְבִיעִית גּוֹזֶלֶת וְחוֹמֶסֶת וְנִרְאֵית כְּאִלּוּ הִיא מַצַּעַת בִּימָה מַעֲשֶׂה בְּשִׁלְטוֹן אֶחָד בְּקֵיסָרִי שֶׁהָיָה הוֹרֵג אֶת הַגַּנָּבִים וְאֶת הַמְנָאֲפִים וְאֶת הַמְכַשְׁפִים, גָּחִין וַאֲמַר לְסַנְקְלִיטִין שֶׁלּוֹ שְׁלָשְׁתָּן עָשִׂיתִי בְּלַיְלָה אֶחָד. דָּבָר אַחֵר הַגָּמָל זוֹ בָּבֶל, כִּי מַעֲלֵה גֵרָה הוּא, שֶׁמְּקַלֶּסֶת לְהַקָּדוֹשׁ בָּרוּךְ הוּא, שֶׁנֶּאֱמַר (דניאל ד, לד) "כְּעַן אֲנָא נְבֻכַדְנֶצַּר מְשַׁבַּח וּמְרוֹמֵם וּמְהַדַּר לְמֶלֶךְ שְׁמַיָּא", וְאֶת הַשָּׁפָן זוֹ מָדַי, כִּי מַעֲלֵה גֵרָה הוּא שֶׁמְּקַלֶּסֶת לְהַקָּדוֹשׁ בָּרוּךְ הוּא, (עזרא א, ב) "כֹּה אָמַר כֹּרֶשׁ מֶלֶךְ פָּרָס כָּל מַמְלְכוֹת" וְגוֹ'. וְאֶת הָאַרְנֶבֶת זוֹ יָוָן, כִּי מַעֲלַת גֵּרָה הִיא, שֶׁמְּקַלֶּסֶת לְהַקָּדוֹשׁ בָּרוּךְ הוּא, [אֲלֶכְּסַנְדֶּר מוֹקְדוֹן] כַּד הָוֵי חָמֵי שִׁמְעוֹן הַצַּדִּיק הֲוָה אָמַר בְּרִיךְ אֱלֹהֵיהּ דְּשִׁמְעוֹן הַצַּדִּיק, אֶת הַחֲזִיר, זוֹ מַלְכוּת הָרְבִיעִית, וְהוּא גֵּרָה לֹא יִגָּר שֶׁאֵינָהּ מְקַלֶּסֶת אֶלָּא מְחָרֶפֶת וּמְגַדֶּפֶת וְאוֹמֶרֶת (תהלים עג, כה) "מִי לִי בַשָּׁמַיִם וְעִמְּךָ לֹא חָפַצְתִּי בָאָרֶץ". דָּבָר אַחֵר "וְאֶת הַגָמָל", זוֹ בָּבֶל, כִּי מַעֲלֵה גֵּרָה הוּא שֶׁמְגַדֶּלֶת לַצַּדִּיקִים  "וְדָנִיֵּאל בִּתְרַע מַלְכָּא". וְאֶת הַשָּׁפָן, זוֹ מָדַי, כִּי מַעֲלֵה גֵרָה הוּא שֶׁמְּגַדֶּלֶת לַצַּדִּיקִים. (אסתר ב, יט) "וּמָרְדְּכַי יֹשֵׁב בְּשַׁעַר הַמֶּלֶךְ", וְאֶת הָאַרְנֶבֶת, זוֹ יָוָן, כִּי מַעֲלַת גֵרָה הִיא שֶׁמְּגַדֶּלֶת הַצַּדִּיקִים, אֲלֶכְּסַנְדְּרוֹס מוֹקְדוֹן כַּד הֲוָה חָמֵי לְשִׁמְעוֹן הַצַּדִּיק הֲוָה קָאִים עַל רַגְלוֹי. אָמְרִין לֵיהּ מִן קֲדַם יְהוּדָאֵי אַתְּ קָאִים, אָמַר לוּן בְּשָׁעָה שֶׁאֲנִי יוֹצֵא לַמִּלְחָמָה דְּמוּתוֹ אֲנִי רוֹאֶה וְנוֹצֵחַ. וְאֶת הַחֲזִיר, זוֹ מַלְכוּת הָרְבִיעִית, וְהוּא גֵּרָה לֹא יִגָּר שֶׁאֵינָהּ מְגַדֶּלֶת לַצַּדִּיקִים, וְלֹא דַּיָּהּ שֶׁאֵינָהּ מְגַדֶּלֶת אֶלָּא הוֹרֶגֶת, הֲדָא הוּא דִכְתִיב  "קָצַפְתִּי עַל עַמִּי חִלַּלְתִּי נַחֲלָתִי וָאֶתְּנֵם בְּיָדְךָ", זֶה רַבִּי עֲקִיבָא וַחֲבֵרָיו. דָּבָר אַחֵר "אֶת הַגָּמָל" זוֹ בָּבֶל, כִּי מַעֲלֵה גֵרָה הוּא שֶׁגָּרְרָה מַלְכוּת אַחֲרֶיהָ. וְאֶת הַשָּׁפָן זוֹ מָדַי, כִּי מַעֲלֵה גֵרָה הוּא שֶׁגָּרְרָה מַלְכוּת אַחֲרֶיהָ. וְאֶת הָאַרְנֶבֶת וְכוּ'. וְאֶת הַחֲזִיר, זוֹ מַלְכוּת רְבִיעִית, וְהוּא גֵּרָה לֹא יִגָּר שֶׁלֹּא גָּרְרָה מַלְכוּת אַחֲרֶיהָ. אֶת הַחֲזִיר לָמָּה נִקְרָא שְׁמָהּ חֲזִיר שֶׁמַּחֲזֶרֶת עֲטָרָה לִבְעָלֶיהָ, הֲדָא הוּא דִכְתִיב (עובדיה א, כא) "וְעָלוּ מוֹשִׁיעִים בְּהַר צִיּוֹן לִשְׁפֹּט אֶת הַר עֵשָׂו וְהָיְתָה לַה' הַמְּלוּכָה".

"זֹאת הַחַיָּה אֲשֶׁר תֹּאכְלוּ", (להלן פסוק כט) "וְזֶה לָכֶם הַטָּמֵא",  "אֶת זֶה תֹּאכְלוּ", תָּפַס הַקָּדוֹשׁ בָּרוּךְ הוּא כָּל מִין וָמִין וְהֶרְאָה לוֹ לְמֹשֶׁה וְאָמַר לוֹ זֶה אֱכֹל וְזֶה לֹא תֹּאכֵל, וְאַל תִּתְמַהּ עַל הַדָּבָר שֶׁהֲרֵי הֶרְאָה הַקָּדוֹשׁ בָּרוּךְ הוּא לְאָדָם הָרִאשׁוֹן כָּל הַבְּרִיּוֹת וְקָרָא לָהֶן שֵׁמוֹת. אָמַר לוֹ הַקָּדוֹשׁ בָּרוּךְ הוּא הַזְהֵר אֶת יִשְׂרָאֵל שֶׁלֹּא יֹאכְלוּ דְּבָרִים רָעִים שֶׁלֹּא יַטְעֶךָ יִצְרְךָ לוֹמַר דְּבָרִים טוֹבִים אָסַר הַקָּדוֹשׁ בָּרוּךְ הוּא, כָּל מָה שֶּׁאָסַרְתִּי לְךָ הִתַּרְתִּי לְךָ כְּנֶגְדּוֹ, אָסַרְתִּי לְךָ דַּם נִדָּה הִתַּרְתִּי לְךָ דַּם בְּתוּלִים, אָסַרְתִּי לְךָ הַחֲזִיר הִתַּרְתִּי לְךָ לְשׁוֹן דָּג שִׁיבוּטָא שֶׁדּוֹמֶה לַחֲזִיר, אָסַרְתִּי לְךָ אֵשֶׁת אִישׁ הִתַּרְתִּי לְךָ [גְּרוּשַׁת אִישׁ וּלְאַחַר מִיתָתוֹ, אָסַרְתִּי לְךָ נָכְרִית הִתַּרְתִּי לְךָ] יְפַת תֹּאַר, (דברים כא, יא) "וְרָאִיתָ בַשִּׁבְיָה", אָסַרְתִּי לְךָ אֵשֶׁת אָח הִתַּרְתִּי לְךָ (שם כה, ה) "יְבָמָהּ יָבֹא עָלֶיהָ", אָסַרְתִּי לְךָ כִּלְאַיִם הִתַּרְתִּי לְךָ סַדִּין בְּצִיצִית, אָסַרְתִּי לְךָ חֵלֶב בִּבְהֵמָה הִתַּרְתִּי לְךָ בְּחַיָּה, אָסַרְתִּי גִּיד הָנָּשֶׁה בַּבְּהֵמָה הִתַּרְתִּי בְּעוֹף, אָסַר הַדָּם בְּעוֹף הִתִּיר בְּדָג. וְכָל כָּךְ לָמָּה, לִתֵּן שָׂכָר טוֹב לְיִשְׂרָאֵל שֶׁמְּשַׁמְּרִין אֶת הַתּוֹרָה, (תהלים יח, לא) "אִמְרַת ה' צְרוּפָה", וְכִי מָה אִיכְפַּת לוֹ לְהַקָּדוֹשׁ בָּרוּךְ הוּא בֵּין שׁוֹחֵט בְּהֵמָה וְאוֹכֵל בֵּין נוֹחֵר וְאוֹכֵל, הָא לֹא נִתְּנוּ הַמִּצְווֹת אֶלָּא לְצָרֵף בָּהֶן אֶת הַבְּרִיּוֹת.

בּוֹא וּרְאֵה מִתְּחִלַּת בְּרִיָּתוֹ שֶׁל עוֹלָם כְּתִיב  "כְּיֶרֶק עֵשֶׂב נָתַתִּי לָכֶם אֶת כֹּל", וּמִשֶּׁעָמְדוּ יִשְׂרָאֵל עַל הַר סִינַי הִרְבָּה לָהֶם תּוֹרָה וּמִצְווֹת, אָמַר הַקָּדוֹשׁ בָּרוּךְ הוּא מִצְוָה קַלָּה צִוִּיתִי אוֹתוֹ וְעָבַר עָלֶיהָ, כָּל הַמִּצְווֹת הָאֵלּוּ הֵיאַךְ יָכוֹל לְקַיֵּם, לֶעָתִיד לָבוֹא הַקָּדוֹשׁ בָּרוּךְ הוּא מוֹצִיא כָּרוֹז כָּל מִי שֶׁעָסַק בַּתּוֹרָה יָבוֹא וְיִטֹּל שְׂכָרוֹ, וְאַף הַכּוּתִים אוֹמְרִים תֵּן לָנוּ שְׂכָרֵנוּ שֶׁאַף אָנוּ עָשִׂינוּ מִצְווֹת, אָמַר הַקָּדוֹשׁ בָּרוּךּ הוּא כָּל מִי שֶׁלֹּא אָכַל בְּשַׂר חֲזִיר וּשְׁקָצִים וּרְמָשִׂים יָבוֹא וְיִטֹּל שְׂכָרוֹ, בְּאוֹתָהּ שָׁעָה הֵן נוֹטְלִין אִיפוּפְסִין שֶׁלָּהֶן, שֶׁנֶּאֱמַר (ישעיה סו, יז) "אֹכְלֵי בְּשַׂר הַחֲזִיר וְהַשֶּׁקֶץ וְהָעַכְבָּר יַחְדָּו יָסֻפוּ נְאֻם ה'".

אָמַר רֵישׁ לָקִישׁ, רֶמֶז לִטְרֵפָה מִן הַתּוֹרָה שֶׁאֵינָהּ חַיָּה מִנַּיִן, דְּקָתָנֵי סֵיפָא זֶה הַכְּלָל כָּל שֶׁאֵין כָּמוֹהָּ חַיָּה טְרֵפָה, מִכְּלָל דִּטְרֵפָה לָאו חַיָּה מְנָלַן, דִּכְתִיב "זֹאת הַחַיָּה אֲשֶׁר תֹּאכְלוּ", חַיָּה אֱכֹל שֶׁאֵינָהּ חַיָּה לֹא תֹּאכַל מִכְּלָל דִּטְרֵפָה לָאו חַיָּה הִיא. וּלְמָאן דְּאָמַר טְרֵפָה חַיָּה מְנָא לֵיהּ, נָפְקָא לֵיהּ מִזֹּאת זֹאת הַחַיָּה אֱכֹל חַיָּה אַחֶרֶת לֹא תֹּאכַל, מִכְּלָל דִּטְרֵפָה חַיָּה. וְאִידָךְ הַאי זֹאת מַאי עָבִיד לֵיהּ מִבָּעֵי לֵיהּ לִכְדְתָנָא דְּבֵי רַבִּי יִשְׁמָעֵאל, זֹאת הַחַיָּה אֲשֶׁר תֹּאכְלוּ מְלַמֵּד שֶׁתָּפַס הַקָּדוֹשׁ בָּרוּךְ הוּא כָּל מִין וָמִין וְהֶרְאָה לוֹ לְמֹשֶׁה וְאָמַר לֵיהּ זֶה תֹּאכַל וְזֶה לֹא תֹּאכַל, וְאִידָךְ נַמִּי מִבָּעֵי לֵיהּ לִכְדְתָּנָא דְּבֵי רַבִּי יִשְׁמָעֵאל, אֵין הָכִי נַמִּי, אֶלָּא טְרֵפָה חַיָּה מְנָא לֵיהּ, נָפְקָא לֵיהּ מֵאִידָךְ תָּנָא דְּבֵי רַבִּי יִשְׁמָעֵאל  "בֵּין הַחַיָּה הַנֶּאֱכֶלֶת וּבֵין הַחַיָּה אֲשֶׁר לֹא תֵאָכֵל" אֵלּוּ שְׁמוֹנֶה עֶשְׂרֵה טְרֵפוֹת שֶׁנֶּאֶמְרוּ לוֹ לְמֹשֶׁה בְּסִינַי.

תַּנְיָא אָמַר רַבִּי נָתָן, נַמְתִּי לְבֶן עַזַּאי, לָמַדְנוּ נְבֵלַת בְּהֵמָה טְהוֹרָה שֶׁהִיא מְטַמְּאָה וְכוּ' נְבֵלַת חַיָּה טְהוֹרָה לֹא לָמַדְנוּ מִנַּיִן, נָם לִי (להלן פסוק כז) "וְכָל הֹלֵך עַל כַּפָּיו בְּכָל הַחַיָּה הַהֹלֶכֶת עַל אַרְבַּע טְמֵאִים הֵם לָכֶם", נַמְתִּי לוֹ וְכִי כְתִיב "כָּל הַחַיָּה" וְהַלֹא לֹא נֶאֱמַר אֶלָּא "בְּכָל הַחַיָּה" בְּמֶהַלְכֵי כַּפַּיִם בְּחַיָּה הוּא דְאָתָא נָם לִי וּמַה יִשְׁמָעֵאל אוֹמֵר בֶּדָבָר זֶה, נַמְתִּי לוֹ (להלן פסוק לט) "וְכִי יָמוּת מִן הַבְּהֵמָה, אֲשֶׁר הִיא לָכֶם לְאָכְלָה", זוֹ בְּהֵמָה טְהוֹרָה,  לָמַדְנוּ חַיָּה בִּכְלַל בְּהֵמָה, וּבְהֵמָה בִּכְלַל חַיָּה, חַיָּה טְהוֹרָה בִּכְלַל בְּהֵמָה טְהוֹרָה, בְּהֵמָה טְהוֹרָה בִּכְלַל חַיָּה טְהוֹרָה, חַיָּה טְמֵאָה בִּכְלַל בְּהֵמָה טְמֵאָה, בְּהֵמָה טְמֵאָה בִּכְלַל חַיָּה טְמֵאָה, וּבְלָשׁוֹן הַזֶּה אָמַר לִי חֲבָל עַל בֶּן עַזַּאי שֶׁלֹּא שִׁמֵּשׁ אֶת רַבִּי יִשְׁמָעֵאל. חַיָּה בִּכְלַל בְּהֵמָה מְנָלַן, דִּכְתִיב  "זֹאת הַבְּהֵמָה אֲשֶׁר תֹּאכְלוּ שׁוֹר שֶׂה כְּשָׂבִים וְשֶׂה עִזִּים אַיָּל וּצְבִי וְיַחְמוּר" וְגוֹ', הָא כֵּיצַד חַיָּה בִּכְלַל בְּהֵמָה. בְּהֵמָה בִּכְלַל חַיָּה מְנָלַן, דִּכְתִיב "זֹאת הַחַיָּה אֲשֶׁר תֹּאכְלוּ" (וּכְתִיב) "כָּל מַפְרֶסֶת פַּרְסָה", הָא כֵּיצַד בְּהֵמָה בִּכְלַל חַיָּה. חַיָּה טְהוֹרָה בִּכְלַל בְּהֵמָה טְהוֹרָה לְסִימָנִין. חַיָּה טְמֵאָה בִּכְלַל בְּהֵמָה טְמֵאָה לְהַרְבָּעָה. בְּהֵמָה טְמֵאָה בִּכְלַל חַיָּה טְמֵאָה לְכִדְרַבִּי, כִּדְתַנְיָא רַבִּי אוֹמֵר, אֶקְרָא אֲנִי חַיָּה, בְּהֵמָה לָמָּה נֶאֱמַר, נֶאֱמַר כָּאן "בְּהֵמָה טְמֵאָה" וְנֶאֱמַר לְהַלָּן "בְּהֵמָה טְמֵאָה", מַה לְּהַלָּן בְּטֻמְאַת קֹדֶשׁ, אַף כָּאן בְּטֻמְאַת קֹדֶשׁ.

בְּהֵמָה טְהוֹרָה בִּכְלַל חַיָּה טְהוֹרָה לִיצִירָה, דִּתְנַן הַמַּפֶּלֶת מִין בְּהֵמָה חַיָּה וָעוֹף בֵּין טְמֵאָה בֵּין טְהוֹרָה אִם זָכָר תֵּשֵׁב לְזָכָר, וְאִם נְקֵבָה תֵּשֵׁב לִנְקֵבָה, אֵין יָדוּעַ תֵּשֵׁב לְזָכָר וְלִנְקֵבָה, דִּבְרֵי רַבִּי מֵאִיר. וַחֲכָמִים אוֹמְרִים, כָּל שֶׁאֵין בּוֹ מִצּוּרַת אָדָם אֵינוֹ וָלָד. לְרַבָּנָן הַאי קְרָא לָמָּה לִי, כֻּלָּה לִכְדְרַבִּי הוּא דַּאֲתָא.

"זֹאת הַחַיָּה אֲשֶׁר תֹּאכְלוּ", מִכְּלָל שֶׁנֶּאֱמַר (בראשית ט, ג) "כְּיֶרֶק עֵשֶׂב נָתַתִּי לָכֶם אֶת כֹּל", יָכוֹל הַכֹּל הָיָה בְּחֶזְקַת הֶתֵּר, תַּלְמוּד לוֹמַר (דברים יד, ד-ה) "זֹאת הַבְּהֵמָה אֲשֶׁר תֹּאכְלוּ שׁוֹר שֶׂה כְּשָׂבִים וְשֶׂה עִזִּים אַיָּל וּצְבִי וְיַחְמוּר וְאַקּוֹ וְדִישֹׁן וּתְאוֹ וָזָמֶר", יָכוֹל תְּהֵא כָּל הַבְּהֵמָה כֻּלָּהּ מֻתֶּרֶת, תַּלְמוּד לוֹמַר (בראשית ט, ד) "אַךְ בָּשָׂר בְּנַפְשׁוֹ דָמוֹ לֹא תֹאכֵלוּ", אָסַר אֵבֶר מִן הַחַי.  "עַל כֵּן לֹא יֹאכְלוּ בְנֵי יִשְׂרָאֵל אֶת גִּיד הַנָּשֶׁה", אָסַר גִּיד הַנָּשֶׁה. (לעיל ז, כג) "כָּל חֵלֶב שׁוֹר וְכֶשֶׂב וְעֵז לֹא תֹאכֵלוּ", אָסַר אֶת הַחֵלֶב.  ["וְ]כָּל דָּם לֹא תֹאכֵלוּ", אָסַר אֶת הַדָּם. יָכוֹל יְהוּ מֻתָּרִין בִּזְבִיחָה וְשֶׁלֹּא בִּזְבִיחָה, תַּלְמוּד לוֹמַר (דברים יד, כא) "וְזָבַחְתָּ וְאָכַלְתָּ". אֵין לִי אֶלָּא כְּבָשִׂים וְעִזִּים הַמְיֻחָדִין, מִנַּיִן לְרַבּוֹת אֶת הַכִּלְאַיִם, תַּלְמוּד לוֹמַר "חַיָּה וּבְהֵמָה", אֵין לִי אֶלָּא חַיָּה וּבְהֵמָה חַיָּה מִן חַיָּה וּבְהֵמָה מִן בְּהֵמָה מִנַּיִן [בְּהֵמָה מִן חַיָּה וְחַיָּה מִן בְּהֵמָה], תַּלְמוּד לוֹמַר "חַיָּה מִכָּל וּבְהֵמָה מִכָּל". אִי חַיָּה מִכָּל וּבְהֵמָה מִכָּל יָכוֹל אַף חַיַּת הַיָּם וּבַהֲמוֹת הַיָּם, תַּלְמוּד לוֹמַר "עַל הָאָרֶץ" לְהוֹצִיא אֶת שֶׁבַּיָּם. אוֹ אֵינוֹ אֶלָּא שֶׁעַל הָאָרֶץ תְּהֵא מֻתֶּרֶת בְּסִימָנִין וְשֶׁבַּיָּם בֵּין בְּסִימָנִין בֵּין שֶׁלֹּא בְּסִימָנִין, תַּלְמוּד לוֹמַר "זֹאת אֲשֶׁר עַל הָאָרֶץ". אֵין לְךָ אֶלָּא שֶׁעַל הָאָרֶץ.

{pפסוק גp}  "כֹּל מַפְרֶסֶת פַּרְסָה" תֹּאכֵלוּ, לְרַבּוֹת אֶת הַשְּׁלִיל. הוֹצִיא יָדוֹ וְהֶחֱזִירָהּ מֻתָּר. יָכוֹל אֲפִלּוּ הוֹצִיא אֶת רֹאשׁוֹ וְהֶחֱזִירָהּ יְהֵא מֻתָּר, תַּלְמוּד לוֹמַר "אַךְ", מָה רָאִיתָ, הוֹצִיא אֶת יָדוֹ וְהֶחֱזִירָהּ מִפְּנֵי שֶׁאֵינָהּ כְּיִלּוֹד, הוֹצִיא רֹאשׁוֹ וְהֶחֱזִירוֹ אָסוּר מִפְּנֵי שֶׁהוּא כְּיִלּוֹד. אַתָּה אוֹמֵר לְכָךְ בָּא הַכָּתוּב לְחַלֵּק בֵּין אֵיבָרִים לְאֵיבָרִים, אוֹ לֹא בָּא הַכָּתוּב אֶלָּא לְחַלֵּק בֵּין עֻבָּרִים לְעֻבָּרִים לוֹמַר אֵיזֶה עֻבָּר יְהֵא מֻתָּר שֶׁאִלּוּ נוֹלַד הָיָה מֻתָּר וְאֵיזֶה זֶה בֶּן תִּשְׁעָה וְחַי בְּחֻלִּין, מִנַּיִן בֶּן תִּשְׁעָה וּמֵת, בֶּן שְׁמוֹנָה וְחַי אוֹ מֵת, בְּמוּקְדְשִׁין בֶּן תִּשְׁעָה וּמֵת בֶּן שְׁמוֹנָה וְחַי אוֹ מֵת, וְלַד הַמְעֻשָּׂר בֶּן תִּשְׁעָה וּמֵת בֶּן שְׁמוֹנָה וְחַי אוֹ מֵת, תַּלְמוּד לוֹמַר "כֹּל מַפְרֶסֶת פַּרְסָה וְשֹׁסַעַת שֶׁסַע פְּרָסֹת מַעֲלַת גֵּרָה בַּבְּהֵמָה אֹתָהּ תֹּאֹכֵלוּ" לְרַבּוֹת אֶת כֻּלָּן.

"בַּבְּהֵמָה אֹתָהּ תֹּאכֵלוּ", לְרַבּוֹת אֶת הַשִּׁלְיָא, יָכוֹל אֲפִלּוּ יָצְתָה מִקְצָתָהּ, תַּלְמוּד לוֹמַר "אֹתָהּ תֹּאכֵלוּ". אוֹתָה בַּאֲכִילָה וְאֵין בְּהֵמָה טְמֵאָה בַּאֲכִילָה. אֵין לִי אֶלָּא בַּעֲשֵׂה, מִנַּיִן בְּלֹא תַעֲשֶׂה, תַּלְמוּד לוֹמַר (דברים יד, ז-ח) "הַגָּמָל וְהָאַרְנֶבֶת וְהַשָּׁפָן וְהַחֲזִיר מִבְּשָׂרָם לֹא תֹאכֵלוּ", אֵין לִי אֶלָּא אֵלּוּ בִּלְבַד שְׁאָר בְּהֵמָה טְמֵאָה מִנַּיִן, וְדִין הוּא וּמָה אִם אֵלּוּ שֶׁיֵּשׁ בָּהֶן סִימָנֵי טָהֳרָה הֲרֵי הֵן בְּלֹא תַעֲשֶׂה עַל אֲכִילָתָן, שְׁאָר בְּהֵמָה טְמֵאָה לֹא כָּל שֶׁכֵּן, נִמְצְאוּ הַגָּמָל וְהָאַרְנֶבֶת וְהַשָׁפָן וְהַחֲזִיר מִן הַכָּתוּב, וּשְׁאָר בְּהֵמָה טְמֵאָה מִקַּל וָחֹמֶר, נִמְצָא מִצְוַת עֲשֵׂה שֶׁלָּהֶן מִן הַכָּתוּב, וּמִצְוַת לֹא תַעֲשֶׂה שֶׁלָּהֶן מִקַל וָחֹמֶר.

חוֹתֵךְ מֵעֻבָּר שֶׁבְּמֵעֶיהָ מֻתָּר בַּאֲכִילָה, אָמַר קְרָא  "וְכֹל בְּהֵמָה מַפְרֶסֶת פַּרְסָה" וְגוֹ', לְרַבּוֹת אֶת הַוָּלָד, אִי הָכִי אֲפִלּוּ חוֹתֵךְ מִן הַטְּחוֹל וּמִן הַכְּלָיוֹת נַמִּי, אַלָמָה תְּנַן חוֹתֵךְ מִן הַטְּחוֹל וּמִן הַכְּלָיוֹת אָסוּר בַּאֲכִילָה, אָמַר קְרָא "אֹתָהּ" אוֹתָהּ שְׁלֵמָה וְלֹא חֲסֵרָה. "פַּרְסָה" הֶחֱזִיר אֶכוֹל "פְּרָסֹת" הֶחֱזִיר אֶכוֹל, חָד לִמְקוֹם חֲתָךְ, וְחָד לְקָלוּט בֶּן פָּרָה וְאַלִּיבָּא דְּרַבִּי שִׁמְעוֹן דַּאֲמַר קָלוּטּ בֶּן פָּרָה אָסוּר, הַנֵּי מִלֵּי הֵיכָא דְּיָצָא לַאֲוִיר הָעוֹלָם אֲבָל בִּמְעֵי אִמּוֹ שָׁרִי. אָמַר רַבִּי יוֹחָנָן הַשּׁוֹחֵט אֶת הַבְּהֵמָה וּמָצָא בָּהּ דְּמוֹת יוֹנָה אֲסוּרָה בַּאֲכִילָה, בָּעִינָא פְּרָסוֹת וְלֵיכָּא.

כֹּל בַּבְּהֵמָה תֹּאכֵלוּ לְרַבּוֹת אֶת הַשִּׁלְיָא. יָכוֹל אֲפִלּוּ יָצְתָה מִקְצָתָהּ, תַּלְמוּד לוֹמַר "אֹתָהּ" וְלֹא שִׁלְיָתָהּ. מִכְּדֵי אֵין שִׁלְיָא בְּלֹא וָלָד לָמָּה לִי קְרָא, קְרָא אַסְמַכְתָּא בְּעָלְמָא.

{pפסוק ד-זp}  "אַךְ אֶת זֶה לֹא תֹאכְלוּ מִמַּעֲלֵי הַגֵּרָה" זֶה אִי אַתָּה אוֹכֵל אֲבָל אַתָּה אוֹכֵל הַבָּא בְּסִימָן אֶחָד וְאֵיזֶה זֶה טָמֵא שֶׁנּוֹלַד מִן הַטָּהוֹר וְעִבּוּרוֹ מִן הַטָּהוֹר, יָכוֹל אֲפִלּוּ עִבּוּרוֹ מִן הַטָּמֵא, תַּלְמוּד לוֹמַר (דברים יד, ד) ("שׁוֹר) שֶׂה כְשָׂבִים וְשֶׂה עִזִּים", עַד שֶׁיְּהֵא אָבִיו כֶּבֶשׂ וְאִמּוֹ כִּבְשָׂה, דִּבְרֵי רַבִּי יְהוֹשֻׁעַ. רַבִּי אֱלִיעֶזֶר אוֹמֵר, לֹא בָּא הַכָּתוּב לְהַתִּיר אֶת הַמֻּתָּר אֶלָּא לְהוֹסִיף עַל הַמֻּתָּר, וְאֵיזֶה זֶה הַנּוֹלָד מִן הַטָּהוֹר וְעִבּוּרוֹ מִן הַטָּמֵא,  אוֹ אֵינוֹ אֶלָּא עִבּוּרוֹ מִן הַטָּהוֹר, תַּלְמוּד לוֹמַר ("שׁוֹר) שֶׂה כְשָׂבִים וְשֶה עִזִּים" מִכָּל מָקוֹם.

אָמַר רַב חִסְדָּא, הָיָה מְהַלֵּךְ בַּמִּדְבָּר וּמָצָא בְּהֵמָה שֶׁפַּרְסוֹתֶיה חֲתוּכוֹת בּוֹדֵק בְּפִיהָ אִם אֵין לָהּ שִׁנַּיִם לְמַעְלָה בְּיָדוּעַ שֶׁהִיא טְהוֹרָה, וּבִלְבַד שֶׁיַּכִּיר בֶּן גָּמָל, לָאו אָמַרְתָּ אִיכָּא בֶּן גָּמָל אִיכָּא נַמִּי מִינָא אַחֲרִינָא, מִינָא אַחֲרִינָא לֵיכָּא, דְּתָנָא דְבֵי רַבִּי יִשְׁמָעֵאל, אֶת הַגָּמָל כִּי מַעֲלֵה גֵרָה הוּא שַׁלִּיט בְּעוֹלָמוֹ יוֹדֵעַ שֶׁאֵין לְךָ דָּבָר שֶׁהוּא מַעֲלֵה גֵרָה וְטָמֵא אֶלָּא גָּמָל לְפִיכָךְ פֵּרֵט בּוֹ הַכָּתוּב הוּא. וְאָמַר רַב חִסְדָּא, הָיָה מְהַלֵּךְ בַּמִּדְבָּר וּמָצָא בְּהֵמָה שֶׁפִּיהָ גָּמוּם, בּוֹדֵק בְּפַרְסוֹתֶיהָ אִם פַּרְסוֹתֶיה סְדוּקוֹת בְּיָדוּעַ שֶׁהִיא טְהוֹרָה וּבִלְבַד שֶׁיַּכִּיר חֲזִיר, לָאו אָמַרְתָּ אִיכָּא חֲזִיר אִיכָּא נַמִּי מִינָא אַחֲרִינָא, מִינָא אַחֲרִינָא לֵיכָּא דְּתָנָא דְבֵי רַבִּי יִשְׁמָעֵאל (להלן פסוק ז) וְאֶת הַחֲזִיר כִּי מַפְרִיס פַּרְסָה הוּא שַׁלִּיט בְּעוֹלָמוֹ יוֹדֵעַ שֶׁאֵין לְךָ דָּבָר שֶׁמַּפְרִיס פַּרְסָה וְטָמֵא אֶלָּא הַחֲזִיר לְפִיכָךְ פֵּרֵט בּוֹ הַכָּתוּב הוּא. וְאָמַר רַב חִסְדָּא, הָיָה מְהַלֵּךְ בַּדֶּרֶךְ וּמָצָא בְּהֵמָה שֶׁפִּיה גָּמוּם וּפַרְסוֹתֶיהָ חֲתוּכוֹת בּוֹדֵק בִּבְשָׂרָהּ אִם מְהַלֵּךְ שְׁתִי וָעֵרֶב בְּיָדוּעַ שֶׁהִיא טְהוֹרָה, וְאִם לָאו בְּיָדוּעַ שֶׁהִיא טְמֵאָה, וּבִלְבַד שֶׁיַּכִּיר עָרוֹד, לָאו אָמַרְתָּ אִיכָּא עָרוֹד אִיכָּא נַמִּי מִינָא אַחֲרִינָא, גְּמִירֵי דְּלֵיכָּא. וְהֵיכָא בּוֹדֵק, אָמַר אַבַּיֵּי וְאִיתֵּימָא רַב חִסְדָּא, בְּכַנְפֵי הָעֹקֶץ.

יָכוֹל יְהֵא חֲלֵב מְהַלְּכֵי שְׁתַּיִם טָמֵא, וְדִין הוּא וּמַה בְּהֵמָה שֶׁהֵקַלְּתָּ בְּמַגָּעָהּ הֶחֱמַרְתָּ בַּחֲלָבָהּ, אָדָם שֶׁהֶחֱמַרְתָּ בְּמַגָּעוֹ אֵינוֹ דִין שֶׁתַּחֲמִיר בַּחֲלָבוֹ, תַּלְמוּד לוֹמַר "טָמֵא הוּא" הוּא טָמֵא וְאֵין חֲלֵב מְהַלְּכֵי שְׁתַּיִם טָמֵא אֶלָּא טָהוֹר. יָכוֹל אוֹצִיא אֶת הֶחָלָב שֶׁאֵינָהּ שָׁוָה בַּכֹּל וְלֹא אוֹצִיא אֶת הַדָּם שֶׁהוּא שָׁוֶה בַּכֹּל, תַּלְמוּד לוֹמַר "זֶה טָמֵא" וְאֵין דַּם מְהַלְּכֵי שְׁתַּיִם טָמֵא אֶלָּא טָהוֹר. וְאָמַר רַב שֵׁשֶׁת, אֲפִלּוּ מִצְוַת פְּרִישָׁה אֵין בּוֹ. וְהָא דְּתַנְיָא פִּרֵשׁ לְאַחַר עֶשְׂרִים וְאַרְבָּעָה חֹדֶשׁ כְּיוֹנֵק שֶׁקֶץ, לָא קָשְׁיָא הָא דְּפָרִישׁ וְהָא דְּלָא פָּרִישׁ. וְחִלּוּפָא בְּדָּם,  דְּתַנְיָא דָּם שֶׁעַל גַּבֵּי כִּכָּר גּוֹרְרוֹ, וְשֶׁל בֵּין הַשִּׁנַּיִם מוֹצְצוֹ וְאֵינוֹ חוֹשֵׁשׁ.

מִנַּיִן לִתְמוּרַת בַּעֲלֵי מוּמִין שֶׁמֵּתָה, תַּלְמוּד לוֹמַר "מִמַּעֲלֵי הַגֵּרָה" טָמֵא, וְהָא מִבָּעֵי לֵיהּ לְחָמֵשׁ חַטָּאוֹת מֵתוֹת, הַהוּא מִמַּפְרִיסֵי הַפַּרְסָה טָמֵא נָפְקָא. [תַּנְיָא נַמִי הָכִי], מִנַּיִן לְחָמֵשׁ חַטָּאוֹת מֵתוֹת, תַּלְמוּד לוֹמַר "מִמַּפְרִיסֵי הַפַּרְסָה" טָמֵא, חָמֵשׁ חַטָּאוֹת מֵתוֹת הִילְכְתָא גְּמִירֵי לָהּ, אֶלָּא כִּי אֲתָא קְרָא לִתְמוּרַת אָשָׁם. אָשָׁם נַמִּי הִילְכְתָא הִיא כָּל שֶׁבְּחַטָּאת מֵתָה בְּאָשָׁם רוֹעָה, לְעוֹלָם לְחָמֵשׁ חַטָּאוֹת מֵתוֹת וְאִיצְטְרִיךְ קְרָא וְאִיצְטְרִיךְ הִילְכְתָא דְּאִי מִקְרָא הֲוָה אֲמִינָא לִרְעִיָּה אֲתָא הִילְכְתָא לְמִיתָה, וּמֵאַחַר דְּמֵהִילְכְתָא קְרָא לָמָּה לִי, לְמֵיקָם עָלֶיהָ בַּעֲשֵׂה. אִיבָּעִית אֵימָא לְאַקְשׁוּיֵי דָּבָר הַבָּא מִמַּעֲלֵי גֵּרָה לְדָבָר הַבָּא מִמַּפְרִיסֵי פַּרְסָה מַה לְּהַלָּן בְּמִיתָה אַף כָּאן בְּמִיתָה.

{rרמז תקלזr}  "אַךְ אֶת זֶה לֹא תֹּאכְלוּ מִמַּעֲלֵי הַגֵּרָה", יֵשׁ לְךָ שֶׁהוּא מַעֲלֵה גֵרָה וּמַפְרִיס פַּרְסָה שֶׁאִי אַתָּה אוֹכֵל, וְאֵיזֶה זֶה טָהוֹר הַנּוֹלָד מִן הַטָּמֵא. אוֹ אֵינוֹ אֶלָּא טָמֵא הַנּוֹלָד מִן הַטָּהוֹר, וּמַאי מִמַּעֲלֵי הַגֵּרָה וּמִמַּפְרִיסֵי הַפַּרְסָה הָכִי קָאָמַר דָּבָר הַבָּא מִמַּעֲלֵי הַגֵּרָה וּמִמַּפְרִיסֵי הַפַּרְסָה לֹא תֹּאכַל, תַּלְמוּד לוֹמַר "גָּמָל טָמֵא הוּא" הוּא טָמֵא וְאֵין טָמֵא הַנּוֹלָד מִן הַטָּהוֹר טָמֵא אֶלָּא טָהוֹר. רַבִּי שִׁמְעוֹן אוֹמֵר, גָּמָל גָּמָל שְׁנֵי פְּעָמִים אֶחָד גָּמָל הַנּוֹלָד מִן הַגְּמַלָּה, וְאֶחָד גָּמָל הַנּוֹלָד מִן הַפָּרָה. וְרַבָּנָן הַאי גָּמָל גָּמָל מַאי עָבְדֵי לֵיהּ, חַד לֶאֱסֹר עַצְמוֹ, וְחַד לֶאֱסֹר חֲלָבוֹ. וְרַבִּי שִׁמְעוֹן נָפְקָא לֵיהּ מֵאֵת הַגָּמָל, וְרַבָּנָן אֶתִים לָא דָּרְשֵׁי, כִּדְתַנְיָא שִׁמְעוֹן הָעַמְסוֹנִי הָיָה דּוֹרֵשׁ כָּל אֶתִים שֶׁבַּתּוֹרָה וְכֵיוָן שֶׁהִגִּיעַ (דברים ו, יג) לְ"אֶת ה' אֱלֹהֶיךָ תִירָא", פִּרֵשׁ וְכוּ', אֶלָּא מֵעַתָּה שָׁפָן שָׁפָן וְאַרְנֶבֶת אַרְנֶבֶת וַחֲזִיר חֲזִיר לְמַאי אֲתָא, אֶלָּא לְכִדְתַנְיָא לָמָּה נִשְׁנוּ בִּבְהֵמָה מִפְּנֵי הַשְּׁסוּעָה, וּבְעוֹפוֹת מִפְּנֵי הָרָאָה, גָּמָל גָּמָל נַמִּי לְהָכִי הוּא דַּאֲתָא, כָּל הֵיכָא דְּאִיכָּא לְמִידְרַשׁ דָּרְשִׁינָן, אָמַר לֵיהּ רַב אַחָא בְּרֵיהּ דְּרָבָא לְרַב אָשֵׁי, אֶלָּא טַעֲמָא לְרַבָּנָן מִגָּמָל גָּמָל, וּלְרַבִּי שִׁמְעוֹן מֵאֵת הַגָּמָל, הָא לָאו הָכִי חֲלֵב בְּהֵמָה טְמֵאָה שָׁרֵי, מַאי שְׁנָא מֵהָא דְּתַנְיָא  "הַטְּמֵאִין" לֶאֱסֹר צִירָן וְרָטְבָּן וְקִיפָה שֶׁלָּהֶן, אִיצְטְרִיךְ סָלְקָא דַעְתָּךְ אֲמִינָא הוֹאִיל וְלֵיכָּא מִידִי דְּאָתֵי מֵחַי וְשָׁרֵיהּ רַחֲמָנָא וְהַאי חָלָב כִּי אֵבֶר מִן הַחַי הוּא וְשָׁרֵי הִילְכָךְ אֲפִלּוּ בִּבְהֵמָה טְמֵאָה נַמִּי לִשְׁתְּרֵי, קָא מַשְׁמַע לָן.

"אַךְ אֶת זֶה לֹא תֹאכְלוּ מִמַּעֲלֵי הַגֵּרָה" וְגוֹ', יֵשׁ לְךָ בְּמַעֲלֵי גֵּרָה וּמַפְרִיסֵי פַּרְסָה שֶׁאִי אַתָּה אוֹכֵל, וְאֵלּוּ הֵן הַטְּרֵפוֹת, XאY נְקוּבַת הַוֵּשֶׁט, XבY וּפְסוּקַת הַגַּרְגֶּרֶת בְּרֻבָּהּ, XגY נִפְסַק חוּט הַשִּׁדְרָה, XדY נִקַב קְרוּם שֶׁל מֹחַ, XהY נִקַּב הַלֵּב לְבֵית חֲלָלוֹ, נִשְׁבְּרָה הַשִּׁדְרָה, XוY נִטְּלָה הַכָּבֵד וְלֹא נִשְׁתַּיֵּר מִמֶּנָּה כְלוּם, XזY הָרֵאָה שֶׁנִּקְבָה XחY אוֹ שֶׁחָסְרָה, רַבִּי יִשְׁמָעֵאל אוֹמֵר, עַד שֶׁתִּנָּקֵב לְבֵית הַסִּמְפּוֹנוֹת, XטY נִקְּבָה הַקֵּבָה, XיY נִקְּבוּ הַדַּקִּין, XיאY רַבִּי יוֹסִי בְּרַבִּי יְהוּדָה אוֹמֵר, אַף נִקְּבָה הַמָּרָה פְּסוּלָה, XיבY הַכָּרֵס הַפְּנִימִי שֶׁנִּקְּבָה, XיגY אוֹ שֶׁנִּקְרַע רֹב הַחִיצוֹנָה, רַבִּי יְהוּדָה אוֹמֵר, בִּגְדוֹלָה טֶפַח, וּבִקְטַנָּה בְּרֻבָּהּ, XידY הַמַּסָּס XטוY וּבֵית הַכּוֹסוֹת שֶׁנִּקְּבוּ לַחוּץ, XטזY נָפְלָה מִן הַגַּג, XיזY וְנִשְׁתַּבְּרוּ רֹב צַלְעוֹתֶיהָ, XיחY וּדְּרוּסַת הַזְּאֵב, רַבִּי יְהוּדָה אוֹמֵר, דְּרוּסַת הַזְּאֵב בְּדַקָּה, וּדְרוּסַת הָאֲרִי בְּגַסָּה, דְּרוּסַת הַנֵּץ בְּעוֹף הַדַּק, וּדְּרוּסַת הַגַּס בְּעוֹף הַגַּס. יָכוֹל אֲפִלּוּ נִפְחְתָה הַגֻּלְגֹּלֶת וְלֹא נִקַּב קְרוּם שֶׁל מֹחַ, נִקַּב הַלֵּב וְלֹא לְבֵית חֲלָלוֹ, נִשְׁבְּרָה הַשִּׁדְרָה וְלֹא נִפְסַק הַחוּט שֶׁלָּה, נִטְּלָה הַכָּבֵד וְנִשְׁתַּיֵּר הֵימֶנָּה כַּזַּיִת, הַמַּסָּס וּבֵית הַכּוֹסוֹת שֶׁנִּקְּבוּ זֶה לְתוֹךְ זֶה, נִטְּלוּ הַכְּלָיוֹת, נִטַּל הַטְּחוֹל, נִטַּל לֶחִי הַתַּחְתּוֹן, נִטַּל הָאֵם שֶׁלָּה, וַחֲרוּתָה בִּידֵי שָׁמַיִם, תַּלְמוּד לוֹמַר (להלן כב, ח) "נְבֵלָה וּטְרֵפָה" מַה נְּבֵלָה שֶׁאֵין כָּמוֹהָ חַיָּה אַף טְרֵפָה שֶׁאֵין כָּמוֹהָ חַיָּה יָצְאָה זוֹ שֶׁכָּמוֹהָ חַיָּה. יָכוֹל אֲפִלּוּ אָכְלָה הַרְדּוּפְנִי, וְצוֹאַת הַתַּרְנְגוֹלִים, וְשָׁתְתָה מַיִם הָרָעִים, תַּלְמוּד לוֹמַר "נְבֵלָה וּטְרֵפָה" מַה נְּבֵלָה שֶׁאֵינָהּ בַּת חַיִּים אַף טְרֵפָה שֶׁאֵינָהּ בַּת חַיִּים יָצְאָה זוֹ שֶׁהִיא בַּת חַיִּים. הַגְּלוּדָה, רַבִּי מֵאִיר מַכְשִׁיר, וַחֲכָמִים פּוֹסְלִין. וּמוֹדִים שֶׁאִם נִשְׁתַּיֵּר עָלֶיהָ עוֹר בִּכְסֶלַע שֶׁהִיא כְּשֵׁרָה.

מִנַּיִן לְרַבּוֹת חָמֵשׁ חַטָּאוֹת מֵתוֹת, תַּלְמוּד לוֹמַר "מִמַּעֲלֵי הַגֵּרָה" טָמֵא. מִנַּיִן לְרַבּוֹת פְּסוּלֵי הַמֻּקְדָּשִׁין, [מִנַּיִן לְרַבּוֹת חֲלֵב חָמֵשׁ חַטָּאוֹת מֵתוֹת, תַּלְמוּד לוֹמַר "מִמַּעֲלֵה הַגֵּרָה טָמֵא"] תַּלְמוּד לוֹמַר "וּמִמַּפְרִיסֵי הַפַּרְסָה" טָמֵא. מִנַּיִן לְרַבּוֹת חֲלֵב חַטָּאוֹת מֵתוֹת, תַּלְמוּד לוֹמַר "מִמַּעֲלֵי הַגֵּרָה טָמֵא", מִנַּיִן לְרַבּוֹת חֲלֵב פְּסוּלֵי הַמֻּקְדָּשִׁין, תַּלְמוּד לוֹמַר  (מִן) "הַשְּׁסוּעָה טָמֵא". וּמִנַּיִן לְרַבּוֹת חֲלֵב בְּהֵמָה טְמֵאָה, וְדִין הוּא, אָסַר בְּהֵמָה וְאָסַר עֲנָבִים בְּנָזִיר, מָה עֲנָבִים בְּנָזִיר נַעֲשֶׂה מַה שֶּׁיּוֹצֵא מֵהֶם כְּמוֹתָם, אַף בְּהֵמָה נַעֲשֶׂה מַה שֶּׁיּוֹצֵא מִמֶּנָּה כְּמוֹתָהּ, הֵן אִם עָשָׂה אֶת הַיַּיִן כַּעֲנָבִים שֶׁהוּא גּוּפָן, נַעֲשֶׂה אֶת חֲלֵב בְּהֵמָה טְמֵאָה שֶׁאֵינָהּ גּוּפָהּ. רַבָּן שִׁמְעוֹן בֶּן גַּמְלִיאֵל אוֹמֵר, אִם עָשָׂה אֶת הַיַּיִן כַּעֲנָבִים בְּנָזִיר שֶׁאָסוּר בִּפְסָלְתָּן, נַעֲשֶׂה אֶת חָלָב כִּבְהֵמָה שֶׁאֵין אָסוּר בִּפְסָלְתָּהּ, תְּרוּמָה.

תּוֹכִיחַ שֶׁאֵין אָסוּר בִּפְסָלְתָּהּ וְעָשׂוּ אֶת יוֹצֵא מִמֶּנָּה כְּמוֹתָהּ, הֵן אִם הֶחֱמִיר בִּתְרוּמָה בְּאִסּוּר חָמוּר נַחֲמִיר בִּבְהֵמָה בְּאִסּוּר הַקַּל, תַּלְמוּד לוֹמַר גָּמָל גָּמָל שְׁנֵי פְּעָמִים אִם אֵינוֹ עִנְיָן לִבְשָׂרָה תְּנֵהוּ עִנְיָן לַחֲלָבָהּ. יָכוֹל אַף דַּם מְהַלְּכֵי שְׁתַּיִם וַחֲלֵב מְהַלְּכֵי שְׁתַּיִם יְהֵא בְּלֹא תַעֲשֶׂה עַל אֲכִילָתָן, וְדִין הוּא וּמָה אִם בְּהֵמָה שֶׁהֵקַלְתָּ בְּמַגָּעָהּ וְכוּ' כְּדִלְעֵיל.

"אֶת הַגָּמָל כִּי מַעֲלֵה גֵרָה הוּא" וְאֶת הָאַרְנֶבֶת כִּי מַעֲלַת גֵּרָה הִיא, מַה תַּלְמוּד לוֹמַר אִם לְתִקּוּן מִקְרָא, הֲרֵי כְּבָר נֶאֱמַר (דברים יד, ז-ח) "הַגָּמָל הָאַרְנֶבֶת הַשָׁפָן כִּי מַעֲלֵה גֵרָה הֵמָּה", וְלָמָּה בָּאוּ לְרַבּוֹת אֶת הָרִבּוּיִים שֶׁאָמַרְנוּ, וְאֶת הַגָּמָל כִּי מַעֲלֵה גֵרָה הוּא מַה תַּלְמוּד לוֹמַר, שֶׁיָּכוֹל יַתִּירֶנּוּ סִימָן אֶחָד, וְדִין הוּא מָה אִם חֲזִיר שֶׁמַּפְרִיס פַּרְסָה טָמֵא גָּמָל שֶׁאֵין מַפְרִיס פַּרְסָה אֵינוֹ דִין שֶׁיְּהֵא טָמֵא, אִלּוּ כֵן הָיִיתִי אוֹמֵר מִי אוֹסֵר אֶת הַחֲזִיר גֵּרָה, תַּתִּיר אֶת הַגָּמָל, תַּלְמוּד לוֹמַר "אֶת הַגָּמָל" כִּי מַעֲלֵה גֵרָה הוּא טָמֵא. יֹאמַר גָּמָל וְקַל וָחֹמֶר לַחֲזִיר וּמַה גָּמָל שֶׁמַּעֲלֵה גֵרָה טָמֵא חֲזִיר שֶׁאֵין מַעֲלֵה גֵרָה אֵינוֹ דִין שֶׁיְּהֵא טָמֵא, אִלּוּ כֵן הָיִיתִי אוֹמֵר מִי אוֹסֵר אֶת הַגָּמָל פַּרְסָה הוּא תַּתִּיר אֶת הַחֲזִיר, תַּלְמוּד לוֹמַר "וְאֶת הַחֲזִיר כִּי מַפְרִיס פַּרְסָה הוּא (וְלֹא גֵּרָה") טָמֵא. מִבְּשָׂרָם לֹא תֹאכֵלוּ, וְלֹא מִן הָעֲצָמוֹת וְלֹא מִן הַגִּידִין וְלֹא מִן הַקַּרְנַיִם וְלֹא מִן הַטְּלָפַיִם שֶׁלָּהֶן.

{pפסוק חp}  "וּבְנִבְלָתָם לֹא תִגָּעוּ", יָכוֹל יִהְיוּ חַיָּבִין עַל מַגַּע נְבֵלָה תַּלְמוּד לוֹמַר (להלן כא, א) "אֱמֹר אֶל הַכֹּהֲנִים בְּנֵי אַהֲרֹן וְאָמַרְתָּ אֲלֵיהֶם לְנֶפֶשׁ לֹא יִטָּמֵא בְּעַמָּיו", הַכֹּהֲנִים אֵין מִטַּמְּאִין לְמֵתִים יִשְּׂרָאֵל מִטַּמְּאִין לְמֵתִים, וְקַל וָחֹמֶר אִם מִטַּמְּאִים לְמֵתִים חֲמוּרִים לֹא יִטָּמְאוּ לִנְבֵלוֹת קַלּוֹת, הָא מָה אֲנִי מְקַיֵּם וּבְנִבְלָתָם לֹא תִגָּעוּ בָּרֶגֶל. אֲחֵרִים אוֹמְרִים וּבְנִבְלָתָם לֹא תִגָּעוּ, יָכוֹל אִם נָגַע אָדָם בִּנְבֵלָה יִלְקֶה אֶת אַרְבָּעִים, תַּלְמוּד לוֹמַר  "וּלְאֵלֶּה תִּטַּמָּאוּ", יָכוֹל אִם רָאָה אָדָם אֶת הַנְּבֵלָה יֵלֵךְ וְיִטָּמֵא בָּהּ, תַּלְמוּד לוֹמַר "וּבְנִבְלָתָם לֹא תִגָּעוּ", הָא כֵּיצַד הֱוֵי אוֹמֵר רְשׁוּת. טְמֵאִים מְלַמֵּד שֶׁמִּצְטָרְפִין זֶה עִם זֶה, בָּשָׂר וּבָשָׂר, חֵלֶב וְחֵלֶב, בָּשָׂר וְחֵלֶב, בֵּין בְּחַיֵּיהֶן בֵּין בְּמִיתָתָן. טְמֵאִים, לֶאֱסֹר אֶת צִירָן וְרָטְבָּן וְקִיפָה שֶׁלָּהֶן. הֵם, פְּרָט לְשֶׁאֵין בָּהֶן בְּנוֹתֵן טַעַם. לָכֶם, מֻתָּרִין בַּהֲנָאָה.

{pפסוק ט-יבp}  תָּנוּ רַבָּנָן, מִמַּשְׁמַע שֶׁנֶּאֱמַר אֱכֹל אֶת שֶׁיֵּשׁ לוֹ שׁוֹמֵעַ אֲנִי לֹא תֹּאכַל אֶת שֶׁאֵין לוֹ וּמִמַּשְׁמַע שֶׁנֶּאֱמַר אַל תֹּאכַל אֶת שֶׁאֵין לוֹ שׁוֹמֵעַ אֲנִי אֱכֹל אֶת שֶׁיֵּשׁ לוֹ, לָמָּה שְׁנָאָן הַכָּתוּב, לַעֲבֹר עָלָיו בַּעֲשֵׂה וְלֹא תַעֲשֶׂה. אֶת זֶה תֹּאכְלוּ מִכֹּל אֲשֶׁר בַּמָּיִם מַה תַּלְמוּד לוֹמַר, שֶׁיָּכוֹל הִתִּיר בִּמְפֹרָשׁ וְהִתִּיר בְּסָתוּם, מַה כְּשֶׁהִתִּיר בִּמְפֹרָשׁ לֹא הִתִּיר אֶלָּא בְּכֵלִים, אַף כְּשֶׁהִתִּיר בְּסָתוּם לֹא הִתִּיר אֶלָּא בְּכֵלִים, וּמִנַּיִן לְרַבּוֹת בּוֹרוֹת שִׁיחִין וּמְעָרוֹת שֶׁשּׂוֹחֶה וְשׁוֹתֶה מֵהֶן וְאֵינוֹ נִמְנַע, תַּלְמוּד לוֹמַר "תֹּאכְלוּ מִכֹּל אֲשֶׁר בַּמָּיִם". הֵיכָן הִתִּיר בְּכֵלִים, דִּכְתִיב "אֶת זֶה תֹּאכְלוּ מִכֹּל אֲשֶׁר בַּמָּיִם כֹּל אֲשֶׁר לוֹ סְנַפִּיר וְקַשְׂקֶשֶׂת בַּמַּיִם בַּיַּמִּים וּבַנְּחָלִים" הוּא דְּאִית לֵיהּ אֱכֹל דְּלֵית לֵיהּ לֹא תֹּאכַל, הָא בְּכֵלִים אַף עַל גַּב דְּלֵית לֵיהּ אֱכֹל, וְאֵימָא בְּכֵלִים אַף עַל גַּב דְּאִית לֵיהּ לֹא תֹּאכַל, לֹא סָלְקָא דַעְתָּךְ, דִּכְתִיב "וְכֹל אֲשֶׁר אֵין לוֹ סְנַפִּיר וְקַשְׂקֶשֶׂת בַּיַּמִים וּבַנְּחָלִים מִכֹּל שֶׁרֶץ הַמַּיִם וּמִכֹּל נֶפֶשׁ הַחַיָּה אֲשֶׁר בַּמָּיִם שֶׁקֶץ הֵם" (לֹא יֵאָכֵל) "בַּיַּמִים וּבַנְּחָלִים" הוּא דְּלֵית לֵיהּ לֹא תֹּאכַל הָא בְּכֵלִים אַף עַל גַּב דְּלֵית לֵיהּ אֱכֹל. וְאֵימָא בַּמַּיִם כְּלָל, בַּיַּמִּים וּבַנְּחָלִים פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, יַמִּים וּנְחָלִים אִין חֲרִיצִין וּנְעִיצִין לֹא, בַּמָּיִם חָזַר וְכָלַל,  הַנֵּי תְּרֵי כְּלָלֵי דִּסְמִיכֵי לַהֲדָדֵי נִינְהוּ, אָמַר רָבִינָא כִּדְאָמְרֵי בְּמַעֲרָבָא כָּל מָקוֹם שֶׁאַתָּה מוֹצֵא שְׁתֵּי כְּלָלוֹת סְמוּכִים הָטֵל פְּרָט בֵּינֵיהֶם וְדוּנָם בִּכְלָל וּפְרָט וּכְלָל, בַּמַּיִם כְּלָל, בַּיַּמִּים וּבַנְּחָלִים פְּרָט, בַּמָּיִם חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מַה הַפְּרָט מְפֹרָשׁ מַיִם נוֹבְעִים אַף כָּל מַיִם נוֹבְעִים, מַאי רַבֵּי רַבֵּי חֲרִיצִין וּנְעִיצִין לְאִסּוּרָא, וּמַאי מִעֵט מִעֵט בּוֹרוֹת שִׁיחִין וּמְעָרוֹת לְהֶתֵּירָא, וְאֵימָא מַה הַפְּרָט מְפֹרָשׁ מַיִם גְדֵלִים עַל גַבֵּי קַרְקַע אַף כָּל מַיִם גְדֵלִים עַל גַבֵּי קַרְקַע, וּמַאי רַבֵּי רַבֵּי אֲפִלּוּ בּוֹרוֹת שִׁיחִין וּמְעָרוֹת לְאִיסוּרָא, וּמַאי מִעֵט כֵּלִים, אִם כֵּן "תֹּאכֵלוּ"  מַאי אַהֲנֵי לֵיהּ.  דְּבֵי רַבִּי יִשְׁמָעֵאל תָּנִי, בַּמַּיִם בַּמַּיִם שְׁתֵּי פְּעָמִים אֵין זֶה כְּלָל וּפְּרָט וּכְּלָל אֶלָּא רִיבָּה וּמִעֵט וְרִיבָּה, בַּמַּיִם רִבָּה, בַּיַּמִּים וּבַנְּחָלִים מִעֵט, בַּמַּיִם חָזַר וְרִבָּה, רִבָּה וּמִעֵט וְרִבָּה, רִבָּה הַכֹּל, מַאי רַבֵּי רַבֵּי חֲרִיצִין וּנְעִיצִין לְאִיסוּרָא, וּמַאי מִעֵט בּוֹרוֹת שִׁיחִין וּמְעָרוֹת לְהֶתֵּירָא. וְאֵימָא מַאי רַבֵּי רַבֵּי בּוֹרוֹת שִׁיחִין וּמְעָרוֹת וּמַאי מִעֵט מִעֵט כֵּלִים, אִם כֵּן תֹּאכְלוּ מַאי אַהֲנֵי לֵיהּ. וְאִיפּוּךְ אֲנָא, כִּדְתָנֵי מַתִּתְּיָה בַּר יְהוּדָה, מָה רָאִית לְרַבּוֹת בּוֹרוֹת שִׁיחִין וּמְעָרוֹת לְהֶתֵּירָא, וּלְהוֹצִיא חֲרִיצִין וּנְעִיצִין לְאִסּוּרָא, מְרַבֶּה אֲנִי בּוֹרוֹת שִׁיחִין וּמְעָרוֹת שֶׁהֵם עֲצוּרִים כְּכֵלִים, וּמוֹצִיא אֲנִי חֲרִיצִין וּנְעִיצִין שֶׁאֵין עֲצוּרִין כְּכֵלִים. הֵי סָתוּם וְהֵי מְפֹרָשׁ, פְּלִיגֵי בָּהּ רַב אַחָא וְרָבִינָא, חָד אֲמַר, יֵשׁ לוֹ מְפֹרָשׁ, אֵין לוֹ סָּתוּם, וְחָד אָמַר, אֵין לוֹ מְפֹרָשׁ, יֵשׁ לוֹ סָתוּם, מַאי טַעְמָא דְּמָאן דְּאָמַר יֵשׁ לוֹ מְפֹרָשׁ, אָמַר לְךָ מִנֵּיה הוּא דְּקָא מִשְׁתְּרוּ כֵּלִים. מַאי טַעְמָא דְּמָאן דְּאָמַר אֵין לוֹ מְפֹרָשׁ, דְּהַאי הוּא דְּקָא מוּכָח אַהַאֵיךְ דְּאִי מֵהַאֵיךְ הֲוָה אֲמִינָא בְּכֵלִים אַף עַל גַּב דְּאִית לֵיהּ נַמִּי לֹא תֹּאכַל.

תָּנוּ רַבָּנָן, אֵין לוֹ עַכְשָׁיו וְעָתִיד לְגַדֵּל לְאַחַר זְמַן, כְּגוֹן הַסֻּלְתָּנִית וְהָעַפְיָן, הֲרֵי זֶה מֻתָּר. יֵשׁ לוֹ עַכְשָׁיו וְעָתִיד לְהַשִּׁירָן בְּשָׁעָה שֶׁעוֹלֶה מִן הַיָּם, כְּגוֹן אַפּוּנָס וַאֲטוּנָס כַּטַפְסֵייס וְאַבְסַפְטֵייס, הֲרֵי זֶה מֻתָּר.

"כֹּל אֲשֶׁר לוֹ סְנַפִּיר וְקַשְׂקֶשֶׂת" כָּל שֶׁיֵּשׁ לוֹ קַשְׂקַשִּׂים יֵשׁ לוֹ סְנַפִּיר, דָּג טָהוֹר. וְיֵשׁ שֶׁיֵשׁ לוֹ סְנַפִּיר וְאֵין לוֹ קַשְׂקֶשֶׂת,  דָּג טָמֵא. מִכְּדֵי אַקַּשְׂקֶשֶׂת סָמְכִינָן סְנַפִּיר דִּכְתַב רַחֲמָנָא לָמָּה לִי, אִי לֹא כָּתַב רַחֲמָנָא סְנַפִּיר הֲוָה אֲמִינָא מַאי קַשְׂקֶשֶׂת סְנַפִּיר וַאֲפִלּוּ דָּג טָמֵא כְּתַב רַחֲמָנָא סְנַפִּיר, וְהַשְׁתָא דִּכָּתַב רַחֲמָנָא סְנַפִּיר וְקַשְׂקֶשֶׂת מְנָלַן דְּקַשְׂקֶשֶׂת לְבוּשָׁא הִיא, דִּכְתִיב (ש"א יז, ה) "וְשִׁרְיוֹן קַשְׂקַשִּׂים הוּא לָבוּשׁ", וְלִיכְתּוֹב רַחֲמָנָא קַשְׂקַשִּׂים וְלֹא בָּעֵי סְנַפִּיר, אָמַר רַבִּי אַבָּהוּ, וְכֵן תָּנֵי דְבֵי רַבִּי יִשְׁמָעֵאל, (ישעיה מב, כא) "יַגְדִּיל תּוֹרָה וְיַאְדִּיר".

אָמַר רַב יְהוּדָה, הַאי מָאן דְּאָכִיל בְּנִיתָא דְּבֵי כַּרְבָּא לוֹקֶה מִשּׁוּם (להלן פסוק מב) "כָּל הַשֶּׁרֶץ הַשֹּׁרֵץ עַל הָאָרֶץ". אָמַר אַבַּיֵּי, אָכַל פּוּטִיתָא לוֹקֶה אַרְבַּע XאY מִשּׁוּם  "בַּל תְּשַׁקְּצוּ", XבY [וּמִשּׁוּם] (דברים יד, י) "וְכֹל אֲשֶׁר אֵין לוֹ סְנַפִּיר וְקַשְׂקֶשֶׂת", XגY וּמִשּׁוּם  "לֹא תִטַּמְּאוּ", XדY וּמִשּׁוּם מִבְּשָׂרָם לֹא תֹאכֵלוּ. נְמָלָה לוֹקֶה חָמֵשׁ, מִשּׁוּם הַשֶּׁרֶץ הַשֹּׁרֵץ עַל הָאָרֶץ צִרְעָה לוֹקֶה שֵׁשׁ, מִשּׁוּם שֶׁרֶץ הָעוֹף. אָמַר רַב, הַאי מָאן דְּמַשְׁהֶה נְקָבָיו עוֹבֵר מִשּׁוּם (להלן כ, כה) "בַּל תְּשַׁקְּצוּ". אָמַר רַב בִּיבֵּי בַּר אַבַּיֵּי, מָאן דְּשָׁתֵי מַיָּא בְּקַרְנֵי דְּאֻמְנָא עוֹבֵר מִשּׁוּם "בַּל תְּשַׁקְּצוּ".

"מִכֹּל אֲשֶׁר בַּמָּיִם" וְגוֹ', [בַּיַּמִּים] זֶה יָם הַגָּדוֹל, שֶׁנֶּאֱמַר (בראשית א, י) "וּלְמִקְוֵה הַמַּיִם קָרָא יַמִּים", וּבַנְּחָלִים, אֵלּוּ נְהָרוֹת, שֶׁנֶּאֱמַר  "וְנָהָר יֹצֵא מֵעֵדֶן", אֵין לִי אֶלָּא יַמִּים וּנְחָלִים גְּדוֹלִים שֶׁמּוֹשְׁכִים בִּימוֹת הַחַמָּה וּבִימוֹת הַגְּשָׁמִים, מִנַּיִן לְרַבּוֹת שְׁאָר יַמִּים וּשְׁאָר נְחָלִים שֶׁמּוֹשְׁכִים בִּימוֹת הַגְּשָׁמִים וְאֵין מוֹשְׁכִין בִּימוֹת הַחַמָּה עַד שֶׁאַתָּה מְרַבֶּה אֶת הַבֵּיבָּרִין, תַּלְמוּד לוֹמַר "בַּמַּיִם". יָכוֹל לְעִנְיַן הֶתֵּר עָשָׂה אֶת כָּל הַמַּיִם כְּיַמִּים וְכִנְחָלִים, [מִנַּיִן אַף לְעִנְיַן אִסוּר נַעֲשֶׂה כָּל הַמַּיִם כְּיַמִּים וְכִנְחָלִים], תַּלְמוּד לוֹמַר 'יַמִּים' 'יַמִּים' 'נְחָלִים' 'נְחָלִים' לִגְזֵרָה שָׁוָה מַה יַּמִּים וּנְחָלִים הָאֲמוּרִים לְעִנְיַן הֶתֵּר עָשָׂה אֶת כָּל הַמַּיִם כְּיַמִּים וְכִנְחָלִים, אַף לְעִנְיַן אִסּוּר עָשָׂה אֶת כָּל הַמַּיִם כְּיַמִּים וְכִנְחָלִים. אַתָּה אוֹמֵר לְכָךְ נֶאֱמַר "בַּמַּיִם" בַּמַּיִם שֶׁהִתַּרְתִּי הֵם הַמַּיִם שֶׁאָסַרְתִּי, אוֹ אֵינוֹ אֶלָּא בְּמִין שֶׁהִתַּרְתִּי בְּאוֹתוֹ מִין אָסַרְתִּי וְאֵיזֶה מִין הִתַּרְתִּי בַּעַל עֲצָמוֹת וּפָרֶה וְרָבֶה, וּמִנַּיִן בַּעַל עֲצָמוֹת וְאֵין פָּרֶה וְרָבֶה, אֵין בַּעַל עֲצָמוֹת וּפָרֶה וְרָבֶה עַד שֶׁאַתָּה מְרַבֶּה לְהָבִיא אֶת הַגַּלִים וְאֶת הַצְּפָרְדֵעִים הַגְּדֵלִים בַּיָּם וְהַגְּדֵלִים בַּיַּבָּשָׁה, תַּלְמוּד לוֹמַר "וְכֹל אֲשֶׁר אֵין לוֹ סְנַפִּיר וְקַשְׂקֶשֶׂת" וְגוֹ' לֹא תֹאכֵלוּ.

אֵין לִי אֶלָּא הַמַּרְבֶּה בְּקַשְׂקַשִּׂין וּבִסְנַפִּירִין כְּגוֹן קִיפוֹנוֹת, מִנַּיִן אֲפִלּוּ אֵין לוֹ אֶלָּא קַשְׂקֶשֶׂת אַחַת וְאֵין לוֹ אֶלָּא סְנַפִּיר אַחַת, תַּלְמוּד לוֹמַר "וְקַשְׂקֶשֶׂת". רַבִּי יְהוּדָה אוֹמֵר אַף שְׁנֵי קַשְׂקַשִּׂין, שֶׁנֶּאֱמַר "קַשְׂקֶשֶׂת", וְאַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר (ש"א יז, ה) "וְשִׁרְיוֹן קַשְׂקַשִּׂים הוּא לָבוּשׁ". רַבִּי יוֹסִי בֶּן דּוֹרְמִסְקִית אוֹמֵר, לִוְיָתָן דָּג טָהוֹר הוּא, שֶׁנֶּאֱמַר (איוב מא, ז) "גַּאֲוָה אֲפִיקֵי מָגִנִּים" אֵלּוּ קַשְׂקַשִׂים שֶׁלּוֹ, (שם, כב) "תַּחְתָּיו חַדּוּדֵי חָרֶס" אֵלּוּ סְנַפִּירִין שֶׁלּוֹ. תֹּאכֵלוּ, לְרַבּוֹת אֶת הַטָּהוֹר שֶׁבִּמְעֵי הַטָּמֵא, יָכוֹל אַף הַטָּמֵא שֶׁבִּמְעֵי הַטָּהוֹר, תַּלְמוּד לוֹמַר "אֹתָם", וּמָה רָאִיתָ לוֹמַר בִּבְהֵמָה שֶׁבִּמְעֵי הַטָּמֵא טָמֵא וְשֶׁבִּמְעֵי הַטָּהוֹר טָהוֹר, וְדָגִים אֵינָן כֵּן, לְפִי שֶׁאֵינָן גִּדּוּלָיו. תֹּאכֵלוּ לְרַבּוֹת אֶת הַטָּהוֹר שֶׁנִּכְבַּשׁ עִם הַטָּמֵא, יָכוֹל אַף עַל פִּי שֶׁנִּמּוֹק, תַּלְמוּד לוֹמַר "אֹתָם".

"חַיָּה". זוֹ חַיַּת הַיָּם. נֶפֶשׁ לְהָבִיא אֶת הַסִּילֹנִית (נ"א הַסִּירוֹנִית), יָכוֹל תְּהֵא מְטַמֵּא בְּאֹהֶל כְּדִבְרֵי בֶּן חֲכִינַאי, תַּלְמוּד לוֹמַר  "זֹאת". שֶׁקֶץ, לֶאֱסֹר צִירָן וְרָטְבָּן וְאֶת הַקֵּפֶה שֶׁלָּהֶן. הֵם, פְּרָט לְשֶׁאֵין בָּהֶן בְּנוֹתֵן טַעַם. לָכֶם, מֻתָּרִין בַּהֲנָאָה. וְשֶׁקֶץ יִהְיוּ לָכֶם, לְרַבּוֹת אֶת עֵרוּבוֹ, כַּמָּה יִהְיֶה בּוֹ וִיהֵא אָסוּר, מִשְׁקַל עֲשָׂרָה זוּז בִּיהוּדָה שֶׁהוּא חָמֵשׁ סְלָעִים בַּגָּלִיל בְּגָרָב וְכָל גָּרָב שֶׁמַּחֲזִיק סָאתַיִם, דָּג טָמֵא צִירוֹ אָסוּר, רַבִּי יְהוּדָה אוֹמֵר, רְבִיעִית בְּסָאתַיִם. רַבִּי יוֹסִי אוֹמֵר, אֶחָד מִשִּׁשָׁה [עָשָׂר] בּוֹ, מִבְּשָׂרָם, לֹא מִן הָעֲצָמוֹת וְלֹא מִן הַסְּנַפִּירִין שֶׁלָּהֶם. וְאֶת נִבְלָתָם תְּשַׁקֵּצוּ,  לְרַבּוֹת הַיַּבְחוּשִׁים שֶׁסִּנְּנָן.

"וְכֹל אֲשֶׁר אֵין לוֹ סְנַפִּיר וְקַשְׂקֶשֶׂת בַּמָּיִם", מַה תַּלְמוּד לוֹמַר, שֶׁיָּכוֹל אֵין לִי אֶלָּא הַמַּעֲלֶה סִימָנֵי טָהֳרָה שֶׁלּוֹ לַיַּבָּשָׁה הִשִׁירָן בַמַּיִם מְנָא לָן, תַּלְמוּד לוֹמַר "בַּמָּיִם". שֶׁקֶץ הוּא לָכֶם, שֶׁלֹּא תַּעֲשֶׂה בָּהֶן סְחוֹרָה.

{pפסוק יג-ידp}  "שֶׁקֶץ תְּשַׁקְּצוּ", לֶאֱסֹר צִירָן וְרָטְבָּן וְקֵפֶה שֶׁלָּהֶן, וְאֶת בֵּיצֵיהֶן, וְעוֹרוֹתֵיהֶן, וְאֶת עֵרוּבֵיהֶן, אֵלֶּה, הֵם, מִן, הֲרֵי אֵלּוּ מִעוּטִין, פְּרָט לְחַרְטֹם וּלְצִפָּרְנַיִם וְלִכְנָפַיִם וּלְנוֹצָה. לֹא יֵאָכְלוּ, לְחַיֵּב אֶת הַמַּאֲכִיל כְּאוֹכֵל, אוֹ לֹא יֵאָכְלוּ לְאָסְרוֹ בַּהֲנָאָה, תַּלְמוּד לוֹמַר (להלן פסוק מב) "לֹא תֹּאכְלוּם", הָא כֵּיצַד בַּאֲכִילָה אֲסוּרִין בַּהֲנָאָה מֻתָּרִין, וּמָה אֲנִי מְקַיֵּם לֹא יֵאָכְלוּ לְחַיֵּב אֶת הַמַּאֲכִיל כָּאוֹכֵל.

הִילְכְתָא קוּקְאַנִי אֲסִירֵי דְּמִינָם נַיִים וְקָא עַיְילֵי לֵיהּ בְּאוּסְיָיה, [תּוֹלָעִים דַּרְנִי דִּבְשָׂרָא אֲסִירֵי, דְּכַוְרֵי שָׁרְיָין], אָמַר לָהּ רַבִינָא לְאִימָא אִבְלַע לִי וַאֲנָא אֵיכוֹל, אָמַר לֵיהּ רַב מְשַׁרְשְׁיָא בְּרֵיהּ דְּרַב אַחָא (נַפְּחָא) לְרַבִינָא מַאי שְׁנָא מִדְּתַנְיָא  וְאֶת נִבְלָתָם תְּשַׁקֵּצוּ לְרַבּוֹת הַדַּרְנִין שֶׁבַּבְּהֵמָה, אָמַר לֵיהּ הָכִי הַשְׁתָּא, בְּהֵמָה בִּשְׁחִיטָה הוּא דְּקָא מִשְׁתְּרֵי וְהַנֵּי מִדְּלָא קָא מְהַנְיָא לָהֶן שְׁחִיטָה בְּאִסּוּרַיְהוּ קָא קְיָמֵי, דָּגִים בַּאֲסִיפָה בְּעָלְמָא הוּא דְּקָא מִישְׁתְרוּ וְהַנֵּי כִּי גָּדְלֵי בְּהֶתֵּרָא קָא גָּדְלֵי.

סִימָנֵי הָעוֹף לֹא נֶאֶמְרוּ, וְלֹא, וְהָתַנְיָא אֶת הַנֶּשֶׁר (וְאֶת הַפֶּרֶס), מַה נֶּשֶׁר שֶׁאֵין לוֹ אֶצְבַּע יְתֵרָה, וְזֶפֶק, וְאֵין קֻרְקְבָנוֹ נִקְלָף, וְדוֹרֵס וְאוֹכֵל טָמֵא, אַף כָּל כַּיּוֹצֵא בּוֹ טָמֵא. תּוֹרִים מַה תּוֹרִים שֶׁיֵּשׁ לָהֶם אֶצְבַּע יְתֵרָה, וְזֶפֶק, וְקֻרְקְבָנוֹ נִקְלָף, אֵין דּוֹרְסִין, וְאוֹכְלִין וּטְהוֹרִים, אַף כָּל כַּיּוֹצֵא בָּהֶן טְהוֹרִים. אָמַר אַבַּיֵּי, לֹא נֶאֱמַר פֵּרוּשָׁן מִדִּבְרֵי תוֹרָה אֶלָּא מִדִּבְרֵי סוֹפְרִים. תָּנֵי רַבִּי חִיָּא, עוֹף הַבָּא בְּסִימָן אֶחָד טָהוֹר לְפִי שֶׁאֵינוֹ דּוֹמֶה לְנֶשֶׁר נֶשֶׁר דְּלֵית לֵיהּ כְּלָל הוּא דְּלָא תִּיכוֹל הָא אִיכָּא לֵיהּ חַד אֱכֹל, אֶלָּא תּוֹרִים דְּכָּתַב רַחֲמָנָא לְמַאי הִילְכְתָא, אָמַר רַב עוּקְבָא בַּר חָמָא לְקָרְבָּן.

רַבִּי עֲקִיבָא אוֹמֵר, נֶאֱמַר כָּאן "נֶשֶׁר" וְנֶאֱמַר לְהַלָּן (דברים יד, יב) "נֶשֶׁר", מַה נֶּשֶׁר הָאָמוּר (לְהַלָּן) [כָּאן] עָשָׂה כָּל הָאֲמוּרִין עִם הַנֶּשֶׁר בַּל תַּאֲכִיל כְּבַל תֹּאכַל, אַף "נֶשֶׁר" הָאָמוּר (כָּאן) [לְהַלָּן] נַעֲשֶׂה כָּל הָאֲמוּרִין עִם הַנֶּשֶׁר בַּל תַּאֲכִיל כְּבַל תֹּאכַל. רַבִּי יִשְׁמָעֵאל אוֹמֵר נֶאֱמַר כָּאן "דַּיָּה" וְנֶאֱמַר לְהַלָּן "אַיָּה" מַה דַּיָּה הָאֲמוּרָה לְהַלָּן עָשָׂה אֶת הַדָּאָה מִן דַּיָּה אַף אַיָּה הָאֲמוּרָה כָּאן נַעֲשֶׂה הַרָאָה מִן אַיָּה.

{pפסוק טוp}  "אֵת כָּל עֹרֵב", תָּנֵי עֹרֵב זֶה עוֹרֵב, לְמִינוֹ רַבִּי אֱלִיעֶזֶר אוֹמֵר לְהָבִיא אֶת הַזַּרְזִיר, אָמְרוּ לוֹ לְרַבִּי אֱלִיעֶזֶר, וַהֲלֹא אַנְשֵׁי כְּפַר תַּמְרְתָא שֶׁבִּיהוּדָה אוֹכְלִין אוֹתָן מִפְּנֵי שֶׁיֵּשׁ לָהֶן זֶפֶק, אָמַר לָהֶם, עֲתִידִין לִתֵּן אֶת הַדִּין, דָּבָר אַחֵר לְמִינוֹ רַבִּי אֱלִיעֶזֶר אוֹמֵר, לְהָבִיא סְנוּנִית לְבָנָה, אָמְרוּ לֵיהּ, וַהֲלֹא אַנְשֵׁי גָּלִיל הָעֶלְיוֹן הָיוּ אוֹכְלִין אוֹתוֹ שֶׁקֻּרְקְבָנוֹ נִקְלָף, אָמַר לָהֶם, אַף הֵם עֲתִידִין לִתֵּן אֶת הַדִּין. אֶלָּא עוֹרֵב וְכָל מִין עוֹרֵב. אָמַר רַב יְהוּדָה, עוֹף הַמְסָרֵט כָּשֵׁר לְטָהֲרַת מְצֹרָע, וְזוֹ הִיא סְנוּנִית לְבָנָה שֶׁנֶּחֶלְקוּ בָּהּ רַבִּי אֱלִיעֶזֶר וַחֲכָמִים.

תָּנוּ רַבָּנָן "עֹרֵב" זֶה עוֹרֵב, אֵת כָּל עֹרֵב לְהָבִיא עוֹרֵב הָעָמֹקִי, וְהַבָּא בְּרֹאשׁ יוֹנִים. עֹרֵב זֶה עוֹרֵב, אַטּוּ קַמָן קָאֵי, אֶלָּא עֹרֵב זֶה עוֹרֵב שָׁחוֹר, וְכֵן הוּא אוֹמֵר (שה"ש ה, יא) "שְׁחֹרֹת כָּעֹרֵב". עוֹרֵב הָעָמֹקִי זֶהוּ עוֹרֵב חִוֶּרֶת, וְכֵן הוּא אוֹמֵר  "מַרְאֵהוּ עָמֹק מִן הָעוֹר", כְּמַרְאֵה חַמָּה עֲמֻקָּה מִן הַצֵּל. וְהַבָּא בְּרֹאשׁ יוֹנִים, אָמַר רַב פַּפָּא, לָא תֵימָא דְּאָתֵי בְּרֹאשׁ יוֹנֵי אֶלָּא דְּדָמֵי רֵישֵׁיהּ לִדְיוֹנָה. (כָּתוּב בֶּרֶמֶז קי"ג).

{pפסוק טזp}  "וְאֵת בַּת הַיַּעֲנָה", אָמַר חִזְקִיָּה, מִנַּיִן לְבֵצָה טְמֵאָה שֶׁהִיא אֲסוּרָה מִן הַתּוֹרָה, שֶׁנֶּאֱמַר "וְאֵת בַּת הַיַּעֲנָה", וְכִי בַּת יֵשׁ לָה לְיַּעֲנָה, אֶלָּא אֵי זוּ זוּ בֵּיצָה טְמֵאָה, וְדִילְמָא הַיְנוּ שְׁמָה לֹא סָלְקָא דַעְתָּךְ, דִּכְתִיב (איכה ד, ג) "בַּת עַמִּי לְאַכְזָר כַּיְּעֵנִים בַּמִּדְבָּר", וְלֹא, וְהָכְתִיב (מיכה א, ח) "אֱעֶשֶׂה מִסְפֵּד כְּתַנִּים וְאֵבֶל כִּבְנוֹת יַעֲנָה", זוֹ שֶׁמִּתְאַבֶּלֶת עַל בְּנוֹתֶיהָ. (ישעיה יג, כא) "וְשָׁכְנוּ שָׁם בְּנוֹת יַעֲנָה",  כְּיַעֲנָה זוֹ שֶׁהִיא שׁוֹכֶנֶת עִם חַבְרוֹתֶיהָ.   "תְּכַבְּדֵנִי חַיַּת הַשָּׂדֶה תַּנִּים וּבְנוֹת יַעֲנָה", וְאִי סָלְקָא דַעְתָּךְ בֵּיצָה בֵּיצָה בַּת מֵימַר שִׁירָה הִיא, אֶלָּא קְרִי לָהּ הָכִי וּקְרִי לָהּ הָכִי מִדִּפְסִיק לְהוֹ סַפְרָא בְּתַרְתֵּי שְׁמַע מִינַהּ תַּרְתֵּי שְׁמֵי נִינְהוּ, אֶלָּא מֵעַתָּה (בראשית יד, א וכו') "כְּדָרְלָעֹמֶר" דְּקָא פְּסִיק לְהוֹ סַפְרָא הָכִי נַמִּי דְּתַרְתֵּי שְׁמֵי נִינְהוּ, הָתָם בִשְׁתֵּי תֵּבוֹת קָא פְּסִיק לְהוֹ בִּשְׁנֵי שִׁיטִין לָא קָא פְּסִיק לְהוֹ, וְכוּ'.

תָּנוּ רַבָּנָן "הַנֵּץ" זֶה הַנֵּץ, לְמִינֵהוּ, לְהָבִיא אֶת בַּר הֶדְיָא, מַאי בַּר הֶדְיָא, אָמַר אַבַּיֵּי, שׁוּרִינְקָא.

{pפסוק יז-יטp}  "וְאֶת הַכּוֹס וְאֶת הַשָּׁלָךְ", אָמַר רַב יְהוּדָה, שָׁלָךְ זֶה הַשּׁוֹלֶה דָּגִים מִן הַיָּם. דּוּכִיפַת שֶׁהוֹדוֹ כָּפוּת, וְזֶהוּ שֶׁהֵבִיא שָׁמִיר לְבֵית הַמִּקְדָּשׁ. רַבִּי יוֹחָנָן כִּי הֲוָה חָזֵי שָׁלָךְ אָמַר  "מִשְׁפָּטֶיךָ תְּהוֹם רַבָּה", וְכִי חָזֵי נְמָלָה אָמַר "צִדְקָתְךָ כְּהֲרַרֵי אֵל". וְאֶת הַתִּנְשֶׁמֶת, תָּנוּ רַבָּנָן "תִּנְשֶׁמֶת" בָּאוָות שֶׁבָּעוֹפוֹת, אוֹ אֵינוֹ אֶלָּא בָּאוָות שֶׁבַּשְּׁרָצִים, אָמַרְתָּ צֵא וּלְמַד מִשְּׁלֹשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶן דָּבָר הַלָּמֵד מֵעִנְיָנוֹ בַּמֶּה הַכָּתוּב מְדַבֵּר בְּעוֹפוֹת אַף כַּאן בְּעוֹפוֹת. וְתָּנִי נַמִי בַּשְּׁרָצִים כִּי הַאי גַוְונָא (להלן פסוק ל) "תִּנְשָׁמֶת" זוֹ בָּאוָות שֶׁבַּשְּׁרָצִים, וְכוּ'. וְאֶת הַקָּאָת וְאֶת הָרָחָם, אָמַר רַבִּי יְהוּדָה, קָאָת, זֶה הַקּוּק. רָחָם, זֶה שְׁרַקְרַק. אָמַר רַבִּי יוֹחָנָן, לָמָּה נִקְרָא שְׁמוֹ רָחָם, כֵּיוָן שֶׁבָּא רָחָם בָּאוּ רַחֲמִים לָעוֹלָם, אָמַר רַב בִּיבֵי בַּר אַבַּיֵּי, וְהוּא דְּיָתִיב אַמִידֵי וְקָא עָבִיד שְׁרַקְרַק, וּגְמִירֵי דְּאִי יָתִיב אַאַרְעָא וְשָׁרִיק אֲתָא מְשִׁיחָא, דִּכְתִיב (זכריה י, ח) "אֶשְׁרְקָה לָהֶם וַאֲקַבְּצֵם", אָמַר לֵיהּ רַב אַדָּא בַּר שִׁימִי לְמַר בְּרֵיהּ דְּרַב אִידִי, וְהָא הַהוּא דְּיָתִיב אִבֵּי כְּרָבָא וּשָׁרַק וְאָתֵי גְּלָלָא וְאַפְסְקֵיהּ לְמוֹחֵיהּ, הַהִיא בַּדָאָה הֲוָה.

"וְאֶת הַחֲסִידָה", אָמַר רַב, הַחֲסִידָה זוֹ דַּיָּה לְבָנָה, וְלָמָה נִקְרָא שְׁמָהּ חֲסִידָה שֶׁעוֹשֶׂה חֶסֶד עִם חַבְרוֹתֶיהָ. הָאֲנָפָה, זוֹ דַּיָּה רַגְזָנִית, וְלָמָּה נִקְרָא שְׁמָהּ אֲנָפָה שֶׁהִיא מְנַאַפֶת עִם חַבְרוֹתֶיהָ.

אָמַר רַב חִסְדָּא אָמַר רַב, עֶשְׂרִים וְאַרְבָּעָה עוֹפוֹת טְמֵאִין הֵן. אָמַר לֵיהּ רַב חָנָן בַּר רַב חִסְדָּא, דְּהֵיכָא אִי דִּוַּיִּקְרָא עֶשְׂרִים הֲווֹ, אִי דְּמִשְׁנֵה תּוֹרָה עֶשְׂרִים וְחַד הֲווֹ, וְכִי תֵימָא דָּאָה דִּכְתִיב בְּוַיִּקְרָא וְלֹא כְתִיב בְּמִשְׁנֵה תּוֹרָה שַׁדְּיָּה עִלּוּייהוּ, אַכַּתֵּי עֶשְׂרִים וּתְּרֵין הֲווֹ, אָמַר לֵיהּ, הָכִי אָמַר אַבוּהָ דְּאִמָךְ מִשְּׁמֵיהּ דְּרַב לְמִינָהּ לְמִינָהּ לְמִינ(ה)וֹ לְמִינֵהוּ הֲרֵי כָּאן אַרְבַּע, אִי הָכִי עֶשְׂרִים וְשִׁית הֲווֹ, אָמַר אַבַּיֵּי, דָאָה וְרָאָה אַחַת הִיא דְּאִי סָלְקָא דַעְתָּךְ תְּרֵין אִינוּן מִכְּדֵי מִשְׁנֵה תּוֹרָה לְאוֹסוּפֵי הוּא דַּאֲתָא מַאי שְׁנָא הָכָא דִּכְתִיב "דָּאָה" וּמַאי שְׁנָא הָכָא דִּכְתִיב "רָאָה" אֶלָּא לָאו שְׁמַע מִינַהּ רָאָה וְדָאָה אַחַת הִיא, וְאַכַּתֵּי עֶשְׂרִים וְחָמֵשׁ הֲווֹ, אָמַר אַבַּיֵּי, כְּשֵׁם שֶׁרָאָה וְדָאָה אַחַת הִיא כָּךְ אַיָּה וְדַיָּה אַחַת הִיא, דְּאִי סָלְקָא דַעְתָּךְ תְּרֵי אִינוּן מִכְּדֵי מִשְׁנֵה תּוֹרָה לְאוֹסוּפֵי הוּא דַּאֲתָא מַאי שְׁנָא הָכָא דִּכְתִיב לְמִינָהּ אַאַיָּה וּמַאי שְׁנָא הָתָם דִּכְתִיב לְמִינָהּ אַדַּיָּה, אֶלָּא שְׁמַע מִינַהּ אַיָּה וְדַיָּה אַחַת הִיא, וְכִי מֵאַחַר דְּאַחַת הִיא לָמָּה לִי לְמִכְתַּב אַיָּה וְדַיָּה, לְכִדְתַנְיָא, רַבִּי אוֹמֵר אֶקְרָא אֲנִי "אַיָּה" "דַּיָּה" לָמָּה נֶאֱמַר, כְּדֵי שֶׁלֹּא לִתֵּן פִּתְחוֹן פֶּה לְבַעַל הַדִּין לַחֲלֹק תְּהֵא קוֹרֵא אַתָּה אַיָּה וְהוּא קוֹרֵא דַּיָּה אַתָּה קוֹרֵא דַּיָּה וְהוּא קוֹרֵא אַיָּה לְכָךְ כָּתַב בְּמִשְׁנֵה תּוֹרָה  "הָרָאָה וְאֶת הָאַיָּה וְהַדַּיָּה לְמִינָהּ". וּפְלִיגָא דְּרַבִּי אַבָּהוּ דְּאָמַר רַבִּי אַבָּהוּ רָאָה זֶה אַיָּה, וְלָמָּה נִקְרָא שְׁמָהּ רָאָה שֶׁהִיא רוֹאָה בְּיוֹתֵר, וְכֵן הוּא אוֹמֵר (איוב כא, ז) "נָתִיב לֹא יְדָעוֹ עָיִט וְלֹא שְׁזָפַתּוּ עֵין אַיָּה". מֵיתִיבֵי לָמָּה נִשְׁנוּ בַּבְּהֵמָה מִפְּנֵי הַשְּׁסוּעָה, וּבָעוֹפוֹת, מִפְּנֵי הָרָאָה, מַאי לָאו מִדִּבְהֵמָה אֲתָא לְאוֹסוּפֵי, עוֹפוֹת נַמִּי לְאוֹסוּפֵי, לֹא, הָתָם לְאוֹסוּפֵי הָכָא לְפֵרוּשֵׁי. וּמִדְרָאָה הַיְנוּ אַיָּה מִכְּלָל דְּאַיָּה לָאו הַיְנוּ דַיָּה, מִכְּדֵי מִשְׁנֵה תּוֹרָה לְאוֹסוּפֵי הוּא דַּאֲתָא מַאי שְׁנָא הָתָם דִּכְתִיב לְמִינָה וּמַאי שְׁנָא הָכָא (דְלֹא כְּתִיב) [דִּכְתִיב] לְמִינָה אַאַיָיה, אֶלָּא לַאו שְׁמַע מִינָהּ רָאָה אַיָּה וְדַיָּה אַחַת הִיא, וּמִדְרָאָה אַיָּה וְדַיָּה אַחַת הִיא מִכְּלָל דְּדָאָה מִין אַחֵר הוּא מִכְדֵי מִשְׁנֵה תּוֹרָה לְאוֹסוּפֵי הוּא דְאָתָא מַאי שְׁנָא הָתָם דִּכְתִיב "רָאָה" וְלָא כְתִיב "דָּאָה", אֶלָּא שְׁמַע מִינָהּ רָאָה וְדָאָה אַיָּה וְדַיָּה אַחַת הֵן. תָּנָא עוֹמֶדֶת כָּאן בְּבָבֶל וְרוֹאָה נְבֵלָה בְּאֶרֶץ יִשְׂרָאֵל. תַּנְיָא אִיסִי בֶּן יְהוּדָה אוֹמֵר, מֵאָה מִינֵי עוֹפוֹת טְמֵאִין יֵשׁ בַּמִּזְרָח וְכֻלָּן מִין אַיָּה הֵן.

תַּנְיָא רַבִּי אוֹמֵר, גָּלוּי וְיָדוּעַ לִפְנֵי מִי שֶׁאָמַר וְהָיָה הָעוֹלָם שֶׁבְּהֵמָה טְהוֹרָה מוּעֶטֶת מִן הַטְּמֵאָה לְפִיכָךְ מָנָה הַכָּתוּב בִּטְהוֹרָה. וְגָלוּי וְיָדוּעַ לִפְנֵי מִי שֶׁאָמַר וְהָיָה הָעוֹלָם שֶׁעוֹפוֹת טְהוֹרִים מְרֻבִּים עַל הַטְּמֵאִים לְפִיכָךְ מָנָה הַכָּתוּב בִּטְמֵאִים. מַאי קָא מַשְׁמַע לָן, כִּדְרַב הוּנָא דְּאָמַר רַב הוּנָא אָמַר רַב מִשּׁוּם רַבִּי מֵאִיר, לְעוֹלָם יִשְׁנֶה אָדָם לְתַלְמִידוֹ דֶּרֶךְ קְצָרָה. תָּנָא אַבִימֵי בְּרֵיהּ דְּרַבִּי אַבָּהוּ, שְׁבַע מֵאוֹת מִינֵי דָּגִים, וּשְׁמוֹנֶה מֵאוֹת מִינֵי חֲגָבִים, וּלְעוֹפוֹת טְהוֹרִים אֵין מִסְפָּר. אָמַר רַבִּי יִצְחָק, עוֹף טָהוֹר נֶאֱכָל בְּמָסוֹרוֹת, וְנֶאֱמָן הַצַּיָּד לוֹמַר עוֹף זֶה טָהוֹר. אָמַר רַבִּי יוֹחָנָן, וְהוּא שֶׁבָּקִי בָּהֶם וּבִשְׁמוֹתֵיהֶם.

{pפסוק כ-כגp}  "אֶת זֶה תֹּאכְלוּ מִכֹּל שֶׁרֶץ הָעוֹף", תַנְיָא רַבִּי יַעֲקֹב אוֹמֵר, זֶה אַתָּה אוֹכֵל וְאִי אַתָּה אוֹכֵל שֶׁרֶץ עוֹף טָמֵא, שֶׁרֶץ עוֹף טָמֵא בְּהֶדְיָא כְּתִיב בֵּיהּ, אֶלָּא שֶׁרֶץ עוֹף טָמֵא אִי אַתָּה אוֹכֵל אֲבָל אַתָּה אוֹכֵל מַה שֶׁעוֹף טָמֵא מְשָׁרֵץ וְאֵי זֶה זֶה דְּבַשׁ דְּבוֹרִים, יָכוֹל אַף דְּבַשׁ הַגַּזִּין וְהַצִּירְעִין, אָמַרְתָּ לֹא, מָה רָאִיתָ לְרַבּוֹת דְּבַשׁ דְּבוֹרִים וּלְהוֹצִיא אֶת הַגַּזִּין וְהַצִּירְעִין מְרַבֶּה אֲנִי דְּבַשׁ דְּבוֹרִים שֶׁאֵין לוֹ שֵׁם לְוַי, וּמוֹצִיא אֲנִי דְּבַשׁ הַגַּזִּין וְהַצִּירְעִין שֶׁיֵּשׁ לָהֶם שֵׁם לְוַי.

"אֲשֶׁר לוֹ כְרָעַיִם", תָּנוּ רַבָּנָן אֵין לוֹ עַכְשָׁו וְעָתִיד לְגַדֵּל לְאַחַר זְמַן, כְּגוֹן הַזָּחָל הַזֶּה מֻתָּר, רַבִּי אֶלְעָזָר בְּרַבִּי יוֹסִי אוֹמֵר, אֲשֶׁר לוֹ כְרָעַיִם אַף עַל פִּי שֶׁאֵין לוֹ עַכְשָׁו וְעָתִיד לְגַדֵּל לְאַחַר זְמַן. מַאי זָחָל, אָמַר אַבַּיֵּי, אִסְחָרָא.

שְׁלֹשָׁה לוֹ כְּתוּבִין בַּתּוֹרָה בְּלָמֶ"ד אָלֶ"ף וְקוֹרִין בְּלָמֶ"ד וָא"ו, אֲשֶׁר לוֹ כְרָעַיִם, (להלן כה, לו) "אֲשֶׁר לוֹ חוֹמָה", (לעיל ה, א) "אִם לוֹא יַגִּיד".

תָּנוּ רַבָּנָן "אֶת אֵלֶּה מֵהֶם תֹּאכֵלוּ אֶת הָאַרְבֶּה", זֶה גּוֹבַאי, סָלְעָם זֶה רָשׁוֹן, חַרְגֹּל זֶה נִיפּוּל, חָגָב זֶה נַדְיָין וּמַה תַּלְמוּד לוֹמַר לְמִינוֹ לְמִינֵהוּ לְמִינֵהוּ לְמִינֵהוּ אַרְבַּע פְּעָמִים, לְהָבִיא צִפֹּרֶת כְּרָמִים, וְיוּחְנָא יְרוּשַׁלְמִית, וְהָעַרְצוּבְיָא, וְהַדּיוּבְנִית. דְּבֵי רַבִּי יִשְׁמָעֵאל תָּנָּא, אֵלּוּ כְּלָלֵי כְּלָלוֹת וְאֵלּוּ פְּרָטֵי פְּרָטוֹת, אַרְבֶּה זֶה גּוֹבַאי, וּמַה תַּלְמוּד לוֹמַר "לְמִינ(ה)וֹ" לְהָבִיא צִפֹּרֶת כְּרָמִים, אֵין לִי אֶלָּא הַבָּא וְאֵין לוֹ גַּבַּחַת, הַבָּא וְיֵשׁ לוֹ גַּבַּחַת מִנַּיִן, תַּלְמוּד לוֹמַר "סָלְעָם" זֶה נִיפּוּל, לְמִינֵהוּ לְהָבִיא אֶת הָאוּשְׁכָּף, אֵין לִי אֶלָּא הַבָּא וְאֵין לוֹ גַּבַּחַת הַבָּא וְיֵשׁ לוֹ גַּבַּחַת הַבָּא וְאֵין לוֹ זָנָב, הַבָּא וְיֵשׁ לוֹ זָנָב מִנַּיִן תַּלְמוּד לוֹמַר "חַרְגֹּל" זֶה רָשׁוֹן, לְמִינֵהוּ לְהָבִיא אֶת הַכַּרְפֶסֶת וְאֶת הַשַּׁחְלָנִית, אֵין לִי אֶלָּא הַבָּא וְאֵין לוֹ גַּבַּחַת הַבָּא וְיֵשׁ לוֹ גַּבַּחַת הַבָּא וְאֵין רֹאשׁוֹ אָרֹךְ, [הַבָּא וְרֹאשׁוֹ אָרֹךְ] מִנַּיִן, אָמַרְתָּ הֲרֵי אַתָּה דָּן בִּנְיַן אָב מִשְּׁלָשְׁתָּן לֹא רְאִי אַרְבֶּה כִּרְאִי חַרְגּוֹל וְלֹא רְאִי חַרְגּוֹל כִּרְאִי אַרְבֶּה וְלֹא רְאִי שְׁנֵיהֶם כִּרְאִי סָלְעָם וְלֹא רְאִי סָלְעָם כִּרְאִי שְׁנֵיהֶם הַצַּד הַשָּׁוֶה שֶׁבָּהֶם שֶׁיֵּשׁ לוֹ אַרְבַּע רַגְלַיִם וְאַרְבַּע כְּנָפַיִם וְקַרְסֻלִּים וּכְּנָפָיו חוֹפִין אֶת רֻבּוֹ, וַהֲלֹא הַצַרְצוּר הַזֶּה יֵּשׁ לוֹ אַרְבַּע רַגְלַיִם וְאַרְבַּע כְּנָפַיִם וְקַרְסֻלָּיו וּכְּנָפָיו חוֹפִין אֶת רֻבּוֹ, יָכוֹל יְהֵא מֻתָּר תַּלְמוּד לוֹמַר "חָגָב" שֶׁשְּׁמוֹ חָגָב, אִי שְׁמוֹ חָגָב יָכוֹל אֲפִלּוּ אֵין בּוֹ סִימָנִין הַלָּלוּ, תַּלְמוּד לוֹמַר "לְמִינֵהוּ" עַד שֶׁיְּהֵא בּוֹ סִימָנִין הַלָּלוּ. פְּרִיךְ רַב אַחַאי מַה לְהַנָּךְ שֶׁכֵּן אֵין רֹאשָׁן אָרֹךְ, אֶלָּא אָמַר רַב אַחַאי, סָלְעָם קְרָא יְתֵרָא הִיא לֹא לִכְתּוּב רַחֲמָנָא סָלְעָם וְתֵיתִי מֵאַרְבֶּה וּמֵחַרְגּוֹל דְּמַאי פָּרַכְתָּ מַה לְּאַרְבֶּה שֶׁכֵּן אֵין לוֹ גַּבַּחַת הֲרֵי חַרְגּוֹל דְּיֵשׁ לוֹ גַּבַּחַת מַה לְּחַרְגּוֹל דְּיֵשׁ לוֹ זָנָב הֲרֵי אַרְבֶּה דְּאֵין לוֹ זָנָב סָלְעָם דִּכְתַב רַחֲמָנָא לָמָּה לִי אִם אֵינוֹ עִנְיָן לְגוּפֵיהּ תְּנֵהוּ עִנְיָן לְרֹאשׁוֹ אָרֹךְ. בְּמַאי קָא מִיפְלָגֵי תַּנָּא דְּבֵי רַב וְתַנָּא דְּבֵי רַבִּי יִשְׁמָעֵאל, בְּרֹאשׁוֹ אָרֹךְ קָא מִיפְלָגֵי, תַּנָּא דְּבֵי רַב סְבַר אֲשֶׁר לוֹ כְרָעַיִם כְּלָל, אַרְבֶּה סָלְעָם חַרְגֹּל חָגָב לְמִינֵהוּ פְּרָט, כְּלָל וּפְרָט אֵין בִּכְלָל אֶלָּא מַה שֶׁבִּפְרָט דְמִינֵיה אֵין דְלַאו מִינֵיה לֹא, וְאִיתְרַבִּי כָּל דְדָמִי לֵיה מִשְׁנֵי צְדָדִין, וְתַנָּא דְּבֵי רַבִּי יִשְׁמָעֵאל סְבַר אֲשֶׁר לוֹ כְרָעַיִם כְּלָל, אַרְבֶּה חַרְגֹּל סָלְעָם חָגָב פְּרָט לְמִינֵהוּ חָזַר וְכָלַל, וּפְרָט וּכְלָל אִי אַתָּה דָּן אֶלָּא כְּעֵין הַפְּרָט וּמְרַבֶּה כָּל דְּדָמִי לֵיהּ בְּחַד גִּיסָא, (בְּאַרְבָּעָה סִימָנִין), וְהָא לָא דָּמֵי כְּלָלָא קָמָא לִכְלָלָא בַּתְרָא. כְּלָל קָמָא אֲשֶׁר לוֹ כְרָעַיִם דְּאִית לֵיהּ אֱכֹל דְּלֵית לֵיהּ לָא תֵיכוּל כְּלָלָא בַּתְרָא עַד דְּשָׁווּ בְּאַרְבָּעָה סִימָנִין, אִין תָּנָּא דְּבֵי רַבִּי יִשְׁמָעֵאל דָרִישׁ כְּלָלֵי וּפְרָטֵי כִּי הַאי גַוְנָא, וּמַאי שְׁנָא הָתָם דְּאָמַר סָלְעָם זֶה רָשׁוֹן חַרְגּוֹל זֶה נִיפּוּל וּמַאי שְׁנָא הָכָא דְּאָמַר סָלְעָם זֶה נִיפּוּל חַרְגּוֹל זֶה רָשׁוֹן, מַר כִּי אַתְרֵיהּ וּמַר כִּי אַתְרֵיהּ.

"כֹּל שֶׁרֶץ הָעוֹף הַהֹלֵךְ עַל אַרְבַּע" וְגוֹ', יָכוֹל הַכֹּל יְהֵא אָסוּר, תַּלְמוּד לוֹמַר "אֶת זֶה תֹּאכְלוּ מִכֹּל שֶׁרֶץ הָעוֹף הַהֹלֵךְ עַל אַרְבַּע", יָכוֹל יְהֵא הַכֹּל מֻתָּר, תַּלְמוּד לוֹמַר "אַרְבֶּה וְסָלְעָם וְחַרְגֹּל וְחָגָב", אֵין לִי אֶלָּא אֵלּוּ בִּלְבַד, מִנַּיִן לְרַבּוֹת שְׁאָר הַמִּינִין, תַּלְמוּד לוֹמַר "לְמִינֵהוּ לְמִינֵהּוּ" רִבָּה, הָא כֵּיצַד הֲרֵינִי לוֹמֵד סָתוּם מִן הַמְפֹרָשׁ מָה אַרְבֶּה שֶׁיֵּשׁ לוֹ אַרְבַּע רַגְלַיִם וְכוּ'.

רַבִּי אוֹמֵר "וְכֹל שֶׁרֶץ הָעוֹף אֲשֶׁר לוֹ אַרְבַּע רַגְלָיִם שֶׁקֶץ הוּא לָכֶם", אִם יֵשׁ לוֹ חָמֵשׁ הֲרֵי הוּא טָהוֹר.

"שֶׁקֶץ הוּא", פְּרָט לְעִרְבּוּבְיָא, מִכָּאן אָמְרוּ חֲגָבִים טְמֵאִים שֶׁנִּכְבְשׁוּ עִם חֲגָבִים טְהוֹרִים לֹא פָּסַל אֶת צִירָן, הֵעִיד רַבִּי צָדוֹק עַל צִיר חֲגָבִים טְמֵאִים שֶׁהוּא טָהוֹר.

{pפסוק כד-כוp}  "וּלְאֵלֶּה תִּטַּמָּאוּ", יָכוֹל לְכָל הָאָמוּר בָּעִנְיָן וּמָה אָמוּר בְּעִנְיַן בְּהֵמָה חַיָּה עוֹפוֹת וַחֲגָבִים יָכוֹל יְהֵא אֵבֶר מִן הַחַי מְטַמֵּא בְּכֻלָּן. תַּלְמוּד לוֹמַר "בְּהֵמָה", אוֹצִיא אֶת הַדָּגִים הַגְּדֵלִים בַּיָּם שֶׁאֵין (בְּמִינָם) מְקַבְּלִין טֻמְאָה וְלֹא אוֹצִיא אֶת הַחֲגָבִים, תַּלְמוּד לוֹמַר "מַפְרֶסֶת". אוֹצִיא אֶת הַחֲגָבִים שֶׁאֵין לְמִינָן טֻמְאָה וְלֹא אוֹצִיא אֶת הָעוֹפוֹת שֶׁיֵּשׁ לְמִינָן טֻמְאָה, תַּלְמוּד לוֹמַר "פַּרְסָה" אוֹצִיא אֶת הָעוֹף הַטָּמֵא וְלֹא אוֹצִיא אֶת הָעוֹף הַטָּהוֹר, וְדִין הוּא וּמָה אִם בְּהֵמָה שֶׁאֵין מְטַמֵּא בְּגָדִים אַבֵּית אַבְּלִיעָה אֵבֶר מִן הַחַי מִמֶּנָּה מְטַמֵּא, עוֹף שֶׁמְּטַמֵּא בְּגָדִים אַבֵּית אַבְּלִיעָה אֵינוֹ דִין שֶׁיְּהֵא אֵבֶר מִן הַחַי מִמֶּנּוּ מְטַמֵּא, תַּלְמוּד לוֹמַר "וְשֶׁסַע". אֵין לִי אֶלָּא בְּהֵמָה טְהוֹרָה, בְּהֵמָה טְמֵאָה מִנַּיִן, תַּלְמוּד לוֹמַר "אֲשֶׁר הִיא", חַיָּה טְהוֹרָה מִנַּיִן, תַּלְמוּד לוֹמַר ("פַּרְסָה) [מַפְרֶסֶת"], חַיָּה טְמֵאָה מִנַּיִן, תַּלְמוּד לוֹמַר "פַּרְסָה".

לִשְׁסוּעִין מִנַּיִן, תַּלְמוּד לוֹמַר "וְשֶׁסַע". לְשֶׁאֵין שְׁסוּעִין מִנַּיִן, תַּלְמוּד לוֹמַר "אֵינֶנָּה שׁוֹסַעַת", מַעֲלַת גֵּרָה בַּבְּהֵמָה מִנַּיִן, תַּלְמוּד לוֹמַר "מַעֲלַת גֵּרָה", לְשֶׁאֵין מַעֲלָה גֵּרָה מִנַּיִן, תַּלְמוּד לוֹמַר "אֵינֶנָּה מַעֲלָה". וַהֲלֹא חֲזִיר מַפְרִיס וּמְשַׁסֵּעַ יָכוֹל לֹא יְהֵא אֵבֶר מִן הַחַי מִטַּמֵּא הֵימֶנּוּ, תַּלְמוּד לוֹמַר "וְגֵרָה אֵינֶנָּה מַעֲלָה טְמֵאִים".

בַּמֶּה הַכָּתוּב מְדַבֵּר אִם בְּמִיתָתָן הֲרֵי מִיתָתָן אֲמוּרָה, אִם בְּאֵבֶר מִן הַמֵּת הֲרֵי אֵבֶר מִן הַמֵּת אָמוּר לְמַטָּה, הָא בַּמֶּה הוּא מְדַבֵּר בְּאֵבֶר מִן הַחַי. וַהֲלֹא דִין הוּא, נֶאֱמַר טָמֵא בָּאָדָם וְנֶאֱמַר טָמֵא בִּבְהֵמָה, מָה אָדָם אֵבֶר מִן הַחַי מְטַמֵּא הֵימֶנּוּ, אַף בְּהֵמָה יְהֵא אֵבֶר מִן הַחַי מְטַמֵּא הֵימֶנָּה, הֵן אִם נַחֲמִיר בָּאָדָם בְּטֻמְאָה חֲמוּרָה, נַחֲמִיר בִּבְהֵמָה בְּטֻמְאָה קַלָּה, אֲנִי אֲדִינֶנּוּ מִן הַשְּׁרָצִים הַקַּלִּים, טָמֵא בְּשֶׁרֶץ טָמֵא בִּבְהֵמָה, מַה שֶּׁרֶץ אֵבֶר מִן הַחַי הֵימֶנּוּ מְטַמֵּא, אַף בְּהֵמָה יְהֵא אֵבֶר מִן הַחַי מִמֶּנָּה מְטַמֵּא, הֵן אִם נַחֲמִיר בְּשֶׁרֶץ שֶׁעָשָׂה דָּמוֹ כִּבְשָׂרוֹ, נַחֲמִיר בִּבְהֵמָה שֶׁלֹּא עָשָׂה דָּמָּהּ כִּבְשָׂרָהּ, אֲנִי אֲדִינֶנּוּ מִן אֵבֶר מִן הַמֵּת חָמוּר מִמֶּנּוּ וּמָה אִם אֵבֶר מִן הַמֵּת שֶׁאֵין אִסּוּר נוֹהֵג בִּבְנֵי נֹחַ כְּיִשְׂרָאֵל הֲרֵי הוּא מְטַמֵּא, אֵבֶר מִן הַחַי שֶׁאִסּוּרוֹ נוֹהֵג בִּבְנֵי נֹחַ כְּיִשְׂרָאֵל אֵינוֹ דִין שֶׁיְּטַמֵּא, לֹא אִם אָמַרְתָּ בְּאֵבֶר מִן הַמֵּת שֶׁהַבָּשָׂר הַפּוֹרֵשׁ מִמֶּנּוּ טָמֵא, תֹּאמַר בְּאֵבֶר מִן הַחַי שֶׁהַבָּשָׂר הַפּוֹרֵשׁ מִמֶּנּוּ טָהוֹר, הוֹאִיל וְהַבָּשָׂר הַפּוֹרֵשׁ מִמֶּנּוּ טָהוֹר לֹא יְטַמֵּא, תַּלְמוּד לוֹמַר "הַנֹּגֵעַ וְהַנֹּשֵׂא" לְהָבִיא אֶת אֵבֶר מִן הַחַי.

יָכוֹל אַף הַבָּשָׂר הַפּוֹרֵשׁ מִן הַחַי יְטַמֵּא, תַּלְמוּד לוֹמַר "נְבֵלָה" מַה נְּבֵלָה שֶׁאֵין לָהּ חֲלִיפִין אַף אֵבֶר מִן הַחַי שֶׁאֵין לוֹ חֲלִיפִין, דִּבְרֵי רַבִּי יוֹסִי הַגְּלִילִי, רַבִּי עֲקִיבָא אוֹמֵר, מַה נְּבֵלָה גִּידִין וַעֲצָמוֹת אַף אֵבֶר מִן הַחַי גִּידִין וַעֲצָמוֹת. רַבִּי אוֹמֵר, מַה נְּבֵלָה [כִּבְרִיָּתָהּ] בָּשָׂר גִּידִין וַעֲצָמוֹת, אַף אֵבֶר מִן הַחַי כִּבְרִיָּתוֹ בָּשָׂר גִּידִין וַעֲצָמוֹת.

"הַנֹּגֵע יִטְמָא עַד הָעָרֶב", וְאֵין הַנּוֹגֵעַ מְטַמֵּא בְּגָדִים, וַהֲלֹא דִין הוּא וּמָה אִם מַשָּׂא מוּעָט הֲרֵי הוּא מְטַמֵּא בְּגָדִים, מַגַּע מְרֻבֶּה אֵינוֹ דִין שֶׁיְּטַמֵּא בְּגָדִים, תַּלְמוּד לוֹמַר "הַנֹּגֵעַ יִטְמָא עַד הָעָרֶב" וְאֵין הַנּוֹגֵעַ מְטַמֵּא בְּגָדִים. הַנֹּשֵׂא יְכַבֵּס בְּגָדָיו, מְלַמֵּד שֶׁהַנּוֹשֵׂא מְטַמֵּא בְּגָדִים, וַהֲלֹא דִין הוּא וּמָה אִם מַגָּע מְרֻבֶּה אֵין מְטַמֵּא בְּגָדִים, מַשָּׂא מוּעָט אֵינוֹ דִין שֶׁלֹּא יְטַמֵּא בְּגָדִים, תַּלְמוּד לוֹמַר "הַנֹּשֵׂא יְכַבֵּס בְּגָדָיו", מְלַמֵּד שֶׁהַנּוֹשֵׂא מְטַמֵּא בְּגָדִים.

יָכוֹל אַף הַצִּדְעָה, תַּלְמוּד לוֹמַר "בֶּגֶד", אִי בֶּגֶד יָכוֹל בֶּגֶד גָּדוֹל לָבָן מְטַמֵּא בְּזָב, וּמְטַמֵּא בִּנְגָעִים, מִנַּיִן גָּדוֹל צָבוּעַ קָטָן לָבָן קָטָן צָבוּעַ עַד שֶׁאַתָּה מְרַבֶּה שָׁבִיץ שֶׁל שְׂבָכָה, וְהַגַּלְגִּלִּין, תַּלְמוּד לוֹמַר "בֶּגֶד בְּגָדָיו" רִבָּה. מִנַּיִן לַעֲשׂוֹת שְׁאָר כֵּלִים כִּבְגָדִים, תַּלְמוּד לוֹמַר "טָמֵא", יָכוֹל יְטַמֵּא אָדָם וּכְלִי חֶרֶס, תַּלְמוּד לוֹמַר "בֶּגֶד", בֶּגֶד הוּא מְטַמֵּא וְאֵין מְטַמֵּא אָדָם וּכְלִי חֶרֶס, מִנַּיִן לְרַבּוֹת הַצִּיב הַיּוֹצֵא מִמֶּנּוּ וּשְׂעָרוֹ שֶׁכְּנֶגְדּוֹ, תַּלְמוּד לוֹמַר "טָמֵא".

"לְכָל הַבְּהֵמָה", לְהָבִיא אֶת הַשְּׁלִיל שֶׁיְּהֵא אֵבֶר מִן הַחַי מִמֶּנּוּ מְטַמֵּא. טְמֵאִים מְלַמֵּד שֶׁמִּצְטָרְפִים זֶה עִם זֶה, יָכוֹל יִצְטָרְפוּ עִם הַמֵּתִים הַחֲמוּרִין, תַּלְמוּד לוֹמַר "הֵם". יָכוֹל לֹא יִצְטָרְפוּ עִם הַמֵּתִים הַחֲמוּרִים אֲבָל יִצְטָרְפוּ עִם הַנְּבֵלוֹת הַקַּלּוֹת, תַּלְמוּד לוֹמַר "הֵם".

"כָּל הַנֹּגֵעַ בָּהֶם יִטְמָא", לְהָבִיא אֶת בְּהֵמָה טְמֵאָה שֶׁלֹּא תְּהֵא שְׁחִיטָתָהּ מְטַהַרְתָּהּ. וַהֲלֹא דִין הוּא, שֶׁרֶץ אָסוּר בַּאֲכִילָה וּבְהֵמָה טְמֵאָה אֲסוּרָה בַּאֲכִילָה, מַה שֶּׁרֶץ אֵין שְׁחִיטָתוֹ מְטַהֲרְתּוֹ אַף בְּהֵמָה טְמֵאָה לֹא תְּטַהֲרֶנָּה שְׁחִיטָתָהּ, אוֹ כַּלֵּךְ לְדֶרֶךְ זוֹ, טְרֵפָה אֲסוּרָה בַּאֲכִילָה וּבְהֵמָה טְמֵאָה אֲסוּרָה בַּאֲכִילָה, מַה טְּרֵפָה שְׁחִיטָתָהּ מְטַהַרְתָּהּ, אַף בְּהֵמָה טְמֵאָה תְּטַהֲרֶנָּה שְׁחִיטָתָהּ, נִרְאֶה לְמִי דּוֹמֶה דָּנִין דָּבָר שֶׁאֵין לְמִינוֹ שְׁחִיטָה מִדָּבָר שֶׁאֵין לְמִינוֹ שְׁחִיטָה, וְאַל תּוֹכִיחַ טְרֵפָה שֶׁיֵּשׁ לְמִינָהּ שְׁחִיטָה, אוֹ כַּלֵּךְ לְדֶרֶךְ זוֹ, דָּנִין דָּבָר שֶׁמְּטַמֵּא בְּמַשָּׂא מִדָּבָר שֶׁמְּטַמֵּא בְּמַשָּׂא וְאַל יוֹכִיחַ שֶׁרֶץ שֶׁאֵין מְטַמֵּא בְּמַשָּׂא, תַּלְמוּד לוֹמַר "כָּל הַנֹּגֵעַ בָּהֶם יִטְמָא", לְהָבִיא בְּהֵמָה טְמֵאָה שֶׁלֹּא תְּהֵא שְׁחִיטָתָהּ מְטַהַרְתָּהּ.

{pפסוק כז-כחp}  ["וְ]כֹל הֹלֵךְ עַל כַּפָּיו", זֶה הַקּוֹף, כֹל הֹלֵךְ לְהָבִיא אֶת הַקּוּפָּד, וְאֶת חֻלְדַּת הַסְּנָאִים, וְאֶת אַבְנֵי הַשָּׂדֶה, וְאֶת כֶּלֶב הַיָּם. הַחַיָּה זוֹ חַיָּה טְהוֹרָה, טְמֵאָה מִנַּיִן, תַּלְמוּד לוֹמַר "הַהֹלֶכֶת עַל אַרְבַּע". בְּכָל הַחַיָּה לְהָבִיא אֶת הַפִּיל. אִם נֶאֱמַר לְמַעְלָה לָמָּה נֶאֱמַר לְמַטָּה, אֶלָּא עֶלְיוֹנִים בְּאֵבֶר מִן הַחַי, וְתַחְתּוֹנִים בְּאֵבֶר מִן הַמֵּת. וַהֲלֹא דִין הוּא.

וּמָה אִם אֵבֶר מִן הַחַי שֶׁהַבָּשָׂר הַפּוֹרֵשׁ מִמֶּנּוּ טָהוֹר הֲרֵי הוּא מְטַמֵּא, אֵבֶר מִן הַמֵּת שֶׁהַבָּשָׂר הַפּוֹרֵשׁ מִמֶּנּוּ טָמֵא אֵינוֹ דִין שֶׁיְּהֵא מְטַמֵּא, לֹא אִם אָמַרְתָּ בְּאֵבֶר מִן הַחַי שֶׁאִסּוּרוֹ נוֹהֵג בִּבְנֵי נֹחַ כְּיִשְׂרָאֵל, תֹּאמַר בְּאֵבֶר מִן הַמֵת שֶׁאֵין אִסּוּרוֹ נוֹהֵג בִּבְנֵי נֹחַ כְּיִשְׂרָאֵל, וְהוֹאִיל וְאֵין אִסּוּרוֹ נוֹהֵג בִּבְנֵי נֹחַ כְּיִשְׂרָאֵל לֹא יְטַמֵּא, תַּלְמוּד לוֹמַר "הַנֹּגֵעַ וְהַנּוֹשֵׂא" לְהָבִיא אֵבֶר מִן מֵת.

"הַנֹּגֵעַ יִטְמָא עַד הָעָרֶב", אֵין הַנּוֹגֵעַ מְטַמֵּא בְּגָדִים, וַהֲלֹא דִין הוּא, וּמָה אִם בְּמָקוֹם שֶׁלֹּא נִטְמְאוּ מֵחֲמַת עַצְמָן בְּמַשָּׂא נִטְמְאוּ מֵחֲמַת הַנּוֹשֵׂא, מָקוֹם שֶׁנִטְמְאוּ מֵחֲמַת עַצְמָן בְּמַגָּע אֵינוֹ דִין שֶׁיִּטָּמְאוּ מֵחֲמַת הַנֹּגֵעַ, תַּלְמוּד לוֹמַר "הַנֹּגֵעַ יִטְמָא עַד הָעָרֶב" וְאֵין הַנּוֹגֵעַ מְטַמֵּא בְּגָדִים. הַנֹּשֵׂא יְכַבֵּס בְּגָדָיו מְלַמֵּד שֶׁהַנּוֹשֵׂא מְטַמֵּא בְּגָדִים, קַל וָחֹמֶר שֶׁלֹּא יִטָּמְאוּ מֵחֲמַת עַצְמָן בְּמַגָּע, וּמָה אִם בְּמָקוֹם שֶׁנִּטְמְאוּ מֵחֲמַת הַנּוֹשֵׂא לֹא נִטְמְאוּ מֵחֲמַת עַצְמָן בְּמַשָּׂא, מָקוֹם שֶׁלֹּא נִטְמְאוּ מֵחֲמַת הַנּוֹגֵעַ אֵינוֹ דִין שֶׁלֹּא יִטָּמְאוּ מֵחֲמַת עַצְמָן בְּמַגָּע, תַּלְמוּד לוֹמַר "כָּל הַנֹּגֵע בָּהֶם יִטְמָא" בֵּין אָדָם בֵּין כֵּלִים. קַל וָחֹמֶר שֶׁיִּטָּמְאוּ מֵחֲמַת עַצְמָן בְּמַשָּׂא וּמָה אִם בְּמָקוֹם שֶׁלֹּא נִטְמְאוּ מֵחֲמַת הַנֹּגֵעַ יִטְּמְאוּ מֵחֲמַת עַצְמָן בְּמַגָּע, מָקוֹם שֶׁנִּטְמְאוּ מֵחֲמַת הַנּוֹשֵׂא אֵינּוֹ דִין שֶׁיִּטָּמְאוּ מֵחֲמַת עַצְמָן בְּמַשָּׂא, תַּלְמוּד לוֹמַר "לָכֶם" לָכֶם מְטַמְּאִים וְאֵין מְטַמְּאִים לֹא אֳכָלִים וְלֹא מַשְׁקִים וְלֹא כֵּלִים בְּמַשָּׂא. הַנֹּשֵׂא וְלֹא הַנִּשָּׂא.

{pפסוק כט-לאp}  "וְזֶה לָכֶם הַטָּמֵא בַּשֶׁרֶץ הַשֹּׁרֵץ עַל הָאָרֶץ הַחֹלֶד וְהָעַכְבָּר" וְגוֹ' אֵלֶּה הַטְּמֵאִים לָכֶם מַה תַּלְמוּד לוֹמַר,  לְפִי שֶׁנֶּאֱמַר "וְלֹא תִּטַּמְּאוּ בָּהֶם וְנִטְמֵתֶם בָּם", שׁוֹמֵעַ אֲנִי טֻמְאַת הַגְּוִיּוֹת וְטֻמְאַת קְדוֹשׁוֹת,  (מִנַּיִן) תַּלְמוּד לוֹמַר "הַחֹלֶד וְהָעַכְבָּר וְהַצָּב לְמִינֵהוּ (טְמֵאִים"), יָכוֹל יְהוּ אֵלּוּ מְטַמְּאִים אָדָם וְכֵלִים וְאֵלּוּ יְהוּ מְטַמְּאִים אָדָם וְלֹא כֵּלִים אוֹ כֵּלִים וְלֹא אָדָם, תַּלְמוּד לוֹמַר "אֵלֶּה" אֵין לְךָ אֶלָּא אֵלּוּ. אוֹ אֵינוֹ מוֹצִיא אֶלָּא כָּל שֶׁאֵינוֹ כְּעֵין הַפְּרָט מַה הַפְּרָט מְפֹרָשׁ בַּעַל עֲצָמוֹת וּפָרֶה וְרָבֶה אַף אֵין לִי אֶלָּא בַּעַל עֲצָמוֹת וּפָרֶה וְרָבֶה, מִנַּיִן בַּעַל עֲצָמוֹת וְאֵין פָּרֶה וְרָבֶה פָּרֶה וְרָבֶה וְאֵין בַּעַל עֲצָמוֹת עַד שֶׁאַתָּה מְרַבֶּה לְהָבִיא אֶת בַּעֲלֵי עֲצָמוֹת שֶׁהֵם פָּרִים וְרָבִים, תַּלְמוּד לוֹמַר "אֵלֶּה הַטְּמֵאִים לָכֶם בְּכָל הַשָּׁרֶץ", אֵין לְךָ מְטַמֵּא בַּשֶּׁרֶץ אֶלָּא אֵלּוּ בִּלְבַד.

"וְזֶה לָכֶם הַטָּמֵא", לְהָבִיא אֶת דָּמוֹ שֶׁיְּטַמֵּא כִּבְשָׂרוֹ. וַהֲלֹא דִין הוּא, וּמָה אִם בְּהֵמָה שֶׁהִיא מְטַמְּאָה בְּמַשָּׂא לֹא עָשָׂה דָּמָהּ כִּבְשָׂרָהּ, שֶׁרֶץ שֶׁאֵין מְטַמֵּא בְּמַשָּׂא אֵינוֹ דִין שֶׁלֹּא נַעֲשֶׂה דָּמוֹ כִּבְשָׂרוֹ, תַּלְמוּד לוֹמַר "וְזֶה לָכֶם הַטָּמֵא" לְהָבִיא אֶת דָּמוֹ שֶׁיְּטַמֵּא כִּבְשָׂרוֹ. יָכוֹל יַכְשִׁיר אֶת הַזְּרָעִים וְדִין הוּא, וּמַה דַּם בְּהֵמָה שֶׁאֵין מְטַמֵּא טֻמְאָה חֲמוּרָה מַכְשִׁיר אֶת הַזְּרָעִים, דַּם שֶׁרֶץ שֶׁמְּטַמֵּא טֻמְאָה חֲמוּרָה אֵינוֹ דִין שֶׁיַּכְשִׁיר אֶת הַזְּרָעִים, תַּלְמוּד לוֹמַר "לָכֶם" לָכֶם הוּא מְטַמֵּא וְאֵינוֹ מַכְשִׁיר אֶת הַזְּרָעִים.

דַּם הַשֶּׁרֶץ וּבְשָׂרוֹ מִצְטָרְפִין בְּכַעֲדָשָׁה, כְּלָל אָמַר רַבִּי יְהוֹשֻׁעַ, כָּל שֶׁטֻּמְאָתוֹ וְשִׁעוּרוֹ שָׁוִין מִצְטָרְפִין, טֻמְאָתוֹ וְלֹא שִׁעוּרוֹ, שִׁעוּרוֹ וְלֹא טֻמְאָתוֹ, לֹא שִׁעוּרוֹ וְלֹא טֻמְאָתוֹ שָׁוִין, אֵין מִצְטָרְפִין, מֵתִיב רַבִּי יוֹסִי בְּרַבִּי חֲנִינָא הַטְּמֵאִים מְלַמֵּד שֶׁהֵם מִצְטָרְפִין, וַאֲפִלּוּ שֶׁרֶץ וְשֶׁרֶץ, שֶׁרֶץ וְדָם, בֵּין מִשֵּׁם אֶחָד, בֵּין מִשְּׁנֵי שֵׁמוֹת, אָמַר רַב יוֹסֵף, כָּאן בְּכֻלָּם, כָּאן בְּמִקְצָתָן. שָׁאַל רַבִּי מַתְיָא בֶּן חָרָשׁ אֶת רַבִּי שִׁמְעוֹן בֶּן יוֹחַאי בְּרוֹמִי, מִנַּיִן לְדַם שְׁרָצִים שֶׁהוּא טָמֵא, אָמַר לוֹ דְּאָמַר קְרָא וְזֶה לָכֶם הַטָּמֵא, אָמְרוּ לוֹ תַּלְמִידָיו חַכִּים לוֹ בֶּן יוֹחַאי, אָמַר לָהֶם תַּלְמוּד עָרוּךְ הוּא בְּפִיו שֶׁל רַבִּי אֶלְעָזָר בְּרַבִּי יוֹסִי, שֶׁפַּעַם אַחַת גָּזְרָה מַלְכוּת רוֹמִי שֶׁלֹּא יִשְׁמְרוּ אֶת הַשַּׁבָּת, וְשֶׁלֹּא יָמוּלוּ אֶת בְּנֵיהֶם, וְשֶׁיִּבְעֲלוּ נְשׁוֹתֵיהֶם נִדּוֹת, הָלַךְ רַבִּי רְאוּבֵן בֶּן אִצְטְרֻבָּלִי וְסִפֵּר קוֹמֵי וְהָלַךְ וְיָשַׁב בֵּינֵיהֶם אָמַר לָהֶם מִי שֶׁיֵּשׁ לוֹ אוֹיֵב יַעֲנִי אוֹ יַעֲשִׁיר אָמְרוּ לֵיהּ יַעֲנִי, אָמַר לָהֶם אִם כֵּן לֹא יַעֲשׂוּ מְלָאכוֹת בְּשַׁבָּת כְּדֵי שֶׁיַעֲנוּ אָמְרוּ טָבוּת אָמַרְתָּ וּבִטְּלוּהָ, חָזַר וְאָמַר לָהֶם מִי שֶׁיֵּשׁ לוֹ אוֹיֵב יַכְחִישׁ אוֹ יַבְרִיא אָמְרוּ יַכְחִישׁ, אָמַר לָהֶם אִם כֵּן יָמוּלוּ בְּנֵיהֶם לִשְׁמוֹנָה שֶׁיַּכְחִישׁוּ, אָמְרוּ טָבוּת אָמַרְתָּ וּבִטְּלוּהָ, חָזַר וְאָמַר לָהֶם מִי שֶׁיֵּשׁ לוֹ אוֹיֵב יִרְבֶּה אוֹ יִמְעַט אָמְרוּ לֵיהּ יִמְעַט, אָמַר לָהֶם אִם כֵּן לֹא יִבְעֲלוּ נְשׁוֹתֵיהֶם נִדּוֹת וּבִטְּלוּהָ, הִכִּירוּ בּוֹ שֶׁהוּא יְהוּדִי הֶחֱזִירוּם. אָמְרוּ, מִי יֵלֵךְ וִיבַטֵּל אֶת הַגְּזֵרָה, יֵלֵךְ רַבִּי שִׁמְעוֹן בֶּן יוֹחַאי שֶׁהוּא מְלֻמָּד בְּנִסִּים וְאַחֲרָיו רַבִּי אֶלְעָזָר בְּרַבִּי יוֹסִי, אָמַר לָהֶן רַבִּי יוֹסִי אִלּוּ הָיָה אַבָּא חֲלַפְתָּא קַיָּם יְכוֹלִין אַתֶּם לוֹמַר לוֹ תֵּן בִּנְךָ לַהֲרִיגָה, אָמַר לָהֶם ַרבִּי שִׁמְעוֹן בֶּן יוֹחַאי אִלּוּ הָיָה אַבָּא יוֹחַאי קַיָּם יְכוֹלִין אַתֶּם לוֹמַר לוֹ תֵּן בִּנְךָ לַהֲרִיגָה, אָמַר לָהֶם רַבִּי יוֹסִי אֲנָא אָזִיל דִּילְמָא עָנִישׁ לֵיהּ רַבִּי שִׁמְעוֹן בֶּן יוֹחַאי דָּקָא מִסְתְּפִינָא כְּשֶׁהָיוּ מְהַלְּכִין בַּדֶּרֶךְ נִשְׁאֲלָה שְׁאֵלָה לִפְנֵיהֶם מִנַּיִן לְדַם שְׁרָצִים שֶׁהוּא טָמֵא, עִקֵּם פִּיו רַבִּי אֶלְעָזָר בְּרַבִּי יוֹסִי וְאָמַר וְזֶה לָכֶם הַטָּמֵא, אָמַר לָהֶם רַבִּי שִׁמְעוֹן בֶּן יוֹחַאי מֵעֲקִימַת שְׂפָתֶיךָ נִכָּר שֶׁתַּלְמִיד חָכָם אַתָּה אַל יַחֲזֹר הַבֵּן לְשָׁלוֹם אֵצֶל אָבִיו יָצָא לִקְרָאתוֹ בֶּן תַּמַלְיוֹן אָמַר לָהֶם רְצוֹנְכֶם שֶׁאָבוֹא עִמָּכֶם, בָּכָה רַבִּי שִׁמְעוֹן בֶּן יוֹחַאי וְאָמַר וּמַה שִּׁפְחָה שֶׁל בֵּית אַבָּא נִזְדַּמֵּן לָהּ מַלְאָךְ שְׁלֹשָׁה פְּעָמִים וְאָנוּ לֹא פַּעַם אַחַת יָבוֹא הַנֵּס מִכָּל מָקוֹם, קָדַם הוּא עָל בִּבְרַתֵיהּ דְּקֵיסָר כִּי מָטָא לְהָתָם אָמַר בֶּן תַּמַלְיוֹן צֵא בֶּן תַּמַלְיוֹן צֵא כֵּיוָן דְּקָרוּ לֵיהּ נָפַק אֲזַל אָמַר לְהוֹן שְׁאִילוּ כָּל דְּאִית לְכוֹן וּשְׁקִילוּ כָּל מַה דְּאִית לְכוֹן, עָל לְגַבֵּי גִּנְזָא אַשְׁכַּח לְהַהוּא אִגַּרְתָּא שָׁקְלוּהָ וְקָרְעוּהָ.  וְהַיְינוּ דְּאָמַר רַבִּי אֱלִיעֶזֶר, אֲנִי רָאִיתִי אֶת הַפָּרֹכֶת בְּרוֹמִי וְהָיוּ עָלֶיהָ כַּמָּה טִפֵּי דָּמִים.

"הַחֹלֶד וְהָעַכְבָּר", תָּנוּ רַבָּנָן, מִתּוֹךְ שֶׁנֶּאֱמַר "עַכְבָּר" שׁוֹמֵעַ אֲנִי אֲפִלּוּ עַכְבָּר שֶׁבַּיָם שֶׁשְׁמוֹ עַכְבָּר, וְדִין הוּא, טִמֵּא בְּעַכְבָּר וְטִמֵּא בְּחֻלְדָּה מַה חֻלְדָּה מִין הַגָּדֵל עַל הָאָרֶץ אַף עַכְבָּר מִין הַגָּדֵל עַל הָאָרֶץ, אוֹ כַּלֵּךְ לְדֶרֶךְ זוֹ, טִמֵּא בְּחֻלְדָּה וְטִמֵּא בְּעַכְבָּר מַה חֻלְדָּה כָּל שֶׁשְּׁמוֹ חֻלְדָּה, אַף עַכְבָּר כָּל שֶׁשְּׁמוֹ עַכְבָּר אָבִיא עַכְבָּר שֶׁבַּיָּם שֶׁשְּׁמוֹ עַכְבָּר, תַּלְמוּד לוֹמַר "עַל הָאָרֶץ". אוֹ אֵינוֹ אוֹמֵר עַל הָאָרֶץ אֶלָּא עַל הָאָרֶץ יְטַמֵּא יָרַד לַיָּם לֹא יְטַמֵּא, תַּלְמוּד לוֹמַר "הַשֹּׁרֵץ" כָּל מָקוֹם שֶׁשּׁוֹרֵץ. אוֹ אֵינוֹ אוֹמֵר הַשּׁוֹרֵץ אֶלָּא כָּל הַמַּשְׁרִיץ יְטַמֵּא שֶׁאֵינוֹ מַשְׁרִיץ לֹא יְטַמֵּא, אוֹצִיא עַכְבָּר שֶׁחֶצְיוֹ בָּשָׂר וְחֶצְיוֹ אֲדָמָה שֶׁאֵין פָּרֶה וְרָבֶה, וְדִין הוּא טִמֵּא בְּחֻלְדָּה טִמֵּא בְּעַכְבָּר מַה חֻלְדָּה כָּל שֶׁשְּׁמוֹ חֻלְדָּה אַף עַכְבָּר כָּל שֶׁשְּׁמוֹ עַכְבָּר, אוֹ כַּלֵּךְ לְדֶרֶךְ זוֹ טִמֵּא בְּחֻלְדָּה טִמֵּא בְּעַכְבָּר מַה חֻלְדָּה פָּרֶה וְרָבֶה אַף עַכְבָּר פָּרֶה וְרָבֶה, תַּלְמוּד לוֹמַר "בַּשֶּׁרֶץ", אָמַר לֵיהּ הַהוּא מֵרַבָּנָן לְרָבָא, אֵימָא בַּשֶּׁרֶץ לַאֲתוּיֵי עַכְבָּר שֶׁחֶצְיוֹ בָּשָׂר וְחֶצְיוֹ אֲדָמָה, הַשֹּׁרֵץ כָּל שֶׁהוּא שׁוֹרֵץ אֲפִלּוּ עַכְבָּר שֶׁבַּיָּם, וְאִי מִשּׁוּם עַל הָאָרֶץ עַל הָאָרֶץ יְטַמֵּא יָרַד לַיָּם לֹא יְטַמֵּא, אָמַר לֵיהּ, וּמֵאַחַר דְּשַׁוִיתֵיהּ לַיָּם מְקוֹם טֻמְאָה מַה לִי הָכָא מַה לִי הָתָם.  וְהַאי עַל הָאָרֶץ מִבָּעֵי לֵיהּ לְהוֹצִיא סָפֵק טֻמְאָה צָפָה, דְּאָמַר רַבִּי יִצְחָק בַּר אַבְדִּימִי עַל הָאָרֶץ לְהוֹצִיא סָפֵק טֻמְאָה צָפָה, תְּרֵי עַל הָאָרֶץ כְּתִיבֵי.

תָּנוּ רַבָּנָן, וְהַצָּב, זֶה הַצָּב, לְמִינֵהוּ, לְהָבִיא עָרוֹד, וּבֶן הַנְּפִילִים, וְסָלָמַנְדְּרָא, וּכְשֶׁהָיָה רַבִּי עֲקִיבָא מַגִּיעַ לְפָסוּק זֶה הָיָה אוֹמֵר (תהלים קד, כו) "מָה רַבּוּ מַעֲשֶׂיךָ ה'", יֵשׁ לְךָ בְּרִיּוֹת גְּדֵלוֹת בַּיָּם וְיֵשׁ לְךָ בְּרִיּוֹת גְּדֵלוֹת בַּיַּבָּשָׁה שֶׁבַּיָּם אִלְמָלֵי עוֹלוֹת לַיַּבָּשָׁה מִיָּד מֵתוֹת, וְשֶׁבַּיַּבָּשָׁה אִלְמָלֵי יוֹרְדוֹת לַיָּם מִיָּד מֵתוֹת, יֵשׁ לְךָ בְּרִיּוֹת גְּדֵלוֹת בָּאוּר וְיֵשׁ לְךָ בְּרִיּוֹת גְּדֵלוֹת בַּאֲוִיר, שֶׁבַּאֲוִיר אִלְמָלֵי עוֹלוֹת לָאוּר מִיָּד מֵתוֹת, וְשֶׁבָּאוּר אִלְמָלֵי יוֹרְדוֹת לַאֲוִיר מִיָּד מֵתוֹת, הֲדָא הוּא דִכְתִיב "מָה רַבּוּ מַעֲשֶׂיךָ ה' כֻּלָּם בְּחָכְמָה עָשִׂיתָ". תָּנוּ רַבָּנָן כָּל מַה שֶּׁיֵּשׁ בַּיַּבָּשָׁה יֵשׁ בַּיָּם חוּץ מִן הַחֻלְדָּה, אָמַר רַבִּי זֵירָא, מַאי קְרָאָה  "הַאֲזִינוּ כָּל יֹשְׁבֵי חָלֶד".

"הַתִּנְשֶׁמֶת" זוֹ בָּאוָות שֶׁבַּשְּׁרָצִים, אוֹ אֵינוֹ אֶלָּא בָּאוָות שֶׁבָּעוֹפוֹת, אָמַרְתָּ צֵא וּלְמַד מִשְּׁלֹשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶם דָּבָר הַלָּמֵד מֵעִנְיָנוֹ, בַּמֶּה הַכָּתוּב מְדַבֵּר בִּשְׁרָצִים אַף כָּאן בִּשְׁרָצִים.

"אֵלֶּה הַטְּמֵאִים לָכֶם" לְרַבּוֹת אֶת עוֹרוֹתֵיהֶם. יָכוֹל כָּל עוֹרוֹת כֻּלָּם, תַּלְמוּד לוֹמַר "אֵלֶּה", אֵלּוּ עוֹרוֹת הַטְמֵאִים עוֹר, הָאֲנָקָה, וְהַכֹּחַ, וְהַלְּטָאָה, וְהַחֹמֶט. (וְהַתִּנְשֶׁמֶת) רַבִּי יְהוּדָה אוֹמֵר, הַלְּטָאָה כְּחֻלְדָּה. רַבִּי יוֹחָנָן בֶּן נוּרִי אוֹמֵר, שְׁמוֹנָה שְׁרָצִים יֵשׁ לָהֶם עוֹרוֹת. וְהָא אֵלֶּה אַכֻּלְּהוּ כְּתִיב, אָמַר רַב הוּנָא אָמַר רַב, לְמִינֵהוּ הִפְסִיק הָעִנְיָן, וְלִיחְשׁוֹב נַמִּי תִּנְשֶׁמֶת, רַב תַּנָא וְתָּנִי תִּנְשֶׁמֶת, וְהָא תַּנָּא דִּידָן לָא תָּנֵי תִּנְשֶׁמֶת, תַּנָּא דִּידָן סְבַר לָהּ כְּרַבִּי יְהוּדָה דְּאָזִיל בְּתַר גִּישְׁתָא וּבְּגִישְׁתָא דְּהַלְּטָאָה פְּלִיגֵי.

תָּנוּ רַבָּנָן, הַטְּמֵאִים, לְרַבּוֹת בֵּיצַת הַשֶּׁרֶץ וְקוּלִית הַשֶּׁרֶץ, יָכוֹל אֲפִלּוּ לֹא רִקְמָּה תַּלְמוּד לוֹמַר "הַשָּׁרֶץ" מַה שֶּׁרֶץ שֶׁרִקֵּם אַף בֵּיצַת הַשֶּׁרֶץ שֶׁרִקְּמָה, יָכוֹל אֲפִלּוּ לֹא נִקְּבוּ, תַּלְמוּד לוֹמַר "הַנֹּגֵעַ יִטְמָא" אֶת שֶׁאֶפְשָׁר לוֹ לִגַּע טָמֵא אֶת שֶׁאִי אֶפְשָׁר לוֹ לִגַּע טָהוֹר, וְכַמָּה נְקִיבָתָן כְּחוּט הַשַּׂעֲרָה.

"הַטְּמֵאִים", מְלַמֵּד שֶׁמִּצְטָרְפִים זֶה עִם זֶה בְּדָם וְכוּ'.

"כָּל הַנֹּגֵעַ בָּהֶם יִטְמָא", לְרַבּוֹת יְדוֹת הַכֵּלִים, יָכוֹל בְּיוֹתֵר מִכְּשִׁעוּר, תַּלְמוּד לוֹמַר "בָּהֶם" כָּל שֶׁהוּא לְצָרְכָם, דִּבְרֵי רַבִּי עֲקִיבָא, אָמַר לוֹ רַבִּי יוֹחָנָן בֶּן נוּרִי, הַכָּתוּב הוּא אוֹמֵר בִּמְטַמֵּא וְאַתָּה אוֹמֵר בְּמִטַּמֵּא, אָמַר לוֹ, אַף אֲנִי אֵינִי אוֹמֵר אֶלָּא הַנּוֹגֵעַ בָּהֶם יִטְמָא עַד הָעֶרֶב. אֵין הָאוֹכֵל אֳכָלִים טְמֵאִים וְלֹא הַשּׁוֹתֶה מַשְׁקִים טְמֵאִים טָמֵא טֻמְאַת עֶרֶב. (יִטְמָא עַד הָעָרֶב) הַנּוֹגֵעַ בָּהֶם, יָכוֹל בְּחַיֵּיהֶם, תַּלְמוּד לוֹמַר "בְּמֹתָם", אִי בְּמֹתָם יָכוֹל וְלֹא בִּשְׁחִיטָתָן, תַּלְמוּד לוֹמַר "בָּהֶם" וְאַף עַל פִּי שֶׁשְּׁחוּטִין, הָא מָה אֲנִי מְקַיֵּם בָּהֶם בְּמֹתָם וְלֹא בְּחַיֵּיהֶם  הַנֹּגֵעַ בָּהֶם, יָכוֹל בְּכֻלָּן, תַּלְמוּד לוֹמַר (פסוק לב) "מֵהֶם", אִי מֵהֶם יָכוֹל בְּמִקְצָתָן, תַּלְמוּד לוֹמַר "בָּהֶם", הָא כֵּיצַד, עַד שֶׁיִּגַּע בְּמִקְצָתָן שֶׁהוּא כְּכֻלָּן, שִׁעֲרוּ חֲכָמִים שִׁעוּרוֹ בְּכַעֲדָשָׁה, שֶׁכֵּן הַחֹמֶט תְּחִלַּת בְּרִיָּתוֹ בְּכַעֲדָשָׁה. רַבִּי יוֹסִי בְּרַבִּי יְהוּדָה אוֹמֵר, כִּזְנַב הַלְּטָאָה.

{pפסוק לבp}  "וְכֹל אֲשֶׁר יִפֹּל עָלָיו מֵהֶם בְּמֹתָם יִטְמָא", בְּמִי הוּא מְדַבֵּר אִי בְּמִיתָתָן הֲרֵי מִיתָתָן אֲמוּרָה, אִם בְּאֵבֶר מִן הַמֵּת הֲרֵי אֵבֶר מִן הַמֵּת אָמוּר לְמַעְלָה, הָא בְּמִי הוּא מְדַבֵּר בְּאֵבֶר מִן הַחַי. וַהֲלֹא דִין הוּא, וּמָה אִם בְּהֵמָה שֶׁלֹּא עָשָׂה דָּמָהּ כִּבְשָׂרָהּ אֵבֶר מִן הַחַי הֵימֶנָּה מְטַמֵּא, שֶׁרֶץ שֶׁעָשָׂה דָּמוֹ כִּבְשָׂרוֹ אֵינוֹ דִין שֶׁיְּהֵא אֵבֶר מִן הַחַי הֵימֶנּוּ מְטַמֵּא, לֹא אִם אָמַרְתָּ בִּבְהֵמָה שֶׁמְּטַמְּאָה בְּמַשָּׂא תֹּאמַר בְּשֶׁרֶץ שֶׁאֵינוֹ מְטַמֵּא בְּמַשָּׂא, הוֹאִיל וְאֵינוֹ מְטַמֵּא בְּמַשָּׂא לֹא יְהֵא אֵבֶר מִן הַחַי הֵימֶנּוּ מְטַמֵּא. תַּלְמוּד לוֹמַר "וְכֹל אֲשֶׁר יִפֹּל עָלָיו מֵהֶם בְּמֹתָם יִטְמָא", לְהָבִיא אֵבֶר מִן הַחַי.

יָכוֹל אֲפִלּוּ תָּלוּי בְּשַׂעֲרָה, תַּלְמוּד לוֹמַר "אֲשֶׁר יִפֹּל", אֵין טָמֵא עַד שֶׁיִּפֹּל. יָכוֹל אַף בָּשָׂר הַפּוֹרֵשׁ מִן הַחַי טָמֵא, תַּלְמוּד לוֹמַר "בְּמֹתָם", מַה מִּיתָה שֶׁאֵין לָהּ חֲלִיפִין אַף אֵבֶר מִן הַחַי שֶׁאֵין לוֹ חֲלִיפִין, דִּבְרֵי רַבִּי יוֹסִי הַגְּלִילִי. רַבִּי עֲקִיבָא אוֹמֵר, מַה מִּיתָה גִּידִים וַעֲצָמוֹת אַף אֵבֶר מִן הַחַי גִּידִים וַעֲצָמוֹת. רַבִּי אוֹמֵר, מַה הַשֶּׁרֶץ בָּשָׂר גִּידִים וַעֲצָמוֹת.

{rרמז תקלחr}  תָּנוּ רַבָּנָן, (שמות כב, ל) "וּבָשָׂר בַּשָּׂדֶה טְרֵפָה לֹא תֹאכֵלוּ לַכֶּלֶב תַּשְׁלִיכֻן אֹתוֹ", לְהָבִיא אֵבֶר וּבָשָׂר הַמְדֻלְדָּלִין בִּבְהֵמָה חַיָּה וָעוֹף וּשְׁחָטָן שֶׁהֵן אֲסוּרִין, וְאָמַר רַבָּה בַּר בַּר חָנָּה אָמַר רַבִּי יוֹחָנָן, אֵין בָּהֶן אֶלָּא מִצְוַת פְּרִישָׁה בִּלְבַד. יָתִיב רַב יוֹסֵף קָמֵיהּ דְּרַב הוּנָא וְיָתִיב וְקָאָמַר אָמַר רַב יְהוּדָה אָמַר רַב, אֲכָלוֹ לָזֶה לוֹקֶה, אָמַר לֵיהּ הַהוּא מֵרַבָּנָן לָא תַצִיתוּ לֵיהּ לְהַהוּא גַּבְרָא הָכִי אָמַר רַב יִצְחָק בַּר שְׁמוּאֵל מִשְּׁמֵיהּ דְּרַב אֲכָלוֹ לָזֶה אֵינוֹ לוֹקֶה, אָמַר רַב הוּנָא אָנוּ אַמַאן נִסְמוֹךְ אַהַדְרִינְהוּ רַב יוֹסֵף לְאַפֵּיהּ אָמַר לֵיהּ מַאי קַשְׁיָא, כִּי אָמְרֵי אֲנָא בְּמִיתָה דְּעוֹשָׂה נִפּוּל, כִּי אָמַר אִיהוּ בִּשְׁחִיטָה דְּאֵינָהּ עוֹשָׂה נִפּוּל. אָמַר רָבִינָא, מְנָא הָא מִילְתָא דְּאָמוּר רַבָּנָן מִיתָה עוֹשָׂה נִפּוּל שְׁחִיטָה אֵינָהּ עוֹשָׂה נִפּוּל, דִּכְתִיב "וְכָל אֲשֶׁר יִפֹּל עָלָיו מֵהֶם בְּמֹתָם יִטְמָא", לְמַעוּטֵי מַאי אִלֵּימָא לְמַעוּטֵי בְּחַיֵּיהֶם מִנִּבְלָתָם נַפְקָא, אֶלָּא שְׁמַע מִינַהּ מִיתָה עוֹשֶׂה נִפּוּל. אָמַר לֵיהּ רַב אַדָּא בַּר אַהֲבָה לְרָבָא, וְהָא קְרָא בִּשְׁרָצִים כְּתִיב, אָמַר לֵיהּ, אִם אֵינוֹ עִנְיָן לִשְׁרָצִים דְּלָאו בְּנֵי שְׁחִיטָה נִינְהוּ תְּנֵהוּ עִנְיָן לִבְהֵמָה. וְאַכַּתֵי מִבָּעֵי לֵיהּ כְּעֵין מִיתָה לַחִים מְטַמְּאִין יְבֵשִׁים אֵין מְטַמְּאִין, תְּרֵי בְּמֹתָם כְּתִיבֵי.

בָּעֵי רָבָא, נְמָלָה שֶׁחָסְרָה מַהוּ, שִׁעוּר גְּמִירֵי לָהּ וְהָא חָסַר, אוֹ בְּרִיָּה גְּמִירֵי לָהּ וְהָא אִיכָּא, תָּא שְׁמַע בָּהֶם יָכוֹל בְּכֻלָּן, תַּלְמוּד לוֹמַר "מֵהֶם", אִי מֵהֶם יָכוֹל מִקְצָתָן וְכוּ' כְּדִלְעֵיל,  שְׁמַע מִינַהּ שִׁעוּרָא גְּמִירֵי לָהּ, כִּי בָּעִינָא בָּה נְשָׁמָה תִּבָּעֵי לְךָ.

"בָּהֶם" יָכוֹל בְּכֻלָּם, תַּלְמוּד לוֹמַר "מֵהֶם", אִי מֵהֶם יָכוֹל מִקְצָתָן, תַּלְמוּד לוֹמַר "בָּהֶם", הָא כֵּיצַד, כָּאן בְּלַח כָּאן בְּיָבֵשׁ.

"מִכָּל כְּלִי עֵץ", יָכוֹל אַף הַסֻּלָּם וְהַקּוֹלָב וְהָאַנְחוּתָא וְהַמְּנוֹרוֹת, תַּלְמוּד לוֹמַר "מִכָּל כְּלִי עֵץ" וְלֹא כָּל כְּלִי עֵץ, יָכוֹל שֶׁאֲנִי מוֹצִיא אֶת הַשֻּׁלְחָן וְהַטַּבְלָא וְהַדּוֹלְבְקִי, תַּלְמוּד לוֹמַר "כָּל כְּלִי" רִבָּה, וּמָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ, אַחַר שֶׁרִבָּה הַכָּתוּב וּמִעֵט תַּלְמוּד לוֹמַר "שָׂק", מַה שָּׂק מְיֻחָד שֶׁמְּשַׁמֵּשׁ אֶת הָאָדָם וְאֶת מְשַׁמְּשֵׁי הָאָדָם, אַף אֲנִי אֲרַבֶּה אֶת הַשֻּׁלְחָן וְהַטַּבְלָא וְהַדּוֹלְבְקִי שֶׁמְּשַׁמְּשִׁין אֶת הָאָדָם וְאֶת מְשַׁמְּשֵׁי הָאָדָם, וּמוֹצִיא אֲנִי אֶת הַסֻּלָּם שֶׁמְּשַׁמֵּשׁ אֶת הָאָדָם וְאֵין מְשַׁמֵּשׁ אֶת מְשַׁמְּשֵׁי אָדָם, וְהָאַנְחוּתָא וְהַקּוֹלָב וְהַמְּנוֹרָה שֶׁמְּשַׁמְּשִׁין אֶת מְשַׁמְּשֵׁי אָדָם וְאֵין מְשַׁמְּשִׁין אֶת הָאָדָם.

"כְּלִי עֵץ", יָכוֹל אַף שִׁדָּה, תֵּבָה, וּמִגְדָּל, כַּוֶּרֶת הַקַּשׁ, כַּוֶּרֶת הַקָּנִים, וּבוֹר סְפִינָה אֲלֶכְּסַנְדְּרִית, אַף עַל פִּי שֶׁאֵין לָהֶם שׁוּלַיִם, שֶׁמַּחֲזִיקִין אַרְבָּעִים סֵאָה בְּלַח שֶׁהֵן כּוּרַיִים בְּיָבֵשׁ, תַּלְמוּד לוֹמַר "מִכָּל כְּלִי עֵץ" וְלֹא כָּל כְּלִי עֵץ. יָכוֹל שֶׁאֲנִי מוֹצִיא אֶת הַדַּרְדֻר עֲגָלָה, וְקַסְדּוֹר, קֻסְתּוֹת מְלָכִים, וַעֲרֵבַת הָעַבְּדָנִים, וּבוֹר סְפִינָה קָטָן, וְאָרוֹן, תַּלְמוּד לוֹמַר "כָּל כְּלִי עֵץ" רִבָּה. וּמָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ, אַחַר שֶׁרִבָּה הַכָּתוּב וּמִעֵט תַּלְמוּד לוֹמַר "שָׂק" מַה שָּׂק מְיֻחָד שֶׁמִּטַּלְטֵל בִּמְלוֹאוֹ אַף אֲנִי מְרַבֶּה אֶת דַּרְדּוּר עֲגָלָה, קַסְדּוֹר, קֻסְתּוֹת מְלָכִים, עֲרֵבַת הָעַבְּדָנִין, בּוֹר סְפִינָה קְטַנָּה, וְאָרוֹן, שֶׁהֵן מִטַּלְטְלִין בִּמְלוֹאָן, וּמוֹצִיא אֶת הַשִּׁדָּה, תֵּבָה, וּמִגְדָּל, כַּוֶּרֶת הַקַּשׁ, כַּוֶּרֶת הַקָּנִים, בּוֹר סְפִינָה אֲלֶכְּסַנְדְּרִית, אַף עַל פִּי שֶׁיֵּשׁ לָהֶם שׁוּלַיִם וּמַחֲזִיקִין אַרְבָּעִים סֵאָה בְּלַח שֶׁהֵן כּוּרַיִים בְּיָבֵשׁ שֶׁאֵין מִטַּלְטְלִין בִּמְלוֹאָן. רַבִּי מֵאִיר אוֹמֵר, כָּל הַמָּנוּי לְטָהֳרָה טָהוֹר וְהַשְּׁאָר טָמֵא, רַבִּי יְהוּדָה אוֹמֵר, כָּל הַמָּנוּי לְטֻמְאָה טָמֵא וְהַשְּׁאָר טָהוֹר, אֵין בֵּין דִּבְרֵי רַבִּי מֵאִיר לְדִבְרֵי רַבִּי יְהוּדָה אֶלָּא עֲרֵבַת בַּעַל הַבַּיִת. רַבִּי נֶחֶמְיָה אוֹמֵר, קֻפּוֹת גְּדוֹלוֹת וְהַסֵּאִים הַגְּדוֹלִים שֶׁיֵּשׁ לָהֶן שׁוּלַיִם וּמַחֲזִיקִין [אַרְבָּעִים] סֵאָה בְּלַח שֶׁהֵן כּוּרַיִים בְּיָבֵשׁ הֲרֵי אֵלּוּ טְמֵאִים שֶׁאַף עַל פִּי שֶׁאֵין מִטַּלְטְלִים בִּמְלוֹאָן מִטַּלְטְלִים בַּמִּשְׁתַּיֵּר בָּהֶן.

("יְכַבֵּס) [אוֹ בֶגֶד"] יָכוֹל אַף הַצִּיפָה, תַּלְמוּד לוֹמַר "בֶגֶד", אִי בֶגֶד יָכוֹל בֶּגֶד גָּדוֹל לָבָן הַמְטַמֵּא בְּזָב וּמְטַמֵּא בִּנְגָעִים, מִנַּיִן גָדוֹל צָבוּעַ לָבָן קָטָן צָבוּעַ עַד שֶׁאַתָּה מְרַבֶּה לְהָבִיא שָׁבִיס שֶׁל שְׂבָכָה וְגַלְגִילִין, תַּלְמוּד לוֹמַר ("בֶגֶד בְּגָדִים) [אוֹ בֶגֶד"] רִבָּה, מִנַּיִן לְרַבּוֹת אֶת הַלְּבָדִים, תַּלְמוּד לוֹמַר "אוֹ בֶגֶד".

"אוֹ עוֹר", יָכוֹל אַף עוֹרוֹת שֶׁל יָם יְהוּ טְמֵאִים, וַהֲלֹא דִין הוּא, טָמֵא בִּנְגָעִים וְטָמֵא בִּשְׁרָצִים מַה נְגָעִים פָּטוּר בָּהֶן עוֹרוֹת שֶׁל יָם, אַף שְׁרָצִים יִפְטֹר בָּהֶן עוֹרוֹת שֶׁל יָם, וְקַל וָחֹמֶר הוּא, וּמַה נְגָעִים שֶׁטִּמֵּא בָּהֶן שְׁתִי וָעֵרֶב פָּטַר בָּהֶן עוֹרוֹת שֶׁל יָם, שְׁרָצִים שֶׁלֹּא טִמֵּא בָּהֶן שְׁתִי וָעֵרֶב אֵינוֹ דִין שֶׁיִּפְטֹר בָּהֶן עוֹרוֹת שֶׁל יָם, לֹא אִם אָמַרְתָּ בִּנְגָעִים שֶׁלֹּא טִמֵּא בָּהֶן צְבוּעִין, תֹּאמַר בִּשְׁרָצִים שֶׁטִּמֵּא בָּהֶן צְבוּעִין וְהוֹאִיל וְטִמֵּא בָּהֶן צְבוּעִין יְטַמֵּא בָּהֶן עוֹרוֹת שֶׁל יָם תַּלְמוּד לוֹמַר "בֶגֶד" מַה בֶּגֶד מִן הַגָּדֵל בָּאָרֶץ אַף עוֹרוֹת מִן הַגָּדֵל בָּאָרֶץ. יָכוֹל שֶׁאֲנִי מוֹצִיא אֶת שֶׁחִבֵּר לוֹ מִן הַגָּדֵל בָּאָרֶץ כָּל שֶׁהוּא, תַּלְמוּד לוֹמַר "אוֹ עוֹר" לְהָבִיא אֶת שֶׁחִבֵּר לוֹ מִן הַגָּדֵל בָּאָרֶץ כָּל שֶׁהוּא, אֲפִלּוּ חוּט אֲפִלּוּ מְשִׁיחָה, וּבִלְבַד שֶׁיְּחַבְּרֶנּוּ לוֹ כְּדֶרֶךְ חִבּוּרוֹ לְטֻמְאָה.

יָכוֹל אַף עוֹר הַמַּצָּה וְעוֹר הַחִיפָה בְּמַשְׁמָע, תַּלְמוּד לוֹמַר "אֲשֶׁר יֵעָשֶׂה מְלָאכָה בָּהֶם", יָצְאוּ עוֹר הַמַּצָּה וְעוֹר הַחִיפָה שֶׁלֹּא נֶעֶשְׂתָה בָּהֶן מְלָאכָה. אוֹצִיא וְכוּ' וְלֹא אוֹצִיא אֶת עוֹרוֹת רְצוּעוֹת סְנַדָּלִין שֶׁנַּעֲשָׂה מְלָאכָה בָּהֶן, תַּלְמוּד לוֹמַר "כְּלִי", יָצְאוּ עוֹרוֹת רְצוּעוֹת סַנְדָּלִים שֶׁאֵינָם כֵּלִים. יָכוֹל שֶׁאֲנִי מוֹצִיא אֶת עוֹרוֹת אֹהָלִים, תַּלְמוּד לוֹמַר "אוֹ עוֹר", לְהָבִיא אֶת עוֹרוֹת אֹהָלִים.

תַּנָּא דְּבֵי רַבִּי יִשְׁמָעֵאל, הוֹאִיל וְנֶאֶמְרוּ בְּגָדִים בַּתּוֹרָה סְתָם, וּפֵרֵט לְךָ הַכָּתוּב בְּאֶחָד מֵהֶן צֶמֶר וּפִשְׁתִּים, אַף כָּל צֶמֶר וּפִשְׁתִּים.

"עוֹר" אֵין לִי אֶלָּא עוֹר בְּהֵמָה טְהוֹרָה, עוֹר בְּהֵמָה טְמֵאָה מִנַּיִן, תַּלְמוּד לוֹמַר "אוֹ עוֹר".

{rרמז תקלטr}  כִּי אֲתָא רַב דִּימִי אָמַר, מִנַּיִן לְתַכְשִׁיט כָּל שֶׁהוּא טָמֵא, מִצִּיץ. אָרִיג כָּל שֶׁהוּא טָמֵא, מֵאוֹ בֶגֶד. אָרִיג וְתַכְשִׁיט כָּל שֶׁהוּא טָמֵא,  מִ"כָּל כְּלִי מַעֲשֶׂה" וְאַף עַל גַּב דִּבְמִדְיָן כְּתִיב, גְּמַר כְּלִי כְּלִי מֵהָתָם. מוֹסִיף שָׂק עַל הַבֶּגֶד אַף עַל פִּי שֶׁאֵינוֹ אָרִיג טָמֵא, לְמַאי חָזֵי, אָמַר רַבִּי יוֹחָנָן, שֶׁכֵּן עָנִי קוֹלֵעַ שָׁלֹשׁ נִימִין וְתוֹלֶה בְּצַוַּאר בִּתּוֹ.

תָּנוּ רַבָּנָן "שָׂק" אֵין לִי אֶלָּא שָׂק מִנַּיִן לְרַבּוֹת אֶת הַקִּלְקְלִי וְאֶת הַחֲבָק, תַּלְמוּד לוֹמַר "אוֹ שָׂק", יָכוֹל שֶׁאֲנִי מְרַבֶּה אֶת הַחֲבָלִים וְהַמְּשִׁיחוֹת, תַּלְמוּד לוֹמַר "שָׂק" מַה שָּׂק מְיֻחָד טָווּי וְאָרִיג אַף כָּל טָווּי וְאָרִיג. הֲרֵי הוּא אוֹמֵר בְּמֵת (במדבר לא, כ) "וְכָל מַעֲשֵׂה עִזִּים תִּתְחַטָּאוּ" יָכוֹל שֶׁאֲנִי מְרַבֶּה אֶת הַחֲבָלִים וְאֶת הַמְּשִׁיחוֹת תַּלְמוּד לוֹמַר "בֶּגֶד וְעוֹר" לִגְזֵרָה שָׁוָה מַה בֶּגֶד וְעוֹר הָאָמוּר בְּשֶׁרֶץ לֹא טִמֵּא אֶלָּא טָווּי וְאָרִיג אַף כְּשֶׁטִּמֵּא בְּמֵת טָווּי וְאָרִיג, וּמַה בֶּגֶד וְעוֹר הָאָמוּר בְּמֵת טִמֵּא כָּל מַעֲשֵׂה עִזִּים, אַף בְּשֶׁרֶץ טִמֵּא כָּל מַעֲשֵׂה עִזִּים, מִנַּיִן לְרַבּוֹת דָּבָר הַבָּא מִזְּנַב הַסּוּס וּמִזְּנַב הַפָּרָה, תַּלְמוּד לוֹמַר "אוֹ שָׂק", וְהָא אַפִּיקְתֵיהּ לְקִילְקְלִי וַחֲבָק, הַנֵּי מִלֵּי מִיקְמֵי דְּתֵיתִי גְּזֵרָה שָׁוָה הַשְׁתָּא דַּאֲתָא לִגְזֵרָה שָׁוָה אַיַיתֵּר לֵיהּ, אֵין לִי אֶלָּא בְּשֶׁרֶץ בְּמֵת מִנַּיִן, נֶאֱמַר בֶּגֶד וְעוֹר לִגְזֵרָה שָׁוָה מַה כְּשֶׁטִּמֵּא בְּשֶׁרֶץ עָשָׂה דָּבָר הַבָּא מִזְּנַב הַסּוּס וּמִזְּנַב הַפָּרָה כְּמַעֲשֵׂה עִזִּים, אַף כְּשֶׁטִּמֵּא בְּמֵת עָשָׂה דָּבָר הַבָּא מִזְּנַב הַסּוּס וּמִזְנַב הַפָּרָה כְּמַעֲשֵׂה עִזִּים. מֻפְנֶה, דְּאִי לָא מֻפְנֶה אִיכָּא לְמִיפְרַךְ מַה לְּשֶׁרֶץ שֶׁכֵּן מְטַמֵּא בְּכַעֲדָשָׁה, לַאִיי אַפְנוּיֵי מֻפְנֶה מִכְּדֵי שֶׁרֶץ אִיתְקַשׁ לְשִׁכְבַת זֶרַע דִּכְתִיב (להלן כב, ד) ("וְ)אִישׁ אֲשֶׁר תֵצֵא מִמֶּנּוּ שִׁכְבַת זֶרַע", וּסְמִיךְ לֵיהּ (שם, ה) "אוֹ אִישׁ אֲשֶׁר יִגַּע בְּכָל שֶׁרֶץ" וּכְתִיב בְּשִׁכְבַת זֶרַע  "וְכָל בֶּגֶד וְכָל עוֹר אֲשֶׁר יִהְיֶה עָלָיו שִׁכְבַת זֶרַע", "בֶּגֶד" וְ"עוֹר" דִּכְתִיב בְּשֶׁרֶץ לָמָּה לִי, לְאַפְנוּיֵי, וּבְמֵת נַמִּי אַפְנוּיֵי מֻפְנֶה מִכְּדֵי מֵת אִיתְקַשׁ לְשִׁכְבַת זֶרַע דִּכְתִיב (להלן כב, ד) "וְהַנֹּגֵעַ בְּכָל טְמֵא נֶפֶשׁ אוֹ אִישׁ אֲשֶׁר תֵּצֵא מִמֶּנּוּ שִׁכְבַת זֶרַע" וְגוֹ'. "בֶּגֶד וְעוֹר" דִּכְתִיב בְּמֵת לָמָּה לִי, לְאַפְנוּיֵי.

הֲרֵי הוּא אוֹמֵר בְּמֵת  "וְכָל מַעֲשֵׂה עִזִּים" יָכוֹל יְטַמֵּא חֲבָלִים וּמְשִׁיחוֹת, וְדִין הוּא נֶאֱמַר טָמֵא בְּמֵת וְטָמֵא בְּשֶׁרֶץ מַה בְּשֶׁרֶץ לֹא טִמֵּא אֶלָּא טָווּי וְאָרִיג אַף בְּמֵת לֹא יְטַמֵּא אֶלָּא טָווּי וְאָרִיג, הֵן אִם הֵקֶל בְּשֶׁרֶץ הַקַּל נָקֵל בְּמֵת הַחָמוּר, תַּלְמוּד לוֹמַר "בֶּגֶד וְעוֹר" לִגְזֵרָה שָׁוָה, אֵין לִי אֶלָּא שָׂק הֶעָשׂוּי מִן הָעִזִּים, הֶעָשׂוּי מִן הַחֲזִיר וּמִזְּנָבָהּ שֶׁל פָּרָה מִנַּיִן, תַּלְמוּד לוֹמַר ["אוֹ] שָׂק", אֵין לִי אֶלָּא בְּשֶׁרֶץ בְּמֵת מִנַּיִן, וְדִין הוּא וּמַה בְּשֶׁרֶץ הַקַּל עָשָׂה בּוֹ מַעֲשֵׂה חֲזִיר כְּמַעֲשֵׂה עִזִּים, אַף בְּמֵת הֶחָמוּר נַעֲשֶׂה בּוֹ מַעֲשֵׂה חֲזִיר כְּמַעֲשֵׂה עִזִּים, הֵן אִם רִבָּה טֻמְאַת עֶרֶב מְרֻבָּה נְרַבֶּה טֻמְאַת שִׁבְעָה מֻעֶטֶת, תַּלְמוּד לוֹמַר "בֶּגֶד וְעוֹר" לִגְזֵרָה שָׁוָה. כָּל כְּלִי, לְרַבּוֹת אֶת הַקְּלִיעָה וְאֶת הַקָּמֵיעַה וְאֶת הַתְּפִלִּין, יָכוֹל שֶׁאֲנִי מְרַבֶּה אֶת הָעֵץ וְאֶת הָעָבוֹת, תַּלְמוּד לוֹמַר "אֲשֶׁר יֵעָשֶׂה מְלָאכָה בָּהֶם" וְלֹא הָעוֹשֶׂה מְלָאכָה בַּאֲחֵרִים. יָכוֹל שֶׁאֲנִי מְרַבֶּה אַף חִפּוּי כֵּלִים, תַּלְמוּד לוֹמַר "בָּהֶם" פְּרָט לְחִפּוּי כֵּלִים. בַּמַּיִם יוּבָא, כֻּלּוֹ כְּאֶחָד, יָכוֹל מִקְצָתוֹ, תַּלְמוּד לוֹמַר (להלן כב, ז) "וּבָא הַשֶּׁמֶשׁ וְטָהֵר", מַה בִּיאַת שֶׁמֶשׁ כֻּלּוֹ כְּאֶחָד אַף בִּיאָתוֹ בְּמַיִם כֻּלּוֹ כְּאֶחָד.

"וְטָמֵא עַד הָעֶרֶב", יָכוֹל לְכָל דָּבָר, תַּלְמוּד לוֹמַר "וְטָהֵר", אִי וְטָהֵר יָכוֹל לְכָל דָּבָר, תַּלְמוּד לוֹמַר "וְטָמֵא עַד הָעֶרֶב", הָא כֵּיצַד טָהוֹר (לְחֻלִּין) [לְמַעֲשֵׂר] מִבְעוֹד יוֹם, לִתְרוּמָה מִשֶּׁתֶּחְשַׁךְ. וְאִיפּוּךְ אֲנָא, מִסְתַּבְּרָא כִּי הֵיכִי דַּחֲמִירָא אֲכִילָה דִּתְרוּמָה מֵאֲכִילָה דְּמַעֲשֵׂר הָכֵי נַמִי חֲמִירָא נְגִיעָה דִּתְרוּמָה מִנְּגִיעָה דְּמַעֲשֵׂר. וְאִבָּעִית אֵימָא נְגִיעָה דִּתְרוּמָה מֵהָכָא נָפְקָא, (להלן יב, ד) "בְּכָל קֹדֶשׁ לֹא תִגָּע" (וְאֶל הַמִּקְדָּשׁ לֹא תָבֹא), אַזְהָרָה לְאוֹכֵל, (מִנַּיִן תַּלְמוּד לוֹמַר "וְלֹא יֵאָכֵל מִן הַקָּדָשִׁים") אוֹ אֵינוֹ אֶלָּא אַזְהָרָה לְנוֹגֵעַ, תַּלְמוּד לוֹמַר  "בְּכָל קֹדֶשׁ לֹא תִגָּע וְאֶל הַמִּקְדָּשׁ לֹא תָבֹא", מַקִּישׁ קֹדֶשׁ לְמִקְדָּשׁ מַה מִּקְדָּשׁ דָּבָר שֶׁיֵּשׁ בּוֹ נְטִילַת נְשָׁמָה אַף קֹדֶשׁ דָּבָר שֶׁיֵּשׁ בּוֹ נְטִילַת נְשָׁמָה, וּבִנְגִיעָה לֵיכָּא נְטִילַת נְשָׁמָה, וְהָא דְּאַפְקֵה רַחֲמָנָא בִּלְשׁוֹן נְגִיעָה (מַאי) [הָכִי] קָאָמַר רַחֲמָנָא נְגִיעָה כִּי אֲכִילָה.

{pפסוק לגp}  "כְּלִי חֶרֶשׂ", אֵין לִי אֶלָּא כְּלִי חֶרֶס, מִנַּיִן לְרַבּוֹת כְּלִי נֶתֶר, תַּלְמוּד לוֹמַר "וּכְלִי חֶרֶס". מִנַּיִן לְרַבּוֹת אֹהָלִין, וְדִין הוּא וּמָה אִם כְּלִי עֵץ שֶׁטִּמֵּא פְּשׁוּטָיו טִהֵר אֹהָלִין, כְּלִי חֶרֶס שֶׁטִּהֵר פְּשׁוּטָיו אֵינוֹ דִין שֶׁטִּהֵר אֹהָלִין, תַּלְמוּד לוֹמַר ("וּ)כְלִי חֶרֶס" לְרַבּוֹת אֹהָלִין.

מִנַּיִן לְרַבּוֹת שִׁבְרֵי כְּלֵי חֶרֶס, תַּלְמוּד לוֹמַר "וְכָל כְּלִי חֶרֶס", מִכָּאן אָמְרוּ, הַדַּקִּין שֶׁבִּכְלֵי חֶרֶס קַרְקְרוֹתֵיהֶן וְדַפְנוֹתֵיהֶן  יוֹשְׁבִים שֶׁלֹּא מְסֻמָּכִין שִׁעוּרָן בִּכְדֵי סִיכַת קָטָן עַד לוֹג מִלּוֹג וְעַד סֵאָה בִּרְבִיעִית, מִסֵּאָה וְעַד סָאתַיִם בַּחֲצִי לוֹג. מִסָּאתַיִם וְעַד שָׁלֹשׁ וְעַד חָמֵשׁ סֵאִין בְּלוֹג, דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר, אֲנִי אֵינִי נוֹתֵן בָּהֶן מִדָּה, אֶלָּא הַדַּקִּין שֶׁבִּכְלֵי חֶרֶס קַרְקְרוֹתֵיהֶן וְדַפְנוֹתֵיהֶן יוֹשְׁבִין שֶׁלֹּא מְסֻמָּכִין שִׁעוּרָן בִּכְדֵי סִיכַת קָטָן עַד קְדֵרוֹת הַדַּקּוֹת, מִקְּדֵרוֹת הַדַּקּוֹת עַד חָבִיּוֹת לוּדִיּוֹת בִּרְבִיעִית, מִלּוּדִיּוֹת וְעַד לַחְמִיוֹת בַּחֲצִי לוֹג, מִלַחְמִיוֹת וְעַד חֲצָבִים גְּדוֹלִים בְּלוֹג. נִשְׁקַע דָּבָר וְלֹא נֶאֱמַר עַכְשָׁו, (רַב נַחְמָן) [רַבִּי נְחֶמְיָה] וְרַבִּי אֱלִיעֶזֶר בֶּן יַעֲקֹב, חֲצָבִים גְּדוֹלִים שִׁעוּרָן כְּבִשְׁנֵי לוֹגִין. הַפַּכִּין וְהַחֲבִיצִין וְהַגְּלִילִין, שִׁעוּר קַרְקְרוֹתֵיהֶן כָּל (שֶׁאֵין) [שֶׁהֵן, וְאֵין] לָהֶן דְּפָנוֹת.

"אֲשֶׁר יִפֹּל מֵהֶם" יֵשׁ מֵהֶם שֶׁמְטַמֵּא וְיֵשׁ מֵהֶם שֶׁלֹּא מְטַמֵּא, פְּרָט לְתַרְנְגֹלֶת שֶׁבָּלַע אֶת הַשֶּׁרֶץ וְנָפְלָה לַאֲוִיר הַתַּנּוּר, טָהוֹר. וְאִם מֵתָה טָמֵא.

"אֶל תּוֹכוֹ", אֶת שֶׁיֵּשׁ לוֹ תּוֹךְ טָמֵא וְאֶת שֶׁאֵין לוֹ תּוֹךְ טָהוֹר, פְּרָט לְמִטָּה לְכִסֵּא לְסַפְסָל לְשֻׁלְחָן לִסְפִינָה וְלִמְנוֹרָה שֶׁל חֶרֶס. עֵדוּת זוֹ הֵעִיד חִזְקִיָּה אִישׁ עִיקוּשׁ לִפְנֵי רַבָּן גַּמְלִיאֵל בְּיַבְנֶה שֶׁאָמַר מִשּׁוּם רַבָּן גַּמְלִיאֵל הַזָּקֵן, כָּל שֶׁאֵין לוֹ תוֹךְ בִּכְלִי חֶרֶס אֵין לוֹ אַחוֹרַיִם.

{rרמז תקמr}  תָּנוּ רַבָּנָן, אֲוִיר כְּלִי חֶרֶס טָמֵא, וְגַבּוֹ טָהוֹר. אֲוִיר כָּל הַכֵּלִים טָהוֹר, וְגַבָּן טָמֵא, נִמְצָא טָהוֹר בִּכְלִי חֶרֶס טָמֵא בְּכָל הַכֵּלִים, טָהוֹר בְּכָל הַכֵּלִים טָמֵא בִּכְלִי חֶרֶס. מְנָא הַנֵּי מִלֵּי, דְּתָנוּ רַבָּנָן "תּוֹכוֹ" אַף עַל פִּי שֶׁלֹּא נָגַע, אוֹ אֵינוֹ אֶלָּא אִם כֵּן נָגַע, רַבִּי יוֹנָתָן בֶּן אַבְטוּלְמוּס אוֹמֵר, נֶאֱמַר "תּוֹכוֹ" לְטַמֵּא וְנֶאֱמַר "תּוֹכוֹ" לִיטָּמֵא מַה תּוֹכוֹ הָאָמוּר לְטַמֵּא אַף עַל פִּי שֶׁלֹּא נָגַע, אַף תּוֹכוֹ הָאָמוּר לִיטָּמֵא אַף עַל פִּי שֶׁלֹּא נָגַע, וְהָתָם מְנָלַן אָמַר רַבִּי יוֹחָנָן, הַתּוֹרָה הֵעִידָה עַל כְּלִי חֶרֶס וַאֲפִלּוּ מָלֵא חַרְדָּל. אָמַר לֵיהּ רַב אַדָא בַּר אַהֲבָה לְרָבָא, וִיהֵא כְּלִי חֶרֶס מְטַמֵּא מִגַּבּוֹ מִקַּל וָחֹמֶר, וּמַה כָּל הַכֵּלִים שֶׁאֵין מְטַמְּאִין מֵאֲוִירָן מְטַמְּאִין מִגַּבָּן, כְּלִי חֶרֶס שֶׁמְּטַמֵּא מֵאֲוִירוֹ אֵינוֹ דִין שֶׁיְּהֵא מְטַמֵּא מִגַּבּוֹ, אָמַר קְרָא (במדבר יט, טו) "וְכָל כְּלִי פָּתוּחַ אֲשֶׁר אֵין צָמִיד פָּתִיל עָלָיו טָמֵא הוּא", אֵיזֶהוּ כְּלִי שֶׁטֻּמְאָה קוֹדֶמֶת לְפִתְחוֹ הֱוֵי אוֹמֵר זֶה כְּלִי חֶרֶס, וְכִי אֵין צָמִיד פָּתִיל עָלָיו הוּא דְּטָמֵא הָא יֵשׁ צָמִיד פָּתִיל עָלָיו טָהוֹר. וִיהוּ כָּל הַכֵּלִים מְטַמְּאִין מֵאֲוִירָן מִקַּל וָחֹמֶר, וּמַה כְּלִי חֶרֶס שֶׁאֵינוֹ מְטַמֵּא מִגַּבּוֹ מְטַמֵּא מֵאֲוִירוֹ, כָּל הַכֵּלִים שֶׁמְּטַמְּאִין מִגַּבָּן אֵינוֹ דִין שֶׁיְּהוּ מְטַמְּאִין מֵאֲוִירָן, אָמַר קְרָא תּוֹכוֹ תּוֹכוֹ שֶׁל זֶה וְלֹא תּוֹכוֹ שֶׁל אַחֵר, וְהַנֵּי תּוֹכוֹ הָא דָּרְשִׁינְהוּ, אַרְבָּעָה תּוֹכוֹ כְּתִיבֵי, תּוֹכוֹ תּוֹךְ תּוֹכוֹ תּוֹכוֹ תוֹךְ תּוֹכוֹ, חָד לְגוּפֵיהּ, וְחָד לִגְזֵרָה שָׁוָה, וְחָד תּוֹכוֹ שֶׁל זֶה וְלֹא תּוֹכוֹ שֶׁל אַחֵר, וְחָד תּוֹכוֹ וְלֹא תוֹךְ תּוֹכוֹ וַאֲפִלּוּ.

כְּלִי שֶׁטֶף מַצִּיל. וְלֹא יִהְיוּ כָּל הַכֵּלִים מְטַמְּאִין מִגַּבָּן אֶלָּא מִתּוֹכָן וּבִנְגִיעָה, מִקַּל וָחֹמֶר וּמַה כְּלִי חֶרֶס שֶׁמְּטַמֵּא מֵאֲוִירוֹ אֵינוֹ מְטַמֵּא מִגַּבּוֹ כָּל הַכֵּלִים שֶׁאֵין מְטַמְּאִין מֵאֲוִירָן אֵינוֹ דִין שֶׁלֹּא יְהוּ מְטַמְּאִין מִגַּבָּן, אָמַר קְרָא "וְכָל כְּלִי פָתוּחַ" וְגוֹ', הַאי הוּא דְּכִי אֵין צָמִיד פָּתִיל עָלָיו טָמֵא הָא יֵשׁ צָמִיד פָּתִיל עָלָיו טָהוֹר הָא כָּל הַכֵּלִים בֵּין שֶׁיֵּשׁ צָמִיד פָּתִיל עֲלֵיהֶן בֵּין שֶׁאֵין צָמִיד פָּתִיל עֲלֵיהֶן טְמֵאִין.

"אֶל תּוֹכוֹ", כְּשֶׁיִּפֹּל לְתוֹכוֹ טָמֵא וְלֹא כְּשֶׁיִּפֹּל לְתוֹךְ תּוֹכוֹ, כֵּיצַד חָבִית הַנְּתוּנָה בַּתַּנּוּר וּפִיהָ לְמַעְלָה מִן הַתַּנּוּר שֶׁרֶץ בַּחֲבִית אֳכָלִין וּמַשְׁקִין שֶׁבַּתַּנּוּר טְהוֹרִין, וְכִי אֵיזוֹ מִדָּה מְרֻבָּה מִדָּה לְטַמֵּא אוֹ מִדָּה לִיטָּמֵא מְרֻבָּה מִדָּה לְטַמֵּא מִלִטָּמֵא, שֶׁמְּטַמֵּא אֶת אֲחֵרִים מֵאַחוֹרָיו וְאֵין מִטָּמֵא מֵאֲחוֹרָיו, וּמַה אִם בְּמָקוֹם דְּמְּטַמֵּא אֲחֵרִים מֵאַחוֹרָיו לֹא טִמֵּא מִתּוֹךְ תּוֹכוֹ, מָקוֹם שֶׁאֵין מִטַּמֵּא מֵאֲחוֹרָיו אֵינוֹ דִין שֶׁלֹּא יִטְמָא (אֶת תּוֹךְ) [מִתּוֹךְ] תּוֹכוֹ, אוֹ מְרֻבָּה מִדַּת לִיטָּמֵא מִלְּטַמֵּא שֶׁמִטַּמֵּא מִבֵּית הַשְּׂאוֹר וְאֵין מְטַמֵּא אֶת הַשְּׂאוֹר, אַף הוּא יִטָמֵא מִתּוֹךְ תּוֹכוֹ אַף עַל פִּי שֶׁלֹּא טִמֵּא אֶת תוֹךְ תּוֹכוֹ, תַלְמוּד לוֹמַר "אֶל תּוֹכוֹ" כְּשֶׁיִפּוֹל לְתוֹכוֹ טָמֵא וְלֹא כְּשֶׁיִפּוֹל לְתוֹךְ תּוֹכוֹ. כֹּל אֲשֶׁר בְּתוֹכוֹ יִטְמָא, וְלֹא שֶׁבְּתוֹךְ תּוֹכוֹ, כֵּיצַד חָבִית שֶׁנְּתוּנָה בַּתַּנּוּר וּפִיהָ לְמַעְלָה מִן הַתַּנּוּר וְשֶׁרֶץ בַּתַּנּוּר אוֹכְלִין וּמַשְׁקִין שֶׁבֶּחָבִית טְהוֹרִין, וְכִי אֵיזוֹ מִדָּה מְרֻבָּה מִדַּת לְיטָמֵּא אוֹ מִדַּת לְטַּמֵא מְרוּבָּה מִדַּת לִטַּמֵּא מִלְּטַמֵּא, שֶׁהוּא מִיטַמֵא מִבֵּית שְׂאוֹר וְאֵינוֹ מְטַמֵא אֶת הַשְׂאוֹר, וּמַה אִם בְּמָקוֹם שֶׁנִיטְמָא מִבֵּית שְׂאוֹר לֹא נִיטְמָּא מִתּוֹךְ תּוֹכוֹ, מָקוֹם שֶׁאֵינוֹ מְטַמֵּא אֶת הַשְׂאוֹר אֵינוֹ דִין שֶׁלֹּא יְטַמֵּא אֶת תּוֹךְ תּוֹכוֹ, אוֹ מְרֻבָּה מִדַּת לְטַמֵא מִלִּיטַמֵּא שֶׁהוּא מְטַמֵא אֶת אַחֵרִים מֵאַחוֹרָיו וְאֵינוֹ מִטַּמֵּא מֵאֲחוֹרָיו אַף הוּא יְטַמֵא אֶת תּוֹךְ תּוֹכוֹ אַף עַל פִּי שֶׁלֹּא נִטְמָא מִתּוֹךְ תּוֹכוֹ, תַּלְמוּד לוֹמַר "כֹּל אֲשֶׁר בְּתוֹכוֹ יִטְמָא", וְלֹא שֶׁבְּתוֹךְ תּוֹכוֹ.

יָכוֹל אַף עַל פִּי שֶׁנִּקְּבָה, תַּלְמוּד לוֹמַר "כֹּל אֲשֶׁר בְּתוֹכוֹ יִטְמָא". כַּמָּה שִׁעוּרוֹ שֶׁל נֶקֶב, כְּלֵי חֶרֶס בְּכוֹנֵס מַשְׁקֶה, וּכְלֵי שֶׁטֶף בְּמוֹצִיא זֵיתִים. מִכָּאן אָמְרוּ, כַּוֶּרֶת פְּתוּחָה וּפְקוּקָה בְּקַשׁ וּמְשֻׁלְשֶׁלֶת לַאֲוִיר הַתַּנּוּר, שֶׁרֶץ בְּתוֹכָהּ תַּנּוּר טָמֵא, שֶׁרֶץ בַּתַּנּוּר אֳכָלִין וּמַשְׁקִין שֶׁבְּתוֹכָהּ טְמֵאִין. וְרַבִּי אֱלִיעֶזֶר אוֹמֵר, מַצֶּלֶת. אָמַר ַרבִּי אֱלִיעֶזֶר, אִם הִצִּילָה בְּמֵת הֶחָמוּר לֹא תַצִּיל בִּכְלִי חֶרֶס הַקַּל, אָמְרוּ לוֹ אִם הִצִּילָה בְּמֵת חָמוּר מָקוֹם שֶׁהַמְּחִיצָה מַצֶּלֶת, תַּצִּיל בִּכְלִי חֶרֶס הַקַּל שֶׁאֵין מְחִיצָה מַצֶּלֶת, אָמַר רַבִּי יוֹחָנָן בֶּן נוּרִי, אָמַרְתִּי לוֹ לְרַבִּי אֱלִיעֶזֶר, אִם הִצִּילוּ אֹהָלִין מִיַּד אֹהָלִין בְּמֵת חָמוּר שֶׁכֵּן חוֹלְקִין אֹהָלִין, יַצִּילוּ אֹהָלִין מִיַּד אֹהָלִין בְּאֹהֶל הַשֶּׁרֶץ שֶׁאֵין חוֹלְקִין כְּלֵי חֶרֶס, אָמַר רַבִּי יוֹסִי, אָמַרְתִּי לוֹ לְרַבִּי יוֹחָנָן בֶּן נוּרִי, תָּמֵהָּ אֲנִי אִם קִבֵּל מִמְּךָ רַבִּי אֱלִיעֶזֶר תְּשׁוּבָה מִפְּנֵי שֶׁהוּא הַנִּדּוֹן, אֶלָּא זוֹ תְּשׁוּבָה לַדָּבָר, אִם הִצִּילוּ אֹהָלִין מִיַּד אֹהָלִין בְּמֵת חָמוּר שֶׁכֵּן הוּא עוֹשֶׂה טֶפַח עַל טֶפַח עַל רוּם טֶפַח בְּבַיִת טָהוֹר, יַצִּילוּ אֹהָלִין מִיַּד אֹהָלִין בְּשֶׁרֶץ הַקַּל שֶׁכֵּן הוּא עוֹשֶׂה טֶפַח עַל טֶפַח עַל רוּם טֶפַח בִּכְלִי חֶרֶס טָמֵא, אָמַר לוֹ הוּא הַנִּדּוֹן.

בּוֹ בַּיּוֹם דָּרַשׁ רַבִּי עֲקִיבָא "וְכָל כְּלִי חֶרֶשׂ אֲשֶׁר יִפֹּל מֵהֶם אֶל תּוֹכוֹ כֹּל אֲשֶׁר בְּתוֹכוֹ יִטְמָא", אֵינוֹ אוֹמֵר 'טָמֵא' אֶלָּא "יִטְמָא" לְטַמֵּא אֲחֵרִים, לִמֵּד עַל כִּכָּר שֵׁנִי שֶׁיְּטַמֵּא אֶת הַשְּׁלִישִׁי. אָמַר רַבִּי יְהוֹשֻׁעַ מִי יְגַלֶּה עָפָר מֵעֵינֶיךָ רַבִּי יוֹחָנָן בֶּן זַכַּאי שֶׁהָיִיתָ אוֹמֵר עָתִיד דוֹר אַחֵר לְטַהֵר כִּכָּר שְׁלִישִׁי שֶׁאֵין לוֹ מִקְרָא מִן הַתּוֹרָה, וַהֲלֹא רַבִּי עֲקִיבָא תַּלְמִידְךָ מֵבִיא לוֹ מִקְרָא מִן הַתּוֹרָה שֶׁהוּא טָמֵא, שֶׁנֶּאֱמַר "כֹּל אֲשֶׁר בְּתוֹכוֹ יִטְמָא".

"וְאֹתוֹ תִשְׁבֹּרוּ", יָכוֹל יִשְׁבְּרֶנּוּ וַדַּאי, שֶׁנֶּאֱמַר בְּזָב (להלן טו, יב) "יִשָּׁבֵר" תַּלְמוּד לוֹמַר "אֹתוֹ תִשְׁבֹּרוּ" אוֹתוֹ אַתָּה שׁוֹבֵר וְאִי אַתָּה שׁוֹבֵר כְּלִי חֶרֶס שֶׁל זָב, קַל וָחֹמֶר וּמַה הַנּוֹגֵעַ בְּזָב חָמוּר אֵין טָעוּן שְׁבִירָה הַנּוֹגֵעַ בְּשֶׁרֶץ הַקַּל אֵינוֹ דִין שֶׁלֹּא יִטְעֹן שְׁבִירָה, אִם כֵּן לָמָּה נֶאֱמַר "וְאֹתוֹ תִשְׁבֹּרוּ" שֶׁאֵין לוֹ טָהֳרָה אֶלָּא שְׁבִירָה,  דָּבָר אַחֵר "אֹתוֹ תִשְׁבֹּרוּ" אוֹתוֹ אַתָּה שׁוֹבֵר לְטָהֳרָתוֹ וְאִי אַתָּה שׁוֹבֵר אֳכָלִין וּמַשְׁקִין לְטָהֳרָתָן.

רַבִּי עֲקִיבָא אוֹמֵר, הַשֶּׁרֶץ מְטַמֵּא אֶת הַכֵּלִים, וְכֵלִים אֶת הַמַּשְׁקִין וּמַשְׁקִין אֶת הָאֳכָלִין, הָא לָמַדְתָּ שֶׁשְּׁלֹשָׁה מִטַּמְּאִין בְּשֶׁרֶץ.

יָכוֹל יְהוּ כָּל הַכֵּלִים מִטַּמְּאִין מֵאֲוִיר כְּלִי חֶרֶס, תַּלְמוּד לוֹמַר "כֹּל אֲשֶׁר בְּתוֹכוֹ יִטְמָא" "מִכָּל הָאֹכֶל", אֳכָלִין מִטַּמְּאִין מֵאֲוִיר כְּלִי חֶרֶס וְאֵין [כֵּלִים] מִטַּמְּאִין מֵאֲוִיר כְּלִי חֶרֶס, וְכֵן שָׁנִינוּ הַשֶּׁרֶץ שֶׁנִּמְצָא בְּתַנּוּר הַפָּת שֶׁבְּתוֹכוֹ שְׁנִיָּה שֶׁהַתַּנּוּר תְּחִלָּה.

{pפסוק לדp}  בָּשָׂר הַמְדֻלְדָּל בִּבְהֵמָה וּמֵתָה הַבְּהֵמָה הַבָּשָׂר צָרִיךְ הֶכְשֵׁר, וְרַבִּי שִׁמְעוֹן מְטַהֵר. אָמַר רַבִּי יוֹחָנָן, מַאי טַעְמָא דְּרַבִּי שִׁמְעוֹן, אָמַר קְרָא מִכָּל הָאֹכֶל אֲשֶׁר יֵאָכֵל אֹכֶל שֶׁאַתָּה יָכוֹל לְהַאֲכִילוֹ לַאֲחֵרִים קָרוּי אֹכֶל, אֹכֶל שֶׁאִי אַתָּה יָכוֹל לְהַאֲכִילוֹ לַאֲחֵרִים אֵין קָרוּי אֹכֶל.

אָמַר רַבִּי אוֹשַׁעְיָא, שָׁמַעְתִּי פִּגֵּל בַּמִּנְחָה לְרַבִּי שִׁמְעוֹן אֵינוֹ מִטַּמֵּא טֻמְאַת אֳכָלִין וְכוּ', מַאי טַעְמָא דְּרַבִּי שִׁמְעוֹן, מִכָּל הָאֹכֶל אֲשֶׁר יֵאָכֵל אֹכֶל שֶׁאַתָּה יָכוֹל לְהַאֲכִילוֹ לַאֲחֵרִים מִטַּמֵּא טֻמְאַת אֳכָלִין, אֹכֶל שֶׁאִי אַתָּה יָכוֹל לְהַאֲכִילוֹ לַאֲחֵרִים אֵינוֹ מִטַּמֵּא טֻמְאַת אֳכָלִין.

טֻמְאַת אֳכָלִין כְּבֵיצָה מְנָלַן, אָמַר רַבִּי אַבָּהוּ, מִכָּל הָאֹכֶל אֲשֶׁר יֵאָכֵל אֹכֶל שֶׁאַתָּה יָכוֹל לְהַאֲכִילוֹ בְּבַת אַחַת, שִׁעֲרוּ חֲכָמִים אֵין בֵּית הַבְּלִיעָה מַחֲזִיק יוֹתֵר מִבֵּיצַת תַּרְנְגֹלֶת.

יָכוֹל אַף אָכְלֵי בְּהֵמָה יְהוּ מִטַּמְּאִין בַּאֲוִיר כְּלִי חֶרֶס, תַּלְמוּד לוֹמַר "הָאֹכֶל" אֹכֶל אָדָם מְיֻחָד מִטַּמֵּא בַּאֲוִיר כְּלִי חֶרֶס, וְאֵין אֹכֶל בְּהֵמָה מִטַּמֵּא בַּאֲוִיר כְּלִי חֶרֶס.

יָכוֹל שֶׁאֲנִי מוֹצִיא אֹכֶל בְּהֵמָה שֶׁחִשֵּׁב עֲלֵיהֶן לְאָדָם, תַּלְמוּד לוֹמַר ["כָּל] אֹכֶל יִטְמָא", יָכוֹל כָּל אֹכֶל, תַּלְמוּד לוֹמַר "אֲשֶׁר יֵאָכֵל" פְּרָט לְאֹכֶל סָרוּחַ.

{rרמז תקמאr}  "אֹכֶל יִטְמָא", מְלַמֵּד שֶׁמִיטַּמֵּא בְּכָל שֶׁהוּא, יָכוֹל יְטַמֵּא אֲחֵרִים בְּכָל שֶׁהוּא, תַּלְמוּד לוֹמַר "אֲשֶׁר יֵאָכֵל", הָא אֵין מְטַמֵּא אֶלָּא כַּבֵּיצָה.

יָכוֹל הַמֻּקָּף צָמִיד פָּתִיל בִּכְלִי חֶרֶס וְנִתַּן לַאֲוִיר הַתַּנּוּר יְהֵא טָמֵא, תַּלְמוּד לוֹמַר "מִכָּל הָאֹכֶל" וְלֹא כָּל אֹכֶל, פְּרָט לְמֻקָּף צָמִיד פָּתִיל בִּכְלִי חֶרֶס וְנִתַּן לַאֲוִיר הַתַּנּוּר יָכוֹל הַמֻקָּף צָמִיד פָּתִיל בִּכְלִי שֶׁטֶף וְנִתַּן לַאֲוִיר הַתַּנּוּר יְהֵא טָהוֹר, וְדִין הוּא וּמָה אִם כְּלִי חֶרֶס שֶׁלֹּא הִצִּיל עַל עַצְמוֹ בְּלֹא צָמִיד פָּתִיל בְּאֹהֶל הַמֵּת הִצִּיל עַל מַה שֶּׁבְּתוֹכוֹ בְּצָמִיד פָּתִיל בְּאֹהֶל הַמֵּת, כְּלִי שֶׁטֶף שֶׁהִצִּיל עַל עַצְמוֹ בְּלֹא צָמִיד פָּתִיל בַּאֲוִיר כְּלִי חֶרֶס אֵינוֹ דִין שֶׁיַּצִּיל עַל מַה שֶּׁבְּתוֹכוֹ בְּצָמִיד פָּתִיל בַּאֲוִיר כְּלִי חֶרֶס, תַּלְמוּד לוֹמַר "כָּל הָאֹכֶל" לְהָבִיא אֶת הַמֻּקָּף צָמִיד פָּתִיל בִּכְלִי שֶׁטֶף וְנִתַּן לַאֲוִיר הַתַּנּוּר. קַל וָחֹמֶר לִכְלִי שֶׁטֶף שֶׁלֹּא יַצִּיל עַצְמוֹ בְּלֹא צָמִיד פָּתִיל בַּאֲוִיר מַה כְּלִי חֶרֶס שֶׁהִצִּיל עַל מַה שֶּׁבְּתוֹכוֹ בְּצָמִיד פָּתִיל בְּאֹהֶל הַמֵּת לֹא הִצִּיל עַל עַצְמוֹ בְּלֹא צָמִיד פָּתִיל בְּאֹהֶל הַמֵּת, כְּלִי שֶׁטֶף שֶׁלֹא הִצִּיל עַל מַה שֶּׁבְּתוֹכוֹ בְּצָמִיד פָּתִיל בַּאֲוִיר כְּלִי חֶרֶס אֵינוֹ דִין שֶׁלֹּא יַצִּיל עַל עַצְמוֹ בְּלֹא צָמִיד פָּתִיל בַּאֲוִיר כְּלִי חֶרֶס, תַּלְמוּד לוֹמַר "אֹכֶל" אֳכָלִין מִטַּמְּאִין מֵאֲוִיר כְּלִי חֶרֶס וְאֵין הַכֵּלִים מִטַּמְּאִין מֵאֲוִיר כְּלִי חֶרֶס. קַל וָחֹמֶר לִכְלִי חֶרֶס שֶׁלֹּא יַצִּיל עַל מַה שֶּׁבְּתוֹכוֹ בְצָמִיד פָּתִיל בְּאֹהֶל הַמֵּת, וּמָה אִם כְּלִי שֶׁטֶּף שֶׁהִצִּיל עַל עַצְמוֹ בְּלֹא צָמִיד פָּתִיל בַּאֲוִיר כְּלִי חֶרֶס לֹא הִצִּיל עַל מַה שֶּׁבְּתוֹכוֹ בְּצָמִיד פָּתִיל בַּאֲוִיר כְּלִי חֶרֶס כְּלִי חֶרֶס שֶׁלֹא הִצִּיל עַצְמוֹ בְּלֹא צָמִיד פָּתִיל בְּאֹהֶל הַמֵּת אֵינוֹ דִין שֶׁלֹּא יַצִּיל עַל מַה שֶּׁבְּתוֹכוֹ בְּצָמִיד פָּתִיל בְּאֹהֶל הַמֵּת, תַּלְמוּד לוֹמַר (במדבר יט, טו) "וְכֹל כְּלִי פָתוּחַ אֲשֶׁר אֵין צָמִיד פָּתִיל עָלָיו טָמֵא הוּא", הָא יֵשׁ צָמִיד פָּתִיל עָלָיו טָהוֹר.

יָכוֹל  אַף שֶׁנָּפְלָה לַאֲוִיר הַתַּנּוּר וְלֹא הֻכְשְׁרָה תְּהֵא טְמֵאָה, תַּלְמוּד לוֹמַר "אֲשֶׁר יָבוֹא עָלָיו מַיִם יִטְמָא", אֵין לִי אֶלָּא מַיִם, מִנַּיִן הַטַּל, וְהַיַּיִן, וְהַשֶּׁמֶן, וְהַדָּם, וְהַדְּבַשׁ, וְהֶחָלָב,  תַּלְמוּד לוֹמַר "וְכָל מַשְׁקֶה", יָכוֹל אַף מֵי תּוּתִין וּמֵי רִמּוֹנִים וּשְׁאָר כָּל מִינֵי פֵּרוֹת, תַּלְמוּד לוֹמַר "וְכָל אֲשֶׁר יָבוֹא עָלָיו מַיִם", מַה מַּיִם מְיֻחָדִין שֶׁאֵין לָהֶם שֵׁם לְוַי אַף אֲנִי אֲרַבֶּה אֶת הַטַּל, וְאֶת הַיַּיִן, וְהַשֶּׁמֶן, הַדָּם, וְהֶחָלָב, וְהַדְּבָשׁ, שֶׁאֵין לָהֶם שֵׁם לְוַי, וּמוֹצִיא אֲנִי אֶת מֵי תּוּתִים וּמֵי רִמּוֹנִים וּשְׁאָר כָּל מִינֵי פֵּרוֹת שֶׁיֵּשׁ לָהֶם שֵׁם לְוַי.

יָכוֹל אֲפִלּוּ הֵן בְּבוֹרוֹת בְּשִׁיחִין וּבִמְעָרוֹת יְהוּ מַכְשִׁירִין, תַּלְמוּד לוֹמַר "אֲשֶׁר יִשָּׁתֶה". אֵין לִי אֶלָּא שֶׁמִּלְּאָן לִשְׁתִיָּה, מִנַּיִן שֶׁמִּלְּאָן לְגַבֵּל בָּהֶן אֶת הַטִּיט וּלְכַבֵּס בָּהֶן הַכֵּלִים, תַּלְמוּד לוֹמַר "אֲשֶׁר יָבוֹא עָלָיו מַיִם", יָכוֹל אֲפִלּוּ הֵן בְּבוֹרוֹת שִׁיחִין וּבִמְעָרוֹת יָכוֹל יְהוּ מַכְשִׁירִין, תַּלְמוּד לוֹמַר "אֲשֶׁר יִשָּׁתֶה", מַה שְּׁתִיָּה מְיֻחֶדֶת שֶׁיֵּשׁ עִמָּהּ מַחֲשָׁבָה אַף אֲנִי מְרַבֶּה אֶת שֶׁמִּלְּאָן לְגַבֵּל בָּהֶן אֶת הַטִּיט וּלְכַבֵּס בָּהֶן אֶת הַכֵּלִים שֶׁיֵּשׁ עִמָּהֶם מַחֲשָׁבָה, וּמוֹצִיא אֲנִי אֶת שֶׁהֵן בְּבוֹרוֹת בְּשִׁיחִין וּבִמְעָרוֹת שֶׁאֵין עִמָּהֶם מַחֲשָׁבָה, יָכוֹל אֲפִלּוּ חָשַׁב שֶׁיֵּרְדוּ לְבוֹרוֹת וּלְשִׁיחִין וְלִמְעָרוֹת יְהוּ מַכְשִׁירִין, תַּלְמוּד לוֹמַר "בִּכְלִי יִטְמָא", אֵין לִי אֶלָּא שֶׁמִּלְּאָן בְּכֵלִים מִנַּיִן מִלְּאָן לְהָדִיחַ בָּהֶן עֵצִים וַאֲבָנִים, תַּלְמוּד לוֹמַר "בְּכָל יִטְמָא" אִי בְּכָל יִטְמָא יָכוֹל אֲפִלּוּ חָשַׁב שֶׁיֵּרְדוּ לְבוֹרוֹת לְשִׁיחִין וְלִמְעָרוֹת יְהוּ מַכְשִׁירִין, תַּלְמוּד לוֹמַר "כְּלִי יִטְמָא" מַה כְּלִי מְיֻחָד שֶׁתָּלוּשׁ מִן הַקַּרְקַע אַף אֲנִי מְרַבֶּה אֶת שֶׁמִּלְאָן לְהָדִיחַ בָּהֶן עֵצִים וַאֲבָנִים שֶׁהֵן תְּלוּשִׁין מִן הַקַּרְקַע וּמוֹצִיא אֲנִי אֶת שֶׁחָשַׁב שֶׁיֵּרְדוּ לְבוֹרוֹת לְשִׁיחִין וְלִמְעָרוֹת שֶׁאֵינָן תְּלוּשִׁין מִן הַקַּרְקַע.

"מַשְׁקֶה" זֶה הַיַּיִן, אֲשֶׁר יִשָּׁתֶה זֶה הַדָּם, וְכֵן הוּא אוֹמֵר  "מִנַּחַל בַּדֶּרֶךְ יִשְׁתֶּה עַל כֵּן יָרִים רֹאשׁ", דִּבְרֵי רַבִּי יְהוּדָה, רַבִּי אֶלְעָזָר אוֹמֵר, אֲשֶׁר יִשָּׁתֶה, פְּרָט לְמַשְׁקֶה סָרוּחַ. אָמְרוּ לוֹ, אֵין הַמַּשְׁקֶה יוֹצֵא מִידֵי הָעוֹפוֹת אַף לֹא מִידֵי הַפָּרָה.

"וְכָל מַשְׁקֶה אֲשֶׁר יִשָּׁתֶה בְּכָל כְּלִי יִטְמָא", מְלַמֵּד שֶׁהַמַּשְׁקֶה מְטַמֵּא אֶת הַכֵּלִים, דִּבְרֵי רַבִּי יְהוּדָה, רַבִּי יוֹסִי אוֹמֵר, אֵין טֻמְאַת מַשְׁקִין לְכֵלִים מִדִּבְרֵי תוֹרָה אֶלָּא מִדִּבְרֵי סוֹפְרִים, אָמַר רַבִּי יְהוֹשֻׁעַ בֶּן קָרְחָה, אָמַרְתִּי לוֹ לְרַבִּי יְהוּדָה, מִפְּנֵי מָה אֵין אָנוּ רוֹאִין לְדִבְרֵי רַבִּי יוֹסִי שֶׁאָמַר אֵין טֻמְאַת [מַשְׁקִין] לְכֵלִים מִדִּבְרֵי תוֹרָה אֶלָּא מִדִּבְרֵי סוֹפְרִים, שֶׁאֵין טֻמְאָה מִן הַתּוֹרָה (לְטַמֵּא כְּלֵי שֶׁטֶף) עוֹלֶה יְדֵי טֻמְאָתוֹ בּוֹ בַּיּוֹם וְכֵלִים שֶׁנִּטְמְאוּ בְּמַשְׁקִין עוֹלִין יְדֵי טֻמְאָתוֹ בּוֹ בַּיּוֹם. רַבִּי אוֹמֵר, תֵּדַע שֶׁאֵין טֻמְאַת מַשְׁקִין לְכֵלִים מִדִּבְרֵי תוֹרָה אֶלָּא מִדִּבְרֵי סוֹפְרִים, שֶׁאֵין טֻמְאָה מִן הַתּוֹרָה מְטַמֵּא כְּלִי שֶׁטֶף מֵאֲחוֹרָיו שֶׁאֵין תּוֹכוֹ טָמֵא, וְכֵלִים שֶׁנִּטְמְאוּ בְּמַשְׁקִין תּוֹכוֹ טָהוֹר, אִם כֵּן לָמָּה נֶאֱמַר "בְּכָל כְּלִי יִטְמָא", מְלַמֵּד שֶׁהַכֵּלִים מִטַּמְאִין וְלֹא הַמַּשְׁקִין, רַבִּי אֱלִיעֶזֶר אוֹמֵר, אֵין טֻמְאָה לְמַשְׁקִין כָּל עִקָּר תֵּדַע, שֶׁהֲרֵי הֵעִיד יוֹסֵי בֶּן יוֹעֶזֶר אִישׁ צְרֵידָה עַל מַשְׁקֵי בֵּית הַמִּטְבְּחַיִם דְּכֵן.

מַשְׁקִין הַבָּאִין מֵחֲמַת שֶׁרֶץ דְּאוֹרַיְתָא, דִּכְתִיב "וְכָל מַשְׁקֶה אֲשֶׁר יִשָּׁתֶה בְּכָל כְּלִי יִטְמָא".

תַּנְיָא, סָפֵק מַשְׁקִין לִיטָּמֵּא טָמֵא, לְטַמֵּא אֲחֵרִים טָהוֹר, דִּבְרֵי רַבִּי מֵאִיר. וְכֵן הָיָה רַבִּי אֶלְעָזָר אוֹמֵר כִּדְבָרָיו, רַבִּי יְהוּדָה אוֹמֵר, לְכָל טָמֵא. רַבִּי יוֹסִי וְרַבִּי שִׁמְעוֹן אוֹמְרִים, לָאֳכָלִין טְמֵאִין, לְכֵלִים טְהוֹרִים.

"וְכָל מַשְׁקֶה אֲשֶׁר יִשָּׁתֶה" וְגוֹ' לְטַמֵּא אֳכָלִין, אוֹ אֵינּוֹ אֶלָּא לְטַמֵּא טֻמְאַת מַשְׁקִין, אָמַרְתָּ לֹא כָּךְ הָיָה, לֹא מָצִינוּ טֻמְאָה שֶׁעוֹשָׂה כַּיּוֹצֵא בָּהּ, רָבִינָא אֲמַר, מִגּוּפֵיהּ דִּקְרָא לֹא מָצִיתְ אָמַרְתְּ יִטְמָא לְטַמֵּא טֻמְאַת מַשְׁקִין דְּאִי סָלְקָא דַעְתָּךְ לְטַמֵא טֻמְאַת מַשְׁקִין יִטְמָא (דְּסֵיפָא) [דְּרֵישָׁא] נַמִּי לְטַמֵא טֻמְאַת מַשְׁקִין נִיעִרְבִינְהוּ וְנִיכְתְּבִינְהוּ מִכָּל הָאֹכֶל אֲשֶׁר יֵאָכֵל אֲשֶׁר יָבוֹא עָלָיו מַיִם וְכָל מַשְׁקֶה אֲשֶׁר יִשָּׁתֶה יִטְמָא, תַּרְתֵּי יִטְמָא לָמָּה לִי, אֶלָּא יִטְמָא דְּרֵישָׁא לְטַמֵא טֻמְאַת מַשְׁקִין, יִטְמָא דְּסֵיפָא לְטַמֵא טֻמְאַת אֳכָלִין, וְאֵימָא לְטַמֵּא אֶת הַכְּלִי, וְלָאו קַל וָחֹמֶר הוּא וּמַה כְּלִי שֶׁמְּטַמֵּא מַשְׁקִין אֵין מְטַמֵּא כְּלִי, מַשְׁקִין הַבָּאִים מֵחֲמַת כְּלִי אֵינוֹ דִין שֶׁלֹּא יְטַמְּאוּ אֶת הַכְּלִי, וְאֵימָא כִּי לֹא יְטַמְּאוּ מַשְׁקִין הַבָּאִין מֵחֲמַת כְּלִי אֲבָל מַשְׁקִין הַבָּאִין מֵחֲמַת שֶׁרֶץ הָכִי נַמִּי דִּמְטַמְּאִי, וְכוּ'.

{pפסוק להp}  "וְכֹל אֲשֶׁר יִפֹּל מִנִּבְלָתָם עָלָיו יִטְמָא", בְּמִי הוּא מְדַבֵּר, אִם בְּמִיתָתָן הֲרֵי מִיתָתָן אָמוּר, אִם בְּאֵבֶר מִן הַחַי  הֲרֵי אֵבֶר מִן הַחַי אָמוּר לְמַעְלָה, הָא בְּמִי הוּא מְדַבֵּר בְּאֵבֶר מִן הַמֵּת. מִנִּבְלָתָם, וְלֹא מֵעֲצָמוֹת וְלֹא מִן הַשִּׁנַּיִם וְלֹא מִן הַצִּפָּרְנַיִם וְלֹא מִן הַשֵּׂעָר שֶׁלָּהֶן.

"יִטְמָא תַּנּוּר", שָׁלֵם טָמֵא, חֲתָכוֹ הֲרֵי הוּא טָהוֹר. מִכָּאן אָמְרוּ, תַּנּוּר שֶׁנִּטְמָא כֵּיצַד מְטַהֲרִין אוֹתוֹ חוֹלְקִין אוֹתוֹ לִשְׁלֹשָׁה, וְגוֹרֵר אֶת הַטְּפֵלָה עַד שֶׁיְּהֵא בָּאָרֶץ. רַבִּי מֵאִיר אוֹמֵר, אֵין צָרִיךְ לִגְרֹר אֶת הַטְּפֵלָה, וְלֹא עַד שֶׁיְּהֵא בָּאָרֶץ, אֶלָּא מְמַעֲטוֹ מִבִּפְנִים אַרְבָּעָה טְפָחִים. רַבִּי שִׁמְעוֹן אוֹמֵר, צָרִיךְ לְהַסִּיעוֹ. חִלְּקוֹ לִשְׁנַיִם אֶחָד גָּדוֹל וְאֶחָד קָטָן, הַגָּדוֹל טָמֵא, וְהַקָּטָן טָהוֹר, חִלְּקוֹ לִשְׁלֹשָׁה, אֶחָד גָּדוֹל כִּשְׁנַיִם, הַגָּדוֹל טָמֵא, וּשְׁנַיִם טְהוֹרִין. חִלְּקוֹ לִשְׁנַיִם וְהֵן שָׁוִין, שְׁנֵיהֶם טְמֵאִין, מִפְּנֵי שֶׁאִי אֶפְשָׁר לְצַמְצֵם.

"נִטְמָא תַּנּוּר" שָׁלֵם טָמֵא, מְחֻתָּךְ הֲרֵי הוּא טָהוֹר, מִכָּאן אָמְרוּ, תַּנּוּר שֶׁבָּא מְחֻתָּךְ מִבֵּית הָאֻמָּן, עוֹשֶׂה לוֹ לִמּוּדִים וְנוֹתֵן עָלָיו טָהוֹר, נִטְמָא, וְסִלֵּק הַלִּמּוּדִים טָהוֹר, הֶחֱזִירָן לוֹ טָהוֹר, מְרָחוֹ בְּטִיט מְקַבֵּל טֻמְאָה. וְאֵין צָרִיךְ לְהַסִּיקוֹ שֶׁכְּבָר הֻסַּק. תַּנּוּר שׁוֹמֵעַ אֲנִי בֵּין חָדָשׁ וּבֵין יָשָׁן, וְדִין הוּא טִמֵּא כְּלִי חֶרֶס וְטִמֵּא תַּנּוּר מַה כְּלִי חֶרֶס מִשֶּׁנִּגְמְרָה מְלַאכְתּוֹ, אַף הַתַּנּוּר מִשֶּׁנִּגְמְרָה מְלַאכְתּוֹ, דִּבְרֵי רַבִּי אֱלִיעֶזֶר. אָמַר לֵיהּ רַבִּי עֲקִיבָא, וְכִי דָּנִין אֶפְשָׁר מִשֶּׁאִי אֶפְשָׁר, אָמַר לֵיהּ רַבִּי אֱלִיעֶזֶר, אַף עַל פִּי שֶׁאִי אֶפְשָׁר רְאָיָה גְּדוֹלָה. חָזַר רַבִּי עֲקִיבָא וְחִלֵּף אֶת הַדִּין, טִמֵּא כְּלִי חֶרֶס וְטִמֵּא תַּנּוּר מַה כְּלִי חֶרֶס מִשֶּׁנִּגְמְרָה מְלַאכְתּוֹ בָּאוּר, אַף הַתַּנּוּר מִשֶּׁנִּגְמְרָה מְלַאכְתּוֹ בָּאוּר, אִי מַה כְּלִי חֶרֶס בִּשְׁמוֹ, תַּנוּר שֶׁלֹּא הֻסַּק תַּנּוּר שְׁמוֹ, תַּלְמוּד לוֹמַר "אַךְ" מֵאֵימָתַי מְקַבֵּל טֻמְאָה מִשֶּׁיַּסִּיקֶנּוּ כְּדֵי לֶאֱפוֹת בּוֹ סֻפְגָּנִין. רַבִּי יְהוּדָה אוֹמֵר מִשֶּׁיַּסִּיק אֶת (הַחֶרֶס) [הֶחָדָשׁ] כְּדֵי לֶאֱפוֹת בַּיָּשָׁן סֻפְגָּנִין.

"יֻתָּץ טְמֵאִים הֵם", אֶת שֶׁיֵּשׁ לוֹ נְתִיצָה יֵשׁ לוֹ טֻמְאָה וְאֶת שֶׁאֵין לוֹ נְתִיצָה אֵין לוֹ טֻמְאָה, פְּרָט לְתַנּוּר שֶׁל אֶבֶן וְשֶׁל מַתָּכוֹת וּלְכִירָה שֶׁל אֶבֶן וְשֶׁל מַתָּכוֹת, מִכָּאן אָמְרוּ תַּנּוּר שֶׁל אֶבֶן וְשֶׁל מַתָּכוֹת טָהוֹר, וְטָמֵא מִשּׁוּם כְּלִי מַתָּכוֹת, נִקַּב נִפְגַּם נִסְדַּק, עָשָׂה לוֹ טְפֵלָה, אוֹ הוֹסִיף עַל הַטִּיט, טָמֵא. כַּמָּה יְהֵא בְּנִקַּב כְּדֵי שֶׁיּוֹצִיא בּוֹ הָאוּר. וְכֵן בְּכִירָה, כִירָה שֶׁל אֶבֶן וְשֶׁל מַתֶּכֶת טְהוֹרָה וּטְמֵאָה מִשּׁוּם כְּלֵי מַתָּכוֹת, נִקְּבָה נִפְגְּמָה וְנִסְדְּקָה עָשָׂה לָהּ פִּטְפּוּטִין טְמֵאָה, מְרָחָהּ בְּטִיט בֵּין בִּפְנִים בֵּין בַּחוּץ טְהוֹרָה. רַבִּי יְהוּדָה אוֹמֵר,  מִבִּפְנִים טְמֵאָה מִבַּחוּץ טְהוֹרָה. יֻתָּץ טְמֵאִים אֶת שֶׁיֵּשׁ לוֹ נְתִיצָה יֵשׁ לוֹ טֻמְאָה אֶת שֶׁאֵין לוֹ נְתִיצָה אֵין לוֹ טֻמְאָה, מִכָּאן אָמְרוּ אֶבֶן שֶׁהָיָה שׁוֹפֵת עָלֶיהָ וְעַל הַתַּנּוּר, עָלֶיהָ וְעַל הַכִּירָה, עָלֶיהָ וְעַל הַכּוּפָח, טְמֵאָה, מִפְּנֵי שֶׁיֵּשׁ לָהֶן נְתִיצָה, עָלֶיהָ וְעַל הָאֶבֶן, עָלֶיהָ וְעַל הַסֶלַע, עָלֶיהָ וְעַל הַכֹּתֶל, טְהוֹרָה, מִפְּנֵי שֶׁאֵין לָהֶן נְתִיצָה, עָלֶיהָ וְעַל הַזִּיז, רוֹאִין שֶׁאִם יִנָּטֵל הַכֹּתֶל הַזִּיז עוֹמֵד בִּפְנֵי עַצְמוֹ טָמֵא, וְאִם לָאו טָהוֹר.

"יֻתָּץ", יָכוֹל יִתְּצֵם וַדַּאי, תַּלְמוּד לוֹמַר "טְמֵאִים" הֵם מְקַיְּמִים אוֹתָם בְּטֻמְאָתָן.

"יִהְיוּ לָכֶם", לְכָל צָרְכֵיכֶם, לְרַבּוֹת יְדוֹת הַכֵּלִים, מִכָּאן אָמְרוּ, אֶבֶן הַיּוֹצֵא מִן הַתַּנּוּר טֶפַח, מִן הַכִּירָה שָׁלֹשׁ אֶצְבָּעוֹת חִבּוּר, הַיוֹצֵא מִן הַכֻּפָּח עֲשָׂאוֹ לַאֲפִיָּה שִׁעוּרוֹ כְּתַנּוּר. עֲשָׂאוֹ לְבִשּׁוּל שִׁעוּרוֹ כְּכִירָה. אָמַר רַבִּי יְהוּדָה, וַהֲלֹא אָמְרוּ אֶבֶן הַיּוֹצֵא מִן הַתַּנּוּר כָּל שֶׁהוּא טָמֵא, וְלֹא אָמְרוּ טֶפַח אֶלָּא בֵּין הַתַּנּוּר וְלַכֹּתֶל. הָיוּ שְׁנֵי תַּנּוּרִין סְמוּכִין זֶה לָזֶה נוֹתֵן לָזֶה טֶפַח וְלָזֶה טֶפַח וְהַשְּׁאָר טָהוֹר, יָכוֹל שֶׁאֲנִי מְרַבֶּה אֶת יוֹתֵר מִכְּשִׁעוּר (וּמוֹצִיא אֶת פָּחוֹת מִכְּשִׁעוּר) תַּלְמוּד לוֹמַר "הֵם".

תְּנָן, נְתָנָן עַל פִּי הַבּוֹר אוֹ עַל פִּי הַדּוּת וְנָתַן שָׁם אֶבֶן, רַבִּי יְהוּדָה אוֹמֵר אִם מַסִּיק מִלְמַטָּה וְהוּא נִסּוֹק מִלְמַעְלָה טָמֵא, וְאִם לָאו טָהוֹר. וַחֲכָמִים אוֹמְרִים, אִם הֻסַּק מִכָּל מָקוֹם טָמֵא, וְקָא מִיפְלָגֵי בְּהַאי קְרָא דִּכְתִיב "תַּנּוּר וְכִירַיִם יֻתָּץ טְמֵאִים הֵם וּטְמֵאִים יִהְיוּ לָכֶם", רַבִּי יְהוּדָה סָבַר מְחֻסַּר נְתִיצָה טָמֵא, שֶׁאֵינוֹ מְחֻסַּר נְתִיצָה טָהוֹר. וְרַבָּנָן סָבְרֵי, וּטְמֵאִים יִהְיוּ לָכֶם מִכָּל מָקוֹם, וְכוּ' וְאִידָךְ נַמִּי הָכְתִיב "וּטְמֵאִים יִהְיוּ לָכֶם", כִּדְרַב יְהוּדָה אָמַר שְׁמוּאֵל מַחֲלֹקֶת בְּהֶסֵּק רִאשׁוֹן אֲבָל בְּהֶסֵּק שֵׁנִי אֲפִלּוּ תְּלוּיָה בְּצַוַּאר גָּמָל. אָמַר עוּלָא, וְהֶסֵּק רִאשׁוֹן לְרַבָּנָן אֲפִלּוּ תָּלוּי בְּצַוַּאר גָּמָל.

תְּנָן הָתָם, כָּל שֶׁהוּא יָד וְלֹא שׁוֹמֵר, טָמֵא, וּמְטַמֵּא, וְאֵין מִצְטָרֵף. שׁוֹמֵר וְאַף עַל פִּי שֶׁאֵינוֹ יָד, טָמֵא, וּמְטַמֵּא, וּמְצָרֵף. לֹא יָד וְלֹא שׁוֹמֵר לֹא טָמֵא וְלֹא מְטַמֵּא. יָדוֹת הֵיכָא כְּתִיבָא, (פסוק לח) "וְכִי יֻתַּן מַיִם עַל זֶרַע וְנָפַל מִנִּבְלָתָם עָלָיו טָמֵא הוּא לָכֶם" לָכֶם לְכָל שֶׁבְּצָרְכֵיכֶם, לְרַבּוֹת אֶת הַיָּדוֹת. וּכְתִיב  "וְכִי יָמוּת מִן הַבְּהֵמָה אֲשֶׁר הִיא לָכֶם", לָכֶם לְכָל שֶׁבְּצָרְכֵיכֶם, לְרַבּוֹת אֶת הַיָּדוֹת. יָד לְהַכְנִיס יָד לְהוֹצִיא. שׁוֹמֵר לְהַכְנִיס וּלְהוֹצִיא לֹא צָרִיךְ קְרָא קַל וָחֹמֶר מִיָּד אָתֵי, וּמַה יָּד שֶׁאֵינָהּ מְגִנָּה מַכְנֶסֶת וּמוֹצִיאָה שׁוֹמֵר לֹא כָּל שֶׁכֵּן, שׁוֹמֵר דִּכְתַב רַחֲמָנָא לָמָּה לִי, שְׁמַע מִינַהּ לְצַרֵף. וְאֵימָא יָד לְהַכְנִיס וְלֹא לְהוֹצִיא שׁוֹמֵר לְהַכְנִיס וּלְהוֹצִיא אֲבָל יָד לְהוֹצִיא וְשׁוֹמֵר לְצָרֵף לֹא, יָד לְהַכְנִיס וְלֹא לְהוֹצִיא לֹא מָצִית אָמַרְתָּ הַשְׁתָּא עִיּוּלֵי מְעַיְילָא אַפּוּקֵי מִבַּעְיָא וְאֵימָא יָד לְהוֹצִיא וְלֹא לְהַכְנִיס שׁוֹמֵר לְהוֹצִיא וּלְהַכְנִיס, אֲבָל יָד לְהַכְנִיס וְשׁוֹמֵר לְצַרֵף לֹא, יָד יְתֵירָא כְּתִיבָא תַּנוּר וְכִירַיִם יֻתָּץ טְמֵאִים הֵם וּטְמֵאִים יִהְיוּ לָכֶם, לְכָל שֶׁבְּצָרְכֵיכֶם לְרַבּוֹת אֶת הַיָּדוֹת (וְאֵימָא יָד לְהוֹצִיא וְלֹא לְהַכְנִיס, שׁוֹמֵר לְהַכְנִיס וְלֹא לְהוֹצִיא לֹא מָצִית אָמַרְתָּ הַשְׁתָּא עִיּוּלֵי מְעַיְילָא אַפּוּקֵי מִבַּעְיָא) הֵי מִנַּיְהוּ מְיַיתֵּר לִיכְתּוֹב רַחֲמָנָא בִּזְרָעִים וְלֵיתֵי הַנָּךְ מִנַּיְהוּ, מַה לְּזֶרַע שֶׁכֵּן טֻמְאָתוֹ מְרֻבָּה. לִיכְתּוֹב רַחֲמָנָא בְּתַנּוּר וְלֵיתֵי הַנָּךְ מִנַּיְהוּ, מַה לְּתַנּוּר שֶׁכֵּן מְטַמֵּא מַאֲוִירוֹ. לִיכְתּוֹב רַחֲמָנָא בִּנְבֵלָה וְלֵיתוּ הַנָּךְ מִנַּיְהוּ, מַה לִּנְבֵלָה שֶׁכֵּן מְטַמְּאָה אָדָם, וּמְטַמְאָה בְּמַשָּׂא, וְטֻמְאָה יוֹצְאָה עָלֶיהָ.

מִגּוּפָהּ. חָדָא מֵחָדָא לֹא אָתְיָא תֵּיתֵי חָדָא מִתַּרְתֵּי, הֵי תֵיתִי לֹא לִיכְתּוֹב רַחֲמָנָא בִּזְרָעִים וְתֵיתֵי מֵהַנָּךְ, מַה לְּהַנָּךְ שֶׁכֵּן מִטַמְּאִין שֶׁלֹּא בְּהֶכְשֵׁר, תֹּאמַר בִּזְרָעִים שֶׁאֵין מִטַמְּאִין אֶלָּא בְּהֶכְשֵׁר, אָמַר רַב הוּנָא בְּרֵיהּ דְּרַב יְהוֹשֻׁעַ פֵּרוֹת שֶׁלֹּא הֻכְשְׁרוּ כְּתַנּוּר שֶׁלֹּא נִגְמְרָה מְלַאכְתּוֹ דָּמֵי, אֶלָּא פְּרִיךְ הָכִי מַה לְּהַנָּךְ [שֶׁכֵּן מִיטַמְאִין שֶׁלֹּא בִּנְגִיעָה תֹּאמַר בִּזְרָעִים שֶׁאֵין מִיטַמְאִין אֶלָּא בִּנְגִיעָה, לֹא לִיכְתּוֹב רַחֲמָנָא בְּתַנוּר וְתֵּיתֵי מֵהַנָךְ מַה לְהַנָךְ] שֶׁכֵּן אֹכֶל, אֶלָּא לֹא לִכְתּוֹב רַחֲמָנָא בִּנְבֵלָה וְתֵיתֵי מֵהַנָּךְ (אֵין הָכִי נַמִּי וְאֶלָּא) יָד דִּנְבֵלָה לָמָּה לִי אִם אֵינוֹ עִנְיָן לְיָד דִּנְבֵלָה תְּנֵהוּ עִנְיָן לְיָד דְעָלְמָא יָד לְהַכְנִיס יָד לְהוֹצִיא שׁוֹמֵר לְצָרֵף, וְאַכַּתֵי יָד דִּנְבֵלָה אִיצְטְרִיךְ דְּאִי לֹא כְּתַב בֵּיהּ רַחֲמָנָא הַוָה אַמִינָא דַּיּוֹ לַבָּא מִן הַדִּיִן לִהְיוֹת כַּנִּדּוֹן מַה הַנָּךְ לֹא מְטַמֵּא אָדָם אַף (בְּהֵמָה) [נְבֵלָה] נַמִּי לֹא מְטַמְּאָה אָדָם, אֶלָּא וַדַּאי יָד דִּנְבֵלָה מִצְרַךְ צְרִיךְ וְשׁוֹמֵר דִּנְבֵלָה הוּא דְּלֹא צְרִיךְ, לְמַאי הִילְכְתָא כְּתָבֵיהּ רַחֲמָנָא אִי לְאִיצְטְרוּפֵי הָא אָמַרְתָּ לֹא מִצְטָרֵף, אִי לְהוֹצִיא קַל וָחֹמֶר מִיָּד אָתֵי, אֶלָּא אִם אֵינוֹ עִנְיָן (לְטֻמְאָה) [לְשוֹמֵר] דִּנְבֵלָה תְּנֵהוּ לְיָד דִּנְבֵלָה, וְאִם אֵינוֹ עִנְיָן לְיָד דִּנְבֵלָה תְּנֵהוּ עִנְיָן לְיָד דְּעָלְמָא, יָד לְהוֹצִיא יָד לְהַכְנִיס שׁוֹמֵר לְצָרֵף. וְאֵימָא אִם אֵינוֹ עִנְיָן לְשׁוֹמֵר דִּנְבֵלָה תְּנֵהוּ עִנְיָן לְשׁוֹמֵר דְּעָלְמָא, שׁוֹמֵר לְהַכְנִיס וְשׁוֹמֵר לְצָרֵף, אֲבָל יָד לְהַכְנִיס לֹא, אֶלָּא מֵעִקָּרָא כִּי כְּתָבֵיהּ יָד לְהַכְנָסָה כְּתָבֵיהּ. וְאֶלָּא שׁוֹמֵר דִּנְבֵלָה לָמָּה לִי לְגוּפֵיהּ, וּלְמַאי אִי לְאִיצְטְרוּפֵי הָא אָמַרְתָּ לֹא מִצְטָרֵף, וְאִי לְהַכְנִיס וּלְהוֹצִיא קַל וָחֹמֶר מִיָּד אָתֵי, מִלְּתָא דְּאָתְיָא בְּקַל וָחֹמֶר טְרַח וּכְתַב לָהּ קְרָא. אִי הָכִי שׁוֹמֵר בְּעָלְמָא נַמִּי אֵימָא לָךְ לְהַכְנִיס וּלְהוֹצִיא וּמִלְּתָא דְּאָתְיָא בְּקַל וָחֹמֶר טְרַח וּכְתַב לָהּ קְרָא, הֵיכָא דְּאִיכָּא לְמִידְרַשׁ דָּרְשִׁינָן. רַב חֲבִיבָא אֲמַר, שָׁאנִי שׁוֹמֵר דִּנְבֵלָה כֵּיוָן דְּמַעֲשֶׂה יָד קָא עָבִיד עַל יָד שַׁדִּינָן לֵיהּ. וְהָא דִּתְנַן הַפִּטְמָא שֶׁל רִמּוֹן [מִצְטַרֶפֶת] וְהַנֵּץ שֶׁלּוֹ אֵין מִצְטָרֵף, וְאַמַּאי קְרִי כַּאן "עַל כָּל זֶרַע זֵרוּעַ אֲשֶׁר יִזָּרֵעַ" וְלֵיכָּא, וְתוּ הָא תְּנָן הָעוֹר וְהַרוֹטֵב וְהַקֵּפֶה וְהָאָלָל וְהָעֲצָמוֹת וְכוּ' מִצָרְפִין לְטַמֵּא טֻמְאַת אֳכָלִין מִנַּיִן, אֶלָּא תְּלָתָא קְרָאֵי כְּתִיבֵי. "עַל כָּל זֶרַע זֵרוּעַ אֲשֶׁר יִזָּרֵעַ" חָד לְשׁוֹמֵר זְרָעִים, וְחָד לְשׁוֹמֵר אִילָנוֹת, וְאִידָךְ לְשׁוֹמֵר בָּשָׂר וּבֵצִים וְדָגִים.

אָמַר רַב חִיָּא בַּר אָשֵׁי אָמַר רַב, יֵשׁ יָד לְטֻמְאָה וְאֵין יָד לְהַכְשִׁיר, וְרַבִּי יוֹחָנָן אֲמַר, יֵשׁ יָד לְטֻמְאָה, וְיֵשׁ יָד לְהַכְשִׁיר. בְּמַאי קָמִיפְלָגֵי, אִיבָּעִית אֵימָא קְרָא, מַר סְבַר מִקְרָא נִדְרָשׁ לְפָנָיו וְלֹא לִפְנֵי פָנָיו, וּמַר סְבָר לְפָנָיו וְלִפְנֵי פָנָיו. אִיבָּעִית אֵימָא סְבָרָא, מַר סָבַר, הֶכְשֵׁר תְּחִלַּת טֻמְאָה הוּא. וּמַר סָבַר הֶכְשֵׁר לָאו תְּחִלַּת טֻמְאָה הוּא.

{pפסוק לוp}  אִלּוּ אָמַר "מִקְוֵה מַיִם יִהְיֶה טָהוֹר" יָכוֹל אֲפִלּוּ מִלֵּא בִּכְתֵפוֹ וְעָשָׂה מִקְוֶה יְהֵא טָהוֹר, תַּלְמוּד לוֹמַר "מַעְיָן", מַה מַעְיָן בִּידֵי שָׁמַיִם אַף מִקְוֶה בִּידֵי שָׁמַיִם. אִי מַה מַעְיָן שֶׁאֵין בּוֹ תְּפִיסַת יְדֵי אָדָם אַף מִקְוֶה שֶׁאֵין בּוֹ תְּפִיסַת יְדֵי אָדָם יָצָא הַמֵּנִּיחַ קַנְקַנִּים בְּרֹאשׁ הַגַּג לְנַגְּבָן וְנִתְמַלְּאוּ מַיִם, תַּלְמוּד לוֹמַר "בּוֹר", אִי בּוֹר יָכוֹל אַף בּוֹר שֶׁבִּסְפִינָה יְהֵא טָהוֹר, תַּלְמוּד לוֹמַר "מַעְיָן" מַה מַּעְיָן שֶׁעִקְּרוֹ בַּקַרְקַע אַף מִקְוֶה שֶׁעִקְּרָהּ בַּקַרְקַע.

אִי מַה מַּעְיָן מְטַהֵר בְּזוֹחֲלִין אַף מִקְוֶה מְטַהֵר בְּזוֹחֲלִין, תַּלְמוּד אַך מַעְיָן, הַמַּעְיָן מְטַהֵר בְּזוֹחֲלִין וְהַמִּקְוֶה בְּאַשְׁבֹּרֶן.

מִנַּיִן אִם הָיָה טָמֵא יְטַהֲרֶנָּה, תַּלְמוּד לוֹמַר "מַעְיָן וּמִקְוֵה יִהְיֶה טָהוֹר", אֵין לִי אֶלָּא מַעְיָן אֶת הַמִּקְוֶה, מִנַּיִן מִקְוֶה אֶת הַמִּקְוֶה וּמִקְוֶה אֶת הַבּוֹר וּבוֹר אֶת הַבּוֹר וְבּוֹר אֶת הַמִּקְוֶה, תַּלְמוּד לוֹמַר "מַעְיָן יִהְיֶה טָהוֹר וּבוֹר יִהְיֶה טָהוֹר וּמִקְוֵה מַיִם יִהְיֶה טָהוֹר".

אִי מַה מַּעְיָן מְטַהֵר בְּכָל שֶׁהוּא, אַף מִקְוֶה יְטַהֵר בְּכָל שֶׁהוּא, תַּלְמוּד לוֹמַר "אַךְ מַעְיָן", הַמַּעְיָן מְטַהֵר בְּכָל שֶׁהוּא, וְהַמִּקְוֶה בְּאַרְבָּעִים סֵאָה.

"מִקְוֵה מַיִם", וְלֹא מִקְוֵה כָּל הַמַּשְׁקִין כֻּלָּן, פְּרָט לְשֶׁנָּפְלוּ לְתוֹכָן מֵי כְּבָשִׁין וּמֵי צְבָעִין וְשִׁנּוּ הַמַּרְאֶה, דִּבְרֵי רַבִּי מֵאִיר, שֶׁהָיָה רַבִּי מֵאִיר אוֹמֵר כָּל הַפּוֹסְלוֹ בִּשְׁלֹשֶׁת לוֹגִין פּוֹסְלוֹ בְּשִׁנּוּי מַרְאֶה, מֵי כְּבָשִׁין וּמֵי צְבָעִין פּוֹסְלִין אוֹתוֹ בִּשְׁלֹשֶׁת לוֹגִין וּפוֹסֵל אוֹתוֹ בְּשִׁנּוּי מַרְאֶה. רַבִּי יְהוּדָה אוֹמֵר, כָּל הַפּוֹסֵל בִּשְׁלֹשֶׁת לוֹגִין אֵין פּוֹסְלִין אוֹתוֹ בְּשִׁנּוּי מַרְאֶה, מֵי כְּבָשִׁין וּמֵי צְבָעִין פּוֹסְלִין אוֹתוֹ בִּשְׁלֹשֶׁת לוֹגִין וּפּוֹסְלִין אוֹתוֹ בְּשִׁנּוּי מַרְאֶה. רַבִּי יוֹסִי אוֹמֵר, כָּל הַפּוֹסְלוֹ בִּשְׁלֹשֶׁת לוֹגִין אֵין פּוֹסְלוֹ [בְּשִׁנּוּי מַרְאֶה], מֵי כְּבָשִׁים וּמֵי צְבָעִין פּוֹסְלִין אוֹתוֹ בִּשְׁלֹשֶׁת לוֹגִין וְאֵין פּוֹסְלִין אוֹתוֹ בְּשִׁנּוּי מַרְאֶה.

תַּנְיָא סָפֵק טֻמְאָה צָפָה בֵּין בְּכֵלִים בֵּין בְּקַרְקַע טְהוֹרָה. רַבִּי שִׁמְעוֹן אוֹמֵר, בְּכֵלִים טְמֵאָה, בְּקַרְקַע טְהוֹרָה. מַאי טַעְמָא דְּתַנָּא קַמָא אָמַר רַב יִצְחָק בַּר אַבְדִּימִי, כְּתִיב (פסוק מא) "וְכָל הַשֶּׁרֶץ הַשֹּׁרֵץ" (עַל הָאָרֶץ) כָּל מָקוֹם שֶׁהוּא שׁוֹרֵץ, וּכְתִיב (שם) "עַל הָאָרֶץ" הָא כֵּיצַד וַדַּאי נָגַע טָמֵא סָפֵק נָגַע טָהוֹר. וְרַבִּי שִׁמְעוֹן מַאי טַעְמָא, אָמַר עוּלָא, כְּתִיב מַעְיָן וּבוֹר מִקְוֵה מַיִם יִהְיֶה טָהוֹר, וּכְתִיב "יִטְמָא", הָא כֵּיצַד בִּכְלִי טָמֵא בַּקַרְקַע טָהוֹר.

תְּנָן הָתָם, נָתַן יָדָיו אוֹ רַגְלָיו אוֹ עֲלֵי יְרָקוֹת כְּדֵי שֶׁיַּעַבְרוּ מַיִם לְחָבִית פְּסוּלִים. עֲלֵי קָנִים וַעֲלֵי אֱגוֹזִין כְּשֵׁרִין. זֶה הַכְּלָל דָּבָר שֶׁמְּקַבֵּל טֻמְאָה פְּסוּלִין, דָּבָר שֶׁאֵינוֹ מְקַבֵּל טֻמְאָה כְּשֵׁרִין, מְנַא הַנֵּי מִלֵּי, אָמַר רַבִּי יוֹחָנָן מִשּׁוּם רַבִּי יוֹסִי בַּר אָבִין, אָמַר קְרָא אַךְ מַעְיָן וּבוֹר מִקְוֵה מַיִם יִהְיֶה טָהוֹר הֲוָיָתָן עַל יְדֵי טָהֳרָה תְּהֵא. אָמַר רַבִּי חִיָּא בַּר אַבָּא אָמַר רַבִּי יוֹחָנָן, זֹאת אוֹמֶרֶת אֲוִיר כְּלִי כִּכְלִי דָּמֵי, אָמַר לֵיהּ רַבִּי זֵירָא לְרַבִּי חִיָא, דִּילְמָא בְּשׁוֹתֵת, אָמַר לֵיהּ תַּרְדָא, כְּדֵי שֶׁיַּעַבְרוּ מַיִם לְחָבִית תְּנָן.

{rרמז תקמבr}  אָמַר לֵיהּ יַעֲקֹב מִינָאָה לְרָבָא, קַיְמָא לַן חַיָּה בִּכְלַל בְּהֵמָה לְסִימָנִין, וְאֵימָא נַמִּי דִּבְהֵמָה בִּכְלַל חַיָּה לְכִסּוּי, אָמַר לֵיהּ, עָלֶיךָ אָמַר קְרָא  "לֹא תֹאכֲלֶנּוּ עַל הָאָרֶץ תִשְׁפְּכֶנּוּ כַּמָּיִם", מַה מַּיִם לֹא בָּעֵי כִּסּוּי אַף הַאי נַמִּי לֹא בָּעֵי כִּסּוּי, אֶלָּא מֵעַתָּה יִטְבְּלוּ בּוֹ, אָמַר קְרָא אַךְ מַעְיָן וּבוֹר מִקְוֵה מַיִם יִהְיֶה טָהוֹר, הַנֵּי אִין מִידִי אַחֲרִינָא לֹא. וְאֵימָא הַנֵּי מִלֵּי לִמְעוּטֵי שְׁאָר מַשְׁקִין דְּלֹא אִיקְרוּ מַיִם אֲבָל דָּם דְּאִיקְרוּ מַיִם הָכִי נַמִי, תְּרֵי מִעוּטֵי כְּתִיבֵי מַעְיָן מַיִם וּבוֹר מַיִם, וְאֵימָא אִידִי וְאִידִי לִמְעוּטֵי שְׁאָר מַשְׁקִין חַד לִמְעוּטֵי זוֹחַלִין וְחַד לִמְעוּטֵי מְכוּנָסִין, תְּלָתָא מִעוּטֵי כְּתִיבֵי מַעְיָן מַיִם וּמִקְוֵה מַיִם וּבוֹר מַיִם.

"וְנֹגֵעַ בְּנִבְלָתָם יִטְמָא", הִלֵּל אוֹמֵר, אֲפִלּוּ הֵם בְּתוֹךְ הַמַּיִם, מִפְּנֵי שֶׁהָיִיתִי אוֹמֵר הוֹאִיל וְהָאָרֶץ מַעֲלָה הַטְּמֵאִים מִטֻּמְאָתָן וְהַמִּקְוֶה מַעֲלֶה הַטְּמֵאִים מִטֻּמְאָתָן, מַה הָאָרֶץ מַצֶּלֶת עַל הַטָּהוֹר מִלִּטַמֵּא אַף מִקְוֶה מַצִּיל עַל הַטָּהוֹר מִלִּטַמֵּא, תַּלְמוּד לוֹמַר "וְנֹגֵעַ בְּנִבְלָתָם יִטְמָא", וַאֲפִלּוּ הֵן בְּתוֹךְ הַמַּיִם.

רַבִּי יוֹסִי הַגְּלִילִי אוֹמֵר, וְנֹגֵעַ בְּמַגָּע הוּא מְטַמֵּא וְאֵין מְטַמֵּא בְּמַשָּׂא, וַהֲלֹא דִין הוּא וּמָה אִם בְּהֵמָה שֶׁלֹּא עָשָׂה דָּמָהּ כִּבְשָׂרָהּ מְטַמְּאָה בְּמַשָּׂא, שֶׁרֶץ שֶׁעָשָׂה דָּמוֹ כִּבְשָׂרוֹ אֵינוֹ דִין שֶׁיְּטַמֵּא בְּמַשָּׂא, תַּלְמוּד לוֹמַר "וְנֹגֵעַ בְּנִבְלָתָם יִטְמָא", בְּמַגָּע הוּא מְטַמֵּא וְאֵין מְטַמֵּא בְּמַשָּׂא.

רַבִּי עֲקִיבָא אוֹמֵר, "וְנֹגֵעַ בְּנִבְלָתָם" לְרַבּוֹת אֶת כְּלֵי עֶצֶם, וַהֲלֹא דִין הוּא וּמָה אִם הָעֵץ שֶׁאָבִיו טָהוֹר כֵּלִים הַנַּעֲשִׂים מִמֶּנּוּ מְקַבְּלִין טֻמְאָה, עֶצֶם שֶׁאָבִיו טָמֵא אֵינוֹ דִין שֶׁיְּהוּ כֵּלִים הַנַּעֲשִׂים מִמֶּנּוּ מְקַבְּלִין טֻמְאָה, לֹא אִם אָמַרְתָּ בְּעֵץ שֶׁמַּכְשִׁיר בְּבַיִת הַמְנֻגָּע תֹּאמַר בְּעֶצֶם שֶׁאֵינוֹ מַכְשִׁיר בְּבַיִת הַמְנֻגָּע הוֹאִיל וְאֵינוֹ שֶׁמַּכְשִׁיר בְּבַיִת הַמְנֻגָּע לֹא יְהוּ כֵּלִים נַעֲשִׂים מִמֶּנּוּ מְקַבְּלִין טֻמְאָה, תַּלְמוּד לוֹמַר "וְנֹגֵעַ בְּנִבְלָתָם יִטְמָא" לְרַבּוֹת כְּלֵי עֶצֶם.

{rרמז תקמגr}  רַבִּי יִשְׁמָעֵאל בְּרַבִּי יוֹחָנָן בֶּן בְּרוֹקָה אוֹמֵר, הֲרֵי הוּא אוֹמֵר (במדבר לא, כ) "וְכָל מַעֲשֵׂה עִזִּים" לְרַבּוֹת כָּל הֶעָשׂוּי מִן הָעִזִּים, וַאֲפִלּוּ מִן הַקַּרְנַיִם וַאֲפִלּוּ מִן הַטְּלָפַיִם, שְׁאָר חַיָּה וּבְהֵמָה מִנַיִן, תַּלְמוּד לוֹמַר "וְכָל מַעֲשֵׂה", אִם כֵּן לָמָּה נֶאֱמַר "עִזִּים" פְּרָט לְעוֹף.

{pפסוק לז-לחp}  "וְכִי יִפֹּל מִנִּבְלָתָם" יֵשׁ מִנִּבְלָתָם מְטַמֵּא וְיֵשׁ מִנִּבְלָתָם שֶׁאֵין מְטַמֵּא, פְּרָט לִיבֵשָׁה שֶׁאֵינָהּ יְכוֹלָה לְהַשְׁרוֹת.

מִנַּיִן לִזְרָעִים טְמֵאִים שֶׁזְּרָעָן שֶׁיִּטְהֲרוּ, תַּלְמוּד לוֹמַר "אֲשֶׁר יִזָּרֵעַ טָהוֹר", יָכוֹל אַף עַל פִּי שֶׁלֹּא הִשְׁרִישׁוּ, תַּלְמוּד לוֹמַר "הוּא".

"וְכִי יִפֹּל מִנִּבְלָתָם עַל כָּל זֶרַע זֵרוּעַ" וְגוֹ' טָהוֹר הוּא, הַתּוֹלֵשׁ מֵעָצִיץ נָקוּב חַיָּב, מִשֶּׁאֵינוֹ נָקוּב פָּטוּר. רַבִּי שִׁמְעוֹן פּוֹטֵר בָּזֶה וּבָזֶה. לְכָל מִלֵּי כְּתָלוּשׁ מַשְׁוֵי לֵיהּ, וְהָא דִּתְנָן אֵין בֵּין נָקוּב לְשֶׁאֵינוֹ נָקוּב אֶלָּא לְּהַכְשִׁיר אֶת הַזְּרָעִים, שָׁאנִי לְעִנְיַן טֻמְאָה דְּהַתּוֹרָה רִבְּתָה זְרָעִים, עַל כָּל זֶרַע זֵרוּעַ אֲשֶׁר יִזָּרֵעַ.

תָּנָא דְבֵי רַבִּי יִשְׁמָעֵאל, עַל כָּל זֶרַע זֵרוּעַ, מַה זְּרָעִים שֶׁאֵין סוֹפָן לְטַמֵּא טֻמְאָה חֲמוּרָה צְרִיכִין הֶכְשֵׁר, אַף כָּל שֶׁאֵין סוֹפוֹ לְטַמֵּא טֻמְאָה חֲמוּרָה צָרִיךְ הֶכְשֵׁר, יָצָא עוֹף טָהוֹר שֶׁסּוֹפוֹ לְטַמֵּא טֻמְאָה חֲמוּרָה שֶׁאֵינָהּ צְרִיכָה הֶכְשֵׁר.

תַּנְיָא, חִטָּה בֵּין קְלוּפָה בֵּין שֶׁאֵינָהּ קְלוּפָה מִצְטָרֶפֶת. שְׂעוֹרָה קְלוּפָה מִצְטָרֶפֶת שֶׁאֵינָהּ קְלוּפָה אֵין מִצְטָרֶפֶת. וְהָתָּנִי רַבִּי יִשְׁמָעֵאל, עַל כָּל זֶרַע זֵרוּעַ אֲשֶׁר יִזָּרֵעַ כְּדֶרֶךְ שֶׁבְּנֵי אָדָם מוֹצִיאִין לִזְרִיעָה, חִטָּה בִּקְלִפָּתָהּ, שְׂעוֹרָה בִּקְלִפָּתָהּ, עֲדָשִׁין בִּקְלִפָּתָן, לֹא קַשְׁיָא, כָּאן בְּלַחוֹת כָּאן בִּיבֵשׁוֹת.

תְּנָן הָתָם, הָעוֹר וְהַרֹטֶב וְהַקֵּפֶה וְהָאָלָל וְהָעֲצָמוֹת וְהַגִּידִין וְהַקַּרְנַיִם וְהַטְּלָפַיִם מִצְטָרְפִין לְטֻמְאַת אֳכָלִין, אֲבָל לֹא לְטֻמְאַת נְבֵלוֹת. תָּנֵינָא לְהָא דְּתָנוּ רַבָּנָן, שׁוֹמְרִין לְטֻמְאָה קַלָּה וְאֵין שׁוֹמְרִין לְטֻמְאָה חֲמוּרָה, שׁוֹמְרִין לְטֻמְאָה קַלָּה מְנָלַן, דְּתָנָא דְבֵי רַבִּי יִשְׁמָעֵאל עַל כָּל זֶרַע זֵרוּעַ אֲשֶׁר יִזָּרֵעַ כְּדֶרֶךְ שֶׁבְּנֵי אָדָם מוֹצִיאִין וְכוּ'. וְלֹא שׁוֹמְרִין לְטֻמְאָה חֲמוּרָה מְנָלַן, דְּתָנוּ רַבָּנָן, (פסוק לט) בְּנִבְלָתָהּ וְלֹא בְּעוֹר שֶׁאֵין עָלָיו כַּזַּיִת בָּשָׂר, יָכוֹל הַנּוֹגֵעַ כְּנֶגֶד בָּשָׂר מֵאֲחוֹרָיו לֹא יְהֵא טָמֵא, תַּלְמוּד לוֹמַר "יִטְמָא", מַאי קָאָמַר, אָמַר רָבָא, וְאָמְרֵי לָהּ כַּדִי, חִסּוּרֵי מְחַסְּרָא וְהָכִי קְתָנֵי בְּנִבְלָתָהּ וְלֹא בְּעוֹר שֶׁאֵין עָלָיו כַּזַּיִת בָּשָׂר וְעוֹר מַשְׁלִימוֹ לְכַזַּיִת, יָכוֹל שֶׁאֲנִי מוֹצִיא אַף עוֹר שֶׁיֵּשׁ עָלָיו כַּזַּיִת בָּשָׂר הַנּוֹגֵעַ כְּנֶגֶד (הָעוֹר) [הַבָּשָׂר] מֵאֲחוֹרָיו יָכוֹל לֹא יְהֵא טָמֵא וַאֲפִלּוּ מַעֲשֵׂה יָד נַמִּי לֹא עָבִיד, תַּלְמוּד לוֹמַר "יִטְמָא".

"בְּנִבְלָתָהּ", וְלֹא בְּעוֹר שֶׁיֵּשׁ עָלָיו שְׁנֵי חֲצָאֵי זֵיתִים. יָכוֹל אַף בְּמַשָּׂא, תַּלְמוּד לוֹמַר (פסוק מ) וְהַנֹּשֵׂא (יִטְמָא) [טָמֵא], דִּבְרֵי רַבִּי יִשְׁמָעֵאל, רַבִּי עֲקִיבָא אוֹמֵר הַנּוֹגֵעַ וְהַנּוֹשֵׂא אֶת שֶׁבָּא לִכְלַל מַגָּע בָּא לִכְלַל מַשָּׂא, לֹא בָּא לִכְלַל מַגָּע לֹא בָּא לִכְלַל מַשָּׂא. אָמַר עוּלָא, שְׁנֵי חֲצָאֵי זֵיתִים שֶׁתְּחָבָן בְּקֵיסָם אֲפִלּוּ מוֹלִיךְ וּמֵבִיא כָּל הַיּוֹם טָהוֹר, מַאי טַעְמָא כְּתִיב נִשָׂא וּקְרִינָן נוֹשֵׂא בָּעִינָן נוֹשֵׂא וְהוּא דְּנִשָׂא [בְּבַת אַחַת].

תָּנוּ רַבָּנָן "בְּנִבְלָתָהּ", וְלֹא קוּלִית סְתוּמָה, יָכוֹל אֲפִלּוּ נִקְּבָה, תַּלְמוּד לוֹמַר "הַנֹּגֵעַ יִטְמָא" אֶת שֶׁאֶפְשָׁר לִגַּע טָמֵא, שֶׁאִי אֶפְשָׁר לִגַּע טָהוֹר אָמַר לֵיהּ רַבִּי זֵירָא לְאַבַּיֵּי, אֶלָּא מֵעַתָּה בְּהֵמָה בְּעוֹרָהּ לֹא תְּטַמֵּא, אָמַר לֵיהּ חָזֵי כַּמָּה נְקָבִים יֵשׁ בָּהּ. אָמַר לֵיהּ רַב פָּפָּא לְרָבָא, כּוּלְיָא בְּחֵלְבָה לֹא תְטַמֵּא, אָמַר לֵיהּ חָזֵי כַּמָּה חוּטִין נִמְשָׁכִין הֵימֶנָּה. חִשֵּׁב עָלֶיהָ לְנַקְּבָהּ מַהוּ, מְחֻסַּר נְקִיבָה לָאו כִּמְחֻסַּר מַעֲשֶׂה דָּמֵי.

תַּנְיָא הָאֵיבֶר וְהַבָּשָׂר הַמְדֻלְּדָּלִין בִּבְהֵמָה וּמְעֹרִין כְּחוּט הַשַּׂעֲרָה יָכוֹל יְטַמֵּא טֻמְאַת נְבֵלוֹת, תַּלְמוּד לוֹמַר "וְכִי יִפֹּל", עַד שֶׁיִּפֹּל, וַאֲפִלּוּ הָכִי טֻמְאַת אֳכָלִין מְטַמֵּא כֵּיוָן דְּאֵין מַעֲלֶה אֲרוּכָה, מְסַיֵּעַ לֵיהּ לְרַב חִיָּא בַּר אָשֵׁי, דַּאֲמַר, תְּאֵנִים שֶׁצָּמְקוּ בְּאִבֵּיהֶן מְטַמֵּא טֻמְאַת אֳכָלִין, וְהַתּוֹלֵשׁ מֵהֶן בְּשַׁבָּת חַיָּב חַטָּאת.

"וְכִי יֻתַּן מַיִם עַל זֶרַע", הַכּוֹפֶה קְעָרָה עַל הַכֹּתֶל אִם בִּשְׁבִיל שֶׁתּוּדַח הֲרֵי זֶה בְּכִי יֻתַּן, אִם בִּשְׁבִיל שֶׁלֹא יִלְקֶה הַכֹּתֶל אֵינּוֹ בְּכִי יֻתַּן, הָא גּוּפָא קָשְׁיָא, אָמַרְתָּ בִּשְׁבִיל שֶׁתּוּדַח הֲרֵי זֶה בְּכִי יֻתַּן הָא בִּשְׁבִיל שֶׁתֻּדַּח הַכֹּתֶל אֵינוֹ בְּכִי יֻתַּן, וַהֲדַר תָּנֵי בִּשְׁבִיל שֶׁלֹּא יִלְקֶה הַכֹּתֶל אֵינוֹ בְּכִי יֻתַּן, הָא בִּשְׁבִיל שֶׁיֻּדַּח הַכֹּתֶל הֲרֵי זֶה בְּכִי יֻתַּן, אָמַר רַב פָּפָּא, הָכִי קָאָמַר הַכּוֹפֶה קְעָרָה עַל הַכֹּתֶל אִם בִּשְׁבִיל שֶׁתּוּדַח הֲרֵי זֶה בְּכִי יֻתַּן הָא בִּשְׁבִיל שֶׁיּוּדַח הַכֹּתֶל אֵין זֶה בְּכִי יֻתַּן בַּמֶה דְבָרִים אֲמוּרִים בְּכֹתֶל מְעָרָה, אֲבָל בְּכֹתֶל בִּנְיָן בִּשְׁבִיל שֶׁלֹּא יִלְקֶה הַכֹּתֶל הוּא דְּאֵינוֹ בְּכִי יֻתַּן, הָא בִּשְׁבִיל שֶׁיּוּדַח הַכֹּתֶל הֲרֵי זֶה בְּכִי יֻתַּן.

תַּנְיָא, יָכוֹל יְהֵא אֹכֶל מְטַמֵּא אֹכֶל, תַּלְמוּד לוֹמַר "וְכִי יֻתַּן מַיִם עַל זֶרַע וְנָפַל מִנִּבְלָתָם עָלָיו טָמֵא הוּא", הוּא טָמֵא וְאֵינוֹ עוֹשֶׂה כַּיּוֹצֵא בּוֹ. אָמַר אַבַּיֵּי, לֹא שָׁנוּ אֶלָּא בְּחֻלִּין, אֲבָל בִּתְרוּמָה וְקָדָשִׁים עוֹשֶׂה כַּיּוֹצֵא בּוֹ. וְרָבָא אֲמַר, לֹא שָׁנוּ אֶלָּא בְּחֻלִּין וּתְרוּמָה, אֲבָל קָדָשִׁים עוֹשֶׂה כַּיּוֹצֵא בּוֹ. רָבִינָא מִשְּׁמֵיהּ דְּרָבָא אֲמַר, מִקְרָא מָלֵא דִּבֵּר הַכָּתוּב לֹא שְׁנָא חֻלִּין וְלֹא שְׁנָא קָדָשִׁים וְלֹא שְׁנָא תְּרוּמָה.

מִכְּדֵי כְּתִיב "וְכִי יֻתַּן מַיִם עַל זֶרַע",  "מִכָּל הָאֹכֶל אֲשֶׁר יֵאָכֵל אֲשֶׁר יָבוֹא עָלָיו מַיִם לָמָּה לִי, חָד בְּטֻמְאַת מֵת וְחָד בְּטֻמְאַת שֶׁרֶץ וּצְרִיכֵי דְּאִי אַשְׁמְעִינָן טֻמְאַת מֵת הָתָם הוּא דְּבָעְיָא הֶכְשֵׁר מִשּׁוּם דְּלֹא מְטַמֵּא בְּכַעֲדָשָׁה, אֲבָל שֶׁרֶץ דִּמְטַמֵּא בְּכַעֲדָשָׁה אֵימָא לֹא לִיבָּעֵי הֶכְשֵׁר, וְאִי אַשְׁמְעִינָן שֶׁרֶץ מִשּׁוּם דְּלֹא מְטַמֵּא טֻמְאַת שִׁבְעָה, אֲבָל מֵת דִּמְטַמֵּא טֻמְאַת שִׁבְעָה אֵימָא לֹא לִיבָּעֵי הֶכְשֵׁר, צְרִיכָא.

עוֹדֵהוּ הַטַּל עֲלֵיהֶן וְשָׂמַח הֲרֵי זֶה בְּ'כִי יֻתַּן' נִגְּבוּ אַף עַל פִּי שֶׁהוּא שָׂמֵחַ אֵינוֹ בְּכִי יֻתַּן דִּכְתִיב "וְכִי יֻתַּן" עַד שֶׁיִּתֵּן אִי הָכִי רֵישָׁא נַמִּי כִּדְרַב פָּפָּא, דְּרַב פָּפָּא רָמֵי, כְּתִיב כִּי יִתֵּן וּקְרִינָן כִּי יֻתַּן הָא כֵּיצַד כִּי יֻתַּן דּוּמְיָא דְּכִי יִתֵּן מַה יִּתֵּן לְדַעַת וְנִיחָא לֵיהּ, אַף יֻתַּן לְדַעַת וְנִיחָא לֵיהּ.

"וְכִי יֻתַּן מַיִם" יֵשׁ לִי בָּעִנְיָן הַזֶּה זְרָעִים טְמֵאִים וּזְרָעִים טְהוֹרִים, מְחֻבָּרִין וּתְלוּשִׁין מִן הַקַּרְקַע, מַתָּן בִּידֵי אָדָם וּמַתָּן בִּידֵי שָׁמַיִם, אָכְלֵי אָדָם וְאָכְלֵי בְּהֵמָה יֵשׁ לְךָ לַחֲלֹק אִם אַתָּה אוֹמֵר מְחֻבָּרִין טְמֵאִין וּתְלוּשִׁין טְהוֹרִין טִמֵּאתָ הַכֹּל, וּכְשֶׁאַתָּה אוֹמֵר מְחֻבָּרִין טְהוֹרִין וּתְלוּשִׁין טְמֵאִין טִמֵּאתָ מִקְצָת וְטִהַרְתָּ מִקְצָת, אִם אַתָּה אוֹמֵר אָכְלֵי בְּהֵמָה (טְהוֹרִין) [טְמֵאִים] וְאָכְלֵי אָדָם (טְמֵאִים) [טְהוֹרִים] טִמֵּאתָ הַכֹּל, כְּשֶׁאַתָּה אוֹמֵר אָכְלֵי בְּהֵמָה (טְמֵאִין) [טְהוֹרִים] וְאָכְלֵי אָדָם (טְהוֹרִים) [טְמֵאִים] טִמֵּאתָ מִקְצָת וְטִהַרְתָּ מִקְצָת אִם אַתָּה אוֹמֵר בִּידֵי שָׁמַיִם טָמֵא וּבִידֵי אָדָם טָהוֹר טִמֵּאתָ הַכֹּל, וּכְשֶׁאַתָּה אוֹמֵר בִּידֵי שָׁמַיִם טָהוֹר וּבִּידֵי אָדָם טָמֵא טִמֵּאתָ מִקְצָת וְטִהַרְתָּ מִקְצָת.

"וְכִי יֻתַּן מַיִם עַל זֶרַע וְנָפַל מִנִּבְלָתָם עָלָיו טָמֵא הוּא". הֲרֵי זֶה בָּא לְלַמֵּד עַל הַשֶּׁרֶץ שֶׁלֹּא יְטַמֵּא אֶת הַזְּרָעִים עַד לְאַחַר הֶכְשֵׁר, וַהֲלֹא דִין הוּא טִמֵּא בִּכְלִי חֶרֶס וְטִמֵּא בְּשֶׁרֶץ מַה כְּלִי חֶרֶס לֹא טִמֵּא אֶת הַזְּרָעִים אֶלָּא לְאַחַר הֶכְשֵׁר אַף שֶׁרֶץ לֹא (טִמֵּא) [יְטַמֵּא] אֶת הַזְּרָעִים עַד לְאַחַר הֶכְשֵׁר הֵן אִם הֵקֵל בִּכְלֵי חֶרֶס הַקַּל נָקֵל בְּשֶׁרֶץ חָמוּר אֶלָּא יְטַמֵּא בְּהֶכְשֵׁר וְשֶׁלֹּא בְּהֶכְשֵׁר, תַּלְמוּד לוֹמַר "וְכִי יֻתַּן מַיִם עַל זֶרַע" וְגוֹ' הֲרֵי זֶה בָּא לְלַמֵּד עַל שֶׁרֶץ שֶׁלֹּא יְטַמֵּא אֶת הַזְּרָעִים אֶלָּא לְאַחַר הֶכְשֵׁר.

אֵין לִי אֶלָּא הֶכְשֵׁר מַיִם מִנַּיִן לַעֲשׂוֹת שְׁאָר מַשְׁקִין כְּמַיִם, וְדִין הוּא וּמָה אִם כְּלִי חֶרֶס הַקַּל עָשָׂה בּוֹ שְׁאָר מַשְׁקִין כְּמַיִם שֶׁרֶץ חָמוּר אֵינוֹ דִין שֶׁנַּעֲשֶׂה בּוֹ שְׁאָר מַשְׁקִין כַּמַּיִם, אוֹ כַּלֵּךְ לְדֶרֶךְ זוֹ, חָמוּר כְּלִי חֶרֶס שֶׁמְּטַמֵּא בַּאֲוִיר תַּלְמוּד לוֹמַר "מַיִם" "מַיִם" אֲמוּרִין לְמַעְלָה וּמַיִם אֲמוּרִין לְמַטָּה מַה "מַּיִם" הָאֲמוּרִין לְמַעְלָה עָשָׂה בּוֹ שְׁאָר מַשְׁקִין כְּמַיִם, אַף מַיִם הָאֲמוּרִין לְמַטָּה עָשָׂה בּוֹ שְׁאָר מַשְׁקִין כְּמַיִם, קַל וָחֹמֶר וּמָה אִם מַיִם שֶׁהֵן חוֹזְרִין לְיַד אֲבִיהֶן לִטַּהֵר מַכְשִׁירִין אֶת הַזְּרָעִים, שְׁאָר מַשְׁקִין שֶׁאֵין חוֹזְרִין לְיַד אֲבִיהֶן לִטַּהֵר אֵינוֹ דִין שֶׁיַּכְשִׁירוּ אֶת הַזְּרָעִים, לֹא אִם אָמַרְתָּ בְּמַיִם שֶׁנַּעֲשׂוּ אַב הַטֻּמְאָה לְטַמֵּא אָדָם לְטַמֵּא בְּגָדִים תֹּאמַר בִּשְׁאָר מַשְׁקִין שֶׁלֹּא נַעֲשׂוּ אַב הַטֻּמְאָה לְטַמֵּא אָדָם לְטַמֵּא בְּגָדִים לֹא יַכְשִׁירוּ אֶת הַזְּרָעִים תַּלְמוּד לוֹמַר "מַיִם" "מַיִם" הָאֲמוּרִין לְמַעְלָה עָשָׂה בּוֹ שְׁאָר מַשְׁקִין כְּמַיִם, אַף וְכוּ'.

מִנַּיִן לַעֲשׂוֹת מַחֲשָׁבָה כְּמַתָּנָה וְדִין הוּא וּמַה כְּלִי חֶרֶס הַקַּל עָשָׂה בּוֹ מַחֲשָׁבָה כְּמַתָּנָה שֶׁרֶץ חָמוּר אֵינוֹ דִין שֶׁנַּעֲשֶׂה בּוֹ מַחֲשָׁבָה כְּמַתָּנָה, אוֹ כַּלֵּךְ לְדֶרֶךְ זוֹ, חָמוּר כְּלִי חֶרֶס שֶׁמְּטַמֵּא בַּאֲוִיר תַּלְמוּד לוֹמַר "מַיִם" "מַיִם" אֲמוּרִין לְמַעְלָה וּ"מַיִם" אֲמוּרִין לְמַטָּה מַה "מַּיִם" הָאֲמוּרִין לְמַעְלָה עָשָׂה מַחֲשָׁבָה כְּמַתָּנָה אַף מַיִם הָאֲמוּרִין לְמַטָּה עָשָׂה מַחֲשָׁבָה כְּמַתָּנָה.

אֵין לִי אֶלָּא שֶׁנָּתַן מַיִם עַל גַּבֵּי זֶרַע נָתַן זֶרַע עַל גַּבֵּי מַיִם מִנַּיִן, תַּלְמוּד לוֹמַר "וְנָפַל מִנִּבְלָתָם עָלָיו טָמֵא".

"טָמֵא הוּא לָכֶם" לְכָל צָרְכֵיכֶם לְרַבּוֹת יְדוֹת (הַזֶּרַע) הָאֳכָלִין, יַד הַפַּרְכִּיל טֶפַח מִכָּאן וְטֶפַח מִכָּאן יַד הָאֶשְׁכּוֹל כָּל שֶׁהוּא זָנָב שֶׁל אֶשְׁכּוֹל כָּל שֶׁרִקְּנָה יַד מַכְבֶּדֶת שֶׁל תְּמָרָה אַרְבָּעָה טְפָחִים קָנֶה שֶׁל שִׁבֹּלֶת שְׁלֹשָׁה טְפָחִים, יַד כָּל הַנִּקְצָרִין שְׁלֹשָׁה טְפָחִים אֶת שֶׁדַּרְכָּן לִגָּזֵז וְאֵין דַּרְכָּן לִקָּצֵץ וִידֵיהֶן וְשָׁרְשֵׁיהֶן כָּל שֶׁהֵן וּמַלְעִין שֶׁל שִׁבָּלִים כָּל שֶׁהֵן אוֹ יָכוֹל אַף עַל פִּי שֶׁבְּסָסָן תַּלְמוּד לוֹמַר "הוּא".

{pפסוק לטp}  "וְכִי יָמוּת מִן הַבְּהֵמָה אֲשֶׁר הִיא לָכֶם לְאָכְלָה" לְהָבִיא אֶת בֶּן שְׁמוֹנֶה שֶׁאֵין שְׁחִיטָתוֹ מְטַהַרְתּוֹ רַבִּי יוֹסִי בְּרַבִּי יְהוּדָה וְרַבִּי אֶלְעָזָר בְּרַבִּי שִׁמְעוֹן אָמְרֵי, שְׁחִיטָתוֹ מְטַהַרְתּוֹ לַאֲכִילָה כֻּלָּא עָלְמָא מֵת הוּא רַבִּי יוֹסִי וְרַבִּי אֶלְעָזָר אָמְרֵי כִּטְרֵפָה מַה טְּרֵפָה אַף עַל גַּב דְּמֵתָה הִיא שְׁחִיטָתָהּ מְטַהַרְתָּה הָכָא נַמִּי לֹא שְׁנָא וְרַבָּנָן אָמְרֵי, לֹא דָמֵי לִטְרֵפָה טְרֵפָה הָיְתָה לָהּ שְׁעַת הַכֹּשֶׁר וְכוּ'. וְכִי תֵימָא טְרֵפָה מִבֶּטֶן מַאי אִיכָּא לְמֵימַר הָתָם יֵשׁ בְּמִינָהּ שְׁחִיטָה הָכָא אֵין בְּמִינָהּ שְׁחִיטָה.

"וְכִי יָמוּת מִן הַבְּהֵמָה" מִקְצָת בְּהֵמָה מְטַמְּאָה וּמִקְצָת בְּהֵמָה אֵינָהּ מְטַמְּאָה, וְאֵי זוֹ זוֹ טְרֵפָה שֶׁשְּׁחָטָהּ.

בְּהֵמָה שֶׁמֵּת עֻבָּרָהּ בְּתוֹךְ מֵעֶיהָ, וְהוֹשִׁיט הָרוֹעֶה אֶת יָדוֹ וְנָגַע בּוֹ בֵּין בִּבְהֵמָה טְהוֹרָה בֵּין בִּבְהֵמָה טְמֵאָה, טָהוֹר. רַבִּי יוֹסִי הַגְּלִילִי אוֹמֵר בִּטְמֵאָה, טָמֵא. בִּטְהוֹרָה, טָהוֹר. מַאי טַעְמָא דְּתַנָּא קַמָּא, אָמַר רַב חִסְדָּא, קַל וָחֹמֶר אִם הוֹעִילָה לוֹ אִמּוֹ לְהַתִּירוֹ בַּאֲכִילָה לֹא תּוֹעִיל לוֹ אִמּוֹ לְטַהֲרוֹ מִידֵי נְבֵלָה אַשְׁכְּחָן בְּהֵמָה טְהוֹרָה בְּהֵמָה טְמֵאָה מְנָלַן דְּאָמַר קְרָא וְכִי יָמוּת מִן הַבְּהֵמָה, זוֹ בְּהֵמָה טְמֵאָה, אֲשֶׁר הִיא לָכֶם לְאָכְלָה, זוֹ בְּהֵמָה טְהוֹרָה מַה בְּהֵמָה טְהוֹרָה עֻבָּרָהּ טָהוֹר, אַף בְּהֵמָה טְמֵאָה עֻבָּרָהּ טָהוֹר וְרַבִּי יוֹסִי הַגְּלִילִי מַאי טַעְמָא, אָמַר רַבִּי יִצְחָק, דְּאָמַר קְרָא (לעיל פסוק כז) "וְכֹל הוֹלֵךְ עַל כַּפָּיו בְּכָל הַחַיָּה הַהֹלֶכֶת עַל אַרְבַּע טְמֵאִים הֵם לָכֶם" מְהַלְּכֵי כַּפַּיִם בְּחַיָּה טִמֵּאתִי לָךְ רַב נַחְמָן בַּר יִצְחָק אָמַר מֵהָכָא  "אוֹ נֶפֶשׁ אֲשֶׁר תִּגַּע בְּכָל דָּבָר טָמֵא אוֹ בְּנִבְלַת חַיָּה טְמֵאָה אוֹ בְּנִבְלַת בְּהֵמָה טְמֵאָה", וְכִי נִבְלַת בְּהֵמָה טְמֵאָה מְטַמְּאָה וְנִבְלַת בְּהֵמָה טְהוֹרָה לֹא מְטַמְּאָה אֶלָּא אֵיזֶה זֶה עֻבָּר שֶׁבִּמְעֵי טְמֵאָה שֶׁהוּא טָמֵא וְשֶׁבִּטְהוֹרָה שֶׁהוּא טָהוֹר. וְכִי מֵאַחַר דְּנָפְקָא לָן מִדְּרַב נַחְמָן בַּר יִצְחָק קְרָא דְּרַבִּי יִצְחָק לָמָּה לִי, אִי לָאו דְּרַבִּי יִצְחָק הֲוָה אֲמִינָא כֻּלֵּיהּ כִּדְרַבִּי הוּא דַּאֲתָא קָמַשְׁמַע לָן.

{rרמז תקמדr}  "וְכִי יָמוּת", הֲרֵי זוֹ מִיתָה וַדַּאי מִן הַבְּהֵמָה יֵשׁ מִן הַבְּהֵמָה שֶׁמְּטַמְּאָה וְיֵשׁ מִן הַבְּהֵמָה שֶׁאֵינָהּ מְטַמְּאָה, פְּרָט לִטְרֵפָה שֶׁשְּׁחָטָהּ וַהֲלֹא דִין הוּא אִם מָצִינוּ בִּבְהֵמָה טְמֵאָה שֶׁלֹּא הַשֵּׁם פּוֹסְלָהּ מֵאֲכִילָה מְבִיאָה לִידֵי טֻמְאָה אֶלָּא מִיתָתָהּ וְכוּ', אוֹ כַּלֵּךְ לְדֶרֶךְ זוֹ, בְּהֵמָה טְמֵאָה אֲסוּרָה קֹדֶם לְמִיתָתָהּ וּטְרֵפָה אֲסוּרָה קֹדֶם לְמִיתָתָהּ, מַה בְּהֵמָה טְמֵאָה אֵין שְׁחִיטָה מְטַהַרְתָּהּ אַף טְרֵפָה לֹא תְּטַהֲרֶנָּה שְׁחִיטָתָהּ, תַּלְמוּד לוֹמַר "מִן הַבְּהֵמָה" יֵשׁ מִן הַבְּהֵמָה מְטַמְּאָה וְיֵשׁ שֶׁאֵין מְטַמְּאָה פְּרָט לִטְרֵפָה שֶׁשְּׁחָטָהּ. דִּין אַחֵר בְּהֵמָה טְמֵאָה אֲסוּרָה בַּאֲכִילָה וּטְרֵפָה אֲסוּרָה בַּאֲכִילָה מַה בְּהֵמָה טְמֵאָה אֵין שְׁחִיטָתָהּ מְטַהַרְתָּהּ אַף טְרֵפָה לֹא תְּטַהֲרֶנָּה שְׁחִיטָתָהּ, לֹא אִם אָמַרְתָּ בִּבְהֵמָה טְמֵאָה שֶׁלֹּא הָיְתָה לָהּ שְׁעַת כֹּשֶׁר תֹּאמַר בִּטְרֵפָה שֶׁהָיְתָה לָהּ שְׁעַת הַכֹּשֶׁר טֹל לְךָ מַה שֶּׁהֵבֵאתָ, הֲרֵי שֶׁנּוֹלְדָה טְרֵפָה מִן הַבֶּטֶן מִנַּיִן לֹא אִם אָמַרְתָּ בִּבְהֵמָה טְמֵאָה שֶׁאֵין לְמִינָהּ שְׁחִיטָה תֹּאמַר בִּטְרֵפָה שֶׁיֵּשׁ לְמִינָהּ שְׁחִיטָה בֶּן שְׁמוֹנֶה יוֹכִיחַ שֶׁיֵּשׁ לְמִינוֹ שְׁחִיטָה וְאֵין שְׁחִיטָתוֹ מְטַהַרְתּוֹ אַף אַתָּה אַל תִּתְמַהּ עַל הַטְּרֵפָה אַף עַל פִּי שֶׁיֵּשׁ לְמִינָהּ שְׁחִיטָה לֹא תְטַהֲרֶנָּה שְׁחִיטָתָהּ, תַּלְמוּד לוֹמַר "מִן הַבְּהֵמָה" יֵשׁ מִן הַבְּהֵמָה שֶׁאֵינָהּ מְטַמְּאָה וְיֵשׁ שֶׁמְּטַמְּאָה פְּרָט לִטְרֵפָה שֶׁשְּׁחָטָהּ.

"אֲשֶׁר הִיא" הִיא מְטַמְּאָה בְּמַשָּׂא וְאֵין הַשֶּׁרֶץ מְטַמֵּא בְּמַשָּׂא, וַהֲלֹא דִין הוּא וּמָה אִם בְּהֵמָה שֶׁלֹּא עָשָׂה דָּמָהּ כִּבְשָׂרָהּ מְטַמְּאָה בְּמַשָּׂא, שֶׁרֶץ שֶׁעָשָׂה דָּמוֹ כִּבְשָׂרוֹ אֵינוֹ דִין שֶׁיְּטַמֵּא בְּמַשָּׂא תַּלְמוּד לוֹמַר "אֲשֶׁר הִיא", הִיא מְטַמְּאָה בְּמַשָּׂא וְאֵין הַשֶּׁרֶץ מְטַמֵּא בְּמַשָּׂא.

"לָכֶם" לְהָבִיא בְּהֵמָה טְמֵאָה שֶׁהִיא מְטַמְּאָה בְּמַשָּׂא, וַהֲלֹא דִין הוּא וּמָה אִם בְּהֵמָה טְהוֹרָה שֶׁשְּׁחִיטָתָהּ מְטַהַרְתָּהּ מְטַמְּאָה בְּמַשָּׂא, בְּהֵמָה טְמֵאָה שֶׁאֵין שְׁחִיטָתָהּ מְטַהַרְתָהּ אֵינוֹ דִין שֶׁתִּטְמָא בְּמַשָּׂא, הַשֶּׁרֶץ יוֹכִיחַ שֶׁאֵין שְׁחִיטָתוֹ מְטַהַרְתּוֹ וְאֵין מְטַמֵּא בְּמַשָּׂא, אַף אַתָּה אַל תִּתְמַהּ עַל בְּהֵמָה טְמֵאָה אַף עַל פִּי שֶׁאֵין שְׁחִיטָתָהּ מְטַהַרְתָּה לֹא תְּטַמֵּא בְּמַשָּׂא, תַּלְמוּד לוֹמַר "לָכֶם" לְהָבִיא בְּהֵמָה טְמֵאָה שֶׁמְּטַמְּאָה בְּמַשָּׂא.

"לְאָכְלָה", לְהָבִיא אֶת בֶּן שְׁמוֹנֶה [שֶׁאֵין שְׁחִיטָתוֹ] מְטַהַרְתָּהּ וְכוּ' כְּדִלְעֵיל.

"בְּנִבְלָתָהּ" וְלֹא בַּעֲצָמוֹת וְלֹא בְּגִידִים וְכוּ', יָכוֹל אֲפִלּוּ בִּשְׁעַת חִבּוּרָן תַּלְמוּד לוֹמַר "יִטְמָא" בְּנִבְלָתָהּ, (וְלֹא בַּעֲצָמוֹת) וְלֹא בְּקוּלִית סְתוּמָה אוֹ יָכוֹל אֲפִלּוּ נְקוּבָה תַּלְמוּד לוֹמַר "יִטְמָא" בְּנִבְלָתָהּ, וְלֹא בְּאָלָל הַמְפֻזָּר יָכוֹל אֲפִלּוּ מְכֻנָּס תַּלְמוּד לוֹמַר "יִטְמָא" בְּנִבְלָתָהּ, וְלֹא בְּמַפְשִׁיט לְשָׁטִיחַ כְּדֵי אֲחִיזָה (לְמֵת) [לְחֵמֶת] עַד שֶׁיּוֹצִיא אֶת כָּל הֶחָזֶה יָכוֹל שֶׁאֲנִי מוֹצִיא אֶת פָּחוֹת מִכְּשִׁעוּר תַּלְמוּד לוֹמַר "יִטְמָא".

"בְּנִבְלָתָהּ" וְלֹא בְּעוֹר שֶׁאֵין עָלָיו כַּזַּיִת בָּשָׂר יָכוֹל שֶׁאֲנִי מוֹצִיא אֶת הַנּוֹגֵעַ בְּעוֹר שֶׁכְּנֶגֶד הַבָּשָׂר מֵאֲחוֹרָיו תַּלְמוּד לוֹמַר "יִטְמָא".

{pפסוק מp}  אָמַר רַבָּה כְּשֵׁם שֶׁטֻּמְאָה בְּלוּעָה אֵינָהּ מְטַמְּאָה כָּךְ טָהֳרָה בְּלוּעָה אֵינָהּ מְטַמְּאָה טֻמְאָה בְּלוּעָה מִנַּיִן, דִּכְתִיב "וְהָאֹכֵל מִנִּבְלָתָהּ יְכַבֵּס בְּגָדָיו וְטָמֵא עַד הָעָרֶב", מִי לֹא עָסְקִינָן דַּאֲכַל סָמוּךְ לִשְׁקִיעַת הַחַמָּה וְקָאֲמַר רַחֲמָנָא טָהוֹר אַשְׁכְּחָן טֻמְאָה בְּלוּעָה, טָהֲרָה בְּלוּעָה מְנָלַן קַל וָחֹמֶר, וּמַה כְּלִי חֶרֶס הַמֻּקָּף צָמִיד פָּתִיל שֶׁאֵינוֹ מַצִּיל עַל טֻמְאָה שֶׁבְּתוֹכוֹ מִלִּטְמָא דְּאָמַר מָר טֻמְאָה רְצוּצָה בּוֹקַעַת וְעוֹלָה מַצִּיל עַל טָהֲרָה שֶׁבְּתוֹכוֹ מִלִּטְמָא אָדָם שֶׁמַּצִּיל עַל טֻמְאָה שֶׁבְּתוֹכוֹ מִלִּטְמָא אֵינוֹ דִין שֶׁיְּהֵא מַצִּיל עַל טָהֳרָה שֶׁבְּתוֹכוֹ מִלִּטְמָא.

"וְהָאֹכֵל מִנִּבְלָתָהּ" יָכוֹל תְּהֵא נִבְלַת בְּהֵמָה מְטַמְּאָה בְּגָדִים אַבֵּית הַבְּלִיעָה תַּלְמוּד לוֹמַר (להלן כב, ח) "נְבֵלָה וּטְרֵפָה לֹא יֹאכַל לְטָמְאָה בָּהּ", אֶת שֶׁאֵין לוֹ טֻמְאָה אֶלָּא בַּאֲכִילָתָהּ יָצָאת נִבְלַת בְּהֵמָה שֶׁמְּטַמְּאָה עַד שֶׁלֹּא יֹאכְלֶנָּה יָכוֹל נִבְלַת הָעוֹף מְטַמְּאָה מִן הַכָּתוּב נִבְלַת בְּהֵמָה מִקַּל וָחֹמֶר תַּלְמוּד לוֹמַר "בָּהּ" בָּהּ אַתָּה מְטַמֵּא בְּבֵית הַבְּלִיעָה [וְאִי אַתָּה מְטַמֵּא בְּנִבְלַת בְּהֵמָה בְּבֵית הַבְּלִיעָה], אִם כֵּן לָמָּה נֶאֱמַר הָאֹכֵל לִתֵּן שִׁעוּר [לַנּוֹגֵעַ וְלַנּוֹשֵׂא] מָה אוֹכֵל בְּכַזַּיִת אַף הַנּוֹגֵעַ וְהַנּוֹשֵׂא בְּכַזַּיִת.

"יְכַבֵּס" יָכוֹל אַף הַצִּפָּה תַּלְמוּד לוֹמַר "בֶּגֶד" אִי בֶּגֶד יָכוֹל בֶּגֶד גָּדוֹל לָבָן מְטַמֵּא בְּזָב וּמְטַמֵּא בִּנְגָעִים מִנַּיִן גָּדוֹל צָבוּעַ וְקָטָן לָבָן, וְקָטָן צָבוּעַ עַד שֶׁאַתָּה מְרַבֶּה לְהָבִיא שָׁבִיס שֶׁל שְׂבָכָה וְהַגַּלְגַּלִּין תַּלְמוּד לוֹמַר "בֶּגֶד בְּגָדָיו" מְרַבֶּה מִנַּיִן לַעֲשׂוֹת שְׁאָר כֵּלִים כִּבְגָדִים תַּלְמוּד לוֹמַר "וְטָמֵא" יָכוֹל יְטַמֵּא אָדָם וּכְלֵי חֶרֶס תַּלְמוּד לוֹמַר "בֶּגֶד", בֶּגֶד הוּא מְטַמֵּא וְאֵין מְטַמֵּא אָדָם וּכְלֵי חֶרֶס.

{pפסוק מא-מבp}  "לְכָל הַשֶּׁרֶץ הַשֹּׁרֵץ" כְּמָאן אָזְלָא הָא דְּתַנְיָא לְכָל הַשֶּׁרֶץ הַשֹּׁרֵץ עַל הָאָרֶץ לְרַבּוֹת אֶפְרוֹחִים שֶׁלֹּא נִתְפַּתְּחוּ עֵינֵיהֶן כְּמָאן כְּרַבִּי אֱלִיעֶזֶר בֶּן יַעֲקֹב דַּאֲמַר, אֶפְרוֹחִין שֶׁנּוֹלְדוֹ אַף בְּחוֹל אֲסוּרִין לְפִי שֶׁלֹּא נִתְפַּתְּחוּ עֵינֵיהֶן.

אָמַר רַב הוּנָא, לֹא לִישְׁפֵי אִינִישׁ שִׁיכְרָא בְּצִבְיָתָא בְּאוֹרְתָא דִּילְמָא קָא פְּרִישׁ מִמָּנָא לְצִבְיָתָא וְהָדָר נָפִיל לְמָנָא וְקָא עֲבַר מִשּׁוּם הַשֶּׁרֶץ הַשֹּׁרֵץ עַל הָאָרֶץ אִי הָכִי בְּמָנָא נַמִּי דִּלְמָא פָּרִישׁ לְדָפְנֵי דְמָנָא וְהָדָר נָפִיל לְמָנָא הָתָם הַיְנוּ רְבִיתֵיהּ וּמְנָא תִּימְרָא דְּתַנְיָא מִנַּיִן לְבוֹרוֹת שִׁיחִין וּמְעָרוֹת שֶׁשּׁוֹחֶה וְשׁוֹתֶה תַּלְמוּד לוֹמַר (לעיל פסוק ט) "תֹּאכְלוּ מִכֹּל אֲשֶׁר בַּמַּיִם" וְלִיחוּשׁ דִּילְמָא פָּרִישׁ לְדָפְנָא וְהָדָר נָפִיל אֶלָּא הַיְנוּ רְבִיתֵיהּ, הָכָא נַמִּי הַיְנוּ רְבִיתֵיהּ אָמַר לֵיהּ רַב חִסְדָּא לְרַב הוּנָא תַּנְיָא דִּמְסַיֵּעַ לָךְ כָּל הַשֶּׁרֶץ הַשֹּׁרֵץ לְרַבּוֹת יַבְחוּשִׁין שֶׁסִּנְּנָן טַעְמָא דְּסִנְּנָן הָא לֹא סִנְּנָן שָׁרֵי.

אָמַר שְׁמוּאֵל, קִשּׁוּת שֶׁהִתְלִיעָה בְּאִבֶּיהָ אֲסוּרָה מִשּׁוּם הַשֶּׁרֶץ הַשֹּׁרֵץ וְגוֹ' לֵימָא מְסַיֵּעַ לֵיהּ, דְּתָנֵי חָדָא עַל הָאָרֶץ, לְהוֹצִיא אֶת הַזִּיזִין שֶׁבַּעֲדָשִׁין וְאֶת הַיַּתּוּשִׁים שֶׁבַּכְּלִיסִים וְתוֹלַעַת שֶׁבַּתְּמָרִים. וְתַנְיָא אִידָךְ, כָּל הַשֶּׁרֶץ הַשֹּׁרֵץ לְרַבּוֹת תּוֹלַעַת שֶׁבְּעִקְּרֵי זֵיתִים, וְשֶׁבְּעִקְּרֵי גְפָנִים מַאי לָאו אִידִי וְאִידִי בְּפֵירָא וְהָא שֶׁהִתְלִיעַ בְּאִבֶּיהָ וְהָא שֶׁלֹּא הִתְלִיעָה בְּאִבֶּיהָ לֹא אִידִי וְאִידִי בְּאִבֶּיהָ, וְלֹא קָשְׁיָא הָא בְּפֵירָא וְהָא בְּאִילָנָא דַּיְקָא נַמִּי דְּקָתָנֵי תּוֹלַעַת שֶׁבְּעִקְּרֵי זֵיתִים וְשֶׁבְּעִקְּרֵי גְּפָנִים.

אָמַר רַבִּי אַבָּהוּ אָמַר רַבִּי אֶלְעָזָר, כָּל מָקוֹם שֶׁנֶּאֱמַר "לֹא יֹאכַל" אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמַע, עַד שֶׁיִּפְרֹט לְךָ הַכָּתוּב כְּדֶרֶךְ שֶׁפָּרַט בִּנְבֵלָה לְגֵר בִּנְתִינָה וּלְנָכְרִי בִּמְכִירָה וַהֲרֵי שְׁרָצִים דְּרַחֲמָנָא אָמַר שֶׁקֶץ הוּא לֹא יֵאָכֵל, וְתַנְיָא צַיָּדֵי חַיָּה וְעוֹף וְדָגִים שֶׁנִּזְדַּמְּנוּ לָהֶם מִינֵי טְמֵאִין מֻתָּרִין לְמָכְרָם, שָׁאנִי הָתָם דְּאָמַר קְרָא  "לָכֶם" שֶׁלָּכֶם יְהֵא אִי הָאִי אֲפִלּוּ לְכַתְחִלָּה נַמִּי שָׁאנִי הָתָם דִּכְתִיב "יְהוּ" בַּהֲוָיָתָן יְהוּ.

{rרמז תקמהr}  תָּנוּ רַבָּנָן, כֹּל הוֹלֵךְ עַל גָּחוֹן, זֶה נָחָשׁ. כֹּל לְרַבּוֹת אֶת הַשִּׁלְשׁוּל וְאֶת הַדּוֹמֶה לְשִׁלְשׁוּל. עַל אַרְבַּע, זֶה עַקְרָב. כֹּל הוֹלֵךְ, לְרַבּוֹת אֶת הַחִפּוּשִׁית וְאֶת הַדּוֹמֶה לְחִפּוּשִׁית מַרְבֵּה רַגְלַיִם זֶה נָדָל עַד כָּל, לְרַבּוֹת אֶת הַדּוֹמֶה לַדּוֹמֶה.

לְפִיכָךְ נִקְרְאוּ רִאשׁוֹנִים סוֹפְרִים שֶׁהָיוּ סוֹפְרִין כָּל אוֹתִיּוֹת שֶׁבַּתּוֹרָה, שֶׁהָיוּ אוֹמְרִים וָי"ו דְּגָחוֹן חֶצְיָן שֶׁל אוֹתִיּוֹת סֵפֶר תּוֹרָה. (לעיל י, טז) "דָּרֹשׁ דָּרַשׁ", חֶצְיָן שֶׁל תֵּיבוֹת (להלן יג, לג) "וְהִתְגַלָּח", חֶצְיָן דִּפְסוּקִין. (תהלים פ, יד) "יְכַרְסְמֶנָּה חֲזִיר מִיַּעַר", עַיִ"ן דְּ"יַעַר" חֶצְיָן שֶׁל אוֹתִיּוֹת שֶׁל סֵפֶר תְּהִלִּים.  "וְהוּא רַחוּם יְכַפֵּר עָוֹן", חֶצְיָן שֶׁל פְּסוּקִים בָּעֵי רַב יוֹסֵף וָי"ו דְּגָחוֹן מֵהַאי גִּיסָא אוֹ מֵהַאי גִּיסָא אָמַר לֵיהּ אַבַּיֵּי, וְנֵיתֵי סֵפֶר תּוֹרָה וְנִימְנִינְהוּ, מִי לֹא אָמַר רַבָּה בַּר בַּר חַנָּה אָמַר רַבִּי יוֹחָנָן לֹא זָזוּ מִשָּׁם עַד שֶׁהֵבִיאוּ סֵפֶר תּוֹרָה וּמְנָאוּם, אָמַר לֵיהּ אִינְהוּ בְּקִיאֵי בַּחֲסֵרוֹת וִיתֵרוֹת אֲנָן לֹא בְּקִיאִינָן. בָּעֵי רַב יוֹסֵף, "וְהִתְגַּלָּח" מֵהַאי גִּיסָא אוֹ מֵהַאי גִּיסָא אָמַר לֵיהּ אַבַּיֵּי, פְּסוּקֵי מִיהוּ לֵיתֵי וְנִימְנֵי, בִּפְסוּקֵי נַמִּי לֹא בְּקִיאִינָן  דְּכִי אֲתָא רַב אַחָא בְּרֵיהּ דְּרַב אַדָּא אֲמַר, בְּמַעֲרָבָא פָּסְקֵי לְהַאי קְרָא לִתְלָתָא פְּסוּקֵי (שמות יט, ט) "וַיֹּאמֶר ה' אֶל מֹשֶׁה הִנֵּה אָנֹכִי בָּא אֵלֶיךָ בְּעַב הֶעָנָן" תָּנוּ רַבָּנָן [חֲמֵשֶׁת] אֲלָפִים וּתְשַׁע מֵאוֹת שְׁמוֹנִים וְשָׁלֹשׁ פְּסוּקִין הֲווֹ פְּסוּקֵי סֵפֶר תּוֹרָה, יָתֵר עָלָיו סֵפֶר תְּהִלִּים שְׁמוֹנָה חָסֵר מִמֶּנּוּ דִּבְרֵי הַיָּמִים שְׁמוֹנָה.

{pפסוק מג-מדp}  אָמַר רַב אַחַאי הַאי מָאן דְּמַשְׁהֶה נְקָבָיו עוֹבֵר מִשּׁוּם בַּל תְּשַׁקְּצוּ אָמַר רַב בִּיבֵי בַּר אַבַּיֵּי הַאי מָאן דְּשָׁתֵי מַיָּא בְּקַרְנָא דְּאֻמְּנָא עוֹבֵר מִשּׁוּם בַּל תְּשַׁקְּצוּ.

"וְלֹא תִטַּמְּאוּ בָּהֶם" מִכָּאן לְטֻמְאַת גְּוִיָּה מִן הַתּוֹרָה מִדְּרַבָּנָן וּקְרָא אַסְמַכְתָּא בְּעָלְמָא.

תַּנָּא דְבֵי רַבִּי יִשְׁמָעֵאל, עֲבֵרָה מְטַמְטֵם אֶת לִבּוֹ שֶׁל אָדָם שֶׁנֶּאֱמַר "וְלֹא תִטַּמְּאוּ בָּהֶם וְנִטְמֵתֶם בָּם", אַל תִּקְרֵי וְנִטְמֵתֶם, אֶלָּא 'וְנִטַּמְטֵם' תָּנוּ רַבָּנָן "וְלֹא תִטַּמְּאוּ בָּהֶם" אִם מְטַמֵּא אָדָם אֶת עַצְמוֹ מְעַט מִלְּמַטָּה מְטַמְּאִין אוֹתוֹ הַרְבֵּה מִלְמַעְלָה בָּעוֹלָם הַזֶּה מְטַמְּאִין אוֹתוֹ לָעוֹלָם הַבָּא. תָּנוּ רַבָּנָן "וְהִתְקַדִּשְׁתֶּם וִהְיִיתֶם קְדֹשִׁים", אָדָם מְקַדֵּשׁ אֶת עַצְמוֹ מְעַט, מְקַדְּשִׁין אוֹתוֹ הַרְבֵּה מִלְּמַטָּה, מְקַדְּשִׁין אוֹתוֹ מִלְמַעְלָה. בָּעוֹלָם הַזֶּה, מְקַדְּשִׁין אוֹתוֹ לָעוֹלָם הַבָּא.

{rרמז תקמוr}  "אַל תְּשַׁקְּצוּ אֶת נַפְשֹׁתֵיכֶם בְּכָל הַשֶּׁרֶץ הַשֹּׁרֵץ", לְהָבִיא אֶת שֶׁפֵּרְשׁוּ לָאָרֶץ וְחָזְרוּ יָכוֹל יְטַמְּאוּ טֻמְאָה חֲמוּרָה תַּלְמוּד לוֹמַר "וְלֹא תִטַּמְּאוּ בָּהֶם" יָכוֹל לֹא יְהוּ פּוֹסְלִין אֶת הַגּוּף תַּלְמוּד לוֹמַר ("יִטַּמְּאוּ) [וְנִטְמֵתֶם] בָּם" יָכוֹל אַף דָּמָם וְחֶלְבָּם כַּיּוֹצֵא בָּהֶם תַּלְמוּד לוֹמַר "בָּם", בָּם אַתְּ מִטַּמֵּא וְאִי אַתְּ מִטַּמֵּא בְּדָמָם וְחֶלְבָּם  לֹא יֵאָכֵל (לֹא יֵאָכְלוּ) לְחַיֵּב אֶת הַמַּאֲכִיל כְּאוֹכֵל אוֹ לֹא יֵאָכֵל(וּ) אֶלָּא לְאָסְרָם בַּהֲנָאָה תַּלְמוּד לוֹמַר (פסוק מב) "לֹא תֹאכְלוּם" הָא כֵּיצַד בַּאֲכִילָה אֲסוּרִים בַּהֲנָאָה מֻתָּרִין, הָא מָה אֲנִי מְקַיֵּם לֹא יֵאָכֵל(וּ) לְחַיֵּב אֶת הַמַּאֲכִיל כְּאוֹכֵל. וְלֹא תִטַּמְּאוּ בָּהֶם וְנִטְמֵתֶם בָּם, אִם אַתֶּם מִטַּמְּאִים בָּהֶם סוֹפְכֶם לִטְמָא (בָּכֶם) [בָּם] כִּי אֲנִי ה' אֱלֹהֵיכֶם וְהִתְקַדִּשְׁתֶּם וִהְיִיתֶם קְדֹשִׁים כִּי קָדוֹשׁ אָנִי, כְּשֵׁם שֶׁאֲנִי קָדוֹשׁ כָּךְ תִּהְיוּ אַתֶּם קְדוֹשִׁים, וּכְשֵׁם שֶׁאֲנִי פָּרוּשׁ כָּךְ תִּהְיוּ אַתֶּם פְּרוּשִׁים. וְלֹא תְטַמְּאוּ אֶת נַפְשֹׁתֵיכֶם בְּכָל הַשֶּׁרֶץ הָרֹמֵשׂ עַל הָאָרֶץ, וְאַף עַל פִּי שֶׁאֵין פָּרֶה וְרָבֶה.

{pפסוק מהp}  "כִּי אֲנִי ה' הַמַּעֲלֶה אֶתְכֶם מֵאֶרֶץ מִצְרַיִם" עַל תְּנַאי כָּךְ הוֹצֵאתִי אֶתְכֶם מֵאֶרֶץ מִצְרַיִם שֶׁתְּקַבְּלוּ עֲלֵיכֶם עֹל מִצְווֹתַי חֲמוּרִים שְׁרָצִים שֶׁכָּל הַמּוֹדֶה בְּמִצְוַת שְׁרָצִים מוֹדֶה בִּיצִיאַת מִצְרַיִם, וְכָל הַכּוֹפֵר בְּמִצְוַת שְׁרָצִים כּוֹפֵר בִּיצִיאַת מִצְרַיִם. לִהְיוֹת לָכֶם לֵאלֹהִים, עַל כָּרְחֲכֶם. וִהְיִיתֶם קְדֹשִׁים כִּי קָדוֹשׁ אָנִי, כְּשֵׁם שֶׁאֲנִי קָדוֹשׁ כָּךְ אַתֶּם קְדוֹשִׁים, וּכְשֵׁם שֶׁאֲנִי פָּרוּשׁ כָּךְ אַתֶּם פְּרוּשִׁים.

אָמַר לֵיהּ רַבִּי חֲנִינָא מִסּוּרָא דְּפְרָת לְרָבִינָא, יְצִיאַת מִצְרַיִם דִּכְתַב רַחֲמָנָא גַּבֵּי שְׁקָצִים וּרְמָשִׂים לָמָּה לִי, אָמַר הַקָּדוֹשׁ בָּרוּךְ הוּא, אֲנִי הוּא שֶׁהִבְחַנְתִּי בֵּין טִפָּה שֶׁל בְּכוֹר לְטִפָּה שֶׁאֵינָהּ שֶׁל בְּכוֹר, וַאֲנִי הוּא שֶׁעָתִיד לִפָּרַע מִמִּי שֶׁמְּעָרֵב קַרְבֵי דָּגִים טְמֵאִין בְּקַרְבֵי דָּגִים טְהוֹרִין וּמוֹכְרָן לְיִשְׂרָאֵל, אָמַר לֵיהּ אֲנָא הַמַּעֲלֶה קָשְׁיָא לִי, מַאי שְׁנָא דְּכָתַב הַמַּעֲלֶה אָמַר לֵיהּ, כִּדְתַּנָּא דְבֵי רַבִּי יִשְׁמָעֵאל  אָמַר הַקָּדוֹשׁ בָּרוּךְ הוּא אִלְמָלֵי לֹא הֶעֱלִיתִי אֶת יִשְׂרָאֵל מִמִּצְרַיִם אֶלָּא בִּשְׁבִיל שֶׁאֵין מִטַּמְּאִין בִּשְׁרָצִים כִּשְׁאָר אֻמּוֹת הָעוֹלָם דַּי, אָמַר לֵיהּ וּמִי נָפִישׁ אַגְרַיְהוּ טְפֵי מִמִּשְׁקָלוֹת וּמֵרִבִּית וּמִצִּיצִית, אָמַר לֵיהּ, אַף עַל גַּב דְּלָא נָפִישׁ אַגְרַיְהוּ, מְאִיסֵי לְמִיכְלִינְהוּ.

{pפסוק מוp} {rרמז תקמזr}  "זֹאת תּוֹרַת הַבְּהֵמָה", תַּנְיָא רַבִּי אוֹמֵר, עַם הָאָרֶץ אָסוּר לוֹ לֶאֱכֹל בָּשָׂר, שֶׁנֶּאֱמַר "זֹאת תּוֹרַת הַבְּהֵמָה וְהָעוֹף" כָּל הָעוֹסֵק בְּתוֹרָה מֻתָּר לֶאֱכֹל בָּשָׂר, וְכָל שֶׁאֵינוֹ עוֹסֵק בְּתוֹרָה אָסוּר לֶאֱכֹל בָּשָׂר.

"זֹאת תּוֹרַת הַבְּהֵמָה וְהָעוֹף" וְכִי בְּאֵיזוֹ תּוֹרָה שָׁוְתָה בְּהֵמָה לְעוֹף וְעוֹף לִבְהֵמָה בְּהֵמָה מְטַמְּאָה בְּמַגָּע וּבְמַשָּׂא, וְעוֹף אֵינוֹ מְטַמֵּא בְּמַגָּע וּבְמַשָּׂא עוֹף מְטַמֵּא בְּגָדִים אַבֵּית הַבְּלִיעָה, בְּהֵמָה אֵינָהּ מְטַמְּאָה בְּגָדִים אַבֵּית הַבְּלִיעָה אָמַר רַבִּי מֵאִיר, בְּאֵיזוֹ תּוֹרָה שָׁוְתָה לוֹמַר לְךָ מַה בְּהֵמָה דָּבָר הַמַּכְשִׁירָהּ לַאֲכִילָתָהּ מְטַהֵר טְרֵפָתָהּ מִטֻּמְאָתָהּ אַף עוֹף דָּבָר הַמַּכְשִׁירוֹ לַאֲכִילָה מְטַהֵר טְרֵפָתוֹ מִטֻּמְאָתוֹ וְרַבִּי יְהוּדָה מַאי טַעֲמָא, אָמַר רָבָא, קְרָא אַשְׁכַּח וְדָרַשׁ (להלן יז, טו) (וְהַנֶּפֶשׁ) ["וְכָל נֶפֶשׁ] אֲשֶׁר תֹּאכַל נְבֵלָה וּטְרֵפָה" אָמַר רַבִּי יְהוּדָה, אִם נֶאֱמַר "נְבֵלָה", "טְרֵפָה" לָמָּה נֶאֱמַר אֶלָּא לְהָבִיא טְרֵפָה שֶׁשְּׁחָטָהּ שֶׁהִיא מְטַמְּאָה וְרַבִּי מֵאִיר הַאי "טְרֵפָה" מַאי עָבִיד לֵיהּ, מִבָּעֵי לֵיהּ לְמַעוּטֵי שְׁחוּטָה שֶׁהִיא לִפְנִים וְרַבִּי יְהוּדָה "טְרֵפָה" אַחֲרִינָא כְּתִיב וְרַבִּי מֵאִיר, חַד לְמִעוּטֵי שְׁחִיטָה שֶׁהִיא לִפְנִים, וְחַד לְמִעוּטֵי עוֹף טָמֵא וְרַבִּי יְהוּדָה עוֹף טָמֵא מִ"נְּבֵלָה" נָפְקָא לֵיהּ וְאִידָךְ נְבֵלָה מִבָּעֵי לֵיהּ לְשִׁעוּר אֲכִילָה בְּכַזַּיִת וְתֵיפוּק לֵיהּ מִקְּרָא קַמָּא מִדְּאַפְקֵיהּ רַחֲמָנָא בִּלְשׁוֹן אֲכִילָה חָדָא לְשִׁעוּר אֲכִילָה בְּכַזַּיִת, וְחָדָא לְשִׁעוּר אֲכִילָה בִּכְדֵי אֲכִילַת פְּרָס.

סָלְקָא דַעְתָךְ אֲמִינָא הוֹאִיל וְחִדּוּשׁ הוּא יוֹתֵר מִכְּדֵי אֲכִילַת פְּרָס נַמִּי מְטַמֵּא, קָא מַשְׁמַע לָן  (כָּתוּב בֶּרֶמֶז תש"ל).

בְּאֵיזוֹ תּוֹרָה שָׁוְתָה בְּהֵמָה לְעוֹף וְעוֹף לִבְהֵמָה. מַה בְּהֵמָה בִּשְׁחִיטָה אַף עוֹף בִּשְׁחִיטָה, אִי מַה בְּהֵמָה שְׁנַיִם אוֹ רֹב שְׁנַיִם אַף עוֹף שְׁנַיִם אוֹ רֹב שְׁנַיִם תַּלְמוּד לוֹמַר "זֹאת" רַבִּי אֱלִיעֶזֶר אוֹמֵר  בְּאֵיזוֹ תּוֹרָה שָׁוְתָה בְּהֵמָה לְעוֹף אוֹ עוֹף לִבְהֵמָה עוֹף הֶכְשֵׁרוֹ מִן הַצַּוָּאר וּבְהֵמָה הֶכְשֵׁרָהּ מִן הַצַּוָּאר אִי מָה עוֹף מִמּוּל עָרְפּוֹ אַף בְּהֵמָה מִמּוּל עָרְפָּהּ תַּלְמוּד לוֹמַר  "רֹאשׁוֹ" רֹאשׁוֹ שֶׁל עוֹף מִמּוּל עָרְפּוֹ, וְאֵין רֹאשָׁהּ שֶׁל בְּהֵמָה מִמּוּל עָרְפָּהּ.

"וְכֹל נֶפֶשׁ הַחַיָּה הָרֹמֶשֶׂת בַּמָּיִם", לְהָבִיא אֶת הַדָּגִים. וּלְכָל נֶפֶשׁ הַשֹּׁרֶצֶת, לְהָבִיא אֶת הַחֲגָבִים לָמָּה בָּא אֶלָּא לֵידַע אֵיזֶה טָמֵא וְאֵיזֶה טָהוֹר.

{pפסוק מזp}  "וּלְהַבְדִּיל בֵּין הַטָּמֵא וּבֵין הַטָּהֹר", אֵין צָרִיךְ לוֹמַר בֵּין חֲמוֹר לְפָרָה הֲלֹא כְּבָר מְפֹרָשִׁין אִם כֵּן לָמָּה נֶאֱמַר "בֵּין הַטָּמֵא וּבֵין הַטָּהֹר", בֵּין טְמֵאָה לְךָ בֵּין טְהוֹרָה לְךָ בֵּין שֶׁנִּשְׁחַט רֻבּוֹ שֶׁל קָנֶה לְשֶׁנִּשְׁחַט חֶצְיוֹ, וְכַמָּה הוּא בֵּין רֻבּוֹ לְחֶצְיוֹ מְלֹא הַשַּׂעֲרָה [וּ]בֵין הַחַיָּה הַנֶּאֱכֶלֶת וּבֵין הַחַיָּה אֲשֶׁר לֹא תֵאָכֵל, אֵין צָרִיךְ לוֹמַר בֵּין צְבִי לְעָרוֹד וַהֲלֹא כְּבָר מְפֹרָשִׁין, אִם כֵּן לָמָּה נֶאֱמַר ["וּ]בֵין הַחַיָּה הַנֶּאֱכֶלֶת וּבֵין הַחַיָּה אֲשֶׁר לֹא תֵאָכֵל", בֵּין טְרֵפָה כְּשֵׁרָה לִטְרֵפָה פְּסוּלָה אֲחֵרִים אוֹמְרִים, [וּ]בֵין הַחַיָּה הַנֶּאֱכֶלֶת וּבֵין הַחַיָּה אֲשֶׁר לֹא תֵאָכֵל, בָּא לִתֵּן אַזְהָרָה עַל הַחַיָּה.

(לעיל פסוק מד) וְהִתְקַדִּשְׁתֶּם וִהְיִיתֶם קְדֹשִׁים, אָמַר רַבִּי בִּנְיָמִין בַּר יֶפֶת, כָּל הַמְקַדֵּשׁ עַצְמוֹ בִּשְׁעַת תַּשְׁמִישׁ הַוְיָן לוֹ בָּנִים זְכָרִים, דִּכְתִיב "וְהִתְקַדִּשְׁתֶּם וִהְיִיתֶם קְדֹשִׁים", וּסְמִיךְ לֵיהּ (להלן יב, ב) "אִשָּׁה כִּי תַזְרִיעַ" וְגוֹ'.

אָמַר רַב יְהוּדָה אָמַר רַב, בְּמַתְנִיתָא תְּנָא, וְהִתִקַדִּשְׁתֶּם, אֵלּוּ מַיִם רִאשׁוֹנִים וִהְיִיתֶם קְדֹשִׁים, אֵלּוּ מַיִם אַחֲרוֹנִים כִּי קָדוֹשׁ, זֶה שֶׁמֶן עָרֵב אֲנִי ה' אֱלֹהֵיכֶם, זוֹ בְּרָכָה.


@ פָּרָשַׁת תַּזְרִיעַ

~ פרק יב

"אִשָּׁה כִּי תַּזְרִיעַ". "אָחוֹר וָקֶדֶם צַרְתַּנִי" אָמַר רַבִּי יִשְׁמָעֵאל בַּר תַּנְחוּם "אָחוֹר" לְכָל הַמַּעֲשִׂים "וָקֶדֶם" לְכָל הָעֳנָשִׁין אִם זוֹכֶה אָמְרִין לֵיהּ אַתָּה קָדַמְתָּ לְמַעֲשֵׂה בְּרֵאשִׁית שֶׁנֶּאֱמַר "וְרוּחַ אֱלֹהִים מְרַחֶפֶת" וְאִם לָאו יַתּוּש קְדָמְךָ, שַׁלְשׁוּל קְדָמְךָ. רַבִּי נְחֶמְיָה אוֹמֵר אַף קִלּוּסוֹ אֵינוֹ בָּא אֶלָּא בָּאַחֲרוֹנָה הֲדָא הוּא דִּכְתִיב "הַחַיָּה וְכָל בְּהֵמָה רֶמֶשׂ וְצִפּוֹר כָּנָף" וְאַחַר כָּךָ "מַלְכֵי אֶרֶץ וְכָל לְאֻמִּים". אָמַר רַבִּי שִׂמְלַאי כְּשֵׁם שֶׁיְּצִירָתוֹ שֶׁל אָדָם אַחַר כָּל בְּהֵמָה חַיָּה וָעוֹף כָּךְ תּוֹרָתוֹ אַחַר כָּל בְּהֵמָה חַיָּה וָעוֹף הֲדָא הוּא דִּכְתִיב "זֹאת תּוֹרַת הַבְּהֵמָה וְהָעוֹף" וְאַחַר כָּךָ "אִשָּׁה כִּי תַּזְרִיעַ". "אֶשָּׂא דֵעִי לְמֵרָחוֹק וּלְפֹעֲלִי אֶתֶּן צֶדֶק" רַבִּי לֵוִי אָמַר בְּנֹהַג שֶׁבָּעוֹלָם אָדָם מַפְקִיד אֵצֶל חֲבֵרוֹ אַרְנָקִי שֶׁל כֶּסֶף בַּחֲשַׁאי וּמַחֲזִיר לוֹ לִיטְרָא זָהָב אֵינוֹ מַחֲזִיק לוֹ טוֹבָה כָּךְ הַקָּדוֹשׁ בָּרוּךְ  הוּא מַפְקִידִין לוֹ הַבְּרִיּוֹת טִפָּה לַבְנוּנִית בַּחֲשַׁאי וְהַקָּדוֹשׁ בָּרוּךְ הוּא מַחֲזִיר לָהֶם נְפָשׁוֹת שְׁלֵמוֹת מְשֻׁבָּחוֹת בְּפַרְהֶסְיָא אֵין זֶה שֶׁבַח הֲוֵי "וּלְפֹעֲלִי אֶתֶּן צֶדֶק". רַבִּי לֵוִי אָמַר חוּרִי בְּנֹהַג שֶׁבָּעוֹלָם אָדָם חָבוּשׁ בְּבֵית הָאֲסוּרִין וְאֵין בְּרִיָּה מַשְׁגַּחַת עָלָיו בָּא אֶחָד וְהִתִּירוֹ וְהוֹצִיאוֹ מִשָּׁם אֵינוֹ מַחֲזִיק לוֹ טוֹבָה כָּךְ הַוָּלָד שָׁרוּי בִּמְעֵי אִמּוֹ וְהַקָּדוֹשׁ בָּרוּךְ הוּא מַתִּירוֹ וּמוֹצִיאוֹ מִשָּׁם אֵינוֹ צָרִיךְ לְהַחֲזִיק לוֹ טוֹבָה וּבְיוֹתֵר כְּשֶׁהוּא זָכָר הֲדָא הוּא דִכְתִיב "אִשָּׁה כִּי תַּזְרִיעַ וְיָלְדָה זָכָר". "חַיִּים וָחֶסֶד עָשִׂיתָ עִמָּדִי וּפְקֻדָּתְךָ שָׁמְרָה רוּחִי", רַבִּי אַבָּא בַּר כָּהֲנָא אָמַר בְּנֹהַג שֶׁבָּעוֹלָם אִם נוֹטֵל אָדָם (מְפוֹרְיָא) [אַרְנָקִי] שֶׁל מָעוֹת וְיִתֵּן פִּיהָ לְמַטָּה אֵין הַמָּעוֹת מִתְפַּזְּרוֹת וְהַוָּלָד שָׁרוּי בִּמְעֵי אִמּוֹ וְהַקָּדוֹשׁ בָּרוּךְ הוּא מְשַׁמְּרוֹ שֶׁלֹּא יִפֹּל וְיָמוּת אֵין זֶה חַיִּים וָחֶסֶד. רַבִּי אַבָּא בַּר כַּהֲנָא אָמַר חוּרִי בְּנֹהַג שֶׁבָּעוֹלָם בְּהֵמָה זוֹ מְהַלֶּכֶת רְבוּצָה וְנָתוּן וָלָד בְּתוֹךְ מֵעֶיהָ כְּמִין שַׂק וְאִשָּׁה זוֹ מְהַלֶּכֶת זְקוּפָה וְהַוָּלָד נָתוּן בְּמֵעֶיהָ וְהַקָּדוֹשׁ בָּרוּךְ הוּא מְשַׁמְּרוֹ שֶׁלֹּא יִפֹּל וְיָמוּת אֵין זֶה חַיִּים וָחֶסֶד. רַבִּי אַבָּא בַּר כָּהֲנָא אָמַר חוּרִי בְּנֹהַג שֶׁבָּעוֹלָם בְּהֵמָה זוֹ דַּדֶּיהָ נָתוּן בִּמְקוֹם רַחְמָהּ וְהַוָּלָד יוֹנֵק בִּמְקוֹם בָּשְׁתָהּ וְהָאִשָּׁה הַזּוֹ דַּדֶּיהָ נָתוּן בִּמְקוֹם נוֹיָהּ וְהַוָּלָד יוֹנֵק בִּמְקוֹם כְּבוֹדָהּ אֵין זֶה חַיִּים וָחֶסֶד. אָמַר רַבִּי אֱלִיעֶזֶר אִם יִשְׁהֶא אָדָם בְּחַמִּין אֵינוֹ מֵת וּמֵעֶיהָ שֶׁל אִשָּׁה מְרֻתָּחִין וְהַוָּלָד נָתוּן בְּתוֹךְ מֵעֶיהָ וְהַקָּדוֹשׁ בָּרוּךְ  הוּא מְשַׁמְּרוֹ שֶׁלֹּא יֵעָשֶׂה שַׁפִּיר שֶׁלֹּא יֵעָשֶׂה שִׁלְיָא שֶׁלֹּא יֵעָשֶׂה סַנְדָּל אֵין זֶה חַיִּים וָחֶסֶד: אָמַר רַבִּי תַּחֲלִיפָא דְּקָסְרִי אִם אָכַל אָדָם פְּרוּסָה אַחַר פְּרוּסָה לֹא שְׁנִיָּה דּוֹחָה אֶת הָרִאשׁוֹנָה וְהָאִשָּׁה הַזּוֹ כַּמָּה מַאֲכָל הִיא אוֹכֶלֶת וְכַמָּה מַשְׁקִין הִיא שׁוֹתָה וְאֵינוֹ דּוֹחֶה אֶת הַוָּלָד אֵין זֶה חַיִּים וָחֶסֶד: אָמַר רַבִּי סִימוֹן מֵעֶיהָ שֶׁל אִשָּׁה עֲשוּיִין (כּוֹנָנִין כּוֹנָנִין) [קָנִין קָנִין] פִּיקוּן פִּיקוּן חֲבָלִין חֲבָלִין בְּשָׁעָה שֶׁהִיא יוֹשֶׁבֶת עַל הַמַּשְׁבֵּר אֵינוֹ מַשְׁלִיכַתּוֹ בְּבַת אַחַת (אֶלָּא) [בְּמַתְלָא] אָמְרִין אִשְׁתְּרֵי חַד חֶבֶל אִשְׁתְּרֵי תְּרֵין חֲבָלִין. אָמַר רַבִּי מֵאִיר כָּל תִּשְׁעָה חֳדָשִׁים שֶׁאֵין הָאִשָּׁה רוֹאָה דָּם בְּדִין הוּא שֶׁתְּהֵא רוֹאָה מָה הַקָּדוֹשׁ בָּרוּךְ הוּא עוֹשֶׂה מְסַלְּקוֹ לְמַעְלָה מִדַּדֶּיהָ וְעוֹשֶׂה אוֹתוֹ חָלָב כְּדֵי שֶׁיֵּצֵא הַוָּלָד וְיִהְיֶה לוֹ מֵאַיִן לֶאֱכֹל וּבְיוֹתֵר אִם הָיָה זָכָר הֲדָא הוּא דִכְתִיב "אִשָּׁה כִּי תַּזְרִיעַ וְיָלְדָה זָכָר". תַּנְיָא צוּרַת הַוָּלָד כֵּיצַד תְּחִלַּת בְּרִיָּתוֹ דּוֹמָה לְרָשׁוֹן שְׁתֵּי עֵינָיו כִּשְׁנֵי טִפִּין שֶׁל זְבוּב שְׁתֵּי אָזְנָיו כִּשְׁנֵי טִפִּין שֶׁל זְבוּב שְׁנֵי זְרוֹעוֹתָיו כִּשְׁנֵי חוּטִין שֶׁל זְהוֹרִית, פִּיו מָשׁוּךְ כִּשְׂעוֹרָה, גְּוִיָּתוֹ כַּעֲדָשָׁה, וּשְׁאָר אֵבָרָיו מְצֻמְצָמִים בּוֹ כְּגֹלֶם וְעָלָיו הוּא אוֹמֵר "גָּלְמִי רָאוּ עֵינֶיךָ", אִם הָיְתָה נְקֵבָה גְּוִיָּתָהּ כִּשְׂעוֹרָה לְאָרְכָּהּ (פִּתּוּחַ) [חִתּוּךְ] יָדַיִם וְרַגְלַיִם אֵין לָהּ. כֵּיצַד הַוָּלָד שָׁרוּי בִּמְעֵי אִמּוֹ מְקֻפָּל וּמֻנָּח כְּפִנְקָס רֹאשׁוֹ מֻנָּח לוֹ בֵּין יְרֵכָיו וּשְׁתֵּי יָדָיו עַל שְׁנֵי (צְלָעָיו) [צְעָדָיו] שְׁתֵּי עַגְבוֹתָיו עַל שְׁתֵּי עֲקֵבָיו פִּיו סָתוּם טַבּוּרוֹ פָּתוּחַ וְאוֹכֵל מַה שֶּׁאִמּוֹ אוֹכֶלֶת וְשׁוֹתֶה מַה שֶּׁאִמּוֹ שׁוֹתָה וְאֵינוֹ מוֹצִיא רְעִי שֶׁמָּא יַהֲרֹג אֶת אִמּוֹ, יָצָא לַאֲוִיר הָעוֹלָם נִסְתָּם הַפָּתוּחַ וְנִפְתָּח הַסָּתוּם. בֵּית שַׁמַּאי וּבֵית הִלֵּל בֵּית שַׁמַּאי אוֹמְרִים לֹא כִּיצִירַת הַוָּלָד בָּעוֹלָם הַזֶּה יְצִירָתוֹ לָעוֹלָם הַבָּא בָּעוֹלָם הַזֶּה מַתְחִיל בְּעוֹר וּבָשָׂר וְגוֹמֵר בְּגִידִין וַעֲצָמוֹת וְלָעוֹלָם הַבָּא מַתְחִיל בְּגִידִין וַעֲצָמוֹת וְגוֹמֵר בְּעוֹר וּבָשָׂר שֶׁכֵּן כְּתִיב בְּמֵתֵי יְחֶזְקֵאל "וָאֵרָא וְהִנֵּה עֲלֵיהֶם גִּידִים וּבָשָׂר עָלָה וַיִּקְרַם עֲלֵיהֶם עוֹר מִלְּמָעְלָה". אָמַר רַבִּי חִיָּא בַּר אַבָּא אֵין פָּרָשַׁת יְחֶזְקֵאל רְאָיָה. לְמַה מֵּתֵי יְחֶזְקֵאל דּוֹמִין לָזֶה שֶׁנִּכְנָס בְּמֶרְחָץ זֶה שֶׁפּוֹשֵׁט רִאשׁוֹן לוֹבֵשׁ אַחֲרוֹן. בֵּית הִלֵּל אוֹמְרִים כְּשֵׁם שֶׁיְּצִירָתוֹ שֶׁל אָדָם בָּעוֹלָם הַזֶּה כָּךְ יְצִירָתוֹ לָעוֹלָם הַבָּא בָּעוֹלָם הַזֶּה מַתְחִיל בְּעוֹר וּבָשָׂר וְגוֹמֵר בְּגִידִין וַעֲצָמוֹת אַף לְעָתִיד לָבֹא מַתְחִיל בְּעוֹר וּבָשָׂר וְגוֹמֵר בְּגִידִין וַעֲצָמוֹת אַף לְעָתִיד לָבֹא מַתְחִיל בְּעוֹר וּבָשָׂר וְגוֹמֵר בְּגִידִין וּבַעֲצָמוֹת, שֶׁכֵּן אִיּוֹב אוֹמֵר "זְכָר נָא כִּי כַחֹמֶר עֲשִׂיתָנִי" וְגוֹ' "הֲלֹא כֶחָלָב תַּתִּיכֵנִי". תַּתְכֵּנִי אֵין כְּתִיב כָּאן אֶלָּא "תַּתִּיכֵנִי", וּבִגְבִינָה הִקְפִּיתַנִי אֵין כְּתִיב כָּאן אֶלָּא "תַּקְפִּיאֵנִי", עוֹר וּבָשָׂר הִלְבַּשְׁתַּנִי אֵין כְּתִיב כָּאן אֶלָּא "תַּלְבִּישֵׁנִי", וּבַעֲצָמוֹת וְגִידִים סוֹכַכְתַּנִי אֵין כְּתִיב כָּאן אֶלָּא "תְּשֹׂכְכֵנִי" "חַיִּים וָחֶסֶד עָשִׂיתָ עִמָּדִי" וְגוֹ'. אוּם שֶׁל אִשָּׁה מָלֵא דָּם וּמִמֶּנּוּ יוֹצֵא לִמְקוֹר נִדָּתָהּ וּבִרְצוֹנוֹ שֶׁל הַקָּדוֹשׁ בָּרוּךְ הוּא הוֹלֶכֶת טִפָּה שֶׁל לַבְנוּנִית וְנוֹפֶלֶת לְתוֹכוֹ וּמִיָּד הַוָּלָד נוֹצָר. מָשָׁל לְחָלָב שֶׁהוּא נָתוּן בִּקְעָרָה עַד שֶׁלֹּא נָתַן לְתוֹכָהּ מָסוּ הוּא רוֹפֵף אִם נָתַן לְתוֹכָהּ מָסוּ קוֹפֶה וְעוֹמֵד. "אִשָּׁה כִּי תַּזְרִיעַ וְיָלְדָה זָכָר" מָשָׁל לְמָה הַדָּבָר דוֹמֶה לִשְׁנֵי צַיָּרִים זֶה צָר דְּמוּתוֹ שֶׁל זֶה וְזֶה צָר דְּמוּתוֹ שֶׁל זֶה וְכוּ': לְעוֹלָם הַזָּכָר מִן הָאִשָּׁה וְהַנְּקֵבָה מִן הָאִישׁ. זָכָר מִן הָאִשָּׁה מִנַּיִן "וְאִשְׁתּוֹ הַיְּהוּדִיָּה יָלְדָה אֶת יֶרֶד" וְגוֹ'. "וּפִילַגְשׁוֹ" וְגוֹ' "וַתֵּלֶד" וְגוֹ' "אִשָּׁה כִּי תַּזְרִיעַ וְיָלְדָה זָכָר". נְקֵבָה מִן הָאִישׁ מִנַּיִן שֶׁנֶּאֱמַר "וּבְתוּאֵל יָלַד אֶת רִבְקָה" "וְאֶת דִּינָה בִּתּוֹ" "וְשֵׁם בַּת אָשֵׁר שֶׂרַח". אָמַר רַבִּי אָבִין לֵית סְפַר דְּמִסְפַּר לְגַרְמֵיהּ. מָשָׁל לִשְׁנַיִם שֶׁנִּכְנְסוּ לְמֶרְחָץ זֶה שֶׁמַּזִּיעַ רִאשׁוֹן יָצָא רִאשׁוֹן, אָמַר רַבִּי אַבָּהוּ טוֹבָה גְּדוֹלָה עָשָׂה הַקָּדוֹשׁ בָּרוּךְ הוּא עִם אִשָּׁה זוֹ בָּעוֹלָם הַזֶּה שֶׁלֹּא הִתְחִיל] בְּגִידִין וּבַעֲצָמוֹת שֶׁאִלּוּ הִתְחִיל בְּגִידִין וּבַעֲצָמוֹת הָיָה מְבַקֵּעַ כְּרֵסָהּ וְיוֹצֵא לְפִי שֶׁבָּעוֹלָם הַזֶּה יוֹלֶדֶת בְּצַעַר אֲבָל לְעָתִיד לָבֹא מַה כְּתִיב "בְּטֶרֶם תָּחִיל יָלָדָה בְּטֶרֶם יָבֹא חֶבֶל לָהּ וְהִמְלִיטָה זָכָר". זֶה שֶׁאָמַר הַכָּתוּב "מִי יִתְּנֵנִי כְּיַרְחֵי קֶדֶם כִּימֵי אֱלוֹהַּ יִשְׁמְרֵנִי" אֵלּוּ יָמִים שֶׁהָיִיתִי בִּמְעֵי אִמִּי מְלַמֵּד שֶׁהַתִּינוֹק מִשְׁתַּמֵּר בִּמְעֵי אִמּוֹ. "כַּאֲשֶׁר הָיִיתִי בִּימֵי חָרְפִּי" אָמַר רַבִּי אַבָּהוּ הַתִּינוֹק יוֹצֵא מִמְּעֵי אִמּוֹ מָלֵא רִירִין וּמָלֵא דָּם וְהַכֹּל מְחַבְּקִין אוֹתוֹ וּמְנַשְּׁקִין אוֹתוֹ וּבְיוֹתֵר כְּשֶׁהוּא זָכָר הֲדָא הוּא דִכְתִיב "אִשָּׁה כִּי תַּזְרִיעַ וְיָלְדָה זָכָר". הַתִּינוֹק הַזֶּה עַד שֶׁלֹּא יָצָא מִמְּעֵי אִמּוֹ הַקָּדוֹשׁ בָּרוּךְ הוּא מְצַוֶּה עָלָיו וְאוֹמֵר לוֹ מִזֶּה תֹּאכַל וּמִזֶּה לֹא תֹּאכַל "זֶה לָכֶם הַטָּמֵא" וּמִשֶּׁהוּא מְקַבֵּל עָלָיו אֶת כָּל הַמִּצְוֹת אַחַר כָּךְ נוֹלָד: "אִשָּׁה כִּי תַּזְרִיעַ וְיָלְדָה זָכָר". זֶהוּ שֶׁאָמַר הַכָּתוּב "וְאֵין צוּר כֶּאֱלֹהֵינוּ" בָּשָׂר וָדָם צָר צוּרָה הוּא מְדַבֵּר צוּרָתוֹ אֵין מְדַבֶּרֶת הוּא מְשַׁבֵּחַ צוּרָתוֹ וְהַצּוּרָה אֵינָהּ מְשַׁבַּחַת אוֹתוֹ אֲבָל הַקָּדוֹשׁ  בָּרוּךְ הוּא הוּא צָר צוּרָה וְצוּרָתוֹ עוֹמֶדֶת וּמְשַׁבַּחַת לְפָנָיו. בָּשָׂר וָדָם מְבַקֵּשׁ לָצוּר צוּרָה כַּמָּה סַמְמָנִין צָרִיךְ לְהָבִיא עַד שֶׁלֹּא יָצוּר אוֹתָהּ אֲבָל הַקָּדוֹשׁ  בָּרוּךְ הוּא צָר הָאָדָם מִתּוֹךְ טִפָּה אַחַת. בֹּא וּרְאֵה טַוָּס הַזֶּה שס"ה גְּוָנִין יֵשׁ בּוֹ וְהוּא נוֹצָר מִטִּפָּה אַחַת שֶׁל לֹבֶן הֲוֵי "אֵין צוּר כֵּאלֹהֵינוּ" אֵין צַיָּר כֵּאלֹהֵינוּ, וְלֹא תֹּאמַר בְּעוֹף אֶלָּא אֲפִי' אָדָם מִטִּפָּה אַחַת שֶׁל לֹבֶן שֶׁנֶּאֱמַר "אִשָּׁה כִּי תַּזְרִיעַ וְיָלְדָה זָכָר": הַמַּפֶּלֶת סַנְדָּל וְכוּ'. וְכֵן שִׁפְחָה שֶׁהִפִּילָה מְבִיאָה קָרְבָּן. תָּנוּ רַבָּנָן "בְּנֵי יִשְׂרָאֵל" אֵין לִי אֶלָּא בְּנֵי  יִשְׂרָאֵל גִּיֹּרֶת וְשִׁפְחָה מִנַּיִן תַּלְמוּד לוֹמַר: "אִשָּׁה". מַאי וְכֵן שִׁפְחָה סָלְקָא דַּעְתָּךְ אֲמִינָא כִּי אַמְרִינָן כָּל מִצְוָה שֶׁהָאִשָּׁה חַיֶּבֶת בָּהּ עֶבֶד חַיָּב בָּהּ הַנֵּי מִלֵּי בְּדָבָר שֶׁשָּׁוֶה בֵּין בְּאִישׁ בֵּין בְּאִשָּׁה אֲבָל יוֹלֶדֶת דִּבְנָשִׁים אִיתָא בַּאֲנָשִׁים לֵיתָא אֵימָא לֹא תְּחַיֵּב שִׁפְחָה לְהָכֵי תָּנֵי וְכֵן שִׁפְחָה.

"דַּבֵּר אֶל בְּנֵי יִשְׂרָאֵל אִשָּׁה כִּי תַּזְרִיעַ", בְּנֵי יִשְׂרָאֵל בָּעִנְיָן הַזֶּה וְאֵין הַכּוּתִים בָּעִנְיָן הַזֶּה, "בְּנֵי יִשְׂרָאֵל" אֵין לִי אֶלָּא בְּנֵי יִשְׂרָאֵל מִנַּיִן לְרַבּוֹת אֶת הַגִּיֹּרֶת וְאֶת הַשִּׁפְחָה בֵּין מְשֻׁחְרֶרֶת בֵּין שֶׁאֵינָהּ מְשֻׁחְרֶרֶת תַּלְמוּד לוֹמַר: "אִשָּׁה". "וְיָלְדָה" מַה תַּלְמוּד לוֹמַר: מִכְּלָל שֶׁנֶּאֱמַר "וְהִזַּרְתֶּם אֶת בְּנֵי יִשְׂרָאֵל מִטֻּמְאָתָם" שׁוֹמֵעַ אֲנִי בֵּין מִתּוֹכוֹ בֵּין מֵאֲחוֹרָיו תַּלְמוּד לוֹמַר: בְּיוֹלֶדֶת "וְאֶל הַמִּקְדָּשׁ לֹא תָּבֹא". יָכוֹל יוֹלֶדֶת הַקַּלָּה מְטַמֵּא אוֹתוֹ מִתּוֹכוֹ וּשְׁאָר כָּל הַטְּמֵאִים בֵּין מִתּוֹכוֹ בֵּין מֵאֲחוֹרָיו תַּלְמוּד לוֹמַר: "בְּנֵי יִשְׂרָאֵל" הֲרֵי בְּנֵי יִשְׂרָאֵל כְּיוֹלֶדֶת מַה יּוֹלֶדֶת אֵינָהּ מְטַמְּאָה אֶלָּא מִתּוֹכוֹ אַף כֻּלָּם לֹא יְטַמְּאוּ אֶלָּא מִתּוֹכוֹ. אֵין לִי אֶלָּא הַבָּא מִטֻּמְאָה חֲמוּרָה כְּיוֹלֶדֶת, הַבָּא מִטֻּמְאָה קַלָּה טְמֵא מֵת וּבוֹעֵל נִדָּה וְכָל הַמְטַמְּאִין אֶת הָאָדָם מִנַּיִן. תַּלְמוּד לוֹמַר: "וְלֹא יָמֻתוּ בְּטֻמְאָתָם בְּטַמְּאָם אֶת מִשְׁכָּנִי אֲשֶׁר בְּתוֹכָם" לְרַבּוֹת אֶת כֻּלָּם. "כִּי תַּזְרִיעַ וְיָלְדָה" פְּרָט לְשֶׁיָּלְדָה לִפְנֵי הַדִּבּוּר. יָכוֹל שָׁאנֵי מוֹצִיא אַף שֶׁעִבְּרָה לִפְנֵי הַדִּבּוּר וְיָלְדָה לְאַחַר הַדִּבּוּר תַּלְמוּד לוֹמַר "וְיָלְדָה" אֵין הַדָּבָר תָּלוּי אֶלָּא בַּלֵּדָה. יוֹצֵא דֹּפֶן אֵין יוֹשְׁבִין עָלָיו יְמֵי טֻמְאָה וִימֵי טַהֲרָה וְאֵין חַיָּבִין עָלָיו קָרְבָּן. רַבִּי שִׁמְעוֹן אוֹמֵר הֲרֵי זֶה כְּיִלּוֹד. מַאי טַעְמָא דְּרַבָּנָן אָמַר קְרָא "אִשָּׁה כִּי תַּזְרִיעַ וְיָלְדָה זָכָר" עַד שֶׁתֵּלֵד בְּמָקוֹם שֶׁמַּזְרַעַת, וְרַבִּי שִׁמְעוֹן הַהוּא דַּאֲפִי' לֹא יָלְדָה אֶלָּא כְּעֵין שֶׁהִזְרִיעָה אִמּוֹ טְמֵאָה לֵדָה. וְרַבִּי שִׁמְעוֹן מַאי טַעְמָא אָמַר קְרָא תֵּלֵד לְרַבּוֹת יוֹצֵא דֹּפֶן. וְרַבָּנָן מִיבָּעֵי לֵיהּ לְטֻמְטוּם וְאַנְדְּרוֹגִינוֹס סָלְקָא דַּעְתָּךְ אֲמִינָא זָכָר וּנְקֵבָה כְּתִיב זָכָר וַדַּאי וּנְקֵבָה וַדָּאִית קָא מַשְׁמָע לָן. וְרַבִּי שִׁמְעוֹן נַפְקָא לֵיהּ מִדְּתָנֵי בַּר לְוָאִי "לְבֵן" לְבֵן מִכָּל מָקוֹם, "לְבַת" לְבַת מִכָּל מָקוֹם. וְרַבָּנָן מִיבָּעֵי לֵיהּ לְחַיֵּב עַל כָּל בֵּן וּבֵן וּלְחַיֵּב עַל כָּל בַּת וּבַת. וְרַבִּי שִׁמְעוֹן נַפְקָא לָהּ מִדְּתָנָא תָּנָא קַמֵּיהּ דְּרַב שֵׁשֶׁת "זֹאת תּוֹרַת הַיּוֹלֶדֶת" מְלַמֵּד שֶׁמֵּבִיא קָרְבָּן אֶחָד עַל וְלָדוֹת הַרְבֵּה. יָכוֹל תָּבִיא עַל לֵדָה שֶׁלִּפְנֵי מְלֹאת וְעַל לֵדָה שֶׁלְּאַחַר מְלֹאת כְּאֶחָד תַּלְמוּד לוֹמַר "זֹאת". וְרַבָּנָן אַף עַל גַּב דִּכְתִיב "זֹאת" אִצְטְרִיךְ "לְבֵן אוֹ לְבַת" סָלְקָא דַּעְתָּךְ אֲמִינָא הַנֵּי מִלֵּי בִּתְרֵי עִבּוּרֵי אֲבָל בְּחַד עִבּוּרָא כְּגוֹן יְהוּדָה וְחִזְקִיָּה. בְּנֵי רַבִּי חִיָּא אֵימָא חַד קָרְבָּן סַגִּי לָהּ קָא מַשְׁמַע לָן: תָּנוּ רַבָּנָן שִׁלְיָא בְּבַיִת הַבַּיִת טָמֵא לֹא שֶׁהַשִּׁלְיָא וָלָד אֶלָּא שֶׁאֵין שִׁלְיָא בְּלֹא וָלָד דִּבְרֵי רַבִּי מֵאִיר. רַבִּי יוֹסֵי וְרַבִּי יְהוּדָה וְרַבִּי שִׁמְעוֹן מְטַהֲרִין. מַאי טַעְמָא דְּרַבִּי שִׁמְעוֹן מִשּׁוּם בִּטּוּל בְּרֹב נָגְעוּ בָּהּ. וּמוֹדֶה רַבִּי שִׁמְעוֹן שֶׁאִמּוֹ טְמֵאָה לֵדָה דְּאָמַר קְרָא "אִשָּׁה כִּי תַּזְרִיעַ" אֲפִלּוּ לֹא יָלְדָה אֶלָּא כְּעֵין שֶׁהִזְרִיעָה אִמּוֹ טְמֵאָה לֵדָה: תְּנֵי תָּנָא קַמֵּיהּ דְּרַב (יָכוֹל) הַמַּפֶּלֶת [בְּרִיַּת] גּוּף שֶׁאֵינוֹ חָתוּךְ וּבְרִיַּת רֹאשׁ שֶׁאֵינוֹ חָתוּךְ יָכוֹל תְּהֵא אִמּוֹ טְמֵאָה לֵדָה תַּלְמוּד לוֹמַר "אִשָּׁה כִּי תַּזְרִיעַ וְיָלְדָה זָכָר" וְגוֹ' "וּבַיּוֹם הַשְּׁמִינִי יִמּוֹל" מִי שֶׁרָאוּי לִבְרִיַּת (נְשָׁמָה) [שְׁמוֹנָה] יָצְאוּ אֵלּוּ שֶׁאֵין רְאוּיִין לִבְרִיַּת (נְשָׁמָה) [שְׁמוֹנָה] אָמַר לוֹ רַב לְתַנָּא וְסִיֵּם בָּהּ הָכֵי שֶׁיֵּשׁ לוֹ שְׁנֵי גַּבִּין וּשְׁנֵי שִׁדְרָאוֹת: תַּנְיָא בָּרִאשׁוֹנָה הָיוּ אוֹמְרִים "אִשָּׁה כִּי תַּזְרִיעַ" [אִישׁ מַזְרִיעַ תְּחִלָּה יוֹלֶדֶת נְקֵבָה] אִשָּׁה מַזְרַעַת תְּחִלָּה יוֹלֶדֶת זָכָר וְלֹא פֵּרְשׁוּ חֲכָמִים אֶת הַדָּבָר עַד שֶׁבָּא רַבִּי צָדוֹק וּפֵרְשׁוֹ "אֵלֶּה בְּנֵי לֵאָה" וְגוֹ' "וְאֶת דִּינָה בִּתּוֹ" תָּלָה הַכָּתוּב זָכָר בִּנְקֵבָה וּנְקֵבָה בְּזָכָר וְאוֹמֵר "וַיִּהְיוּ בְּנֵי אוּלָם אֲנָשִׁים גִּבּוֹרֵי] (מְלֻמְּדֵי מִלְחָמָה) [חַיִל דֹּרְכֵי קֶשֶׁת] וּמַרְבִּים בָּנִים וּבְנֵי בָנִים", וְכִי בְּיָדוֹ שֶׁל אָדָם לְהַרְבּוֹת בָּנִים וּבְנֵי בָּנִים אֶלָּא בְּשָׂכָר שֶׁמַּשְׁהִין עַצְמָן עַל הַבֶּטֶן עַד שֶׁתַּזְרַעְנָה נְשׁוֹתֵיהֶם תְּחִלָּה כְּדֵי שֶׁיִּהְיוּ בְּנֵיהֶם זְכָרִים מַעֲלֶה עֲלֵיהֶם הַכָּתוּב כְּאִלּוּ מַרְבִּים בָּנִים וּבְנֵי בָּנִים וְהַיְנוּ דְּאָמַר רַב קְטִינָא יָכוֹל אֲנִי לַעֲשׂוֹת כָּל בָּנַי זְכָרִים. אָמַר רָבָא (כָּל) הָרוֹצֶה לַעֲשׂוֹת (כָּל) בָּנָיו זְכָרִים יִבְעֹל וְיִשְׁנֶה. "וְיָלְדָה זָכָר" אָמַר רַבִּי יִצְחָק כֵּיוָן שֶׁבָּא זָכָר [בָּעוֹלָם] בָּא שָׁלוֹם לָעוֹלָם, זָכָר זֶה כַּר וּכְתִיב "שִׁלְחוּ כַר מוֹשֵׁל אֶרֶץ", כֵּיוָן שֶׁבָּא זָכָר בָּא כִּכָּרוֹ עִמּוֹ. זָכָר זֶה כַּר שֶׁנֶּאֱמַר "וַיִּכְרֶה לָהֶם כֵּרָה גְּדוֹלָה", נְקֵבָה נְקִיָּה בָּאָה עַד דְּאָמְרָה מְזוֹנֵי לֹא יְהִיבֵי לָהּ שֶׁנֶּאֱמַר "נָקְבָה שְׂכָרְךָ". תַּנְיָא שְׁלֹשָׁה יָמִים הָרִאשׁוֹנִים יְבַקֵּשׁ אָדָם רַחֲמִים שֶׁלֹּא יַסְרִיחַ, מִשְּׁלֹשָׁה וְעַד אַרְבָּעִים יוֹם יְבַקֵּשׁ רַחֲמִים שֶׁיְּהֵא זָכָר, מֵאַרְבָּעִים יוֹם וְעַד שְׁלֹשָׁה חֳדָשִׁים יְבַקֵּשׁ רַחֲמִים שֶׁלֹּא יְהֵא סַנְדָּל, מִשְּׁלֹשָׁה חֳדָשִׁים וְעַד שִׁשָּׁה חֳדָשִׁים יְבַקֵּשׁ רַחֲמִים שֶׁלֹּא יְהֵא נֵפֶל, מִשִּׁשָּׁה חֳדָשִׁים וְעַד תִּשְׁעָה חֳדָשִׁים יְבַקֵּשׁ רַחֲמִים שֶׁיֵּצֵא מִמְּעֵי אִמּוֹ בְּשָׁלוֹם. וּמִי מְהַנֵּי רַחֲמִים וְהָאָמַר רַבִּי יִצְחָק מַאי דִּכְתִיב "אִשָּׁה כִּי תַּזְרִיעַ וְיָלְדָה זָכָר" אִשָּׁה מַזְרַעַת תְּחִלָּה יוֹלֶדֶת זָכָר אִישׁ מַזְרִיעַ תְּחִלָּה יוֹלֶדֶת נְקֵבָה. הָכָא בְּמַאי עַסְקִינָן שֶׁהִזְרִיעוּ שְׁנֵיהֶם כְּאֶחָד. טֻמְטוּם שֶׁנִּקְרַע וְנִמְצָא זָכָר אָמַר רַב שִׁיזְבִי אֵין אִמּוֹ טְמֵאָה לֵדָה שֶׁנֶּאֱמַר "אִשָּׁה כִּי תַּזְרִיעַ וְיָלְדָה זָכָר" עַד שֶׁיְּהֵא זָכָר מִשְּׁעַת לֵדָה. רַב שֵׁרֵבְיָה אָמַר אַף אֵינוֹ נִמּוֹל לִשְׁמוֹנָה שֶׁנֶּאֱמַר "וּבַיּוֹם הַשְּׁמִינִי יִמּוֹל בְּשַׂר עָרְלָתוֹ" עַד שֶׁיְּהֵא זָכָר מִשְּׁעַת לֵדָה. מֵיתִיבֵי הַמַּפֶּלֶת טֻמְטוּם וְאַנְדְּרוֹגִינוֹס תֵּשֵׁב לְזָכָר וְלִנְקֵבָה, תְיוּבְתָּא דְּרַב שִׁיזְבִי תְיוּבְתָּא: "אִשָּׁה כִּי תַּזְרִיעַ וְיָלְדָה זָכָר" מַה תַּלְמוּד לוֹמַר, לְפִי שֶׁנֶּאֱמַר "וְטָמְאָה שִׁבְעַת יָמִים וּבַיּוֹם הַשְּׁמִינִי יִמּוֹל" שׁוֹמֵעַ אֲנִי לַיּוֹצֵא חַי שֶׁמְּטַמֵּא אֶת אִמּוֹ טֻמְאַת לֵדָה מִנַּיִן לַיּוֹצֵא מֵת שֶׁיְּטַמֵּא אֶת אִמּוֹ טֻמְאַת לֵדָה. אָמַר רַבִּי יְהוּדָה הֲרֵי אֲנִי דָּן מָה הַיּוֹצֵא חַי שֶׁאֵינוֹ מְטַמֵּא אֶת אִמּוֹ וְאֶת הַבָּא עִם אִמּוֹ לָאֹהֶל טֻמְאַת שִׁבְעָה הֲרֵי הוּא מְטַמֵּא אֶת אִמּוֹ טֻמְאַת לֵדָה. הַיּוֹצֵא מֵת שֶׁמְּטַמֵּא אֶת אִמּוֹ וְאֶת הַבָּא עִם אִמּוֹ לָאֹהֶל טֻמְאַת שִׁבְעָה אֵינוֹ דִּין שֶׁיְּטַמֵּא אֶת אִמּוֹ טֻמְאַת לֵדָה. אָמְרוּ לוֹ לְרַבִּי יְהוּדָה כָּל דִּין שֶׁאַתָּה דָּן שֶׁתְּחִלָּתוֹ לְהַחְמִיר וְסוֹפוֹ לְהָקֵל אֵינוֹ דִּין, אִם טִהֵר הַחַי אֶת אִמּוֹ יְטַהֵר הַמֵּת אֶת אִמּוֹ, תַּלְמוּד לוֹמַר "זָכָר" לְרַבּוֹת אֶת הַמֵּת. אֵין לִי אֶלָּא בֶּן תִּשְׁעָה, בֶּן שְׁמוֹנָה בֶּן שִׁבְעָה בֶּן שִׁשָּׁה בֶּן חֲמִשָּׁה מִנַּיִן, תַּלְמוּד לוֹמַר "וְיָלְדָה" כֹּל שֶׁתֵּלֵד. אִי "וְיָלְדָה" אֵין לִי אֶלָּא הַוָּלָד מִנַּיִן הַמַּפֶּלֶת סַנְדָּל אוֹ שִׁלְיָא וְשַׁפִּיר הַמְרֻקָּם וְהַיּוֹצֵא מְחֻתָּךְ, תַּלְמוּד לוֹמַר "כִּי תַּזְרִיעַ וְיָלְדָה" כָּל זֶרַע שֶׁיָּלְדָה. יָכוֹל הַמַּפֶּלֶת כְּמִין דָּגִים וַחֲגָבִים וּשְׁרָצִים תְּהֵא טְמֵאָה, תַּלְמוּד לוֹמַר "זָכָר" מַה זָּכָר מְיֻחָד שֶׁיֵּשׁ בּוֹ מִצּוּרַת הָאָדָם יָצְאוּ אֵלּוּ שֶׁאֵין בָּהֶן מִצּוּרַת הָאָדָם. יָכוֹל הַמַּפֶּלֶת בְּרִיַּת הַגּוּף שֶׁאֵינוֹ חָתוּךְ, בְּרִיַּת רֹאשׁ שֶׁאֵינוֹ חָתוּךְ, מִי שֶׁיֵּשׁ לוֹ שְׁנֵי גַּבִּין וּשְׁנֵי שִׁדְרָאוֹת הוֹאִיל וְיֵשׁ בּוֹ מִצּוּרַת הָאָדָם תְּהֵא טְמֵאָה. תַּלְמוּד לוֹמַר "וְטָמְאָה שִׁבְעַת יָמִים וּבַשְּׁמִינִי יִמּוֹל" מַה זֶּה מְיֻחָד שֶׁרָאוּי לִבְרִיַּת נְשָׁמָה יָצְאוּ אֵלּוּ שֶׁאֵינָן רְאוּיִים לִבְרִיַּת נְשָׁמָה. "וְטָמְאָה" הִיא טְמֵאָה וְאֵין הַוָּלָד טָמֵא וַהֲלֹא דִּין הוּא וּמַה הִיא שֶׁהַוָּלָד גָּרַם לָהּ טֻמְאָה טְמֵאָה. וָלָד שֶׁגָּרַם טֻמְאָה אֵינוֹ דִּין שֶׁיְּהֵא טָמֵא. שָׂעִיר הַמִּשְׁתַּלֵּחַ יוֹכִיחַ שֶׁגָּרַם טֻמְאָה וְטָהוֹר. לֹא אִם אָמַרְתְּ בְּשָׂעִיר הַמִּשְׁתַּלֵּחַ שֶׁאֵין לוֹ טֻמְאָה תֹּאמַר בְּוָלָד שֶׁיֵּשׁ לוֹ טֻמְאָה הוֹאִיל וְיֵשׁ לוֹ טֻמְאָה יְהֵא טָמֵא, תַּלְמוּד לוֹמַר "וְטָמְאָה", הִיא טְמֵאָה וְאֵין הַוָּלָד טָמֵא. "וְיָלְדָה וְטָמְאָה שִׁבְעַת יָמִים" שֶׁתִּסְפֹּר שִׁבְעָה לַוָּלָד הָאַחֲרוֹן. וַהֲלֹא דִּין הוּא מְטַמֵּא בְּמֵת וּמְטַמֵּא בְּוָלָד מַה מָּצִינוּ כְּשֶׁהִיא מְטַמְּאָה בְּמֵת אֵינָהּ סוֹפֶרֶת שִׁבְעָה אֶלָּא לַטֻּמְאָה הָאַחֲרוֹנָה אַף כְּשֶׁהִיא מְטַמְּאָה בְּוָלָד לֹא תִּסְפֹּר שִׁבְעָה אֶלָּא לְוָלָד אַחֲרוֹן. אוֹ כַּלֵּךְ לְדֶרֶךְ זוֹ מְטַמְּאָה בְּדָמִים וּמְטַמְּאָה בְּוָלָד מַה מָּצִינוּ כְּשֶׁהִיא מְטַמְּאָה בְּדָמִים אֵינָהּ סוֹפֶרֶת שִׁבְעָה אֶלָּא לִרְאִיָּה רִאשׁוֹנָה אַף כְּשֶׁהִיא מְטַמְּאָה בְּוָלָד לֹא תִּסְפֹּר שִׁבְעָה אֶלָּא לְוָלָד רִאשׁוֹן. נִרְאֶה לְמִי דּוֹמֶה דָּנִין טֻמְאָה שֶׁמִּמָּקוֹם אַחֵר מִטֻּמְאָה שֶׁהִיא מִמָּקוֹם אַחֵר. וְאַל יוֹכִיחוּ דָּמִים שֶׁהֵם מִגּוּפָהּ. אוֹ כַּלֵּךְ לְדֶרֶךְ זוֹ דָּנִין טֻמְאָה שֶׁהִיא מִמֶּנָּהּ מִטֻּמְאָה שֶׁהִיא מִמֶּנָּהּ וְאַל תּוֹכִיחַ טֻמְאַת הַמֵּת שֶׁאֵינָהּ מִמֶּנָּהּ. תַּלְמוּד לוֹמַר "וְיָלְדָה וְטָמְאָה שִׁבְעַת יָמִים" שֶׁתִּסְפֹּר שִׁבְעָה לַוָּלָד הָאַחֲרוֹן.

"וְטָמְאָה שִׁבְעַת יָמִים" שָׁאֲלוּ תַּלְמִידָיו אֶת רַבִּי  שִׁמְעוֹן  מִפְּנֵי מָה אָמְרָה תּוֹרָה יוֹלֶדֶת מְבִיאָה קָרְבָּן אָמַר לָהֶם שֶׁבְּשָׁעָה שֶׁכּוֹרַעַת לֵילֵד קוֹפֶצֶת וְנִשְׁבַּעַת שֶׁלֹּא תִּזָּקֵק לְבַעְלָהּ לְפִיכָךְ אָמְרָה תּוֹרָה תָּבִיא קָרְבָּן. מַתְקִיף לָהּ רַב אָשֵׁי הָא מְזִידָה הִיא וּבַחֲרָטָה תַּלְיָא מִלְּתָא וְעוֹד קָרְבַּן שְׁבוּעָה בָּעֵי לַאֲתוּיֵי. וּמִפְּנֵי מָה אָמְרָה תּוֹרָה זָכָר לְשִׁבְעָה נְקֵבָה לְאַרְבָּעָה עָשָׂר, נְקֵבָה שֶׁהַכֹּל עֲצֵבִים בָּהּ מִתְחָרֶטֶת לְאַרְבָּעָה עָשָׂר, זָכָר שֶׁהַכֹּל שְׂמֵחִים בּוֹ מִתְחָרֶטֶת לְשִׁבְעָה. וּמִפְּנֵי מָה אָמְרָה תּוֹרָה מִילָה בַּשְּׁמִינִי שֶׁלֹּא יִהְיוּ כָּל הָעוֹלָם שְׂמֵחִין וְאָבִיו וְאִמּוֹ עֲצֵבִים. הָיָה רַבִּי מֵאִיר אוֹמֵר מִפְּנֵי מָה אָמְרָה תּוֹרָה נִדָּה לְשִׁבְעָה מִתּוֹךְ שֶׁרָגִיל בָּהּ קָץ בָּהּ אָמְרָה תּוֹרָה תְּהֵא נִדָּה שִׁבְעָה כְּדֵי שֶׁתְּהֵא חֲבִיבָה עַל בַּעְלָהּ בְּיוֹם טָהֳרָתָהּ כְּיוֹם כְּנִיסָתָהּ לַחֻפָּה.

"שִׁבְעַת יָמִים". יָכוֹל בֵּין סְמוּכִין בֵּין מְפֻזָּרִים תַּלְמוּד לוֹמַר "כִּימֵי נִדָּתָהּ" מַה יְּמֵי נִדָּתָהּ סְמוּכִין אַף יְמֵי לֵדָתָהּ סְמוּכִין. "כִּימֵי נִדַּת דּוֹתָהּ תִּטְמָא" כִּימֵי נִדָּתָהּ כָּךְ יְמֵי לֵדָתָהּ מַה יְּמֵי נִדָּתָהּ אֵין רְאוּיִם לַזִּיבָה וְאֵין סְפִירַת שִׁבְעָה עוֹלָה לָהּ אַף יְמֵי לֵדָתָהּ אֵין רְאוּיִם לַזִּיבָה וְאֵין סְפִירַת ז' עוֹלָה בָּהֶן. "דּוֹתָהּ תִּטְמָא" לְרַבּוֹת אֶת בּוֹעֲלָהּ. "דּוֹתָהּ תִּטְמָא" לְרַבּוֹת אֶת הַלֵּילוֹת. "דּוֹתָהּ תִּטְמָא" לְרַבּוֹת אֶת הַיּוֹלֶדֶת בְּזֹב שֶׁצְּרִיכָה שֶׁתֵּשֵׁב שִׁבְעָה נְקִיִּים.

"וּבַיּוֹם הַשְּׁמִינִי יִמּוֹל" זֶה שֶׁאָמַר הַכָּתוּב "תֶּן חֵלֶק לְשִׁבְעָה וְגַם לִשְׁמוֹנָה", "לְשִׁבְעָה" אֵלּוּ יְמֵי הַנִּדָּה, "וְגַם לִשְׁמוֹנָה" [אֵלּוּ] יְמֵי הַמִּילָה. אָמַר הַקָּדוֹשׁ בָּרוּךְ הוּא אִם שָׁמַרְתָּ יְמֵי הַנִּדָּה אֲנִי נוֹתֵן לְךָ בֵּן וְאַתָּה מָלוֹ לִשְׁמוֹנָה. רַבִּי אֱלִיעֶזֶר וְרַבִּי יְהוֹשֻׁעַ רַבִּי אֱלִיעֶזֶר אוֹמֵר "תֵּן חֵלֶק לְשִׁבְעָה" אֵלּוּ שִׁבְעַת יְמֵי הַשַּׁבָּת, "וְגַם לִשְׁמוֹנָה" אֵלּוּ שְׁמוֹנַת יְמֵי הַמִּילָה. וְרַבִּי יְהוֹשֻׁעַ אוֹמֵר "תֶּן חֵלֶק לְשִׁבְעָה" אֵלּוּ שִׁבְעַת יְמֵי הַפֶּסַח, "וְגַם לִשְׁמוֹנָה" אֵלּוּ שְׁמוֹנַת יְמֵי הֶחָג. כְּשֶׁהוּא אוֹמֵר "וְגַם" לְרַבּוֹת אֶת הָעֲצֶרֶת וְאֶת רֹאשׁ הַשָּׁנָה וְאֶת יוֹם הַכִּפּוּרִים. רַבִּי נְחֶמְיָה אוֹמֵר "תֵּן חֵלֶק לְשִׁבְעָה" זֶה דָּוִד שֶׁמָּל מֹשֶׁה לְשִׁבְעָה. "וְגַם לִשְׁמוֹנָה" זֶה דָּוִד שֶׁמָּל יְהוֹשֻׁעַ לִשְׁמוֹנָה. רַבִּי שִׁמְעוֹן פָּתַר קַרְיָא בַּנְּשִׂיאִים "תֶּן חֵלֶק לְשִׁבְעָה" "בַּיּוֹם הַשְּׁבִיעִי נָשִׂיא לִבְנֵי אֶפְרַיִם", "וְגַם לִשְׁמוֹנָה" "בַּיּוֹם הַשְּׁמִינִי נָשִׂיא לִבְנֵי מְנַשֶּׁה". רַבִּי לֵוִי אָמַר "תֶּן חֵלֶק לְשִׁבְעָה" אֵלּוּ שִׁבְעַת יְמֵי הֶחָג "וְגַם לִשְׁמוֹנָה" דִּכְתִיב בַּיּוֹם הַשְּׁמִינִי עֲצֶרֶת. ר' עֶזְרָא בְּשֵׁם רַבִּי סִימוֹן פָּתַר קַרְיָא בַּמִּלּוּאִים, "תֶּן חֵלֶק לְשִׁבְעָה" "כִּי שִׁבְעַת יָמִים יְמַלֵּא אֶת יֶדְכֶם", "וְגַם לִשְׁמוֹנָה" "וַיְהִי בַּיּוֹם הַשְּׁמִינִי קָרָא מֹשֶׁה". זֶה שֶׁאָמַר הַכָּתוּב "יָסַפְתָּ לַגּוֹי ה' יָסַפְתָּ לַגּוֹי" אָמַר הַנָּבִיא רִבּוֹן הָעוֹלָמִים נָתַתָּ לָעַכּוּ"ם שַׁלְוָה וְלֹא קִלְּסוּךָ עָלֶיהָ, אַתָּה נוֹתֵן לוֹ בֵּן אֵינוֹ מוֹהֲלוֹ אֶלָּא מְגַּדְּלוֹ לְפִי נִימוּסוֹ, הִגְדִּיל מוֹלִיכוֹ לְבֵית אֱלִילִים שֶׁלּוֹ וּמַכְעִיסְךָ, אַתָּה נוֹתֵן לוֹ בַּיִת הוּא מַעֲמִיד בְּתוֹכָהּ אֱלִילִים. אַתָּה מַרְבֶּה לָהֶם י"ט אֳכָלִין וּפוֹחֲזִין וְנִכְנָסִין לְבָתֵּי תֵּאַטְרָאוֹת וּלְבָתֵּי קִרְקְסָאוֹת וּמַכְעִיסִים אוֹתְךָ בְּדִבְרֵיהֶם וּבְמַעֲשֵׂיהֶם, הֲוֵי "יָסַפְתָּ לַגּוֹי" שֶׁמָּא קְרָאֲךָ "ה' וְנִכְבַּדְתָּ" אֲבָל יִשְׂרָאֵל "יָסַפְתָּ [לַגּוֹי] וְנִכְבַּדְתָּ" אַתָּה נוֹתֵן לוֹ בֵּן הוּא מוֹהֲלוֹ לִשְׁמוֹנָה יָמִים, אִם הוּא בְּכוֹר פּוֹדֵהוּ לִשְׁלֹשִׁים יוֹם, הִגְדִּיל מוֹלִיכוֹ לְבָתֵּי כְּנֵסִיּוֹת וּלְבָתֵּי מִדְרָשׁוֹת וּמְבָרֶכְךָ בְּכָל יוֹם "בָּרְכוּ אֶת ה' הַמְבֹרָךְ", אַתָּה נוֹתֵן לוֹ בַּיִת הוּא קוֹבֵעַ בּוֹ מְזוּזָה, גַּג הוּא עוֹשֶׂה לוֹ מַעֲקֶה, אַתָּה נוֹתֵן לָהֶם יָמִים טוֹבִים הֵם אוֹכְלִים וְשׁוֹתִים וּשְׂמֵחִים וְנִכְנָסִין לְבָתֵּי כְּנֵסִיּוֹת וּלְבָתֵּי מִדְרָשׁוֹת וּמַרְבִּים בִּתְפִלָּה וּמַרְבִּין בְּקָרְבָּנוֹת וּמַרְבִּין בְּמוּסָפִין: "וּבַיּוֹם הַשְּׁמִינִי יִמּוֹל בְּשַׂר עָרְלָתוֹ" אֵין כְּתִיב כָּאן שֶׁיּוֹצִיא יְצִיאוֹת רְאֵה כַּמָּה יִשְׂרָאֵל מְחַבְּבִין אֶת הַמִּצְוֹת כַּמָּה הֵם מוֹצִיאִים הוֹצָאוֹת כְּדֵי לְשַׁמְּרָם אָמַר הַקָּדוֹשׁ בָּרוּךְ הוּא אַתֶּם מְשַׂמְּחִין אֶת הַמִּצְוֹת אֲנִי מוֹסִיף לָכֶם שִׂמְחָה שֶׁנֶּאֱמַר "וְיָסְפוּ עֲנָוִים בַּה' שִׂמְחָה". שָׁאַל טוֹרְנוֹסְרוֹפוֹס הָרָשָׁע אֶת רַבִּי עֲקִיבָא אֵיזֶה מַעֲשִׂים נָאִים שֶׁל הַקָּדוֹשׁ בָּרוּךְ הוּא אוֹ שֶׁל בָּשָׂר וָדָם, אָמַר לֵיהּ שֶׁל בָּשָׂר וָדָם נָאִים. אָמַר לֵיהּ הֲרֵי הַשָּׁמַיִם וְהָאָרֶץ יָכוֹל אַתָּה לַעֲשׂוֹת נָאִים מֵהֶם. אָמַר לֵיהּ לֹא תֹּאמַר לִי בְּדָבָר שֶׁהוּא לְמַעְלָה מִן הַבְּרִיּוֹת שֶׁאֵין שׁוֹלְטִין עָלָיו, אֶלָּא דְּבָרִים שֶׁהֵם מְצוּיִם בִּבְנֵי אָדָם. אָמַר לֵיהּ לָמָּה אַתֶּם מָלִים. אָמַר לֵיהּ אַף אֲנִי יוֹדֵעַ שֶׁעַל דְּבָרִים אֵלּוּ אַתָּה שׁוֹאֵל וּלְכָךְ הִקְדַּמְתִּי וְאָמַרְתִּי לְךָ שֶׁמַּעֲשֵׂה בָּשָׂר וָדָם נָאִים מִשֶּׁל הַקָּדוֹשׁ בָּרוּךְ הוּא. הֵבִיא לוֹ שִׁבֳּלִים וּגְלוּסְקָאוֹת אֵלּוּ מַעֲשֵׂה הַקָּדוֹשׁ בָּרוּךְ הוּא וְאֵלּוּ מַעֲשֵׂה בָּשָׂר וָדָם אֵין אֵלּוּ נָאִים. אָמַר לוֹ הוֹאִיל וְהוּא חָפֵץ בְּמִילָה לָמָּה אֵינוֹ מָהוּל מִמְּעֵי אִמּוֹ אָמַר לוֹ לְפִי שֶׁלֹּא נָתַן הַקָּדוֹשׁ בָּרוּךְ הוּא לְיִשְׂרָאֵל אֶת הַמִּצְוֹת אֶלָּא לְצָרֵף בָּהֶם. וְכָךְ אָמַר דָּוִד ("כָּל אִמְרַת ה' צְרוּפָה" וְאוֹמֵר) "אִמְרַת ה' צְרוּפָה מָגֵן הוּא לְכָל הַחֹסִים בּוֹ".

תָּנוּ רַבָּנָן עָרֵל וְנוֹלַד כְּשֶׁהוּא מָהוּל וְגֵר שֶׁנִּתְגַּיֵּר כְּשֶׁהוּא מָהוּל וְקָטָן שֶׁעָבַר זְמַנּוֹ וּשְׁאָר כָּל הַנִּמּוֹלִים לַאֲתוּיֵי מִי שֶׁיֵּשׁ לוֹ שְׁתֵּי עָרְלוֹת אֵין נִמּוֹלִים אֶלָּא בַּיּוֹם. רַבִּי אֶלְעָזָר בַּר רַבִּי שִׁמְעוֹן אוֹמֵר בִּזְמַנָּן אֵין נִמּוֹלִים אֶלָּא בַּיּוֹם, שֶׁלֹּא בִּזְמַנָּן נִמּוֹלִים בֵּין בַּיּוֹם וּבֵין בַּלַּיְלָה. מַר סָבַר דָּרְשִׁינַן "וּבַיּוֹם" וּמַר סָבַר לֹא דַּרְשִׁינָן "וּבַיּוֹם". כִּי הָא דְּיָתִיב רַבִּי יוֹחָנָן וְקָא דָּרִישׁ נוֹתָר בִּזְמַנּוֹ אֵינוֹ נִשְׂרָף אֶלָּא בַּיּוֹם, שֶׁלֹּא בִּזְמַנּוֹ נִשְׂרָף בֵּין בַּיּוֹם וּבֵין בַּלַּיְלָה. אִיתִיבֵיהּ רַבִּי אֶלְעָזָר לְרַבִּי יוֹחָנָן אֵין לִי אֶלָּא נִמּוֹל בַּשְּׁמִינִי שֶׁאֵינוֹ נִמּוֹל אֶלָּא בַּיּוֹם, מִנַּיִן לְרַבּוֹת לְתִשְׁעָה לַעֲשָׂרָה לְאַחַד עָשָׂר לִשְׁנֵים עָשָׂר תַּלְמוּד לוֹמַר "וּבַיּוֹם". וַאֲפִלּוּ לְמָאן דְּלָא דָּרִישׁ וָא"ו וָא"ו הֵ"א דְּרִישׁ. אִישְׁתִּיק. בָּתַר דְּנָפַק אָמַר לֵיהּ רַבִּי יוֹחָנָן לְרֵישׁ לָקִישׁ רְאִיתֶם לְבַר פְּדָת שֶׁיּוֹשֵׁב וְדוֹרֵשׁ כְּמֹשֶׁה מִפִּי הַגְּבוּרָה. אָמַר לֵיהּ דִּידֵיהּ הִיא, מַתְנִיתָא הִיא, הֵיכָא תְּנֵי לָהּ בְּתוֹרַת כֹּהֲנִים, נָפַק תָּנֵיהּ בִּתְלָתָא יוֹמֵי וּסְבָרָה בִּתְלָתָא יַרְחֵי.

אָמַר תַּלְמִיד אֶחָד מִתַּלְמִידֵי רַבִּי עֲקִיבָא לִפְנֵי רַבִּי עֲקִיבָא צָרִיךְ לְאָמְרוֹ אִלּוּ נֶאֱמַר "וְטָמְאָה שִׁבְעַת יָמִים וּבַשְּׁמִינִי יִמּוֹל" שׁוֹמֵעַ אֲנִי שִׁבְעָה וּשְׁמוֹנָה הֲרֵי חֲמִשָּׁה עָשָׂר, תַּלְמוּד לוֹמַר "וּבַיּוֹם". אָמַר לֵיהּ רַבִּי עֲקִיבָא צָלַלְתָּ בְּמַיִם אַדִּירִים וְהֶעֱלֵיתָ חֶרֶס בְּיָדְךָ [וַהֲלֹא] כְּבָר נֶאֱמַר "וּבֶן שְׁמוֹנַת יָמִים יִמּוֹל לָכֶם כָּל זָכָר לְדוֹרוֹתֵיכֶם" "וּבַיּוֹם", מְלַמֵּד שֶׁכָּל הַיּוֹם כָּשֵׁר לְמִילָה, אֲבָל זְרִיזִין מַקְדִּימִין לְמִצְוֹת שֶׁכָּךְ מָצִינוּ בְּאַבְרָהָם שֶׁנֶּאֱמַר "וַיַּשְׁכֵּם אַבְרָהָם בַּבֹּקֶר" וְגוֹ'. "בַּשְּׁמִינִי יִמּוֹל" וַאֲפִלּוּ בְּשַׁבָּת הָא מָה אֲנִי מְקַיֵּם "מְחַלְּלֶיהָ מוֹת יוּמָת" חוּץ מִן הַמִּילָה. אוֹ מְקַיֵּם אֲנִי "מְחַלְּלֶיהָ מוֹת יוּמָת" אַף בְּמִילָה הָא מָה אֲנִי מְקַיֵּם "וּבַיּוֹם הַשְּׁמִינִי יִמּוֹל" חוּץ מִן הַשַּׁבָּת, תַּלְמוּד לוֹמַר "וּבַיּוֹם" וַאֲפִי' בְּשַׁבָּת.

רַבִּי אֱלִיעֶזֶר אוֹמֵר מִילָה וְכָל מַכְשִׁירֶיהָ דּוֹחִין אֶת הַשַּׁבָּת אָמַר קְרָא "וּבַיּוֹם הַשְּׁמִינִי" וַאֲפִלּוּ בְּשַׁבָּת, עַד כָּאן לֹא פְּלִיגֵי רַבָּנָן עֲלֵיהּ דְּרַבִּי אֱלִיעֶזֶר אֶלָּא בְּמַכְשִׁירֵי מִילָה אֲבָל מִילָה גּוּפָהּ דִּבְרֵי הַכֹּל דַּחְיָא שַׁבָּת. מְנָּלָן אָמַר רַבִּי יוֹחָנָן "בַּיּוֹם" וַאֲפִלּוּ בְּשַׁבָּת. הָא מִיבָּעֵי לֵיהּ בַּיּוֹם וְלֹא בַּלַּיְלָה, הַהִיא מִבֶּן שְׁמוֹנַת יָמִים נַפְקָא. תַּנְיָא כַּוָּתֵיהּ דְּרַבִּי יוֹחָנָן "וּבַשְּׁמִינִי יִמּוֹל" וַאֲפִלּוּ בְּשַׁבָּת וּמָה אֲנִי מְקַיֵּם "מְחַלְּלֶיהָ מוֹת יוּמָת" בִּשְׁאָר מְלָאכוֹת. אֲבָל מִילָה דַּחְיָא שַׁבָּת מִקַּל וָחֹמֶר. וּמַה צָּרַעַת שֶׁדּוֹחָה אֶת הָעֲבוֹדָה וַעֲבוֹדָה דּוֹחָה אֶת הַשַּׁבָּת מִילָה דּוֹחָה אוֹתָהּ. שַׁבָּת שֶׁנִּדְחֵית מִפְּנֵי הָעֲבוֹדָה אֵינוֹ דִּין שֶׁתְּהֵא מִילָה דּוֹחָה אוֹתָהּ. הֲדַר אָמַר מִמַּאי דְּצָרַעַת חֲמִירָא דִּילְמָא שַׁבָּת חֲמִירָא שֶׁכֵּן יֵשׁ עֳנָשִׁין וְאַזְהָרוֹת הַרְבֵּה. וּמִמַּאי מִשּׁוּם דַּחֲמִירָא צָרַעַת דִּילְמָא מִשּׁוּם דְּגַבְרָא הוּא דְּלָא חֲזֵי וּמָה אֲנִי מְקַיֵּם "שְׁמִינִי יִמּוֹל" חוּץ מִשַּׁבָּת תַּלְמוּד לוֹמַר "וּבַיּוֹם" וַאֲפִלּוּ בְּשַׁבָּת. וְקַל וָחֹמֶר לְפִקּוּחַ נֶפֶשׁ שֶׁהוּא דּוֹחֶה אֶת הַשַּׁבָּת (כָּתוּב בְּרֶמֶז שנ"ז).

"יִמּוֹל בְּשַׂר עָרְלָתוֹ". וְאַעַ"פּ שֶׁיֵּשׁ שָׁם בַּהֶרֶת וּמָה אֲנִי מְקַיֵּם "הִשָּׁמֶר בְּנֶגַע צָרַעַת" בִּשְׁאָר מְקוֹמוֹת חוּץ מִן הַמִּילָה דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר אֵינוֹ צָרִיךְ שַׁבָּת חֲמוּרָה דּוֹחָה צָרַעַת לֹא כָּל שֶׁכֵּן. אָמַר מָר בָּשָׂר אַעַ"פּ שֶׁיֵּשׁ שָׁם בַּהֶרֶת הָא לָמָּה לִי קְרָא דָּבָר שֶׁאֵין מִתְכַּוֵּן הוּא [אָמַר אַבָּיֵי לֹא נִצְרְכָה אֶלָּא לְרַבִּי יְהוּדָה דְּאָמַר דָּבָר שֶׁאֵין מִתְכַּוֵּן אָסוּר, רָבָא אָמַר אֲפִלּוּ תֵּימָא רַבִּי שִׁמְעוֹן], מוֹדֶה רַבִּי שִׁמְעוֹן בִּפְסִיק רֵישֵׁיהּ וְלֹא יָמוּת.

תָּנוּ רַבָּנָן עָרְלָתוֹ וַדַּאי דּוֹחֶה אֶת הַשַּׁבָּת סָפֵק אֵין דּוֹחֶה אֶת הַשַּׁבָּת. עָרְלָתוֹ וַדַּאי דּוֹחֶה אֶת הַשַּׁבָּת וְלֹא אַנְדְּרוֹגִינֹוּס דּוֹחֶה אֶת הַשַּׁבָּת. רַבִּי יְהוּדָה אוֹמֵר אַנְדְּרוֹגִינֹוּס דּוֹחֶה אֶת הַשַּׁבָּת וְעָנוּשׁ כָּרֵת (כָּתוּב בְּרֶמֶז תרע"ו). עָרְלָתוֹ וַדַּאי דּוֹחֶה אֶת הַשַּׁבָּת וְלֹא נוֹלַד כְּשֶׁהוּא מָהוּל דּוֹחֶה אֶת הַשַּׁבָּת. שֶׁבֵּית שַׁמַּאי אוֹמְרִים צָרִיךְ לְהַטִּיף מִמֶּנּוּ דַּם בְּרִית וּבֵית הִלֵּל אוֹמְרִים אֵינוֹ צָרִיךְ. אָמַר רַבִּי שִׁמְעוֹן בֶּן אֶלְעָזָר לֹא נֶחְלְקוּ בֵּית שַׁמַּאי וּבֵית הִלֵּל עַל מִי שֶׁנּוֹלַד מָהוּל שֶׁצָּרִיךְ לְהַטִּיף מִמֶּנּוּ דַּם בְּרִית מִפְּנֵי שֶׁעָרְלָה כְּבוּשָׁה הִיא, עַל מַה נֶּחְלְקוּ עַל שֶׁנִּתְגַּיֵּר מָהוּל. שֶׁבֵּית שַׁמַּאי אוֹמְרִים צָרִיךְ לְהַטִּיף מִמֶּנּוּ דַּם בְּרִית. וּבֵית הִלֵּל אוֹמְרִים אֵינוֹ צָרִיךְ, אָמַר רָבָא אָמַר רַב אַסֵּי כָּל שֶׁאִמּוֹ טְמֵאָה לֵדָה נִמּוֹל לִשְׁמוֹנָה וְכָל שֶׁאֵין אִמּוֹ טְמֵאָה לֵדָה אֵינוֹ נִמּוֹל לִשְׁמוֹנָה שֶׁנֶּאֱמַר "אִשָּׁה כִּי תַּזְרִיעַ וְיָלְדָה זָכָר וּבַיּוֹם הַשְּׁמִינִי יִמּוֹל". אָמַר לוֹ אַבָּיֵי דּוֹרוֹת הָרִאשׁוֹנִים יוֹכִיחוּ שֶׁאֵין אִמּוֹ טְמֵאָה לֵדָה וְנִמּוֹל לִשְׁמוֹנָה. אָמַר לֵיהּ נִתְּנָה תּוֹרָה וְנִתְחַדְּשָׁה הֲלָכָה.

"וּשְׁלֹשִׁים יוֹם וּשְׁלֹשֶׁת יָמִים תֵּשֵׁב בִּדְמֵי טָהֳרָה". אִיתְּמַר רַב אָמַר מַעְיָן אֶחָד הוּא הַתּוֹרָה טִמֵּאתוֹ וְהַתּוֹרָה טִהַרְתּוֹ. לֵוִי אָמַר שְׁנֵי מַעְיָנוֹת הֵן נִפְתָּח הַטָּמֵא נִסְתָּם הַטָּהוֹר נִפְתָּח הַטָּהוֹר נִסְתָּם הַטָּמֵא. מַאי בֵּינַיְהוּ, אִיכָּא בֵּינַיְהוּ שׁוֹפַעַת מִתּוֹךְ שִׁבְעָה לְאַחַר שִׁבְעָה וּמִתּוֹךְ אַרְבָּעָה עָשָׂר לְאַחַר אַרְבָּעָה עָשָׂר מִתּוֹךְ אַרְבָּעִים לְאַחַר אַרְבָּעִים מִתּוֹךְ שְׁמוֹנִים לְאַחַר שְׁמוֹנִים. לְרַב רֵישָא לְקֻלָּא וְסֵיפָא לְחֻמְרָא. לְלֵוִי רֵישָא לְחֻמְרָא וְסֵיפָא לְקֻלָּא, וְהִלְכְתָא כַּוָּותֵיהּ דְּרַב בֵּין לְקֻלָּא בֵּין לְחֻמְרָא: הָאִשָּׁה שֶׁהִפִּילָה וְלָדוֹת הַרְבֵּה הִפִּילָה בְּתוֹךְ שְׁמוֹנִים נְקֵבָה וְחָזְרָה וְהִפִּילָה בְּתוֹךְ שְׁמוֹנִים [נְקֵבָה] וְהַמַּפֶּלֶת תְּאוֹמִים רַבִּי יְהוּדָה אוֹמֵר מְבִיאָה עַל הָרְבִיעִי. קַתָּנִי הָאִשָּׁה שֶׁהִפִּילָה וְלָדוֹת הַרְבֵּה מְנָלַן. דְּתָּנֵי תָּנָא קַמֵּיהּ דְּרַב שֵׁשֶׁת "זֹאת תּוֹרַת הַיּוֹלֶדֶת" וְגוֹ' מְלַמֵּד שֶׁמְּבִיאָה קָרְבָּן עַל וְלָדוֹת הַרְבֵּה, יָכוֹל אַף עַל הַלֵּדָה וְעַל הַזִּיבָה, אֶלָּא מֵעַתָּה אָכְלָה חֵלֶב וְיָלְדָה אָכְלָה דָּם וְיָלְדָה הוּא הַדִּין דְּאֵין מְבִיאָה אֶלָּא קָרְבָּן אֶחָד. אֵימָא הָכֵי יָכוֹל אַף הַלֵּדָה שֶׁלִּפְנֵי מְלֹאת וְעַל הַלֵּדָה שֶׁלְּאַחַר מְלֹאת, תַּלְמוּד לוֹמַר "זֹאת" וְגוֹ'. תָּא שְׁמַע "שִׁשִּׁים" יָכוֹל בֵּין רְצוּפִין בֵּין מְפֻזָּרִין, תַּלְמוּד לוֹמַר "יוֹם" מַה יּוֹם כֻּלּוֹ רָצוּף אַף שִׁשִּׁים כֻּלָּן רְצוּפִין. מִנִּי הָא אִילֵימָא רַבָּנָן, מִי אִית לְהוּ לְרַבָּנָן מְפֻזָּרִין, אֶלָּא רַבִּי יְהוּדָה הִיא וּמִדְּקָא יָהִיב לֵיהּ שִׁשִּׁים רְצוּפִין עַל הֲדָדֵי שְׁמַע מִינַּהּ חֻמְרָא אִית לֵיהּ לְרַבִּי יְהוּדָה קֻלָּא לֵית לֵיהּ. אָמַר אַבָּיֵּי תָּא שְׁמַע "שְׁלֹשִׁים" יָכוֹל בֵּין רְצוּפִין בֵּין מְפֻזָּרִין תַּלְמוּד לוֹמַר "יוֹם" מַה יּוֹם כֻּלּוֹ רָצוּף אַף שְׁלֹשִׁים רְצוּפִין. מִנִּי הָא אִילֵימָא רַבָּנָן וְכוּ', אָמַר רַב אָשִׁי תָּא שְׁמַע "שֵׁשֶׁת יָמִים" יָכוֹל בֵּין רְצוּפִין בֵּין מְפֻזָּרִין תַּלְמוּד לוֹמַר "שִׁשִּׁים" מַה שִּׁשִּׁים כֻּלָּן רְצוּפִין. מִנִּי אִילֵימָא רַבָּנָן וְכוּ'. "וּשְׁלֹשִׁים יוֹם וּשְׁלֹשֶׁת יָמִים" מַה תַּלְמוּד לוֹמַר שֶׁיָּכוֹל נְקֵבָה שֶׁיְּמֵי טֻמְאָתָהּ מְרֻבִּין יְמֵי טָהֳרָתָהּ מְרֻבִּין. זָכָר שֶׁיְּמֵי טֻמְאָתוֹ מֻעָטִין אֵינוֹ דִּין שֶׁיְּהוּ יְמֵי טָהֳרָתוֹ מְרֻבִּין, תַּלְמוּד לוֹמַר "וּשְׁלֹשִׁים יוֹם וּשְׁלֹשֶׁת יָמִים". "תֵּשֵׁב" לְהָבִיא אֶת הַמַּקְשָׁה בְּתוֹךְ אַחַד עָשָׂר יוֹם שֶׁתְּהֵא טְהוֹרָה מִן הַזִּיבָה. יָכוֹל תְּהֵא טְהוֹרָה מִן הַלֵּדָה תַּלְמוּד לוֹמַר "דּוֹתָהּ תִּטְמָא". "בִּדְמֵי טָהֳרָה" אַף עַל גַּב שֶׁרוֹאָה. תָּנוּ רַבָּנָן "תֵּשֵׁב" לְרַבּוֹת הַמַּקְשָׁה בְּתוֹךְ שְׁמוֹנִים שֶׁל נְקֵבָה שֶׁכָּל דָּמִים שֶׁהִיא רוֹאָה טְהוֹרִים עַד שֶׁיֵּצֵא הַוָּלָד וְרַבִּי אֱלִיעֶזֶר מְטַמֵּא. אָמְרוּ לֵיהּ לְרַבִּי אֱלִיעֶזֶר וּמַה בְּמָקוֹם שֶׁהֶחְמִיר בְּדַם הַשֹּׁפִי שֶׁלִּפְנֵי הַוָּלָד הֵקֵל בְּדַם הַשֹּׁפִי שֶׁלְּאַחַר הַוָּלָד, מָקוֹם שֶׁהֵקֵל בַּקֹּשִׁי שֶׁלִּפְנֵי הַוָּלָד אֵינוֹ דִּין שֶׁנָּקֵל בַּקֹּשִׁי שֶׁלְּאַחַר הַוָּלָד. אָמַר לָהֶם דַּיּוֹ לַבָּא מִן הַדִּין לִהְיוֹת כַּנִּדּוֹן, מִמַּה הֵקֵל עָלֶיהָ מִטֻּמְאַת זִיבָה אֲבָל טְמֵאָה טֻמְאַת נִדָּה, אָמַר לוֹ הֲרֵי אָנוּ מְשִׁיבִין אוֹתְךָ לָשׁוֹן אַחֶרֶת וּמָה אִם בְּמָקוֹם שֶׁהֶחְמִיר בַּשֹּׁפִי שֶׁלִּפְנֵי הַוָּלָד הֵקֵל בַּקֹּשִׁי שֶׁעִמּוֹ. מָקוֹם שֶׁהֵקֵל בַּשֹּׁפִי שֶׁל אַחַר הַוָּלָד אֵינוֹ דִּין שֶׁנָּקֵל בַּקֹּשִׁי שֶׁעִמּוֹ. אָמַר לָהֶם אֲפִלּוּ מְשִׁיבִים אַתֶּם אוֹתִי כָּל הַיּוֹם כֻּלּוֹ דַּיּוֹ לַבָּא מִן הַדִּין לִהְיוֹת כַּנִּדּוֹן מִמַּה הֵקֵל עָלֶיהָ מִטֻּמְאַת זִיבָה אֲבָל טְמֵאָה טֻמְאַת נִדָּה. אָמַר רָבָא בְּהָא זָכִינְהוּ רַבִּי אֱלִיעֶזֶר לְרַבָּנָן לָאו אָמְרִיתוּ דָּמָהּ, דָּמָהּ מֵחֲמַת עַצְמָהּ וְלֹא מֵחֲמַת וָלָד, הָכָא נַמִי כְּתִיב "וְטָהֲרָה מִמְּקֹר דָּמֶיהָ", מֵחֲמַת עַצְמָהּ וְלֹא מֵחֲמַת וָלָד. וְאֵימָא בִּימֵי נִדָּה נִדָּה, בִּימֵי זִיבָה טְהוֹרָה, אָמַר קְרָא "תֵּשֵׁב" יְשִׁיבָה אַחַת לְכֻלָּן (כָּתוּב בְּרֶמֶז תק"ב). "בְּכָל קֹדֶשׁ לֹא תִּגָּע" אָמַר עוּלָא אָמַר רַבִּי שִׁמְעוֹן בֶּן לָקִישׁ טָמֵא שֶׁהִכְנִיס יָדוֹ לִפְנִים לוֹקֶה דְּאָמַר קְרָא "בְּכָל קֹדֶשׁ לֹא תִּגָּע וְאֶל הַמִּקְדָּשׁ לֹא תָבֹא" מַה נְּגִיעָה בְּמִקְצָת שְׁמָהּ נְגִיעָה אַף בִּיאָה בְּמִקְצָת שְׁמָהּ בִּיאָה. רַבִינָא אָמַר לְעִנְיַן מַלְקוֹת אִיתְּמַר. כִּי אָתָא רָבִין אָמַר רַבִּי אֲבָהוּ לְטָמֵא שֶׁנָּגַע בַּקֹּדֶשׁ אִיתְּמַר. [דְּאִיתְּמַר] טָמֵא שֶׁנָּגַע בַּקֹּדֶשׁ רַבִּי שִׁמְעוֹן בֶּן לָקִישׁ אָמַר לוֹקֶה שֶׁנֶּאֱמַר "בְּכָל קֹדֶשׁ לֹא תִּגָּע". רַבִּי יוֹחָנָן אָמַר אֵינוֹ לוֹקֶה הַהוּא בִּתְרוּמָה כְּתִיב. וְרַבִּי שִׁמְעוֹן בֶּן לָקִישׁ הַאי קְרָא לְהָכֵי הוּא דְּאָתָא הַאי מִבָּעֵי לֵיהּ אַזְהָרָה לְאוֹכֵל בְּשַׂר קֹדֶשׁ [דְּאִיתְּמַר אַזְהָרָה לְאוֹכֵל בְּשַׂר קֹדֶשׁ] מִנַּיִן. רַבִּי שִׁמְעוֹן בֶּן לָקִישׁ אָמַר "בְּכָל קֹדֶשׁ לֹא תִּגָּע". רַבִּי יוֹחָנָן אָמַר תְּנֵי בַּרְדְּלָא אַתְיָא טֻמְאָתוֹ מִבִּיאַת מִקְדָּשׁ מַה לְּהַלָּן עָנַשׁ וְהִזְהִיר אַף כָּאן עָנַשׁ וְהִזְהִיר, טָמֵא שֶׁנָּגַע בַּקֹּדֶשׁ מִדְּאַפְקֵיהּ רַחֲמָנָא בִּלְשׁוֹן נְגִיעָה, אַזְהָרָה לְאוֹכֵל מִדְּאָקִישׁ קֹדֶשׁ לְמִקְדָּשׁ. תַּנְיָא כַּוָּותֵיהּ דְּרֵישׁ לָקִישׁ "בְּכָל קֹדֶשׁ לֹא תִּגָּע" אַזְהָרָה לְאוֹכֵל הַכָּתוּב מְדַבֵּר. אוֹ אֵינוֹ אֶלָּא אַזְהָרָה לְנוֹגֵעַ, תַּלְמוּד לוֹמַר "בְּכָל קֹדֶשׁ לֹא תִּגָּע וְאֶל הַמִּקְדָּשׁ לֹא תָּבֹא" מֵקִישׁ קֹדֶשׁ לְמִקְדָּשׁ מַה מִּקְדָּשׁ דָּבָר שֶׁיֵּשׁ בּוֹ נְטִילַת נְשָׁמָה אַף קֹדֶשׁ דָּבָר שֶׁיֵּשׁ בּוֹ נְטִילַת נְשָׁמָה וְהַנּוֹגֵעַ נְטִילַת נְשָׁמָה מִי אִיכָּא אֶלָּא בַּאֲכִילָה. וְאַכְתֵי מִיבָּעֵי לֵיהּ לְטָמֵא שֶׁאָכַל בְּשַׂר קֹדֶשׁ לִפְנֵי זְרִיקָה דְּרֵישׁ לָקִישׁ אָמַר לוֹקֶה "בְּכָל קֹדֶשׁ לֹא תִּגָּע" לֹא שְׁנָא לִפְנֵי זְרִיקָה לֹא שְׁנָא לְאַחַר זְרִיקָה. וְרַבִּי יוֹחָנָן אָמַר אֵינוֹ לוֹקֶה. רִ"י לְטַעְמֵיהּ דְּאָמַר תָּנֵי בַּרְדְּלָא אַתְיָא טֻמְאָתוֹ טֻמְאָתוֹ. וְכִי כְּתִיב הַהוּא לְאַחַר זְרִיקָה הוּא, אִם כֵּן לֵימָא קְרָא בְּקֹדֶשׁ מַאי "בְּכָל קֹדֶשׁ" שְׁמַע מִינָּהּ תַּרְתֵּי נְגִיעַת קֹדֶשׁ וַאֲכִילַת קֹדֶשׁ. לִישְׁנָא אַחֲרִינָא הַהוּא מִכָּל קֹדֶשׁ נַפְקָא אָמַר אַבָּיֵּי מַחֲלֹקֶת בְּטֻמְאַת הַגּוּף אֲבָל בְּטֻמְאַת בָּשָׂר דִּבְרֵי הַכֹּל לוֹקֶה דְאָמַר קְרָא "וְהַבָּשָׂר" לְרַבּוֹת עֵצִים וּלְבֹנָה. וְהָא עֵצִים וּלְבֹנָה דְּלָאו בְּנֵי אֲכִילָה נִינְהוּ וַאֲפִלּוּ הָכֵי רְבִינְהוּ קְרָא. וְרָבָא אָמַר מַחֲלֹקֶת בְּטֻמְאַת הַגּוּף אֲבָל בְּטֻמְאַת בָּשָׂר דִּבְרֵי הַכֹּל אֵינוֹ לוֹקֶה. מַאי טַעְמָא כֵּיוָן דְּלָא קְרִינָן בֵּיהּ "וְטֻמְאָתוֹ עָלָיו וְנִכְרְתָה" לֹא קְרִינָן בֵּיהּ "וְהַבָּשָׂר אֲשֶׁר יִגַּע בְּכָל טָמֵא לֹא יֵאָכֵל". וְהָאָמַר מָר "וְהַבָּשָׂר" לְרַבּוֹת עֵצִים וּלְבֹנָה. הָכָא בְּמַאי עַסְקִינָן שֶׁקִּדְּשָׁם בִּכְלִי דְּנַעֲשׂוּ כְּמִי שֶׁקָּרְבוּ מַתִּירָיו דִּתְנָן כֹּל שֶׁיֵּשׁ לוֹ מַתִּירִין מִשֶּׁקָּרְבוּ מַתִּירָיו וְשֶׁאֵין לוֹ מַתִּירִין מִשֶּׁקִּדְּשׁוּ בִּכְלִי. וְאִבָּעִית אֵימָא נְגִיעָה דִּתְרוּמָה מֵהֲכָא נַפְקָא "בְּכָל קֹדֶשׁ לֹא תִּגָּע וְאֶל הַמִּקְדָּשׁ לֹא תָּבֹא" אַזְהָרָה לְאוֹכֵל מִנַּיִן תַּלְמוּד לוֹמַר "וְלֹא יֹאכַל מִן הַקָּדָשִׁים". אוֹ אֵינוֹ אֶלָּא אַזְהָרָה לְנוֹגֵעַ תַּלְמוּד לוֹמַר "בְּכָל קֹדֶשׁ לֹא תִּגָּע וְאֶל הַמִּקְדָּשׁ לֹא תָּבֹא" מֵקִישׁ קֹדֶשׁ לְמִקְדָּשׁ מַה מִּקְדָּשׁ דָּבָר שֶׁיֵּשׁ בּוֹ נְטִילַת נְשָׁמָה אַף קֹדֶשׁ דָּבָר שֶׁיֵּשׁ בּוֹ נְטִילַת נְשָׁמָה וּבִנְגִיעָה לֵיכָּא נְטִילַת נְשָׁמָה. וְהָא דְּאַפְקֵיהּ רַחֲמָנָא בִּלְשׁוֹן נְגִיעָה. הָכֵי קָאָמַר רַחֲמָנָא נְגִיעָה כִּי אֲכִילָה.

"בְּכָל קֹדֶשׁ לֹא תִּגָּע" יָכוֹל בְּמַעֲשֵׂר תַּלְמוּד לוֹמַר "וְאֶל הַמִּקְדָּשׁ לֹא תָּבֹא" מַה מִּקְדָּשׁ דָּבָר שֶׁיֵּשׁ בּוֹ נְטִילַת נְשָׁמָה אַף קֹדֶשׁ דָּבָר שֶׁיֵּשׁ בּוֹ נְטִילַת נְשָׁמָה יָצָא מַעֲשֵׂר שֶׁאֵין נְטִילַת נְשָׁמָה. אִי מַה מִּקְדָּשׁ הַנִּכְנָס בּוֹ בְּטֻמְאָה עָנוּשׁ כָּרֵת אַף קֹדֶשׁ הָאוֹכְלוֹ בְּטֻמְאָה עָנוּשׁ כָּרֵת יָצָאת תְּרוּמָה, תַּלְמוּד לוֹמַר "בְּכָל קֹדֶשׁ" לְרַבּוֹת אֶת הַתְּרוּמָה. אִי מַה קֹּדֶשׁ מַשְׁמָע נְגִיעָה אַף מִקְדָּשׁ מַשְׁמָע נְגִיעָה מִנַּיִן שֶׁלֹּא תִּכָּנֵס בִּגְלוּטַנְקָא. תַּלְמוּד לוֹמַר "וְאֶל הַמִּקְדָּשׁ לֹא תָּבֹא". "עַד מְלֹאת יְמֵי טָהֳרָהּ" לְרַבּוֹת אֶת הַיּוֹלֶדֶת נְקֵבָה. תַּנְיָא גַּגִּין הַלָּלוּ אֵין אוֹכְלִין שָׁם קָדְשֵׁי קָדָשִׁים וְאֵין שׁוֹחֲטִין שָׁם קָדָשִׁים וְטָמֵא שֶׁנִּכְנַס דֶּרֶךְ גַּגִּין לַהֵיכָל פָּטוּר שֶׁנֶּאֱמַר "וְאֶל הַמִּקְדָּשׁ לֹא תָּבֹא" דֶּרֶךְ בִּיאָה אָסְרָה תּוֹרָה.

"וְאִם נְקֵבָה תֵלֵד" יוֹצֵא דֹּפֶן אֵין אִמּוֹ מְבִיאָה קָרְבַּן לֵדָה וְרַבִּי שִׁמְעוֹן מִחַיֵּב. מַאי טַעְמָא דְּרַבִּי שִׁמְעוֹן אָמַר קְרָא "וְאִם נְקֵבָה תֵלֵד" לְרַבּוֹת לֵדָה אַחֶרֶת וּמַאי הִיא יוֹצֵא דֹּפֶן, וְרַבָּנָן מַאי טַעְמָא אָמַר קְרָא "אִשָּׁה כִּי תַּזְרִיעַ" עַד שֶׁתֵּלֵד בְּמָקוֹם שֶׁמַּזְרַעַת. נְקֵבָה אֵין לִי אֶלָּא נְקֵבָה טֻמְטוּם וְאַנְדְּרוֹגִינוּס מִנַּיִן, תַּלְמוּד לוֹמַר "וְאִם נְקֵבָה תֵלֵד" אֵין הַדָּבָר תָּלוּי אֶלָּא בַּלֵּדָה. "וְטָמְאָה שְׁבוּעַיִם" שְׁנֵי שָׁבוּעוֹת שֶׁהֵן אַרְבָּעָה עָשָׂר יוֹם.

שָׁאֲלוּ אֶת רַבִּי יְהוּדָה בֶּן רוֹעֵץ אֶקְרָא אֲנִי שִׁבְעִים תְּהֵא טְמֵאָה שִׁבְעִים לְנִדָּתָהּ, אָמַר לָהֶם טִמֵּא וְטִהֵר בְּזָכָר טִמֵּא וְטִהֵר בִּנְקֵבָה מַה יְּמֵי טַהֲרָתָהּ כִּפְלַיִם בְּזָכָר אַף יְמֵי טֻמְאָתָהּ כִּפְלַיִם בְּזָכָר. לְאַחַר שֶׁנִּפְטְרוּ יָצָא מְחַזֵּר אַחֲרֵיהֶם אָמַר לָהֶם בָּנַי לֹא הָיִיתִי צָרִיךְ לִזָּקֵק לָכֶם מִפְּנֵי שֶׁיֵּשׁ אֵם לַמִּקְרָא, אֶלָּא זוֹ תְּשׁוּבָה לַדָּבָר. וַהֲלֹא דִּין הוּא טִמֵּא וְטִהֵר בְּזָכָר טִמֵּא וְטִהֵר בִּנְקֵבָה מַה יְּמֵי טָהֳרָתָהּ כִּפְלַיִם בְּזָכָר אַף יְמֵי טֻמְאָה כִּפְלַיִם בְּזָכָר. אוֹ כַּלֵּךְ לְדֶרֶךְ זוֹ, זָכָר שֶׁיְּמֵי טָהֳרָתוֹ מֻעָטִין יְמֵי טֻמְאָתוֹ מֻעָטִין, נְקֵבָה שֶׁיְּמֵי טַהֲרָתָהּ מְרֻבִּין אֵינוֹ דִּין שֶׁיְּהוּ יְמֵי טֻמְאָתָהּ מֻעָטִין, תַּלְמוּד לוֹמַר "וְטָמְאָה שְׁבוּעַיִם" שְׁנֵי שָׁבוּעוֹת שֶׁהֵן אַרְבָּעָה עָשָׂר יוֹם: "וְשִׁשִּׁים יוֹם וְשֵׁשֶׁת יָמִים" מַה תַּלְמוּד לוֹמַר שֶׁיָּכוֹל זָכָר שֶׁיְּמֵי טֻמְאָתוֹ מֻעָטִין יְמֵי טַהֲרָתוֹ מֻעָטִין נְקֵבָה שֶׁיְּמֵי טֻמְאָתָהּ מְרֻבִּין אֵינוֹ דִּין שֶׁיְּהוּ יְמֵי טָהֳרָתָהּ מֻעָטִין, תַּלְמוּד לוֹמַר "וְשִׁשִּׁים יוֹם וְשֵׁשֶׁת יָמִים".

תַּנְיָא אָמַר רַבִּי יִשְׁמָעֵאל (נֶאֱמַר) טִמֵּא וְטִהֵר בְּזָכָר טִמֵּא וְטִהֵר בִּנְקֵבָה מַה כְּשֶׁטִּמֵּא וְטִהֵר בְּזָכָר יְצִירָתוֹ כַּיּוֹצֵא בּוֹ אַף כְּשֶׁטִּמֵּא וְטִהֵר בִּנְקֵבָה יְצִירָתָהּ כַּיּוֹצֵא בָּהּ. אָמַר לוֹ אֵין לְמֵדִין יְצִירָה מִטֻּמְאָה. אָמַר לוֹ לְרַבִּי יִשְׁמָעֵאל מַעֲשֶׂה בִּקְלַפַּטְרָא מַלְכַּת אֲלֶכְּסַנְדְּרִיָּא שֶׁנִּתְחַיְּבוּ שִׁפְחוֹתֶיהָ הֲרִיגָה לַמַּלְכוּת וּבָדְקוּ וּמָצְאוּ זֶה וָזֶה לְאַרְבָּעִים וְאֶחָד אָמַר לָהֶן אֲנִי מֵבִיא לָכֶם רְאָיָה מִן הַתּוֹרָה וְאַתֶּם מְבִיאִין לִי רְאָיָה מִן הַשּׁוֹטִים. מַאי מִן הַתּוֹרָה אָמַר קְרָא "תֵלֵד" הוֹסִיף לְךָ הַכָּתוּב לֵדָה אַחֶרֶת בִּנְקֵבָה. וּמַאי רְאָיָה מִן הַשּׁוֹטִים אֵימֹר הַךְ דִּנְקֵבָה קָדִים וְאִיעֲבַר אַרְבָּעִים יוֹמִין קַמֵּי זָכָר. וְרַבָּנָן סַבְרֵי סַמָּא דְּנִפְצָא אַשְׁקִינְהוּ. וְרַבִּי יִשְׁמָעֵאל אִיכָּא גּוּפָא דְּלֹא מְקַבֵּל סַמָּא.

{rרמז תקמחr}  טָמֵא שֶׁאֵינוֹ אוֹכֵל בִּתְרוּמָה מְנָא לָן אָמַר רַבִּי יוֹחָנָן מִשּׁוּם רַבִּי יִשְׁמָעֵאל אָמַר קְרָא "אִישׁ אִישׁ מִזֶּרַע אַהֲרֹן וְהוּא צָרוּעַ אוֹ זָב" וְגוֹ' אֵיזֶהוּ דָּבָר שֶׁהוּא שָׁוֶה בְּזַרְעוֹ שֶׁל אַהֲרֹן הֱוֵי אוֹמֵר זֶה תְּרוּמָה. וְאֵימָא חָזֶה וָשׁוֹק אֵינָהּ בְּחוֹזֶרֶת, תְּרוּמָה נָמֵי אֵינָהּ בַּחֲלָלָה, חֲלָלָה לָאו זַרְעָא דְּאַהֲרֹן הִיא. וּמִמַּאי דְּהַאי "עַד אֲשֶׁר יִטַּהֵר" עַד דַּעֲבִיד הַעֲרֵב שֶׁמֶשׁ אֵימָא עַד דְּמַיְיתֵי כַּפָּרָה, לֹא סַלְקָא דַּעְתָּךְ דְּתָנָא רַבִּי יִשְׁמָעֵאל בְּזָב בַּעַל שְׁתֵּי רְאָיוֹת וּבִמְצֹרָע מֻסְגָּר הַכָּתוּב מְדַבֵּר דּוּמְיָא דִּטְמֵא נֶפֶשׁ דְּלָאו בַּר כַּפָּרָה הוּא, וְאֵימָא הַנֵּי מִלֵּי דְּלָאו בַּר כַּפָּרָה אֲבָל דְּבַר כַּפָּרָה עַד דְּמַיֵיתִי כַּפָּרָה. וְתוּ הָא דְּתַנְיָא טָבַל וְעָלָה אוֹכֵל בְּמַעֲשֵׂר, הַעֲרֵב שֶׁמֶשׁ אוֹכֵל בִּתְרוּמָה, הֵבִיא כַּפָּרָתוֹ אוֹכֵל בְּקָדָשִׁים מְנָא לָן. אָמַר רַב חִסְדָּא תְּלָתָא קְרָאֵי כְּתִיבֵי "וְלֹא יֹאכַל מִן הַקָּדָשִׁים" וְגוֹ' הָא רָחַץ טָהוֹר וּכְתִיב "וּבָא הַשֶּׁמֶשׁ וְטָהֵר" וּכְתִיב "וְכִפֶּר עָלֶיהָ הַכֹּהֵן וְטָהֵרָה" הָא כֵּיצַד כָּאן לְמַעֲשֵׂר כָּאן לִתְרוּמָה כָּאן לְקָדָשִׁים, וְאִפּוּךְ אֲנָא, מִסְתַּבְּרָא תְּרוּמָה עֲדִיפָה שֶׁכֵּן מחפ"ז [=מִיתָה חוֹמֶשׁ פִּדְיוֹן זָרִים]. אַדְּרַבָּה מַעֲשֵׂר עָדִיף שֶׁכֵּן הד"ס ט"ב [=הֲבָאָה, וִידּוּי, אִסּוּר לְאוֹנֵן, טוּמְאָה, בִּעוּר], אֲפִלּוּ הָכֵי מִיתָה עֲדִיפָא, רָבָא אָמַר בְּלֹא מִיתָה עֲדִיפָא נָמֵי לֹא מָצִית אֲמַרְתְּ, אָמַר קְרָא "נֶפֶשׁ" אֵיזֶהוּ דָּבָר שֶׁשָּׁוֶה בְּכָל נֶפֶשׁ הֱוֵי אוֹמֵר זֶה מַעֲשֵׂר. וְאַכָּתֵי הָנֵי מִילֵּי דְּלָאו בַּר כַּפָּרָה אֲבָל דְּבַר כַּפָּרָה עַד דְּמַיְיתֵי כַּפָּרָה. אָמַר אַבָּיֵּי תְּרֵי קְרָאֵי כְּתִיבֵי בְּיוֹלֶדֶת "וּבִמְלֹאת יְמֵי טָהֳרָהּ" כֵּיוָן שֶׁמָּלְאוּ יְמֵי טָהֳרָהּ וּכְתִיב "וְכִפֶּר עָלֶיהָ הַכֹּהֵן וְטָהֵרָה" הָא כֵּיצַד כָּאן לִתְרוּמָה כָּאן לְקָדָשִׁים, וְאִפּוּךְ אֲנָא, מִסְתַּבְּרָא קֹדֶשׁ חָמוּר שֶׁכֵּן פנקעכ"ס [=פִּיגּוּל, נוֹתָר, קָרְבָּן, מְעִילָה, כָּרֵת, אָסוּר], אַדְּרַבָּה תְּרוּמָה חֲמוּרָה שֶׁכֵּן מחפ"ז [=מִיתָה חוֹמֶשׁ פִּדְיוֹן זָרִים] [=מִיתָה חוֹמֶשׁ פִּדְיוֹן זָרִים], הֲנָךְ נְפִישָׁן, רָבָא אָמַר בְּלֹא הֲנָךְ נְפִישָׁן נָמֵי לֹא מָצִית אָמַרְתְּ אָמַר קְרָא "וְכִפֶּר עָלֶיהָ הַכֹּהֵן וְטָהֵרָה" טָהֵרָה מִכְּלָל דְּהִיא טְמֵאָה וְאִי סָלְקָא דַעְתָּךְ בְּקָדָשִׁים אִיקְרִי כָּאן "וְהַבָּשָׂר אֲשֶׁר יִגַּע בְּכָל טָמֵא לֹא יֵאָכֵל", אֶלָּא שְׁמַע מִינָּהּ בִּתְרוּמָה. וּמִי מָצִית אֲמַרְתְּ תְּרוּמָה כְּתִיבָא הָכָא וְהַתַּנְיָא "בְּנֵי יִשְׂרָאֵל" אֵין לִי אֶלָּא בְּנֵי יִשְׂרָאֵל גִּיֹּרֶת וְשִׁפְחָה מִנַּיִן תַּלְמוּד לוֹמַר "אִשָּׁה". גִּיֹּרֶת וְשִׁפְחָה בְּנֵי מֵיכַל בִּתְרוּמָה נִינְהוּ, אֶלָּא קְרָא מִלֵּי מִלֵּי כְּתִיב. וּתְלָתָא קְרָאֵי בִּתְרוּמָה לָמָּה לִי. צְרִיכָא דְּאִי מֵ"עַד אֲשֶׁר יִטַּהֵר" לָא יְדַעְנָא בְּמַאי, כָּתַב רַחֲמָנָא "וּבָא הַשֶּׁמֶשׁ וְטָהֵר", וְאִי כָּתַב רַחֲמָנָא "וּבָא הַשֶּׁמֶשׁ וְטָהֵר" הֲוָה אֲמִינָא דְּלָאו בַּר כַּפָּרָה נִינְהוּ אֲבָל דְּבַר כַּפָּרָה אֵימָא עַד דְּמַיְיתֵי כַּפָּרָה, כָּתַב רַחֲמָנָא "עַד מְלֹאת" וְגוֹ'. וּלְהַךְ תַּנָּא דִּפָלִיג עֲלֵיהּ דְּרַבִּי יִשְׁמָעֵאל דְּאָמַר בְּזָב שָׁלֹשׁ רְאָיוֹת וּבִמְצֹרָע מֻחְלָט הַכָּתוּב מְדַבֵּר וְהַאי "עַד אֲשֶׁר יִטַּהֵר" עַד דְּמַיְיתֵי כַּפָּרָה, תְּרֵי קְרָאֵי בְּקָדָשִׁים לָמָּה לִי צְרִיכָא דְּאִי כָּתַב רַחֲמָנָא בְּיוֹלֶדֶת מִשּׁוּם דִּמְרֻבֶּה טֻמְאָתָהּ אֲבָל בְּזָב אֵימָא לֹא. וְאִי כָּתַב רַחֲמָנָא בְּזָב דְּלָא הֻתַּר מִכְּלָלוֹ אֲבָל יוֹלֶדֶת אֵימָא לָא צְרִיכָא. "בַּמַּיִם וְטָמֵא עַד הָעֶרֶב" לָמָּה לִי. אָמַר רַבִּי זֵירָא לִנְגִיעָה דְּתַנְיָא "וְטָמֵא" יָכוֹל לַכֹּל תַּלְמוּד לוֹמַר "וְטָהֵר". אִי "וְטָהֵר" יָכוֹל לַכֹּל תַּלְמוּד לוֹמַר "וְטָמֵא", הָא כֵּיצַד כָּאן לְמַעֲשֵׂר וְכָאן לִתְרוּמָה. וְאִפּוּךְ אֲנָא, מִסְתַּבְּרָא כִּי הֵיכֵי דַּחֲמִירָא אֲכִילָה דִּתְרוּמָה מֵאֲכִילָה דְּמַעֲשֵׂר הָכֵי נָמֵי חֲמִירָא נְגִיעָה דִּתְרוּמָה מִנְּגִיעָה דְּמַעֲשֵׂר, וְאִיבָּעִית אֵימָא נְגִיעָה דִּתְרוּמָה מֵהָכָא נַפְקָא "בְּכָל קֹדֶשׁ לֹא תִּגָּע" וְכוּ' כְּדִלְעֵיל.

"וּבִמְלֹאת" יוֹם מְלֹאת תָּבִיא תּוֹךְ מְלֹאת לֹא תָּבִיא. יָכוֹל לֹא תָּבִיא עַל לֵדָה שֶׁלִּפְנֵי מְלֹאת אֲבָל תָּבִיא עַל לֵדָה שֶׁלְּאַחַר מְלֹאת, תַּלְמוּד לוֹמַר "בְּיוֹם מְלֹאת", בְּיוֹם מְלֹאת תָּבִיא תּוֹךְ מְלֹאת לֹא תָּבִיא. הַמַּפֶּלֶת לְאוֹר שְׁמוֹנִים וְאֶחָד בֵּית שַׁמַּאי פּוֹטְרִין וּבֵית הִלֵּל מְחַיְּבִין. תַּנְיָא אָמְרוּ לָהֶם בֵּית הִלֵּל לְבֵית שַׁמַּאי הֲרֵי הוּא אוֹמֵר "אוֹ לְבַת" לְרַבּוֹת אוֹר שְׁמֹנִים וְאֶחָד, אָמְרוּ בֵּית הִלֵּל לְבֵית שַׁמַּאי מַאי שְׁנָא אוֹר שְׁמֹנִים וְאַחַת מִיּוֹם שְׁמֹנִים וְאַחַת אִם שָׁוֶה לוֹ לְטֻמְאָה לֹא יִשְׁוֶה לוֹ לְקָרְבָּן. אָמְרוּ לוֹ בֵּית שַׁמַּאי לֹא אִם אָמַרְתְּ בְּיוֹם שְׁמֹנִים וְאַחַת שֶׁכֵּן יָצְאָה בְּשָׁעָה שֶׁרְאוּיָה לְהַקְרִיב בָּהּ קָרְבָּן תֹּאמַר בְּמַפֶּלֶת לְאוֹר שְׁמֹנִים וְאַחַת שֶׁלֹּא יָצְאָה בְּשָׁעָה שֶׁרְאוּיָה לְהַקְרִיב בָּהּ קָרְבָּן. אָמְרוּ לָהֶם בֵּית הִלֵּל הֲרֵי הַמַּפֶּלֶת בְּיוֹם שְׁמֹנִים וְאַחַת שֶׁחָל לִהְיוֹת בְּשַׁבָּת תּוֹכִיחַ שֶׁלֹּא יָצְאָה בְּשָׁעָה שֶׁרְאוּיָה לְהַקְרִיב בָּהּ קָרְבָּן וְחַיֶּבֶת בְּקָרְבָּן. אָמְרוּ לוֹ בֵּית שַׁמַּאי לֹא אִם אָמַרְתְּ בְּיוֹם שְׁמֹנִים וְאַחַת שֶׁחָל לִהְיוֹת בְּשַׁבָּת שֶׁאַף עַל פִּי שֶׁאֵין רָאוּי לְקָרְבַּן יָחִיד רָאוּי לְקָרְבַּן צִבּוּר תֹּאמַר בְּמַפֶּלֶת לְאוֹר שְׁמֹנִים וְאַחַת שֶׁכֵּן לַיְלָה אֵין רָאוּי לֹא לְקָרְבַּן יָחִיד וְלֹא לְקָרְבַּן צִבּוּר. הַדָּמִים אֵין מוֹכִיחִין שֶׁהַמַּפֶּלֶת בְּתוֹךְ מְלֹאת דָּמֶיהָ טְמֵאִים וּפְטוּרָה מִן הַקָּרְבָּן. תַּנְיָא "כֶּבֶשׂ בֶּן שְׁנָתוֹ לְעוֹלָה", שְׁנָתוֹ וְלֹא שָׁנָה לְמִנְיַן עוֹלָם. "וּבֶן יוֹנָה אוֹ תּוֹר לְחַטָּאת" אוֹ זֶה אוֹ זֶה. וַהֲלֹא דִּין הוּא וּמָה אִם בְּמָקוֹם שֶׁלֹּא כְּשֵׁרָה חַטַּאת הָעוֹף עִם עוֹלַת בְּהֵמָה, כְּשֵׁרָה חַטַּאת בְּהֵמָה עִם עוֹלַת בְּהֵמָה. כָּאן שֶׁכְּשֵׁרָה חַטַּאת הָעוֹף עִם עוֹלַת בְּהֵמָה אֵינוֹ דִּין שֶׁתִּכְשַׁר חַטַּאת בְּהֵמָה עִם עוֹלַת בְּהֵמָה, תַּלְמוּד לוֹמַר "וּבֶן יוֹנָה אוֹ תּוֹר לְחַטָּאת" אוֹ זֶה אוֹ זֶה. "וּבֶן יוֹנָה אוֹ תּוֹר" מְלַמֵּד שֶׁשְּׁנֵיהֶם שְׁקוּלִין זֶה כָּזֶה. "וְכִפֶּר עָלֶיהָ הַכֹּהֵן וְטָהֵרָה", מְחֻסַּר כִּפּוּרִים מְנָּלַן דְּאָמַר קְרָא "וְכִפֶּר עָלֶיהָ הַכֹּהֵן וְטָהֵרָה" מִכְּלָל שֶׁהִיא טְמֵאָה וְאָמַר מָר טָמֵא שֶׁשִּׁמֵּשׁ בְּמִיתָה: "וְהִקְרִיבוּ" מַה תַּלְמוּד לוֹמַר מִפְּנֵי שֶׁטְּעוּנָה שְׁנַיִם. יָכוֹל שְׁנַיִם מְעַכְּבִים אוֹתָהּ תַּלְמוּד לוֹמַר "וְהִקְרִיב אֶחָד" מְעַכְּבָהּ וְאֵין שְׁנַיִם מְעַכְּבִין, אֵינִי יוֹדֵעַ אִם חַטָּאת אִם עוֹלָה, כְּשֶׁהוּא אוֹמֵר "וְכִפֶּר" מַה מָּצִינוּ בְּכָל הַתּוֹרָה כֻּלָּהּ כַּפָּרָה בְּחַטָּאת אַף כָּאן כַּפָּרָה בְּחַטָּאת. "וְטָהֲרָה" לֶאֱכֹל בִּזְבָחִים. "מִמְּקֹר" מְלַמֵּד שֶׁכָּל דָּמִים שֶׁרוֹאָה אֵינָן אֶלָּא מִן הַמָּקוֹר. "דָּמֶיהָ" מְלַמֵּד שֶׁדָּמִים הַרְבֵּה טְמֵאִים בָּהּ. חֲמִשָּׁה דָּמִים טְמֵאִין בָּהּ הָאָדֹם וְהַשָּׁחֹר וּכְקֶרֶן כַּרְכֹּם וּכְמֵימֵי אֲדָמָה וּכְמָזוּג. בֵּית שַׁמַּאי אוֹמֵר אַף כְּמֵימֵי תִּלְתָּן וּכְמֵימֵי בְּשַׂר צָלִי, וּבֵית הִלֵּל מְטַהֲרִין. הַיָּרֹק עֲקַבְיָא בֶּן מַהֲלַלְאֵל מְטַמֵּא. מְנָּלַן דְּאִיכָּא דָּם טָהוֹר דִּילְמָא כָּל דָּם דְּאָתֵי מִינַּהּ טָמֵא. אָמַר קְרָא "כִּי יִפָּלֵא מִמְּךָ דָּבָר לְמִשְׁפָּט בֵּין דָּם לְדָם" וְאִי דָּם טָהוֹר לֵיכָּא בְּמַאי פְּלִיגֵי זָקֵן מַמְרֵא וְרַבָּנָן, וּמִמַּאי דְּהַנֵּי טְמֵאִים וְהַנֵּי טְהוֹרִין וְדָם מְנָּלַן דְּאָדֹם הוּא, דְּאָמַר קְרָא "וַיִּרְאוּ מוֹאָב מִנֶּגֶד אֶת הַמַּיִם אֲדֻמִּים כַּדָּם", לְמֵימְרָא דְּדָם אָדֹם הוּא, וְאֵימָא אָדֹם וְתוּ לֹא. אָמַר קְרָא "דָּמֶיהָ דָּמֶיהָ" הֲרֵי כָּאן אַרְבַּע. וְהָא אֲנַן חֲמִשָּׁה תְּנָן. אָמַר רַבִּי חֲנִינָא שָׁחֹר אָדֹם הוּא אֶלָּא שֶׁלָּקָה. וּלְבֵית שַׁמַּאי וְלַעֲקַבְיָא בֶּן מַהֲלַלְאֵל לֵית לְהוּ "דָּמֶיהָ דָּמֶיהָ". אִיבָּעִית אֵימָא לֵית לְהוּ. וְאִיבָּעִית אֵימָא לָאו אָמַר רַבִּי חֲנִינָא שָׁחֹר אָדֹם הוּא אֶלָּא שֶׁלָּקָה הָכָא נָמֵי סִילְקָא הוּא דְּלָקוּ.

{rרמז תקמטr}  אָמַר רַבִּי יוֹחָנָן הַכֹּל צְרִיכִין דַּעַת חוּץ מִמְּחֻסְּרֵי כַּפָּרָה שֶׁהֲרֵי אָדָם מֵבִיא קָרְבָּן עַל בָּנָיו וּבְנוֹתָיו הַקְּטַנִּים שֶׁנֶּאֱמַר "זֹאת תּוֹרַת הַזָּב" בֵּין גָּדוֹל בֵּין קָטָן. אֶלָּא מֵעַתָּה "זֹאת תּוֹרַת הַיּוֹלֶדֶת" בֵּין גְּדוֹלָה בֵּין קְטַנָּה, קְטַנָּה בַּת לֵדָה הִיא, הַהִיא "זֹאת תּוֹרַת הַיּוֹלֶדֶת" בֵּין פִּקַחַת בֵּין שׁוֹטָה שֶׁכֵּן אָדָם מֵבִיא קָרְבָּן עַל אִשְׁתּוֹ שׁוֹטָה כְּדִבְרֵי רַבִּי יְהוּדָה. דְּתַנְיָא רַבִּי יְהוּדָה אוֹמֵר אָדָם מֵבִיא קָרְבָּן עָשִׁיר עַל אִשְׁתּוֹ וְכָל קָרְבָּנוֹת שֶׁחַיֶּבֶת.

דַּם טָהֳרָה שֶׁל מְצֹרַעַת בֵּית שַׁמַּאי מְטַהֲרִין וּבֵית  הִלֵּל אוֹמְרִים כְּרֻקָּהּ וּכְמֵימֵי רַגְלֶיהָ, מַאי טַעְמָא דְּבֵית הִלֵּל אָמַר רַבִּי יִצְחָק "לְזָכָר" לְרַבּוֹת מְצֹרָע לְמַעְיְנוֹתָיו. "לִנְקֵבָה" לְרַבּוֹת מְצֹרַעַת לְמַעְיְנוֹתֶיהָ. מַאי מַעְיְנוֹתֶיהָ אִילֵימָא שְׁאָר מַעְיְנוֹתֶיהָ מִזָּכָר נַפְקָא, אֶלָּא לְדָמָהּ לְטַמֵּא דַּם טֹהַר שֶׁלָּהּ. וּבֵית הִלֵּל אָמְרִי לָךְ הַאי לְזָכָר מִיבָּעֵי לֵיהּ לְזָכָר כָּל שֶׁהוּא בֵּין גָּדוֹל בֵּין קָטָן (נְקֵבָה כָּל שֶׁהִיא נְקֵבָה בֵּין גְּדוֹלָה בֵּין קְטַנָּה). וּבֵית הִלֵּל נַפְקָא לְהוּ מִ"זֹּאת תּוֹרַת הַזָּב" בֵּין גָּדוֹל בֵּין קָטָן.

"תּוֹרַת הַיּוֹלֶדֶת" הָאִשָּׁה שֶׁיֵּשׁ עָלֶיהָ סְפֵק חָמֵשׁ לֵדוֹת סְפֵק חָמֵשׁ זִיבוֹת מְבִיאָה קָרְבָּן אֶחָד וְאוֹכֶלֶת בִּזְבָחִים וְאֵין הַשְּׁאָר עָלֶיהָ חוֹבָה. חָמֵשׁ לֵדוֹת וַדָּאוֹת חָמֵשׁ זִיבוֹת וַדָּאוֹת מְבִיאָה קָרְבָּן אֶחָד וְאוֹכֶלֶת בִּזְבָחִים וְהַשְּׁאָר עָלֶיהָ חוֹבָה. מַעֲשֶׂה שֶׁעָמְדוּ קִנִּין בִּירוּשָׁלַיִם בְּדִינְרֵי זָהָב. אָמַר רַבִּי שִׁמְעוֹן בֶּן גַּמְלִיאֵל הַמָּעוֹן הַזֶּה לֹא אָלִין הַלַּיְלָה עַד שֶׁיְּהוּ בְּדִינַר כֶּסֶף, נִכְנַס לְבֵית דִּין וְלָמַד הָאִשָּׁה שֶׁיֵּשׁ עָלֶיהָ חָמֵשׁ לֵדוֹת וַדָּאוֹת חָמֵשׁ זִיבוֹת וַדָּאוֹת מְבִיאָה קָרְבָּן אֶחָד וְאוֹכֶלֶת בִּזְבָחִים וְאֵין הַשְּׁאָר עָלֶיהָ חוֹבָה, עָמְדוּ קִנִּין בּוֹ בַּיּוֹם בְּרִבְעָתַיִם. יָכוֹל אַף עַל הַלֵּדָה וְעַל הַזִּיבָה תָּבִיא קֵן אֶחָד, תַּלְמוּד לוֹמַר "זֹאת". "לְזָכָר אוֹ לִנְקֵבָה" לְהָבִיא הַמַּפֶּלֶת סַנְדָּל אוֹ שִׁלְיָא וְשַׁפִּיר מְרֻקָּם.

תָּנוּ רַבָּנָן הָאוֹמֵר הֲרֵי עָלַי בְּסֶלַע לַמִּזְבֵּחַ מֵבִיא כֶּבֶשׂ שֶׁאֵין לְךָ דָּבָר שֶׁקָּרֵב בְּסֶלַע אֶלָּא כֶּבֶשׂ, מִמַּאי מִדְּאָמַר רַחֲמָנָא "אֵיל אָשָׁם בְּכֶסֶף שְׁקָלִים" מִכְּלָל דְּכֶבֶשׂ בֶּן שָׁנָה בְּסֶלַע, וּמִדִּכְתִיב "כֶּבֶשׂ בֶּן שְׁנָתוֹ" וּתְנָן עָמְדוּ קִנִּין בּוֹ בַּיּוֹם בְּרִבְעָתַיִם. וּמִדְּחָס רַחֲמָנָא עֲלֵיהּ דְּדַלּוּת לְמֶהֱוֵי חַד מִשִּׁיתְסַר בַּעֲשִׁירוּת חָס נָמֵי רַחֲמָנָא עֲלֵיהּ דְּדַלֵּי דַּלּוּת לְמֶהֱוֵי חַד מִשִּׁיתְסַר בְּדַלּוּת, אִם כֵּן דַּלּוּת כַּמָּה הֲוֵי רִבְעָא וְכַמָּה פְּרִיטֵי אַרְבָּעִים וּשְׁמוֹנָה, חַד מִשִּׁיתְסַר כַּמָּה הֲוֵי דְּדַלּוּת תְּלָתָא פְּרִיטֵי, אִם כֵּן מִכָּאן אַתָּה לָמֵד לַעֲשִׂירִית הָאֵיפָה בִּפְרוּטָה. אַמַּאי פְּרוּטָה הָא אָמַרְתְּ עֲשִׂירִית הָאֵיפָה דַּלֵּי דַּלּוּת הִיא וְאָמַרְתְּ חַד מִשִּׁיתְסַר דְּדַלּוּת הוּא וְחַשְׁבִינָן דִּתְלָתָא פְּרִיטֵי הַוְיָן, תָּנָא מִיּוֹלֶדֶת יָלִיף דְּמַתְיָא פְּרֵידָה אַחַת תַּחַת כֶּבֶשׂ דַּהֲוָה חַד מִתְּלָתִין וּתְרֵין דְּכֶבֶשׂ. וְעַד כָּאן דַּלֵּי דַּלּוּת כַּמָּה הֲוֵי חַד מִשִּׁיתְסַר בְּדַלּוּת דִּמְהֵיכָא יָלִיף מִכֶּבֶשׂ עַד כָּאן פְּרוּטָה וּפַלְגָא הֲוֵי. אָמַר רָבִינָא כֻּלֵּי מִלְּתָא מִיּוֹלֶדֶת יָלִיף וְהָכִי קָאָמַר מִדְּחָס עֲלֵיהּ דְּדַלּוּת לְמֶהֱוֵי חַד מִתְּלָתִין וּתְרֵין בַּעֲשִׁירוּת וּמַאי הִיא יוֹלֶדֶת, חָס נָמֵי רַחֲמָנָא עֲלֵיהּ דְּדַלֵּי דַּלּוּת וּמַאי עֲשִׂירִית הָאֵיפָה לְמֶהֱוֵי חַד מִתְּלָתִין וּתְרֵין בְּדַלּוּת. אִי הָכִי נָכֵי דְּרִבְעָא דִּפְרוּטָה הֲוֵי, הָכִי נַמֵּי וְלָאו אֹרַח אַרְעָא לַאֲתוּיֵי פָּחוֹת מִפְּרוּטָה לִמְקַדֵּשׁ.

"וְאִם לֹא תִמְצָא יָדָהּ דֵּי שֶׂה" אֵין אוֹמְרִים לָהּ לִלְווֹת וְאִי אֶפְשָׁר לָהּ לַעֲסֹק בְּאֻמָּנוּת. יֵשׁ לָהּ שֶׂה וְאֵין לָהּ צְרָכָיו מִנַּיִן שֶׁתָּבִיא קָרְבַּן עָנִי תַּלְמוּד לוֹמַר "דֵּי שֶׂה". "וְלָקְחָה שְׁתֵּי תּוֹרִים אוֹ שְׁנֵי בְּנֵי יוֹנָה" שְׁנַיִם הִיא מְבִיאָה וְאֵין מְבִיאָה שְׁלֹשָׁה. וַהֲלֹא דִּין הוּא זוֹ מְבִיאָה מִן הֶשֵּׂג יָד וּמְצֹרָע מֵבִיא מִן הֶשֵּׂג יָד מַה מְּצֹרָע מֵבִיא אֶחָד תַּחַת אֶחָד אַף זוֹ תָּבִיא אֶחָד תַּחַת אֶחָד. אוֹ כַּלֵּךְ לְדֶרֶךְ זוֹ, זוֹ מְבִיאָה מֵהֶשֵּׂג יָד וּמְטַמֵּא מִקְדָּשׁ מֵבִיא מֵהֶשֵּׂג יָד מַה מְּטַמֵּא מִקְדָּשׁ מֵבִיא שְׁנַיִם תַּחַת אֶחָד אַף זוֹ תָּבִיא שְׁנַיִם תַּחַת אֶחָד. נִרְאֶה לְמִי דּוֹמֶה דָּנִין מְחֻסַּר כִּפּוּרִים מִמְּחֻסַּר כִּפּוּרִים וְאַל יוֹכִיחַ מְטַמֵּא מִקְדָּשׁ שֶׁאֵין מְחֻסַּר כִּפּוּרִים. אוֹ כַּלֵּךְ לְדֶרֶךְ זוֹ דָּנִין מִי שֶׁאֵין עָנִי שֶׁלּוֹ מֵבִיא בְּהֵמָה מִמִּי שֶׁאֵין עָנִי שֶׁלּוֹ מֵבִיא בְּהֵמָה [וְאַל יוֹכִיחַ מְצֹרָע שֶׁעָנִי שֶׁלּוֹ מֵבִיא בְּהֵמָה] תַּלְמוּד לוֹמַר "וְלָקְחָה שְׁתֵּי תּוֹרִים אוֹ" וְגוֹ' שְׁנַיִם הִיא מְבִיאָה וְאֵין מְבִיאָה שְׁלֹשָׁה. "אֶחָד לְעֹלָה וְאֶחָד לְחַטָּאת" כָּל מָקוֹם שֶׁנִּתְחַלְּפָה חַטָּאת הִקְדִּים חַטָּאת לְעוֹלָה, כָּאן שֶׁנִּתְחַלְּפָה עוֹלָה הִקְדִּים עוֹלָה לְחַטָּאת, בְּכָל מָקוֹם שֶׁשְּׁנַיִם בָּאִים תַּחַת חַטָּאת הִקְדִּים חַטָּאת לְעוֹלָה כָּאן שֶׁאֵינָן בָּאִין שְׁנַיִם תַּחַת חַטָּאת הִקְדִּים עוֹלָה לְחַטָּאת. בְּכָל מָקוֹם שֶׁהִיא בָּאָה עַל חֵטְא הִקְדִּים חַטָּאת לְעוֹלָה כָּאן שֶׁאֵינָהּ בָּאָה עַל חֵטְא הִקְדִּים עוֹלָה לְחַטָּאת. דָּבָר אַחֵר מַה תַּלְמוּד לוֹמַר "אֶחָד לְעֹלָה וְאֶחָד לְחַטָּאת" לְפִי שֶׁנֶּאֱמַר אֶחָד חַטָּאת וְאֶחָד עוֹלָה שֶׁאִם הֵבִיאָה חַטָּאתָהּ תְּחִלָּה תָּבִיא עוֹלָתָהּ מִמִּין חַטָּאתָהּ. מִנַּיִן שֶׁאִם הֵבִיאָה עוֹלָתָהּ תְּחִלָּה תָּבִיא חַטָּאתָהּ מִמִּין עוֹלָתָהּ תַּלְמוּד לוֹמַר "אֶחָד לְעֹלָה וְאֶחָד לְחַטָּאת". דָּבָר אַחֵר שֶׁאִם הֵבִיאָה חַטָּאתָהּ תּוֹר וְעוֹלָתָהּ בֶּן יוֹנָה תַּכְפִּיל וְתָבִיא עוֹלָתָהּ תּוֹר. עוֹלָתָהּ תּוֹר וְחַטָּאתָהּ בֶּן יוֹנָה תַּכְפִּיל וְתָבִיא עוֹלָתָהּ בֶּן יוֹנָה. בֶּן עַזַּאי אוֹמֵר הוֹלְכִין אַחַר הָרִאשׁוֹן, "אֶחָד עוֹלָה וְאֶחָד חַטָּאת וְכִפֶּר" מְלַמֵּד שֶׁכַּפָּרָה בְּחַטָּאת. וְטָהֳרָה לֶאֱכֹל בִּזְבָחִים: אָמַר רַב חִסְדָּא אֵין הַקִּנִּין מִתְפָּרְשׁוֹת אֶלָּא בִּלְקִיחַת הַבְּעָלִים אוֹ בַּעֲשִׂיַּת כֹּהֵן, אָמַר קְרָא "וְלָקַח וְעָשָׂה" אוֹ בִּלְקִיחָה אוֹ בַּעֲשִׂיָּה.

~ פרק יג

{rרמז תקנr}  "וַיְדַבֵּר ה' אֶל מֹשֶׁה וְאֶל אַהֲרֹן לֵאמֹר אָדָם כִּי יִהְיֶה בְעוֹר בְּשָׂרוֹ". תְּנָן הָתָם תִּינוֹק בֶּן יוֹם אֶחָד מְטַמֵּא בְּזִיבָה. דְּתָנוּ רַבָּנָן "אִישׁ אִישׁ" מַה תַּלְמוּד לוֹמַר "אִישׁ אִישׁ" לְרַבּוֹת בֶּן יוֹם אֶחָד שֶׁמְּטַמֵּא בְּזִיבָה. רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה אוֹמֵר אֵינוֹ צָרִיךְ הֲרֵי הוּא אוֹמֵר "וְהַזָּב אֶת זוֹבוֹ לְזָכָר וְלִנְקֵבָה", "לְזָכָר" כָּל דְּהוּ זָכָר, "לִנְקֵבָה" כָּל שֶׁהִיא נְקֵבָה. אִם כֵּן מַה תַּלְמוּד לוֹמַר "אִישׁ אִישׁ" דִּבְּרָה תּוֹרָה כִּלְשׁוֹן בְּנֵי אָדָם. וּמְטַמֵּא בִּנְגָעִים שֶׁנֶּאֱמַר "אָדָם כִּי יִהְיֶה בְּעוֹר בְּשָׂרוֹ" אָדָם כָּל דְּהוּ. וְטָמֵא טֻמְאַת מֵת דִּכְתִיב "וְעַל הַנְּפָשׁוֹת אֲשֶׁר הָיוּ שָׁם" נְפָשׁוֹת כָּל דְּהוּ. זוֹקֵק לְיִבּוּם כְּתִיב "כִּי יֵשְׁבוּ אַחִים יַחְדָּו" שֶׁהָיְתָה לָהֶם יְשִׁיבָה אַחַת בָּעוֹלָם. וּפוֹטֵר מִן הַיִּבּוּם "בֵּן אֵין לוֹ" אָמַר רַחֲמָנָא וְהָא אִית לֵיהּ. וּמַאֲכִיל בִּתְרוּמָה דִּכְתִיב "וִילִיד בֵּיתוֹ הֵם יֹאכְלוּ" קְרִי בֵּיהּ יַאֲכִילוּ. וּפוֹסֵל מִן הַתְּרוּמָה "וְזֶרַע אֵין לָהּ" אָמַר רַחֲמָנָא וְהָא אִית לָהּ. מַאי אִירְיָא זֶרַע אֲפִלּוּ עֻבָּר נָמֵי דִּכְתִיב "בִּנְעוּרֶיהָ" פְּרָט לִמְעֻבֶּרֶת. צְרִיכָא דְּאִי כָּתַב רַחֲמָנָא "וְזֶרַע אֵין לָהּ" מִשּׁוּם דְּמֵעִקָּרָא חַד גּוּפָא וְהַשְׁתָּא תְּרֵי גּוּפֵי אֲבָל הָכָא דְּמֵעִקָּרָא חַד גּוּפָא וְהַשְׁתָּא חַד גּוּפָא אֵימָא תֹּאכַל צְרִיכָא. וְאִי כָּתַב רַחֲמָנָא "בִּנְעוּרֶיהָ" מִשּׁוּם דְּמֵעִקָּרָא גּוּפָא סְרִיקָא וְהַשְׁתָּא קוֹפָא מַלְיָא אֲבָל הֲתָם דְּמֵעִקָּרָא גּוּפָא סְרִיקָא וְהַשְׁתָּא גּוּפָא סְרִיקָא אֵימָא לָא צְרִיכָא. וּפוֹסֵל בְּעַבְדֵי אָבִיו מִלֶּאֱכֹל בִּתְרוּמָה לְאַפּוֹקֵי מִדְּרַבִּי יוֹסֵי דְּאָמַר עֻבָּר נָמֵי פּוֹסֵל, נוֹחֵל וּמַנְחִיל נוֹחֵל בְּנִכְסֵי (הָאָח) [הָאֵם] לְהַנְחִיל לְאַחִין מִן הָאָב וְדַוְקָא יוֹם אֶחָד אֲבָל עֻבָּר לֹא. מַאי טַעֲמָא הוּא מֵת בְּרֵישָׁא. מָר בְּרֵיהּ דְּרַב יוֹסֵף מִשְּׁמֵיהּ דְּרָבָא אָמַר לוֹמַר שֶׁמְּמַעֵט בְּחֵלֶק בְּכוֹרָה מַאי טַעֲמָא "וְיָלְדוּ לוֹ" בָּעֵינָן. בְּכוֹר שֶׁנּוֹלַד לְאַחַר מִיתַת אָבִיו אֵינוֹ נוֹטֵל פִּי שְׁנַיִם יַכִּיר בָּעֵינָן וְהָא לֵיכָּא. וְהַהָרְגוֹ חַיָּב שֶׁנֶּאֱמַר "וְאִישׁ כִּי יַכֶּה כָּל נֶפֶשׁ אָדָם" וַהֲרֵי הוּא לְאָבִיו וּלְאִמּוֹ כְּחָתָן שָׁלֵם לְעִנְיַן אֲבֵלוּת. וּדְלָא כְּרַבִּי שְׁמוּאֵל בַּר גַּמָּדָא דְּאָמַר כֹּל שֶׁשָּׁהָה שְׁלֹשִׁים יוֹם אֵינוֹ נֵפֶל. אִי נָמֵי דְּקִים לֵיהּ בְּגַוֵּיהּ שֶׁכָּלוּ לוֹ חֳדָשָׁיו.

"אָדָם כִּי יִהְיֶה בְעוֹר בְּשָׂרוֹ". מַה תַּלְמוּד לוֹמַר לְפִי שֶׁנֶּאֱמַר "אִישׁ אוֹ אִשָּׁה כִּי יִהְיֶה בְעוֹר בְּשָׂרָם בֶּהָרֹת כֵּהוֹת לְבָנֹת" אֵין צָרִיךְ לוֹמַר בֶּהָרוֹת שֶׁאֵין בָּהֶם מַרְאוֹת נְגָעִים. שֶׁאִם הָיָה בְּגוֹי וְנִתְגַּיֵּר, בְּקָטָן וְנוֹלָד, בְּקֶמֶט וְנִגְלָה, בְּרֹאשׁ וּבְזָקָן בִּשְׁחִין וּמִכְוָה, וּבִקְדַח וּבְמוֹרְדִין, וְחָזַר הָרֹאשׁ וְהַזָּקָן וְנִקְרְחוּ, הַשְּׁחִין וְהַמִּכְוָה וְהַקְּדַח וְנַעֲשׂוּ צָרֶבֶת טְהוֹרִין. נִשְׁתַּנּוּ מַרְאֵיהֶן בֵּין לְהָקֵל בֵּין לְהַחְמִיר רַבִּי אֶלְעָזָר בֶּן עֲזַרְיָה מְטַהֵר. רַבִּי אֶלְעָזָר בֶּן חִסְמָא אוֹמֵר לְהָקֵל טָהוֹר, לְהַחְמִיר תִּרְאֶה כִּתְחִלָּה. רַבִּי עֲקִיבָא אוֹמֵר בֵּין לְהָקֵל בֵּין לְהַחְמִיר תִּרְאֶה כִּתְחִלָּה לְכָךְ נֶאֱמַר "אָדָם כִּי יִהְיֶה" וְגוֹ'.

{rרמז תקנאr}  "וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם". בְּשׂוֹרָה הִיא לָהֶם שֶׁנְּגָעִים בָּאִין עֲלֵיהֶם דִּבְרֵי רַבִּי יְהוּדָה. רַבִּי שִׁמְעוֹן אוֹמֵר פְּרָט לְנִגְעֵי אֳנָסִין. וּלְר"שׁ נִגְעֵי אֳנָסִין מִי לֹא מִיטְמוּ וְהַתַּנְיָא "אָדָם כִּי יִהְיֶה" מִדִּבּוּר וְאֵילָךְ. וַהֲלֹא דִּין הוּא טָמֵא בְּזָב וְטָמֵא בִּנְגָעִים מַה זָּב מִדִּבּוּר וְאֵילָךְ אַף נְגָעִים מִדִּבּוּר וְאֵילָךְ. לֹא אִם אָמַרְתְּ בְּזָב שֶׁאֵין מְטַמֵּא בְּאֹנֶס תֹּאמַר בִּנְגָעִים שֶׁכֵּן מְטַמֵּא בְּאֹנֶס תַּלְמוּד לוֹמַר "אָדָם כִּי יִהְיֶה" מִדִּבּוּר וְאֵילָךְ. רָבָא אָמַר פְּרָט לְנִגְעֵי רוּחוֹת. רַב פַּפָּא אָמַר פְּרָט לְנִגְעֵי כְּשָׁפִים. וְקַל וָחֹמֶר וּמַה זָּבִין שֶׁטֻּמְאָתָן וְטָהֳרָתָן בְּכָל אָדָם פֵּרֵט בָּהֶם לִפְנֵי הַדִּבּוּר נְגָעִים שֶׁאֵין טֻמְאָתָן וְטַהֲרָתָן אֶלָּא בְּכֹהֵן אֵינוֹ דִּין שֶׁיִּפְרֹט בָּהֶן לִפְנֵי הַדִּבּוּר. לֹא אִם אָמַרְתְּ בְּזָבִין שֶׁלֹּא טָמֵא בָּהֶן אָנָסִין וְכוּ'. "וְכִי יִהְיֶה בְעוֹר בְּשָׂרוֹ" מַה תַּלְמוּד לוֹמַר לְפִי שֶׁנֶּאֱמַר "וְשֵׂעָר בַּנֶּגַע הָפַךְ לָבָן" יָכוֹל אֵין לִי אֶלָּא מָקוֹם שֶׁרָאוּי לְגַדֵּל שֵׂעָר לָבָן, מָקוֹם שֶׁאֵין רָאוּי לְגַדֵּל שֵׂעָר לָבָן מִנַּיִן, "בְעוֹר בְּשָׂרוֹ" רִבָּה. "שְׂאֵת" זוֹ הַשְּׂאֵת, "בַּהֶרֶת" זוֹ הַבַּהֶרֶת. סַפַּחַת שֵׁנִי לְבַהֶרֶת. וּמַרְאֵהוּ עָמֹק שֵׁנִי לִשְׂאֵת. מַה לְּשׁוֹן "שְׂאֵת" [מֻבְהֶקֶת] כְּמַרְאֵה הַצֵּל שֶׁהֵן גְּבוֹהִין מִמַּרְאֵה חַמָּה. מַה לְּשׁוֹן "עָמֹק" עֲמֻקָּה כְּמַרְאֵה חַמָּה הָעֲמֻקָּה מִמַּרְאֵה הַצֵּל. מַה לְּשׁוֹן "סַפַּחַת" טְפֵלָה שֶׁנֶּאֱמַר "סְפָחֵנִי נָא אֶל אַחַת הַכְּהֻנּוֹת". וְהָיָה מְלַמֵּד שֶׁמִּצְטָרְפִים זֶה עִם זֶה לִפְטֹר לְהַחְלִיט וּלְהַסְגִּיר. "בְעוֹר בְּשָׂרוֹ" בְּעוֹר בְּשָׂרוֹ (שֶׁלֹּא) [שֶׁל] נִרְאֶה. מִכָּאן אָמְרוּ בַּהֶרֶת עַזָּה נִרְאֵית בְּגֶרְמָנִי [כֵּהָה], כֵּהָה נִרְאֵית בְּכוּשִׁי [עַזָּה], רַבִּי יִשְׁמָעֵאל אוֹמֵר בֵּית יִשְׂרָאֵל אֲנִי כַּפָּרָתָן הֲרֵי הֵן כְּאֶשְׁכְּרוֹעַ לֹא שְׁחוֹרִים וְלֹא לְבָנִים אֶלָּא בֵּינוֹנִיִּים. רַבִּי עֲקִיבָא אוֹמֵר יֵשׁ לַצַּיָּרִים סַמְמָנִים שֶׁהֵם צָרִים צוּרוֹת שְׁחוֹרוֹת לְבָנוֹת וּבֵינוֹנִיּוֹת וּמֵבִיא סַם בֵּינוֹנִי וּמַקִּיפוֹ מִבַּחוּץ וְתֵרָאֶה כְּבֵינוֹנִי. רִ"י אוֹמֵר כָּתוּב אֶחָד אוֹמֵר "בְעוֹר בְּשָׂרוֹ" וְכָתוּב אֶחָד אוֹמֵר "בְּעוֹר הַבָּשָׂר" מָצִינוּ שֶׁמַּרְאוֹת נְגָעִים לְהָקֵל אֲבָל לֹא לְהַחְמִיר. רוֹאֶה הַגֶּרְמָנִי בִּבְשָׂרוֹ לְהָקֵל נִמְצֵאתָ מְקַיֵּם "בְעוֹר בְּשָׂרוֹ", אֶת הַכּוּשִׁי כְּבֵינוֹנִי לְהָקֵל נִמְצֵאתָ מְקַיֵּם "בְּעוֹר הַבָּשָׂר". וַחֲכָמִים אוֹמְרִים זֶה וָזֶה בִּכְבֵינוֹנִי. "וְהָיָה בְעוֹר בְּשָׂרוֹ לְנֶגַע צָרַעַת" מְלַמֵּד שֶׁמִּצְטַעֵר מִמֶּנּוּ. מִנַּיִן אַף אֲחֵרִים רוֹאִין אוֹתוֹ כְּשֶׁהוּא מִצְטַעֵר מִמֶּנּוּ תַּלְמוּד לוֹמַר (וְהָיָה) [לְנֶגַע]. צָרַעַת כִּגְרִיס וַהֲלֹא דִּין הוּא נֶאֱמַר כָּאן טָמֵא וְטָמֵא בְּמִחְיָה מַה מִּחְיָה בְּכִגְרִיס אַף כָּאן בְּכִגְרִיס. לֹא אִם אָמַרְתְּ בְּמִחְיָה שֶׁצְּרִיכָה כַּעֲדָשָׁה תֹּאמַר בְּשֵׂעָר לָבָן שֶׁאֵין מְקוֹם שֵׂעָר לָבָן צָרִיךְ כְּלוּם, תַּלְמוּד לוֹמַר צָרַעַת כִּגְרִיס.

"וְהוּבָא אֶל אַהֲרֹן הַכֹּהֵן". מַה תַּלְמוּד לוֹמַר לְפִי שֶׁנֶּאֱמַר "וְעַל פִּיהֶם יִהְיֶה כָּל רִיב וְכָל נָגַע" וְכִי מָה עִנְיַן רִיבִים אֵצֶל נְגָעִים מֵקִישׁ רִיבִים לִנְגָעִים מַה נְּגָעִים בַּיּוֹם דִּכְתִיב "וּבְיוֹם הֵרָאוֹת בּוֹ בָּשָׂר חַי" אַף רִיבִים בַּיּוֹם. וּמַה נְּגָעִים שֶׁלֹּא בְּסוּמָא דִּכְתִיב "לְכָל מַרְאֵה עֵינֵי הַכֹּהֵן" אַף רִיבִים שֶׁלֹּא בְּסוּמָא. וּמֵקִישׁ נְגָעִים לְרִיבִים מָה רִיבִים שֶׁלֹּא בִּקְרוֹבִים אַף נְגָעִים שֶׁלֹּא בִּקְרוֹבִים. אִי מָה רִיבִים בִּשְׁלֹשָׁה אַף נְגָעִים בִּשְׁלֹשָׁה. וְדִין הוּא מָמוֹנוֹ בִּשְלֹשָׁה גּוּפוֹ לֹא כָּל שֶׁכֵּן תַּלְמוּד לוֹמַר "וְהוּבָא אֶל הַכֹּהֵן" הָא לָמַדְתָּ כֹּהֵן אֶחָד רוֹאֶה אֶת הַנְּגָעִים. "וְהוּבָא אֶל אַהֲרֹן" אֵין לִי אֶלָּא אַהֲרֹן מִנַּיִן לְרַבּוֹת כֹּהֵן אַחֵר תַּלְמוּד לוֹמַר "הַכֹּהֵן". מִנַּיִן לְרַבּוֹת בַּעֲלֵי מוּמִים תַּלְמוּד לוֹמַר "מִבָּנָיו". יָכוֹל שָׁאנֵי מַרְבֶּה חֲלָלִין תַּלְמוּד לוֹמַר "הַכֹּהֲנִים" יָצְאוּ חֲלָלִין. מִנַּיִן לְרַבּוֹת כָּל יִשְׂרָאֵל תַּלְמוּד לוֹמַר "אוֹ אֶל אַחַד" אִם סוֹפֵנוּ לְרַבּוֹת כָּל יִשְׂרָאֵל מַה תַּלְמוּד לוֹמַר "הַכֹּהֲנִים" מְלַמֵּד שֶׁאֵין טֻמְאָה וְטָהֳרָה אֶלָּא מִפִּי הַכֹּהֲנִים. הָא כֵּיצַד חָכָם שֶׁבְּיִשְׂרָאֵל רוֹאֶה אֶת הַנְּגָעִים וְאוֹמֵר לַכֹּהֵן אַעַ"פּ שֶׁהוּא [שׁוֹטֶה] אֱמֹר טָמֵא וְהוּא אוֹמֵר טָמֵא אוֹ אֱמֹר טָהוֹר וְהוּא אוֹמֵר טָהוֹר. רַבִּי אוֹמֵר מַה תַּלְמוּד לוֹמַר "אֶל אַחַד מִבָּנָיו הַכֹּהֲנִים" לְפִי שֶׁנֶּאֱמַר "וְעַל פִּיהֶם יִהְיֶה כָּל רִיב" וְגוֹ' הֵקִישׁ דִּינִים לִנְגָעִים מַה נְּגָעִים בַּיּוֹם אַף דִּינִים בַּיּוֹם. מַה נְּגָעִים שֶׁלֹּא בִּקְרוֹבִים אַף רִיבִים שֶׁלֹּא בִּקְרוֹבִים. אִי מָה רִיבִים בִּשְׁלֹשָׁה אַף נְגָעִים בִּשְׁלֹשָׁה קַל וָחֹמֶר אִם מָמוֹנוֹ בִּשְׁלֹשָׁה גּוּפוֹ לֹא כָּל שֶׁכֵּן. וְאִם כֵּן לָמָּה נֶאֱמַר "אוֹ אֶל אַחַד מִבָּנָיו" מְלַמֵּד שֶׁכֹּהֵן אֶחָד רוֹאֶה אֶת הַנְּגָעִים. "וְרָאָה הַכֹּהֵן אֶת הַנֶּגַע" שֶׁיְּהוּ עֵינָיו בּוֹ בְּשָׁעָה שֶׁרוֹאֶה אוֹתוֹ, "בְּעוֹר הַבָּשָׂר" הַבֵּינוֹנִי. "בְּעוֹר הַבָּשָׂר" שֶׁיִּהְיֶה רוֹאֶה עוֹר הַבָּשָׂר עִמּוֹ כֻּלּוֹ כְּאֶחָד. רַבִּי יוֹסֵי בְּרַבִּי יְהוּדָה אוֹמֵר מַה תַּלְמוּד לוֹמַר "בְּעוֹר הַבָּשָׂר" שֶׁיְּהֵא כָּל הַחוּצָה לוֹ סָמוּךְ לְעוֹר הַבָּשָׂר וְרָאוּי לְפִשָּׂיוֹן שֶׁאִם הָיָה סָמוּךְ לָרֹאשׁ וְלַזָּקָן וְלַשְּׁחִין וְלַמִּכְוָה וְלַקָּרָח אֵין טָמֵא. "שֵׂעָר", מִעוּט שֵׂעָר שְׁתֵּי שְׂעָרוֹת, "בַּנֶּגַע" לְהָבִיא אֶת מַה שֶׁבְּתוֹכוֹ וְשׁוֹכֵב חוּצָה לוֹ. "בַּנֶּגַע הָפַךְ" לֹא קֹדֶם. מִכָּאן אָמְרוּ אִם בַּהֶרֶת קָדְמָה לְשֵׂעָר לָבָן טָמֵא. וְאִם שֵׂעָר לָבָן קָדַם לְבַהֶרֶת טָהוֹר אִם סָפֵק טָמֵא. וְרַבִּי יְהוֹשֻׁעַ מְטַהֵר. "וְשֵׂעָר בַּנֶּגַע הָפַךְ לָבָן" מִכָּאן אָמְרוּ שְׁתֵּי שְׂעָרוֹת עִקָּרָן מַשְׁחִיר וְרֹאשָׁן מַלְבִּין טָהוֹר, עִקָּרָן מַלְבִּין וְרֹאשָׁן מַשְׁחִיר טָמֵא. וְכַמָּה יְהֵא בַּלַּבְנוּנִית רַבִּי מֵאִיר אוֹמֵר כָּל שֶׁהוּא. וַחֲכָמִים אוֹמְרִים כִּשְׂעוֹר. אָמַר רַבִּי מֵאִיר שֶׁלֹּא יְהֵא אָדָם מְדַמֶּה (שֶׁבְּקוֹלָם) [שֶׁבְּכֻלָּם] הֵן נִדּוֹנִין. אֶלָּא (הָיָה) [חֹד] שֵׂעָר לָבָן טָמֵא, אֵין לָבָן טָהוֹר. לָבָן, וְלֹא אָדֹם וְלֹא יָרֹק וְלֹא שָׁחֹר, אוֹצִיא אֶת כֻּלָּן וְלֹא אוֹצִיא אֶת שֵׂעָר צָהֹב. וְדִין הוּא וּמָה אִם שֵׂעָר לָבָן שֶׁאֵין סִימָן טָמֵא בְּנֶתֶק הֲרֵי הוּא סִימָן טָמֵא בְּנֶגַע, שֵׂעָר צָהֹב שֶׁסִּימָן טָמֵא בְּנֶתֶק אֵינוֹ דִּין שֶׁיְּהֵא סִימָן טָמֵא בְּנֶגַע, תַּלְמוּד לוֹמַר "לָבָן" וְלֹא צָהֹב. "וּמַרְאֵה הַנֶּגַע עָמֹק" וְלֹא מַמָּשָׁהּ עָמֹק. "וּמַרְאֵה הַנֶּגַע עָמֹק" וְלֹא מַרְאֵה שֵׂעָר לָבָן עָמֹק, "וּמַרְאֵה הַנֶּגַע עָמֹק" לְרַבּוֹת לוֹ מַרְאוֹת רְבִיעִי, הוּא אֵין לוֹ מַרְאֶה חֲמִישִׁי: אָמַר רַב פַּפָּא הַאי שִׁמְשָׁא סֻמַקְתָּא הִיא תֵּדַע דְּהָא סְמָקָא צַפְרָא וּפַנְיָא, וְהָא דְּלָא חַזְיָא כֻּלֵּי יוֹמָא נְהוֹרָא הוּא דְּלָא בְּרִיךְ. מֵיתִיבֵי מַרְאֵהוּ עָמֹק מִן הָעוֹר כְּמַרְאֵה חַמָּה הָעֲמֻקָּה מִן הַצֵּל, וְהָא הָתָם דְּלָבָן הוּא, כְּמַרְאֵה חַמָּה וְלֹא כְּמַרְאֵה חַמָּה, כְּמַרְאֵה חַמָּה עֲמֻקָּה וְלֹא כְּמַרְאֵה חַמָּה דְּאִלּוּ הָתָם לָבָן וְהָכָא אָדֹם. וּלְמַאי דְּסָלִיק אַדַּעְתִּין מֵעִקָּרָא וְהָא סֻמָקָא צַפְרָא וּפַנְיָא, בְּפַנְיָא דְּחַלְפָא אַפִּתְחָא דְּגֵיהִנֹּם, בְּצַפְרָא חַלְפָא אַוַּרְדֵי דְּגַן עֵדֶן, וְאִית דְּאָמְרִי אִיפְכָּא. "וּמַרְאֵה הַנֶּגַע עָמֹק מֵעוֹר בְּשָׂרוֹ נֶגַע צָרַעַת הִיא" מַה תַּלְמוּד לוֹמַר לְפִי שֶׁנֶּאֱמַר "וְטִמְּאוֹ הַכֹּהֵן לֹא יַסְגִּירֶנּוּ" הָא לָמַדְנוּ שֶׁאֵין מַסְגִּירִין אֶת הַמֻּחְלָט, מִנַּיִן שֶׁאֵין מַחְלִיטִין אֶת הַמֻּסְגָּר וְאֵין מַסְגִּירִין אֶת הַמֻּסְגָּר וְאֵין מַחְלִיטִין אֶת הַמֻּחְלָט, תַּלְמוּד לוֹמַר "לֹא יַסְגִּירֶנּוּ כִּי טָמֵא" כֹּל שֶׁנִּקְרָא עָלָיו [שֵׁם] טָמֵא אֵין זָקוּק לוֹ. יָכוֹל לֹא יֹאמַר לוֹ הֲרֵי אַתְּ מֻסְגָּר בָּזֶה וּמֻחְלָט בָּזֶה מֻחְלָט בָּזֶה וּמֻסְגָּר בָּזֶה (מֻסְגָּר בָּזֶה וּבָזֶה) מֻחְלָט בָּזֶה וּבָזֶה, תַּלְמוּד לוֹמַר נֶגַע וְרָאָה צָרַעַת וְרָאָה. "וְרָאָהוּ" כֻּלּוֹ כְּאֶחָד כִּגְרִיס, שֶׁאִם הָיָה עַל רֹאשׁ חָטְמוֹ שׁוֹפֵעַ אֵילָךְ וְאֵילָךְ אֵינוֹ טָמֵא. מִכָּאן אָמְרוּ עֶשְׂרִים וְאַרְבָּעָה רָאשֵׁי אֵבָרִים שֶׁבָּאָדָם אֵינָן מְטַמְּאִין מִשּׁוּם מִחְיָה, רָאשֵׁי אֶצְבְּעוֹת יָדַיִם וְרַגְלַיִם, רָאשֵׁי אָזְנַיִם, רֹאשׁ הַחֹטֶם, רֹאשׁ הַגְּוִיָּה, וְרָאשֵׁי דַּדִּים שֶׁל אִשָּׁה. רַבִּי יְהוּדָה אוֹמֵר אַף שֶׁל אִישׁ וְתָנֵי עֲלֵיהּ בְּכֻלָּן עֶבֶד יוֹצֵא בָּהֶן לְחֵרוּת. בֶּן עַזַּאי אוֹמֵר אַף הַלָּשׁוֹן. רַבִּי אוֹמֵר אַף הַסֵּרוּס, סֵרוּס דְּמַאי אִילִימָא סֵרוּס דְּגִיד הַיְינוּ גַּוֵּיהּ, אֶלָּא סֵרוּס דְּבֵיצִים: רַבִּי אֶלְעָזָר אוֹמֵר הַיַּבָּלוֹת וְהַדִּלְדּוּלִים וְהַמַּסְמְרוֹת אֵינָן מְטַמְּאִין מִשּׁוּם מִחְיָה. "וְטִמֵּא אֹתוֹ", אוֹתוֹ הוּא מְטַמֵּא וְאֵינוֹ מְטַמֵּא אֶת הַתּוֹלֵשׁ סִימָנֵי טֻמְאָה מִתּוֹךְ נִגְעוֹ עַד שֶׁלֹּא בָּא אֵצֶל כֹּהֵן. אָמַר רַבִּי עֲקִיבָא שָׁאַלְתִּי אֶת רַבָּן גַּמְלִיאֵל וְאֶת רַבִּי יְהוֹשֻׁעַ כְּשֶׁהוֹלְכִין לִכְרֹךְ נְדָבוֹת בְּתוֹךְ הֶסְגֵּר מַהוּ אָמְרוּ לִי לֹא שָׁמַעְנוּ, אֲבָל שָׁמַעְנוּ עַד שֶׁלֹּא בָּא אֵצֶל כֹּהֵן טָהוֹר לְאַחַר חִלּוּטוֹ טָמֵא. הִתְחַלְתִּי מֵבִיא לָהֶם רְאָיָה אֶחָד עוֹמֵד לִפְנֵי כֹּהֵן בְּתוֹךְ הֶסְגֵּרוֹ טָהוֹר עַד שֶׁיְּטַמְּאֶנּוּ הַכֹּהֵן. וּמֵאֵימָתַי טָהֳרָתוֹ רַבִּי אֱלִיעֶזֶר אוֹמֵר כְּשֶׁיִּוָּלֵד לוֹ נֶגַע אַחַר וְטִהֵר הֵימֶנּוּ וַחֲכָמִים אוֹמְרִים עַד שֶׁתִּפְרַח בְּכֻלּוֹ.

"וְאִם בַּהֶרֶת לְבָנָה" מְנָא לָן דְּבַהֶרֶת עַזָּה הִיא אָמַר אַבָּיֵּי "אִם בַּהֶרֶת לְבָנָה הִיא" הִיא לְבָנָה וְאֵין אַחֶרֶת לְבָנָה. תָּנוּ רַבָּנָן בַּהֶרֶת עֲמֻקָּה וְכֵן הוּא אוֹמֵר "מַרְאֵהוּ עָמֹק מִן הָעוֹר" כְּמַרְאֵה חַמָּה הָעֲמֻקָּה מִן הַצֵּל. "שְׂאֵת" אֵין שְׂאֵת אֶלָּא גָּבֹהַּ. וְכֵן הוּא אוֹמֵר "עַל הֶהָרִים הָרָמִים וְעַל הַגְּבָעוֹת הַנִּשָּׂאוֹת". "סַפַּחַת" אֵין סַפַּחַת אֶלָּא טְפֵלָה, וְכֵן הוּא אוֹמֵר "סְפָחֵנִי נָא אֶל אַחַת הַכְּהֻנּוֹת". אַשְׁכְּחָן טְפֵלָה לִשְׂאֵת טְפֵלָה לְבַהֶרֶת מְנָא לָן. אָמַר רַבִּי זֵירָא נֶאֱמַר לְבָנָה בִּשְׂאֵת וְנֶאֱמַר לְבָנָה בְּבַהֶרֶת מַה לְּבָנָה הָאֲמוּרָה בִּשְׂאֵת יֵשׁ לָהּ טְפֵלָה אַף לְבָנָה הָאֲמוּרָה בְּבַהֶרֶת יֵשׁ לָהּ טְפֵלָה. בְּמַתְנִיתָא תָּנָא הֵטִּיל הַכָּתוּב לְסַפַּחַת בֵּין שְׂאֵת לְבַהֶרֶת לוֹמַר לְךָ כְּשֵׁם שֶׁטְּפֵלָה לִשְׂאֵת כָּךְ טְפֵלָה לְבַהֶרֶת. "שְׂאֵת" כְּצֶמֶר לָבָן אָמַר רַב בִּיבִּי כְּצֶמֶר נָקִי בֶּן יוֹמוֹ שֶׁמְּכַבְּנִים אוֹתוֹ לְמִלַּת. "בַּהֶרֶת לְבָנָה" אֵין לִי אֶלָּא בַּהֶרֶת מִנַּיִן לְרַבּוֹת אֶת הַשְּׂאֵת, תַּלְמוּד לוֹמַר לְמַטָּה "שְׂאֵת לְבָנָה". מִנַּיִן לְרַבּוֹת שְׁאָר הַמַּרְאוֹת תַּלְמוּד לוֹמַר "וְאִם בַּהֶרֶת". יָכוֹל כְּשֵׁם שֶׁהִיא שְׁלִישִׁית לַכָּתוּב כָּךְ תְּהֵא שְׁלִישִׁית בַּמַּרְאוֹת, תַּלְמוּד לוֹמַר "לְבָנָה הִיא", אֵין לְמַעְלָה הֵימֶנָּהּ, כַּמָּה תְּהֵא לַבְנוּנִיתָהּ כְּשֶׁלֶג שֶׁנֶּאֱמַר "וְהִנֵּה מִרְיָם מְצֹרַעַת כַּשָּׁלֶג". יָכוֹל כָּל מַרְאֵה שֶׁלֶג יְהוּ טְמֵאִין וּשְׁאָר כָּל הַמַּרְאוֹת יְהוּ טְהוֹרִין תַּלְמוּד לוֹמַר "בֹּהַק", בֹּהַק טָהוֹר, לְמַעְלָה הֵימֶנּוּ טָמֵא. מִכָּאן אָמְרוּ מַרְאוֹת נְגָעִים שְׁנַיִם שֶׁהֵן ד' בַּהֶרֶת עַזָּה כַּשֶּׁלֶג, שְׁנִיָּה לָהּ כְּסִיד הַהֵיכָל, שְׂאֵת כִּקְרוּם בֵּיצָה, שְׁנִיָּה לָהּ כְּצֶמֶר לָבָן דִּבְרֵי רַבִּי מֵאִיר. וַחֲכָמִים אוֹמְרִים שְׂאֵת כְּצֶמֶר לָבָן שְׁנִיָּה לָהּ כִּקְרוּם בֵּיצָה, הַפָּתוּךְ שֶׁבַּשֶּׁלֶג כְּיַיִן הַמָּזוּג (בַּשֶּׁלֶג), פָּתוּךְ שֶׁבַּסִּיד כְּדָם מָזוּג בְּחָלָב דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר אֲדַמְדַּם שֶׁבָּזֶה וְשֶׁבָּזֶה כְּיַיִן מָזוּג בְּמַיִם אֶלָּא שֶׁלֶג עַזָּה שֶׁל סִיד דִּהָה הֵימֶנָּהּ. רַבִּי חֲנִינָא סְגַן הַכֹּהֲנִים אוֹמֵר מַרְאוֹת נְגָעִים שְׁלֹשִׁים וְשִׁשָּׁה. עֲקַבְיָא בֶּן מַהֲלַלְאֵל אוֹמֵר מַרְאוֹת נְגָעִים שִׁבְעִים וּשְׁנַיִם. אָמַר רַבִּי יוֹסֵי שָׁאַל יְהוֹשֻׁעַ בְּנוֹ שֶׁל רַבִּי עֲקִיבָא אֶת רַבִּי עֲקִיבָא אָמַר לֵיהּ מִפְּנֵי מָה אָמְרוּ מַרְאוֹת נְגָעִים שְׁנַיִם שֶׁהֵן אַרְבָּעָה אָמַר לֵיהּ אִם לָאו מַה יֹּאמְרוּ. אָמַר לֵיהּ יֹאמְרוּ מִקְּרוּם בֵּיצָה וּלְמַעְלָה טָמֵא אָמַר לוֹ מְלַמֵּד שֶׁמִּצְטָרְפִין זֶה עִם זֶה. אָמַר לוֹ וְיֹאמְרוּ מִקְּרוּם בֵּיצָה וּלְמַעְלָה טָמֵא וּמִצְטָרְפִין זֶה עִם זֶה אָמַר לוֹ מְלַמֵּד שֶׁאִם אֵינוֹ בָּקִי בָּהֶן וּבִשְׁמוֹתָן לֹא יִרְאֶה אֶת הַנְּגָעִים. "וּשְׂעָרָהּ" וְלֹא שְׂעַר מִחְיָתָהּ. מִכָּאן אָמְרוּ בַּהֶרֶת כִּגְרִיס וּבָהּ מִחְיָה בְּכַעֲדָשָׁה וְשֵׂעָר לָבָן בְּתוֹךְ הַמִּחְיָה הָלְכָה הַמִּחְיָה טְמֵאָה מִפְּנֵי שֵׂעָר לָבָן, הָלַךְ שֵׂעָר לָבָן טְמֵאָה מִפְּנֵי מִחְיָה. וְרַבִּי שִׁמְעוֹן מְטַהֵר מִפְּנֵי שֶׁלֹּא הֲפַכְתּוֹ הַבַּהֶרֶת. אָמְרוּ לוֹ וַהֲלֹא כְּבָר נֶאֱמַר "וְשֵׂעָר בַּנֶּגַע הָפַךְ לָבָן", נֶגַע זֶה מִכָּל מָקוֹם. "וּשְׂעָרָהּ" לֹא שְׂעַר מִקְּצָתָהּ, מִכָּאן אָמְרוּ בַּהֶרֶת הִיא וּמִחְיָתָהּ כִּגְרִיס וְשֵׂעָר לָבָן בְּתוֹךְ הַבַּהֶרֶת הָלְכָה מִחְיָה טְמֵאָה מִפְּנֵי שֵׂעָר לָבָן הָלַךְ שֵׂעָר לָבָן טְמֵאָה מִפְּנֵי מִחְיָה. וְרַבִּי שִׁמְעוֹן מְטַהֵר שֶׁלֹּא הֲפַכְתּוֹ הַבַּהֶרֶת כִּגְרִיס. וּמוֹדֶה שֶׁאִם יֵשׁ בַּמָּקוֹם שֵׂעָר לָבָן כִּגְרִיס שֶׁהוּא טָמֵא, "וּשְׂעָרָהּ לֹא הָפַךְ וְהִסְגִּיר" אִם יֵשׁ בָּהּ שֵׂעָר שָׁחֹר אֵינוֹ מְמַעֲטָהּ. שָׁאֲלוּ תַּלְמִידָיו אֶת רַבִּי יוֹסֵי בַּהֶרֶת וּבָהּ שֵׂעָר שָׁחֹר חוֹשְשִין שֶׁמִּעֵט מְקוֹמָהּ אֶת הַבַּהֶרֶת מִכִּגְרִיס, אָמַר לָהֶם בַּהֶרֶת וּבָהּ שֵׂעָר לָבָן חַיְישִינָן שֶׁמָּא מִעֵט מְקוֹמָהּ אֶת הַבַּהֶרֶת מִכִּגְרִיס. אָמַר לוֹ לֹא אִם אָמַרְתְּ בְּשֵׂעָר לָבָן שֶׁסִּימַן טֻמְאָה תֹּאמַר בְּשֵׂעָר שָׁחֹר שֶׁאֵין סִימַן טֻמְאָה, אָמַר לָהֶם הֲרֵי שֶׁיֵּשׁ בָּהּ עֶשֶׂר שְׂעָרוֹת לְבָנוֹת (כֻּלָּם) [כְּלוּם] הֵם לְסִימָנֵי טֻמְאָה אֶלָּא שְׁתַּיִם חוֹשְשִין לְמוֹתָר שֶׁמָּא מִעֵט מְקוֹמָהּ אֶת הַבַּהֶרֶת מִכִּגְרִיס. אָמַר לוֹ לֹא אִם אָמַרְתְּ בְּשֵׂעָר לָבָן שֶׁהוּא מִין טֻמְאָה תֹּאמַר בְּשֵׂעָר שָׁחֹר שֶׁאֵינוֹ מִין טֻמְאָה. אָמַר לָהֶם אַף שֵׂעָר שָׁחֹר הוֹפֵךְ וְהוֹוֶה מִין טֻמְאָה וְאוֹמֵר "וּשְׂעָרָהּ לֹא הָפַךְ לָבָן וְהִסְגִּיר" אִם יֵשׁ בָּהּ שֵׂעָר שָׁחֹר אֵינוֹ מְמַעֲטָהּ.

"וְהִסְגִּיר הַכֹּהֵן אֶת הַנֶּגַע שִׁבְעַת יָמִים תְּחִלָּה". "בַּשְּׁבִיעִי" יָכוֹל בֵּין בַּיּוֹם וּבֵין בַּלַּיְלָה תַּלְמוּד לוֹמַר "בַּיּוֹם" וְלֹא בַּלַּיְלָה, יָכוֹל כָּל מַרְאֵה הַיּוֹם יְהֵא כָּשֵׁר, תַּלְמוּד לוֹמַר "לְכָל מַרְאֵה עֵינֵי הַכֹּהֵן" מַה כֹּהֵן פְּרָט לְשֶׁחָשַׁךְ מְאוֹר עֵינָיו אַף הַיּוֹם פְּרָט [לְשֶׁחָשַׁךְ] מְאוֹר הַיּוֹם. מִכָּאן אָמְרוּ אֵין רוֹאִין אֶת הַנְּגָעִים שַׁחֲרִית וּבֵין הָעַרְבַּיִם לֹא בְּתוֹךְ הַבַּיִת וְלֹא בְּיוֹם הַמְעֻנָּן לְפִי שֶׁכֵּהָה נִרְאֵית עַזָּה, וְלֹא בַּצָּהֳרַיִם לְפִי שֶׁעַזָּה נִרְאֵית כֵּהָה. אֵימָתַי רוֹאִין בַּשְּׁלִישִׁית בָּרְבִיעִית בַּחֲמִישִׁית בַּשְּׁבִיעִית בַּשְּׁמִינִית וּבַתְּשִׁיעִית דִּבְרֵי רַבִּי מֵאִיר. רַבִּי יְהוּדָה אָמַר בָּרְבִיעִית בַּחֲמִישִׁית בַּשְּׁמִינִית בַּתְּשִׁיעִית. רַבִּי יוֹסֵי אוֹמֵר בָּרְבִיעִית וַחֲמִישִׁית וּבַתְּשִׁיעִית וּבָעֲשִׂירִית, אֲבָל רוֹאֶה אֲנִי אֶת דִּבְרֵי רַבִּי עֲקִיבָא. "וְהִנֵּה הַנֶּגַע עָמַד בְּעֵינָיו" שֶׁאִם הֵעֵז וְכִהָה אוֹ כִּהָה וְהֵעֵז כְּאִלּוּ לֹא כִּהָה. "וְלֹא פָשָׂה" שֶׁאִם כָּנַס וּפָשָׂה כְּאִלּוּ לֹא (כָּנַס) [פָּשָׂה]. "וְהִסְגִּירוֹ שִׁבְעַת יָמִים שֵׁנִית" מְלַמֵּד שֶׁיּוֹם שְׁבִיעִי עוֹלֶה לוֹ מִן הַמִּנְיָן מִלְּפָנָיו וּמִלְּאַחֲרָיו. "וְרָאָהוּ הַכֹּהֵן" (זֶה אַהֲרֹן) "בַּיּוֹם הַשְּׁבִיעִי שֵׁנִית" כֹּהֵן שֶׁרָאָהוּ בָּרִאשׁוֹנָה רוֹאֵהוּ בַּשְּׁנִיָּה, אִם מֵת רוֹאֵהוּ כֹּהֵן אַחֵר. "וְהִנֵּה כֵּהָה" יָכוֹל מִי שֶׁהוּא לְמַטָּה מֵאַרְבָּעָה מַרְאוֹת. "וְהִנֵּה כֵּהָה" הֵעֵז וְכֵהָה כְּאִלּוּ לֹא הֵעֵז, "הַנֶּגַע" שֶׁאִם כֵּהָה וְהֵעֵז כְּאִלּוּ לֹא כִּהָה. "לֹא פָּשָׂה" שֶׁאִם פָּשָׂה וְכָנַס כְּאִלּוּ לֹא פָּשָׂה, "הַנֶּגַע" שֶׁאִם כָּנַס וּפָשָׂה כְּאִלּוּ לֹא פָּשָׂה, אִם נֶאֱמַר בְּשָׁבוּעַ רִאשׁוֹן לָמָּה נֶאֱמַר בְּשָׁבוּעַ שֵׁנִי מִפְּנֵי (שֶׁבְּכִגְרִיס) [שֶׁבְּבֶגֶד] עוֹמֵד בָּרִאשׁוֹן וּמַסְגִּיר וּבַשֵּׁנִי שׂוֹרֵף וּבְאָדָם הָעוֹמֵד בָּרִאשׁוֹן מַסְגִּיר וּבַשֵּׁנִי פּוֹטֵר צָרִיךְ לוֹמַר בְּשָׁבוּעַ רִאשׁוֹן וְצָרִיךְ לוֹמַר בְּשָׁבוּעַ שֵׁנִי. "וְטִהֲרוֹ הַכֹּהֵן מִסְפַּחַת הִיא" אַף עַל פִּי שֶׁנִּשְׁתַּנּוּ מַרְאֶיהָ, יָכוֹל אַעַ"פּ שֶׁהָלְכָה לָהּ וְחָזְרָה, תַּלְמוּד לוֹמַר "הִיא". מַה יֵּעָשֶׂה לָהּ, רַבִּי יְהוּדָה אוֹמֵר תֵּרָאֶה כַּתְּחִלָּה וַחֲכָמִים מְטַהֲרִין.

"וְכִבֶּס בְּגָדָיו" מִלְּטַמֵּא מִשְׁכָּב וּמוֹשָׁב וּמִלְּטַמֵּא בְּבִיאָה. "וְטָהֵר" מִן הַפְּרִיעָה וּמִן הַפְּרִימָה וּמִן הַתִּגְלַחַת וּמִן הַצִּפֳרִין. "וְכִבֶּס בְּגָדָיו וְטָהֵר" יָכוֹל הֲרֵי הוּא מְסֻלָּק תַּלְמוּד לוֹמַר "אִם תִּפְשֶׂה טָמֵא". אֵין לִי אֶלָּא בְּמַרְאֶה מִנַּיִן שֶׁלֹּא בְּמַרְאֶה, תַּלְמוּד לוֹמַר "אִם פָּשֹׂה תִפְשֶׂה". הֶחְלִיטוּ בְּשֵׂעָר לָבָן וְהָלַךְ שֵׂעָר לָבָן וּבָא שֵׂעָר לָבָן. וְכֵן הַמִּחְיָה וְהַפִּשָּׂיוֹן בִּתְחִלָּה וּבְסוֹף שָׁבוּעַ רִאשׁוֹן וּבְסוֹף שָׁבוּעַ שֵׁנִי וּלְאַחַר הַפָּטוּר הֲרֵי זֶה כְּמוֹת שֶׁהוּא כוּ', הֶחְלִיטוּ בְּפִשָּׂיוֹן וְהָלַךְ הַפִּשָּׂיוֹן וּבָא פִּשָּׂיוֹן וְכֵן שֵׂעָר לָבָן וּבְמִחְיָה בְּסוֹף שָׁבוּעַ רִאשׁוֹן וּבְסוֹף שָׁבוּעַ שֵׁנִי וּלְאַחַר הַפָּטוּר הֲרֵי זֶה כְּמוֹת שֶׁהָיָה לְכָךְ נֶאֱמַר "תִּפְשֶׂה". "אִם פָּשֹׂה תִפְשֶׂה". יָכוֹל יְהֵא פִּשָּׂיוֹן מְטַמֵּא בִּתְחִלָּה, תַּלְמוּד לוֹמַר "אַחֲרֵי הֵרָאֹתוֹ אֶל הַכֹּהֵן". יָכוֹל אִם רָאָהוּ הַכֹּהֵן שֶׁפּוֹשֶׂה וְהוֹלֵךְ יִזָּקֵק לוֹ תַּלְמוּד לוֹמַר "לְטָהֳרָתוֹ" אֵין נִזְקָק לוֹ אֶלָּא מִשָּׁעָה שֶׁרוֹאֶה אוֹתוֹ אִם לְטָהֳרָה אִם לְטֻמְאָה. "וְנִרְאָה שֵׁנִית אֶל הַכֹּהֵן" (כֵּיוָן) [כֹּהֵן] שֶׁרוֹאֵהוּ בָּרִאשׁוֹנָה רוֹאֵהוּ בַּשְּׁנִיָּה, אִם מֵת רוֹאֵהוּ כֹּהֵן אַחֵר: "וְרָאָהוּ הַכֹּהֵן וְהִנֵּה פָּשְׂתָה הַמִּסְפַּחַת בָּעוֹר". הֲרֵי זֶה בָּא לְלַמֵּד עַל הַפִּשָּׂיוֹן שֶׁאִם נִשְׁתַּנּוּ מַרְאָיו שֶׁהוּא טָמֵא. "וְטִמְּאוֹ הַכֹּהֵן צָרַעַת הִיא" הֲרֵי זֶה בָּא לְלַמֵּד עַל הַפִּשָּׂיוֹן שֶׁלֹּא יְטַמֵּא אֶלָּא בְּאַרְבָּעָה מַרְאוֹת וּבָהֶן [הַמַּרְאוֹת] שֶׁהָאוּם מְטַמֵּא הַפִּשָּׂיוֹן מְטַמֵּא. וַהֲלֹא דִּין הוּא הָאוּם מְטַמֵּא וְהַפִּשָּׂיוֹן מְטַמֵּא מַה הָאוּם אֵין מְטַמֵּא אֶלָּא בְּאַרְבָּעָה מַרְאוֹת אַף פִּשָּׂיוֹן לֹא יְטַמֵּא אֶלָּא בְּאַרְבָּעָה מַרְאוֹת. אוֹ כַּלֵּךְ לְדֶרֶךְ זוֹ שֵׂעָר לָבָן סִימָן טֻמְאָה וּפִשָּׂיוֹן סִימָן טֻמְאָה מַה שֵּׂעָר לָבָן מְטַמֵּא בְּכָל מַרְאֶה לָבָן אַף פִּשָּׂיוֹן מְטַמֵּא בְּכָל מַרְאֶה לָבָן. נִרְאֶה לְמִי דּוֹמֶה דָּנִין דָּבָר שֶׁמְּטַמֵּא בְּכָל הַנְּגָעִים מִדָּבָר שֶׁהוּא מְטַמֵּא בְּכָל הַנְּגָעִים וְאַל יוֹכִיחַ שֵׂעָר לָבָן שֶׁאֵין מְטַמֵּא בְּכָל הַנְּגָעִים. אוֹ כַּלֵּךְ לְדֶרֶךְ זוֹ דָּנִין דָּבָר שֶׁסִּימַן טֻמְאָה מִדָּבָר שֶׁסִּימַן טֻמְאָה וְאַל תּוֹכִיחַ טֻמְאַת הָאוּם שֶׁאֵינוֹ סִימַן טֻמְאָה תַּלְמוּד לוֹמַר "וְטִמְּאוֹ הַכֹּהֵן צָרַעַת הִיא" הֲרֵי זֶה בָּא לְלַמֵּד עַל הַפִּשָּׂיוֹן שֶׁלֹּא יְטַמֵּא אֶלָּא בְּאַרְבָּעָה מַרְאוֹת. "הִיא" פְּרָט לְשֶׁפָּשָׂה לְבֹהַק. "נֶגַע" וְגוֹ' "בָּעוֹר וְהִיא הָפְכָה שֵׂעָר לָבָן וּמִחְיַת בָּשָׂר חַי בַּשְּׂאֵת". לָמַדְנוּ לִשְׂאֵת מְטַמֵּא בְּמִחְיָה. מִנַּיִן לְרַבּוֹת שְׁאָר הַמַּרְאוֹת. וְדִין הוּא אִם מָצִינוּ שֶׁשָּׁווּ כָּל הַמַּרְאוֹת לִשְׂאֵת לִטָּמֵא בְּשֵׂעָר לָבָן יִשְׁווּ כָּל הַמַּרְאוֹת לִשְׂאֵת לִטָּמֵא בְּמִחְיָה, [וְעוֹד] קַל וָחֹמֶר אִם שָׁווּ כָּל הַמַּרְאוֹת לִשְׂאֵת לִטָּמֵא בְּשֵׂעָר לָבָן שֶׁאֵין שֵׂעָר לָבָן מְטַמֵּא בְּקָרַחַת וּבְגַבַּחַת, לֹא יִשְׁווּ כָּל הַמַּרְאוֹת לִשְׂאֵת לְטַמֵּא בְּמִחְיָה שֶׁהַמִּחְיָה מְטַמֵּא בְּקָרַחַת וּבְגַבַּחַת, לֹא אִם שָׁווּ כָּל הַמַּרְאוֹת לִשְׂאֵת לִיטָּמֵא בְּשֵׂעָר לָבָן שֶׁהַשֵּׂעָר לָבָן מְטַמֵּא בִּשְׁחִין וּבְמִכְוָה, יִשְׁווּ כָּל הַמַּרְאוֹת לִשְׂאֵת לִיטָּמֵא בְּמִחְיָה שֶׁאֵין הַמִּחְיָה מְטַמֵּא בִּשְׁחִין וּבְמִכְוָה, תַּלְמוּד לוֹמַר "נֶגַע צָרַעַת". אִי מַה שְּׂאֵת אוּם אַף בַּהֶרֶת אוּם מִנַּיִן לְרַבּוֹת שְׁאָר הַמַּרְאוֹת הוּא הַדִּין וְהוּא הַתְּשׁוּבָה תַּלְמוּד לוֹמַר "נֶגַע צָרַעַת". "כִּי תִהְיֶה" מִן הַדִּבּוּר וְאֵילָךְ. "בְּאָדָם" לְהָבִיא אֶת הַבָּא כֻּלּוֹ לָבָן שֶׁתְּהֵא מִחְיָה מְטַמֵּאתוֹ. שֶׁהָיָה בַּדִּין אִם בַּהֶרֶת קְטַנָּה מִחְיָה מְטַמֵּאתָהּ בַּהֶרֶת גְּדוֹלָה לֹא תְּהֵא מִחְיָה מְטַמֵּאתָהּ. לֹא אִם אָמַרְתְּ בְּבַהֶרֶת קְטַנָּה שֶׁסִּימַן טֻמְאָה תֹּאמַר בְּבַהֶרֶת גְּדוֹלָה שֶׁאֵינָהּ סִימַן טֻמְאָה הוֹאִיל וְאֵינָהּ סִימַן טֻמְאָה לֹא תְּהֵא מִחְיָה מְטַמֵּאתָהּ, תַּלְמוּד לוֹמַר "בְּאָדָם" לְהָבִיא אֶת הַבָּא כֻּלּוֹ לָבָן שֶׁתְּהֵא מִחְיָה מְטַמֵּאתוֹ. קָרְאוּ לוֹ לִרְאוֹת נֶגַע אֶחָד וְצָמַח בּוֹ נֶגַע אַחֵר מִנַּיִן שֶׁיִּזָּקֵק לוֹ. תַּלְמוּד לוֹמַר "וְרָאָה הַכֹּהֵן וְהִנֵּה שְׂאֵת". "וְהִיא הָפְכָה" שֶׁהֲפַכְתּוֹ הִיא וְלֹא שֶׁהֲפַכְתּוֹ חֲבֶרְתָּהּ, זֶהוּ שְׂעַר פְּקִידָה שֶׁעֲקַבְיָא בֶּן מַהֲלַלְאֵל מְטַמֵּא וַחֲכָמִים מְטַהֲרִין. (וְאֵיזֶהוּ שְׂעַר פְּקִידָה מִי שֶׁהָיְתָה בּוֹ בַּהֶרֶת כִּגְרִיס וּבָהּ שֵׂעָר לָבָן וְהָלְכָה הַבַּהֶרֶת וְהִנִּיחָה לְשֵׂעָר לָבָן בִּמְקוֹמוֹ וְחָזְרָה וְהִנִּיחָה שֵׂעָר לָבָן אֶת מְקוֹמָהּ וְחָזְרָה עֲקַבְיָא בֶּן מַהֲלַלְאֵל מְטַמֵּא וַחֲכָמִים מְטַהֲרִין), אָמַר רַבִּי עֲקִיבָא מוֹדֶה אֲנִי בָּזֶה שֶׁהוּא טָהוֹר. אֵיזֶהוּ שְׂעַר פְּקִידָה מִי שֶׁהָיְתָה בּוֹ בַּהֶרֶת כִּגְרִיס וּבָהּ שְׁתֵּי שְׂעָרוֹת וְהָלַךְ מִמֶּנָּהּ מִן הָאוּם כַּחֲצִי גְּרִיס וְהִנִּיחַ שֵׂעָר לָבָן בִּמְקוֹם הַבַּהֶרֶת וְחָזַר, אָמְרוּ לוֹ כְּשֵׁם שֶׁבִּטְּלוּ (אֶת) דִּבְרֵי עֲקַבְיָא כָּךְ דְּבָרֶיךָ אֵין מִתְקַיְּמִין. "וְהִיא הָפְכָה" שֶׁהֲפַכְתּוֹ כֻּלָּהּ וְלֹא שֶׁהֲפַכְתּוֹ מִקְּצָתָהּ. כֵּיצַד בַּהֶרֶת כַּחֲצִי גְּרִיס וּבָהּ (שֵׂעָר לָבָן אֶחָד נוֹלְדָה הֲרֵי זֶה לְהַסְגִּיר. בַּהֶרֶת כַּחֲצִי גְּרִיס וּבָהּ שְׁתֵּי שְׂעָרוֹת הֲרֵי זֶה לְהַסְגִּיר, בַּהֶרֶת כַּחֲצִי גְּרִיס וּבָהּ) שְׁתֵּי שְׂעָרוֹת וְנוֹלְדָה בַּהֶרֶת כַּחֲצִי גְּרִיס וּבָהּ שַׂעֲרָה אַחַת הֲרֵי זֶה לְהַסְגִּיר. "וְהִיא הָפְכָה" שֶׁהָפַךְ כֻּלָּהּ אֶת כֻּלּוֹ וְלֹא שֶׁהָפַךְ כֻּלָּהּ אֶת מִקְּצָתוֹ. כֵּיצַד בַּהֶרֶת כַּחֲצִי גְּרִיס [וּבָהּ שַׂעֲרָה אַחַת נוֹלְדָה בַּהֶרֶת כַּחֲצִי גְּרִיס וּבָהּ שַׂעֲרָה אַחַת הֲרֵי זֶה לְהַסְגִּיר, בַּהֶרֶת כַּחֲצִי גְּרִיס] וְאֵין בָּהּ כְּלוּם, נוֹלְדָה בַּהֶרֶת כַּחֲצִי גְּרִיס וּבָהּ שְׁתֵּי שְׂעָרוֹת הֲרֵי זֶה לְהַחְלִיט מִפְּנֵי שֶׁהֲפַכְתוֹ הַבַּהֶרֶת. "וּמִחְיַת בָּשָׂר חַי בַּשְּׂאֵת" יָכוֹל כָּל שֶׁהוּא תַּלְמוּד לוֹמַר "שֵׂעָר לָבָן וּמִחְיַת בָּשָׂר", מַה שֵּׂעָר לָבָן מְקוֹם שְׁתֵּי שְׂעָרוֹת אַף מִחְיָה מְקוֹם שְׁתֵּי שְׂעָרוֹת. יָכוֹל לֹא תְּהֵא טְמֵאָה עַד שֶׁיְּהֵא בָּהּ שֵׂעָר לָבָן וּמִחְיָה, תַּלְמוּד לוֹמַר "צָרַעַת נוֹשֶׁנֶת הִיא" הִיא טְמֵאָה וְאֵינָהּ צְרִיכָה דָּבָר לְסָעֳדָהּ. אִם כֵּן לָמָּה נֶאֱמַר "שֵׂעָר לָבָן וּמִחְיַת בָּשָׂר" לָמַד שֶׁלֹּא תְּהֵא טָמֵא עַד שֶׁתְּהֵא כְּדֵי לְקַבֵּל שֵׂעָר לָבָן וּמִחְיָה. יָכוֹל שֵׂעָר לָבָן מִצַּד זֶה וּמִחְיָה מִצַּד זֶה תַּלְמוּד לוֹמַר "בַּשְּׂאֵת" שֶׁתְּהֵא מְבֻצֶּרֶת לְתוֹךְ הַשְּׂאֵת. הָא כֵּיצַד נִמְצָא מְקוֹם שְׁתֵּי שְׂעָרוֹת מִימִינָהּ מְקוֹם שְׁתֵּי שְׂעָרוֹת מִשְּׂמֹאלָהּ מִלְּמַעְלָה מִמֶּנָּהּ מִלְּמַטָּה מִמֶּנָּהּ מְרֻבָּע נִמְצְאוּ שְׁלֹשִׁים וָשֵׁשׁ שְׂעָרוֹת נִמְצָא גּוּפָהּ שֶׁל בַּהֶרֶת כִּגְרִיס הַקַּלְקִי מְרֻבָּע. בָּשָׂר חַי וְלֹא הַשְּׁחִין. בָּשָׂר חַי וְלֹא הַבֹּהַק. בַּשְּׂאֵת וְלֹא הַבֹּהַק. "צָרַעַת" בִּנְיַן אָב לְכָל הַצָּרַעַת שֶׁיְּהֵא כִּגְרִיס. "נוֹשֶׁנֶת" מְלַמֵּד שֶׁמְּטַמְּאָה שֶׁלֹּא הֲפוּכָה, וַהֲלֹא דִּין הוּא שֵׂעָר לָבָן סִימַן טֻמְאָה וּמִחְיָה סִימַן טֻמְאָה מַה שֵּׂעָר לָבָן אֵין מְטַמֵּא אֶלָּא הָפוּךְ אַף מִחְיָה לֹא תְּטַמֵּא אֶלָּא הֲפוּכָה תַּלְמוּד לוֹמַר "נוֹשֶׁנֶת" מְלַמֵּד שֶׁמְּטַמְּאָה שֶׁלֹּא הֲפוּכָה. הִיא מְלַמֵּד שֶׁמְּטַמְּאָה הֲפוּכָה. וַהֲלֹא דִּין הוּא וּמָה אִם שֵׂעָר לָבָן שֶׁאֵין מְטַמֵּא שֶׁלֹּא הָפוּךְ הֲרֵי הוּא מְטַמֵּא הָפוּךְ, מִחְיָה שֶׁמְּטַמְּאָה שֶׁלֹּא הֲפוּכָה אֵינוֹ דִּין שֶׁמְּטַמְּאָה הֲפוּכָה, תַּלְמוּד לוֹמַר "הִיא" מְלַמֵּד שֶׁמְּטַמְּאָה הֲפוּכָה. "וְטִמְּאוֹ הַכֹּהֵן לֹא יַסְגִּירֶנּוּ" הָא לָמַדְנוּ שֶׁאֵין מַסְגִּירִין אֶת הַמֻּחְלָט. מִנַּיִן שֶׁאֵין מַחְלִיטִין אֶת הַמֻּסְגָּר וְאֵין מַסְגִּירִין (אֶת הַמֻּסְגָּר וְאֵין מַחְלִיטִין) אֶת הַמֻּחְלָט, תַּלְמוּד לוֹמַר "לֹא יַסְגִּירֶנּוּ כִּי טָמֵא הוּא" כֹּל שֶׁנִּקְרָא [שְׁמוֹ] עָלָיו טָמֵא אֵין זָקוּק לוֹ. (רַבִּי אוֹמֵר) [אוֹ] אֵינוֹ אוֹמֵר "לֹא יַסְגִּירֶנּוּ כִּי טָמֵא" לֹא יַסְגִּירֶנּוּ כֹּהֵן [טָמֵא] אֲבָל מֻחְלָט יַסְגִּירֶנּוּ, תַּלְמוּד לוֹמַר "כִּי טָמֵא הוּא" בְּנִרְאֶה דִּבַּרְתִּי וְלֹא דִּבַּרְתִּי בְּרוֹאֶה. "וְאִם פָּרוֹחַ תִּפְרַח" אֵין לִי אֶלָּא שֶׁפָּרְחָה בְּכֻלָּהּ כְּאַחַת פּוֹרַחַת וְחוֹזֶרֶת פּוֹרַחַת וְחוֹזֶרֶת (וּפוֹרַחַת) מִנַּיִן תַּלְמוּד לוֹמַר "תִּפְרַח". "וְאִם פָּרוֹחַ תִּפְרַח" אֵין לִי אֶלָּא מִלְּמַטָּה לְמַעְלָה מִלְּמַעְלָה לְמַטָּה מִנַּיִן תַּלְמוּד לוֹמַר "תִּפְרַח". "וְאִם פָּרוֹחַ תִּפְרַח" אֵין לִי אֶלָּא מִטְּמֵאָה לִטְהוֹרָה מִטְּהוֹרָה לִטְמֵאָה מִנַּיִן תַּלְמוּד לוֹמַר "תִּפְרַח". "וְאִם פָּרוֹחַ תִּפְרַח" רַבִּי נְחֶמְיָה אוֹמֵר אִם בִּתְחִלָּה פָּרְחָה מִטְּמֵאָה לִטְהוֹרָה טָהוֹר, מִטְּהוֹרָה לִטְמֵאָה טָמֵא. "צָרַעַת" מַה תַּלְמוּד לוֹמַר שֶׁיָּכוֹל אֵין לִי פְּרִיחָה מְטַהֶרֶת אֶלָּא בִּשְׂאֵת בִּלְבַד מִנַּיִן לְרַבּוֹת שְׁאָר הַמַּרְאוֹת תַּלְמוּד לוֹמַר "הַצָּרַעַת". "וְכִסְּתָה הַצָּרַעַת" וְלֹא הַבֹּהַק. מִפְּנֵי שֶׁהָיִיתִי אוֹמֵר הוֹאִיל וְאֵין סִימַן טֻמְאָה בִּתְחִלָּה תְּהֵא סִימַן טֻמְאָה בַּסּוֹף תַּלְמוּד לוֹמַר "וְכִסְּתָה הַצָּרַעַת" וְלֹא הַבֹּהַק. "אֶת כָּל עוֹר הַנֶּגַע" עוֹר הָרָאוּי לְקַבֵּל נֶגַע פְּרָט לִשְׁחִין הַמּוּרָד וְלַמִּכְוָה הַמּוּרֶדֶת. אוֹ אֵינוֹ אוֹמֵר "אֶת כָּל עוֹר הַנֶּגַע" אֶלָּא הָרָאוּי לְקַבֵּל נֶגַע כִּגְרִיס יְעַכֵּב פָּחוֹת מִכִּגְרִיס לֹא יְעַכֵּב, תַּלְמוּד לוֹמַר "כֻּלּוֹ הָפַךְ לָבָן", אִי כֻּלּוֹ לָבָן יָכוֹל אַף תּוֹךְ רֹאשׁוֹ וְאַף תּוֹךְ רַגְלָיו, תַּלְמוּד לוֹמַר "מֵרֹאשׁוֹ" לְהוֹצִיא תּוֹךְ רֹאשׁוֹ, "וְעַד רַגְלָיו" לְהוֹצִיא אֶת תּוֹךְ רַגְלָיו.

תַּנְיָא מִיּוֹם הָרִאשׁוֹן עַד יוֹם הַשְּׁבִיעִי. יָכוֹל רִאשׁוֹן וְלֹא רִאשׁוֹן בַּכְּלָל שְׁבִיעִי וְלֹא שְׁבִיעִי בַּכְּלָל כְּעִנְיַן "מֵרֹאשׁוֹ וְעַד רַגְלָיו" רֹאשׁוֹ וְלֹא רֹאשׁוֹ בַּכְּלָל רַגְלָיו וְלֹא רַגְלָיו בַּכְּלָל, תַּלְמוּד לוֹמַר "עַד יוֹם הָאֶחָד וְעֶשְׂרִים לַחֹדֶשׁ בָּעֶרֶב". דָּבָר אַחֵר אֵינוֹ צָרִיךְ רִאשׁוֹן וְרִאשׁוֹן בַּכְּלָל שְׁבִיעִי וּשְׁבִיעִי בַּכְּלָל. אָמַר מָר רֹאשׁוֹ וְלֹא רֹאשׁוֹ בַּכְּלָל מְנָּלַן, אִיבָּעִית אֵימָא שָׁאנֵי סִימָנִין דְּגוּפוֹ מִסִּימָנִין דְּרֹאשׁוֹ, וְאִיבָּעִית אֵימָא "לְכָל מַרְאֵה עֵינֵי הַכֹּהֵן": "לְכָל מַרְאֵה עֵינֵי הַכֹּהֵן" מְלַמֵּד שֶׁטִּהֵר הַכָּתוּב בֵּית הַסְּתָרִים. תָּנוּ רַבָּנָן כֵּיצַד רְאִיַּת הַנֶּגַע הָאִישׁ נִרְאֶה כְּעוֹדֵר וּכְמוֹסֵק זֵיתִים, [כְּעוֹדֵר בְּבֵית הַסְּתָרִים וּכְמוֹסֵק בְּבֵית הַשֶּׁחִי. הָאִשָּׁה כְּעוֹרֶכֶת וְכִמְנִיקָה אֶת בְּנָהּ, כְּעוֹרֶכֶת בְּבֵית הַסְּתָרִים], וְכִמְנִיקָה אֶת בְּנָהּ תַּחַת הַדַּד, כְּאוֹרֶגֶת בָּעֳמָרִים לַשֶּׁחִי לַיָּד הַיְמָנִית. רַבִּי יְהוּדָה אוֹמֵר כְּטוֹוָה פִּשְׁתָּן לַשְּׂמָאלִית. כְּשֵׁם שֶׁנִּרְאֶה לְנִגְעוֹ כָּךְ נִרְאֶה לְתִגְלַחְתּוֹ. דָּבָר אַחֵר "לְכָל מַרְאֵה עֵינֵי הַכֹּהֵן" פְּרָט לְכֹהֵן שֶׁחָסֵר מְאוֹר עֵינָיו, מִכָּאן אָמְרוּ כֹּהֵן הַסּוּמָא בְּאַחַת מֵעֵינָיו אוֹ שֶׁכָּהָה מְאוֹר עֵינָיו אֵינוֹ רוֹאֶה אֶת הַנְּגָעִים. "וְרָאָה הַכֹּהֵן וְהִנֵּה כִּסְּתָה הַצָּרַעַת" מַה תַּלְמוּד לוֹמַר. שֶׁיָּכוֹל אֵין לִי פְּרִיחָה מְטַהַרְתָהּ אֶלָּא מִן הַשְּׂאֵת בִּלְבַד מִנַּיִן לְרַבּוֹת שְׁאָר הַמַּרְאוֹת תַּלְמוּד לוֹמַר "וְהִנֵּה כִּסְּתָה הַצָּרַעַת". "אֶת כָּל בְּשָׂרוֹ" לְהָבִיא אֶת בֵּין אֶצְבְּעוֹת יָדָיו וְרַגְלָיו. דָּבָר אַחֵר מַה תַּלְמוּד לוֹמַר "אֶת כָּל בְּשָׂרוֹ" מִנַּיִן אַתָּה אוֹמֵר פָּרְחָה בְּכֻלּוֹ אֲבָל לֹא בְּכַחֲצִי עֲדָשָׁה הַסָּמוּךְ לָרֹאשׁ וְלַזָּקָן וְלַשְּׁחִין וְלַמִּכְוָה וְלַקָּרָח וְלַמּוּרָדִין וְחָזַר הָרֹאשׁ וְהַזָּקָן וְנִקְרְחוּ הַשְּׁחִין וְהַמִּכְוָה וְהַקָּרָח וְנַעֲשׂוּ צָרֶבֶת יָכוֹל יְהֵא טָהוֹר, תַּלְמוּד לוֹמַר "אֶת כָּל בְּשָׂרוֹ" עַד שֶׁתִּפְרַח בְּכֻלּוֹ.

אָמַר רַבִּי יִצְחָק אֵין בֶּן דָּוִד בָּא עַד שֶׁתֵּהָפֵךְ כָּל הַמַּלְכוּת לְמִינוּת דְּאָמַר קְרָא "כֻּלּוֹ הָפַךְ לָבָן טָהוֹר הוּא". (וְטִהֵר הוּא) "וְטִהַר אֶת הַנֶּגַע כֻּלּוֹ הָפַךְ לָבָן טָהוֹר הוּא". מַה תַּלְמוּד לוֹמַר שֶׁיָּכוֹל אֵין לִי פְּרִיחָה מְטַהֶרֶת אֶלָּא לְאַחַר חֲלִיטַת מִחְיָה בִּתְחִלָּה, מִנַּיִן אַחַר הֶחְלֵט מִחְיָה בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי לְאַחַר הַפָּטוּר, [לְאַחַר הֶחְלֵט שֵׂעָר לָבָן בִּתְחִלָּה בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי לְאַחַר הַפָּטוּר], אַחַר הֶחְלֵט הַפִּשָּׂיוֹן בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי לְאַחַר הַפָּטוּר וּפְרִיחַת הֶסְגֵּר, תַּלְמוּד לוֹמַר "וְטִהַר אֶת הַנֶּגַע טָהוֹר" לְרַבּוֹת אֶת כֻּלָּן. יָכוֹל הַבָּא כֻּלּוֹ לָבָן בִּתְחִלָּה יְהֵא טָהוֹר, תַּלְמוּד לוֹמַר "הוּא" הוּא טָהוֹר וְאֵין כֻּלּוֹ לָבָן טָהוֹר בִּתְחִלָּה אֶלָּא טָמֵא: ["וּבְיוֹם"] מְלַמֵּד שֶׁנּוֹתְנִין לוֹ שְׁנֵי יָמִים לְאִיצְטָלִיתוֹ שְׁנֵי יָמִים וּלְכַסּוֹתוֹ שְׁנֵי יָמִים דִּבְרֵי רַבִּי יְהוּדָה.

"וּבְיוֹם הֵרָאוֹת בּוֹ". יֵשׁ יוֹם שֶׁאַתָּה רוֹאֶה וְיֵשׁ יוֹם שֶׁאִי אַתָּה רוֹאֶה מִכָּאן אָמְרוּ חָתָן שֶׁנּוֹלַד לוֹ נֶגַע נוֹתְנִין לוֹ שִׁבְעַת יָמִים לוֹ (וּלְאִיצְטָלִיתוֹ) [וּלְבֵיתוֹ] וּלְכַסּוֹתוֹ. וְכֵן בָּרֶגֶל נוֹתְנִין לוֹ כָּל יְמֵי הָרֶגֶל דִּבְרֵי רַבִּי [יְהוּדָה]. רַבִּי יוֹסֵי הַגְּלִילִי אוֹמֵר אֵינוֹ צָרִיךְ הֲרֵי הוּא אוֹמֵר "וְצִוָּה הַכֹּהֵן וּפִנּוּ אֶת הַבַּיִת" אִם מַמְתִּינִין אוֹתוֹ לִדְבַר הָרְשׁוּת כָּל שֶׁכֵּן לִדְבַר מִצְוָה. מַאי בֵּינַיְהוּ מַשְׁמָעוּת דּוֹרְשִׁין אִיכָּא בֵּינַיְהוּ, רָבָא אָמַר וְכוּ'. מִ"וְּצִוָּה הַכֹּהֵן" לֹא יָלִיף דְּחִדּוּשׁ הוּא דְּהָא עֵצִים וַאֲבָנִים דְּעָלְמָא לֹא מִיטְמוּ וּמֵחִדּוּשׁ לֹא גַּמְרִינַן. וְרַבִּי יוֹסֵי הַגְּלִילִי בְּשֵׁם ר"י תְּרֵי קָרְאֵי לָמָּה לִי. אִצְטְרִיךְ דְּאִי כָּתַב רַחֲמָנָא "וּבְיוֹם הֵרָאוֹת בּוֹ" הֲוָה אֲמֵינָא לִדְבַר מִצְוָה אֵין לִדְבַר הָרְשׁוּת לֹא כָּתַב רַחֲמָנָא "וְצִוָּה הַכֹּהֵן". וְאִי כָּתַב "וְצִוָּה הַכֹּהֵן" הֲוָה אֲמִינָא דְּלָאו טֻמְאָה דְּגוּפֵיהּ אֲבָל טֻמְאָה דְּגוּפֵיהּ אֵימָא לָא צְרִיכָא. אָמַר מָר יֵשׁ יוֹם שֶׁאַתָּה רוֹאֶה מַאי מַשְׁמָע. אָמַר אַבָּיֵּי לִיכְתּוּב רַחֲמָנָא "בַּיּוֹם" מַאי "וּבְיוֹם" שְׁמַע מִינַהּ  יֵשׁ יוֹם שֶׁאַתָּה רוֹאֶה וְכוּ', וְאַבָּיֵי הַהוּא מִיבָּעֵי לֵיהּ בַּיּוֹם וְלֹא בַּלַּיְלָה. וְרָבָא נַפְקָא לֵיהּ מִ"לְּכָל מַרְאֵה עֵינֵי הַכֹּהֵן", וְאַבָּיֵּי הוּא לִמְעוּטֵי סוּמָא בְּאַחַת מֵעֵינָיו. וְרָבָא נָמֵי מִיבָּעֵי לֵיהּ לְהָכֵי אֶלָּא בַּיּוֹם וְלֹא בַּלַּיְלָה נַפְקָא לֵיהּ מִכְּנֶגַע נִרְאֶה לִי וְלֹא לְאוֹרֵי. וְאַבָּיֵי אִי מֵהָתָם הֲוָה אֲמֵינָא דְּלָאו טֻמְאָה דְּגוּפֵיהּ אֲבָל טֻמְאָה דְּגוּפֵיהּ אֲפִלּוּ לְאוֹרֵי, קָמַשְׁמָע לָן.

"וּבְיוֹם הֵרָאוֹת בּוֹ בָּשָׂר חַי יִטְמָא". הֲרֵי זֶה בָּא לְלַמֵּד עַל רָאשֵׁי אֵבָרִים שֶׁנִּתְגַּלּוּ שֶׁיְּהוּ טְמֵאִים, יָכוֹל כָּל שֶׁהוּא תַּלְמוּד לוֹמַר "בָּשָׂר חַי" וּלְמַעְלָה נֶאֱמַר "בָּשָׂר חַי" מַה בָּשָׂר חַי הָאָמוּר לְמַעְלָה בְּכַעֲדָשָׁה אַף בָּשָׂר חַי הָאָמוּר כָּאן בְּכַעֲדָשָׁה דִּבְרֵי רַבִּי יוֹסֵי. אָמַר רַבִּי מֵאִיר וְכִי מִשּׁוּם מִחְיָה הֵן מְטַמְּאִין וַהֲלֹא אֵין הַמִּחְיָה בְּרָאשֵׁי אֵבָרִים אֶלָּא גְּזֵרַת מֶלֶךְ הוּא אֲפִלּוּ בְּכָל שֶׁהוּא, אָמַר רַבִּי יוֹסֵי וְכִי מִשּׁוּם רָאשֵׁי אֵבָרִים מְטַמְּאִין וַהֲלֹא אִם חָזַר לְאֶמְצָעִיתוֹ טָמֵא אֶלָּא כָּאן נֶאֱמַר "בָּשָׂר חַי" וּלְמַעְלָה נֶאֱמַר "בָּשָׂר חַי" מַה בָּשָׂר חַי הָאָמוּר לְמַעְלָה בְּכַעֲדָשָׁה אַף בָּשָׂר חַי הָאָמוּר כָּאן בְּכַעֲדָשָׁה. "בּוֹ" מַה תַּלְמוּד לוֹמַר מִנַּיִן אַתָּה אוֹמֵר פָּרַח בְּכֻלּוֹ אֲבָל לֹא בָּרֹאשׁ וְלֹא בַּזָּקָן בַּשְּׁחִין וּבַמִּכְוָה וּבַקָּרָח הַמּוּרָדִים חָזַר בָּרֹאשׁ וּבַזָּקָן וְנִקְרְאוּ בַּשְּׁחִין וּבַמִּכְוָה וּבַקָּרָח וְנַעֲשׂוּ צָרֶבֶת יָכוֹל יְהֵא טָמֵא, תַּלְמוּד לוֹמַר "בּוֹ" בּוֹ בְּהִפּוּךְ אִם חוֹזֵר טָמֵא הָא אִם חָזַר בָּרֹאשׁ וּבַזָּקָן בַּשְּׁחִין וּבְמִכְוָה וּבַקָּרָח מִשֶּׁנַּעֲשׂוּ צָרֶבֶת אֵין טָמֵא. בָּשָׂר חַי אִם חָזַר טָמֵא וְאֵין שֵׂעָר לָבָן חוֹזֵר טָמֵא. רַבִּי יְהוֹשֻׁעַ מְטַמֵּא, אָמַר רַבִּי יְהוֹשֻׁעַ שֵׂעָר לָבָן סִימַן טֻמְאָה וּמִחְיָה סִימַן טֻמְאָה מַה מִּחְיָה חוֹזֶרֶת וּמְטַמְּאָה אַף שֵׂעָר לָבָן יַחֲזֹר וִיטַמֵּא. אָמַר לוֹ רַבִּי עֲקִיבָא אֵימָתַי יָפֶה כֹּחַ שֶׁל שֵׂעָר לָבָן לְטַמֵּא בִּזְמַן שֶׁשִּׁמֵּשׁ (אֶת) הֶחְלֵט אוֹ בִּזְמַן שֶׁלֹּא שִׁמֵּשׁ הֶחְלֵט [אָמַר לוֹ בִּזְמַן שֶׁשִּׁמֵּשׁ הֶחְלֵט] אָמַר לוֹ וּמָה אִם בִּזְמַן שֶׁשִּׁמֵּשׁ הֶחְלֵט אֵין מְעַכֵּב אֶת הַפְּרִיחָה בִּזְמַן שֶׁלֹּא שִׁמֵּשׁ הֶחְלֵט אֵינוֹ דִּין שֶׁלֹּא יְעַכֵּב אֶת הַפְּרִיחָה. וְעוֹד שֶׁנֶּאֱמַר כָּאן "בָּשָׂר חַי" בָּשָׂר חַי הַחוֹזֵר טָמֵא וְאֵין הַבֹּהַק הַחוֹזֵר טָמֵא. "וְרָאָה הַכֹּהֵן אֶת הַבָּשָׂר הַחַי וְטִמְּאוֹ" מַה תַּלְמוּד לוֹמַר שֶׁיָּכוֹל אֵין לִי אֶלָּא רָאשֵׁי אֵבָרִים שֶׁנִּתְגַּלּוּ שֶׁיְּהוּ טְמֵאִים אֶלָּא אַחַר חִלּוּט פְּרִיחַת מִחְיָה בִּתְחִלָּה, מִנַּיִן אַחַר חִלּוּט פְּרִיחַת מִחְיָה בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי לְאַחַר הַפָּטוּר. אַחַר פְּרִיחַת הֶחְלֵט שֵׂעָר לָבָן בִּתְחִלָּה בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי לְאַחַר הַפָּטוּר. אַחַר פְּרִיחַת הֶחְלֵט הַפִּשָּׂיוֹן בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי לְאַחַר הַפָּטוּר אַחַר פְּרִיחַת הֶסְגֵּר, תַּלְמוּד לוֹמַר "וְרָאָה הַכֹּהֵן אֶת הַבָּשָׂר הַחַי וְטִמְּאוֹ" הַבָּשָׂר הַחַי טָמֵא הוּא לְרַבּוֹת אֶת כֻּלָּן. יָכוֹל הַבָּא כֻּלּוֹ לָבָן שֶׁחָזְרוּ בּוֹ רָאשֵׁי אֵבָרִים מִתּוֹךְ הַפָּטוּר יְהֵא טָמֵא תַּלְמוּד לוֹמַר "הוּא". אוֹצִיא אֶת הַבָּא כֻּלּוֹ לָבָן שֶׁחָזְרוּ בּוֹ רָאשֵׁי אֵבָרִים מִתּוֹךְ הַפָּטוּר וְלֹא אוֹצִיא אֶת הַבָּא כֻּלּוֹ לָבָן שֶׁחָזְרוּ בּוֹ רָאשֵׁי אֵבָרִים בֵּין מִתּוֹךְ הֶחְלֵט בֵּין מִתּוֹךְ הֶסְגֵּר, תַּלְמוּד לוֹמַר "טָמֵא הוּא צָרַעַת הוּא", הוּא טָמֵא וְאֵין הַבָּא כֻּלּוֹ לָבָן שֶׁחָזְרוּ בּוֹ רָאשֵׁי אֵבָרִים בֵּין מִתּוֹךְ הַפָּטוּר בֵּין מִתּוֹךְ הֶחְלֵט בֵּין מִתּוֹךְ הֶסְגֵּר טָמֵא אֶלָּא טָהוֹר. "אוֹ כִי יָשׁוּב הַבָּשָׂר הַחַי וְנֶהְפַּךְ לְלָבָן" הֲרֵי זֶה בָּא לְלַמֵּד עַל רָאשֵׁי אֵבָרִים שֶׁנִּתְגַּלּוּ וְחָזְרוּ וְנִתְכַּסּוּ שֶׁיְּהוּ טְהוֹרִין. יָכוֹל פַּעַם אַחַת נִתְכַּסּוּ טָהוֹר נִתְגַּלּוּ טָמֵא מִנַּיִן אֲפִלּוּ מֵאָה פְּעָמִים תַּלְמוּד לוֹמַר "יָשׁוּב" "כִּי יָשׁוּב" "אוֹ כִי יָשׁוּב". "וְנֶהְפַּךְ לְלָבָן" אֲפִלּוּ לְמַרְאֵה בֹּהַק. מִפְּנֵי שֶׁהָיִיתִי אוֹמֵר הוֹאִיל וְאֵין סִימַן טָהֳרָה בִּתְחִלָּה יְהֵא סִימַן טֻמְאָה בַּסּוֹף תַּלְמוּד לוֹמַר "וְנֶהְפַּךְ לְלָבָן" אֲפִלּוּ לְמַרְאֵה בֹּהַק: "וְרָאָהוּ הַכֹּהֵן וְהִנֵּה נֶהְפַּךְ הַנֶּגַע לְלָבָן וְטִהַר הַכֹּהֵן אֶת הַנֶּגַע טָהוֹר הוּא" מַה תַּלְמוּד לוֹמַר. שֶׁיָּכוֹל אֵין לִי אֶלָּא רָאשֵׁי אֵבָרִים שֶׁנִּתְגַּלּוּ וְחָזְרוּ וְנִתְכַּסּוּ שֶׁיְּהוּ טְהוֹרִין אֶלָּא אַחַר חֲזָרַת פְּרִיחַת חִלּוּט שֵׂעָר לָבָן בִּתְחִלָּה בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי אַחַר הַפָּטוּר, אַחַר חֲזָרַת פְּרִיחַת חִלּוּט הַפִּשָּׂיוֹן בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי אַחַר הַפָּטוּר אַחַר חֲזָרַת פְּרִיחַת חִלּוּט הֶסְגֵּר, תַּלְמוּד לוֹמַר "וְטִהַר אֶת הַנֶּגַע טָהוֹר" לְרַבּוֹת אֶת כֻּלָּן. יָכוֹל הַפּוֹרֵחַ מִן הַטָּהוֹר יְהֵא טָהוֹר תַּלְמוּד לוֹמַר "הוּא" הוּא טָהוֹר וְאֵין הַפּוֹרֵחַ מִן הַטָּהוֹר טָהוֹר אֶלָּא טָמֵא.

"וּבָשָׂר כִּי יִהְיֶה בְעֹרוֹ שְׁחִין וְנִרְפָּא". אָמַר רַבִּי זֵירָא בָּשָׂר כְּתִיב בֵּיהּ "וְנִרְפָּא", אָדָם לָא כְּתִיב בֵּיהּ "וְנִרְפָּא". אָמַר רַבִּי יוֹחָנָן אָדָם "אֵפֶר "דָּם "מָרָה, בָּשָׂר "בּוּשָׁה "סְרוּחָה "רִמָּה. וְאִית דְּאָמְרִי "רִמָּה "שְׁאוֹל "בּוּשָׁה דִּכְתִיב בְּשִׁי"ן. אָמַר רַב אָשֵׁי כָּל אָדָם שֶׁיֵּשׁ בּוֹ גַּסּוּת הָרוּחַ לַסּוֹף נִפְחָת. שֶׁנֶּאֱמַר "וְלַשְּׂאֵת וְלַסַּפַּחַת" אֵין שְׂאֵת אֶלָּא גָּבֹהַּ שֶׁנֶּאֱמַר "עַל כָּל הֶהָרִים הָרָמִים" וְגוֹ' "וְעַל הַגְּבָעוֹת הַנִּשָּׂאוֹת" וְאֵין סַפַּחַת אֶלָּא טְפֵלָה שֶׁנֶּאֱמַר "סְפָחֵנִי נָא" וְגוֹ'. "שְׁחִין" יָכוֹל מוּרָד תַּלְמוּד לוֹמַר "וְנִרְפָּא". אִי וְנִרְפָּא יָכוֹל שֶׁתֵּעָשֶׂה צַלֶּקֶת תַּלְמוּד לוֹמַר "שְׁחִין" הָא כֵּיצַד נִרְפָּא וְלֹא נִרְפָּא, כְּשֶׁהוּא אוֹמֵר לְמַטָּה "צָרֶבֶת הַשְּׁחִין הִיא" עַד שֶׁיִּקְרֹם כִּקְלִפַּת הַשּׁוּם. אֵין לִי אֶלָּא שְׁחִין שֶׁעָלָה מֵאֵלָיו מִנַּיִן לָקָה בְּעֵץ בְּאֶבֶן בְּגֹפֶת וּבְמֵי טְבֶרְיָא וְכָל דָּבָר שֶׁאֵינוֹ בָּא מֵחֲמַת הָאֵשׁ תַּלְמוּד לוֹמַר "שְׁחִין" שְׁחִין רִבָּה. אֵין לִי אֶלָּא שְׁחִין שֶׁל אַחַר הַדִּבּוּר, שֶׁלִּפְנֵי הַדִּבּוּר מִנַּיִן. בְּגוֹי מִשֶּׁנִּתְגַּיֵּר, עַד שֶׁלֹּא נִתְגַּיֵּר מִנַּיִן. בְּקָטָן מִשֶּׁנּוֹלַד, עַד שֶׁלֹּא נוֹלַד מִנַּיִן. תַּלְמוּד לוֹמַר "שְׁחִין" שְׁחִין רִבָּה. אֵין לִי אֶלָּא שְׁחִין שֶׁיֵּשׁ לוֹ לְהֵיכָן יִפְשֶׂה שֶׁאֵין לוֹ לְהֵיכָן יִפְשֶׂה מִנַּיִן, תַּלְמוּד לוֹמַר "שְׁחִין" שְׁחִין רִבָּה. אֵין לִי אֶלָּא בִּזְמַן שֶׁמִּקְּצָתוֹ שְׁחִין מִקְּצָתוֹ בַּהֶרֶת מִנַּיִן מִקְּצָתוֹ שְׁחִין וְכֻלּוֹ בַּהֶרֶת מִקְּצָתוֹ בַּהֶרֶת וְכֻלּוֹ שְׁחִין כֻּלּוֹ שְׁחִין וְכֻלּוֹ בַּהֶרֶת תַּלְמוּד לוֹמַר "כִּי יִהְיֶה בוֹ בְעֹרוֹ" בּוֹ וַאֲפִלּוּ בְּכֻלּוֹ בְּעוֹרוֹ וַאֲפִלּוּ בְּכֻלּוֹ. שָׁאֲלוּ תַּלְמִידָיו אֶת רַבִּי אֱלִיעֶזֶר מִי שֶׁעָלְתָה לְתוֹךְ יָדוֹ בַּהֶרֶת כְּסֶלַע וּמְקוֹמָהּ צָרֶבֶת הַשְּׁחִין מַהוּ אָמַר לוֹ יַסְגִּיר. אָמַר לוֹ לָמָּה, לְגַדֵּל שֵׂעָר לָבָן אֵינָהּ רְאוּיָה, לְפִשָּׂיוֹן אֵינָהּ פּוֹשָׂה, לְמִחְיָה אֵינָהּ מְטַמְּאָה, אָמַר לוֹ שֶׁמָּא תִּכָּנֵס וְתִפְשֶׂה. אָמַר לוֹ וַהֲלֹא מְקוֹמָהּ כִּגְרִיס. אָמַר לוֹ כָּךְ שָׁמַעְתִּי יַסְגִּיר. אָמַר לֵיהּ רַבִּי יְהוּדָה בֶּן בְּתֵירָא נִלְמֹד בּוֹ. אָמַר לֵיהּ אִם לְקַיֵּם דִּבְרֵי חֲכָמִים הֵן. אָמַר לוֹ שֶׁמָּא יִוָּלֵד לוֹ שְׁחִין אַחֵר חוּצָה לוֹ וְיִפְשֶׂה לְתוֹכוֹ. אָמַר לוֹ חָכָם גָּדוֹל אַתָּה שֶׁקִּיַּמְתָּ דִּבְרֵי חֲכָמִים. "וְהָיָה בִּמְקוֹם הַשְּׁחִין שְׂאֵת" שֶׁיַּקְדִּים שְׁחִין לִשְׂאֵת וְלֹא שֶׁתַּקְדִּים שְׂאֵת לִשְׁחִין. רַבִּי אֱלִיעֶזֶר בֶּן יַעֲקֹב אוֹמֵר קָרוּי הוּא בִּמְקוֹמוֹ וְאַעַ"פּ שֶׁלֹּא בָּא לְשָׁם, כֵּיצַד הָיָה בְּעוֹר הַבָּשָׂר עַד שֶׁלֹּא נַעֲשָׂה הַשְּׁחִין וְחָיָה רַבִּי אֱלִיעֶזֶר בֶּן יַעֲקֹב מְטַמֵּא וַחֲכָמִים מְטַהֲרִין. "שְׂאֵת לְבָנָה" מְלַמֵּד שֶׁמְּטַמְּאָה חֲלָקָה. "בַהֶרֶת לְבָנָה אֲדַמְדָּמֶת" מְלַמֵּד שֶׁמְּטַמֵּא בְּפָתוּךְ. יָכוֹל שְׂאֵת מְטַמֵּא חֲלָקָה וּבַהֶרֶת תְּטַמֵּא בְּפָתוּךְ מִנַּיִן לִתֵּן אֶת הָאָמוּר בִּשְׂאֵת בְּבַהֶרֶת וְאֶת הָאָמוּר בְּבַהֶרֶת בִּשְׂאֵת תַּלְמוּד לוֹמַר "נֶגַע צָרַעַת". "וּמַרְאֶהָ שָׁפָל מִן הָעוֹר" אֵין לִי אֶלָּא מַרְאֶה שָׁפָל מִנַּיִן לְרַבּוֹת אֶת הַשָּׁוֶה וְאֶת הַגָּבֹהַּ תַּלְמוּד לוֹמַר "וְהִנֵּה מַרְאֶהָ שָׁפָל מִן הָעוֹר". "וְטִמֵּא הַכֹּהֵן אֹתוֹ" "נֶגַע צָרַעַת הִיא בַּשְּׁחִין פָּרָחָה", וְלֹא בְּעוֹר הַבָּשָׂר. יָכוֹל לֹא תִּפְשֶׂה בְּעוֹר הַבָּשָׂר אֲבָל תִּפְשֶׂה בְּעוֹר הַמִּכְוָה, תַּלְמוּד לוֹמַר "וְאִם תַּחְתֶּיהָ תַּעֲמֹד הַבַּהֶרֶת לֹא פָשָׂתָה". לַמָּקוֹם שֶׁתַּחְתֶּיהָ הִיא פּוֹשָׂה וְאֵין פּוֹשָׂה לֹא לְעוֹר הַבָּשָׂר וְלֹא לְמִכְוָה. "וְאִם יִרְאֶנָּהּ הַכֹּהֵן" כֻּלָּהּ כְּאַחַת, "וְהִנֵּה אֵין בָּהּ" וְלֹא בַּחוּט הַיּוֹצֵא מִמֶּנָּהּ. יָכוֹל אַעַ"פּ שֶׁיֵּשׁ בּוֹ רֹחַב שְׁתֵּי שְׂעָרוֹת תַּלְמוּד לוֹמַר "וְהִנֵּה אֵין בַּבַּהֶרֶת שֵׂעָר לָבָן". "אִם פָּשֹׂה תִּפְשֶׂה בָּעוֹר" מַה תַּלְמוּד לוֹמַר לְפִי שֶׁנֶּאֱמַר "וְרָאָהוּ הַכֹּהֵן בַּיּוֹם הַשְּׁבִיעִי" "אִם פָּשֹׂה תִּפְשֶׂה בָּעוֹר" יָכוֹל אֵין הַפִּשָּׂיוֹן מְטַמֵּא אֶלָּא בַּשְּׁבִיעִי בִּלְבַד, בַּשְּׁמִינִי וּבַתְּשִׁיעִי וּבָעֲשִׂירִי מִנַּיִן תַּלְמוּד לוֹמַר "תִּפְשֶׂה וְאִם פָּשֹׂה תִּפְשֶׂה", הֶחְלִיטוּ בְּשֵׂעָר לָבָן וְהָלַךְ שֵׂעָר לָבָן וְחָזַר שֵׂעָר לָבָן וְכֵן בְּפִשָּׂיוֹן בִּתְחִלָּה בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי אַחַר הַפָּטוּר הֲרֵי זֶה כְּמוֹת שֶׁהָיָה. הֶחְלִיטוּ בְּפִשָּׂיוֹן וְהָלַךְ פִּשָּׂיוֹן וּבָא פִּשָּׂיוֹן וְכֵן בְּשֵׂעָר לָבָן בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי אַחַר הַפָּטוּר הֲרֵי זֶה כְּמוֹת שֶׁהָיָה לְכָךְ נֶאֱמַר "תִּפְשֶׂה" "וְאִם פָּשֹׂה תִּפְשֶׂה". "וְטִמֵּא אֹתוֹ" אֶת הַוַּדַּאי הוּא מְטַמֵּא וְאֵין מְטַמֵּא אֶת הַסָּפֵק. כֵּיצַד שְׁתַּיִם שֶׁבָּאוּ אֵצֶל הַכֹּהֵן בָּזֶה בַּהֶרֶת כִּגְרִיס וּבָזֶה כְּסֶלַע בְּסוֹף שָׁבוּעַ בָּזֶה כְּסֶלַע וְכוּ' וְאֵין יָדוּעַ בְּאֵיזֶה מֵהֶן פָּשָׂה בֵּין בְּאִישׁ אֶחָד בֵּין בִּשְׁנֵי אֲנָשִׁים טָהוֹר. רַבִּי עֲקִיבָא אוֹמֵר בְּאִישׁ אֶחָד טָמֵא וּבִשְׁנֵי אֲנָשִׁים טָהוֹר. אָמַר לוֹ וַהֲלֹא נֶאֱמַר "נֶגַע הוּא" אִם כֵּן מַה תַּלְמוּד לוֹמַר "וְטִמֵּא אֹתוֹ" אֶת הַוַּדַּאי הוּא מְטַמֵּא וְאֵין מְטַמֵּא אֶת הַסָּפֵק: "וְאִם תַּחְתֶּיהָ תַּעֲמֹד הַבַּהֶרֶת לֹא פָשָׂתָה". לַמָּקוֹם שֶׁתַּחְתֶּיהָ הִיא פּוֹשָׂה וְאֵינָהּ פּוֹשָׂה לֹא לְעוֹר הַבָּשָׂר וְלֹא לְמִכְוָה. "צָרֶבֶת הַשְּׁחִין" שֶׁהָיָה מְקוֹמָהּ צָרוּב שֶׁהָיָה מְקוֹמָהּ נִכָּר. "וְטִהֲרוֹ" אֶת הַוַּדַּאי הוּא מְטַהֵר וְאֵין מְטַהֵר אֶת הַסָּפֵק. כֵּיצַד שְׁנַיִם שֶׁבָּאוּ אֵצֶל כֹּהֵן בָּזֶה בַּהֶרֶת כִּגְרִיס וּבָזֶה כְּסֶלַע, בְּסוֹף שָׁבוּעַ בָּזֶה כְּסֶלַע וְעוֹד וּבָזֶה כְּסֶלַע וְעוֹד שְׁנֵיהֶם טְמֵאִים אַעַ"פּ שֶׁחָזְרוּ לִהְיוֹת כְּסֶלַע וּכְסֶלַע שְׁנֵיהֶם טְמֵאִים עַד שֶׁיַּחְזְרוּ לִהְיוֹת כִּגְרִיס שֶׁנֶּאֱמַר "וְטִהֲרוֹ" אֶת הַוַּדַּאי הוּא מְטַהֵר וְאֵין מְטַהֵר אֶת הַסָּפֵק: "וּבָשָׂר כִּי יִהְיֶה בוֹ בְעֹרוֹ שְׁחִין וְנִרְפָּא" "אוֹ בָשָׂר כִּי יִהְיֶה בְעֹרוֹ מִכְוַת אֵשׁ" מְלַמֵּד שֶׁאֵין הַשְּׁחִין וְהַמִּכְוָה מִצְטָרְפִין זֶה עִם זֶה לֹא שֶׁבָּאוּ וְאֵין יוֹדֵעַ אִם שְׁחִין הוּא וְאִם מִכְוָה הוּא אֶלָּא אֲפִלּוּ כַּחֲצִי גְּרִיס מִן הַשְּׁחִין וְכַחֲצִי גְּרִיס מִן הַמִּכְוָה אֵין מִצְטָרְפִין. "מִכְוַת אֵשׁ" יָכוֹל מוּרֶדֶת תַּלְמוּד לוֹמַר "וְהָיְתָה מִחְיַת הַמִּכְוָה". יָכוֹל עַד שֶׁתֵּעָשֶׂה צַלֶּקֶת תַּלְמוּד לוֹמַר "מִכְוַת אֵשׁ" הָא כֵּיצַד חָיְתָה וְלֹא חָיְתָה כְּשֶׁהוּא אוֹמֵר לְמַטָּה "צָרֶבֶת הַמִּכְוָה הִיא" עַד שֶׁתִּקְרֹם כִּקְלִפַּת הַשּׁוּם. אֵין לִי אֶלָּא שֶׁנִּכְוָה בָּאוּר מִנַּיִן נִכְוָה בְּגַחֶלֶת בְּרֶמֶץ בְּסִיד רוֹתַחַת בְּגִפְסִיס רוֹתֵחַ וּבְחַמִּין שֶׁהוּחֲמוּ מֵחֲמַת הָאוּר מִנַּיִן תַּלְמוּד לוֹמַר "מִכְוָה" מִכְוָה רִבָּה.

תַּנְיָא שְׁחִין וּמִכְוָה מְטַמְּאִין בְּשָׁבוּעַ אֶחָד בִּשְׁנֵי סִימָנִים בְּשֵׂעָר לָבָן וּבְפִשָּׂיוֹן וְלָמָּה חִלְּקָן הַכָּתוּב לוֹמַר לְךָ שֶׁאֵין מִצְטָרְפִין זֶה עִם זֶה. וְתַנְיָא אֵיזֶהוּ שְׁחִין וְאֵיזֶהוּ מִכְוָה לָקָה בְּעֵץ בְּאֶבֶן בְּגֹפֶת בְּחַמֵּי טְבֶרְיָא וּבְכָל דָּבָר שֶׁלֹּא בָּא מֵחֲמַת הָאוּר לַאֲתוּיֵי אֵבָר מֵעִקָּרוֹ זֶהוּ שְׁחִין. וְאֵיזֶהוּ מִכְוָה נִכְוָה בְּגַחֶלֶת בְּרֶמֶץ בְּסִיד רוֹתֵחַ בְּגִפְסִיס רוֹתֵחַ וְכָל דָּבָר הַבָּא מֵחֲמַת הָאוּר לַאֲתוּיֵי חַמֵּי הָאוּר זוֹ הִיא מִכְוָה. וְתַנְיָא שְׁחִין וּמִכְוָה אִם שְׁחִין קָדַם לְמִכְוָה בִּטֵּל מִכְוָה אֶת הַשְּׁחִין וְאִם מִכְוָה קוֹדֶמֶת לִשְׁחִין בִּטֵּל שְׁחִין אֶת הַמִּכְוָה.

כָּל דָּבָר שֶׁהָיָה בַּכְּלָל וְיָצָא לִטְעֹן טוֹעֵן אַחֵר שֶׁהוּא כְּעִנְיָנוֹ יָצָא לְהָקֵל וְלֹא לְהַחְמִיר, כֵּיצַד "וּבָשָׂר כִּי יִהְיֶה בוֹ בְעֹרוֹ שְׁחִין וְנִרְפָּא", וּכְתִיב "אוֹ בָשָׂר כִּי יִהְיֶה בְעֹרוֹ מִכְוַת אֵשׁ", וַהֲלֹא שְׁחִין וּמִכְוָה בִּכְלַל כָּל הַנְּגָעִים הָיוּ וּכְשֶׁיָּצְאוּ לִטְעֹן טוֹעֵן אַחֵר שֶׁהוּא כְּעִנְיָנוֹ יָצְאוּ לְהָקֵל וְלֹא לְהַחְמִיר, לְהָקֵל עֲלֵיהֶם שֶׁלֹּא יָדוּנוּ בְּמִחְיָה וְשֶׁלֹּא יָדוּנוּ אֶלָּא בְּשָׁבוּעַ אֶחָד. כָּל דָּבָר שֶׁהָיָה בַּכְּלָל וְיָצָא לִטְעֹן טוֹעֵן אַחֵר שֶׁלֹּא כְּעִנְיָנוֹ יָצָא לְהָקֵל וּלְהַחְמִיר, כֵּיצַד "וְאִישׁ אוֹ אִשָּׁה כִּי יִהְיֶה בוֹ נָגַע בְּרֹאשׁ אוֹ בְזָקָן", וַהֲלֹא רֹאשׁ וְזָקָן בִּכְלַל עוֹר וּבָשָׂר הָיוּ וּכְשֶׁיָּצְאוּ לִטְעֹן טוֹעֵן אַחֵר שֶׁלֹּא כְּעִנְיָנוֹ יָצְאוּ לְהָקֵל וּלְהַחְמִיר, לְהָקֵל עֲלֵיהֶן שֶׁלֹּא יָדוּנוּ בְּשֵׂעָר לָבָן, וּלְהַחְמִיר עֲלֵיהֶן שֶׁיָּדוּנוּ בְּשֵׂעָר צָהֹב. אֵין לִי אֶלָּא מִכְוָה שֶׁלְּאַחַר הַדִּבּוּר, שֶׁלִּפְנֵי הַדִּבּוּר מִנַּיִן, בְּגוֹי מִשֶּׁנִּתְגַּיֵּר, עַד שֶׁלֹּא נִתְגַּיֵּר מִנַּיִן, בְּקָטָן מִשֶּׁנּוֹלַד, עַד שֶׁלֹּא נוֹלַד מִנַּיִן, תַּלְמוּד לוֹמַר "מִכְוָה" מִכְוָה רִבָּה. "מִכְוָה", אֵין לִי אֶלָּא מִכְוָה שֶׁיֵּשׁ לָהּ לְהֵיכָן תִּפְשֶׂה, מִכְוָה שֶׁאֵין לָהּ לְהֵיכָן תִּפְשֶׂה מִנַּיִן, תַּלְמוּד לוֹמַר "מִכְוָה" מִכְוָה רִבָּה. אֵין לִי אֶלָּא שֶׁמִּקְּצָתָהּ מִכְוָה וּמִקְּצָתָהּ בַּהֶרֶת, מִנַּיִן שֶׁמִּקְּצָתָהּ מִכְוָה וְכֻלָּהּ בַּהֶרֶת מִקְּצָתָהּ בַּהֶרֶת וְכֻלָּהּ מִכְוָה כֻּלָּהּ מִכְוָה וְכֻלָּהּ בַּהֶרֶת, תַּלְמוּד לוֹמַר "כִּי יִהְיֶה בְעֹרוֹ" וַאֲפִלּוּ בְּכֻלּוֹ. "בַּהֶרֶת לְבָנָה אֲדַמְדֶּמֶת", מְלַמֵּד שֶׁמְּטַמֵּא בְּפָתוּךְ. מִנַּיִן שֶׁמְּטַמֵּא חֲלָקָה תַּלְמוּד לוֹמַר "לְבָנָה", מִנַּיִן לְרַבּוֹת שְׁאָר הַמַּרְאוֹת תַּלְמוּד לוֹמַר "אוֹ לְבָנָה". "וְאִם יִרְאֶנָּהּ" כֻּלּוֹ כְּאֶחָד. "וְהִנֵּה אֵין בַּבַּהֶרֶת שֵׂעָר לָבָן", זֶהוּ שֶׁאָמַרְנוּ לְרַבּוֹת אֶת הַחוּט שֶׁיֵּשׁ בּוֹ רֹחַב שְׁתֵּי שְׂעָרוֹת. "וּשְׁפָלָה אֵינֶנָּה מִן הָעוֹר וְהִיא כֵהָה" זֶה שֶׁאָמַרְנוּ לְרַבּוֹת אֶת הַשָּׁוֶה וְאֶת הַגָּבֹהַּ, "וְרָאָהוּ הַכֹּהֵן בַּיּוֹם הַשְּׁבִיעִי אִם פָּשֹׂה בָּעוֹר" מַה תַּלְמוּד לוֹמַר, לִפְנֵי שֶׁנֶּאֱמַר "וְאִם פָּשֹׂה תִּפְשֶׂה בָּעוֹר" יָכוֹל אֵין הַפִּשָּׂיוֹן מְטַמֵּא אֶלָּא בְּסוֹף שָׁבוּעַ מִנַּיִן לְאַחַר הַפָּטוּר תַּלְמוּד לוֹמַר "תִּפְשֶׂה" "וְאִם פָּשֹׂה תִּפְשֶׂה", חָלְטוּ בְּשֵׂעָר לָבָן וְהָלַךְ שֵׂעָר לָבָן וּבָא שֵׂעָר לָבָן וְכֵן הַפִּשָּׂיוֹן בִּתְחִלָּה בְּסוֹף שָׁבוּעַ רִאשׁוֹן וּבְסוֹף שָׁבוּעַ שֵׁנִי אַחַר הַפָּטוּר הֶחְלִיטוּ בְּפִשָּׂיוֹן הֲרֵי הוּא כְּמוֹת שֶׁהָיָה לְכָךְ נֶאֱמַר "תִּפְשֶׂה" "וְאִם פָּשֹׂה תִּפְשֶׂה", מַה תַּלְמוּד לוֹמַר "צָרַעַת צָרַעַת" צָרַעַת ג' פְּעָמִים, צָרַעַת כִּגְרִיס, צָרַעַת לִתֵּן הָאָמוּר בִּשְׂאֵת בְּבַהֶרֶת וְאֶת בְּבַהֶרֶת בִּשְׂאֵת, צָרַעַת לִתֵּן אֶת הָאָמוּר בִּשְׁחִין בְּמִכְוָה וְאֶת הָאָמוּר בְּמִכְוָה בִּשְׁחִין, מַה תַּלְמוּד לוֹמַר הִיא ז' פְּעָמִים, הִיא אֵינָהּ מְטַמְּאָה בְּמִחְיָה תְּחִלָּה בְּסוֹף שָׁבוּעַ אַחֵר פָּטוּר, הִיא פְּרָט לְשֶׁפָּשָׂה לְבֹהַק בְּסוֹף שָׁבוּעַ אַחַר הַפָּטוּר. הִיא אֵין לָה מַרְאֶה ה', הִיא אֵין הַשְּׁחִין וְהַמִּכְוָה מִצְטָרְפִין זֶה עִם זֶה. "וְאִישׁ" לְהָבִיא אֶת שֶׁנִּתֵּק נֶתֶק בְּתוֹךְ נֶתֶק. רַבִּי עֲקִיבָא אוֹמֵר אִישׁ וְאִשָּׁה אֵין לִי אֶלָּא אִישׁ וְאִשָּׁה, מִנַּיִן לְרַבּוֹת קָטָן וּקְטַנָּה טֻמְטוּם וְאַנְדְרוֹגִינוֹס תַּלְמוּד לוֹמַר "אִישׁ אוֹ אִשָּׁה". "כִּי יִהְיֶה בוֹ נָגַע בְּרֹאשׁ אוֹ בְזָקָן" מְלַמֵּד שֶׁאֵין הַזָּקָן וְהָרֹאשׁ מִצְטָרְפִין זֶה עִם זֶה, יָכוֹל לֹא יִצְטָרְפוּ זֶה עִם זֶה אֲבָל יִפְשֶׂה מִזֶה לָזֶה, תַּלְמוּד לוֹמַר "נֶתֶק הוּא צָרַעַת הָרֹאשׁ אוֹ הַזָּקָן הוּא" כְּשֵׁם שֶׁאֵין מִצְטָרְפִין זֶה עִם זֶה כָּךְ אֵין פּוֹשִׂין מִזֶּה לָזֶה. אֵין לִי אֶלָּא שֶׁיֵּשׁ לוֹ בָּרֹאשׁ וּבַזָּקָן, יֵשׁ לוֹ בָּרֹאשׁ וְלֹא בַּזָּקָן בַּזָּקָן וְלֹא בָּרֹאשׁ לֹא בָּרֹאשׁ וְלֹא בַּזָּקָן מִנַּיִן, תַּלְמוּד לוֹמַר "אִישׁ אוֹ אִשָּׁה כִּי יִהְיֶה בוֹ נָגַע בְּרֹאשׁ אוֹ בְזָקָן": "מַרְאֵהוּ עָמֹק" אֵין לִי אֶלָּא מַרְאֶה עָמֹק מִנַּיִן לְרַבּוֹת אֶת הַשָּׁוֶה וְאֶת הַגָּבֹהַּ, תַּלְמוּד לוֹמַר "וְהִנֵּה [אֵין] מַרְאֵהוּ עָמֹק מִן הָעוֹר", אִם כֵּן לָמָּה נֶאֱמַר "מַרְאֵהוּ עָמֹק", שֶׁיָּכוֹל אֲפִלּוּ נִתְקוֹ בִּידֵי אָדָם יְהֵא טָמֵא, תַּלְמוּד לוֹמַר "מַרְאֵהוּ עָמֹק" מַה מַרְאֶה עָמֹק בִּידֵי שָׁמַיִם אַף אֵין לִי אֶלָּא בִּידֵי שָׁמַיִם, "וּבוֹ" לְהָבִיא אֶת מַה שֶׁבְּתוֹכוֹ וְשׁוֹכֵב חוּצָה לוֹ פְּרָט לְשֶׁחוּצָה לוֹ וְשׁוֹכֵב בְּתוֹכוֹ. "שֵׂעָר" מִעוּט שֵׂעָר שְׁתֵּי שְׂעָרוֹת. צָהֹב לֹא יָרֹק וְלֹא אָדֹם וְלֹא שָׁחֹר. אוֹצִיא אֶת כֻּלָּן וְלֹא אוֹצִיא אֶת שֵׂעָר לָבָן וְדִין הוּא וּמָה אִם שֵׂעָר צָהֹב שֶׁאֵין סִימַן טֻמְאָה בְּנֶגַע הֲרֵי הוּא סִימַן טֻמְאָה בְּנֶתֶק, שֵׂעָר לָבָן שֶׁסִּימַן טֻמְאָה בְּנֶגַע אֵינוֹ דִּין שֶׁהוּא סִימַן טֻמְאָה בְּנֶתֶק, תַּלְמוּד לוֹמַר "צָהֹב" [צָהֹב] וְלֹא לָבָן, וּלְמַה הוּא דּוֹמֶה לְתַבְנִית הַזָּהָב. "דָּק" לָקוּי קָצָר דִּבְרֵי רַבִּי עֲקִיבָא. רַבִּי יוֹחָנָן בֶּן נוּרִי אוֹמֵר אֲפִלּוּ אָרֹךְ, אָמַר רַבִּי יוֹחָנָן בֶּן נוּרִי מַה לָּשׁוֹן אוֹמֶרֶת דַּק מַקֵּל זֶה דַּק קָנֶה זֶה דַּק לָקוּי קָצָר אוֹ דַּק לָקוּי אָרֹךְ. אָמַר לוֹ רַבִּי עֲקִיבָא עַד שֶׁאָנוּ לְמֵדִין מִקָּנֶה נִלְמַד מִשֵּׂעָר, דַּק שְׂעָרוֹ שֶׁל פְּלוֹנִי דַּק לָקוּי קָצָר וְלֹא דַּק לָקוּי אָרֹךְ, יָכוֹל יְהֵא מוֹסִיף עַל אַרְבָּעָה מַרְאוֹת שֶׁל עוֹר הַבָּשָׂר, תַּלְמוּד לוֹמַר "וְטִמֵּא אֹתוֹ הַכֹּהֵן נֶתֶק הוּא" (וְאֵין מוֹסִיף עַל מַרְאוֹת שֶׁל עוֹר הַבָּשָׂר). יָכוֹל אֵינוֹ מוֹסִיף אֲבָל יְטַמֵּא אֶת מְקוֹם הַבַּהֶרֶת, תַּלְמוּד לוֹמַר "נֶתֶק הוּא" וְאֵין מְטַמֵּא אֶת מְקוֹם הַבַּהֶרֶת. יָכוֹל לֹא יְטַמֵּא אֶת מְקוֹם הַבַּהֶרֶת אֲבָל תְּהֵא מְטַמְּאָה בַּהֶרֶת בָּרֹאשׁ וּבַזָּקָן, תַּלְמוּד לוֹמַר "נֶתֶק הוּא צָרַעַת הָרֹאשׁ אוֹ הַזָּקָן הוּא" אֵין לָרֹאשׁ וְלַזָּקָן טֻמְאָה אֶלָּא טֻמְאַת נְתָקִין בִּלְבַד.

"וְכִי יִרְאֶה הַכֹּהֵן אֶת נֶגַע הַנֶּתֶק". אָמַר רַבִּי שִׁמְעוֹן מַה תַּלְמוּד לוֹמַר "נֶגַע הַנֶּתֶק", מֵקִישׁ נֶתֶק לְנֶגַע מַה הַנֶּגַע שֵׂעָר לָבָן שֶׁבּוֹ אֵין מְטַמֵּא אֶלָּא הָפוּךְ אַף נֶתֶק שֵׂעָר צָהֹב אֵין מְטַמֵּא אֶלָּא הָפוּךְ. וְעוֹד קַל וָחֹמֶר וּמָה אִם שֵׂעָר לָבָן שֶׁאֵין שֵׂעָר אַחֵר מַצִּיל מִיָּדוֹ אֵין מְטַמֵּא אֶלָּא הָפוּךְ. שֵׂעָר צָהֹב דַּק שֶׁיֵּשׁ שֵׂעָר אַחֵר מַצִּיל מִיָּדוֹ אֵינוֹ דִּין שֶׁלֹּא יְטַמֵּא אֶלָּא הָפוּךְ. לֹא אִם אָמַרְתְּ בְּשֵׂעָר לָבָן שֶׁלֹּא יָפֶה כֹּחוֹ בִּמְקוֹמוֹ לְטַמֵּא בְּכָל מַרְאֶה תֹּאמַר בְּשֵׂעָר צָהֹב דַּק שֶׁיָּפֶה כֹּחוֹ בִּמְקוֹמוֹ לְטַמֵּא בְּכָל מַרְאֶה הוֹאִיל וְיָפֶה כֹּחוֹ בִּמְקוֹמוֹ לְטַמֵּא בְּכָל מַרְאֶה יְטַמֵּא הָפוּךְ וְשֶׁלֹּא הָפוּךְ, תַּלְמוּד לוֹמַר "נֶגַע הַנֶּתֶק" מֵקִישׁ נֶתֶק לְנֶגַע מַה הַנֶּגַע שֵׂעָר לָבָן שֶׁבּוֹ אֵין מְטַמֵּא אֶלָּא הָפוּךְ אַף הַנֶּתֶק שֵׂעָר צָהֹב שֶׁבּוֹ אֵין מְטַמֵּא אֶלָּא הָפוּךְ. רַבִּי יְהוּדָה אוֹמֵר כָּל מָקוֹם שֶׁצָּרִיךְ לוֹמַר הֶפֶךְ אָמַר הֶפֶךְ אֲבָל הַנֶּתֶק שֶׁנֶּאֱמַר "וְלֹא הָיָה בוֹ שֵׂעָר צָהֹב" מְטַמֵּא הָפוּךְ וְשֶׁלֹּא הָפוּךְ, אִם כֵּן לָמָּה נֶאֱמַר "נֶגַע הַנֶּתֶק" מֵקִישׁ נֶתֶק לְנֶגַע [מַה נֶּגַע בְּכִגְרִיס אַף נֶתֶק בְּכִגְרִיס, כְּשֶׁהוּא אוֹמֵר לְמַטָּה "נֶגַע הַנֶּתֶק" מֵקִישׁ נֶגַע לְנֶתֶק] מַה נֶּתֶק שֶׁאֵין הַפִּשָּׂיוֹן בְּתוֹכוֹ אַף הַנֶּגַע שֶׁאֵין הַפִּשָּׂיוֹן בְּתוֹכוֹ: "שֵׂעָר" מִעוּט שֵׂעָר שְׁתֵּי שְׂעָרוֹת. "שָׁחֹר" אֵין לִי אֶלָּא שָׁחֹר מִנַּיִן לְרַבּוֹת אֶת הַיָּרֹק וְהָאָדֹם (וְהַלָּבָן) תַּלְמוּד לוֹמַר "שֵׂעָר", אִם כֵּן לָמָּה נֶאֱמַר "שָׁחֹר", שָׁחֹר מַצִּיל צָהֹב אֵין מַצִּיל. אֵיזֶהוּ צָהֹב שֶׁאֵין מַצִּיל הֲרֵי שֶׁקָּדַם אֶת הַנֶּתֶק טָמֵא לְדִבְרֵי רַבִּי יְהוּדָה אֶלָּא (שֶׁאֵין) [שֶׁהָיוּ] בּוֹ שְׁתֵּי שְׂעָרוֹת, אַחַת צְהֻבָּה וְאַחַת שְׁחוֹרָה אַחַת צְהֻבָּה וְאַחַת לְבָנָה, הָיִיתִי אוֹמֵר הוֹאִיל וְאֵין מִצְטָרְפִין לְטֻמְאָה יִצְטָרְפוּ לְטַהֲרָה, תַּלְמוּד לוֹמַר "שָׁחֹר", שָׁחֹר מַצִּיל צָהֹב אֵין מַצִּיל. רַבִּי אֱלִיעֶזֶר בֶּן יַעֲקֹב אוֹמֵר כָּל שֵׂעָר צָהֹב שֶׁקָּדַם אֶת הַנֶּתֶק לֹא מְטַמֵּא וְלֹא מַצִּיל. רַבִּי שִׁמְעוֹן אוֹמֵר כֹּל שֶׁאֵינוֹ סִימַן טֻמְאָה בְּנֶתֶק הֲרֵי הוּא סִימַן טָהֳרָה בְּנֶתֶק: אֵין בּוֹ עַד שֶׁיְּהֵא מְבֻצָּר בּוֹ, מִכָּאן אָמְרוּ שְׁנֵי נְתָקִין זֶה בְּצַד זֶה וְשִׁטָּה שֶׁל שֵׂעָר מַפְסֶקֶת בֵּינֵיהֶם, נִפְרַץ בְּמָקוֹם אֶחָד טָמֵא, מִשְּׁנֵי מְקוֹמוֹת טָהוֹר, כַּמָּה תְּהֵא פִּרְצָה, מְקוֹם שְׁתֵּי שְׂעָרוֹת, נִפְרַץ בְּמָקוֹם אֶחָד כִּגְרִיס טָמֵא מִפְּנֵי שֶׁלֹּא כָּנַס שֵׂעָר שָׁחֹר לְתוֹכוֹ. שְׁנֵי נְתָקִים זֶה לִפְנִים מִזֶּה וְשִׁטָּה שֶׁל שֵׂעָר מַפְסֶקֶת בֵּינֵיהֶם, נִפְרַץ בְּמָקוֹם אֶחָד טָמֵא, בִּשְׁנֵי מְקוֹמוֹת טָהוֹר, כַּמָּה תְּהֵא הַפִּרְצָה, מְקוֹם שְׁתֵּי שְׂעָרוֹת, נִפְרַץ בְּמָקוֹם אֶחָד כִּגְרִיס (טָמֵא) [טָהוֹר] מִפְּנֵי שֶׁלֹּא כָּנַס שֵׂעָר שָׁחֹר לְתוֹכוֹ. "וְשֵׂעָר שָׁחֹר אֵין בּוֹ וְהִסְגִּיר", וְאִם יֵשׁ בּוֹ פָּטוּר. אוֹ "שֵׂעָר שָׁחֹר אֵין בּוֹ וְהִסְגִּיר", אִם יֵשׁ בּוֹ טָמֵא, כְּשֶׁהוּא אוֹמֵר לְמַטָּה "וְשֵׂעָר שָׁחֹר צָמַח בּוֹ נִרְפָּא הַנֶּתֶק טָהוֹר הוּא", לִמֵּד עַל שֵׂעָר שָׁחֹר שֶׁסִּימַן טָהֳרָה בְּנֶתֶק, הָא מָה אֲנִי מְקַיֵּם "וְשֵׂעָר שָׁחֹר אֵין בּוֹ וְהִסְגִּיר", וְאִם יֵשׁ בּוֹ פָּטוּר. "וְהִסְגִּיר הַכֹּהֵן אֶת נֶגַע הַנֶּתֶק שִׁבְעַת יָמִים", תְּחִלָּה: בַּשְּׁבִיעִי יָכוֹל בֵּין בַּיּוֹם בֵּין בַּלַּיְלָה, תַּלְמוּד לוֹמַר "בַּיּוֹם", בַּיּוֹם וְלֹא בַּלַּיְלָה, שֶׁיָּכוֹל עוֹר הַבָּשָׂר שֶׁמְּטַמֵּא בְּאַרְבָּעָה מַרְאוֹת יְהֵא צָרִיךְ יוֹם אֲבָל נְתָקִין שֶׁאֵין מְטַמְּאִין בְּאַרְבָּעָה מַרְאוֹת לֹא יְהוּ צְרִיכִין יוֹם, תַּלְמוּד לוֹמַר "בַּיּוֹם" וְלֹא בַּלַּיְלָה: "וְהִנֵּה לֹא פָשָׂה הַנֶּתֶק וְלֹא הָיָה בּוֹ שֵׂעָר צָהֹב". רַבִּי יְהוּדָה אוֹמֵר אֵינוֹ אוֹמֵר לֹא הָפַךְ בּוֹ שֵׂעָר צָהֹב אֶלָּא "וְלֹא הָיָה בוֹ שֵׂעָר צָהֹב" הָא אִם קָדַם אֶת הַנֶּתֶק הֲרֵי הוּא טָמֵא. רַבִּי יוֹחָנָן בֶּן נוּרִי אוֹמֵר אֵינוֹ אוֹמֵר "וְלֹא הָיָה בוֹ שֵׂעָר צָהֹב" (אֲפִלּוּ) דַּק אֶלָּא "לֹא הָיָה בוֹ שֵׂעָר [צָהֹב"] אַעַ"פּ שֶׁאָרֹךְ, "וּמַרְאֵה הַנֶּתֶק אֵין עָמֹק מִן הָעוֹר" וְלֹא מַמָּשׁוֹ.

"וְהִתְגַּלָּח" בְּכָל אָדָם, לְפִי שֶׁמָּצִינוּ שֶׁתִּגְלַחַת אַחֲרוֹנָה בְּכֹהֵן יָכוֹל אַף זֶה בְּכֹהֵן, תַּלְמוּד לוֹמַר "וְהִתְגַּלָּח" בְּכָל אָדָם. "וְהִתְגַּלָּח" בְּכָל דָּבָר, לְפִי שֶׁמָּצִינוּ שֶׁתִּגְלַחַת הָאַחֲרוֹנָה בְּתַעַר, יָכוֹל אַף זֶה בְּתַעַר, תַּלְמוּד לוֹמַר "וְהִתְגַּלָּח" בְּכָל דָּבָר. "וְהִתְגַּלָּח" אַף הַנָּזִיר, לְפִי שֶׁנֶּאֱמַר "תַּעַר לֹא יַעֲבֹר עַל רֹאשׁוֹ", יָכוֹל אַף מְנֻגָּע תַּלְמוּד לוֹמַר "וְהִתְגַּלָּח" אַעַ"פּ שֶׁהוּא נָזִיר. יָכוֹל כְּשֵׁם שֶׁתִּגְלַחַת הַנֶּגַע דּוֹחָה אֶת תִּגְלַחַת הַנָּזִיר בִּזְמַן (שֶׁנָּזִיר) [שֶׁהוּא] וַדַּאי כָּךְ תְּהֵא תִּגְלַחַת הַנָּזִיר דּוֹחָה אֶת תִּגְלַחַת הַנֶּתֶק בִּזְמַן שֶׁהוּא סָפֵק, תַּלְמוּד לוֹמַר "וְאֶת הַנֶּתֶק לֹא יְגַלֵּחַ". וְכִי מַה יֵּשׁ בּוֹ, אִם כֵּן לָמָּה נֶאֱמַר "וְאֶת הַנֶּתֶק לֹא יְגַלֵּחַ" אֶלָּא סָמוּךְ לַנֶּתֶק לֹא יְגַלַּח. כֵּיצַד מְגַלְּחִין אֶת הַנֶּתֶק מְגַלֵּחַ חוּצָה לוֹ וּמַנִּיחַ שְׁתֵּי שְׂעָרוֹת סָמוּךְ לוֹ שֶׁיְּהֵא נִכָּר אִם פָּשָׂה. מִנַּיִן לְתוֹלֵשׁ סִימָנֵי טֻמְאַת נִתְקוֹ שֶׁהוּא עוֹבֵר בְּלֹא תַּעֲשֶׂה, תַּלְמוּד לוֹמַר "וְאֶת הַנֶּתֶק לֹא יְגַלֵּחַ". "וְכִבֶּס בְּגָדָיו" מִלְּטַמֵּא מִשְׁכָּב וּמוֹשָׁב וּמִלְּטַמֵּא בְּבִיאָה, "וְטָהֵר" מִן הַפְּרִיעָה וּמִן הַפְּרִימָה מִן תִּגְלַחַת וּמִן צִפֳּרִין. "וְכִבֶּס בְּגָדָיו וְטָהֵר" יָכוֹל הֲרֵי הוּא מְסֻלָּק. תַּלְמוּד לוֹמַר "וְאִם פָּשֹׂה יִפְשֶׂה". אַחֲרֵי טָהֳרָתוֹ. אֵין לִי אֶלָּא אַחַר הַפָּטוּר מִנַּיִן אַף בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי תַּלְמוּד לוֹמַר "יִפְשֶׂה" "וְאִם פָּשֹׂה יִפְשֶׂה". הֶחְלִיטוּ בְּשֵׂעָר צָהֹב הָלַךְ שֵׂעָר צָהֹב וְחָזַר שֵׂעָר צָהֹב וְכֵן הַפִּשָּׂיוֹן. בִּתְחִלָּה בְּסוֹף שָׁבוּעַ רִאשׁוֹן וּבְסוֹף שָׁבוּעַ שֵׁנִי אַחַר הַפָּטוּר הֲרֵי זֶה כְּמוֹת שֶׁהָיָה [לְכָךְ נֶאֱמַר "יִפְשֶׂה" "וְאִם פָּשֹׂה יִפְשֶׂה"]. הֶחְלִיטוּ בְּפִשָּׂיוֹן וְהָלַךְ פִּשָּׂיוֹן וְחָזַר פִּשָּׂיוֹן וְכֵן שֵׂעָר צָהֹב בְּסוֹף שָׁבוּעַ רִאשׁוֹן בְּסוֹף שָׁבוּעַ שֵׁנִי אַחַר הַפָּטוּר הֲרֵי הוּא כְּמוֹת שֶׁהָיָה לְכָךְ נֶאֱמַר "יִפְשֶׂה" "אִם פָּשֹׂה יִפְשֶׂה", וּמִנַּיִן לְשֵׂעָר צָהֹב שֶׁחוֹזֵר אַחַר הַפָּטוּר יְהֵא טָמֵא תַּלְמוּד לוֹמַר "לֹא יְבַקֵּר הַכֹּהֵן לַשֵּׂעָר הַצָּהֹב טָמֵא הוּא". מִנַּיִן לְשֵׂעָר צָהֹב שֶׁיְּטַמֵּא בְּלֹא פִּשָּׂיוֹן וּלְפִשָּׂיוֹן שֶׁיְּטַמֵּא בְּלֹא שֵׂעָר צָהֹב תַּלְמוּד לוֹמַר "לֹא יְבַקֵּר הַכֹּהֵן לַשֵּׂעָר הַצָּהֹב טָמֵא הוּא". מִנַּיִן לְשֵׂעָר צָהֹב שֶׁיְּטַמֵּא בְּלֹא פִּשָּׂיוֹן וּלְפִשָּׂיוֹן שֶׁיְּטַמֵּא בְּלֹא שֵׂעָר צָהֹב תַּלְמוּד לוֹמַר "לֹא יְבַקֵּר הַכֹּהֵן לַשֵּׂעָר הַצָּהֹב טָמֵא הוּא". מִנַּיִן שֶׁאֵין מַחְלִיטִין אֶת הַמֻּסְגָּר וְאֵין מַסְגִּירִין אֶת הַמֻּחְלָט וְאֵין מַסְגִּירִין אֶת הַמֻּסְגָּר וְאֵין מַחְלִיטִין אֶת הַמֻּחְלָט בִּנְתָקִין תַּלְמוּד לוֹמַר "לֹא יְבַקֵּר הַכֹּהֵן לַשֵּׂעָר הַצָּהֹב טָמֵא הוּא". "בְּעֵינָיו" אֵין לִי אֶלָּא בְּעֵינֵי עַצְמוֹ. בְּעֵינֵי בְּנוֹ בְּעֵינֵי תַּלְמִידוֹ מִנַּיִן תַּלְמוּד לוֹמַר "וְאִם בְּעֵינָיו עָמַד הַנֶּתֶק", "וְשֵׂעָר" מִעוּט שֵׂעָר שְׁתֵּי שְׂעָרוֹת. "שָׁחֹר" אֵין לִי אֶלָּא שָׁחֹר מִנַּיִן לְרַבּוֹת אֶת הַיָּרֹק וְאֶת הָאָדֹם וְאֶת הַלָּבָן תַּלְמוּד לוֹמַר "וְשֵׂעָר", "צָמַח בּוֹ" אַעַ"פּ שֶׁאֵינוֹ מְבֻצָּר בּוֹ, אֵין לִי אֶלָּא צוֹמֵחַ בִּתְחִלָּה וּמְשֹׁאָר בַּסּוֹף, מְשֹׁאָר בִּתְחִלָּה וְצוֹמֵחַ בַּסּוֹף מִנַּיִן, תַּלְמוּד לוֹמַר "שֵׂעָר" שֵׂעָר רִבָּה. רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן כָּל נֶתֶק שֶׁטִּהֵר שָׁעָה אַחַת אֵין לוֹ טֻמְאָה לְעוֹלָם. בֶּן נָקוּב אוֹמֵר מִשּׁוּם רַבִּי שִׁמְעוֹן כָּל נֶתֶק שֵׂעָר צָהֹב שָׁחֹר שֶׁטִּהֵר שָׁעָה אַחַת אֵין לוֹ טֻמְאָה לְעוֹלָם, "נִרְפָּא הַנֶּתֶק" הִלֵּל אוֹמֵר לֹא שֶׁנִּתֵּק נֶתֶק בְּתוֹךְ נֶתֶק. רַבִּי עֲקִיבָא אוֹמֵר לֹא טִהַרְתָּ אֶלָּא בְּרִפּוּי, "טָהוֹר" יָכוֹל יִפָּטֵר וְיֵלֵךְ לוֹ תַּלְמוּד לוֹמַר "וְטִהֲרוֹ הַכֹּהֵן". אִי "וְטִהֲרוֹ הַכֹּהֵן" יָכוֹל אִם אָמַר הַכֹּהֵן עַל הַטָּמֵא טָהוֹר [יְהֵא טָהוֹר] תַּלְמוּד לוֹמַר ("וְטִהֲרוֹ") "טָהוֹר הוּא וְטִהֲרוֹ הַכֹּהֵן". עַל דָּבָר זֶה עָלָה הִלֵּל מִבָּבֶל: בֹּהַק טָהוֹר מְלַמֵּד שֶׁבֹּהַק טָהוֹר. יָכוֹל לֹא יְטַמֵּא מִשּׁוּם אוּם אֲבָל יְטַמֵּא מִשּׁוּם פִּשָּׂיוֹן תַּלְמוּד לוֹמַר "פָּרַח טָהוֹר". [יָכוֹל יְטַהֵר אֶת הַבַּהֶרֶת שֶׁיָּצָאת מִמֶּנּוּ תַּלְמוּד לוֹמַר "הוּא"]. יָכוֹל לֹא יְטַהֵר אֶת הַבַּהֶרֶת הַיּוֹצֵא מִמֶּנּוּ אֲבָל יְטַהֵר אֶת הַבַּהֶרֶת הַסָּמוּךְ לָהּ, תַּלְמוּד לוֹמַר "בֹּהַק הוּא טָהוֹר הוּא", הוּא טָהוֹר וְאֵין הַבַּהֶרֶת הַיּוֹצְאָה מִמֶּנָּה וְשֶׁסָּמוּךְ לָהּ טְהוֹרִים אֶלָּא טְמֵאִים. מִנַּיִן אַתָּה אוֹמֵר הָיָה בּוֹ נֶתֶק כִּגְרִיס וְנִתֵּק כָּל רֹאשׁוֹ יְהֵא טָהוֹר תַּלְמוּד לוֹמַר "וְאִישׁ כִּי יִמָּרֵט רֹאשׁוֹ" וְגוֹ' "טָהוֹר", יָכוֹל יְהֵא זָקָן מְעַכַּבְתּוֹ וְדִין הוּא וּמָה אִם עוֹר הַפָּנִים וְעוֹר הַבָּשָׂר שֶׁיֵּשׁ דָּבָר אַחֵר מַפְסִיק בֵּינֵיהֶן מְעַכְּבִין זֶה אֶת זֶה, הַזָּקָן וְהָרֹאשׁ שֶׁאֵין דָּבָר אַחֵר מַפְסִיק בֵּינֵיהֶן אֵינוֹ דִּין שֶׁיְּעַכְּבוּ זֶה אֶת זֶה תַּלְמוּד לוֹמַר "רֹאשׁוֹ". זֶה אֶחָד מִשְּׁלֹשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶן. דָּבָר הַלָּמֵד מֵעִנְיָנוֹ כֵּיצַד "וְאִישׁ כִּי יִמָּרֵט רֹאשׁוֹ קֵרֵחַ הוּא טָהוֹר הוּא". יָכוֹל יְהֵא טָהוֹר מִכָּל טֻמְאָה, כְּשֶׁהוּא אוֹמֵר "וְכִי יִהְיֶה בַקָּרַחַת אוֹ בַגַּבַּחַת נֶגַע לָבָן אֲדַמְדָּם" דָּבָר הַלָּמֵד מֵעִנְיָנוֹ שֶׁאֵינוֹ טָהוֹר מִכָּל טֻמְאָה אֶלָּא מִטֻּמְאַת נְתָקִים בִּלְבַד. דָּבָר הַלָּמֵד מִסּוֹפוֹ כֵּיצַד "וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם" מַשְׁמָע שֶׁיֵּשׁ בּוֹ אֲבָנִים וְעֵצִים וְעָפָר וּבַיִת שֶׁאֵין בּוֹ אֲבָנִים וְעֵצִים וְעָפָר בְּמַשְׁמָע, כְּשֶׁהוּא אוֹמֵר "וְנָתַץ אֶת הַבַּיִת אֶת אֲבָנָיו וְאֶת עֵצָיו וְאֶת כָּל עֲפַר הַבָּיִת" דָּבָר הַלָּמֵד מִסּוֹפוֹ שֶׁאֵין הַבַּיִת מְטַמֵּא בִּנְגָעִים עַד שֶׁיְּהוּ בּוֹ אֲבָנִים וְעֵצִים וְעָפָר. רֹאשׁוֹ טָהוֹר וְאֵין זָקָן מְעַכְּבוֹ, אוֹ אֵינוֹ אוֹמֵר אֶלָּא נִתֵּק רֹאשׁוֹ טָהוֹר נִתֵּק זְקָנוֹ לֹא יְהֵא טָהוֹר, תַּלְמוּד לוֹמַר "אִישׁ" לְהָבִיא אֶת הַזָּקָן. אוֹ אֵינוֹ אוֹמֵר אִישׁ אֶלָּא לְהוֹצִיא אֶת הָאִשָּׁה וְאֶת הַקָּטָן. תַּלְמוּד לוֹמַר "הַצָּרוּעַ" בֵּין אִישׁ וּבֵין קָטָן, אִם כֵּן לָמָּה נֶאֱמַר "אִישׁ" לְהָבִיא אֶת הַזָּקָן. "רֹאשׁוֹ" רֹאשׁוֹ מְעַכְּבוֹ וְאֵין הַזָּקָן מְעַכְּבוֹ דִּבְרֵי רַבִּי יְהוּדָה. רַבִּי שִׁמְעוֹן אוֹמֵר [הַזָּקָן מְעַכְּבוֹ וְדִין הוּא] וּמָה אִם עוֹר הַפָּנִים וְעוֹר הַבָּשָׂר שֶׁיֵּשׁ בּוֹ דָּבָר אַחֵר מַפְסִיק בֵּינֵיהֶן מְעַכְּבִין זֶה אֶת זֶה הָרֹאשׁ וְהַזָּקָן שֶׁאֵין דָּבָר אַחֵר מַפְסִיק בֵּינֵיהֶן אֵינוֹ דִּין שֶׁיְּעַכְּבוּ זֶה אֶת זֶה. דָּבָר אַחֵר לְפִי שֶׁמָּצִינוּ שֶׁכָּל הָרָאוּי לִטָּמֵא בְּנֶגַע בַּהֶרֶת מְעַכֵּב אֶת פְּרִיחַת הַבַּהֶרֶת אַף כָּל שֶׁהוּא רָאוּי לִיטָּמֵא בְּנֶגַע הַנֶּתֶק מְעַכֵּב פְּרִיחַת הַנֶּתֶק תַּלְמוּד לוֹמַר "רֹאשׁוֹ טָהוֹר" וְאֵין הַזָּקָן מְעַכְּבוֹ. יָכוֹל אֲפִלּוּ נִמְרַט רֹאשׁוֹ מֵחֲמַת חֹלִי יְהֵא טָמֵא תַּלְמוּד לוֹמַר "קָרַחַת וְגַבַּחַת" מַה קָּרַחַת שֶׁאֵינָהּ רְאוּיָה לְגַדֵּל שֵׂעָר אַף גַּבַּחַת שֶׁאֵינָהּ רְאוּיָה לְגַדֵּל שֵׂעָר. אִי מַה קָּרַחַת בִּידֵי שָׁמַיִם אַף גַּבַּחַת בִּידֵי שָׁמַיִם מִנַּיִן אָכַל נָשָׂא וְסָךְ נָשָׂא תַּלְמוּד לוֹמַר "קָרַחַת" קָרַחַת רִבָּה. "פְּאַת פָּנָיו" אֵין לִי אֶלָּא פְּאַת פָּנָיו מִנַּיִן לְרַבּוֹת אֶת הַצְּדָעִין מִכָּאן וּמִכָּאן תַּלְמוּד לוֹמַר "וְאִם מִפְּאַת פָּנָיו", "גִּבֵּחַ הוּא טָהוֹר הוּא" אֵיזוֹ הִיא קָרַחַת וְאֵיזוֹ הִיא גַּבַּחַת מִן הַקָּדְקֹד שׁוֹפֵעַ לַאֲחוֹרָיו זוֹ הִיא קָרַחַת, מִן הַקָּדְקֹד שׁוֹפֵעַ לְפָנָיו זוֹ הִיא גַּבַּחַת.

"וְכִי יִהְיֶה בַקָּרַחַת אוֹ בַגַּבַּחַת", מְלַמֵּד שֶׁאֵין הַקָּרַחַת וְהַגַּבַּחַת מִצְטָרְפִין זוֹ עִם זוֹ, יָכוֹל לֹא יִצְטָרְפוּ זוֹ עִם זוֹ אֲבָל יִפְשׂוּ מִזּוֹ לָזוֹ תַּלְמוּד לוֹמַר "בְּקָרַחְתּוֹ אוֹ בְּגַבַּחְתּוֹ" כְּשֵׁם שֶׁאֵין מִצְטָרְפִין זוֹ עִם זוֹ כָּךְ אֵין פּוֹשׂוֹת מִזּוֹ לָזוֹ. "נֶגַע לָבָן אֲדַמְדָּם" מְלַמֵּד שֶׁמְּטַמֵּא בְּפָתוּךְ. "צָרַעַת" מְלַמֵּד שֶׁמְּטַמְּאִין בְּמִחְיָה. וַהֲלֹא דִּין הוּא וּמָה אִם הַשְּׁחִין וְהַמִּכְוָה שֶׁמְּטַמְּאִין בְּשֵׂעָר לָבָן אֵין מְטַמְּאִין בְּמִחְיָה קָרַחַת וְגַבַּחַת שֶׁאֵין מְטַמְּאִין בְּשֵׂעָר לָבָן אֵינוֹ דִּין שֶׁלֹּא יְטַמְּאוּ בְּמִחְיָה, תַּלְמוּד לוֹמַר "צָרַעַת" מְלַמֵּד שֶׁמְּטַמְּאוֹת בְּמִחְיָה. "פּוֹרַחַת" מְלַמֵּד שֶׁמְּטַמְּאָה בְּפִשָּׂיוֹן. "הִיא" אֵינָהּ מְטַמְּאָה בְּשֵׂעָר לָבָן. וַהֲלֹא דִּין הוּא וּמָה אִם הַשְּׁחִין וְהַמִּכְוָה שֶׁאֵין מְטַמְּאִין בְּמִחְיָה מְטַמְּאִין בְּשֵׂעָר לָבָן קָרַחַת וְגַבַּחַת שֶׁמְּטַמְּאוֹת בְּמִחְיָה אֵינוֹ דִּין שֶׁיְּטַמְּאוּ בְּשֵׂעָר לָבָן, תַּלְמוּד לוֹמַר "הִיא", הִיא אֵין מְטַמְּאָה בְּשֵׂעָר לָבָן וְכוּ'. "וְרָאָה אֹתוֹ הַכֹּהֵן וְהִנֵּה שְׂאֵת הַנֶּגַע לְבָנָה אֲדַמְדָּמֶת" לָמַדְנוּ לִשְׂאֵת שֶׁמְּטַמֵּא בְּפָתוּךְ מִנַּיִן לְרַבּוֹת שְׁאָר הַמַּרְאוֹת תַּלְמוּד לוֹמַר "נֶגַע לָבָן אֲדַמְדָּם", "כְּמַרְאֵה צָרַעַת עוֹר בָּשָׂר" בִּשְׁנֵי שָׁבוּעוֹת, וַהֲלֹא דִּין הוּא טָמֵא כָּאן וְטָמֵא בְּעוֹר הַבָּשָׂר מָה עוֹר הַבָּשָׂר בִּשְׁנֵי שָׁבוּעוֹת אַף כָּאן בִּשְׁנֵי שָׁבוּעוֹת. אוֹ כַּלֵּךְ לְדֶרֶךְ זוֹ טָמֵא כָּאן וְטָמֵא בִּשְׁחִין וּמִכְוָה מַה שְׁחִין וּמִכְוָה בְּשָׁבוּעַ אֶחָד אַף כָּאן בְּשָׁבוּעַ אֶחָד. נִרְאֶה לְמִי דּוֹמֶה דָּנִין דָּבָר שֶׁמְּטַמֵּא בְּמִחְיָה מִדָּבָר שֶׁמְּטַמֵּא בְּמִחְיָה וְאַל יוֹכִיחַ שְׁחִין וּמִכְוָה שֶׁאֵין מְטַמְּאִין בְּמִחְיָה. אוֹ כַּלֵּךְ לְדֶרֶךְ זוֹ דָּנִין דָּבָר שֶׁמְּטַמֵּא בִּשְׁנֵי סִימָנִין מִדָּבָר שֶׁמְּטַמֵּא בִּשְׁנֵי סִימָנִין וְאַל יוֹכִיחוּ עוֹר וּבָשָׂר שֶׁמְּטַמֵּא בִּשְׁלֹשָׁה סִימָנִין, תַּלְמוּד לוֹמַר "כְּמַרְאֵה צָרַעַת עוֹר בָּשָׂר" בִּשְׁנֵי שָׁבוּעוֹת, הֲרֵי עוֹר וּבָשָׂר כְּזוֹ מַה זּוֹ מְטַמְּאָה בְּפָתוּךְ אַף עוֹר הַבָּשָׂר מְטַמֵּא בְּפָתוּךְ. רַבִּי אוֹמֵר הֲרֵי זֶה כְּעוֹר הַבָּשָׂר מָה עוֹר הַבָּשָׂר מְטַמְּאָה חֲלָקָה שֶׁלֹּא פְּתוּכָה אַף זוֹ תְּטַמֵּא חֲלָקָה שֶׁלֹּא פְּתוּכָה. צָרַעַת כִּגְרִיס וַהֲלֹא דִּין הוּא טָמֵא כָּאן וְטָמֵא בִּשְׁחִין וּמִכְוָה מַה שְּׁחִין וּמִכְוָה בְּכִגְרִיס אַף כָּאן בְּכִגְרִיס. לֹא אִם אָמַרְתְּ בִּשְׁחִין וּבְמִכְוָה שֶׁמְּטַמֵּא בְּשֵׂעָר לָבָן וְאֵין מְקוֹם שֵׂעָר לָבָן צָרִיךְ כְּלוּם תֹּאמַר בְּקָרַחַת וְגַבַּחַת שֶׁמְּטַמֵּא בְּמִחְיָה וַהֲרֵי מִחְיָה צְרִיכָה כַּעֲדָשָׁה. עוֹר הַבָּשָׂר יוֹכִיחַ שֶׁמְּטַמֵּא בְּמִחְיָה וּמְטַמֵּא בְּכִגְרִיס. לֹא אִם אָמַרְתְּ בְּעוֹר הַבָּשָׂר שֶׁמְּטַמֵּא בִּשְׁלֹשָׁה סִימָנִין תֹּאמַר בְּקָרַחַת וּבְגַבַּחַת שֶׁאֵין מְטַמְּאוֹת אֶלָּא בִּשְׁנַיִם הוֹאִיל וְאֵין מְטַמְּאוֹת אֶלָּא בִּשְׁנַיִם לֹא יְטַמְּאוּ בְּכִגְרִיס, תַּלְמוּד לוֹמַר צָרַעַת כִּגְרִיס. אִי אֵין לִי אֶלָּא אִישׁ מִנַּיִן לְרַבּוֹת אֶת הָאִשָּׁה וְאֶת הַקָּטָן. תַּלְמוּד לוֹמַר "צָרוּעַ" בֵּין אִישׁ בֵּין אִשָּׁה וּבֵין קָטָן. אִם כֵּן לָמָּה נֶאֱמַר "אִישׁ" לָעִנְיָן שֶׁל מַטָּה הָאִישׁ פּוֹרֵעַ וּפוֹרֵם וְאֵין הָאִשָּׁה פּוֹרַעַת וּפוֹרֶמֶת.

"יְטַמְּאֶנּוּ הַכֹּהֵן" מְלַמֵּד שֶׁטֻּמְאָתוֹ בְּכֹהֵן. אֵין לִי אֶלָּא זֶה בִּלְבַד מִנַּיִן לְרַבּוֹת שְׁאָר מְנֻגָּעִין תַּלְמוּד לוֹמַר "טַמֵּא יְטַמְּאֶנּוּ". אִי מַה זֶּה מְיֻחָד שֶׁבְּרֹאשׁוֹ נִגְעוֹ אַף אֲנִי אָבִיא אֶת הַנְּתָקִין שֶׁבְּרֹאשָׁם נִגְעָם, מִנַּיִן לְרַבּוֹת שְׁאָר מְנֻגָּעִין, תַּלְמוּד לוֹמַר "טַמֵּא יְטַמְּאֶנּוּ הַכֹּהֵן". יָכוֹל שָׁאנֵי מְרַבֶּה אֶת שְׁאָר הַטְּמֵאִין שֶׁאֵין טֻמְאָתָן מִגּוּפָן שֶׁתְּהֵא טֻמְאָתָן בְּכֹהֵן תַּלְמוּד לוֹמַר "הוּא". אוֹצִיא אֶת שְׁאָר הַטְּמֵאִין שֶׁאֵין טֻמְאָתָן מִגּוּפָן וְלֹא אוֹצִיא אֶת הַזָּב וְאֶת הַזָּבָה שֶׁטֻּמְאָתָן מִגּוּפָן, תַּלְמוּד לוֹמַר "טַמֵּא יְטַמְּאֶנּוּ הַכֹּהֵן" זֶה טֻמְאָתוֹ בְּכֹהֵן וְאֵין שְׁאָר הַטְּמֵאִים טֻמְאָתָן בְּכֹהֵן. אֵין בֵּין מְצֹרָע מֻסְגָּר לִמְצֹרָע מֻחְלָט אֶלָּא פְּרִיעָה וּפְרִימָה, הָא לְעִנְיַן שִׁלּוּחַ טֻמְאָה זֶה וָזֶה שָׁוִין. מְנָא הָנֵי מִילֵּי דִּכְתִיב "וְהַצָּרוּעַ אֲשֶׁר בּוֹ הַנֶּגַע" וְגוֹ' מִי שֶׁצָּרַעְתּוֹ תְּלוּיָה בְּגוּפוֹ יָצָא זֶה שֶׁאֵין צָרַעְתּוֹ תְּלוּיָה בְּגוּפוֹ. אֶלָּא מֵעַתָּה דִּכְתִיב "כָּל יְמֵי אֲשֶׁר הַנֶּגַע בּוֹ יִטְמָא" הָכָא נָמֵי מִי שֶׁצָּרַעְתּוֹ תְּלוּיָה בְּגוּפוֹ טְעוּנָה שִׁלּוּחַ שֶׁאֵין צָרַעְתּוֹ תְּלוּיָה בְּגוּפוֹ אֵין טְעוּנָה שִׁלּוּחַ וְהָא קַתָּנֵי אֵין בֵּין מְצֹרָע מֻסְגָּר לִמְצֹרָע מֻחְלָט אֶלָּא פְּרִיעָה וּפְרִימָה הָא לְעִנְיַן שִׁלּוּחַ וְטֻמְאָה זֶה וָזֶה שָׁוִין. יְמֵי (וְלֹא) "כָּל יְמֵי" לְרַבּוֹת מְצֹרָע מֻסְגָּר לְשִׁלּוּחַ. מְצֹרָע מַהוּ בִּתְפִלִּין תָּא שְׁמַע "וְהַצָּרוּעַ" לְרַבּוֹת כֹּהֵן גָּדוֹל, "בְּגָדָיו יִהְיוּ פְרֻמִים וְרֹאשׁוֹ יִהְיֶה פָרוּעַ" אֵין פְּרִיעָה אֶלָּא גִּדּוּל שֵׂעָר דִּבְרֵי רַבִּי אֱלִיעֶזֶר. רַבִּי עֲקִיבָא אוֹמֵר נֶאֱמַר הֲוָיָה בְּרֹאשׁ וְנֶאֱמַר הֲוָיָה בִּבְגָדִים מַה הֲוָיָה הָאֲמוּרָה בִּבְגָדִים דָּבָר שֶׁחוּץ מִגּוּפוֹ אַף הֲוָיָה הָאֲמוּרָה בְּרֹאשׁ שֶׁחוּץ מִגּוּפוֹ וּמַאי לָאו אַתְּפִלִּין. אָמַר רַב פַּפָּא אַכּוּמְתָא וְסֻדָּרָא. מְצֹרָע מַהוּ בִּקְרִיעָה תָא שְׁמַע "בְּגָדָיו יִהְיוּ פְרֻמִים" וְגוֹ' "וְעַל שָׂפָם יַעְטֶה" מְלַמֵּד שֶׁמְּצֹרָע חַיָּב בַּעֲטִיפַת רֹאשׁ.

"וְהַצָּרוּעַ אֲשֶׁר בּוֹ הַנֶּגַע". רַבִּי אֲלַכְּסַנְדְּרִי אוֹמֵר "וְהַצָּרוּעַ" זֶה בֵּית הַמִּקְדָשׁ, "אֲשֶׁר בּוֹ הַנֶּגַע" זֶה עֲבוֹדַת אֱלִילִים שֶׁהוּא מְטַמֵּא בִּנְגָעִים. "בְּגָדָיו יִהְיוּ פְרֻמִים" אֵלּוּ בִּגְדֵי כְּהֻנָּה. "וְרֹאשׁוֹ יִהְיֶה פָרוּעַ" "וַיְגַל אֶת מָסַךְ יְהוּדָה" גְּלֵי דִּכְסֵי. "וְעַל שָׂפָם יַעְטֶה" כֵּיוָן שֶׁגָּלוּ לְבֵין אֻמּוֹת הָעוֹלָם לֹא הָיָה אֶחָד יָכוֹל לְהוֹצִיא דְּבַר תּוֹרָה מִפִּיו. "וְטָמֵא טָמֵא" זֶה חֻרְבָּן רִאשׁוֹן וְחֻרְבָּן שֵׁנִי.

{rרמז תקנבr}  מִנַּיִן לְצִיּוּן הַקְּבָרוֹת מִן הַתּוֹרָה רַבִּי אַבָהוּ אָמַר מֵהָכָא "וְטָמֵא טָמֵא יִקְרָא" טֻמְאָה קוֹרְאָה לוֹ וְאוֹמֶרֶת לוֹ פְּרֹשׁ. הַאי מִיבָּעֵי לֵיהּ "וְטָמֵא טָמֵא יִקְרָא" צָרִיךְ לְהוֹדִיעַ צַעֲרוֹ לָרַבִּים וְרַבִּים מְבַקְּשִׁים עָלָיו רַחֲמִים. אִם כֵּן לִכְתֹּב קְרָא "טָמֵא טָמֵא" מַאי וְטָמֵא שְׁמַע מִינָהּ תַּרְתֵּי. אַבָּיֵי אָמַר מֵהָכָא "וְלִפְנֵי עִוֵּר לֹא תִּתֵּן מִכְשׁוֹל". רַבִּי יִשְׁמָעֵאל בֶּן פָּזִי אָמַר מֵהָכָא "וְרָאָה עֶצֶם אָדָם וּבָנָה אֶצְלוֹ צִיּוּן". רַב פַּפָּא אָמַר מֵהָכָא "סֹלּוּ סֹלּוּ פַּנּוּ דָּרֶךְ". מַר זוּטְרָא אָמַר מֵהָכָא "וְהִזַּרְתֶּם אֶת בְּנֵי יִשְׂרָאֵל מִטֻּמְאָתָם". רַב חֲנִינָא בַּר אִיקָא אָמַר מֵהֲכָא "הָרִימוּ מִכְשׁוֹל מִדֶּרֶךְ עַמִּי". רַבִּי יְהוֹשֻׁעַ בְּרֵיהּ דְּרַב אִידִי אָמַר מֵהָכָא "וְהוֹדַעְתָּ לָהֶם אֶת הַדֶּרֶךְ". רַב אָשִׁי אָמַר מֵהָכָא "וּשְׁמַרְתֶּם אֶת מִשְׁמַרְתִּי" עֲשׂוּ מִשְׁמֶרֶת לְמִשְׁמַרְתִּי. רָבִינָא אָמַר מֵהָכָא "וְשָׂם דֶּרֶךְ אַרְאֶנּוּ בְּיֵשַׁע אֱלֹהִים.  אָמַר לוֹ רָבָא לְרַבָּה בַּר מָרִי מְנָא הָא מִלְּתָא דְּאָמְרוּ רַבָּנָן בָּתַר עַנְיָא אַזְלָא עֲנִיּוּתָא דִּתְנָן עֲשִׁירִים מְבִיאִין בִּכּוּרִים בִּקְלָתוֹת שֶׁל זָהָב וְשֶׁל כֶּסֶף, עֲנִיִּים בְּסַלֵּי נְצָרִים שֶׁל עֲרָבָה קְלוּפָה הַדַּלִּים וְהַבִּכּוּרִים נִתָּנִים לַכֹּהֲנִים. אָמַר לֵיהּ אַתְּ אָמַרְתְּ מֵהֲתָם וַאֲנָא אֲמִינָא מֵהֲכָא "וְטָמֵא טָמֵא יִקְרָא. הַהִיא דְּאַתָּאֵי לְקַמֵּיהּ דְּמַר שְׁמוּאֵל דְּכָל אֵימַת דַּהֲוָה סַלְקָא מִטְּבִילַת מִצְוָה הֲוַת חַזְיָא דָּם. אָמַר לָהּ בִּתִּי שֶׁמָּא דִּמַּת עִירֵךְ עָלְתָה בָּךְ לְכִי וְהִבָּעֵל לוֹ עַל גַּב הַנָּהָר. אִית דְּאָמְרִי אָמַר לָהּ (לא) תְּגַלִּי לְחַבְרוֹתַיִךְ כִּי הֵיכֵי דְּתֶהֱווּן עֲלָךְ לְהַךְ גִּיסָא וְתֶהֱווּן עֲלָךְ לְאִידָךְ גִּיסָא. אִיבָּעִית אֵימָא אָמַר לָהּ גַּלִּי חַבְרוֹתַיִךְ כִּי הֵיכִי דְּלִיבָעוּ עֲלָךְ רַחֲמֵי כִּדְתַנְיָא "וְטָמֵא טָמֵא יִקְרָא" צָרִיךְ לְהוֹדִיעַ צַעֲרוֹ לָרַבִּים וְרַבִּים מְבַקְּשִׁים עָלָיו רַחֲמִים. אָמַר רַב יוֹסֵף הֲוָה עוּבְדָא בְּפוּמְבְּדִיתָא וְאִיתְסִיאַת. תַּנְיָא אִילָן הַמַּשִּׁיר פֵּרוֹתָיו סוֹקְרִין וְצוֹבְעִין אוֹתוֹ בְּסִיקְרָא וְטוֹעֲנִין אוֹתוֹ בַּאֲבָנִים. בִּשְׁלָמָא טוֹעֲנִין אוֹתוֹ בַּאֲבָנִים כִּי הֵיכִי דְּלִכְחוּשׁ חֵילֵיהּ אֶלָּא סוֹקְרִין וְכוּ' כִּי הֵיכֵי דְּלִיחֲזוּ אִינְשֵׁי וְיִבְעוּ בִעָלֶיהָ רַחֲמִים כִּדְתַנְיָא "וְטָמֵא טָמֵא יִקְרָא" צָרִיךְ לְהוֹדִיעַ צַעֲרוֹ לָרַבִּים וְרַבִּים מְבַקְּשִׁים עָלָיו רַחֲמִים.

"וְהַצָּרוּעַ" אֲפִלּוּ עֶשְׂרִים וּשְׁלֹשָׁה. לְפִי שֶׁנֶּאֱמַר "אֶת רֹאשׁוֹ לֹא יִפְרָע וּבְגָדָיו לֹא יִפְרֹם" יָכוֹל אֲפִלּוּ מְנֻגָּע וּמָה אֲנִי מְקַיֵּם "בְּגָדָיו יִהְיוּ פְרֻמִים וְרֹאשׁוֹ יִהְיֶה פָרוּעַ" בְּכָל מָקוֹם בְּכָל אָדָם חוּץ מִכֹּהֵן גָּדוֹל, תַּלְמוּד לוֹמַר "אֲשֶׁר בּוֹ הַנֶּגַע" וְאַף עַל פִּי כֹּהֵן גָּדוֹל. "בְּגָדָיו יִהְיוּ פְרֻמִים" יִהְיוּ קְרוּעִים. "וְרֹאשׁוֹ יִהְיֶה פָרוּעַ" יִגְדַּל פֶּרַע דִּבְרֵי רַבִּי אֱלִיעֶזֶר. רַבִּי עֲקִיבָא אוֹמֵר נֶאֱמַר הֲוָיָה [בְּרֹאשׁ וְנֶאֱמַר הֲוָיָה בִּבְגָדִים מַה הֲוָיָה הָאֲמוּרָה בִּבְגָדִים דְּבָרִים שֶׁהֵם חוּץ מִגּוּפוֹ, אַף הֲוָיָה הָאֲמוּרָה בְּרֹאשׁ דְּבָרִים שֶׁהֵם חוּץ מִגּוּפוֹ]. "וְעַל שָׂפָם יַעְטֶּה" חוֹפֶה אֶת רֹאשׁוֹ כְּאָבֵל, "וְטָמֵא טָמֵא יִקְרָא" אוֹמֵר פְּרֹשׁ, אֵין לִי אֶלָּא זֶה בִּלְבַד מִנַּיִן לְרַבּוֹת שְׁאָר מְנֻגָּעִין תַּלְמוּד לוֹמַר "וְטָמֵא טָמֵא יִקְרָא". [אִי] מַה זֶּה מְיֻחָד שֶׁבְּרֹאשׁוֹ נִגְעוֹ אַף אֲנִי אָבִיא אֶת הַנְּתָקִין שֶׁבְּרֹאשׁוֹ נִגְעוֹ מִנַּיִן לְרַבּוֹת שְׁאָר (הַטְּמֵאִים) [הַמְנֻגָּעִים] תַּלְמוּד לוֹמַר "וְטָמֵא טָמֵא יִקְרָא". מִנַּיִן לְרַבּוֹת [שְׁאָר] הַטְּמֵאִים תַּלְמוּד לוֹמַר "וְטָמֵא טָמֵא יִקְרָא". אַרְבֶּה אֶת טְמֵאִים הַחֲמוּרִים וְלֹא אַרְבֶּה אֶת טְמֵאִים הַקַּלִּים, טְמֵא מֵת וּבוֹעֵל נִדָּה וְכָל הַמְטַמֵּא אֶת הָאָדָם [מִנַּיִן] תַּלְמוּד לוֹמַר "וְטָמֵא טָמֵא יִקְרָא". ("כָּל) יְמֵי אֲשֶׁר הַנֶּגַע בּוֹ יִטְמָא" וְלֹא יָמִים שֶׁהָיְתָה בּוֹ בַּהֶרֶת וְנִקְצְצָה, יָכוֹל אַעַ"פּ קְצָצָהּ בְּמִתְכַּוֵּן תַּלְמוּד לוֹמַר "כָּל יְמֵי". מֵאֵימָתַי טָהֳרָתוֹ רַבִּי אֱלִיעֶזֶר אוֹמֵר אֵין לוֹ טָהֳרָה אֶלָּא כְּשֶׁיִּוָּלֵד לֹא נֶגַע אַחֵר וְיִטַּהֵר הֵימֶנּוּ. וַחֲכָמִים אוֹמְרִים עַד שֶׁתִּפְרַח בְּכֻלּוֹ, אָמַר רַבִּי יְהוּדָה לֹא נֶחְלְקוּ רַבִּי אֱלִיעֶזֶר וַחֲכָמִים עַל שֶׁקְּצָצָהּ וְקָצַץ עִמָּהּ בָּשָׂר חַי שֶׁאֵין לוֹ טָהֳרָה עוֹלָמִית וְעַל שֶׁקְּצָצָהּ וְשִׁיֵּר הֵימֶנָּהּ כָּל שֶׁהוּא שֶׁאִם פָּרַח בְּכֻלּוֹ הֲרֵי הוּא טָהוֹר. עַל מַה נֶּחְלְקוּ עַל שֶׁקְּצָצָהּ מוּבֵאת שֶׁרַבִּי אֱלִיעֶזֶר אוֹמֵר כְּשֶׁיִּוָּלֵד לוֹ נֶגַע אַחֵר יִטַּהֵר הֵימֶנּוּ וַחֲכָמִים אוֹמְרִים עַד שֶׁתִּפְרַח בְּכֻלּוֹ. "בָּדָד יֵשֵׁב" לְבַדּוֹ יֵשֵׁב. אֵין לִי אֶלָּא זֶה בִּלְבַד מִנַּיִן לְרַבּוֹת שְׁאָר מְנֻגָּעִים תַּלְמוּד לוֹמַר "טָמֵא בָּדָד יֵשֵׁב". אִי מַה זֶּה מְיֻחָד שֶׁבְּרֹאשׁוֹ נִגְעוֹ אַף אֲנִי אָבִיא אֶת הַנְּתָקִין שֶׁבְּרֹאשׁוֹ נִגְעוֹ, מִנַּיִן לְרַבּוֹת שְׁאָר מְנֻגָּעִין תַּלְמוּד לוֹמַר "טָמֵא בָּדָד יֵשֵׁב". יָכוֹל אַף שֶׁיְּהוּ שְׁנֵי טְמֵאִים עִמּוֹ תַּלְמוּד לוֹמַר "הוּא", "הוּא בָּדָד יֵשֵׁב" וְאֵין שְׁנֵי טְמֵאִים עִמּוֹ. "מִחוּץ לַמַּחֲנֶה" חוּץ לְשָׁלֹשׁ מַחֲנוֹת, "מוֹשָׁבוֹ" מוֹשָׁבוֹ טָמֵא. בִּקְבִיעוּתָא תַּלְיָא מִלְּתָא, מִכָּאן אָמְרוּ הַטָּמֵא עוֹמֵד תַּחַת הָאִילָן וְהַטָּהוֹר עוֹבֵר טָמֵא. הַטָּהוֹר עוֹמֵד תַּחַת הָאִילָן וְהַטָּמֵא עוֹבֵר טָהוֹר. וְאִם עָמַד טָמֵא. וְכֵן בְּאֶבֶן הַמְנֻגַּעַת. אָמַר רַב חִסְדָּא מְצֹרָע שֶׁנִּכְנַס לִפְנִים מִמְּחִצָּתָן פָּטוּר דְּאָמַר קְרָא "בָּדָד יֵשֵׁב מִחוּץ לַמַּחֲנֶה מוֹשָׁבוֹ" הַכָּתוּב נִתְּקוֹ לַעֲשֵׂה. מֵיתִיבֵי מְצֹרָע שֶׁנִּכְנַס לִפְנִים מִמְּחִצָּתוֹ בְּאַרְבָּעִים וּבוֹעֲלֵי נִדּוֹת שֶׁנִּכְנְסוּ לִפְנִים מִמְּחִצָּתָן בְּאַרְבָּעִים. טְמֵא מֵת מֻתָּר לִכָּנֵס בְּמַחֲנֵה לְוִיָּה, וְלֹא טְמֵא מֵת בִּלְבַד אָמְרוּ אֶלָּא אֲפִלּוּ מֵת עַצְמוֹ שֶׁנֶּאֱמַר "וַיִּקַּח מֹשֶׁה אֶת עַצְמוֹת יוֹסֵף עִמּוֹ" עִמּוֹ בִּמְחִצָּתוֹ. תְּנַאי הִיא דְּתַנְיָא "בָּדָד יֵשֵׁב" שֶׁלֹּא יְהוּ טְמֵאִים אֲחֵרִים יוֹשְׁבִים עִמּוֹ. יָכוֹל יְהוּ זָבִין וּטְמֵאֵי מֵתִים מִשְׁתַּלְּחִין מִמַּחֲנֶה אַחַת תַּלְמוּד לוֹמַר "וְלֹא יְטַמְּאוּ אֶת מַחֲנֵיהֶם" תֵּן מַחֲנֶה לָזֶה וּמַחֲנֶה לָזֶה דִּבְרֵי רַבִּי יְהוּדָה. רַבִּי שִׁמְעוֹן אוֹמֵר אֵינוֹ צָרִיךְ הֲרֵי הוּא אוֹמֵר "וִישַׁלְּחוּ מִן הַמַּחֲנֶה כָּל צָרוּעַ וְכָל זָב וְכָל טָמֵא לַנָּפֶשׁ", יֹאמַר טָמֵא לַנֶּפֶשׁ וְאַל יֹאמַר זָב וַאֲנִי אוֹמֵר טְמֵא נֶפֶשׁ מִשְׁתַּלֵּחַ זָב לֹא כָּל שֶׁכֵּן וּמַה תַּלְמוּד לוֹמַר "זָב", לִתֵּן מַחֲנֶה שְׁנִיָּה, יֹאמַר זָב וְאַל יֹאמַר מְצֹרָע וַאֲנִי אוֹמֵר זָב מִשְׁתַּלֵּחַ מְצֹרָע לֹא כָּל שֶׁכֵּן וּמַה תַּלְמוּד לוֹמַר "מְצֹרָע", לִתֵּן לוֹ מַחֲנֶה שְׁלִישִׁית, כְּשֶׁהוּא אוֹמֵר "בָּדָד יֵשֵׁב" נִתְּקוֹ הַכָּתוּב לַעֲשֵׂה. מַאי חוּמְרֵיהּ דְּזָב מִטְּמֵא נֶפֶשׁ שֶׁכֵּן טֻמְאָה יוֹצְאָה מִגּוּפוֹ, אַדְּרַבָּה טְמֵא נֶפֶשׁ חָמוּר שֶׁכֵּן טָעוּן הַזָּאַת שְׁלִישִׁי וּשְׁבִיעִי. טְמֵא נֶפֶשׁ "וְכָל טְמֵא נֶפֶשׁ" לְרַבּוֹת טְמֵא שֶׁרֶץ, וְזָב חָמוּר מִטְּמֵא שֶׁרֶץ. מַאי חוּמְרֵיהּ כִּדְאָמְרָן. אַדְּרַבָּה טְמֵא שֶׁרֶץ חָמוּר שֶׁכֵּן מְטַמֵּא בְּאֹנֶס, מַאי חוּמְרֵיהּ דִּמְצֹרָע מִזָּב שֶׁכֵּן טָעוּן פְּרִיעָה וּפְרִימָה וְאָסוּר בְּתַשְׁמִישׁ הַמִּטָּה. אַדְּרַבָּה זָב חָמוּר שֶׁכֵּן עוֹשֶׂה מִשְׁכָּב וּמוֹשָׁב וּמְטַמֵּא כְּלִי חֶרֶס בְּהֶסֵּט. זָב "וְכָל זָב" לְרַבּוֹת בַּעַל קְרִי, וּמְצֹרָע חָמוּר מִבַּעַל קְרִי וּמַאי חוּמְרֵיהּ כִּדְאַמְרָן. אַדְּרַבָּה בַּעַל קְרִי חָמוּר שֶׁכֵּן מְטַמֵּא בְּמַשֶּׁהוּ, סָבַר לָהּ כְּרַבִּי נָתָן [דְּתַנְיָא רַבִּי נָתָן אוֹמֵר מִשּׁוּם רַבִּי יִשְׁמָעֵאל] זָב צָרִיךְ בַּחֲתִימַת פִּי הָאַמָּה וְאִיתְּקַשׁ בַּעַל קְרִי לְזָב, "וְכָל צָרוּעַ" לָמָּה לִי אַיְידִי דְּכָתַב "כָּל זָב וְכָל טָמֵא" כְּתִיב "כָּל צָרוּעַ". וְרַבִּי יְהוּדָה שַׁפִּיר קָאָמַר רַבִּי שִׁמְעוֹן, מִיבָּעֵי לֵיהּ לְכִדְרַבִּי אֱלִיעֶזֶר יָכוֹל נִדְחֲקוּ זָבִין וּמְצֹרָעִין וְנִכְנְסוּ לָעֲזָרָה בְּפֶסַח הַבָּא בְּטֻמְאָה יְהוּ חַיָּבִין. תַּלְמוּד לוֹמַר "וִישַׁלְּחוּ מִן הַמַּחֲנֶה" וְגוֹ' בְּשָׁעָה שֶׁטְּמֵאֵי מֵתִים מִשְׁתַּלְּחִין זָבִין וּמְצֹרָעִין מִשְׁתַּלְּחִין אֵין טְמֵאֵי מֵתִים מִשְׁתַּלְּחִין אֵין זָבִין וּמְצֹרָעִין מִשְׁתַּלְּחִין. וְהָא דְּתַנְיָא בַּעַל קֶרִי כְּמַגַּע שֶׁרֶץ לְטֻמְאָתָן מַה שֶּׁרֶץ מְטַמֵּא בְּאֹנֶס אַף בַּעַל קְרִי מְטַמֵּא בְּאֹנֶס וּבוֹעֵל נִדָּה כִּטְמֵא מֵת, "לְמַחֲנוֹתָם": מַה נִּשְׁתַּנָּה מְצֹרָע שֶׁאָמְרָה תּוֹרָה "בָּדָד יֵשֵׁב מִחוּץ לַמַּחֲנֶה מוֹשָׁבוֹ", אָמַר הַקָּדוֹשׁ בָּרוּךְ הוּא הוּא הִבְדִּיל בֵּין אִישׁ לְאִשְׁתּוֹ וּבֵין אִישׁ לְרֵעֵהוּ לְכָךְ נֶאֱמַר "בָּדָד יֵשֵׁב מִחוּץ לַמַּחֲנֶה מוֹשָׁבוֹ". רַבִּי יוֹסֵי הַגְּלִילִי אוֹמֵר "מִחוּץ לַמַּחֲנֶה מוֹשָׁבוֹ" "וְהַבֶּגֶד" מְלַמֵּד עַל הַבְּגָדִים שֶׁטְּעוּנִין שִׁלּוּחַ חוּץ לְשָׁלֹשׁ מַחֲנוֹת: "וְהַבֶּגֶד" יָכוֹל אַף הַשִּׁירָאִין וְהַסְּרִיקִין צֶמֶר הַגֶּפֶן וְצֶמֶר הַכָּלָךְ וְצֶמֶר הַגְּמַלִּים וְצֶמֶר הָאַרְנָבִים וְהַנּוֹצָה שֶׁל עִזִּים תַּלְמוּד לוֹמַר "בְּבֶגֶד צֶמֶר אוֹ בְּבֶגֶד פִּשְׁתִּים". [אֵין לִי אֶלָּא צֶמֶר וּפִשְׁתִּים הַמְיֻחָדִים מִנַּיִן לְרַבּוֹת אֶת הַכִּלְאַיִם תַּלְמוּד לוֹמַר "וְהַבֶּגֶד"]. אֵין לִי אֶלָּא אֶחָד מִן הַמִּינִין הַבָּא בְּכֻלּוֹ, מִנַּיִן אֶחָד מִן הַמִּינִין הַבָּא בְּמִקְּצָתוֹ כִּלְאַיִם הַבָּא בְּכֻלּוֹ, תַּלְמוּד לוֹמַר "בְּבֶגֶד צֶמֶר אוֹ בְּבֶגֶד פִּשְׁתִּים", אֵין לִי אֶלָּא שָׁלֹשׁ עַל שָׁלֹשׁ בֶּגֶד שֶׁאֵין בּוֹ שָׁלֹשׁ עַל שָׁלֹשׁ מִנַּיִן תַּלְמוּד לוֹמַר "וְהַבֶּגֶד" דִּבְרֵי רַבִּי אֱלִיעֶזֶר. אָמַר לוֹ רַבִּי יִשְׁמָעֵאל עוֹקֵר הָרִים אַתָּה אֵין לִי אֶלָּא בֶּגֶד שֶׁיֵּשׁ לוֹ לְהֵיכָן יִפְשֶׂה בֶּגֶד שֶׁאֵין לוֹ לְהֵיכָן יִפְשֶׂה מִנַּיִן תַּלְמוּד לוֹמַר "וְכִי יִהְיֶה בוֹ" וַאֲפִלּוּ בְּכֻלּוֹ. יָכוֹל יְהוּ מְטַמְּאִין בֵּין צְבוּעִין בֵּין שֶׁאֵינָן צְבוּעִין תַּלְמוּד לוֹמַר "בְּבֶגֶד צֶמֶר אוֹ בְּבֶגֶד פִּשְׁתִּים" מַה פִּשְׁתִּים כִּבְרִיָּתָן אַף צֶמֶר כִּבְרִיָּתוֹ, אוֹצִיא אֶת הַצָּבוּעַ בִּידֵי אָדָם וְלֹא אוֹצִיא אֶת הַצָּבוּעַ בִּידֵי שָׁמַיִם, תַּלְמוּד לוֹמַר "לַפִּשְׁתִּים וְלַצָּמֶר" מַה פִּשְׁתִּים לְבָנָה אַף צֶמֶר לָבָן.

תָּנָא דְּבֵי רַבִּי יִשְׁמָעֵאל הוֹאִיל וְנֶאֶמְרוּ בְּגָדִים בַּתּוֹרָה סְתָם וּפֵרֵשׁ לְךָ הַכָּתוּב בְּאֶחָד מֵהֶם צֶמֶר וּפִשְׁתִּים אַף כֹּל צֶמֶר וּפִשְׁתִּים. תַּנְיָא בֶּגֶד אֵין לִי אֶלָּא בֶּגֶד, [שָׁלֹשׁ עַל שָׁלֹשׁ מִנַּיִן תַּלְמוּד לוֹמַר "וְהַבֶּגֶד", וְאֵימָא לְרַבּוֹת שְׁלֹשָׁה עַל שְׁלֹשָׁה, לָאו קַל וָחֹמֶר הוּא, הַשְׁתָּא שְׁתִי וָעֵרֶב מְטַמֵּא שְׁלֹשָׁה עַל שְׁלֹשָׁה מִבָּעְיָא, אִי הָכִי שָׁלֹשׁ עַל שָׁלֹשׁ נָמֵי לֵיתוּ מִקַּל וָחֹמֶר, אֶלָּא] שְׁלֹשָׁה עַל שְׁלֹשָׁה דַּחֲזֵי בֵּין לַעֲנִיִּים בֵּין לַעֲשִׁירִים אָתֵי בְּקַל וָחֹמֶר, שָׁלֹשׁ עַל שָׁלֹשׁ דְּלַעֲנִיִּים חֲזֵי וְלַעֲשִׁירִים לָא חֲזֵי לָא אֲתֵי בְּקַל וָחֹמֶר. וְאֵימָא לְרַבּוֹת שְׁלֹשָׁה עַל שְׁלֹשָׁה בִּשְׁאָר בְּגָדִים. אָמַר קְרָא בֶּגֶד צֶמֶר וּפִשְׁתִּים [בֶּגֶד צֶמֶר וּפִשְׁתִּים אֵין] מִידִי אַחֲרִינָא לֹא. וְאֵימָא כִּי אִימְעִיט מִשָּׁלֹשׁ עַל שָׁלֹשׁ אֲבָל שְׁלֹשָׁה עַל שְׁלֹשָׁה מְטַמֵּא. תְּרֵי מְעוּטֵי כְּתִיבֵי "בְּבֶגֶד צֶמֶר אוֹ בְּבֶגֶד פִּשְׁתִּים" חַד לְמַעֲטִינְהוּ מִשָּׁלֹשׁ עַל שָׁלֹשׁ וְחַד לְמַעֲטִינְהוּ מִשְּׁלֹשָׁה עַל שְׁלֹשָׁה. וּלְרָבָא דְּאָמַר שְׁלֹשָׁה עַל שְׁלֹשָׁה בִּשְׁאָר בְּגָדִים אִיכָּא בֵּינַיְהוּ [מְנָא לֵיהּ]. נַפְקָא לֵיהּ מֵ"אוֹ בֶּגֶד". וְאַבָּיֵי "אוֹ בֶּגֶד" לְרַבּוֹת שָׁלֹשׁ עַל שָׁלֹשׁ בְּצֶמֶר וּפִשְׁתִּים דִּמְטַמֵּא בִּשְׁרָצִים. וְרָבָא גְּלֵי רַחֲמָנָא בִּנְגָעִים וְהוּא הַדִּין בִּשְׁרָצִים. וְאַבָּיֵי אִיכָּא לְמִיפְרָךְ מַה לִּנְגָעִים שֶׁכֵּן שְׁתִי וָעֵרֶב מְטַמֵּא בָּהֶן, וְאִידָךְ אִי סָלְקָא דַעְתָּךְ נְגָעִים חֲמִירֵי לִכְתֹּב בִּשְׁרָצִים וְלֵיתֵי [נְגָעִים] מִינַּיְהוּ, וְאִידָךְ נְגָעִים מִשְּׁרָצִים לֹא אָתֵי דְּאִיכָּא לְמִיפְרַךְ מַה לִּשְׁרָצִים שֶׁכֵּן מְטַמֵּא בְּכַעֲדָשָׁה. אַבָּיֵּי אָמַר הַאי תָּנָא דְּבֵי רַבִּי יִשְׁמָעֵאל נַפְקָא מֵאִידָךְ תָּנָא דְּבֵי רַבִּי יִשְׁמָעֵאל דְּתָנָא דְּבֵי רַבִּי יִשְׁמָעֵאל בֶּגֶד אֵין לִי אֶלָּא צֶמֶר וּפִשְׁתִּים מִנַּיִן לְרַבּוֹת צֶמֶר גְּמַלִּים וְכוּ' תַּלְמוּד לוֹמַר "אוֹ בֶּגֶד". רָבָא אָמַר כִּי לֵית לֵיהּ לְתָנָא דְּבֵי ר"י בִּשְׁאָר בְּגָדִים שָׁלֹשׁ עַל שָׁלֹשׁ (בִּשְׁרָצִים) שְׁלֹשָׁה עַל שְׁלֹשָׁה אִית לֵיהּ.

"בִּשְׁתִי אוֹ בְּעֵרֶב". יָכוֹל אַף שְׁתִי וָעֵרֶב שֶׁל נָפָה וְשֶׁל כְּבָרָה תַּלְמוּד לוֹמַר "בֶּגֶד" וְגוֹ'. אוֹצִיא אֵלּוּ וְלֹא אוֹצִיא אֶת שֶׁל שֵׂעָר וְדִין הוּא וּמָה אִם צֶמֶר שֶׁלֹּא הֻכְשַׁר לְקַבֵּל שְׂרֵפָה עַל יְדֵי טֻמְאָה מִמָּקוֹם אַחֵר שְׁתִי וָעֵרֶב שֶׁלּוֹ טָמֵא שֵׂעָר שֶׁהֻכְשַׁר לְקַבֵּל שְׂרֵפָה עַל יְדֵי טֻמְאָה אֵינוֹ דִּין שֶׁיְּהֵא שְׁתִי וָעֵרֶב שֶׁלּוֹ טָמֵא, תַּלְמוּד לוֹמַר "לַפִּשְׁתִּים וְלַצָּמֶר" וְלֹא שֶׁל שֵׂעָר. יָכוֹל יְהוּ מִטַּמְּאִין מִיָּד תַּלְמוּד לוֹמַר "בֶּגֶד" מַה בֶּגֶד מִשֶּׁנִּגְמְרָה מְלַאכְתּוֹ אַף כֻּלָּן מִשֶּׁנִּגְמְרָה מְלַאכְתָּן. וְאֵיזֶהוּ גְּמַר הַשְּׁתִי מִשֶּׁיִּשְׁלַק, וְהָעֵרֶב מִיָּד, וְהָאוּנִין שֶׁל פִּשְׁתָּן מִשֶּׁיִּתְלַבְּנוּ דִּבְרֵי רַבִּי יְהוּדָה. יָכוֹל יְהוּ מִטַּמְּאִין בְּכָל שֶׁהֵן תַּלְמוּד לוֹמַר "בֶּגֶד" מַה בֶּגֶד מְיֻחָד שֶׁיֵּשׁ בּוֹ שָׁלֹשׁ עַל שָׁלֹשׁ שְׁתִי וָעֵרֶב אַף כֻּלָּן כְּדֵי לֶאֱרֹג מֵהֶן שָׁלֹשׁ עַל שָׁלֹשׁ בִּשְׁתִי וָעֵרֶב, אֲפִלּוּ כֻּלָּהּ שְׁתִי וַאֲפִלּוּ כֻּלָּהּ עֵרֶב. הָיְתָה פְּסוּקוֹת אֵינָהּ מְטַמְּאָה בִּנְגָעִים. רַבִּי יְהוּדָה אוֹמֵר אֲפִלּוּ פְּסִיקָה א' וּקְשָׁרָהּ אֵינָהּ מְטַמְּאָה בִּנְגָעִים. "אוֹ בְעוֹר" יָכוֹל אַף עוֹרוֹת שֶׁל יָם יְהוּ מְטַמְּאִין וַהֲלֹא דִּין הוּא נֶאֱמַר טָמֵא בִּשְׁרָצִים וְנֶאֱמַר טָמֵא בִּנְגָעִים מַה בִּשְׁרָצִים פָּטַר בָּהֶם עוֹרוֹת שֶׁל יָם אַף בִּנְגָעִים יִפְטֹר בָּהֶם עוֹרוֹת שֶׁל יָם, קַל וָחֹמֶר מִשְּׁרָצִים וּמַה שְּׁרָצִים שֶׁטָּמֵא בָּהֶם צְבוּעִים וְכוּ' אֵינוֹ דִּין שֶׁיִּפְטֹר בָּהֶם עוֹרוֹת שֶׁל יָם. לֹא אִם אָמַרְתְּ בִּשְׁרָצִים שֶׁלֹּא טָמֵא בָּהֶם שְׁתִי וָעֵרֶב תֹּאמַר בִּנְגָעִים שֶׁטָּמֵא בָּהֶם שְׁתִי וָעֵרֶב, תַּלְמוּד לוֹמַר "בֶּגֶד" מַה בֶּגֶד מִין הַגָּדֵל בָּאָרֶץ אַף כָּל הַגָּדֵל בָּאָרֶץ. יָכוֹל שָׁאנֵי מוֹצִיא אֶת שֶׁחוֹבֵר לוֹ מִן הַגָּדֵל בָּאָרֶץ כָּל שֶׁהוּא, [תַּלְמוּד לוֹמַר "בְעוֹר" לְהָבִיא אֶת שֶׁחָבֵר לוֹ מִן הַגָּדֵל בָּאָרֶץ כָּל שֶׁהוּא] אֲפִלּוּ חוּט וַאֲפִלּוּ מְשִׁיחָה וּבִלְבַד שֶׁיְּחַבְּרֶנּוּ לוֹ דֶּרֶךְ חִבּוּרוֹ לְטֻמְאָה. אִי מַה צֶמֶר מִין בְּהֵמָה דַּקָּה וְנֶאֱכָל כוּ' מִנַּיִן מִין בְּהֵמָה דַּקָּה וְאֵינוֹ נֶאֱכָל מִין בְּהֵמָה גַּסָּה וְנֶאֱכָל מִין בְּהֵמָה גַּסָּה וְאֵינוֹ נֶאֱכָל עַד שֶׁאַתָּה מְרַבֶּה לְהָבִיא עוֹרוֹת שֶׁל שָׂרִים תַּלְמוּד לוֹמַר "בְעוֹר" בְּעוֹר רִבָּה. אֵין לִי אֶלָּא שֶׁל אֲנָשִׁים שֶׁל נָשִׁים מִנַּיִן, אֵין לִי אֶלָּא שֶׁל יִשְׂרָאֵל שֶׁל גֵּרִים וְשֶׁל עֲבָדִים מִנַּיִן, תַּלְמוּד לוֹמַר "בְעוֹר" בְּעוֹר רִבָּה. יָכוֹל אַף עוֹר הַמַּצָּה וְעוֹר הַחִיפָה שֶׁלֹּא נַעֲשָׂה בָּהֶן מְלָאכָה. אוֹצִיא אֶת עוֹר הַמַּצָּה וְעוֹר הַחִיפָה שֶׁלֹּא נַעֲשָׂה בָּהֶם מְלָאכָה וְלֹא אוֹצִיא אֶת עוֹרוֹת רְצוּעוֹת וְסַנְדָּלִים שֶׁנַּעֲשָׂה בָּהֶן מְלָאכָה תַּלְמוּד לוֹמַר "כְּלִי" יָצְאוּ עוֹרוֹת רְצוּעוֹת וְסַנְדָּלִים שֶׁאֵינָם כֵּלִים. יָכוֹל שָׁאנֵי מוֹצִיא עוֹרוֹת אֹהָלִים. תַּלְמוּד לוֹמַר "אוֹ בְעוֹר" לְרַבּוֹת עוֹרוֹת אֹהָלִים. יָכוֹל מְטַמְּאִים צְבוּעִים תַּלְמוּד לוֹמַר "בֶּגֶד" מַה בֶּגֶד כֻּלּוֹ לָבָן אַף עוֹרוֹת כֻּלָּם לְבָנִים דִּבְרֵי רַבִּי מֵאִיר. רַבִּי יְהוּדָה אוֹמֵר "בְעוֹר" לְרַבּוֹת אֶת הַצְּבוּעִים. רַבִּי שִׁמְעוֹן אוֹמֵר כָּתוּב אֶחָד אוֹמֵר "בְּבֶגֶד" וְכָתוּב אֶחָד אוֹמֵר "בְעוֹר" הָא כֵּיצַד צְבוּעִים בִּידֵי שָׁמַיִם מְטַמְּאִים בִּידֵי אָדָם אֵין מְטַמְּאִים. "וְהָיָה הַנֶּגַע יְרַקְרַק" יָכוֹל לְכָל מַרְאֶה יָרֹק, תַּלְמוּד לוֹמַר "יְרַקְרַק" יָרֹק שֶׁבַּיְרֻקִּין. אָדֹם יָכוֹל לְכָל מַרְאֶה אָדֹם, תַּלְמוּד לוֹמַר "אֲדַמְדָּם" אָדֹם שֶׁבָּאֲדֻמִּים. "יְרַקְרַק אוֹ אֲדַמְדָּם" מְלַמֵּד שֶׁאֵין מְטַמְּאִים בְּפָתוּךְ. יָכוֹל כְּשֵׁם שֶׁאֵין מְטַמְּאִים בְּפָתוּךְ כָּךְ לֹא יִצְטָרֵף זֶה עִם זֶה תַּלְמוּד לוֹמַר "וְהָיָה", "בַּבֶּגֶד" וְלֹא בַּנִּימִין. "בַּבֶּגֶד אוֹ בַשְּׁתִי אוֹ בָעֵרֶב אוֹ בְכָל כְּלִי עוֹר נֶגַע צָרַעַת הוּא" מַה תַּלְמוּד לוֹמַר, שֶׁיָּכוֹל אֵין לִי אֶלָּא בֶּגֶד שֶׁיֵּשׁ בּוֹ לְעָשִׁיר וּלְעָנִי, יֵשׁ בּוֹ לְעָשִׁיר וְלֹא לְעָנִי, לְעָנִי וְלֹא לְעָשִׁיר, לֹא לְעָנִי וְלֹא לְעָשִׁיר מִנַּיִן, תַּלְמוּד לוֹמַר "נֶגַע צָרַעַת הוּא וְהָרְאָה אֶת הַכֹּהֵן" לְרַבּוֹת אֶת כֻּלָּם. צָרַעַת כִּגְרִיס וַהֲלֹא דִּין הוּא טָמֵא כָּאן וְטָמֵא בְּעוֹר הַבָּשָׂר, מָה עוֹר הַבָּשָׂר בְּכִגְרִיס אַף כָּאן בְּכִגְרִיס, אוֹ כַּלֵּךְ לְדֶרֶךְ זוֹ טָמֵא כָּאן וְטָמֵא בְּבָתִּים מַה בְּבָתִּים בִּשְׁנֵי גְּרִיסִין אַף כָּאן בִּשְׁנֵי גְּרִיסִין, נִרְאֶה לְמִי דּוֹמֶה, דָּנִין דָּבָר שֶׁמְּטַמֵּא בִּשְׁנֵי שָׁבוּעוֹת מִדָּבָר שֶׁמְּטַמֵּא בִּשְׁנֵי שָׁבוּעוֹת וְאַל יוֹכִיחוּ בָּתִּים שֶׁמְּטַמְּאִים בְּג' שָׁבוּעוֹת. אוֹ כַּלֵּךְ לְדֶרֶךְ זוֹ דָּנִין דָּבָר שֶׁמְּטַמֵּא בִּירַקְרַק וּבַאֲדַמְדַּם מִדָּבָר שֶׁמְּטַמֵּא בִּירַקְרַק וּבַאֲדַמְדַּם וְאַל יוֹכִיחַ בָּשָׂר שֶׁאֵין מְטַמֵּא בִּירַקְרַק וּבַאֲדַמְדַּם, תַּלְמוּד לוֹמַר צָרַעַת כִּגְרִיס. "וְרָאָה הַכֹּהֵן אֶת הַנֶּגַע וְהִסְגִּיר אֶת הַנֶּגַע שִׁבְעַת יָמִים" תְּחִלָּה בְּשִׁבְעָה, יָכוֹל בֵּין בַּיּוֹם וּבֵין בַּלַּיְלָה תַּלְמוּד לוֹמַר "בַּיּוֹם" בַּיּוֹם וְלֹא בַּלַּיְלָה. "כִּי פָשָׂה" זֶה פִּשָּׂיוֹן סָמוּךְ כָּל שֶׁהוּא. מִנַּיִן לְרַבּוֹת אֶת הָרָחוֹק תַּלְמוּד לוֹמַר ("הַנֶּגַע) [הַבֶּגֶד"], יָכוֹל כָּל שֶׁהוּא תַּלְמוּד לוֹמַר "הַנֶּגַע". וּלְהַלָּן נֶאֱמַר "הַנֶּגַע" מַה נֶּגַע הָאָמוּר לְהַלָּן כִּגְרִיס אַף נֶגַע הָאָמוּר כָּאן כִּגְרִיס. נִמְצֵאתָ אַתָּה אוֹמֵר הַפִּשָּׂיוֹן סָמוּךְ כָּל שֶׁהוּא וְהָרָחוֹק בְּכִגְרִיס [וְהַחוֹזֵר כִּגְרִיס]. "צָרַעַת מַמְאֶרֶת" תֵּן בּוֹ מְאֵרָה וְאַל תֵּהָנֶה. אֵין לִי אֶלָּא מֻחְלָט מִנַּיִן אַף מֻסְגָּר תַּלְמוּד לוֹמַר "כִּי צָרַעַת". יָכוֹל כְּשֵׁם שֶׁהַמֻּחְלָט אִם קוֹצְצוֹ וַעֲשָׂאוֹ מוֹכִין טָמֵא וְאָסוּר בַּהֲנָאָתוֹ יָכוֹל אַף מֻסְגָּר כֵּן, תַּלְמוּד לוֹמַר "כִּי צָרַעַת".

"וְשָׂרַף אֶת הַבֶּגֶד". מַטְלִית שֶׁיֵּשׁ בָּהּ שָׁלֹשׁ עַל שָׁלֹשׁ אַעַ"פּ שֶׁאֵין בָּהּ כַּזַּיִת כֵּיוָן שֶׁנִּכְנַס רֻבָּהּ לְבַיִת טָהוֹר טִמֵּאתוֹ, מַאי לָאו בְּמֻחְלֶטֶת, לֹא מֻסְגֶּרֶת. אִי הָכֵי אֵימָא סֵיפָא הָיוּ בָּהּ כַּמָּה זֵיתִים כֵּיוָן שֶׁנִּכְנַס מִמֶּנָּהּ כַּזַּיִת לְבַיִת טָהוֹר טִמֵּאתוֹ, אִי אָמַרְתְּ בִּשְׁלָמָא מֻחְלֶטֶת הַיְנוּ דְּאִיתְּקַשׁ לְמֵת, אֶלָּא אִי אֲמַרְתְּ מֻסְגֶּרֶת אַמַּאי אִיתְּקַשׁ לְמֵת. שָׁאנֵי הַתָם דְּאָמַר קְרָא "וְשָׂרַף אֶת הַבֶּגֶד" אֲפִלּוּ בִּשְׁעַת שְׂרֵפָה קָרוּי בֶּגֶד. "וְשָׂרַף אֶת הַבֶּגֶד אוֹ אֶת הַשְּׁתִי אוֹ אֶת הָעֵרֶב בַּצֶּמֶר אוֹ בַפִּשְׁתִּים אוֹ אֶת כָּל כְּלִי הָעוֹר" יָכוֹל יָבִיא גִּזֵּי צֶמֶר וַאֲנִיצֵי פִּשְׁתָּן וְיִשְׂרְפֶנּוּ בָּהֶן. תַּלְמוּד לוֹמַר "הִיא בָּאֵשׁ תִּשָּׂרֵף" אֵינָהּ צְרִיכָה דָּבָר אַחֵר לִשְׂרֵפָה עִמָּהּ. אִם כֵּן לָמָּה נֶאֱמַר "בַּצֶּמֶר אוֹ בַפִּשְׁתִּים", לְהוֹצִיא אֶת הָאוֹמְרִיּוֹת שֶׁבּוֹ, אוֹצִיא אֶת הָאוֹמְרִיּוֹת שֶׁל זָהָב וְשֶׁל שִׁירַיִם שֶׁאֵין [מִינָן] מְטַמְּאִין בִּנְגָעִים וְלֹא אוֹצִיא אֶת אַרְגָּמָן וְשֶׁל זְהוֹרִית טוֹבָה (שֶׁהֵם) [שֶׁמִּינָן] מְטַמְּאִין בִּנְגָעִים, תַּלְמוּד לוֹמַר "אֲשֶׁר בּוֹ הַנֶּגַע" הָרָאוּי לְקַבֵּל נֶגַע עַכְשָׁיו.

"וְאִם יִרְאֶה הַכֹּהֵן וְהִנֵּה לֹא פָשָׂה הַנֶּגַע בַּבֶּגֶד אוֹ בַשְּׁתִי אוֹ בָעֵרֶב אוֹ בְכָל כְּלִי עוֹר". זֶהוּ עוֹמֵד. "וְצִוָּה הַכֹּהֵן וְכִבְּסוּ" צִוּוּי בְּכֹהֵן וְכִבּוּס בְּכָל אָדָם. "וְכִבְּסוּ הַנֶּגַע" יָכוֹל מְקוֹם הַנֶּגַע בִּלְבַד יִטְעֹן כִּבּוּס, תַּלְמוּד לוֹמַר "אֶת אֲשֶׁר בּוֹ הַנֶּגַע". יָכוֹל כָּל בֶּגֶד כֻּלּוֹ יִטְעֹן כִּבּוּס תַּלְמוּד לוֹמַר "הַנֶּגַע", הָא כֵּיצַד מְכַבֵּס מִן הַבֶּגֶד עִמּוֹ. "וְהִסְגִּירוֹ שִׁבְעַת יָמִים שֵׁנִית" מְלַמֵּד שֶׁיּוֹם שְׁבִיעִי עוֹלֶה לוֹ מִן הַמִּנְיָן מִלְּאַחֲרָיו וּמִלְּפָנָיו. "וְרָאָה הַכֹּהֵן אַחֲרֵי הֻכַּבֵּס אֶת הַנֶּגַע וְהִנֵּה לֹא הָפַךְ הַנֶּגַע אֶת עֵינוֹ וְהַנֶּגַע לֹא פָשָׂה" הָא לֹא הָפַךְ וְלֹא פָּשָׂה טָמֵא, הָפַךְ וְלֹא פָּשָׂה אֵינִי יוֹדֵעַ מַה יֵּעָשֶׂה לוֹ, תַּלְמוּד לוֹמַר "וְהִסְגִּיר אֶת הַנֶּגַע" מִכָּל מָקוֹם דִּבְרֵי רַבִּי יְהוּדָה. וַחֲכָמִים אוֹמְרִים אֵין טָמֵא אֶלָּא מַה שֶּׁהוּא עוֹמֵד, הָא מָה אֲנִי מְקַיֵּם "וְהִנֵּה לֹא הָפַךְ הַנֶּגַע אֶת עֵינוֹ וְהַנֶּגַע לֹא פָשָׂה" טָמֵא בְּכָל מִין שֶׁיִּטְמָא לוֹ. פּוֹחֶתֶת הִיא עַד שֶׁיְּהוּ מַרְאֶיהָ שׁוֹקְעִין. אוֹ אֵינוֹ אוֹמֵר פּוֹחֶתֶת אֶלָּא לְמַרְאֶה שֵׁנִי, תַּלְמוּד לוֹמַר "הִיא" תְּהֵא כְּמוֹת שֶׁהָיְתָה, וְהָא מָה אֲנִי מְקַיֵּם פּוֹחֶתֶת שֶׁיְּהוּ מַרְאֶיהָ שׁוֹקְעִין. "בְּקָרַחְתּוֹ" אֵלּוּ הַשְּׁחוּקִין. "בְּגַבַּחְתּוֹ" אֵלּוּ חֲדָשִׁים. מִכָּאן אָמְרוּ סָגוֹס שֶׁנִּרְאֶה בֶּן הַנֶּגַע, רַבִּי אֱלִיעֶזֶר בֶּן יַעֲקֹב אוֹמֵר עַד שֶׁיֵּרָאֶה בָּאָרִיג וּבַמּוֹכִין. דָּבָר הַלָּמֵד בְּהֶקֵּשׁ מַהוּ שֶׁיִּלְמַד בִּגְזֵרָה שָׁוָה. תָּא שְׁמַע דְּתַנְיָא רַבִּי יוֹנָתָן אוֹמֵר מִנַּיִן לִפְרִיחַת בְּגָדִים שֶׁהִיא טְהוֹרָה, נֶאֱמַר קָרַחַת וְגַבַּחַת בְּבֶגֶד וְנֶאֱמַר קָרַחַת וְגַבַּחַת בְּאָדָם, מַה לְּהַלָּן פָּרְחָה בְּכֻלּוֹ טָהוֹר אַף כָּאן פָּרְחָה בְּכֻלּוֹ טָהוֹר, וְהָתָם מְנָלַן דִּכְתִיב "מֵרֹאשׁוֹ וְעַד רַגְלָיו" וְאִיתְקַשׁ רֹאשׁוֹ לְרַגְלָיו מַה לְּהַלָּן "כֻּלּוֹ הָפַךְ לָבָן" פָּרְחָה בְּכֻלּוֹ טָהוֹר אַף כָּאן "כֻּלּוֹ הָפַךְ לָבָן" פָּרְחָה בְּכֻלּוֹ טָהוֹר: "וְאִם רָאָה הַכֹּהֵן וְהִנֵּה כֵּהָה הַנֶּגַע" כֵּהָה לְמַרְאֶה שֵׁנִי. אוֹ כֵּהָה לְמַרְאֶה שְׁלִישִׁי תַּלְמוּד לוֹמַר "הַנֶּגַע". אִי הַנֶּגַע יָכוֹל בְּמַרְאָיו, תַּלְמוּד לוֹמַר "וְהִנֵּה כֵּהָה" הָא כֵּיצַד כֵּהָה לְמַרְאֶה שֵׁנִי וְלֹא כֵּהָה לְמַרְאֶה שְׁלִישִׁי, "וְקָרַע" יָכוֹל יִקְרַע קֶרַע קָטָן וִיקַיֵּם בּוֹ מִצְוַת קְרִיעָה תַּלְמוּד לוֹמַר "אֹתוֹ", אִי אוֹתוֹ יָכוֹל (יִשְׁפֶנּוּ) [יְשַׁסְּפֶנּוּ] וְיַנִּיחֶנּוּ בִּמְקוֹמוֹ תַּלְמוּד לוֹמַר "מִן הַבֶּגֶד" יְנַתְּקֶנּוּ מִן הַבֶּגֶד. יָכוֹל יִקְרַע וְיַשְׁלִיךְ קְרָעָיו לָאַשְׁפָּה תַּלְמוּד לוֹמַר "בָּאֵשׁ תִּשְׂרְפֶנּוּ". "אֵת אֲשֶׁר בּוֹ הַנָּגַע" לָמַד עַל הַקְּרָעִין שֶׁיִּטְעֲנוּ שְׂרֵפָה. לָמַדְנוּ כֵּהָה בְּסוֹף שָׁבוּעַ שֵׁנִי לַמַּרְאֶה הַשֵּׁנִי שֶׁקּוֹרֵעַ, מִנַּיִן כֵּהָה בְּסוֹף שָׁבוּעַ שֵׁנִי לְמַרְאֶה שְׁלִישִׁי שֶׁהוּא מְכַבְּסוֹ תַּלְמוּד לוֹמַר "הַנֶּגַע", נֶאֱמַר כָּאן "הַנֶּגַע" וְנֶאֱמַר לְהַלָּן "הַנֶּגַע" מַה נֶּגַע הָאָמוּר כָּאן כֵּהָה לְמַרְאֶה שֵׁנִי וְלֹא כֵּהָה לְמַרְאֶה שְׁלִישִׁי אַף נֶגַע הָאָמוּר לְהַלָּן כֵּהָה לְמַרְאֶה שֵׁנִי וְלֹא כֵּהָה לְמַרְאֶה שְׁלִישִׁי.

מִנַּיִן שֶׁטּוֹלֶה עָלָיו מַטְלִית, תַּלְמוּד לוֹמַר: "וְאִם תֵּרָאֶה עוֹד" - אֵין "עוֹד" אֶלָּא מְקוֹמָהּ, מְלַמֵּד שֶׁטּוֹלֶה עָלָיו מַטְלִית. רַבִּי נְחֶמְיָה אוֹמֵר אֵין צָרִיךְ מַטְלִית. [חָזַר נֶגַע עַל הַבֶּגֶד - מַצִּיל עַל הַמַּטְלִית, חָזַר עַל הַמַּטְלִית - שׂוֹרֵף הַבֶּגֶד]. הַטּוֹלֶה מִן הַמֻּסְגָּר בְּטָהוֹר, וְחָזַר נֶגַע בַּבֶּגֶד - שׂוֹרֵף אֶת הַמַּטְלִית, חָזַר לַמַּטְלִית - בֶּגֶד הָרִאשׁוֹן יִשָּׂרֵף וְהַמַּטְלִית תְּשַׁמֵּשׁ אֶת בֶּגֶד הַשֵּׁנִי בְּסִימָנִין. אֵין לִי אֶלָּא מְקוֹמָהּ, מִנַּיִן לְרַבּוֹת אֶת כָּל הַבֶּגֶד, תַּלְמוּד לוֹמַר: "בַּבֶּגֶד". יָכוֹל כָּל שֶׁהוּא, תַּלְמוּד לוֹמַר: "עוֹד" - מַה הָרִאשׁוֹנָה בְּכִגְרִיס אַף הַשְּׁנִיָה בְּכִגְרִיס. אֵין לִי אֶלָּא בְּמַרְאֶה, שֶׁלֹּא בְּמַרְאֶה מִנַּיִן, תַּלְמוּד לוֹמַר: "פֹּרַחַת", בְּמַרְאֶה וְשֶׁלֹּא בְּמַרְאֶה. אוֹ אֵינוֹ אוֹמֵר "פֹּרַחַת" אֶלָּא שֶׁאֵין טְמֵאָה עַד שֶׁתַּחֲזֹר וְתִפְשֶׂה, תַּלְמוּד לוֹמַר: "הִיא" - אַף עַל פִּי שֶׁלֹּא פָּשָׂה. הָא מָה אֲנִי מְקַיֵּם "פֹּרַחַת", בְּמַרְאֶה וְשֶׁלֹּא בְּמַרְאֶה, קוּטָא שֶׁיֵּשׁ בּוֹ פַּסְפַּסִּין צְבוּעִים וּלְבָנִים פּוֹשִׂים מִזֶּה לַזֶּה. שָׁאֲלוּ אֶת רַבִּי אֱלִיעֶזֶר: הֲרֵי הוּא פַּסְפָּס יְחִידִי, אָמַר לָהֶם: לֹא שָׁמַעְתִּי, אָמַר לָהֶם רַבִּי יְהוּדָה בֶּן בְּתֵירָא: אֲלַמֵּד בּוֹ. אָמַר לוֹ: אִם לְקַיֵּם דִּבְרֵי חֲכָמִים, הֵן, אָמַר לָהֶם: שֶׁמָּא יַעֲמֹד בּוֹ שְׁנֵי שָׁבוּעוֹת, וְהָעוֹמֵד בְּכִגְרִיס שְׁנֵי שָׁבוּעוֹת טָמֵא. אָמַר לֵהּ חָכָם גָּדוֹל אַתָּה שֶׁקִּיַּמְתָּ דִּבְרֵי חֲכָמִים.

"וְהַבֶּגֶד אוֹ הַשְּׁתִי אוֹ הָעֵרֶב אוֹ כָל כְּלִי הָעוֹר אֲשֶׁר תְּכַבֵּס" - יָכוֹל יְקַיֵּם בּוֹ מִצְוַת כִּבּוּס, תַּלְמוּד לוֹמַר: "וְסָר מֵהֶם הַנָּגַע". אִי "וְסָר הַנָּגַע" יָכוֹל מִצַּד הַזֶּה לְצַד הַזֶּה, תַּלְמוּד לוֹמַר: "מֵהֶם" - עַד שֶׁיֵּעָקֵר מִכֻּלּוֹ. "וְכֻבַּס שֵׁנִית וְטָהֵר" - שְׁנִיָּה לְטַהֲרוֹ, [וְהָרִאשׁוֹנָה (לְכַבֵּס) [לְהַסְגִּיר] נִגְעוֹ].

תַּנְיָא: רַבִּי יוֹנָתָן בַּר יוֹסֵף אוֹמֵר: "וְכֻבַּס" - מַה תַּלְמוּד לוֹמַר "שֵׁנִית", מֵקִישׁ תִּכְבֹּסֶת שְׁנִיָּה לְתִכְבֹּסֶת רִאשׁוֹנָה, מַה תִּכְבֹּסֶת רִאשׁוֹנָה לְדַעַת אַף תִּכְבֹּסֶת שְׁנִיָּה לְדַעַת. אִי מַה לְּהַלָּן בָּעִינָן דַּעַת כֹּהֵן אַף כָּאן בָּעִינָן דַּעַת כֹּהֵן, תַּלְמוּד לוֹמַר: "וְכֻבַּס שֵׁנִית" - מִכָּל מָקוֹם.

"זֹאת תּוֹרַת נֶגַע צָרַעַת" וְגוֹ' - מֵקִישָׁן לְבַיִת, מַה בַּיִת מְטַמֵּא בְּבִיאָה אַף כֻּלָּן יְטַמְּאוּ בְּבִיאָה. אִי מַה בַּיִת טָעוּן צִפֳּרִים אַף כֻּלָּן יִטָּעֲנוּ צִפֳּרִים, תַּלְמוּד לוֹמַר: "זֹאת". רַבִּי אוֹמֵר: הֲרֵי הוּא אוֹמֵר: "זֹאת הַתּוֹרָה לְכָל נֶגַע הַצָּרַעַת וְלַנָּתֶק, וּלְצָרַעַת הַבֶּגֶד וְלַבָּיִת" - מֵקִישׁ בֶּגֶד לְבַיִת, מַה בַּיִת מְטַמֵּא בְּבִיאָה אַף בֶּגֶד מְטַמֵּא בְּבִיאָה. אֵין לִי אֶלָּא בֶּגֶד, מִנַּיִן לְרַבּוֹת אֶת כֻּלָּן, תַּלְמוּד לוֹמַר: "זֹאת תּוֹרַת נֶגַע צָרַעַת בֶּגֶד הַצֶּמֶר אוֹ הַפִּשְׁתִּים" - הֵקִישָׁן לְבֶגֶד, מַה בֶּגֶד מְטַמֵּא בְּבִיאָה, אַף כֻּלָּן מְטַמְּאִין בְּבִיאָה. אִי מַה בֶּגֶד יְטַמֵּא בְּכָל הַטֻּמְאוֹת אַף כֻּלָּן יְטַמְּאוּ בְּכָל הַטֻּמְאוֹת, תַּלְמוּד לוֹמַר: "זֹאת". "לְטַהֲרוֹ אוֹ לְטַמְּאוֹ" - בָּאָרֶץ וּבְחוּצָה לָאָרֶץ. "לְטַהֲרוֹ אוֹ לְטַמְּאוֹ" - כְּשֵׁם שֶׁמִּצְוָה לְטַהֲרוֹ כָּךְ מִצְוָה לְטַמְּאוֹ. "לְטַהֲרוֹ אוֹ לְטַמְּאוֹ" - כֹּהֵן שֶׁמְּטַמְּאוֹ - מְטַהֲרוֹ, אִם מֵת - (מְטַהֲרוֹ כֹּהֵן אַחֵר, וְאִם מֵת) - רוֹאֵהוּ כֹּהֵן אַחֵר.

אִם בַּהֶרֶת קוֹדֶמֶת לְשֵׂעָר לָבָן - טָמֵא. וְאִם שֵׂעָר לָבָן קוֹדֵם לַבַּהֶרֶת - טָהוֹר. סָפֵק - טָמֵא. רַבִּי יְהוֹשֻׁעַ אוֹמֵר כִּהָה. מַאי כִּהָה, אָמַר רָבָא: כִּהָה וְטָהוֹר. וְדִלְמָא כִּהָה וְטָמֵא, אָמַר רַב יְהוּדָה אָמַר רַב: אָמַר קְרָא: "לְטַהֲרוֹ אוֹ לְטַמְּאוֹ" - הוֹאִיל וּפָתַח בּוֹ הַכָּתוּב בְּטָהֳרָה תְּחִלָּה: (פְּתִיחָה לְפָרָשַׁת נְגָעִים).

{rרמז תקנדr}  "לַעֲשׂוֹת לָרוּחַ מִשְׁקָל" - אָמַר רַבִּי אַחָא: בְּנֹהַג שֶׁבָּעוֹלָם, הַבְּרִיּוֹת אוֹמְרוֹת: אִישׁ פְּלוֹנִי רוּחוֹ יְתֵרָה, שֶׁנִּתְּנָה בּוֹ רוּחַ יְתֵרָה. אִישׁ פְּלוֹנִי רוּחוֹ קְצָרָה, שֶׁנִּתְּנָה בּוֹ רוּחַ קְצָרָה. "וּמַיִם תִּכֵּן בְּמִדָּה" - הָאָדָם הַזֶּה מְשֻׁקָּל: חֶצְיוֹ מַיִם וְחֶצְיוֹ דָּם. בְּשָׁעָה שֶׁהוּא זוֹכֶה, לֹא הַמַּיִם רַבִּין עַל הַדָּם וְלֹא הַדָּם רַבָּה עַל הַמַּיִם. וּכְשֶׁאֵינוֹ זוֹכֶה, אִם הַמַּיִם רַבִּין עַל הַדָּם - נַעֲשֶׂה אִדְרוֹפִּיקוֹס. וְאִם הַדָּם רַבָּה עַל הַמַּיִם, נַעֲשֶׂה מְצֹרָע, "אָדָם" - (אָדֹם) [אוֹ דָּם]. "מִי פִלַּג לַשֶּׁטֶף תְּעָלָה" - אָמַר רַבִּי בֶּרֶכְיָה: אִית אַתְרָא, דְּצָוְחִין לְשַׂעֲרָה שִׁטְפָּא. מַעֲשֶׂה בְּחָסִיד אֶחָד שֶׁהָיָה יוֹשֵׁב וְדוֹרֵשׁ: אֵין לְךָ כָּל נִימָא וְנִימָא שֶׁלֹּא בָּרָא לָהּ הַקָּדוֹשׁ בָּרוּךְ הוּא גֻּמָּא בִּפְנֵי עַצְמָהּ. לְמָחָר בִּקֵּשׁ לָצֵאת לְפַרְנָסָתוֹ, אָמְרוּ לוֹ: אֶתְמוֹל הָיִיתָ יוֹשֵׁב וְדוֹרֵשׁ: אֵין לְךָ כָּל נִימָא וְנִימָא שֶׁלֹּא בָּרָא הַקָּדוֹשׁ בָּרוּךְ הוּא לָהּ גֻּמָּא בִּפְנֵי עַצְמָהּ, כְּדֵי שֶׁלֹּא תְּהֵא אַחַת מֵהֶן נֶהֱנֵית מֵחֲבֶרְתָּהּ, וְעַכְשָׁו אַתָּה מְבַקֵּשׁ לָצֵאת לָתוּר פַּרְנָסָתְךָ, תִּיב לָךְ וּבָרְיָךְ קָאֵים לָךְ. שְׁמַע וִיתֵיב לֵהּ, וְקָם לֵהּ בָּרְיֵהּ. "וְדֶרֶךְ לַחֲזִיז קֹלוֹת" - אָמַר רַבִּי אָבִין: מָשָׁל לְגִנַּת יָרָק שֶׁהַמַּעְיָן לְתוֹכָהּ, כָּל זְמַן שֶׁשּׁוֹפֵעַ לְתוֹכָהּ - יְרָקָהּ מַשְׁחִיר, פָּסַק הַמַּעְיָן - הִלְבִּין יְרָקָהּ. כָּךְ, זָכָה אָדָם - "וְשֵׂעָר שָׁחֹר צָמַח בּוֹ נִרְפָּא הַנֶּתֶק טָהוֹר הוּא". וְאִם לָאו - "וְשֵׂעָר בַּנֶּגַע הָפַךְ לָבָן" (אֲדַמְדָּם).

"נָכוֹנוּ לַלֵּצִים שְׁפָטִים" - מוּכָנִים הֵן הַדִּינִין לַלֵּצִים וּלְעוֹבְרִים עֲבֵרוֹת. בְּנֹהַג שֶׁבָּעוֹלָם, אָדָם רוֹכֵב עַל חֲמוֹר, פְּעָמִים שֶׁסּוֹרֵחַ עָלָיו וּמַכֵּהוּ וְכוּ'. בְּרַם הָכָא: "נָכוֹנוּ לַלֵּצִים שְׁפָטִים". אָמַר רַבִּי אָבִין: מַה הוּא "וּמַהֲלֻמּוֹת לְגֵו כְּסִילִים" מָשָׁל לְמַטְרוֹנִיתָא שֶׁנִּכְנְסָה לְתוֹךְ פַּלְטִין שֶׁל מֶלֶךְ, כֵּיוָן דַּחֲמַת מַגְּבְּיָא תָּלְיָן, דְּחַלַת. אָמַר לָהּ הַמֶּלֶךְ: אַל תִּתְיָרְאִי, אֵלּוּ לָעֲבָדִים וְלַשְּׁפָחוֹת, אֲבָל אַתְּ - לֶאֱכֹל וְלִשְׁתּוֹת וְלִשְׂמֹחַ. כָּךְ, כֵּיוָן שֶׁשָּׁמְעוּ יִשְׂרָאֵל פָּרָשַׁת נְגָעִים, נִתְיָרְאוּ. אָמַר לָהֶם משֶׁה לְיִשְׂרָאֵל: אַל תִּתְיָרְאוּ, אֵלּוּ לְאֻמּוֹת הָעוֹלָם, אֲבָל אַתֶּם - לֶאֱכֹל וְלִשְׁתּוֹת וְלִשְׂמֹחַ. שֶׁנֶּאֱמַר: "רַבִּים מַכְאוֹבִים לָרָשָׁע וְהַבּוֹטֵחַ בַּה' חֶסֶד יְסוֹבְבֶנּוּ".

מַה כְּתִיב לְמַעְלָה מִן הָעִנְיָן, "אִשָּׁה כִּי תַזְרִיעַ וְיָלְדָה זָכָר". מַה כְּתִיב בַּתְרֵהּ, "אָדָם כִּי יִהְיֶה בְעוֹר בְּשָׂרוֹ". וְכִי מָה עִנְיָן זֶה לְזֶה, אָמַר רַבִּי תַּנְחוּם: מָשָׁל לַחֲמוֹרָה שֶׁרָעַת וְנִכְוֵית. מִי גָּרַם לַוָּלָד שֶׁיֵּצֵא כָּווּי, שֶׁרָעַת וְנִכְוֵית אִמּוֹ. כָּךְ, מִי גָּרַם לַוָּלָד שֶׁיְּהֵא מְצֹרָע, אִמּוֹ, שֶׁלֹּא שָׁמְרָה אֶת נִדָּתָהּ. אָמַר רַבִּי אָבִין: מָשָׁל לְגִנַּת יָרָק שֶׁהַמַּעְיָן לְתוֹכָהּ. כָּל זְמַן שֶׁהַמַּעְיָן לְתוֹכָהּ, הִיא עֲשׂוּיָה בִּצִּין. כָּךְ, כָּל מִי שֶׁהוֹלֵךְ אֵצֶל אִשְׁתּוֹ נִדָּה, עוֹשֶׂה בָּנָיו מְצֹרָעִים. רַבִּי אָבִין קָרָא עֲלֵהּ: "אָבוֹת יֹאכְלוּ בֹסֶר וְשִׁנֵּי הַבָּנִים תִּקְהֶינָה. וְהֵם קוֹרְאִים עַל אֲבוֹתֵיהֶם: "אֲבֹתֵינוּ חָטְאוּ וְאֵינָם וַאֲנַחְנוּ עֲוֹנֹתֵיהֶם סָבָלְנוּ". רַבִּי אָבִין בְּשֵׁם רַבִּי יוֹחָנָן: כְּתִיב: "וְאִם לֹא תִמְצָא יָדָהּ דֵּי שֶׂה". וּמַה כְּתִיב בַּתְרֵהּ, "אָדָם כִּי יִהְיֶה בְעוֹר בְּשָׂרוֹ". וְכִי מָה עִנְיָן זֶה לְזֶה, אָמַר הַקָּדוֹשׁ בָּרוּךְ הוּא: אֲנִי אָמַרְתִּי לְךָ הָבֵא קָרְבַּן לֵדָה, וְאַתָּה לֹא עָשִׂיתָ כָּךְ, חַיֶּיךָ, שֶׁאֲנִי מַצְרִיכְךָ לָבוֹא אֶל הַכֹּהֵן, שֶׁנֶּאֱמַר: "וְהוּבָא אֶל אַהֲרֹן הַכֹּהֵן". אָמַר רַבִּי יוֹחָנָן: לָמָּה נִסְמְכָה פָּרָשַׁת חַלָּה לְפָרָשַׁת עֲבוֹדָה זָרָה, לוֹמַר לְךָ: שֶׁכָּל הַמְקַיֵּם מִצְוַת חַלָּה, כְּאִלּוּ בִּטֵּל עֲבוֹדָה זָרָה, וְכָל הַמְבַטֵּל מִצְוַת חַלָּה, כְּאִלּוּ קִיֵּם עֲבוֹדָה זָרָה. אָמַר רַבִּי אֶלְעָזָר: "כִּי בְעַד אִשָּׁה זוֹנָה עַד כִּכַּר לָחֶם" - מִי גָּרַם שֶׁתִּכָּשֵׁל בְּזוֹנָה, עַל יְדֵי שֶׁאָכַלְתָּ כִּכָּר שֶׁאֵינוֹ מְעֻשָּׂר. אָמַר רַבִּי שִׁמְעוֹן בֶּן לָקִישׁ: "וְאִישׁ אֶת קֳדָשָׁיו לוֹ יִהְיוּ", מַה כְּתִיב בַּתְרֵהּ, "אִישׁ אִישׁ כִּי תִשְׂטֶה אִשְׁתּוֹ" וְגוֹ'. וְכִי מָה עִנְיָן זֶה לְזֶה, אֲנִי אָמַרְתִּי: תֵּן מַתְּנָתְךָ לַכֹּהֵן, וְאַתָּה לֹא עָשִׂיתָ, חַיֶּיךָ, שֶׁאֲנִי מַצְרִיכְךָ שֶׁתָּבִיא אִשְׁתְּךָ אֶל הַכֹּהֵן, שֶׁנֶּאֱמַר: "וְהֵבִיא הָאִישׁ אֶת אִשְׁתּוֹ אֶל הַכֹּהֵן".

{rרמז תקנהr}  אָמַר רַבִּי לֵוִי: בְּרָכוֹת מְבָרְכוֹת אֶת בַּעֲלֵיהֶן, וּקְלָלוֹת מְקַלְּלוֹת אֶת בַּעֲלֵיהֶן. "אֶבֶן שְׁלֵמָה וָצֶדֶק יִהְיֶה לָּךְ" - אִם עָשִׂיתָ כֵּן, יֵשׁ לְךָ מַה לִּשָּׂא וּמַה לִּתֵּן, מַה לִּקַּח וּמַה לִּמְכֹּר. קְלָלוֹת מְקַלְּלוֹת אֶת בַּעֲלֵיהֶן: "לֹא יִהְיֶה לְךָ בְּכִיסְךָ אֶבֶן וָאָבֶן גְּדוֹלָה וּקְטַנָּה, לֹא יִהְיֶה לְךָ בְּבֵיתְךָ אֵיפָה וְאֵיפָה" - אִם עָשִׂיתָ כָּךְ, "לֹא יִהְיֶה לְךָ" מַה לִּשָּׂא וּמַה לִּתֵּן וְכוּ'. אָמַר הַקָּדוֹשׁ בָּרוּךְ הוּא: אֲנִי אָמַרְתִּי: "לֹא תַעֲשֶׂה לְךָ אֵיפָה גְּדוֹלָה וּקְטַנָּה", חַיֶּיךָ, שֶׁאֲפִלּוּ קְטַנָּה אֵינוֹ מַסְפִּיק בְּיַד אוֹתוֹ הָאִישׁ. וְדִכְוָתָהּ: "לֹא תַעֲשׂוּן אִתִּי אֱלֹהֵי כֶסֶף" וְגוֹ', אִם עָשִׂיתָ כֵּן, חַיֶּיךָ, שֶׁאֲפִלּוּ שֶׁל עֵץ אוֹ שֶׁל אֶבֶן אֵינוֹ מַסְפִּיק בְּיַד אוֹתוֹ הָאִישׁ שֶׁתְּהֵא לוֹ. רַבִּי בְּשֵׁם רַבִּי חַמָּא בַּר חֲנִינָא: צַעַר גָּדוֹל הָיָה לוֹ לְמשֶׁה בַּדָּבָר: כָּךְ הוּא כְּבוֹדוֹ שֶׁל אַהֲרֹן אָחִי לִהְיוֹת רוֹאֶה אֶת הַנְּגָעִים, אָמַר לֵהּ הַקָּדוֹשׁ בָּרוּךְ הוּא: לֹא נֶהֱנֶה (אוֹתוֹ) מֵהֶם עֶשְׂרִים וְאַרְבַּע מַתָּנוֹת, מַתְלָא אָמַר: דְּאָכֵיל בַּהֲדֵי קוֹרָא יִלְקֶה בַּהֲדֵי קִלָּא (=הָאוֹכֵל מִן הַקּוֹר לוֹקֶה מִן הַקּוֹרָה).

"שְׂאֵת" - זוֹ בָּבֶל, עַל שֵׁם "וְנָשָׂאתָ הַמָּשָׁל הַזֶּה עַל מֶלֶךְ בָּבֶל". "סַפַּחַת" - זוֹ מָדַי, שֶׁהֶעֱמִידָה הָמָן הָרָשָׁע, שֶׁהָיָה שָׁף כְּנָחָשׁ, עַל שֵׁם: "עַל גְּחֹנְךָ תֵלֵךְ". "בַּהֶרֶת" - זוֹ יָוָן, שֶׁהָיְתָה מַבְהֶרֶת בִּגְזֵרוֹתֶיהָ וְאוֹמֶרֶת לָהֶם לְיִשְׂרָאֵל: כִּתְבוּ עַל קֶרֶן הַשּׁוֹר, שֶׁאֵין לָכֶם חֵלֶק בֵּאלֹהֵי יִשְׂרָאֵל. "נֶגַע צָרַעַת" - זוֹ מַלְכוּת אֱדוֹם, שֶׁהַקָּדוֹשׁ בָּרוּךְ הוּא מַלְקֶה אוֹתָהּ בְּצָרַעַת: "מַדּוּעַ נִסְחַף אַבִּירֶיךָ". לְפִי שֶׁבָּעוֹלָם הַזֶּה הַכֹּהֵן רוֹאֶה אֶת הַנְּגָעִים. אֲבָל לֶעָתִיד, אָמַר הַקָּדוֹשׁ בָּרוּךְ הוּא: אֲנִי מְטַהֵר אֶתְכֶם, הָדָא הוּא דִּכְתִיב: "וְזָרַקְתִּי עֲלֵיכֶם מַיִם טְהוֹרִים" וְגוֹ'.

{rרמז תקנוr}  "אָדָם כִּי יִהְיֶה בְעוֹר בְּשָׂרוֹ" - לָמָּה אֵינוֹ אוֹמֵר "דַּבֵּר אֶל בְּנֵי יִשְׂרָאֵל", כְּמוֹ שֶׁכָּתוּב בְּכָל הַפְּסוּקִים, זֶהוּ שֶׁאָמַר הַכָּתוּב: "מָה אֶקֹּב לֹא קַבֹּה אֵל". אֲבָל בַּקָּרְבָּנוֹת כְּתִיב: "אָדָם כִּי יַקְרִיב מִכֶּם", זֶהוּ שֶׁאָמַר הַכָּתוּב: "אָיֹם וְנוֹרָא הוּא" - זֶה אָדָם שֶׁשּׁוֹלֵט בְּכָל מַה שֶּׁבָּרָא הַקָּדוֹשׁ בָּרוּךְ הוּא בְּעוֹלָמוֹ, שֶׁנֶּאֱמַר בּוֹ: "תַּמְשִׁילֵהוּ בְּמַעֲשֵׂי יָדֶיךָ כֹּל שַׁתָּה תַחַת רַגְלָיו". "מִמֶּנּוּ מִשְׁפָּטוֹ וּשְׂאֵתוֹ יֵצֵא" - שֶׁבְּשָׁעָה שֶׁהוּא חוֹטֵא מֵבִיא עָלָיו יִסּוּרִין מִגּוּפוֹ, לָמָּה, שֶׁאֵין מִדּוֹתָיו כְּמִדַּת בָּשָׂר וָדָם. מִדַּת בָּשָׂר וָדָם כְּשֶׁסָּרַח עָלָיו עַבְדּוֹ מֵבִיא אָדָם אַחֵר וּמַכֵּהוּ. אֲבָל הַקָּדוֹשׁ בָּרוּךְ הוּא אֵינוֹ כֵּן, אֶלָּא מִגּוּפוֹ שֶׁל אָדָם רוֹדֶה אוֹתוֹ וּמַכֵּהוּ, שֶׁנֶּאֱמַר: "מִמֶּנּוּ מִשְׁפָּטוֹ וּשְׂאֵתוֹ יֵצֵא". זֶה שֶׁאָמַר הַכָּתוּב: "כִּי לֹא אֵל חָפֵץ רֶשַׁע אָתָּה" - לְלַמֶּדְךָ, שֶׁאֵין הַקָּדוֹשׁ בָּרוּךְ הוּא חָפֵץ לְחַיֵּב בְּרִיָּה, עַל אַחַת כַּמָּה וְכַמָּה חָפֵץ לְצַדֵּק בְּרִיּוֹתָיו. "לֹא יְגֻרְךָ רָע" - אֵין שְׁמוֹ שֶׁל הַקָּדוֹשׁ  בָּרוּךְ הוּא נִזְכָּר עַל הָרָעָה, אֶלָּא עַל הַטּוֹבָה. שֶׁבְּשָׁעָה שֶׁבָּרָא הַקָּדוֹשׁ בָּרוּךְ הוּא אֶת הָאוֹר וְאֶת הַחשֶׁךְ וְקָרָא לָהֶם שֵׁמוֹת, הִזְכִּיר שְׁמוֹ עַל הָאוֹר וְלֹא הִזְכִּיר שְׁמוֹ עַל הַחשֶׁךְ, שֶׁנֶּאֱמַר: "וַיִּקְרָא אֱלֹהִים לָאוֹר יוֹם וְלַחשֶׁךְ קָרָא לָיְלָה", וְכֵן אַתָּה מוֹצֵא כְּשֶׁבָּרָא אָדָם וְחַוָּה, הִזְכִּיר שְׁמוֹ עֲלֵיהֶם, שֶׁנֶּאֱמַר: "וַיְבָרֶךְ אֹתָם אֱלֹהִים". וּכְשֶׁקִּלְּלָן לֹא הִזְכִּיר שְׁמוֹ, שֶׁנֶּאֱמַר: "וּלְאָדָם אָמַר", "אֶל הָאִשָּׁה אָמַר". וְאִם תֹּאמַר עַל הַנָּחָשׁ הִזְכִּיר בִּשְׁעַת קִלְלָתוֹ, כָּךְ שָׁנוּ חֲכָמִים: עַל שְׁלשָׁה דְּבָרִים הִזְכִּיר הַקָּדוֹשׁ בָּרוּךְ  הוּא שְׁמוֹ אַף עַל פִּי שֶׁהֵן לְרָעָה: עַל הַמֵּסִית - זֶה הַנָּחָשׁ שֶׁהֵסִית אֶת הָאִשָּׁה וְאָמַר: "כִּי יוֹדֵעַ אֱלֹהִים" וְגוֹ'. וְעַל הָעוֹבֵר עַל דִּבְרֵי חֲכָמִים, שֶׁנֶּאֱמַר: "כֹּה אָמַר ה' אֱלֹהֵי יִשְׂרָאֵל אָרוּר הָאִישׁ אֲשֶׁר לֹא יִשְׁמַע" וְגוֹ'. וְעַל הָעוֹשֶׂה פַּטְרוֹנוֹ בָּשָׂר וָדָם, שֶׁנֶּאֱמַר: "כֹּה אָמַר ה' אָרוּר הַגֶּבֶר אֲשֶׁר יִבְטַח בָּאָדָם וְשָׂם בָּשָׂר זְרֹעוֹ" וְגוֹ'. וְכֵן אַתָּה מוֹצֵא בְּנֹחַ שֶׁבֵּרֵךְ אֶת בָּנָיו אָמַר: "בָּרוּךְ ה' אֱלֹהֵי שֵׁם", "יַפְתְּ אֱלֹהִים לְיֶפֶת". אֲבָל כְּשֶׁקִּלֵּל אֶת כְּנַעַן: "וַיֹּאמֶר אָרוּר כְּנָעַן". וְכֵן אַתָּה מוֹצֵא בֶּאֱלִישָׁע שֶׁעָמַד וְקִלֵּל אֶת הָאֲרַמִּים וְאָמַר: "הַךְ נָא אֶת הַגּוֹי הַזֶּה בַּסַּנְוֵרִים" וְלֹא הִזְכִּיר אֶת הַשֵּׁם. וּכְשֶׁחָזַר וְהִתְפַּלֵּל עֲלֵיהֶן שֶׁיִּפָּקְחוּ עֵינֵיהֶן אָמַר: "ה' פְּקַח אֶת עֵינֵי". אֲפִלּוּ יִשְׂרָאֵל חָלַק לָהֶם כָּבוֹד, וְלֹא הִזְכִּירָם לְרָעָה. כְּשֶׁבָּא לַקָּרְבָּנוֹת אָמַר לְמשֶׁה: "אָדָם כִּי יַקְרִיב מִכֶּם". אֲבָל כְּשֶׁבָּא לְהַזְהִיר עַל הַנְּגָעִים, אָמַר: "אָדָם כִּי יִהְיֶה בְעוֹר בְּשָׂרוֹ". קָשֶׁה לִפְנֵי הַקָּדוֹשׁ בָּרוּךְ הוּא לִפְשֹׁט יָדוֹ בָּאָדָם הַזֶּה, אֶלָּא מַתְרֶה אוֹתוֹ וּמַלְקֶה בֵּיתוֹ, שֶׁנֶּאֱמַר: "וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם". חָזַר בּוֹ - יָפֶה, וְאִם לָאו - מַלְקֶה בְּבִגְדוֹ, שֶׁנֶּאֱמַר: "וְהַבֶּגֶד כִּי יִהְיֶה בוֹ נֶגַע צָרָעַת". חָזַר בּוֹ - יָפֶה, וְאִם לָאו - בָּאִין בְּגוּפוֹ, שֶׁנֶּאֱמַר: "אָדָם כִּי יִהְיֶה בְעוֹר בְּשָׂרוֹ". לָעוֹלָם הַבָּא הַקָּדוֹשׁ בָּרוּךְ הוּא יוֹשֵׁב בַּדִּין עַל מַלְכוּת הָרְשָׁעָה. הוּא אוֹמֵר לָהּ: לָמָּה הָיִית מְשַׁעְבֶּדֶת בְּבָנַי, וְהִיא אוֹמֶרֶת: אַתָּה עָשִׂיתָ שֶׁמָּסַרְתָּ אוֹתָם בְּיָדִי. הַקָּדוֹשׁ  בָּרוּךְ הוּא אוֹמֵר לָהּ: "לֹא שַׂמְתְּ לָהֶם רַחֲמִים עַל זָקֵן הִכְבַּדְתְּ עֻלֵּךְ", חַיַּיִךְ, שֶׁאֲנִי יוֹשֵׁב עָלַיִךְ בְּמִשְׁפָּט וּמְחַיְּבֵךְ. אֲנִי פּוֹרֵעַ מִן הַשַּׂר שֶׁלָּךְ וְאַחַר כָּךְ אֲנִי פּוֹרֵעַ מִמֵּךְ, שֶׁנֶּאֱמַר: "יִפְקֹד ה' עַל צְבָא הַמָּרוֹם בַּמָּרוֹם" וְגוֹ'. אֲבָל יִשְׂרָאֵל אֲנִי אֲקַדֵּשׁ אוֹתָם וּמְטַהֲרָן וְגוֹאֲלָן, שֶׁנֶּאֱמַר: "וְקָרְאוּ לָהֶם עַם הַקֹּדֶשׁ גְּאוּלֵי ה'". וְכֵן אָמַר שְׁלֹמֹה: "כֻּלָּךְ יָפָה רַעְיָתִי וּמוּם אֵין בָּךְ".


@ פָּרָשַׁת מְצֹרָע

~ פרק יד

"זֹאת תִּהְיֶה תּוֹרַת". "שֶׁשׁ הֵנָּה שָׂנֵא ה' וְשֶׁבַע תּוֹעֲבַת נַפְשׁוֹ" - רַבִּי מֵאִיר וְרַבָּנָן. רַבִּי מֵאִיר אוֹמֵר: שֵׁשׁ וָשֶׁבַע הֲרֵי שְׁלֹשׁ עֶשְׂרֵה. וְרַבָּנָן אָמְרִין: שֶׁבַע. וּמַה מְקַיְּמִין רַבָּנָן "וְשֶׁבַע" - זוֹ שְׁבִיעִית, שֶׁקָּשֶׁה כְּנֶגֶד כֻּלָּן. וְאֵיזֶה, זֶה "מְשַׁלֵּחַ מְדָנִים". וְאֵלּוּ הֵן: "עֵינַיִם רָמוֹת, לְשׁוֹן שָׁקֶר, וְיָדַיִם שֹׁפְכוֹת דָּם נָקִי. לֵב חֹרֵשׁ מַחְשְׁבוֹת אָוֶן, רַגְלַיִם מְמַהֲרוֹת לָרוּץ לָרָעָה. יָפִיחַ כְּזָבִים עֵד שֶׁקֶר, וּמְשַׁלֵּחַ מְדָנִים בֵּין אַחִים". אָמַר רַבִּי יוֹחָנָן: וְכֻלָּן לָקוּ בְּצָרַעַת. "עֵינַיִם רָמוֹת", מִבְּנוֹת צִיּוֹן: "יַעַן כִּי גָּבְהוּ בְּנוֹת צִיּוֹן וַתֵּלַכְנָה נְטוּיוֹת גָּרוֹן" - שֶׁהָיְתָה אַחַת מֵהֶן לוֹבֶשֶׁת תַּכְשִׁיטֶיהָ וְהָיְתָה מַטָּה אֶת גְּרוֹנָהּ לְהַרְאוֹת תַּכְשִׁיטֶיהָ. וּכְתִיב: "וְשִׂפַּח אֲדֹנָי (אֶת) קָדְקֹד בְּנוֹת צִיּוֹן - רַבִּי אֶלְעָזָר אוֹמֵר: הִלְקָן בְּצָרַעַת, כִּדְאָמְרִינָן: "וְלַשְּׂאֵת וְלַסַּפַּחַת", "לְשׁוֹן שָׁקֶר" - מִמִּרְיָם: "וַתְּדַבֵּר מִרְיָם וְאַהֲרֹן וּבְמשֶׁה", וּכְתִיב: "וְהִנֵּה מִרְיָם מְצֹרַעַת כַּשָּׁלֶג". "וְיָדַיִם שֹׁפְכוֹת דַּם נָקִי" - מִיּוֹאָב: "יָחֻלוּ עַל רֹאשׁ יוֹאָב וְגוֹ' זָב וּמְצֹרָע". "לֵב חֹרֵשׁ מַחְשְׁבוֹת אָוֶן" - מֵעֻזִּיָּהוּ, שֶׁבִּקֵּשׁ לִלְבּשׁ לְבוּשׁ כְּהֻנָּה גְּדוֹלָה. וּכְתִיב: "וַיְנַגַּע ה' אֶת הַמֶּלֶךְ וַיְהִי מְצֹרָע עַד יוֹם מוֹתוֹ". "רַגְלַיִם מְמַהֲרוֹת לָרוּץ לָרָעָה" - זֶה גֵּיחֲזִי: "וְצָרַעַת נַעֲמָן תִּדְבַּק בְּךָ". "וּמְשַׁלֵּחַ מְדָנִים בֵּין אַחִים" - מִפַּרְעֹה, שֶׁשִּׁלַּח מְדָנִים בֵּין אַבְרָהָם לְשָׂרָה, וּכְתִיב: "וַיְנַגַּע ה' אֶת פַּרְעֹה". לְפִיכָךְ משֶׁה מַזְהִיר אֶת יִשְׂרָאֵל: "זֹאת תִּהְיֶה תּוֹרַת הַמְּצֹרָע" - הַמּוֹצִיא שֵׁם רָע (כָּתוּב בְּרֶמֶז ס"ט).

מַעֲשֶׂה בְּרוֹכֵל אֶחָד שֶׁהָיָה מְחַזֵּר בָּעֲיָרוֹת הַסְּמוּכוֹת לְצִפּוֹרִי וְהָיָה מַכְרִיז וְאוֹמֵר: מַאן בָּעֵי לְמִזְבָּן סַם חַיִּים, אוּדְקִין עֲלֵהּ רַבִּי יַנַּאי. הֲוָה יְתִיב וּפָשִׁיט בִּטְרַקְלִינֵהּ. אֲמַר לֵהּ: תָּא סָק לְהָכָא, זַבֵּין לִי. אֲמַר לֵהּ: לֵית אַתְּ צָרִיךְ, לָא אַנְתְּ וְלֹא דִּכְוָתָךְ. אִטְרַח עֲלֵהּ, סְלַק לְגַבֵּהּ, הוֹצִיא לוֹ סֵפֶר תְּהִלִּים מְכֹרָךְ, הֶרְאָה לוֹ פָּסוּק זֶה: "מִי הָאִישׁ הֶחָפֵץ חַיִּים וְגוֹ', נְצֹר לְשׁוֹנְךָ מֵרָע". אָמַר רַבִּי יַנַּאי: אַף שְׁלֹמֹה מַכְרִיז וְאוֹמֵר: "שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ" - שׁוֹמֵר מִצָּרַעַת נַפְשׁוֹ. אָמַר רַבִּי יַנַּאי: כָּל יָמַי הָיִיתִי קוֹרֵא הַמִּקְרָא הַזֶּה וְלֹא הָיִיתִי יוֹדֵעַ הֵיכָן הוּא פָּשׁוּט, עַד שֶׁבָּא רוֹכֵל זֶה וְהוֹדִיעַנִי. לְפִיכָךְ משֶׁה מַזְהִיר אֶת יִשְׂרָאֵל: "זֹאת תִּהְיֶה תּוֹרַת הַמְּצֹרָע" - הַמּוֹצִיא שֵׁם רַע.

{rרמז תקנזr}  רַבִּי יוֹחָנָן וְרַבִּי שִׁמְעוֹן בֶּן לָקִישׁ. רַבִּי יוֹחָנָן אָמַר: אָסוּר לֵילֵךְ בְּמִזְרָחוֹ שֶׁל מְצֹרָע אַרְבַּע אַמּוֹת. רַבִּי שִׁמְעוֹן בֶּן לָקִישׁ אָמַר עַד מֵאָה אַמָּה. וְלָא פְּלִיגִי. מַאן דְּאָמַר: עַד אַרְבַּע, בְּשָׁעָה שֶׁאֵין הָרוּחַ יוֹצֵא. וּמַאן דְּאָמַר: עַד מֵאָה אַמָּה, בְּשָׁעָה שֶׁהָרוּחַ יוֹצֵא. רַבִּי אַמִּי וְרַבִּי אַסִּי לֹא הֲווּ עַיְּלִין לְמָבוֹאָה שֶׁל מְצֹרָעִין. רַבִּי שִׁמְעוֹן בֶּן לָקִישׁ כַּד הֲוָה חַמֵּי חַד מִנְּהוֹן, מִרְגָּם לֵהּ בְּאַבְנַיָּא, וְאָמַר לֵהּ: פּוּק לַאֲתָרִיךְ, לָא תְּזַהֵם בְּרִיָּתָא. תָּנֵי רַבִּי חִיָּא: "בָּדָד יֵשֵׁב" - לְבַדּוֹ יֵשֵׁב. רַבִּי אֶלְעָזָר בְּרַבִּי שִׁמְעוֹן, כַּד הֲוָה חַמֵּי חַד מִנְּהוֹן, הֲוָה מִטַּמַר מִנֵּהּ, עַל שֵׁם דִּכְתִיב בֵּהּ: "זֹאת תִּהְיֶה תּוֹרַת הַמְצֹרָע" - הַמּוֹצִיא שֵׁם רַע. אָמַר רַבִּי לֵוִי: מָצִינוּ בַּתּוֹרָה וּבַנְּבִיאִים וּבַכְּתוּבִים, שֶׁאֵין הַקָּדוֹשׁ בָּרוּךְ הוּא חָפֵץ בְּקִלּוּסוֹ שֶׁל רָשָׁע. בַּתּוֹרָה מִנַּיִן, "וְעַל שָׂפָם יַעְטֶה וְטָמֵא טָמֵא יִקְרָא". בַּנְּבִיאִים - "וַיְהִי הוּא מְסַפֵּר לַמֶּלֶךְ אֶת אֲשֶׁר הֶחֱיָה וְגוֹ' זֹאת הָאִשָּׁה וְזֶה בְּנָהּ אֲשֶׁר הֶחֱיָה אֱלִישָׁע" - לַאֲחוֹרֵי תַּרְעָא הֲוָה קָאֵי, רַבִּי אוֹמֵר: אֲפִלּוּ הָיָה בְּסוֹף הָעוֹלָם, הֱסִיטוֹ הַקָּדוֹשׁ בָּרוּךְ הוּא וֶהֱבִיאוֹ, כְּדֵי שֶׁלֹּא יְהֵא אוֹתוֹ רָשָׁע מְסַפֵּר בְּנִפְלְאוֹתָיו שֶׁל הַקָּדוֹשׁ בָּרוּךְ הוּא. בַּכְּתוּבִים מִנַּיִן, דִּכְתִיב: "וְלָרָשָׁע אָמַר אֱלֹהִים מַה לְּךָ לְסַפֵּר חֻקָּי". רַבִּי אֱלִיעֶזֶר בְּשֵׁם רַבִּי יוֹסִי בֶּן זִמְרָא: רַמַ"ח אֲיבָרִים יֵשׁ בָּאָדָם: מֵהֶן רְבוּצִים וּמֵהֶן עוֹמְדִים. וְלָשׁוֹן זֶה נָתוּן בֵּין שְׁנֵי לְחָיַיִם וְאַמַּת הַמַּיִם נְתוּנָה תַּחְתָּיו וּמֻכְפָּל כַּמָּה כְּפָלוֹת, בּוֹא וּרְאֵה כַּמָּה שְׂרֵפוֹת הוּא שׂוֹרֵף, אִלּוּ הָיָה זָקוּף - עַל אַחַת כַּמָּה וְכַמָּה. לְפִיכָךְ משֶׁה מַזְהִיר אֶת יִשְׂרָאֵל וְכוּ'. "אַל תִּתֵּן אֶת פִּיךָ" - זוֹ מִרְיָם, דִּכְתִיב: "וַתְּדַבֵּר מִרְיָם" וְגוֹ'. "לַחֲטִיא אֶת בְּשָׂרֶךָ" - אַל תִּתֵּן רְשׁוּת לְאֶחָד מֵאֵיבָרֶיךָ לְהַחֲטִיא כָּל אֵיבָרֶיךָ. "וְאַל תֹּאמַר לִפְנֵי הַמַּלְאָךְ" - זֶה משֶׁה, דִּכְתִיב: "וַיִּשְׁלַח מַלְאָךְ וַיּוֹצִאֵנוּ מִמִּצְרָיִם". "כִּי שְׁגָגָה הִיא" - "אֲשֶׁר נוֹאַלְנוּ וַאֲשֶׁר חָטָאנוּ". "לָמָּה יִקְצֹף הָאֱלֹהִים עַל קוֹלְךָ" - "וַיִּחַר אַף ה' בָּם וַיֵּלַךְ". "וְחִבֵּל אֶת מַעֲשֵׂה יָדֶיךָ" - בְּפִיהָ חָטְאָה, וּשְׁאָר כָּל הָאֵיבָרִים לָקוּ. דִּכְתִיב: "וְהֶעָנָן סָר מֵעַל הָאֹהֶל" וְגוֹ'. אָמַר רַבִּי יְהוֹשֻׁעַ בֶּן לֵוִי: מִלָּה - בְּסֶלַע, מַשְׁתּוּקְתָא - בִּתְרֵי. דִּתְנָן: "שִׁמְעוֹן בְּנוֹ אוֹמֵר: כָּל יָמַי גָּדַלְתִּי בֵּין הַחֲכָמִים, וְלֹא מָצָאתִי לַגּוּף טוֹב מִשְּׁתִיקָה". אָמַר רַבִּי יְהוֹשֻׁעַ בֶּן לֵוִי: חָמֵשׁ תּוֹרוֹת כְּתוּבוֹת בַּמְּצֹרָע: "זֹאת תּוֹרַת נֶגַע צָרַעַת", "זֹאת הַתּוֹרָה לְכָל נֶגַע הַצָּרַעַת", "זֹאת תִּהְיֶה תּוֹרַת הַמְּצֹרָע" - תּוֹרַת הַמּוֹצִיא רַע. לְלַמֶּדְךָ, שֶׁכָּל הָאוֹמֵר לָשׁוֹן הָרַע עוֹבֵר עַל חֲמִשָּׁה סִפְרֵי תּוֹרוֹת. לְפִיכָךְ משֶׁה מַזְהִיר אֶת יִשְׂרָאֵל וְכוּ'. דָּבָר אַחֵר: "אַל תִּתֵּן אֶת פִּיךָ" - בְּלָשׁוֹן נָקִי. אִם אָמְרָה לְךָ אִשְׁתְּךָ שֶׁהִיא נִדָּה, אַל תַּחְטִיא אֶת גּוּפְךָ וְתִגַּע בָּהּ. "וְאַל תֹּאמַר לִפְנֵי הַמַּלְאָךְ" - שֶׁמְּמֻנֶּה עַל צוּרַת הַוָּלָד, שׁוֹגֵג הָיִיתִי, לֹא הָיִיתִי יוֹדֵעַ. "לָמָּה יִקְצֹף הָאֱלֹהִים עַל קוֹלֶךָ וְחִבֵּל אֶת מַעֲשֵׂה יָדֶיךָ" - אֵלּוּ הַבָּנִים שֶׁלּוֹקִין בִּנְגָעִים.

{rרמז תקנחr}  אָמַר רַבִּי אַחָא: אִם שִׁמֵּשׁ אָדָם אֶת אִשְׁתּוֹ בִּימֵי נִדָּתָהּ הַבָּנִים לוֹקִין בְּצָרַעַת. כֵּיצַד, שִׁמֵּשׁ בְּיוֹם רִאשׁוֹן לְנִדָּתָהּ - הַבֵּן הַנּוֹלָד מֵהֶן לוֹקֶה לְעֶשֶׂר שָׁנִים. שִׁמֵּשׁ עִמָּהּ בְּיוֹם שֵׁנִי - לוֹקֶה לְעֶשְׂרִים שָׁנָה. בְּיוֹם שְׁלִישִׁי - לוֹקֶה לִשְׁלשִׁים שָׁנָה. בַּיּוֹם הָרְבִיעִי - לוֹקֶה לְאַרְבָּעִים שָׁנָה. בְּיוֹם חֲמִישִׁי - לוֹקֶה לְשִׁבְעִים כְּנֶגֶד שִׁבְעַת יְמֵי נִדָּתָהּ. וְאֵינוֹ יוֹצֵא מִן הָעוֹלָם עַד שֶׁרוֹאֶה פֵּרוֹתָיו מְקֻלְקָלִין. אָמַר הַקָּדוֹשׁ בָּרוּךְ הוּא: כִּבְיָכוֹל אֵין הַמִּדּוֹת הַלָּלוּ מִשֶּׁלִּי, כְּבָר הֵעַדְתִּי בְּךָ וְאָמַרְתִּי לְךָ: "זֹאת תִּהְיֶה תּוֹרַת הַמְּצֹרָע". זֶה שֶׁאָמַר הַכָּתוּב: "מָוֶת וְחַיִּים בְּיַד לָשׁוֹן" - עָסַק אָדָם בַּתּוֹרָה בִּלְשׁוֹנוֹ - זָכָה לְחַיִּים, שֶׁהַתּוֹרָה "עֵץ חַיִּים הִיא לַמַּחֲזִיקִים בָּהּ", וְהִיא רְפוּאָתוֹ שֶׁל לָשׁוֹן הָרַע - שֶׁנֶּאֱמַר: "מַרְפֵּא לָשׁוֹן עֵץ חַיִּים". וְאִם עָסַק אָדָם בְּלָשׁוֹן הָרַע - מִתְחַיֵּב בְּנַפְשׁוֹ לָמוּת, שֶׁקָּשֶׁה לָשׁוֹן הָרַע מִשְּׁפִיכוּת דָּמִים. שֶׁכָּל מִי שֶׁהוֹרֵג אֵינוֹ הוֹרֵג אֶלָּא נֶפֶשׁ אֶחָד, וּמְסַפֵּר לָשׁוֹן הָרַע הוֹרֵג שְׁלשָׁה: הָאוֹמְרוֹ, וְהַמְקַבְּלוֹ, וְהַנֶּאֱמָר עָלָיו. דּוֹאֵג אָמַר לָשׁוֹן הָרַע עַל אֲחִימֶלֶךְ בֶּן אֲחִטוּב וְנֶהֱרַג: "מוֹת תָּמוּת אֲחִימֶלֶךְ", נֶהֱרַג שָׁאוּל: "עֲמֹד נָא עָלַי וּמוֹתְתֵנִי כִּי אֲחָזַנִי הַשָּׁבָץ" - קָטֵגוֹרְיָה שֶׁל נֹב עִיר הַכֹּהֲנִים, וְאֵין "שָׁבָץ" אֶלָּא בִּגְדֵי כְּהֻנָּה, שֶׁנֶּאֱמַר: "וְעָשִׂיתָ מִשְׁבְּצוֹת זָהָב", וְדוֹאֵג נִשְׁתַּמֵּד מֵעוֹלָם הַזֶּה וּמֵעוֹלָם הַבָּא, שֶׁנֶּאֱמַר: "גַּם אֵל יִתָּצְךָ לָנֶצַח יַחְתְּךָ וְיִסָּחֲךָ מֵאֹהֶל וְשֵׁרֶשְׁךְ מֵאֶרֶץ חַיִּים סֶלָה". מִי קָשֶׁה, הַמַּכֶּה בַּחֶרֶב אוֹ מַכֶּה בַּחֵץ, הַמַּכֶּה בַּחֶרֶב אֵינוֹ יָכוֹל לְהָסִית אֶת חֲבֵרוֹ אֶלָּא אִם כֵּן קָרַב אֶצְלוֹ וְנָגַע בּוֹ, וְהַמַּכֶּה בַּחֵץ אֵינוֹ כֵּן אֶלָּא זוֹרֵק הַחֵץ וּמַכֶּה אוֹתוֹ בְּכָל שֶׁהוּא רוֹאֶה אוֹתוֹ. לְכָךְ נִמְשָׁל מְסַפֵּר לָשׁוֹן הָרַע כְּחֵץ, שֶׁנֶּאֱמַר: "חֵץ שָׁחוּט לְשׁוֹנָם מִרְמָה דִּבֵּר", וְאוֹמֵר: "בְּנֵי אָדָם שִׁנֵּיהֶם חֲנִית וְחִצִּים וּלְשׁוֹנָם חֶרֶב חַדָּה". רְאֵה מַה קָּשֶׁה לָשׁוֹן הָרַע, שֶׁהוּא קָשֶׁה מִגִּלּוּי עֲרָיוֹת וּמִשְּׁפִיכוּת דָּמִים וּמֵעֲבוֹדָה זָרָה. בְּגִלּוּי עֲרָיוֹת כְּתִיב: "וְאֵיךְ אֶעֱשֶׂה הָרָעָה הַגְּדוֹלָה הַזֹּאת". בִּשְׁפִיכוּת דָּמִים כְּתִיב: "וַיֹּאמֶר קַיִן אֶל ה' גָּדוֹל עֲוֹנִי מִנְּשׂוֹא". בַּעֲבוֹדָה זָרָה כְּתִיב: "אָנָּא חָטָא הָעָם הַזֶּה חַטָּאָה גְּדוֹלָה". וּבְלָשׁוֹן הָרַע כְּתִיב: "יַכְרֵת ה' כָּל שִׂפְתֵי חֲלָקוֹת לָשׁוֹן מְדַבֶּרֶת גְּדוֹלוֹת". לָשׁוֹן הָרַע אֵין אָדָם מוֹצִיאוֹ מִפִּיו עַד שֶׁהוּא כּוֹפֵר בָּעִקָּר, שֶׁנֶּאֱמַר: "אֲשֶׁר אָמְרוּ לִלְשׁוֹנֵנוּ נַגְבִּיר שְׂפָתֵינוּ אִתָּנוּ מִי אָדוֹן לָנוּ". כִּבְיָכוֹל צָוַח עַל מְסַפְּרֵי לָשׁוֹן הָרַע: "מִי יָקוּם לִי עִם מְרֵעִים" - מִי יָכוֹל לַעֲמֹד בָּהֶן. וְגֵיהִנֹּם צוֹוַחַת: אַף אֲנִי אֵינִי יְכוֹלָה לַעֲמֹד בּוֹ. אָמַר הַקָּדוֹשׁ בָּרוּךְ הוּא: אֲנִי מִלְמַעְלָה וְאַתָּה מִלְּמַטָּה, אֲנִי זוֹרֵק בָּהֶן חִצִּים מִלְּמַעְלָה וְאַתְּ הוֹפֶכֶת עֲלֵיהֶם גֶּחָלִים מִלְּמַטָּה, שֶׁנֶּאֱמַר: "חִצֵּי גִּבּוֹר שְׁנוּנִים עִם גַּחֲלֵי רְתָמִים". רְאֵה מַה כְּתִיב בְּמִרְיָם: "וַתְּדַבֵּר מִרְיָם וְאַהֲרֹן בְּמשֶׁה", וּכְתִיב: "וַיִּפֶן אַהֲרֹן אֶל מִרְיָם וְהִנֵּה מְצֹרַעַת", וּכְתִיב: "זָכוֹר אֵת אֲשֶׁר עָשָׂה ה' אֱלֹהֶיךָ לְמִרְיָם". וַהֲלֹא דְּבָרִים קַל וָחֹמֶר: וּמַה מִרְיָם שֶׁלֹּא זָכְרָה אֶלָּא בְּאָחִיהָ שֶׁלֹּא בְּפָנָיו וְלֹא נִתְכַּוְּנָה אֶלָּא לְהַחֲזִירוֹ לְאִשְׁתּוֹ, כָּךְ, הַמְסַפֵּר לָשׁוֹן הָרַע עַל חֲבֵרוֹ עַל אַחַת כַּמָּה וְכַמָּה. מַה כְּתִיב לְמַעְלָה מִן הָעִנְיָן, הִשָּׁמֶר בְּנֶגַע הַצָּרַעַת. וְאַף אַהֲרֹן שֶׁהָיָה כֹּהֵן גָּדוֹל נָגְעָה בּוֹ, שֶׁנֶּאֱמַר: "וַיִּחַר אַף ה' בָּם", אֶלָּא שֶׁאַהֲרֹן נִתְרַפֵּא מִיָּד. וְכֵן אַתָּה מוֹצֵא בַּנָּחָשׁ הַקַּדְמוֹנִי שֶׁאָמַר לָשׁוֹן הָרַע עַל בּוֹרְאוֹ, לְפִיכָךְ נִצְטָרַע. אָמַר: "כִּי יוֹדֵעַ אֱלֹהִים כִּי בְּיוֹם אֲכָלְכֶם מִמֶּנּוּ" - כָּל אֻמָּן שׂוֹנֵא אֶת חֲבֵרוֹ, מִן הָאִילָן הַזֶּה אָכַל וּבָרָא אֶת עוֹלָמוֹ, אַף אַתֶּם אִכְלוּ מִמֶּנּוּ וְתִבְרְאוּ עוֹלָמוֹת. אָמַר לֵהּ הַקָּדוֹשׁ בָּרוּךְ הוּא: סִפַּרְתָּ לָשׁוֹן הָרַע, סוֹפְךָ לִלְקוֹת, שֶׁנֶּאֱמַר: "וַיֹּאמֶר ה' אֶל הַנָּחָשׁ" וְגוֹ'. בַּמֶּה אֵרְרוֹ, בְּצָרַעַת, הַסְּלָעִין שֶׁהֵם עָלָיו הִיא צָרַעַת. וְלֹא עוֹד, אֶלָּא כָּל בַּעֲלֵי מוּמִין מִתְרַפְּאִין לָעוֹלָם הַבָּא, וְהַנָּחָשׁ אֵינוֹ מִתְרַפֵּא. שֶׁנֶּאֱמַר: "אָרוּר אַתָּה מִכָּל הַבְּהֵמָה" - שֶׁהַכֹּל מִתְרַפְּאִין וְהוּא אֵינוֹ מִתְרַפֵּא. שֶׁנֶּאֱמַר: "אָז יְדַלֵּג כָּאַיָּל פִּסֵּחַ וְגוֹ', "אָז תִּפָּקַחְנָה עֵינֵי עִוְרִים", "זְאֵב וְטָלֶה יִרְעוּ כְאֶחָד וְנָחָשׁ עָפָר לַחְמוֹ" - שֶׁאֵינוֹ מִתְרַפֵּא לְעוֹלָם, שֶׁהוּא הוֹרִיד אֶת הַבְּרִיּוֹת לֶעָפָר. וּמִי גָּרַם לוֹ, עַל יְדֵי שֶׁאָמַר לָשׁוֹן הָרַע. וְכֵן מָצִינוּ שֶׁלֹּא נֶחְתַּם גְּזַר דִּין עַל אֲבוֹתֵינוּ בַּמִּדְבָּר אֶלָּא עַל לָשׁוֹן הָרַע, שֶׁנֶּאֱמַר: "וַיְנַסּוּ אוֹתִי עֶשֶׂר פְּעָמִים וְלֹא שָׁמְעוּ בְּקוֹלִי".

{rרמז תקנטr}  תַּנְיָא: אָמַר רַבִּי אֶלְעָזָר בֶּן פַּרְטָא בּוֹא וּרְאֵה כַּמָּה גָּדוֹל כֹּחוֹ שֶׁל לָשׁוֹן הָרַע, מִמְּרַגְּלִים. וּמַה מְּרַגְּלִים שֶׁהוֹצִיאוּ שֵׁם רַע עַל עֵצִים וַאֲבָנִים כָּךְ, מוֹצִיא שֵׁם רַע עַל חֲבֵרוֹ עַל אַחַת כַּמָּה וְכַמָּה. דִּכְתִיב: "וַיָּמֻתוּ הָאֲנָשִׁים מוֹצִאֵי דִּבַּת הָאָרֶץ רָעָה" - עַל דִּבַּת הָאָרֶץ שֶׁהוֹצִיאוּ. אָמַר רַבִּי יוֹחָנָן מִשֵּׁם רַבִּי יוֹסִי בֶּן זִמְרָא: מַאי דִּכְתִיב: "מַה יִּתֵּן לְךָ וּמַה יּוֹסִיף לָךְ לָשׁוֹן רְמִיָּה", אָמַר הַקָּדוֹשׁ בָּרוּךְ הוּא לַלָּשׁוֹן: כָּל אֵיבָרָיו שֶׁל אָדָם זְקוּפִין, וְאַתָּה מֻטָּל. כָּל אֵיבָרָיו שֶׁל אָדָם מִבַּחוּץ, וְאַתָּה מִפְּנִים. וְלֹא עוֹד אֶלָּא שֶׁהִקַּפְתִּי לְךָ שְׁתֵּי חוֹמוֹת, אֶחָד שֶׁל עֶצֶם וְאֶחָד שֶׁל בָּשָׂר, "מַה יִּתֵּן לְךָ וּמַה יּוֹסִיף לָךְ לָשׁוֹן רְמִיָּה". אָמַר רַבִּי יוֹחָנָן מִשֵּׁם רַבִּי יוֹסִי בֶּן זִמְרָא: כָּל הַמְסַפֵּר לָשׁוֹן הָרַע נְגָעִים בָּאִין עָלָיו, שֶׁנֶּאֱמַר: "מְלָשְׁנִי בַסֵּתֶר רֵעֵהוּ אוֹתוֹ אַצְמִית", וּכְתִיב הָתָם: "לִצְּמִיתֻת", וּמְתַרְגְּמִינַן: "לַחֲלוּטִים". וּתְנָן: "אֵין בֵּין מְצֹרָע מֻסְגָּר לִמְצֹרָע מֻחְלָט אֶלָּא פְּרִיעָה וּפְרִימָה". אָמַר רַב חִסְדָּא אָמַר מַר עוּקְבָא: כָּל הַמְסַפֵּר לָשׁוֹן הָרַע רָאוּי לְסָקְלוֹ בְּאֶבֶן, כְּתִיב הָכָא: "אוֹתוֹ אַצְמִית", וּכְתִיב הָתָם: "צָמְתוּ בַבּוֹר חַיָּי וַיַּדּוּ אֶבֶן בִּי". אָמַר רַב חִסְדָּא אָמַר מַר עוּקְבָא: כָּל הַמְסַפֵּר לָשׁוֹן הָרַע, אָמַר הַקָּדוֹשׁ בָּרוּךְ הוּא: אֵין אֲנִי וְהוּא יְכוֹלִין לָדוּר בָּעוֹלָם, שֶׁנֶּאֱמַר: "מְלָשְׁנִי בַסֵּתֶר וְגוֹ' גְּבַהּ עֵינַיִם וּרְחַב לֵבָב אוֹתוֹ לֹא אוּכָל" - אַל תִּקְרֵי "אוֹתוֹ לֹא אוּכָל" אֶלָּא אִתּוֹ לֹא אוּכָל. אָמַר רֵישׁ לָקִישׁ: מַאי דִּכְתִיב: "אִם יִשֹּׁךָ הַנָּחָשׁ בְּלוֹא לָחַשׁ וְאֵין יִתְרוֹן לְבַעַל הַלָּשׁוֹן" - לֶעָתִיד לָבֹא מִתְקַבְּצוֹת כָּל הַחַיּוֹת וּבָאוֹת אֵצֶל הַנָּחָשׁ, וְאוֹמְרוֹת לוֹ: אֲרִי דּוֹרֵס וְאוֹכֵל, זְאֵב טוֹרֵף וְאוֹכֵל, אַתָּה מָה הֲנָאָה יֵשׁ לְךָ, אָמַר לָהֶן: "מַה יִּתְרוֹן לְבַעַל הַלָּשׁוֹן". אָמַר רֵישׁ לָקִישׁ: כָּל הַמְסַפֵּר לָשׁוֹן הָרַע מַגְדִּיל עֲוֹנוֹת עַד לַשָּׁמַיִם, שֶׁנֶּאֱמַר: "שַׁתּוּ בַשָּׁמַיִם פִּיהֶם וּלְשׁוֹנָם תִּהֲלַךְ בָּאָרֶץ". רַבִּי אַחָא בַּר חֲנִינָא אָמַר: סִפֵּר לָשׁוֹן הָרַע אֵין לוֹ תַּקָּנָה, שֶׁכְּבָר כְּרָתוֹ דָּוִד בְּרוּחַ הַקֹּדֶשׁ, שֶׁנֶּאֱמַר: "יַכְרֵת ה' כָּל שִׂפְתֵי חֲלָקוֹת לָשׁוֹן מְדַבֶּרֶת גְּדוֹלוֹת". אֶלָּא מַאי תַּקָּנָתוֹ שֶׁלֹּא יָבֹא לִידֵי לָשׁוֹן הָרַע, אִם תַּלְמִיד חָכָם הוּא יַעֲסֹק בַּתּוֹרָה, שֶׁנֶּאֱמַר: "מַרְפֵּא לָשׁוֹן עֵץ חַיִּים" - וְאֵין "לָשׁוֹן" אֶלָּא לָשׁוֹן הָרַע, שֶׁנֶּאֱמַר: "חֵץ שָׁחוּט לְשׁוֹנָם", וְאֵין "עֵץ חַיִּים" - אֶלָּא תּוֹרָה, שֶׁנֶּאֱמַר: "עֵץ חַיִּים הִיא לַמַּחֲזִיקִים בָּהּ". וְאִם עַם הָאָרֶץ הוּא יַשְׁפִּיל דַּעְתּוֹ, שֶׁנֶּאֱמַר: "וְסֶלֶף בָּהּ שֶׁבֶר בְּרוּחַ". אָמַר רַבִּי חַמָּא בַּר חֲנִינָא: מַאי דִּכְתִיב: "מָוֶת וְחַיִּים בְּיַד לָשׁוֹן" - וְכִי יֵשׁ יָד לַלָּשׁוֹן, אֶלָּא לוֹמַר לְךָ: מַה יָּד מֵמִית אַף לָשׁוֹן מֵמִית. אִי מַה יָּד אֵין מֵמִית אֶלָּא בְּסָמוּךְ לוֹ אַף לָשׁוֹן אֵינוֹ מֵמִית אֶלָּא בְּסָמוּךְ לוֹ, תַּלְמוּד לוֹמַר: "חֵץ שָׁחוּט לְשׁוֹנָם". אֵי מַה חֵץ עַד אַרְבָּעִים וַחֲמִשִּׁים אַמָּה אַף לָשׁוֹן עַד אַרְבָּעִים וַחֲמִשִּׁים אַמָּה, תַּלְמוּד לוֹמַר: "שַׁתּוּ בַשָּׁמַיִם פִּיהֶם". וְכִי מֵאַחַר דִּכְתִיב "שַׁתּוּ בַשָּׁמַיִם פִּיהֶם", "חֵץ שָׁחוּט" לָמָּה לִי, הָא קָא מַשְׁמַע לָן דְּקָטִיל כְּחֵץ. וְכִי מֵאַחַר דִּכְתִיב: "חֵץ שָׁחוּט", "מָוֶת וְחַיִּים בְּיַד לָשׁוֹן" לָמָּה לִי, כִּדְרָבָא, דְּאָמַר רָבָא: דְּבָעֵי חַיֵּי בְּלִשָּׁנֵהּ, דְּבָעֵי מָוֶת בְּלִשָּׁנֵהּ. הֵיכִי דָּמִי לִשָּׁנָא בִּישָׁא, כְּגוֹן דְּאָמַר: הֵיכָא מִשְׁתְּכַח נוּרָא, אֶלָּא בֵּי פְּלַנְיָא דִּשְׁכִיחָא בִּישְׂרָא וְכַוְרֵי וְכוּ' כִּדְתַנְיָא הָתָם.

"תּוֹרַת הַמְּצֹרָע" - לְבֵית עוֹלָמִים. "זֹאת" - אֵינָהּ נוֹהֶגֶת בַּבָּמָה, "תִּהְיֶה" - בַּזְּמַן הַזֶּה. "תּוֹרַת הַמְּצֹרָע" - תּוֹרָה אַחַת לְכָל הַמְצֹרָעִין, שֶׁיְּהוּ מְבִיאִין קָרְבָּן זֶה. וְכִי מֵאַיִן יָצְאוּ, לְפִי שֶׁמָּצִינוּ שֶׁחָלֵק הַכָּתוּב בְּטֻמְאוֹתֵיהֶם וּבִשְׁבוּעוֹתֵיהֶם, יָכוֹל אַף כֵּן נַחֲלֹק בְּקָרְבָּנָן, תַּלְמוּד לוֹמַר: "תּוֹרַת הַמְּצֹרָע" - תּוֹרָה אַחַת לְכָל הַמְצֹרָעִים, שֶׁיִּהְיוּ מְבִיאִין קָרְבָּן זֶה. "בְּיוֹם טָהֳרָתוֹ" - מְלַמֵּד שֶׁטֻּמְאָתוֹ וְטָהֳרָתוֹ בַּיּוֹם. אֵין לִי אֶלָּא טֻמְאָתוֹ וְטָהֳרָתוֹ בַּיּוֹם, מִנַּיִן הַזָּאָתוֹ וְתִגְלַחְתּוֹ וּשְׁחִיטַת צִפֳּרִין בַּיּוֹם, תַּלְמוּד לוֹמַר: "בְּיוֹם טָהֳרָתוֹ". יָכוֹל אַף לְקִיחַת צִפֳּרִין וְשִׁלּוּחַ צִפֳּרִין וְכִבּוּס בְּגָדִים וּרְחִיצָתוֹ בַּיּוֹם, תַּלְמוּד לוֹמַר: "זֹאת תּוֹרַת הַמְּצֹרָע בְּיוֹם". "תּוֹרַת הַמְּצֹרָע" - בְּכֹהֵן, מְלַמֵּד שֶׁטֻּמְאָתוֹ וְטָהֳרָתוֹ בְּכֹהֵן. אֵין לִי אֶלָּא טֻמְאָתוֹ וְטָהֳרָתוֹ בְּכֹהֵן, מִנַּיִן שְׁחִיטַת צִפֳּרִין וְהַזָּאַת צִפּוֹר וְתִגְלַחְתּוֹ בְּכֹהֵן, תַּלְמוּד לוֹמַר: "תּוֹרַת הַמְּצֹרָע (בְּיוֹם") - בְּכֹהֵן. יָכוֹל אַף לְקִיחַת צִפֳּרִין וְשִׁלּוּחַ צִפֳּרִין וְכִבּוּס בְּגָדָיו וּרְחִיצָתוֹ בְּכֹהֵן, תַּלְמוּד לוֹמַר: "זֹאת". "בְּיוֹם טָהֳרָתוֹ וְהוּבָא אֶל הַכֹּהֵן" - שֶׁלֹּא יִשְׁהֶא. שֶׁהָיָה מוֹנְבָּז דָּן לִפְנֵי רַבִּי עֲקִיבָא: וּמַה מִּשֶּׁפִּטַּרְתִּיו בַּעֲמִידָתוֹ אֲחַזְתִּיו בַּהֲלִיכָתוֹ שִׁבְעָה, מִשֶּׁאֲחַזְתִּיו בַּעֲמִידָתוֹ שִׁבְעָה אֵינוֹ דִּין שֶׁאוֹחֲזֶנּוּ בַּהֲלִיכָתוֹ שִׁבְעָה. אָמַר לוֹ רַבִּי עֲקִיבָא: מוֹסְפַנִי עַל דְּבָרֶיךָ: וְכִי אֶת מָה הֶחֱמִירָה תּוֹרָה אֶת יְמֵי הַגְּמָר אוֹ אֶת יְמֵי הַסְּפָר, חֲמוּרִין הֵם יְמֵי הַגְּמָר מִימֵי הַסְּפָר, שֶׁבִּימֵי הַגְּמָר מְטַמֵּא מִשְׁכָּב וּמוֹשָׁב וּמְטַמֵּא בְּבִיאָה, וּבִימֵי סִפְרוֹ אֵין מְטַמְּאִין מִשְׁכָּב וּמוֹשָׁב וְאֵין מְטַמְּאִין בְּבִיאָה, וְאִם לִימֵי הַסְּפָר הַקַּלִּין נָתַתָּ לוֹ שִׁבְעָה, לִימֵי גְּמָר הַחֲמוּרִים אֵינוֹ דִּין שֶׁתִּתֵּן לוֹ שִׁבְעָה. אָמַר לוֹ: רַבִּי, כָּל שֶׁכֵּן שֶׁהוֹסַפְתָּ. אָמַר לוֹ רַבִּי עֲקִיבָא: וּכְשֶׁנָּתַתָּ לִימֵי גְּמָר שִׁבְעָה [נַעֲשׂוּ] אַף הֵם יְמֵי סְפָר, וְנִמְצְאוּ אֵלּוּ וָאֵלּוּ אַרְבָּעָה עָשָׂר, וְאִם לִימֵי סְפָר הַקַּלִּים נָתַתָּ לוֹ אַרְבָּעָה עָשָׂר לִימֵי גְּמָר הַחֲמוּרִים אֵינוֹ דִּין שֶׁתִּתֵּן לוֹ אַרְבָּעָה עָשָׂר. נִמְצֵאתָ מַרְבֶּה וְהוֹלֵךְ עַד לְעוֹלָם. הָא מִפְּנֵי הַדִּין הַזֶּה צָרִיךְ הַכָּתוּב לוֹמַר "בְּיוֹם טָהֳרָתוֹ וְהוּבָא אֶל הַכֹּהֵן" - שֶׁלֹּא יִשְׁהֶא. טָהֳרַת מְצֹרָע בַּיּוֹם, דִּכְתִיב: "זֹאת תִּהְיֶה תּוֹרַת הַמְצֹרָע בְּיוֹם טָהֳרָתוֹ". הַמֻּדָּר הֲנָאָה מֵחֲבֵרוֹ דַּם חַטָּאת וְדַם אֲשָׁמוֹ שֶׁל מְצֹרָע, דִּכְתִיב: "זֹאת תּוֹרַת הַמְּצֹרָע" - בֵּין גָּדוֹל בֵּין קָטָן וְכוּ'.

"זֹאת תִּהְיֶה תּוֹרַת הַמְּצֹרָע". "תִּהְיֶה" - בַּהֲוָיָתָהּ תְּהֵא. הִקְדִּים מַתַּן שֶׁמֶן לְמַתַּן דָּם - יְמַלְּאֶנּוּ שֶׁמֶן וְיַחֲזֹר וְיִתֵּן שֶׁמֶן אַחַר מַתַּן דָּם. מַתַּן בְּהוֹנוֹת לְמַתַּן שֶׁמֶן - יְמַלְּאֶנּוּ שֶׁמֶן וְיַחֲזֹר וְיִתֵּן מַתַּן בְּהוֹנוֹת אַחַר מַתַּן שֶׁמֶן. הִקְדִּים חַטָּאתוֹ לַאֲשָׁמוֹ - לֹא יְהֵא אֶחָד (מַרְבֶּה) [מְמָרֵס] בְּדָמָהּ, אֶלָּא תְּעֻבַּר צוּרָתָהּ וְתֵצֵא לְבֵית הַשְּׂרֵפָה. אַרְבָּעָה מִינִין שֶׁבַּמְצֹרָע מְעַכְּבִין זֶה אֶת זֶה, שֶׁנֶּאֱמַר: "זֹאת תִּהְיֶה תּוֹרַת הַמְצֹרָע". מְצֹרָע שֶׁנִּתְנַגַּע נְגָעִים הַרְבֵּה - מֵבִיא קָרְבָּן אֶחָד. מְנָלָן, דִּכְתִיב: "זֹאת תִּהְיֶה תּוֹרַת הַמְּצֹרָע" - תּוֹרָה אַחַת לִמְצֹרָעִין הַרְבֵּה. הַמְקַנֵּא לְאִשְׁתּוֹ עַל יְדֵי אֲנָשִׁים הַרְבֵּה - מְבִיאָה קָרְבָּן אֶחָד. מְנָלָן, "זֹאת תּוֹרַת הַקְּנָאוֹת" - תּוֹרָה אַחַת לְקִנּוּאִין הַרְבֵּה. "תּוֹרַת" - לְרַבּוֹת מְצֹרָע עָנִי שֶׁהֵבִיא קָרְבָּן עָשִׁיר שֶׁיָּצָא. יָכוֹל אֲפִלּוּ עָשִׁיר שֶׁהֵבִיא קָרְבָּן עָנִי שֶׁיָּצָא, תַּלְמוּד לוֹמַר: "זֹאת". וְלֵילַף מִנַּהּ, אָמַר קְרָא: "וְאִם דַּל הוּא וְאֵין יָדוֹ מַשֶּׁגֶת" - מְצֹרָע הוּא דְּעָשִׁיר שֶׁהֵבִיא קָרְבָּן עָנִי דְּלָא יָצָא, אֲבָל מְטַמֵּא מִקְדָּשׁ עָשִׁיר שֶׁהֵבִיא קָרְבָּן עָנִי יָצָא.

"וְיָצָא הַכֹּהֵן אֶל מִחוּץ לַמַּחֲנֶה". מַה תַּלְמוּד לוֹמַר: "וְרָאָה הַכֹּהֵן", שֶׁיָּכוֹל אֵין לִי מְטַהֵר אֶת הַמְּצֹרָע אֶלָּא כֹּהֵן שֶׁהָיָה לִפְנִים מִן הַמַּחֲנֶה. הָיָה בַּיָּמִים וּבַנְּהָרוֹת וּבַמִּדְבָּרִיּוֹת מִנַּיִן, תַּלְמוּד לוֹמַר: "וְרָאָה הַכֹּהֵן". אִם כֵּן לָמָּה נֶאֱמַר: "וְיָצָא הַכֹּהֵן אֶל מִחוּץ לַמַּחֲנֶה", אֶלָּא כֹּהֵן שֶׁאֶפְשָׁר לוֹ לִכָּנֵס לִפְנִים מִן הַמַּחֲנֶה מְטַהֵר הַמְּצֹרָע, וְאֵין כֹּהֵן מְצֹרָע מְטַהֵר מְצֹרָע. "וְהִנֵּה נִרְפָּא" - שֶׁהָלַךְ לוֹ נִגְעוֹ. "נֶגַע" - שֶׁהָלַךְ לוֹ שֵׂעָר לָבָן. "הַצָּרַעַת" - שֶׁהָלְכָה לָהּ הַמִּחְיָה. אֵין לִי אֶלָּא כֻּלָּן, מִנַּיִן אַף מִקְצָתָן, תַּלְמוּד לוֹמַר: "מִן נֶגַע" - וַאֲפִלּוּ מִקְצָת שֵׂעָר לָבָן, "מִן (הַצָּרַעַת) [הַצָּרוּעַ"] - וַאֲפִלּוּ מִקְצָת הַמִּחְיָה. "מִן הַצָּרוּעַ" - לְהָבִיא אֶת שֶׁפָּרְחָה בְּכֻלּוֹ שֶׁיִּטְעֹן צִפֳּרִין. וַהֲלֹא דִּין הוּא: וּמָה אִם מִי שֶׁטִּהֵר וְאֵין סִימָנֵי טְמֵאִין עִמּוֹ טָעוּן צִפֳּרִין, מִי שֶׁטִּהֵר וְסִימָנִין טְמֵאִין עִמּוֹ אֵינוֹ דִּין שֶׁיִּטְעֹן צִפֳּרִין. הֲרֵי שֶׁעָמְדוּ בּוֹ שְׁנֵי שָׁבוּעוֹת יוֹכִיחַ שֶׁטִּהֵר וְסִימָנִין טְמֵאִין עִמּוֹ וְאֵין טָעוּן צִפֳּרִין, אַף אַתָּה אַל תִּתְמַהּ עַל זֶה עַל שֶׁפָּרְחָה בְּכֻלּוֹ שֶׁאַף עַל פִּי שֶׁטִּהֵר וְסִימָנִים טְמֵאִים עִמּוֹ שֶׁלֹּא יִטְעֹן צִפֳּרִין. תַּלְמוּד לוֹמַר: "מִן הַצָּרוּעַ" - לְהָבִיא אֶת שֶׁפָּרְחָה בְּכֻלּוֹ שֶׁיִּטְעֹן צִפֳּרִין. אֵין בֵּין טָהוֹר מִתּוֹךְ הֶסְגֵּר לְטָהוֹר מִתּוֹךְ הֶחְלֵט, אֶלָּא תִּגְלַחַת וְצִפֳּרִין. דְּאָמַר קְרָא: "וְיָצָא הַכֹּהֵן אֶל מִחוּץ לַמַּחֲנֶה [וְהִנֵּה נִרְפָּא"] - מִי שֶׁצָרַעְתּוֹ תְּלוּיָה בִּרְפוּאוֹת, יָצָא זֶה שֶׁאֵין צָרַעְתּוֹ תְּלוּיָה בִּרְפוּאוֹת אֶלָּא בְּיָמִים.

"וְצִוָּה הַכֹּהֵן וְלָקַח" - צִוּוּי בַּכֹּהֵן, וּלְקִיחָה בְּכָל אָדָם. "וְלָקַח לַמִּטַּהֵר" - לְשֵׁם הַמִּטַּהֵר בֵּין אִישׁ בֵּין אִשָּׁה בֵּין קָטָן. מִכָּאן אָמְרוּ: לָקַח לְאִישׁ - כְּשֵׁרוֹת לְאִשָּׁה, לְאִשָּׁה - כְּשֵׁרוֹת לְאִישׁ, לַבַּיִת - כְּשֵׁרוֹת לַמְּצֹרָע. לַמְּצֹרָע כְּשֵׁרוֹת לַבַּיִת. "צִפֳּרִים" - מִעוּט צִפֳּרִים שְׁתַּיִם, אִם כֵּן לָמָּה נֶאֱמַר: "שְׁתֵּי", שֶׁיְּהוּ שָׁווֹת. וּמִנַּיִן אַף עַל פִּי שֶׁאֵינָן שָׁווֹת כְּשֵׁרוֹת, תַּלְמוּד לוֹמַר: "צִפּוֹר, צִפּוֹר" - רִבָּה. "חַיּוֹת" - וְלֹא שְׁחוּטוֹת, "טְהוֹרוֹת" - וְלֹא טְמֵאוֹת וְלֹא טְרֵפוֹת. "וְעֵץ" - יָכוֹל בְּכָל עֵץ, תַּלְמוּד לוֹמַר "אֶרֶז". אִי אֶרֶז, יָכוֹל טָרָף, תַּלְמוּד לוֹמַר "וְעֵץ" - הָא כֵּיצַד, זוֹ בְּקַעַת שֶׁל אֶרֶז. רַבִּי חֲנִינָא בֶּן גַּמְלִיאֵל אוֹמֵר: וּבְרֹאשָׁהּ טָרָף. אָמַר רַבִּי יְהוּדָה: שַׁבָּתִי הָיְתָה, וְהָלַכְתִּי אַחַר רַבִּי טַרְפוֹן לְבֵיתוֹ. אָמַר לִי: יְהוּדָה בְּנִי, תֵּן לִי סַנְדָּלִי, וְנָתַתִּי לוֹ. פָּשַׁט יָדוֹ לַחַלּוֹן, וְנָתַן לִי מִמֶּנּוּ מַקֵּל. אָמַר לִי: יְהוּדָה בְּנִי, בְּזוֹ טִהַרְתִּי שְׁלשָׁה מְצֹרָעִים. וְלָמַדְתִּי בָּהּ שֶׁבַע הֲלָכוֹת: שֶׁהִיא שֶׁל בְּרוֹת. וְרֹאשָׁהּ טָרוּף. וְאָרְכָּהּ אַמָּה. וְעָבְיָהּ כְּרִבּוּעַ כַּרְעֵי הַמִּטָּה. אֶחָד לִשְׁנַיִם, וּשְׁנַיִם לְאַרְבָּעָה. וּמַזִּין שׁוֹנִין וּמְשַׁלְּשִׁין. וּמְטַהֲרִין בִּפְנֵי הַבַּיִת וְשֶׁלֹּא בִּפְנֵי הַבַּיִת. וּמְטַהֲרִין בַּגְּבוּלִין. "וּשְׁנִי" - יָכוֹל פִקּוּס, תַּלְמוּד לוֹמַר "תּוֹלַעַת". אִי "תּוֹלַעַת" יָכוֹל כָּל צְבוּעִין, תַּלְמוּד לוֹמַר: "וּשְׁנִי". הָא כֵּיצַד, זֶה זְהוֹרִית טוֹבָה. יוֹחָנָן בֶּן דְּהַבַאי אוֹמֵר: "וּשְׁנִי תּוֹלַעַת" - הַשָּׁנִי שֶׁבַּתּוֹלַעַת. מִנַּיִן אִם טְעָמָהּ פְּסָלָהּ, תַּלְמוּד לוֹמַר: "וּשְׁנִי תּוֹלַעַת". "אֵזוֹב" - וְלֹא אֵזוֹב יוֹן, וְלֹא אֵזוֹב כּוֹחֲלִית, וְלֹא אֵזוֹב רוֹמִית, וְלֹא אֵזוֹב מִדְבָּרִי, וְלֹא אֵזוֹב שֶׁיֵּשׁ לוֹ שֵׁם לְוַי. "וְצִוָּה הַכֹּהֵן וְלָקַח לַמִּטַּהֵר שְׁתֵּי צִפֳּרִים חַיּוֹת" - אָמַר רַבִּי יְהוּדָה בְּרַבִּי סִימוֹן: אִלֵּין צִפֳּרַיָּא קוֹלָנִין, אָמַר הַקָּדוֹשׁ בָּרוּךְ הוּא: יָבֹא הַקּוֹל וִיכַפֵּר עַל הַקּוֹל. וְרַבִּי יְהוֹשֻׁעַ בֶּן לֵוִי אָמַר: צִפּוֹר דְּרוֹר, שֶׁאוֹכֶלֶת מִפִּתּוֹ וְשׁוֹתָה מִמֵּימָיו. וַהֲלֹא דְּבָרִים קַל וָחֹמֶר: וּמַה צִּפֳּרִים, שֶׁאוֹכֵל מִפִּתּוֹ וְשׁוֹתֶה מִמֵּימָיו, מְכַפְּרִים עָלָיו, כֹּהֵן שֶׁנֶּהֱנֶה מִיִּשְׂרָאֵל עֶשְׂרִים וְאַרְבַּע מַתָּנוֹת, עַל אַחַת כַּמָּה וְכַמָּה. מִתְלָא אָמַר: דְּאָכִיל בַּהֲדֵי קוֹרָא, יִלְקֶה בַּהֲדֵי קִילָא. "וְצִוָּה הַכֹּהֵן וְשָׁחַט אֶת הַצִּפּוֹר הָאַחַת" - לָמָּה שׁוֹחֵט אַחַת וּמַנִּיחַ אַחַת, לוֹמַר, כְּשֵׁם שֶׁאִי אֶפְשָׁר לִשְׁחוּטָה לַחֲזֹר, כָּךְ אִי אֶפְשָׁר לַנְּגָעִים לַחֲזֹר.

"וְעֵץ אֶרֶז" - זֶה שֶׁאָמַר הַכָּתוּב: "וַיְדַבֵּר עַל הָעֵצִים" - וְכִי אֶפְשָׁר לָאָדָם לְדַבֵּר עַל הָעֵצִים, "מִן הָאֶרֶז אֲשֶׁר בַּלְּבָנוֹן וַעַד הָאֵזוֹב אֲשֶׁר יוֹצֵא בַּקִּיר" - אָמַר שְׁלֹמֹה: מִפְּנֵי מַה מְּצֹרָע זֶה מִטַּהֵר בַּגָּבוֹהַּ שֶׁבַּגְּבוֹהִים וּבַנָּמוּךְ שֶׁבַּנְּמוּכִים, בְּעֵץ אֶרֶז וְאֵזוֹב, אֶלָּא עַל יְדֵי שֶׁאָדָם מַגְבִּיהַּ עַצְמוֹ כְּאֶרֶז הוּא לוֹקֶה בְּצָרַעַת, וְכֵיוָן שֶׁמַּשְׁפִּיל אֶת עַצְמוֹ כְּאֵזוֹב הוּא מִתְרַפֵּא בְּאֵזוֹב. וְכֵן אַתָּה מוֹצֵא בְּעֻזִּיָּהוּ: "וּכְחֶזְקָתוֹ גָּבַהּ לִבּוֹ וְעַד לְהַשְׁחִית וַיִּמְעֹל בַּה' אֱלֹהָיו וְגוֹ' וּבְזַעְפּוֹ עִם הַכֹּהֲנִים וְהַצָּרַעַת זָרְחָה בְּמִצְחוֹ". "וְשָׁחַט אֶת הַצִּפּוֹר הָאַחַת" - לָמָּה שׁוֹחֵט אַחַת וּמְשַׁלֵּחַ אַחַת, אֶלָּא אִם עָשָׂה תְּשׁוּבָה אֵין הַצָּרַעַת חוֹזֶרֶת עָלָיו. "וְהוּבָא אֶל הַכֹּהֵן" - וְהוּא בָּא, לָמָּה, שֶׁהַכֹּל רְחוֹקִים מִמֶּנּוּ. שֶׁכֵּן אִיּוֹב אָמַר: "אוֹהֲבַי וְרֵעַי מִנֶּגֶד נִגְעִי יַעֲמֹדוּ וּקְרוֹבַי מֵרָחוֹק עָמָדוּ", וְכֵן הוּא אוֹמֵר: "בָּדָד יֵשֵׁב" וְגוֹ'. לְכָךְ נֶאֱמַר: "וְהוּבָא".

אָמַר רַבִּי יְהוֹשֻׁעַ בֶּן לֵוִי: מִפְּנֵי מָה אָמְרָה תּוֹרָה מְצֹרָע יָבִיא שְׁתֵּי צִפֳּרִין לְטָהֳרָתוֹ, הוּא עָשָׂה מַעֲשֵׂה פַּטִּיט, אָמְרָה תּוֹרָה יָבִיא קָרְבָּן פַּטִּיט. וְכֵן בִּגְדֵי כְּהֻנָּה מְכַפְּרִין: מְעִיל - מְכַפֵּר עַל לָשׁוֹן הָרַע, אָמַר הַקָּדוֹשׁ בָּרוּךְ הוּא: יָבֹא דָּבָר שֶׁבַּקּוֹל וִיכַפֵּר עַל מַעֲשֵׂה הַקּוֹל. וְאִי אַהֲנֵי מַעֲשָׂיו - נְגָעִים אָתוּ עֲלֵהּ, לֹא אַהֲנוּ מַעֲשָׂיו - מְעִיל מְכַפֵּר. וְהָאָמַר רַבִּי יְהוֹשֻׁעַ בֶּן לֵוִי: לָשׁוֹן הָרַע מִתְכַּפֵּר בַּקְּטֹרֶת, שֶׁנֶּאֱמַר: "וַיִּתֵּן אֶת הַקְּטֹרֶת וַיְכַפֵּר עַל הָעָם", וְתָנָא דְּבֵי רַבִּי יִשְׁמָעֵאל: יָבֹא דָּבָר שֶׁבַּחֲשַׁאי וִיכַפֵּר עַל מַעֲשֵׂה חֲשַׁאי. לָא קַשְׁיָא, הָא בְּצִנְעָא הָא בְּפַרְהֶסְיָא.

צִפּוֹרֵי מְצֹרָע אֲסוּרִין בַּהֲנָאָה מִנָּלָן, דְּתָנָא דְּבֵי רַבִּי יִשְׁמָעֵאל: נֶאֱמַר מַכְשִׁיר וּמְכַפֵּר בִּפְנִים וְנֶאֱמַר מַכְשִׁיר וּמְכַפֵּר בַּחוּץ, מַה בִּפְנִים עָשָׂה בּוֹ מַכְשִׁיר כִּמְכַפֵּר אַף בַּחוּץ עָשָׂה בּוֹ מַכְשִׁיר כִּמְכַפֵּר. אִתְּמַר: צִפּוֹרֵי מְצֹרָע מֵאֵימָתַי הֵן אֲסוּרִין, רַבִּי יוֹחָנָן אָמַר: מִשְּׁעַת שְׁחִיטָה. רֵישׁ לָקִישׁ אָמַר: מִשְּׁעַת לְקִיחָה. רַבִּי יוֹחָנָן סָבַר שְׁחִיטָה הוּא דְּאָסַר לְהוּ. רֵישׁ לָקִישׁ סָבַר יָלִיף "קִיחָה, קִיחָה" מֵעֶגְלָה עֲרוּפָה, מָה עֶגְלָה מֵחַיִּים אַף הָכָא נַמֵּי מֵחַיִּים. "וְצִוָּה הַכֹּהֵן וְשָׁחַט" - צִוּוּי בַּכֹּהֵן, וּשְׁחִיטָה בְּכָל אָדָם, דִּבְרֵי רַבִּי. רַבִּי יוֹסִי בְּר' יְהוּדָה אוֹמֵר: אַף שְׁחִיטָה בַּכֹּהֵן.

"וְשָׁחַט אֶת הַצִּפּוֹר הָאַחַת" אַחַת מִשְּׁתַּיִם. "הָאַחַת" - בְּרוּרָה שֶׁבַּשְּׁתַּיִם. "הָאַחַת" - שֶׁאִם מֵתָה אַחַת מֵהֶן אוֹ שֶׁנַּעֲשֵׂית טְרֵפָה יִקַּח זוּג לַשְּׁנִיָּה. "הָאַחַת אֶל כְּלִי חֶרֶשׂ" - וַהֲלֹא דִּין הוּא: וּמָה אִם בְּמָקוֹם שֶׁלֹּא כָּשְׁרוּ מִשָּׁם לְשָׁם כָּשְׁרוּ בְּעֵרוּבִין, מָקוֹם שֶׁכָּשְׁרוּ מִשָּׁם לְשָׁם אֵינוֹ דִּין שֶׁיִּכְשְׁרוּ בְּעֵרוּבִין. תַּלְמוּד לוֹמַר: "הָאַחַת אֶל כְּלִי חֶרֶשׂ" - וְאֵין שְׁתַּיִם אֶל כְּלִי חֶרֶס. יָכוֹל כָּל הַכֵּלִים, תַּלְמוּד לוֹמַר: "חֶרֶשׂ". אִי חֶרֶס, יָכוֹל מְקֵדָה, תַּלְמוּד לוֹמַר: "כְּלִי". הָא כֵּיצַד, זוֹ פְּיָלִי שֶׁל כְּלִי חֶרֶס. "אֶל כְּלִי חֶרֶשׂ עַל מַיִם חַיִּים" - מַה מַּיִם שֶׁלֹּא נַעֲשָׂה בָּהֶם מְלָאכָה, אַף כְּלִי שֶׁלֹּא נַעֲשָׂה בּוֹ מְלָאכָה. וְסוֹטָה גְּמַר "כְּלִי, כְּלִי" מִמְּצֹרָע, מַה כָּאן כְּלִי חֶרֶשׂ אַף לְהַלָּן כְּלִי חֶרֶשׂ. "מַיִם חַיִּים" - וְלֹא מַיִם מְלוּחִין, וְלֹא מַיִם פּוֹשְׁרִין, וְלֹא מַיִם מְכַזְּבִים, וְלֹא מַיִם מְנַטְּפִין. רַבִּי אֱלִיעֶזֶר אוֹמֵר: מַה מַּיִם שֶׁלֹּא נַעֲשָׂה בָּהֶם מְלָאכָה אַף כְּלִי שֶׁלֹּא נַעֲשָׂה בּוֹ מְלָאכָה. רַבִּי שִׁמְעוֹן אוֹמֵר: מַה מַּיִם בְּרוּרִין שֶׁבְּמִינָן, אַף הַצִּפּוֹר בְּרוּרָה שֶׁבְּמִינָהּ (וְלָקַח) זוֹ (קִבְלִי) [כִּיכְלִי]. וּמִנַּיִן אַתָּה אוֹמֵר נִשְׁפַּךְ הַדָּם - (תֵּעָזֵב) [תָּמוּת] הַמִּשְׁתַּלַּחַת, מֵתָה הַמִּשְׁתַּלַּחַת - יִשָּׁפֵךְ הַדָּם, תַּלְמוּד לוֹמַר: "אֶת הַצִּפּוֹר הַחַיָּה". "יִקַּח אֹתָהּ" - מְלַמֵּד שֶׁמַּפְרִישָׁה בְּעַצְמָהּ. "וְאֶת עֵץ הָאֶרֶז וְאֶת שְׁנִי הַתּוֹלַעַת וְאֶת הָאֵזוֹב וְטָבַל אוֹתָם וְאֵת הַצִּפֹּר הַחַיָּה בְּדַם הַצִּפֹּר" - מַה תַּלְמוּד לוֹמַר, שֶׁיָּכוֹל הוֹאִיל וְלֹא הָיְתָה עִמָּהֶן בִּכְלָל אֲגִידָה לֹא תְּהֵא עִמָּהֶן בִּכְלַל טְבִילָה, תַּלְמוּד לוֹמַר: "וְטָבַל אוֹתָם וְאֵת הַצִּפֹּר הַחַיָּה בְּדַם הַצִּפֹּר הַשְּׁחוּטָה" - הֶחֱזִיר אֶת הַצִּפּוֹר לִכְלָל טְבִילָה. כֵּיצַד הוּא עוֹשֶׂה, נוֹטֵל עֵץ אֶרֶז וְאֵזוֹב וּשְׁנֵי תּוֹלַעַת וְכוֹרְכָן בִּשְׁיָרֵי לָשׁוֹן, וּמַקִּיף לָהֶם רָאשֵׁי אֲגַפַּיִם וְזָנָב שֶׁל שְׁנִיָּה, טוֹבֵל וּמַזֶּה. "בְּדַם". יָכוֹל בְּדַם וַדַּאי, תַּלְמוּד לוֹמַר: "בְּמַיִם חַיִּים". אִי בְּמַיִם חַיִּים יָכוֹל עַד שֶׁיְּהוּ כֻּלּוֹ מַיִם חַיִּים, תַּלְמוּד לוֹמַר "בְּדַם". הָא כֵּיצַד, מַיִם חַיִּים שֶׁדַּם הַצִּפּוֹר נִכָּר בָּהֶם, וְשִׁעֲרוּ חֲכָמִים רְבִיעִית. "שְׁחוּטָה" - וְלֹא מְלוּקָה. שֶׁהָיָה בַּדִּין: הוֹאִיל וְהֶכְשֵׁרוֹ בִּפְנִים בָּעוֹף וְהֶכְשֵׁרוֹ בַּחוּץ בָּעוֹף, מַה הֶכְשֵׁרוֹ בִּפְנִים מְלוּקָה אַף הֶכְשֵׁרוֹ בַּחוּץ מְלוּקָה. תַּלְמוּד לוֹמַר: "שְׁחוּטָה" - וְלֹא מְלוּקָה. "אֶל כְּלִי חֶרֶשׂ עַל מַיִם חַיִּים" - רְבִיעִית מַיִם לַמְּצֹרָע. מַיִם שֶׁדַּם צִפּוֹר נִכָּר בָּהֶם, וְכַמָּה הֵן, רְבִיעִית. עֶשֶׂר רְבִיעִיּוֹת הֵן (כָּתוּב לְעֵיל).

{rרמז תקסr}  תָּנוּ רַבָּנָן: שְׁלשָׁה צְרִיכִין שֶׁיֵּרָאוּ: עֲפַר סוֹטָה, וְאֵפֶר פָּרָה, וְרֹק יְבָמָה. מִשּׁוּם רַבִּי יִשְׁמָעֵאל אָמְרוּ: אַף דַּם צִפּוֹר. מַאי טַעֲמָא דְּרַבִּי יִשְׁמָעֵאל, דִּכְתִיב: "וְאֵת הַצִּפֹּר הַחַיָּה וְגוֹ' בְּדַם הַצִּפּוֹר הַשְּׁחוּטָה" - וְתַנְיָא: יָכוֹל בְּדָם וְלֹא בְּמַיִם, תַּלְמוּד לוֹמַר: "בַּמַּיִם". אִי בְּמַיִם יָכוֹל בְּמַיִם וְלֹא בְּדָם, תַּלְמוּד לוֹמַר: "בְּדַם". הָא כֵּיצַד, הָבֵא מַיִם שֶׁדַּם צִפּוֹר נִכָּר בָּהֶם. וְכַמָּה, רְבִיעִית. וְרַבָּנָן, הַהוּא לְגוּפֵהּ (מַאי) [וְהָכִי] קָאָמַר רַחֲמָנָא: הַטְבֵּל בַּדָּם וּבַמַּיִם. וְרַבִּי יִשְׁמָעֵאל, אִם כֵּן לִכְתֹּב וְטָבַל בָּהֶם, בְּדַם וּבַמַּיִם לָמָּה לִי, לְנִכָּר. וְרַבָּנָן, אִי כְּתַב רַחֲמָנָא "וְטָבַל בָּהֶם" הֲוָה אָמֵינָא הַאי לְחֻדֵּהּ וְהַאי לְחֻדֵּהּ, כָּתַב רַחֲמָנָא "בְּדַּם וּבַמַּיִם" - לְעָרְבָן. וְרַבִּי יִשְׁמָעֵאל, לְעָרְבָן כְּתִיב קְרָא אַחֲרִינָא: "וְשָׁחַט אֶת הַצִּפּוֹר הָאַחַת אֶל כְּלִי חֶרֶשׂ עַל מַיִם חַיִּים". וְרַבָּנָן, אִי מֵהַהִיא הֲוָה אָמֵינָא לִשְׁחֲטֵהּ סָמוּךְ לַמָּנָא וְנִנְקְטִינְהוּ לַוְּרִידִין וְלִקַבֵּל לַדָּם בְּמָנָא אַחֲרִינָא, קָא מַשְׁמָע לָן. בָּעָא מִנֵּהּ רַבִּי יִרְמְיָה מֵרַבִּי זֵירָא: גְּדוֹלָה וּמַדְחָה אֶת הַמַּיִם קְטַנָּה וְנִדְחֵית מִפְּנֵי הַמַּיִם, מַהוּ, אָמַר לֵהּ: לָאו אָמֵינָא לָךְ: לֹא תַּפִּיק נַפְשָׁךְ לְבַר מֵהִלְכְתָא. בְּצִפּוֹר דְּרוֹר שִׁעֲרוּ רַבָּנָן, וְאֵין לְךָ גְּדוֹלָה שֶׁמַּדַּחַת אֶת הַמַּיִם וְאֵין לְךָ קְטַנָּה שֶׁנִּדְחֵית מִפְּנֵי הַמַּיִם.

"וְהִזָּה" וְלֹא מַטִּיף, וְלֹא זוֹרֵק. [וְהִזָּה] - לְאַחַר יָדָיו שֶׁל מְצֹרָע. וְיֵשׁ אוֹמְרִים: עַל מִצְחוֹ. וְ"הִזָּה עַל הַמִּטַּהֵר מִן הַצָּרַעַת שֶׁבַע פְּעָמִים" - הַנִּטְהָר מִן הַצָּרַעַת טָעוּן הַזָּאַת שֶׁבַע, וְאֵין טְמֵא מֵת טָעוּן הַזָּאַת שֶׁבַע. וַהֲלֹא דִּין הוּא: וּמָה אִם מְצֹרָע שֶׁאֵין טָעוּן הַזָּאַת שְׁלִישִׁי וּשְׁבִיעִי טָעוּן הַזָּאַת שֶׁבַע, טְמֵא מֵת שֶׁטָּעוּן הַזָּאַת שְׁלִישִׁי וּשְׁבִיעִי אֵינוֹ דִּין שֶׁיִּטְעֹן הַזָּאַת שֶׁבַע, תַּלְמוּד לוֹמַר: "וְהִזָּה עַל הַמִּטַּהֵר מִן הַצָּרַעַת שֶׁבַע פְּעָמִים" - טָהוֹר מִן הַצָּרַעַת טָעוּן הַזָּאַת שֶׁבַע, וְאֵין טְמֵא מֵת טָעוּן הַזָּאַת שֶׁבַע. קַל וָחֹמֶר לִמְצֹרָע שֶׁטָּעוּן הַזָּאַת שְׁלִישִׁי וּשְׁבִיעִי: וּמָה אִם טְמֵא מֵת שֶׁאֵין טָעוּן הַזָּאַת שֶׁבַע, טָעוּן הַזָּאַת שְׁלִישִׁי וּשְׁבִיעִי, מְצֹרָע שֶׁטָּעוּן הַזָּאַת שֶׁבַע אֵינוֹ דִּין שֶׁיִּטְעֹן הַזָּאַת שְׁלִישִׁי וּשְׁבִיעִי. תַּלְמוּד לוֹמַר: "שֶׁבַע פְּעָמִים וְטִהֲרוֹ" - הַזָּאַת שֶׁבַע הוּא טָעוּן, וְאֵינוֹ טָעוּן הַזָּאַת שְׁלִישִׁי וּשְׁבִיעִי. "וְטִהֲרוֹ" - (בְּדָמִים) [בִּדְבָרִים] הַנַּעֲשִׂים בְּגוּפוֹ. יָכוֹל הֲרֵי הוּא מְסֻלָּק, תַּלְמוּד לוֹמַר: "וְשָׁלַּח, וְכִבֶּס, וְגִלַּח, וְרָחַץ. יָכוֹל יְהוּ כֻּלָּן מְעַכְּבִין אוֹתוֹ, תַּלְמוּד לוֹמַר: "וְטִהֲרוֹ, וְטִהֵר" - טָהֳרָה אָמוּר (לְמַטָּה) [לְמַעְלָה] וְטָהֳרָה אָמוּר כָּאן, מַה טָּהֳרָה הָאָמוּר (לְמַטָּה) [לְמַעְלָה] בִּדְבָרִים הַנַּעֲשִׂים בְּגוּפוֹ אַף טָהֳרָה הָאָמוּר כָּאן בִּדְבָרִים הַנַּעֲשִׂים בְּגוּפוֹ.

{rרמז תקסאr}  "כָּל צִפּוֹר טְהוֹרָה תֹּאכֵלוּ" - לְרַבּוֹת הַמְשֻׁלַּחַת. "וְזֶה אֲשֶׁר לֹא תֹּאכְלוּ" - לְרַבּוֹת אֶת הַשְּׁחוּטָה, וְאֵיפוּךְ אֲנָא, אָמַר רַבִּי יוֹחָנָן מִשֵּׁם רַבִּי שִׁמְעוֹן בֶּן יוֹחַאי: לֹא מָצִינוּ רֹב בַּעֲלֵי חַיִּים שֶׁאֲסוּרִין. תָּנָא דְּבֵי רַבִּי יִשְׁמָעֵאל: "וְשִׁלַּח עַל פְּנֵי הַשָּׂדֶה" - מַה שָּׂדֶה מֻתֶּרֶת אַף הַאי נַמֵּי מֻתֶּרֶת. וְהַאי "שָׂדֶה" לְהָכִי הוּא דְּאָתָא, הָא מִבָּעֵי לֵיהּ לְכִדְתַנְיָא: "שָׂדֶה" - שֶׁלֹּא יַעֲמֹד בְּצוֹר וְיִזְרְקֶנָּה לַיָּם, בִּגְבָת וְיִזְרְקֶנָּה לַמִּדְבָּר, וְשֶׁלֹּא יַעֲמֹד חוּץ לָעִיר וְיִזְרְקֶנָּה בְּתוֹךְ הָעִיר, אֶלָּא כָּל שֶׁעוֹמֵד בָּעִיר וְיִזְרְקֶנָּה חוּץ לַחוֹמָה. וְאִידָךְ, אִם כֵּן נִכְתֹּב קְרָא "שָׂדֶה" מַאי "הַשָּׂדֶה", שְׁמַע מִנַּהּ תַּרְתֵּי. רָבָא אָמַר: לֹא אָמְרָה תּוֹרָה שְׁלַח לְתַקָּלָה. "עַל פְּנֵי (הָעִיר) [הַשָּׂדֶה"] - שֶׁאִם שִׁלְּחָהּ וְחָזְרָה לְתוֹךְ יָדוֹ, תְּהֵא מֻתֶּרֶת בַּאֲכִילָה.

"וְכִבֶּס הַמִּטַּהֵר אֶת בְּגָדָיו" - אָמַר רַבִּי שִׁמְעוֹן: וּמַה בָּא זֶה לְלַמְּדֵנוּ, אִם לְלַמֵּד שֶׁיְּטַמֵּא בְּגָדִים בְּמַגָּע, הֲרֵי קַל וָחֹמֶר הוּא: וּמָה אִם יְמֵי סִפְרוֹ שֶׁאֵין מְטַמֵּא בְּבִיאָה מְטַמֵּא בְּגָדִים בְּמַגָּע, יְמֵי גְּמָרוֹ שֶׁמְּטַמֵּא בְּבִיאָה אֵינוֹ דִּין שֶׁיְּטַמֵּא בְּגָדִים בְּמַגָּע. אִם כֵּן לָמָּה נֶאֱמַר: "וְכִבֶּס הַמִּטַּהֵר אֶת בְּגָדָיו", מִלְּטַמֵּא מִשְׁכַּב וּמוֹשָׁב. מִפְּנֵי שֶׁהֵן שְׁנֵי כִּבּוּסֵי בְּגָדִים: אֶחָד מִלְּטַמֵּא מִשְׁכָּב וּמוֹשָׁב, וְאֶחָד מִלְּטַמֵּא בְּגָדִים בְּמַגָּע. "וְגִלַּח אֶת כָּל שְׂעָרוֹ" - יָכוֹל אַף בֵּית הַסְּתָרִים, הֲרֵי אַתָּה דָּן: נֶאֱמַר תִּגְלַחַת בִּימֵי סִפְרוֹ וְנֶאֱמַר תִּגְלַחַת בִּימֵי גְּמָרוֹ, מַה תִּגְלַחַת הָאָמוּר בִּימֵי סִפְרוֹ פְּרָט לְבֵית הַסְּתָרִים, אַף תִּגְלַחַת הָאָמוּר בִּימֵי גָּמְרוֹ פְּרָט לְבֵית הַסְּתָרִים. הֵן אִם הֵקֵל בִּימֵי סִפְרוֹ שֶׁאֵין מְטַמֵּא מִשְׁכָּב וּמוֹשָׁב וְאֵין מְטַמֵּא בְּבִיאָה, (וְקַל וָחֹמֶר) [נֵיקֵל] בִּימֵי גְּמָרוֹ שֶׁהוּא מְטַמֵּא מִשְׁכָּב וּמוֹשָׁב וּמְטַמֵּא בְּבִיאָה, הוֹאִיל וּמְטַמֵּא בְּמִשְׁכָּב וּמוֹשָׁב וּמְטַמֵּא בְּבִיאָה יְגַלֵּחַ אַף בֵּית הַסְּתָרִים. תַּלְמוּד לוֹמַר: "כָּל שְׂעָרוֹ, כָּל שְׂעָרוֹ" לִגְזֵרָה שָׁוָה, מַה כָּל שְׂעָרוֹ הָאָמוּר בִּימֵי סִפְרוֹ פְּרָט לְבֵית הַסְּתָרִים, אַף כָּל שְׂעָרוֹ הָאָמוּר בִּימֵי גְּמָרוֹ פְּרָט לְבֵית הַסְּתָרִים.

"וְרָחַץ אֶת בְּשָׂרוֹ בַּמַּיִם" - וַאֲפִלּוּ בְּמֵי מִקְוֶה. וַהֲלֹא דִּין הוּא וּמָה אִם הַזָּב שֶׁאֵין טָעוּן הַזָּאַת מַיִם חַיִּים טָעוּן בִּיאַת מַיִם חַיִּים, מְצֹרָע שֶׁטָּעוּן הַזָּאַת מַיִם חַיִּים אֵינוֹ דִּין שֶׁיִּטְעֹן בִּיאַת מַיִם חַיִּים, תַּלְמוּד לוֹמַר: "וְרָחַץ בַּמַּיִם" - אֲפִלּוּ בְּמֵי מִקְוֶה. "וְרָחַץ בַּמַּיִם וְטָהֵר וְאַחַר יָבֹא אֶל הַמַּחֲנֶה" - רְחִיצַת גּוּפוֹ מְעַכַּבְתּוֹ לִכָּנֵס לִפְנִים מִן הַמַּחֲנֶה, וְאֵין (כִּפּוּרִים) מְעַכְּבִין אוֹתוֹ לִכָּנֵס לִפְנִים מִן הַמַּחֲנֶה. "וְיָשַׁב מִחוּץ לְאָהֳלוֹ" - אָמַר רַב חִסְדָּא: מִנַּיִן לִמְצֹרַעַת שֶׁמֻּתֶּרֶת בְּתַשְׁמִישׁ הַמִּטָּה, שֶׁנֶּאֱמַר: "וְיָשַׁב מִחוּץ לְאָהֳלוֹ שִׁבְעַת יָמִים" - וְלֹא מִחוּץ לְאָהֳלָהּ. "וְיָשַׁב מִחוּץ לְאָהֳלוֹ" - שֶׁיְּהֵא כִּמְנֻדֶּה וְאָבֵל, אָסוּר בְּתַשְׁמִישׁ הַמִּטָּה. "אָהֳלוֹ" - אֵין "אָהֳלוֹ" אֶלָּא אִשְׁתּוֹ, שֶׁנֶּאֱמַר: "שׁוּבוּ לָכֶם לְאָהֳלֵיכֶם". "שִׁבְעַת יָמִים" - וְלֹא יְמֵי חִלּוּטוֹ, דִּבְרֵי רַבִּי. רַבִּי יוֹסִי בְּרַבִּי יְהוּדָה אוֹמֵר: קַל וָחֹמֶר לִימֵי חִלּוּטוֹ. אָמַר רַבִּי חִיָּא: אָמַרְתִּי לִפְנֵי רַבִּי: וַהֲלֹא לִמְּדַנִי רַבִּי שֶׁלֹּא הָיָה לוֹ יוֹתָם לְעֻזִּיָּהוּ אֶלָּא בִּימֵי חִלּוּטוֹ, אָמַר לוֹ: אַף אֲנִי כָּךְ אָמַרְתִּי.

"וְהָיָה בַּיּוֹם הַשְּׁבִיעִי יְגַלַּח אֶת כָּל שְׂעָרוֹ" - כְּלָל, "אֶת רֹאשׁוֹ וְאֶת זְקָנוֹ וְאֶת גַּבּוֹת עֵינָיו" - פְּרָט "וְאֶת כָּל שְׂעָרוֹ יְגַלַּח" - חָזַר וְכָלַל, כְּלָל וּפְרָט וּכְלָל אִי אַתָּה דָּן אֶלָּא כְּעֵין הַפְּרָט, מָה הַפְּרָט מְפֹרָשׁ מְקוֹם כִּנּוּס שֵׂעָר וְנִרְאֶה, אַף כָּל מְקוֹם כִּנּוּס שֵׂעָר וְנִרְאֶה, מַאי רַבִּי, רַבִּי שְׂעַר הָרַגְלַיִם. וּמַאי מִעֵט, מִעֵט דְּבֵית הַשֶּׁחִי וּדְכֻלֵּי גּוּפֵהּ. וַהֲלָכָה מְגַלֵּחַ כָּל גּוּפוֹ. דְּתַנְיָא: בָּא לוֹ לְטַהֵר אֶת הַמְּצֹרָע - מַעֲבִיר תַּעַר עַל כָּל בְּשָׂרוֹ, שֶׁנֶּאֱמַר: "וּבַיּוֹם הַשְּׁבִיעִי יְגַלַּח" - שֶׁתְּהֵא תִּגְלַחַת שְׁנִיָּה כְּתִגְלַחַת רִאשׁוֹנָה. רַב אַשִּׁי אָמַר: הָא מַתְנִיתִין רַבִּי שִׁמְעוֹן הִיא, דְּדָרִישׁ כְּלָלִי וּפְרָטִי. וּמְגַלֵּחַ כְּדִלְעֵיל מַנִּי, רַבִּי עֲקִיבָא הִיא, דְּדָרִישׁ רִבּוּיֵי וּמִעוּטֵי, דְּתַנְיָא: "אֶת כָּל שְׂעָרוֹ" - רִבָּה, "אֶת רֹאשׁוֹ וְאֶת זְקָנוֹ וְאֶת גַּבּוֹת עֵינָיו" - מִעֵט, "וְאֶת כָּל שְׂעָרוֹ יְגַלַּח" - חָזַר וְרִבָּה, מַאי רַבִּי, רַבִּי כָּל מִלֵּי, וּמַאי מִעֵט, מִעֵט שֶׁבְּתוֹךְ הַחֹטֶם. "בַּשְּׁבִיעִי" - יָכוֹל בֵּין בַּיּוֹם בֵּין בַּלַּיְלָה, תַּלְמוּד לוֹמַר: "בַּיּוֹם" - וְלֹא בַּלַּיְלָה. "יְגַלַּח אֶת כָּל שְׂעָרוֹ" - יָכוֹל אַף בֵּית הַסְּתָרִים, תַּלְמוּד לוֹמַר: "גַּבּוֹת עֵינָיו" - מַה גַּבּוֹת עֵינָיו בַּנִּרְאֶה פְּרָט לְבֵית הַסְּתָרִים, אַף כָּל שְׂעָרוֹ בַּנִּרְאֶה פְּרָט לְבֵית הַסְּתָרִים. אִי מַה גַּבּוֹת עֵינָיו מְקוֹם כִּנּוּס שֵׂעָר וְנִרְאֶה אַף אֵין לִי אֶלָּא מְקוֹם כִּנּוּס שֵׂעָר וְנִרְאֶה, מִנַּיִן מְקוֹם כִּנּוּס שֵׂעָר שֶׁאֵין נִרְאֶה, פִּזּוּר שֵׂעָר וְנִרְאֶה, פִּזּוּר שֵׂעָר שֶׁאֵין נִרְאֶה, תַּלְמוּד לוֹמַר: "וְאֶת כָּל שְׂעָרוֹ יְגַלֵּחַ". "רֹאשׁוֹ" - מַה תַּלְמוּד לוֹמַר, לְפִי שֶׁנֶּאֱמַר: "לֹא תַקִּיפוּ פְּאַת רֹאשְׁכֶם" - שׁוֹמֵעַ אֲנִי אַף מְצֹרָע כֵּן, תַּלְמוּד לוֹמַר: "רֹאשׁוֹ". וְקָסָבַר הַאי תַּנָּא הַקָּפַת כָּל הָרֹאשׁ שְׁמָהּ הַקָּפָה, "זְקָנוֹ" - מַה תַּלְמוּד לוֹמַר, לְפִי שֶׁנֶּאֱמַר: "וּפְאַת זְקָנָם לֹא יְגַלֵּחוּ" - שׁוֹמֵעַ אֲנִי אַף כֹּהֵן מְצֹרָע כֵּן, תַּלְמוּד לוֹמַר: "זְקָנוֹ". "רֹאשׁוֹ" - מַה תַּלְמוּד לוֹמַר, לְפִי שֶׁנֶּאֱמַר "תַּעַר לֹא יַעֲבֹר עַל רֹאשׁוֹ", שׁוֹמֵעַ אֲנִי אַף נָזִיר מְצֹרָע כֵּן, תַּלְמוּד לוֹמַר: רֹאשׁוֹ.

{rרמז תקסבr}  תְּנָן: "אֵינוֹ חַיָּב עַד שֶׁיִּלְקְטֶנּוּ בְּתַעַר. רַבִּי אֱלִיעֶזֶר אוֹמֵר: אֲפִלּוּ לִקְּטוֹ בַּמַּלְקֵט וּבָרְהִיטְנִי חַיָּב". מַאי טַעֲמָא דְּרַבָּנָן, דְּתַנְיָא: "זְקָנוֹ" מַה תַּלְמוּד לוֹמַר, לְפִי שֶׁנֶּאֱמַר: "וּפְאַת זְקָנָם לֹא יְגַלֵּחוּ" - יָכוֹל אַף מְצֹרָע כֵּן, תַּלְמוּד לוֹמַר: "זְקָנוֹ". וּמִנָּלָן דִּבְתַעַר, דְּתַנְיָא: "וּפְאַת זְקָנָם לֹא יְגַלֵּחוּ" - יָכוֹל אֲפִלּוּ גִּלְּחוֹ בְּמִסְפָּרַיִם יְהֵא חַיָּב, תַּלְמוּד לוֹמַר: "וְלֹא תַשְׁחִית אֵת פְּאַת זְקָנֶךָ". אִי "לֹא תַשְׁחִית" יָכוֹל אֲפִלּוּ לִקְּטוֹ בְּמַלְקֵט וּרְהִיטְנִי יְהֵא חַיָּב, תַּלְמוּד לוֹמַר: "וּפְאַת זְקָנָם לֹא יְגַלֵּחוּ". הָא כֵּיצַד, גִּלּוּחַ שֶׁיֵּשׁ בּוֹ הַשְׁחָתָה, הֱוֵי אוֹמֵר: זֶה תַּעַר. וְר' אֱלִיעֶזֶר מַאי טַעֲמָא, יָלִיף מֵ"רֹאשׁוֹ". דְּתַנְיָא: "רֹאשׁוֹ" - מַה תַּלְמוּד לוֹמַר, לְפִי שֶׁנֶּאֱמַר גַּבֵּי נָזִיר: "תַּעַר לֹא יַעֲבֹר עַל רֹאשׁוֹ" - יָכוֹל אַף נָזִיר מְצֹרָע כֵּן, תַּלְמוּד לוֹמַר: "רֹאשׁוֹ". וְרַבָּנָן הַאי "רֹאשׁוֹ" מַאי דָּרְשִׁי בֵּהּ, מִבָּעֵי לֵהּ לְמִידְחֵי לָאו דְּהַקָּפָה. דְּתַנְיָא: "לֹא תַקִּיפוּ פְּאַת רֹאשְׁכֶם" - יָכוֹל אַף מְצֹרָע כֵּן, תַּלְמוּד לוֹמַר: "רֹאשׁוֹ". וְלָמָּה לִי לְמִכְתַּב "רֹאשׁוֹ" תִּפּוּק לֵהּ מִ"זְּקָנוֹ", דְּתַנְיָא: "זְקָנוֹ" - מַה תַּלְמוּד לוֹמַר, לְפִי שֶׁנֶּאֱמַר: "וּפְאַת זְקָנָם לֹא יְגַלֵּחוּ" - יָכוֹל אַף מְצֹרָע כֵּן, תַּלְמוּד לוֹמַר: "זְקָנוֹ". לָמָּה לִי לְמִכְתָּב "רֹאשׁוֹ", וְלָמָּה לִי לְמִכְתָּב "זְקָנוֹ", צְרִיכָא. דְּאִי כָּתַב רַחֲמָנָא "זְקָנוֹ" וְלֹא כָּתַב "רֹאשׁוֹ", הֲוָה אֲמֵינָא הַקָּפַת כָּל הָרֹאשׁ לֹא שְׁמָהּ הַקָּפָה, לְהָכֵי כָּתַב רַחֲמָנָא רֹאשׁוֹ. וְאִי כָּתַב "רֹאשׁוֹ" הֲוָה אֲמֵינָא מַשְׁמַע תַּרְתֵּי: מַשְׁמַע דְּאָתֵי עֲשֵׂה וְדָחֵי לֹא תַּעֲשֶׂה, וּמַשְׁמַע דְּהַקָּפַת כָּל הָרֹאשׁ שְׁמָהּ הַקָּפָה, אַכַּתִּי בְּתַעַר מְנָלָן, לְהָכֵי כָּתַב "זְקָנוֹ". וְרַבִּי אֱלִיעֶזֶר דְּאָתֵי עֲשֵׂה וְדָחֵי לֹא תַּעֲשֶׂה יָלִיף מִגְּדִילִים, דְּתַנְיָא: "לֹא תִלְבַּשׁ שַׁעַטְנֵז" וְגוֹ' - הָא גְּדִילִים תַּעֲשֶׂה לְךָ מֵהֶם.

לֵימָא הַקָּפַת כָּל הָרֹאשׁ תַּנָּאֵי הִיא, דְּתָנוּ רַבָּנָן: "רֹאשׁוֹ" - מַה תַּלְמוּד לוֹמַר, לְפִי שֶׁנֶּאֱמַר: "לֹא תַקִּיפוּ" - יָכוֹל אַף בַּמְצֹרָע כֵּן, תַּלְמוּד לוֹמַר: "רֹאשׁוֹ". וְתַנְיָא אִידָךְ: "רֹאשׁוֹ" מַה תַּלְמוּד לוֹמַר, לְפִי שֶׁנֶּאֱמַר גַּבֵּי נָזִיר: "תַּעַר לֹא יַעֲבֹר עַל רֹאשׁוֹ" - יָכוֹל אַף נָזִיר מְצֹרָע כֵּן, תַּלְמוּד לוֹמַר "רֹאשׁוֹ". מַאי לָאו תַּנָּאֵי הִיא. וּמַאן דְּאָמַר מִנָּזִיר סָבַר הַקָּפַת כָּל הָרֹאשׁ לֹא שְׁמָהּ הַקָּפָה, וְכִי אָתָא קְרָא לְמִדְחֵי לֹא תַּעֲשֶׂה וַעֲשֵׂה. וְאִידָךְ סָבַר שְׁמָהּ הַקָּפָה, וְכִי אָתָא קְרָא לְמִדְחֵי לָאו גְּרֵידָא. אָמַר רָבָא: דְּכֻלֵּי עָלְמָא הַקָּפַת כָּל הָרֹאשׁ שְׁמָהּ הַקָּפָה, וּמַאן דְּקָא מוֹקִים לֵיהּ קְרָא לְמִידְחֵי לֹא תַּעֲשֶׂה וַעֲשֵׂה לָאו גְּרֵידָא מְנָא לֵהּ, יָלִיף מִגְּדִילִים, דְּאָמַר קְרָא: "לֹא תִלְבַּשׁ שַׁעַטְנֵז" - הָא גְּדִילִים תַּעֲשֶׂה לְךָ מֵהֶם. וּמַאן דְּנָפְקָא לֵיהּ מֵרֹאשׁוֹ מַאי טַעֲמָא לֹא נָפְקָא לֵיהּ מִ"גְּדִילִים", אָמַר לָךְ: גְּדִילִים לְכִדְרָבָא, דְּרָבָא רָמֵי: "וְנָתְנוּ עַל צִיצִית הַכָּנָף" - [מִין כָּנָף], וּכְתִיב: "צֶמֶר וּפִשְׁתִּים יַחְדָּו". הָא כֵּיצַד, צֶמֶר וּפִשְׁתִּים פוֹטְרִין בֵּין בְּמִינָן בֵּין שֶׁלֹּא בְּמִינָן, שְׁאָר מִינִין, בְּמִינָן - פּוֹטְרִין, שֶׁלֹּא בְּמִינָן - אֵינָן פּוֹטְרִין. וְהַאי תַּנָּא דְּמַפִּיק רֹאשׁוֹ לְלַאו גְּרֵידָא, דְּאָתֵי עֲשֵׂה וְדָחֵי לֹא תַּעֲשֶׂה וַעֲשֵׂה מְנָא לֵהּ, נָפְקָא לֵהּ מִ"זְּקָנוֹ". דְּתַנְיָא: "זְקָנוֹ" מַה תַּלְמוּד לוֹמַר, לְפִי שֶׁנֶּאֱמַר: "וּפְאַת זְקָנָם לֹא יְגַלֵּחוּ" - יָכוֹל אַף כֹּהֵן מְצֹרָע כֵּן, תַּלְמוּד לוֹמַר: "זְקָנוֹ". וּמַאן דְּמַפִּיק מֵרֹאשׁוֹ לַעֲשֵׂה וְלֹא תַּעֲשֶׂה, לֵילִיף מִזְּקָנוֹ, וְלִטְעָמָיךְ דְּקַיְמָא לָן בְּעָלְמָא לָא אָתֵי עֲשֵׂה וְדָחֵי אֶת לֹא תַּעֲשֶׂה וַעֲשֵׂה, לֵילִיף מִכֹּהֵן דְּדָחֵי, אֶלָּא מִכֹּהֵן לֹא יָלְפִינָן, מַה לְּכֹהֵן שֶׁכֵּן לָאו שֶׁאֵינוֹ שָׁוֶה בַּכֹּל. נָזִיר נַמֵּי מִכֹּהֵן לֹא יָלִיף, שֶׁכֵּן לָאו שֶׁאֵינוֹ שָׁוֶה בַּכֹּל. וּמַאן דְּמוֹקִים לְרֹאשׁוֹ בְּנָזִיר, לָמָּה לִי "זְקָנוֹ", מִבָּעֵי לֵיהּ לְכִדְתַנְיָא: "וּפְאַת זְקָנָם לֹא יְגַלֵּחוּ" - יָכוֹל גִּלְּחוֹ בְּמִסְפָּרַיִם יְהֵא חַיָּב, תַּלְמוּד לוֹמַר: "וְלֹא תַשְׁחִית". אִי "לֹא תַשְׁחִית" יָכוֹל לִקְּטוֹ בְּמַלְקֵט וּרְהִיטְנִי יְהֵא חַיָּב, תַּלְמוּד לוֹמַר: "וּפְאַת זְקָנָם לֹא יְגַלֵּחוּ". הָא כֵּיצַד, אֵיזֶהוּ גִּלּוּחַ שֶׁיֵּשׁ בּוֹ הַשְׁחָתָה, הֱוֵי אוֹמֵר: זֶה תַּעַר. וּמַאן דְּמַפִּיק "רֹאשׁוֹ" לְלָאו גְּרֵידָא, לָמָּה לִי לְמִכְתָּב "רֹאשׁוֹ" וְלָמָּה לִי לְמִכְתָּב "זְקָנוֹ", מַשְׁמַע לְמִדְחִי לָאו גְּרֵידָא וּמַשְׁמַע לְמִדְחִי לֹא תַּעֲשֶׂה וַעֲשֵׂה, הִלְכָּךְ שָׁקוּל הוּא וְיָבוֹאוּ שְׁנֵיהֶם. כֹּהֵן מִנָּזִיר לֹא יָלִיף, שֶׁכֵּן יֶשְׁנוֹ בִּשְׁאֵלָה. נָזִיר מִכֹּהֵן לֹא יָלִיף, שֶׁכֵּן לָאו שֶׁאֵינוֹ שָׁוֶה בַּכֹּל. וּבְעָלְמָא לֹא יָלְפִינָן מִנַּיְהוּ, מִשּׁוּם דְּאִכָּא לְמִפְרָךְ כִּדְאַמָרָן. מַה תַּלְמוּד לוֹמַר "רֹאשׁוֹ", וּמַה תַּלְמוּד לוֹמַר "זְקָנוֹ", מִפְּנֵי שֶׁיֵּשׁ בָּרֹאשׁ מַה שֶּׁאֵין בַּזָּקָן, וּבַזָּקָן מַה שֶּׁאֵין בָּרֹאשׁ. הָרֹאשׁ אָסוּר בְּמִסְפָּרַיִם כִּבְתַעַר, הַזָּקָן אֵין אָסוּר בְּמִסְפָּרַיִם כִּבְתַעַר. זָקָן אָסוּר בְּכָל אָדָם, הָרֹאשׁ אֵין אָסוּר בְּכָל אָדָם. הָא מִפְּנֵי שֶׁיֵּשׁ בָּרֹאשׁ מַה שֶּׁאֵין בַּזָּקָן וּבַזָּקָן מַה שֶּׁאֵין בָּרֹאשׁ, צָרִיךְ לוֹמַר "רֹאשׁוֹ" וְצָרִיךְ לוֹמַר "זְקָנוֹ". רַבִּי יוֹסֵי הַגְּלִילִי אוֹמֵר: "גַּבּוֹת עֵינָיו" - וְלֹא רִיסֵי עֵינָיו. "אֶת כָּל שְׂעָרוֹ" - מַה תַּלְמוּד לוֹמַר "יְגַלַּח", לִתֵּן אַחֲרָיוּת לַתִּגְלַחַת, שֶׁאִם לֹא גִּלֵּחַ בַּשְּׁבִיעִי יְגַלֵּחַ בַּשְּׁמִינִי וּבַתְּשִׁיעִי וּבָעֲשִׂירִי. שְׁלשָׁה מְגַלְּחִים וְתִגְלַחְתָּן מִצְוָה: נָזִיר, וּמְצֹרָע, וּלְוִיִּים. וְכֻלָּן שֶׁגִּלְּחוּ בְּלֹא תַּעַר אוֹ שֶׁשִּׁיְּרוּ שְׁתֵּי שְׂעָרוֹת, לֹא עָשׂוּ כְּלוּם. בַּשְּׁבִיעִי יְגַלֵּחַ וּבַשְּׁמִינִי יָבִיא, שֶׁאִם גִּלֵּחַ בַּשְּׁבִיעִי - מֵבִיא קָרְבְּנוֹתָיו בַּשְּׁמִינִי, אִם גִּלֵּחַ בַּשְּׁמִינִי - מֵבִיא קָרְבְּנוֹתָיו בּוֹ בַּיּוֹם, דִּבְרֵי רַבִּי עֲקִיבָא. אָמַר לוֹ רַבִּי טַרְפוֹן: מַה בֵּין זֶה לְנָזִיר, אָמַר לוֹ: נָזִיר טָהֳרָתוֹ תְּלוּיָה [בְּיָמִים, וּמְצֹרָע טָהֳרָתוֹ תְּלוּיָה] בְּתִגְלַחְתּוֹ, וְאֵין מֵבִיא קָרְבְּנוֹתָיו אֶלָּא אִם כֵּן הָיָה הַעֲרֵב שֶׁמֶשׁ.

"שְׁנֵי כְבָשִׂים" - מִעוּט כְּבָשִׂים שְׁנַיִם. וּמַה תַּלְמוּד לוֹמַר "שְׁנֵי", שֶׁיְּהוּ שְׁנֵיהֶן שָׁוִין. וּמִנַּיִן אַף עַל פִּי שֶׁאֵינָן שָׁוִין שֶׁהֵן כְּשֵׁרִין, תַּלְמוּד לוֹמַר: "כֶּבֶשׂ, כֶּבֶשׂ" רִבָּה. טַעֲמָא דְּרַבִּי רַחֲמָנָא, הָא לֹא רַבִּי הֲוָה אָמֵינָא פְּסוּלִין, עִכּוּבָא מְנָלָן, סָלְקָא דַּעְתָּךְ אָמֵינָא "תִּהְיֶה" כְּתִיב. וְהַשְׁתָּא דְּרַבִּי רַחֲמָנָא, "תִּהְיֶה" לָמָּה לִי, לִשְׁאָר הֲוָיָתוֹ שֶׁל מְצֹרָע וְכוּ'.

"וְכִבְשָׂה אַחַת" - שֶׁתְּהֵא בְּרוּרָה "כַּבְשָׂה אַחַת" - מְלַמֵּד שֶׁמֵּבִיא אַחַת עַל נְגָעִים הַרְבֵּה. "בַּת שְׁנָתָהּ" - וְלֹא שְׁנָתָהּ לְמִנְיַן עוֹלָם. "וּשְׁלשָׁה עֶשְׂרוֹנִים סֹלֶת מִנְחָה בְּלוּלָה בַשֶּׁמֶן" - לַבְּהֵמָה, אוֹ יָכוֹל לַמִּנְחָה עַצְמָהּ, כְּשֶׁהוּא אוֹמֵר: "וְהֶעֱלָה הַכֹּהֵן אֶת הָעֹלָה וְאֶת הַמִּנְחָה הַמִּזְבֵּחָה" - לִמֵּד שֶׁאֵינָהּ אֶלָּא מִנְחַת בְּהֵמָה. וַעֲדַיִן הַדָּבָר צָרִיךְ [תַּלְמוּד]. כְּשֶׁהוּא אוֹמֵר "תַּעֲשֶׂה עַל הָעֹלָה" - זוֹ עוֹלַת מְצֹרָע, "לַזָבַח" - לְהָבִיא אֶת חַטָּאתוֹ. אוֹ "לַזָבַח" - לְהָבִיא אֶת אֲשָׁמוֹ. רַבִּי יְהוּדָה בֶּן בְּתֵירָא אוֹמֵר: הֲרֵי הוּא אוֹמֵר: "וְאִם דַּל הוּא וְגוֹ' וְעִשָּׂרוֹן" מַה מָצִינוּ עָנִי שֶׁמֵּבִיא בְּהֵמָה אַחַת מֵבִיא עִשָּׂרוֹן אֶחָד, (אֲבָל) [אַף] עָשִׁיר שֶׁמֵּבִיא שָׁלשׁ בְּהֵמוֹת יָבִיא שְׁלשָׁה עֶשְׂרוֹנִים. הָא מָה אֲנִי מְקַיֵּם "וּשְׁלשָׁה עֶשְׂרוֹנִים סֹלֶת מִנְחָה בְּלוּלָה בַּשֶּׁמֶן", לַבְּהֵמָה. "וְלֹג אֶחָד שָׁמֶן" - (מַה תַּלְמוּד לוֹמַר "אֶחָד"), שֶׁהָיָה בַּדִּין שֶׁיָּבִיא שְׁלשָׁה לוֹגִין, מַה מָצִינוּ עָנִי שֶׁמֵּבִיא עִשָּׂרוֹן אֶחָד מֵבִיא לֹג אֶחָד (אֲבָל) [אַף] עָשִׁיר שֶׁמֵּבִיא שָׁלשׁ בְּהֵמוֹת יָבִיא שְׁלשָׁה לוֹגִין. תַּלְמוּד לוֹמַר: "וְלֹג אֶחָד שָׁמֶן".

תָּנוּ רַבָּנָן: "עִשָּׂרוֹן בָּלוּל וְלֹג" - לִמֵּד עַל עִשָּׂרוֹן שֶׁטָּעוּן לֹג, דִּבְרֵי חֲכָמִים. רַבִּי נְחֶמְיָה וְר' אֱלִיעֶזֶר בֶּן יַעֲקֹב אוֹמְרִים: אֲפִלּוּ מִנְחָה שֶׁל שִׁשִּׁים עִשָּׂרוֹן אֵין לָהּ אֶלָּא לֹג, שֶׁנֶּאֱמַר: "לְמִנְחָה וְלֹג שָׁמֶן". וְר' נְחֶמְיָה וְר' אֱלִיעֶזֶר בֶּן יַעֲקֹב הַאי "עִשָּׂרוֹן בָּלוּל" מַאי עָבְדֵי לֵהּ, הַהוּא לְגוּפֵהּ, (מַאי) דְּקָאָמַר רַחֲמָנָא לַיְתִי חַד עִשָּׂרוֹן. וְרַבָּנָן, לְגוּפֵהּ לֹא צָרִיךְ, מִדְּעָשִׁיר שְׁלשָׁה קָרְבָּנוֹת שְׁלשָׁה עֶשְׂרוֹנִים הָכָא דְּחַד קָרְבָּן חַד עִשָּׂרוֹן. וְאִידָךְ, אִיצְטְרִיךְ, סָלְקָא דַּעְתָּךְ אֲמֵינָא: הוֹאִיל וְחָס רַחֲמָנָא עֲלֵהּ דְּקָא מַיְתֵי בְּדַלּוּת, אֵימָא לֹא לִבָּעֵי מִנְחָה כְּלָל. וְאִידָךְ, לְגַמְרֵי לֹא אַשְׁכְּחָן. וְרַבָּנָן הַאי מִנְחָה וְלֹג שֶׁמֶן מַאי עָבְדֵי לֵהּ, הַהוּא לְמִתְנַדֵּב מִנְחָה שֶׁלֹּא יִפְחֹת מִדָּבָר הַטָּעוּן לֹג, וּמַאי נִיהוּ, עִשָּׂרוֹן. וְאִידָךְ, תַּרְתֵּי שְׁמַע מִנַּהּ.

"וְהֶעֱמִיד הַכֹּהֵן הַמְטַהֵר" וְגוֹ' - שַׁעַר נִקָּנוֹר, שָׁם מַשְׁקִין אֶת הַסּוֹטוֹת, וּמְטַהֲרִין אֶת הַיּוֹלְדוֹת, וּמְטַהֲרִין אֶת הַמְּצֹרָעִין. בִּשְׁלָמָא סוֹטוֹת, דִּכְתִיב: "וְהֶעֱמִיד הַכֹּהֵן אֶת הָאִשָּׁה לִפְנֵי ה'", מְצֹרָעִין נַמֵּי, דִּכְתִיב: "וְהֶעֱמִיד הַכֹּהֵן הַמְטַהֵר אֶת הָאִישׁ הַמִּטַּהֵר", אֶלָּא יוֹלֶדֶת מַאי טַעֲמָא, דְּאָתְיָן וְקָיְמַן אַקָּרְבָּנַיְהוּ. אִי הָכִי זָבִין וְזָבוֹת נַמֵּי, חֲדָא מִנַּיְהוּ נָקַט.

"וְהֶעֱמִיד הַכֹּהֵן הַמְטַהֵר אֶת הָאִישׁ הַמִּטַּהֵר וְאֹתָם". לָמַדְנוּ שֶׁטְּעוּנִין עֲמִידָה כֻּלָּם. יָכוֹל כְּשֵׁם שֶׁטְּעוּנִין עֲמִידָה כָּךְ יִטְעֲנוּ תְּנוּפָה, תַּלְמוּד לוֹמַר: "הָאִישׁ" וְלֹא חַטָּאת וְלֹא עוֹלָה. אוֹ אֵינוֹ אוֹמֵר אֶלָּא לְהוֹצִיא אֶת הָאִשָּׁה וְאֶת הַקָּטָן, תַּלְמוּד לוֹמַר: "הַמִּטַּהֵר" - בֵּין אִישׁ בֵּין אִשָּׁה בֵּין קָטָן. אִם כֵּן לָמָּה נֶאֱמַר "הָאִישׁ", אִישׁ, וְלֹא חַטָּאת וְלֹא עוֹלָה. אִם כֵּן לָמָּה נֶאֱמַר "אָשָׁם", שֶׁיָּכוֹל הוֹאִיל וְאָשָׁם בָּא לְהַכְשִׁיר וְהָאִישׁ בָּא לְהַכְשִׁיר מָה אָשָׁם טָעוּן תְּנוּפָה אַף הָאִישׁ טָעוּן תְּנוּפָה, תַּלְמוּד לוֹמַר: "אֹתוֹ לָאָשָׁם וְהֵנִיף" - אָשָׁם טָעוּן תְּנוּפָה, וְאֵין הָאִישׁ טָעוּן תְּנוּפָה. "לִפְנֵי ה' אֶל פֶּתַח אֹהֶל מוֹעֵד" - מַעֲמִידִין אוֹתוֹ בְּשַׁעַר נִקָּנוֹר, אֲחוֹרֵיהֶן לַמִּזְרָח וּפְנֵיהֶן לַמַּעֲרָב. "וְלָקַח הַכֹּהֵן אֶת הַכֶּבֶשׂ הָאֶחָד וְהִקְרִיב אֹתוֹ לְאָשָׁם וְאֶת לֹג הַשָּׁמֶן וְהֵנִיף אֹתָם הַכֹּהֵן תְּנוּפָה לִפְנֵי ה'" - לָמַדְנוּ שֶׁטְּעוּנִין תְּנוּפָה כְּאֶחָד, ["תְּנוּפָה" - וְלֹא תְּנוּפוֹת]. מִנַּיִן שֶׁאִם הֻנַּף זֶה בְּעַצְמוֹ וְזֶה בְּעַצְמוֹ יָצָא, תַּלְמוּד לוֹמַר: "אֹתָם וְהֵנִיף" ("תְּנוּפָה" - וְלֹא תְּנוּפוֹת). "לִפְנֵי ה'" - בַּמִּזְרָח.

"וְשָׁחַט אֶת הַכֶּבֶשׂ" - דָּבָר שֶׁהָיָה בִּכְלָל, וְיָצָא לִדּוֹן בַּדָּבָר הֶחָדָשׁ - אִי אַתָּה יָכוֹל וְכוּ'. כֵּיצַד, "וְשָׁחַט אֶת הַכֶּבֶשׂ בִּמְקוֹם אֲשֶׁר יִשְׁחַט אֶת הַחַטָּאת" - שֶׁאֵין תַּלְמוּד לוֹמַר "כַּחַטָּאת הָאָשָׁם" - לְפִי שֶׁיָּצָא אֲשַׁם מְצֹרָע לִדּוֹן בַּדָּבָר הֶחָדָשׁ, בְּבֹהֶן יָד וּבְבֹהֶן רֶגֶל הַיְמָנִית, יָכוֹל לֹא יְהֵא טָעוּן מַתַּן דָּמִים וְאֵמוּרִים לְגַבֵּי מִזְבֵּחַ, תַּלְמוּד לוֹמַר: "כַּחַטָּאת הָאָשָׁם הוּא לַכֹּהֵן" - מַה חַטָּאת טְעוּנָה מַתַּן דָּמִים וְאֵמוּרִים לְגַבֵּי מִזְבַּח - אַף אָשָׁם טָעוּן מַתַּן דָּמִים וְאֵמוּרִים לְגַבֵּי מִזְבֵּחַ.

אָשָׁם מְנָא לָן דְּבָעֵי צָפוֹן, דִּכְתִיב: "בִּמְקוֹם אֲשֶׁר יִשְׁחֲטוּ אֶת הָעֹלָה" וְגוֹ'. קַבָּלָה מְנָלָן, וְאֶת דָּמוֹ". מְקַבֵּל עַצְמוֹ מְנָלָן, "וְאֶת דָּמוֹ". אַשְׁכְּחָן לְמִצְוָה, לְעַכֵּב מְנָלָן, דִּכְתִיב: "וְשָׁחַט אֶת הַכֶּבֶשׂ" וְגוֹ'. וְהַאי לְהָכִי הוּא דְּאָתָא, הָא מִבָּעֵי לֵהּ לְכִדְתַנְיָא: דָּבָר שֶׁהָיָה בִּכְלָל וְיָצָא מִן הַכְּלָל וְכוּ', אִם כֵּן לִכְתּוֹב רַחֲמָנָא הַאי וְלֹא בָּעֵי הָאֵיךְ. הָנִיחָא דְּאִי סְבִירָא לָן דָּבָר שֶׁהָיָה בִּכְלָל וְיָצָא לִדּוֹן בַּדָּבָר הֶחָדָשׁ אִיהוּ דְּלָא גָּמַר מִכְּלָלֵהּ אֲבָל כְּלָלֵהּ גָּמַר מִנֵּהּ לַצָּפוֹן שַׁפִּיר, אֶלָּא אִי סְבִירָא לָן דְּלָא הוּא גָּמַר מִכְּלָלֵהּ וְלֹא כְּלָלֵהּ גָּמַר מִנֵּהּ, הַאי לְגוּפֵהּ צָרִיךְ וְהַאי לְגוּפֵהּ צָרִיךְ, כֵּיוָן דְּאַהְדָּרֵהּ אַהְדָּרֵהּ. וְאֵימָא כִּי אַהְדָּרֵיהּ לְמַתַּן דָּמִים וְאֵמוּרִים דְּבַעְיָא כְּהֻנָּה, אֲבָל שְׁחִיטָה דְּלָא בַּעְיָא כְּהֻנָּה לֹא לִבָּעֵי צָפוֹן, אִם כֵּן לִכְתּוֹב "כִּי כַּחַטָּאת אָשָׁם", מַאי "הָאָשָׁם", לִשְׁאָר אֲשָׁמוֹת. (וְהָא) לָמָּה לִי לַאֲקוּשֵׁי לַחַטָּאת, וְלָמָּה לִי לַאֲקוּשֵׁי לָעוֹלָה, אָמַר רָבִינָא: צְרִיכָא. דְּאִי אַקְשֵׁהּ לְחַטָּאת וְלָא אַקְשֵׁהּ לְעוֹלָה, הֲוָה אֲמֵינָא: חַטָּאת מֵהֵיכָא לָמְדָה, מֵעוֹלָה, דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ. וְלִקְשֵׁי לְעוֹלָה וְלָא לִקְשֵׁי לְחַטָּאת, אִם כֵּן הֲוָה אֲמֵינָא: דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ. וְכִי תֵּימָא: אִם כֵּן לִקְשֵׁי לְחַטָּאת, נִיחָא לֵהּ דְּמַקְשֵׁהּ לָעִקָּר וְלֹא אָקִישׁ לֵהּ לַטָּפֵל, לְהָכִי אַקְשֵׁהּ לְחַטָּאת וַהֲדַר אַקְשֵׁהּ לְעוֹלָה דְּלָא לִיהֱוֵי דָּבָר הַלָּמֵד בְּהֶקֵּשׁ חוֹזֵר וּמְלַמֵּד בְּהֶקֵּשׁ.

תַּנְיָא: "וְלָקַח" - יָכוֹל בִּכְלִי, תַּלְמוּד לוֹמַר: "וְנָתַן" - מַה נְּתִינָה בְּעַצְמוֹ שֶׁל כֹּהֵן אַף לְקִיחָה בְּעַצְמוֹ שֶׁל כֹּהֵן. יָכוֹל אַף בַּמִּזְבֵּחַ כֵּן בַּיָּד, תַּלְמוּד לוֹמַר: "כִּי כַּחַטָּאת הָאָשָׁם" - מַה חַטָּאת טְעוּנָה כְּלִי אַף אָשָׁם טָעוּן כְּלִי. נִמְצֵאתָ אוֹמֵר: אֲשַׁם מְצֹרָע שְׁנֵי כֹּהֲנִים מְקַבְּלִין אֶת דָּמוֹ, אֶחָד מְקַבְּלוֹ בַּכְּלִי, וְאֶחָד מְקַבְּלוֹ בַּיָּד. זֶה שֶׁמְּקַבְּלוֹ בַּכְּלִי, בָּא לוֹ אֵצֶל הַמִּזְבֵּחַ. וְזֶה שֶׁמְּקַבְּלוֹ בַּיָּד, בָּא לוֹ אֵצֶל מְצֹרָע. "וְשָׁחַט אֶת הַכֶּבֶשׂ" וְגוֹ' - מַה תַּלְמוּד לוֹמַר, מִפְּנֵי שֶׁיָּצָא לִדּוֹן בְּהַעֲמָדָה יָכוֹל בִּמְקוֹם הַעֲמָדָה תְּהֵא שְׁחִיטָה, תַּלְמוּד לוֹמַר: "בִּמָקוֹם אֲשֶׁר יִשְׁחַט אֶת הַחַטָּאת". יָכוֹל עַל טַבַּעְתָּהּ, תַּלְמוּד לוֹמַר: "בִּמְקוֹם הַקֹּדֶשׁ" - לְהַכְשִׁיר אֶת כָּל הָרוּחַ. אֵין לִי אֶלָּא אָשָׁם בִּמְקוֹם הַקֹּדֶשׁ, מִנַּיִן אַף חַטָּאת וְעוֹלָה בִּמְקוֹם הַקֹּדֶשׁ, תַּלְמוּד לוֹמַר: "כִּי כַּחַטָּאת הָאָשָׁם הוּא לַכֹּהֵן" - מַה חַטָּאת מִן הַחֻלִּין וּבַיּוֹם וּבְיָדוֹ הַיְמָנִית, אַף אָשָׁם מִן הַחֻלִּין וּבַיּוֹם וּבְיָדוֹ הַיְמָנִית. מַה חַטָּאת טְעוּנָה כְּלִי, אַף אָשָׁם טָעוּן כְּלִי. מַה חַטָּאת טְעוּנָה סָמִיכָה, אַף אָשָׁם טָעוּן סְמִיכָה. מַה חַטָּאת דַּם מִזְבֵּחַ מַתִּירוֹ, אַף אָדָם דַּם מִזְבֵּחַ מַתִּירוֹ. אִי מַה חַטָּאת הַדָּם נִתָּן לְמַעְלָה, אַף אָשָׁם יְהֵא דָּמוֹ נִתָּן לְמַעְלָה, תַּלְמוּד לוֹמַר: "וְזֹאת תּוֹרַת הָאָשָׁם וְגוֹ' וְאֶת דָּמוֹ יִזְרֹק" - לְרַבּוֹת כָּל אֲשָׁמוֹת וַאֲשַׁם מְצֹרָע שֶׁיְּהֵא דָּמָם נִתָּן לְמַטָּה. וְאֵינִי יוֹדֵעַ אֵי זֶה יַקְדִּים אִם מִזְבֵּחַ אִם בְּהוֹנוֹת, כְּשֶׁהוּא אוֹמֵר ("יִהְיֶה) [הוּא] לַכֹּהֵן" - הַכֹּהֵן יַקְדִּים. מַה מָצִינוּ הֶכְשֵׁרוֹ לַכֹּהֵן מִזְבֵּחַ, מִזְבֵּחַ יַקְדִּים. ("יִהְיֶה) [הוּא"] - פְּרָט לְשֶׁשְּׁחָטוֹ שֶׁלֹּא לִשְׁמוֹ. "קֹדֶשׁ קָדָשִׁים" - לְרַבּוֹת לֹג שֶׁמֶן שֶׁל מְצֹרָע. "הוּא" - פְּרָט לְשֶׁחָסֵר כָּל שֶׁהוּא. "וְלָקַח" - יָכוֹל בִּכְלִי וְכוּ', עַד זֶה שֶׁקִּבֵּל כְּבָר בָּא לוֹ אֵצֶל הַמְּצֹרָע. וּמְצֹרָע טוֹבֵל בְּלִשְׁכַּת הַמְּצֹרָעִים. בָּא וְעָמַד עַל שַׁעַר נִקָּנוֹר. רַבִּי יְהוּדָה אוֹמֵר: לֹא הָיָה צָרִיךְ טְבִילָה, שֶׁכְּבָר טָבַל מִבָּעֶרֶב.

"וְנָתַן הַכֹּהֵן עַל" (תְּנוּךְ) [תּוֹךְ]. יָכוֹל עַל (תְּנוּךְ) [תּוֹךְ] וַדַּאי, תַּלְמוּד לוֹמַר: "עַל (תְּנוּךְ") [נוּךְ]. אִי "עַל (תְּנוּךְ") [נוּךְ] יָכוֹל עַל הַגֹּבַהּ שֶׁבָּאֹזֶן, תַּלְמוּד לוֹמַר: "עַל (תְּנוּךְ") [תּוֹךְ נוּךְ]. הָא כֵּיצַד, זֶה גָּדֵר הָאֶמְצָעִי. "עַל בֹּהֶן יָדוֹ הַיְמָנִית וְעַל בֹּהֶן רַגְלוֹ הַיְמָנִית, מִלֹּג הַשָּׁמֶן וְיָצַק" - חָסַר הַלֹּג עַד שֶׁלֹּא יִצֹּק - יְמַלְּאֶנּוּ, מִשֶּׁיִּצֹּק - יָבִיא אַחֵר בַּתְּחִלָּה, דִּבְרֵי רַבִּי יַעֲקֹב. רַבִּי שִׁמְעוֹן אוֹמֵר: חָסֵר הַלֹּג עַד שֶׁלֹּא נָתַן - יְמַלְּאֶנּוּ, מִשֶּׁנָּתַן - יָבִיא אַחֵר בַּתְּחִלָּה. "וְיָצַק עַל כַּף הַכֹּהֵן הַשְּׂמָאלִית" - מִצְוָה שֶׁיִּצֹּק לְתוֹךְ כַּפּוֹ שֶׁל חֲבֵרוֹ, אִם יָצַק לְתוֹךְ כַּף עַצְמוֹ יָצָא. אֵין לוֹ בֹּהֶן יָד, בֹּהֶן רֶגֶל, אֹזֶן הַיְמָנִית, אֵין לוֹ טָהֳרָה עוֹלָמִית. רַבִּי אֱלִיעֶזֶר אוֹמֵר: נוֹתֵן הוּא עַל מְקוֹמָן. רַבִּי שִׁמְעוֹן אוֹמֵר: אִם נוֹתֵן עַל שְׂמָאלִי, יוֹצֵא. "וְטָבַל" - וְלֹא הַמְּסַפֵּג. "וְטָבַל וְהִזָּה" - עַל כָּל הַזָּאָה טְבִילָה. "בְּאֶצְבָּעוֹ" - נֶאֱמַר כָּאן "אֶצְבָּעוֹ" וְנֶאֱמַר לְהַלָּן "אֶצְבָּעוֹ", מָה אֶצְבָּעוֹ הָאָמוּר כָּאן שֶׁבְּיָדוֹ הַיְמָנִית, אַף אֶצְבָּעוֹ הָאָמוּר לְהַלָּן שֶׁבְּיָדוֹ הַיְמָנִית. ("וְהִזָּה" - וְלֹא מַטִּיף. "וְהִזָּה" - וְלֹא זוֹרֵק). "וְהִזָּה מִן הַשֶּׁמֶן בְּאֶצְבָּעוֹ שֶׁבַע פְּעָמִים לִפְנֵי ה'" - מְלַמֵּד, שֶׁהוּא טוֹבֵל וּמַזֶּה שֶׁבַע פְּעָמִים כְּנֶגֶד בֵּית קֹדֶשׁ הַקָּדָשִׁים, וְעַל כָּל הַזָּאָה טְבִילָה. "וּמִיֶּתֶר הַשֶּׁמֶן אֲשֶׁר עַל כַּפּוֹ" וְגוֹ' עַל דַּם הָאָשָׁם" - שֶׁיַּקְדִּים דָּם לַשֶּׁמֶן. אוֹ אֵינוֹ אוֹמֵר אֶלָּא אִם יֵשׁ שָׁם דָּם יִתֵּן, אִם אֵין שָׁם דָּם לֹא יִתֵּן. תַּלְמוּד לוֹמַר: "עַל מְקוֹם דַּם הָאָשָׁם" - הָא אֵין הַדָּם גּוֹרֵם, אֶלָּא הַמָּקוֹם גּוֹרֵם. נָתַן מִקְצָת מַתָּנוֹת וְנִשְׁפַּךְ הַלֹּג - יָבִיא לֹג אַחֵר וְיַתְחִיל בַּתְּחִלָּה, רַבִּי אֱלִיעֶזֶר וְר' שִׁמְעוֹן אוֹמְרִים: מִמָּקוֹם שֶׁפָּסַק מִשָּׁם הוּא מַתְחִיל. גָּמַר מַתָּנוֹת שֶׁבִּפְנִים וְנִשְׁפַּךְ הַלֹּג - יָבִיא אַחֵר וּמַתְחִיל בַּבְּהוֹנוֹת. נָתַן מִקְצָת דָּמִים שֶׁבַּבְּהוֹנוֹת וְנִשְׁפַּךְ הַלֹּג - יָבִיא אַחֵר וְיַתְחִיל בַּתְּחִלָּה בַּבְּהוֹנוֹת. רַבִּי אֱלִיעֶזֶר וְרַבִּי שִׁמְעוֹן אוֹמְרִים: מִמָּקוֹם שֶׁפָּסַק מִשָּׁם הוּא מַתְחִיל. גָּמַר מַתָּנוֹת שֶׁבַּבְּהוֹנוֹת וְנִשְׁפַּךְ הַלֹּג - דִּבְרֵי הַכֹּל מַתְּנוֹת הָרֹאשׁ אֵין מְעַכְּבוֹת. מַאי טַעֲמָא, אִילֵימָא מִשּׁוּם דִּכְתִיב: "וְהַנּוֹתָר מִן הַשֶּׁמֶן", אֶלָּא מֵעַתָּה "וְהַנּוֹתֶרֶת מִן הַמִּנְחָה" הָכִי נַמֵּי דְּלָא מְעַכְּבֵי, וְהָאָמַר מַר: שְׁלָמִים שֶׁחָסְרוּ בֵּין קְמִיצָה לְהַקְטָרָה אֵין מַקְטִיר אֶת הַקֹּמֶץ עֲלֵיהֶן, שָׁאנֵי הָתָם, דִּכְתִיב: "וְהַנּוֹתָר מִן הַשֶּׁמֶן", "וּמִיֶּתֶר הַשֶּׁמֶן".

"וְהַנּוֹתָר מִן הַשֶּׁמֶן אֲשֶׁר עַל כַּף הַכֹּהֵן יִתֵּן עַל רֹאשׁ הַמִּטַּהֵר וְכִפֵּר" - אִם נָתַן - כִּפֵּר, וְאִם לֹא נָתַן - לֹא כִּפֵּר, דִּבְרֵי רַבִּי עֲקִיבָא. רַבִּי יוֹחָנָן בֶּן נוּרִי אוֹמֵר: שְׁיָרֵי מִצְוָה הֵן, בֵּין נָתַן בֵּין לֹא נָתַן כִּפֵּר, וּמַעֲלֶה עָלָיו הַכָּתוּב כְּאִלּוּ לֹא כִּפֵּר. מַאי "כְּאִלּוּ לֹא כִּפֵּר", אִילֵימָא דְּבָעֵי מַיְתֵי קָרְבָּן אַחֲרִינָא, וְהָא אָמַרְתָּ בֵּין נָתַן בֵּין לֹא נָתַן כִּפֵּר, אֶלָּא כִּפֵּר גַּבְרָא, לָא קַמֵּי שְׁמַיָּא. הָכָא נַמֵּי כִּפֵּר גַּבְרָא, לָא קַמֵּי שְׁמַיָּא. הָתָם נַמֵּי גַּבֵּי מַתָּן, כִּפֵּר מַתַּן הַבְּהוֹנוֹת לָא כִּפֵּר מַתְּנוֹת הָרֹאשׁ.

"וְעָשָׂה הַכֹּהֵן אֶת הַחַטָּאת וְכִפֵּר עַל הַמִּטַּהֵר" - שֶׁיְּהוּ כָּל מַעֲשָׂיו לְשֵׁם חַטָּאת. "וְעָשָׂה הַכֹּהֵן אֶת הַחַטָּאת וְכִפֶּר" - מַה תַּלְמוּד לוֹמַר, לְפִי שֶׁנֶּאֱמַר: "וְהֶעֱלָה הַכֹּהֵן אֶת הָעֹלָה וְאֶת הַמִּנְחָה הַמִּזְבֵּחָה" - יָכוֹל יְהוּ כֻּלָּם מְעַכְּבִין אוֹתוֹ, תַּלְמוּד לוֹמַר: "וְעָשָׂה הַכֹּהֵן אֶת הַחַטָּאת וְכִפֶּר" - מְלַמֵּד שֶׁכַּפָּרָה בַּחַטָּאת. "וְכִפֶּר עַל הַמִּטַּהֵר מִטֻּמְאָתוֹ" - וְלֹא מִטֻּמְאַת זוֹבוֹ. "וְאַחַר יִשְׁחַט אֶת הָעֹלָה" - אַחַר הַמַּעֲשֶׂה הַזֶּה. "וְהֶעֱלָה הַכֹּהֵן אֶת הָעֹלָה" - אַף עַל פִּי שֶׁקִּדְּמָה אֶת הַחַטָּאת. "וְהֶעֱלָה הַכֹּהֵן אֶת הָעֹלָה" - אַף עַל פִּי שֶׁשְּׁחָטָהּ שֶׁלֹּא לִשְׁמָהּ. "וְהֶעֱלָה הַכֹּהֵן אֶת הָעֹלָה" - מְלַמֵּד שֶׁאֵיבְרֵי עוֹלָה קוֹדְמִים לְאֵמוּרֵי חַטָּאת. אָמַר רַבִּי שִׁמְעוֹן: לְמָה חַטָּאת דּוֹמָה, לִפְרַקְלִיט שֶׁנִּכְנַס לְרַצּוֹת, וְרִצָּה פְּרַקְלִיט נִכְנַס הַדּוֹרוֹן.

{rרמז תקסגr}  "וְאִם דַּל הוּא" - תְּנָן הָתָם: הֶשֵּׂג יָד, בַּנּוֹדֵר. וְהַשָּׁנִים, בַּנִּדָּר. וְהָעֲרָכִין, בַּנֶּעֱרָךְ. וְהָעֵרֶךְ, בִּזְמַן הָעֵרֶךְ. הֶשֵּׂג יָד בַּנּוֹדֵר כֵּיצַד, עָנִי שֶׁהֶעֱרִיךְ אֶת הֶעָשִׁיר, נוֹתֵן עֵרֶךְ עָנִי. עָשִׁיר שֶׁהֶעֱרִיךְ אֶת הֶעָנִי, נוֹתֵן עֵרֶךְ עָשִׁיר. אֲבָל בְּקָרְבָּן אֵינוֹ כֵּן. הֲרֵי שֶׁאָמַר: קָרְבָּנוֹ שֶׁל מְצֹרָע זֶה עָלַי, הָיָה מְצֹרָע עָנִי, מֵבִיא קָרְבַּן עָנִי. עָשִׁיר, מֵבִיא קָרְבַּן עָשִׁיר. רַבִּי אוֹמֵר: אוֹמֵר אֲנִי: אַף בַּעֲרָכִין כֵּן, וְכִי מִפְּנֵי מָה עָנִי שֶׁהֶעֱרִיךְ אֶת הֶעָשִׁיר נוֹתֵן עֵרֶךְ עָנִי, שֶׁאֵין הֶעָשִׁיר חַיָּב כְּלוּם. אֲבָל עָשִׁיר שֶׁאָמַר: עֶרְכִּי עָלַי, וְשָׁמַע עָנִי וְאָמַר: מַה שֶּׁאָמַר זֶה עָלַי, נוֹתֵן עֵרֶךְ עָשִׁיר.

"הֶשֵּׂג יָד בַּנּוֹדֵר, הֶשֵּׂג יָד בַּנּוֹדֵר, הֶשֵּׂג יָד בַּמַּעֲרִיךְ הוּא, כְּדִכְתִיב "עַל פִּי אֲשֶׁר תַּשִּׂיג יַד הַנּוֹדֵר יַעֲרִיכֶנּוּ הַכֹּהֵן". הַשָּׁנִים בַּנִּדָּר, הַשָּׁנִים בַּנֶּעֱרָךְ הוּא, אַיְדֵי דְּתָנָא הֶשֵּׂג יָד בַּנּוֹדֵר, תָּנָא נַמֵּי הַשָּׁנִים בַּנִּדָּר. עָנִי שֶׁהֶעֱרִיךְ אֶת הֶעָשִׁיר נוֹתֵן עֵרֶךְ עָנִי, מַאי טַעֲמָא, אָמַר קְרָא: "אֲשֶׁר תַּשִּׂיג יַד הַנּוֹדֵר" - בַּנּוֹדֵר תָּלָה רַחֲמָנָא. אֲבָל בַּקָּרְבָּנוֹת אֵינוֹ כֵן, הֲרֵי שֶׁאָמַר קָרְבָּנוֹ שֶׁל מְצֹרָע זֶה עָלַי, הָיָה מְצֹרָע עָנִי מֵבִיא קָרְבַּן עָנִי - וְאַף עַל גַּב דְּמַדִּירוֹ עָשִׁיר, "וְאִם דַּל הוּא" אָמַר רַחֲמָנָא, וְהָא לָאו דַּל הוּא, אָמַר רַבִּי יִצְחָק: כְּשֶׁהָיָה מַדִּירוֹ עָנִי. וְדִילְמָא עֲלֵהּ דִּדֵּהּ הוּא דְּחָס רַחֲמָנָא, אַמִּדִּירוֹ לָא, דְּהָא כְּתִיב: "הוּא", אָמַר רַב אֲדָא בַּר אַהֲבָה: "וְאֵין יָדוֹ מַשֶּׁגֶת" - לְרַבּוֹת אֶת הַנּוֹדֵר. אֲבָל מַדִּירוֹ עָשִׁיר מַאי, הָכִי נַמֵּי דְּמַיְתֵי בַּעֲשִׁירוּת, אִם כֵּן מַאי "אֲבָל בַּקָּרְבָּנוֹת אֵינוֹ כֵּן", חֲדָא אַמְּצֹרָע עָנִי וּמַדִּירוֹ עָנִי, וַחֲדָא לְמַעוּטֵי מְצֹרָע עָשִׁיר וּמַדִּירוֹ עָנִי. סָלְקָא דַּעְתָּךְ אָמֵינָא הוֹאִיל וְאִתְרַבּוּ אִתְרַבּוּ, קָא מַשְׁמָע לָן. כִּדְתַנְיָא: לְפִי שֶׁמָּצִינוּ בַּעֲרָכִין עָנִי שֶׁהֶעֱרִיךְ אֶת הֶעָשִׁיר נוֹתֵן עֵרֶךְ עָנִי, יָכוֹל אַף זֶה כֵּן, תַּלְמוּד לוֹמַר: "וְאִם דַּל הוּא". וּלְרַבִּי דְּאָמַר: אוֹמֵר אֲנִי אַף בַּעֲרָכִין כֵּן, אַלְמָא אָמַר בָּתַר חִיּוּבָא דְּגַבְרָא אָזְלִינָן, וְהָא לָא צְרִיכָא קְרָא לְמַעוּטֵי, "הוּא" לְמַעוּטֵי מַאי, לְמַעוּטֵי מְצֹרָע עָנִי וּמַדִּירוֹ עָשִׁיר, סָלְקָא דַּעְתָּךְ אָמֵינָא הוֹאִיל וְאָמַר רַבִּי: בָּתַר חִיּוּבָא דְּגַבְרָא אָזְלִינָן, הָכִי נָמֵי לֵיזַל בָּתַר חִיּוּבָא דְּגַבְרָא, קָא מַשְׁמָע לָן.

"וְאִם דַּל הוּא" - שׁוֹמֵעַ אֲנִי דַּל אִישׁ פְּלוֹנִי מִמַּה שֶּׁהָיָה, [שֶׁהָיָה] בֶּן מֵאָה מָנָה וְנַעֲשָׂה בֶּן חֲמִשִּׁים מָנָה, תַּלְמוּד לוֹמַר: "וְאֵין יָדוֹ מַשֶּׁגֶת". אִי "וְאֵין יָדוֹ מַשֶּׁגֶת" - יֵשׁ לוֹ וְאֵינוֹ (רוֹצֶה) [מוֹצֵא] לִקַּח, תַּלְמוּד לוֹמַר: "וְאִם דַּל הוּא וְאֵין יָדוֹ מַשֶּׁגֶת". הָא כֵּיצַד, עַד שֶׁיֹּאמְרוּ שְׁנֵי כְּתוּבִים, וְאִם לָאו לֹא שָׁמַעְנוּ. "הוּא" - וְלֹא נוֹדְרָיו. מִפְּנֵי שֶׁבַּעֲרָכִין עָנִי שֶׁהֶעֱרִיךְ אֶת הֶעָשִׁיר נוֹתֵן עֵרֶךְ עָנִי, יָכוֹל אֲפִלּוּ אָמַר קָרְבָּנוֹ שֶׁל מְצֹרָע זֶה עָלַי וְהָיָה מְצֹרָע עָשִׁיר יָבִיא קָרְבַּן עָנִי, תַּלְמוּד לוֹמַר: "הוּא" - וְלֹא נוֹדְרָיו. רַבִּי אוֹמֵר: אוֹמֵר אֲנִי: אַף בַּעֲרָכִין כֵּן. וְכִי מִפְּנֵי מָה עָנִי שֶׁהֶעֱרִיךְ אֶת הֶעָשִׁיר נוֹתֵן עֵרֶךְ עָנִי, (לֹא מִפְּנֵי) שֶׁאֵין הֶעָשִׁיר חַיָּב כְּלוּם. אֲבָל עָשִׁיר שֶׁאָמַר: עֶרְכִּי עָלַי, וְשָׁמַע עָנִי וְאָמַר: מַה שֶּׁאָמַר זֶה עָלַי, נוֹתֵן עֵרֶךְ עָשִׁיר. הָיָה עָנִי וְהֶעֱשִׁיר אוֹ עָשִׁיר וְהֶעֱנִי, נוֹתֵן עֵרֶךְ עָשִׁיר. אַף זֶה מִפְּנֵי שֶׁחַיָּב שָׁלשׁ בְּהֵמוֹת וּבִקֵּשׁ הָאִישׁ הַזֶּה לְפָטְרוֹ, לְפִיכָךְ יָבִיא קָרְבַּן עָשִׁיר.

"וְלָקַח (הַכֹּהֵן אֶת) כֶּבֶשׂ (הָ)אָשָׁם" - מַה תַּלְמוּד לוֹמַר "אֶחָד", שְׁאֵלָה זוֹ שָׁאַל רַבִּי עֲקִיבָא לְרַבִּי חֲנִינָא, אֲמַר לֵהּ: מַה תַּלְמוּד לוֹמַר: "אֶחָד", אֲמַר לֵהּ: זֶה מֵבִיא מֵהֶשֵּׂג יָד וּמְטַמֵּא מִקְדָּשׁ מֵבִיא מֵהֶשֵּׂג יָד, מַה מְטַמֵּא מִקְדָּשׁ מֵבִיא שְׁנַיִם תַּחַת אֶחָד אַף זֶה מֵבִיא שְׁנַיִם תַּחַת אֶחָד, וְהָעוֹלָה תַּעֲלֶה חוֹבָה. אָמַר לֵהּ רַבִּי עֲקִיבָא: מִמָּקוֹם שֶׁבָּאתָ, זֶה מֵבִיא קָרְבָּן מֵהֶשֵּׂג יָד וּמְטַמֵּא מִקְדָּשׁ מֵבִיא קָרְבָּן מֵהֶשֵּׂג יָד, אִי מַה מְּטַמֵּא מִקְדָּשׁ מֵבִיא שְׁנַיִם תַּחַת כַּפָּרָתוֹ אַף זֶה יָבִיא שְׁנַיִם תַּחַת כַּפָּרָתוֹ, וְהָעוֹלָה תְּהֵא עָלָיו חוֹבָה. אֲמַר לֵהּ: אִם לָאו מֵאַיִן אַתָּה מְקַיְּמוֹ, אֲמַר לֵהּ: זֶה מֵבִיא מֵהֶשֵּׂג יָד וּבַעֲרָכִין מֵבִיא מֵהֶשֵּׂג יָד, מַה בַּעֲרָכִין מֵבִיא כָּל הֶשֵּׂג יָדוֹ אַף זֶה יָבִיא כָּל הֶשֵּׂג יָדוֹ. תַּלְמוּד לוֹמַר: "אֶחָד".

"לִתְנוּפָה לְכַפֵּר עָלָיו" - וְכִי תְּנוּפָה מְכַפֶּרֶת, וַהֲלֹא אֵין כַּפָּרָה אֶלָּא בַּדָּם, שֶׁנֶּאֱמַר: "כִּי הַדָּם הוּא בַּנֶּפֶשׁ יְכַפֵּר", אֶלָּא מְלַמֵּד, שֶׁאִם עֲשָׂאָהּ לַתְּנוּפָה שְׁיָרֵי מִצְוָה, מַעֲלֶה עָלָיו הַכָּתוּב כְּאִלּוּ לֹא כִּפֵּר.

"וְלֹג שָׁמֶן" - מַה תַּלְמוּד לוֹמַר: שֶׁהָיָה בַּדִּין שֶׁיָּבִיא שְׁלִישִׁית לֹג. מַה מָצִינוּ עָשִׁיר שֶׁמֵּבִיא שְׁלשָׁה עֶשְׂרוֹנִים מֵבִיא לֹג, אֲבָל עָנִי שֶׁמֵּבִיא עִשָּׂרוֹן אֶחָד יָבִיא שְׁלִישׁ לֹג. תַּלְמוּד לוֹמַר: "וְלֹג שָׁמֶן". "וּשְׁתֵּי תֹרִים אוֹ שְׁנֵי בְּנֵי יוֹנָה" - שְׁנַיִם הוּא מֵבִיא וְאֵינוֹ מֵבִיא אַרְבָּעָה. וַהֲלֹא דִּין הוּא: זֶה מֵבִיא מֵהֶשֵּׂג יָד וְיוֹלֶדֶת מְבִיאָה מֵהֶשֵּׂג יָד, מַה יּוֹלֶדֶת מְבִיאָה אֶחָד תַּחַת אֶחָד אַף זֶה יָבִיא אֶחָד תַּחַת אֶחָד. אוֹ כַּלֵּךְ לְדֶרֶךְ זוֹ: זֶה מֵבִיא מֵהֶשֵּׂג יָד וּמְטַמֵּא מִקְדָּשׁ מֵבִיא מֵהֶשֵּׂג יָד, מַה מְּטַמֵּא מִקְדָּשׁ מֵבִיא שְׁנַיִם תַּחַת אֶחָד אַף זֶה יָבִיא שְׁנַיִם תַּחַת אֶחָד. נִרְאֶה לְמִי דּוֹמֶה: דָּנִין מְחֻסְּרֵי כִּפּוּרִים מִמְּחֻסְּרֵי כִּפּוּרִים, וְאַל יוֹכִיחַ מְטַמֵּא מִקְדָּשׁ שֶׁאֵינוֹ מְחֻסַּר כִּפּוּרִים. אוֹ כַּלֵּךְ לְדֶרֶךְ זוֹ: דָּנִין קָרְבָּן שֶׁנּוֹהֵג בָּאִישׁ כְּבָאִשָּׁה מִקָּרְבָּן שֶׁנּוֹהֵג בָּאִישׁ כְּבָאִשָּׁה, וְאַל יוֹכִיחַ קָרְבַּן יוֹלֶדֶת שֶׁאֵין נוֹהֵג בָּאִישׁ כְּבָאִשָּׁה, תַּלְמוּד לוֹמַר: "וּשְׁתֵּי תֹרִים אוֹ שְׁנֵי בְּנֵי יוֹנָה" - שְׁנַיִם הוּא מֵבִיא וְאֵינוֹ מֵבִיא אַרְבָּעָה. "אֲשֶׁר תַּשִּׂיג יָדוֹ", "מֵאֲשֶׁר תַּשִּׂיג יָדוֹ", "אֵת אֲשֶׁר תַּשִּׂיג יָדוֹ" - מַה תַּלְמוּד לוֹמַר, שֶׁיָּכוֹל, אֵימָתַי אֲנִי אוֹמֵר מֵבִיא קָרְבַּן עָנִי, בִּזְמַן שֶׁהָיָה עָנִי מִתְּחִלָּתוֹ, הָיָה עָשִׁיר וְהֶעֱנִי מִנַּיִן, תַּלְמוּד לוֹמַר: "אֲשֶׁר תַּשִּׂיג יָדוֹ". "מֵאֲשֶׁר תַּשִּׂיג יָדוֹ" מַה תַּלְמוּד לוֹמַר, שֶׁיָּכוֹל, אֵימָתַי אֲנִי אוֹמֵר יִגְמֹר בֶּעָנִי, בִּזְמַן שֶׁהִתְחִיל בֶּעָנִי, הֵבִיא אֲשָׁמוֹ עָשִׁיר וְהֶעֱנִי מִנַּיִן, תַּלְמוּד לוֹמַר: "מֵאֲשֶׁר תַּשִּׂיג יָדוֹ". "אֵת אֲשֶׁר תַּשִּׂיג יָדוֹ" - מַה תַּלְמוּד לוֹמַר, שֶׁיָּכוֹל, אֵימָתַי אֲנִי אוֹמֵר יִגְמֹר בְּעשֶׁר בִּזְמַן שֶׁהִתְחִיל בְּעשֶׁר, הֵבִיא אֲשָׁמוֹ עָנִי וְהֶעֱשִׁיר מִנַּיִן, תַּלְמוּד לוֹמַר: אֵת אֲשֶׁר תַּשִּׂיג יָדוֹ. יָכוֹל אֲפִלּוּ הֵבִיא קָרְבָּנוֹ עָנִי וְהֶעֱשִׁיר יִגְמֹר כְּבֶעָנִי, תַּלְמוּד לוֹמַר: "אֶת הָאֶחָד חַטָּאת וְאֶת הָאֶחָד "עֹלָה" - שֶׁמִּמִּין חַטָּאת מֵבִיא עוֹלָה. "עַל הַמִּנְחָה" - שֶׁתַּקְדִּים מִנְחַת בְּהֵמָה לְחַטַּאת הָעוֹף. יָכוֹל אַף יוֹלֶדֶת שֶׁהֵבִיאָה קָרְבַּן עֲנִיָּה וְהֶעֱשִׁירָה תִּגְמֹר בַּעֲנִיָּה, תַּלְמוּד לוֹמַר: "זֹאת".

"תּוֹרַת אֲשֶׁר בּוֹ נֶגַע צָרָעַת" - מְלַמֵּד, שֶׁעָנִי שֶׁהֵבִיא קָרְבַּן עָשִׁיר, יָצָא. יָכוֹל אַף עָשִׁיר שֶׁהֵבִיא קָרְבַּן עָנִי יָצָא, תַּלְמוּד לוֹמַר: "זֹאת". "תּוֹרַת אֲשֶׁר בּוֹ נֶגַע צָרָעַת" - מְלַמֵּד שֶׁמֵּבִיא אָדָם עַל יְדֵי בְּנוֹ וְעַל יְדֵי בִּתּוֹ, עַל יְדֵי עַבְדּוֹ וְעַל יְדֵי שִׁפְחָתוֹ קָרְבַּן עָנִי וּמַאֲכִילָן בַּזְּבָחִים, יָכוֹל אַף עַל יְדֵי אִשְׁתּוֹ יָבִיא קָרְבַּן עָנִי, תַּלְמוּד לוֹמַר: "זֹאת". אָמַר רַבִּי יְהוּדָה: לְפִיכָךְ אִם פְּטָרָהּ אֵינוֹ חַיָּב לָהּ, שֶׁכָּךְ הוּא כּוֹתֵב: אַחֲרָיוּת דְּאִית לִיךְ עָלַי מִקַּדְמַת דְּנָא.

"אֲשֶׁר לֹא תַשִּׂיג יָדוֹ בְּטָהֳרָתוֹ". מְצֹרָע שֶׁהִפְרִישׁ קָרְבָּנוֹ וְהֶעֱשִׁיר, הַכֹּל הוֹלֵךְ אַחַר חַטָּאת, דִּבְרֵי רַבִּי שִׁמְעוֹן. רַבִּי יְהוּדָה אוֹמֵר: הַכֹּל הוֹלֵךְ אַחַר אָשָׁם. רַבִּי אֱלִיעֶזֶר אוֹמֵר: הַכֹּל הוֹלֵךְ אַחַר צִפֳּרִין. אָמַר רַב יְהוּדָה אָמַר רַב: שְׁלָשְׁתָּן מִקְרָא אֶחָד דָּרְשׁוּ: "אֲשֶׁר לֹא תַּשִּׂיג יָדוֹ בְּטָהֳרָתוֹ". רַבִּי שִׁמְעוֹן סָבַר הַמַּכְשִׁירוֹ. רַבִּי יְהוּדָה סָבַר דָּבָר הַמְכַפֵּר. רַבִּי אֱלִיעֶזֶר סָבַר דָּבָר הַגּוֹרֵם לוֹ טָהֳרָה, וּמַאי, צִפֳּרִין.

"כִּי תָבֹאוּ אֶל אֶרֶץ כְּנַעַן". זֶהוּ שֶׁאָמַר הַכָּתוּב: "יִגֶל יְבוּל בֵּיתוֹ נִגָּרוֹת בְּיוֹם אַפּוֹ" - יְהוּ גּוֹרְרִין וּמוֹצִיאִין. אֵימָתַי, בַּיּוֹם שֶׁיְּגָרֶה הַקָּדוֹשׁ בָּרוּךְ הוּא אַפּוֹ בְּאוֹתוֹ הָאִישׁ. הָא כֵּיצַד, אוֹמֵר אָדָם לַחֲבֵרוֹ: הַשְׁאִילֵנִי קַב חִטִּין, וְאוֹמֵר לוֹ: אֵין לִי. קַב שְׂעוֹרִין - וְאוֹמֵר לוֹ: אֵין לִי. קַב תְּמָרִים - וְהוּא אוֹמֵר: אֵין לִי. אִשָּׁה אוֹמֶרֶת לַחֲבֶרְתָּהּ: הַשְׁאִילֵנִי נָפָה אַחַת, וְהִיא אוֹמֶרֶת: אֵין לִי. הַשְׁאִילֵנִי כְּבָרָה, וְהִיא אוֹמֶרֶת: אֵין לִי. מַה הַקָּדוֹשׁ בָּרוּךְ הוּא עוֹשֶׂה, מְגָרֶה נְגָעִים בְּתוֹךְ בֵּיתוֹ, וּמִתּוֹךְ שֶׁהוּא מוֹצִיא אֶת כֵּלָיו, הַבְּרִיּוֹת רוֹאוֹת וְאוֹמְרוֹת: לָא הֲוָה אָמְרָת: לֵית לִי, רְאוּ כַּמָּה חִטִּין יֵשׁ כָּאן, כַּמָּה שְׂעוֹרִין יֵשׁ כָּאן, כַּמָּה תְּמָרִים יֵשׁ כָּאן, לְוָט בֵּיתָא בְּאִלֵּין לְוַטָּיָא (בְּגַוָּהּ). רַבִּי יִצְחָק בֶּן אֶלְעָזָר מַיְתֵי לָהּ מִן הָדֵין קְרָא: "שְׁקַעֲרוּרֹת" - שְׁקִיעַ בֵּיתָא בְּאִלֵּין לְוַטָּיָא. לְפִיכָךְ משֶׁה מַזְהִיר אֶת יִשְׂרָאֵל וְאָמַר לָהֶם: "כִּי תָבֹאוּ אֶל אֶרֶץ כְּנַעַן" [וְגוֹ'].

עַל עֲשָׂרָה דְּבָרִים נְגָעִים בָּאִים: עַל עֲבוֹדַת אֱלִילִים, וְעַל גִּלּוּי עֲרָיוֹת, וְעַל שְׁפִיכוּת דָּמִים, וְעַל חִלּוּל הַשֵּׁם, וְעַל קִלְלַת הַשֵּׁם, וְעַל גּוֹזֵל אֶת הָרַבִּים, וְעַל גּוֹזֵל אֶת שֶׁאֵינוֹ שֶׁלּוֹ, וְעַל גַּסֵּי הָרוּחַ, וְעַל מְסַפְּרֵי לָשׁוֹן הָרַע, וְעַל עַיִן הָרַע. עַל עֲבוֹדַת אֱלִילִים - מִיִּשְׂרָאֵל, שֶׁהֵעִידוּ עֵדוּת שֶׁקֶר בְּהַקָּדוֹשׁ בָּרוּךְ הוּא וְאָמְרוּ לָעֵגֶל: "אֵלֶּה אֱלֹהֶיךָ יִשְׂרָאֵל". וּמִנַּיִן שֶׁלָּקוּ בְּצָרַעַת, שֶׁנֶּאֱמַר: "וַיַּרְא משֶׁה אֶת הָעָם כִּי פָרֻעַ" - הוּא שֶׁפָּרְחָה בָּהּ זִיבָה וְצָרַעַת. וְעַל גִּלּוּי עֲרָיוֹת - מִבְּנוֹת צִיּוֹן, שֶׁנֶּאֱמַר: "יַעַן כִּי גָּבְהוּ בְּנוֹת צִיּוֹן", וּכְתִיב: "וְשִׂפַּח אֲדֹנָי קָדְקֹד בְּנוֹת צִיּוֹן". וְעַל שְׁפִיכוּת דָּמִים - מִיּוֹאָב, שֶׁנֶּאֱמַר: "יָחֻלוּ עַל רֹאשׁ יוֹאָב וְאַל יִכָּרֵת מִבֵּית יוֹאָב זָב וּמְצֹרָע". וְעַל חִלּוּל הַשֵּׁם - מִגֵּיְחֲזִי, שֶׁנֶּאֱמַר: "וַיֹּאמֶר גֵּיחֲזִי נַעַר אֱלִישָׁע אִישׁ הָאֱלֹהִים וְגוֹ'. מַהוּ "מְאוּמָה", מִן מוּמָה דְּאִית בֵּהּ. וּמִנַּיִן שֶׁלָּקָה בְּצָרַעַת, דִּכְתִיב: "וְצָרַעַת נַעֲמָן תִּדְבַּק בְּךָ" וְגוֹ'. וְעַל קִלְלַת הַשֵּׁם - מִגָּלְיָת הַפְּלִשְׁתִּי: "וַיְקַלֵּל הַפְּלִשְׁתִּי אֶת דָּוִד בֵּאלֹהָיו, וּכְתִיב: "הַיּוֹם הַזֶּה יְסַגֶּרְךָ ה' בְּיָדִי", וְאֵין הֶסְגֵּר אֶלָּא צָרַעַת, כְּמַה דְּאַתְּ אָמַר: "וְהִסְגִּיר הַכֹּהֵן". וְעַל הַגּוֹזֵל אֶת הָרַבִּים - מִשֶּׁבְנָא, שֶׁהָיָה נֶהֱנֶה מִן הַהַקְדֵּשׁוֹת, וּכְתִיב: "הִנֵּה ה' מְטַלְטֶלְךָ טַלְטֵלָה גָּבֶר וְעֹטְךָ עָטֹה", וְאֵין "עָטֹה" אֶלָּא צָרַעַת, שֶׁנֶּאֱמַר: "וְעַל שָׂפָם יַעְטֶה". וְעַל הַגּוֹזֵל אֶת שֶׁאֵינוֹ שֶׁלּוֹ - מֵעֻזִּיָּהוּ: "וַיְהִי עֻזִּיָּהוּ הַמֶּלֶךְ מְצֹרָע". וְעַל גַּסּוּת הָרוּחַ - דִּכְתִיב: "וּכְחֶזְקָתוֹ גָּבַהּ לִבּוֹ עַד לְהַשְׁחִית" וְגוֹ'. וְעַל לָשׁוֹן הָרַע - מִמִּרְיָם דִּכְתִיב: "וְהִנֵּה מִרְיָם מְצֹרַעַת". וְעַל עַיִן הָרַע - אָתְיָא כִּי הַהִיא דְּאָמַר רַבִּי יִצְחָק בֶּן אֶלְעָזָר: "שְׁקַעֲרוּרֹת" - שְׁקִיעַ בֵּיתָא בְּאִלֵּין לְוַטָּיָא. לְפִיכָךְ משֶׁה מַזְהִיר אֶת יִשְׂרָאֵל: "כִּי תָבֹאוּ אֶל אֶרֶץ כְּנַעַן": אָמַר רַבִּי לֵוִי: אֵין בַּעַל הָרַחֲמִים נוֹגֵעַ בַּנְּפָשׁוֹת תְּחִלָּה. מִמִּי אַתָּה לָמֵד, מֵאִיּוֹב, שֶׁנֶּאֱמַר: "הַבָּקָר הָיוּ חֹרְשׁוֹת, וְאַחַר כֵּן: "וַתִּפֹּל שְׁבָא וַתִּקָּחֵם", "אֵשׁ אֱלֹהִים נָפְלָה מִן הַשָּׁמַיִם", כַּשְׁדִּים שָׂמוּ שְׁלשָׁה רָאשִׁים", וּלְבַסּוֹף: "וַיַּךְ אֶת אִיּוֹב בִּשְׁחִין רָע". אַף בְּמִצְרַיִם כֵּן, שֶׁנֶּאֱמַר: "וַיַּסְגֵּר לַבָּרָד בְּעִירָם וּמִקְנֵיהֶם לָרְשָׁפִים", "וַיַּךְ גַּפְנָם וּתְאֵנָתָם וַיְשַׁבֵּר עֵץ גְּבוּלָם", וְאַחַר כָּךְ: "וַיַּךְ כָּל בְּכוֹר בְּאַרְצָם". וְאַף בַּנְּגָעִים הַבָּאִים לָאָדָם, בַּתְּחִלָּה הֵן בָּאִין עַל בֵּיתוֹ, חָזַר בּוֹ - טָעוּן חֲלִיצָה, וְאִם לָאו - טָעוּן נְתִיצָה. לֹא חָזַר - הֵן בָּאִין עַל בְּגָדָיו, חָזַר בּוֹ - טְעוּנִים כִּבּוּס, וְאִם לָאו - טְעוּנִים שְׂרֵפָה. וּלְבַסּוֹף הֵן בָּאִין עַל גּוּפוֹ. חָזַר בּוֹ - יִטָּהֵר, וְאִם לָאו - "בָּדָד יֵשֵׁב": דָּבָר אַחֵר: "כִּי תָבֹאוּ אֶל אֶרֶץ כְּנַעַן" - שִׁבְעַת עֲמָמִין הֵן, וְאַתְּ אָמַרְתְּ: "אֶרֶץ כְּנַעַן". רַבָּנָן אָמְרִין: רִמְזוֹ: חָם חָטָא - וּכְנַעַן לָקָה, אַף כָּאן: יִשְׂרָאֵל חוֹטְאִין וְהָאָרֶץ מִתְקַלֶּלֶת. רַבִּי אָבִין אָמַר: עַל יְדֵי שֶׁהָיָה כְּנַעַן אֲבִיהֶן שֶׁל כֻּלָּן, הָדָא הוּא דִּכְתִיב: "וּכְנַעַן יָלַד אֶת צִידֹן" וְגוֹ'. וְרַבָּנָן אָמְרִין: עַל יְדֵי שֶׁהָיוּ כֻּלָּן תַּגָּרִים, הָדָא הוּא דִּכְתִיב: "אֲשֶׁר סֹחֲרֶיהָ שָׂרִים כִּנְעָנֶיהָ נִכְבַּדֵּי אָרֶץ.

"וְנָתַתִּי נֶגַע צָרַעַת" - תָּנֵי רַבִּי חִיָּא: וְכִי בְּשׂוֹרָה הִיא לָהֶם שֶׁבָּאִין עֲלֵיהֶם נְגָעִים. תָּנֵי רַבִּי שִׁמְעוֹן בֶּן יוֹחַאי: כֵּיוָן שֶׁשָּׁמְעוּ כְּנַעֲנִים שֶׁיִּשְׂרָאֵל בָּאִים לְאַרְצָם, עָמְדוּ וְהִטְמִינוּ כָּל מָמוֹנָם בַּכְּתָלִים וּבַשָּׂדוֹת. אָמַר הַקָּדוֹשׁ בָּרוּךְ הוּא: לֹא הִבְטַחְתִּי לַאֲבוֹתֵיהֶן שֶׁאֲנִי מַכְנִיס אֶת בְּנֵיהֶם לְאֶרֶץ חֲרֵבָה, אֶלָּא לְאֶרֶץ מְלֵאָה כָּל טוּב, הָדָא הוּא דִּכְתִיב: "וּבָתִּים מְלֵאִים כָּל טוּב" וְגוֹ'. מַה הַקָּדוֹשׁ בָּרוּךְ  הוּא עוֹשֶׂה, מְגָרֶה בְּתוֹךְ בֵּיתוֹ נְגָעִים, וְהוּא סוֹתְרוֹ וּמוֹצֵא בּוֹ סִימָא, שָׂדֵהוּ נִשְׁדְּפָה, וּמִתּוֹךְ שֶׁהוּא הוֹפְכָהּ מוֹצֵא תַּחְתֶּיהָ סִימָא. וְכִי מִי בָּא וְאָמַר לָהֶם לַכְּנַעֲנִים שֶׁיִּשְׂרָאֵל בָּאִים לְאַרְצָם. אָמַר רַבִּי שְׁמוּאֵל בַּר נַחְמָן: שָׁלשׁ פְּרוֹזְדַגְמָאוֹת שָׁלַח יְהוֹשֻׁעַ אֶצְלָם: הָרוֹצֶה לְפַנּוֹת - יְפַנֶּה, לְהַשְׁלִים - יַשְׁלִים, לַעֲשׂוֹת מִלְחָמָה - יַעֲשֶׂה. גִּרְגָּשִׁי עָמַד מֵאֵלָיו וּפִנָּה, וּלְפִיכָךְ נִתְּנָה לוֹ אֶרֶץ יָפָה כְּאַרְצוֹ, הָדָא הוּא דִּכְתִיב: "עַד בּוֹאִי וְלָקַחְתִּי אֶתְכֶם אֶל אֶרֶץ כְּאַרְצְכֶם" - זוֹ אַפְרִיקֵי. גִּבְעוֹנִים הִשְׁלִימוּ, הָדָא הוּא דִּכְתִיב: "וְכִי הִשְׁלִימוּ יֹשְׁבֵי גִּבְעוֹן". שְׁלשִׁים וְאֶחָד מְלָכִים עָשׂוּ מִלְחָמָה - וְנָפְלוּ.

"בְּבֵית אֶרֶץ אֲחֻזַּתְכֶם" - זֶה בֵּית הַמִּקְדָּשׁ, שֶׁנֶּאֱמַר: "הִנְנִי מְחַלֵּל אֶת מִקְדָּשִׁי גְּאוֹן עֻזְּכֶם מַחְמַד עֵינֵיכֶם".

"וּבָא אֲשֶׁר לוֹ הַבַּיִת" - זֶה הַקָּדוֹשׁ בָּרוּךְ הוּא: "יַעַן בֵּיתִי אֲשֶׁר הוּא חָרֵב". "וְהִגִּיד לַכֹּהֵן" - זֶה יִרְמְיָה, שֶׁנֶּאֱמַר: "מִן הַכֹּהֲנִים אֲשֶׁר בַּעֲנָתוֹת". "כְּנֶגַע נִרְאָה לִי בַּבָּיִת" - זֶה טִנֹּפֶת אֱלִילִים. וְיֵשׁ אוֹמְרִים: צַלְמוֹ שֶׁל מְנַשֶּׁה. "וְצִוָּה הַכֹּהֵן וּפִנּוּ אֶת הַבַּיִת" - "וַיִּקַּח אֶת אֹצְרוֹת בֵּית ה'". "וְנָתַץ אֶת הַבַּיִת" - וּבַיְתָה דְּנָה סַתְרֵהּ. ("הוֹצִיא) [וְהִשְׁלִיכוּ אֶתְהֶן] אֶל מִחוּץ לָעִיר" - "וְעַמָּהּ הַגְלִי לְבָבֶל". יָכוֹל לְעוֹלָם, תַּלְמוּד לוֹמַר: "וְלָקְחוּ אֲבָנִים אֲחֵרוֹת" - "לָכֵן כֹּה אָמַר ה' הִנְנִי יִסַּד בְּצִיּוֹן אָבֶן אֶבֶן בֹּחַן פִּנַּת יִקְרַת מוּסָד מוּסָּד הַמַּאֲמִין לֹא יָחִישׁ".

עַל הַגְּנֵבוֹת וְעַל שְׁבוּעוֹת שָׁוְא נְגָעִים בָּאִים, שֶׁנֶּאֱמַר: "הוֹצֵאתִיהָ נְאֻם ה' צְבָאוֹת וּבָאָה אֶל בֵּית הַגַּנָּב וְאֶל בֵּית הַנִּשְׁבָּע בִּשְׁמִי לָשֶׁקֶר וְלָנֶה בְּתוֹךְ בֵּיתוֹ וְכִלַּתּוּ וְאֶת עֵצָיו וְאֶת אֲבָנָיו". אֵיזֶהוּ דָּבָר שֶׁמְּכַלֶּה עֵצִים וַאֲבָנִים, הֱוֵי אוֹמֵר: זֶה צָרַעַת, דִּכְתִיב: "וְנָתַץ אֶת הַבַּיִת". וְעַל הַדַּיָּן הַמְקַלְקֵל אֶת הַדִּין, שֶׁנֶּאֱמַר: לָכֵן כֶּאֱכֹל קַשׁ לְשׁוֹן אֵשׁ וַחֲשַׁשׁ לֶהָבָה יִרְפֶּה שָׁרְשָׁם כַּמָּק יִהְיֶה וּפִרְחָם כָּאָבָק יַעֲלֶה כִּי מָאֲסוּ אֵת תּוֹרַת ה' צְבָאוֹת וְאֵת אִמְרַת קְדוֹשׁ יִשְׂרָאֵל נִאֵצוּ", וְאֵין פֶּרַח אֶלָּא צָרַעַת, שֶׁנֶּאֱמַר: "וְאִם פָּרוֹחַ תִּפְרַח הַצָּרַעַת". וְעַל הַנִּכְנָס בִּתְחוּם שֶׁאֵינוֹ שֶׁלּוֹ מֵעֻזִּיָּהוּ, שֶׁנִּכְנַס בִּתְחוּם הַכְּהֻנָּה, שֶׁנֶּאֱמַר: "וְהַצָּרַעַת זָרְחָה בְּמִצְחוֹ". וְעַל הַחוֹשֵׁד בִּכְשֵׁרִים, מִמּשֶׁה, שֶׁאָמַר: "וְהֵן לֹא יַאֲמִינוּ לִי", וּכְתִיב: "וַיּוֹצִאָהּ וְהִנֵּה יָדוֹ מְצֹרַעַת כַּשָּׁלֶג".

"וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם" - מֶה חָטְאָה אֶרֶץ כְּנַעַן שֶׁלּוֹקָה, אֶלָּא בַּעֲוֹן בְּנֵי אָדָם הָאָרֶץ לוֹקָה, שֶׁנֶּאֱמַר: "אֶרֶץ פְּרִי לִמְלֵחָה מֵרָעַת יוֹשְׁבֵי בָהּ". מִפְּנֵי מָה הַיִּסּוּרִין בָּאִין לָעוֹלָם, מִפְּנֵי הַבְּרִיּוֹת, כְּדֵי שֶׁיִּרְאוּ וְיִסְתַּכְּלוּ וְיֹאמְרוּ: מִי שֶׁחָטָא הוּא לוֹקֶה, וּמִי שֶׁלֹּא חָטָא אֵינוֹ לוֹקֶה. וְלָמָּה הָעֵצִים וְהָאֲבָנִים וְהַכְּתָלִים לוֹקִין, כְּדֵי שֶׁיִּרְאוּ הַבְּעָלִים וְיַעֲשׂוּ תְּשׁוּבָה. וְכֵן אַתָּה מוֹצֵא שֶׁחָטְאוּ יִשְׂרָאֵל וּבִקֵּשׁ הַקָּדוֹשׁ בָּרוּךְ הוּא לְהַגְלוֹתָן, אָמַר הַקָּדוֹשׁ  בָּרוּךְ הוּא: אִם אֲנִי מַגְלֶה אֶת יִשְׂרָאֵל תְּחִלָּה, עַכְשָׁו נַעֲשִׂין חֶרְפָּה וְקָלוֹן לְכָל הָאֻמּוֹת, מֶה עָשָׂה, הֵבִיא לְסַנְחֵרִיב עַל כָּל הָאֻמּוֹת וְהִגְלָה אוֹתָם, שֶׁנֶּאֱמַר: "וַתִּמְצָא כַקֵּן יָדִי", "וְאָסִיר גְּבוּלֹת עַמִּים". אָמַר הַקָּדוֹשׁ בָּרוּךְ הוּא: יִהְיוּ יִשְׂרָאֵל רוֹאִין שֶׁהִגְלֵיתִי אֻמּוֹת הָעוֹלָם וְיַעֲשׂוּ תְּשׁוּבָה, וְיִרְאוּ דִּין שֶׁלִּי מָה אֲנִי עוֹשֶׂה בְּאֻמּוֹת הָעוֹלָם וְיִירְאוּ מִמִּשְׁפָּטִי, שֶׁנֶּאֱמַר: "הִכְרַתִּי גּוֹיִם נָשַׁמּוּ פִּנּוֹתָם וְגוֹ' אָמַרְתִּי אַךְ תִּירְאִי אוֹתִי תִּקְּחִי מוּסָר". כֵּיוָן שֶׁלֹּא עָשׂוּ תְּשׁוּבָה, מִיָּד גָּלוּ. אָמַר הַקָּדוֹשׁ בָּרוּךְ הוּא: "נָכוֹנוּ לַלֵּצִים שְׁפָטִים" - אָמַר הַקָּדוֹשׁ בָּרוּךְ הוּא: עַד שֶׁלֹּא בָּרָאתִי אֶת הָאָדָם הִתְקַנְתִּי לוֹ אֶת כָּל אֵלּוּ. מָשָׁל לְעֶבֶד רַע שֶׁהָיָה נִמְכָּר, כֵּיוָן שֶׁהָלַךְ רַבּוֹ לִקְנוֹתוֹ וְהָיָה יוֹדֵעַ שֶׁהוּא עֶבֶד רַע לָקַח עִמּוֹ כְּבָלִים וּמַגְלְבִים [=שׁוֹט וּרְצוּעָה לְהַכּוֹת] שֶׁאִם בָּרַח רוֹדֶה אוֹתוֹ בָּהֶם. כֵּיוָן שֶׁבָּרַח הֵבִיא אוֹתָם כְּבָלִים וּכְבָלוֹ, הֵבִיא אֶת הַמַּגְלְבִים וְהִכָּהוּ, אָמַר לוֹ הָעֶבֶד: לֹא הָיִיתָ יוֹדֵעַ שֶׁאֲנִי עֶבֶד רַע, לָמָּה לָקַחְתָּ אוֹתִי. אָמַר לוֹ: לְפִי שֶׁהָיִיתִי יוֹדֵעַ שֶׁאַתָּה עֶבֶד רַע הִתְקַנְתִּי לְךָ כְּבָלִים וּמַגְלְבִים, שֶׁאִם תִּסְרַח אֲנִי אֶרְדֶּה אוֹתְךָ בָּהֶם. אַף הַקָּדוֹשׁ בָּרוּךְ הוּא יִתְבָּרַךְ שְׁמוֹ לְעוֹלָמִים עַד שֶׁלֹּא בָּרָא אֶת הָאָדָם הִתְקִין לוֹ אֶת כָּל הַיִּסּוּרִין, לְפִי שֶׁהוּא יוֹדֵעַ שֶׁיֵּצֶר לֵב הָאָדָם רַע, שֶׁנֶּאֱמַר: "נָכוֹנוּ לַלֵּצִים שְׁפָטִים".

"כִּי תָבֹאוּ" - יָכוֹל מִשֶּׁבָּאוּ לְעֵבֶר הַיַּרְדֵּן, תַּלְמוּד לוֹמַר: "אֶל הָאָרֶץ" - אֶל הָאָרֶץ הַמְיֻחֶדֶת. יָכוֹל מִשֶּׁבָּאוּ לְעַמּוֹן וּמוֹאָב, תַּלְמוּד לוֹמַר: "אֲשֶׁר אֲנִי נֹתֵן לָכֶם", "לָכֶם" - וְלֹא לְעַמּוֹן וּמוֹאָב. "לַאֲחֻזָּה" - לֹא הֻזְהֲרוּ עַד שֶׁיִּכְבְּשׁוּ. מִנַּיִן אַתָּה אוֹמֵר כָּבְשׁוּ וְלֹא חָלְקוּ, חָלְקוּ לְמִשְׁפָּחוֹת [בגמ' הגי': לַשְּׁבָטִים] וְלֹא חָלְקוּ לְבָתֵּי אָבוֹת, חָלְקוּ לְבָתֵּי אָבוֹת וְאֵין כָּל אֶחָד מַכִּיר אֶת שֶׁלּוֹ, יָכוֹל יְהוּ מְטַמְּאִין בִּנְגָעִים, תַּלְמוּד לוֹמַר: "אֲשֶׁר לוֹ הַבַּיִת" - עַד שֶׁיְּהֵא כָּל אֶחָד וְאֶחָד מַכִּיר אֶת שֶׁלּוֹ.

"וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם" - בְּשׂוֹרָה הִיא לָהֶן שֶׁנְּגָעִים בָּאִין עֲלֵיהֶן, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: פְּרָט לְנִגְעֵי אוֹנְסִין. וּלְר' שִׁמְעוֹן נִגְעֵי אוֹנְסִין מִי לֹא מְטַמּוּ, וְהָתַנְיָא: "אָדָם כִּי יִהְיֶה בְעוֹר בְּשָׂרוֹ" - מִדִּבּוּר וְאֵילֵךְ. וַהֲלֹא דִּין הוּא: נֶאֱמַר: "טָמֵא בְּזָב וְטָמֵא בִּנְגָעִים", מַה זָּב מִדִּבּוּר וְאֵילֵךְ אַף נְגָעִים מִדִּבּוּר וְאֵילֵךְ. לֹא, אִם אָמַרְתָּ בַּזָּב שֶׁכֵּן אֵינוֹ מְטַמֵּא בְּאֹנֶס, תֹּאמַר בִּנְגָעִים שֶׁכֵּן מְטַמְּאִין בְּאֹנֶס. תַּלְמוּד לוֹמַר: "אָדָם כִּי יִהְיֶה" - מִדִּבּוּר וְאֵילֵךְ. רָבָא אָמַר: פְּרָט לְנִגְעֵי רוּחוֹת. רַב פַּפָּא אָמַר: פְּרָט לְנִגְעֵי כְּשָׁפִים. דָּבָר הַלָּמֵד מִסּוֹפוֹ כֵּיצַד, "וְנָתַתִּי נֶגַע צָרַעַת בְּבֵית אֶרֶץ אֲחֻזַּתְכֶם" - מַשְׁמָע בַּיִת שֶׁיֵּשׁ בּוֹ אֲבָנִים וְעֵצִים וְעָפָר, וּבַיִת שֶׁאֵין בּוֹ אֲבָנִים וְעֵצִים וְעָפָר. כְּשֶׁהוּא אוֹמֵר: "וְנָתַץ אֶת הַבַּיִת אֶת אֲבָנָיו וְאֶת עֵצָיו וְאֶת כָּל עֲפַר הַבַּיִת" - דָּבָר הַלָּמֵד מִסּוֹפוֹ, שֶׁאֵין הַבַּיִת מִטַּמֵּא בִּנְגָעִים עַד שֶׁיְּהוּ בּוֹ אֲבָנִים וְעֵצִים וְעָפָר.

{rרמז תקסדr}  תַּנְיָא: "אֲחֻזַּתְכֶם" - מִטַּמֵּא בִּנְגָעִים, וְאֵין יְרוּשָׁלַיִם מִטַּמֵּא בִּנְגָעִים. רַבִּי יְהוּדָה אוֹמֵר: אֲנִי לֹא שָׁמַעְתִּי אֶלָּא מָקוֹם מְקֻדָּשׁ בִּלְבַד. תַּנָּא קַמָּא סָבַר יְרוּשָׁלַיִם לֹא נִתְחַלְּקָה לִשְׁבָטִים, וְר' יְהוּדָה סָבַר נִתְחַלְּקָה לִשְׁבָטִים. וּבִפְלֻגְתָּא דְּהָנֵי תַּנָּאֵי: מֶה הָיָה בְּחֶלְקוֹ שֶׁל יְהוּדָה, הַר הַבַּיִת הַלְּשָׁכוֹת וְהָעֲזָרוֹת. וּמֶה הָיָה בְּחֶלְקוֹ שֶׁל בִּנְיָמִין, אוּלָם וְהֵיכָל וּבֵית קֹדֶשׁ הַקָּדָשִׁים. וּרְצוּעָה הָיְתָה יוֹצְאָה מֵחֶלְקוֹ שֶׁל יְהוּדָה וְנִכְנְסָה בְּחֶלְקוֹ שֶׁל בִּנְיָמִין וּבָהּ מִזְבֵּחַ בָּנוּי, וּבִנְיָמִין הַצַּדִּיק הָיָה מִצְטַעֵר עָלֶיהָ בְּכָל יוֹם, שֶׁנֶּאֱמַר: "חוֹפֵף עָלָיו כָּל הַיּוֹם", לְפִיכָךְ זָכָה בִּנְיָמִין הַצַּדִּיק וְנַעֲשָׂה אֻשְׁפִּיזְכָן לַגְּבוּרָה, שֶׁנֶּאֱמַר: "וּבֵין כְּתֵפָיו שָׁכֵן". תַּנְיָא: "לַאֲחֻזַּתְכֶם" - עַד שֶׁכָּבְשׁוּ, כָּבְשׁוּ וְלֹא חָלְקוּ וְכוּ' (כִּדְכָתוּב לְעֵיל).

עֲשָׂרָה דְּבָרִים נֶאֱמַר בִּירוּשָׁלַיִם: אֵין הַבַּיִת חָלוּט בָּהּ, דִּכְתִיב: "לַצְּמִיתֻת לַקּוֹנֶה", וְקָסָבַר יְרוּשָׁלַיִם לֹא נִתְחַלְּקָה לִשְׁבָטִים. וְאֵינָהּ נַעֲשֵׂית עִיר הַנִּדַּחַת, דִּכְתִיב: "עָרֶיךָ", וְקָסָבַר יְרוּשָׁלַיִם לֹא נִתְחַלְּקָה לִשְׁבָטִים. וְאֵינָהּ מִטַּמְּאָה בִּנְגָעִים, דִּכְתִיב: "אֲחֻזַּתְכֶם", וִירוּשָׁלַיִם לֹא נִתְחַלְּקָה לִשְׁבָטִים וְכוּ'. "אֲחֻזַּתְכֶם" מִטַּמֵּא בִּנְגָעִים, וְאֵין בָּתֵּי נָכְרִים מִטַּמְּאִין בִּנְגָעִים. "אֲחֻזַּתְכֶם" - פְּרָט לְבַיִת הַבָּנוּי בִּסְפִינָה (וּבְאַכְסַדְרָה) [וּבְאַסְכַּרְיָא], עַל אַרְבַּע קוֹרוֹת. וּלְהָבִיא אֶת הַבַּיִת הַבָּנוּי עַל הָעֵצִים וְעַל הָאֲבָנִים וְעַל הָעַמּוּדִים. רַבִּי יִשְׁמָעֵאל אוֹמֵר: "אֲחֻזַּתְכֶם" מִטַּמֵּא בִּנְגָעִים, וְאֵין אֲחֻזַּת נָכְרִים מִטַּמֵּא בִּנְגָעִים. וּכְשֵׁם שֶׁאֵין אֲחֻזָּתָם מִטַּמֵּא בִּנְגָעִים, כָּךְ אֵין בִּגְדֵיהֶם וְגוּפָן מִטַּמְּאִין בִּנְגָעִים.

תַּנְיָא: "וּבָא אֲשֶׁר לוֹ הַבַּיִת" - בֵּית הַכְּנֶסֶת בֵּית הָאִשָּׁה בֵּית הַשֻּׁתָּפִין, מִטַּמְּאִין בִּנְגָעִים. שֶׁנֶּאֱמַר: "וּבָא אֲשֶׁר לוֹ הַבַּיִת". פְּשִׁיטָא, מַהוּ דְּתֵימָא: "וּבָא אֲשֶׁר לוֹ הַבַּיִת" - לוֹ וְלֹא לָהּ וְלֹא לָהֶן, קָא מַשְׁמַע לָן. וְאֵימָא הָכִי נַמֵּי, אָמַר קְרָא: "בְּבֵית אֶרֶץ אֲחֻזַּתְכֶם". אֶלָּא "לוֹ" לָמָּה לִי, לְמִי שֶׁמְּיַחֵד בֵּיתוֹ לוֹ. וְהָא תַּנְיָא: בֵּית הַכְּנֶסֶת אֵינוֹ מִטַּמֵּא בִּנְגָעִים, לָא קַשְׁיָא, הָא רַבִּי מֵאִיר הָא רַבָּנָן. דְּתַנְיָא: בֵּית הַכְּנֶסֶת שֶׁאֵין בּוֹ דִּירָה לַחַזָּן - רַבִּי מֵאִיר מְחַיֵּב, וַחֲכָמִים פּוֹטְרִין. וְאִי תֵּימָא: הָא וְהָא רַבָּנָן, הָא דְּאִית בֵּהּ בֵּית דִּירָה וְהָא דְּלֵית בֵּהּ בֵּית דִּירָה, וְאִי בָעֵית אֵימָא: הָא וְהָא דְּלֵית בֵּהּ בֵּית דִּירָה, הָא בִּכְרַכִּין הָא בִּכְפָרִין.

{rרמז תקסהr}  תָּנוּ רַבָּנָן: בַּיִת שֶׁאֵין בּוֹ אַרְבַּע אַמּוֹת עַל אַרְבַּע אַמּוֹת, פָּטוּר מִן הַמְזוּזָה וּמִן הַמַּעֲקֶה, וְאֵינוֹ מִטַּמֵּא בִּנְגָעִים, וְאֵין חוֹזְרִין עָלָיו מֵעוֹרְכֵי הַמִּלְחָמָה. מַאי טַעֲמָא, דְּכֻלְּהוּ "בַּיִת" כְּתִיב בְּהוּ: "עַל מְזֻזוֹת בֵּיתֶךָ". "כִּי תִבְנֶה בַּיִת חָדָשׁ", "וּבָא אֲשֶׁר לוֹ הַבַּיִת". "כִּי יִמְכֹּר בֵּית מוֹשָׁב", "מִי הָאִישׁ אֲשֶׁר בָּנָה בַּיִת חָדָשׁ". וְאֵין מְעָרְבִין בּוֹ וְאֵין מִשְׁתַּתְּפִין בּוֹ וְאֵין מַנִּיחִין בּוֹ עֵרוּב, דְּלָא חָזֵי לְדִירָה. אֲבָל שִׁתּוּפֵי מְבוֹאוֹת מַנִּיחִין בּוֹ, דְּלָא גָּרַע מֵחָצֵר שֶׁבַּמָּבוֹי, וּתְנָן: "עֵרוּבֵי חֲצֵרוֹת - בַּבַּיִת שֶׁבֶּחָצֵר, שִׁתּוּפֵי מְבוֹאוֹת - בֶּחָצֵר שֶׁבַּמָּבוֹי". וְאֵין עוֹשִׂין אוֹתוֹ עִבּוּר בֵּין שְׁנֵי עֲיָרוֹת, דַּאֲפִלּוּ כְּבֻרְגָּנִין לָא מַשְׁוִינָן לֵהּ, מַאי טַעֲמָא, בֻּרְגָּנִין חָזוּ לְמִלְּתַיְהוּ, וְהָא לֹא חָזֵי לְמִלְּתֵהּ. וְאֵין הָאַחִין וְהַשֻּׁתָּפִין חוֹלְקִין בּוֹ, דְּאֵין בּוֹ דִּין חֲלֻקָּה בֶּחָצֵר, דְּאָמַר רַב הוּנָא: חָצֵר מִתְחַלֶּקֶת לְפִי פְּתָחֶיהָ. וְרַב חִסְדָּא אָמַר: נוֹתֵן אַרְבַּע אַמּוֹת לְכָל פֶּתַח וּפֶתַח, וְהַשְּׁאָר חוֹלְקִין בְּשָׁוֶה. וְהָנֵי מִלֵּי בְּפֶתַח בַּיִת דִּלְדִירָה קָאֵי יָהַבִינַן לֵהּ חָצֵר, אֲבָל הַאי דְּלָאו לְדִירָה קָאֵי לֹא יָהַבִינַן לֵיהּ חָצֵר. "וּבָא אֲשֶׁר לוֹ הַבַּיִת" - תָּנָא דְּבֵי רַבִּי יִשְׁמָעֵאל: מִי שֶׁמְּיַחֵד בֵּיתוֹ לוֹ. "וּבָא אֲשֶׁר לוֹ הַבַּיִת" - שֶׁלֹּא יִשְׁלַח בְּיַד שָׁלִיחַ, יָכוֹל אֲפִלּוּ זָקֵן וַאֲפִלּוּ חוֹלֶה, תַּלְמוּד לוֹמַר: "וּבָא (אֲשֶׁר לוֹ הַבַּיִת").

"וְהִגִּיד לַכֹּהֵן" - יְדַקְדֵּק הַכֹּהֵן כֵּיצַד בָּא הַנֶּגַע לְבֵיתוֹ. "לֵאמֹר": יֹאמַר לוֹ הַכֹּהֵן דִּבְרֵי כִּבּוּשִׁים: בְּנִי, אֵין הַנְּגָעִים בָּאִים אֶלָּא עַל לָשׁוֹן הָרַע, שֶׁכֵּן מָצִינוּ בְּמִרְיָם שֶׁלֹּא נֶעֶנְשָׁה אֶלָּא עַל לָשׁוֹן הָרַע, שֶׁנֶּאֱמַר: "הִשָּׁמֶר בְּנֶגַע הַצָּרַעַת לִשְׁמֹר מְאֹד וְלַעֲשׂוֹת כְּכֹל אֲשֶׁר יוֹרוּ אֶתְכֶם וְגוֹ', זָכוֹר אֶת אֲשֶׁר עָשָׂה ה' אֱלֹהֶיךָ לְמִרְיָם וְכוּ'" - מָה עִנְיָן זֶה לָזֶה, אֶלָּא לְלַמֶּדְךָ שֶׁלֹּא נֶעֶנְשָׁה אֶלָּא עַל לָשׁוֹן הָרַע. וַהֲרֵי דְּבָרִים קַל וָחֹמֶר: וּמָה אִם מִרְיָם שֶׁלֹּא דִּבְּרָה אֶלָּא שֶׁלֹּא בְּפָנָיו שֶׁל משֶׁה כָּךְ נֶעֶנְשָׁה, עַל אַחַת כַּמָּה וְכַמָּה הַמְדַבֵּר בִּגְנוּתוֹ שֶׁל חֲבֵרוֹ בְּפָנָיו. רַבִּי שִׁמְעוֹן בֶּן אֶלְעָזָר אוֹמֵר: אַף עַל גַּסֵּי הָרוּחַ נְגָעִים בָּאִים, שֶׁכֵּן מָצִינוּ בְּעֻזִּיָּהוּ, שֶׁנֶּאֱמַר: "וּכְחֶזְקָתוֹ גָּבַהּ לִבּוֹ עַד לְהַשְׁחִית" וְגוֹ'. "נֶגַע" - מַה תַּלְמוּד לוֹמַר: "כְּנֶגַע", אֲפִלּוּ תַּלְמִיד חָכָם וְיוֹדֵעַ שֶׁהוּא נֶגַע וַדַּאי, לֹא יִגְזֹר וְיֹאמַר: "נֶגַע נִרְאֶה לִי בַּבָּיִת", אֶלָּא: "כְּנֶגַע נִרְאֶה לִי בַּבָּיִת". "לִי" - וְלֹא לְנֵרִי. מִכָּאן אָמְרוּ: בַּיִת אָפֵל אֵין פּוֹתְחִין בּוֹ חַלּוֹנוֹת לִרְאוֹת אֶת נִגְעוֹ. "בַּבָּיִת" - לְהָבִיא אֶת הַצָּבוּעַ. "בַּבָּיִת" - לְהָבִיא אֶת הָעֲלִיָּה. "בַּבָּיִת" - מִתּוֹכוֹ הוּא מְטַמֵּא, וְאֵין מְטַמֵּא מֵאֲחוֹרָיו.

{rרמז תקסוr}  "וְצִוָּה הַכֹּהֵן וּפִנּוּ" - הַצִּוּוּי בְּכֹהֵן, וּפִנּוּי בְּכָל אָדָם. "וּפִנּוּ אֶת הַבַּיִת" - אֲפִלּוּ חֲבִילֵי עֵצִים, וַאֲפִלּוּ חֲבִילֵי קָנִים, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: עֵסֶק הוּא לַפִּנּוּי. אָמַר רַבִּי מֵאִיר: וְכִי מִי מִטַּמֵּא בִּנְגָעִים, רְשָׁעִים אוֹ צַדִּיקִים, הֱוֵי אוֹמֵר: הָרְשָׁעִים, וְכִי מַה מִּטַּמֵּא לוֹ, אִם תֹּאמַר כְּלֵי עֵצָיו וּבְגָדָיו וּמַתְּכוֹתָיו, מַטְבִּילָן וְהֵן טְהוֹרִין. עַל מֶה חָסָה הַתּוֹרָה, עַל כְּלֵי חַרְסוֹ, עַל פַּכּוּ, וְעַל תִּפְיוֹ. אִם כָּךְ חָסָה הַתּוֹרָה עַל מָמוֹנוֹ הַבָּזוּי, קַל וָחֹמֶר עַל מָמוֹנוֹ הֶחָבִיב. אִם כָּךְ עַל מָמוֹנוֹ, קַל וָחֹמֶר עַל נֶפֶשׁ בָּנָיו וּבְנוֹתָיו. אִם כָּךְ עַל שֶׁל רְשָׁעִים, קַל וָחֹמֶר עַל שֶׁל צַדִּיקִים. "בְּטֶרֶם יָבֹא הַכֹּהֵן לִרְאוֹת אֶת הַנֶּגַע" - וְלֹא לִרְאוֹת אֶת הַפִּנּוּי. "וְלֹא יִטְמָא כָּל אֲשֶׁר בַּבָּיִת" - מַה תַּלְמוּד לוֹמַר, לְפִי שֶׁמָּצִינוּ בַּנִּכְנָס בְּבֵית הַמְנֻגָּע שֶׁאֵין מְטַמֵּא בְּגָדִים עַד שֶׁשָּׁהָה כְּדֵי אֲכִילַת פְּרָס, יָכוֹל אֲפִלּוּ הָיוּ שָׁם כֵּלִים מְקֻפָּלִין וּמֻנָּחִין עַל כְּתֵפָיו, מְקֻפָּלִין וּמֻנָּחִין בְּתוֹךְ הַבַּיִת, יָכוֹל לֹא יְהוּ טְמֵאִין עַד שֶׁיִּשְׁהוּ כְּדֵי אֲכִילַת פְּרָס, תַּלְמוּד לוֹמַר: "וְלֹא יִטְמָא כָּל אֲשֶׁר בַּבָּיִת" - מִיָּד. "וְאַחַר כֵּן" - אַף אֲחֵרִים כַּיּוֹצֵא בָּהֶן. רַבִּי אוֹמֵר: אִם מַמְתִּינִין לוֹ לִדְבַר הָרְשׁוּת, לֹא יַמְתִּינוּ לוֹ לִדְבַר מִצְוָה. וְכַמָּה הוּא מִצְוָתוֹ, בֶּחָתָן - נוֹתְנִין לוֹ שֶׁבַע יְמֵי מִשְׁתָּאוֹת לוֹ וּלְאִצְטְלִיתוֹ וְלִכְסוּתוֹ, בָּרֶגֶל - נוֹתְנִין לוֹ כָּל יְמֵי הָרֶגֶל. "וְרָאָה אֶת הַנֶּגַע" - יָכוֹל בְּכִגְרִיס, תַּלְמוּד לוֹמַר: ("בַּקִּיר) וְרָאָה אֶת הַנֶּגַע וְהִנֵּה הַנֶּגַע" - מְלַמֵּד, שֶׁאֵין הַבַּיִת מְטַמֵּא אֶלָּא בִּשְׁנֵי גְּרִיסִין. "בְּקִירוֹת - הֲרֵי שְׁתַּיִם, וּלְמַטָּה הוּא אוֹמֵר: "קִיר, קִירוֹת" - הֲרֵי אַרְבַּע, מְלַמֵּד, שֶׁאֵין הַבַּיִת מְטַמֵּא אֶלָּא בְּאַרְבַּע כְּתָלִים. מִכָּאן אָמְרוּ: בַּיִת עָגֹל, בֵּית טְרִיגוֹן, אֵין מְטַמֵּא בִּנְגָעִים. יָכוֹל עַד שֶׁיֵּרָאֶה עַל שְׁנֵי כְּתָלִים, תַּלְמוּד לוֹמַר: "וּמַרְאֵיהֶן שָׁפָל מִן הַקִּיר" - וַאֲפִלּוּ עַל כֹּתֶל אֶחָד. יָכוֹל אֲפִלּוּ נִרְאֶה עַל אֶבֶן אַחַת, תַּלְמוּד לוֹמַר: "וְחִלְּצוּ אֶת הָאֲבָנִים" - אֵין פָּחוֹת מִשְּׁתֵּי אֲבָנִים, דִּבְרֵי רַבִּי עֲקִיבָא. רַבִּי יִשְׁמָעֵאל אוֹמֵר: "וְחִלְּצוּ אֶת הָאֲבָנִים" - אֵין פָּחוֹת מִשְׁתֵּי אֲבָנִים, מִנַּיִן אֲפִלּוּ נִרְאֶה עַל אֶבֶן אַחַת, תַּלְמוּד לוֹמַר: "וּמַרְאֵיהֶן שָׁפֵל מִן הַקִּיר", "מִן הַקִּיר" - וַאֲפִלּוּ מֵאֶבֶן אַחַת. רַבִּי אֶלְעָזָר בְּר' שִׁמְעוֹן אוֹמֵר: עַד שֶׁיֵּרָאֶה כִּשְׁנֵי גְּרִיסִין עַל שְׁתֵּי אֲבָנִים בִּשְׁתֵּי כְּתָלִים בְּזָוִית, אָרְכּוֹ כִּשְׁנֵי גְּרִיסִין וְרָחְבּוֹ כַּגְּרִיס. "שְׁקַעֲרוּרֹת" - שׁוֹקְעוֹת בְּמַרְאֵיהֶן. "יְרַקְרַקֹּת אוֹ אֲדַמְדַּמֹּת" - יָרֹק שֶׁבַּיְרֻקִּין, אָדֹם שֶׁבָּאֲדֻמִּין. "וּמַרְאֵיהֶן שָׁפֵל מִן הַקִּיר" - וְלֹא מַמָּשָׁן.

תָּנוּ רַבָּנָן: בַּיִת עָגֹל, דִּיגוֹן, טְרִיגוֹן, פַּנְטִיגוֹן, אֵינוֹ מִטַּמֵּא בִּנְגָעִים. טַטְרִיגוֹן - מִטַּמֵּא בִּנְגָעִים. מַאי טַעַמָא, לְמַעְלָה הוּא אוֹמֵר: "קִיר, קִירוֹת" וּלְמַטָּה הוּא אוֹמֵר: "קִיר, קִירוֹת" - הֲרֵי כָּאן אַרְבַּע. כְּמַאן אָזְלָא הָא דְּתַנְיָא: בַּיִת הַמְנֻגָּע לֹא הָיָה וְלֹא עָתִיד לִהְיוֹת, וְלָמָּה נִכְתַּב, דְּרֹשׁ וְקַבֵּל שָׂכָר. כְּמַאן, כְּר' אֶלְעָזָר בְּר' שִׁמְעוֹן דְּאָמַר: אֵין הַבַּיִת נַעֲשֶׂה טָמֵא עַד שֶׁיֵּרָאֶה כִּשְׁנֵי גְּרִיסִין עַל שְׁתֵּי אֲבָנִים בִּשְׁנֵי כְּתָלִים בְּקֶרֶן זָוִית, אָרְכּוֹ כִּשְׁנֵי גְּרִיסִין וְרָחְבּוֹ כִּגְרִיס, דִּכְתִיב: "קִיר" וּכְתִיב "קִירוֹת" - אֵיזֶהוּ קִיר שֶׁהוּא כְּקִירוֹת, הֱוֵי אוֹמֵר: זֶה קֶרֶן זָוִית. תַּנְיָא: אָמַר רַבִּי אֶלְעָזָר בַּר רַבִּי צָדוֹק: מָקוֹם הָיָה בִּתְחוּם עַזָּה וְהָיוּ קוֹרִין אוֹתָהּ חֻרְבַת סְגִרְתָּא. אָמַר רַבִּי שִׁמְעוֹן בַּר רַבִּי יְהוּדָה, אִישׁ כְּפַר עַכּוֹ פַּעַם אַחַת הָלַכְתִּי לַגָּלִיל, וְרָאִיתִי מָקוֹם שֶׁמְּצַיְּנִין אוֹתוֹ, וְאָמְרוּ: אֲבָנִים מְנֻגָּעוֹת פִּנּוּ לְשָׁם.

"וְיָצָא הַכֹּהֵן מִן הַבַּיִת". מְנָא הָא מִלְּתָא דְּאָמוּר רַבָּנָן אוֹקֵי מִלְּתָא אַחֶזְקָתֵהּ, אָמַר רַבִּי שְׁמוּאֵל בַּר נַחְמָן אָמַר רַבִּי יוֹנָתָן: דְּאָמַר קְרָא: "וְיָצָא הַכֹּהֵן מִן הַבַּיִת אֶל פֶּתַח הַבַּיִת וְהִסְגִּיר אֶת הַבַּיִת שִׁבְעַת יָמִים" - וְדִלְמָא אַדְּנָפִיק וְאָתֵי בָּצִיר לֵהּ שִׁעוּרָא, אֶלָּא לָאו מִשּׁוּם דְּאָמַר אוֹקְמֵהּ אַחֶזְקָתֵהּ. תַּנְיָא: "וְיָצָא הַכֹּהֵן מִן הַבַּיִת" - יָכוֹל יֵלֵךְ לְתוֹךְ בֵּיתוֹ וְיַסְגִּיר, תַּלְמוּד לוֹמַר: "אֶל פֶּתַח הַבָּיִת". אִי "אֶל פֶּתַח הַבָּיִת", יָכוֹל יַעֲמֹד תַּחַת הַמַּשְׁקוֹף וְיַסְגִּיר, תַּלְמוּד לוֹמַר: "מִן הַבַּיִת" - עַד שֶׁיֵּצֵא מִן הַבַּיִת כֻּלּוֹ. הָא כֵּיצַד: עוֹמֵד בַּצַּד הַמַּשְׁקוֹף וּמַסְגִּיר. מִנַּיִן שֶׁאִם הָלַךְ לְתוֹךְ בֵּיתוֹ וְהִסְגִּיר, אוֹ שֶׁעָמַד בְּתוֹךְ הַבַּיִת וְהִסְגִּיר, שֶׁהֶסְגֵּרוֹ מֻסְגָּר, תַּלְמוּד לוֹמַר: "וְהִסְגִּיר אֶת הַבַּיִת" - מִכָּל מָקוֹם. "בַּשְּׁבִיעִי" - יָכוֹל בֵּין בַּיּוֹם וּבֵין בַּלַּיְלָה, תַּלְמוּד לוֹמַר: "בַּיּוֹם" וְלֹא בַּלַּיְלָה. "וְהִנֵּה פָּשָׂה" - זֶה פִּשָּׂיוֹן הַסָּמוּךְ כָּל שֶׁהוּ. מִנַּיִן לְרַבּוֹת אֶת הָרָחוֹק, תַּלְמוּד לוֹמַר: ["בַּבָּיִת". יָכוֹל כָּל שֶׁהוּא, תַּלְמוּד לוֹמַר]: "נֶגַע", [נֶאֱמַר כָּאן "נֶגַע"] וְנֶאֱמַר לְהַלָּן נֶגַע מַה "נֶּגַע", הָאָמוּר לְהַלָּן בְּכִגְרִיס אַף נֶגַע הָאָמוּר כָּאן בְּכִגְרִיס, נִמְצֵאתָ אוֹמֵר: פִּשָּׂיוֹן הַסָּמוּךְ - כָּל שֶׁהוּ, וְהָרָחוֹק - בְּכִגְרִיס, וְהַחוֹזֵר - (בְּכִגְרִיס) [כִּשְׁנֵי גְּרִיסִין].

"בְּקִירֹת הַבָּיִת" - וְלֹא בְּקִירוֹת הַיָּצִיעַ, וְלֹא בְּקִירוֹת הָאֵבוּס, וְלֹא בְּקִירוֹת הַמְּחִיצָה וְלֹא בְּקִירוֹת הַמְּנוֹרָה. "וְצִוָּה הַכֹּהֵן וְחָלְצוּ" - הַצִּוּוּי בַּכֹּהֵן, וְהַחֲלִיצָה בְּכָל אָדָם. "וְחָלְצוּ" - מְלַמֵּד שֶׁשְּׁנֵיהֶן חוֹלְצִין. מִכָּאן אָמְרוּ: אוֹי לָרָשָׁע אוֹי לִשְׁכֵנוֹ. שְׁנֵיהֶן חוֹלְצִין, וּשְׁנֵיהֶן קוֹצְצִין, וּשְׁנֵיהֶן מְבִיאִין וְאֶת הָאֲבָנִים. יָכוֹל אַף הַכֹּתֶל הַסָּמוּךְ לָאֲוִיר יְהוּ שְׁנֵיהֶן חוֹלְצִין, תַּלְמוּד לוֹמַר: "אַחַר חִלֵּץ אֶת הָאֲבָנִים". הָא כֵּיצַד, כֹּתֶל שֶׁבֵּינוֹ לְבֵין חֲבֵרוֹ - שְׁנֵיהֶם חוֹלְצִין, כֹּתֶל הַסָּמוּךְ לָאֲוִיר - הוּא לְבַדּוֹ חוֹלֵץ. "וְחִלְּצוּ אֶת הָאֲבָנִים" - יָכוֹל חָלַץ שְׁתֵּי אֲבָנִים קִיֵּם בָּהֶן מִצְוַת חֲלִיצָה, תַּלְמוּד לוֹמַר: "אֲשֶׁר בָּהֵן הַנָּגַע. יָכוֹל אֲפִלּוּ קַרְדִּימִין, אֲפִלּוּ לְבֵנִים, תַּלְמוּד לוֹמַר: "אֲבָנִים". הָא עַד שֶׁיֹּאמְרוּ שְׁנֵי כְּתוּבִים, וְאִם לָאו לֹא שָׁמַעְנוּ. "וְהִשְׁלִיכוּ אֶתְהֶן אֶל מִחוּץ לָעִיר" - אֶתְהֶן חוּץ לְכָל עִיר, וְלֹא אָדָם חוּץ לְכָל עִיר, אֶלָּא חוּץ לְכָל הָעֲיָרוֹת הַמֻּקָּפוֹת חוֹמָה. "אֶל מָקוֹם טָמֵא" - שֶׁיְּהֵא מְקוֹמוֹ טָמֵא. רַבִּי יְהוּדָה אוֹמֵר: "אֶל מָקוֹם טָמֵא" - לְרַבּוֹת אֶת הַנִּטָּל. "וְאֶת הַבַּיִת יַקְצִעַ" - יָכוֹל מִבִּפְנִים וּמִבַּחוּץ, תַּלְמוּד לוֹמַר: "מִבַּיִת". אִי "מִבַּיִת" יָכוֹל אַף הַקַּרְקַע וְהַקִּירוֹת, תַּלְמוּד לוֹמַר: "סָבִיב" - לֹא אָמַרְתִּי אֶלָּא סָבִיב לַנֶּגַע. "וְשָׁפְכוּ אֶת הֶעָפָר אֲשֶׁר הִקְצוּ" - יָכוֹל צְרוֹרוֹת, תַּלְמוּד לוֹמַר: "הֶעָפָר". אִי "הֶעָפָר" יָכוֹל [אַף] הַנּוֹשֵׁר, תַּלְמוּד לוֹמַר: "וְשָׁפְכוּ אֲשֶׁר הִקְצוּ". הָא עַד שֶׁיֹּאמְרוּ שְׁנֵי הַכְּתוּבִים, וְאִם לָאו לֹא שָׁמַעְנוּ.

"וְלָקְחוּ אֲבָנִים אֲחֵרוֹת" - אֵין פָּחוֹת מִשְּׁתֵּי אֲבָנִים. "וְהֵבִיאוּ אֶל תַּחַת הָאֲבָנִים" - אֵין פָּחוֹת מִשְּׁתֵּי אֲבָנִים. מִכָּאן אָמְרוּ: אֵין חוֹלְצִין פָּחוֹת מִשְּׁתֵּי אֲבָנִים, וְאֵין מְבִיאִין פָּחוֹת מִשְּׁתֵּי אֲבָנִים, וְאֵינוֹ מֵבִיא אַחַת תַּחַת שְׁתַּיִם וְלֹא שְׁתַּיִם תַּחַת אַחַת, אֶלָּא מֵבִיא שְׁתַּיִם תַּחַת שְׁתַּיִם, שְׁתַּיִם תַּחַת שָׁלשׁ, שָׁלשׁ תַּחַת אַרְבַּע, וְאַרְבַּע תַּחַת שָׁלשׁ, שָׁלשׁ תַּחַת שְׁתַּיִם. "וְלָקְחוּ אֲבָנִים" - יָכוֹל יִטֹּל אֲבָנִים מִצַּד זֶה וְיָבִיא בָּזֶה, תַּלְמוּד לוֹמַר: "אֲחֵרוֹת". אִי "אֲחֵרוֹת", יָכוֹל אֲפִלּוּ קַרְדִּימִין וַאֲפִלּוּ לְבֵנִים, תַּלְמוּד לוֹמַר: "אֲבָנִים". הָא עַד שֶׁיֹּאמְרוּ שְׁנֵי הַכְּתוּבִים, וְאִם לָאו לֹא שָׁמַעְנוּ. "וְעָפָר" לְרַבּוֹת כֹּל מַשְׁמַע. עָפָר אֲפִלּוּ מַדָּר וַאֲפִלּוּ חַרְסִית. יָכוֹל יִטֹּל עָפָר מִצַּד זֶה וְיָבִיא בָּזֶה, תַּלְמוּד לוֹמַר: "אַחֵר". אִי "אַחֵר" יָכוֹל אַף הַסִּיר אַף הַגַּפְסִיס, תַּלְמוּד לוֹמַר: "עָפָר". הָא עַד שֶׁיֹּאמְרוּ שְׁנֵי הַכְּתוּבִים, וְאִם לָאו לֹא שָׁמַעְנוּ. "וְעָפָר אַחֵר יִקַּח וְטָח אֶת הַבַּיִת" - אֵין חֲבֵרוֹ מְטַפֵּל עִמּוֹ בַּטִּיחָה.

"וְאִם יָשׁוּב הַנֶּגַע וּפָרַח בַּבַּיִת" - מָשָׁל: חָזַר אִישׁ פְּלוֹנִי לִמְקוֹמוֹ, כְּשֶׁחָזַר הַנֶּגַע לְאוֹתָן הָאֲבָנִים. אֵין לִי אֶלָּא מְקוֹמוֹ, מִנַּיִן לְרַבּוֹת אֶת כָּל הַבַּיִת, תַּלְמוּד לוֹמַר: בַּבַּיִת. יָכוֹל (בְּכָל שֶׁהוּ) [בְּכִגְרִיס], נֶאֱמַר כָּאן "נֶגַע" וְנֶאֱמַר: לְהַלָּן "נֶגַע", מַה נֶּגַע הָאָמוּר לְהַלָּן (כִּגְרִיס) [כִּשְׁנֵי גְּרִיסִין] אַף נֶגַע הָאָמוּר כָּאן (כִּגְרִיס) [כִּשְׁנֵי גְּרִיסִין]. נִמְצֵאתָ אוֹמֵר: פִּשָּׂיוֹן הַסָּמוּךְ - כָּל שֶׁהוּ, וְהָרָחוֹק - כִּגְרִיס, וְהַחוֹזֵר בַּבָּתִּים, כִּשְׁנֵי גְּרִיסִין. אֵין לִי אֶלָּא בְּמַרְאִין, מִנַּיִן שֶׁלֹּא בְּמַרְאִין, תַּלְמוּד לוֹמַר: "וּפָרַח" - בְּמַרְאִין וְשֶׁלֹּא בְּמַרְאִין. אוֹ אֵינוֹ אוֹמֵר "וּפָרַח" אֶלָּא שֶׁיִּהְיֶה טָמֵא עַד שֶׁיַּחֲזֹר וְיִפְשֶׂה. וַהֲלֹא דִּין הוּא: טִמֵּא בַּבְּגָדִים וְטִמֵּא בָּבָּתִּים, מַה בְּגָדִים טִמֵּא אֶת הַחוֹזֵר אַף עַל פִּי שֶׁלֹּא פָּשָׂה אַף בַּבָּתִּים יְטַמֵּא אֶת הַחוֹזֵר אַף עַל פִּי שֶׁלֹּא חָזַר וּפָשָׂה. הֵן אִם הֶחֱמִיר בַּבְּגָדִים, שֶׁעוֹמֵד בָּהֶן בְּסוֹף שְׁנֵי שָׁבוּעוֹת וְשׂוֹרֵף, נַחֲמִיר בַּבָּתִּים שֶׁעוֹמֵד בָּהֶם בְּסוֹף שְׁנֵי שָׁבוּעוֹת וְאֵין נוֹתֵץ. תַּלְמוּד לוֹמַר: "צָרַעַת מַמְאֶרֶת, צָרַעַת מַמְאֶרֶת" לִגְזֵרָה שָׁוָה. מַה צָּרַעַת מַמְאֶרֶת הָאָמוּר בַּבְּגָדִים טִמֵּא אֶת הַחוֹזֵר אַף עַל פִּי שֶׁלֹּא פָּשָׂה, אַף צָרַעַת מַמְאֶרֶת הָאָמוּר בַּבָּתִּים יְטַמֵּא אֶת הַחוֹזֵר אַף עַל פִּי שֶׁאֵינוֹ פּוֹשֶׂה. אִם סוֹפֵנוּ לְרַבּוֹת אֶת הַחוֹזֵר אַף עַל פִּי שֶׁלֹּא פָּשָׂה, מַה תַּלְמוּד לוֹמַר: "וּבָא הַכֹּהֵן וְרָאָה וְהִנֵּה פָּשָׂה", הַנַּח לוֹ. אוֹ שׁוֹמֵעַ אֲנִי "יָשׁוּב הַנֶּגַע וּפָרַח בַּבַּיִת" - אִם חָזַר הַנֶּגַע וּפָרַח בּוֹ בַּיּוֹם יְהֵא טָמֵא, תַּלְמוּד לוֹמַר: "וְשָׁב הַכֹּהֵן, וְאִם יָשׁוּב הַנֶּגַע" מַה (עֲזִיבָה) [שִׁיבָה] הָאָמוּר לְהַלָּן בְּסוֹף שָׁבוּעַ, אַף שִׁיבָה הָאָמוּר כָּאן בְּסוֹף שָׁבוּעַ. מִנַּיִן עוֹמֵד בָּרִאשׁוֹן וּפוֹשֶׂה בַּשֵּׁנִי, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ, תַּלְמוּד לוֹמַר: "וּבָא הַכֹּהֵן וְרָאָה וְהִנֵּה פָּשָׁה" - בְּמִי הוּא מְדַבֵּר, אִם בַּפּוֹשֶׁה בָּרִאשׁוֹן, הֲרֵי אָמוּר. (אוֹ) [הָא] אֵינוֹ אוֹמֵר "וּבָא הַכֹּהֵן וְרָאָה וְהִנֵּה פָּשָׂה", אֶלָּא שֶׁבָּא בְּסוֹף שָׁבוּעַ רִאשׁוֹן וּמְצָאוֹ עוֹמֵד וּבָא בְּסוֹף שָׁבוּעַ שֵׁנִי וּמְצָאוֹ פּוֹשֶׂה, מַה יַּעֲשֶׂה לוֹ, הֲרֵינִי דָּן: מַה מָצִינוּ בַּפּוֹשֶׂה בָּרִאשׁוֹן חוֹלֵץ וְקוֹצֶה וְטָח וְנוֹתֵן לוֹ שָׁבוּעַ, אַף בַּפּוֹשֶׂה בַּשֵּׁנִי חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. הֵן אִם הֵקֵל בַּפּוֹשֶׂה בָּרִאשׁוֹן שֶׁהֲרֵי הֵקֵל בָּעוֹמֵד, נָקֵל בַּפּוֹשֶׂה בַּשֵּׁנִי שֶׁהֲרֵי הֶחֱמִיר בָּעוֹמֵד בּוֹ, וִיהֵא פּוֹשֶׂה כְּעוֹמֵד. תַּלְמוּד לוֹמַר: "וְשָׁב הַכֹּהֵן, וּבָא הַכֹּהֵן" הִיא שִׁיבָה הִיא בִּיאָה. מַה שִּׁיבָה חוֹלֵץ וְקוֹצֶה וְטָח וְנוֹתֵן לוֹ שָׁבוּעַ, אַף בִּיאָה חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. מִנַּיִן עוֹמֵד בָּזֶה וּבָזֶה, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ, תַּלְמוּד לוֹמַר: "וּבָא, וְאִם בֹּא יָבֹא" - בְּמִי הוּא מְדַבֵּר, אִם בַּפּוֹשֶׂה בָּרִאשׁוֹן הֲרֵי אָמוּר, וְאִם בַּפּוֹשֶׁה בַּשֵּׁנִי הֲרֵי אָמוּר, הָא אֵינוֹ אוֹמֵר "וְאִם בֹּא יָבֹא" "אֶלָּא אֶת שֶׁבָּא בְּסוֹף שָׁבוּעַ רִאשׁוֹן וּבָא בְּסוֹף שָׁבוּעַ שֵׁנִי וְרָאָה וְהִנֵּה לֹא פָּשָׁה זֶה הָעוֹמֵד", מַה יַּעֲשֶׂה לוֹ, "וְטִהַר הַכֹּהֵן אֶת הַבַּיִת" - יָכוֹל יִפָּטֵר וְהוֹלֵךְ לוֹ, תַּלְמוּד לוֹמַר: "כִּי נִרְפָּא הַנָּגַע" - לֹא טִהַרְתִּי אֶלָּא אֶת הָרָפוּי. מַה יַּעֲשֶׂה לוֹ, הֲרֵי אַתָּה דָּן: מַה מָצִינוּ בַּפּוֹשֶׁה בַּשֵּׁנִי חוֹלֵץ וְקוֹצֶה וְטָח וְנוֹתֵן לוֹ שָׁבוּעַ, אַף בָּעוֹמֵד בַּשֵּׁנִי חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. הֵן אִם הֶחֱמִיר בַּפּוֹשֶׁה בַּשֵּׁנִי שֶׁהֲרֵי הֶחֱמִיר בַּפּוֹשֶׁה בָּרִאשׁוֹן, נַחֲמִיר בָּעוֹמֵד בַּשֵּׁנִי שֶׁהֲרֵי הֵקֵל בָּעוֹמֵד בָּרִאשׁוֹן, וִיהֵא עוֹמֵד כַּפּוֹשֶׂה בַּשֵּׁנִי, תַּלְמוּד לוֹמַר: "בֹּא, וְאִם בֹּא יָבֹא" - הֲרֵי כָּאן שְׁתֵּי בִּיאוֹת: בִּיאָה אֲמוּרָה לְמַעְלָה וּבִיאָה אֲמוּרָה לְמַטָּה, מַה בִּיאָה הָאֲמוּרָה לְמַעְלָה חוֹלֵץ וְקוֹצֶה וְטָח וְנוֹתֵן לוֹ שָׁבוּעַ, אַף בִּיאָה הָאֲמוּרָה לְמַטָּה חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. מִשּׁוּם רַבִּי יִשְׁמָעֵאל אָמְרוּ: נֶאֱמַר "צָרַעַת מַמְאֶרֶת" בַּבְּגָדִים וְנֶאֱמַר "צָרַעַת מַמְאֶרֶת" בַּבָּתִּים - מַה צָרַעַת מַמְאֶרֶת הָאֲמוּרָה בַּבְּגָדִים עָשָׂה אֶת הָעוֹמֵד בַּשֵּׁנִי כַּפּוֹשֶׂה בַּשֵּׁנִי, אַף צָרַעַת מַמְאֶרֶת הָאֲמוּרָה בַּבָּתִּים עָשָׂה אֶת הָעוֹמֵד בַּשֵּׁנִי כַּפּוֹשֶׂה בַּשֵּׁנִי. ["וְאַחֲרֵי הִקְצוֹת אֶת הַבַּיִת וְאַחֲרֵי הִטּוֹחַ" - מַה תַּלְמוּד לוֹמַר], שֶׁיָּכוֹל, אֵין לִי חוֹזֵר וְנוֹתֵץ אֶלָּא הַפּוֹשֶׂה בָּרִאשׁוֹן, מִנַּיִן לְרַבּוֹת אֶת הַחוֹזֵר אַחַר הַפּוֹשֶׂה בַּשֵּׁנִי וְאַחַר הָעוֹמֵד בַּשֵּׁנִי, תַּלְמוּד לוֹמַר: "אַחַר חִלֵּץ אֶת הָאֲבָנִים", שֶׁאֵין תַּלְמוּד לוֹמַר: "וְאַחֲרֵי הִקְצוֹת אֶת הַבַּיִת וְאַחֲרֵי הִטּוֹחַ", וְכִי יֵשׁ חֲלִיצָה שֶׁאֵין עִמָּהּ נְתִיצָה וְטִיחָה, וּמַה תַּלְמוּד לוֹמַר: "וְאַחֲרֵי הִקְצוֹת אֶת הַבַּיִת וְאַחֲרֵי הִטּוֹחַ", אֶלָּא לְרַבּוֹת אֶת הַחוֹזֵר אַחַר הַפּוֹשֶׂה בַּשֵּׁנִי וְאַחַר הָעוֹמֵד בַּשֵּׁנִי. מִנַּיִן לַכִּהָה בַּשֵּׁנִי וְהָלַךְ לוֹ, קוֹלְפוֹ וְטָעוּן צִפֳּרִין, תַּלְמוּד לוֹמַר: "וְלָקַח לְחַטֵּא אֶת הַבַּיִת" - הֲרֵי כָּאן בַּיִת אַחֵר. נִמְצֵאתָ אוֹמֵר: עֲשָׂרָה בָּתִּים הֵן: כִּהָה בָּרִאשׁוֹן, וְהוֹלֵךְ לוֹ, קוֹלֵף וְהוּא טָהוֹר. כִּהָה בַּשֵּׁנִי, וְהוֹלֵךְ לוֹ, קוֹלְפוֹ וְטָעוּן צִפֳּרִין. וְהַפּוֹשֶׂה בָּרִאשׁוֹן, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. חָזַר, נוֹתֵץ. לֹא חָזַר, טָעוּן צִפֳּרִין. עָמַד בָּרִאשׁוֹן וּפָשָׂה בַּשֵּׁנִי, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. חָזַר, נוֹתֵץ. לֹא חָזַר, טָעוּן צִפֳּרִים. עָמַד בָּזֶה וּבָזֶה, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. חָזַר, נוֹתֵץ. לֹא חָזַר, טָעוּן צִפֳּרִין. "טָמֵא" מַה תַּלְמוּד לוֹמַר, לְפִי שֶׁמָּצִינוּ בַּנִּכְנָס בַּבַּיִת הַמֻּסְגָּר שֶׁאֵין מִטַּמֵּא אֶלָּא מִתּוֹכוֹ, יָכוֹל אַף מֻחְלָט כֵּן, תַּלְמוּד לוֹמַר: "טָמֵא הוּא" - הוֹסִיף לוֹ טֻמְאָה, שֶׁיְּטַמֵּא אוֹתוֹ מִתּוֹכוֹ וּמֵאֲחוֹרָיו. בַּיִת הַמֻּסְגָּר, מְטַמֵּא מִתּוֹכוֹ. מֻחְלָט, מְטַמֵּא מִתּוֹכוֹ וּמֵאֲחוֹרָיו. וְזֶה וְזֶה מְטַמְּאִין בְּבִיאָה. וְאִי מֻחְלָט כְּמִיכְתָת דָּמִי, וְהָא בָּעֵינָן "וְהַבָּא אֶל הַבַּיִת" וְלֵכָּא, שָׁאנֵי הָתָם, דְּאָמַר קְרָא: "וְנָתַץ אֶת הַבַּיִת" - אֲפִלּוּ בִּשְׁעַת נְתִיצָה קָרוּי בַּיִת. אָמַר רַבִּי אוֹשַׁעְיָא: בָּעֵינָא דְּאֵימָא מִלְּתָא וּמִסְתָּפֵינָא מֵחֶבְרַיָּא. הַנִּכְנָס לַבַּיִת הַמְנֻגָּע דֶּרֶךְ אֲחוֹרָיו אֲפִלּוּ כֻּלּוֹ חוּץ מֵחָטְמוֹ - טָהוֹר, דִּכְתִיב: "וְהַבָּא אֶל הַבַּיִת" - דֶּרֶךְ בִּיאָה אָסְרָה תּוֹרָה. וּמִסְתָּפֵינָא מֵחֶבְרַיָּא, אִי הָכִי כֻּלּוֹ נַמֵּי, אָמַר רָבָא: כֻּלּוֹ לֹא גָּרַע מִכֵּלִים שֶׁבַּבַּיִת, דִּכְתִיב: "וְלֹא יִטְמָא כָּל אֲשֶׁר בַּבָּיִת". תַּנְיָא נַמֵּי הָכִי: גַּגִּין הַלָּלוּ - אֵין אוֹכְלִים שָׁם קָדְשֵׁי קָדָשִׁים, וְאֵין שׁוֹחֲטִין שָׁם קָדָשִׁים קַלִּים. וְטָמֵא שֶׁנִּכְנַס דֶּרֶךְ גַּגִּין לַהֵיכָל פָּטוּר, שֶׁנֶּאֱמַר: "וְאֶל הַמִּקְדָּשׁ לֹא תָבֹא" - דֶּרֶךְ בִּיאָה אָסְרָה תּוֹרָה.

{rרמז תקסזr}  "וְנָתַץ אֶת הַבַּיִת אֶת אֲבָנָיו וְאֶת עֵצָיו וְאֶת כָּל עֲפַר הַבַּיִת" - מְלַמֵּד: שֶׁאֵין הַבַּיִת מִטַּמֵּא בִּנְגָעִים עַד שֶׁיְּהוּ בּוֹ אֲבָנִים וְעֵצִים וְעָפָר. כַּמָּה אֲבָנִים יְהוּ בּוֹ, רַבִּי יִשְׁמָעֵאל אוֹמֵר: אַרְבָּעָה, וְרַבִּי עֲקִיבָא אוֹמֵר: שְׁמוֹנָה. שֶׁהָיָה רַבִּי יִשְׁמָעֵאל אוֹמֵר: עַד שֶׁיֵּרָאֶה כִּשְׁנֵי גְּרִיסִין עַל שְׁתֵּי אֲבָנִים אוֹ עַל אֶבֶן אַחַת. וְרַבִּי עֲקִיבָא אוֹמֵר: עַד שֶׁיֵּרָאֶה כִּשְׁנֵי גְּרִיסִין עַל שְׁתֵּי אֲבָנִים, וְלֹא עַל אֶבֶן אַחַת. רַבִּי אֶלְעָזָר בְּר' שִׁמְעוֹן אוֹמֵר: עַד שֶׁיֵּרָאֶה כִּשְׁנֵי גְּרִיסִין עַל שְׁתֵּי אֲבָנִים בִּשְׁנֵי כְּתָלָיו בְּזָוִית, אָרְכּוֹ כִּשְׁנֵי גְּרִיסִין וְרָחְבּוֹ כִּגְרִיס. "אֲבָנָיו" - שֶׁלּוֹ, "עֵצָיו" - שֶׁלּוֹ, "עֲפַר" - שֶׁלּוֹ, מְלַמֵּד שֶׁגּוֹרֵר וּמוֹצִיא. "אֲבָנָיו" - כָּל אֲבָנָיו שֶׁנִּבְנוּ עִמּוֹ, "עֵצָיו" - כָּל עֵצִים שֶׁנִּבְנָה עִמּוֹ, "עֲפַר" - כָּל עָפָר שֶׁנִּבְנָה עִמּוֹ. "אֲבָנָיו" - וְלֹא אַבְנֵי עֲלִיָּה, "עֵצָיו" - וְלֹא עֲצֵי עֲלִיָּה. "עֲפַר הַבַּיִת" - וְלֹא עֲפַר עֲלִיָּה. מִכָּאן אָמְרוּ: נִרְאָה הַנֶּגַע בַּבַּיִת, נוֹתֵן אֶת הַקּוֹרוֹת לָעֲלִיָּה. נִרְאָה בָּעֲלִיָּה, נוֹתֵן אֶת הַקּוֹרוֹת לַבַּיִת. "אֲבָנָיו" - וְלֹא אֲבָנָיו שֶׁהִכְנִיס לוֹ מִשֶּׁנִּבְנָה. "עֵצָיו" - וְלֹא עֵצָיו שֶׁהִכְנִיס לוֹ מִשֶּׁנִּבְנָה. "עֲפַר הַבַּיִת" - וְלֹא עֲפַר מַתָּכוֹת שֶׁבּוֹ. אִם נֶאֶמְרוּ בַּחֲלִיצָה לָמָּה נֶאֶמְרוּ בִּנְתִיצָה, מִפְּנֵי שֶׁיֵּשׁ בַּחֲלִיצָה שֶׁאֵין בִּנְתִיצָה וּבִנְתִיצָה שֶׁאֵין בַּחֲלִיצָה. בַּחֲלִיצָה - אֶבֶן שֶׁבַּזָּוִית בִּזְמַן שֶׁחוֹלֵץ חוֹלֵץ אֶת כֻּלָּהּ, בִּזְמַן שֶׁנּוֹתֵץ נוֹתֵץ אֶת שֶׁלּוֹ וּמַנִּיחַ אֶת שֶׁל חֲבֵרוֹ. בִּנְתִיצָה, נוֹתֵץ אֶת הָאֲבָנִים שֶׁיֵּשׁ בָּהֶן הַנֶּגַע וְאֶת הָאֲבָנִים שֶׁאֵין בָּהֶן הַנֶּגַע. בַּחֲלִיצָה אֵינוֹ חוֹלֵץ אֶלָּא אֲבָנִים שֶׁיֵּשׁ בָּהֵן הַנֶּגַע. הָא מִפְּנֵי שֶׁיֵּשׁ בַּחֲלִיצָה שֶׁאֵין בִּנְתִיצָה וּבִנְתִיצָה שֶׁאֵין בַּחֲלִיצָה, צָרִיךְ לוֹמַר בַּחֲלִיצָה צָרִיךְ לוֹמַר בִּנְתִיצָה.

"יִטְמָא עַד הֶעָרֶב" - מְלַמֵּד שֶׁאֵין מְטַמֵּא בְּגָדִים. יָכוֹל אֲפִלּוּ שָׁהָה כְּדֵי אֲכִילַת פְּרָס, תַּלְמוּד לוֹמַר: "וְהָאֹכֵל בַּבַּיִת יְכַבֵּס אֶת בְּגָדָיו. "אֵין לִי אֶלָּא הָאוֹכֵל מִנַּיִן אַף הַשּׁוֹכֵב, תַּלְמוּד לוֹמַר: "וְהַשֹּׁכֵב בַּבַּיִת יְכַבֵּס" וְגוֹ'. אֵין לִי אֶלָּא שׁוֹכֵב וְאוֹכֵל, מִנַּיִן אוֹכֵל וְלֹא שׁוֹכֵב שׁוֹכֵב וְלֹא אוֹכֵל לֹא אוֹכֵל וְלֹא שׁוֹכֵב, מִנַּיִן, תַּלְמוּד לוֹמַר: "יְכַבֵּס אֶת בְּגָדָיו" - רִבָּה. אִם סוֹפֵנוּ לְרַבּוֹת אֶת כֻּלָּן, מַה תַּלְמוּד לוֹמַר "הָאֹכֵל וְהַשֹּׁכֵב" - לִתֵּן שִׁעוּר (לָאוֹכֵל) [לַשּׁוֹכֵב] כְּדֵי שֶׁיֹּאכַל, וְכַמָּה שִׁעוּרוֹ, כְּדֵי אֲכִילַת פְּרָס פַּת חִטִּין וְלֹא שְׂעוֹרִין מֵסֵב וְאָכְלוֹ בְּלִפְתָּן. כָּל כִּבּוּס בְּגָדִים הָאָמוּר בַּתּוֹרָה לְהַחֲמִיר, וְזֶה לְהָקֵל. (יָכוֹל) אֲפִלּוּ לָבוּשׁ עֲשָׂרָה סַבְרִיקִין וְעָטוּף עֲשָׂרָה פּוֹלְיוֹנִים, כֻּלָּן טְהוֹרִין עַד שֶׁיִּשְׁהֶה כְּדֵי אֲכִילַת פְּרָס. יָכוֹל אַף הַבְּהֵמָה וְהַגּוֹי יְהוּ מַצִּילִין בְּגָדִים בַּבַּיִת הַמְנֻגָּע, תַּלְמוּד לוֹמַר: "יְכַבֵּס אֶת בְּגָדָיו" - (רִבָּה) הַמִּטַּמֵּא (בְּגָדִים) מַצִּיל בְּגָדִים בַּבַּיִת הַמְנֻגָּע, הַבְּהֵמָה וְהַגּוֹי שֶׁאֵין מִטַּמֵּא (בְּגָדִים) אֵין מַצִּילִין בְּגָדִים בַּבַּיִת הַמְנֻגָּע. מִכָּאן אָמְרוּ: הָיָה עוֹמֵד בִּפְנִים וּפָשַׁט יָדוֹ לַחוּץ וְטַבְּעוֹתָיו בְּיָדָיו, אִם שָׁהָה כְּדֵי אֲכִילַת פְּרָס, טְמֵאִין. הָיָה עוֹמֵד בַּחוּץ וּפָשַׁט יָדוֹ לְפָנִים וְטַבְּעוֹתָיו בְּיָדָיו, רַבִּי יְהוּדָה מְטַמֵּא מִיָּד. וַחֲכָמִים אוֹמְרִים: עַד שֶׁיִּשְׁהֶה כְּדֵי אֲכִילַת פְּרָס. אָמְרוּ לוֹ לְרַבִּי יְהוּדָה: וּמָה אִם בִּזְמַן שֶׁכָּל גּוּפוֹ טָמֵא, לֹא טִמֵּא אֶת מַה שֶּׁעָלָיו עַד שֶׁיִּשְׁהֶה כְּדֵי אֲכִילַת פְּרָס. בִּזְמַן שֶׁאֵין כָּל גּוּפוֹ טָמֵא אֵינוֹ דִין שֶׁלֹּא יְטַמֵּא אֶת מַה שֶּׁעָלָיו עַד שֶׁיִּשְׁהֶה כְּדֵי אֲכִילַת פְּרָס. אָמַר לָהֶן רַבִּי יְהוּדָה: מָצִינוּ שֶׁיָּפֶה כֹּחַ טָמֵא לְהַצִּיל, יוֹתֵר מִן הַטָּהוֹר. יִשְׂרָאֵל מְקַבְּלִין טֻמְאָה מַצִּילִין בְּגָדִים בַּבַּיִת הַמְנֻגָּע, הַבְּהֵמָה וְהַגּוֹי שֶׁאֵין מְקַבְּלִין טֻמְאָה אֵין מַצִּילִין בְּגָדִים בַּבַּיִת הַמְנֻגָּע.

"וְהִזָּה עַל הַבַּיִת" - עַל (שָׁקוּפֵי) [הַמַּשְׁקוֹף]. וְיֵשׁ אוֹמְרִים: עַל כֻּלּוֹ. "וְשִׁלַּח אֶת הַצִּפֹּר הַחַיָּה [מִחוּץ לָעִיר] אֶל פְּנֵי הַשָּׂדֶה" - רַבִּי יוֹסִי בְּרַבִּי יְהוּדָה אוֹמֵר: צִפּוֹר שֶׁהִיא חַיָּה חוּץ לְכָל הָעִיר, וְאֵי זוֹ, זוֹ צִפּוֹר דְּרוֹר. "וְכִפֶּר עַל הַבַּיִת וְטָהֵר" - אִם נֶאֱמַר בַּמְּצֹרָע לָמָּה נֶאֱמַר בַּבָּתִּים, וְאִם נֶאֱמַר בַּבָּתִּים לָמָּה נֶאֱמַר בַּמְּצֹרָע, לְפִי שֶׁיֵּשׁ בַּבָּתִּים מַה שֶּׁאֵין בַּמְצֹרָע וּבַמְּצֹרָע מַה שֶּׁאֵין בַּבָּתִּים. מְצֹרָע טָעוּן קָרְבַּן, הַבַּיִת אֵין טָעוּן קָרְבַּן. מְצֹרָע יֵשׁ לוֹ טָהֳרָה מִטֻּמְאָתוֹ, בַּיִת אֵין לוֹ טָהֳרָה מִטֻּמְאָתוֹ. הָא מִפְּנֵי שֶׁיֵּשׁ בַּמְצֹרָע מַה שֶּׁאֵין בַּבָּתִּים וּבַבָּתִּים מַה שֶּׁאֵין בַּמְצֹרָע, צָרִיךְ לוֹמַר בַּמְצֹרָע וְצָרִיךְ לוֹמַר בַּבָּתִּים. אָמַר רַב אַשִּׁי: כָּל אָדָם שֶׁיֵּשׁ בּוֹ גַּסּוּת הָרוּחַ לַסּוֹף נִפְחָת, שֶׁנֶּאֱמַר: "וְלַשְּׂאֵת וְלַסַּפַּחַת וְלַבֶּהָרֶת" - אֵין "שְׂאֵת" אֶלָּא גֹּבַהּ, שֶׁנֶּאֱמַר: "וְעַל כָּל הַגְּבָעוֹת הַנִּשָּׂאוֹת". וְאֵין "סַפַּחַת" אֶלָּא טְפֵלָה, שֶׁנֶּאֱמַר: "סְפָחֵנִי נָא". "זֹאת הַתּוֹרָה לְכָל נֶגַע הַצָּרַעַת וְלַנָּתֶק, וּלְצָרַעַת הַבֶּגֶד וְלַבָּיִת, וְלַשְּׂאֵת וְלַסַּפַּחַת וְלַבֶּהָרֶת, לְהוֹרֹת" וְגוֹ' - מִנַּיִן אַתָּה אוֹמֵר: כֹּהֵן שֶׁהוּא בָּקִי בִּנְגָעִים וְלֹא בִּנְתָקִים בִּנְתָקִים וְלֹא בְּקָרַחַת בָּאָדָם וְלֹא בַּבְּגָדִים בַּבְּגָדִים וְלֹא בַּבָּתִּים, לֹא יִרְאֶה אֶת הַנְּגָעִים עַד שֶׁיְּהֵא בָּקִי בָּהֶם וּבִשְׁמוֹתֵיהֶן, תַּלְמוּד לוֹמַר: "זֹאת הַתּוֹרָה לְכָל נֶגַע הַצָּרַעַת" וְכוּ'. רַבִּי יוֹסִי אוֹמֵר לְמָה בָּא "לְהוֹרֹת בְּיוֹם", לְלַמֶּדְךָ, שֶׁבַּיּוֹם הוּא מְטַמֵּא, וּבַיּוֹם הוּא מְטַהֵר. חֲנִינָא בֶּן חֲכִינַאי אוֹמֵר: לְמָה בָּא "לְהוֹרֹת", לִמֵּד, שֶׁלֹּא יִרְאֶה הַנְּגָעִים עַד שֶׁיּוֹרֶנּוּ רַבּוֹ.

"אָיֹם וְנוֹרָא הוּא מִמֶּנּוּ מִשְׁפָּטוֹ וּשְׂאֵתוֹ יֵצֵא". "אָיֹם וְנוֹרָא" - אֵלּוּ יִשְׂרָאֵל: "אֲנִי אָמַרְתִּי אֱלֹהִים אַתֶּם". "מִמֶּנּוּ מִשְׁפָּטוֹ וּשְׂאֵתוֹ יֵצֵא" - כֵּיוָן שֶׁחָטְאוּ לָקוּ בְּזִיבוּת וּבְצָרַעַת. הָדָא הוּא דִּכְתִיב: "וַיַּרְא משֶׁה אֶת הָעָם כִּי פָרֻעַ הוּא", וּלְהַלָּן: "וּבְגָדָיו יִהְיוּ פְרֻמִים". לְפִיכָךְ לָקוּ בְּזִיבוּת וּבְצָרַעַת. לְפִיכָךְ משֶׁה מַזְהִיר אֶת יִשְׂרָאֵל וְאָמַר לָהֶם: "אִישׁ אִישׁ כִּי יִהְיֶה זָב מִבְּשָׂרוֹ".

תָּנֵי רַבִּי שִׁמְעוֹן בֶּן יוֹחַאי: בְּשָׁעָה שֶׁעָמְדוּ יִשְׂרָאֵל עַל הַר סִינַי וְאָמְרוּ: "כֹּל אֲשֶׁר דִּבֶּר ה' נַעֲשֶׂה וְנִשְׁמָע", בְּאוֹתָהּ שָׁעָה לֹא הָיוּ בָּהֶן לֹא זָבִין וְלֹא מְצֹרָעִין, וְלֹא חִגְּרִין וְלֹא סוּמִין וְלֹא אִלְּמִים וְלֹא שׁוֹטִים וְלֹא חֵרְשִׁים וְלֹא טִפְּשִׁים. עַל אוֹתָהּ שָׁעָה הוּא אוֹמֵר: "כֻּלָּךְ יָפָה רַעְיָתִי וּמוּם אֵין בָּךְ". וְכֵיוָן שֶׁחָטְאוּ, לֹא שָׁהוּ יָמִים קַלִּים, עַד שֶׁנִּמְצְאוּ בָּהֶן זָבִין, וּמְצֹרָעִין, סוּמִין חֵרְשִׁין וְאִלְּמִין, חִגְּרִין וְשׁוֹטִים וְטִפְּשִׁים. עַל אוֹתָהּ שָׁעָה הוּא אוֹמֵר: "וִישַׁלְּחוּ מִן הַמַּחֲנֶה" וְכוּ'. מֵהֵיכָן נִתְחַיְּבוּ יִשְׂרָאֵל בְּזִיבָה וְצָרַעַת, רַבִּי תַּנְחוּם אוֹמֵר: עַל יְדֵי שֶׁהָיוּ מְלִיזִין אַחַר הָאָרוֹן וְאָמְרוּ: אָרוֹן זֶה הוֹרֵג אֶת נוֹשְׂאָיו. וְרַבָּנָן אָמְרִי: מִן הָעֵגֶל, דִּכְתִיב: "כִּי פָרֻעַ הוּא" - שֶׁפָּרְחָה בָּהֶם זִיבָה וְצָרַעַת, כְּמַה דְּאַתְּ אָמַר: "בְּגָדָיו יִהְיוּ פְּרֻמִים, וּכְתִיב: "וְרֹאשׁוֹ יִהְיֶה פָרוּעַ". רַבִּי יְהוּדָה בַּר רַבִּי סִימוֹן אוֹמֵר: מִמִּתְאוֹנְנִים: "עַד אֲשֶׁר יֵצֵא מֵאַפְּכֶם וְהָיָה לָכֶם לְזָרָא" - מִכָּאן נַעֲשׂוּ זָרִים לְאֹהֶל מוֹעֵד. רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי: בָּשָׂר וָדָם נוֹתֵן אֶכְּסִירִיָּא, וְהַקָּדוֹשׁ בָּרוּךְ הוּא נוֹתֵן אֶכְּסִירִיָּא: "צַו אֶת בְּנֵי יִשְׂרָאֵל וִישַׁלְּחוּ מִן הַמַּחֲנֶה". בָּשָׂר וָדָם חוֹבֵשׁ בְּבֵית הָאֲסוּרִין, וְהַקָּדוֹשׁ בָּרוּךְ  הוּא וְכוּ', שֶׁנֶּאֱמַר: "וְהִסְגִּיר הַכֹּהֵן אֶת הַנֶּגַע שִׁבְעַת יָמִים". בָּשָׂר וָדָם גּוֹזֵר טֵרוּדִין, וְהַקָּדוֹשׁ בָּרוּךְ הוּא גּוֹזֵר טֵרוּדִין, שֶׁנֶּאֱמַר: "בָּדָד יֵשֵׁב מִחוּץ לַמַּחֲנֶה מוֹשָׁבוֹ". בָּשָׂר וָדָם נוֹתֵן קָטָפְרָס, וְהַקָּדוֹשׁ בָּרוּךְ  הוּא נוֹתֵן קָטָפְרָס, שֶׁנֶּאֱמַר: "אַרְבָּעִים יַכֶּנּוּ לֹא יֹסִיף". בָּשָׂר וָדָם גֹּבַהּ קָטִירְקֵי, וְהַקָּדוֹשׁ בָּרוּךְ הוּא וְגוֹבֶה קָטִירְקֵי שֶׁנֶּאֱמַר: "וְעָנְשׁוּ אוֹתוֹ מֵאָה כֶסֶף". בָּשָׂר וָדָם נוֹתֵן דּוֹנָאטִיבָא, וְהַקָּדוֹשׁ בָּרוּךְ הוּא נוֹתֵן דּוֹנַאטִיבָא, שֶׁנֶּאֱמַר: "הִנְנִי מַמְטִיר לָכֶם לֶחֶם מִן הַשָּׁמָיִם". בָּשָׂר וָדָם נוֹתֵן פְּרָקוֹפֵּי, וְהַקָּדוֹשׁ בָּרוּךְ  הוּא נוֹתֵן פְּרָקוֹפֵּי, שֶׁנֶּאֱמַר: "שְׂאוּ אֶת רֹאשׁ כָּל עֲדַת בְּנֵי יִשְׂרָאֵל". בָּשָׂר וָדָם וְנוֹתֵן אַנּונָס, וְהַקָּדוֹשׁ  בָּרוּךְ הוּא נוֹתֵן אַנּוֹנָס, שֶׁנֶּאֱמַר: "עֹמֶר לַגֻּלְגֹּלֶת". בָּשָׂר וָדָם מַכֶּה עַל יְדֵי עֵדִים, וְהַקָּדוֹשׁ בָּרוּךְ הוּא מַכֶּה אָדָם עַל יְדֵי עַצְמוֹ, שֶׁנֶּאֱמַר: "מָחַצְתִּי וַאֲנִי אֶרְפָּא". בָּשָׂר וָדָם מַכֶּה בְּאִזְמֵל וּמְרַפֵּא בִּרְטִיָּה, אֲבָל הַקָּדוֹשׁ בָּרוּךְ הוּא בַּמֶּה שֶׁהוּא מַכֶּה, בְּאוֹתוֹ הוּא מְרַפֵּא, שֶׁנֶּאֱמַר: "כִּי אַעֲלֶה אֲרֻכָה לָךְ וּמִמַּכּוֹתַיִךְ אֶרְפָּאֵךְ נְאֻם ה'".

יְלַמְּדֵנוּ רַבֵּנוּ: מַהוּ לְנִדָּה שֶׁתִּישַׁן עִם בַּעֲלָהּ הוּא בְּבִגְדּוֹ וְהִיא בְּבִגְדָּהּ בְּמִטָּה אַחַת זֶה לְצַד זֶה וְזֶה לְצַד אַחֵר, כָּךְ שָׁנוּ רַבּוֹתֵינוּ: אָסוּר לִשְׁכַּב אֲפִלּוּ הוּא בְּבִגְדּוֹ וְהִיא בְּבִגְדָּהּ, שֶׁאֵין נוֹתְנִין פִּרְצָה לִפְנֵי הַכָּשֵׁר וְכָל שֶׁכֵּן לִפְנֵי הַגַּנָּב. שֶׁמָּשְׁלוּ חֲכָמִים אֶת הַדָּבָר כְּאֵשׁ בִּנְעֹרֶת. וְאוֹמֵר: "וְאֶל אִשָּׁה בְּנִדַּת טֻמְאָתָהּ לֹא תִקְרַב" - לְלַמֶּדְךָ שֶׁהַקָּדוֹשׁ בָּרוּךְ הוּא מַזְהִיר אֶת יִשְׂרָאֵל עַל הַקְּדֻשָּׁה וְעַל הַטָּהֳרָה, שֶׁלֹּא יַעֲשׂוּ כְּמַעֲשֵׂה כּוּתִים, וְלֹא יִטָּמְאוּ בִּנְשׁוֹתֵיהֶן כְּשֶׁהֵן נִדּוֹת. שֶׁכָּל הַמְשַׁמֵּשׁ אִשְׁתּוֹ כְּשֶׁהִיא נִדָּה, חַיָּב בָּהּ כָּרֵת, שֶׁנֶּאֱמַר: "וְאִישׁ אֲשֶׁר יִשְׁכַּב אֶת אִשָּׁה דָּוָה וְגוֹ' וְנִכְרְתוּ שְׁנֵיהֶם".

~ פרק טו

"דַּבְּרוּ אֶל בְּנֵי יִשְׂרָאֵל". בְּנֵי יִשְׂרָאֵל מְטַמְּאִין בְּזִיבָה, וְאֵין גּוֹיִם מְטַמְּאִין בְּזִיבָה. אֲבָל גָּזְרוּ עֲלֵיהֶן שֶׁיְּהוּ כְּזָבִין לְכָל דִּבְרֵיהֶן וְשׂוֹרְפִין עֲלֵיהֶן אֶת הַתְּרוּמָה, אֲבָל אֵין חַיָּבִין עֲלֵיהֶם עַל בִּיאַת מִקְדָּשׁ. "בְּנֵי יִשְׂרָאֵל" - אֵין לִי אֶלָּא בְּנֵי יִשְׂרָאֵל, מִנַּיִן לְרַבּוֹת אֶת הַגֵּרִים וְאֶת הָעֲבָדִים הַמְשֻׁחְרָרִים, תַּלְמוּד לוֹמַר: "וַאֲמַרְתֶּם אֲלֵהֶם". "אִישׁ אִישׁ" - מַה תַּלְמוּד לוֹמַר: "אִישׁ אִישׁ", לְרַבּוֹת תִּינוֹק בֶּן יוֹם אֶחָד שֶׁמְּטַמֵּא בְּזִיבָה, דִּבְרֵי רַבִּי יְהוּדָה. רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָא אוֹמֵר: אֵין צָרִיךְ, הֲרֵי הוּא אוֹמֵר: "וְהַזָּב אֶת זוֹבוֹ לַזָּכָר וְלַנְּקֵבָה", "זָכָר" - כָּל שֶׁהוּא זָכָר, בֵּין גָּדוֹל בֵּין קָטָן. "נְקֵבָה" - כָּל שֶׁהִיא נְקֵבָה, בֵּין קְטַנָּה בֵּין גְּדוֹלָה. אִם כֵּן מַה תַּלְמוּד לוֹמַר: "אִישׁ אִישׁ", דִּבְּרָה תּוֹרָה כִּלְשׁוֹן בְּנֵי אָדָם. אַלְמָא כִּי מַרְבֵּי קְרָא בֶּן יוֹם אֶחָד מַרְבֵּי, וּרְמִינְהוּ: "אִישׁ" - אֵין לִי אֶלָּא אִישׁ, בֶּן תִּשְׁעָה שָׁנִים וְיוֹם אֶחָד הָרָאוּי לְבִיאָה מִנַּיִן, תַּלְמוּד לוֹמַר: "וְאִישׁ". אָמַר רָבָא: הִלְכְתָא נִינְהוּ, וְאַסְמְכוּהָ רַבָּנָן אַקְּרָא. הַי קְרָא וְהַי הִלְכְתָא, אִילֵימָא בֶּן יוֹם אֶחָד הִלְכְתָא וּבֶן ט' שָׁנִים וְיוֹם אֶחָד קְרָא, וְהָא קְרָא סְתָמָא הִיא, אֶלָּא בֶּן ט' שָׁנִים (וְכוּ' וּבֶן ט' שָׁנִים) וְיוֹם אֶחָד הִלְכְתָא, בֶּן יוֹם אֶחָד קְרָא. וּמֵאַחַר דְּהִלְכְתָא, קְרָא לָמָּה לִי, לְמִעוּטֵי אִשָּׁה מִלֹּבֶן. לָמָּה לִי לְמִכְתָּב בַּזְּכָרִים וְלָמָּה לִי לְמִכְתָּב בַּנְּקֵבוֹת, צְרִיכָא. דְּאִי כְּתַב רַחֲמָנָא בַּזְּכָרִים מִשּׁוּם דְּמִטַּמּוּ בִּרְאִיּוֹת כִּבְיָמִים, אֲבָל נְקֵבוֹת דְּלָא מִטְּמּוּ בִּרְאִיּוֹת כִּבְיָּמִים אֵימָא לָא, צְרִיכָא. וְאִי כְּתַב רַחֲמָנָא בַּנְּקֵבוֹת מִשּׁוּם דְּמִטַּמּוּ בְּאֹנֶס, אֲבָל זְכָרִים דְּלָא מִטַּמּוּ בְּאֹנֶס אֵימָא לָא, צְרִיכָא (כָּתוּב בְּרֶמֶז תק"צ). תְּנָן: הַזָּב וּבַעַל קֶרִי, אֵין מִטַּמְּאִין, עַד שֶׁתֵּצֵא טֻמְאָתָן לַחוּץ. כֵּיצַד, הָיָה אוֹכֵל בַּתְּרוּמָה וְהִרְגִּישׁ שֶׁנִּזְדַּעְזְעוּ אֵיבָרָיו, אוֹחֵז בָּאַמָּה וּבוֹלֵעַ אֶת הַתְּרוּמָה. זָב - דִּכְתִיב: "אִישׁ כִּי יִהְיֶה זָב מִבְּשָׂרוֹ". בַּעַל קֶרִי - דִּכְתִיב: "וְאִישׁ אֲשֶׁר תֵּצֵא מִמֶּנּוּ שִׁכְבַת זָרַע". תַּנְיָא: רַבִּי סִימַאי אוֹמֵר: "אִישׁ אִישׁ כִּי יִהְיֶה זָב מִבְּשָׂרוֹ" וְגוֹ' - מָנָה הַכָּתוּב שְׁתַּיִם וּקְרָאוֹ טָמֵא, שָׁלשׁ וּקְרָאוֹ טָמֵא. הָא כֵּיצַד, שְׁתַּיִם - לְטֻמְאָה וְלֹא לְקָרְבָּן, שָׁלשׁ - אַף לְקָרְבָּן. וְאֵימָא: שְׁתַּיִם - לְטֻמְאָה וְלֹא לְקָרְבָּן, שָׁלשׁ - לְקָרְבָּן וְלֹא לְטֻמְאָה, אָמַרְתָּ: עַד שֶׁלֹּא רָאָה שָׁלשׁ רָאָה שְׁתַּיִם. אֵימָא: שְׁתַּיִם - לְקָרְבָּן וְלֹא לְטֻמְאָה, שָׁלשׁ - אַף לְטֻמְאָה, לָא סָלְקָא דַּעְתָּךְ, דְּתַנְיָא: "וְכִפֵּר עָלָיו הַכֹּהֵן וְגוֹ' מִזוֹבוֹ" - מִקְצָת זוֹבוֹ מֵבִיא קָרְבָּן וּמִקְצָת זוֹבוֹ אֵין מֵבִיא קָרְבָּן, הָא כֵּיצַד, שָׁלשׁ מֵבִיא, שְׁתַּיִם אֵין מֵבִיא. אוֹ אֵינוֹ אֶלָּא רָאָה שְׁתַּיִם מֵבִיא רָאָה שָׁלשׁ אֵין מֵבִיא, אָמַרְתָּ: עַד שֶׁלֹּא רָאָה שָׁלשׁ רָאָה שְׁתַּיִם. וְאִצְטְרִיךְ דְּר' סִימַאי וְאִצְטְרִיךְ מִזּוֹבוֹ. דְּאִי מִדְּר' סִימַאי הֲוָה אֲמֵינָא כִּי קֻשְׁיָן, תַּלְמוּד לוֹמַר: "מִזּוֹבוֹ". וְאִי "מִזּוֹבוֹ" הֲוָה אֲמֵינָא לֹא יָדְעִינָן כַּמָּה רְאִיּוֹת, קָא מַשְׁמָע לָן דְרַבִּי סִימַאי. וְהַשְׁתָּא דְּאָמַר: "מִזּוֹבוֹ" לִדְרָשָׁה, "וְכִי יִטְהַר הַזָּב מִזּוֹבוֹ מַאי דָּרַשְׁתָּ בֵּהּ, מִבָּעֵי לֵהּ לְכִדְתַנְיָא: "וְכִי יִטְהַר הַזָּב" - לִכְשֶׁיִּפְסֹק הַזּוֹב. "מִזּוֹבוֹ" - וְלֹא מִזּוֹבוֹ וּמִנִּגְעוֹ. "מִזּוֹבוֹ וְסָפַר" - מִקְצָת זוֹבוֹ, לָמַד עַל בַּעַל שְׁתֵּי רְאִיּוֹת שֶׁטָּעוּן סְפִירַת שִׁבְעָה. וַהֲלֹא דִּין הוּא: אִם טִמֵּא מִשְׁכָּב וּמוֹשָׁב וְכוּ', אֵינוֹ דִּין שֶׁיְּהֵא טָעוּן סְפִירַת שִׁבְעָה. שׁוֹמֶרֶת יוֹם כְּנֶגֶד יוֹם תּוֹכִיחַ, שֶׁמְּטַמְּאָה מִשְׁכָּב וּמוֹשָׁב וְאֵינָהּ טְעוּנָה סְפִירַת שִׁבְעָה. אַף אַתָּה אַל תִּתְמַהּ עַל זֶה אַף עַל פִּי שֶׁמְּטַמֵּא מִשְׁכָּב וּמוֹשָׁב לֹא יְהֵא טָעוּן סְפִירַת שִׁבְעָה. תַּלְמוּד לוֹמַר: "מִזּוֹבוֹ" - מִקְצָת זוֹבוֹ", "וְסָפַר לוֹ". אָמַר לֵיהּ רַב פַּפָּא לְאַבָּיֵי: מַאי שְׁנָא הַךְ "מִזּוֹבוֹ" דִּמְמַעֵט בֵּהּ זָב בַּעַל שְׁתֵּי רְאִיּוֹת, וּמַאי שְׁנָא הַךְ "מִזּוֹבוֹ" דְּמַרְבֵּי בֵּהּ בַּעַל שְׁתֵּי רְאִיּוֹת לִסְפִירָה, אֲמַר לֵהּ: אִי סָלְקָא דַּעְתָּךְ לְמִעוּטֵי הוּא, לִשְׁתֹּק קְרָא מִנֵּהּ. וְכִי תֵּימָא אָתְיָא מִדִּינָא, שׁוֹמֶרֶת יוֹם כְּנֶגֶד יוֹם תּוֹכִיחַ. וְכִי תֵּימָא הַאי "מִזּוֹבוֹ" מִבָּעֵי לֵהּ "מִזּוֹבוֹ" - וְלֹא מִנִּגְעוֹ, אִם כֵּן לִכְתֹּב קְרָא: "וְכִי יִטְהַר הַזָּב זוֹבוֹ" מַאי "וְכִי יִטְהַר הַזָּב מִזּוֹבוֹ", לָמַד עַל זָב בַּעַל שְׁתֵּי רְאִיּוֹת שֶׁטָּעוּן סְפִירַת שִׁבְעָה.

שָׁלְחוּ לֵהּ לַאֲבוּהּ דִּשְׁמוּאֵל: יְבָמָה שֶׁרָקְקָה דָּם תַּחְלֹץ, שֶׁאִי אֶפְשָׁר לַדָּם בְּלֹא צִחְצוּחֵי הָרֹק. מֵיתִיבֵי: יָכוֹל יְהֵא דָּם הַיּוֹצֵא מִפִּיו וּמִפִּי אַמָּה יְהֵא טָמֵא, תַּלְמוּד לוֹמַר: "זוֹבוֹ טָמֵא הוּא" - וְאֵין דַּם הַיּוֹצֵא מִפִּיו וּמִפִּי אַמָּה טָמֵא אֶלָּא טָהוֹר. לָא קַשְׁיָא, כָּאן בְּמוֹצֶצֶת כָּאן בְּשׁוֹתֵת. זוֹב מְטַמֵּא לַח וְאֵינוֹ מְטַמֵּא יָבֵשׁ, מְנָלָן, דְּתַנְיָא: "זוֹבוֹ טָמֵא" - לָמַד עַל הַזּוֹב שֶׁהוּא טָמֵא. וַהֲלֹא דִּין הוּא: לַאֲחֵרִים גּוֹרֵם טֻמְאָה, לְעַצְמוֹ לֹא כָּל שֶׁכֵּן. שָׂעִיר הַמִּשְׁתַּלֵּחַ יוֹכִיחַ, שֶׁגּוֹרֵם טֻמְאָה לַאֲחֵרִים וְהוּא עַצְמוֹ טָהוֹר, אַף אַתָּה אַל תִּתְמַהּ עַל זֶה שֶׁאַף עַל פִּי שֶׁגּוֹרֵם טֻמְאָה לַאֲחֵרִים הוּא עַצְמוֹ טָהוֹר. תַּלְמוּד לוֹמַר: "זוֹבוֹ טָמֵא" - לָמַד עַל הַזּוֹב שֶׁהוּא טָמֵא. וְאֵימָא הָנֵי מִלִּי בְּמַגָּע, אֲבָל בְּמַשָּׂא לֹא, מִידִי דַּהֲוָה אַשֶּׁרֶץ, בְּמַגָּע לָא אִצְטְרִיךְ קְרָא, דְּלָא גָּרַע מִשִּׁכְבַת זֶרַע, כִּי אִצְטְרִיךְ קְרָא לְמַשָּׂא. וְאֵימָא בְּמַשָּׂא מְטַמֵּא אָדָם וּבְגָדִים, בְּמַגָּע - אָדָם לְטַמֵּא בְּגָדִים לֹא לְטַמֵּא, מִידִי דַּהֲוָה אַמַּגַּע נְבֵלָה, לָא סָלְקָא דַּעְתָּךְ, דְּתַנְיָא: אֲחֵרִים אוֹמְרִים: "וְהַזָּב אֶת זוֹבוֹ לַזָּכָר וְלַנְּקֵבָה" - מֵקִישׁ זוֹבוֹ לוֹ, מַה הוּא לֹא חִלַּקְתָּ בּוֹ בֵּין מַגָּעוֹ לְמַשָּׂאוֹ לְטַמֵּא אָדָם לְטַמֵּא בְּגָדִים, אַף זוֹבוֹ לֹא תְּחַלֵּק בֵּין מַשָּׂאוֹ לְמַגָּעוֹ לְטַמֵּא אָדָם לְטַמֵּא בְּגָדִים. וְהַשְׁתָּא דְּנָפְקָא לָן מִ"וְּהַזָּב אֶת זוֹבוֹ", "זוֹבוֹ טָמֵא" לָמָּה לִי, אִצְטְרִיכָא לֵהּ, סָלְקָא דַּעְתָּךְ אֲמֵינָא: שָׂעִיר הַמִּשְׁתַּלֵּחַ יוֹכִיחַ, שֶׁגּוֹרֵם טֻמְאָה לַאֲחֵרִים וְהוּא עַצְמוֹ טָהוֹר, וְאִי מִשּׁוּם "וְהַזָּב אֶת זוֹבוֹ" לְמִנְיָנָא הוּא דְּאָתָא: "זוֹב" - חֲדָא, "זוֹבוֹ" - תַּרְתֵּי, וּבַשְּׁלִישֵׁי אַקְשֵׁהּ רַחֲמָנָא לִנְקֵבָה, כָּתַב רַחְמָנָא: "זוֹבוֹ טָמֵא". וְהַשְׁתָּא דְּאָמַר רַחֲמָנָא "זוֹבוֹ טָמֵא" - דְּרוֹשׁ בֵּהּ נַמֵּי הָא.

מֵימֵי רַגְלָיו מְנָלָן, דְּתַנְיָא: "זוֹבוֹ טָמֵא וְזֹאת" - (לְטַמֵּא) לְרַבּוֹת מֵימֵי רַגְלָיו לַטֻּמְאָה. וַהֲלֹא דִּין הוּא: וּמָה רֹק הַבָּא מִמְּקוֹם טָהֳרָה טָמֵא, מֵימֵי רַגְלָיו הַבָּאִין מִמְּקוֹם טֻמְאָה אֵינוֹ דִּין שֶׁיְּהוּ טְמֵאִים. דָּם הַיּוֹצֵא מִפִּי הָאַמָּה יוֹכִיחַ, שֶׁבָּא מִמָּקוֹם טָמֵא וְטָהוֹר, אַף אַתָּה אַל תִּתְמַהּ עַל זֶה שֶׁאַף עַל פִּי שֶׁבָּא מִמָּקוֹם טָמֵא יְהֵא טָהוֹר. תַּלְמוּד לוֹמַר: "זוֹבוֹ טָמֵא וְזֹאת" - לְרַבּוֹת מֵימֵי רַגְלָיו לְטֻמְאָה. דָּם הַיּוֹצֵא מִפִּיו וּמִפִּי אַמָּה, מְנָא לָן דְּטָהוֹר, דְּתַנְיָא: יָכוֹל יְהֵא דָּם הַיּוֹצֵא מִפִּיו וּמִפִּי אַמָּה טָמֵא, תַּלְמוּד לוֹמַר: "זוֹבוֹ טָמֵא הוּא" - הוּא טָמֵא, וְאֵין דָּם הַיּוֹצֵא מִפִּיו וּמִפִּי אַמָּה טָמֵא אֶלָּא טָהוֹר. וְאֵיפוּךְ אֲנָא, דּוּמְיָא דְּרֹק, מָה רֹק שֶׁמִּתְעַגֵּל וְיוֹצֵא וְחוֹזֵר וְנִבְלָע, אַף כָּל וְכוּ', יָצָא דָּם שֶׁאֵין מִתְעַגֵּל וְיוֹצֵא, יָצָא חָלָב שֶׁבָּאִשָּׁה שֶׁמִּתְעַגֵּל וְיוֹצֵא וְאֵינוֹ חוֹזֵר וְנִבְלָע. וְנֵילַף מִזּוֹבוֹ שֶׁאֵין מִתְעַגֵּל וְיוֹצֵא וְטָמֵא, מִזּוֹבוֹ לֵיכָּא לְמֵילַף, שֶׁכֵּן גּוֹרֵם טֻמְאָה לַאֲחֵרִים.

"כִּי יִהְיֶה" - מִן הַדִּבּוּר וְאֵילֵךְ. וַהֲלֹא דִּין הוּא: טִמֵּא בַּנְּגָעִים וְטִמֵּא בַּזָּבִים, מַה נְּגָעִים פָּטַר בָּהֶן לִפְנֵי הַדִּבּוּר אַף זָבִים יִפְטֹר בָּהֶן לִפְנֵי הַדִּבּוּר. וְקַל וָחֹמֶר: וּמַה נְּגָעִים שֶׁטִּמֵּא בָּהֶן אֲנוּסִין פָּטַר בָּהֶן לִפְנֵי הַדִּבּוּר, זָבִין שֶׁלֹּא טִמֵּא בָּהֶם אֲנוּסִין אֵינוֹ דִּין שֶׁיִּפְטֹר בָּהֶן לִפְנֵי הַדִּבּוּר. לֹא, אִם אָמַרְתָּ בַּנְּגָעִים שֶׁאֵין טֻמְאָתָן וְטָהֳרָתָן אֶלָּא בְּכֹהֵן, תֹּאמַר בְּזָבִין שֶׁטֻּמְאָתָן בְּכָל אָדָם, וְהוֹאִיל וְטֻמְאָה וְטָהֳרָה בְּכָל אָדָם לֹא יִפְטֹר בָּהֶן לִפְנֵי הַדִּבּוּר, תַּלְמוּד לוֹמַר: "כִּי יִהְיֶה" - מִן הַדִּבּוּר וְאֵילֵךְ.

"כִּי יִהְיֶה זָב" - יָכוֹל אַף הַזָּב מִכָּל מָקוֹם יְהֵא טָמֵא, וַהֲלֹא דִּין הוּא: טִּמֵּא בַּזָּב וְטִמֵּא בַּזָּבָה, מַה זָּבָה מִמָּקוֹם שֶׁמְּטַמְּאָה טֻמְאָה קַלָּה מְטַמְּאָה טֻמְאָה חֲמוּרָה, אַף זָב מִמָּקוֹם שֶׁמְּטַמֵּא טֻמְאָה קַלָּה מְטַמֵּא טֻמְאָה חֲמוּרָה. לֹא, אִם אָמַרְתָּ בַּזָּבָה שֶׁאֵינָהּ מְטַמְּאָה אֶלָּא בְּשָׁלשׁ רְאִיּוֹת וּבִשְׁלשָׁה יָמִים, תֹּאמַר בַּזָּב שֶׁמְּטַמֵּא בְּשָׁלשׁ רְאִיּוֹת וּבְיוֹם אֶחָד, הוֹאִיל וּמְטַמֵּא בְּשָׁלשׁ רְאִיּוֹת וְיוֹם אֶחָד יְטַמֵּא מִכָּל מָקוֹם, תַּלְמוּד לוֹמַר: "מִבְּשָׂרוֹ" - וְלֹא כָּל בְּשָׂרוֹ. אַחַר שֶׁחִלֵּק הַכָּתוּב זָכִיתִי לַדִּין: נֶאֱמַר טָמֵא בַּזָּב וְטָמֵא בַּזָּבָה, מַה זָּבָה מִמָּקוֹם שֶׁמְּטַמְּאָה טֻמְאָה קַלָּה מְטַמְּאָה טֻמְאָה חֲמוּרָה אַף זָב מִמָּקוֹם שֶׁמְּטַמֵּא טֻמְאָה קַלָּה מְטַמֵּא טֻמְאָה חֲמוּרָה. "מִבְּשָׂרוֹ טָמֵא" - עַד שֶׁתֵּצֵא טֻמְאָתוֹ חוּץ לִבְשָׂרוֹ. וַהֲלֹא דִּין הוּא: וּמָה אִם זָבָה שֶׁאֵינָהּ מְטַמְּאָה אֶלָּא בְּשָׁלשׁ רְאִיּוֹת וּבִשְׁלשָׁה יָמִים מְטַמְּאָה בִּפְנִים כְּבַחוּץ, זָב שֶׁמְּטַמֵּא בְּשָׁלשׁ רְאִיּוֹת וּבְיוֹם אֶחָד אֵינוֹ דִּין שֶׁיְּטַמֵּא בִּפְנִים כְּבַחוּץ. תַּלְמוּד לוֹמַר: "מִבְּשָׂרוֹ טָמֵא" - עַד שֶׁתֵּצֵא טֻמְאָתוֹ חוּץ לִבְשָׂרוֹ. "מִבְּשָׂרוֹ" - מִבְּשָׂרוֹ טָמֵא וְלֹא מֵחֲמַת דָּבָר אַחֵר. מִכָּאן אָמְרוּ: בְּשִׁבְעָה דְּרָכִים בּוֹדְקִין אֶת הַזָּב עַד שֶׁלֹּא נִזְקַק לַזִּיבָה: בְּמַאֲכָל, וּבְמִשְׁתֶּה, בְּמַשָּׂא, וּבִקְפִיצָה, וּבְחֹלִי, וּבְמַרְאֶה, וּבְהִרְהוּר. מִשֶּׁנִּזְקַק לְזִיבָה, אֵין בּוֹדְקִין אוֹתוֹ. אָנְסוֹ וּסְפֵקוֹ וְשִׁכְבַת זַרְעוֹ טְמֵאִים, שֶׁרַגְלַיִם לַדָּבָר. "זוֹבוֹ טָמֵא" - לָמַד עַל הַזּוֹב שֶׁהוּא טָמֵא וְכוּ' (כְּדִלְעֵיל). "הוּא" - טָמֵא, וְאֵין הַדָּם הַיּוֹצֵא מִן הָאַמָּה טָמֵא וְכוּ'. מֵימֵי רַגְלָיו מִנַּיִן, וְכוּ'. יָכוֹל אַף הַזֵּעָה וְהַלֵּחָה הַסְּרוּחָה וְהָרְעִי יְהוּ טְמֵאִין, תַּלְמוּד לוֹמַר: "הוּא". אוֹצִיא אֶת אֵלּוּ שֶׁאֵין מְטַמְּאִין טֻמְאַת מַשְׁקֶה, וְלֹא אוֹצִיא אֶת דִּמְעַת עֵינוֹ וְדָם מַגֵּפָתוֹ וְחָלָב שֶׁבָּאִשָּׁה שֶׁהֵן מְטַמְּאִין טֻמְאַת מַשְׁקֶה. תַּלְמוּד לוֹמַר: "וְזֹאת". נִמְצֵאתָ אוֹמֵר: תִּשְׁעָה מַשְׁקִין בַּזָּב: הַזֵּעָה, וְהַלֵּחָה הַסְּרוּחָה, וְהָרְעִי - טְהוֹרִין מִכֻּלָּם. דִּמְעַת עֵינוֹ, וְדַם מַגֵּפָתוֹ, חֲלֵב הָאִשָּׁה - מְטַמֵּא טֻמְאַת מַשְׁקֶה. זוֹבוֹ, וְרֻקּוֹ, וּמֵימֵי רַגְלָיו - מְטַמְּאִין טֻמְאָה חֲמוּרָה.

"וְזֹאת תִּהְיֶה טֻמְאָתוֹ בְּזוֹבוֹ". תָּלָה הַכָּתוּב לְזָב בִּרְאִיּוֹת, וּלְזָבָה בְּיָמִים. וּמִמַּאי דְּהַאי "וְזֹאת" - לְמִעוּטֵי זָבָה מֵרְאִיּוֹת, אֵימָא לְמִעוּטֵי זָב מִיָּמִים, לָא סָלְקָא דַּעְתָּךְ, דְּאָמַר קְרָא "וְהַזָּב אֶת זוֹבוֹ לַזָּכָר וְלַנְּקֵבָה" - מֵקִישׁ זָכָר לִנְקֵבָה, מַה נְּקֵבָה בַּיָּמִים אַף זָכָר בַּיָּמִים. וְלֵיקוּשׁ נַמֵּי נְקֵבָה לְזָכָר, מַה זָּכָר בִּרְאִיּוֹת אַף נְקֵבָה בִּרְאִיּוֹת, הָא מִעֵט רַחֲמָנָא "וְזֹאת". וּמָה רָאִיתָ, מִסְתַּבְּרָא קָאֵי בִּרְאִיּוֹת מְמַעֵט רְאִיּוֹת, קָאֵי בִּרְאִיּוֹת מְמַעֵט יָמִים. אָמַר שְׁמוּאֵל: זָב צָרִיךְ כַּחֲתִימַת פִּי הָאַמָּה, שֶׁנֶּאֱמַר: "הֶחְתִּים בְּשָׂרוֹ מִזּוֹבוֹ". וְהָא אֲנַן תְּנָן: "מְטַמֵּא בְּכָל שֶׁהוּ", הוּא דְּאָמַר כְּרַבִּי נָתָן, דְּתַנְיָא: רַבִּי נָתָן אוֹמֵר מִשּׁוּם רַבִּי יִשְׁמָעֵאל: זָב צָרִיךְ כַּחֲתִימַת פִּי הָאַמָּה, וְלֹא הוֹדוּ לוֹ. מַאי טַעֲמָא דְּרַבִּי יִשְׁמָעֵאל, אָמַר קְרָא: "אוֹ הֶחְתִּים בְּשָׂרוֹ מִזּוֹבוֹ". וְרַבָּנָן, מִבָּעֵי לֵהּ לַח הוּא מְטַמֵּא וְאֵין מְטַמֵּא יָבֵשׁ. וְר' שִׁמְעוֹן, הַהוּא "מֵרָר בְּשָׂרוֹ" נָפְקָא. וְרַבָּנָן, הַהוּא לְמִנְיָנָא הוּא דְּאָתָא: "זוֹבוֹ" חַד, "רָר" - תַּרְתֵּי, "אֶת זוֹבוֹ" - תְּלָת, לָמַד עַל זָב בַּעַל שָׁלשׁ רְאִיּוֹת שֶׁחַיָּב קָרְבָּן. "מִזּוֹבוֹ טָמֵא" - מִקְצָת זוֹבוֹ טָמֵא, לָמַד עַל זָב בַּעַל שְׁתֵּי רְאִיּוֹת שֶׁמְּטַמֵּא מִשְׁכָּב וּמוֹשָׁב. וְר' שִׁמְעוֹן מִנְיָנָא מְנָא לֵהּ, נָפְקָא לֵהּ מִדְּר' סִימַאי: מָנָה הַכָּתוּב שְׁתַּיִם - וּקְרָאוֹ טָמֵא, שָׁלשׁ - וּקְרָאוֹ טָמֵא. הָא כֵּיצַד, שְׁתַּיִם לְטֻמְאָה וְשָׁלשׁ לְקָרְבָּן. וּלְמַאן דְּנַפְקָא לֵהּ תַּרְוַיְהוּ "מִוְּזֹאת תִּהְיֶה טֻמְאָתוֹ", הַאי "אִישׁ כִּי יִהְיֶה זָב מִבְּשָׂרוֹ" מַאי עָבִיד לֵהּ, מִבָּעֵי לֵהּ עַד שֶׁיֵּצֵא מִבְּשָׂרוֹ. "זוֹבוֹ טָמֵא" - לָמַד עַל הַזּוֹב שֶׁהוּא טָמֵא.

"וְזֹאת תִּהְיֶה טֻמְאָתוֹ בְּזוֹבוֹ". טֻמְאָתוֹ תְּלוּיָה בְּזֹבוֹ, וְאֵין תְּלוּיָה בְּיָמִים. וַהֲלֹא דִּין הוּא: וּמָה אִם זָבָה שֶׁמְּטַמְּאָה אֶת בּוֹעֲלָהּ אֵינָהּ מְטַמְּאָה אֶלָּא בְּשָׁלשׁ רְאִיּוֹת וּבִשְׁלשָׁה יָמִים, זָב שֶׁאֵינוֹ מְטַמֵּא אֶת שֶׁהוּא בּוֹעֵל אֵינוֹ דִּין שֶׁלֹּא יְטַמֵּא אֶלָּא בְּשָׁלשׁ רְאִיּוֹת וּבִשְׁלשָׁה יָמִים. תַּלְמוּד לוֹמַר: "וְזֹאת תִּהְיֶה טֻמְאָתוֹ בְּזוֹבוֹ" - טֻמְאָתוֹ תְּלוּיָה בְּזוֹבוֹ, וְאֵינָהּ תְּלוּיָה בְּיָמִים. "זוֹבוֹ רָר [זוֹב"] - מְלַמֵּד שֶׁמְּטַמֵּא בְּשָׁלשׁ רְאִיּוֹת. אֵין לִי אֶלָּא גְּדוֹלוֹת, מִנַּיִן אַף הַקְּטַנּוֹת, תַּלְמוּד לוֹמַר: "תִּהְיֶה" - וַאֲפִלּוּ כָּל שֶׁהוּא, "הֶחְתִּים, - וַאֲפִלּוּ כָּל שֶׁהוּא. וְאִם נֶאֶמְרוּ קְטַנּוֹת, לָמָּה נֶאֶמְרוּ גְּדוֹלוֹת, לִתֵּן שִׁעוּר לַגְּדוֹלוֹת, שֶׁאִם רָאָה אַחַת מְרֻבָּה כְּשָׁלֹשׁ, שֶׁהוּא כְּמִגַּדְיָוָן לַשִּׁלּוֹחַ שֶׁהֵן כְּדֵי שְׁתֵּי טְבִילוֹת וּשְׁנֵי סִפּוּגִין, הֲרֵי זֶה זָב גָּמוּר. רַבִּי אוֹמֵר: לְמָה הַדָּבָר דּוֹמֶה, לְחֶבֶל שֶׁל מֵאָה אַמָּה, רָאָה בִּתְחִלַּת מֵאָה וּבְסוֹף חֲמִשִּׁים וּבְסוֹף מֵאָה הֲרֵי זֶה זָב גָּמוּר, רָאָה בִּתְחִלַּת מֵאָה בְּתוֹךְ חֲמִשִּׁים וּבְסוֹף מֵאָה אוֹ בִּתְחִלַּת מֵאָה וּלְאַחַר חֲמִשִּׁים וּבְסוֹף מֵאָה אֵין זֶה זָב גָּמוּר. "מִזּוֹבוֹ" - אַף מִקְצָת זוֹבוֹ מְטַמֵּא מִשְׁכָּב וּמוֹשָׁב, לְהָבִיא זָב שֶׁרָאָה שְׁתֵּי רְאִיּוֹת שֶׁיְּטַמֵּא מִשְׁכָּב וּמוֹשָׁב. וַהֲלֹא דִּין הוּא: וּמָה אִם זָבָה שֶׁאֵינָהּ סוֹפֶרֶת שִׁבְעָה לִשְׁתֵּי רְאִיּוֹת מְטַמְּאָה מִשְׁכָּב וּמוֹשָׁב בִּשְׁתֵּי רְאִיּוֹת, זָב שֶׁסּוֹפֵר שִׁבְעָה לִשְׁתֵּי רְאִיּוֹת אֵינוֹ דִּין שֶׁיְּטַמֵּא מִשְׁכָּב וּמוֹשָׁב בִּשְׁתֵּי רְאִיּוֹת. לֹא, אִם אָמַרְתָּ בְּזָבָה שֶׁמְּטַמְּאָהּ מִשְׁכָּב וּמוֹשָׁב בִּרְאִיָּה אַחַת, תֹּאמַר בַּזָּב שֶׁאֵין מְטַמֵּא מִשְׁכָּב וּמוֹשָׁב בִּרְאִיָּה אַחַת, הוֹאִיל וְאֵין מְטַמֵּא מִשְׁכָּב וּמוֹשָׁב בִּרְאִיָּה אַחַת לֹא יְטַמֵּא מִשְׁכָּב וּמוֹשָׁב בִּשְׁתֵּי רְאִיּוֹת. תַּלְמוּד לוֹמַר: "מִזּוֹבוֹ" - אַף מִקְצָת זוֹבוֹ מְטַמֵּא מִשְׁכָּב וּמוֹשָׁב, לְהָבִיא זָב שֶׁרָאָה שְׁתֵּי רְאִיּוֹת שֶׁיְּטַמֵּא מִשְׁכָּב וּמוֹשָׁב. "טֻמְאָתוֹ [בְּזוֹבוֹ"] - בְּלֹבֶן הוּא מְטַמֵּא, וְאֵינוֹ מְטַמֵּא בְּאֹדֶם. וַהֲלֹא דִּין הוּא: וּמָה אִם זָבָה שֶׁאֵינָהּ מְטַמְּאָה בְּלֹּבֶן מְטַמְּאָה בְּאֹדֶם, זָב שֶׁהוּא מְטַמֵּא בְּלֹּבֶן אֵינוֹ דִּין שֶׁיְּטַמֵּא בְּאֹדֶם. תַּלְמוּד לוֹמַר "טֻמְאָתוֹ [בְּזוֹבוֹ"] - בְּלֹּבֶן הוּא מְטַמֵּא וְאֵינוֹ מְטַמֵּא בְּאֹדֶם. קַל וָחֹמֶר לְזָבָה שֶׁתְּטַמֵּא בְּלֹּבֶן: וּמָה אִם הַזָּב שֶׁאֵינוֹ מְטַמֵּא בְּאֹדֶם מְטַמֵּא בְּלֹּבֶן זָבָה שֶׁהִיא מְטַמְּאָה בְּאֹדֶם אֵינוֹ דִּין שֶׁתְּטַמֵּא בְּלֹּבֶן, תַּלְמוּד לוֹמַר: "טֻמְאָתוֹ הִוא" - טֻמְאַת הָאִישׁ בְּלֹּבֶן, טֻמְאַת אִשָּׁה בְּדָּם.

"כָּל הַמִּשְׁכָּב אֲשֶׁר יִשְׁכַּב עָלָיו" [וְגוֹ'] - יָכוֹל כָּל כְּלִי בְּמַשְׁמַע, תַּלְמוּד לוֹמַר "אֲשֶׁר יִשְׁכַּב" - וְגוֹ'. "וְכָל הַמֶּרְכָּב אֲשֶׁר יִרְכַּב עָלָיו הַזָּב" - יָכוֹל תְּהֵא אֶבֶן מְנֻגַּעַת עוֹשָׂה מִשְׁכָּב וּמוֹשָׁב לְטַמֵּא אָדָם לְטַמֵּא בְּגָדִים וְכוּ', אֶבֶן שֶׁמְּטַמֵּא בַּבִּיאָה אֵינוֹ דִּין שֶׁעוֹשֶׂה מִשְׁכָּב וּמוֹשָׁב לְטַמֵּא אָדָם לְטַמֵּא בְּגָדִים. תַּלְמוּד לוֹמַר "הַזָּב" - וְלֹא אֶבֶן הַמְנֻגַּעַת.

מִבִּנְיַן אָב מִכָּתוּב אֶחָד כֵּיצַד, לֹא "הַמִּשְׁכָּב" כַּהֲרֵי "הַמּוֹשָׁב", וְלֹא "הַמּוֹשָׁב" כַּהֲרֵי "הַמִּשְׁכָּב". הַצַּד הַשָּׁוֶה שֶׁבָּהֶן שֶׁהֵן עֲשׂוּיִין לְנוּחַת אָדָם לְבַד, וְהַזָּב מְטַמֵּא אוֹתוֹ בְּזוֹבוֹ, לְטַמֵּא אָדָם בְּמַגָּע וּבְמַשָּׂא וּלְטַמֵּא בְּגָדִים - אַף כָּל שֶׁהוּא עָשׂוּי לְנוּחַת אָדָם לְבַד, יְהֵא הַזָּב מְטַמֵּא אוֹתוֹ בְּזוֹבוֹ, לְטַמֵּא אָדָם בְּמַגָּע וּבְמַשָּׂא וּלְטַמֵּא בְּגָדִים - יָצָא "מֶרְכָּב" שֶׁהוּא עָשׂוּי לְסִבְלוֹן אַחֵר.

"אֲשֶׁר יִשְׁכַּב עָלָיו הַזָּב יִטְמָא" - יָכוֹל אֲפִלּוּ שָׁכַב עַל עֲרֵבָה וְעַל הַדֶּלֶת, תַּלְמוּד לוֹמַר: "מִשְׁכָּב" - וְלֹא עֲרֵבָה וְלֹא הַדֶּלֶת. אוֹצִיא אֶת אֵלּוּ וְלֹא אוֹצִיא אֶת הַמַּחְצֶלֶת שֶׁל קָנִים וְשֶׁל חִילַת, תַּלְמוּד לוֹמַר: "הַמִּשְׁכָּב" - מִשְׁכָּב הַמְיֻחָד. אֵין לִי אֶלָּא אֶלָּא הַמִּטָּה וְהַכַּר, הַסָּגוֹס וְהָרְדִיד חָלוּק וְטַלִּית הַקְּרַסְטוּל אַרְבַּעַת קַבִּין וְהַתּוּרְמִיל חֲמֵשֶׁת קַבִּין וְהַכְּרִיתִית סְאָה וְהַחֵמֶת שִׁבְעַת קַבִּין, מִנַּיִן, תַּלְמוּד לוֹמַר: "כָּל הַמִּשְׁכָּב" - רִבָּה. אוֹ יָכוֹל שֶׁאֲנִי מַרְבֶּה אֶת הַסָּרוּד וְדַף שֶׁל נַחְתּוֹמִין וְאֶת עֲרֵבָה גְּדוֹלָה שֶׁהַנִּדּוֹת שׁוֹכְבוֹת בְּתוֹכָהּ, תַּלְמוּד לוֹמַר: "אֲשֶׁר יִשְׁכַּב עָלָיו" - הַמְיֻחֶדֶת לִשְׁכִיבָה, וְלֹא שֶׁיֹּאמְרוּ לוֹ עֲמֹד וְנַעֲשֶׂה מְלַאכְתֵּנוּ. יָכוֹל שֶׁאֲנִי מוֹצִיא אֶת הַסָּגוֹס וְהָרְדִיד חָלוּק וְטַלִּית קְרַסְטוּל אַרְבַּעַת קַבִּין תּוּרְמִיל חֲמֵשֶׁת קַבִּין וְהַכְּרִיתִית סְאָה וְהַחֵמֶת שִׁבְעַת קַבִּין, תַּלְמוּד לוֹמַר: "כָּל הַמִּשְׁכָּב" - רִבָּה. וּמָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ, אַחַר שֶׁרִבָּה הַכָּתוּב וּמִעֵט, מַרְבֶּה אֲנִי אֶת אֵלּוּ שֶׁהֵן מְשַׁמְּשִׁין שְׁכִיבָה עִם מְלַאכְתָּן, וּמוֹצִיא אֲנִי אֶת אֵלּוּ שֶׁאֵין מְשַׁמְּשִׁין שְׁכִיבָה עִם מְלַאכְתָּן. "אֲשֶׁר יֵשֵׁב עָלָיו יִטְמָא" - יָכוֹל אֲפִלּוּ יָשַׁב עַל הָאֶבֶן וְעַל הַקּוֹרָה, תַּלְמוּד לוֹמַר: "כְּלִי" - וְלֹא אֶבֶן וְלֹא קוֹרָה. אוֹצִיא אֶת אֵלּוּ וְלֹא אוֹצִיא אֶת כִּסֵּא שֶׁל גְּלָלִים וְשֶׁל אֲבָנִים וְשֶׁל אֲדָמָה, תַּלְמוּד לוֹמַר "הַכְּלִי" - כְּלִי הַמְיֻחָד. אֵין לִי אֶלָּא כִּסֵּא קַתֶּדְרָא וְסַפְסָל הַמְיֻחָדִין, מִנַּיִן תֵּבַת הַבַּלָּנִין וְתֵבָה שֶׁפִּתְחָהּ מִצִּדָּהּ וַעֲרֵבָה מִשְּׁנֵי לֹג עַד תִּשְׁעַת קַבִּין שֶׁנִּסְדְּקָה וְאֵין יָכוֹל לִרְחֹץ בָּהּ אֲפִלּוּ רַגְלוֹ אַחַת, תַּלְמוּד לוֹמַר "וְכָל הַכְּלִי" - רִבָּה. יָכוֹל אֲפִלּוּ כָּפָה סְאָה תַּרְקַב וְיָשַׁב עָלָיו, תַּלְמוּד לוֹמַר: "אֲשֶׁר יֵשֵׁב עָלָיו" - הַמְיֻחָד לִישִׁיבָה, וְלֹא שֶׁיֹּאמְרוּ לוֹ עֲמֹד וְנַעֲשֶׂה מְלַאכְתֵּנוּ. יָכוֹל שֶׁאֲנִי מוֹצִיא אֶת תֵּבַת הַבַּלָּנִין וְתֵבָה שֶׁפִּתְחָהּ מִצִּדָּהּ וַעֲרֵבָה מִשְּׁנֵי לֹג עַד תִּשְׁעַת קַבִּין שֶׁנִּסְדְּקָה וְאֵין יָכוֹל לִרְחֹץ בָּהּ אֲפִלּוּ רַגְלוֹ אַחַת. תַּלְמוּד לוֹמַר: "וְכָל הַכְּלִי" - רִבָּה. וּמָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ, אַחַר שֶׁרִבָּה הַכָּתוּב וּמִעֵט, מַרְבֶּה אֲנִי אֶת אֵלּוּ שֶׁמְּשַׁמְּשִׁין יְשִׁיבָה עִם מְלַאכְתָּן, וּמוֹצִיא אֲנִי אֶת אֵלּוּ שֶׁאֵין מְשַׁמְּשִׁין יְשִׁיבָה עִם מְלַאכְתָּן. אֵין לִי אֶלָּא בִּזְמַן שֶׁשָּׁכַב עַל הַמִּשְׁכָּב וְיָשַׁב עַל הַמּוֹשָׁב, מִנַּיִן יָשַׁב עַל הַמִּשְׁכָּב וְשָׁכַב עַל הַמּוֹשָׁב, עוֹמֵד נִתְלֶה נִשְׁעָן, מִנַּיִן, תַּלְמוּד לוֹמַר: "יִטְמָא, יִטְמָא" - רִבָּה.

"הַזָּב" - וְלֹא בַּעַל קֶרִי. וַהֲלֹא דִּין הוּא: זָב טֻמְאָתוֹ מִן הַמָּקוֹר וּבַעַל קֶרִי טֻמְאָתוֹ מִן הַמָּקוֹר, מַה זָּב מְטַמֵּא מִשְׁכָּב וּמוֹשָׁב אַף בַּעַל קֶרִי יְטַמֵּא מִשְׁכָּב וּמוֹשָׁב, תַּלְמוּד לוֹמַר: "הַזָּב" - וְלֹא בַּעַל קֶרִי. "הַזָּב" - וְלֹא אֶבֶן הַמְנֻגַּעַת. וַהֲלֹא דִּין הוּא: וּמָה אִם הַזָּב שֶׁאֵינוֹ מְטַמֵּא בְּבִיאָה מְטַמֵּא מִשְׁכָּב וּמוֹשָׁב, אֶבֶן הַמְנֻגַּעַת שֶׁמְּטַמְּאָה בְּבִיאָה אֵינוֹ דִּין שֶׁמְּטַמְּאָה מִשְׁכָּב וּמוֹשָׁב, תַּלְמוּד לוֹמַר: "הַזָּב" - וְלֹא אֶבֶן הַמְנֻגַּעַת. "הַזָּב" - וְלֹא טְמֵא מֵת. וַהֲלֹא דִּין הוּא: וּמָה אִם הַזָּב שֶׁאֵינוֹ טָעוּן הַזָּאַת שְׁלִישִׁי וּשְׁבִיעִי מְטַמֵּא מִשְׁכָּב וּמוֹשָׁב, טְמֵא מֵת שֶׁטָּעוּן הַזָּאַת שְׁלִישִׁי וּשְׁבִיעִי אֵינוֹ דִּין שֶׁיְּטַמֵּא מִשְׁכָּב וּמוֹשָׁב. תַּלְמוּד לוֹמַר: "הַזָּב" - וְלֹא טְמֵא מֵת. "הַזָּב" - וְלֹא הַמֵּת. וַהֲלֹא דִּין הוּא: וּמָה אִם הַזָּב שֶׁאֵינוֹ מְטַמֵּא טֻמְאַת שִׁבְעָה מְטַמֵּא מִשְׁכָּב וּמוֹשָׁב, מֵת שֶׁמְּטַמֵּא טֻמְאַת שִׁבְעָה אֵינוֹ דִּין שֶׁיְּטַמֵּא מִשְׁכָּב וּמוֹשָׁב. תַּלְמוּד לוֹמַר: "הַזָּב" - וְלֹא הַמֵּת. רַבִּי שִׁמְעוֹן אוֹמֵר: "אֲשֶׁר יִשְׁכַּב עָלָיו, וַאֲשֶׁר יֵשַׁב עָלָיו" - אֶת שֶׁיֵּשׁ לוֹ שְׁכִיבָה וִישִׁיבָה מְטַמֵּא מִשְׁכָּב וּמוֹשָׁב, וְאֵין זָב שֶׁמֵּת מְטַמֵּא מִשְׁכָּב וּמוֹשָׁב. וְהָא שֶׁאָמְרוּ: זָב שֶׁמֵּת מְטַמֵּא בְּמַשָּׂא עַד שֶׁיִּמֹּק הַבָּשָׂר, מִדִּבְרֵי סוֹפְרִים. "אֲשֶׁר יֵשַׁב עָלָיו, וַאֲשֶׁר יִשְׁכַּב עָלָיו" - עַד שֶׁיִּנָּשֵׂא רֻבּוֹ עָלָיו.

{rרמז תקסחr}  "וְאִישׁ אֲשֶׁר יִגַּע בְּמִשְׁכָּבוֹ" - מִדְרַס כְּלִי חֶרֶס טָהוֹר מְנָא לָן, אָמַר חִזְקִיָּה: דְּאָמַר קְרָא: "וְאִישׁ אֲשֶׁר יִגַּע בְּמִשְׁכָּבוֹ" - מֵקִישׁ מִשְׁכָּבוֹ לוֹ, מַה הוּא אִית לֵהּ טָהֳרָה בְּמִקְוֶה אַף מִשְׁכָּבוֹ נַמֵּי אִית לֵהּ טָהֳרָה בְּמִקְוֶה, לְאַפּוֹקֵי כְּלִי חֶרֶס דְּלֵית לֵהּ טָהֳרָה בְּמִקְוֶה. דְּבֵי רַבִּי יִשְׁמָעֵאל תָנָּא: "כְּמִשְׁכַּב נִדָּתָהּ יִהְיֶה לָּהּ" - מֵקִישׁ מִשְׁכָּבָהּ לָהּ, מַה הִיא אִית לָהּ טָהֳרָה בְּמִקְוֶה אַף מִשְׁכָּבָהּ אִית לָהּ טָהֳרָה בְּמִקְוֶה, לְאַפוֹקֵי כְּלִי חֶרֶס דְּלֵית לֵהּ טָהֳרָה בְּמִקְוֶה. מֵתִיב רַבִּי אֶלְעָזָר: מַפָּץ בְּמֵת מִנַּיִן, וְדִין הוּא: וּמַה פַּכִּין קְטַנִּים שֶׁל חֶרֶס שֶׁטְּהוֹרִין בַּזָּב טְמֵאִין בַּמֵּת, מַפָּץ שֶׁטָּמֵא בַּזָּב אֵינוֹ דִּין שֶׁיְּהֵא טָמֵא בַּמֵּת. וְאַמַּאי, וְהָא לֵית טָהֳרָה בְּמִקְוֶה, אֲמַר לֵהּ רַבִּי חֲנִינָא: הוֹאִיל וְאִכָּא בְּמִינוֹ. אֲמַר לֵהּ: רַחֲמָנָא לִצְּלָן מֵהַאי דַּעְתָּא, אַדְּרַבָּא, רַחֲמָנָא לִצְּלָן מִדַּעְתָּא דִּידָךְ, וְטַעְמָא מַאי, תְּרֵי קְרָאֵי כְּתִיבִי: "וְאִישׁ אֲשֶׁר יִגַּע בְּמִשְׁכָּבוֹ", וּכְתִיב: "וְכָל הַמִּשְׁכָּב אֲשֶׁר יִשְׁכַּב עָלָיו" - הָא כֵּיצַד, יֵשׁ בְּמִינוֹ אַף עַל גַּב דְּלֵית לֵהּ טָהֳרָה בְּמִקְוֶה, אֵין בְּמִינוֹ מֵקִישׁ מִשְׁכָּבוֹ לוֹ. רָבָא אָמַר: מִדְרַס כְּלִי חֶרֶס טָהוֹר מֵהָכָא: "וְכָל כְּלִי פָתוּחַ אֲשֶׁר אֵין צָמִיד פָּתִיל עָלָיו טָמֵא הוּא" - הָא יֵשׁ צָמִיד פָּתִיל עָלָיו טָהוֹר. מִי לֹא עָסְקִינָן דְּיַחְדִּינֵהּ לְאִשְׁתּוֹ נִדָּה, וְאָמַר קְרָא "טָהוֹר".

"וְאִישׁ אֲשֶׁר יִגַּע בְּמִשְׁכָּבוֹ יְכַבֵּס בְּגָדָיו" - אָדָם הַנּוֹגֵעַ בְּמִשְׁכָּב מְטַמֵּא בְּגָדִים, וְאֵין מִשְׁכָּב הַנּוֹגֵעַ בְּמִשְׁכָּב מְטַמֵּא בְּגָדִים. וַהֲלֹא דִּין הוּא: וּמָה אִם בְּמָקוֹם שֶׁלֹּא נִטְמָא אָדָם מִתַּחַת זָב לְטַמֵּא אָדָם לְטַמֵּא בְּגָדִים, נִטְמָא מִשְׁכָּב מִתַּחַת הַזָּב [לְטַמֵּא אָדָם] לְטַמֵּא בְּגָדִים. מָקוֹם שֶׁנִּטְמָא אָדָם בְּמַגַּע מִשְׁכָּב [לְטַמֵּא אָדָם] לְטַמֵּא בְּגָדִים, אֵינוֹ דִּין שֶׁיְּטַמֵּא מִשְׁכָּב בְּמַגַּע מִשְׁכָּב [לְטַמֵּא אָדָם] לְטַמֵּא בְּגָדִים. תַּלְמוּד לוֹמַר: "וְאִישׁ אֲשֶׁר יִגַּע בְּמִשְׁכָּבוֹ יְכַבֵּס בְּגָדָיו" - אָדָם הַנּוֹגֵעַ בְּמִשְׁכָּב מְטַמֵּא בְּגָדִים, וְאֵין מִשְׁכָּב הַנּוֹגֵעַ בְּמִשְׁכָּב מְטַמֵּא בְּגָדִים. וְקַל וָחֹמֶר שֶׁיִּטָּמֵא אָדָם תַּחַת הַזָּב לְטַמֵּא אָדָם לְטַמֵּא בְּגָדִים: וּמָה אִם בְּמָקוֹם שֶׁלֹּא נִטְמָא מִשְׁכָּב בְּמַגַּע מִשְׁכָּב לְטַמֵּא בְּגָדִים, נִטְמָא אָדָם בְּמַגַּע מִשְׁכָּב לְטַמֵּא בְּגָדִים. מָקוֹם שֶׁנִּטְמָא מִשְׁכָּב מִתַּחַת הַזָּב לְטַמֵּא אָדָם לְטַמֵּא בְּגָדִים, אֵינוֹ דִּין שֶׁיְּטַמֵּא אָדָם תַּחַת הַזָּב [לְטַמֵּא אָדָם] לְטַמֵּא בְּגָדִים. תַּלְמוּד לוֹמַר: "כָּל הַמִּשְׁכָּב אֲשֶׁר יִשְׁכַּב עָלָיו הַזָּב יִטְמָא" וְגוֹ', וְאִישׁ אֲשֶׁר יִגַּע בְּמִשְׁכָּבוֹ יְכַבֵּס בְּגָדָיו" - מִשְׁכָּב מִטָּמֵא מִתַּחַת הַזָּב לְטַמֵּא אָדָם לְטַמֵּא בְּגָדִים, וְאֵין אָדָם מִטָּמֵא מִתַּחַת הַזָּב לְטַמֵּא אָדָם לְטַמֵּא בְּגָדִים. "מִשְׁכָּב, בְּמִשְׁכָּבוֹ" - שֶׁאִם נִשְׁבַּר טָהוֹר. וַהֲלֹא דִּין הוּא: וּמָה אִם כְּלִי חֶרֶס שֶׁאֵין לוֹ טָהֳרָה מִטֻּמְאָתוֹ אִם נִשְׁבַּר טָהוֹר, מִשְׁכָּב שֶׁיֵּשׁ לוֹ טָהֳרָה מִטֻּמְאָתוֹ אִם נִשְׁבַּר לֹא יְהֵא טָהוֹר. לֹא, אִם אָמַרְתָּ בִּכְלִי חֶרֶס שֶׁאֵין נַעֲשֶׂה אַב הַטֻּמְאָה לְטַמֵּא אָדָם לְטַמֵּא בְּגָדִים, תֹּאמַר בַּמִּשְׁכָּב שֶׁהוּא נַעֲשֶׂה אַב הַטֻּמְאָה לְטַמֵּא אָדָם לְטַמֵּא בְּגָדִים, הוֹאִיל וְהוּא נַעֲשֶׂה אַב הַטֻּמְאָה לְטַמֵּא אָדָם לְטַמֵּא בְּגָדִים אִם נִשְׁבַּר לֹא יְהֵא טָהוֹר. תַּלְמוּד לוֹמַר: "מִשְׁכָּב בְּמִשְׁכָּבוֹ" - אִם נִשְׁבַּר טָהוֹר.

"בְּמִשְׁכָּבוֹ" - וְלֹא הַגָּזוּל - יָכוֹל שֶׁאֲנִי מוֹצִיא אֶת הַגָּנוּב, תַּלְמוּד לוֹמַר: "טָמֵא". רַבִּי יִשְׁמָעֵאל אוֹמֵר: "בְּמִשְׁכָּבוֹ" - וְלֹא הַגָּנוּב. אוֹ יָכוֹל שֶׁאֲנִי מוֹצִיא אֶת הַגָּזוּל, תַּלְמוּד לוֹמַר: "טָמֵא". אָמְרוּ לוֹ: מָה רָאִיתָ לְהָבִיא אֶת זֶה וּלְהוֹצִיא אֶת זֶה, מֵבִיא אֲנִי אֶת זֶה שֶׁנִּתְיָאֲשׁוּ הַבְּעָלִים מִמֶּנּוּ, וּמוֹצִיא אֲנִי אֶת זֶה שֶׁלֹּא נִתְיָאֲשׁוּ הַבְּעָלִים מִמֶּנּוּ. "מִשְׁכָּבוֹ" - וְלֹא בַּנִּימִין הַיּוֹצְאִין מִן הַקֶּשֶׁר יוֹתֵר עַל שָׁלשׁ אֶצְבָּעוֹת. יָכוֹל שֶׁאֲנִי מוֹצִיא מִשָּׁלֹשׁ לְמַטָּה, תַּלְמוּד לוֹמַר: "יִטְמָא".

"מִשְׁכָּבוֹ" - וְלֹא בְּחֶבֶל הַיּוֹצֵא מִן הַמִּטָּה, לֹא פָּחוֹת מֵחֲמִשָּׁה וְלֹא יוֹתֵר עַל עֲשָׂרָה. יָכוֹל שֶׁאֲנִי מוֹצִיא (אֶת) מֵחֲמִשָּׁה וְעַד עֲשָׂרָה, תַּלְמוּד לוֹמַר: "טָמֵא".

"אֲשֶׁר יִגַּע בְּמִשְׁכָּבוֹ וְכִבֵּס בְּגָדָיו" - בִּשְׁעַת מַגָּעָן - מְטַמֵּא בְּגָדִים, פֵּרֵשׁ - אֵין מְטַמֵּא בְּגָדִים. "וְכִבֵּס" - יָכוֹל אַף מַחְצֶלֶת הַצִּפָּה, תַּלְמוּד לוֹמַר: "בֶּגֶד". אִי "בֶּגֶד", יָכוֹל בֶּגֶד גָּדוֹל וְלָבָן הַמִּטַּמֵּא בַּזָּב וּמִטַּמֵּא בַּנְּגָעִים, מִנַּיִן גָּדוֹל צָבוּעַ, קָטָן לָבָן, קָטָן צָבוּעַ, עַד שֶׁאַתָּה מַרְבֶּה לְהָבִיא שְׁבִיס שֶׁל שְׂבָכָה וְהַגַּלְגַּלִּין, תַּלְמוּד לוֹמַר: "בֶּגֶד, בְּגָדָיו" - רִבָּה. מִנַּיִן לַעֲשׂוֹת שְׁאָר כֵּלִים כִּבְגָדִים, תַּלְמוּד לוֹמַר: "וְטָמֵא", יָכוֹל יְטַמֵּא אָדָם וּכְלִי חֶרֶס, תַּלְמוּד לוֹמַר: "בֶּגֶד" - בֶּגֶד הוּא מְטַמֵּא וְאֵינוֹ מְטַמֵּא לֹא אָדָם וְלֹא כְּלִי חֶרֶס. נִמְצֵאתָ אוֹמֵר: כָּל הַמְטַמֵּא בְּגָדִים בִּשְׁעַת מַגָּעוֹ, מְטַמֵּא אֳכָלִין וּמַשְׁקִין לִהְיוֹת תְּחִלָּה, וְהַיָּדַיִם לִהְיוֹת שְׁנִיּוֹת, וּמְטַמֵּא שְׁאָר כֵּלִים כִּבְגָדִים (נִפְרַשׁ), וְאֵין מְטַמֵּא לֹא אָדָם וְלֹא כְּלִי חֶרֶס. לְאַחֵר פְּרִישָׂתוֹ מַה מְּטַמֵּא, מְטַמֵּא מַשְׁקִין לִהְיוֹת תְּחִלָּה, וָאֳכָלִין וְהַיָּדַיִם לִהְיוֹת שְׁנִיּוֹת, וְאֵין מְטַמֵּא בְּגָדִים וְאֵין צָרִיךְ לוֹמַר אָדָם וּכְלִי חֶרֶס.

"וְהַיֹּשֵׁב עַל הַכְּלִי" - יָכוֹל כָּפָה סְאָה וְיָשַׁב עָלֶיהָ, כָּפָה תַּרְקַב וְיָשַׁב עָלֶיהָ, יָכוֹל יְהֵא טָמֵא. תַּלְמוּד לוֹמַר: "אֲשֶׁר יֵשֵׁב עָלָיו" וְכוּ' - מִי שֶׁמְּיֻחָד לִישִׁיבָה, יָצָא זֶה שֶׁאוֹמְרִים לוֹ: עֲמֹד וְנַעֲשֶׂה מְלַאכְתֵּנוּ.

"וְהַיֹּשֵׁב עַל הַכְּלִי" - אֵין לִי אֶלָּא בִּזְמַן שֶׁיָּשַׁב עָלָיו וְנָגַע בּוֹ, מִנַּיִן עֲשָׂרָה מוֹשָׁבוֹת זֶה עַל זֶה וַאֲפִלּוּ עַל גַּבֵּי אֶבֶן מְסָמָא, תַּלְמוּד לוֹמַר: "אֲשֶׁר יֵשֵׁב עָלָיו הַזָּב" - מָקוֹם שֶׁהַזָּב יוֹשֵׁב וּמְטַמֵּא יֵשֵׁב הַטָּהוֹר וִיטַמֵּא. אֵין לִי אֶלָּא בִּזְמַן שֶׁיּוֹשֵׁב עָלָיו וְהַזָּב שָׁם, לַעֲשׂוֹת רֵיקָן כְּמָלֵא מִנַּיִן, תַּלְמוּד לוֹמַר: "הַכְּלִי" - לַעֲשׂוֹת רֵיקָן כְּמָלֵא. אֵין לִי אֶלָּא מִשְׁכָּב וּמוֹשָׁב, מֶרְכָּב מִנַּיִן, וְדִין הוּא: אִם מָצִינוּ שֶׁלֹּא חָלַק בֵּין נוֹשֵׂא לְנִשָּׂא [בְּמִשְׁכָּב] וּבְמוֹשָׁב, לֹא נַחֲלֹק בֵּין נוֹשֵׂא לְנִשָּׂא בַּמֶּרְכָּב. מַה לִּי לֹא חָלַק בֵּין נוֹשֵא לְנִשָּׂא בְּמִשְׁכָּב שֶׁלֹּא חָלַק בֵּין מַגָּעוֹ לְמַשָּׂאוֹ, לֹא נַחֲלֹק בֵּין נוֹשֵׂא לְנִשָּׂא בְּמֶרְכָּב שֶׁהֲרֵי חִלֵּק מַגָּעוֹ מִמַּשָּׂאוֹ. תַּלְמוּד לוֹמַר: "הַכְּלִי" - לְרַבּוֹת אֶת הַמֶּרְכָּב. רַבִּי חֲנִינָא בֶּן גַּמְלִיאֵל אוֹמֵר: אִם בַּדֶּרֶךְ שֶׁלֹּא יָרְדָה עָלָיו טֻמְאָה יוֹצֵאת מִמֶּנּוּ, בַּדֶּרֶךְ שֶׁיָּרְדָה עָלָיו טֻמְאָה אֵינוֹ דִּין שֶׁתֵּצֵא מִמֶּנּוּ. לֹא, מַה לִּי הֶחֱמִיר בְּמֶרְכָּב הַנִּשָּׁא שֶׁהֲרֵי הֶחֱמִיר בַּזָּב הַנִּשָּׁא, נַחֲמִיר בְּמֶרְכָּב הַנּוֹשֵׂא שֶׁהֲרֵי הֵקֵל בַּזָּב הַנּוֹשֵׂא. תַּלְמוּד לוֹמַר: "הַכְּלִי" - לְרַבּוֹת אֶת הַמֶּרְכָּב.

"בִּבְשַׂר הַזָּב" - וְלֹא בַּצּוֹאָה שֶׁעָלָיו וְלֹא בַּקִּילְקִין שֶׁעָלָיו וְלֹא בַּשִּׁירִים וְלֹא בַּנְּזָמִים וְלֹא בַּטַּבָּעוֹת אַף עַל פִּי שֶׁאֵינָם יוֹצְאִים. יָכוֹל שֶׁאֲנִי מוֹצִיא אֶת הַשֵּׂעָר וְאֶת הַצִּפֹּרֶן, תַּלְמוּד לוֹמַר: "וְטָמֵא". "בִּבְשַׂר הַזָּב" - וְלֹא בְּעֶצֶם הַפּוֹרֵשׁ מִמֶּנּוּ, וְלֹא בְּבָשָׂר הַפּוֹרֵשׁ מִמֶּנּוּ. קַל וָחֹמֶר לַפּוֹרֵשׁ מִן הַטָּהוֹר שֶׁיְּהֵא טָהוֹר. הָא מָה אֲנִי מְקַיֵּם "אוֹ בְעֶצֶם אָדָם אוֹ בְקָבֶר, זֶה אֵבֶר הַפּוֹרֵשׁ מִן הַחַי בֵּין פֶּרֶק לְפֶרֶק. אִם נֶאֱמַר בַּזָּב לָמָּה נֶאֱמַר בַּמִּשְׁכָּב, וְאִם נֶאֱמַר בַּמִּשְׁכָּב לָמָּה נֶאֱמַר בַּזָּב, מִפְּנֵי שֶׁיֵּשׁ בַּזָּב מַה שֶּׁאֵין בַּמִּשְׁכָּב וְיֵשׁ בַּמִּשְׁכָּב מַה שֶּׁאֵין בַּזָּב: הַזָּב עוֹשֶׂה מִשְׁכָּב, וְאֵין הַמִּשְׁכָּב עוֹשֶׂה מִשְׁכָּב. חִבּוּרֵי מִשְׁכָּב טְמֵאִים, חִבּוּרֵי הַזָּב טְהוֹרִין. אִם כֵּן יֵשׁ בַּמִּשְׁכָּב מַה שֶּׁאֵין בַּזָּב וּבַזָּב מַה שֶּׁאֵין בַּמִּשְׁכָּב, צָרִיךְ לוֹמַר בַּזָּב וְצָרִיךְ לוֹמַר בַּמִּשְׁכָּב. "וְכִי יָרֹק הַזָּב בַּטָּהוֹר" - יָכוֹל רָקַק וְלֹא נָגַע בּוֹ, תַּלְמוּד לוֹמַר: "בַּטָּהוֹר" - עַד שֶׁיִּגַּע בּוֹ. אֵין לִי אֶלָּא רֻקּוֹ, כִּיחוֹ וְנִיעוֹ וְרִירוֹ וּמֵי הָאַף שֶׁלּוֹ, מִנַּיִן, תַּלְמוּד לוֹמַר: "וְכִי יָרֹק הַזָּב" וְכוּ'.

"יָכוֹל אַף עַל פִּי שֶׁלֹּא נָגַע" - מֵהֵיכָא תֵּיתֵי, סָלְקָא דַּעְתָּךְ אֲמֵינָא נֵילַף "רֹק רֹק" מִיבָמָה, מַה הָתָם דְּלָא נָגַע אַף הָכָא נַמֵּי דְּלָא נָגַע, קָא מַשְׁמַע לָן. וְאֵימָא הָנֵי מִלֵּי בְּמַגָּע אֲבָל בְּמַשָּׂא לֹא, מִידִי דַּהֲוָה אַשֶּׁרֶץ. [אָמַר רֵישׁ לָקִישׁ: כו'] אָמַר קְרָא "בַּטָּהוֹר" - מַה שֶּׁבְּיַד טָהוֹר טִמֵּאתִי לְךָ. וְאֵימָא בְּמַשָּׂא מְטַמֵּא אָדָם וּבְגָדִים, בְּמַגָּע, אָדָם לְטַמֵּא בְּגָדִים לֹא לְטַמֵּא, מִידִי דַּהֲוָה אַמַּגַּע נְבֵלָה, אָמַר קְרָא: "בַּטָּהוֹר" - טָהֳרָה שֶׁטִּהַרְתִּי לְךָ בְּמָקוֹם אַחֵר טִמֵּאתִי לְךָ כָּאן, וְאֵיזוֹ, זוֹ מַגַּע נְבֵלָה. וְאֵימָא בְּמַשָּׂא דְּשֶׁרֶץ, אִם כֵּן לִכְתּוֹב רַחֲמָנָא "בָּאָדָם" מַאי בַּטָהוֹר, שְׁמַע מִנַּהּ תַּרְתֵּי.

"אֲשֶׁר יִרְכַּב עָלָיו הַזָּב יִטְמָא" - יָכוֹל אֲפִלּוּ רָכַב עַל הַמִּשְׁכָּב וְעַל הַמּוֹשָׁב, תַּלְמוּד לוֹמַר: "מֶרְכָּב" - וְלֹא בְּמִשְׁכָּב וּמוֹשָׁב. אוֹצִיא אֶת אֵלּוּ וְלֹא אוֹצִיא אֶת הָאֻכָּף, תַּלְמוּד לוֹמַר: הַמֶּרְכָּב מֶרְכָּב הַמְיֻחָד, אֵיזֶהוּ מֶרְכָּב הַמְיֻחָד, (זֶהוּ הָאֶשְׁתּוֹנִית) [זֶהוּ הָאַשְׁקְלוֹנִי] וּמְדוֹכָה הַמָּדִית וַעֲבִיט הַגָּמָל וְטַפֵּיטָן שֶׁל סוּס. [רַבִּי יוֹסִי אוֹמֵר: טַפֵּיטָן שֶׁל סוּס] טָמֵא מוֹשָׁב מִפְּנֵי שֶׁעוֹמְדִים בַּקֻּנְפִּין אֲבָל הָאֻכָּף שֶׁל נְאָקָה טָמֵא. מַה בֵּין מֶרְכָּב לְמוֹשָׁב, מֶרְכָּב חִלֵּק מַגָּעוֹ מִמַּשָּׂאוֹ, מוֹשָׁב לֹא חִלֵּק מַגָּעוֹ מִמַּשָּׂאוֹ. אֵין לִי אֶלָּא בִּזְמַן שֶׁרָכַב עָלָיו וְנָגַע בּוֹ, מִנַּיִן עֶשֶׂר מֶרְכָּבוֹת זֶה עַל גַּב זֶה אֲפִלּוּ עַל גַּבֵּי אֶבֶן מְסָמָא, תַּלְמוּד לוֹמַר: "וְכָל הַמֶּרְכָּב אֲשֶׁר יִרְכַּב עָלָיו הַזָּב" - עַד שֶׁיִּנָּשֵׂא רֻבּוֹ עָלָיו.

"וְכָל הַנֹּגֵעַ בְּכֹל אֲשֶׁר יִהְיֶה תַחְתָּיו" - תַּחְתָּיו שֶׁל זָב. אוֹ יָכוֹל תַּחְתָּיו שֶׁל מֶרְכָּב, וְדִין הוּא: מָה אִם הַזָּב הֶחָמוּר לֹא טִמֵּא כְּלִי שֶׁטֶף אֶלָּא בְּמַגַּע, מֶרְכָּב הַקַּל אֵינוֹ דִּין שֶׁלֹּא יְטַמֵּא כְּלִי שֶׁטֶף אֶלָּא בְּמַגָּע. הָא מָה אֲנִי מְקַיֵּם "וְכָל הַנֹּגֵעַ בְּכֹל אֲשֶׁר יִהְיֶה תַחְתָּיו", תַּחְתָּיו שֶׁל זָב.

"וְהַנּוֹשֵׂא אוֹתָם" - מַה תַּלְמוּד לוֹמַר, שֶׁיָּכוֹל אֵין לִי (טְמֵא) [מְטַמֵּא] בְּגָדִים אֶלָּא מֶרְכָּב בִּלְבַד, מִשְׁכָּב וּמוֹשָׁב מִנַּיִן, וְדִין הוּא: וּמָה אִם מֶרְכָּב שֶׁאֵין מַגָּעוֹ מְטַמֵּא בְּגָדִים מַשָּׂאוֹ מְטַמֵּא בְּגָדִים, מִשְׁכָּב וּמוֹשָׁב שֶׁמַּגָּעוֹ מְטַמֵּא בְּגָדִים אֵינוֹ דִּין שֶׁיְּהֵא מַשָּׂאוֹ מְטַמֵּא בְּגָדִים, גּוֹלֵל וְדוֹפֵק יוֹכִיחוּ, שֶׁמַּגָּעָן מְטַמֵּא בְּגָדִים וְאֵין מַשָּׂאָן מְטַמֵּא בְּגָדִים, אַף אַתָּה אַל תִּתְמַהּ עַל מִשְׁכָּב וּמוֹשָׁב שֶׁאַף עַל פִּי שֶׁמַּגָּעָן מְטַמֵּא בְּגָדִים [לֹא יִהְיֶה מַשָּׂאָן מְטַמֵּא בְּגָדִים]. תַּלְמוּד לוֹמַר: "וְהַנּוֹשֵׂא אוֹתָם" - לְרַבּוֹת מִשְׁכָּב וּמוֹשָׁב. רַבִּי אֶלְעָזָר אוֹמֵר: "וְהַנּוֹשֵׂא אוֹתָם" מַה תַּלְמוּד לוֹמַר, שֶׁיָּכוֹל, אֵין לִי מְטַמֵּא בְּמַשָּׂא אֶלָּא אֵלּוּ בִּלְבַד, מִנַּיִן זוֹבוֹ שֶׁל זָב וְרֻקּוֹ וְשִׁכְבַת זַרְעוֹ וּמֵימֵי רַגְלָיו וְדַם הַנִּדָּה, תַּלְמוּד לוֹמַר: "וְהַנּוֹשֵׂא אוֹתָם" - לְרַבּוֹת כָּל הָאֲמוּרִים בָּעִנְיָן.

"בּוֹ" - וְלֹא בַּצּוֹאָה שֶׁעָלָיו וְלֹא בַּקִּילְקִין שֶׁעָלָיו וְלֹא בַּשִּׁירִים וְלֹא בַּנְּזָמִים וְלֹא בַּטַּבָּעוֹת אַף עַל פִּי שֶׁאֵינוֹ יוֹצֵא. יָכוֹל שֶׁאֲנִי מוֹצִיא אֶת הַשֵּׂעָר וְאֶת הַצִּפֹּרֶן, תַּלְמוּד לוֹמַר: "טָמֵא".

"וְיָדָיו לֹא שָׁטַף בַּמַּיִם" - אָמַר רַב אִידִי בַּר אָבִין אָמַר רַב יִצְחָק: נְטִילַת יָדַיִם לְחֻלִּין מִפְּנֵי סֶרֶךְ תְּרוּמָה, וְעוֹד מִשּׁוּם מִצְוָה. מַאי מִצְוָה, אָמַר אַבָּיֵי: מִצְוָה לִשְׁמֹעַ דִּבְרֵי חֲכָמִים. רָבָא אָמַר: מִצְוָה לִשְׁמֹעַ דִּבְרֵי רַבִּי אֶלְעָזָר בֶּן עֲרָךְ: דִּכְתִיב: "וְכֹל אֲשֶׁר יִגַּע בּוֹ הַזָּב וְיָדָיו לֹא שָׁטַף בַּמַּיִם" - אָמַר רַבִּי אֶלְעָזָר בֶּן עֲרָךְ: מִכָּאן סָמְכוּ חֲכָמִים לִנְטִילַת יָדַיִם מִן הַתּוֹרָה. אֲמַר לֵהּ רָבָא לְרַב נַחְמָן: מַאי מַשְׁמַע, דִּכְתִיב: "וְיָדָיו לֹא שָׁטַף" - [הָא שָׁטַף טָהוֹר]. וְהָא טְבִילָה בָּעֵי, אֶלָּא הָכִי קָאָמַר: וְאַחֵר שֶׁלֹּא שָׁטַף, טָמֵא.

"וְיָדָיו לֹא שָׁטַף בַּמַּיִם" - מַה תַּלְמוּד לוֹמַר, לְפִי שֶׁנֶּאֱמַר: "וְרָחַץ אֶת בְּשָׂרוֹ בַּמַּיִם" - יָכוֹל אַף בֵּית הַסְּתָרִים, תַּלְמוּד לוֹמַר: "וְיָדָיו לֹא שָׁטַף בַּמַּיִם" - מַה יָּדָיו בַּנִּרְאֶה פְּרָט לְבֵית הַסְּתָרִים, אַף כָּל בְּשָׂרוֹ בַּנִּרְאֶה פְּרָט לְבֵית הַסְּתָרִים. מִנַּיִן לַעֲשׂוֹת אַחַר סִפְרוֹ שֶׁל זָב כִּימֵי גָּמְרוֹ שֶׁלּוֹ, תַּלְמוּד לוֹמַר: "וְיָדָיו לֹא שָׁטַף" - אֲפִלּוּ לְאַחַר מֵאָה שָׁנָה.

("וּ)כְלִי חֶרֶשׂ" - אֵין לִי אֶלָּא כְּלִי חֶרֶס, מִנַּיִן לְרַבּוֹת כְּלֵי נֶתֶר, תַּלְמוּד לוֹמַר: "וּכְלִי חֶרֶשׂ". "אֲשֶׁר יִגַּע בּוֹ הַזָּב" - יָכוֹל אֲפִלּוּ נָגַע בּוֹ מֵאֲחוֹרָיו יְהֵא טָמֵא, וְדִין הוּא: וּמָה אִם מֵת הֶחָמוּר לֹא טִמֵּא כְּלִי חֶרֶס מֵאֲחוֹרָיו, זָב הַקַּל אֵינוֹ דִּין שֶׁלֹּא טִמֵּא כְּלִי חֶרֶס מֵאֲחוֹרָיו. לֹא, אִם אָמַרְתָּ בַּמֵּת שֶׁאֵינוֹ עוֹשֶׂה מִשְׁכָּב וּמוֹשָׁב תֹּאמַר בַּזָּב שֶׁעוֹשֶׂה מִשְׁכָּב וּמוֹשָׁב, הוֹאִיל וְעוֹשֶׂה מִשְׁכָּב וּמוֹשָׁב יְטַמֵּא כְּלִי חֶרֶס מֵאֲחוֹרָיו. תַּלְמוּד לוֹמַר: "אֲשֶׁר יִגַּע בּוֹ (הַזָּב"), וּלְהַלָּן הוּא אוֹמֵר: "אֲשֶׁר תְּבֻשַּׁל בּוֹ" - מַה "בּוֹ" הָאָמוּר לְהַלָּן מֵאֲוִירוֹ, אַף "בּוֹ" הָאָמוּר כָּאן מֵאֲוִירוֹ. אַחַר שֶׁלָּמַדְנוּ שֶׁאֵין מְטַמֵּא אוֹתוֹ אֶלָּא מֵאֲוִירוֹ, מַה תַּלְמוּד לוֹמַר: "וּכְלִי חֶרֶשׂ אֲשֶׁר יִגַּע בּוֹ (הַזָּב יִשָּׁבֵר"), בְּמַגָּע שֶׁהוּא כְּכֻלּוֹ, הֱוֵי אוֹמֵר: זֶה הֶסֵּטוֹ.

"וְכָל כְּלִי עֵץ יִשָּׁטֵף בַּמָּיִם" - אָמַר רַבִּי שִׁמְעוֹן: וּמַה בָּא זֶה לְלַמְּדֵנוּ, אִם לְלַמֵּד שֶׁיְּטַמֵּא כְּלִי שֶׁטֶף בְּמַגָּע, וַהֲרֵי כְּבָר נֶאֱמַר: "וְהַנּוֹגֵעַ בִּבְשַׂר הַזָּב יְכַבֵּס בְּגָדָיו" - אִם הַנּוֹגֵעַ בּוֹ מְטַמֵּא כְּלִי שֶׁטֶף בְּמַגָּע הוּא עַצְמוֹ אֵינוֹ דִּין שֶׁיְּטַמֵּא כְּלִי שֶׁטֶף בְּמַגָּע, אִם כֵּן לָמָּה נֶאֱמַר: "וְכָל כְּלִי עֵץ יִשָּׁטֵף בַּמָּיִם", אֶלָּא אֵלּוּ אֳכָלִין וּמַשְׁקִין וְכֵלִים שֶׁעַל גַּבֵּי הַזָּב. וַהֲלֹא דִּין הוּא: וּמָה אִם בְּמָקוֹם שֶׁעָשָׂה תַּחְתָּיו מִשְׁכָּב לֹא עָשָׂה תַּחְתָּיו מַדָּף, מָקוֹם שֶׁלֹּא עָשָׂה עַל גַּבָּיו מִשְׁכָּב אֵינוֹ דִּין שֶׁלֹּא יַעֲשֶׂה עַל גַּבָּיו מַדָּף. תַּלְמוּד לוֹמַר: "וְכָל כְּלִי עֵץ יִשָּׁטֵף בַּמָּיִם" - מְלַמֵּד שֶׁהוּא עוֹשֶׂה עַל גַּבָּיו מַדָּף. קַל וָחֹמֶר שֶׁיַּעֲשֶׂה עַל גַּבָּיו מִשְׁכָּב: וּמָה אִם בְּמָקוֹם שֶׁלֹּא עָשָׂה תַּחְתָּיו מַדָּף עָשָׂה תַּחְתָּיו מִשְׁכָּב, מָקוֹם שֶׁעָשָׂה עַל גַּבָּיו מַדָּף אֵינוֹ דִּין שֶׁיַּעֲשֶׂה עַל גַּבָּיו מִשְׁכָּב. תַּלְמוּד לוֹמַר: "כָּל הַמִּשְׁכָּב אֲשֶׁר יִשְׁכַּב עָלָיו הַזָּב יִטְמָא" - תַּחְתָּיו הוּא עוֹשֶׂה מִשְׁכָּב, וְאֵין עוֹשֶׂה עַל גַּבָּיו מִשְׁכָּב. קַל וָחֹמֶר שֶׁיַּעֲשֶׂה הוּא תַּחְתָּיו מַדָּף: וּמָה אִם בְּמָקוֹם שֶׁלֹּא עָשָׂה עַל גַּבָּיו מִשְׁכָּב עָשָׂה עַל גַּבָּיו מַדָּף, מָקוֹם שֶׁעָשָׂה תַּחְתָּיו מִשְׁכָּב אֵינוֹ דִּין שֶׁיַּעֲשֶׂה תַּחְתָּיו מַדָּף. תַּלְמוּד לוֹמַר: "כָּל הַמִּשְׁכָּב אֲשֶׁר יִשְׁכַּב עָלָיו הַזָּב יִטְמָא" - מִשְׁכָּב הוּא עוֹשֶׂה תַּחְתָּיו וְאֵין עוֹשֶׂה מַדָּף תַּחְתָּיו. קַל וָחֹמֶר שֶׁלֹּא יַעֲשֶׂה תַּחְתָּיו מִשְׁכָּב: וּמָה אִם בְּמָקוֹם שֶׁעָשָׂה עַל גַּבָּיו מַדָּף לֹא עָשָׂה עַל גַּבָּיו מִשְׁכָּב, מָקוֹם שֶׁלֹּא עָשָׂה תַּחְתָּיו מַדָּף אֵינוֹ דִּין שֶׁלֹּא יַעֲשֶׂה תַּחְתָּיו מִשְׁכָּב. תַּלְמוּד לוֹמַר: "כָּל הַמִּשְׁכָּב אֲשֶׁר יִשְׁכַּב עָלָיו הַזָּב יִטְמָא" - מְלַמֵּד שֶׁעוֹשֶׂה תַּחְתָּיו מִשְׁכָּב.

"וְכִי יִטְהַר הַזָּב מִזּוֹבוֹ" - כְּשֶׁיִּפְסֹק מִזּוֹבוֹ. "מִזּוֹבוֹ" - וְלֹא מִנִּגְעוֹ. "מִזּוֹבוֹ וְסָפַר" - אַף מִקְצָת זוֹבוֹ טָעוּן סְפִירַת שִׁבְעָה, לְהָבִיא אֶת שֶׁרָאָה שְׁתֵּי רְאִיּוֹת שֶׁיִּטְעֹן סְפִירַת שִׁבְעָה. וַהֲלֹא דִּין הוּא: וּמָה אִם מְטַמֵּא מִשְׁכָּב וּמוֹשָׁב לִשְׁתֵּי רְאִיּוֹת, לֹא יִסְפֹּר שִׁבְעָה לִשְׁתֵּי רְאִיּוֹת. זָבָה תּוֹכִיחַ, שֶׁמְּטַמְּאָה מִשְׁכָּב וּמוֹשָׁב בִּשְׁתֵּי רְאִיּוֹת וְאֵינָהּ סוֹפֶרֶת שִׁבְעָה לִשְׁתֵּי רְאִיּוֹת, אַף אַתָּה אַל תִּתְמַהּ עַל הַזָּב שֶׁאַף עַל פִּי שֶׁמְּטַמֵּא מִשְׁכָּב וּמוֹשָׁב בִּשְׁתֵּי רְאִיּוֹת לֹא יִטְעֹן סְפִירַת שִׁבְעָה לִשְׁתֵּי רְאִיּוֹת. תַּלְמוּד לוֹמַר: "מִזֹּבוֹ וְסָפַר" - אַף מִקְצָת זוֹבוֹ טָעוּן סְפִירַת שִׁבְעָה, לְהָבִיא אֶת שֶׁרָאָה שְׁתֵּי רְאִיּוֹת שֶׁיִּטְעֹן סְפִירַת שִׁבְעָה. "וְסָפַר לוֹ" - לְעַצְמוֹ. מִכָּאן אָמְרוּ: הַזָּב וְהַזָּבָה שֶׁבָּדְקוּ עַצְמָן יוֹם רִאשׁוֹן וּמָצְאוּ טָהוֹר, יוֹם הַשְּׁבִיעִי וּמָצְאוּ טָהוֹר, וּשְׁאָר יָמִים לֹא בָּדְקוּ, רַבִּי אֱלִיעֶזֶר אוֹמֵר: הֲרֵי אֵלּוּ בְּחֶזְקַת טָהֳרָה. רַבִּי יְהוֹשֻׁעַ אוֹמֵר: אֵין לָהֶם אֶלָּא יוֹם הָרִאשׁוֹן וְיוֹם הַשְּׁבִיעִי [בִּלְבַד]. רַבִּי עֲקִיבָא אוֹמֵר: אֵין לָהֶם אֶלָּא יוֹם הַשְּׁבִיעִי בִּלְבַד. רַבִּי יוֹסִי וְר' שִׁמְעוֹן אוֹמְרִים: נִרְאִין דִּבְרֵי רַבִּי אֱלִיעֶזֶר מִדִּבְרֵי רַבִּי יְהוֹשֻׁעַ, וְדִבְרֵי רַבִּי עֲקִיבָא מִדִּבְרֵי שְׁנֵיהֶם, אֲבָל הֲלָכָה כְּר' אֱלִיעֶזֶר.

"שִׁבְעַת יָמִים" - יָכוֹל בֵּין סְמוּכִין בֵּין מְפֻזָּרִין, תַּלְמוּד לוֹמַר: "לְטָהֳרָתוֹ" - שֶׁתְּהֵא טָהֳרָתוֹ אַחַת. "וְכִבֶּס בְּגָדָיו וְרָחַץ בְּשָׂרוֹ" - מֵקִישׁ כִּבּוּס בְּגָדָיו לִרְחִיצַת גּוּפוֹ, מָה רְחִיצַת גּוּפוֹ בִּנְקִיּוּת אַף כִּבּוּס בְּגָדִים בִּנְקִיּוּת, הָא לָמַדְנוּ שֶׁיֵּשׁ חֲצִיצָה בַּכֵּלִים.

"וְרָחַץ בְּשָׂרוֹ בְּמַיִם חַיִּים" - זָב טָעוּן בִּיאַת מַיִם חַיִּים, וְאֵין מְצֹרָע טָעוּן בִּיאַת מַיִם חַיִּים. וַהֲלֹא דִּין הוּא: וּמָה אִם הַזָּב שֶׁאֵין טָעוּן הַזָּאַת מַיִם חַיִּים טָעוּן בִּיאַת מַיִם חַיִּים, מְצֹרָע שֶׁטָּעוּן הַזָּאַת מַיִם חַיִּים אֵינוֹ דִּין שֶׁיִּטְעֹן בִּיאַת מַיִם חַיִּים. תַּלְמוּד לוֹמַר: "וְרָחַץ בְּשָׂרוֹ בְּמַיִם חַיִּים" - זָב טָעוּן בִּיאַת מַיִם חַיִּים, וְאֵין מְצֹרָע טָעוּן בִּיאַת מַיִם חַיִּים. יָכוֹל אַף כֵּלָיו יִטְעֲנוּ בִּיאַת מַיִם חַיִּים, תַּלְמוּד לוֹמַר: "וְרָחַץ בְּשָׂרוֹ בְּמַיִם חַיִּים" - בְּשָׂרוֹ טָעוּן בִּיאַת מַיִם חַיִּים וְכֵלָיו עוֹלִין בְּכָל הַמֵּימוֹת. "וְטָהֵר" - מִלְּטַמֵּא כְּלִי חֶרֶס בְּמַשָּׂא. בֶּן עַזַּאי אוֹמֵר: וּמָה אִם בְּמָקוֹם שֶׁלֹּא עָשָׂה אֶת וְלַד הַטֻּמְאָה הַקַּל (כִּוְלַד טֻמְאָה הֶחָמוּר) כִּוְלַד הַטֻּמְאָה הַקַּל לִטָּמֵא בְּאַב הַטֻּמְאָה הַקַּל, עָשָׂה וְלַד הַטֻּמְאָה (חָמוּר) [הַקַּל] כִּוְלַד הַטֻּמְאָה (הֶחָמוּר) [הַקַּל] לִטָּמֵא בְּאַב הַטֻּמְאָה (הֶחָמוּר) [הַקַּל]. מָקוֹם שֶׁעָשָׂה וְלַד הַטֻּמְאָה הֶחָמוּר כִּוְלַד הַטֻּמְאָה הֶחָמוּר לִטָּמֵא בְּאַב הַטֻּמְאָה הֶחָמוּר, אֵינוֹ דִּין שֶׁנַּעֲשֶׂה אֶת וְלַד הַטֻּמְאָה הֶחָמוּר כִּוְלַד הַטֻּמְאָה הֶחָמוּר לִטָּמֵא בְּאַב הַטֻּמְאָה הֶחָמוּר. אָמַר לוֹ רַבִּי יוֹסִי הַגְּלִילִי: פָּרְשֵׁהוּ. אָמַר לוֹ: אֵין מְפָרְשִׁין לֶחָכָם. אָמַר לֵיהּ (שׁוֹנֵהוּ) [שְׁנֵהוּ]. אָמַר לוֹ אֵין שׁוֹנִין לֶחָכָם. חָזַר רַבִּי יוֹסִי הַגְּלִילִי וּפֵרֵשׁ: וּמָה אִם בְּמָקוֹם שֶׁלֹּא עָשָׂה אֶת בְּגָדִים שֶׁל הַמִּטַּמְּאִין בְּשֶׁרֶץ כִּבְגָדִים בְּשֶׁרֶץ, עָשָׂה אֶת כְּלֵי חֶרֶס בְשֶׁרֶץ כְּאָדָם בְּשֶׁרֶץ. מָקוֹם שֶׁעָשָׂה אֶת בְּגָדִים שֶׁל הַמִּטַּמְּאִין בְּזָב כִּבְגָדִים בְּזָב, אֵינוֹ דִּין שֶׁנַּעֲשֶׂה אֶת כְּלֵי חֶרֶס בְּזָב כְּאָדָם בְּזָב. תַּלְמוּד לוֹמַר: "וְטָהֵר" - מִלְּטַמֵּא כְּלֵי חֶרֶס בְּמַשָּׂא.

"וּבַיּוֹם הַשְּׁמִינִי" - יָכוֹל בֵּין בַּיּוֹם בֵּין בַּלַּיְלָה, תַּלְמוּד לוֹמַר "בַּיּוֹם" - וְלֹא בַּלַּיְלָה. "יִקַּח לוֹ" - לְעַצְמוֹ, שֶׁאִם הִפְרִישָׁם לְזִיבָתוֹ הָרִאשׁוֹנָה לֹא יְבִיאֵם לְזִיבָתוֹ הַשְּׁנִיָּה. "שְׁתֵּי תֹרִים אוֹ שְׁנֵי בְנֵי יוֹנָה" - חִלּוּפֵי תּוֹרִין בְּנֵי יוֹנָה וְחִלּוּפֵי בְּנֵי יוֹנָה תּוֹרִין, וְאֵין חִלּוּפֵיהֶן עֲשִׂירִית הָאֵיפָה. מִנַּיִן שֶׁטּוֹבֵל הוּא מִבְּעוֹד יוֹם, תַּלְמוּד לוֹמַר: "וּבָא לִפְנֵי ה' אֶל פֶּתַח אֹהֶל מוֹעֵד" - כֵּיצַד בָּא אֶל פָּתַח אֹהֶל מוֹעֵד אֶלָּא אִם כֵּן הָיָה לוֹ הַעֲרֵב שֶׁמֶשׁ, מְלַמֵּד שֶׁטּוֹבֵל מִבְּעוֹד יוֹם.

"וְעָשָׂה אֹתָם הַכֹּהֵן אֶחָד חַטָּאת וְהָאֶחָד עוֹלָה" - שֶׁיַּפְרִישֵׁם הַכֹּהֵן אֶחָד חַטָּאת וְאֶחָד עוֹלָה. וּמִנַּיִן שֶׁאִם הִפְרִישָׁן הוּא, יְהֵא הֶפְרֵשׁוֹ הֶפְרֵשׁ, תַּלְמוּד לוֹמַר: "אֶחָד לְחַטָּאת וְאֶחָד לְעוֹלָה וּנְתָנָם אֶל הַכֹּהֵן". "וְכִפֶּר עָלָיו הַכֹּהֵן לִפְנֵי ה' מִזּוֹבוֹ" - מִקְצָת זָבִין מְבִיאִין קָרְבָּן, וּמִקְצָת זָבִין אֵין מְבִיאִין קָרְבָּן. הָא כֵּיצַד, רָאָה שָׁלשׁ רְאִיּוֹת יָבִיא, רָאָה שְׁתַּיִם לֹא יָבִיא. אוֹ אֵינוֹ אוֹמֵר אֶלָּא רָאָה שְׁתַּיִם יָבִיא רָאָה שָׁלשׁ לֹא יָבִיא, וַהֲלֹא מִשֶּׁרָאָה שָׁלשׁ רָאָה שְׁתַּיִם. הָא מָה אֲנִי מְקַיֵּם "לִפְנֵי ה' מִזּוֹבוֹ" - מִקְּצָת זָבִין מְבִיאִין קָרְבָּן וּמִקְּצָת זָבִין אֵין מְבִיאִין, הָא כֵּיצַד, רָאָה שָׁלשׁ יָבִיא, רָאָה שְׁתַּיִם לֹא יָבִיא.

"וְאִישׁ כִּי תֵצֵא מִמֶּנּוּ" - אָמַר רַב פַּפָּא: נָגַע בְּשִׁכְבַת זֶרַע אִי בְּכָל שֶׁהוּא אוֹ בְּכַעֲדָשָׁה, תַּנָּאֵי הִיא. דְּתַנְיָא: מִנַּיִן לְרַבּוֹת לְנוֹגֵעַ בְּשִׁכְבַת זֶרַע, תַּלְמוּד לוֹמַר: "אוֹ אִישׁ". וּפְלִיגֵי תַּנָּאֵי בְּעָלְמָא, דְּאִכָּא לְמַאן דְּאָמַר דּוּן מִנַּהּ: מַה שֶּׁרֶץ בִּנְגִיעָה אַף שִׁכְבַת זֶרַע בִּנְגִיעָה, וּמִנַּהּ: מַה שֶּׁרֶץ בְּכַעֲדָשָׁה אַף שִׁכְבַת זֶרַע בְּכַעֲדָשָׁה. וְאִכָּא לְמַאן דְּאָמַר דּוּן מִנַהּ: מַה שֶּׁרֶץ בִּנְגִיעָה אַף שִׁכְבַת זֶרַע בִּנְגִיעָה, וְאוֹקֵי בְּאַתְרָהּ: מָה רוֹאֶה בְּמַשֶּׁהוּ אַף נוֹגֵעַ בְּמַשֶּׁהוּ. אָמַר לֵהּ רַב הוּנָא בְּרֵהּ דְּרַב נָתָן לְרַב פַּפָּא: מִמַּאי דְּמֵ"אוֹ אִישׁ אֲשֶׁר יִגַּע בְּכָל שֶׁרֶץ" קָא מַרְבִּי לֵהּ, דִּלְמָא מֵ"אוֹ אִישׁ אֲשֶׁר תֵּצֵא מִמֶּנּוּ שִׁכְבַת זֶרַע" קָא מַרְבִּי לֵהּ, וּדְכֻלֵּי עָלְמָא דּוּן מִנַּהּ וּמִנַּהּ. שַׁיְלִינְהוּ לַתָּנָּאֵי, אִכָּא דְּתָנֵי כְּרַב פַּפָּא וְאִכָּא דְּתָנֵי כְּרַב הוּנָא בְּרֵהּ דְּרַב נָתָן.

בָּעָא מִנֵּהּ רַבִּי אַמִּי מֵרַב הוּנָא: הָרוֹאֶה קֶרִי בַּקֵּיסָם מַהוּ, "מִמֶּנּוּ" אָמַר רַחֲמָנָא - עַד דְּנָפִיק מִבְּשָׂרוֹ וְלֹא בַּקֵּיסָם, אוֹ דִּילְמָא הַאי "מִמֶּנּוּ" - עַד דְּנָפִיק מִמֶּנּוּ טֻמְאָה לַחוּץ, וַאֲפִלּוּ בַּקֵּיסָם נַמֵּי. אָמַר לֵהּ: וְתִפּוּק לֵהּ דְּהוּא עַצְמוֹ אֵינוֹ מְטַמֵּא אֶלָּא בַּחֲתִימַת פִּי הָאַמָּה. לְמֵימְרָא דִּנְגִיעָה הוּא, אֶלָּא מֵעַתָּה לֹא יִסְתֹּר בַּזִּיבָה, אַלָּמָה תַּנְיָא: "זֹאת תּוֹרַת הַזָּב וַאֲשֶׁר תֵּצֵא מִמֶּנּוּ שִׁכְבַת זֶרַע" - מַה זִּיבָה סוֹתֶרֶת אַף שִׁכְבַת זֶרַע סוֹתֶרֶת וְכוּ'. אִי מַה זִּיבָה סוֹתֶרֶת כָּל שִׁבְעָה אַף שִׁכְבַת זֶרַע סוֹתֶרֶת כָּל שִׁבְעָה, תַּלְמוּד לוֹמַר "לְטָמְאָה בָהּ" - אֵין לְךָ אֶלָּא מַה שֶּׁאָמוּר בָּהּ, אֵינָהּ סוֹתֶרֶת אֶלָּא יוֹמָהּ. אֲמַר לֵהּ: גְּזֵרַת הַכָּתוּב הִיא, זִיבָה גְּמוּרָה דְּלֹא עָרְבָה בָּהּ שִׁכְבַת זֶרַע סוֹתֶרֶת כָּל שִׁבְעָה, צִחְצוּחֵי זִיבָה דְּעָרְבָה בָּהּ שִׁכְבַת זֶרַע אֵינָהּ סוֹתֶרֶת אֶלָּא יוֹם אֶחָד. "אִישׁ" - פְּרָט לְקָטָן. יָכוֹל שֶׁאֲנִי מוֹצִיא אֶת בֶּן תֵּשַׁע שָׁנִים וְיוֹם אֶחָד, תַּלְמוּד לוֹמַר: "וְאִישׁ".

"כִּי תֵצֵא מִמֶּנּוּ" - עַד שֶׁתֵּצֵא טֻמְאָתוֹ חוּץ לִבְשָׂרוֹ. מִכָּאן אָמְרוּ: הַזָּב וּבַעַל קֶרִי שֶׁהִרְגִּישׁוּ, אוֹחֲזִין בָּאַמָּה וּבוֹלְעִין אֶת הַתְּרוּמָה. "שִׁכְבַת זֶרַע" - פְּרָט לַמְּעָרֶה. "וְרָחַץ בַּמַּיִם" - וַאֲפִלּוּ בְּמֵי מִקְוֶה. "אֶת כָּל בְּשָׂרוֹ" - מַיִם שֶׁכָּל בְּשָׂרוֹ עוֹלֶה בָּהֶן, וְכַמָּה, הוּא אַמָּה עַל אַמָּה עַל רוּם שָׁלשׁ אַמּוֹת. נִמְצֵאתָ אוֹמֵר: שִׁעוּר הַמִּקְוֶה אַרְבָּעִים סְאָה. "בֶּגֶד וְעוֹר" - אֵין לִי אֶלָּא בֶּגֶד וְעוֹר, מִנַּיִן לַעֲשׂוֹת שְׁאָר הַכֵּלִים כְּבֶגֶד וְעוֹר, תַּלְמוּד לוֹמַר: "וְכָל בֶּגֶד וְכָל עוֹר". וְאִם נַפְשְׁךָ לוֹמַר: נֶאֶמְרוּ "בֶּגֶד וְעוֹר" בַּשֶּׁרֶץ, וְנֶאֶמְרוּ "בֶּגֶד וְעוֹר" בַּמֵּת, וְנֶאֶמְרוּ "בֶּגֶד וְעוֹר" בְּשִׁכְבַת זֶרַע. מַה בֶּגֶד וְעוֹר הָאָמוּר בַּשֶּׁרֶץ וּבַמֵּת עָשָׂה שְׁאָר כָּל הַכֵּלִים כְּבֶגֶד וְעוֹר, אַף בֶּגֶד וְעוֹר הָאָמוּר בְּשִׁכְבַת זֶרַע נַעֲשֶׂה שְׁאָר כֵּלִים כְּבֶגֶד וְעוֹר.

"אֲשֶׁר יִהְיֶה עָלָיו שִׁכְבַת זָרַע" - פְּרַט לְשִׁכְבַת זֶרַע שֶׁהִסְרִיחָה. "אֲשֶׁר יִהְיֶה עָלָיו" - אַף עַל מִקְצָתוֹ. "שִׁכְבַת זֶרַע" - מַה שִּׁכְבַת זֶרַע הָאָמוּר לְמַטָּה כִּבְרִיָּתָהּ אַף שִׁכְבַת זֶרַע הָאָמוּר לְמַעְלָה כִּבְרִיָּתָהּ, פְּרָט לְשִׁכְבַת זֶרַע שֶׁנִּסְרְחָה. מִכָּאן אָמְרוּ: הַפּוֹלֶטֶת שִׁכְבַת זֶרַע בַּיּוֹם הַשְּׁלִישִׁי, טְהוֹרָה, דִּבְרֵי רַבִּי אֶלְעָזָר בֶּן עֲזַרְיָה. רַבִּי יוֹסִי אוֹמֵר מִשּׁוּם רַבִּי יִשְׁמָעֵאל: פְּעָמִים שֶׁהֵן אַרְבַּע עוֹנוֹת, פְּעָמִים שֶׁהֵן חָמֵשׁ, פְּעָמִים שֶׁהֵן שֵׁשׁ. וְר' עֲקִיבָא אוֹמֵר: לְעוֹלָם חָמֵשׁ. אִם יָצְאָה עוֹנָה הָרִאשׁוֹנָה, מַשְׁלִימִין לָהּ מִקְצָת עוֹנָה שִׁשִּׁית. תַּנְיָא: "אִשָּׁה, - אֵין לִי אֶלָּא אִשָּׁה, תִּינֹקֶת בַּת יוֹם אֶחָד מִנַּיִן לְנִדָּה, תַּלְמוּד לוֹמַר: "וְאִשָּׁה". אַלְמָא כִּי מַרְבֶּה קְרָא בַּת יוֹם אֶחָד מַרְבֶּה. וּרְמִינְהוּ: "אִשָּׁה אֲשֶׁר יִשְׁכַּב אִישׁ אֹתָהּ" - אֵין לִי אֶלָּא אִשָּׁה, בַּת שָׁלשׁ שָׁנִים וְיוֹם אֶחָד לְבִיאָה מִנַּיִן, תַּלְמוּד לוֹמַר: "וְאִשָּׁה" - לְרַבּוֹת בַּת שָׁלשׁ שָׁנִים וְיוֹם אֶחָד. אָמַר רָבָא: הִלְכְתָא נִינְהוּ וְאַסְמְכִינְהוּ רַבָּנָן אַקְרָאִי, בַּת שָׁלשׁ שָׁנִים וְיוֹם אֶחָד הִלְכְתָא, בַּת יוֹם אֶחָד קְרָא. וּמֵאַחַר דְּהִלְכְתָא, קְרָא לָמָּה לִי, לְמִעוּטֵי אִישׁ מֵאֹדֶם. וְהָא דְּתַנְיָא: "וְאִשָּׁה כִּי יָזוּב זוֹב דָּמָהּ" - אֵין לִי אֶלָּא אִשָּׁה, בַּת עֲשָׂרָה יָמִים לַזִּיבָה מִנַּיִן, תַּלְמוּד לוֹמַר: "וְאִשָּׁה". לָמָּה לִי, לִגְמַר מִנִּדָּה, צְרִיכָא. דְּאִי כָּתַב רַחֲמָנָא בְּנִדָּה, מִשּׁוּם דְּכִי חָזְיָא חַד יוֹמָא בָּעְיָא לְמֵיתָב שִׁבְעָה, אֲבָל זָבָה דְּאִי חָזְיָא יוֹם אֶחָד בְּשׁוֹמֶרֶת יוֹם כְּנֶגֶד יוֹם סָגֵי לֵהּ, אֵימָא לָא, צְרִיכָא. וְלִכְתּוֹב רַחֲמָנָא בַּזָּבָה וְלֹא בָּעֵי בַּנִּדָּה, וַאֲנָא יְדַעְנָא דְּאֵין זָבָה בְּלֹא נִדָּה, אִין הָכֵי נַמֵּי, אֶלָּא קְרָא לָמָּה לִי, לְמִעוּטֵי אִישׁ מֵאֹדֶם. וְהָא מִעַטְתֵּהּ חֲדָא זִימְנָא, חַד לְמִעוּטֵי מִשִּׁכְבַת זֶרַע, וְחַד לְמִעוּטֵי מִדָּם. "וְאִשָּׁה" - פְּרָט לִקְטַנָּה. "אֲשֶׁר יִשְׁכַּב אִישׁ" - פְּרָט לְקָטָן. "אֹתָהּ" - פְּרָט לְכַלָּה, דִּבְרֵי רַבִּי יְהוּדָה. אָמְרוּ לוֹ לְרַבִּי יְהוּדָה: וְכִי מָה רְאָיָה לְכַלָּה, אֶלָּא "אֹתָהּ" פְּרָט לְדָבָר אַחֵר, "שִׁכְבַת זֶרַע" - פְּרָט לִמְעָרֶה. "אֹתָהּ" - פְּרָט לְכַלָּה, דִּבְרֵי רַבִּי יְהוּדָה. וַחֲכָמִים אוֹמְרִים: "אֹתָהּ" - פְּרָט לְשֶׁלֹּא כְּדַרְכָּהּ. קָסָבַר רַבִּי יְהוּדָה אֵין אִשָּׁה מִתְעַבֶּרֶת מִבִּיאָה רִאשׁוֹנָה. וּבְהָא קָמִפַּלְגִּי: רַבָּנָן סָבְרִי שִׁכְבַת זֶרַע פְּרָט לְהַעֲרָאָה, אוֹתָהּ לְשֶׁלֹּא כְּדַרְכָּהּ. וְר' יְהוּדָה סָבַר שֶׁלֹּא כְּדַרְכָּהּ וְהַעֲרָאָה מִשִּׁכְבַת זֶרַע נָפְקָא, "אֹתָהּ" - פְּרָט לַכַּלָּה.

"וְרָחֲצוּ בַּמַּיִם וְטָמְאוּ עַד הָעָרֶב" - מֵקִישׁ רְחִיצָתָהּ לִרְחִיצָתוֹ, מָה רְחִיצָתוֹ בִּנְקִיּוּת אַף רְחִיצָתָהּ בִּנְקִיּוּת, מָה רְחִיצָתוֹ בְּאַרְבָּעִים סְאָה אַף רְחִיצָתָהּ בְּאַרְבָּעִים סְאָה, מָה רְחִיצָתוֹ פְּרָט לְבֵית הַסְּתָרִים אַף רְחִיצָתָהּ פְּרָט לְבֵית הַסְּתָרִים. רַבִּי שִׁמְעוֹן אוֹמֵר: מַה תַּלְמוּד לוֹמַר: "וְרָחֲצוּ בַּמַּיִם וְטָמְאוּ עַד הָעָרֶב", אִי מִשּׁוּם נוֹגֵעַ בְּשִׁכְבַת זֶרַע - הֲרֵי נוֹגֵעַ בְּשִׁכְבַת זֶרַע אָמוּר, וּמַה תַּלְמוּד לוֹמַר: "וְרָחֲצוּ בַּמַּיִם וְטָמְאוּ עַד הָעָרֶב" - וְכִי מִפְּנֵי שֶׁהִיא בְּבֵית הַסְּתָרִים, וַהֲלֹא אֵין אָדָם מִטַּמֵּא בְּבֵית הַסְּתָרִים, אֶלָּא גְּזֵרַת מֶלֶךְ הִיא אֲפִלּוּ כָּל שֶׁהוּ, לְכָךְ נֶאֱמַר: "וְרָחֲצוּ בַּמַּיִם וְטָמְאוּ עַד הָעָרֶב. "אִשָּׁה" - אֵין לִי אֶלָּא אִשָּׁה גְּמוּרָה, מִנַּיִן לְרַבּוֹת אֶת הַקְּטַנָּה, תַּלְמוּד לוֹמַר: "וְאִשָּׁה". מִכָּאן אָמְרוּ: בַּת יוֹם אֶחָד - לְנִדָּה, בַּת עֲשָׂרָה יָמִים - לְזִיבָה. "כִּי תִהְיֶה" - מִן הַדִּבּוּר וְאֵילֵךְ. "כִּי תִהְיֶה זָבָה" - יָכוֹל אֲפִלּוּ זָבָה מִכָּל מָקוֹם תְּהֵא טְמֵאָה, תַּלְמוּד לוֹמַר: "וְהִיא גִּלְּתָה אֶת מְקוֹר דָּמֶיהָ" - מְלַמֵּד שֶׁכָּל דָּם שֶׁרוֹאָה אֵינָהּ אֶלָּא מִן הַמָּקוֹר. יָכוֹל כָּל מַרְאֶה זוֹב שֶׁתְּהֵא זָבָה תְּהֵא טְמֵאָה, תַּלְמוּד לוֹמַר: "דָּם". אִי "דָּם", אֵין לִי אֶלָּא מַרְאִית דָּם אֶחָד, כְּשֶׁהוּא אוֹמֵר "דָּמֶיהָ, מְלַמֵּד, שֶׁדָּמִים הַרְבֵּה טְמֵאִים בָּהּ: הָאָדֹם, וְהַשָּׁחֹר, וּכְקֶרֶן כַּרְכֹּם, וּכְמֵימֵי אֲדָמָה, וְכַמָּזוּג. בֵּית שַׁמַּאי אוֹמְרִים: אַף כְּמֵימֵי תִּלְתָּן וַאֲבַטִּיחַ, וּכְמֵימֵי בְּשַׂר צָלִי. וּבֵית הִלֵּל מְטַהֲרִין. כָּל הַנָּשִׁים מְטַמְּאוֹת בַּבַּיִת הַחִיצוֹן, שֶׁנֶּאֱמַר: "דָּם יִהְיֶה זֹבָהּ בִּבְשָׂרָהּ". תָּנוּ רַבָּנָן: "בִּבְשָׂרָהּ" - מְלַמֵּד שֶׁמְּטַמְּאָהּ בִּפְנִים כְּבַחוּץ. אֵין לִי אֶלָּא נִדָּה, זָבָה מִנַּיִן, תַּלְמוּד לוֹמַר: "זֹבָהּ". פּוֹלֶטֶת שִׁכְבַת זֶרַע מִנַּיִן, תַּלְמוּד לוֹמַר: "יִהְיֶה". רַבִּי שִׁמְעוֹן אוֹמֵר: דַּיָּהּ כְּבוֹעֲלָהּ, מַה בּוֹעֵל אֵינוֹ מְטַמֵּא עַד שֶׁתֵּצֵא טֻמְאָתוֹ לַחוּץ אַף הִיא אֵינָהּ מְטַמְּאָה עַד שֶׁתֵּצֵא טֻמְאָתָהּ לַחוּץ, וּכְגוֹן שֶׁהִטְבִּילָהּ בַּמִּטָּה וְאֵינָהּ מִתְהַפֶּכֶת.

אָמַר שְׁמוּאֵל: בָּדְקָה קַרְקַע עוֹלָם וְיָשְׁבָה עָלָיו וּמָצְאָה עָלָיו דָּם, טְהוֹרָה, שֶׁנֶּאֱמַר: "בִּבְשָׂרָהּ" - עַד שֶׁתַּרְגִּישׁ בִּבְשָׂרָהּ. הַאי "בִּבְשָׂרָהּ" מִבָּעֵי לֵהּ מְלַמֵּד שֶׁמְּטַמֵּא בִּפְנִים כְּבַחוּץ, אִם כֵּן לֵימָא קְרָא "בַּבָּשָׂר", מַאי "בִּבְשָׂרָהּ", שְׁמַע מִנַּהּ עַד שֶׁתַּרְגִּישׁ בִּבְשָׂרָהּ. וְאַכַּתִּי מִבָּעֵי לֵיהּ "בִּבְשָׂרָהּ" - וְלֹא בְּשָּׁפִיר וְלֹא בַּחֲתִיכָה, תַּרְתֵּי. אָמַר רַבִּי יִרְמְיָה: וּמוֹדֶה שְׁמוּאֵל שֶׁהִיא טְמֵאָה מִדְּרַבָּנָן. רַב אַשִּׁי אָמַר: שְׁמוּאֵל דְּאָמַר כְּרַבִּי נְחֶמְיָה, דְּכָל דָּבָר שֶׁאֵינוֹ מְקַבֵּל טֻמְאָה אֵינוֹ מְקַבֵּל כְּתָמִים. בָּעָא מִנֵּהּ רַבִּי יִרְמְיָה מֵרַבִּי זֵירָא: הָרוֹאָה דָּם בִּשְׁפוֹפֶרֶת מַהוּ, "בִּבְשָׂרָהּ" אָמַר רַחֲמָנָא - וְלֹא בִּשְׁפוֹפֶרֶת, אוֹ דִּלְמָא הַאי "בִּבְשָׁרָה" מְלַמֵּד שֶׁמְטַמְּאָה בִּפְנִים כְּבַחוּץ וַאֲפִלּוּ בִּשְׁפוֹפֶרֶת. אֲמַר לֵהּ: "בִּבְשָׂרָהּ" - אָמַר רַחֲמָנָא, וְלֹא בִּשְׁפוֹפֶרֶת. וְהָא הַאי "בִּבְשָׂרָהּ" מְלַמֵּד שֶׁמְּטַמְּאָה מִבִּפְנִים כְּבַחוּץ, אִם כֵּן נֵימָא קְרָא "בַּבָּשָׂר", מַאי "בִּבְשָׂרָהּ", שְׁמַע מִנַּהּ תַּרְתֵּי. "בִּבְשָׂרָהּ" - מְלַמֵּד שֶׁמְּטַמְּאָה בִּפְנִים כְּבַחוּץ. וַהֲלֹא דִּין הוּא: וּמָה אִם הַזָּב שֶׁטָּעוּן בִּיאַת מַיִם חַיִּים אֵין מְטַמֵּא בִּפְנִים כְּבַחוּץ, נִדָּה שֶׁאֵינָהּ טְעוּנָה בִּיאַת מַיִם חַיִּים אֵינוֹ דִּין שֶׁלֹּא תְּטַמֵּא בִּפְנִים כְּבַחוּץ. תַּלְמוּד לוֹמַר: "בִּבְשָׂרָהּ" - מְלַמֵּד שֶׁמְּטַמְּאָהּ בִּפְנִים כְּבַחוּץ.

"שִׁבְעַת יָמִים תִּהְיֶה בְנִדָּתָהּ" - כָּל חַיָּבֵי טְבִילוֹת טְבִילָתָן בַּיּוֹם, נִדָּה וְיוֹלֶדֶת טְבִילָתָן בַּלַּיְלָה, שֶׁנֶּאֱמַר: "שִׁבְעַת יָמִים תִּהְיֶה בְנִדָּתָהּ" - תְּהֵא בְּנִדָּתָהּ כָּל שִׁבְעָה, וְאִתְּקַשׁ יוֹלֶדֶת לְנִדָּה. הָיָה רַבִּי מֵאִיר אוֹמֵר: מִפְּנֵי מָה אָמְרָה תּוֹרָה תְּהֵא נִדָּה לְשִׁבְעָה, מִתּוֹךְ שֶׁרָגִיל בָּהּ קָץ בָּהּ, אָמְרָה תּוֹרָה: תְּהֵא נִדָּה שִׁבְעָה, כְּדֵי שֶׁתְּהֵא חֲבִיבָה עַל בַּעֲלָהּ בְּיוֹם טָהֳרָתָהּ כְּיוֹם כְּנִיסָתָהּ לַחֻפָּה. "שִׁבְעַת יָמִים תִּהְיֶה בְנִדָּתָהּ" - וְלֹא בְּזִיבָתָהּ כָּל שִׁבְעָה. יָכוֹל עַד שֶׁתְּהֵא רוֹאָה דָּם כָּל שִׁבְעָה, תַּלְמוּד לוֹמַר: "תִּהְיֶה" - וְאַף עַל פִּי שֶׁאֵינָהּ רוֹאָה. אֵין לִי אֶלָּא יָמִים, לֵילוֹת מִנַּיִן, תַּלְמוּד לוֹמַר: "תִּהְיֶה" - לְרַבּוֹת אֶת הַלֵּילוֹת. יָכוֹל בֵּין סְמוּכִין בֵּין מְפֻזָּרִין, תַּלְמוּד לוֹמַר: "תִּהְיֶה" - תְּהֵא בַּהֲוָיָתָן אַחַת. מִנַּיִן שֶׁאֵינָהּ טוֹבֶלֶת מִבְּעוֹד יוֹם, תַּלְמוּד לוֹמַר: "שִׁבְעַת יָמִים תִּהְיֶה בְנִדָּתָהּ" - תְּהֵא בְנִדָּתָהּ כָּל שִׁבְעָה. "וְכָל הַנֹּגֵעַ בָּהּ יִטְמָא" - יָכוֹל לֹא יְהֵא נוֹגֵעַ בָּהּ מְטַמֵּא בְּגָדִים בְּמַגָּע, הִין אִם אֵין מְטַמְּאָה בַּמִּשְׁכָּב לְטַמֵּא אָדָם לְטַמֵּא בְּגָדִים, הִיא עַצְמָהּ לֹא תְּטַמֵּא בְּגָדִים בַּמַּגָּע, אִם כֵּן לָמָּה נֶאֱמַר: "וְכָל הַנּוֹגֵעַ בָּהּ יִטְמָא עַד הָעֶרֶב", שֶׁיָּכוֹל יְהֵא נוֹגֵעַ בָּהּ מְטַמֵּא אָדָם וּכְלִי חֶרֶס. וַהֲלֹא דִּין הוּא: הַנּוֹגֵעַ בְּזָב מְטַמֵּא וְהַנּוֹגֵעַ בְּנִדָּה מְטַמֵּא, מַה נּוֹגֵעַ בְּזָב אֵין מְטַמֵּא אָדָם וּכְלִי חֶרֶס אַף הַנּוֹגֵעַ בְּנִדָּה לֹא יְטַמֵּא אָדָם וּכְלִי חֶרֶס. לֹא, אִם אָמַרְתָּ בְּנוֹגֵעַ בַּזָּב שֶׁאֵין מְטַמֵּא אָדָם לְטַמֵּא אָדָם בְּמָקוֹם אַחֵר תֹּאמַר בַּנּוֹגֵעַ בְּנִדָּה שֶׁמְּטַמֵּא אָדָם לְטַמֵּא אָדָם בְּמָקוֹם אַחֵר, הוֹאִיל וּמְטַמֵּא אָדָם לְטַמֵּא אָדָם בְּמָקוֹם אַחֵר יְהֵא הַנּוֹגֵעַ בָּהּ מְטַמֵּא אָדָם וּכְלִי חֶרֶס, תַּלְמוּד לוֹמַר: "וְכָל הַנּוֹגֵעַ בָּה יִטְמָא עַד הָעָרֶב" - אֵין הַנּוֹגֵעַ בָּהּ מְטַמֵּא אָדָם וּכְלִי חֶרֶס.

"וְכֹל (הַמִּשְׁכָּב) אֲשֶׁר תִּשְׁכַּב עָלָיו בְּנִדָּתָהּ יִטְמָא וְכֹל אֲשֶׁר תֵּשֵׁב עָלָיו יִטְמָא" - יָכוֹל תְּטַמֵּא מִשְׁכָּב שֶׁאֵין מְיֻחָד לִשְׁכִיבָה וּמוֹשָׁב שֶׁאֵין מְיֻחָד לִישִׁיבָה, הֲרֵי הוּא אוֹמֵר לְמַטָּה: "וְכָל הַנֹּגֵעַ בְּמִשְׁכָּבָהּ יְכַבֵּס בְּגָדָיו, וְכָל הַנֹּגֵעַ בְּכָל כְּלִי אֲשֶׁר תֵּשֵׁב עָלָיו יְכַבֵּס בִּגְדָיו", מַה לְּמַטָּה אֵין מְטַמֵּא אֶלָּא מִשְׁכָּב הַמְיֻחָד לִשְׁכִיבָה וּמוֹשָׁב הַמְיֻחָד לִישִׁיבָה, אַף כָּאן לֹא תְּטַמֵּא אֶלָּא מִשְׁכָּב הַמְיֻחָד לִשְׁכִיבָה וּמוֹשָׁב הַמְיֻחָד לִישִׁיבָה. יָכוֹל לְעִנְיַן לְטַמֵּא אֵינָהּ מְטַמְּאָה אֶלָּא מִשְׁכָּב הַמְיֻחָד לְשְׁכִיבָה וּמוֹשָׁב הַמְיֻחָד לִישִׁיבָה, אֲבָל לְעִנְיַן לִטָּמֵא תְּטַמֵּא אֶת הַכֹּל, שֶׁהַרְבֵּה מִטַּמְּאִין וְאֵין מְטַמְּאִין. תַּלְמוּד לוֹמַר: "עָלָיו" - "עָלָיו" אָמוּר לְעִנְיַן לְטַמֵּא "עָלָיו" אָמוּר לְעִנְיַן לִטָּמֵא - מֶה "עָלָיו" הָאָמוּר לְעִנְיַן לְטַמֵּא אֵינוֹ מְטַמֵּא אֶלָּא מִשְׁכָּב וּמוֹשָׁב הַמְיֻחָד לִשְׁכִיבָה וְלִישִׁיבָה, אַף "עָלָיו" הָאָמוּר לְעִנְיַן לִטָּמֵא אֵינוֹ מְטַמֵּא אֶלָּא מִשְׁכָּב וּמוֹשָׁב הָרָאוּי לִשְׁכִיבָה וְלִישִׁיבָה. "וְאִם עַל הַמִּשְׁכָּב הוּא" - עַד שֶׁיִּנָּשֵׂא רֻבּוֹ עָלָיו. "אוֹ עַל הַכְּלִי אֲשֶׁר הִיא יֹשֶׁבֶת עָלָיו" - (אוֹ) [אַף] עַל מִקְצָתוֹ, מִכָּאן אָמְרוּ: רֹב טָמֵא עַל הַטָּהוֹר אוֹ עַל מִקְצָתוֹ, (וּמִקְצָת) [רֹב] הַטָּהוֹר עַל טָמֵא אוֹ עַל מִקְצָתוֹ - בֵּין בַּזָּב בֵּין בְּמִשְׁכָּב טָמֵא. מִקְצָת טָמֵא עַל הַטָּהוֹר אוֹ עַל מִקְצָתוֹ וּמִקְצָת טָהוֹר עַל הַטָּמֵא אוֹ עַל מִקְצָתוֹ - בַּזָּב טָמֵא, וּבְמִשְׁכָּב טָהוֹר. רַבִּי שִׁמְעוֹן אוֹמֵר: מִקְּצָת טָמֵא עַל הַטָּהוֹר אַף בַּזָּב טָהוֹר. "מִשְׁכָּב" - זֶה מִשְׁכָּב. ["אֲשֶׁר הִיא יֹשֶׁבֶת עָלָיו" - זֶה הַמּוֹשָׁב]. (שֶׁהוּא) "כְּלִי" (מֶרְכָּב) - זֶה מֶרְכָּב ("יוֹשֵׁב עָלָיו" - זֶה הַמּוֹשָׁב), שֶׁנֶּאֱמַר: "בְּנָגְעוֹ בוֹ" - אֵיזֶהוּ דָּבָר שֶׁחָלַק מַגָּעוֹ מִמַּשָּׂאוֹ, הֱוֵי אוֹמֵר: זֶה הַמֶּרְכָּב.

"וְאִם שָׁכֹב יִשְׁכַּב" - לְרַבּוֹת שְׁתֵּי שְׁכִיבוֹת. "וְאִם שָׁכֹב יִשְׁכַּב" - לְרַבּוֹת אֶת הַמְעָרֶה. "אִישׁ" פְּרָט לַקָּטָן. יָכוֹל שֶׁאֲנִי מוֹצִיא אֶת בֶּן תֵּשַׁע שָׁנִים וְיוֹם אֶחָד, תַּלְמוּד לוֹמַר: "וְאִם שָׁכֹב יִשְׁכַּב אִישׁ". "אֹתָהּ" - פְּרָט לַמְצֹרַעַת. וַהֲלֹא דִּין הוּא וּמַה נִּדָּה שֶׁאֵינָהּ מְטַמְּאָה בְּבִיאָה מְטַמְּאָה אֶת בּוֹעֲלָהּ, מְצֹרַעַת שֶׁמְּטַמְּאָה בְּבִיאָה אֵינוֹ דִּין שֶׁתְּטַמֵּא אֶת בּוֹעֲלָהּ, תַּלְמוּד לוֹמַר: "אֹתָהּ" - פְּרָט לַמְּצֹרַעַת. אָמַר אַבָּיֵי: הַכֹּל מוֹדִין בְּבָא עַל הַנִּדָּה וְעַל הַסּוֹטָה שֶׁאֵין הַוָּלָד מַמְזֵר. נִדָּה - דְּהָא תָּפְסֵי בָּהּ קִדּוּשִׁין, שֶׁנֶּאֱמַר: "וּתְהִי נִדָּתָהּ עָלָיו" - אֲפִלּוּ בִּשְׁעַת נִדָּתָהּ תָּפְסֵי בָּהּ קִדּוּשִׁין. סוֹטָה נַמֵּי תָּפְסֵי בָּהּ קִדּוּשִׁין. תַּנְיָא נַמֵּי הָכִי: הַכֹּל מוֹדִים בְּבָא עַל הַנִּדָּה וְעַל הַסּוֹטָה וְעַל שׁוֹמֶרֶת יָבָם שֶׁאֵין הַוָּלָד מַמְזֵר. וְאַבָּיֵי שׁוֹמֶרֶת יָבָם מְסַפְּקָא לֵיהּ אִי כְּרַב אִי כִּשְׁמוּאֵל. תַּנְיָא: "וּתְהִי נִדָּתָהּ עָלָיו" - יָכוֹל יַעֲלֶה לְרַגְלָהּ, תַּלְמוּד לוֹמַר: "וְטָמֵא שִׁבְעַת יָמִים". מַה תַּלְמוּד לוֹמַר "וּתְהִי נִדָּתָהּ עָלָיו", יָכוֹל [לֹא] יְטַמֵּא אָדָם וּכְלִי חֶרֶס, תַּלְמוּד לוֹמַר "וּתְהִי נִדָּתָהּ עָלָיו" - מַה הִיא מְטַמְּאָה אָדָם וּכְלִי חֶרֶס, אַף הוּא מְטַמֵּא אָדָם וּכְלִי חֶרֶס. אִי מַה הִיא עוֹשָׂה מִשְׁכָּב וּמוֹשָׁב לְטַמֵּא אָדָם לְטַמֵּא בְּגָדִים, אַף הוּא עוֹשֶׂה מִשְׁכָּב וּמוֹשָׁב [לְטַמֵּא אָדָם] לְטַמֵּא בְּגָדִים. תַּלְמוּד לוֹמַר: "וּתְהִי נִדָּתָהּ עָלָיו, וְכָל הַמִּשְׁכָּב אֲשֶׁר יִשְׁכַּב עָלָיו יִטְמָא" - שֶׁאֵין תַּלְמוּד לוֹמַר "וְכָל הַמִּשְׁכָּב", וּמַה תַּלְמוּד לוֹמַר "וְכָל הַמִּשְׁכָּב", נִתְּקוֹ הַכָּתוּב מִטֻּמְאָה חֲמוּרָה לְטֻמְאָה קַלָּה, לוֹמַר לְךָ שֶׁאֵינוֹ מְטַמֵּא אֶלָּא אֳכָלִין וּמַשְׁקִין. פָּרִיךְ רַב אַחַאי: אֵימָא נִתְּקוֹ הַכָּתוּב מִטֻּמְאָה חֲמוּרָה [לְטֻמְאָה קַלָּה] דְּלָא לִטַּמֵּי אָדָם לִטְמוּיֵי בְּגָדִים, אֲבָל אָדָם וּבְגָדִים מְטַמֵּא, אָמַר רַב אַסִּי: "יְטְמָא" - טֻמְאָה קַלָּה מַשְׁמַע. אֵימָא: "וּתְהִי נִדָּתָהּ עָלָיו" - כְּלָל, "וְכָל הַמִּשְׁכָּב" - פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, מִשְׁכָּב וּמוֹשָׁב אֵין מִידִי אַחֲרִינָא לָא. אָמַר אַבָּיֵי: "וְטָמֵא שִׁבְעַת יָמִים" הִפְסִיק הָעִנְיָן, הֲוֵי כְּלָל וּפְרָט הַמְרֻחָקִין זֶה מִזֶּה, וְאֵין דָּנִין אוֹתוֹ בִּכְלָל וּפְרָט. רָבָא אָמַר: לְעוֹלָם דָּנִין, "וְכָל" רִבּוּיָא הוּא. וְאֵימָא מַה הִיא לֹא חִלַּקְתָּ בָּהּ בֵּין מַגָּעָהּ לְמִשְׁכָּבָהּ לְטַמֵּא אָדָם לְטַמֵּא בְּגָדִים לְחֻמְרָא, אַף הוּא לֹא תַּחֲלֹק בּוֹ בֵּין מַגָּעוֹ לְמִשְׁכָּבוֹ [לְטַמֵּא אָדָם] לְטַמֵּא בְּגָדִים לְקֻלָּא, אָמַר קְרָא: "עָלָיו" - לְהַטְעִינוֹ מַשְׁמַע.

בָּעָא מִנֵּהּ רַבִּי יוֹנָתָן בֶּן יוֹסִי בֶּן לָקוּנְיָא מֵרְבִּי שִׁמְעוֹן בֶּן יוֹסִי בֶּן לָקוּנְיָא: אַזְהָרָה לַמְשַׁמֵּשׁ עִם הַטְּהוֹרָה וְאָמְרָה לוֹ: נִטְמֵאתִי, דְּלֹא יִפְרשׁ מִיָּד, מְנָלָן, אָמַר חִזְקִיָּה: דְּאָמַר קְרָא: "וּתְהִי נִדָּתָהּ עָלָיו" - אֲפִלּוּ בִּשְׁעַת נִדָּתָהּ תְּהֵא עָלָיו. אַשְׁכְּחָן עֲשֵׂה - לֹא תַּעֲשֶׂה מְנָלָן, אָמַר רַב פַּפָּא: אָמַר קְרָא: "לֹא תִקְרַב לְגַלּוֹת עֶרְוָתָהּ" לֹא תִקְרַב נַמֵּי לֹא תִּפְרשׁ הוּא, דִּכְתִיב: "הָאֹמְרִים קְרַב אֵלֶיךָ אַל תִּגַּשׁ בִּי". נִתְּקוֹ מִטֻּמְאָה חֲמוּרָה וּתְלָאוֹ לְטֻמְאָה קַלָּה, שֶׁלֹּא יְטַמֵּא אֶלָּא אֳכָלִין וּמַשְׁקִין. נִמְצֵאתָ אוֹמֵר: מִשְׁכָּבוֹ כְּמַגָּעוֹ, מַה מַּגָּעוֹ מְטַמֵּא אֶחָד וּפוֹסֵל אֶחָד אַף מִשְׁכָּבוֹ מְטַמֵּא אֶחָד וּפוֹסֵל אֶחָד. נִמְצֵאתָ אוֹמֵר: כִּכָּר שֶׁל תְּרוּמָה שֶׁהִיא כְּרוּכָה בְּמַפָּה וּנְתוּנָה תַּחַת הַכַּר אוֹ בֵּין כַּר לַחֲבֵרוֹ, אִם כְּנֶגְדָּהּ נְתוּנָה - טְמֵאָה, מִפְּנֵי שֶׁמְּטַמֵּא אֶת הַמַּפָּה וּמְטַמֵּא אֶת הַכִּכָּר, שֶׁלֹּא כְּנֶגְדּוֹ - טְהוֹרָה, שֶׁאֵין מַגָּעוֹ מְטַמֵּא בְּגָדִים. "וְטָמֵא שִׁבְעַת יָמִים" - שֶׁיִּסְפֹּר שִׁבְעָה לְבִיאָה הָאַחֲרוֹנָה. וַהֲלֹא דִּין הוּא: מְטַמֵּא בְּמֵת וּמְטַמֵּא בְּנִדָּה, מַה מֵּת אֵינוֹ סוֹפֵר שִׁבְעָה אֶלָּא לְטֻמְאָה אַחֲרוֹנָה, אַף כְּשֶׁהוּא מְטַמֵּא בְּנִדָּה אֵינוֹ סוֹפֵר שִׁבְעָה אֶלָּא לְבִיאָה אַחֲרוֹנָה. אוֹ כַּלֵּךְ לְדֶרֶךְ זוֹ: הִיא מִטַּמְּאָה וּמְטַמֵּא אֶת בּוֹעֲלָהּ, מַה הִיא אֵינָהּ סוֹפֶרֶת שִׁבְעָה אֶלָּא לִרְאִיָּה רִאשׁוֹנָה אַף הוּא לֹא יִסְפֹּר שִׁבְעָה אֶלָּא לְבִיאָה רִאשׁוֹנָה. נִרְאֶה לְמִי דּוֹמֶה: דָּנִין טֻמְאָה שֶׁמִּמָּקוֹם אַחֵר מִטֻּמְאָה שֶׁמִּמָּקוֹם אַחֵר, וְאַל יוֹכִיחוּ דָּמִים שֶׁהֵן מִגּוּפָהּ. אוֹ כַּלֵּךְ לְדֶרֶךְ זוֹ: דָּנִין טֻמְאָה שֶׁמֵּחֲמַת דָּמִים מִטֻּמְאָה שֶׁמֵּחֲמַת דָּמִים, וְאַל תּוֹכִיחַ טֻמְאַת הַמֵּת שֶׁאֵין מֵחֲמַת דָּמִים. תַּלְמוּד לוֹמַר: "וְטָמְאָה שִׁבְעַת יָמִים" - שֶׁיִּסְפֹּר שִׁבְעָה לְבִיאָה אַחֲרוֹנָה.

"אֲשֶׁר יִשְׁכַּב עָלָיו", אֲשֶׁר יֵשַׁב עָלָיו יִטְמָא" - יָכוֹל יִטְמָא מִשְׁכָּב שֶׁאֵין מְיֻחָד לִשְׁכִיבָה וּמוֹשָׁב שֶׁאֵין מְיֻחָד לִישִׁיבָה. לֹא, מַה הִיא אֵינָהּ מְטַמְּאָה אֶלָּא מִשְׁכָּב הַמְיֻחָד לַשְּׁכִיבָה וּמוֹשָׁב הַמְיֻחָד לַיְּשִׁיבָה, אַף הוּא לֹא יְטַמֵּא אֶלָּא מִשְׁכָּב הַמְיֻחָד לַשְּׁכִיבָה וּמוֹשָׁב הַמְיֻחָד לַיְּשִׁיבָה. יָכוֹל הִיא וְהוּא לֹא יְטַמְּאוּ טֻמְאָה חֲמוּרָה, אֲבָל הִיא וְהוּא יְטַמְּאוּ טֻמְאָה קַלָּה, תַּלְמוּד לוֹמַר: "הַמִּשְׁכָּב" - רִבָּה. אֵין לִי אֶלָּא מִשְׁכָּב, מִנַּיִן לְרַבּוֹת אֶת הַמֶּרְכָּב וְאֶת הַמּוֹשָׁב, תַּלְמוּד לוֹמַר: "וְכָל הַמִּשְׁכָּב". אֵין לִי אֶלָּא בִּזְמַן שֶׁשָּׁכַב עָלָיו וְנָגַע בּוֹ, מִנַּיִן לַעֲשָׂרָה מוֹשָׁבוֹת זֶה עַל זֶה וַאֲפִלּוּ עַל גַּבֵּי אֶבֶן מְסָמָא, תַּלְמוּד לוֹמַר: "וְכָל הַמִּשְׁכָּב". "אֲשֶׁר יִשְׁכַּב עָלָיו" - עַד שֶׁיִּנָּשֵׂא רֻבּוֹ עָלָיו.

"וְאִשָּׁה" - בֵּין גִּיֹּרֶת בֵּין שִׁפְחָה בֵּין מְשֻׁחְרֶרֶת וּבֵין בַּת יִשְׂרָאֵל. "כִּי יָזוּב זוֹב דָּמָהּ" - דָּמָהּ מֵחֲמַת עַצְמָהּ, וְלֹא דָּמָהּ מֵחֲמַת הַוָּלָד. אַתָּה אוֹמֵר וְלֹא מֵחֲמַת הַוָּלָד, אוֹ אֵינוֹ אֶלָּא וְלֹא מֵחֲמַת אֹנֶס, כְּשֶׁהוּא אוֹמֵר "זוֹב" הֲרֵי אֹנֶס אָמוּר, הָא מָה אֲנִי מְקַיֵּם "דָּמָהּ", דָּמָהּ מֵחֲמַת עַצְמָהּ, וְלֹא מֵחֲמַת הַוָּלָד. וּמָה רָאִיתָ לְטַהֵר אֶת הַוָּלָד וּלְטַמֵּא בְּאֹנֶס, מְטַהֵר אֲנִי בַּוָּלָד שֶׁיֵּשׁ טָהֳרָה לְאַחֲרָיו, וּמְטַמֵּא אֲנִי בְּאֹנֶס שֶׁאֵין טָהֳרָה לְאַחֲרָיו. אַדְּרַבָּה מְטַהֵר אֲנִי בְּאֹנֶס שֶׁכֵּן אֹנֶס בַּזָּב טָהוֹר, הַשְׁתָּא מִיהָא בְּאִשָּׁה קַיְמִינִין וְאֹנֶס בְּאִשָּׁה לֹא אַשְׁכְּחָן. וְאִי תֵּימָא: מַאי דַּעְתְּךָ לְטַהֵר בְּאֹנֶס וּלְטַמֵּא בַּוָּלָד, אֵין לְךָ אֹנֶס גָּדוֹל מִוָּלָד. אִי הָכִי נִדָּה נַמֵּי נֵימָא "זֹבָהּ" מֵחֲמַת עַצְמָהּ וְלֹא מֵחֲמַת וָלָד. אַתָּה אוֹמֵר וְלֹא מֵחֲמַת וָלָד, אוֹ אֵינוֹ אֶלָּא מֵחֲמַת אֹנֶס, כְּשֶׁהוּא אוֹמֵר: "וְאִשָּׁה כִּי תִהְיֶה זָבָה דָּם יִהְיֶה זֹבָהּ", הֲרֵי אֹנֶס אָמוּר, הָא מָה אֲנִי מְקַיֵּם "זֹבָהּ", זֹבָהּ מֵחֲמַת עַצְמָהּ, וְלֹא מֵחֲמַת וָלָד. אָמַר (אַבָּיֵי) [אֲבוּהּ דִּשְׁמוּאֵל]: אָמַר קְרָא: "וְטָמְאָה שְׁבוּעַיִם כְּנִדָּתָהּ" - וְלֹא כְּזִיבָתָהּ, מִכְּלָל דְּזִיבָתָהּ טָהוֹר, וְאֵיזוֹ, זוֹ קֹשִׁי בִּימֵי זִיבָה. וְהַשְׁתָּא דִּכְתִיב "וְטָמְאָה שְׁבוּעַיִם כְּנִדָּתָהּ", "דָּמָהּ" לָמָּה לִי, אִי לָאו "דָּמָהּ", הֲוָה אָמֵינָא "כְּנִדָּתָהּ" - וְלֹא כְּזִיבָתָהּ, וַאֲפִלּוּ בְּשׁוֹפִי, קָא מַשְׁמַע לָן. כַּמָּה יְהֵא קִשּׁוּי וִיהֵא תָּלוּי בַּוָּלָד, רַבִּי מֵאִיר אוֹמֵר: אֲפִלּוּ אַרְבָּעִים וַחֲמִשִּׁים יוֹם, רַבִּי יְהוּדָה אוֹמֵר: דַּיָּה חָדְשָׁהּ. רַבִּי יוֹסִי וְר' שִׁמְעוֹן אוֹמְרִים: אֵין קִשּׁוּי יוֹתֵר מִשְׁתֵּי שַׁבָּתוֹת. לְפִיכָךְ אִם קָשְׁתָה שִׁבְעָה עָשָׂר (דִּ)שְׁלשָׁה רִאשׁוֹנִים רְאוּיִן לַזִּיבָה וְיָלְדָה בְּזוֹב, וְיֵשׁ מַקְשָׁה עֶשְׂרִים וַחֲמִשָּׁה וְאֵינָהּ זָבָה בָּהֶן, שְׁנַיִם לִבְלֹא עֵת שִׁבְעָה לְנִדָּה וּשְׁנַיִם לְאַחַר הַנִּדָּה אַרְבָּעָה עָשָׂר שֶׁל הַנְּקֵבָה, אֲבָל אִי אֶפְשָׁר שֶׁתַּקְשֶׁה עֶשְׂרִים וְשִׁשָּׁה מָקוֹם שֶׁאֵין וָלָד וְלֹא יָלְדָה בְּזוֹב. וְיֵשׁ רוֹאֶה מֵאָה יוֹם וְאֵינָהּ זָבָה בָּהֶם, שְׁנַיִם לִבְלֹא עֵת, שִׁבְעָה לְנִדָּה וּשְׁנַיִם לְאַחַר הַנִּדָּה וּשְׁמוֹנִים שֶׁל נְקֵבָה וְשִׁבְעָה לְנִדָּה וּשְׁנַיִם לְאַחַר הַנִּדָּה. תַּנְיָא: יָכוֹל הָרוֹאָה שְׁלֹשָׁה יָמִים בַּתְּחִלָּה, תְּהֵא זָבָה. וּמָה אֲנִי מְקַיֵּם: "וְאִשָּׁה כִּי תִהְיֶה זָבָה", בְּרוֹאָה יוֹם אֶחָד, אֲבָל הָרוֹאֶה שְׁלשָׁה יָמִים בַּתְּחִלָּה יָכוֹל תְּהֵא זָבָה, תַּלְמוּד לוֹמַר: "עַל נִדָּתָהּ" - סָמוּךְ לְנִדָּתָהּ. וְאֵין לִי אֶלָּא סָמוּךְ לְנִדָּתָהּ, מֻפְלָג מִנִּדָּתָהּ מִנַּיִן, תַּלְמוּד לוֹמַר: "אוֹ כִּי תָזוּב". אֵין לִי אֶלָּא יוֹם אֶחָד, מִנַּיִן לְרַבּוֹת שְׁנַיִם שְׁלשָׁה אַרְבָּעָה חֲמִשָּׁה שִׁשָּׁה שִׁבְעָה שְׁמוֹנָה תִּשְׁעָה עֲשָׂרָה, אָמַרְתָּ: מַה מָצִינוּ בָּרְבִיעִי שֶׁרָאוּי לִסְפִירָה וְרָאוּי לְזִיבָה וְכוּ'. וּמִנַּיִן לְרַבּוֹת אַחַד עָשָׂר, תַּלְמוּד לוֹמַר: "בְּלֹא עֶת נִדָּתָהּ". יָכוֹל שֶׁאֲנִי מַרְבֶּה אַף שְׁנֵים עָשָׂר, אָמַרְתָּ: לָאו. מָה רָאִיתָ לְרַבּוֹת אַחַד עָשָׂר וּלְהוֹצִיא שְׁנֵים עָשָׂר, מְרַבֶּה אֲנִי אֶת אַחַד עָשָׂר שֶׁרָאוּי לִסְפִירַת "אוֹ כִּי תָזוּב", וּמוֹצִיא אֲנִי שְׁנֵים עָשָׂר שֶׁאֵין רָאוּי לִסְפִירַת "אוֹ כִּי תָזוּב". וְאֵין לִי אֶלָּא שְׁלשָׁה יָמִים, שְׁנֵי יָמִים מִנַּיִן, תַּלְמוּד לוֹמַר: "יְמֵי". יוֹם אֶחָד מִנַּיִן, תַּלְמוּד לוֹמַר: "כָּל יְמֵי".

"טְמֵאָה" - מְלַמֵּד שֶׁמְּטַמְּאָה אֶת בּוֹעֲלָהּ. "הִיא" הִיא מְטַמְּאָה אֶת בּוֹעֲלָהּ, וְאֵין הַזָּב מְטַמֵּא אֶת מַה שֶּׁבּוֹעֵל. שֶׁיָּכוֹל, וַהֲלֹא דִּין הוּא: וּמַה הִיא שֶׁאֵינָהּ מְטַמְּאָה בִּרְאִיּוֹת כְּבַיָּמִים מְטַמְּאָה אֶת בּוֹעֲלָהּ, הוּא שֶׁמְּטַמֵּא בִּרְאִיּוֹת כְּבַיָּמִים אֵינוֹ דִּין שֶׁמְּטַמֵּא אֶת מַה שֶּׁבּוֹעֵל. תַּלְמוּד לוֹמַר: "הִיא" - הִיא מְטַמְּאָה אֶת בּוֹעֲלָהּ וְאֵין הַזָּב מְטַמֵּא אֶת מַה שֶּׁבּוֹעֵל. וּמִנַּיִן שֶׁהוּא עוֹשֶׂה מִשְׁכָּב וּמוֹשָׁב, תַּלְמוּד לוֹמַר: "כְּמִשְׁכַּב נִדָּתָהּ". וְאֵין לִי אֶלָּא שְׁלשָׁה יָמִים, שְׁנֵי יָמִים מִנַּיִן, תַּלְמוּד לוֹמַר: "יְמֵי". יוֹם אֶחָד מִנַּיִן, תַּלְמוּד לוֹמַר: "כָּל יְמֵי". וּמִנַּיִן שֶׁסּוֹפֶרֶת אֶחָד לְאֶחָד, תַּלְמוּד לוֹמַר: "יִהְיֶה לָּהּ". יָכוֹל תִּסְפֹּר שִׁבְעָה לִשְּׁנַיִם, וְדִין הוּא: וּמַה הוּא שֶׁאֵינוֹ סוֹפֵר אֶחָד לְאֶחָד סוֹפֵר שִׁבְעָה לִשְׁנַיִם, הִיא שֶׁסּוֹפֶרֶת אֶחָד לְאֶחָד אֵינוֹ דִּין שֶׁתִּסְפֹּר שִׁבְעָה לִשְׁנַיִם. תַּלְמוּד לוֹמַר: "יִהְיֶה לָּהּ" - אֵינָהּ סוֹפֶרֶת אֶלָּא יוֹם אֶחָד בֵּין לְאֶחָד בֵּין לִשְׁנַיִם. אֲמַר לֵהּ רַבִּי יְשַׁעְיָה לְרַבִּי אַבָּא: וְאֵימָא כִּי חֲזָא בִּימָמָא תְּהֵא זָבָה, בְּלֵילְיָא תֶּהֱוֵי נִדָּה, אֲמַר לֵהּ עָלֶיךָ אָמַר קְרָא: "עַל נִדָּתָהּ" - סָמוּךְ לְנִדָּתָהּ, וְסָמוּךְ לְנִדָּתָהּ אֵימַת, בְּלֵילְיָא הוּא, וְקָא קָרֵי לָהּ זָבָה. "יָמִים" - שְׁנַיִם. יָכוֹל יָמִים הַרְבֵּה, אָמַר רַבִּי עֲקִיבָא: כָּל שֶׁשְּׁמוּעוֹ מְרֻבֶּה וּשְׁמוּעוֹ מוּעָט, תָּפַשְׂתָּ מְרֻבֶּה - לֹא תָּפַשְׂתָּ, תָּפַשְׂתָּ מוּעָט - תָּפַשְׂתָּ. רַבִּי יְהוּדָה בֶּן בְּתֵירָא אוֹמֵר: שְׁתֵּי מִדּוֹת אַחַת מִדָּה (קַלָּה) [כָּלָה] וְאַחַת מִדָּה שֶׁאֵינָהּ (קַלָּה) [כָּלָה], מוֹדְדִין בְּמִדָּה (קַלָּה) [כָּלָה] וְאֵין מוֹדְדִין בְּמִדָּה שֶׁאֵינָהּ (קַלָּה) [כָּלָה]. רַבִּי נְחֶמְיָה אוֹמֵר: לְמָה בָּא הַכָּתוּב, לִפְתֹּחַ אוֹ לִנְעֹל, לֹא בָּא לִנְעֹל אֶלָּא לִפְתֹּחַ, אִם אַתָּה אוֹמֵר יָמִים עֲשָׂרָה אֵינוֹ אֶלָּא מֵאָה אֶלָּא מָאתַיִם אֶלָּא אֶלֶף אֶלָּא רִבּוֹא, כְּשֶׁאַתָּה אוֹמֵר יָמִים שְׁנַיִם פָּתַּחְתָּ. רַבִּי מוֹנָא אוֹמֵר מִשּׁוּם רַבִּי יְהוּדָה: יָמִים שְׁנַיִם. אוֹ יָכוֹל יָמִים הַרְבֵּה, אִם מְרֻבִּין הֵן לָמָּה נֶאֱמַר "רַבִּים", הָא לֹא דִּבֵּר אֶלָּא בְּיָמִים מְעוּטִים, וְכַמָּה הֵן, הֱוֵי אוֹמֵר: שְׁנַיִם. "רַבִּים" - שְׁלשָׁה, יָכוֹל "רַבִּים" - עֲשָׂרָה, אָמַר: "יָמִים" וְאָמַר: "רַבִּים" - מַה יָּמִים מִעוּט יָמִים שְׁנַיִם, אַף רַבִּים מִעוּט רַבִּים שְׁלשָׁה. יָכוֹל שְׁנַיִם וּשְׁלשָׁה הֲרֵי חֲמִשָּׁה, וְכִי נֶאֱמַר "יָמִים וְרַבִּים", וַהֲלֹא לֹא נֶאֱמַר אֶלָּא "יָמִים רַבִּים". הָא כֵּיצַד, "רַבִּים" הַלָּלוּ יְהוּ מְרֻבִּים עַל הַשְּׁנַיִם, וְכַמָּה הֵן, הֱוֵי אוֹמֵר שְׁלשָׁה.

"כְּטֻמְאַת נִדָּתָהּ" - וְלֹא כִּימֵי נִדָּתָהּ. וַהֲלֹא דִּין הוּא: וּמָה אִם בְּמָקוֹם שֶׁלֹּא עָשָׂה אֶת טֻמְאַת הַמִּטַּמֵּא כַּמְטַמֵּא עָשָׂה אֶת יְמֵי הַמִּטַּמֵּא כַּמְּטַמֵּא, מָקוֹם שֶׁעָשָׂה אֶת טֻמְאַת הַמִּטַּמֵּא כַּמְטַמֵּא אֵינוֹ דִּין שֶׁנַּעֲשֶׂה אֶת יְמֵי הַמִּטַּמֵּא כַּמְטַמֵּא. תַּלְמוּד לוֹמַר: "כְּטֻמְאַת נִדָּתָהּ" - וְלֹא כִּימֵי נִדָּתָהּ. "וְכָל הַנּוֹגֵעַ בָּם יִטְמָא" - עַל יְדֵי חִבּוּרֵיהֶן.

"וְאִם טָהֲרָה מִזּוֹבָהּ" - כְּשֶׁתִּפְסֹק מִזּוֹבָהּ. "מִזּוֹבָהּ" - וְלֹא מִנִּגְעָהּ. "מִזּוֹבָהּ" - וְלֹא מִלֵּדָתָהּ.

"וְסָפְרָה לָּהּ" - אָמַר שְׁמוּאֵל: מִנַּיִן לְנִדָּה שֶׁסּוֹפֶרֶת לְעַצְמָהּ, שֶׁנֶּאֱמַר: "וְסָפְרָה לָּהּ", מִכָּאן לְנִדָּה שֶׁסּוֹפֶרֶת לְעַצְמָהּ.

"שִׁבְעַת יָמִים" - יָכוֹל בֵּין סְמוּכִין בֵּין מְפֻזָּרִין, תַּלְמוּד לוֹמַר: "וְאַחַר תִּטְהָר" "אַחַר" - אַחַר לְכֻלָּן. רַבִּי שִׁמְעוֹן אוֹמֵר: "אַחַר תִּטְהָר" - אַחַר הַמַּעֲשֶׂה תִּטְהָר, כֵּיוָן שֶׁטָּבְלָה טְהוֹרָה לַעֲסֹק בַּטְּהָרוֹת. אֲבָל אָמְרוּ חֲכָמִים: אָסוּר לַעֲשׂוֹת כֵּן, שֶׁלֹּא תָּבֹא לִידֵי סָפֵק. אֲמַר לֵהּ רַב פַּפָּא לְרָבָא: מִכְּדִי הָאִדָּנָא כֻּלְּהוּ סְפֵק זָבוֹת שַׁוִּינְהוּ רַבָּנָן, לִטְבְּלוּ בִּימָמָא דִּשְׁבִיעָאָה, אֲמַר לֵהּ: מִשּׁוּם דְּר' שִׁמְעוֹן. דְּתַנְיָא: "וְאַחַר תִּטְהָר" וְכוּ'. אַבָּיֵי אָמַר: בְּלֵדָה - אֵין קֹשִׁי סוֹתֵר בְּזִיבָה, וְאֵינָהּ עוֹלָה. רָבָא אָמַר: אֵינָהּ סוֹתֶרֶת וְעוֹלָה. לְאַבָּיֵי שֶׁלֹּא תְּהֵא טֻמְאַת זִיבָה מַפְסֶקֶת בֵּינֵיהֶם. אָמַר רָבָא: מְנָא אָמֵינָא לָהּ, דְּתַנְיָא: "מִזּוֹבָהּ" - וְלֹא מִנִּגְעָהּ, "מִזּוֹבָהּ" - וְלֹא מִלֵּדָתָהּ. וְאַבָּיֵי תָּנֵי חֲדָא: "מִזּוֹבָהּ" - וְלֹא מִנִּגְעָהּ. וְרָבָא, הַאי מַאי, אִי אָמַרְתָּ בִּשְׁלָמָא "מִזּוֹבָהּ" - וְלֹא מִלֵּדָתָהּ, אִיצְטְרִיכָא לֵהּ לֵידָה תָּנָא נִגְעָהּ אַטּוּ לֵידָה, אֶלָּא אִי אָמַרְתָּ "וְלֹא מִנִּגְעָהּ", הַאי מִ"וְכִי יִטְהַר הַזָּב מִזּוֹבוֹ" נָפְקָא: "מִזּוֹבוֹ" - וְלֹא מִנִּגְעוֹ. וְאַבָּיֵי, חַד בְּזָב וְחַד בְּזָבָה. וּצְרִיכִי. דְּאִי כְּתַב רַחְמָנָא בְּזָב, מִשּׁוּם דְּלָא מִטַּמֵּא בְּאֹנֶס, אֲבָל זָבָה דְּמִטַּמְּאָה בְּאֹנֶס אֵימָא לֹא. וְאִי כְּתַב רַחֲמָנָא בְּזָבָה מִשּׁוּם דְּלֹא מִטַּמְּאָה בִּרְאִיּוֹת כִּבְיָמִים, אֲבָל זָב אֵימָא לֹא, צְרִיכָא.

"וּבַיּוֹם הַשְּׁמִינִי" - יָכוֹל בֵּין בַּיּוֹם בֵּין בַּלַּיְלָה, תַּלְמוּד לוֹמַר: "בַּיּוֹם" - בַּיּוֹם וְלֹא בַּלַּיְלָה. "תִּקַּח לָהּ" - לְעַצְמָהּ, שֶׁאִם הִפְרִישָׁתָן לְזִיבָתָהּ רִאשׁוֹנָה לֹא תְּבִיאֵם לְזִיבָתָהּ שְׁנִיָּה. "שְׁתֵּי תֹרִים אוֹ שְׁנֵי בְּנֵי יוֹנָה" - חִלּוּפֵי תּוֹרִין בְּנֵי יוֹנָה, חִלּוּפֵי בְּנֵי יוֹנָה תּוֹרִין, וְאֵין חִלּוּפֵיהֶן עֲשִׂירִית הָאֵיפָה. מִנַּיִן שֶׁטּוֹבֶלֶת מִבְּעוֹד יוֹם, תַּלְמוּד לוֹמַר: "וְהֵבִיאָה אוֹתָם אֶל הַכֹּהֵן (אֶל פְּנֵי ה') אֶל פֶּתַח אֹהֶל מוֹעֵד" - כֵּיצַד הִיא בָּאָה אֶל פֶּתַח אֹהֶל מוֹעֵד, אֶלָּא אִם כֵּן הָיָה לָהּ הַעֲרֵב שֶׁמֶשׁ, מְלַמֵּד שֶׁטּוֹבֶלֶת מִבְּעוֹד יוֹם.

"וְעָשָׂה הַכֹּהֵן אֶת הָאֶחָד חַטָּאת וְאֶת הָאֶחָד עֹלָה" - שֶׁיַּפְרִישֵׁם הַכֹּהֵן אֶחָד לְחַטָּאת וְאֶחָד לְעוֹלָה. מִנַּיִן אִם הִפְרִישָׁתָן הִיא יְהֵא הֶפְרֵשָׁן הֶפְרֵשׁ, תַּלְמוּד לוֹמַר: "אֶחָד לְחַטָּאת וְאֶחָד לְעוֹלָה וְהֵבִיא אֹתָם". אָמַר רַב חִסְדָּא: אֵין הַקִּינִין מִתְפָּרְשׁוֹת אֶלָּא בִּלְקִיחַת בְּעָלִים אוֹ בַּעֲשִׂיַּת כֹּהֵן. אָמַר רַב שִׁימִי בַּר אַשִּׁי: מַאי טַעֲמָא דְּרַב חִסְדָּא, "וְלָקְחָה שְׁתֵּי תֹרִים אוֹ שְׁנֵי בְּנֵי יוֹנָה וְגוֹ' וְעָשָׂה הַכֹּהֵן" וְגוֹ' - אוֹ בִּלְקִיחַת בְּעָלִים אוֹ בַּעֲשִׂיַּת כֹּהֵן. מֵיתִיבִי: "וְעָשָׂהוּ חַטָּאת" - הַגּוֹרָל עוֹשֶׂה חַטָּאת, וְאֵין הַשֵּׁם עוֹשֶׂה חַטָּאת וְכוּ'.

"וְהִזַּרְתֶּם אֶת בְּנֵי יִשְׂרָאֵל". אָמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יוֹחַאי: כָּל שֶׁאֵינוֹ פּוֹרֵשׁ מֵאִשְׁתּוֹ סָמוּךְ לְוִסְתָּהּ, אֲפִלּוּ הַוְיָן לוֹ בָּנִים כִּבְנֵי אַהֲרֹן מֵתִים, דִּכְתִיב: "וְהִזַּרְתֶּם אֶת בְּנֵי יִשְׂרָאֵל", וּכְתִיב "וְהַדָּוָה בְּנִדָּתָהּ", וּסְמִיךְ לֵהּ: "אַחֲרֵי מוֹת שְׁנֵי בְּנֵי אַהֲרֹן". "וְהִזַּרְתֶּם אֶת בְּנֵי יִשְׂרָאֵל מִטֻּמְאָתָם" - הֲרֵי זוֹ אַזְהָרָה, "וְלֹא יָמֻתוּ בְּטֻמְאָתָם" - הֲרֵי זוֹ עֹנֶשׁ. "בְּטַמְּאָם אֶת מִשְׁכָּנִי אֲשֶׁר בְּתוֹכָם" - אַף עַל פִּי שֶׁהֵן טְמֵאִים שְׁכִינָה בֵּינֵיהֶם.

"זֹאת תּוֹרַת הַזָּב וַאֲשֶׁר תֵּצֵא מִמֶּנּוּ שִׁכְבַת זֶרַע" - זֶה הָרוֹאֶה רְאִיָּה אַחַת, שֶׁהוּא כְּבַעַל קֶרִי שֶׁטּוֹבֵל וְאוֹכֵל אֶת פִּסְחוֹ לָעֶרֶב.

{rרמז תקסטr}  פַּעַם אַחַת בָּא אֶחָד וְיָשַׁב כְּנֶגְדִּי, וְהָיָה בּוֹ מִקְרָא וְלֹא מִשְׁנָה. אָמַר לִי: רַבִּי, זָב חָמוּר אוֹ נִדָּה, אָמַרְתִּי לוֹ: נִדָּה חֲמוּרָה מִזָּב. אָמַר לִי: רַבִּי, וַהֲלֹא לֹא לָמַדְנוּ טְבִילָה לְנִדָּה אֶלָּא מִן הַזָּב, [אָמַרְתִּי לוֹ: בְּנִי, וַהֲלֹא דְּבָרִים קַל וָחֹמֶר: וּמָה אִם הַזָּב שֶׁאֵינוֹ פָּרֶה וְרָבֶה, מְטַמֵּא אַחַת עֲשָׂרָה טֻמְאוֹת וְטָעוּן שֶׁבַע רְחִיצוֹת וּטְבִילוֹת שֶׁבַּתּוֹרָה. נִדָּה שֶׁהִיא פָּרָה וְרָבָה, לֹא כָּל שֶׁכֵּן שֶׁהִיא מְטַמְּאָה אַחַת עֶשְׂרֵה טֻמְאוֹת וּטְעוּנָה שֶׁבַע רְחִיצוֹת וּטְבִילוֹת שֶׁבַּתּוֹרָה. הָא לָמַדְנוּ: כָּל הָאוֹמֵר לְאִשְׁתּוֹ וְלִבְנוֹתָיו וְלִבְנֵי בֵּיתוֹ כְּשֶׁהֵם בְּנִדּוּתָם: מֻתָּרִים אַתֶּם לִנְגֹּעַ בְּכָל הַכֵּלִים, עֲשׂוּ מַה שֶּׁאַתֶּם רוֹצִים לַעֲשׂוֹת, לְפִי שֶׁאֵין טְבִילָה לְנִדָּה מִן הַתּוֹרָה, אֵינוֹ רוֹאֶה קוֹרַת רוּחַ לְעוֹלָם.

מַעֲשֶׂה בְּתַלְמִיד אֶחָד שֶׁקָּרָא הַרְבֵּה וְשָׁנָה הַרְבֵּה וְשִׁמֵּשׁ תַּלְמִידֵי חֲכָמִים הַרְבֵּה, וְנִכְנַס לְבֵית עוֹלָמוֹ בַּחֲצִי יָמָיו, וְנַעֲשֵׂית אִשְׁתּוֹ כְּשׁוֹטָה וְהָיְתָה מְחַזֶּרֶת עַל פִּתְחֵי חַבְרֵי בַּעֲלָהּ וְאָמְרָה לָהֶם: רַבּוֹתַי, בַּעֲלִי שֶׁקָּרָא הַרְבֵּה וְשָׁנָה הַרְבֵּה וְשִׁמֵּשׁ תַּלְמִידֵי חֲכָמִים הַרְבֵּה, מִפְּנֵי מָה מֵת בַּחֲצִי יָמָיו, וְלֹא הָיָה אָדָם שֶׁהֵשִׁיב לָהּ כְּלוּם (דָּבָר). פַּעַם אַחַת הָיִיתִי מְהַלֵּךְ בַּשּׁוּק וְנִכְנַסְתִּי לַחֲצֵרָהּ, בָּאָה וְיָשְׁבָה כְּנֶגְדִּי וְהָיְתָה בּוֹכָה, אָמַרְתִּי לָהּ: בִּתִּי, מִפְּנֵי מָה אַתְּ בּוֹכָה, אָמְרָה לִי: רַבִּי, בַּעֲלִי קָרָא הַרְבֵּה שָׁנָה הַרְבֵּה וְשִׁמֵּשׁ תַּלְמִידֵי חֲכָמִים הַרְבֵּה וּמֵת בַּחֲצִי יָמָיו, אָמַרְתִּי לָהּ: בִּתִּי בִּשְׁעַת נִדּוּתַיִךְ מַהוּ אֶצְלֵךְ, אָמְרָה לִי: רַבִּי, חַס וְחָלִילָה אֲפִלּוּ בְּאֶצְבַּע קְטַנָּה לֹא נָגַע בִּי, וְאַחַר כָּל אוֹתָן הַיָּמִים שֶׁרָאִיתִי בָּהֶן דָּם יָשַׁבְתִּי שִׁבְעָה נְקִיִּים שֶׁלֹּא אָבוֹא לִידֵי סָפֵק. אָמַרְתִּי לָהּ: בִּתִּי, יָפֶה אָמַר לָךְ בַּעֲלֵךְ, שֶׁכֵּן אָמְרוּ חֲכָמִים בַּזָּבִין וּבַזָּבוֹת וּבַיּוֹלְדוֹת שֶׁלְּאַחַר שִׁבְעָה הֵן טְהוֹרִין, שֶׁנֶּאֱמַר: "וְאִם טָהֲרָה מִזּוֹבָהּ וְסָפְרָה לָהּ שִׁבְעַת יָמִים וְאַחַר תִּטְהָר". אֲבָל בְּאוֹתָן הַיָּמִים לְבָנִים מַהוּ אֶצְלֵךְ, שֶׁמָּא הֵבֵאת לוֹ אֶת הַסַּכִּין שֶׁבְּיָדֵךְ וְנָגַע בּוֹ אֲפִלּוּ בְּאֶצְבַּע הַקְטַנָּה, אָמְרָה לִי: רַבִּי, חַיֵּי רֹאשְׁךָ, רָחַצְתִּי לוֹ אֶת רַגְלָיו וְסַכְתִּי לוֹ אֶת הַשֶּׁמֶן, וְיָשַׁנְתִּי אֲנִי עִמּוֹ בְּמִטָּה אַחַת אֲנִי בִּבְגָדַי וְהוּא בִּבְגָדָיו, אֲבָל לֹא הִסִּיחַ דַּעְתּוֹ לְדָבָר אַחֵר. אָמַרְתִּי לָהּ: בָּרוּךְ הַמָּקוֹם שֶׁהֲרָגוֹ, שֶׁאֵין לְפָנָיו מַשּׂוֹא פָּנִים. שֶׁכֵּן כָּתוּב בַּתּוֹרָה: "וְאֶל אִשָּׁה בְּנִדַּת טֻמְאָתָהּ לֹא תִקְרַב". יָכוֹל יְחַבְּקֶנָּה וִינַשְּׁקֶנָּה וִידַבֵּר עִמָּהּ דִּבְרֵי תִּפְלוּת, תַּלְמוּד לוֹמַר: "לֹא תִקְרַב". יָכוֹל יְהֵא יָשֵׁן עִמָּהּ בִּבְגָדֶיהָ עַל מִטָּה אַחַת, תַּלְמוּד לוֹמַר: "לֹא תִקְרַב". כְּדֵי שֶׁלֹּא יֹאמַר אָדָם לְעַצְמוֹ: כְּשֶׁהִיא בְּנִדָּתָהּ - אָסוּר לִבְשָׂרָהּ וְאָסוּר לְמִטָּתָהּ, פָּרְשָׁה מִן הַנִּדָּה - שֶׁמָּא תֹּאמַר לִבְשָׂרָהּ אָסוּר וּלְמִטָּתָהּ מֻתָּר, לְפִיכָךְ חָזַר וּפֵרַשׁ עַל יְדֵי יְחֶזְקֵאל: "וְאֶת אֵשֶׁת רֵעֵהוּ לֹא טִמֵּא וְאֶל אִשָּׁה נִדָּה לֹא יִקְרָב" - הִשְׁוָה אִשָּׁה נִדָּה לְאֵשֶׁת אִישׁ לִהְיוֹתוֹ נִזְהָר עָלֶיהָ וְכוּ'. רָאָה הָאָדָם קֶרִי - חַיָּב טְבִילָה מִן הַתּוֹרָה. אִם אָמַר: מִי רוֹאֶה אוֹתִי אֵין בְּכָךְ כְּלוּם, הֶעֱבִירוֹ מִכְּנֶגֶד פָּנָיו שׁוּב רָאָה קֶרִי וְאוֹמֵר: מִי רוֹאֶה אוֹתִי אֵין בְּכָךְ כְּלוּם, וְכֵן בְּפַעַם שְׁלִישִׁית, עוֹבֵר עַל מַה שֶּׁכָּתוּב בַּתּוֹרָה: "וְאִישׁ כִּי תֵצֵא מִמֶּנּוּ שִׁכְבַת זָרַע וְרָחַץ בַּמַּיִם אֶת כָּל בְּשָׂרוֹ וְטָמֵא עַד הָעָרֶב" (וְעָבַר עַל מַה שֶּׁכָּתוּב): "הֶן כָּל אֵלֶּה יִפְעַל אֵל פַּעֲמַיִם שָׁלשׁ עִם גָּבֶר". לַסּוֹף הוּא נַעֲשֶׂה זָב מִתּוֹךְ דְּרָכָיו, שֶׁנֶּאֱמַר: "אִישׁ אִישׁ כִּי יִהְיֶה זָב מִבְּשָׂרוֹ" וְגוֹ'. וּמַה תַּלְמוּד לוֹמַר "אִישׁ אִישׁ", אֶלָּא אִישׁ אֶחָד לְזָב מִבְּשָׂרוֹ, וְאִישׁ אֶחָד לְמִקְּרֵה לַיְלָה. וְאִם חָזַר וְעָשָׂה תְּשׁוּבָה, מְרַפְּאִין אוֹתוֹ. וְאִם לָאו, הֲרֵי הוּא זָב עַד יוֹם מוֹתוֹ, שֶׁנֶּאֱמַר: "וְזֹאת תִּהְיֶה טֻמְאָתוֹ בְּזוֹבוֹ רָר בְּשָׂרוֹ אֶת זוֹבוֹ" וְגוֹ'. "וְאִשָּׁה כִּי תִהְיֶה זָבָה" - רַבִּי יִשְׁמָעֵאל אוֹמֵר: פָּרָשָׁה זוֹ לְכַתְּחִלָּה לֹא נֶאֶמְרָה אֶלָּא לְלַמֵּד עַל בְּנוֹת יִשְׂרָאֵל שֶׁמְּטַמְּאוֹת טִפַּת דָּם כַּחַרְדָּל וּצְרִיכָה לִסְפֹּר שִׁבְעָה נְקִיִּים, וְאַחַר שֶׁסָּפְרָה שִׁבְעָה נְקִיִּים הִיא צְרִיכָה טְבִילָה כְּמוֹ נִדָּה גְּמוּרָה כְּדֵי לָצֵאת מִכְּלָל עֲבֵרָה. רַבִּי מֵאִיר אוֹמֵר: לֹא נֶאֶמְרָה פָּרָשָׁה זוֹ אֶלָּא לְמִצְוַת פִּרְיָה וְרִבְיָה, שֶׁאֲפִלּוּ אוֹכֶלֶת אִשָּׁה כָּל מִינֵי מַאֲכָל וְשׁוֹתָה כָּל מִינֵי מַשְׁקֶה אֵין אִישָׁהּ קוֹוֵט בָּהּ. אֲבָל אִם הָיָה רָגִיל אֶצְלָהּ בְּכָל זְמַן אֲפִלּוּ בִּימֵי נִדָּתָהּ, הָיָה קוֹוֵט בָּהּ וְהָיָה מְבַטֵּל פְּרִיָּה וּרְבִיָּה. לְכָךְ נֶאֱמַר בַּתּוֹרָה: "שִׁבְעַת יָמִים תִּהְיֶה בְנִדָּתָהּ" וְגוֹ', כְּדֵי שֶׁתְּהֵא חֲבִיבָה עַל בַּעְלָהּ בְּיוֹם טְבִילָתָהּ כְּיוֹם כְּנִיסָתָהּ לַחֻפָּה. אִם חָזְרָה וְעָשְׂתָה תְּשׁוּבָה, מְרַפְּאִין אוֹתָהּ מִיָּד. וְאִם לָאו, הֲרֵי הִיא בְּחֶזְקָתָהּ עַד יוֹם מוֹתָהּ, שֶׁנֶּאֱמַר: "וְאִשָּׁה כִּי יָזוּב זוֹב דָּמָהּ" וְגוֹ'].

אָמַר רַב (אַשִּׁי) [יוֹסֵף]: כִּי פָּשִׁיט רֵישׁ לָקִישׁ בְּזָב בָּעִי הָכִי: רְאִיָּה רִאשׁוֹנָה שֶׁל זָב קָטָן מַהוּ שֶׁתְּטַמֵּא בְּמַגָּע, "זֹאת תּוֹרַת הַזָּב וַאֲשֶׁר תֵּצֵא מִמֶּנּוּ שִׁכְבַת זֶרַע אָמַר רַחֲמָנָא - כָּל שֶׁשִּׁכְבַת זַרְעוֹ מְטַמְּאָה רְאִיָּה רִאשׁוֹנָה שֶׁלּוֹ מְטַמֵּא, וְהַאי כֵּיוָן דְּשִׁכְבַת זַרְעוֹ לֹא מְטַמֵּא רְאִיָּה רִאשׁוֹנָה שֶׁלּוֹ נַמֵּי לֹא מְטַמֵּא, אוֹ דִּלְמָא כֵּיוָן דְּאִלּוּ אִיהוּ חָזִי תְּרֵי מִצְטָרְפֵי - מְטַמְּיָא. אָמַר (רַב יוֹסֵף) [רָבָא]: תָּא שְׁמַע: "זֹאת תּוֹרַת הַזָּב" - בֵּין גָּדוֹל בֵּין קָטָן. מַה גָּדוֹל רְאִיָּה רִאשׁוֹנָה שֶׁלּוֹ מְטַמֵּא, אַף קָטָן רְאִיָּה רִאשׁוֹנָה שֶׁלּוֹ מְטַמֵּא. [בָּעִי רַב יוֹסֵף: רְאִיָּה רִאשׁוֹנָה שֶׁל מְצֹרָע מַהוּ שֶׁתְּטַמֵּא כו', אָמַר אַבָּיֵי: מַאי תִּבָּעִי לֵהּ וְהָא הוּא דְּקָאָמַר:] "זֹאת תּוֹרַת הַזָּב" - בֵּין גָּדוֹל בֵּין קָטָן, וְכֵיוָן דְּנָפְקָא לֵהּ קָטָן מֵהָתָם אַיְתֵר לֵהּ "לַזָּכָר" - לְרַבּוֹת מְצֹרָע לְמַעְיְנוֹתָיו, "וְלַנְּקֵבָה" - לְרַבּוֹת מְצֹרַעַת לְמַעְיְנוֹתֶיהָ. וְאַקְשֵׁהּ רַחֲמָנָא מְצֹרָע לְזָב גָּמוּר, מַה זָּב גָּמוּר מְטַמֵּא בְּמַשָּׂא אַף רְאִיָּה רִאשׁוֹנָה דְּזָב מְטַמֵּא בַּמַּשָּׂא. אָמַר רַב הוּנָא: רְאִיָּה רִאשׁוֹנָה שֶׁל זָב מְטַמֵּא בְּאֹנֶס, שֶׁנֶּאֱמַר: "זֹאת תּוֹרַת הַזָּב" וְגוֹ' - מַה שִּׁכְבַת זֶרַע מְטַמֵּא בְּאֹנֶס אַף רְאִיָּה רִאשׁוֹנָה שֶׁל זָב מְטַמֵּא בְּאֹנֶס. אָמַר רַבִּי יִצְחָק: וַהֲלֹא זָב בִּכְלָל בַּעַל קֶרִי הָיָה בִּרְאִיָּה רִאשׁוֹנָה, וְלָמָּה יָצָא בִּרְאִיָּה שְׁנִיָּה, לְהָקֵל עָלָיו וּלְהַחֲמִיר עָלָיו. לְהָקֵל עָלָיו - שֶׁאֵינוֹ מְטַמֵּא בְּאֹנֶס, וּלְהַחֲמִיר עָלָיו - שֶׁהוּא מְטַמֵּא מִשְׁכָּב וּמוֹשָׁב. (תַּנְיָא) [אָמַר רַב הוּנָא]: זֹב דּוֹמֶה לְמֵי בָּצֵק שֶׁל שְׂעוֹרִים. זֹב בָּא מִבְּשַׂר הַמֵּת, שִׁכְבַת זֶרַע בָּא מִבְּשַׂר הַחַי. זוֹב דִהָה וְדוֹמֶה לְלֹבֶן בֵּיצָה הַמֻּזֶּרֶת, שִׁכְבַת זֶרַע קְשׁוּרָה וְדוֹמָה לְלֹבֶן בֵּיצָה שֶׁאֵינָהּ מֻזֶּרֶת.

"וְהַדָּוָה בְּנִדָּתָהּ" - זְקֵנִים הָרִאשׁוֹנִים אָמְרוּ: שֶׁלֹּא תִּכְחֹל וְלֹא תְּפַרְכֵּס וְלֹא תִּתְקַטֵּשׁ בְּבִגְדֵי צִבְעוֹנִים. עַד שֶׁבָּא רַבִּי עֲקִיבָא וְלִמַּד אִם כֵּן אַתָּה מְגַנָּהּ עַל בַּעְלָהּ וְנִמְצָא בַּעֲלָהּ מְגָרְשָׁהּ, אֶלָּא מַה תַּלְמוּד לוֹמַר: "וְהַדָּוָה בְּנִדָּתָהּ", תְּהֵא בְּנִדָּתָהּ עַד שֶׁתָּבֹא בַּמַּיִם. דַּם הַנִּדָּה מְטַמֵּא לַח וְיָבֵשׁ. מְנָא הָנֵי מִלֵּי, אָמַר חִזְקִיָּה: דְּאָמַר קְרָא: "וְהַדָּוָה בְּנִדָּתָהּ" - מַדְוָהּ כְּמוֹתָהּ, מַה הִיא מְטַמְּאָה - מַדְוָהּ נַמֵּי מְטַמְּאָה. אַשְׁכְּחָן לַח, יָבֵשׁ מְנָלָן, אָמַר קְרָא: "יִהְיֶה" - בַּהֲוָיָתוֹ יְהֵא. וְאֵימָא הָנֵי מִלֵּי בַּלַּח וְנַעֲשָׂה יָבֵשׁ, יָבֵשׁ מֵעִקָּרוֹ מְנָא לָן, וְתוּ הָא דִּתְנָן: "הַמַּפֶּלֶת כְּמִין קְלִפָּה, כְּמִין עָפָר, כְּמִין שַׂעֲרָה, כְּמִין יַבְחוּשִׁין אֲדֻמִּים, תַּטִּיל לַמַּיִם, אִם נִמְחוּ, טָמֵא. מְנָא לָן, "יִהְיֶה" - רִבּוּיָּא הוּא. אִי מַה הִיא עוֹשָׂה מִשְׁכָּב וּמוֹשָׁב לְטַמֵּא אָדָם לְטַמֵּא בְּגָדִים אַף דָּמָהּ עוֹשֶׂה מִשְׁכָּב וּמוֹשָׁב לְטַמֵּא אָדָם לְטַמֵּא בְּגָדִים, אֲמַר קְרָא: "אֲשֶׁר הִיא יֹשֶׁבֶת עָלָיו" - הִיא וְלֹא דָּמָהּ. אִי מַה הִיא מְטַמְּאָה בְּאֶבֶן מְסָמָא אַף מַדְוָהּ תְּטַמֵּא בְּאֶבֶן מְסָמָא, אָמַר קְרָא: "וְהַנּוֹשֵׂא אוֹתָם" - מִעוּטָא הוּא. "וְהַדָּוָה בְּנִדָּתָהּ, וְהַזָּב" - זֶה בַּעַל שְׁתֵּי רְאִיּוֹת, שֶׁהוּא כְּנִדָּה שֶׁמְּטַמֵּא מִשְׁכָּב וּמוֹשָׁב וְצָרִיךְ בִּיאַת מַיִם חַיִּים, וּפָטוּר מִן הַקָּרְבָּן. "תּוֹרַת הַזָּב, וְהַזָּב אֶת זוֹבוֹ" - זֶה שֶׁרָאָה שָׁלשׁ רְאִיּוֹת, שֶׁהוּא זָב גָּמוּר מְטַמֵּא מִשְׁכָּב וְצָרִיךְ בִּיאַת מַיִם חַיִּים וְחַיָּב בְּקָרְבָּן. "תּוֹרַת הַזָּב, וַאֲשֶׁר תֵּצֵא מִמֶּנּוּ שִׁכְבַת זֶרַע" - מַה הַזּוֹב סוֹתֵר בַּזָּב, אַף שִׁכְבַת הַזֶּרַע תִּסְתֹּר בַּזָּב. אִי מַה הַזּוֹב סוֹתֵר אֶת הַכֹּל אַף שִׁכְבַת זֶרַע תִּסְתֹּר אֶת הַכֹּל, תַּלְמוּד לוֹמַר: "לְטָמְאָה בָהּ" - אֵין לָהּ אֶלָּא יוֹם אֶחָד. יָכוֹל אַף מֵימֵי רַגְלַיִם יְהוּ סוֹתְרִין בַּזָּב, תַּלְמוּד לוֹמַר: "זֹאת".

"וְהַזָּב אֶת זוֹבוֹ" - אֲחֵרִים אוֹמְרִים: (אִם) [מָה] הַזָּב מְטַמֵּא בְּמַשָּׂא, אַף הַזּוֹב מְטַמֵּא בְּמַשָּׂא. "לַזָּכָר" - לְרַבּוֹת אֶת הַמְּצֹרָע, "וְלַנְּקֵבָה" - לְרַבּוֹת אֶת הַיּוֹלֶדֶת. רַבִּי יִשְׁמָעֵאל בְּנוֹ שֶׁל רַבָּן יוֹחָנָן בֶּן בְּרוֹקָה אוֹמֵר: הֲרֵי הוּא אוֹמֵר: "וְהַזָּב אֶת זוֹבוֹ לַזָּכָר וְלַנְּקֵבָה", "לַזָּכָר" - כָּל שֶׁהוּא זָכָר בֵּין קָטָן בֵּין גָּדוֹל. "וְלַנְּקֵבָה" - כָּל שֶׁהִיא נְקֵבָה בֵּין גְּדוֹלָה בֵּין קְטַנָּה. "וְלָאִישׁ אֲשֶׁר יִשְׁכַּב עִם טְמֵאָה" - לְהָבִיא אֶת (זָבָה) [הַבָּא עַל] שׁוֹמֶרֶת יוֹם כְּנֶגֶד יוֹם. רַבִּי יוֹסִי בַּר חֲנִינָא אוֹמֵר: מִנַּיִן לְחַטַּאת הָעוֹף שֶׁהִיא בָּאָה עַל הַסָּפֵק שֶׁאֵינָהּ נֶאֱכֶלֶת, תַּלְמוּד לוֹמַר: "וְהַזָּב אֶת זוֹבוֹ לַזָּכָר וְלַנְּקֵבָה" - מֵקִישׁ נְקֵבָה לְזָכָר, מַה זָּכָר מֵבִיא קָרְבָּן עַל הַוַּדַּאי אַף נְקֵבָה מְבִיאָה קָרְבָּן עַל הַוַּדַּאי, וּמַה זָּכָר מֵבִיא עַל הַסָּפֵק אַף נְקֵבָה מְבִיאָה עַל הַסָּפֵק. וּמַה זָּכָר מִמִּין שֶׁהוּא מֵבִיא עַל הַוַּדַּאי מֵבִיא עַל הַסָּפֵק, אַף נְקֵבָה מִמִּין שֶׁהִיא מְבִיאָה עַל הַוַּדַּאי מְבִיאָה עַל הַסָּפֵק. אִי מַה זָּכָר מֵבִיא קָרְבָּן וְנֶאֱכָל אַף נְקֵבָה מְבִיאָה קָרְבָּן וְנֶאֱכָל, אָמַרְתָּ: לֹא כֵן, אִם אָמַרְתָּ בַּזָּכָר שֶׁכֵּן אִסּוּר אֶחָד, תֹּאמַר בַּנְּקֵבָה שֶׁשְּׁנֵי אִסּוּרִין. אָמַר רַבִּי נָתָן: "וְהַזָּב" - זֶהוּ רְאִיָּה רִאשׁוֹנָה, "אֶת זוֹבוֹ" - זֶהוּ רְאִיָּה שְׁנִיָּה. מִכָּאן וְאֵילֵךְ הֲרֵי רְאִיַּת זָכָר כִּרְאִיַּת נְקֵבָה, מָה רְאִיַּת נְקֵבָה דַּם נִדּוּת אֲפִלּוּ בְּאֹנֶס אַף רְאִיַּת זָכָר כֵּן. וְהָתַנְיָא: רַבִּי אֱלִיעֶזֶר אוֹמֵר: שְׁלִישִׁית בּוֹדְקִין אוֹתוֹ, רְבִיעִית אֵין בּוֹדְקִין אוֹתוֹ, בְּאֶתִים קָמִפַּלְגִּי, לְרַבִּי אֱלִיעֶזֶר "וְהַזָּב" - חַד, "אֶת" - תְּרֵי, "זוֹבוֹ" - תְּלַת, "רְבִיעִית" - אִתְּקַשׁ לַנְּקֵבָה.

{rרמז תקעr}  אָמַר רַב נַחְמָן אָמַר רַב: טֻמְטוּם וְאַנְדְּרוֹגִינוֹס שֶׁרָאוּ לֹבֶן אוֹ אֹדֶם - אֵין חַיָּבִין עֲלֵיהֶן עַל בִּיאַת מִקְדָּשׁ, וְאֵין שׂוֹרְפִין עֲלֵיהֶן אֶת הַתְּרוּמָה. רָאוּ לֹבֶן וְאֹדֶם כְּאַחַת - אֵין חַיָּבִין עֲלֵיהֶן עַל בִּיאַת מִקְדָּשׁ, אֲבָל שׂוֹרְפִין עֲלֵיהֶן אֶת הַתְּרוּמָה. שֶׁנֶּאֱמַר: "מִזָּכָר עַד נְקֵבָה תְּשַׁלֵּחוּ" - זָכָר וַדַּאי נְקֵבָה וַדָּאִית, אֲבָל טֻמְטוּם וְאַנְדְּרוֹגִינוֹס לֹא. אִי הָכִי תְּרוּמָה נַמֵּי לֹא לִשְׂרֹף, דִּכְתִיב: "וְהַזָּב אֶת זוֹבוֹ לַזָּכָר וְלַנְּקֵבָה" - זָכָר וַדַּאי נְקֵבָה וַדָּאִית, וְלֹא טֻמְטוּם וְאַנְדְּרוֹגִינוֹס. הַהוּא מִבָּעֵי לֵהּ לְכִדְרַבִּי יִצְחָק, דְּאָמַר רַבִּי יִצְחָק: "לַזָּכָר" - לְרַבּוֹת מְצֹרָע לְמַעְיְנוֹתָיו, "וְלַנְּקֵבָה" - לְרַבּוֹת מְצֹרַעַת לְמַעְיְנוֹתֶיהָ. הָא נַמֵּי מִבָּעֵי לֵהּ בְּמִי שֶׁיֵּשׁ לוֹ טָהֳרָה בַּמִּקְוֶה פְּרָט לִכְלִי חֶרֶס שֶׁאֵין לוֹ טָהֳרָה בַּמִּקְוֶה, דִּבְרֵי רַבִּי יוֹסִי הַגְּלִילִי. אִם כֵּן נִכְתּוֹב רַחֲמָנָא אָדָם. וְכִי תֵימָא אִי כְּתַב רַחֲמָנָא אָדָם הֲוָה אָמֵינָא כְּלֵי מַתָּכוֹת לֹא, מִ"כֹּל טָמֵא לַנָפֶשׁ" נָפְקָא, "מִזָּכָר עַד נְקֵבָה" לָמָּה לִי, לְכִדְרַב. וְאֵימָא כֻּלָּהּ לְכִדְרַב הוּא דְּאָתָא, אִם כֵּן נִכְתּוֹב רַחֲמָנָא "נְקֵבָה", מַאי "עַד נְקֵבָה" - עַד כָּל דָּבָר שֶׁיֵּשׁ לוֹ טָהֳרָה בַּמִּקְוֶה. אִי הָכִי כִּי אִטְּמֵי בִּשְׁאָר טֻמְאוֹת לֹא לִשָּׁלְחוּ, אֲמַר קְרָא: "מִזָכָר" - מִטֻּמְאָה הַפּוֹרֶשֶׁת מִזָּכָר. וְכָל הֵיכָא דְּכָתַב רַחֲמָנָא "זָכָר וּנְקֵבָה" לְמִעוּטֵי טֻמְטוּם וְאַנְדְּרוֹגִינוֹס הוּא, וְהָא גַּבֵּי עֲרָכִין דִּכְתִיב "זָכָר, וְאִם נְקֵבָה" - וְתַנְיָא: "הַזָּכָר" - וְלֹא טֻמְטוּם וְאַנְדְּרוֹגִינוֹס. יָכוֹל לֹא יְהֵא בְּעֵרֶךְ אִישׁ אֲבָל יְהֵא בְּעֵרֶךְ אִשָּׁה, תַּלְמוּד לוֹמַר: זָכָר וַדַּאי נְקֵבָה וַדָּאִית, אֲבָל לֹא טֻמְטוּם וְאַנְדְּרוֹגִינוֹס. טַעֲמָא דְּכָתַב רַחְמָנָא "זָכָר, וְאִם נְקֵבָה" הָא לָא כָּתַב רַחֲמָנָא מִזָּכָר עַד נְקֵבָה לֹא מְמַעֵט. הַהוּא מִבָּעֵי לֵיהּ לְחַלֵּק בֵּין עֵרֶךְ אִישׁ לְעֵרֶךְ אִשָּׁה.

{rרמז תקעאr}  "וְאִשָּׁה כִּי יָזוּב זוֹב דָּמָהּ יָמִים רַבִּים" - וַהֲלֹא שִׁבְעַת יְמֵי הַנִּדָּה הֵן, וְלָמָּה קוֹרֵא אוֹתָן "יָמִים רַבִּים", לְפִי שֶׁפָּרְשָׁה מִבַּעֲלָהּ וְהֵן יָמִים שֶׁל צַעַר לְפִיכָךְ קָרָא אוֹתָן "יָמִים רַבִּים". כַּיּוֹצֵא בּוֹ: "וַיְהִי בַיָּמִים הָרַבִּים הָהֵם" - עַל שֶׁהָיוּ יְמֵי צַעַר קוֹרֵא אוֹתָם "יָמִים רַבִּים". וְדִכְוָתָהּ: "וְיָמִים רַבִּים לְיִשְׂרָאֵל לְלֹא אֱלֹהֵי אֱמֶת וּלְלֹא כֹּהֵן מוֹרֶה וּלְלֹא תוֹרָה". וְדִכְוָתֵהּ: "וַיְהִי יָמִים רַבִּים וּדְבַר ה' הָיָה אֶל אֵלִיָּהוּ" - שְׁלשָׁה חֳדָשִׁים בָּרִאשׁוֹנָה וּשְׁלשָׁה חֳדָשִׁים בָּאַחֲרוֹנָה וּשְׁנֵים עָשָׂר בָּאֶמְצַע - הֲרֵי שְׁמוֹנָה עָשָׂר חֹדֶשׁ. וְכִי "רַבִּים" הֲווֹ, אֶלָּא עַל יְדֵי שֶׁהָיוּ שֶׁל צַעַר, קוֹרְאָם רַבִּים. וְדִכְוָתָהּ: "יָמִים רַבִּים שְׁמוֹנִים וּמְאַת יוֹם".

"וְהַנִּדָּה בְּנִדָּתָהּ" - אֵין כְּתִיב כָּאן, אֶלָּא "וְהַדָּוָה בְּנִדָּתָהּ" - צַעַר גָּדוֹל נָתַן הַקָּדוֹשׁ בָּרוּךְ הוּא לְאִשָּׁה זוֹ, שֶׁמֵּאַחַר שֶׁמְּשַׁמֶּרֶת שְׁלשֶׁת יְמֵי זִיבָה, יוֹשֶׁבֶת וּמְשַׁמֶּרֶת שִׁבְעַת יְמֵי נִדָּה. לְכָךְ כְּתִיב: "וְהַדָּוָה בְּנִדָּתָהּ". רַבִּי יוֹחָנָן בְּשֵׁם רַבִּי אֱלִיעֶזֶר בְּנוֹ שֶׁל רַבִּי יוֹסִי הַגְּלִילִי: וּמָה אִם הָאִשָּׁה הַזּוֹ, עַל יְדֵי שֶׁפָּרְשָׁה שְׁלשָׁה יָמִים, הַתּוֹרָה קוֹרֵא אוֹתָהּ דָּוָה, אָנוּ שֶׁפָּרַשְׂנוּ מִבֵּית חַיֵּינוּ וּמִבֵּית תִּפְאַרְתֵּנוּ וּמִמִּקְדָּשֵׁנוּ כַּמָּה יָמִים וְכַמָּה שָׁנִים, כַּמָּה יוֹבְלוֹת וְכַמָּה עִבּוּרִים - עַל אַחַת כַּמָּה וְכַמָּה. "כִּי יָזוּב זוֹב דָּמָהּ יָמִים רַבִּים, - שְׁלשָׁה יָמִים. הָא כֵּיצַד, הָאִשָּׁה הַזּוֹ טְמֵאָה שִׁבְעַת יָמִים וְנִטְהֶרֶת בַּיּוֹם הַשְּׁמִינִי, וְאִם רָאֲתָה דָּם בְּאוֹתוֹ יוֹם שׁוֹמֶרֶת יוֹם כְּנֶגֶד יוֹם וְנִטְהֶרֶת. חָזְרָה וְרָאֲתָה בַּיּוֹם הַתְּשִׁיעִי שׁוֹמֶרֶת אוֹתוֹ יוֹם וְשָׁבָה וְנִטְהֶרֶת. חָזְרָה וְרָאֲתָה בְּיוֹם עֲשִׂירִי שׁוֹמֶרֶת אוֹתוֹ יוֹם וְשָׁבָה וְנִטְהֶרֶת. הֲרֵי שְׁלשָׁה יָמִים שֶׁהֵן "יָמִים רַבִּים". אֲבָל אִם רָאֲתָה דָּם בְּיוֹם אַחַד עָשָׂר שֶׁהוּא יוֹם רְבִיעִי לְטָהֳרָתָהּ חוֹזֶרֶת לְטֻמְאָתָהּ וְשׁוֹמֶרֶת שִׁבְעַת יְמֵי נִדָּתָהּ מִתְּחִלָּתָהּ, שֶׁכָּךְ שָׁנוּ חֲכָמִים: אַחַד עָשָׂר יוֹם שֶׁבֵּין נִדָּה לְנִדָּה הֲלָכָה לְמשֶׁה מִסִּינַי. לְפִיכָךְ הָאִשָּׁה צְרִיכָה שֶׁתְּהֵא סוֹפֶרֶת חֲמִשָּׁה עָשָׂר יוֹם. כֵּיצַד הִיא עוֹשָׂה, שׁוֹמֶרֶת שִׁבְעַת יְמֵי נִדָּתָהּ, וְאַחַר כָּךְ סוֹפֶרֶת שִׁבְעָה נְקִיִּים וְנִטְהֶרֶת בַּיּוֹם הַשְּׁמִינִי וְטוֹבֶלֶת טְבִילָה חֲמוּרָה אַחַר שְׁקִיעַת הַחַמָּה וְהִיא מֻתֶּרֶת לְבַעֲלָהּ, שֶׁנֶּאֱמַר: "וְאִם טָהֲרָה מִזּוֹבָהּ". "וְאִשָּׁה כִּי יָזוּב זוֹב דָּמָהּ" - לָמָּה אִשָּׁה וְלֹא אִישׁ, לְשֶׁעָבַר הָיְתָה נוֹהֶגֶת בַּנָּשִׁים וּבָאֲנָשִׁים, שֶׁנֶּאֱמַר: "אִישׁ אִישׁ כִּי יִהְיֶה זָב מִבְּשָׂרוֹ". רַבִּי מֵאִיר אוֹמֵר: טֻמְאַת הָאִישׁ חֲמוּרָה הָיְתָה מִטֻּמְאַת הָאִשָּׁה, לָמָּה, שֶׁטֻּמְאַת הָאִשָּׁה סִימָן לְבָנִים, אֲבָל שֶׁל אִישׁ צַעַר הוּא, שֶׁנֶּאֱמַר: "וְזֹאת תִּהְיֶה טֻמְאָתוֹ בְּזוֹבוֹ רָר בְּשָׂרוֹ אֶת זוֹבוֹ אוֹ הֶחְתִּים בְּשָׂרוֹ מִזּוֹבוֹ" - דָּבָר שֶׁחָתוּם וְסָגוּר. לְשֶׁעָבַר הָיוּ הָאֲנָשִׁים רוֹאִים דָּמִים, עַד שֶׁעָמְדָה רָחֵל, שֶׁנֶּאֱמַר: "כִּי דֶּרֶךְ נָשִׁים לִי" - וְנִתַּן לָהּ. לְכָךְ נֶאֱמַר: "וְאִשָּׁה כִּי יָזוּב זוֹב דָּמָהּ". כָּךְ שָׁנוּ רַבּוֹתֵינוּ: עַל שָׁלשׁ עֲבֵרוֹת נָשִׁים מֵתוֹת בִּשְׁעַת לִדְתָּן, שֶׁאֵין הַשָּׂטָן מְקַטְרֵג אֶלָּא בִּשְׁעַת הַסַּכָּנָה. וּשְׁלָשְׁתָּן מִן הַתּוֹרָה: נִדָּה מִנַּיִן, "וְאִשָּׁה כִּי יָזוּב זוֹב דָּמָהּ", חַלָּה - דִּכְתִיב: "רֵאשִׁית עֲרִיסוֹתֵיכֶם חַלָּה" וְגוֹ', הַדְלָקַת הַנֵּר - דְּתָנוּ רַבָּנָן: מִנַּיִן שֶׁחַיָּב אָדָם לִהְיוֹת זָהִיר וְזָרִיז בְּהַדְלָקַת הַנֵּר, שֶׁנֶּאֱמַר: "וְקָרָאתָ לַשַּׁבָּת עֹנֶג" - זֶה הַדְלָקַת הַנֵּר. וְלָמָּה נִמְסַר (וְ)לָאִשָּׁה, אָמַר הַקָּדוֹשׁ בָּרוּךְ הוּא: הִיא כִּבְּתָה נֵרוֹ שֶׁל עוֹלָם, שֶׁנֶּאֱמַר: "נֵר (אֱלֹהִים) [ה'] נִשְׁמַת אָדָם", לְפִיכָךְ תִּשְׁמֹר מִצְוַת נֵר. הִיא טִמְּאָה חַלָּתוֹ שֶׁל עוֹלָם, זֶה אָדָם הָרִאשׁוֹן, דְּאָמַר רַבִּי יוֹסִי בֶּן קְצַרְתָּה: כָּאִשָּׁה הַזּוֹ שֶׁמְּקַשְׁקֶשֶׁת עִסָּתָהּ בַּמַּיִם, וְאַחַר כָּךְ: "וַיִּיצֶר ה' אֱלֹהִים", לְפִיכָךְ וְכוּ'. נִדָּה - אָמַר הַקָּדוֹשׁ בָּרוּךְ הוּא הִיא שָׁפְכָה דָּמוֹ שֶׁל אָדָם הָרִאשׁוֹן וְהִיא מִתְחַיֶּבֶת שֶׁתִּשָּׁפֵךְ דָּמָהּ, שֶׁנֶּאֱמַר: "שׁוֹפֵךְ דַּם הָאָדָם" וְגוֹ', תִּשְׁמֹר נִדָּתָהּ שֶׁתְּכַפֵּר לָהּ עַל הַדָּם שֶׁשָּׁפְכָה. לְפִיכָךְ הַקָּדוֹשׁ בָּרוּךְ הוּא מְדַמֶּה טֻמְאַת יִשְׂרָאֵל לְטֻמְאַת נִדָּה שֶׁנִּטְמֵאת וְנִטְהֶרֶת, כָּךְ עָתִיד הַקָּדוֹשׁ בָּרוּךְ  הוּא לְטַהֵר אֶת יִשְׂרָאֵל, שֶׁנֶּאֱמַר: "וְזָרַקְתִּי עֲלֵיכֶם מַיִם טְהוֹרִים וּטְהַרְתֶּם". דָּבָר אַחֵר: "כְּטֻמְאַת הַנִּדָּה הָיְתָה דַּרְכָּם לְפָנַי" - כְּטֻמְאַת הַנִּדָּה וְלֹא כְּטֻמְאַת הַמֵּת, הַמֵּת בַּבַּיִת אֵין כֹּהֵן גָּדוֹל נִכְנָס לְשָׁם, אֲבָל נִדָּה בַּבַּיִת כֹּהֵן גָּדוֹל נִכְנָס עִמָּהּ בַּבַּיִת וְיוֹשֵׁב עִמָּהּ עַל הָאִסְטְוָא וּבִלְבַד שֶׁלֹּא תְּהֵא מִתְנַדֶּדֶת. כָּךְ אִלּוּ נִמְשְׁלוּ יִשְׂרָאֵל לְטֻמְאַת הַמֵּת אֵין הַשְּׁכִינָה חוֹזֶרֶת עֲלֵיהֶם לְעוֹלָם. אֲבָל לְנִדָּה נִמְשְׁלוּ שֶׁהַכֹּהֵן עִמָּהּ בַּבַּיִת וְאֵינוֹ חוֹשֵׁשׁ, כָּךְ הַשְּׁכִינָה שׁוֹרָה עִם יִשְׂרָאֵל אַף עַל פִּי שֶׁהֵן טְמֵאִים, שֶׁנֶּאֱמַר: "הַשֹּׁכֵן אִתָּם בְּתוֹךְ טֻמְאֹתָם". בְּשָׁעָה שֶׁהָיוּ יִשְׂרָאֵל בְּמִצְרַיִם לֹא הָיוּ רוֹאוֹת נְשׁוֹתֵיהֶם [דַּם נִדּוּת] מִפְּנֵי אֵימַת מִצְרַיִם שֶׁהָיְתָה עֲלֵיהֶם, וְאַף מִשֶּׁיָּצְאוּ מִשָּׁם לֹא הָיוּ רוֹאוֹת בַּמִּדְבָּר שֶׁהַשְּׁכִינָה הָיְתָה בֵּינֵיהֶם. וְהַנָּשִׁים קִבְּלוּ אֶת הַתּוֹרָה תְּחִלָּה, שֶׁנֶּאֱמַר: "כֹּה תֹאמַר לְבֵית יַעֲקֹב" - אֵלּוּ הַנָּשִׁים, וְאַחַר כָּךְ: "וְתַגֵּיד לִבְנֵי יִשְׂרָאֵל" - אֵלּוּ הָאֲנָשִׁים. וְכֵן הוּא אוֹמֵר: "אֲיֻמָּה כַּנִּגְדָּלוֹת", עֲלֵיהֶן נֶאֱמַר: "גַּן נָעוּל, גַּל נָעוּל". אָמַר הַקָּדוֹשׁ בָּרוּךְ הוּא לְיִשְׂרָאֵל: בָּעוֹלָם הַזֶּה הֱיִיתֶם מִטַּהֲרִים וְחוֹזְרִים וּמִטַּמְּאִים, אֲבָל לֶעָתִיד לָבֹא אֲנִי מְטַהֵר אֶתְכֶם שֶׁלֹּא תִּטָּמְאוּ עוֹלָמִית, שֶׁנֶּאֱמַר: "וְזָרַקְתִּי עֲלֵיכֶם מַיִם טְהוֹרִים וּטְהַרְתֶּם" וְגוֹ'.


@ פָּרָשַׁת אַחֲרֵי

~ פרק טז

"וַיְדַבֵּר ה' אֶל משֶׁה אַחֲרֵי מוֹת שְׁנֵי בְּנֵי אַהֲרֹן". מַה תַּלְמוּד לוֹמַר, לְפִי שֶׁהוּא אוֹמֵר: "וַיִּקְחוּ בְנֵי אַהֲרֹן נָדָב וַאֲבִיהוּא", "בְנֵי אַהֲרֹן" - שֶׁלֹּא חָלְקוּ כָּבוֹד לְאַהֲרֹן. "נָדָב וַאֲבִיהוּא" - לֹא נָטְלוּ עֵצָה מִמּשֶׁה (שֶׁנֶּאֱמַר: "וַיִּקְחוּ"). "אִישׁ מַחְתָּתוֹ" - אִישׁ מֵעַצְמוֹ עָשָׂה, וְלֹא נָטְלוּ עֵצָה זֶה מִזֶּה. מִנַּיִן כְּשֵׁם שֶׁעֲבֵרַת שְׁנֵיהֶם שָׁוָה כָּךְ מִיתַת שְׁנֵיהֶם שָׁוָה, תַּלְמוּד לוֹמַר: "אַחֲרֵי מוֹת שְׁנֵי בְנֵי אַהֲרֹן בְּקָרְבָתָם לִפְנֵי ה' וַיָּמֻתוּ. רַבִּי יוֹסִי הַגְּלִילִי אוֹמֵר: עַל הַקְּרִיבָה מֵתוּ, וְלֹא מֵתוּ עַל הַהַקְרָבָה. רַבִּי עֲקִיבָא אוֹמֵר: כָּתוּב אֶחָד אוֹמֵר: "בְּקָרְבָתָם לִפְנֵי ה'", וְכָתוּב אֶחָד אוֹמֵר: "וַיַּקְרִיבוּ לִפְנֵי ה' אֵשׁ זָרָה", הִכְרִיעַ: "בְּהַקְרִבָם אֵשׁ זָרָה לִפְנֵי ה' בְּמִדְבַּר סִינַי", הֱוֵי אוֹמֵר: עַל הַהַקְרָבָה מֵתוּ, וְלֹא מֵתוּ עַל הַקְּרִיבָה בְּעַצְמָהּ.

"דַּבֵּר אֶל אַהֲרֹן אָחִיךָ וְאַל יָבֹא בְכָל עֵת". אֵין אָנוּ יוֹדְעִין מַה נֶּאֱמַר לוֹ בַּדִּבּוּר הָרִאשׁוֹן, רַבִּי אֶלְעָזָר בֶּן עֲזַרְיָה אוֹמֵר: מָשָׁל. לְמָה הַדָּבָר דּוֹמֶה, לְרוֹפֵא שֶׁנִּכְנַס אֵצֶל הַחוֹלֶה, אֲמַר לֵהּ: אַל תִּשְׁתֶּה צוֹנֵן וְאַל תִּשְׁכַּב בַּטַּחַב. בָּא אַחֵר וַאֲמַר לֵהּ: אַל תִּשְׁתֶּה צוֹנֵן וְאַל תִּשְׁכַּב בַּטַּחַב שֶׁמָּא תָּמוּת כְּדֶרֶךְ שֶׁמֵּת פְּלוֹנִי, זֶה זֵרְזוֹ יוֹתֵר מֵהָרִאשׁוֹן, לְכָךְ נֶאֱמַר: "דַּבֵּר אֶל אַהֲרֹן אָחִיךָ וְאַל יָבֹא". וְאִם בָּא מֵת הוּא, שֶׁנֶּאֱמַר: "וְאַל יָבֹא, וְלֹא יָמוּת" הָא אִם בָּא הוּא מֵת כְּדֶרֶךְ שֶׁמֵּתוּ בָּנָיו. לְכָךְ נֶאֱמַר: "אַחֲרֵי מוֹת שְׁנֵי בְנֵי אַהֲרֹן".

"וַיֹּאמֶר ה' אֶל משֶׁה דַּבֵּר אֶל אַהֲרֹן אָחִיךָ וְאַל יָבֹא", מִשּׁוּם רַבִּי יִשְׁמָעֵאל אָמְרוּ: הוֹאִיל וְנֶאֶמְרוּ שְׁנֵי דִּבְּרוֹת זֶה בְּצַד זֶה אֶחָד פָּתוּח וְאֶחָד סָתוּם, יְלַמְּדֵנוּ הַפָּתוּחַ עַל הַסָּתוּם: מַה פָּתוּחַ דִּבֵּר בְּיַד משֶׁה שֶׁיֹּאמַר לְאַהֲרֹן עַל בִּיאַת הַקֹּדֶשׁ, אַף סָתוּם כֵּן. וְאֵי זֶה, זֶה דִּבּוּר שֶׁל יַיִן וְשֵׁכָר, שֶׁנֶּאֱמַר: "וַאֲחֵיכֶם כָּל בֵּית יִשְׂרָאֵל יִבְכּוּ אֶת הַשְּׂרֵפָה אֲשֶׁר שָׂרַף ה'", "וַיְדַבֵּר ה' (אֶל משֶׁה וְ) אֶל אַהֲרֹן לֵאמֹר, יַיִן וְשֵׁכָר אַל תֵּשְׁתְּ".

"אָחִיךָ" בְּאַל יָבֹא, וְאֵין משֶׁה בְּאַל יָבֹא. אוֹ אָחִיךָ בְּאַל יָבֹא וְאֵין הַבָּנִים בְּאַל יָבֹא, אָמַר רַבִּי אֶלְעָזָר: וְדִין הוּא: וּמָה אִם מִי שֶׁנִּצְטַוָּה לָבֹא נִצְטַוָּה שֶׁלֹּא לָבֹא, מִי שֶׁלֹּא נִצְטַוָּה לָבֹא אֵינוֹ דִּין שֶׁנִּצְטַוָּה שֶׁלֹּא לָבֹא. תְּמִימִים יוֹכִיחוּ, שֶׁנִּצְטַוּוּ לָבֹא אֶל אֹהֶל מוֹעֵד, נִצְטַוּוּ לָבֹא שֶׁלֹּא שְּׁתוּיֵי יַיִן. אֲבָל בַּעֲלֵי מוּמִין שֶׁלֹּא נִצְטַוּוּ לָבֹא לֹא נִצְטַוּוּ שֶׁלֹּא לָבֹא שְׁתוּיֵי יַיִן. אַף כָּאן הַמִּצֻוֶּה נִצְטַוָּה. תַּלְמוּד לוֹמַר: "דַּבֵּר אֶל אַהֲרֹן אָחִיךָ" - שֶׁאֵין תַּלְמוּד לוֹמַר "אָחִיךָ", וְלָמָּה נֶאֱמַר "אָחִיךָ", לְרַבּוֹת אֶת הַבָּנִים.

"וְאַל יָבֹא בְכָל עֵת" - [זֶה יוֹם הַכִּפּוּרִים]. אָמַר רַבִּי יְהוּדָה: צַעַר גָּדוֹל הָיָה לוֹ לְמשֶׁה בְּדָבָר זֶה, אָמַר אוֹי לִי, שֶׁמָּא נִדְחַף אַהֲרֹן מִמְּחִיצָתוֹ. "בְּכָל עֵת" - יֵשׁ עֵת לְשָׁעָה, יֵשׁ עֵת לַיּוֹם, יֵשׁ עֵת לְשָׁנָה, יֵשׁ עֵת לִשְׁתֵּים עֶשְׂרֵה שָׁנָה, יֵשׁ עֵת לְשִׁבְעִים שָׁנָה, יֵשׁ עֵת לְעוֹלָם, יֵשׁ עֵת לְשָׁעָה - "וְאַל יָבֹא בְכָל עֵת", יֵשׁ עֵת לְיוֹם - וּמַיִם בִּמְּשׂוּרָה תִשְׁתֶּה וְגוֹ' [מֵעֵת עַד עֵת תִּשְׁתֶּה]. יֵשׁ עֵת לְשָׁנָה - "וַיְהִי לִתְשׁוּבַת הַשָּׁנָה לְעֵת צֵאת הַמְּלָכִים". יֵשׁ עֵת לִשְׁתֵּים עֶשְׂרֵה שָׁנָה - "עַד עֵת בֹּא דְּבָרוֹ". יֵשׁ עֵת לְשִׁבְעִים שָׁנָה - "כִּי לְפִי מְלֹאת לְבָבֶל שִׁבְעִים שָׁנָה", וְאוֹמֵר: "עַד בֹּא עֵת אַרְצוֹ". יֵשׁ עֵת לְעוֹלָם - "נָתַתָּה שִׂמְחָה בְלִבִּי מֵעֵת דְּגָנָם וְתִירוֹשָׁם רָבּוּ". אָמַר לוֹ הַקָּדוֹשׁ בָּרוּךְ  הוּא לְמשֶׁה: לֹא כְּשֵׁם שֶׁאַתָּה סָבוּר, לֹא עֵת לְשָׁעָה וְלֹא עֵת לְיוֹם וְלֹא עֵת לְשָׁנָה וְלֹא עֵת לִשְׁתֵּים עֶשְׂרֵה שָׁנָה וְלֹא עֵת לְשִׁבְעִים שָׁנָה וְלֹא עֵת לְעוֹלָם, אֶלָּא בְּכָל עֵת שֶׁהוּא רוֹצֶה, וּבִלְבַד שֶׁיְּהֵא נִכְנָס בַּסֵּדֶר הַזֶּה.

"בְּזֹאת יָבֹא אַהֲרֹן". רַבִּי יוּדָן אָמַר: כֹּהֵן גָּדוֹל בִּכְנִיסָתוֹ לְבֵית קֹדֶשׁ הַקָּדָשִׁים חֲבִילוֹת שֶׁל מִצְוֹת הָיוּ בְּיָדוֹ: בִּזְכוּת הַתּוֹרָה - "וְזֹאת הַתּוֹרָה". בִּזְכוּת הַמִּילָה - "זֹאת בְּרִיתִי אֲשֶׁר תִּשְׁמְרוּ". בִּזְכוּת שַׁבָּת - "אַשְׁרֵי אֱנוֹשׁ יַעֲשֶׂה זֹּאת וְגוֹ' שֹׁמֵר שַׁבָּת מֵחַלְּלוֹ". בִּזְכוּת יְרוּשָׁלַיִם - "זֹאת יְרוּשָׁלַיִם בְּתוֹךְ הַגּוֹיִם". בִּזְכוּת שְׁבָטִים - "וְזֹאת אֲשֶׁר דִּבֶּר לָהֶם אֲבִיהֶם". בִּזְכוּת יְהוּדָה - "וְזֹאת לִיהוּדָה". בִּזְכוּת יִשְׂרָאֵל - "זֹאת קוֹמָתֵךְ דָּמְתָה לְתָמָר". בִּזְכוּת תְּרוּמָה - "וְזֹאת הַתְּרוּמָה", בִּזְכוּת מַעֲשֵׂר - "וּבְחָנוּנִי נָא בָּזֹאת". בִּזְכוּת הַקָּרְבָּנוֹת - "בְּזֹאת יָבֹא אַהֲרֹן". רַבִּי יְהוּדָה בְּר' אִלְעַאי אוֹמֵר: בְּשְׁלֹשִׁים וְשִׁשָּׁה זַגִּין בְּשְׁלֹשִׁים וְשִׁשָּׁה רִמּוֹנִים. וְרַבָּנָן אָמְרִי: בְּשִׁבְעִים וּשְׁנַיִם זַגִּין וּבְשִׁבְעִים וּשְׁנַיִם רִמּוֹנִים. חֲנַנְיָא בֶּן חֲכִינַאי וְרַבִּי שִׁמְעוֹן בֶּן יוֹחַאי הָלְכוּ לִלְמֹד תּוֹרָה אֵצֶל רַבִּי עֲקִיבָא בִּבְנֵי בְרַק. שָׁהוּ שָׁם שְׁלֹשׁ עֶשְׂרֵה שָׁנָה. רַבִּי שִׁמְעוֹן בֶּן יוֹחַאי מְשַׁלֵּחַ וְיָדַע מַה בְּגוֹ בֵּיתָא. רַבִּי חֲנִינָא בֶּן חֲכִינַאי לֹא הֲוָה יָדַע מַה בְּגוֹ בֵּיתָא. שָׁלְחָה לוֹ אִשְׁתּוֹ: בִּתְּךָ בָּגְרָה, בּוֹא וְהַשִּׂיאָהּ. וְאַף עַל פִּי כֵן [לֹא הָלַךְ] צָפָה רַבִּי עֲקִיבָא בְּרוּחַ הַקֹּדֶשׁ וְאָמַר: כָּל מִי שֶׁיֵּשׁ לוֹ בַּת בּוֹגֶרֶת, יֵלֵךְ וְיַשִּׂיאֶנָּה. קָם, נְסַב רְשׁוּת וַאֲזַל, אֲזַל, בָּעִי לְעַיֵּל לְגוֹ בֵּיתֵהּ וְאַשְׁכַּח דְּפָנְיֵי לְזָוִית אוֹחֲרֵי. מָה עֲבַד, אֲזַל יְתִיב עַל מַלֵּתְהוֹן דִּנְשַׁיָּא, וְשָׁמַע קָלָא דְּטַלְיְתָא אָמְרִין: בַּת חֲכִינַאי מַלְּתִי קוּלְתִיךְ וְסָק לָךְ. מֶה עָשָׂה, הָיָה מְהַלֵּךְ אַחֲרֶיהָ, עַד שֶׁנִּכְנְסָה לְתוֹךְ בֵּיתוֹ, נִכְנַס אַחֲרֶיהָ פִּתְאוֹם, לֹא הִסְפִּיקָה אִשְׁתּוֹ לִרְאוֹתוֹ עַד שֶׁיָּצְאָה נִשְׁמָתָהּ. אָמַר לְפָנָיו: רִבּוֹנוֹ שֶׁל עוֹלָם, עֲנִיָּה זוֹ - זוֹ שְׂכָרָהּ לְאַחַר שְׁלֹשׁ עֶשְׂרֵה שָׁנָה שֶׁהִמְתִּינָה. בְּאוֹתָהּ שָׁעָה חָזְרָה נַפְשָׁהּ לְגוּפָהּ. אָמַר רַבִּי שִׁמְעוֹן בֶּן יוֹחַאי: אַרְבָּעָה דְּבָרִים הַקָּדוֹשׁ  בָּרוּךְ הוּא שׂוֹנְאָן וַאֲנִי אֵינִי אוֹהֲבָן: הָאוֹחֵז בָּאַמָּה וּמַשְׁתִּין, וְהַמְשַׁמֵּשׁ מִטָּתוֹ עָרֹם, וְהָאוֹמֵר דָּבָר שֶׁבֵּינוֹ לְבֵין אִשְׁתּוֹ בְּפַרְהֶסְיָא, וְהַנִּכְנָס לְבֵיתוֹ פִּתְאוֹם, וְכָל שֶׁכֵּן לְתוֹךְ בֵּיתוֹ שֶׁל חֲבֵרוֹ. רַב אָמַר: אַל תִּכָּנֵס לָעִיר פִּתְאוֹם, וְאַל תִּכָּנֵס לְבַיִת פִּתְאוֹם, בִּתְּךָ בָּגְרָה - שַׁחְרֵר עַבְדְּךָ וּתְנָהּ לוֹ. רַבִּי יוֹחָנָן בְּרַבִּי, כַּד הֲוָה סְלִיק לְמִשְׁאַל שְׁלָמֵהּ דְּרַבִּי חֲנִינָא, הֲוָה מְבַעְבֵּעַ, עַל שֵׁם: "וְנִשְׁמַע קוֹלוֹ". "בְּזֹאת יָבֹא אַהֲרֹן" - רַבִּי בֶּרֶכְיָה בְּשֵׁם רַבִּי לֵוִי: "בְּזֹאת" - הַכָּתוּב מְבַשְּׂרוֹ, שֶׁהוּא חַי אַרְבַּע מֵאוֹת וְעֶשֶׂר שָׁנִים. וְכִי תַּעֲלֶה עַל דַּעְתְּךָ, שֶׁאַהֲרֹן חַי אַרְבַּע מֵאוֹת שָׁנָה וְעֶשֶׂר שָׁנִים. אֶלָּא מִקְדָּשׁ רִאשׁוֹן, עַל יְדֵי שֶׁשִּׁמְּשׁוּ בּוֹ בֶּאֱמוּנָה, שִׁמְּשׁוּ בּוֹ שְׁמוֹנָה כֹּהֲנִים, הוּא וּבְנוֹ וּבֶן בְּנוֹ. מִקְדָּשׁ שֵׁנִי - שְׁמֹנִים וּשְׁתַּיִם, וְיֵשׁ אוֹמְרִים שְׁמֹנִים וְאַרְבָּעָה, וּמֵהֶן שִׁמֵּשׁ שִׁמְעוֹן הַצַּדִּיק אַרְבָּעִים וְחָמֵשׁ שָׁנָה. כֵּיוָן שֶׁחָזְרוּ לִהְיוֹת מוֹכְרִין אוֹתוֹ בְּדָמִים, הָיוּ שְׁנוֹתֵיהֶם מִתְקַצְּרוֹת. מַעֲשֶׂה בְּאֶחָד שֶׁשִּׁלַח בְּיַד בְּנוֹ שְׁתֵּי מִדּוֹת שֶׁל כֶּסֶף מְלֵאוֹת כֶּסֶף וּמַחֲקֵיהֶן כֶּסֶף. עָמַד אֶחָד וְשִׁלַּח בְּיַד בְּנוֹ שְׁתֵּי מִדּוֹת שֶׁל זָהָב מְלֵאוֹת וּמַחֲקֵיהֶם שֶׁל זָהָב. אָמְרוּ: כָּפָה סְיָח אֶת הַמְּנוֹרָה. רַבִּי אַחָא הֲוָה קְרִי עֲלֵיהוֹן: "יִרְאַת ה' תּוֹסִיף יָמִים - אֵלּוּ שֶׁשִּׁמְּשׁוּ בְּמִקְדָּשׁ רִאשׁוֹן, "וּשְׁנוֹת רְשָׁעִים תִּקְצֹרְנָה" - אֵלּוּ שֶׁשִּׁמְּשׁוּ בְּמִקְדָּשׁ שֵׁנִי. רַבִּי חֲנַנְיָה, חַבְרֵיהוֹן דְּרַבָּנָן: מִפְּנֵי מָה כֹּהֵן מְשַׁמֵּשׁ בִּשְׁמוֹנָה בְּגָדִים, אֶלָּא כְּנֶגֶד הַמִּילָה שֶׁהִיא לִשְׁמוֹנָה יָמִים, הָדָא הוּא דִּכְתִיב: "בְּרִיתִי הָיְתָה אִתּוֹ". רַבִּי סִימוֹן בְּשֵׁם רַבִּי יְהוֹשֻׁעַ בֶּן לֵוִי: מִפְּנֵי מָה אֵין כֹּהֵן גָּדוֹל מְשַׁמֵּשׁ בְּבִגְדֵי זָהָב בְּיוֹם הַכִּפּוּרִים, אֶלָּא שֶׁאֵין קָטֵגוֹר נַעֲשֶׂה סָנֵגוֹר, שֶׁלֹּא לִתֵּן פִּתְחוֹן פֶּה לַשָּׂטָן לְקַטְרֵג וְלוֹמַר: אֶתְמוֹל עָשׂוּ לָהֶם אֱלֹהֵי זָהָב, וְהַיּוֹם מְשַׁמְּשִׁין לְפָנֶיךָ בְּבִגְדֵי זָהָב, רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי אוֹמֵר: בִּשְׁבִיל לָחוּס עַל מָמוֹנָם שֶׁל יִשְׂרָאֵל. רַבִּי לֵוִי אוֹמֵר: מִפְּנֵי גַּאֲוָה, עַל שֵׁם: "אַל תִּתְהַדַּר לִפְנֵי מֶלֶךְ". "בְּפַר בֶּן בָּקָר" - זֶה אַבְרָהָם אָבִינוּ, עַל שֵׁם: "וְאֶל הַבָּקָר רָץ אַבְרָהָם". "וְאַיִל לְעוֹלָה" - בִּזְכוּת יִצְחָק, עַל שֵׁם: "וְהִנֵּה אַיִל אַחַר נֶאֱחַז". "עֵז" - בִּזְכוּת יַעֲקֹב, שֶׁנֶּאֱמַר: "לֵךְ נָא אֶל הַצֹּאן וְקַח לִי מִשָּׁם שְׁנֵי גְּדָיֵי עִזִּים טוֹבִים" - טוֹבִים לְךָ וְטוֹבִים לְבָנֶיךָ. טוֹבִים לְךָ - שֶׁעַל יְדֵיהֶם תְּקַבֵּל אֶת הַבְּרָכוֹת, טוֹבִים לְבָנֶיךָ - שֶׁעַל יְדֵיהֶם מִתְכַּפֵּר לָהֶם בְּיוֹם הַכִּפּוּרִים, הָדָא הוּא דִכְתִיב: "כִּי בַיּוֹם הַזֶּה יְכַפֵּר עֲלֵיכֶם" וְגוֹ'. אֵין לִי אֶלָּא אָבוֹת, אִמָּהוֹת מִנַּיִן, תַּלְמוּד לוֹמַר: "בַּד בְּבַד". רַבִּי בֶּרֶכְיָה וְר' יִרְמְיָה בְּשֵׁם רַבִּי חִיָּא בַּר אַבָּא אָמַר: כְּשֵׁרוּת שֶׁל מַעְלָה כָּךְ שֵׁרוּת שֶׁל מַטָּה: מַה שֵּׁרוּת שֶׁל מַעְלָה: "אִישׁ אֶחָד בְּתוֹכָם לָבוּשׁ בַּדִּים, כָּךְ שֵׁרוּת שֶׁל מַטָּה: "כְּתֹנֶת בַּד קֹדֶשׁ" וְגוֹ'. "וּלְבֵשָׁם" - תָּנֵי רַבִּי חִיָּא: מְלַמֵּד, שֶׁטְּעוּנִין גְּנִיזָה וְאֵינָן כְּשֵׁרִין לְיוֹם הַכִּפּוּרִים אַחֵר. וְרַבִּי דּוֹסָא אוֹמֵר: כְּשֵׁרִין הֵן לְכֹהֵן הֶדְיוֹט: (שֶׁנֶּאֱמַר:) "וְכָל אָדָם לֹא יִהְיֶה בְּאֹהֶל מוֹעֵד" וְגוֹ'. בַּשָּׁנָה שֶׁמֵּת בָּהּ שִׁמְעוֹן הַצַּדִּיק, אָמַר לָהֶם: בְּשָׁנָה זוֹ הוּא מֵת. אָמְרוּ לוֹ: מִנַּיִן אַתָּה יוֹדֵעַ, אָמַר: בְּכָל שָׁנָה וְשָׁנָה זָקֵן אֶחָד לָבוּשׁ לְבָנִים נִכְנַס עִמִּי וְיָצָא עִמִּי, שָׁנָה זוֹ נִכְנַס עִמִּי וְלֹא יָצָא עִמִּי, אָמַר רַבִּי אַבָּהוּ: וּמִי יֹאמַר שֶׁאָדָם הָיָה, וַהֲלֹא הַקָּדוֹשׁ בָּרוּךְ הוּא נִכְנַס עִמּוֹ וְיָצָא עִמּוֹ בִּכְבוֹדוֹ. אָמַר רַבִּי אַבָּהוּ: וְכֹהֵן גָּדוֹל לֹא אָדָם הָיָה. אֶלָּא כְּהַהִיא דְּאָמַר רַבִּי פִּינְחָס: בְּשָׁעָה שֶׁהָיָה רוּחַ הַקֹּדֶשׁ שׁוֹרָה עָלָיו הָיוּ פָּנָיו בּוֹעֲרוֹת כְּלַפִּידִים, הָדָא הוּא דִכְתִיב: "כִּי שִׂפְתֵי כֹהֵן יִשְׁמְרוּ דַּעַת וְתוֹרָה יְבַקְּשׁוּ מִפִּיהוּ כִּי מַלְאַךְ ה' צְבָאוֹת הוּא".

"וְאַל יָבֹא בְכָל עֵת" - בְּיוֹם הַכִּפּוּרִים. "אֶל הַקֹּדֶשׁ" - לְרַבּוֹת שְׁאָר יְמוֹת הַשָּׁנָה. וְאָמַר רַבִּי אֶלְעָזָר: וְדִין הוּא: וּמָה אִם עַל יוֹם שֶׁנִּצְטַוָּה לָבֹא נִצְטַוָּה שֶׁלֹּא לָבֹא, עַל יוֹם שֶׁלֹּא נִצְטַוָּה לָבֹא אֵינוֹ דִּין שֶׁנִּצְטַוָּה שֶׁלֹּא לָבֹא. יִשְׂרָאֵל יוֹכִיחוּ, שֶׁנִּצְטַוּוּ לָבֹא בָּרְגָלִים וְנִצְטַוּוּ שֶׁלֹּא לָבֹא רֵיקָנִין, אֲבָל בִּשְׁאָר יְמוֹת הַשָּׁנָה שֶׁלֹּא נִצְטַוּוּ לָבֹא לֹא נִצְטַוּוּ לָבֹא (אֶלָּא) [שֶׁלֹּא] רֵיקָנִין. אַף כָּאן עַל יוֹם שֶׁנִּצְטַוָּה נִצְטַוָּה. תַּלְמוּד לוֹמַר: "אֶל הַקֹּדֶשׁ" - לְרַבּוֹת שְׁאָר יְמוֹת הַשָּׁנָה. "מִבֵּית לַפָּרֹכֶת" - לְהַזְהִיר עַל כָּל הַבַּיִת. יָכוֹל עַל כָּל הַבַּיִת בְּמִיתָה, תַּלְמוּד לוֹמַר: "אֶל פְּנֵי הַכַּפֹּרֶת אֲשֶׁר עַל הָאָרֹן וְלֹא יָמוּת. הָא כֵּיצַד, "אֶל פְּנֵי הַכַּפֹּרֶת" בְּמִיתָה, וּשְׁאָר כָּל הַבַּיִת בְּאַזְהָרָה. דָּבָר אַחֵר: "אֶל פְּנֵי הַכַּפֹּרֶת" אֲשֶׁר עַל הָאָרֹן" - מַה תַּלְמוּד לוֹמַר, שֶׁיָּכוֹל יְהֵא כִּסּוּי לָאָרוֹן, תַּלְמוּד לוֹמַר: "כַּפֹּרֶת" - כַּפֹּרֶת לָאָרוֹן וְאֵין כִּסּוּי לָאָרוֹן. יָכוֹל לֹא יְהֵא כִּסּוּי לָאָרוֹן אֲבָל יְהֵא דָּבָר חוֹצֵץ בֵּין כַּפֹּרֶת לָעֵדוּת, תַּלְמוּד לוֹמַר: "וְכִסָּה עֲנַן הַקְּטֹרֶת אֶת הַכַּפֹּרֶת אֲשֶׁר עַל הָעֵדוּת" - הָא אֵין דָּבָר חוֹצֵץ בֵּין כַּפֹּרֶת לָעֵדוּת. "וְלֹא יָמוּת" - הֲרֵי זֶה עֹנֶשׁ. "כִּי בֶּעָנָן אֵרָאֶה עַל הַכַּפֹּרֶת" - הֲרֵי זֶה אַזְהָרָה. יָכוֹל עֹנֶשׁ וְאַזְהָרָה נֶאֶמְרוּ קֹדֶם לְמִיתַת בְּנֵי אַהֲרֹן, תַּלְמוּד לוֹמַר: "אַחֲרֵי מוֹת שְׁנֵי בְּנֵי אַהֲרֹן". יָכוֹל שְׁנֵיהֶם נֶאֶמְרוּ לְאַחַר מִיתַת בְּנֵי אַהֲרֹן, תַּלְמוּד לוֹמַר: "כִּי בֶּעָנָן אֵרָאֶה עַל הַכַּפֹּרֶת". הָא כֵּיצַד, אַזְהָרָה נֶאֱמַר קֹדֶם לְמִיתַת בְּנֵי אַהֲרֹן, עֹנֶשׁ נֶאֱמַר לְאַחַר מִיתַת בְּנֵי אַהֲרֹן.

תָּנוּ רַבָּנָן: שֶׁבַע הַזָּאוֹת שֶׁבַּפָּרָה, שֶׁעֲשָׂאָן בֵּין לֹא לִשְׁמָן בֵּין שֶׁלֹּא מְכֻוָּנוֹת - פְּסוּלוֹת. שֶׁבִּפְנִים וְשֶׁל מְצֹרָע, שֶׁלֹּא לִשְׁמָן - פְּסוּלוֹת, שֶׁלֹּא מְכֻנּוֹת - כְּשֵׁרוֹת. וְהָתַנְיָא גַּבֵּי פָּרָה: שֶׁלֹּא לִשְׁמָן - פְּסוּלוֹת, שֶׁלֹּא מְכֻוָּנוֹת כְּשֵׁרוֹת, אָמַר רַב חִסְדָּא: לָא קַשְׁיָא, הָא רַבִּי יְהוּדָה הָא רַבָּנָן. דְּתַנְיָא: מְחֻסְּרֵי כַּפָּרָה שֶׁנִּכְנְסוּ לַעֲזָרָה, בְּשׁוֹגֵג - חַיָּב חַטָּאת, בְּמֵזִיד - עָנוּשׁ כָּרֵת. וְאֵין צָרִיךְ לוֹמַר טְבוּל יוֹם וּשְׁאָר כָּל הַטְּמֵאִים וְהַטְּהוֹרִים שֶׁנִּכְנְסוּ לְפָנִים מִמְּחִיצָתָן לַהֵיכָל - כֻּלָּם בְּאַרְבָּעִים. "מִבֵּית לַפָּרֹכֶת אֶל פְּנֵי הַכַּפֹּרֶת" - בְּמִיתָה. רַבִּי יְהוּדָה אוֹמֵר: לַהֵיכָל כֻּלּוֹ וּמִבֵּית לַפָּרֹכֶת - בְּאַרְבָּעִים, וְאֶל פְּנֵי הַכַּפֹּרֶת בְּמִיתָה. בְּמַאי קָא מִפַּלְגִּי, בְּהַאי קְרָא: "וַיֹּאמֶר ה' אֶל משֶׁה דַּבֵּר אֶל אַהֲרֹן אָחִיךָ" וְגוֹ' - רַבָּנָן סָבְרִי: "אֶל הַקֹּדֶשׁ" - בְּלֹא יָבֹא, "מִבֵּית לַפָּרֹכֶת וְאֶל פְּנֵי הַכַּפֹּרֶת" - בְּלֹא יָמוּת. וְרַבִּי יְהוּדָה סָבַר: "אֶל הַקֹּדֶשׁ מִבֵּית לַפָּרֹכֶת" - בְּלֹא יָבֹא, "וְאֶל פְּנֵי הַכַּפֹּרֶת" - בְּלֹא יָמוּת. מַאי טַעֲמָא דְּרַבָּנָן, אִי סָלְקָא דַּעְתָּךְ כִּדְקָאָמַר רַבִּי יְהוּדָה, לִכְתּוֹב רַחֲמָנָא "אֶל הַקֹּדֶשׁ וְאֶל פְּנֵי הַכַּפֹּרֶת" וְלֹא בָּעֵי "מִבֵּית לַפָּרֹכֶת", וַאֲנָא אָמֵינָא: אַהֵיכָל מִחַיֵּב, מִבֵּית לַפָּרֹכֶת מִבָּעְיָא. "מִבֵּית לַפָּרֹכֶת" דְּכָתַב רַחֲמָנָא לָמָּה לִי, שְׁמַע מִנַּהּ בְּמִיתָה. וְר' יְהוּדָה, אִי כְּתַב רַחֲמָנָא "אֶל הַקֹּדֶשׁ" וְלֹא כָּתַב "אֶל מִבֵּית לַפָּרֹכֶת", הֲוָה אָמֵינָא: מַאי "קֹדֶשׁ", מִבֵּית לַפָּרֹכֶת, אֲבָל הֵיכָל לָאו נַמֵּי לֹא. וְרַבָּנָן, הַהוּא לֹא מָצִית אָמַרְתָּ, דְּהֵיכָל כֻּלּוֹ אִיקְרִי קֹדֶשׁ, דִּכְתִיב: "וְהִבְדִּילָה הַפָּרֹכֶת לָכֶם בֵּין הַקֹּדֶשׁ וּבֵין קֹדֶשׁ הַקֳּדָשִׁים". וְר' יְהוּדָה מַאי טַעֲמָא, אִי סָלְקָא דַּעְתָּךְ כִּדְקָאָמְרִי רַבָּנָן, לִכְתּוֹב רַחֲמָנָא "אֶל הַקֹּדֶשׁ וּמִבֵּית לַפָּרֹכֶת" וְלֹא בָּעֵי "אֶל פְּנֵי הַכַּפֹּרֶת", וַאֲנָא אָמֵינָא: מִבֵּית לַפָּרֹכֶת בְּמִיתָה, אֶל פְּנֵי הַכַּפֹּרֶת מִבָּעְיָא. "אֶל פְּנֵי הַכַּפֹּרֶת" דְּכָתַב רַחֲמָנָא לָמָּה לִי, שְׁמַע מִנַהּ: "אֶל פְּנֵי הַכַּפֹּרֶת" - בַּמִּיתָה, "מִבֵּית לַפָּרֹכֶת" - בְּאַזְהָרָה. וְרַבָּנָן, אִין הָכֵי נָמֵי דְּלָא צָרִיךְ, וְהָא דְּכָתַב "אֶל פְּנֵי הַכַּפֹּרֶת" לְמִעוּטֵי דֶּרֶךְ מְשֻׁפָּע. כִּדְתָנָא דְּבֵי רַבִּי אֱלִיעֶזֶר בֶּן יַעֲקֹב: "אֶל פְּנֵי הַכַּפֹּרֶת קֵדְמָה" - זֶה בָּנָה אָב כָּל מָקוֹם שֶׁנֶּאֱמַר "פְּנֵי" אֵינוֹ אֶלָּא פְּנֵי קָדִים. וּלְר' יְהוּדָה דְּאָמַר "אֶל פְּנֵי הַכַּפֹּרֶת" - הַכַּפֹּרֶת דַּוְקָא, "וְהִזָּה אֶל נֹכַח" נַמֵּי דַּוְקָא. וְרַבָּנָן, (אִי מֵהָתָם) [מִדְּהָתָם] לָאו דַּוְקָא הָכָא נַמֵּי לָאו דַּוְקָא. מַתְקִיף לָהּ רַב יוֹסֵף: לְרַבִּי יְהוּדָה מִדְּ"אֶל פְּנֵי" דַּוְקָא "עַל" (נֹכַח) נַמֵּי דַּוְקָא, אֶלָּא בְּמִקְדָּשׁ שֵׁנִי דְּלֹא הֲווּ אָרוֹן וְכַפֹּרֶת הָכֵי נַמֵּי דְּלָא עָבִיד הַזָּאוֹת, אָמַר רַבָּה בַּר עוּלָא: אֲמַר קְרָא: "וְכִפֶּר אֶת מִקְדַּשׁ הַקֹּדֶשׁ" - מָקוֹם מְקֻדָּשׁ לַקֹּדֶשׁ. רָבָא אָמַר: הָא וְהָא רַבָּנָן, הָא דְּקָאֵי מִזְרָח וּמַעֲרָב וַאֲדִי הָא דְּקָאֵי צָפוֹן וְדָרוֹם וַאֲדִי. אָמַר מַר: "וְשֶׁבִּפְנִים וְשֶׁבַּמְצֹרָע, שֶׁלֹּא לִשְׁמָן - פְּסוּלוֹת, שֶׁלֹּא מְכֻוָּנוֹת - כְּשֵׁרוֹת. "וְהָתַנְיָא": בֵּין שֶׁלֹּא לִשְׁמָן בֵּין שֶׁלֹּא מְכֻוָּנוֹת כְּשֵׁרוֹת, אָמַר רָבָא: כָּאן לְהַכְשִׁיר, כָּאן לְהַרְצוֹת.

תָּנוּ רַבָּנָן: "וְנָתַן אֶת הַקְּטֹרֶת עַל הָאֵשׁ לִפְנֵי ה'" - שֶׁלֹּא יְתַקֵּן מִבַּחוּץ וְיַכְנִיס. לְהוֹצִיא מִלִּבָּן שֶׁל צְדוֹקִין שֶׁהָיוּ אוֹמְרִים: יְתַקֵּן בַּחוּץ וְיַכְנִיס, מַאי דָּרוּשׁ, "כִּי בֶּעָנָן אֵרָאֶה עַל הַכַּפֹּרֶת". אָמְרוּ חֲכָמִים: וַהֲלֹא כְּבָר נֶאֱמַר: "וְנָתַן אֶת הַקְּטֹרֶת עַל הָאֵשׁ לִפְנֵי ה'". אִם כֵּן לָמָּה נֶאֱמַר: "כִּי בֶּעָנָן", מְלַמֵּד שֶׁנּוֹתֵן בָּהּ מַעֲלֶה עָשָׁן. וּמִנַּיִן שֶׁנּוֹתֵן בָּהּ מַעֲלֶה עָשָׁן, תַּלְמוּד לוֹמַר: "וְכִסָּה עֲנַן הַקְּטֹרֶת וְגוֹ' וְלֹא יָמוּת" - הָא לֹא נָתַן בָּהּ מַעֲלֶה עָשָׁן אוֹ שֶׁחִסֵּר אַחַת מִכָּל סַמָּנֶיהָ חַיָּב מִיתָה, תַּלְמוּד לוֹמַר: "וְכִסָּה". הַאי מִ"וְכֵן יַעֲשֶׂה לְאֹהֶל מוֹעֵד הַשּׁוֹכֵן אִתָּם" נָפְקָא, הָכִי קָאָמַר: אֵין לִי אֶלָּא בְּיוֹם הַכִּפּוּרִים, בִּשְׁאָר יְמוֹת הַשָּׁנָה מִנַּיִן, תַּלְמוּד לוֹמַר: וְכִסָּה. רַב אַשִּׁי אָמַר: חַד לְמִצְוָה, וְחַד לְעַכֵּב. רָבָא אָמַר: חַד לְעֹנֶשׁ, וְחַד לְאַזְהָרָה. דְּתַנְיָא: רַבִּי אֱלִיעֶזֶר אוֹמֵר: "וְלֹא יָמוּת" - זֶה עֹנֶשׁ, "כִּי בֶּעָנָן אֵרָאֶה" - זֶה אַזְהָרָה וְכוּ' כְּדִלְעֵיל. עַד תַּלְמוּד לוֹמַר: "כִּי בֶּעָנָן אֵרָאֶה" - וַעֲדַיִן לֹא נִרְאָה. אֶלָּא מַאי טַעֲמָא אֵעָנֵשׁ, כְּדִתְנָן: "רַבִּי אֱלִיעֶזֶר אוֹמֵר: לֹא מֵתוּ בְּנֵי אַהֲרֹן אֶלָּא שֶׁהוֹרוּ הֲלָכָה בִּפְנֵי משֶׁה רַבָּן". מַאי דְּרוּשׁ, "וְנָתְנוּ בְּנֵי אַהֲרֹן הַכֹּהֵן אֵשׁ" - אָמְרוּ: אַף עַל פִּי שֶׁהָאֵשׁ יוֹרֶדֶת מִן הַשָּׁמַיִם, מִצְוָה לְהָבִיא מִן הַהֶדְיוֹט.

תָּנוּ רַבָּנָן: מַעֲשֶׂה בִּצְדוֹקִי אַחֵר שֶׁתִּקֵּן מִבַּחוּץ וְהִכְנִיס, בִּיצִיאָתוֹ שָׂמַח שִׂמְחָה גְּדוֹלָה. פָּגַע בּוֹ אָבִיו, אָמַר לוֹ אָבִיו: אַף עַל פִּי שֶׁצְּדוֹקִין אָנוּ מִתְיָרְאִין אָנוּ מֵהַפְּרוּשִׁין. אָמַר לוֹ: כָּל יָמַי הָיִיתִי מִצְטַעֵר עַל מִקְרָא זֶה "כִּי בֶּעָנָן אֵרָאֶה עַל הַכַּפֹּרֶת", אֵימָתַי יָבֹא לְיָדִי וַאֲקַיְּמֶנּוּ, עַכְשָׁו שֶׁבָּא לְיָדִי לֹא אֲקַיְּמֶנּוּ. אָמְרוּ: לֹא הָיוּ יָמִים מוּעָטִין עַד שֶׁמֵּת וּמֻטָּל בָּאַשְׁפָּה וְהָיוּ תּוֹלָעִין יוֹצְאִין מֵחָטְמוֹ. וְיֵשׁ אוֹמְרִים: בִּיצִיאָתוֹ נִגַּף. דְּתָנֵי רַבִּי חִיָּא: כְּמִין קוֹל שָׁמְעוּ בָּעֲזָרָה שֶׁבָּא מַלְאָךְ וַחֲבָטוֹ עַל פָּנָיו, וְנִכְנְסוּ אֶחָיו הַכֹּהֲנִים וּמָצְאוּ כְּמִין רֶגֶל עֵגֶל בֵּין כְּתֵפָיו, דִּכְתִיב: "וְרַגְלֵיהֶם רֶגֶל יְשָׁרָה" וְגוֹ'. "בְּזֹאת יָבֹא אַהֲרֹן" - (כָּתוּב בְּרֶמֶז תקי"ט).

"בְּזֹאת יָבֹא אַהֲרֹן" - מַה תַּלְמוּד לוֹמַר, לְפִי שֶׁנֶּאֱמַר: "אֶל הַקֹּדֶשׁ, אֶל פְּנֵי הַכַּפֹּרֶת אֲשֶׁר עַל הָאָרוֹן" - שֶׁיָּכוֹל אֵין לִי אֶלָּא הַקֹּדֶשׁ שֶׁיֵּשׁ בּוֹ אָרוֹן וְכַפֹּרֶת, מִנַּיִן לַעֲשׂוֹת קֹדֶשׁ שֶׁאֵין בּוֹ אָרוֹן וְכַפֹּרֶת כְּקֹדֶשׁ שֶׁיֵּשׁ בּוֹ אָרוֹן וְכַפֹּרֶת, תַּלְמוּד לוֹמַר: "אֶל הַקֹּדֶשׁ" - לַעֲשׂוֹת קֹדֶשׁ שֶׁאֵין בּוֹ אָרוֹן וְכַפֹּרֶת, כְּקֹדֶשׁ שֶׁיֵּשׁ בּוֹ אָרוֹן וְכַפֹּרֶת. אַתָּה אוֹמֵר לְכָךְ נֶאֱמַר "אֶל הַקֹּדֶשׁ", לַעֲשׂוֹת קֹדֶשׁ (וְכוּ') שֶׁאֵינוֹ (בָּא) [כָּזֶה] (כַּפַּר) [בַּפַּר] הַזֶּה, אוֹ אֵינוֹ אוֹמֵר אֶלָּא לַעֲשׂוֹת פַּר שֶׁאֵינוֹ כָּזֶה (כַּקֹּדֶשׁ) [בַּקֹּדֶשׁ] הַזֶּה, וְאֵי זֶה, זֶה פַּר הַבָּא עַל כָּל הַמִּצְוֹת. וַהֲלֹא דִּין הוּא: וּמָה אִם פָּרוֹ הַבָּא עַל לֹא הוֹדַע דָּמוֹ נִכְנָס לִפְנַי וְלִפְנִים, פָּרוֹ הַבָּא עַל הוֹדַע אֵינוֹ דִּין שֶׁיִּכָּנֵס בּוֹ לִפְנַי וְלִפְנִים. תַּלְמוּד לוֹמַר: "בְּזֹאת יָבֹא אַהֲרֹן בְּפַר בֶּן בָּקָר לְחַטָּאת וְאַיִל לְעֹלָה" - לְמַעֵט פַּר הַבָּא עַל כָּל הַמִּצְוֹת שֶׁלֹּא יִכָּנֵס דָּמוֹ לִפְנַי וְלִפְנִים. "בְּפַר בֶּן בָּקָר לְחַטָּאת וְאַיִל לְעֹלָה" - יָכוֹל מְקוֹם מַתַּן דָּמוֹ שֶׁל פַּר שָׁם מַתַּן דָּמוֹ שֶׁל אַיִל, אָמַר רַבִּי יוֹסִי: תַּלְמוּד לוֹמַר: "לֹא תַעֲלוּ עָלָיו קְטֹרֶת זָרָה וְעֹלָה" - אֵיזֶהוּ עוֹלָה שֶׁצָּרִיךְ הַכָּתוּב לְמַעֲטָהּ, זֶה אֵיל הָעוֹלָה, לְכָךְ נֶאֱמַר: "לֹא תַעֲלוּ עָלָיו קְטֹרֶת זָרָה וְעֹלָה".

"כְּתֹנֶת בַּד קֹדֶשׁ יִלְבָּשׁ" - בַּשַּׁחַר הָיָה לוֹבֵשׁ פִּלּוּסִין שֶׁל שְׁנֵים עָשָׂר מָנָה, וְשֶׁל בֵּין הָעַרְבַּיִם הִנְדּוּאִי שֶׁל שְׁמוֹנֶה מֵאוֹת זוּז, דִּבְרֵי רַבִּי מֵאִיר. וַחֲכָמִים אוֹמְרִים: בַּשַּׁחַר הָיָה לוֹבֵשׁ פִּלּוּסִין שֶׁל שְׁמוֹנָה עָשָׂר מָנָה, וּבֵין הָעַרְבַּיִם שֶׁל שְׁנֵים עָשָׂר מָנָה. דְּכֻלֵּי עָלְמָא מִיהַת דְּשַׁחֲרִית עֲדִיפֵי טְפֵי, מְנָלָן, דַּאֲמַר קְרָא: "בַּד, בַּד" - מֻבְחָר שֶׁבַּבַּד. מַאי מַשְׁמַע דְּהַאי "שֵׁשׁ" לִשָּׁנָא דְּכִתְנָא הוּא, אֲמַר קְרָא: "בַּד (בְּבַד") - דָּבָר הָעוֹלֶה מִן הַקַּרְקַע בַּד בְּבַד. וְאֵימָא עַמְרָא, עַמְרָא מִפְצָל. כִּתְנָא נַמֵּי מִפְצָל, כִּתְנָא אַגַּב לְקוּתָא מִפְצָל. רָבִינָא אָמַר: מֵהָכָא: "פַּאֲרֵי פִשְׁתִּים יִהְיוּ עַל רֹאשָׁם" וְכוּ'. אֶלָּא גְּמָרָא גְּמִירֵי, וְאָתָא יְחֶזְקֵאל וְאַסְמְכָהּ אַקְּרָא.

"וּמִכְנְסֵי בַד" - (כָּתוּב לְמַעְלָה בְּרֶמֶז תפ"ד).

"בַּד" - שֶׁיְּהוּ שֶׁל בּוּץ, "בַּד" - שֶׁיְּהוּ חֲדָשִׁים, "בַּד" - שֶׁיְּהוּ כְּפוּלִים, "בַּד" - שֶׁלֹּא יִלְבַּשׁ עִמָּהֶם בְּגָדִים אֲחֵרִים. יָכוֹל לֹא יִלְבַּשׁ עִמָּהֶן בִּגְדֵי פִּשְׁתָּן אֲבָל יִלְבַּשׁ עִמָּהֶן בִּגְדֵי צֶמֶר, תַּלְמוּד לוֹמַר: "בַּד". יָכוֹל לֹא יִלְבַּשׁ עִמָּהֶן בִּגְדֵי קֹדֶשׁ אֲבָל יִלְבַּשׁ עִמָּהֶן בִּגְדֵי חֹל, תַּלְמוּד לוֹמַר: "בַּד". מַה תַּלְמוּד לוֹמַר "בַּד, בַּד" אַרְבָּעָה פְּעָמִים, לְמַעֵט (בָּהֶן) אַרְבָּעָה כֵּלִים שֶׁנֶּאֱמַר בָּהֶן: "לִפְנֵי ה'". מִתּוֹךְ שֶׁנֶּאֱמַר בַּחשֶׁן: "וְנָשָׂא אַהֲרֹן אֶת שְׁמוֹת בְּנֵי יִשְׂרָאֵל בְּחשֶׁן הַמִּשְׁפָּט עַל לִבּוֹ בְּבוֹאוֹ אֶל הַקֹּדֶשׁ" וְגוֹ', יָכוֹל יִכָּנֵס בּוֹ לִפְנַי וְלִפְנִים, תַּלְמוּד לוֹמַר: "בַּד" - וְלֹא בַּחשֶׁן. מִתּוֹךְ שֶׁנֶּאֱמַר בָּאֵפוֹד: "וְנָשָׂא אַהֲרֹן אֶת שְׁמוֹתָם לִפְנֵי ה' עַל שְׁתֵּי כְּתֵפָיו לְזִכָּרוֹן", יָכוֹל יִכָּנֵס בּוֹ לִפְנַי וְלִפְנִים, תַּלְמוּד לוֹמַר: "בַּד" וְלֹא [בָּאֵפוֹד. מִתּוֹךְ שֶׁנֶּאֱמַר בַּמְּעִיל: "וְהָיָה עַל אַהֲרֹן לְשָׁרֵת וְנִשְׁמַע קוֹלוֹ בְּבוֹאוֹ אֶל הַקֹּדֶשׁ לִפְנֵי ה'", יָכוֹל יִכָּנֵס בּוֹ לִפְנֵי וְלִפְנִים, תַּלְמוּד לוֹמַר: "בַּד" - וְלֹא] בַּמְּעִיל. מִתּוֹךְ שֶׁנֶּאֱמַר בַּצִּיץ: "וְהָיָה עַל מִצְחוֹ תָּמִיד לְרָצוֹן לִפְנֵי ה'", יָכוֹל יִכָּנֵס בּוֹ לִפְנֵי וְלִפְנִים, תַּלְמוּד לוֹמַר: "בַּד" - וְלֹא בַּצִּיץ. "קֹדֶשׁ יִלְבָּשׁ" - שֶׁיְּהוּ שֶׁל קֹדֶשׁ. אֵין לִי אֶלָּא אֵלּוּ בִּלְבַד, מִנַּיִן (לַעֲשׂוֹת) [לְרַבּוֹת] שְׁאָר בִּגְדֵי כְּהֻנָּה וּבַדֵּי אֶחָיו הַכֹּהֲנִים, תַּלְמוּד לוֹמַר: "בִּגְדֵי קֹדֶשׁ" - בִּנְיַן אָב לְכָל הַבְּגָדִים שֶׁיְּהוּ שֶׁל קֹדֶשׁ.

{rרמז תקעבr}  "וְרָחַץ אֶת בְּשָׂרוֹ בַּמַּיִם" - שֶׁלֹּא יְהֵא דָּבָר חוֹצֵץ בֵּינוֹ לְבֵין הַמַּיִם. "אֶת בְּשָׂרוֹ" - אֶת הַטָּפֵל לִבְשָׂרוֹ, וְזֶהוּ שְׂעָרוֹ. וְכִי אִצְטְרִיךְ הִלְכְתָא לְרֻבּוֹ וּמִעוּטוֹ וּלְמַקְפִּיד וְשֶׁאֵינוֹ מַקְפִּיד, וְכִדְרַבִּי יִצְחָק, דְּאָמַר רַבִּי יִצְחָק: דְּבַר תּוֹרָה רֻבּוֹ וּמַקְפִּיד עָלָיו חוֹצֵץ, רֻבּוֹ שֶׁאֵינוֹ מַקְפִּיד עָלָיו אֵינוֹ חוֹצֵץ, וְגָזְרוּ עַל רֻבּוֹ שֶׁאֵינוֹ מַקְפִּיד עָלָיו מִשּׁוּם רֻבּוֹ הַמַּקְפִּיד, וּמִעוּט הַמַּקְפִּיד מִשּׁוּם רֻבּוֹ הַמַּקְפִּיד. וְלִגְזוֹר נַמֵּי עַל מִעוּטוֹ שֶׁאֵינוֹ מַקְפִּיד מִשּׁוּם מִעוּט הַמַּקְפִּיד, אִי נַמֵּי מִשּׁוּם רֻבּוֹ שֶׁאֵינוֹ מַקְפִּיד, הִיא גּוּפָהּ גְּזֵרָה וַאֲנַן נִקּוּם וְנִגְזֹר גְּזֵרָה לִגְזֵרָה. דְּאוֹרַיְתָא לְעִיּוּנֵי דִּילְמָא מִקְטַר, אִי נַמֵּי דִּילְמָא (אִטּוּם) [מָאוּס מִידִי] מִשּׁוּם חֲצִיצָה, וְאָתָא עֶזְרָא תִּקֵּן חֲפִיפָה. מִנַּיִן שֶׁטָּעוּן טְבִילָה, תַּלְמוּד לוֹמַר: "וְרָחַץ בַּמַּיִם אֶת בְּשָׂרוֹ וּלְבֵשָׁם". מִנַּיִן הַמְשַׁנֶּה מִבִּגְדֵי זָהָב לְבִגְדֵי לָבָן וּמִבִּגְדֵי לָבָן לְבִגְדֵי זָהָב שֶׁטָּעוּן טְבִילָה, תַּלְמוּד לוֹמַר: "בִּגְדֵי קֹדֶשׁ הֵם וְרָחַץ בַּמַּיִם אֶת בְּשָׂרוֹ וּלְבֵשָׁם". יָכוֹל אַף הַמְשַׁנֶּה מִבִּגְדֵי זָהָב לְבִגְדֵי זָהָב וּמִבִּגְדֵי לָבָן לְבִגְדֵי לָבָן טָעוּן טְבִילָה, תַּלְמוּד לוֹמַר: "הֵם". יָכוֹל יִטְעֹן טְבִילָה בֵּין מִכְנָסַיִם לַכֻּתֹּנֶת בֵּין כֻּתֹּנֶת לָאַבְנֵט בֵּין אַבְנֵט לַמִּצְנֶפֶת, תַּלְמוּד לוֹמַר: "וּלְבֵשָׁם" - כֻּלָּן כְּאֶחָד. וּמַה תַּלְמוּד לוֹמַר: "יִלְבָּשׁ, יַחְגֹּר, וְיִצְנֹף", [לְפִי שֶׁסּוֹפֵנוּ לְרַבּוֹת לוֹ כֵּלִים אֲחֵרִים בֵּין הָעַרְבַּיִם, אֵין לוֹ, יָכוֹל לֹא יִלְבַּשׁ שֶׁל שַׁחֲרִית, תַּלְמוּד לוֹמַר "יִלְבָּשׁ, יַחְגֹּר, וְיִצְנֹף"].

"וְלָקַח אֶת שְׁנֵי הַשְּׂעִירִם". מַאי טַעֲמָא, דִּכְתִיב: "וְלָקַח אֶת שְׁנֵי הַשְּׂעִירִם" - מֵקִישׁ שָׂעִיר הַמִּשְׁתַּלֵּחַ לַשָּׂעִיר הַנַּעֲשֶׂה בִּפְנִים. מַה שָּׂעִיר הַנַּעֲשֶׂה בִּפְנִים אֵינוֹ מְכַפֵּר עַל הַכֹּהֲנִים עַל טֻמְאַת מִקְדָּשׁ וְקָדָשָׁיו, דִּכְתִיב בֵּהּ: "אֲשֶׁר לָעָם", אַף שָׂעִיר הַמִּשְׁתַּלֵּחַ אֵינוֹ מְכַפֵּר עַל הַכֹּהֲנִים בִּשְׁאָר עֲבֵרוֹת. וְר' יְהוּדָה לְמַאי אִתְּקַשׁ, שֶׁיְּהוּ שְׁנֵיהֶן שָׁוִין בְּמַרְאֶה וּבְקוֹמָה וּבְדָמִים הוּא דְּאָתָא. מְנָא הָא מִלְּתָא דְּאָמוּר רַבָּנָן זִיל בְּתַר רֻבָּא, רַב אַחָא בַּר יַעֲקֹב אָמַר: אָתְיָא מִשָּׂעִיר הַמִּשְׁתַּלֵּחַ, דְּאָמַר רַחֲמָנָא: "וְלָקַח אֶת שְׁנֵי הַשְּׂעִירִם" - שֶׁיְּהוּ שְׁנֵיהֶם שָׁוִים, וְלִחוּשׁ דִּילְמָא חַד מִנַּיְהוּ טְרֵפָה, אֶלָּא מִשּׁוּם דַּאֲמַר זִיל בְּתַר רֻבָּא. וְכִי תֵּימָא מַאי נָפְקָא מִנַהּ, הָא אֵין גּוֹרָל קוֹבֵעַ אֶלָּא בָּרָאוּי לַשֵּׁם. וְכִי תֵּימָא דְּבָדְקִי לֵהּ, וְהָתְנָן: "לֹא הָיָה מַגִּיעַ לַחֲצֵי הָהָר עַד שֶׁנַּעֲשָׂה אֲבָרִים אֲבָרִים".

"וְלָקַח אֶת שְׁנֵי הַשְּׂעִירִים" - מְלַמֵּד שֶׁמְּעַכְּבִין זֶה אֶת זֶה.

"וְהֶעֱמִיד אֹתָם לִפְנֵי ה' פֶּתַח אֹהֶל מוֹעֵד" - מַעֲמִידָן בְּשַׁעַר נִקָּנוֹר, אֲחוֹרֵיהֶן לַמִּזְרָח וּפְנֵיהֶן לַמַּעֲרָב.

"וְנָתַן אַהֲרֹן עַל שְׁנֵי הַשְּׂעִירִם גֹּרָלוֹת" - גּוֹרָלוֹת שֶׁל כָּל דָּבָר. יָכוֹל יִתֵּן שְׁנֵיִם עַל זֶה וּשְׁנַיִם עַל זֶה, תַּלְמוּד לוֹמַר: "גּוֹרָל אֶחָד לַה'" - אֵין כָּתוּב "לַה'" אֶלָּא אֶחָד, וְאֵין עֲזָאזֵל אֶלָּא אֶחָד. יָכוֹל יִתֵּן שֶׁל שֵׁם וְשֶׁל עֲזָאזֵל עַל זֶה וְשֶׁל שֵׁם וְשֶׁל עֲזָאזֵל עַל זֶה, תַּלְמוּד לוֹמַר: "גּוֹרָל אֶחָד לַה'" - אֵין לַה' אֶלָּא אֶחָד, "וְגוֹרָל אֶחָד לַעֲזָאזֵל" אֵין לַעֲזָאזֵל אֶלָּא אֶחָד. אִם כֵּן מַה תַּלְמוּד לוֹמַר "גֹּרָלוֹת", שֶׁיְּהוּ שְׁנֵיהֶן שָׁוִין, שֶׁלֹּא יַעֲשֶׂה אֶחָד שֶׁל כֶּסֶף וְאֶחָד שֶׁל זָהָב. "גּוֹרָלוֹת שֶׁל כָּל דָּבָר" - פְּשִׁיטָא, לְפִי שֶׁמָּצִינוּ בַּצִּיץ שֶׁהַשֵּׁם כָּתוּב עָלָיו וְהוּא שֶׁל זָהָב, יָכוֹל אַף זֶה כֵּן, תַּלְמוּד לוֹמַר: "גּוֹרָל, גּוֹרָל" רִבָּה, רִבָּה שֶׁל זַיִת רִבָּה שֶׁל אֱגוֹז רִבָּה שֶׁל אֶשְׁכְּרוֹעַ. תָּנוּ רַבָּנָן: "עֲזָאזֵל" - שֶׁיְּהֵא עַז וְקָשֶׁה. יָכוֹל בְּיִשּׁוּב, תַּלְמוּד לוֹמַר: "בַּמִּדְבָּר" - מִנַּיִן שֶׁבְּצוּק, תַּלְמוּד לוֹמַר: "גְּזֵרָה". תַּנְיָא אִידָךְ: "עֲזָאזֵל" - קָשֶׁה שֶׁבֶּהָרִים, וְכֵן הוּא אוֹמֵר: "וְאֶת אֵילֵי הָאָרֶץ לָקַח". תָּנָא דְּבֵי רַבִּי יִשְׁמָעֵאל: "עֲזָאזֵל" - שֶׁמְּכַפֵּר עַל מַעֲשֵׂה עֲזָא וַעֲזָאֵל (מַלְכֵי חַבָּלָה שֶׁיָּרְדוּ לָאָרֶץ, וַעֲלֵיהֶם נֶאֱמַר: "וַיִּרְאוּ בְנֵי הָאֱלֹהִים", וְשָׁם נִכְתַּב).

"וְהִקְרִיב אַהֲרֹן אֶת הַשָּׂעִיר אֲשֶׁר עָלָה עָלָיו הַגּוֹרָל" - יָכוֹל יִנָּתֵן עַל גַּבָּיו, תַּלְמוּד לוֹמַר: "אֲשֶׁר עָלָה עָלָיו" - שֶׁעָלָה לִשְׁמוֹ מִתּוֹךְ קַלְפֵּי. "וְעָשָׂהוּ חַטָּאת" - שֶׁאִם מֵת אֶחָד מֵהֶם מִשֶּׁהִגְרִיל - יָבִיא שְׁנַיִם וְיַגְרִיל עֲלֵיהֶם בַּתְּחִלָּה, וְיֹּאמַר: אִם שֶׁלַּשֵּׁם מֵת - זֶה שֶׁעָלָה "לַשֵּׁם" יִתְקַיֵּם תַּחְתָּיו. וְאִם שֶׁל עֲזָאזֵל מֵת - זֶה שֶׁעָלָה עָלָיו הַגּוֹרָל "לַעֲזָאזֵל" יִתְקַיֵּם תַּחְתָּיו. וְהַשֵּׁנִי יָמוּת, דִּבְרֵי רַבִּי יְהוּדָה. וַחֲכָמִים אוֹמְרִים: יִרְעֶה עַד שֶׁיִּסְתָּאֵב וְיִמָּכֵר, וְיִפְּלוּ דָּמָיו לִנְדָבָה, שֶׁאֵין חַטַּאת הַצִּבּוּר מֵתָה.

"וְעָשָׂהוּ חַטָּאת" - [שֶׁיֹּאמַר: "לַה' חַטָּאת"]. רַבִּי יִשְׁמָעֵאל אוֹמֵר: לֹא הָיָה צָרִיךְ לוֹמַר: חַטָּאת, אֵינוֹ אוֹמֵר אֶלָּא: לַה'. אִלּוּ נֶאֱמַר: "וְהַשָּׂעִיר אֲשֶׁר עָלָיו" - הָיִיתִי אוֹמֵר יַנִּיחֶנּוּ עָלָיו עַד שְׁעַת שְׁחִיטָה, תַּלְמוּד לוֹמַר: "עָלָה" - כֵּיוָן שֶׁעָלָה שָׁעָה אַחַת שׁוּב אֵינוֹ צָרִיךְ. "וְעָשָׂהוּ חַטָּאת" - הַגּוֹרָל עוֹשֶׂה חַטָּאת, וְאֵין הַשֵּׁם עוֹשֶׂה חַטָּאת. שֶׁיָּכוֹל: וּמָה אִם מָקוֹם שֶׁלֹּא קִדֵּשׁ הַגּוֹרָל קִדֵּשׁ הַשֵּׁם, מָקוֹם שֶׁקִּדֵּשׁ הַגּוֹרָל אֵינוֹ דִּין שֶׁיְּקַדֵּשׁ הַשֵּׁם, תַּלְמוּד לוֹמַר: "וְעָשָׂהוּ חַטָּאת" - הַגּוֹרָל עוֹשֶׂה חַטָּאת, וְאֵין הַשֵּׁם עוֹשֶׂה חַטָּאת. תִּיּוּבְתָא לְמַאן דְּאָמַר הַגּוֹרָל לֹא מְעַכֵּב, תִּיּוּבְתָא. תָּנוּ רַבָּנָן: "יָעֳמַד חַי" - עַד מָתַי יִהְיֶה זָקוּק לִהְיוֹת חַי, עַד שְׁעַת מַתַּן דָּמָיו שֶׁל חֲבֵרוֹ, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: עַד שְׁעַת וִדּוּי. בְּמַאי קָא מִפַּלְגִּי, כִּדְתַנְיָא: "לְכַפֵּר" - בְּכַפָּרַת דָּמִים הַכָּתוּב מְדַבֵּר, וְכֵן הוּא אוֹמֵר: "וְכִלָּה מִכַּפֵר אֶת הַקֹּדֶשׁ" - מַה לְּהַלָּן כַּפָּרַת דָּמִים אַף כָּאן כַּפָּרַת דָּמִים, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: "לְכַפֵּר" - בַּכַּפָּרָה שֶׁבְּגוּפוֹ הַכָּתוּב מְדַבֵּר.

"יָעֳמַד חַי" - מַה תַּלְמוּד לוֹמַר, לְפִי שֶׁנֶּאֱמַר: "לְשַׁלַּח אֹתוֹ לַעֲזָאזֵל הַמִּדְבָּרָה" - שִׁלּוּחוֹ לְמִיתָה. יָכוֹל שִׁלּוּחוֹ לְחַיִּים, תַּלְמוּד לוֹמַר: "יָעֳמַד חַי לִפְנֵי ה'" - הָא כֵּיצַד, יַעֲמִידֶנּוּ חַי לִפְנֵי ה', וִימִיתֶנּוּ בַּצּוּק. "לְשַׁלַּח אֹתוֹ" - שֶׁאִם נִשְׁפַּךְ הַדָּם - יָמוּת הַמִּשְׁתַּלֵּחַ, מֵת הַמִּשְׁתַּלֵּחַ - יִשָּׁפֵךְ הַדָּם. "לַעֲזָאזֵל" לַמָּקוֹם הַקָּשֶׁה שֶׁבֶּהָרִים, יוּכַל אַף לְיִשּׁוּב, תַּלְמוּד לוֹמַר: "הַמִּדְבָּרָה". מִנַּיִן שֶׁיְּהֵא בְּצוּק, תַּלְמוּד לוֹמַר: "אֶל אֶרֶץ גְּזֵרָה".

"לְשַׁלַּח אוֹתוֹ לַעֲזָאזֵל" - אֶחָד הוּא מְשַׁלֵּחַ וְאֵינוֹ מְשַׁלֵּחַ שְׁנֵיִם. רַב פַּפָּא מִשְּׁמֵהּ דְּרָבָא אָמַר: רִאשׁוֹן מְשַׁלֵּחַ, סָבַר לָהּ כְּרַבִּי יוֹסִי, דְּאָמַר: מִצְוָה בָּרִאשׁוֹן. דִּתְנָן: "הַמַּפְרִישׁ פָּסַח וְאָבַד, וְהִפְרִישׁ אַחֵר תַּחְתָּיו, וְאַחַר כָּךְ נִמְצָא וַהֲרֵי שְׁנֵיהֶן עוֹמְדִין. רַבִּי יוֹסִי אוֹמֵר: "מִצְוָה בָּרִאשׁוֹן". רַב שִׁימִי בַּר אַשִּׁי אָמַר מִשְּׁמֵהּ דְּרָבָא: אַחֲרוֹן מְשַׁלֵּחַ, קָסָבַר הוֹאִיל וְגָמַר כַּפָּרָה בּוֹ.

"וְהִקְרִיב אַהֲרֹן אֶת פַּר הַחַטָּאת אֲשֶׁר לוֹ" - זֶה הוּא שֶׁאָמַרְנוּ: שֶׁאִם הֵבִיא מִשֶּׁל צִבּוּר פָּסוּל. "וְכִפֶּר בַּעֲדוֹ וּבְעַד בֵּיתוֹ" - זֶה וִדּוּי דְּבָרִים. כֵּיצַד מִתְוַדֶּה, "אָנָּא הַשֵּׁם, חָטָאתִי עָוִיתִי פָּשַׁעְתִּי לְפָנֶיךָ, אֲנִי וּבֵיתִי וּבְנֵי אַהֲרֹן עַם קְדוֹשֶׁךָ. אָנָּא בַּשֵּׁם, כַּפֶּר נָא לַחֲטָאִים וְלָעֲוֹנוֹת וְלַפְּשָׁעִים, שֶׁחָטָאתִי וְשֶׁעָוִיתִי וְשֶׁפָּשַׁעְתִּי לְפָנֶיךָ, אֲנִי וּבֵיתִי וּבְנֵי אַהֲרֹן עַם קְדוֹשֶׁךָ. כַּכָּתוּב בְּתוֹרַת משֶׁה עַבְדֶּךָ: "כִּי בַיּוֹם הַזֶּה יְכַפֵּר עֲלֵיכֶם". וְהֵן עוֹנִין אַחֲרָיו: "בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד".

"וְשָׁחַט אֶת פַּר הַחַטָּאת אֲשֶׁר לוֹ, וְלָקַח מְלֹא הַמַּחְתָּה", וּמֵבִיא אוֹתוֹ שָׁם. נוֹתְנוֹ לְאַחֵר לְמָרֵס אֶת דָּמוֹ עַל הָרֹבֶד הָרְבִיעִי שֶׁבַּהֵיכָל, כְּדֵי שֶׁלֹּא יִקָּרֵשׁ.

"וְלָקַח מְלֹא הַמַּחְתָּה וְהֵבִיא" - בְּכָל יוֹם חוֹתֶה בְּשֶׁל כֶּסֶף וּמְעָרֶה בְּתוֹךְ שֶׁל זָהָב, וְהַיּוֹם חוֹתֶה בְּשֶׁל זָהָב, וּבָהּ הָיָה מַכְנִיס. בְּכָל יוֹם הָיָה חוֹתֶה בְּשֶׁל אַרְבָּעָה קַבִּין וּמְעָרֶה לְתוֹךְ שְׁלֹשָׁה קַבִּין וְהַיּוֹם חוֹתֶה בְּשֶׁל שְׁלֹשָׁה קַבִּין וּבָהּ הָיָה מַכְנִיס. רַבִּי יוֹסִי אוֹמֵר: בְּכָל יוֹם חוֹתֶה בְּשֶׁל סְאָה וּמְעָרֶה לְתוֹךְ שְׁלשָׁה קַבִּין, וְהַיּוֹם חוֹתֶה בְּשֶׁל שְׁלשָׁה קַבִּין, וּבָהּ הָיָה מַכְנִיס. "גַּחֲלֵי" - יָכוֹל עוֹמְמוֹת, תַּלְמוּד לוֹמַר: "אֵשׁ". אִי "אֵשׁ", יָכוֹל שַׁלְהֶבֶת, תַּלְמוּד לוֹמַר: "גַּחֲלֵי אֵשׁ", הָא כֵּיצַד, מִן הַלּוֹחֲשׁוֹת הַלָּלוּ. מִנַּיִן שֶׁתְּהֵא הָאֵשׁ בְּטֵלָה עַל גַּבֵּי גֶּחָלִים, תַּלְמוּד לוֹמַר: "גַּחֲלֵי אֵשׁ". "מֵעַל הַמִּזְבֵּחַ" - יָכוֹל מִכָּל הַמִּזְבֵּחַ, תַּלְמוּד לוֹמַר: "מִלִּפְנֵי ה'". הָא כֵּיצַד, מִן הַסָּמוּךְ לַמַּעֲרָב. אָמַר רַבִּי יוֹסִי: זֶה סִימָן: כָּל הַנִּטָּל מִבַּחוּץ לְהִנָּתֵן בִּפְנִים, נִטַּל מִן הַסָּמוּךְ לִפְנִים. וְכָל הַיּוֹצֵא מִבִּפְנִים לְהִנָּתֵן בַּחוּץ, נִתַּן עַל הַסָּמוּךְ בַּחוּץ. תַּנְיָא אִידָךְ: "וְלָקַח מְלֹא הַמַּחְתָּה גַּחֲלֵי" - יָכוֹל עוֹמְמוֹת וְלֹא לוֹחֲשׁוֹת, תַּלְמוּד לוֹמַר: "אֵשׁ". אִי "אֵשׁ", יָכוֹל מֶחֱצָה גַּחֶלֶת וּמֶחֱצָה שֶׁלַּהֶבֶת דְּעַד דְּמָטוּ לְהוּ לְגַוָּאי הֲווּ לְהוּ כֻּלְּהוּ גֶּחָלִים, אָמַר קְרָא: "וְלָקַח מְלֹא הַמַּחְתָּה גַּחֲלֵי אֵשׁ" - מִשְּׁעַת לְקִיחָה דְּלִיהֲווּ גֶּחָלִים. תְּנָן: "הוֹצִיאוּ לוֹ אֶת הַכַּף רֵיקָם מִלִּשְׁכַּת הַכֵּלִים, וּמַחְתָּה גְּדוּשָׁה שֶׁל קְטֹרֶת מִלִּשְׁכַּת בֵּית אַבְטִינָס, וְחוֹפֵן מְלֹא חָפְנָיו: הַגָּדוֹל לְפִי גָּדְלוֹ, וְהַקָּטָן לְפִי קָטְנוֹ". כַּף בְּיוֹם הַכִּפּוּרִים לָמָּה לִי, "מְלֹא חָפְנָיו וְהֵבִיא" אָמַר רַחֲמָנָא, מִשּׁוּם דְּלֹא אֶפְשָׁר. דְּהֵיכִי נַעֲבִיד, נְעַיְּלֵהּ וַהֲדַר נֵיעוּל, הֲבָאָה אַחַת אָמַר רַחֲמָנָא וְלֹא שְׁתֵּי הֲבָאוֹת. נִשְׁקְלֵהּ לַקְּטֹרֶת בְּחָפְנָיו וְנַחְתֵּה לַמַּחְתָּה דְּגֶחָלִים עִלַּוָּהּ וְלֵיעוּל, כִּי מַטִּי לְהָתָם הֵיכִי לֵיעָבִיד, נִשְׁקְלֵהּ בְּשִׁנֵּיהּ (וְנָחֲתָהּ) [לַמַּחְתָּה], הַשְׁתָּא לִפְנֵי מֶלֶךְ בָּשָׂר וְדָם אֵין עוֹשִׂין כֵּן, לִפְנֵי מֶלֶךְ מַלְכֵי הַמְלָכִים הַקָּדוֹשׁ בָּרוּךְ הוּא עַל אַחַת כַּמָּה וְכַמָּה. הִלְכָּךְ כֵּיוָן דְּלֹא אֶפְשָׁר עָבְדִינַן כִּדְאַשְׁכְּחָן בַּנְּשִׂיאִים. בָּעִי רַב פַּפָּא: חָפַן חֲבֵרוֹ וְנָתַן לְתוֹךְ חָפְנָיו מַהוּ, "מְלֹא חָפְנָיו" בָּעֵינָן וְהָא אִכָּא, אוֹ דִּילְמָא "וְלָקַח, וְהֵבִיא" בָּעֵינָן וְלֵיכָּא, תֵּיקוּ. אִיבַּעְיָא לְהוֹ: מַהוּ שֶׁיַּעֲשֶׂה מִדָּה לַחֲפִינָה, הָתָם הוּא דִּכְתִיב "בְּקֻמְצוֹ" - שֶׁלֹּא יַעֲשֶׂה מִדָּה לַקֹּמֶץ, אֲבָל הָכָא דְּלֹא כְּתִיב בְּחָפְנָיו לָא, אוֹ דִּילְמָא יָלִיף "מְלֹא, מְלֹא" מִקֹּמֶץ. בָּעֵי רַב פַּפָּא: בֵּין הַבֵּינַיִם שֶׁל מְלֹא חָפְנָיו מַהוּ, "מְלֹא חָפְנָיו וְהֵבִיא" בָּעֵינָן וְהָא אִכָּא. אוֹ דִּילְמָא "וְלָקַח, וְהֵבִיא" בָּעֵינָן [וְהָא לֵיכָּא. תֵּיקוּ]. אָמַר רַב פַּפָּא: פְּשִׁיטָא לִי מְלֹא חָפְנָיו כִּדְחָפְנֵי אִינְשִׁי, חָפַן בְּרָאשֵׁי אֶצְבְּעוֹתָיו מַהוּ, (מִלְּמַעְלָה לְמַטָּה) [מִלְּמַטָּה לְמַעְלָה מַהוּ], מִן הַצְּדָדִין מַהוּ, חָפַן בְּזוֹ וּבְזוֹ וְקֵרְבָן זוֹ אֵצֶל זוֹ מַהוּ [תֵּיקוּ]. מְלֹא חָפְנָיו שֶׁאָמְרוּ, לֹא מְחוּקוֹת וְלֹא גְּדוּשׁוֹת אֶלָּא טְפוּפוֹת. נִתְפַּזְּרָה הַקְּטֹרֶת מִמְּלֹא חָפְנָיו מַהוּ, יָדוֹ כְּצַוַּאר בְּהֵמָה וּפוֹסְלִין אוֹ דִּילְמָא כִּכְלִי שָׁרֵת דָּמֵי וְלֹא נִפְסַל. חָשַׁב בַּחֲפִינַת קְטֹרֶת מַהוּ, יָלִיף מָלֵא מָלֵא (מֵהָתָם) [מִמִּנְחָה] מָה הָתָם מְהַנְיָא מַחְשָׁבָה אַף הָכָא מְהַנְיָא מַחְשָׁבָה. חָשַׁב בַּחֲתִיַּת גֶּחָלִים מַהוּ, מַכְשִׁירֵי מִצְוָה כְּמִצְוָה דָּמֵי אוֹ לֹא, תֵּיקוּ. "קְטֹרֶת" - מִשֶּׁל צִבּוּר. "סַמִּים" - שֶׁיְּהוּ סַמְמָנֶיהָ בְּתוֹכָהּ. "דַּקָּה" - מַה תַּלְמוּד לוֹמַר, וַהֲלֹא כְּבָר נֶאֱמַר: "וְשָׁחַקְתָּ מִמֶּנָּה הָדֵק", מַה תַּלְמוּד לוֹמַר "דַּקָּה", שֶׁתְּהֵא דַּקָּה מִן הַדַּקָּה. כֵּיצַד הוּא עוֹשֶׂה, מַפְרִישׁ שְׁלשֶׁת מָנִין מֵעֶרֶב יוֹם הַכִּפּוּרִים כְּדֵי לְמַלְּאוֹת מִמֶּנּוּ מְלֹא חָפְנָיו, וּמַחֲזִירָן לַמַּכְתֶּשֶׁת כְּדֵי לְקַיֵּם בָּהּ דַּקָּה מִן הַדַּקָּה. "וְנָתַן אֶת הַקְּטֹרֶת עַל הָאֵשׁ לִפְנֵי ה'" - שֶׁלֹּא יְתַקֵּן מִבַּחוּץ וְיַכְנִיס מִבִּפְנִים וְכוּ' כְּדִלְעֵיל. "וְלָקַח מִדַּם הַפָּר" - נוֹטְלוֹ מִמִּי שֶׁמְּמָרֵס בּוֹ. "וְהִזָּה" - וְלֹא מַטִּיף. "וְהִזָּה" - וְלֹא זוֹרֵק. "בְּאֶצְבָּעוֹ" - בְּאֶצְבָּעוֹ שֶׁבַּיָּמִין. "עַל פְּנֵי הַכַּפֹּרֶת קֵדְמָה" - זֶה בָּנָה אָב שֶׁבְּכָל מָקוֹם שֶׁנֶּאֱמַר "כַּפֹּרֶת" - הַפָּנִים לַמִּזְרָח. דָּבָר אַחֵר: "עַל פְּנֵי הַכַּפֹּרֶת" - לֹא הָיָה מִתְכַּוֵּן לְהַזּוֹת לֹא לְמַעְלָה וְלֹא לְמַטָּה אֶלָּא כְּמַצְלִיף. "וְלִפְנֵי הַכַּפֹּרֶת יַזֶּה שֶׁבַע פְּעָמִים" - וְלֹא שֶׁבַע טִפִּין. "שֶׁבַע פְּעָמִים" - שֶׁיְּהֵא מוֹנֶה שֶׁבַע פְּעָמִים, אַחַת וָשֶׁבַע. תָּנוּ רַבָּנָן: אַחַת, אַחַת וְאַחַת, וְכוּ', דִּבְרֵי רַבִּי יְהוּדָה. רַבִּי מֵאִיר אוֹמֵר: אַחַת, אַחַת וּשְׁתַּיִם, אַחַת וְשָׁלשׁ. דְּכֻלֵּי עָלְמָא מִיהַת הַזָּאָה רִאשׁוֹנָה צְרִיכָה מִנְּיַן עִם כָּל אַחַת וְאַחַת, מַאי טַעֲמָא, רַבִּי אֶלְעָזָר אוֹמֵר: שֶׁלֹּא יִטְעֶה בַּהַזָּאוֹת. וְר' יוֹחָנָן אָמַר: אָמַר קְרָא: "אֶל פְּנֵי הַכַּפֹּרֶת קֵדְמָה" - שֶׁאֵין תַּלְמוּד לוֹמַר "יַזֶּה", אֶלָּא לְלַמֵּד עַל הַזָּאָה רִאשׁוֹנָה שֶׁצְּרִיכָה מִנְיַן עִם כָּל אַחַת וְאַחַת. מַאי בֵּינַיְהוּ, אִכָּא בֵּינַיְהוּ דְּמָנָה וְלֹא טָעָה. וְרַבִּי יְהוּדָה וְר' מֵאִיר לָא פְּלִיגֵי, מַר כִּי אַתְרֵהּ וּמַר כִּי אַתְרֵהּ.

"וְשָׁחַט אֶת שְׂעִיר הַחַטָּאת אֲשֶׁר לָעָם" - שֶׁאֵין הַכֹּהֲנִים מִתְכַּפְּרִין בּוֹ. וּבַמֶּה מִּתְכַּפְּרִין, בְּפָרוֹ שֶׁל אַהֲרֹן. יָכוֹל לֹא יִתְכַּפְּרוּ בְּפָרוֹ שֶׁל אַהֲרֹן שֶׁהֲרֵי כְּבָר נֶאֱמַר "אֲשֶׁר לוֹ" מֵעַתָּה אֵין לָהֶם כַּפָּרָה. כְּשֶׁהוּא אוֹמֵר "וְכִפֶּר עַל הַכֹּהֲנִים", מָצִינוּ שֶׁיֵּשׁ לָהֶם כַּפָּרָה. בְּמַה הֵן מִתְכַּפְּרִין, מוּטָב שֶׁיִּתְכַּפְּרוּ בְּפָרוֹ שֶׁל אַהֲרֹן שֶׁהֲרֵי הֻתַּר מִכְּלָלוֹ אֵצֶל בֵּיתוֹ, וְאַל יִתְכַּפְּרוּ בַּשָּׂעִיר הַנַּעֲשֶׂה בִּפְנִים שֶׁלֹּא הֻתַּר מִכְּלָלוֹ אֵצֶל בֵּיתוֹ. וְאִם נַפְשְׁךָ לוֹמַר: "בֵּיתוֹ" כְּתִיב, כֻּלָּם קְרוּיִין בֵּיתוֹ, שֶׁנֶּאֱמַר: "בֵּית אַהֲרֹן בָּרְכוּ אֶת ה'". וְהַאי "אֲשֶׁר לָעָם" לְהָכִי הוּא דְּאָתָא, הַאי מִבָּעֵי לֵהּ דְּקָאָמַר רַחֲמָנָא מִדְּעַם לֵהֱוֵי, הַהוּא מִן "וּמֵאֵת עֲדַת בְּנֵי יִשְׂרָאֵל" נָפְקָא. וְהַאי "אֲשֶׁר לוֹ" לְהָכִי הוּא דְּאָתָא, הַאי מִבָּעֵי לֵהּ לְכִדְתַנְיָא: "אֲשֶׁר לוֹ" - מִשֶּׁלּוֹ הוּא מֵבִיא וְאֵינוֹ מֵבִיא מִשֶּׁל צִבּוּר. יָכוֹל שֶׁאֵינוֹ מֵבִיא מִשֶּׁל צִבּוּר שֶׁאֵין הַצִּבּוּר מִתְכַּפְּרִין בּוֹ, יָכוֹל יָבִיא מִשֶּׁל אֶחָיו הַכֹּהֲנִים שֶׁאֶחָיו הַכֹּהֲנִים מִתְכַּפְּרִין בּוֹ, תַּלְמוּד לוֹמַר: "אֲשֶׁר לוֹ". יָכוֹל לֹא יָבִיא, וְאִם הֵבִיא כָּשֵׁר, תַּלְמוּד לוֹמַר: "אֲשֶׁר לוֹ" - שָׁנָה עָלָיו הַכָּתוּב לְעַכֵּב. תַּנָּא הָכִי קַשְׁיָא לֵהּ: מַאי שְׁנָא בִּדְעַם דְּלֹא מְכַפְּרֵי דְּלֹא מְחַסְּרֵי בֵּהּ מָמוֹנָא בִּדְאַהֲרֹן נַמֵּי לָא מְחַסְּרֵי בֵּהּ מָמוֹנָא, וְקָאָמַר: כֻּלָּן קְרוּיִין בֵּיתוֹ. "וְהֵבִיא אֶת דָּמוֹ אֶת מִבֵּית לַפָּרֹכֶת" - מְלַמֵּד שֶׁנִּכְנַס בּוֹ לִפְנַי וְלִפְנִים. אֵין לִי אֶלָּא דַּם הַשָּׂעִיר שֶׁהוּא נִכְנָס לִפְנַי וְלִפְנִים, מִנַּיִן לְדַם הַפָּר שֶׁיִּכָּנֵס בּוֹ לִפְנַי וְלִפְנִים, תַּלְמוּד לוֹמַר: "וְעָשָׂה אֶת דָּמוֹ כַּאֲשֶׁר עָשָׂה לְדַם הַפָּר" - מַה דַּם שָׂעִיר נִכְנַס בּוֹ לִפְנַי וְלִפְנִים, אַף דַּם הַפָּר יִכָּנֵס בּוֹ לִפְנַי וְלִפְנִים.

"וְהִזָּה אֹתוֹ עַל הַכַּפֹּרֶת" - לָמַדְנוּ לְמַעְלָה בַּשָּׂעִיר אַחַת, לְמַטָּה בַּשָּׂעִיר אֵינִי יוֹדֵעַ כַּמָּה, הֲרֵינִי דָּן: נֶאֶמְרוּ דָּמִים לְמַטָּה בַּפָּר וְנֶאֶמְרוּ דָּמִים לְמַטָּה בַּשָּׂעִיר, מַה לְּמַטָּה בַּפָּר שֶׁבַע אַף לְמַטָּה בַּשָּׂעִיר שֶׁבַע. אוֹ כַּלֵּךְ לְדֶרֶךְ זוֹ: נֶאֶמְרוּ דָּמִים לְמַעְלָה בַּשָּׂעִיר וְנֶאֶמְרוּ דָּמִים לְמַטָּה בַּשָּׂעִיר, מַה לְּמַעְלָה בַּשָּׂעִיר אֶחָד אַף לְמַטָּה בְּשָׂעִיר אַחֵר. נִרְאֶה לְמִי דּוֹמֶה: דָּנִין מַטָּה מִמַּטָּה וְאֵין דָּנִין מַטָּה מִמַּעְלָה. אַדְּרַבָּה: דָּנִין גּוּפוֹ מִגּוּפוֹ וְאֵין דָּנִין גּוּפוֹ מֵעָלְמָא. תַּלְמוּד לוֹמַר: "וְעָשָׂה אֶת דָּמוֹ כַּאֲשֶׁר עָשָׂה לְדַם הַפָּר" - כְּשֵׁם שֶׁלְּמַטָּה בַּפָּר שֶׁבַע כָּךְ לְמַטָּה בַּשָּׂעִיר שֶׁבַע. לָמַדְנוּ לְמַטָּה בַּשָּׂעִיר שֶׁבַע, לְמַעְלָה בַּפָּר אֵינִי יוֹדֵע כַּמָּה, הֲרֵינִי דָּן: נֶאֶמְרוּ דָּמִים לְמַעְלָה בַּשָּׂעִיר וְנֶאֶמְרוּ דָּמִים לְמַעְלָה בַּפָּר, מַה לְּמַעְלָה בַּשָּׂעִיר אַחַת אַף כָּאן לְמַעְלָה בַּפָּר אַחַת. אוֹ כַּלֵּךְ לְדֶרֶךְ זוֹ: נֶאֶמְרוּ דָּמִים לְמַעְלָה בַּפָּר וְנֶאֶמְרוּ דָּמִים לְמַטָּה בַּפָּר, מַה לְּמַטָּה בַּפָּר שֶׂבַע אַף לְמַעְלָה בַּפָּר שֶׁבַע. נִרְאָה לְמִי דּוֹמֶה: דָנִין לְמַעְלָה מִלְמַעְלָה וְאֵין דָנִין מַעְלָה מִמַּטָּה. אַדְּרַבָּה דָנִין גּוּפוֹ מִגּוּפוֹ וְאֵין דָנִין גּוּפוֹ מֵעָלְמָא. תַּלְמוּד לוֹמַר: "וְעָשָׂה אֶת דָּמוֹ כַּאֲשֶׁר עָשָׂה לְדַם הַפָּר" - מַה תַּלְמוּד לוֹמַר: "כַּאֲשֶׁר עָשָׂה", שֶׁיְהוּ כָּל עֲשִׂיּוֹתָיו שָׁווֹת: כְּשֵׁם שֶׁלְּמַטָּה בַּפָּר שֶׁבַע כָּךְ לְמַטָּה בַּשָּׂעִיר שֶׁבַע, וּכְשֵׁם שֶׁלְּמַעְלָה בַּשָּׂעִיר אַחַת כָּךְ לְמַעְלָה בַּפָּר אַחַת. "וְהִזָּה אוֹתוֹ עַל הַכַּפֹּרֶת וְלִפְנֵי הַכַּפֹּרֶת" - לֹא יֹאמַר לְמַטָּה בַּשָּׂעִיר דְּלֹא צָרִיךְ דְּגָמַר מִמַּטָּה דְּפַר, לָמָּה נֶאֱמַר, לַאֲקוּשֵׁי "עַל" לִ"פְנֵי": מַה "פְּנֵי" דְּלָאו עַל, אַף "עַל" נַמֵּי דְּלָאו עַל. אַדְּרַבָּה לֹא יֹאמַר לְמַעְלָה בַּפָּר דְּלֹא צָרִיךְ דְּגָמַר מִמַּעְלָה דְּשָׂעִיר, לָמָּה נֶאֱמַר, לַאֲקוּשֵׁי "פְּנֵי" לְ"עַל": מָה "עַל" עַל מַמָּשׁ אַף "פְּנֵי" עַל מַמָּשׁ. הַאי מַאי, אִי אָמַרְתָּ בִּשְׁלָמָא לְמַטָּה דְּשָׂעִיר לַאֲקוּשֵׁי לְמַעְלָה דְּפַר, מִבָּעֵי לֵהּ לְכִדְתַנְיָא: רַבִּי אֱלִיעֶזֶר בֶּן יַעֲקֹב אוֹמֵר: "עַל פְּנֵי הַכַּפֹּרֶת קֵדְמָה" - זֶה בָּנָה אָב כָּל מָקוֹם שֶׁנֶּאֱמַר "פְּנֵי" אֵלּוּ פְּנֵי קָדִים. אֶלָּא אִי אָמַרְתָּ לְמַעְלָה דְּפַר לַאֲקוּשֵׁי לְמַטָּה דְּשָׂעִיר, לְמַאי אָתָא.

"וְכִפֶּר עַל הַקֹּדֶשׁ מִטֻּמְאֹת בְּנֵי יִשְׂרָאֵל" - יֵשׁ לִי לְהָבִיא בָּעִנְיָן הַזֶּה שָׁלשׁ טֻמְאוֹת: טֻמְאַת עֲבוֹדָה זָרָה, וְטֻמְאַת גִּלּוּי עֲרָיוֹת, וְטֻמְאַת שְׁפִיכוּת דָּמִים. בַּעֲבוֹדָה זָרָה הוּא אוֹמֵר: "לְמַעַן טַמֵּא אֶת מִקְדָּשִׁי", בְּגִלּוּי עֲרָיוֹת הוּא אוֹמֵר: "וּשְׁמַרְתֶּם אֶת מִשְׁמַרְתִּי לְבִלְתִּי עֲשׂוֹת וְגוֹ' וְלֹא תִטַּמְּאוּ בָּהֶם", בִּשְׁפִיכוּת דָּמִים הוּא אוֹמֵר: "וְלֹא תְטַמֵּא אֶת הָאָרֶץ". יָכוֹל עַל שָׁלשׁ טֻמְאוֹת הַלָּלוּ שָׂעִיר זֶה מְכַפֵּר, תַּלְמוּד לוֹמַר: "מִטֻּמְאֹת בְּנֵי יִשְׂרָאֵל" - וְלֹא כָּל טֻמְאוֹת. מַה מָצִינוּ שֶׁחִלֵּק הַכָּתוּב מִכְּלָל כָּל טֻמְאוֹת, טֻמְאַת מִקְדָּשׁ וְקָדָשָׁיו, אַף כָּאן לֹא נְחַלֵּק אֶלָּא טֻמְאַת מִקְדָּשׁ וְקָדָשָׁיו, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: מִמְּקוֹמוֹ הוּא מֻכְרָע, הֲרֵי הוּא אוֹמֵר: "וְכִפֶּר עַל הַקֹּדֶשׁ מִטֻּמְאֹת בְּנֵי יִשְׂרָאֵל - מִטֻּמְאָתוֹ שֶׁל קֹדֶשׁ. יָכוֹל עַל כָּל טֻמְאוֹת שֶׁבַּקֹּדֶשׁ יְהֵא שָׂעִיר זֶה מְכַפֵּר, תַּלְמוּד לוֹמַר: "וּמִפִּשְׁעֵיהֶם לְכָל חַטֹּאתָם" - חֲטָאִים דּוּמְיָא דִּפְשָׁעִים, מַה פְּשָׁעִים דְּאֵינָן בְּנֵי קָרְבָּן אַף חֲטָאִים שֶׁאֵינָן בְּנֵי קָרְבָּן. וּמִנַּיִן לְיֵשׁ בָּהּ יְדִיעָה בַּתְּחִלָּה וְאֵין בָּהּ יְדִיעָה בַּסּוֹף שֶׁשָּׂעִיר זֶה תּוֹלֶה, תַּלְמוּד לוֹמַר: "לְכָל חַטֹּאתָם" - כָּל חַיָּבֵי חַטָּאוֹת בַּמַּשְׁמַע. אָמַר מַר: "יֵשׁ לִי בָּעִנְיָן הַזֶּה לְהָבִיא שָׁלשׁ (חַטָּאוֹת) [טֻמְאוֹת"]. טֻמְאַת עֲבוֹדָה זָרָה הֵיכִי דָּמִי, אִי בְּמֵזִיד בַּר קַטְלָא הוּא, אִי בְּשׁוֹגֵג בַּר קָרְבָּן הוּא. בְּמֵזִיד וְלֹא אַתְרוּ בֵּהּ, בְּשׁוֹגֵג וְלֹא אִתְיְדַע לֵיהּ. וְהָכִי נַמֵּי בִּשְׁפִיכוּת דָּמִים, אִי נַמֵּי בְּהָנַךְ דְּלָאו בְּנֵי גָּלוּת נִינְהוּ. אָמַר מַר: "מַה מָצִינוּ שֶׁחִלֵּק". מַאי חִלֵּק, דְּמַיְתֵי בְּעוֹלֶה וְיוֹרֵד. "יָכוֹל עַל כָּל טֻמְאוֹת שֶׁבַּקֹּדֶשׁ יְהֵא שָׂעִיר זֶה מְכַפֵּר". כָּל טֻמְאוֹת שֶׁבַּקֹּדֶשׁ מַאי נִינְהוּ, יֵשׁ בָּהּ יְדִיעָה בַּתְּחִלָּה וְיֵשׁ בָּהּ יְדִיעָה בַּסּוֹף, הַאי בַּר קָרְבָּן הוּא, לֹא צְרִיכָא דְּאִתְיְדַע סָמוּךְ לִשְׁקִיעַת הַחַמָּה, סָלְקָא דַעְתָּךְ אָמֵינָא: אַדְּמַיְתֵי נִיתְלֵי, קָא מַשְׁמַע לָן. אָמַר מַר: "מִנַּיִן לְיֵשׁ יְדִיעָה בַּתְּחִלָּה וְאֵין בָּהּ יְדִיעָה בַּסּוֹף שֶׁשָּׂעִיר זֶה תּוֹלֶה". מַאי קַשְׁיָא לֵהּ, הָכֵי קָשְׁיָא לֵהּ: הַשְׁתָּא דְּאָמַרְתָּ חֲטָאִים דּוּמְיָא דִּפְשָׁעִים מַה פְּשָׁעִים דְּלָאו בְּנֵי קָרְבָּן אַף חֲטָאִים דְּלָאו בְּנֵי קָרְבָּן. אִי מַה (חֲטָאִים) [פְּשָׁעִים] דְּאֵינָן בְּנֵי קָרְבָּן לְעוֹלָם אַף חֲטָאִים דְּאֵינָן בְּנֵי קָרְבָּן לְעוֹלָם, וּמַאי נִיהוּ, אֵין יְדִיעָה בַּתְּחִלָּה אֲבָל יֵשׁ בָּהּ יְדִיעָה בַּסּוֹף, אֲבָל יֵשׁ יְדִיעָה בַּתְּחִלָּה וְאֵין בָּהּ יְדִיעָה בַּסּוֹף כֵּיוָן דְּכִי מִתְיְדַע לֵהּ בַּר קָרְבָּן הוּא אֵימָא לָא תְּלִי לֵהּ, (קָא מַשְׁמַע לָן). וְכִי תֵּימָא אֵין בָּהּ יְדִיעָה בַּתְּחִלָּה וְיֵשׁ בָּהּ יְדִיעָה בַּסּוֹף שָׂעִיר הַנַּעֲשֶׂה בַּחוּץ וְיוֹם הַכִּפּוּרִים מְכַפֵּר, סָלְקָא דַעְתָּךְ אָמֵינָא: תִּפּוּךְ מִיפַּךְ, אָמַר קְרָא: "לְכָל חַטֹּאתָם" - לְהַךְ דְּאָתוּ לִכְלַל חַטָּאת. וְנִכַּפֵּר כַּפָּרָה גְּמוּרָה, אִי כְּתִיב מֵחַטֹּאתָם כִּדְקָאָמַרְתָּ, הַשְׁתָּא דִּכְתִיב: "לְכָל חַטֹּאתָם" מִכְּלָל דִּבְנֵי חַטָּאוֹת נִינְהוּ. וְכִי מֵאַחַר שֶׁאֵינוֹ מְכַפֵּר לְמָה תּוֹלֶה, לְהָגֵן עָלָיו מִן הַיִּסּוּרִין. עַל זְדוֹן טֻמְאַת מִקְדָּשׁ וְקָדָשָׁיו, שָׂעִיר הַנַּעֲשֶׂה בִּפְנִים וְיוֹם הַכִּפּוּרִים מְכַפֵּר. עַל שְׁאָר עֲבֵרוֹת שֶׁבַּתּוֹרָה, הַקַּלּוֹת וְהַחֲמוּרוֹת, הַזְּדוֹנוֹת וְהַשְּׁגָגוֹת, הוֹדַע וְלֹא הוֹדַע, עֲשֵׂה וְלֹא תַעֲשֶׂה כְּרֵתוֹת וּמִיתוֹת בֵּית דִּין, שָׂעִיר הַמִּשְׁתַּלֵּחַ מְכַפֵּר. מִנָּא הָנֵי מִלֵּי, דְּתָנוּ רַבָּנָן: וְכִפֶּר עַל הַקֹּדֶשׁ מִטֻּמְאֹת בְּנֵי יִשְׂרָאֵל וּמִפִּשְׁעֵיהֶם לְכָל חַטֹּאתָם" - פְּשָׁעִים - אֵלּוּ הַמְּרָדִים, וְכֵן הוּא אוֹמֵר: "מֶלֶךְ מוֹאָב פָּשַׁע בִּי", וְאוֹמֵר: "אָז תִּפְשַׁע לְבָנָה". חַטָּאוֹת - אֵלּוּ הַשְּׁגָגוֹת, וְכֵן הוּא אוֹמֵר: "נֶפֶשׁ כִּי תֶחְטָא בִשְׁגָגָה". קַלּוֹת - הַיְנוּ עֲשֵׂה וְלֹא תַּעֲשֶׂה, חֲמוּרוֹת - הַיְנוּ כְּרֵתוֹת וּמִיתוֹת בֵּית דִּין. הוֹדַע - הַיְנוּ מֵזִיד, לֹא הוֹדַע - הַיְנוּ שׁוֹגֵג. אָמַר רַב יְהוּדָה: הָכִי קָאָמַר: עַל שָׁלשׁ עֲבֵרוֹת שֶׁבַּתּוֹרָה בֵּין קַלּוֹת בֵּין חֲמוּרוֹת בֵּין שֶׁעֲשָׂאָן בְּשׁוֹגֵג בֵּין שֶׁעֲשָׂאָן בְּמֵזִיד, אוֹתָן שֶׁעֲשָׂאָן בְּשׁוֹגֵג בֵּין נוֹדַע לוֹ סְפֵיקָן בֵּין לֹא נוֹדַע לוֹ סְפֵיקָן. וְאֵלּוּ הֵן קַלּוֹת: עֲשֵׂה וְלֹא תַּעֲשֶׂה, וְאֵלּוּ הֵן חֲמוּרוֹת: כְּרֵתוֹת וּמִיתוֹת בֵּית דִּין. הַאי עֲשֵׂה הֵיכִי דָמִי, אִי דְּלָא עָבַד תְּשׁוּבָה - "זֶבַח רְשָׁעִים תּוֹעֵבָה", וְאִי דְּעָבַד תְּשׁוּבָה - הָא תַּנְיָא: עָבַר עַל מִצְוֹת עֲשֵׂה וְעָשָׂה תְּשׁוּבָה לֹא זָז מִשָּׁם עַד שֶׁמּוֹחֲלִין לוֹ. אָמַר רַבִּי זֵירָא: בִּדְלָא עָבַד תְּשׁוּבָה וְרַבִּי הִיא, דְּתַנְיָא: רַבִּי אוֹמֵר: כָּל עֲבֵרוֹת שֶׁבַּתּוֹרָה בֵּין עָשָׂה תְּשׁוּבָה בֵּין לֹא עָשָׂה תְּשׁוּבָה יוֹם הַכִּפּוּרִים מְכַפֵּר. חוּץ מֵהַפּוֹרֵק עֹל וּמְגַלֶּה פָּנִים בַּתּוֹרָה וּמֵפֵר בְּרִית בָּשָׂר, שֶׁאִם עָשָׂה תְּשׁוּבָה - יוֹם הַכִּפּוּרִים מְכַפֵּר, וְאִם לֹא - אֵין יוֹם הַכִּפּוּרִים מְכַפֵּר. מַאי טַעֲמָא דְּרַבִּי, דְּתַנְיָא: "כִּי דְּבַר ה' בָּזָה" - זֶה הַפּוֹרֵק עֹל וּמְגַלֶּה פָּנִים בַּתּוֹרָה. "וְאֶת מִצְוָתוֹ הֵפַר" - זֶה הַמֵּפֵר בְּרִית בָּשָׂר. "הִכָּרֵת" - לִפְנֵי יוֹם הַכִּפּוּרִים, "תִּכָּרֵת" - לְאַחַר יוֹם הַכִּפּוּרִים. יָכוֹל אֲפִלּוּ עָשָׂה תְּשׁוּבָה, תַּלְמוּד לוֹמַר: "עֲוֹנָהּ בָהּ" - לֹא אָמַרְתִּי אֶלָּא בִּזְמַן שֶׁעֲוֹנָהּ בָהּ. וְרַבָּנָן, "הִכָּרֵת" - בָּעוֹלָם הַזֶּה, "תִּכָּרֵת" - לָעוֹלָם הַבָּא, "עֲוֹנָהּ בָהּ" - שֶׁאִם עָשָׂה תְּשׁוּבָה וּמֵת מִיתָה מְמָרֶקֶת.

{rרמז תקעדr}  "וְכֵן יַעֲשֶׂה לְאֹהֶל מוֹעֵד" - כְּשֵׁם שֶׁמַּזֶּה לִפְנַי וְלִפְנִים כָּךְ מַזֶּה בַּהֵיכָל. מַה לִּפְנַי וְלִפְנִים אַחַת לְמַעְלָה וְשֶׁבַע לְמַטָּה מִדַּם הַפָּר, כָּךְ מַזֶּה בַּהֵיכָל. וּמַה לִּפְנַי וְלִפְנִים אַחַת לְמַעְלָה וְשֶׁבַע לְמַטָּה מִדַּם הַשָּׂעִיר, כָּךְ מַזֶּה בַּהֵיכָל.

"הַשֹּׁכֵן אִתָּם בְּתוֹךְ טֻמְאֹתָם" - אֲפִלּוּ בִּזְמַן שֶׁהֵם טְמֵאִים, שְׁכִינָה בֵּינֵיהֶם. אֲמַר לֵהּ הַהוּא אֶפִּיקוֹרוֹס לְרַבִּי חֲנִינָא: הַשְׁתָּא נַמֵּי טְמֵאִים אַתֶּם, כְּדִכְתִיב: "טֻמְאָתָהּ בְּשׁוּלֶיהָ". אֲמַר לֵהּ: תָּא חַזֵּי מַה כְּתִיב: "הַשֹּׁכֵן אִתָּם בְּתוֹךְ טֻמְאֹתָם" - אֲפִלּוּ בִּזְמַן שֶׁהֵם טְמֵאִים, שְׁכִינָה שְׁרוּיָה בֵּינֵיהֶן.

"וְכָל אָדָם לֹא יִהְיֶה בְּאֹהֶל מוֹעֵד" - יָכוֹל אֲפִלּוּ בָּעֲזָרָה, תַּלְמוּד לוֹמַר: "בְּאֹהֶל מוֹעֵד". אֵין לִי אֶלָּא בְּאֹהֶל מוֹעֵד שֶׁבַּמִּדְבָּר, שִׁילֹה וּבֵית עוֹלָמִים מִנַּיִן, תַּלְמוּד לוֹמַר: "בַּקֹּדֶשׁ". אֵין לִי אֶלָּא בִּשְׁעַת הַקְטָרָה, בִּשְׁעַת מַתַּן דָּמִים מִנַּיִן, תַּלְמוּד לוֹמַר: "לְכַפֵּר". אֵין לִי אֶלָּא בִּכְנִיסָתוֹ, בִּיצִיאָתוֹ מִנַּיִן, תַּלְמוּד לוֹמַר: "עַד צֵאתוֹ". "וְכִפֶּר בַּעֲדוֹ" - כַּפָּרָתוֹ קוֹדֶמֶת לְכַפָּרַת בֵּיתוֹ, וְכַפָּרַת בֵּיתוֹ קוֹדֶמֶת לְכַפָּרַת אֶחָיו הַכֹּהֲנִים, וְכַפָּרַת אֶחָיו הַכֹּהֲנִים קֹדֶם לְכַפָּרַת כָּל קְהַל יִשְׂרָאֵל. אָמַר מַר: "אֵין לִי אֶלָּא בִּשְׁעַת הַקְטָרָה" - מַאי מַשְׁמַע, אָמַר קְרָא: "וְכִפֶּר בַּעֲדוֹ וּבְעַד בֵּיתוֹ" - אֵיזוֹ הִיא כַּפָּרָה שֶׁשָּׁוָה לוֹ וּלְבֵיתוֹ וּלְאֶחָיו הַכֹּהֲנִים וְכָל קְהַל יִשְׂרָאֵל, הֱוֵי אוֹמֵר: זֶה הַקְּטֹרֶת. וּקְטֹרֶת מִי מְכַפֶּרֶת, אִין, דְּתָנֵי רַב חֲנִינָא: לָמַדְנוּ לַקְּטֹרֶת שֶׁמְּכַפֵּר שֶׁנֶּאֱמַר: "וַיִּתֵּן אֶת הַקְּטֹרֶת וַיְכַפֵּר עַל הָעָם". וְתָנָא דְּבֵי רַבִּי יִשְׁמָעֵאל: עַל מַה קְּטֹרֶת מְכַפֵּר, עַל לָשׁוֹן הָרַע, אָמַר הַקָּדוֹשׁ בָּרוּךְ הוּא: יָבֹא דָּבָר שֶׁבַּחֲשַׁאי וִיכַפֵּר עַל מַעֲשֵׂה חֲשַׁאי. כְּשֵׁם שֶׁפּוֹרְשִׁין מִבֵּין הָאוּלָם לַמִּזְבֵּחַ בִּשְׁעַת הַקְטָרָה, כָּךְ פּוֹרְשִׁין בִּשְׁעַת מַתַּן פַּר כֹּהֵן מָשִׁיחַ וּפַר הֶעְלֵם דָּבָר שֶׁל צִבּוּר וּשְׂעִירֵי עֲבוֹדָה זָרָה, דְּאָתְיָא "כַּפָּרָה, כַּפָּרָה" מִיּוֹם הַכִּפּוּרִים.

"וְיָצָא אֶל הַמִּזְבֵּחַ" - מַה תַּלְמוּד לוֹמַר, אָמַר רַבִּי נְחֶמְיָה: לְפִי שֶׁמָּצִינוּ בַּפָּר הַבָּא עַל הַמִּצְוֹת שֶׁהוּא עוֹמֵד חוּץ לַמִּזְבֵּחַ וּמַזֶּה עַל הַפָּרֹכֶת בְּשָׁעָה שֶׁהוּא מַזֶּה, יָכוֹל אַף זֶה כֵּן, תַּלְמוּד לוֹמַר: "וְיָצָא אֶל הַמִּזְבֵּחַ" - הֵיכָן הָיָה, לִפְנִים מִן הַמִּזְבֵּחַ. תַּנְיָא אִידָךְ: "לִפְנֵי ה'" מַה תַּלְמוּד לוֹמַר, אָמַר רַבִּי נְחֶמְיָה: לְפִי שֶׁמָּצִינוּ בַּפָּר שֶׁהוּא עוֹמֵד לִפְנִים מִן הַמִּזְבֵּחַ וּמַזֶּה עַל הַפָּרֹכֶת בְּשָׁעָה שֶׁהוּא מַזֶּה, יָכוֹל אַף זֶה כֵּן, תַּלְמוּד לוֹמַר: "מִזְבַּח קְטֹרֶת הַסַּמִּים" - הַסַּמִּים לִפְנֵי ה' וְאֵין הַכֹּהֵן לִפְנֵי ה'. תָּנוּ רַבָּנָן: הָיָה מְחַטֵּא וְיוֹרֵד, מֵהֵיכָן מַתְחִיל, מִקֶּרֶן מִזְרָחִית דְּרוֹמִית, דְּרוֹמִית מַעֲרָבִית, מַעֲרָבִית צְפוֹנִית, צְפוֹנִית מִזְרָחִית, דִּבְרֵי רַבִּי עֲקִיבָא. רַבִּי יוֹסִי אוֹמֵר: מִקֶּרֶן מִזְרָחִית צְפוֹנִית, צְפוֹנִית מַעֲרָבִית, מַעֲרָבִית דְּרוֹמִית, דְּרוֹמִית מִזְרָחִית. מָקוֹם שֶׁרַבִּי יוֹסִי הַגְּלִילִי מַתְחִיל שָׁם רַבִּי עֲקִיבָא פּוֹסֵק, מָקוֹם שֶׁמַּתְחִיל רַבִּי עֲקִיבָא שָׁם רַבִּי יוֹסִי הַגְּלִילִי פּוֹסֵק. דְּכֻלֵּי עָלְמָא מִיהַת בְּהַהוּא קֶרֶן דְּפָגַע בָּרֵישָׁא לָא עָבִיד, מַאי טַעֲמָא, אָמַר שְׁמוּאֵל: דְּאָמַר קְרָא: "וְיָצָא אֶל הַמִּזְבֵּחַ" - עַד דְּנָפִיק מִכֻּלֵּי מִזְבֵּחַ. "וְכִפֶּר עָלָיו" - כַּפָּרָה שֶׁבְּגוּפוֹ. "וְלָקַח מִדַּם הַפָּר וּמִדַּם הַשָּׂעִיר" - שֶׁיְּהוּ דָּמָיו מְעֹרָבִין. אוֹ אֵינוֹ אֶלָּא מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ, תַּלְמוּד לוֹמַר: "אַחַת", דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר: מִזֶּה בִּפְנֵי עַצְמוֹ וּמִזֶּה בִּפְנֵי עַצְמוֹ. אָמַר לוֹ רַבִּי יֹאשִׁיָּה: וַהֲלֹא כְּבָר נֶאֱמַר "אַחַת", אָמַר לוֹ רַבִּי יוֹנָתָן: לוֹמַר לְךָ: "אַחַת" - וְלֹא שְׁתַּיִם מִדַּם הַפָּר, וְלֹא שְׁתַּיִם מִדַּם הַשָּׂעִיר.

{rרמז תקעהr}  תְּנָן הָתָם: "אֶבְרֵי חַטָּאת שֶׁנִּתְעָרְבוּ בְּאֶבְרֵי עוֹלָה, רַבִּי אֱלִיעֶזֶר אוֹמֵר: יִתֵּן לְמַעְלָה, וְרוֹאֶה אֲנִי אֶת בְּשַׂר הַחַטָּאת לְמַעְלָה כְּאִלּוּ הֵן עֵצִים. וַחֲכָמִים אוֹמְרִים: תְּעֻבַּר צוּרָתָן וְיֵצְאוּ לְבֵית הַשְּׂרֵפָה". אָמַר רֵישׁ לָקִישׁ: לֹא שָׁנוּ אֶלָּא תְּחִלַּת חַטָּאת וְעוֹלָה, אֲבָל סוֹף חַטָּאת וְעוֹלָה דִּבְרֵי הַכֹּל מְקוֹם שְׁיָרִים מְקוֹם עוֹלָה. רַבִּי יוֹחָנָן וְאִי תֵּימָא רַבִּי אֶלְעָזָר אָמַר: עֲדַיִן הִיא מַחֲלֹקֶת. מָתִיב רַב הוּנָא בַּר יְהוּדָה: "קֹדֶשׁ הֵם" - שֶׁאִם נִתְעָרֵב בְּדַם קָדָשִׁים אֲחֵרִים יִקְרְבוּ. מַאי לָאו סוֹף עוֹלָה וּבְכוֹר, וּשְׁמַע מִנַּהּ: מְקוֹם שְׁיָרִים מְקוֹם עוֹלָה. לֹא תְּחִלַּת עוֹלָה וּבְכוֹר. מַאי קָא מַשְׁמַע לָן, דְּאֵין עוֹלִין מְבַטְּלִין זֶה לָזֶה. הַאי מִ"וְּלָקַח מִדַּם הַפָּר וּמִדַּם הַשָּׂעִיר" נָפְקָא, תַּנָּאֵי הִיא, אִכָּא דְּנָפְקָא לָהּ מֵהָכָא וְאִכָּא דְּנָפְקָא לָהּ מֵהָתָם. תְּנָן הָתָם: דָּם שֶׁנִּתְעָרֵב בְּמַּיִם, אִם יֵשׁ בּוֹ מַרְאִית דָּם, כָּשֵׁר. נִתְעָרֵב בְּיַיִן, רוֹאִין אוֹתוֹ כְּאִלּוּ הוּא מַיִם. נִתְעָרֵב בְּדַם בְּהֵמָה, אוֹ בְּדַם חַיָּה, רוֹאִין אוֹתוֹ כְּאִלּוּ הוּא מַיִם. רַבִּי יְהוּדָה אוֹמֵר: אֵין דָּם מְבַטֵּל דָּם. וְאָמַר רַבִּי יוֹחָנָן: וּשְׁנֵיהֶם מִקְרָא אֶחָד דָּרְשׁוּ: "וְלָקַח מִדַּם הַפָּר וּמִדַּם הַשָּׂעִיר" - הַדָּבָר יָדוּעַ שֶׁדָּמוֹ שֶׁל פַּר מְרֻבֶּה עַל דַּם הַשָּׂעִיר, רַבָּנָן סָבְרִי: מִכָּאן לָעוֹלִין שֶׁאֵין מְבַטְּלִין זֶה אֶת זֶה, וְר' יְהוּדָה סָבַר: מִכָּאן לְמִין בְּמִינוֹ שֶׁאֵינוֹ בָּטֵל.

"וְנָתַן עַל קַרְנוֹת הַמִּזְבֵּחַ" - מַתְחִיל מִקֶּרֶן מִזְרָחִית צְפוֹנִית, צְפוֹנִית מַעֲרָבִית, מַעֲרָבִית דְּרוֹמִית, דְּרוֹמִית מִזְרָחִית. מָקוֹם שֶׁהוּא מַתְחִיל בַּחַטָּאת עַל מִזְבֵּחַ הַחִיצוֹן, שָׁם הוּא מְסַיֵּם עַל מִזְבֵּחַ הַפְּנִימִי. רַבִּי יְהוּדָה אוֹמֵר מִשּׁוּם רַבִּי אֱלִיעֶזֶר: בִּמְקוֹמוֹ הָיָה עוֹמֵד וּמְחַטֵּא. וְעַל כֻּלָּן הוּא נוֹתֵן מִלְּמַטָּה [לְמַעְלָה], חוּץ מִזּוֹ שֶׁהָיְתָה לְפָנָיו, שֶׁהָיָה נוֹתֵן מִלְמַעְלָה לְמַטָּה.

"סָבִיב" - רַבִּי יִשְׁמָעֵאל אוֹמֵר: נֶאֱמַר כָּאן "סָבִיב" וְנֶאֱמַר לְהַלָּן "סָבִיב", מַה סָּבִיב הָאָמוּר כָּאן הֶפְסֵק אַרְבַּע מַתָּנוֹת, אַף סָבִיב הָאָמוּר לְהַלָּן הֶפְסֵק אַרְבַּע מַתָּנוֹת. "וְהִזָּה עָלָיו" - עַל טָהֳרוֹ שֶׁל מִזְבֵּחַ. "מִן הַדָּם" - מִן הַדָּם שֶׁבָּעִנְיָן. "בְּאֶצְבָּעוֹ" - בָּאֶצְבַּע שֶׁבַּיָּמִין. "שֶׁבַע פְּעָמִים" - שֶׁיְּהֵא מוֹנֶה שֶׁבַע פְּעָמִים, הֲרֵי אַחַת וָשֶׁבַע. ["וְטִהֲרוֹ] וְקִדְּשׁוֹ מִטֻּמְאֹת בְּנֵי יִשְׂרָאֵל" - "טִהֲרוֹ" - לְשֶׁעָבַר, "קִדְּשׁוֹ" לֶעָתִיד לָבֹא. תַּנְיָא: רַבִּי חֲנִינָא אוֹמֵר: מִצַּד צְפוֹנִי הוּא נוֹתֵן. רַבִּי יוֹסִי אוֹמֵר: מִצַּד דְּרוֹמִי הוּא נוֹתֵן. מַר סָבַר פִּתְחָה בַּצָּפוֹן קָאֵי, וּמַר סָבַר בַּדָּרוֹם קָאֵי. דְּכֻלֵּי עָלְמָא הֵיכָא דְּגָמְרֵי מַתָּנוֹת דִּקְרָנוֹת הָתָם יָהִיב בְּרֵישָׁא, מַאי טַעְמָא, "וְטִהֲרוֹ וְקִדְּשׁוֹ" - מָקוֹם שֶׁקִּדְּשׁוֹ שָׁם טִהֲרוֹ.

"וְכִלָּה מִכַּפֵּר אֶת הַקֹּדֶשׁ" - אִם כִּפֵּר - כִּלָּה, וְאִם לֹא כִּפֵּר - לֹא כִּלָּה, דִּבְרֵי רַבִּי יְהוּדָה. אָמַר לוֹ רַבִּי נְחֶמְיָה: מִפְּנֵי מַה לֹּא נֹאמַר: אִם כִּלָּה - כִּפֵּר, וְאִם לֹא כִּלָּה - לֹא כִּפֵּר, שֶׁאִם חִסֵּר אַחַת מִכָּל הַמַּתָּנוֹת לֹא עָשָׂה וְלֹא כְּלוּם. מַאי בֵּינַיְהוּ, רַבִּי יוֹחָנָן וְרַבִּי יְהוֹשֻׁעַ בֶּן לֵוִי. חַד אָמַר: מַשְׁמָעוּת דּוֹרְשִׁין אִכָּא בֵּינַיְהוּ, וְחַד אָמַר: שִׁירַיִם מְעַכְּבִים אִכָּא בֵּינַיְהוּ. "וְכִלָּה מִכַּפֵּר אֶת הַקֹּדֶשׁ" - זֶה לִפְנַי וְלִפְנִים. "אֶת אֹהֶל מוֹעֵד" - זֶה הֵיכָל. "מִזְבֵּחַ" - כְּמַשְׁמָעוֹ. מְלַמֵּד שֶׁכָּל אֶחָד כַּפָּרָה בִּפְנֵי עַצְמוֹ. מִכָּאן אָמְרוּ: נָתַן מִקְצָת מַתָּנוֹת שֶׁבִּפְנִים וְנִשְׁפַּךְ הַדָּם, יָבִיא [דָּם] אַחֵר וְיַתְחִיל בַּתְּחִלָּה. רַבִּי אֶלְעָזָר וְר' שִׁמְעוֹן אוֹמְרִים: מִמָּקוֹם שֶׁפָּסַק הוּא מַתְחִיל וְכוּ'. גָּמַר מַתָּנוֹת שֶׁבִּפְנִים נִשְׁפַּךְ הַדָּם, יָבִיא [דָּם] אַחֵר וְיַתְחִיל מִבַּחוּץ. נָתַן מִקְצָת מַתָּנוֹת בַּחוּץ וְנִשְׁפַּךְ הַדָּם, יָבִיא [דָּם] אַחֵר וְיַתְחִיל בַּתְּחִלָּה מִבַּחוּץ. רַבִּי אֶלְעָזָר וְר' שִׁמְעוֹן אוֹמְרִים: מִמָּקוֹם שֶׁפָּסַק. גָּמַר אֶת הַמַּתָּנוֹת שֶׁל (חוּץ) [הֵיכָל] וְנִשְׁפַּךְ הַדָּם, יָבִיא [דָּם] אַחֵר וְיַתְחִיל עַל הַמִּזְבֵּחַ. נָתַן מִקְצָת הַמַּתָּנוֹת עַל הַמִּזְבֵּחַ וְנִשְׁפַּךְ הַדָּם, יָבִיא [דָּם] אַחֵר וְיַתְחִיל בַּתְּחִלָּה עַל הַמִּזְבֵּחַ. רַבִּי אֶלְעָזָר וְרַבִּי שִׁמְעוֹן אוֹמְרִים: מִמָּקוֹם שֶׁפָּסַק. גָּמַר אֶת הַמַּתָּנוֹת שֶׁעַל הַמִּזְבֵּחַ וְנִשְׁפַּךְ הַדָּם, אֵין מַתַּן יְסוֹד מְעַכֵּב וְכוּ'. וְכֻלָּן מְטַמְּאִין בְּגָדִים וְנִשְׂרָפִים בְּבֵית הַדֶּשֶׁן, דִּבְרֵי רַבִּי אֶלְעָזָר וְר' שִׁמְעוֹן. (וְר' מֵאִיר) [וַחֲכָמִים] אוֹמְרִים: אֵין מְטַמְּאִין בְּגָדִים וְאֵין נִשְׂפָרִים בְּבֵית הַדֶּשֶׁן אֶלָּא הָאַחֲרוֹן שֶׁגּוֹמֵר אֶת הַכַּפָּרָה.

{rרמז תקעוr}  "וְהִקְרִיב אֶת הַשָּׂעִיר הֶחָי - עַד כָּאן זָקוּק לִהְיוֹת חַי. אָמַר רַבִּי יוֹחָנָן: וּשְׁנֵיהֶם מִקְרָא אֶחָד דָּרְשׁוּ: "מִדַּם חַטָּאת הַכִּפּוּרִים אַחַת בַּשָּׁנָה" רַבִּי מֵאִיר סָבַר: חַטָּאת אַחַת מָסַרְתִּי לְךָ וְלֹא שְׁנֵי חַטָּאוֹת.

"וְסָמַךְ אַהֲרֹן אֶת שְׁתֵּי יָדָו" - וִיהוּ זִבְחֵי שַׁלְמֵי צִבּוּר טְעוּנִין סְמִיכָה מִקַּל וָחֹמֶר: וּמַה זִּבְחֵי יָחִיד שֶׁאֵינָם טְעוּנִין תְּנוּפָה חַיִּים טְעוּנִין סְמִיכָה. זִבְחֵי שַׁלְמֵי צִבּוּר שֶׁטְּעוּנִין תְּנוּפָה חַיִּים אֵינוֹ דִּין שֶׁטְּעוּנִין סְמִיכָה. אָמַר רָבִינָא: גְּמִירֵי שְׁתֵּי סְמִיכוֹת בַּצִּבּוּר. תְּנָן: "סְמִיכָה בִּשְׁתֵּי יָדַיִם". מְנָא הָנֵי מִלֵּי, אָמַר רֵישׁ לָקִישׁ: דְּאָמַר קְרָא: "וְסָמַךְ אַהֲרֹן אֶת שְׁתֵּי יָדָו", כְּתִיב: "יָדוֹ" וּכְתִיב: "שְׁתֵּי", זֶה בָּנָה אָב כָּל מָקוֹם שֶׁנֶּאֱמַר "יָדוֹ" הֲרֵי כָּאן שְׁתַּיִם עַד שֶׁיִּפְרֹט לְךָ הַכָּתוּב אַחַת. אֲזַל רַבִּי אֶלְעָזָר וְאֲמָרָהּ לִשְׁמַעְתְּתָא בְּבֵי מִדְרָשָׁא, וְלֹא אֲמָרָהּ מִשְּׁמֵהּ דְּרֵישׁ לָקִישׁ, שָׁמַע רֵישׁ לָקִישׁ וְאִקְפָּד, אֲמַר לֵהּ: אִי סָלְקָא דַּעְתָּךְ כָּל הֵיכָא דִּכְתִיב "יָדוֹ" תַּרְתִּי מַשְׁמַע, לָמָּה לִי לְמִכְתָּב "יָדָיו, יָדָיו", אִקְשֵׁי לֵיהּ כ"ד יָדָיו: "יָדָיו תְּבִיאֶינָה", "יָדָיו רָב לוֹ", "שִׂכֵּל אֶת יָדָיו". אִשְׁתִּיק. לְבָתַר דְּנַח דַּעְתֵּהּ אֲמַר לֵהּ: מַאי טַעֲמָא לֹא תֵּימָא לִי יָדָיו דִּסְמִיכָה קָאָמְרִי, בִּסְמִיכָה נַמֵּי כְּתִיב: "וַיִּסְמֹךְ אֶת יָדָיו עָלָיו", סְמִיכָה דִּבְהֵמָה קָאָמְרִי.

"וְהִתְוַדָּה עָלָיו" - זֶה וִדּוּי דְּבָרִים. כֵּיצַד מִתְוַדֶּה, "אָנָּא הַשֵּׁם, חָטְאוּ עָווּ פָּשְׁעוּ לְפָנֶיךָ עַמְּךָ בֵּית יִשְׂרָאֵל. אָנָּא בַּשֵּׁם, כַּפֶּר נָא לַחֲטָאִים וְלָעֲוֹנוֹת וְלַפְּשָׁעִים, שֶׁחָטְאוּ וְשֶׁעָווּ וְשֶׁפָּשְׁעוּ לְפָנֶיךָ, עַמְּךָ בֵּית יִשְׂרָאֵל, כַּכָּתוּב בְּתוֹרַת משֶׁה עַבְדֶּךָ: "כִּי בַיּוֹם הַזֶּה יְכַפֵּר עֲלֵיכֶם" וְגוֹ', וְהֵם אוֹמְרִים אַחֲרָיו: "בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד". עֲוֹנוֹת - אֵלּוּ זְדוֹנוֹת. פְּשָׁעִים - אֵלּוּ מְרָדִים. חַטָּאוֹת - אֵלּוּ שְׁגָגוֹת. אֵין לִי אֶלָּא וַדָּאֵיהֶן, אֲנוּסֵיהֶן סְפֵיקוֹתָם מִנַּיִן, תַּלְמוּד לוֹמַר: "לָעֲוֹנוֹת, לְכָל עֲוֹנוֹת", ["פִּשְׁעֵיהֶם], לְכָל פִּשְׁעֵיהֶם", ["חַטֹּאתָם], לְכָל חַטָּאוֹת". יָכוֹל אַף חַיָּבֵי חַטָּאוֹת וַאֲשָׁמוֹת עִמָּהֶן, תַּלְמוּד לוֹמַר: "וְנָתַן אֹתָם עַל רֹאשׁ הַשָּׂעִיר", וְאֵין חַיָּבֵי חַטָּאוֹת וַאֲשָׁמוֹת עִמָּהֶן. מִכָּאן אָמְרוּ: חַיָּבֵי חַטָּאוֹת וַאֲשָׁמוֹת וַדָּאִין שֶׁעָבַר עֲלֵיהֶן יוֹם הַכִּפּוּרִים - חַיָּבִין לְהָבִיא אַחַר יוֹם הַכִּפּוּרִים. חַיָּבֵי אֲשָׁמוֹת תְּלוּיִן - פְּטוּרִין. מְנָא הָנֵי מִלֵּי, אָמַר אַבָּיֵי: דִּכְתִיב: "וְהִתְוַדָּה עָלָיו" וְגוֹ', וְתַנְיָא: "עֲוֹנוֹת" - אֵלּוּ זְדוֹנוֹת, וְכֵן הוּא אוֹמֵר: עֲוֹנָהּ בָהּ. "וְאֶת פִּשְׁעֵיהֶם לְכָל חַטֹּאתָם" לָמָּה לִי, לַאֲקוּשֵׁי חֲטָאִים לִפְשָׁעִים, מַה פְּשָׁעִים דְּלָאו בְּנֵי קָרְבָּן אַף חֲטָאִים דְּלָאו בְּנֵי קָרְבָּן, אֲבָל חֲטָאִים דִּבְנֵי קָרְבָּן נִינְהוּ לֹא מְכַפֵּר. "חַיָּבֵי אֲשָׁמוֹת תְּלוּיִן פְּטוּרִין" - מְנָא הָנֵי מִלֵּי, דְּאָמַר קְרָא: "מִכֹּל חַטֹּאתֵיכֶם לִפְנֵי ה' תִּטְהָרוּ" - חֵטְא שֶׁאֵין מַכִּיר בּוֹ אֶלָּא הַמָּקוֹם יוֹם הַכִּפּוּרִים מְכַפֵּר.

"וְשִׁלַּח בְּיַד אִישׁ עִתִּי" - לְהַכְשִׁיר אֶת הַזָּר. פְּשִׁיטָא, מַהוּ דְּתֵימָא כַּפָּרָה כְּתִיב בֵּהּ, קָא מַשְׁמָע לָן. "עִתִּי" - שֶׁיְּהֵא מְזֻמָּן. "עִתִּי" - וַאֲפִלּוּ בְּשַׁבָּת, לְמַאי הִלְכְתָא, שֶׁאִם חָלָה שָׂעִיר מַרְכִּיבוֹ עַל כְּתֵפוֹ. כְּמַאן, דְּלָא כְּרַבִּי נָתָן דְּאָמַר: חַי נוֹשֵׂא אֶת עַצְמוֹ. אֲפִלּוּ תֵּימָא רַבִּי נָתָן, חוֹלֶה שָׁאנֵי. "עִתִּי" - אֲפִלּוּ בְּטֻמְאָה. לְמַאי הִלְכְתָא, לוֹמַר: שֶׁאִם מִטַּמֵּא מְשַׁלְּחוֹ נִכְנַס לָעֲזָרָה וּמְשַׁלֵּחַ.

"וְנָשָׂא הַשָּׂעִיר עָלָיו" - עָלָיו הוּא נוֹשֵׂא, וְאֵין שְׁאָר הַשְּׂעִירִים עִמּוֹ. וְעַל מַה שְּׁאָר הַשְּׂעִירִים מְכַפְּרִים, עַל טֻמְאַת מִקְדָּשׁ וְקָדָשָׁיו. וְאֵיזוֹ הִיא טֻמְאַת מִקְדָּשׁ וְקָדָשָׁיו שֶׁשְּׁאָר שְׂעִירִים מְכַפְּרִין עָלָיו, [שׁוֹגְגִים] מְזִידִין בְּטֻמְאַת מִקְדָּשׁ וְקָדָשָׁיו הֲרֵי הֵן בַּשָּׂעִיר הַפְּנִימִי. מִכָּאן אָמְרוּ: אֶת שֶׁיֵּשׁ בָּהּ יְדִיעָה בַּתְּחִלָּה וִידִיעָה בַּסּוֹף וְהֶעְלֵם בֵּינְתַיִם, הֲרֵי זֶה בְּעוֹלֶה וְיוֹרֵד. יֵשׁ בָּהּ יְדִיעָה בַּתְּחִלָּה וְאֵין בָּהּ יְדִיעָה בַּסּוֹף, שָׂעִיר הַנַּעֲשֶׂה בִּפְנִים וְיוֹם הַכִּפּוּרִים תּוֹלֶה, עַד שֶׁיִּוָּדַע לוֹ וְיָבִיא בְּעוֹלֶה וְיוֹרֵד. אֵין בָּהּ יְדִיעָה בַּתְּחִלָּה אֲבָל יֵשׁ בָּהּ יְדִיעָה בַּסּוֹף, שָׂעִיר הַנַּעֲשֶׂה בַּחוּץ וְיוֹם הַכִּפּוּרִים מְכַפֵּר, שֶׁנֶּאֱמַר: "מִלְּבַד חַטַּאת הַכִּפּוּרִים" - עַל מַה שֶּׁזֶּה מְכַפֵּר זֶה מְכַפֵּר. מָה הַפְּנִימִי אֵין מְכַפֵּר אֶלָּא עַל דָּבָר שֶׁיֵּשׁ בּוֹ יְדִיעָה, אַף הַחִיצוֹן לֹא יְכַפֵּר אֶלָּא עַל דָּבָר שֶׁיֵּשׁ בּוֹ יְדִיעָה. אֶת שֶׁאֵין בָּהּ יְדִיעָה לֹא בַּתְּחִלָּה וְלֹא בַּסּוֹף, שְׂעִירֵי הָרְגָלִים וּשְׂעִירֵי רָאשֵׁי חֳדָשִׁים מְכַפְּרִים דִּבְרֵי רַבִּי יְהוּדָה, רַבִּי שִׁמְעוֹן אוֹמֵר: שְׂעִירֵי הָרְגָלִים מְכַפְּרִים אֲבָל לֹא שְׂעִירֵי רָאשֵׁי חֳדָשִׁים וְכוּ' (בְּרֶמֶז תקל"ג). "וְנָשָׂא הַשָּׂעִיר עָלָיו" - נוֹטֵל הַקָּדוֹשׁ בָּרוּךְ הוּא כָּל עֲוֹנוֹתֵיהֶם שֶׁל יִשְׂרָאֵל וְנוֹתְנָן עַל עֵשָׂו הָרָשָׁע, שֶׁנֶּאֱמַר: "וְנָשָׂא הַשָּׂעִיר עָלָיו" - וְאֵין שָׂעִיר אֶלָּא עֵשָׂו, שֶׁנֶּאֱמַר: "הֵן עֵשָׂו אָחִי אִישׁ שָׂעִר". "אֶת כָּל עֲוֹנֹתָם" - אָמַר עֵשָׂו: כַּמָּה כֹּחַ יֵשׁ לִי שֶׁאַתָּה נוֹתֵן עָלַי כָּל עֲוֹנוֹת יַעֲקֹב אָחִי. בְּאוֹתָהּ שָׁעָה נוֹטֵל הַקָּדוֹשׁ בָּרוּךְ הוּא עֲוֹנוֹתָם וְנוֹתְנוֹ עַל בְּגָדָיו וְנַעֲשׂוּ אֲדֻמִּים, שֶׁנֶּאֱמַר: "מַדּוּעַ אָדֹם לִלְבוּשֶׁךָ", יָשַׁב וּמְכַבְּסָן עַד שֶׁנַּעֲשׂוּ לְבָנִים שֶׁנֶּאֱמַר: "לְבוּשֵׁהּ כִּתְלַג חִוָּר". "אֶל אֶרֶץ גְּזֵרָה" - (כָּתוּב בְּרֶמֶז קט"ו). אֶבְרֵי שָׂעִיר הַמִּשְׁתַּלֵּחַ מַה הֵן בַּהֲנָאָה, רַב וּשְׁמוּאֵל. חַד אָמַר: מֻתָּרִין, וְחַד אָמַר: אֲסוּרִין. מַאן דְּאָמַר מֻתָּרִין - דִּכְתִיב: - בַּמִּדְבָּר. וּמַאן דְּאָמַר אֲסוּרִין - דִּכְתִיב: "גְּזֵרָה". וּמַאן דְּאָמַר אֲסוּרִין הַאי "מִדְבָּר" מַאי עָבִיד לֵהּ, מִיבָּעֵי לֵהּ לְכִדְתַנְיָא: "הַמִּדְבָּרָה, הַמִּדְבָּרָה, בַּמִּדְבָּר" - לְרַבּוֹת נוֹב וְגִבְעוֹן שִׁילֹה וּבֵית עוֹלָמִים. וְאִידָךְ, הַאי "גְּזֵרָה" מַאי עָבִיד לֵהּ, מִבָּעֵי לֵהּ לְכִדְתַנְיָא: אֵין "גְּזֵרָה" אֶלָּא חֲתוּכָה. דָּבָר אַחֵר: אֵין "גְּזֵרָה" - אֶלָּא דָּבָר הַמִּתְגַּזֵּר וְיוֹרֵד. דָּבָר אַחֵר: שֶׁמָּא תֹּאמַר מַעֲשֵׂה תֹּהוּ הֵן, תַּלְמוּד לוֹמַר: "אֲנִי ה'" - אֲנִי גְּזַרְתִּיו וְאֵין לְךָ רְשׁוּת לְהַרְהֵר בָּהֶן. אָמַר רָבָא מִסְתַּבְּרָא כְּמַאן דְּאָמַר מֻתָּרִין, לֹא אָמְרָה תּוֹרָה שְׁלַח לְתַקָּלָה.

"וּבָא אַהֲרֹן אֶל אֹהֶל מוֹעֵד" - לָמָּה הוּא בָּא, לְהוֹצִיא אֶת הַכַּף וְאֶת הַמַּחְתָּה. שֶׁכָּל הַפָּרָשָׁה כֻּלָּהּ נֶאֶמְרָה עַל הַסֵּדֶר, חוּץ מִפָּסוּק זֶה. מַאי טַעֲמָא, אָמַר רַב חִסְדָּא: גְּמִירֵי: חָמֵשׁ טְבִילוֹת וַעֲשָׂרָה קִדּוּשִׁין טוֹבֵל כֹּהֵן גָּדוֹל וּמְקַדֵּשׁ בּוֹ בַּיּוֹם, וְאִי כְּסִדְרָן לֹא מַשְׁכַּחַת לְהוּ אֶלָּא שָׁלֹשׁ טְבִילוֹת וְשִׁשָּׁה קִדּוּשִׁין. תַּנְיָא: אָמַר רַבִּי יְהוּדָה: מִנַּיִן לְחָמֵשׁ טְבִילוֹת וַעֲשָׂרָה קִדּוּשִׁין שֶׁטּוֹבֵל כֹּהֵן גָּדוֹל וּמְקַדֵּשׁ בּוֹ בַּיּוֹם, תַּלְמוּד לוֹמַר: "וּבָא אַהֲרֹן אֶל אֹהֶל מוֹעֵד וּפָשַׁט וְגוֹ', וְרָחַץ אֶת בְּשָׂרוֹ בַמַּיִם וְלָבַשׁ אֶת בְּגָדָיו" - הָא לָמַדְתָּ, שֶׁכָּל הַמְשַׁנֶּה מֵעֲבוֹדָה לַעֲבוֹדָה טָעוּן טְבִילָה. אַשְׁכְּחָן מִבִּגְדֵי לָבָן לְבִגְדֵי זָהָב, מִבִּגְדֵי זָהָב לְבִגְדֵי לָבָן מְנָלָן, תָּנָא דְּבֵי רַבִּי יִשְׁמָעֵאל: קַל וָחֹמֶר: וּמַה בִּגְדֵי זָהָב שֶׁאֵין נִכְנָס בָּהֶן לִפְנַי וְלִפְנִים טָעוּן טְבִילָה, בִּגְדֵי לָבָן שֶׁנִּכְנָס בָּהֶן לִפְנַי וְלִפְנִים אֵינוֹ דִּין שֶׁטָּעוּן טְבִילָה. אִכָּא לְמִפְרָךְ: מַה לְּבִגְדֵי זָהָב שֶׁכֵּן כַּפָּרָתוֹ מְרֻבָּה, נָפְקָא לֵהּ מִדְּרַבִּי, דְּאָמַר רַבִּי: מִנַּיִן לְחָמֵשׁ טְבִילוֹת וַעֲשָׂרָה קִדּוּשִׁין שֶׁטּוֹבֵל כֹּהֵן גָּדוֹל וּמְקַדֵּשׁ בּוֹ בַּיּוֹם, תַּלְמוּד לוֹמַר: "כְּתֹנֶת בַּד קֹדֶשׁ יִלְבָּשׁ [וְגוֹ' וּלְבֵשָׁם"] - הָא לָמַדְתָּ, שֶׁכָּל הַמְשַׁנֶּה מֵעֲבוֹדָה לַעֲבוֹדָה טָעוּן טְבִילָה. וְאוֹמֵר: "בִּגְדֵי קֹדֶשׁ הֵם וְרָחַץ בַּמַּיִם" - [הֻקְשׁוּ כָּל הַבְּגָדִים כֻּלָּן זֶה לָזֶה]. וְחָמֵשׁ עֲבוֹדוֹת הֵן: תָּמִיד שֶׁל שַׁחַר בְּבִגְדֵי זָהָב, עֲבוֹדַת הַיּוֹם בְּבִגְדֵי לָבָן, אֵילוֹ וְאֵיל הָעָם בְּבִגְדֵי זָהָב, כַּף וּמַחְתָּה בְּבִגְדֵי לָבָן, תָּמִיד שֶׁל בֵּין הָעַרְבַּיִם בְּבִגְדֵי זָהָב. וּמִנַּיִן שֶׁכָּל טְבִילָה וּטְבִילָה צְרִיכָה שְׁנֵי קִדּוּשִׁין, תַּלְמוּד לוֹמַר: "וּפָשַׁט, וְרָחַץ, וְרָחַץ, וְלָבַשׁ". אַשְׁכְּחָן מִבִּגְדֵי זָהָב לְבִגְדֵי לָבָן, מִבִּגְדֵי לָבָן לְבִגְדֵי זָהָב מְנָלָן, תָּנָא דְּבֵי רַבִּי יִשְׁמָעֵאל: קַל וָחֹמֶר: וּמַה בִּגְדֵי לָבָן שֶׁאֵין כַּפָּרָתָן מְרֻבָּה טָעוּן טְבִילָה, בִּגְדֵי זָהָב שֶׁכַּפָּרָתָן מְרֻבָּה אֵינוֹ דִּין שֶׁטָּעוּן טְבִילָה. אִכָּא לְמִפְרָךְ מַה לְּבִגְדֵי לָבָן שֶׁנִּכְנָס בָּהֶן לִפְנַי וְלִפְנִים, הַיְנוּ דְּקָאָמַר: "וְאוֹמֵר בִּגְדֵי קֹדֶשׁ הֵם". אָמַר מַר: תַּלְמוּד לוֹמַר "וּפָשַׁט וְרָחַץ וְרָחַץ וְלָבַשׁ" - הַאי בַּטְּבִילָה כְּתִיב, אִם אֵינוֹ עִנְיָן לַטְּבִילָה דְּנָפְקָא לֵיהּ מִדְּרַבִּי, תְּנֵהוּ לַקִּדּוּשׁ. וְנִכְתְּבֵהּ בִּלְשׁוֹן קִדּוּשׁ, הָא קָא מַשְׁמָע לָן דִּטְבִילָה כְּקִדּוּשׁ, מַה קִּדּוּשׁ בִּמְקוֹם קֹדֶשׁ אַף טְבִילָה בִּמְקוֹם קֹדֶשׁ. וְר' יְהוּדָה קִדּוּשׁ מְנָא לֵהּ, נָפְקָא לֵהּ מִדְּרַבִּי אֶלְעָזָר בְּרַבִּי שִׁמְעוֹן, דְּאָמַר: קַל וָחֹמֶר: וּמַה בְּמָקוֹם שֶׁאֵין טָעוּן טְבִילָה טָעוּן קִדּוּשׁ, מָקוֹם שֶׁטָּעוּן טְבִילָה אֵינוֹ דִּין שֶׁטָּעוּן קִדּוּשׁ. אִי מַה לְּהַלָּן קִדּוּשׁ אֶחָד אַף כָּאן קִדּוּשׁ אֶחָד, תַּלְמוּד לוֹמַר: "וּבָא אַהֲרֹן אֶל אֹהֶל מוֹעֵד" - שֶׁאֵין תַּלְמוּד לוֹמַר "אֲשֶׁר לָבַשׁ" - כְּלוּם אָדָם פּוֹשֵׁט אֶלָּא מַה שֶּׁלּוֹבֵשׁ, אֶלָּא לְהָקִישׁ פְּשִׁיטָה לִלְבִישָׁה, מַה לְבִישָׁה טָעוּן קִדּוּשׁ אַף פְּשִׁיטָה טָעוּן קִדּוּשׁ.

"וְהִנִּיחָם שָׁם" - מְלַמֵּד שֶׁטְּעוּנִין גְּנִיזָה. רַבִּי דּוֹסָא אוֹמֵר: כְּשֵׁרִין הֵן לְכֹהֵן הֶדְיוֹט. "וְרָחַץ אֶת בְּשָׂרוֹ בַמַּיִם בְּמָקוֹם קָדוֹשׁ" - בְּלִשְׁכַּת בֵּית הַפַּרְוָה. וְחָמֵשׁ טְבִילוֹת הָיוּ שָׁם בְּאוֹתוֹ הַיּוֹם. וְכֻלָּם בַּקֹּדֶשׁ בְּבֵית הַפַּרְוָה, חוּץ מִן הָרִאשׁוֹנָה שֶׁהָיְתָה בַּחֹל, עַל גַּבֵּי שַׁעַר הַמַּיִם, וּבְצַד לִשְׁכָּתוֹ הָיְתָה.

"וְיָצָא וְעָשָׂה אֶת עֹלָתוֹ וְאֶת עֹלַת הָעָם וְכִפֶּר בַּעֲדוֹ וּבְעַד הָעָם" - עוֹלָתוֹ קוֹדֶמֶת לְעוֹלַת הָעָם, כַּפָּרָתוֹ קוֹדֶמֶת לְכַפָּרַת הָעָם. "וְאֶת חֵלֶב הַחַטָּאת יַקְטִיר הַמִּזְבֵּחָה". "יַקְטִיר" - אַף בְּשַׁבָּת, "יַקְטִיר" - אַף בְּטֻמְאָה.

"וְהַמְשַׁלֵּחַ אֶת הַשָּׂעִיר" וְגוֹ' - הַמְשַׁלֵּחַ מְטַמֵּא בְּגָדִים, וְאֵין הַשּׁוֹלֵחַ מְטַמֵּא בְּגָדִים. יָכוֹל מִשֶּׁיָּצָא חוּץ לְחוֹמַת הָעֲזָרָה, תַּלְמוּד לוֹמַר: (לַעֲזָאזֵל) [וְהַמְשַׁלֵּחַ]. יָכוֹל (מִשֶּׁהִגִּיעַ) [עַד שֶׁיַּגִּיעַ] לַצּוּק, תַּלְמוּד לוֹמַר: "וְהַמְשַּׁלֵּח". הָא כֵּיצַד, מִשֶּׁיָּצָא חוּץ לְחוֹמַת יְרוּשָׁלַיִם, דִּבְרֵי רַבִּי יְהוּדָה, רַבִּי יוֹסִי אוֹמֵר: "לַעֲזָאזֵל יְכַבֵּס" - אֵינוֹ מְטַמֵּא בְּגָדִים עַד שֶׁהִגִּיעַ לַצּוּק. רַבִּי שִׁמְעוֹן אוֹמֵר: "וְהַמְשַׁלֵּחַ אֶת הַשָּׂעִיר לַעֲזָאזֵל יְכַבֵּס בְּגָדָיו" - וְזוֹרְקוֹ בְּבַת רֹאשׁ וּמְטַמֵּא בְּגָדִים. "יְכַבֵּס בְּגָדָיו וְרָחַץ בַּמַּיִם" - יָכוֹל גְּזֵרַת הַמֶּלֶךְ, תַּלְמוּד לוֹמַר: "וְאַחַר יָבֹא אֶל הַמַּחֲנֶה" - לֹא אָמַרְתִּי אֶלָּא מִפְּנֵי טֻמְאָה, מָה "אַחַר" הָאָמוּר לְהַלָּן מִפְּנֵי טֻמְאָה, אַף "אַחַר" הָאָמוּר כָּאן מִפְּנֵי טֻמְאָה.

{rרמז תקעזr}  רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי: אַרְבָּעָה דְּבָרִים יֵצֶר הָרַע מֵשִׁיב עֲלֵיהֶם, וּבְכֻלָּן כְּתִיב בָּהֶן חֻקָּה. וְאֵלּוּ הֵן: אֵשֶׁת אָחִיו, וְכִלְאַיִם, וְשָׂעִיר הַמִּשְׁתַּלֵּחַ, וּפָרָה אֲדֻמָּה. אֵשֶׁת אָחִיו מִנַּיִן, "עֶרְוַת אֵשֶׁת אָחִיךָ לֹא תְגַלֵּה, וּכְתִיב: "יְבָמָהּ יָבֹא עָלֶיהָ" - בְּחַיָּיו אֲסוּרָה לוֹ, מֵת בְּלֹא בָּנִים מֻתֶּרֶת לוֹ, וּכְתִיב בָּהּ חֻקָּה: "וּשְׁמַרְתֶּם אֶת חֻקּוֹתַי". כִּלְאַיִם מִנַּיִן, "לֹא תִלְבַּשׁ שַׁעַטְנֵז", וְסָדִין בְּצִיצִית מֻתָּר, וּכְתִיב בָּהּ חֻקָּה: "אֶת חֻקּוֹתַי תִּשְׁמֹרוּ". שָׂעִיר הַמִּשְׁתַּלֵּחַ מִנַּיִן, "וְהַמְשַׁלֵּחַ אֶת הַשָּׂעִיר יְכַבֵּס בְּגָדָיו", וְהוּא עַצְמוֹ מְכַפֵּר עַל אֲחֵרִים, וּכְתִיב בָּהּ חֻקָּה: "וְהָיְתָה זֹּאת לָכֶם לְחֻקַּת עוֹלָם". פָּרָה מִנַּיִן, דִּתְנִינָן תַּמָּן: "כָּל הָעוֹסְקִין בַּפָּרָה מִתְּחִלָּה וְעַד סוֹף מְטַמֵּא בְּגָדִים", וְהִיא עַצְמָהּ מְטַהֶרֶת טְמֵאִים, וּכְתִיב בָּהּ חֻקָּה: "זֹאת חֻקַּת הַתּוֹרָה" וְגוֹ'.

"וְאֵת פַּר הַחַטָּאת וְאֵת שְׂעִיר הַחַטָּאת" - מִמַּשְׁמָע שֶׁנֶּאֱמַר: "וְשָׂרְפוּ בָאֵשׁ" מַה תַּלְמוּד לוֹמַר "וְהַשֹּׂרֵף", מַה תַּלְמוּד לוֹמַר, לְגוּפֵהּ אִצְטְרִיךְ, אֶלָּא מַה תַּלְמוּד לוֹמַר "חַטָּאת", לְפִי שֶׁלֹּא לָמַדְנוּ אֶלָּא בְּפַר יוֹם הַכִּפּוּרִים שֶׁשּׂוֹרְפָן מְטַמֵּא בְּגָדִים, שְׁאָר הַנִּשְׂרָפִין מִנַּיִן, תַּלְמוּד לוֹמַר: "חַטָּאת, חַטָּאת" דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: אֵינוֹ צָרִיךְ, הֲרֵי הוּא אוֹמֵר: "וְאֵת פַּר הַחַטָּאת וְאֵת שְׂעִיר הַחַטָּאת אֲשֶׁר הוּבָא אֶת דָּמָם", שֶׁאֵין תַּלְמוּד לוֹמַר "לְכַפֵּר בַּקֹּדֶשׁ", וּמַה תַּלְמוּד לוֹמַר "לְכַפֵּר", לָמַד עַל כָּל הַמִּתְכַּפְּרִין שֶׁשּׂוֹרְפָן מְטַמֵּא בְּגָדִים. וְאִלּוּ רַבִּי יְהוּדָה לְכַפֵּר לֹא מַשְׁמַע לֵהּ, מַאי טַעֲמָא, לָאו מִשּׁוּם דְּמִבָּעֵי לִגְזֵרָה שָׁוָה. "לְכַפֵּר בַּקֹּדֶשׁ" - אִם כִּפִּרוּ בְּמִצְוָתָן נִשְׂרָפִין אַבֵּית הַדֶּשֶׁן וּמְטַמְּאִין בְּגָדִים, אִם לֹא כִּפִּרוּ בְּמִצְוָתָן נִשְׂרָפִין אַבֵּית הַבִּירָה וְאֵין מְטַמְּאִין בְּגָדִים. "יוֹצִיא אֶל מִחוּץ לַמַּחֲנֶה" - לְהַלָּן אַתָּה נוֹתֵן לוֹ שָׁלשׁ מַחֲנוֹת וְכָאן אַתָּה נוֹתֵן לוֹ מַחֲנֶה אַחַת, אִם כֵּן לָמָּה נֶאֱמַר: "יוֹצִיא אֶל מִחוּץ לַמַּחֲנֶה וְשָׂרְפוּ", אֶלָּא (יוֹצֵא אֶל מִחוּץ לַמַּחֲנֶה וְהַשֹּׂרֵף) כֵּיוָן שֶׁיָּצְאוּ חוּץ לַמַּחֲנֶה אַחַת הַשּׂוֹרְפוֹ מְטַמֵּא בְּגָדִים. מִכָּאן אַתָּה אוֹמֵר: הָיוּ סוֹבְלִין אוֹתוֹ בְּמוֹטוֹת. יָצְאוּ הָרִאשׁוֹנִים חוּץ לְחוֹמַת הָעֲזָרָה וְהָאַחֲרוֹנִים לֹא יָצְאוּ, הָרִאשׁוֹנִים מְטַמְּאִין בְּגָדִים וְהָאַחֲרוֹנִים אֵין מְטַמְּאִין בְּגָדִים עַד שֶׁיֵּצְאוּ. יָצְאוּ אֵלּוּ וָאֵלּוּ, אֵלּוּ וָאֵלּוּ מְטַמְּאִין בְּגָדִים.

"וְשָׂרְפוּ בָאֵשׁ אֶת עֹרֹתָם וְאֶת בְּשָׂרָם" - תַּנְיָא: רַבִּי אוֹמֵר: נֶאֱמַר כָּאן עוֹר וּבָשָׂר וּפֶרֶשׁ וְנֶאֱמַר לְהַלָּן עוֹר וּבָשָׂר וּפֶרֶשׁ, מַה לְּהַלָּן עַל יְדֵי נִתּוּחַ וְלֹא עַל יְדֵי הֶפְשֵׁט אַף כָּאן עַל יְדֵי נִתּוּחַ וְלֹא עַל יְדֵי הֶפְשֵׁט. וְהָתָם מְנָלָן, דְּתַנְיָא: "וְקִרְבּוֹ וּפִרְשׂוֹ, וְהוֹצִיא" מְלַמֵּד שֶׁמּוֹצִיאוֹ שָׁלֵם. יָכוֹל יִשְׂרְפֶנּוּ, נֶאֱמַר כָּאן "רֹאשׁוֹ וּכְרָעָיו" וְנֶאֱמַר לְהַלָּן "רֹאשׁוֹ וּכְרָעָיו", מַה לְּהַלָּן עַל יְדֵי נִתּוּחַ אַף כָּאן עַל יְדֵי נִתּוּחַ. אִי מַה לְּהַלָּן עַל יְדֵי הֶפְשֵׁט אַף כָּאן עַל יְדֵי הֶפְשֵׁט, תַּלְמוּד לוֹמַר: "וְקִרְבּוֹ וּפִרְשׁוֹ". מַאי תַּלְמוּדָא, אָמַר רַב פַּפָּא: כְּשֵׁם שֶׁפִּרְשׁוֹ בְּקִרְבּוֹ כָּךְ בְּשָׂרוֹ בְּעוֹרוֹ.

"וְהַשּׂוֹרֵף" - שׂוֹרֵף מְטַמֵּא בְּגָדִים, וְלֹא הַמַּצִּית אֶת הָאוֹר וְלֹא הַמְסַדֵּר אֶת הַמַּעֲרָכָה מְטַמֵּא בְּגָדִים. וְאֵיזֶהוּ שׂוֹרֵף, זֶה הַמְסַיֵּעַ בִּשְׁעַת שְׂרֵפָה. יָכוֹל אַף מִשֶּׁנַּעֲשׂוּ אֵפֶר מְטַמֵּא בְּגָדִים, תַּלְמוּד לוֹמַר: "אֹתָם" - אוֹתָם מְטַמֵּא בְּגָדִים, נַעֲשׂוּ אֵפֶר אֵין מְטַמֵּא בְּגָדִים. רַבִּי שִׁמְעוֹן אוֹמֵר: אוֹתָם מְטַמֵּא בְּגָדִים, נִתַּךְ הַבָּשָׂר אֵין מְטַמֵּא בְּגָדִים. מַאי בֵּינַיְהוּ, אָמַר רַבָּה: דְּשָׁוְיָא חֲרוּכָא.

"וְהָיְתָה לָכֶם" - וְלֹא לַאֲחֵרִים. "לְחֻקַּת עוֹלָם" - לְבֵית עוֹלָמִים. "בַּחֹדֶשׁ הַשְּׁבִיעִי" - יָכוֹל (בְּכֻלָּן) בְּכֻלּוֹ, תַּלְמוּד לוֹמַר: "בֶּעָשׂוֹר לַחֹדֶשׁ".

"תְּעַנּוּ אֶת נַפְשֹׁתֵיכֶם" - יָכוֹל יֵשֵׁב בַּחַמָּה וּבַצִּנָּה כְּדֵי שֶׁיִּצְטַעֵר, תַּלְמוּד לוֹמַר: "וְכָל מְלָאכָה לֹא תַעֲשׂוּ" - מַה מְּלָאכָה שֵׁב וְאַל תַּעֲשֶׂה אַף עִנּוּי שֵׁב וְאַל תַּעֲשֶׂה. אֵימָא [הֵיכָא] דְּיָתִיב בְּשִׁמְשָׁא וְקָא חַיִּים לֵהּ לָא לֵימָא לֵהּ קוּם וְתִיב בְּטוּלָא, הֵיכָא דְּיָתִיב בְּטוּלָא וְקָא קָרִיר לֵהּ לָא לֵימָא לֵיהּ קוּם וְתִיב בְּשִׁמְשָׁא, דּוּמְיָא דִּמְלָאכָה, מַה מְּלָאכָה לֹא חָלַקְתָּ בָּהּ אַף עִנּוּי לֹא תַּחֲלֹק בּוֹ. תַּנְיָא אִידָךְ: "תְּעַנּוּ אֶת נַפְשֹׁתֵיכֶם" - יָכוֹל יֵשֵׁב בַּחַמָּה וּבַצִּנָּה וְיִצְטַעֵר, תַּלְמוּד לוֹמַר: "וְכָל מְלָאכָה לֹא תַעֲשׂוּ" - מְלָאכָה אָסַרְתִּי לְךָ בְּמָקוֹם אַחֵר וְעִנּוּי אָסַרְתִּי לְךָ בְּמָקוֹם אַחֵר. מַה מְלָאכָה שֶׁחַיָּבִין עָלֶיהָ כָּרֵת מִמָּקוֹם אַחֵר, אַף עִנּוּי שֶׁחַיָּבִין עָלָיו כָּרֵת מִמָּקוֹם אַחֵר, וְאֵיזֶה, זֶה הַפִּגּוּל וְהַנּוֹתָר. אַרְבֶּה אֲנִי אֶת הַפִּגּוּל וְאֶת הַנּוֹתָר שֶׁהֵן בְּכָרֵת, וְלֹא אַרְבֶּה אֶת הַטְּבָלִין שֶׁאֵינָן בְּכָרֵת, תַּלְמוּד לוֹמַר: "תְּעַנּוּ, [וְעִנִּיתֶם] אֶת נַפְשֹׁתֵיכֶם" - רִבָּה. מַרְבֶּה אֲנִי אֶת הַטְּבָלִין שֶׁהֵן בְּמִיתָה, וְלֹא אַרְבֶּה אֶת הַנְּבֵלוֹת שֶׁאֵינָן בְּמִיתָה, תַּלְמוּד לוֹמַר: "תְּעַנּוּ, [וְעִנִּיתֶם] אֶת נַפְשֹׁתֵיכֶם" - רִבָּה. מַרְבֶּה אֲנִי אֶת הַנְּבֵלוֹת שֶׁהֵן בְּלֹא תַּעֲשֶׂה, וְלֹא אַרְבֶּה אֶת הַחֻלִּין שֶׁאֵינָם בְּלֹא תַּעֲשֶׂה, תַּלְמוּד לוֹמַר: "תְּעַנּוּ, [וְעִנִּיתֶם] אֶת נַפְשֹׁתֵיכֶם" - רִבָּה. מַרְבֶּה אֲנִי אֶת הַחֻלִּין שֶׁאֵינָן בְּקוּם אֱכֹל, וְלֹא אַרְבֶּה אֶת הַתְּרוּמָה וְהַמַּעֲשֵׂר שֶׁהוּא בְּקוּם וֶאֱכֹל, תַּלְמוּד לוֹמַר: "תְּעַנּוּ, [וְעִנִּיתֶם] אֶת נַפְשֹׁתֵיכֶם" - רִבָּה. מַרְבֶּה אֲנִי תְּרוּמוֹת וּמַעַשְׂרוֹת שֶׁאֵינָן בְּבַל תּוֹתִירוּ, וְלֹא אַרְבֶּה אֶת הַקָּדָשִׁים שֶׁיֶּשְׁנָן בְּבַל תּוֹתִירוּ, תַּלְמוּד לוֹמַר: "תְּעַנּוּ, [וְעִנִּיתֶם] אֶת נַפְשֹׁתֵיכֶם - רִבָּה. וְאִם נַפְשְׁךָ לוֹמַר: הֲרֵי הוּא אוֹמֵר: ("תְּעַנּוּ אֶת נַפְשֹׁתֵיכֶם"), ["וְהַאֲבַדְתִּי אֶת הַנֶּפֶשׁ הַהִיא"] - אֵיזֶהוּ עִנּוּי שֶׁיֵּשׁ בּוֹ אִבּוּד נְשָׁמָה, הֱוֵי אוֹמֵר: זוֹ אֲכִילָה וּשְׁתִיָּה. מַאי "וְאִם נַפְשְׁךָ לוֹמַר", וְכִי תֵּימָא בָּעֲרָיוֹת קָמִשְׁתָּעֵי קְרָא, הֲרֵי הוּא אוֹמֵר: ("תְּעַנּוּ אֶת נַפְשׁוֹתֵיכֶם"), ["וְהַאֲבַדְתִּי אֶת הַנֶּפֶשׁ"] - עִנּוּי אֲבֵדַת הַנֶּפֶשׁ, וְאֵי זוֹ, זוֹ אֲכִילָה וּשְׁתִיָּה. תָּנָא דְּבֵי רַבִּי יִשְׁמָעֵאל: נֶאֱמַר כָּאן "עִנּוּי" וְנֶאֱמַר לְהַלָּן "עִנּוּי", מַה לְּהַלָּן עִנּוּי רְעָבוֹן אַף כָּאן עִנּוּי רְעָבוֹן. וְנִגְמֹר מֵעִנּוּי "אִם תְּעַנֶּה אֶת בְּנוֹתַי", דָּנִין עִנּוּי דְּבִידֵי שָׁמַיִם מֵעִנּוּי דְּבִידֵי שָׁמַיִם, וְאֵין דָּנִין עִנּוּי דְּבִידֵי שָׁמַיִם מֵעִנּוּי בִּידֵי אָדָם. הָנֵי חֲמִשָּׁה עִנּוּיִּין כְּנֶגֶד מִי, אָמַר רַב חִסְדָּא: כְּנֶגֶד חֲמִשָּׁה עִנּוּיִּין שֶׁבַּתּוֹרָה: "וּבֶעָשׂוֹר, אַךְ בֶעָשׂוֹר, שַׁבַּת שַׁבָּתוֹן, שַׁבַּת שַׁבָּתוֹן, וְהָיְתָה לָכֶם". הָנֵי חֲמִשָׁה הֲווּ וַאֲנַן שִׁתָּא תְּנָן: "יוֹם הַכִּפּוּרִים אָסוּר בַּאֲכִילָה וּבִשְׁתִיָּה וּבִרְחִיצָה וּבְסִיכָה וּבִנְעִילַת הַסַּנְדָּל וּבְתַשְׁמִישׁ הַמִּטָּה". שְׁתִיָּה בִּכְלַל אֲכִילָה, דִּכְתִיב: "וְנָתַתָּה הַכֶּסֶף בְּכֹל אֲשֶׁר תְּאַוֶּה נַפְשְׁךָ, בַּיַּיִן וּבַשֵּׁכָר", וּכְתִיב: "וְאָכַלְתָּ שָׁם לִפְנֵי ה' אֱלֹהֶיךָ" וְגוֹ' שְׁתִיָּה הוּא וְקָא קָרֵי לֵהּ "וְאָכַלְתָּ". וְדִילְמָא עַל יְדֵי אֲנִיגְרוֹן, "שֵׁכָר" כְּתִיב, מִידִי דִּמְשַׁכֵּר. וְדִילְמָא דְּבֵלָה קְעִילִית, אֶלָּא יָלִיף "שֵׁכָר, שֵׁכָר" מִנָּזִיר, מַה לְּהַלָּן יַיִן אַף כָּאן יַיִן. לָמָּה נִקְרָא שְׁמוֹ "תִּירוֹשׁ" - וְנִקְרָא "יַיִן", יַיִן - שֶׁמֵּבִיא יְלָלָה לָעוֹלָם, תִּירוֹשׁ - שֶׁכָּל הַמִּתְגָּרֶה בּוֹ נַעֲשֶׂה רָשׁ. רַב כַּהֲנָא רָמֵי: כְּתִיב "תִּירַשׁ" וּקְרֵינָן "תִּירוֹשׁ", זָכָה - נַעֲשֶׂה רֹאשׁ, לֹא זָכָה - נַעֲשֶׂה רָשׁ. וְהַיְנוּ דְּאָמַר רָבָא: חַמְרָא וְרֵיחָנִי פַּקְחִין. תַּשְׁמִישׁ הַמִּטָּה דְּאִקְּרֵי עִנּוּי מְנָלָן, דִּכְתִיב: "אִם תְּעַנֶּה אֶת בְּנוֹתַי" - מִתַּשְׁמִישׁ הַמִּטָּה, "וְאִם תִּקַּח נָשִׁים" - מִצָּרוֹת.

"וְכָל מְלָאכָה לֹא תַעֲשׂוּ" - יָכוֹל לֹא יַקְנִיב אֶת הַיָּרָק וְלֹא יָדִיחַ אֶת הַכּוֹסוֹת וְלֹא יַצִּיעַ אֶת הַמִּטּוֹת, הֲרֵי אַתָּה דָּן: נֶאֱמַר כָּאן "מְלָאכָה" וְנֶאֱמַר "מְלָאכָה" בִּמְלֶאכֶת הַמִּשְׁכָּן, מַה מְּלָאכָה הָאֲמוּרָה בִּמְלֶאכֶת הַמִּשְׁכָּן מְלָאכָה שֶׁיֵּשׁ עִמָּהּ מַחֲשָׁבָה, אַף מְלָאכָה הָאֲמוּרָה כָּאן מְלָאכָה שֶׁיֵּשׁ עִמָּהּ מַחֲשָׁבָה. אִי מַה מְּלָאכָה הָאֲמוּרָה בִּמְלֶאכֶת הַמִּשְׁכָּן מְלָאכָה גְּמוּרָה, אַף אֵין לִי אֶלָּא גְּמוּרָה שׁלֹּא יִכְתֹּב כָּל הַסֵּפֶר וְשֶׁלֹּא יֶאֱרֹג כָּל הַבֶּגֶד וְשֶׁלֹּא יַעֲשֶׂה כָּל הַנָּפָה. מִנַּיִן שֶׁלֹּא יִכְתֹּב שְׁתֵּי אוֹתִיּוֹת וְלֹא יֶאֱרֹג שְׁנֵי חוּטִין וְלֹא יַעֲשֶׂה שְׁתֵּי בָּתֵּי נִירִין בַּנָּפָה וּבַכְּבָרָה, תַּלְמוּד לוֹמַר: "מְלָאכָה", "כָּל מְלָאכָה" - רִבָּה. אֵין לִי אֶלָּא מְלֶאכֶת הָרְשׁוּת, מְלֶאכֶת מִצְוָה מִנַּיִן, שֶׁלֹּא יִכְתֹּב שְׁתֵּי אוֹתִיּוֹת בַּסְּפָרִים וּבַתְּפִלִּין וּמְזוּזוֹת וְלֹא יֶאֱרֹג שְׁנֵי חוּטִין בַּמִּכְנָסַיִם וּבַפָּרֹכֶת, תַּלְמוּד לוֹמַר: "מְלָאכָה, כָּל מְלָאכָה" - רִבָּה. אֵין לִי אֶלָּא מְלָאכָה שֶׁחַיָּבִין עָלֶיהָ כָּרֵת, מְלָאכָה שֶׁאֵין חַיָּבִין עָלֶיהָ כָּרֵת מִנַּיִן, שֶׁלֹּא יִכְתֹּב אוֹת אַחַת וְלֹא יֶאֱרֹג חוּט אֶחָד וְלֹא יַעֲשֶׂה בַּיִת אֶחָד בַּנָּפָה וּבַכְּבָרָה, תַּלְמוּד לוֹמַר: "מְלָאכָה, כָּל מְלָאכָה רִבָּה". אֵין לִי אֶלָּא מְלֶאכֶת הָרְשׁוּת, מְלֶאכֶת מִצְוָה מִנַּיִן, שֶׁלֹּא יִכְתֹּב אוֹת אַחַת בַּסְּפָרִים בַּתְּפִלִּין וּבַמְּזוּזוֹת וְלֹא יֶאֱרֹג בַּמִּכְנָסַיִם וּבַפָּרֹכֶת, תַּלְמוּד לוֹמַר: "מְלָאכָה, כָּל מְלָאכָה" - רִבָּה. אֵין לִי אֶלָּא מְלָאכָה שֶׁחַיָּבִים עַל מִינָהּ כָּרֵת, מְלָאכָה שֶׁאֵין חַיָּבִין עַל מִינָהּ כָּרֵת מִנַּיִן, לֹא יַעֲלֶה בָּאִילָן וְלֹא יִרְכַּב עַל גַּבֵּי בְּהֵמָה וְלֹא יָשׁוּט עַל פְּנֵי הַמַּיִם לֹא יְסַפֵּק לֹא יְטַפֵּח וְלֹא יְרַקֵּד, תַּלְמוּד לוֹמַר: "שַׁבָּתוֹן" - שְׁבוֹת. אֵין לִי אֶלָּא שְׁבִיתַת הָרְשׁוּת, שְׁבִיתַת מִצְוָה מִנַּיִן, לֹא יַקְדִּישׁ לֹא יַעֲרִיךְ וְלֹא יִתְרֹם לֹא יְעַשֵּׂר לֹא יְקַדֵּשׁ לֹא יְמָאֵן לֹא יַחֲלֹץ לֹא יְיַבֵּם לֹא יִפְדֶּה נֶטַע רְבָעִי וּמַעֲשֵׂר שֵׁנִי, תַּלְמוּד לוֹמַר ("שַׁבַּת) שַׁבָּתוֹן" - שְׁבוֹת.

{rרמז תקעחr}  תָּנוּ רַבָּנָן: "אֶזְרָח" - זֶה אֶזְרָח, "הָאֶזְרָח" - לְהוֹצִיא אֶת הַנָּשִׁים "כָּל" - לְרַבּוֹת הַקְּטַנִּים. לְמֵימְרָא דְּאֶזְרָח בֵּין גַּבְרֵי בֵּין נָשֵׁי מַשְׁמַע, וְהָתַנְיָא: "הָאֶזְרָח" - לְרַבּוֹת נָשִׁים הָאֶזְרָחִיּוֹת שֶׁחַיָּבוֹת בְּעִנּוּי, אַלְמָא אֶזְרָח גַּבְרֵי מַשְׁמַע נָשֵׁי לֹא מַשְׁמַע. אָמַר רָבָא: הִלְכְתָא נִינְהוּ וְאַסְמִיכִינְהוּ רַבָּנָן אַקְרָאֵי. הֵי קְרָא וְהֵי הִלְכְתָא, וְתוּ, לָמָּה לִי קְרָא וְלָמָּה לִי הִלְכְתָא, הָא סֻכָּה מִצְוַת עֲשֵׂה שֶׁהַזְּמַן גְּרָמָא הִיא וְנָשִׁים פְּטוּרוֹת, עִנּוּי יוֹם הַכִּפּוּרִים נַמֵּי מִדְּרַב יְהוּדָה אָמַר רַב נָפְקָא: הִשְׁוָה הַכָּתוּב אִשָּׁה לָאִישׁ לְכָל עֳנָשִׁין שֶׁבַּתּוֹרָה. אָמַר אַבָּיֵי: לְעוֹלָם סֻכָּה הִלְכְתָא, וְאִצְטְרִיךְ, סָלְקָא דַּעְתָּךְ אָמֵינָא: "תֵּשְׁבוּ" - כְּעֵין תָּדוּרוּ, מַה דִּירָה אִישׁ וְאִשְׁתּוֹ אַף סֻכָּה אִישׁ וְאִשְׁתּוֹ, קָא מַשְׁמַע לָן. רָבָא אָמַר: אִצְטְרִיךְ סָלְקָא דַּעְתָּךְ אָמֵינָא: נֵילַף "חֲמִשָּׁה עָשָׂר, חֲמִשָּׁה עָשָׂר" מֵחַג הַמַּצּוֹת, מַה לְּהַלָּן נָשִׁים חַיָּבוֹת אַף כָּאן נָשִׁים חַיָּבוֹת, קָא מַשְׁמַע לָן. וְהַשְׁתָּא דְּאָמַרְתָּ סֻכָּה הִלְכְתָא, קְרָא לָמָּה לִי, לְרַבּוֹת אֶת הַגֵּרִים, סָלְקָא דַּעְתָּךְ אָמֵינָא: יִשְׂרָאֵל כְּתִיב, קָא מַשְׁמָע לָן. אָמַר מַר: "לְרַבּוֹת עִנּוּי יוֹם הַכִּפּוּרִים". מִדְּרַב יְהוּדָה אָמַר רַב נָפְקָא, לֹא נִצְרְכָה אֶלָּא לְתוֹסֶפֶת עִנּוּי, סָלְקָא דַּעְתָּךְ אָמֵינָא: הוֹאִיל וּמִעֵט רַחְמָנָא לְתוֹסֶפֶת עִנּוּי מֵעֹנֶשׁ וְאַזְהָרָה לֹא נִתְחַיְּבוּ בּוֹ נָשִׁים [כְּלָל], קָא מַשְׁמָע לָן. אָמַר מַר: "כָּל לְרַבּוֹת הַקְּטַנִּים" - בְּקָטָן שֶׁהִגִּיעַ לְחִנּוּךְ, וּמִדְּרַבָּנָן, וּקְרָא אַסְמַכְתָּא בְּעָלְמָא. וּקְרָא לְמַאי אָתָא, לְר' אֱלִיעֶזֶר כִּדְאִית לֵיהּ לְגֵר שֶׁנִּתְגַּיֵּר בֵּינְתַיִם, וּלְרַבָּנָן כִּדְאִית לְהוּ שֶׁכָּל יִשְׂרָאֵל רְאוּיִן לֵישֵׁב בְּסֻכָּה אַחַת. "אֶזְרָח" - זֶה אֶזְרָח, "הָאֶזְרָח" - לְרַבּוֹת נְשֵׁי הָאֶזְרָחִים. "גֵּר" - זֶה הַגֵּר, "הַגֵּר" - לְרַבּוֹת נְשֵׁי הַגֵּרִים, "בְּתוֹכְכֶם" - לְרַבּוֹת אֶת הַנָּשִׁים וְאֶת הָעֲבָדִים (הַמְשֻׁחְרָרִין).

"כִּי בַיּוֹם הַזֶּה יְכַפֵּר עֲלֵיכֶם" - אֲפִלּוּ כָּל הַמּוֹעֲדוֹת עוֹבְרִין יוֹם הַכִּפּוּרִים אֵינוֹ עוֹבֵר, שֶׁהוּא מְכַפֵּר עַל עֲבֵרוֹת קַלּוֹת וַחֲמוּרוֹת. אָמַר סַמָּאֵל לִפְנֵי הַקָּדוֹשׁ בָּרוּךְ הוּא: עַל אֲחֵרִים נָתַתָּ לִי רְשׁוּת וְעַל יִשְׂרָאֵל אִי אַתָּה נוֹתֵן לִי רְשׁוּת, אָמַר לוֹ: הֲרֵי יֵשׁ לְךָ רְשׁוּת עֲלֵיהֶן בְּיוֹם הַכִּפּוּרִים. לְפִיכָךְ הָיוּ נוֹתְנִין לוֹ שֹׁחַד "גּוֹרָל אֶחָד לַעֲזָאזֵל", וְכָל עֲוֹנוֹתֵיהֶן שֶׁל יִשְׂרָאֵל עָלָיו, שֶׁנֶּאֱמַר: "וְנָשָׂא הַשָּׂעִיר עָלָיו" וְגוֹ'. רָאָה סַמָּאֵל שֶׁלֹּא מָצָא בָּהֶן חֵטְא, וְאָמַר לִפְנֵי הַקָּדוֹשׁ  בָּרוּךְ הוּא: רִבּוֹנוֹ שֶׁל עוֹלָם, יֵשׁ לְךָ עַם אֶחָד בָּאָרֶץ דּוֹמֶה לְמַלְאֲכֵי הַשָּׁרֵת, מַה מַּלְאֲכֵי הַשָּׁרֵת יְחֵפֵי רֶגֶל כָּךְ יִשְׂרָאֵל יְחֵפֵי רֶגֶל בְּיוֹם הַכִּפּוּרִים, מַה מַּלְאֲכֵי הַשָּׁרֵת אֵין לָהֵן קְפִיצִין עוֹמְדִין אַף יִשְׂרָאֵל עוֹמְדִין בְּיוֹם הַכִּפּוּרִים, מַה מַּלְאֲכֵי הַשָּׁרֵת אֵין בְּפִיהֶן אֲכִילָה וּשְׁתִיָּה כָּךְ יִשְׂרָאֵל אֵין בְּפִיהֶן אֲכִילָה וּשְׁתִיָּה בְּיוֹם הַכִּפּוּרִים, מַה מַּלְאֲכֵי הַשָּׁרֵת נְקִיִּים מִכָּל חֵטְא כָּךְ יִשְׂרָאֵל, מַה מַּלְאָכִים שָׁלוֹם בֵּינֵיהֶם כָּךְ יִשְׂרָאֵל. וְהַקָּדוֹשׁ בָּרוּךְ הוּא שׁוֹמֵעַ עֵדוּתוֹ מִן הַקָּטֵגוֹר שֶׁלָּהֶן וּמְכַפֵּר עַל כָּל עֲוֹנוֹתֵיהֶם שֶׁל יִשְׂרָאֵל. עֲבֵרוֹת שֶׁבֵּין אָדָם לַמָּקוֹם - יוֹם הַכִּפּוּרִים מְכַפֵּר. שֶׁבֵּין אָדָם לַחֲבֵרוֹ - אֵין יוֹם הַכִּפּוּרִים מְכַפֵּר, עַד שֶׁיְּרַצֶּה אֶת חֲבֵרוֹ. זֶה מִדְרָשׁ דָּרַשׁ רַבִּי אֶלְעָזָר בֶּן עֲזַרְיָה: "מִכֹּל חַטֹּאתֵיכֶם לִפְנֵי ה' תִּטְהָרוּ" וְכוֹ'. אָמַר רַבִּי עֲקִיבָא: אַשְׁרֵיכֶם יִשְׂרָאֵל שֶׁכֻּלְּכֶם טְהוֹרִים, וּמִי מְטַהֵר אֶתְכֶם, אֲבִיכֶם שֶׁבַּשָּׁמַיִם, שֶׁנֶּאֱמַר: "וְזָרַקְתִּי עֲלֵיכֶם מַיִם טְהוֹרִים", וְאוֹמֵר: "מִקְוֵה יִשְׂרָאֵל ה'" - מַה מִּקְוֶה מְטַהֵר אֶת הַטְּמֵאִים, אַף הַקָּדוֹשׁ בָּרוּךְ  הוּא מְטַהֵר אֶת יִשְׂרָאֵל.

"מִכֹּל חַטֹּאתֵיכֶם לִפְנֵי ה' תִּטְהָרוּ" - חֵטְא שֶׁאֵין מַכִּיר בּוֹ אֶלָּא הַמָּקוֹם - יוֹם הַכִּפּוּרִים מְכַפֵּר. אֶלָּא מֵעַתָּה סְפֵק יוֹלֶדֶת שֶׁעָבַר עָלֶיהָ יוֹם הַכִּפּוּרִים לֹא תֵּיתֵי, דְּהָא כִּפֵּר עָלֶיהָ יוֹם הַכִּפּוּרִים דְּחֵטְא שֶׁאֵין מַכִּיר בּוֹ אֶלָּא הַמָּקוֹם הוּא, אָמַר רַב הוֹשַׁעְיָא: "לְכָל חַטֹּאתֵיכֶם" - וְלֹא כָּל טֻמְאוֹתֵיכֶם. וּלְרַבִּי שִׁמְעוֹן דְּאָמַר יוֹלֶדֶת חוֹטֵאת הִיא מַאי אִכָּא לְמֵימָא, יוֹלֶדֶת כִּי מַיְתֵי קָרְבָּן לְאִשְׁתְּרוּיֵי בַּאֲכִילַת קָדָשִׁים הוּא, וְלָא לְכַפָּרָה מַיְתֵי. [אֶלָּא מֵעַתָּה סִפֵק] מְצֹרָע דַּעֲבַר עֲלֵהּ יוֹם הַכִּפּוּרִים לָא נֵיתֵי, אָמַר קְרָא: "לְכָל חַטֹּאתם" - וְלֹא לְכָל טֻמְאֹתָם. וְהָא אָמַר רַבִּי שְׁמוּאֵל בַּר נַחְמָן אָמַר רַבִּי יוֹנָתָן: עַל שִׁבְעָה דְּבָרִים נְגָעִים בָּאִים, (מְצֹרָע נַמֵּי מַיְתֵי) מְצֹרָע כִּי קָא מַיְתֵי לָא לְכַפָּרָה אֶלָּא לְאַשְׁתְּרוּיֵי בַּקָּדָשִׁים. סְפֵק נָזִיר שֶׁעָבַר עָלָיו יוֹם הַכִּפּוּרִים לָא נֵיתֵי, אָמַר קְרָא: "לְכֹל חַטֹּאתָם" - וְלֹא לְכֹל טֻמְאֹתָם. וּלְרַבִּי אֶלְעָזָר הַקַּפָּר דְּאָמַר נָזִיר חוֹטֵא הוּא, מַאי אִכָּא לְמֵימָר, נָזִיר כִּי מַיְתֵי לְמֵיחֵל עֲלֵהּ נְזִירוּת דְּטָהֳרָה קָא מַיְתֵי הוּא. סְפֵק סוֹטָה שֶׁעָבַר עָלֶיהָ יוֹם הַכִּפּוּרִים לֹא נֵיתֵי, אָמַר אַבָּיֵי: בּוֹעֵל מַכִּיר בּוֹ. רָבָא אָמַר: סוֹטָה כִּי קָא מַיְתֵי לְבָרֵר עָוֹן הוּא דְּאָתָא. עֶגְלָה עֲרוּפָה שֶׁעָבַר וְכוּ', אָמַר אַבָּיֵי: הוֹרֵג מַכִּיר. רָבָא אָמַר: אָמַר קְרָא: "וְלָאָרֶץ לֹא יְכֻפַּר" וְגוֹ'. רַב פַּפָּא אָמַר: אָמַר קְרָא: "כַּפֵּר לְעַמְּךָ יִשְׂרָאֵל" וְגוֹ' - רְאוּיָה כַּפָּרָה זוֹ שֶׁתְּהֵא מְכַפֶּרֶת עַל יוֹצְאֵי מִצְרַיִם. הַשְׁתָּא דְּאָמַרְתָּ חֵטְא שֶׁאֵין מַכִּיר בּוֹ אֶלָּא הַמָּקוֹם יוֹם הַכִּפּוּרִים מְכַפֵּר, אֵימָא כִּי מִתְיְדַע לֵהּ לְבָתַר יוֹם הַכִּפּוּרִים נַמֵּי לֹא לֵיתֵי חַטָּאת, אָמַר רָבָא: אָמַר קְרָא: "אוֹ הוֹדַע אֵלָיו" - מִכָּל מָקוֹם. הַשְׁתָּא דְּאָמַרְתָּ כִּי מִתְיְדַע לֵיהּ מַיְתֵי חַטָּאת, אָשָׁם תָּלוּי לָמָּה בָּא, לְהָגֵן עָלָיו מִן הַיִּסּוּרִין.

"שַׁבַּת שַׁבָּתוֹן" - מִנַּיִן לְיוֹם הַכִּפּוּרִים שֶׁאָסוּר בַּאֲכִילָה וּבִשְׁתִיָּה וּבִרְחִיצָה וּבְסִיכָה וּבִנְעִילַת הַסַּנְדָּל וּבְתַשְׁמִישׁ הַמִּטָּה, תַּלְמוּד לוֹמַר: "שַׁבָּתוֹן" - שְׁבוֹת. יָכוֹל אַף שַׁבָּת בְּרֵאשִׁית תְּהֵא אֲסוּרָה בְּכֻלָּן, תַּלְמוּד לוֹמַר: "הוּא" - הוּא אָסוּר בְּכֻלָּן, וְאֵין שַׁבָּת בְּרֵאשִׁית אָסוּר בְּכֻלָּן. "וְכִפֶּר הַכֹּהֵן אֲשֶׁר יִמְשַׁח אֹתוֹ" - מַה תַּלְמוּד לוֹמַר, לְפִי שֶׁכָּל מַעֲשֵׂה פָּרָשָׁה זוֹ אֲמוּרָה בְּאַהֲרֹן, אֵין לִי אֶלָּא בְּאַהֲרֹן, מִנַּיִן לְרַבּוֹת כֹּהֵן אַחֵר, תַּלְמוּד לוֹמַר: "וְכִפֶּר הַכֹּהֵן אֲשֶׁר יִמְשַׁח אֹתוֹ". אֵין לִי אֶלָּא מָשׁוּחַ בְּשֶׁמֶן הַמִּשְׁחָה, מְרֻבֶּה בְּגָדִים מִנַּיִן, תַּלְמוּד לוֹמַר: "וַאֲשֶׁר יְמַלֵּא אֶת יָדוֹ". מִנַּיִן לְרַבּוֹת כֹּהֵן אַחֵר הַמִּתְמַנֶּה, תַּלְמוּד לוֹמַר: "וְכִפֶּר הַכֹּהֵן". מִנַּיִן כְּשֵׁם שֶׁמְּתַקְּנִין לוֹ כֹּהֵן אַחֵר שֶׁמָּא יֶאֱרַע בּוֹ פְּסוּל, כָּךְ יְקַדְּשׁוּ לוֹ אִשָּׁה אַחֶרֶת עַל תְּנַאי שֶׁמָּא יֶאֱרַע דָּבָר בְּאִשְׁתּוֹ, תַּלְמוּד לוֹמַר: "וְכִפֶּר בַּעֲדוֹ וּבְעַד בֵּיתוֹ", בֵּיתוֹ - הוּא אִשְׁתּוֹ, דִּבְרֵי רַבִּי יְהוּדָה. אָמַר לוֹ רַבִּי יוֹסִי: אִם כֵּן אֵין לַדָּבָר סוֹף. "לְכַהֵן תַּחַת אָבִיו" - מְלַמֵּד שֶׁהַבֵּן קוֹדֵם לְכָל אָדָם. יָכוֹל אַף עַל פִּי שֶׁאֵין מְמַלֵּא מְקוֹמוֹ, תַּלְמוּד לוֹמַר: "וַאֲשֶׁר יְמַלֵּא אֶת יָדוֹ" - בִּזְמַן שֶׁמְּמַלֵּא מְקוֹמוֹ שֶׁל אָבִיו הוּא קוֹדֵם לְכָל אָדָם, אִם אֵינוֹ מְמַלֵּא מְקוֹמוֹ שֶׁל אָבִיו יָבֹא אַחֵר וִישַׁמֵּשׁ תַּחְתָּיו. מִנַּיִן שֶׁמְּתַקְּנִין לוֹ כֵּלִים אֲחֵרִים שֶׁל בֵּין הָעַרְבַּיִם, תַּלְמוּד לוֹמַר: "וְלָבַשׁ אֶת בִּגְדֵי הַבָּד בִּגְדֵי הַקֹּדֶשׁ" - זֶה בָּנָה אָב לְכָל בִּגְדֵי הַבּוּץ שֶׁיְּהוּ שֶׁל הַקֹּדֶשׁ.

{rרמז תקעטr}  "וְכִפֶּר אֶת מִקְדַּשׁ הַקֹּדֶשׁ" - זוֹ לִפְנַי וְלִפְנִים, "אֹהֶל מוֹעֵד" - זֶה הֵיכָל, "הַמִּזְבֵּחַ" - כְּמַשְׁמָעוֹ, "יְכַפֵּר" - אֵלּוּ עֲזָרוֹת, "כֹּהֲנִים" - כְּמַשְׁמָעָן, "הַקָּהָל" - אֵלּוּ יִשְׂרָאֵל, "יְכַפֵּר" - אֵלּוּ הַלְוִיִּים. הֻשְׁווּ כֻּלָּן בְּכַפָּרָה אַחַת, מְלַמֵּד שֶׁכֻּלָּן מִתְכַּפְּרִין בַּשָּׂעִיר הַמִּשְׁתַּלֵּחַ בִּשְׁאָר עֲבֵרוֹת, דִּבְרֵי רַבִּי יְהוּדָה. רַבִּי יִשְׁמָעֵאל אוֹמֵר: כְּשֵׁם שֶׁדַּם הַשָּׂעִיר בִּפְנִים מְכַפֵּר עַל יִשְׂרָאֵל בְּטֻמְאַת מִקְדָּשׁ וְקָדָשָׁיו, כָּךְ דַּם הַפַּר מְכַפֵּר עַל הַכֹּהֲנִים עַל טֻמְאַת מִקְדָּשׁ וְקָדָשָׁיו. וּכְשֵׁם שֶׁוִּדּוּי שֶׁל שָׂעִיר הַמִּשְׁתַּלֵּחַ מְכַפֵּר עַל יִשְׂרָאֵל בִּשְׁאָר עֲבֵרוֹת, כָּךְ וִדּוּי שֶׁל פַּר מְכַפֵּר עַל הַכֹּהֲנִים בִּשְׁאָר עֲבֵרוֹת. וּלְר' שִׁמְעוֹן הָא וַדַּאי הֻשְׁווּ, מַאי הֻשְׁווּ דִּבְנֵי פָּרָה נִינְהוּ, מִיהוּ כָּל חַד וְחַד מְכַפֵּר בִּדְנַפְשֵׁהּ. מַאי טַעֲמָא דְּרַבִּי יִשְׁמָעֵאל, דִּכְתִיב: "וְלָקַח אֶת שְׁנֵי הַשְּׂעִירִם" וְגוֹ' (כִּדְכָתוּב לְעֵיל). תָּנֵי חֲדָא: "יְכַפֵּר" - אֵלּוּ הַלְוִיִּים, וְתַנְיָא אִידָךְ: "יְכַפֵּר" - אֵלּוּ הָעֲבָדִים, מַר סָבַר לְוִיִּם אִיקְרֵי עַם, וּמַר סָבַר לֹא אִיקְרֵי עַם. הַהוּא לֵיוָאָה דַּהֲוָה חֲטִיף מַתְּנְתָא, אָתוּ אֲמָרוּ לֵהּ לְרַב: אָמַר: לֹא מִסְתְּיֵהּ דְּלֹא שָׁקְלִינָן מִנֵּהּ אֶלָּא מִחְטָף נַמֵּי חֲטִיף. וְרַב אִי מִקְרִי עַם מִשְׁקָל נַמֵּי נִשְׁקוּל מִנַּיְהוּ, וְאִי לָא מִקְרִי עִם רַחֲמָנָא פָּטְרֵהּ, רַב מְסַפְּקָא לֵהּ אִי כְּהַאי תַּנָּא אִי כְּהַאי תַּנָּא. "וְעַל הַכֹּהֲנִים וְעַל כָּל עַם הַקָּהָל יְכַפֵּר" - אֵין הַכֹּהֲנִים בִּכְלַל הָעָם. "וְזֶה יִהְיֶה מִשְׁפַּט הַכֹּהֲנִים" - אֵין הַכֹּהֲנִים בִּכְלָל הָעָם. "לֵךְ אֶל הָעָם וְקִדַּשְׁתָּם, וְגַם הַכֹּהֲנִים הַנִּגָּשִׁים" - אֵין הַכֹּהֲנִים בִּכְלַל הָעָם.

"וְהָיְתָה זֹאת לָכֶם" - כָּל מַעֲשֵׂה יוֹם הַכִּפּוּרִים הָאָמוּר עַל הַסֵּדֶר, אִם הִקְדִּים מַעֲשֶׂה לַחֲבֵרוֹ - לֹא עָשָׂה כְּלוּם. אָמַר רַבִּי יְהוּדָה: אֵימָתַי, בַּדְּבָרִים הַנַּעֲשִׂין בְּבִגְדֵי לָבָן בִּפְנִים, אֲבָל דְּבָרִים הַנַּעֲשִׂין בְּבִגְדֵי לָבָן בַּחוּץ - אִם הִקְדִּים מַעֲשֶׂה לַחֲבֵרוֹ מַה שֶּׁעָשָׂה עָשׂוּי. אָמַר רַבִּי נְחֶמְיָה: אֵימָתַי, בַּדְּבָרִים הַנַּעֲשִׂין בְּבִגְדֵי לָבָן בֵּין בִּפְנִים בֵּין בַּחוּץ, אֲבָל דְּבָרִים הַנַּעֲשִׂין בְּבִגְדֵי זָהָב מִבַּחוּץ - אִם הִקְדִּים מַעֲשֶׂה לַחֲבֵרוֹ מַה שֶּׁעָשָׂה עָשׂוּי. אָמַר רַבִּי יוֹחָנָן: וּשְׁנֵיהֶם מִקְרָא אֶחָד דָּרְשׁוּ, דִּכְתִיב: "וְהָיְתָה זֹאת לָכֶם לְחֻקַּת עוֹלָם". רַבִּי יְהוּדָה סָבַר, מָקוֹם הַמִּתְכַּפְּרִים בּוֹ פַּעַם אַחַת בַּשָּׁנָה. וְרַבִּי נְחֶמְיָה סָבַר, בְּגָדִים דְּלָבַשׁ בְּהוּ פַּעַם אַחַת בַּשָּׁנָה. אַטּוּ לְרַבִּי יְהוּדָה מָקוֹם כְּתִיב, אֶלָּא הַיְנוּ טַעְמָא דְּרַבִּי יְהוּדָה: דִּכְתִיב: "זֹאת" וּכְתִיב "אַחַת" - חַד לְמִעוּטֵי בִּגְדֵי לָבָן מִבַּחוּץ, וְחַד לְמִעוּטֵי בִּגְדֵי זָהָב מִבַּחוּץ. רַבִּי נְחֶמְיָה סָבַר, חַד לְמִעוּטֵי בִּגְדֵי זָהָב מִבַּחוּץ וְחַד לְמִעוּטֵי שְׁיָרִים דְּלָא מְעַכְּבֵי. וְר' יְהוּדָה אָמַר לְךָ: אִי מְעַכְּבֵי - מְעַכְּבֵי, וְאִי לָא מְעַכְּבֵי - לֹא מְעַכְּבֵי. שְׁנֵי שְׂעִירֵי יוֹם הַכִּפּוּרִים מְעַכְּבִין זֶה אֶת זֶה, וְשֶׁבַע הַזָּאֹת שֶׁעַל בֵּין הַבַּדִּים דְּיוֹם הַכִּפּוּרִים מְעַכְּבִין. דִּכְתִיב: "חֻקָּה". כְּתִיב: "וְאָנֹכִי עָמַדְתִּי בָהָר כַּיָּמִים הָרִאשֹׁנִים" - מָה רִאשׁוֹנִים בְּרָצוֹן אַף אַחֲרוֹנִים בְּרָצוֹן. יָרַד בָּעֲשִׂירִי בְּתִשְׁרִי וְהַלּוּחוֹת בְּיָדוֹ, וְהוּא יוֹם הַכִּפּוּרִים. לְפִיכָךְ עָשָׂה אוֹתוֹ זִכָּרוֹן לְדוֹרוֹת: "וְהָיְתָה זֹאת לָכֶם לְחֻקַּת עוֹלָם".

"וְהָיְתָה זֹאת לָכֶם לְחֻקַּת עוֹלָם לְכַפֵּר וְכוּ' אַחַת בַּשָּׁנָה" - מַה תַּלְמוּד לוֹמַר, לְפִי שֶׁמָּצִינוּ לוֹמַר שֶׁזֶּה מְכַפֵּר שֶׁלֹּא בִּשְׂעִירָיו, יָכוֹל אַף שְׁאָר יָמִים מְכַפְּרִים שֶׁלֹּא בִּשְׂעִירֵיהֶם, תַּלְמוּד לוֹמַר: "אַחַת בַּשָּׁנָה". אוֹצִיא אֶת הַפֶּסַח וְהַחַג שֶׁהֵן שִׁבְעָה יָמִים, וְלֹא אוֹצִיא אֶת הָעֲצֶרֶת שֶׁהוּא יוֹם אֶחָד, תַּלְמוּד לוֹמַר: "אַחַת בַּשָּׁנָה". אוֹצִיא אֶת הָעֲצֶרֶת שֶׁהוּא רֶגֶל כִּרְגָלִים, וְלֹא אוֹצִיא אֶת רֹאשׁ הַשָּׁנָה שֶׁהוּא יוֹם טוֹב כְּיוֹם הַכִּפּוּרִים, תַּלְמוּד לוֹמַר: "אַחַת בַּשָּׁנָה" - זֶה מְכַפֵּר שֶׁלֹּא בִּשְׂעִירָיו, וְאֵין שְׁאָר יָמִים מְכַפְּרִין שֶׁלֹּא בִּשְׂעִירֵיהֶם. מִנַּיִן שֶׁכָּל הַפָּרָשָׁה אֲמוּרָה עַל הַסֵּדֶר, תַּלְמוּד לוֹמַר: "וַיַּעַשׂ כַּאֲשֶׁר צִוָּה ה' אֶת משֶׁה". מִנַּיִן שֶׁאֵין אַהֲרֹן לוֹבֵשׁ לִגְדֻלָּתוֹ אֶלָּא כִּמְקַיֵּם גְּזֵרַת מֶלֶךְ, תַּלְמוּד לוֹמַר: "וַיַּעַשׂ כַּאֲשֶׁר צִוָּה ה' אֶת משֶׁה". מִנַּיִן שֶׁהָיָה אַהֲרֹן שׁוֹמֵעַ דְּבָרִים מִפִּי משֶׁה כְּשׁוֹמֵעַ דְּבָרִים מִפִּי הַקֹּדֶשׁ, תַּלְמוּד לוֹמַר: "וַיַּעַשׂ כַּאֲשֶׁר צִוָּה ה' אֶת משֶׁה". וְכֵן הַכָּתוּב מְשַׁבְּחוֹ בַּקַּבָּלָה: "בְּרִיתִי הָיְתָה אִתּוֹ הַחַיִּים וְהַשָּׁלוֹם וָאֶתְּנֵם לוֹ מוֹרָא וַיִּירָאֵנִי וּמִפְּנֵי שְׁמִי נִחַת הוּא, תּוֹרַת אֱמֶת הָיְתָה בְּפִיהוּ וְעַוְלָה לֹא נִמְצָא בִשְׂפָתָיו בְּשָׁלוֹם וּבְמִישׁוֹר הָלַךְ אִתִּי וְרַבִּים הֵשִׁיב מֵעָוֹן" - שֶׁהֵשִׁיב פּוֹשְׁעִים לַתּוֹרָה.

~ פרק יז

"אִישׁ אִישׁ מִבֵּית יִשְׂרָאֵל אֲשֶׁר יִשְׁחַט" וְגוֹ'. רַבִּי חַמָּא בַּר פַּפָּא בְּשֵׁם רַבִּי יְהוּדָה בְּר' סִימוֹן אָמַר: בְּאִסּוּר בָּמָה הָיוּ יִשְׂרָאֵל מַקְרִיבִין בַּמִּדְבָּר, עַד שֶׁלֹּא הוּקַם הַמִּשְׁכָּן. דִּתְנִינָן תַּמָּן: "עַד שֶׁלֹּא הוּקַם הַמִּשְׁכָּן, הָיוּ הַבָּמוֹת מֻתָּרוֹת וְהָעֲבוֹדָה [בַּבְּכוֹרוֹת. מִשֶּׁהוּקַם, נֶאֶסְרוּ הַבָּמוֹת וְהָעֲבוֹדָה] בַּכֹּהֲנִים". וְהָיוּ יִשְׂרָאֵל נוֹהֲגִין בְּאִסּוּר בָּמָה בַּמִּדְבָּר, וְהָיוּ פֻּרְעָנֻיּוֹת בָּאִין עֲלֵיהֶן. וְהָיוּ אֻמּוֹת הָעוֹלָם אוֹמְרִים: עוֹבְדִין לִשְׁמוֹ וְהוּא הוֹרְגָן. לְפִיכָךְ אָמַר הַקָּדוֹשׁ בָּרוּךְ הוּא לְמשֶׁה: לֵךְ אֱמֹר לָהֶן לְיִשְׂרָאֵל: "אִישׁ אִישׁ מִבֵּית יִשְׂרָאֵל וְגוֹ' וְאֶל פֶּתַח אֹהֶל מוֹעֵד" וְכוּ'. רַבִּי יִשְׁמָעֵאל אוֹמֵר: הֲרֵי זֶה הֶתֵּר מִכְּלָל אִסּוּר: לְפִי שֶׁהָיוּ יִשְׂרָאֵל אֲסוּרִין בִּבְשַׂר תַּאֲוָה בַּמִּדְבָּר, [לֹא] בָּא הַכָּתוּב וְהִתִּירוֹ לָהֶן, אֶלָּא בִּשְׁחִיטָה. רַבִּי עֲקִיבָא אוֹמֵר: הֲרֵי זֶה אִסּוּר מִכְּלָל הֶתֵּר: לְפִי שֶׁהָיוּ יִשְׂרָאֵל נוֹחֲרִין וְאוֹכְלִין בַּמִּדְבָּר, לֹא בָּא הַכָּתוּב לֶאֱסֹר לָהֶן כֵּן, אֶלָּא בִּשְׁחִיטָה. תָּנֵי רַבִּי יִשְׁמָעֵאל: לְפִי שֶׁהָיוּ יִשְׂרָאֵל אֲסוּרִין בִּבְשַׂר תַּאֲוָה בַּמִּדְבָּר: לְפִיכָךְ הִזְהִירָן הַכָּתוּב, שֶׁיְּהוּ מְבִיאִין קָרְבְּנוֹתֵיהֶן לַכֹּהֲנִים, וְהַכֹּהֵן שׁוֹחֵט וּמְקַבֵּל. וְאַל עַל פִּי שֶׁהַבְּעָלִים יוֹשְׁבִין כָּל הַיּוֹם וּמְחַשְּׁבִין, אֵין הַכֹּל הוֹלֵךְ אֶלָּא אַחַר הַשּׁוֹחֵט. וּמַה תַּלְמוּד לוֹמַר שְׁתֵּי שְׁחִיטוֹת: "אֲשֶׁר יִשְׁחַט" - שְׁנֵי פְּעָמִים. תָּנֵי בְּשֵׁם רַבִּי יוּדָן: שְׁנֵי דִּקְדּוּקֵי שְׁחִיטָה: רֹב שְׁנַיִם בַּבְּהֵמָה וְרֹב אֶחָד בָּעוֹף. רַבִּי פִּינְחָס בְּשֵׁם רַבִּי לֵוִי: מָשָׁל לְבֶן מֶלֶךְ שֶׁגַּס לִבּוֹ עָלָיו, וְהָיָה לָמוּד לֶאֱכֹל בְּשַׂר נְבֵלוֹת וּטְרֵפוֹת. אָמַר הַמֶּלֶךְ: זֶה יִהְיֶה תָּדִיר עַל שֻׁלְחָנִי, וּמֵעַצְמוֹ הוּא גָּדוּר. כָּךְ, לְפִי שֶׁהָיוּ יִשְׂרָאֵל לְחוּטִין אַחֲרֵי אֱלִילִים, וְהָיוּ מְבִיאָן קָרְבְּנֵיהֶן לַשְּׂעִירִים, [דִּכְתִיב: "וְלֹא יִזְבְּחוּ עוֹד וְגוֹ' לַשְּׂעִירִם"] - וְאֵין "שְׂעִירִים" אֶלָּא שֵׁדִים, שֶׁנֶּאֱמַר: "יִזְבְּחוּ לַשֵּׁדִים" - וְאֵין "שֵׁדִים" אֶלָּא שְׂעִירִים, שֶׁנֶּאֱמַר: "שְׂעִירִם יְרַקְּדוּ שָׁם". וְהָיוּ יִשְׂרָאֵל מַקְרִיבִין קָרְבְּנוֹתֵיהֶן בְּאִסּוּר בָּמָה, וּפֻרְעָנוּת בָּא עֲלֵיהֶן [אָמַר הַקָּדוֹשׁ בָּרוּךְ  הוּא: יִהְיוּ מַקְרִיבִין לְפָנַי וְכוּ']. אָמַר רַבִּי יוֹסִי בְּר' חֲנִינָא: אֵין הַבָּמָה נִתֶּרֶת אֶלָּא עַל יְדֵי נָבִיא. מַה טַּעַם, שֶׁנֶּאֱמַר: "הִשָּׁמֶר לְךָ פֶּן תַּעֲלֶה עֹלֹתֶיךָ וְגוֹ' כִּי אִם בַּמָּקוֹם, וְאֵלִיָּהוּ הָיָה מַקְרִיב בְּאִסּוּר הַבָּמָה. אָמַר רַבִּי שִׂמְלַאי: הַקָּדוֹשׁ בָּרוּךְ הוּא אָמַר לוֹ: שֶׁנֶּאֱמַר: "וּבִדְבָרְךָ עָשִׂיתִי" - [בְּדִּבּוּרְךָ עָשִׂיתִי]. רַבִּי יוֹחָנָן בַּר מָרֵי מַיְתֵי לָהּ מִן הָדָא: "אָז יִבְנֶה יְהוֹשֻׁע מִזְבֵּחַ". אֵין לִי אֶלָּא יְהוֹשֻׁעַ, גִּדְעוֹן מִנַּיִן, דִּכְתִיב: "וַיֹּאמֶר לוֹ ה' קַח אֶת פַּר הַשּׁוֹר" וְגוֹ'. רַבִּי אַבָּא בַּר כַּהֲנָא אָמַר: שֶׁבַע עֲבֵרוֹת נַעֲשׂוּ בְּפָרוֹ שֶׁל גִּדְעוֹן: עֲצֵי אֲשֵׁרָה, וַאֲבָנִים פְּסוּלוֹת, מֻקְצֶה, פַּר הַנֶּעֱבָד, זָר, לַיְלָה, וּמְחֻסַּר זְמַן. אֵין לִי אֶלָּא גִּדְעוֹן, בְּשִׁילֹה מִנַּיִן, שֶׁנֶּאֱמַר: "וַיִּקַּח שְׁמוּאֵל טְלֵה חָלָב אֶחָד" וְגוֹ'. אָמַר רַבִּי אַבָּא [בַּר כַּהֲנָא]: שָׁלשׁ עֲבֵרוֹת נַעֲשׂוּ בָּעוֹלָה שֶׁל שְׁמוּאֵל: מְחֻסַּר זְמַן, הִיא וְעוֹרָהּ, וְלֵוִי הָיָה. אָמַר רַבִּי יוֹסִי: אִין מִן הָדָא קָרְיָא, לֵית אַתְּ שְׁמַע כְּלוּם, וְאָתְיָא כְּהַהִיא דְּאָמַר רַבִּי שְׁמוּאֵל בַּר נַחֲמָנִי: "וּתְשֻׁבָתוֹ הָרָמָתָה כִּי שָׁם בֵּיתוֹ [וְגוֹ' וַיִּבֶן שָׁם מִזְבֵּחַ לַה'].

בְּנֵי יִשְׂרָאֵל חַיָּבִין מִשּׁוּם הַשּׁוֹחֵט וְהַמַּעֲלֶה בַּחוּץ, וְאֵין הַגּוֹיִם חַיָּבִין מִשּׁוּם הַשּׁוֹחֵט וְהַמַּעֲלֶה בַּחוּץ. וְלֹא זוֹ בִּלְבַד אֶלָּא שֶׁהַגּוֹיִם מֻתָּרִין לַעֲשׂוֹת בָּמָה בְּכָל מָקוֹם לְהַעֲלוֹת עָלֶיהָ לַשָּׁמַיִם. "בְּנֵי יִשְׂרָאֵל" - אֵין לִי אֶלָּא בְּנֵי יִשְׂרָאֵל, מִנַּיִן לְרַבּוֹת אֶת הַגֵּרִים וְאֶת הָעֲבָדִים (הַמְשֻׁחְרָרִים), תַּלְמוּד לוֹמַר: "וְאָמַרְתָּ אֲלֵיהֶם". יָכוֹל יִשְׂרָאֵל שֶׁחַיָּבִין עַל הַעֲלָאָה בִּפְנִים חַיָּבִים עַל הַשְּׁחִיטָה בַּחוּץ, אַהֲרֹן וּבָנָיו שֶׁאֵין חַיָּבִין עַל הַעֲלָאָה בִּפְנִים לֹא יְהוּ חַיָּבִין עַל הַשְּׁחִיטָה בַּחוּץ, תַּלְמוּד לוֹמַר: "דַּבֵּר אֶל אַהֲרֹן וְאֶל בָּנָיו וְאֶל כָּל בְּנֵי יִשְׂרָאֵל". אֵין לִי אֶלָּא אַהֲרֹן וּבָנָיו וּבְנֵי יִשְׂרָאֵל, מִנַּיִן לְרַבּוֹת רָאשֵׁי הַמַּטּוֹת, נֶאֱמַר כָּאן: "זֶה הַדָּבָר", וְנֶאֱמַר לְהַלָּן: "זֶה הַדָּבָר" - מַה זֶּה הַדָּבָר הָאָמוּר לְהַלָּן רָאשֵׁי הַמַּטּוֹת, אַף זֶה הַדָּבָר הָאָמוּר כָּאן רָאשֵׁי הַמַּטּוֹת. [וּמַה זֶּה הַדָּבָר הָאָמוּר כָּאן אַהֲרֹן וּבָנָיו וְכָל יִשְׂרָאֵל, אַף זֶה הַדָּבָר הָאָמוּר לְהַלָּן אַהֲרֹן וּבָנָיו וְכָל יִשְׂרָאֵל]. "זֶה הַדָּבָר אֲשֶׁר צִוָּה ה'" - מְלַמֵּד שֶׁהַפָּרָשָׁה אֲמוּרָה בְּ"כֹה אָמַר". אֵין לִי אֶלָּא זוֹ בִּלְבַד, מִנַּיִן לְכָל הַפָּרָשִׁיּוֹת שֶׁנֶּאֶמְרוּ בְּ"כֹה אָמַר", תַּלְמוּד לוֹמַר: "זֶה הַדָּבָר" - בִּנְיַן אָב לְכָל הַפָּרָשִׁיּוֹת שֶׁנֶּאֶמְרוּ בְּ"כֹה אָמַר". תָּנוּ רַבָּנָן: "דַּבֵּר אֶל בְּנֵי יִשְׂרָאֵל" - בְּנֵי יִשְׂרָאֵל מְצֻוִּין עַל שְׁחוּטֵי חוּץ, וְאֵין הַגּוֹיִם מְצֻוִּין עַל שְׁחוּטֵי חוּץ. לְפִיכָךְ כָּל אֶחָד וְאֶחָד הוֹלֵךְ וּבוֹנֶה בָּמָה לְעַצְמוֹ, וּמַקְרִיב עָלֶיהָ כָּל מַה שֶּׁיִּרְצֶה. אָמַר רַבִּי יַעֲקֹב בַּר אַחָא אָמַר רַב אַסִּי: אָסִיר לְסַיְּעָן וְאָסוּר לַעֲשׂוֹת שְׁלִיחוּתָן. אָמַר רַבָּה: אָרוּיֵי לְהוּ שָׁרֵי. כִּי הָא דְּאִיפְרָא הוּרְמִיז אִמֵּהּ דִּשְׁבוֹר מַלְכָּא שָׁדְרָה עֶגְלָא תִּלְתָא לְקַמֵּהּ דְּרָבָא, אָמְרָה לֵהּ: קְרָבִית נִיהֲלֵהּ לְשֵׁם שָׁמַיִם. אֲמַר לַהוּ רָבָא לְרַב סָפְרָא וּלְרַב אַחָא בַּר הוּנָא: זִילוּ דַּבָּרוּ תְּרֵי עֻלָּמֵי גִּילָאֵי וְחָזוּ הֵיכָא דְּמָסִיק יַמָּא שִׂרְטוֹן וְאַיְתוּ צִיבִי חַדְתֵּי וַאֲפִיקוּ נוּרָא מִמָּרָא חַדְתָּא וְקָרְבוּ יָתֵהּ נִיהֲלֵהּ לְשֵׁם שָׁמַיִם. אֲמַר לֵהּ אַבָּיֵי: כְּמַאן, כְּר' אֱלִיעֶזֶר, דְּאָמַר: מַה מִּזְבֵּחַ שֶׁלֹּא נִשְׁתַּמֵּשׁ בּוֹ הֶדְיוֹט אַף עֵצִים שֶׁלֹּא נִשְׁתַּמֵּשׁ בָּהֶן הֶדְיוֹט. הָא מוֹדֶה רַבִּי אֱלִיעֶזֶר בְּבָמָה, אָמַר מַר: "מַה כָּאן אַהֲרֹן וּבָנָיו וּבְנֵי יִשְׂרָאֵל" וְכוּ' - לְמַאי הִלְכְתָא, לוֹמַר: שֶׁהֲפָרַת נְדָרִים בִּשְׁלשָׁה הֶדְיוֹטוֹת. וְהָא "רָאשֵׁי הַמַּטּוֹת" כְּתִיב, בְּיָחִיד מֻמְחֶה. אָמַר מַר: "מַה לְּהַלָּן רָאשֵׁי הַמַּטּוֹת" וְכוּ' - לְמַאי הִלְכְתָא, לוֹמַר: שֶׁיֵּשׁ שְׁאֵלָה בַּהֶקְדֵּשׁ. וּלְבֵית שַׁמַּאי דְּאָמְרִי אֵין שְׁאֵלָה בְּהֶקְדֵּשׁ, מַאי עָבִיד לֵהּ לְ"זֶה הַדָּבָר", ["זֶה הַדָּבָר"] דִּשְׁחוּטֵי חוּץ מִבָּעֵי לֵהּ עַל הַשּׁוֹחֵט חַיָּב וְאֵינוֹ חַיָּב עַל הַמּוֹלֵק, "זֶה הַדָּבָר" דְּרָאשֵׁי הַמַּטּוֹת - חָכָם מַתִּיר וְאֵין בַּעַל מַתִּיר, בַּעַל מֵפֵר וְאֵין חָכָם מֵפֵר. וּלְבֵית שַׁמַּאי דְּלֵית לְהוּ גְּזֵרָה שָׁוָה, הֲפָרַת נְדָרִים בִּשְׁלשָׁה הֶדְיוֹטוֹת מְנָא לְהוּ, נָפְקָא לְהוּ מִדְּתַנְיָא: "וַיְדַבֵּר משֶׁה אֶת מוֹעֲדֵי ה'" וְגוֹ' - רַבִּי יוֹסִי הַגְּלִילִי אוֹמֵר: מוֹעֲדֵי ה' נֶאֶמְרוּ צְרִיכִין קִדּוּשׁ בֵּית דִּין, שַׁבָּת בְּרֵאשִׁית לֹא נֶאֶמְרָה אֵינָהּ צְרִיכָה קִדּוּשׁ בֵּית דִּין. סָלְקָא דַעְתָּךְ אֲמִינָא הוֹאִיל וּבְעִנְיָנָא דְּמוֹעֲדוֹת כְּתִיבִי, תִּבָּעִי קִדּוּשׁ בֵּית דִּין כִּי מוֹעֲדוֹת, קָא מַשְׁמַע לָן. בֶּן עַזַּאי אוֹמֵר: "מוֹעֲדֵי ה' נֶאֶמְרוּ צְרִיכִין מֻמְחִין, הֲפָרַת נְדָרִים [לֹא נֶאֶמְרוּ] אֵין צְרִיכִן מֻמְחִין. וְהָא "רָאשֵׁי הַמַּטּוֹת" כְּתִיב, בְּיָחִיד מֻמְחֶה.

{rרמז תקפr}  "אִישׁ אִישׁ מִבֵּית יִשְׂרָאֵל אֲשֶׁר יִשְׁחַט שׁוֹר אוֹ כֶשֶׂב אוֹ עֵז בַּמַּחֲנֶה" - יָכוֹל הַשּׁוֹחֵט עוֹלָה בַּדָּרוֹם יְהֵא חַיָּב, תַּלְמוּד לוֹמַר: ("אֶל) מִחוּץ לַמַּחֲנֶה". אִי (אֶל) מִחוּץ לַמַּחֲנֶה יָכוֹל חוּץ לְשָׁלשׁ מַחֲנוֹת, מִנַּיִן אַף בְּמַחֲנֵה לְוִיָּה, תַּלְמוּד לוֹמַר: "בַּמַּחֲנֶה". וְאִי "בַּמַּחֲנֶה" יָכוֹל הַשּׁוֹחֵט עוֹלָה בַּדָּרוֹם [יְהֵא חַיָּב], תַּלְמוּד לוֹמַר: ("אֶל) מִחוּץ לַמַּחֲנֶה" - מַה חוּץ לַמַּחֲנֶה מְיֻחָד שֶׁאֵין רָאוּי לִשְׁחִיטַת כָּל זֶבַח, יָצָא דָּרוֹם שֶׁאַף עַל פִּי שֶׁאֵין רָאוּי לִשְׁחִיטַת קָדְשֵׁי קָדָשִׁים רָאוּי לִשְׁחִיטַת קָדָשִׁים קַלִּים. אָמַר עוּלָא: הַשּׁוֹחֵט עַל גַּגּוֹ שֶׁל הֵיכָל חַיָּב הוֹאִיל וְאֵין רָאוּי לִשְׁחִיטַת כָּל זֶבַח. מַתְקִיף לָהּ רָבָא: אִם כֵּן נִכְתּוֹב רַחֲמָנָא ("אֶל) מִחוּץ לַמַּחֲנֶה" וְלֹא בָּעֵי "אֶל פֶּתַח אֹהֶל מוֹעֵד", "אֶל פֶּתַח אֹהֶל מוֹעֵד" לָמָּה לִי, לִמָעוּטֵי גַּגּוֹ. וּלְרָבָא, אִם כֵּן [נִכְתּוֹב] "אֶל פֶּתַח אֹהֶל מוֹעֵד", "אֶל מִחוּץ לַמַּחֲנֶה" לָמָּה לִי, לָאו לַאֲתוּיֵי גַּגּוֹ. אָמַר אַבָּיֵי: לַאֲתוּיֵי כֻּלָּהּ בַּחוּץ וְצַוָּארָהּ בִּפְנִים. אֵין לִי אֶלָּא הַשּׁוֹחֵט אֶת הַבְּהֵמָה שֶׁהוּא חַיָּב, מִנַּיִן הַשּׁוֹחֵט אֶת הָעוֹף שֶׁיְּהֵא חַיָּב, תַּלְמוּד לוֹמַר: "אָוֹ אֲשֶׁר יִשְׁחָט". יָכוֹל הַמּוֹלֵק אֶת הָעוֹף יְהֵא חַיָּב, וְדִין הוּא: וּמָה אִם שְׁחִיטָה שֶׁאֵין דֶּרֶךְ הַכְשָׁרָה בִּפְנִים חַיָּבִין עָלֶיהָ בַּחוּץ, מְלִיקָה שֶׁדֶּרֶךְ הַכְשָׁרָה בִּפְנִים אֵינוֹ דִּין שֶׁחַיָּבִין עָלֶיהָ בַּחוּץ. תַּלְמוּד לוֹמַר: "אוֹ אֲשֶׁר יִשְׁחָט" - עַל הַשְּׁחִיטָה הוּא חַיָּב, וְאֵינוֹ חַיָּב עַל הַמְלִיקָה. יָכוֹל הַשּׁוֹחֵט חֻלִּין בִּפְנִים יְהֵא חַיָּב, וְדִין הוּא: וּמָה אִם קָדָשִׁים שֶׁהָיְתָה לָהֶן שְׁעַת הֶתֵּר בַּחוּץ חַיָּבִין עֲלֵיהֶן מִשּׁוּם הַשּׁוֹחֵט בַּחוּץ, חֻלִּין שֶׁלֹּא הָיְתָה לָהֶן שְׁעַת הֶתֵּר בִּפְנִים אֵינוֹ דִּין שֶׁנִּתְחַיֵּב עֲלֵיהֶן מִשּׁוּם הַשּׁוֹחֵט בִּפְנִים. תַּלְמוּד לוֹמַר: "קָרְבָּן" - עַל קָרְבָּן הוּא חַיָּב וְאֵינוֹ חַיָּב עַל הַחֻלִּין. אִי "קָרְבָּן", יָכוֹל יְהוּ חַיָּבִין עַל הֶקְדֵּשׁ בֶּדֶק הַבַּיִת, תַּלְמוּד לוֹמַר: "וְאֶל פֶּתַח אֹהֶל מוֹעֵד לֹא הֱבִיאוֹ" - יָצָא הֶקְדֵּשׁ בֶּדֶק הַבַּיִת שֶׁאֵינוֹ בָּא אֶל פֶּתַח אֹהֶל מוֹעֵד. אוֹצִיא אֶת הֶקְדֵּשׁ בֶּדֶק הַבַּיִת שֶׁאֵינוֹ בָּא אֶל פֶּתַח אֹהֶל מוֹעֵד, וְלֹא אוֹצִיא אֶת הָרוֹבֵעַ וְאֶת הַנִּרְבָּע וְאֶת הַמֻּקְצֶה וְהַנֶּעֱבָד וְהָאֶתְנָן הַמְחִיר הַכִּלְאַיִם וְהַטְּרֵפָה וְהַיּוֹצֵא דֹּפֶן וּבְנֵי יוֹנָה שֶׁעָבַר זְמַנָּן וּבַעֲלֵי מוּמִין קְבוּעִין, תַּלְמוּד לוֹמַר: "לְהַקְרִיב, - הַכְּשֵׁרִין לִקָּרֵב. אוֹצִיא אֶת אֵלּוּ שֶׁאֵין כְּשֵׁרִין לִקָּרֵב, וְלֹא אוֹצִיא אֶת פָּרַת חַטָּאת וְשָׂעִיר הַמִּשְׁתַּלֵּחַ, תַּלְמוּד לוֹמַר: "לַה'" - הַכְּשֵׁרִין לַשֵּׁם, יָצְאוּ אֵלּוּ שֶׁאֵין כְּשֵׁרִין לַשֵּׁם. אוֹצִיא אֶת אֵלּוּ שֶׁאֵין כְּשֵׁרִין לַשֵּׁם, וְלֹא אוֹצִיא עוֹלָה מֵחֻסַּר זְמַן בְּגוּפָהּ, וְחַטָּאת בֵּין בְּגוּפָהּ וּבֵין בַּבְּעָלִים, (בַּעֲלֵי מוּמִין) [וְתוֹרִים] שֶׁלֹּא הִגִּיעַ זְמַנָּן, וּבַעֲלֵי מוּמִין עוֹבְרִין, תַּלְמוּד לוֹמַר: "לִפְנֵי מִשְׁכַּן ה'" - הַכְּשֵׁרִין לִקָּרֵב עַכְשָׁו, יָצְאוּ אֵלּוּ שֶׁאֵין כְּשֵׁרִין אֶלָּא לְאַחַר זְמַן. רַבִּי שִׁמְעוֹן אוֹמֵר: הוֹאִיל וּכְשֵׁרִין לְאַחַר זְמַן חַיָּב עֲלֵיהֶן בְּלֹא תַּעֲשֶׂה. אוֹ יָכוֹל שֶׁאֲנִי מוֹצִיא אֶת עוֹלָה מְחֻסַּר זְמַן בַּבְּעָלִים, וַאֲשַׁם נָזִיר וַאֲשַׁם מְצֹרָע שֶׁשְּׁחָטָן שֶׁלֹּא לִשְׁמָן, תַּלְמוּד לוֹמַר: "שׁוֹר" - מִכָּל מָקוֹם, "כֶּבֶשׂ" - מִכָּל מָקוֹם, "עֵז" - מִכָּל מָקוֹם.

{rרמז תקפאr}  אָמַר מַר: "אוֹצִיא אֶת אֵלּוּ שֶׁאֵינָן רְאוּיִין לְפֶתַח אֹהֶל מוֹעֵד, וְלֹא אוֹצִיא פָּרַת חַטָּאת וְשָׂעִיר הַמִּשְׁתַּלֵּחַ שֶׁהוּא רָאוּי לְפֶתַח אֹהֶל מוֹעֵד", תַּלְמוּד לוֹמַר: "לַה'" - מִי שֶׁמְּיֻחָד לַשֵּׁם, יָצָא זֶה שֶׁאֵין מְיֻחָד לַשֵּׁם. וְ"לַה'" לְהוֹצִיא הוּא, וּרְמִינְהוּ: "וּמִיּוֹם הַשְּׁמִינִי וָהָלְאָה יֵרָצֶה לְקָרְבַּן אִשֶּׁה" - אֵלּוּ אִשִּׁים. מִנַּיִן שֶׁלֹּא יַקְדִּישׁ [אוֹתוֹ מְחֻסַּר זְמַן], תַּלְמוּד לוֹמַר: "לַה'" - לְרַבּוֹת שָׂעִיר הַמִּשְׁתַּלֵּחַ. אָמַר רָבָא: הָתָם מֵעִנְיָנָא דִּקְרָא וְהָכָא מֵעִנְיָנָא דִּקְרָא, הָתָם "וְאֶל פֶּתַח" - לְרַבּוֹת, לְהוֹצִיא. הָכָא "קָרְבָּן" - לְהוֹצִיא, "לַה'" - לְרַבּוֹת.

הַשּׁוֹחֵט וְהַמַּעֲלֶה בַּחוּץ, חַיָּב עַל הַשְּׁחִיטָה וְחַיָּב עַל הַעֲלָאָה. בִּשְׁלָמָא הַעֲלָאָה כְּתִיב עֹנֶשׁ וּכְתִיב אַזְהָרָה: עֹנֶשׁ - דִּכְתִיב: "וְאֶל פֶּתַח אֹהֶל מוֹעֵד לֹא יְבִיאֶנּוּ", אַזְהָרָה - דִּכְתִיב: "הִשָּׁמֶר לְךָ פֶּן תַּעֲלֶה עֹלֹתֶיךָ", וְכִי הָא דְּאָמַר רַבִּי אִילָא: כָּל מָקוֹם שֶׁנֶּאֱמַר: "הִשָּׁמֵר פֶּן וְאַל" אֵינוֹ אֶלָּא לֹא תַּעֲשֶׂה. אֶלָּא שְׁחִיטָה, בִּשְׁלָמָא עֹנֶשׁ כְּתִיב: "וְאֶל פֶּתַח אֹהֶל מוֹעֵד לֹא הֱבִיאוֹ", אֶלָּא אַזְהָרָה מְנָלָן, אָמַר קְרָא: "וְלֹא יִזְבְּחוּ עוֹד אֶת זִבְחֵיהֶם". הָא מִבָּעֵי לֵיהּ לְכִדְרַבִּי אֶלְעָזָר: מִנַּיִן לְזוֹבֵחַ בְּהֵמָה לְמַרְקוֹלִיס שֶׁהוּא חַיָּב, שֶׁנֶּאֱמַר: "וְלֹא יִזְבְּחוּ עוֹד", אִם אֵינוֹ עִנְיָן לִכְדַרְכָּהּ דְּנָפְקָא לָהּ מֵ"אֵיכָה יַעַבְדוּ", תְּנֵהוּ לְעִנְיַן שֶׁלֹּא כְּדַרְכָּהּ. אָמַר רָבָא: קְרִי בֵּהּ "וְלֹא יִזְבְּחוּ עוֹד" וּקְרִי בֵּהּ: "וְלֹא עוֹד". וְאַכַּתִּי מִבָּעֵי לֵהּ לְכִדְתַנְיָא: עַד כָּאן הוּא מְדַבֵּר בִּזְבָחִים שֶׁהִקְדִּשָׁן בִּשְׁעַת אִסּוּר הַבָּמוֹת וְהִקְרִיבָן בִּשְׁעַת אִסּוּר הַבָּמוֹת, שֶׁהֲרֵי עָנְשָׁן אָמוּר "וְאֶל פֶּתַח אֹהֶל מוֹעֵד לֹא יְבִיאֶנּוּ", אַזְהָרָה מִנַּיִן, שֶׁנֶּאֱמַר: "הִשָּׁמֶר לְךָ פֶּן תַּעֲלֶה עֹלֹתֶיךָ". מִכָּאן וְאֵילֵךְ הוּא מְדַבֵּר בִּזְבָחִים שֶׁהִקְדִּישָׁן בִּשְׁעַת הֶתֵּר הַבָּמוֹת וְהִקְרִיבָן בִּשְׁעַת אִסּוּר הַבָּמוֹת, שֶׁהֲרֵי נֶאֱמַר לְמַעְלָה "לְמַעַן אֲשֶׁר יָבִיאוּ בְּנֵי יִשְׂרָאֵל אֶת זִבְחֵיהֶם אֲשֶׁר הֵם זֹבְחִים" - שֶׁהִתַּרְתִּי לְךָ כְּבָר. "עַל פְּנֵי הַשָּׂדֶה" - כָּל הַזּוֹבֵחַ בִּשְׁעַת אִסּוּר בָּמוֹת מַעֲלֶה עָלָיו הַכָּתוּב כְּאִלּוּ הִקְרִיב עַל פְּנֵי הַשָּׂדֶה. "וֶהֱבִיאוּם לַה'" - זֶה מִצְוַת עֲשֵׂה, מִצְוַת לֹא תַּעֲשֶׂה מִנַּיִן, תַּלְמוּד לוֹמַר: "וְלֹא יִזְבְּחוּ עוֹד". יָכוֹל יְהֵא עָנוּשׁ כָּרֵת, תַּלְמוּד לוֹמַר: "חֻקַּת עוֹלָם תִּהְיֶה זֹאת לָהֶם" - זֹאת לָהֶם, וְאֵין אַחֶרֶת לָהֶם. אֶלָּא אָמַר רַבִּי אָבִין: קַל וָחֹמֶר: וּמַה מָּקוֹם שֶׁלֹּא עָנַשׁ הִזְהִיר, מָקוֹם שֶׁעָנַשׁ אֵינוֹ דִּין שֶׁהִזְהִיר. וְכִי מַזְהִירִין מִן הַדִּין, אֶלָּא רַבִּי יוֹחָנָן: אָתְיָא "הֲבָאָה, הֲבָאָה" - מַה לְּהַלָּן לֹא עָנַשׁ אֶלָּא אִם כֵּן הִזְהִיר, אַף כָּאן לֹא עָנַשׁ אֶלָּא אִם כֵּן הִזְהִיר. חֹמֶר בַּשְּׁחִיטָה מִבַּהַעֲלָאָה, שֶׁהַשּׁוֹחֵט לַהֶדְיוֹט חַיָּב, וְהַמַּעֲלֶה לַהֶדְיוֹט - פָּטוּר. חֹמֶר בַּהַעֲלָאָה מִבַּשְּׁחִיטָה, שְׁנַיִם שֶׁאָחֲזוּ בַּסַּכִּין וְשָׁחֲטוּ - פְּטוּרִין, אָחֲזוּ בְּאֵבֶר וְהֶעֱלוּ - חַיָּבִין. הֶעֱלָה וְחָזַר וְהֶעֱלָה - חַיָּב עַל כָּל הַעֲלָאָה וְהַעֲלָאָה, דִּבְרֵי רַבִּי שִׁמְעוֹן. רַבִּי יוֹסִי אוֹמֵר: אֵינוֹ חַיָּב אֶלָּא אַחַת. מַאי שְׁנָא הַמַּעֲלֶה לַהֶדְיוֹט דְּפָטוּר, דִּכְתִיב: "לַה'", בִּשְׁחִיטָה נַמֵּי הָכְתִיב "לַה'", שָׁאנֵי הָתָם, דִּכְתִיב: "אִישׁ אִישׁ". גַּבֵּי הַעֲלָאָה נַמֵּי הָכְתִיב: "אִישׁ אִישׁ", הַהוּא מִבַּעְיָא לֵהּ לִשְׁנַיִם (שֶׁשָּׁחֲטוּ פָּטוּר) [שֶׁהֶעֱלוּ בְּאֵבֶר שֶׁחַיָּבִין. אִי הָכִי הָכָא נַמֵּי מִבָּעֵי לֵהּ לִשְׁנֵים שֶׁאָחֲזוּ בַּסַּכִּין וְשָׁחֲטוּ שֶׁחַיָּבִין], שָׁאנֵי הָתָם דְּאָמַר קְרָא: "הַהוּא" - אֶחָד וְלֹא שְׁנַיִם. אִי הָכִי גַּבֵּי הַעֲלָאָה נַמֵּי הָכְתִיב "הַהוּא", מִבָּעֵי לֵהּ לְמִעוּטֵי שׁוֹגֵג אָנוּס וּמֻטְעֶה. [אִי הָכִי הָכִי נַמֵּי מִבָּעֵי לְמִעוּטֵי אָנוּס שׁוֹגֵג וּמֻטְעֶה], תְּרֵי "הַהוּא" כְּתִיבֵי. וְאֶלָּא "לַה'" לָמָּה לִי, לְהוֹצִיא שָׂעִיר הַמִּשְׁתַּלֵּחַ. פָּרַת חַטָּאת שֶׁשָּׂרְפהּ חוּץ מִגִּתָּהּ, וְשָׂעִיר הַמִּשְׁתַּלֵּחַ שֶׁהִקְרִיבוֹ בַּחוּץ, פָּטוּר. שֶׁנֶּאֱמַר: "וְאֶל פֶּתַח אֹהֶל מוֹעֵד לֹא הֱבִיאוֹ" - כָּל שֶׁאֵינוֹ רָאוּי לָבוֹא לְפֶתַח אֹהֶל מוֹעֵד, אֵין חַיָּבִין עָלָיו. וְשָׂעִיר הַמִּשְׁתַּלֵּחַ לֹא רָאוּי לְפֶתַח אֹהֶל מוֹעֵד הוּא, וְהָתַנְיָא: "קָרְבָּן" - שׁוֹמֵעַ אֲנִי אֲפִלּוּ קָדְשֵׁי בֶּדֶק הַבַּיִת שֶׁקְּרוּיִין קָרְבָּן, כְּעִנְיָן שֶׁנֶּאֱמַר: "וַנַּקְרֵב אֶת קָרְבַּן ה'", תַּלְמוּד לוֹמַר: "לַה' וְאֶל פֶּתַח אֹהֶל מוֹעֵד לֹא הֱבִיאוֹ". יָכוֹל שֶׁאֲנִי מוֹצִיא אַף שָׂעִיר הַמִּשְׁתַּלֵּחַ, תַּלְמוּד לוֹמַר: "לַה'". לָא קַשְׁיָא, כָּאן קֹדֶם וִדּוּי כָּאן לְאַחַר וִדּוּי. "לִפְנֵי מִשְׁכַּן ה'" - כָּל שֶׁאֵינוֹ רָאוּי לְמִשְׁכַּן ה' אֵין חַיָּבִין עָלָיו. וְהָא נַמֵּי תִּפּוּק לֵהּ מִ"וְּאֶל פֶּתַח אֹהֶל מוֹעֵד", בִּשְׁלָמָא רוֹבֵעַ וְנִרְבָּע מַשְׁכַּחַת לָהּ דְּאַקְדְּשִׁינְהוּ וַהֲדַר נִרְבְּעוּ, אֶלָּא מֻקְצֶה וְנֶעֱבָד אֵין אָדָם אוֹסֵר דָּבָר שֶׁאֵינוֹ שֶׁלּוֹ, בְּקָדָשִׁים קַלִּים וְאַלִּיבָּא דְּר' יוֹסִי הַגְּלִילִי דְּאָמַר מָמוֹן בְּעָלִים הֵן. רוֹבֵעַ וְנִרְבָּע - דְּבַר עֶרְוָה, אֶתְנָן וּמְחִיר כִּלְאַיִם יוֹצֵא דֹּפֶן - בְּוַלְדוֹת קָדָשִׁים, וְקָסָבַר וַלְדוֹת קָדָשִׁים בַּהֲוָיָתָן הֵן קְדוֹשִׁים.

{rרמז תקפבr}  "דָּם יֵחָשֵׂב לָאִישׁ הַהוּא" - וְלֹא לְשׁוֹלְחָין. "דָּם שָׁפָךְ" - אֶחָד שֶׁשָּׁחַט חַיָּב, שְׁנַיִם שֶׁשָּׁחֲטוּ - פְּטוּרִין. וַהֲלֹא דִּין הוּא: וּמָה אִם בְּמָקוֹם שֶׁהַמַּעֲלֶה לְהֶדְיוֹט פָּטוּר, חִיֵּב שְׁנַיִם שֶׁהֶעֱלוּ, מָקוֹם שֶׁהַשּׁוֹחֵט לְהֶדְיוֹט חַיָּב אֵינָן דִּין שֶׁנְּחַיֵּב שְׁנַיִם שֶׁשָּׁחֲטוּ. תַּלְמוּד לוֹמַר: "דָּם שָׁפָךְ" - אֶחָד שֶׁשָּׁחַט - חַיָּב, שְׁנַיִם שֶׁשָּׁחֲטוּ - פְּטוּרִין. "וְנִכְרַת הָאִישׁ" - וְלֹא הַצִּבּוּר. "הַהוּא" - וְלֹא אָנוּס וְלֹא שׁוֹגֵג וְלֹא מֻטְעֶה. "מִקֶּרֶב עַמּוֹ" - וְעַמּוֹ בְּשָׁלוֹם. אֵינִי יוֹדֵעַ אִם הֵן קָדָשִׁים הַקְּרֵבִין בַּבָּמָה, תַּלְמוּד לוֹמַר: "שְׁלָמִים". אֵין לִי אֶלָּא שְׁלָמִים, מִנַּיִן לְרַבּוֹת אֶת הָעוֹלָה, תַּלְמוּד לוֹמַר: "זִבְחֵי". יָכוֹל שֶׁאֲנִי מַרְבֶּה חַטָּאת וְאָשָׁם, תַּלְמוּד לוֹמַר: "אוֹתָם". וּמָה רָאִיתָ, אַחַר שֶׁרִבָּה הַכָּתוּב וּמִעֵט, מַה שְּׁלָמִים מְיֻחָדִין שֶׁהֵן בָּאִין בְּנֶדֶר וּנְדָבָה אַף עוֹלָה וּשְׁלָמִים בִּלְבַד. בָּעָא מִנֵּהּ אַבָּיֵי מֵרַב יוֹסֵף: הִיא חֻלִּין וּוְלָדָהּ שְׁלָמִים וּשְׁחָטָהּ בַּחוּץ מַהוּ, מִי חַיָּב עָלָיו מִשּׁוּם שְׁחוּטֵי חוּץ אוֹ לֹא, אֲמַר לֵהּ: מִי קָרְיָא בֵּהּ "וֶהֱבִיאוּם לַה'". הִיא שְׁלָמִים וּוְלָדָהּ חֻלִּין וּשְׁחָטָהּ בִּפְנִים מַהוּ, לְמַאן דְּאָמַר וַלְדוֹת קָדָשִׁים בַּהֲוָיָתָן הֵן קְדוֹשִׁים מִי הֲווּ חֻלִּין בָּעֲזָרָה אוֹ לֹא, אֲמַר לֵהּ: מִי קָרְיָא בֵּהּ "כִּי יִרְחַק מִמְּךָ, וְזָבַחְתָּ". אָמַר רַב שֵׁשֶׁת: לְדִבְרֵי הָאוֹמֵר יֵשׁ מִנְחָה בַּבָּמָה יֵשׁ עוֹפוֹת בַּבָּמָה, מַאי טַעֲמָא, "וְזָבְחוּ זִבְחֵי שְׁלָמִים" - זְבָחִים וְלֹא עוֹפוֹת, זְבָחִים וְלֹא מְנָחוֹת.

"וְזָרַק הַכֹּהֵן אֶת הַדָּם עַל מִזְבַּח ה'" - [זְרִיקַת כֹּהֵן בַּמִּזְבֵּחַ] וְאֵין זְרִיקַת כֹּהֵן בַּבָּמָה, אֶלָּא אַף הַגֵּרִים אַף הַנָּשִׁים אַף הָעֲבָדִים כְּשֵׁרִים בַּבָּמָה. "מִזְבַּח ה' פֶּתַח אֹהֶל מוֹעֵד" - וְאֵין מִזְבֵּחַ בַּבָּמָה, וְלֹא עוֹד אֶלָּא אֲפִלּוּ הֶעֱלָה עַל הַסֶּלַע אוֹ עַל הָאֶבֶן חַיָּב, דִּבְרֵי רַבִּי שִׁמְעוֹן. וַחֲכָמִים אוֹמְרִים: אֵינוֹ חַיָּב עַד שֶׁיַּעֲשֶׂה כְּמִין מִזְבֵּחַ וְיַעֲלֶה עָלָיו. "וְהִקְטִיר הַחֵלֶב לְרֵיחַ נִיחֹחַ לַה'" - וְאֵין רֵיחַ נִיחֹחַ בַּבָּמָה.

"וְהִקְטִיר הַחֵלֶב" - חֵלֶב אַף עַל פִּי שֶׁאֵין בּוֹ בָּשָׂר. אַשְׁכְּחָן חֵלֶב, יוֹתֶרֶת הַכָּבֵד וּשְׁתֵּי הַכְּלָיוֹת מְנָא לָן, דְּקָתָנֵי: וּבַמִּנְחָה אֲפִלּוּ כֻּלָּהּ קַיֶּמֶת לֹא יִזְרֹק, הָא יוֹתֶרֶת הַכָּבֵד וּשְׁתֵּי הַכְּלָיוֹת יִזְרֹק, מִנַּיִן, רַבִּי יוֹחָנָן דִּידֵּהּ אָמַר: "לְרֵיחַ נִיחֹחַ" - כָּל שֶׁאַתָּה מַעֲלֶה לְרֵיחַ נִיחוֹחַ. וְאִצְטְרִיךְ לְמִכְתָּב "לְרֵיחַ נִיחֹחַ" וְאִצְטְרִיךְ לְמִכְתָּב "חֵלֶב". דְּאִי כָּתַב רַחֲמָנָא "חֵלֶב" הֲוָה אֲמֵינָא חֵלֶב אִין יוֹתֶרֶת הַכָּבֵד וּשְׁתֵּי הַכְּלָיוֹת לָא, קָא מַשְׁמָע לָן "לְרֵיחַ נִיחֹחַ". וְאִי כָּתַב רַחֲמָנָא "לְרֵיחַ נִיחֹחַ" הֲוָה אֲמֵינָא אֲפִלּוּ מִנְחָה, כָּתַב רַחֲמָנָא "חֵלֶב".

"וְלֹא יִזְבְּחוּ עוֹר אֶת זִבְחֵיהֶם לַשְּׂעִירִם" - אֵין שְׂעִירִים אֶלָּא שֵׁדִים, שֶׁנֶּאֱמַר: "וּשְׂעִירִים יְרַקְּדוּ שָׁם". "אֲשֶׁר הֵם זֹנִים אַחֲרֵיהֶם" - לְרַבּוֹת שְׁאָר עֲבוֹדָה זָרָה. "חֻקַּת עוֹלָם" - לְבֵית עוֹלָמִים, "תִּהְיֶה" - בַּזְּמַן הַזֶּה, "זֹאת לָהֶם" - וְאֵין חַיָּבִים עֲלֵיהֶן כָּרֵת, "לְדֹרֹתָם" - שֶׁיִּנְהֹג הַדָּבָר לְדוֹרוֹת. "וַאֲלֵהֶם תֹּאמַר" - כָּל הָאָמוּר בָּעִנְיָן. "יִשְׂרָאֵל" - אֵלּוּ יִשְׂרָאֵל, "הַגָּר" - אֵלּוּ הַגֵּרִים, "אֲשֶׁר יָגוּר" - לְרַבּוֹת נְשֵׁי גֵּרִים, "בְּתוֹכָם" - לְרַבּוֹת אֶת הַנָּשִׁים וְאֶת הָעֲבָדִים (הַמְשֻׁחְרָרִין). אִם כֵּן לָמָּה נֶאֱמַר "אִישׁ אִישׁ", לְהָבִיא שְׁנַיִם שֶׁהֶעֱלוּ, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: וְדִין הוּא: וּמָה אִם בְּמָקוֹם שֶׁהַשּׁוֹחֵט לַהֶדְיוֹט חַיָּב שְׁנַיִם שֶׁשָּׁחֲטוּ פְּטוּרִים, מָקוֹם שֶׁהַמַּעֲלֶה לַהֶדְיוֹט פָּטוּר אֵינוֹ דִּין שֶׁנִּפְטֹר שְׁנַיִם שֶׁהֶעֱלוּ. תַּלְמוּד לוֹמַר: "אִישׁ אִישׁ" - לְהָבִיא שְׁנַיִם. רַבִּי יוֹסִי אוֹמֵר: "הַהוּא" - אֶחָד שֶׁהֶעֱלָה חַיָּב, שְׁנַיִם שֶׁהֶעֱלוּ פְּטוּרִין. אַשְׁכְּחָן מֻקְטְרֵי פְּנִים שֶׁהֶעֱלָן בַּחוּץ, מֻקְטְרֵי חוּץ שֶׁהֶעֱלָן בַּחוּץ מְנָא לָן, תָּנָא דְּבֵי רַבִּי יִשְׁמָעֵאל: "וַאֲלֵהֶם תֹּאמַר" - לְעָרֵב פָּרָשִׁיּוֹת, מַה לְּהַלָּן בִּשְׁחוּטֵי חוּץ אַף כָּאן בִּשְׁחוּטֵי חוּץ. מַתְקִיף לָהּ רַב בִּיבֵי בַּר אַבָּיֵי: הָא דִּתְנָן: "ל"ו כְּרֵתוֹת בַּתּוֹרָה", הָנֵי ל"ז הַוְיָן, דְּאִכָּא הַמַּעֲלֶה [וְהַמַּעֲלֶה], קַשְׁיָא. וְהָא דִּתְנָן: "הַזּוֹרֵק מִקְצָת דָּמִים בַּחוּץ - חַיָּב, "מְנָא לָן, מִדְּתַנְיָא "דָּם יֵחָשֵׁב" - לְרַבּוֹת אֶת הַזּוֹרֵק, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר: "אוֹ זֶבַח" - לְרַבּוֹת אֶת הַזּוֹרֵק. וְר' יִשְׁמָעֵאל הַאי "אוֹ זֶבַח" - מַאי עָבִיד לֵהּ, מִבָּעֵי לֵהּ לְחַלֵּק. וְר' עֲקִיבָא לְחַלֵּק מִנָּא לֵיהּ, נָפְקָא לֵיהּ מָלֵא יְבִיאֶנּוּ. וְר' יִשְׁמָעֵאל הַהוּא מִבָּעֵי לֵהּ עַל הַשָּׁלֵם הוּא חַיָּב וְאֵינוֹ חַיָּב עַל הֶחָסֵר. וְר' עֲקִיבָא נָפְקָא לֵהּ מִ"לַּעֲשׂוֹת אֹתוֹ". וְר' יִשְׁמָעֵאל אָמַר לְךָ: חַד לְמֻקְטְרֵי פְּנִים שֶׁחָסְרוּ שֶׁהֶעֱלָן בַּחוּץ, וְחַד לְמֻקְטְרֵי חוּץ שֶׁחָסְרוּ שֶׁהֶעֱלָן בַּחוּץ. וְהָתַנְיָא: רַבִּי יִשְׁמָעֵאל אוֹמֵר: יָכוֹל מֻקְטְרֵי פְּנִים שֶׁחָסְרוּ וְהֶעֱלָן בַּחוּץ יָכוֹל יְהֵא חַיָּב, תַּלְמוּד לוֹמַר: "לַעֲשׂוֹת אֹתוֹ" - עַל הַשָּׁלֵם הוּא חַיָּב וְאֵינוֹ חַיָּב עַל הֶחָסֵר. וְרַבִּי עֲקִיבָא קָסָבַר מֻקְטְרֵי פְּנִים שֶׁחָסְרוּ וְהֶעֱלָן בַּחוּץ חַיָּב. וְר' עֲקִיבָא הַאי "דָּם יֵחָשֵׁב" מַאי עָבִיד לֵהּ, לְרַבּוֹת שְׁחִיטַת עוֹף. וְר' יִשְׁמָעֵאל נָפְקָא לֵהּ מֵ"אוֹ אֲשֶׁר יִשְׁחָט". וְר' עֲקִיבָא אָמַר לְךָ: הַהוּא מִבָּעֵי לֵהּ עַל הַשּׁוֹחֵט הוּא חַיָּב וְאֵינוֹ חַיָּב עַל הַמּוֹלֵק. וְר' יִשְׁמָעֵאל נָפְקָא לֵהּ מִ"זֶּה הַדָּבָר", דְּתַנְיָא: "אֲשֶׁר יִשְׁחַט" אֵין לִי אֶלָּא שׁוֹחֵט בְּהֵמָה, שׁוֹחֵט עוֹף מִנַּיִן, תַּלְמוּד לוֹמַר "אֲשֶׁר יִשְׁחָט". יָכוֹל שֶׁאֲנִי מַרְבֶּה אַף הַמּוֹלֵק, וְדִין הוּא: וּמַה שְּׁחִיטָה שֶׁאֵין דֶּרֶךְ הַכְשָׁרָה בִּפְנִים חַיָּב, מְלִיקָה שֶׁדֶּרֶךְ הַכְשָׁרָה בִּפְנִים לֹא כָּל שֶׁכֵּן שֶׁחַיָּב, תַּלְמוּד לוֹמַר: "זֶה הַדָּבָר". וְר' עֲקִיבָא, הַהוּא מִבָּעֵי לֵהּ לִגְזֵרָה שָׁוָה. אָמַר רַבִּי אַבָּהוּ: שָׁחַט וְזָרַק, לְדִבְרֵי רַבִּי יִשְׁמָעֵאל - חַיָּב אַחַת, לְדִבְרֵי רַבִּי עֲקִיבָא - חַיָּב שְׁתַּיִם. וְאַבָּיֵי אָמַר: אֲפִלּוּ לְדִבְרֵי רַבִּי עֲקִיבָא נַמֵּי אֵינוֹ חַיָּב אֶלָּא אַחַת, דְּאָמַר קְרָא: "שָׁם תַּעֲשֶׂה" - הַכָּתוּב עֲשָׂאָן כֻּלָּן עֲשִׂיָּה אַחַת. זָרַק וְהֶעֱלָה, לְדִבְרֵי רַבִּי יִשְׁמָעֵאל - חַיָּב שְׁתַּיִם, לְדִבְרֵי רַבִּי עֲקִיבָא - אֵינוֹ חַיָּב אֶלָּא אַחַת. אַבָּיֵי אָמַר: אֲפִלּוּ לְר' עֲקִיבָא נַמֵּי חַיָּב שְׁתַּיִם, לְהָכֵי פַּלְגִינְהוּ קְרָא: "שָׁם תַּעֲלֶה, וְשָׁם תַּעֲשֶׂה". שָׁחַט וְזָרַק וְהֶעֱלָה, דִּבְרֵי הַכֹּל חַיָּב שְׁתַּיִם.

"אֲשֶׁר יַעֲלֶה עֹלָה" - אֵין לִי אֶלָּא עוֹלָה, מִנַּיִן לְרַבּוֹת אֵמוּרֵי חַטָּאת וְאֵמוּרֵי אָשָׁם וְאֵמוּרֵי קָדְשֵׁי קָדָשִׁים וְאֵמוּרֵי קָדָשִׁים קַלִּים, תַּלְמוּד לוֹמַר "זָבַח". מִנַּיִן לְרַבּוֹת אֶת הַדָּם, תַּלְמוּד לוֹמַר: "אוֹ זָבַח". מִנַּיִן לְרַבּוֹת הַקֹּמֶץ וְהַלְּבוֹנָה וְהַקְּטֹרֶת וּמִנְחַת כֹּהֵן מָשִׁיחַ וּמִנְחַת כֹּהֲנִים וּמִנְחַת נְסָכִים וְהַמְנַסֵּךְ שְׁלשֶׁת לוֹגִין מַיִם, תַּלְמוּד לוֹמַר: "וְאֶל פֶּתַח אֹהֶל מוֹעֵד לֹא יְבִיאֶנּוּ" - כָּל הַבָּא לְפֶתַח אֹהֶל מוֹעֵד חַיָּבִין עָלָיו בַּחוּץ. אֵין לִי אֶלָּא קָדָשִׁים כְּשֵׁרִין, מִנַּיִן לְרַבּוֹת קָדָשִׁים פְּסוּלִין, כְּגוֹן הַלָּן וְהַיּוֹצֵא וְהַטָּמֵא וְשֶׁנִּשְׁחַט חוּץ לִזְמַנּוֹ וְחוּץ לִמְקוֹמוֹ וְשֶׁקִּבְּלוּ פְּסוּלִים וְזָרְקוּ אֶת דָּמָן, וְהַנִּתָּנִין בַּחוּץ שֶׁנְּתָנָן בִּפְנִים וְהַנִּתָּנִין בִּפְנִים שֶׁנְּתָנָן בַּחוּץ, וּפֶסַח וְחַטָּאת שֶׁשְּׁחָטָן שֶׁלֹּא לִשְׁמָן, מִנַּיִן, תַּלְמוּד לוֹמַר: "לֹא יְבִיאֶנּוּ לַעֲשׂוֹת" - כָּל הַמִּתְקַבֵּל בְּפֶתַח אֹהֶל מוֹעֵד, חַיָּבִין עָלָיו בַּחוּץ. מִנַּיִן לַמַּעֲלֶה בְּשַׂר חַטָּאת בְּשַׂר אָשָׁם בְּשַׂר קָדְשֵׁי קָדָשִׁים בְּשַׂר קָדָשִׁים קַלִּים וּמוֹתַר הָעֹמֶר וּשְׁתֵּי הַלֶּחֶם וְלֶחֶם הַפָּנִים וּשְׁיָרֵי מְנָחוֹת, שֶׁפָּטוּר, תַּלְמִיד לוֹמַר: "עֹלָה" - מָה עוֹלָה שֶׁרְאוּיָה לְהַעֲלָאָה אַף כָּל שֶׁרָאוּי לְהַעֲלָאָה. מִנַּיִן לְרַבּוֹת הַיּוֹצֵק הַבּוֹלֵל הַפּוֹתֵת הַמּוֹלֵחַ הַמֵּנִיף הַמַּגִּישׁ, וְהַמְסַדֵּר אֶת הַשֻּׁלְחָן, וְהַמֵּטִיב אֶת הַנֵּרוֹת, הַקּוֹמֵץ, וְהַמְקַבֵּל מִקְצָת דָּם שֶׁבַּחוּץ, שֶׁפָּטוּר, תַּלְמוּד לוֹמַר: "אֲשֶׁר יַעֲלֶה עֹלָה" - מַה הַעֲלָאָה שֶׁהִיא גְּמַר עֲבוֹדָה, אַף כָּל שֶׁהִיא גְּמַר עֲבוֹדָה. חַיָּב עַל הַשְּׁחִיטָה וְחַיָּב עַל הַעֲלָאָה, רַבִּי יוֹסִי הַגְּלִילִי אוֹמֵר: שָׁחַט בִּפְנִים וְהֶעֱלָה בַּחוּץ חַיָּב, שָׁחַט בַּחוּץ וְהֶעֱלָה בַּחוּץ פָּטוּר, שֶׁלֹּא הֶעֱלָה אֶלָּא דָּבָר פָּסוּל. אָמְרוּ לוֹ: אַף הַשּׁוֹחֵט בִּפְנִים וְהֶעֱלָה בַּחוּץ כֵּיוָן שֶׁהוֹצִיאוֹ פְּסָלוֹ. רַבִּי אוֹמֵר: מַה לַּשּׁוֹחֵט בִּפְנִים וְהֶעֱלָה בַּחוּץ חַיָּב שֶׁכֵּן הָיְתָה לוֹ שְׁעַת הַכּשֶׁר, תֹּאמַר בַּשּׁוֹחֵט בַּחוּץ וּמַעֲלֶה בַּחוּץ שֶׁלֹּא הָיְתָה לוֹ שְׁעַת הַכּשֶׁר. רַבִּי אֶלְעָזָר בְּר' שִׁמְעוֹן אוֹמֵר: מַה לַּשּׁוֹחֵט בִּפְנִים וְהֶעֱלָה בַּחוּץ חַיָּב שֶׁכֵּן מִזְבֵּחַ מְקַבְּלוֹ, תֹּאמַר בַּשּׁוֹחֵט בַּחוּץ וְהֶעֱלָה בַּחוּץ שֶׁאֵין הַמִּזְבֵּחַ מְקַבְּלוֹ. הַטָּמֵא שֶׁאָכַל בֵּין קֹדֶשׁ טָמֵא בֵּין קֹדֶשׁ טָהוֹר, חַיָּב. רַבִּי יוֹסִי הַגְּלִילִי אוֹמֵר: טָמֵא שֶׁאָכַל אֶת הַטָּהוֹר חַיָּב, טָמֵא שֶׁאָכַל אֶת הַטָּמֵא פָּטוּר, שֶׁלֹּא אָכַל אֶלָּא דָּבָר טָמֵא. אָמְרוּ לוֹ: אַף הַטָּמֵא שֶׁאָכַל אֶת הַטָּהוֹר כֵּיוָן שֶׁנָּגַע בּוֹ טִמְּאָהוּ. טָהוֹר שֶׁאָכַל אֶת הַטָּמֵא פָּטוּר, שֶׁאֵינוֹ חַיָּב אֶלָּא עַל טֻמְאַת הַגּוּף. יָכוֹל אַף הַמַּעֲלֶה פָּחוֹת מִכַּזַּיִת מִן הָעוֹלָה, פָּחוֹת מִכַּזַּיִת מִן הָאֵמוּרִין, פָּחוֹת מִכַּזַּיִת מִן הַקֹּמֶץ, פָּחוֹת מִכַּזַּיִת מִן הַלְּבוֹנָה, פָּחוֹת מִשְּׁלשָׁה לוֹגִין יַיִן, פָּחוֹת מִשְּׁלשָׁה לוֹגִין מַיִם, יְהֵא חַיָּב, תַּלְמוּד לוֹמַר: "אֹתוֹ" - עַל הַשָּׁלֵם הוּא חַיָּב וְאֵינוֹ חַיָּב עַל הַמִּקְצָת.

"וְנִכְרַת הָאִישׁ" - וְלֹא הַצִּבּוּר. "הַהוּא" - אֶחָד שֶׁהֶעֱלָה - חַיָּב, וּשְׁנַיִם שֶׁהֶעֱלוּ - פְּטוּרִין, דִּבְרֵי רַבִּי יוֹסִי. רַבִּי שִׁמְעוֹן אוֹמֵר: "אִישׁ אִישׁ" - לְהָבִיא אֶת שְׁנַיִם. הֶעֱלָה וְחָזַר וְהֶעֱלָה, חַיָּב עַל כָּל הַעֲלָאָה וְהַעֲלָאָה, דִּבְרֵי רַבִּי שִׁמְעוֹן. רַבִּי יוֹסִי אוֹמֵר: אֵינוֹ חַיָּב אֶלָּא אַחַת. וְאֵינוֹ חַיָּב עַד שֶׁיַּעֲלֶה לְרֹאשׁ הַמִּזְבֵּחַ. רַבִּי שִׁמְעוֹן אוֹמֵר: אֲפִלּוּ הֶעֱלָה עַל הַסֶּלַע אוֹ עַל הָאֶבֶן חַיָּב. תַּנְיָא אִידָךְ: "אִישׁ אִישׁ" - לְרַבּוֹת שְׁנַיִם שֶׁאָחֲזוּ בָּאֵבֶר וְהֶעֱלוּ חַיָּבִין, שֶׁיָּכוֹל וַהֲלֹא דִּין הוּא: וּמָה הַשּׁוֹחֵט לַהֶדְיוֹט שֶׁחַיָּב, שְׁנַיִם שֶׁאָחֲזוּ בַּסַּכִּין וְשָׁחֲטוּ פְּטוּרִין. הַמַּעֲלֶה לַהֶדְיוֹט שֶׁפָּטוּר, אֵינוֹ דִּין שֶׁשְּׁנַיִם שֶׁאָחֲזוּ בָּאֵבֶר וְהֶעֱלוּ שֶׁפְּטוּרִין. תַּלְמוּד לוֹמַר: "אִישׁ אִישׁ" - דִּבְרֵי רַבִּי שִׁמְעוֹן. רַבִּי יוֹסִי אוֹמֵר: "הַהוּא" - אֶחָד וְלֹא שְׁנַיִם. אִם כֵּן מַה תַּלְמוּד לוֹמַר: "אִישׁ אִישׁ", דִּבְּרָה תּוֹרָה כִּלְשׁוֹן בְּנֵי אָדָם. וְר' שִׁמְעוֹן הַאי "הַהוּא" מַה עָבִיד לֵהּ, מִבָּעֵי לֵיהּ לְמִעוּטֵי שׁוֹגֵג אָנוּס וּמֻטְעֶה. וְר' יוֹסִי מֵ"הוּא, הַהוּא". וְר' שִׁמְעוֹן, "הוּא, הַהוּא" לֹא דָּרִישׁ. וְר' יוֹסִי מִדְּהַאי "אִישׁ, אִישׁ" דִּבְּרָה תּוֹרָה כִּלְשׁוֹן בְּנֵי אָדָם, הַהוּא "אִישׁ, אִישׁ" נַמֵּי דִּבְּרָה תּוֹרָה כִּלְשׁוֹן בְּנֵי אָדָם. וְאֶלָּא הַשּׁוֹחֵט לַהֶדְיוֹט דְּחַיָּב מְנָא לֵהּ, [נָפְקָא לֵהּ מִ"דָּם] יֵחָשֵׁב לָאִישׁ הַהוּא דָּם שָׁפָךְ" - וַאֲפִלּוּ שָׁחַט לָאִישׁ.

"יִשְׂרָאֵל" - אֵלּוּ יִשְׂרָאֵל. "גֵּר" - אֵלּוּ גֵּרִים. "הַגָּר" - לְרַבּוֹת אֶת נְשֵׁי גֵּרִים. "בְּתוֹכָם" - לְרַבּוֹת אֶת הַנָּשִׁים וְאֶת הָעֲבָדִים (הַמְשֻׁחְרָרִין). אִם כֵּן לָמָּה נֶאֱמַר "אִישׁ, אִישׁ", אָמַר רַבִּי אֶלְעָזָר בְּר' שִׁמְעוֹן: לְהָבִיא [וְלַד] בַּת יִשְׂרָאֵל מִן הַגּוֹי וּמִן הָעֶבֶד. "אֲשֶׁר יֹאכַל כָּל דָּם" - מַה תַּלְמוּד לוֹמַר, לְפִי שֶׁנֶּאֱמַר: "כִּי נֶפֶשׁ הַבָּשָׂר בַּדָּם הִוא וַאֲנִי נְתַתִּיו לָכֶם עַל הַמִּזְבֵּחַ" וְגוֹ' - יָכוֹל לֹא יְהוּ חַיָּבִין אֶלָּא עַל דַּם הַנֶּפֶשׁ בַּמֻּקְדָּשִׁין. דַּם הַנֶּפֶשׁ בַּחֻלִּין, דַּם הַתַּמְצִית בַּמֻּקְדָּשִׁים, מִנַּיִן, תַּלְמוּד לוֹמַר: "אֲשֶׁר יֹאכַל כָּל דָּם" - דִּבְרֵי רַבִּי יְהוּדָה. וַחֲכָמִים אוֹמְרִים: עַל כֻּלָּם אֵינוֹ חַיָּב אֶלָּא עַל דַּם הַנֶּפֶשׁ בִּלְבַד. "וְנָתַתִּי פָנַי - פּוֹנֶה אֲנִי מִכָּל עֲסָקַי וְעוֹסֵק בּוֹ. "בַּנֶּפֶשׁ" - וְלֹא בַּצִּבּוּר. "הָאֹכֶלֶת" - וְלֹא הַמַּאֲכֶלֶת. "הָאוֹכֶלֶת" - כְּדֵי אֲכִילַת כַּזַּיִת. "הָאֹכֶלֶת אֶת הַדָּם" - אֵין הַדָּם וְהַחֵלֶב מִצְטָרְפִין זֶה עִם זֶה. "וְהִכְרַתִּי אֹתָהּ מִקֶּרֶב עַמָּהּ" - וְעַמָּהּ בְּשָׁלוֹם. "כִּי נֶפֶשׁ הַבָּשָׂר בַּדָּם הִיא" - לְהַגִּיד מַה גָּרַם. "וַאֲנִי נְתַתִּיו" - שֶׁאִם נָתַן מַתָּנָה אַחַת כִּפֵּר. "לָכֶם" - וְלֹא (לַאֲבָרִים) [לַאֲחֵרִים]. "עַל הַמִּזְבֵּחַ" - בְּכָל מָקוֹם שֶׁיִּתֵּן עַל הַמִּזְבֵּחַ מְכַפֵּר. ("לְכַפֵּר) עַל (נְפָשׁוֹת) [הַמִּזְבֵּחַ"] - וְלֹא עַל קַרְקַע שֶׁל מִזְבֵּחַ. "כִּי הַדָּם הוּא בַּנֶּפֶשׁ יְכַפֵּר" - הָא אִם נָתַן מִדַּם הַתַּמְצִית לֹא עָשָׂה כְּלוּם. "עַל כֵּן אָמַרְתִּי לִבְנֵי יִשְׂרָאֵל כָּל נֶפֶשׁ מִכֶּם לֹא תֹאכַל דָּם - "לְהַזְהִיר אֶת הַגְּדוֹלִים עַל הַקְּטַנִּים. יָכוֹל יְהוּ נִכְרָתִין עַל יְדֵיהֶם, תַּלְמוּד לוֹמַר: "הָאֹכֶלֶת" - הָאוֹכֵל בְּכָרֵת. יָכוֹל לֹא יְהוּ נִכְרָתִין עַל יְדֵי קְטַנִּים שֶׁאֵין הַקְּטַנִּים נִכְרָתִין עַל יְדֵי עַצְמָן, (יָכוֹל) [אֲבָל] יְהוּ נִכְרָתִין עַל יְדֵי גְּדוֹלִים שֶׁהֲרֵי גְּדוֹלִים נִכְרָתִין עַל יְדֵי עַצְמָן. תַּלְמוּד לוֹמַר: "כָּל אֹכְלָיו יִכָּרֵת" - הָא אֵין נִכְרָתִין לֹא עַל יְדֵי גְּדוֹלִים וְלֹא עַל יְדֵי קְטַנִּים.

אָמַר רָבָא: שָׁלשׁ כְּרֵתוֹת הָאֲמוּרוֹת בַּדָּם לָמָּה, אַחַת לְדַם חֻלִּין, וְאַחַת לְדַם קָדָשִׁים, וְאַחַת לְדַם כִּסּוּי. תָּנוּ רַבָּנָן: מוֹעֲלִין בַּדָּמִים, דִּבְרֵי רַבִּי מֵאִיר. וְר' שִׁמְעוֹן וַחֲכָמִים אוֹמְרִים: אֵין מוֹעֲלִין. עַד כָּאן לֹא פְּלִיגִי אֶלָּא בִּדְרַבָּנָן, אֲבָל בִּדְאוֹרָיְתָא אֵין מוֹעֲלִין. מְנָא הָנֵי מִלֵּי, אָמַר קְרָא: "לָכֶם" - שֶׁלָּכֶם [יְהֵא]. דְּבֵי רַבִּי יִשְׁמָעֵאל תָּנָא: "לְכַפֵּר" - לְכַפָּרָה נְתַתִּיו, וְלֹא לִמְעִילָה. וְר' יוֹחָנָן אָמַר: אָמַר קְרָא: "הוּא" - הוּא לִפְנֵי כַּפָּרָה כִּלְאַחַר כַּפָּרָה, מַה לְּאַחַר כַּפָּרָה אֵין בּוֹ מְעִילָה דְּאֵין לְךָ דָּבָר שֶׁנַּעֲשֵׂית מִצְוָתוֹ וּמוֹעֲלִין בּוֹ, [אַף לִפְנֵי כַּפָּרָה אֵין בּוֹ מְעִילָה]. תְּלָתָא קְרָאֵי דִּכְתִיבָן בַּדָּם לָמָּה לִי, חַד לְמִעוּטֵי נוֹתָר, וְחַד לְמִעוּטֵי מְעִילָה, וְחַד לְמִעוּטֵי טֻמְאָה. אֲבָל פִּגּוּל לֹא צָרִיךְ קְרָא, דִּתְנָן: "כָּל שֶׁיֵּשׁ לוֹ מַתִּירִין בֵּין לָאָדָם בֵּין לַמִּזְבֵּחַ חַיָּבִין עָלָיו מִשּׁוּם פִּגּוּל", וְדָם עַצְמוֹ מַתִּיר הוּא. נְתָנוֹ עַל גַּבֵּי הַכֶּבֶשׂ שֶׁלֹּא כְּנֶגֶד הַיְסוֹד, נָתַן אֶת הַנִּתָּנִין לְמַטָּה לְמַעְלָה וְאֶת הַנִּתָּנִין לְמַעְלָה לְמַטָּה, וְאֶת הַנִּתָּנִין בִּפְנִים בַּחוּץ [וְאֶת הַנִּתָּנִין בַּחוּץ בִּפְנִים], פָּסוּל וְאֵין בּוֹ כָּרֵת. אָמַר שְׁמוּאֵל: בָּשָׂר פָּסוּל, אֲבָל בְּעָלִים נִתְכַּפְּרוּ, מַאי טַעֲמָא, אָמַר קְרָא: "וַאֲנִי נְתַתִּיו לָכֶם עַל הַמִּזְבֵּחַ לְכַפֵּר" - כֵּיוָן שֶׁהִגִּיעַ דָּם לַמִּזְבֵּחַ נִתְכַּפְּרוּ בְּעָלִים. אִי הָכִי בָּשָׂר נַמֵּי, אָמַר קְרָא: "לְכַפֵּר" - לְכַפָּרָה נְתַתִּיו וְלֹא לְדָבָר אֶחָד.

{rרמז תקפגr}  אָמַר רַבִּי אַבָּהוּ אָמַר רַבִּי אֶלְעָזָר: כָּל מָקוֹם שֶׁנֶּאֱמַר: "לֹא יֹאכַל, לֹא תֹאכַל, לֹא תֹאכְלוּ", אֶחָד אִסּוּר אֲכִילָה וְאֶחָד אִסּוּר הֲנָאָה בְּמַּשְׁמַע עַד שֶׁיִּפְרֹט לְךָ הַכָּתוּב, כְּדֶרֶךְ שֶׁפֵּרֵט לְךָ בִּנְבֵלָה לַגֵּר בִּנְתִינָה וְלַנָּכְרִי בַּמְּכִירָה. וַהֲרֵי דָּם דִּכְתִיב: "כָּל נֶפֶשׁ מִכֶּם לֹא תֹאכַל דָּם", וּתְנָן: "אֵלּוּ וָאֵלּוּ מִתְעָרְבִין בָּאַמָּה וְיוֹצְאִין לְנַחַל קִדְרוֹן, וְנִמְכָּרִין לַגַּנָּנִין לְזַבֵּל", שָׁאנֵי דָּם דְּאִתְּקַשׁ לְמַּיִם, שֶׁנֶּאֱמַר: "עַל הָאָרֶץ תִּשְׁפְּכֶנּוּ כַּמָּיִם" - כְּמַיִם הַנִּשְׁפָּכִין, וְלֹא כַּמַּיִם הַמִּתְנַסְּכִין עַל גַּבֵּי הַמִּזְבֵּחַ, וּמַיִם הַנִּשְׁפָּכִין לִפְנֵי עֲבוֹדָה זָרָה [נַמֵּי] אִיקְרֵי נִסּוּךְ, שֶׁנֶּאֱמַר: "יִשְׁתּוּ יֵין נְסִיכָם". וּלְחִזְקִיָּה אִתְּקַשׁ לְמַיִם, דַּם הַנִּשְׁפָּךְ כְּמַיִם מַכְשִׁיר, לַאֲפוּקֵי דַּם קָדָשִׁים. קָטָן אוֹכֵל נְבֵלוֹת אֵין בֵּית דִּין מְצֻוִּים לְהַפְרִישׁוֹ. תָּא שְׁמַע: "לֹא תֹאכְלוּם" - לֹא תַאֲכִילוּם, לְהַזְהִיר גְּדוֹלִים עַל הַקְּטַנִּים. מַאי לָאו דְּאָמְרִינָן לְהוּ: לָא תֵּיכְלוּ, לָא, דְּלָא לִיסְפוּ לְהוּ בַּיָּדַיִם. תָּא שְׁמַע: "כָּל נֶפֶשׁ מִכֶּם לָא תֹאכַל דָּם" - לְהַזְהִיר גְּדוֹלִים עַל הַקְּטַנִּים, מַאי לָאו דְּאָמְרִינַן לְהוּ: לֹא תֵּיכְלוּ, לָא, דְּלָא לִיסְפוּ לְהוּ בַּיָּדַיִם. תָּא שְׁמַע: "אֱמֹר, וְאָמַרְתָּ" - לְהַזְהִיר גְּדוֹלִים עַל הַקְּטַנִּים, מַאי לָאו דְּאָמַר לְהוּ: לָא תִּטָּמְאוּ, לָא, דְּלָא לִטַּמְּאוּ בַּיָּדַיִם. וּצְרִיכִי. דְּאִי אַשְׁמְעִינָן שְׁרָצִים, מִשּׁוּם דְּאִסּוּרִין בְּמַשֶּׁהוּ, אֲבָל דָּם דְּעַד דְּאִכָּא רְבִיעִית אֵימָא לָא. וְאִי אַשְׁמְעִינָן דָּם, מִשּׁוּם דְּאִסּוּרוֹ בְּכָרֵת, אֲבָל שְׁרָצִים דְּאִסּוּרָן אִסּוּר לָאו אֵימָא לָא. וְאִי אַשְׁמְעִינָן הָנֵי תַּרְתֵּי, מִשּׁוּם דְּאִסִּוּרָן שָׁוֶה בַּכֹּל, אֲבָל טֻמְאָה אֵימָא לָא. וְאִי אַשְׁמְעִינָן טֻמְאָה, הֲוָה אֲמֵינָא כֹּהֲנִים שָׁאנֵי מִשּׁוּם דְּרִבָּה בָּהֶן הַכָּתוּב מִצְוֹת יְתֵרוֹת, אֲבָל הָנַךְ אֵימָא לָא, צְרִיכָא. "יִשְׂרָאֵל" - אֵלּוּ יִשְׂרָאֵל, "גֵּר" - אֵלּוּ גֵּרִים, "הַגָּר" - אֵלּוּ נְשֵׁי גֵּרִים, "בְּתוֹכָם" - לְרַבּוֹת אֶת הַנָּשִׁים וְאֶת הָעֲבָדִים [הַמְשֻׁחְרָרִים]. אִם כֵּן לָמָּה נֶאֱמַר: "אִישׁ, אִישׁ", לְפִי שֶׁנֶּאֱמַר: "אֲשֶׁר יָצוּד" - אֵין לִי אֶלָּא הַצָּד, יָרַשׁ לָקַח וְנִתַּן לוֹ בְּמַתָּנָה, מִנַּיִן, תַּלְמוּד לוֹמַר: "אִישׁ אִישׁ". "אֲשֶׁר יָצוּד" - אֵין לִי אֶלָּא הַצָּד אֶת שֶׁאֵינָן צוֹדִין, צוֹדִין [וְעוֹמְדִין מֵאֲלֵיהֶן], כְּגוֹן אֲוָזִין וְתַרְנְגוֹלִין, מִנַּיִן, תַּלְמוּד לוֹמַר: "צַיִד" - מִכָּל מָקוֹם. אִם כֵּן לָמָּה נֶאֱמַר "אֲשֶׁר יָצוּד", (אָמַר רַבִּי): לִמְּדָה תּוֹרָה דֶּרֶךְ אֶרֶץ, שֶׁלֹּא יְהֵא אָדָם אוֹכֵל בָּשָׂר אֶלָּא בַּהַזְמָנָה הַזֹּאת.

"עוֹף" - יָכוֹל אַף עוֹף טָמֵא בְּמַשְׁמַע, תַּלְמוּד לוֹמַר: "חַיָּה" - מַה חַיָּה שֶׁהִיא מְטַמְּאָה בְּגָדִים אַף עוֹף שֶׁהוּא מְטַמֵּא בְּגָדִים, יָצָא עוֹף טָמֵא שֶׁאֵינוֹ מְטַמֵּא בְּגָדִים. אִי מַה חַיָּה שֶׁאֵינָהּ בְּאֵם עַל הַבָּנִים אַף עוֹף שֶׁאֵינוֹ בְּאֵם עַל הַבָּנִים, יָצָא עוֹף טָהוֹר שֶׁהוּא בְּאֵם עַל הַבָּנִים. תַּלְמוּד לוֹמַר: "אֲשֶׁר יֵאָכֵל" - יָצָא עוֹף טָמֵא שֶׁאֵינוֹ נֶאֱכָל. אֵין לִי אֶלָּא עוֹף הַנֶּאֱכָל, חַיָּה הַנֶּאֱכֶלֶת מִנַּיִן, תַּלְמוּד לוֹמַר: "חַיָּה אוֹ עוֹף אֲשֶׁר יֵאָכֵל".

"אֲשֶׁר יָצוּד צֵיד חַיָּה". "חַיָּה" - כֹּל מַשְׁמַע, בֵּין מְרֻבֶּה בֵּין מוּעָט. "עוֹף" - כָּל מַשְׁמַע בֵּין מְרֻבֶּה בֵּין מוּעָט. מִכָּאן אָמְרוּ: שָׁחַט מֵאָה חַיּוֹת בְּמָקוֹם אֶחָד, כִּסּוּי אֶחָד לְכֻלָּן. מֵאָה עוֹפוֹת בְּמָקוֹם אֶחָד - כִּסּוּי אֶחָד לְכֻלָּן. חַיָּה וְעוֹף בְּמָקוֹם אֶחָד, כִּסּוּי אֶחָד לְכֻלָּן. רַבִּי יְהוּדָה אוֹמֵר: שָׁחַט חַיָּה, יְכַסֶּה, וְאַחַר כָּךְ יִשְׁחַט אֶת הָעוֹף, שֶׁנֶּאֱמַר: "חַיָּה אוֹ עוֹף". אָמְרוּ לוֹ: הֲרֵי הוּא אוֹמֵר: "כִּי נֶפֶשׁ כָּל בָּשָׂר דָּמוֹ בְנַפְשׁוֹ הוּא". מַאי קָא מְהַדְּרֵי לֵהּ, הָכִי קָאָמְרִי לֵהּ רַבָּנָן: הַאי "אוֹ" מִבָּעֵי לֵיהּ לְחַלֵּק. וְר' יְהוּדָה לְחַלֵּק מִדָּמוֹ נָפְקָא. וְרַבָּנָן, "דָּמוֹ" טוּבָא מַשְׁמַע, דִּכְתִיב: "כִּי נֶפֶשׁ כָּל בָּשָׂר דָּמוֹ בְנַפְשׁוֹ הוּא". אָמַר רַבִּי חֲנִינָא: וּמוֹדֶה הָיָה רַבִּי יְהוּדָה לְעִנְיַן בְּרָכָה, שֶׁאֵינוֹ מְבָרֵךְ אֶלָּא בְּרָכָה אַחַת.

אָמַר רַבִּי יְהוּדָה אָמַר שְׁמוּאֵל מִשּׁוּם רַב יִצְחָק בֶּן פִּינְחָס: אֵין שְׁחִיטָה לָעוֹף מִן הַתּוֹרָה, שֶׁנֶּאֱמַר: "וְשָׁפַךְ אֶת דָּמוֹ" - בִּשְׁפִיכָה בְּעָלְמָא. אִי הָכִי חַיָּה נַמֵּי, חַיָּה אִתְּקַשׁ לִפְסוּלֵי הַמֻּקְדָּשִׁין. עוֹף נַמֵּי אִתְּקַשׁ לִבְהֵמָה, דִּכְתִיב: "זֹאת תּוֹרַת הַבְּהֵמָה וְהָעוֹף", הָא כְּתִיב: "וְשָׁפַךְ אֶת דָּמוֹ וְכִסָּהוּ". וּמַאי חֲזִית דְּשָׁדִית לֵהּ אָעוֹף שָׁדֵהּ אַחַיָּה, מִסְתַּבְּרָא מִשּׁוּם דְּסָלִיק מִנֵּהּ כו'. הוּא דְּאָמַר כִּי הַאי תַּנָּא, דְּתַנְיָא: רַבִּי אֶלְעָזָר הַקַּפָּר אוֹמֵר: מַה תַּלְמוּד לוֹמַר "אַךְ כַּאֲשֶׁר יֵאָכֵל אֶת הַצְּבִי וְאֶת הָאַיָּל כֵּן תֹּאכְלֶנּוּ" - וְכִי מַה לָּמַדְנוּ מִצְּבִי וְאַיָּל, מֵעַתָּה הֲרֵי זֶה בָּא לְלַמֵּד וְנִמְצָא לָמֵד, מֵקִישׁ צְבִי וְאַיָּל לִפְסוּלֵי הַמְקֻדָּשִׁים, מַה פְּסוּלֵי הַמֻּקְדָּשִׁים בִשְׁחִיטָה אַף צְבִי וְאַיָּל בִּשְׁחִיטָה. וְעוֹף אֵין לוֹ שְׁחִיטָה מִדִּבְרֵי תּוֹרָה, אֶלָּא מִדִּבְרֵי סוֹפְרִים. וּמַאן תַּנָּא דְּפָלִיג עֲלֵהּ דְּרַבִּי אֶלְעָזָר הַקַּפָּר, רַבִּי הִיא. דְּתַנְיָא: רַבִּי אוֹמֵר: "וְזָבַחְתָּ וְגוֹ' כַּאֲשֶׁר צִוִּיתִיךָ" - מְלַמֵּד שֶׁנִּצְטַוָּה משֶׁה עַל הַוֵּשֶׁט וְעַל הַקָּנֶה, וְעַל רֹב אֶחָד בָּעוֹף וְעַל רֹב שְׁנַיִם בַּבְּהֵמָה.

{rרמז תקפדr}  "וְשָׁפַךְ אֶת דָּמוֹ" - מִי שֶׁשָּׁפַךְ, יְכַסֶּה. מַעֲשֶׂה בְּאֶחָד שֶׁשָּׁפַךְ וְקָדַם חֲבֵרוֹ וְכִסָּה, וְחִיְּבוֹ רַבָּן שִׁמְעוֹן בֶּן גַּמְלִיאֵל לִתֵּן לוֹ עֲשָׂרָה זְהוּבִים. נוֹהֵג בַּחֻלִּין, אֲבָל לֹא בַּמְּקְדָּשִׁים. דְּאָמַר קְרָא: "וְשָׁפַךְ אֶת דָּמוֹ וְכִסָּהוּ בֶּעָפָר" - מִי שֶׁאֵינוֹ מְחֻסָּר אֶלָּא שְׁפִיכָה וְכִסּוּי. יָצְאוּ קָדְשֵׁי מִזְבֵּחַ שֶׁמְּחֻסָּר שְׁפִיכָה גְּרִירָה וְכִסּוּי מַר בְּרֵהּ דְּרַב אַשִּׁי אָמַר: אָמַר קְרָא: "חַיָּה וְעוֹף" - מַה חַיָּה לֹא חִלַּקְתָּ בָּהּ אַף עוֹף לֹא תַּחֲלֹק בּוֹ (כָּתוּב עוֹד בְּרֶמֶז תקמ"ב).

{rרמז תקפהr}  הַשּׁוֹחֵט וְנִמְצֵאת טְרֵפָה, הַשּׁוֹחֵט לַעֲבוֹדָה זָרָה, וְהַשּׁוֹחֵט חֻלִּין בִּפְנִים, וְקָדָשִׁים בַּחוּץ, וְחַיָּה וְעוֹף הַנִּסְקָלִין, רַבִּי מֵאִיר מְחַיֵּב, וַחֲכָמִים פּוֹטְרִין.

אָמַר רַבִּי חִיָּא בַּר אַבָּא אָמַר רַבִּי יוֹחָנָן: רָאָה רַבִּי דְּבָרָיו שֶׁל רַבִּי מֵאִיר בְּאוֹתוֹ וְאֶת בְּנוֹ וּשְׁנָאָן בִּלְשׁוֹן חֲכָמִים, וְדְבָרָיו שֶׁל רַבִּי שִׁמְעוֹן בִּכְסוּי הַדָּם וּשְׁנָאָן בִּלְשׁוֹן חֲכָמִים. מַאי טַעֲמָא דְּרַבִּי מֵאִיר בְּאוֹתוֹ וְאֶת בְּנוֹ, אָמַר רַבִּי יְהוֹשֻׁעַ בֶּן לֵוִי: גָּמַר "שְׁחִיטָה, שְׁחִיטָה" מִשְּׁחוּטֵי חוּץ, מָה הָתָם שְׁחִיטָה שֶׁאֵינָהּ רְאוּיָה שְׁמָהּ שְׁחִיטָה אַף הָכָא נַמֵּי שְׁחִיטָה שֶׁאֵינָהּ רְאוּיָה שְׁמָהּ שְׁחִיטָה. וְר' שִׁמְעוֹן מַאי טַעֲמָא, אָמַר רַבִּי מָנִי בַּר פַּטִּישׁ: גָּמַר מִ"וּטְבֹחַ טֶבַח וְהָכֵן" - מַה לְּהַלָּן שְׁחִיטָה רְאוּיָה אַף כָּאן שְׁחִיטָה רְאוּיָה. וְר' מֵאִיר נַמֵּי נִגְמֹר מִ"טְּבוֹחַ טֶבַח וְהָכֵן", דָּנִין שְׁחִיטָה מִשְּׁחִיטָה, וְאֵין דָּנִין שְׁחִיטָה מִטְּבִיחָה. וּמַאי נָפְקָא מִנַּהּ, וְהָא תָּנָא דְּבֵי רַבִּי יִשְׁמָעֵאל: "וְשָׁב הַכֹּהֵן, וּבָא הַכֹּהֵן" - זוֹ הִיא שִׁיבָה זוֹ הִיא בִּיאָה, הָנֵי מִילִי הֵיכָא דְּלֵיכָּא דְּדָמֵי לֵהּ, אֲבָל הֵיכָא דְּאִכָּא דְּדָמֵי לֵהּ מִדְּדָמֵי לֵהּ יָלְפִינָן. וְר' שִׁמְעוֹן נַמֵּי לִגְמֹר מִשְּׁחוּטֵי חוּץ, דָּנִין חֻלִּין מֵחֻלִּין, וְאֵין דָּנִין חֻלִּין מִקָּדָשִׁים. וְר' מֵאִיר אַטּוּ אוֹתוֹ וְאֶת בְּנוֹ בְּקָדָשִׁים מִי לָא נָהוּג, הַיְנוּ דְּרָאָה רַבִּי דְּבָרָיו שֶׁל רַבִּי מֵאִיר בְּאוֹתוֹ וְאֶת בְּנוֹ וּשְׁנָאָן בִּלְשׁוֹן חֲכָמִים. וּמַאי טַעֲמָא דְּר' מֵאִיר בְּכִסּוּי הַדָּם, אָמַר רַבִּי שִׁמְעוֹן בֶּן לָקִישׁ: גָּמַר "שְׁפִיכָה, שְׁפִיכָה" מִשְּׁחוּטֵי חוּץ, מַה לְּהַלָּן שְׁחִטָיה שֶׁאֵינָהּ רְאוּיָה שְׁמָהּ שְׁחִיטָה אַף כָּאן שְׁחִיטָה שֶׁאֵינָהּ רְאוּיָה שְׁמָהּ שְׁחִיטָה. וְר' שִׁמְעוֹן, "אֲשֶׁר יֵאָכֵל" כְּתִיב. וְר' מֵאִיר, הַהוּא לְמִעוּטֵי עוֹף טָמֵא הוּא דְּאָתָא. וְר' שִׁמְעוֹן עוֹף טָמֵא מְנָא לֵהּ, מִשּׁוּם דְּלָאו בַּר אֲכִילָה, הָא טְרֵפָה נַמֵּי לָאו בַּר אֲכִילָה הוּא, הַיְנוּ דְּרָאָה רַבִּי דְּבָרָיו שֶׁל רַבִּי שִׁמְעוֹן בְּכִסּוּי הַדָּם וּשְׁנָאָן בִּלְשׁוֹן חֲכָמִים.

"וְשָׁפַךְ, וְכִסָּה" - מִי שֶׁשָּׁפַךְ יְכַסֶּה. שָׁחַט וְלֹא כִּסָּה וְרָאָהוּ אַחֵר, מִנַּיִן שֶׁהוּא חַיָּב לְכַסּוֹת, תַּלְמוּד לוֹמַר: "וָאֹמַר לִבְנֵי יִשְׂרָאֵל" - אַזְהָרָה לִבְנֵי יִשְׂרָאֵל. תַּנְיָא אִידָךְ: "וְשָׁפַךְ וְכִסָּה" - בַּמֶּה שֶּׁשָּׁפַךְ יְכַסֶּה, מִי שֶׁשָּׁפַךְ יְכַסֶּנּוּ. וּמַעֲשֶׂה בְּאֶחָד שֶׁשָּׁפַךְ וְקָדַם אַחֵר וְכִסָּה, וְחִיְּבוֹ רַבָּן גַּמְלִיאֵל לִתֵּן לוֹ עֲשָׂרָה זְהוּבִים. אִבַּעְיָא לְהוּ: שְׂכַר מִצְוָה אוֹ שְׂכַר בְּרָכָה, וּפָשִׁיט לֵהּ: שְׂכַר בְּרָכָה וְכוּ'. כִּסָּהוּ וְנִתְגַּלָּה - פָּטוּר מִלְּכַסּוֹת. אֲמַר לֵהּ רַב אַחָא בְּרֵהּ דְּרָבָא לְרַב אַשִּׁי מַאי שְׁנָא מֵ"הָשֵׁב תְּשִׁיבֵם", דְּאָמַר מַר: הָשֵׁב אֲפִלּוּ מֵאָה פְּעָמִים, אֲמַר לֵהּ: הָתָם לָא כְּתִיב מִעוּטָא, הָכָא כְּתִיב מִעוּטָא "וְכִסָּהוּ". כִּסָּהוּ הָרוּחַ - חַיָּב לְכַסּוֹת. אָמַר רַבָּה בַּר בַּר חָנה אָמַר רַבִּי יוֹחָנָן: לֹא שָׁנוּ אֶלָּא שֶׁחָזַר וְנִתְגַּלָּה, אֲבָל לֹא חָזַר וְנִתְגַּלָּה פָּטוּר מִלְּכַסּוֹת. וְכִי חָזַר וְנִתְגַּלָּה מַאי הֲוֵי, הָא אִדְּחֵי לֵהּ, אָמַר רַב פַּפָּא: זֹאת אוֹמֶרֶת: אֵין דִּחוּי אֵצֶל מִצְוֹת. וּמַאי שְׁנָא מֵהָא דְּתַנְיָא: הַשּׁוֹחֵט וְנִבְלַע הַדָּם בַּקַּרְקַע - חַיָּב לְכַסּוֹת, הָתָם כְּשֶׁרִשּׁוּמוֹ נִכָּר. "דָּמוֹ וְכִסָּהוּ" - מְלַמֵד שֶׁכָּל דָּמוֹ חַיָּב לְכַסּוֹת. מִכָּאן אָמְרוּ: דָּם הַנִּתָּז וְשֶׁעַל הַסַּכִּין, חַיָּב לְכַסּוֹת. אָמַר רַבִּי יְהוּדָה: אֵימָתַי, בִּזְמַן שֶׁאֵין שָׁם דָּם אֶלָּא הוּא, אֲבָל יֵשׁ שָׁם דָּם שֶׁלֹּא הוּא - פָּטוּר מִלְּכַסּוֹת. וְתַנְיָא אִידָךְ: דָּם הַנִּתָּז וְשֶׁעַל אֲגַפַּיִם, חַיָּב לְכַסּוֹת. אָמַר רַבִּי שִׁמְעוֹן בֶּן גַּמְלִיאֵל: בַּמֶּה דְּבָרִים אֲמוּרִים, שֶׁלֹּא כִּסָּה דַּם הַנֶּפֶשׁ, אֲבָל כִּסָּה דָּם הַּנֶפֶשׁ פָּטוּר מִלְּכַסּוֹת. בַּמַּאי קָא מִפַּלְגִּי, רַבָּנָן סָבְרִי: "דָּמוֹ" - כָּל דָּמוֹ. וְר' יְהוּדָה סָבַר: "דָּמוֹ" - וַאֲפִלּוּ מִקְצָת דָּמוֹ. וְרַבָּן שִׁמְעוֹן בֶּן גַּמְלִיאֵל סָבַר: "דָּמוֹ" - הַמְיֻחָד. (אָמַר רַב נַחְמָן בַּר יִצְחָק: וּשְׁלָשְׁתָּן מִקְרָא אֶחָד דָּרְשׁוּ שֶׁנֶּאֱמַר: "וְשָׁפַךְ אֶת דָּמוֹ וְכִסָּהוּ בֶּעָפָר"). תָּנוּ רַבָּנָן: "וְשָׁפַךְ אֶת דָּמוֹ וְכִסָּהוּ" - יָכוֹל יְכַסֶּנּוּ בַּאֲבָנִים, אוֹ יִכְפֶּה עָלָיו אֶת הַכְּלִי, תַּלְמוּד לוֹמַר: "בֶּעָפָר". אֵין לִי אֶלָּא עָפָר, מִנַּיִן לְרַבּוֹת זֶבֶל הַדַּק, וְחוֹל הַדַּק, וּשְׁחִיקַת אֲבָנִים, וּשְׁחִיקַת חַרְסִית, וּנְעֹרֶת שֶׁל פִּשְׁתָּן הַדַּק, וּנְסֹרֶת שֶׁל חָרָשִׁין דַּקָּה, וְסִיד, וְחַרְסִית, וּלְבֵנָה וּמְגוּפָה שֶׁכְּתָשָׁן, תַּלְמוּד לוֹמַר: "וְכִסָּהוּ". יָכוֹל שֶׁאֲנִי מַרְבֶּה אַף זֶבֶל הַגַּס, וְחוֹל הַגַּס, וּשְׁחִיקַת כְּלֵי מַתָּכוֹת, וּלְבֵנָה וּמְגוּפָה שֶׁלֹּא כְּתָשָׁן, וְקֶמַח וְסֻבִּין וּמֻרְסָן, תַּלְמוּד לוֹמַר: "בֶּעָפָר". (אַחַר שֶׁרִבָּה הַכָּתוּב וּמִעֵט), וּמָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ, אַחַר שֶׁרִבָּה הַכָּתוּב וּמִעֵט, מַרְבֶּה אֲנִי אֶת אֵלּוּ שֶׁהֵם מִין עָפָר, וּמוֹצִיא אֲנִי אֶת אֵלּוּ שֶׁאֵינָן מִין עָפָר. וְאֵימָא: "וְכִסָּהוּ - כְּלָל, "עָפָר" פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, עָפָר אִין מִידִי אַחֲרִינָא לָא. אָמַר רַב מָרִי: מִשּׁוּם דַּהֲוֵי כְּלָל הַצָּרִיךְ לַפְּרָט, וְאֵין דָּנִין אוֹתוֹ בִּכְלָל וּפְרָט. דָּרַשׁ רַב נַחְמָן בַּר רַב (יִצְחָק) [חִסְדָּא]: אֵין מְכַסִּין אֶלָּא בְּדָבָר שֶׁזּוֹרְעִים בּוֹ וּמַצְמִיחַ. אָמַר רָבָא: הַאי בּוּרְכָתָא הוּא. אֲמַר לֵהּ רַב נַחְמָן בַּר יִצְחָק מַאי בּוּרְכְתֵהּ, אֲנָא אֲמַרִיתָהּ נִיהֲלֵהּ, וּמֵהָא מַתְנִיתָא אֲמַרִיתָהּ נִיהֲלֵהּ, דְּתַנְיָא: הָיָה מְהַלֵּךְ בַּמִּדְבָּר וְאֵין לוֹ עָפָר לְכַסּוֹת, שׁוֹחֵק דִּינָר זָהָב וּמְכַסֶּה. הָיָה מְהַלֵּךְ בַּסְּפִינָה וְאֵין לוֹ עָפָר לְכַסּוֹת, שׂוֹרֵף טַלִּיתוֹ וּמְכַסֶּה (שְׁחִיקָה אֵין, אֲבָנִים לֹא). בִּשְׁלָמָא שׂוֹרֵף טַלִּיתוֹ אַשְׁכְּחָן אֵפֶר דְּאִיקְרִי עָפָר, אֶלָּא דִּינָר זָהָב מְנָלָן, אָמַר רַבִּי זֵירָא: "וְעַפְרוֹת זָהָב לוֹ". תָּנוּ רַבָּנָן: אֵין מְכַסִּין אֶלָּא בֶּעָפָר, דִּבְרֵי בֵּית שַׁמַּאי. וּבֵית הִלֵּל אוֹמְרִים: מָצִינוּ אֵפֶר שֶׁהוּא קָרוּי עָפָר, שֶׁנֶּאֱמַר: "וְלָקְחוּ לַטָּמֵא מֵעֲפַר שְׂרֵפַת הַחַטָּאת". וּבֵית שַׁמַּאי, עֲפַר שְׂרֵפָה אִקְּרִי, עָפָר סְתָמָא לֹא אִקְּרִי. תָּנָא: הוֹסִיפוּ עֲלֵיהֶם הַשָּׁחֹר וְהַכָּחֹל וְנִקְרַת פִּסּוּלִין וְהַזַּרְנִיךְ. רָבָא הֲוָה בָּדִיק גִּירָא לְר' יוֹנָה בַּר תַּחֲלִיפָא וְשָׁחַט בֵּהּ עוֹפָא בַּהֲדֵי דְּפָרַח. וְדִילְמָא עָבִיד חֲלָדָה, חָזֵינָן גָּדְפֵי דְּמִפְרְמֵי מֵאֶבְרָאֵי. וְהָא בָּעֵי כִּסּוּי, וְכִי תֵּימָא דִּמְכַסֵּי לֵהּ, וְהָאָמַר רַבִּי (חִיָּא) [זֵירָא] אָמַר רַב: הַשּׁוֹחֵט צָרִיךְ שֶׁיִּתֵּן עָפָר לְמַטָּה וְעָפָר לְמַעְלָה, שֶׁנֶּאֱמַר: "וְשָׁפַךְ אֶת דָּמוֹ וְכִסָּהוּ בֶּעָפָר" - "עָפָר" לֹא נֶאֱמַר אֶלָּא "בֶּעָפָר" - מְלַמֵּד שֶׁהַשּׁוֹחֵט צָרִיךְ שֶׁיִּתֵּן עָפָר לְמַטָּה וְעָפָר לְמַעְלָה. דִּמְזַמִּין לֵיהּ לְעַפְרָא דְּכֻלָּה פִּקְתָּא. אָמַר רַבִּי יוֹחָנָן מִשּׁוּם רַבִּי יִשְׁמָעֵאל: בִּשְׁלשָׁה מְקוֹמוֹת הֲלָכָה עוֹקֶרֶת אֶת הַמִּקְרָא: הַתּוֹרָה אָמְרָה: "בֶּעָפָר" - וַהֲלָכָה - בְּכָל דָּבָר.

"כִּי נֶפֶשׁ כָּל בָּשָׂר דָּמוֹ בְנַפְשׁוֹ הוּא" - לְהַגִּיד מַה גָּרַם. "וָאֹמַר לִבְנֵי יִשְׂרָאֵל" - לְהַזְהִיר גְּדוֹלִים עַל הַקְּטַנִּים, יָכוֹל יְהוּ נִכְרָתִים עַל יְדֵיהֶם, תַּלְמוּד לוֹמַר: "כָּל אֹכְלָיו יִכָּרֵת" - הָא אֵין נִכְרָתִים אֶלָּא עַל יְדֵי גְּדוֹלִים וְלֹא עַל יְדֵי קְטַנִּים. "כָּל נֶפֶשׁ" - יָכוֹל אַף הַנָּכְרִי בִּכְלָל, תַּלְמוּד לוֹמַר: "וּבַגֵּר". אִי "וּבַגֵּר", יָכוֹל אַף גֵּר תּוֹשָׁב, תַּלְמוּד לוֹמַר: "בָּאֶזְרַח" - מָה אֶזְרָח בֶּן בְּרִית, אַף הַגֵּר בֵּין בְּרִית. "אֲשֶׁר תֹּאכַל" - אֵין אֲכִילָה פְּחוּתָה מִכַּזַּיִת, "אֲשֶׁר תֹּאכַל נְבֵלָה" - פְּרָט לַחַרְטוֹם וְלַצִּפָּרְנַיִם לַכְּנָפַיִם וְלַנּוֹצָה וְלַבֵּיצִים. יָכוֹל תְּהֵא מְטַמְּאָה בְּגָדִים בְּתוֹךְ מֵעַיִם, תַּלְמוּד לוֹמַר: "וְכִבֶּס בְּגָדָיו וְרָחַץ בַּמַּיִם וְגוֹ' וְטָהֵר" - אֵינָהּ מְטַמְּאָה בְּגָדִים בְּתוֹךְ מֵעַיִם. יָכוֹל תְּהֵא מְטַמְּאָה בְּתוֹךְ הַפֶּה, תַּלְמוּד לוֹמַר: "נֶפֶשׁ" - אַבֵּית נֶפֶשׁ הִיא מְטַמְּאָה, וְאֵינָהּ מְטַמְּאָה לֹא בְּתוֹךְ הַפֶּה וְלֹא בְּתוֹךְ מֵעַיִם. יָכוֹל אִם הֱקִיאָהּ תְּהֵא מְטַמְּאָה בְּגָדִים, תַּלְמוּד לוֹמַר: "נֶפֶשׁ אֲשֶׁר תֹּאכַל" - דֶּרֶךְ אֲכִילָתָהּ הִיא מְטַמְּאָה וְאֵינָהּ מְטַמְּאָה דֶּרֶךְ יְצִיאָתָהּ. יָכוֹל תְּהֵא נִבְלַת בְּהֵמָה מְטַמְּאָה בְּגָדִים אַבֵּית הַבְּלִיעָה, תַּלְמוּד לוֹמַר: "נְבֵלָה וּטְרֵפָה לֹא יֹאכַל לְטָמְאָה בָהּ" - אֶת שֶׁאֵין לָהּ טֻמְאָה אֶלָּא בַּאֲכִילָתָהּ, יָצְאָה נִבְלַת בְּהֵמָה שֶׁמְּטַמְּאָה עַד שֶׁלֹּא יֹאכְלֶנָּה. יָכוֹל נִבְלַת עוֹף תְּטַמֵּא מִן הַכָּתוּב, וְנִבְלַת בְּהֵמָה מִקַּל וָחֹמֶר, תַּלְמוּד לוֹמַר: "בָּהּ" - בָּהּ אַתָּה מְטַמֵּא בְּגָדִים אַבֵּית דִּבְלִיעָה, וְאֵין אַתָּה מְטַמֵּא בְּגָדִים בְּנִבְלַת בְּהֵמָה אַבֵּית הַבְּלִיעָה. יָכוֹל תְּהֵא נִבְלַת עוֹף טָמֵא מְטַמְּאָה בְּגָדִים אַבֵּית הַבְּלִיעָה, תַּלְמוּד לוֹמַר: "אֲשֶׁר תֹּאכַל נְבֵלָה" - אֶת שֶׁאִסּוּרוֹ מִשּׁוּם בַּל תֹּאכַל נְבֵלָה, יָצָא עוֹף טָמֵא שֶׁאֵין אִסּוּרוֹ מִשּׁוּם בַּל תֹּאכַל נְבֵלָה, דִּבְרֵי רַבִּי יְהוּדָה. וַחֲכָמִים אוֹמְרִים: "נְבֵלָה וּטְרֵפָה" - [נְבֵלָה] שֶׁיֵּשׁ בָּהּ טְרֵפָה, יָצָא עוֹף טָמֵא שֶׁאֵין לוֹ טְרֵפָה. "אֲשֶׁר תֹּאכַל נְבֵלָה" - מַה תַּלְמוּד לוֹמַר "טְרֵפָה", אָמַר רַבִּי יְהוּדָה: אִם טְרֵפָה חָיָה - כְּבָר נֶאֱמַר "נְבֵלָה", אִם טְרֵפָה מֵתָה - הֲרֵי בִּכְלָל נְבֵלָה. וְאִם כֵּן מַה תַּלְמוּד לוֹמַר "טְרֵפָה", אֲפִלּוּ שְׁחוּטָה. אָמַר רַבִּי מֵאִיר: וּמָה אִם נִבְלַת בְּהֵמָה שֶׁהִיא מְטַמְּאָה בְּמַגָּע וּבְמַשָּׂא שְׁחִיטָתָהּ מְטַהֶרֶת טְרֵפָתָהּ מִטֻּמְאָתָהּ, נִבְלַת הָעוֹף שֶׁאֵינָהּ מְטַמְּאָה בְּמַגָּע וּבְמַשָּׂא אֵינוֹ דִּין שֶׁתְּהֵא שְׁחִיטָתָהּ מְטַהֶרֶת טְרֵפָתָהּ מִטֻּמְאָתָהּ. מַה מָצִינוּ בִּשְׁחִיטָתָהּ שֶׁמַּכְשִׁירָתָהּ לַאֲכִילָה מְטַהֶרֶת טְרֵפָתָהּ מִטֻּמְאָתָהּ, אַף מְלִיקָתָהּ שֶׁמַּכְשִׁירָתָהּ לַאֲכִילָה תְּטַהֵר טְרֵפָתָהּ מִטֻּמְאָתָהּ. רַבִּי יוֹסִי אוֹמֵר: דַּיָּה כְּנִבְלַת בְּהֵמָה, שְׁחִיטָתָהּ מְטַהֲרָתָהּ וְלֹא מְלִיקָתָה. יָכוֹל אַף הַמְּלִיקָה שֶׁבִּפְנִים תְּטַמֵּא בְּגָדִים אַבֵּית הַבְּלִיעָה, תַּלְמוּד לוֹמַר: "נְבֵלָה וּטְרֵפָה" - מַה נְּבֵלָה שֶׁאֵינָהּ מַתֶּרֶת אֶת הָאִסּוּר אַף טְרֵפָה שֶׁאֵינָהּ מַתֶּרֶת אֶת הָאִסּוּר, יָצָא מְלִיקָה שֶׁבִּפְנִים שֶׁמַּתֶּרֶת אֶת הָאִסּוּר, וּבָא הַמּוֹלֵק קָדָשִׁים בַּחוּץ וְחֻלִּין בֵּין בִּפְנִים בֵּין בַּחוּץ שֶׁאֵין מַתִּירִין אֶת הָאִסּוּר. אֲחֵרִים אוֹמְרִים: "בָּאֶזְרָח וּבַגֵּר" - אֶת שֶׁאִסּוּרוֹ שָׁוֶה בָּאֶזְרָח וּבַגֵּר, יָצְאָה מְלִיקָה שֶׁבִּפְנִים שֶׁאֵין אִסּוּרָהּ שָׁוֶה בָּאֶזְרָח וּבַגֵּר. יָכוֹל הַשּׁוֹחֵט חֻלִּין בִּפְנִים וְקָדָשִׁים בֵּין בִּפְנִים בֵּין בַּחוּץ מְטַמֵּא בְּגָדִים אַבֵּית הַבְּלִיעָה, תַּלְמוּד לוֹמַר "נְבֵלָה וּטְרֵפָה" - מַה נְּבֵלָה שֶׁשָּׁוָה בִּפְנִים כְּבַחוּץ אַף טְרֵפָה שֶׁשָּׁוָה בִּפְנִים כְּבַחוּץ, יָצָא הַשּׁוֹחֵט חֻלִּין בִּפְנִים וְקָדָשִׁים בֵּין בִּפְנִים בֵּין בַּחוּץ שֶׁלֹּא שָׁווּ בִּפְנִים כְּבַחוּץ. בִּשְׁלָמָא חֻלִּין לֹא שָׁווּ בִּפְנִים כְּבַחוּץ, אֶלָּא קָדָשִׁים בֵּין בִּפְנִים בֵּין בַּחוּץ מִפְסִיל פְּסִילִי, אָמַר רָבָא: אִם הוֹעִילָה לוֹ שְׁחִיטַת חוּץ לְחַיְּבוֹ כָּרֵת, לֹא תּוֹעִיל לוֹ לְטָהֳרָה מִידֵי נְבֵלָה. אַשְׁכְּחָן קָדָשִׁים בַּחוּץ, קָדָשִׁים בִּפְנִים מְנָלָן, הוֹאִיל וְלֹא שָׁווּ בִּפְנִים כְּבַחוּץ. אִי הָכִי מוֹלֵק קָדָשִׁים בַּחוּץ נַמֵּי לָא שָׁווּ בִּפְנִים כְּבַחוּץ, אֶלָּא אָמַר רַב שִׁימִי בַּר אַשִּׁי: דָּנִין דָּבָר שֶׁלֹּא בְּהֶכְשֵׁרוֹ מִדָּבָר שֶׁלֹּא בְּהֶכְשֵׁרוֹ, וְאֵין דָּנִין דָּבָר שֶׁלֹּא בְּהֶכְשֵׁרוֹ מִדָּבָר שֶׁהוּא בְּהֶכְשֵׁרוֹ. "וְכִבֶּס בְּגָדָיו" - יָכוֹל אַף הַצִּפָּה, תַּלְמוּד לוֹמַר: "בֶּגֶד". אִי "בֶּגֶד", יָכוֹל בֶּגֶד גָּדוֹל לָבָן מְטַמֵּא בַּזָּב וּמְטַמֵּא בַּנְּגָעִים. מִנַּיִן גָּדוֹל צָבוּעַ, קָטָן לָבָן, קָטָן צָבוּעַ, עַד שֶׁאַתָּה מַרְבֶּה לְהָבִיא (סָדִין) [שָׁבִיץ] שֶׁל שְׂבָכָה וְהַגַּלְגַּלִּין, תַּלְמוּד לוֹמַר "בֶּגֶד, בְּגָדָיו" - רִבָּה. מִנַּיִן לַעֲשׂוֹת שְׁאָר כֵּלִים כִּבְגָדִים, תַּלְמוּד לוֹמַר: "טָמֵא". יָכוֹל יְטַמֵּא אָדָם וּכְלֵי חֶרֶס, תַּלְמוּד לוֹמַר: "בֶּגֶד" - בֶּגֶד הוּא מְטַמֵּא, וְאֵין מְטַמֵּא אָדָם וּכְלֵי חֶרֶס. נִמְצֵאתָ אוֹמֵר: הָיָה אוֹכֵל בְּנִבְלַת עוֹף טָהוֹר, וְיָדוֹ אַחַת בַּתַּנּוּר וְיָדוֹ אַחַת בָּאָדָם, שְׁנֵיהֶם טְהוֹרִים.

"וְאִם לֹא יְכַבֵּס וְגוֹ' וְנָשָׂא עֲוֹנוֹ" - יָכוֹל יְהֵא עָנוּשׁ כָּרֵת עַל כִּבּוּס בְּגָדִים, תַּלְמוּד לוֹמַר: "וּבְשָׂרוֹ לֹא יִרְחָץ וְנָשָׂא עֲוֹנוֹ" - עַל רְחִיצַת גּוּפוֹ עָנוּשׁ כָּרֵת, עַל כִּבּוּס בְּגָדִים בְּאַרְבָּעִים. מִנַּיִן שֶׁאֵינוֹ מְדַבֵּר אֶלָּא בְּטֻמְאַת מִקְדָּשׁ וְקָדָשָׁיו, הִזְהִיר וְעָנַשׁ עַל יְדֵי טֻמְאָה וְחִיֵּב קָרְבָּן עַל יְדֵי טֻמְאָה, מַה קָרְבָּן שֶׁחִיֵּב לְהַלָּן עַל יְדֵי טֻמְאַת מִקְדָּשׁ וְקָדָשָׁיו, אַף עֹנֶשׁ וְאַזְהָרָה הָאֲמוּרִים כָּאן עַל יְדֵי טֻמְאַת מִקְדָּשׁ וְקָדָשָׁיו. אֲחֵרִים אוֹמְרִים: "וְנָשָׂא עֲוֹנוֹ, וְנָשָׂא עֲוֹנוֹ" לִגְזֵרָה שָׁוָה, מַה נְּשִׂיאַת עָוֹן הָאָמוּר לְהַלָּן "וְאֹכְלָיו עֲוֹנוֹ יִשָּׂא" כָּרֵת, אַף נְשִׂיאַת הֶעָוֹן הָאָמוּר כָּאן כָּרֵת. הִקְפָּה [אֶת הַדָּם וַאֲכָלוֹ, אוֹ שֶׁהִמְחָה] אֶת הַחֵלֶב וּגְמָעוֹ, חַיָּב, דִּכְתִיב: ("וְהַנֶּפֶשׁ") ["וְכָל נֶפֶשׁ" וְגוֹ'] - לְרַבּוֹת הַשּׁוֹתֶה.

~ פרק יח

"דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם אֲנִי ה' אֱלֹהֵיכֶם, כְּמַעֲשֵׂה אֶרֶץ מִצְרַיִם אֲשֶׁר יְשַׁבְתֶּם בָּהּ לֹא תַעֲשׂוּ". אָמַר רַבִּי חוֹנְיָא: מָשָׁל לְמֶלֶךְ שֶׁהָיְתָה לוֹ בַּת יְחִידָה, וְהִשְׁרָה אוֹתָהּ בְּמָבוֹי אֶחָד, וְנִמְצְאוּ כֻּלָּם בַּעֲלֵי זְנוּת וּכְשָׁפִים. אָמַר לָהּ אָבִיהָ: בִּתִּי, תֵּן דַּעְתֵּךְ, שֶׁלֹּא תַּעֲשִׂי לֹא כְּמַעֲשֵׂה אֵלּוּ וְלֹא כְּמַעֲשֵׂה אֵלּוּ. כָּךְ כְּשֶׁהָיוּ יִשְׂרָאֵל בְּמִצְרַיִם הָיוּ הַמִּצְרִים בַּעֲלֵי זְנוּת, שֶׁנֶּאֱמַר: "אֲשֶׁר בְּשַׂר חֲמוֹרִים בְּשָׂרָם". כְּשֶׁנִּכְנְסוּ לְאֶרֶץ כְּנַעַן הָיוּ הַכְּנַעֲנִים בַּעֲלֵי זְנוּת וּכְשָׁפִים, שֶׁנֶּאֱמַר: "מֵרֹב זְנוּנֵי זוֹנָה טוֹבַת חֵן בַּעֲלַת כְּשָׁפִים. אָמַר לָהֶם: בָּנַי, הִזָּהֲרוּ שֶׁלֹּא תַּעֲשׂוּ לֹא כְּמַעֲשֵׂה אֵלּוּ וְלֹא כְּמַעֲשֵׂה אֵלּוּ. תָנָא רַבִּי חִיָּא: "אֲנִי ה' אֱלֹהֵיכֶם" - שְׁנֵי פְּעָמִים: אֲנִי הוּא שֶׁפָּרַעְתִּי מִדּוֹר הַמַּבּוּל וּמֵאַנְשֵׁי סְדוֹם וַעֲמוֹרָה וּמִמִּצְרַיִם, אֲנִי הוּא שֶׁעָתִיד לִפָּרַע מִמִּי שֶׁעוֹשֶׂה כְּמַעֲשֵׂיהֶם. כָּל מָקוֹם שֶׁאַתָּה מוֹצֵא זְנוּת, אַנְדְּרָלָמוּסְיָא בָּא לָעוֹלָם וְהוֹרֶגֶת טוֹבִים וְרָעִים. מָצִינוּ בְּכָל מָקוֹם שהַקָּדוֹשׁ  בָּרוּךְ הוּא מַאֲרִיךְ רוּחוֹ, חוּץ מִן הַזְּנוּת, וְאִית לָן קַרְיָן סַגִּיאָן: "וַיְהִי כִּי הֵחֵל הָאָדָם לָרֹב וְגוֹ', וַיִּרְאוּ בְנֵי הָאֱלֹהִים וְגוֹ', וַיַּרְא ה' כִּי רַבָּה רָעַת הָאָדָם וְגוֹ', וַיֹּאמֶר ה' אֶמְחֶה" וְגוֹ'. סְדוֹמִים - כָּל אוֹתוֹ הַלַּיְלָה הָיָה לוֹט עוֹמֵד וּמְדַבֵּר עֲלֵיהֶם סַנֵּגוֹרְיָא. כֵּיוָן שֶׁאָמְרוּ: "אַיֵּה הָאֲנָשִׁים וְגוֹ' הוֹצִיאֵם אֵלֵינוּ וְנֵדְעָה אוֹתָם" - בְּתַשְׁמִישׁ הַמִּטָּה, מִיָּד אָמְרוּ: "עוֹד מִי לְךָ פֹה" - עַד כָּאן הָיָה לְךָ רְשׁוּת לְלַמֵּד עֲלֵיהֶם סַנֵּגוֹרְיָא, מִכָּאן וְאֵילֵךְ אֵין לְךָ פִּתְחוֹן פֶּה לְלַמֵּד עֲלֵיהֶם, אֶלָּא "חָתָן וּבָנֶיךָ וּבְנֹתֶיךָ וְגוֹ' כִּי מַשְׁחִתִים אֲנַחְנוּ" וְגוֹ'. "אֲנִי ה'" - אֲנִי הוּא שֶׁפָּרַעְתִּי מִשִּׁמְשׁוֹן וּמֵאַמְנוֹן וּמִזִּמְרִי, וַאֲנִי עָתִיד לִפָּרַע מִמִּי שֶׁעוֹשֶׂה כְּמַעֲשֵׂיהֶם. אֲנִי הוּא שֶׁשִּׁלַּמְתִּי לְיוֹסֵף וּלְיָעֵל וּלְפַלְטִי, אֲנִי עָתִיד לְשַׁלֵּם שָׂכָר לְמִי שֶׁעוֹשֶׂה כְּמַעֲשֵׂיהֶם. שְׁלשָׁה הֵם שֶׁבָּרְחוּ מִן הָעֲבֵרָה וְשִׁתֵּף הַקָּדוֹשׁ בָּרוּךְ הוּא שְׁמוֹ בִּשְׁמָם. וְאֵלּוּ הֵם: יוֹסֵף וּפַלְּטִי וְיָעֵל. יוֹסֵף מִנַּיִן, "עֵדוּת בִּיהוֹסֵף שָׂמוֹ" - יָהּ מֵעִיד עָלָיו שֶׁלֹּא נָגַע בָּהּ. יָעֵל מִנַּיִן, "וַתְּכַסֵּהוּ בַּשְּׂמִיכָה" - רַבָּנָן דְּהָכָא אָמְרִין: בְּסוּדָרָא, וְרַבָּנָן דְּתָמָן אָמְרִין: בִּמְשִׁיכְלָא. אָמַר רַבִּי שִׁמְעוֹן בֶּן לָקִישׁ: חָזַרְנוּ עַל כָּל הַמִּקְרָא, וְלֹא מָצָאנוּ כְּלִי שֶׁשְּׁמוֹ "שְׂמִיכָה", אֶלָּא: שְׁמִי כָה - שְׁמִי מֵעִיד עָלֶיהָ שֶׁלֹּא נָגַע בָּהּ אוֹתוֹ רָשָׁע. פַּלְטִי מִנַּיִן, כָּתוּב אֶחָד אוֹמֵר: "וְשָׁאוּל נָתַן אֶת מִיכַל וְגוֹ' לְפַלְטִי בֶּן לַיִשׁ, וְכָתוּב אֶחָד אוֹמֵר: "פַּלְטִיאֵל בֶּן לַיִשׁ", מַאן נָסִיב פַּלְטִי וְיָהִיב פַּלְטִיאֵל. אֶלָּא אֵל מֵעִיד עָלָיו, שֶׁלֹּא נָגַע בְּאִשְׁתּוֹ שֶׁל דָּוִד.

{rרמז תקפוr}  אָמַר רַבִּי יוֹסִי: שְׁלשָׁה הֵם שֶׁתָּקְפוּ יִצְרָן עֲלֵיהֶם וְנִשְׁבְּעוּ לוֹ: יוֹסֵף, בֹּעַז וְדָוִד. יוֹסֵף מִנַּיִן, "וְאֵיךְ אֶעֱשֶׂה הָרָעָה הַגְּדֹלָה הַזֹּאת וְחָטָאתִי לֵאלֹהִים" - נִשְׁבַּע לְיִצְרוֹ בֵּאלֹהִים: שֶׁאֵינוֹ חוֹטֵא וְאֵינוֹ עוֹשֶׂה הָרָעָה הַזֹּאת. דָּוִד מִנַּיִן, "וַיֹּאמֶר דָּוִד (אֶל אֲבִישַׁי) חַי ה'" - לְמִי נִשְׁבַּע, רַבִּי יוֹחָנָן אָמַר: לְיִצְרוֹ הָרַע נִשְׁבַּע. רַבִּי שִׁמְעוֹן בֶּן לָקִישׁ אָמַר: לַאֲבִישַׁי נִשְׁבַּע: אִם תִּגַּע בּוֹ, אֲנִי מְעָרֵב דָּמְךָ בְּדָמוֹ. הָדָא הוּא דִכְתִיב: "וַיֹּאמֶר דָּוִד לַאֲבִישַׁי אַל תַּשְׁחִיתֵהוּ" וְגוֹ'. בֹּעַז מִנַּיִן, "חַי ה' שִׁכְבִי עַד הַבֹּקֶר" - כָּל אוֹתוֹ הַלַּיְלָה הָיָה יִצְרוֹ הָרַע מְצַעֲרוֹ וּמְפַתֵּהוּ בִּדְבָרִים, אָמַר לוֹ: אַתָּה פָּנוּי וְהִיא פְּנוּיָה, אַתָּה מְבַקֵּשׁ אִשָּׁה וְהִיא מְבַקֶּשֶׁת אִישׁ, עֲמֹד וּבוֹעֲלָהּ וְתִקָּנֶה לְךָ בִּבְעִילָה. נִשְׁבַּע לְיִצְרוֹ הָרַע: "חַי ה'", וְלָאִשָּׁה אָמַר: "שִׁכְבִי עַד הַבֹּקֶר". אָמַר רַבִּי נְחוּנְיָא: "גֶּבֶר חָכָם בָּעוֹז. גֶּבֶר חָכָם - בֹּעַז, "וְאִישׁ דַּעַת מְאַמֶּץ כֹּחַ" - שֶׁנִּזְדָּרֵז עַל יִצְרוֹ הָרַע בִּשְׁבוּעָה. רַבִּי מְיָאשָׁא בַּר בְּרֵהּ דְּר' יְהוֹשֻׁעַ בֶּן לֵוִי אוֹמֵר: מָצִינוּ שֶׁכָּל מִי שֶׁהוּא רוֹאֶה בְּשַׂר עֶרְוָה וְלֹא זָן מִמֶּנָּה, זוֹכֶה לְהַקְבִּיל פְּנֵי שְׁכִינָה. מַה טַּעַם, "וְעֹצֵם עֵינָיו מֵרְאוֹת בְּרָע וְגוֹ', מֶלֶךְ בְּיָפְיוֹ תֶּחֱזֶינָה עֵינֶיךָ".

"דַבֵּר אֶל בְּנֵי יִשְׂרָאֵל וְאָמַרְתָּ אֲלֵיהֶם אֲנִי ה' אֱלֹהֵיכֶם" - אֲנִי הוּא שֶׁאָמַרְתִּי וְהָיָה הָעוֹלָם, אֲנִי דַּיָּן, אֲנִי מָלֵא רַחֲמִים. אֲנִי נֶאֱמָן לְשַׁלֵּם שָׂכָר, אֲנִי דַּיָּן לִפָּרַע. אֲנִי הוּא שֶׁנִּפְרַעְתִּי מֵאַנְשֵׁי דּוֹר הַמַּבּוּל וּמֵאַנְשֵׁי סְדוֹם, וְעָתִיד אֲנִי לִפָּרַע מִכֶּם אִם תַּעֲשׂוּ כְּמַעֲשֵׂיהֶם הָאֵלֶּה. מִנַּיִן שֶׁלֹּא הָיְתָה אֻמָּה בָּאֻמּוֹת שֶׁהִתְעִיבוּ מַעֲשֵׂיהֶם יוֹתֵר מִן הַמִּצְרִים, תַּלְמוּד לוֹמַר: "כְּמַעֲשֵׂה אֶרֶץ מִצְרַיִם אֲשֶׁר יְשַׁבְתֶּם בָּהּ לֹא תַעֲשׂוּ". מִנַּיִן שֶׁהַדּוֹר הָאַחֲרוֹן הִתְעִיבוּ מַעֲשֵׂיהֶם יוֹתֵר מִכֻּלָּן, תַּלְמוּד לוֹמַר: "כְּמַעֲשֵׂה אֶרֶץ מִצְרַיִם לֹא תַעֲשׂוּ". מִנַּיִן מָקוֹם שֶׁיָּשְׁבוּ בּוֹ יִשְׂרָאֵל הִתְעִיבוּ מַעֲשֵׂיהֶם יוֹתֵר מִכֻּלָּן, תַּלְמוּד לוֹמַר: "אֲשֶׁר יְשַׁבְתֶּם בָּהּ לֹא תַעֲשׂוּ". מִנַּיִן שֶׁיְּשִׁיבָתָם שֶׁל יִשְׂרָאֵל הִיא גָּרְמָה אֶת כָּל הַמַּעֲשִׂים הָאֵלּוּ, תַּלְמוּד לוֹמַר: "אֲשֶׁר יְשַׁבְתֶּם בָּהּ לֹא תַעֲשׂוּ". מִנַּיִן שֶׁלֹּא הָיְתָה אֻמָּה בָּאֻמּוֹת שֶׁהִתְעִיבוּ מַעֲשֵׂיהֶם יוֹתֵר מִן הַכְּנַעֲנִים, תַּלְמוּד לוֹמַר: "וּכְמַעֲשֵׂה אֶרֶץ כְּנַעַן אֲשֶׁר אֲנִי מֵבִיא אֶתְכֶם שָׁמָּה לֹא תַעֲשׂוּ". מִנַּיִן שֶׁהַדּוֹר הָאַחֲרוֹן הִתְעִיבוּ מַעֲשֵׂיהֶם יוֹתֵר מִכֻּלָּן, תַּלְמוּד לוֹמַר: "וּכְמַעֲשֵׂה אֶרֶץ כְּנַעַן לֹא תַעֲשׂוּ". מִנַּיִן מָקוֹם שֶׁבָּאוּ בּוֹ יִשְׂרָאֵל וְכָבְשׁוּ הִתְעִיבוּ מַעֲשֵׂיהֶם מִן הַכֹּל, תַּלְמוּד לוֹמַר: "אֲשֶׁר אֲנִי מֵבִיא אֶתְכֶם שָׁמָּה לֹא תַעֲשׂוּ". וּמִנַּיִן שֶׁבִּיאָתָן שֶׁל יִשְׂרָאֵל גָּרְמָה אֶת כָּל הַמַּעֲשִׂים הָאֵלּוּ, תַּלְמוּד לוֹמַר: "אֲשֶׁר אֲנִי מֵבִיא אֶתְכֶם שָׁמָּה לֹא תַעֲשׂוּ". רַבִּי שִׁמְעוֹן אוֹמֵר: "מִי פָּעַל וְעָשָׂה קוֹרֵא הַדּוֹרוֹת מֵרֹאשׁ" - זִמֵּן אֶת הַדּוֹר חַיָּב, שֶׁיָּבוֹאוּ יִשְׂרָאֵל וְיִפָּרְעוּ מֵהֶן.

{rרמז תקפזr}  רַבִּי יוֹסִי הַגְּלִילִי אוֹמֵר: אַחַר שֶׁהַכָּתוּב שׁוֹקֵל מַעֲשֵׂה אֶרֶץ מִצְרַיִם לְמַעֲשֵׂה אֶרֶץ כְּנַעַן וּמַעֲשֵׂה אֶרֶץ כְּנַעַן לְמַעֲשֵׂה אֶרֶץ מִצְרַיִם, לָמָּה זָכוּ כְּנַעֲנִים שֶׁיָּשְׁבוּ עַל אַרְצָם אַרְבָּעִים וָשֶׁבַע שָׁנִים, שֶׁנֶּאֱמַר: "וְחֶבְרוֹן שֶׁבַע שָׁנִים נִבְנְתָה לִפְנֵי צֹעַן מִצְרָיִם", מִפְּנֵי שֶׁכִּבְּדוּ אֶת אַבְרָהָם אָבִינוּ, שֶׁאָמְרוּ לוֹ: "נְשִׂיא אֱלֹהִים אַתָּה בְּתוֹכֵנוּ בְּמִבְחַר קְבָרֵינוּ קְבֹר אֶת מֵתֶךָ". רַבָּן שִׁמְעוֹן בֶּן גַּמְלִיאֵל אוֹמֵר: הֲרֵי הוּא אוֹמֵר: "הָאָדָם הַגָּדוֹל בָּעֲנָקִים הוּא וְהָאָרֶץ שָׁקְטָה מִמִּלְחָמָה" - בְּנֵי אָדָם שֶׁכִּבְּדוּ אֶת אַבְרָהָם אָבִינוּ, זָכוּ שֶׁתִּשְׁקֹט עֲלֵיהֶם הָאָרֶץ. אִי "כְּמַעֲשֵׂה אֶרֶץ מִצְרַיִם אֲשֶׁר יְשַׁבְתֶּם בָּהּ לֹא תַעֲשׂוּ וּכְמַעֲשֵׂה אֶרֶץ כְּנַעַן אֲשֶׁר אֲנִי מֵבִיא אֶתְכֶם שָׁמָּה לֹא תַעֲשׂוּ", יָכוֹל לֹא יִבְנוּ בִּנְיָנִים וְלֹא יִטְעוּ נְטִיעוֹת כְּמוֹתָן. תַּלְמוּד לוֹמַר: "וּבְחֻקֹּתֵיהֶם לֹא תֵלֵכוּ, לֹא אָמַרְתִּי אֶלָּא בַּחֻקִּים הַחֲקוּקִים לָהֶם וְלַאֲבוֹתֵיהֶם וְלַאֲבוֹת אֲבוֹתֵיהֶם. מֶה הָיוּ עוֹשִׂין, הָאִישׁ נוֹשֵׂא (עַל) לְאִישׁ וְאִשָּׁה (עַל) לְאִשָּׁה, וְאִשָּׁה נִשֵּׂאת לִשְׁנַיִם, וְהָאִישׁ נוֹשֵׂא אִשָּׁה וּבִתָּהּ. לְכָךְ נֶאֱמַר: "וּבְחֻקֹּתֵיהֶם לֹא תֵלֵכוּ". תַּנְיָא: מְקָרְעִין עַל הַמֵּת, וְלֹא מִדַּרְכֵי הָאֱמוֹרִי. אָמַר רַבִּי אֶלְעָזָר בֶּן עֲזַרְיָה: שָׁמַעְתִּי שֶׁהַמְקָרֵעַ עַל הַמֵּת יוֹתֵר מִדַּאי, לוֹקֶה מִשּׁוּם "בַּל תַּשְׁחִית". רַבִּי יוֹחָנָן קָרֵי לְמָנֵהּ מְכַבְדוּתַי. רַב חִסְדָּא מַדְלֵי לְהוּ לְמָנֵהּ כִּי אָזִיל בֵּי הִיזְמִי וְהִיגִי, אָמַר: זֶה מַעֲלֶה אֲרוּכָה, וְזֶה אֵינוֹ מַעֲלֶה אֲרוּכָה. מִצְוַת הַנֶּהֱרָגִים, מַתִּיזִים אֶת רֹאשׁוֹ בְּסַיִף כְּדֶרֶךְ שֶׁהַמַּלְכוּת עוֹשָׂה. רַבִּי יְהוּדָה אוֹמֵר: נִוּוּל הוּא לוֹ, אֶלָּא מַנִּיחִין אֶת רֹאשׁוֹ עַל הַסַּדָּן וְקוֹצֵץ בַּקּוֹפִיץ. אָמְרוּ לוֹ: אֵין מִיתָה מְנֻוֶּלֶת מִזּוֹ. אָמַר לָהֶם רַבִּי יְהוּדָה לַחֲכָמִים: אַף אֲנִי יוֹדֵעַ שֶׁמִּיתָה מְנֻוֶּלֶת הִיא, אֲבָל מָה אֶעֱשֶׂה שֶׁהֲרֵי אָמְרָה תּוֹרָה: "וּבְחֻקֹּתֵיהֶם לֹא תֵלֵכוּ". וְרַבָּנָן, כֵּיוָן דִּכְתִיב סַיִף בְּאוֹרָיְתָא, לָאו מִנַּיְהוּ גָּמְרִינָן. דְּאִי לָא תֵּימָא הָכִי, הָא דְּתַנְיָא: שׁוֹרְפִין עַל הַמְּלָכִים וְלֹא מִדַּרְכֵי הָאֱמוֹרִי, הֵיכִי שָׂרְפִינָן, וְהָכְּתִיב: "וּבְחֻקֹּתֵיהֶם לֹא תֵלֵכוּ", אֶלָּא כֵּיוָן דִּכְתִיב שְׂרֵפָה בְּאוֹרָיְתָא: "בְּשָׁלוֹם תָּמוּת וּבְמִשְׂרְפוֹת אֲבוֹתֶיךָ וְגוֹ' יִשְׂרְפוּ לָךְ, לָאו מִנַּיְהוּ גָּמְרִינָן, הָא נַמֵּי כֵּיוָן דִּכְתִיב סַיִף בְּאוֹרַיְתָא, לָאו מִנַּיְהוּ גָּמְרִינָן. תַּנְיָא: הָיָה מְהַלֵּךְ בַּסְּפִינָה וְאֵין לוֹ מָקוֹם בַּסְּפִינָה לִשְׁחֹט, מוֹצִיא יָדוֹ חוּץ לַסְּפִינָה וְשׁוֹחֵט וְדָם שׁוֹתֵת וְיוֹרֵד עַל דָפְנֵי הַסְּפִינָה. וְאֵין שׁוֹחֲטִין לְגוּמָא כָּל עִקָּר. וְהָרוֹצֶה לְנַקֵּר חֲצֵרוֹ כֵּיצַד הוּא עוֹשֶׂה, עוֹשֶׂה מָקוֹם חוּץ לַגּוּמָא וְשׁוֹחֵט, וְדָם שׁוֹתֵת וְיוֹרֵד לַגּוּמָא. וּבַשּׁוּק לֹא יַעֲשֶׂה כֵּן, מִשּׁוּם שֶׁנֶּאֱמַר: "וּבְחֻקֹּתֵיהֶם לֹא תֵלֵכוּ". וְאִם עָשָׂה כֵּן, צָרִיךְ בְּדִיקָא אַחֲרָיו.

אַבָּיֵי וְרָבָא דְּאָמְרִי תַּרְוַיְהוּ: כָּל דָּבָר שֶׁיֵּשׁ בּוֹ מִשּׁוּם רְפוּאָה - אֵין בּוֹ מִשּׁוּם דַּרְכֵי הָאֱמוֹרִי, אֵין בּוֹ מִשּׁוּם רְפוּאָה - יֵשׁ בּוֹ מִשּׁוּם דַּרְכֵי הָאֵמוֹרִי. וְהָתַנְיָא: אִילָן שֶׁהוּא מַשִּׁיר פֵּרוֹתָיו וְכוּ' (כָּתוּב לְעֵיל רֶמֶז תקנ"ב עַל וְטָמֵא טָמֵא יִקְרָא). יוֹצְאִין בְּבֵיצַת הַחַרְגּוֹל, וּבְשֵׁן שֶׁל שׁוּעָל, וּבְמַסְמֵר מִן הַצָּלוּב, מִשּׁוּם רְפוּאָה, דִּבְרֵי רַבִּי מֵאִיר. וַחֲכָמִים אוֹמְרִים: אֲסוּרִין אַף בַּחֹל, מִשּׁוּם דַּרְכֵי הָאֱמוֹרִי. בְּבֵיצַת הַחַרְגּוֹל - דְּעָבְדֵי לְשַׁחֲלָא. וּבַשֵּׁן שֶׁל שׁוּעָל - דְּעָבְדֵי לְשֵׁנָתָא, דְּחַיָּא - לְמַאן דְּנַיִים, דְּמֵיתָא - לְמַאן דְּלֹא נַיִּים. וּבַמַּסְמֵר מִן הַצָּלוּב - דְּעָבְדֵי לְזִרְפָּא. אַבָּיֵי וְרָבָא דְּאָמְרוּ תַּרְוַיְהוּ וְכוּ' כְּדִלְעֵיל. תָּנֵי תַּנָּא קַמֵּהּ דְּר' חִיָּא בַּר אָבִין: כֻּלְּהוּ אִית בְּהוּ מִשּׁוּם דַּרְכֵי הָאֱמוֹרִי, בַּר מֵהָנֵי. מִי שֶׁיֵּשׁ לוֹ עֶצֶם בִּגְרוֹנוֹ, מֵבִיא מֵאוֹתוֹ הַמִּין וּמַנִּיחַ לוֹ עַל קָדְקֹדוֹ, וְלֵימָא הָכִי: "חַד חַד נָחִת בָּלַע, בָּלַע נָחִת חַד חַד". הָאוֹמֵר "גָּד גַּדִּי וְסָנוּק לָא, אָשְׁכִי וּבוּשְׁכִי" - יֵשׁ בּוֹ מִשּׁוּם דַּרְכֵי הָאֱמוֹרִי. הוּא בִּשְׁמָהּ וְהִיא בִּשְׁמוֹ - יֵשׁ בּוֹ מִשּׁוּם דַּרְכֵי הָאֱמוֹרִי. שַׁחֲטוּ תַּרְנְגוֹל זֶה שֶׁקָּרָא עָרְבִית, וְתַרְנְגֹלֶת שֶׁקָּרְאָה גַּבְרִית - יֵשׁ בּוֹ מִשּׁוּם דַּרְכֵי הָאֱמוֹרִי. אֶשְׁתֶּה וְאַיְתִּיר אֶשְׁתֶּה וְאַיְתִּיר - (אֵין) [יֵשׁ] בּוֹ מִשּׁוּם דַרְכֵי הָאֱמוֹרִי. הַמְבַקַּעַת בֵּיצִים בַּכֹּתֶל (וְהַטָּח) בִּפְנֵי אֶפְרוֹחִים וְהַמּוֹנֶה שִׁבְעִים וְחַד בִּשְׁבִיל שֶׁלֹּא יָמוּתוּ הָאֶפְרוֹחִין - (אֵין) [יֵשׁ] בּוֹ מִשּׁוּם דַּרְכֵי הָאֱמוֹרִי. הַמְרַקֶּדֶת לַכֻּתַּח, וְהַמְשַׁתֶּקֶת לָעֲדָשִׁים, וְהַמְצַוַּחַת לַגְּרִיסִין, וְהַמַּשְׁתֶּנֶת מַיִם בִּפְנֵי קְדֵרָתָהּ בִּשְׁבִיל שֶׁתִּתְבַּשֵּׁל הַקְּדֵרָה בִּמְהֵרָה - יֵשׁ בּוֹ מִשּׁוּם דַּרְכֵי הָאֱמוֹרִי. [אֲבָל] נוֹתְנִין קֵיסָם שֶׁל תּוּתִים וְשִׁבְרֵי זְכוּכִית בַּקְּדֵרָה, בִּשְׁבִיל שֶׁתִּתְבַּשֵּׁל הַקְּדֵרָה. וַחֲכָמִים אוֹסְרִין בְּשִׁבְרֵי זְכוּכִית, מִפְּנֵי הַסַּכָּנָה. נוֹתְנִין בּוּל שֶׁל מֶלַח לְתוֹךְ הַנֵּר, בִּשְׁבִיל שֶׁתָּאִיר וְתִדְלַק. נוֹתִין טִיט וְחַרְסִית (לְתוֹךְ) [תַּחַת] הַנֵּר, בִּשְׁבִיל שֶׁתַּמְתִּין וְתִדְלַק. "חַמְרָא וְחַיֵּי לְפוּם רַבָּנָן" - אֵין בּוֹ מִשּׁוּם דַּרְכֵי הָאֱמוֹרִי. וּמַעֲשֵׂה בְּר' עֲקִיבָא שֶׁעָשָׂה מִשְׁתֶּה לִבְנוֹ, וְעַל כּוֹס וְכוֹס שֶׁהֵבִיא אָמַר: "חַמְרָא וְחַיֵּי לְפוּם רַבָּנָן, חַמְרָא וְחַיֵּי לְפוּם [רַבָּנָן וּלְפוּם] תַּלְמִידֵיהוֹן".

אֵלּוּ דְּבָרִים מִדַּרְכֵי הָאֱמוֹרִי: הַמְסַפֵּר קוֹמִי, וְהָעוֹשֶׂה בְּלוֹרִית. וְהַמַּגְבִּיהַּ לְגַרְגְּרָן. וְהַמְגָרֶרֶת אֶת בְּנָהּ לְבֵין הַמֵּתִים. וְהַקּוֹשֵׁר מְטֻלְטֶלֶת עַל יְרֵכוֹ, וְחוּט אָדֹם עַל אֶצְבָּעוֹ. וְהַמּוֹנֶה וּמַשְׁלִיךְ צְרוֹרוֹת לַיָּם אוֹ לַנָּהָר ־הֲרֵי זֶה מִדַּרְכֵי הָאֱמוֹרִי. הַמְסַפֵּק וְהַמְטַפֵּחַ וְהַמְרַקֵּד לְשַׁלְהֶבֶת ־הֲרֵי זֶה מִדַּרְכֵי הָאֱמוֹרִי. נָפְלָה פִּתּוֹ מִמֶּנּוּ וְאָמַר: הַחֲזִירוּ לִי שֶׁלֹּא תֹּאבַד בִּרְכָתִי. הַנִּיחוּ נֵר עַל הָאָרֶץ שֶׁיִּצְטַעֲרוּ הַמֵּתִים, אַל תַּנִּיחוּ נֵר עַל הָאָרֶץ שֶׁלֹּא יִצְטַעֲרוּ הַמֵּתִים. נָפְלוּ מִמֶּנּוּ צְרוֹרוֹת, וְאָמַר: אוֹרְחִין לָנוּ הַיּוֹם ־הֲרֵי זֶה מִדַּרְכֵי הָאֱמוֹרִי. הָיָה מַתְחִיל בִּמְלָאכָה וְאָמַר: יָבֹא פְּלוֹנִי שֶׁיָּדָיו קַלּוֹת וְיַתְחִיל בָּהּ, יָבֹא זֶה שֶׁרַגְלָיו קַלּוֹת וְיַעֲבֹר לְפָנֵינוּ ־הֲרֵי זֶה מִדַּרְכֵי הָאֱמוֹרִי. הָאוֹמֵר בְּחָבִית אוֹ בְּעִסָּה: יָבֹא פְּלוֹנִי שֶׁיָּדָיו מְבֹרָכוֹת וְיַתְחִיל בָּהּ ־הֲרֵי זֶה מִדַּרְכֵי הָאֱמוֹרִי. הַפּוֹקֵק אֶת הַחַלּוֹן בְּסִירָא. הַקּוֹשֵׁר בַּרְזֶל בְּכַרְעֵי הַמִּטָּה שֶׁל חַיָּה, וְהָעוֹרֵךְ לְפָנֶיהָ שֻׁלְחָן ־הֲרֵי זֶה מִדַּרְכֵי הָאֱמוֹרִי. אֲבָל פּוֹקְקִין אֶת הַחַלּוֹן בִּגְלַפְקָרִין אוֹ בְּעָמִיר, וְנוֹתְנִין לְפָנֶיהָ סֵפֶל שֶׁל מַיִם, וְקוֹשְׁרִין לָהּ תַּרְנְגֹלֶת שֶׁתְּהֵא לָהּ לְצֶוֶת, וְלֹא מִדַּרְכֵי הָאֱמוֹרִי. הָאוֹמֵר: שַׁחֲטוּ תַּרְנְגוֹל זֶה שֶׁקָּרָה כְּעוֹרֵב, שַׁחֲטוּ תַּרְנְגֹלֶת זוֹ שֶׁהִיא קוֹרֵא כְּזָכָר, הַאֲכִילוּהָ כַּרְבָּלְתָּא שֶׁהִיא קוֹרֵא כְּזָכָר ־הֲרֵי זֶה מִדַּרְכֵי הָאֱמוֹרִי. קָרָא עוֹרֵב, וְאָמַר לוֹ: צְרַח, קָרָא עוֹרֵב, וְאָמַר לוֹ: חֲזֹר לַאֲחוֹרֶיךָ, הֲרֵי זֶה מִדַּרְכֵי הָאֱמוֹרִי. הָאוֹמֵר: אֱכֹל תְּמָרָה וַחֲזֶרֶת [נ"א הַמָּרַת חֲזֶרֶת] זוֹ שֶׁתְּהֵא זוֹכְרֵנִי בָּהּ. אַל תַּאֲכִילֵנִי מִפְּנֵי בַּרְקִית. תִּישַׁן בַּאֲרוֹנוֹ שֶׁל מֵת שֶׁתִּרְאֶנּוּ בַּלַּיְלָה, אַל תִּישַׁן בַּאֲרוֹנוֹ שֶׁל מֵת שֶׁלֹּא תִּרְאֶנּוּ בַּלַּיְלָה. הֲפֹךְ אֶת חֲלוּקְךָ שֶׁתְּהֵא חוֹלֵם חֲלוֹמוֹת טוֹבוֹת, אַל תַּהֲפֹךְ אֶת חֲלוּקְךָ שֶׁלֹּא תְּהֵא חוֹלֵם חֲלוֹמוֹת. שֵׁב עַל הַמַכְבֵּד שֶׁתְּהֵא חוֹלֵם חֲלוֹמוֹת, אַל תֵּשֵׁב עַל הַמַכְבֵּד שֶׁלֹּא תְּהֵא חוֹלֵם חֲלוֹמוֹת ־ הֲרֵי זֶה מִדַּרְכֵי הָאֱמוֹרִי. הָאוֹמֵר: אַל תֵּשֵׁב עַל הַמַּחֲרֵשָׁה שֶׁלֹּא תִּכְבַּד עָלֵינוּ מְלָאכָה: אַל תֵּשֵׁב עַל הַמַּחֲרֵשָׁה שֶׁלֹּא תִּשָּׁבֵר ־הֲרֵי זֶה מִשּׁוּם דַּרְכֵי הָאֱמוֹרִי, וְאִם בִּשְׁבִיל שֶׁלֹּא תִּשָּׁבֵר וַדַּאי ־ הֲרֵי זֶה מֻתָּר. הָאוֹמֵר: אַל תַּפְשִׁיל יָדֶיךָ לַאֲחוֹרֶיךָ שֶׁלֹּא תֶּאֱסֹר עָלֵינוּ מְלָאכָה ־הֲרֵי זֶה מִדַּרְכֵי הָאֱמוֹרִי. הַתּוֹפֵס חֹר בַּכֹּתֶל, וְאוֹמֵר: חֲדָא ־ הֲרֵי זֶה מִדַּרְכֵי הָאֱמוֹרִי, אִם מִפְּנֵי נִיצוֹצוֹת ־ הֲרֵי זֶה מֻתָּר. הַשּׁוֹפֵךְ מַיִם לִרְשׁוּת הָרַבִּים, וְאָמַר: חֲדָא ־ הֲרֵי זֶה מִדַּרְכֵי הָאֱמוֹרִי, אִם מִפְּנֵי עוֹבְרִין וְשָׁבִין ־ הֲרֵי זֶה מֻתָּר. הַזּוֹרֵק בַּרְזֶל לְבֵין הַקְּבָרוֹת, וְאָמַר: חֲדָא ־הֲרֵי זֶה מִדַּרְכֵי הָאֱמוֹרִי, אִם מִפְּנֵי חֲרָשִׁין ־ הֲרֵי זֶה מֻתָּר. הַנּוֹתֵן מַקֵּל שֶׁל אוּד וּבַרְזֶל תַּחַת רֹאשׁוֹ ־ הֲרֵי זֶה מִדַּרְכֵי הָאֱמוֹרִי, אִם בִּשְׁבִיל לְשָׁמְרָהּ ־ הֲרֵי זֶה מֻתָּר. הַמְצַוַּחַת לַתַּנּוּר שֶׁלֹּא תִּנְפֹּל הַפַּת, וְהַנּוֹתֶנֶת קִסְמִין בְּאָזְנֵי קְדֵרָה שֶׁלֹּא תְּהֵא מַרְתַּחַת וְשׁוֹפַעַת לַאֲחוֹרֶיהָ ־ הֲרֵי זֶה מִדַּרְכֵי הָאֱמוֹרִי. אֲבָל נוֹתְנָה קִסְמִין שֶׁל תּוּתִים וּזְכוּכִית בַּקְּדֵרָה בִּשְׁבִיל שֶׁתִּתְבַּשֵּׁל מְהֵרָה, אֲבָל אָסְרוּ חֲכָמִים בַּזְּכוּכִית מִפְּנֵי סַכָּנַת נְפָשׁוֹת. הַמְשַׁתֶּקֶת לַעֲדָשִׁים, וְהַמְצַנֶּנֶת לְאֹרֶז, וְהַמְטַפַּחַת לְנֵר ־ הֲרֵי זֶה מִדַּרְכֵי הָאֱמוֹרִי. נָפַל נָחָשׁ עַל גַּבֵּי מִטָּה, וְאָמַר: עָנִי הוּא ־וְסוֹפוֹ לְהַעֲשִׁיר, עֻבָּרָה הִיא ־יוֹלֶדֶת זָכָר, בְּתוּלָה הִיא ־נִשֵּׂאת לְאָדָם גָּדוֹל ־ הֲרֵי זֶה מִדַּרְכֵי הָאֱמוֹרִי. הַמּוֹשֶׁבֶת אֶפְרוֹחִין וְאָמְרָה: אֵינִי מוֹשִׁיבָתָן אֶלָּא בִּבְתוּלָה, אֵינִי מוֹשִׁיבָתָן אֶלָּא עֲרֻמָּה, אֵינִי מוֹשִׁיבָתָן אֶלָּא בַּשְּׂמֹאל, אֵינִי מוֹשִׁיבָתָן אֶלָּא בִּתְרֵי, וְהַמְקַדֵּשׁ בִּתְרֵי, וְהַמְשַׁלֵּחַ בִּתְרֵי. וְהָאוֹמֵר: הוֹסִיפוּ עַל הַשֻּׁלְחָן ־ הֲרֵי זֶה מִדַּרְכֵי הָאֱמוֹרִי. הַנּוֹתֶנֶת בֵּיצִים וַעֲשָׂבִים בַּכֹּתֶל, וְטָחָה בִּפְנֵיהֶם, וּמוֹנָה שִׁבְעִים וְאֶחָד ־הֲרֵי זֶה מִדַּרְכֵי הָאֱמוֹרִי. הַכּוֹכֶרֶת אֶפְרוֹחִים בִּכְבָרָה, וְהַנּוֹתֶנֶת בַּרְזֶל בֵּין הָאֶפְרוֹחִים ־הֲרֵי זֶה מִדַּרְכֵי הָאֱמוֹרִי, אִם מִפְּנֵי הָרְעָמִים וְעִם מִפְּנֵי הַבָּרָק ־ הֲרֵי זֶה מֻתָּר. הַשּׁוֹאֵל בְּמַקְלוֹ וְאוֹמֵר: אִם אֵלֵךְ וְאִם לֹא אֵלֵךְ ־הֲרֵי זֶה מִדַּרְכֵי הָאֱמוֹרִי, אַף עַל פִּי שֶׁאֵין רְאָיָה לַדָּבָר זֵכֶר לַדָּבָר, שֶׁנֶּאֱמַר: "עַמִּי בְּעֵצוֹ יִשְׁאָל וּמַקְלוֹ יַגִּיד לוֹ" וְגוֹ'.

"אֶת מִשְׁפָּטַי תַּעֲשׂוּ" ־ דְּבָרִים שֶׁאִלְמָלֵי לֹא נִכְתְּבוּ דִּין הוּא שֶׁיִּכָּתְבוּ. וְאֵלּוּ הֵן: עֲבוֹדַת אֱלִילִים, וְגִלּוּי עֲרָיוֹת, וּשְׁפִיכַת דָּמִים, וְגָזֵל וּבִרְכַּת הַשֵּׁם. וְאֶת חֻקֹּתַי תִּשְׁמְרוּ ־דְּבָרִים שֶׁהַשָּׂטָן וְיֵצֶר הָרַע מְשִׁיבִין עֲלֵיהֶם, וְאֻמּוֹת הָעוֹלָם מְשִׁיבִין עֲלֵיהֶן. וְאֵלּוּ הֵן: אֲכִילַת חֲזִיר, וּלְבִישַׁת שַׁעַטְנֵז, וַחֲלִיצַת יְבָמָה, וְטָהֳרַת מְצֹרָע וְשָׂעִיר הַמִּשְׁתַּלֵּחַ. וְאִם תֹּאמַר: מַעֲשֵׂה תֹּהוּ הֵם, תַּלְמוּד לוֹמַר: "אֲנִי ה'" ־ אֲנִי ה' חֲקַקְתִּים וְאֵין לְךָ רְשׁוּת לְהַרְהֵר בָּהֶן. "מִשְׁפָּטַי" אֵלּוּ דִּינִין, "חֻקֹּתַי" ־ אֵלּוּ מִדְרָשׁוֹת, "תִּשְׁמְרוּ" ־ זֶה מִשְׁנָה, "לָלֶכֶת בָּהֶם" ־זֶה הַמַּעֲשֶׂה, "תִּשְׁמְרוּ לָלֶכֶת בָּהֶם" ־לֹא מִשְׁנָה עִקָּר אֶלָּא מַעֲשֶׂה עִקָּר. "וּשְׁמַרְתֶּם אֶת חֻקֹּתַי וְאֶת מִשְׁפָּטַי אֲשֶׁר יַעֲשֶׂה אֹתָם הָאָדָם" ־ לִתֵּן שְׁמִירָה וַעֲשִׂיָּה לַחֻקִּים, וְלִתֵּן שְׁמִירָה וַעֲשִׂיָּה לַמִּשְׁפָּטִים. "וָחַי בָּהֶם" ־ לְעוֹלָם, אִם תֹּאמַר בָּעוֹלָם הַזֶּה ־הֲרֵי זֶה סוֹפוֹ מֵת הוּא, הָא מָה אֲנִי מְקַיֵּם "וָחַי בָּהֶם", לָעוֹלָם הַבָּא. "אֲנִי ה'" ־ נֶאֱמָן לְשַׁלֵּם שָׂכָר. מִנַּיִן לְפִקּוּחַ נֶפֶשׁ שֶׁהוּא דּוֹחֶה אֶת הַשַּׁבָּת, אָמַר רַב יְהוּדָה אָמַר שְׁמוּאֵל: "וָחַי בָּהֶם" ־ וְלֹא שֶׁיָּמוּת בָּהֶם וְכוּ' (כִּדְכָתוּב בְּרֶמֶז שכ"ז). הָיָה רַבִּי מֵאִיר אוֹמֵר: מִנַּיִן שֶׁאֲפִלּוּ גּוֹי עוֹסֵק בַּתּוֹרָה הֲרֵי הוּא כְּכֹהֵן גָּדוֹל, תַּלְמוּד לוֹמַר: "אֲשֶׁר יַעֲשֶׂה אֹתָם הָאָדָם וָחַי בָּהֶם" ־כֹּהֲנִים לְוִיִּים וְיִשְׂרְאֵלִים לֹא נֶאֱמַר אֶלָּא הָאָדָם, הָא לָמַדְתָּ: שֶׁאֲפִלּוּ גּוֹי וְהוּא עוֹסֵק בַּתּוֹרָה הֲרֵי הוּא כְּכֹהֵן גָּדוֹל. אֶלָּא שֶׁאֵין נוֹתְנִין לוֹ שָׂכָר כִּמְצֻוֶּה וְעוֹשֶׂה, דִּכְתִיב: "רָאָה וַיַּתֵּר גּוֹיִם" ־רָאָה שֶׁבַע מִצְוֹת שֶׁקִּבְּלוּ עֲלֵיהֶן בְּנֵי נֹחַ וְלֹא קִיְּמוּם, הִתִּירָן לָהֶם, שֶׁאֵין מְקַבְּלִין עֲלֵיהֶן שָׂכָר אֶלָּא כְּמִי שֶׁאֵינוֹ מְצֻוֶּה וְעוֹשֶׂה, דְּאָמַר רַבִּי חֲנִינָא: גָּדוֹל הַמְצֻוֶּה וְעוֹשֶׂה מִמִּי שֶׁאֵינוֹ מְצֻוֶּה וְעוֹשֶׂה. אָמַר רַבִּי יוֹחָנָן: גּוֹי הָעוֹסֵק בַּתּוֹרָה חַיָּב מִיתָה, שֶׁנֶּאֱמַר: "תּוֹרָה צִוָּה לָנוּ משֶׁה" ־ לָנוּ וְלֹא לָהֶם. מֵתִיבֵי: הָיָה רַבִּי מֵאִיר אוֹמֵר: מִנַּיִן שֶׁאֲפִלּוּ גּוֹי וְעוֹסֵק בַּתּוֹרָה וְכוּ', הָתָם בְּשֶׁבַע מִצְוֹת דִּידְהוּ.

{rרמז תקפחr}  אָמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יְהוֹצָדָק: נִמְנוּ וְגָמְרוּ בַּעֲלִיַּת בֵּית נִתְזָה בְּלֹד: כָּל עֲבֵרוֹת שֶׁבַּתּוֹרָה אִם אוֹמְרִים לָאָדָם עֲבֹר וְאַל תֵּהָרֵג ־ יַעֲבֹר וְאַל יֵהָרֵג, חוּץ מֵעֲבוֹדַת אֱלִילִים וְגִלּוּי עֲרָיוֹת וּשְׁפִיכוּת דָּמִים. וַעֲבוֹדַת אֱלִילִים לֹא, וְהָתַנְיָא: הָיָה רַבִּי יִשְׁמָעֵאל אוֹמֵר: מִנַּיִן שֶׁאִם אָמַר לוֹ לָאָדָם: עֲבֹד אֱלִילִים וְאַל תֵּהָרֵג, מִנַּיִן שֶׁיַּעֲבֹר וְלֹא יֵהָרֵג, תַּלְמוּד לוֹמַר: "וָחַי בָּהֶם" ־וְלֹא שֶׁיָּמוּת בָּהֶם. יָכוֹל אֲפִלּוּ בְּפַרְהֶסְיָא, תַּלְמוּד לוֹמַר: "וְלֹא תְחַלְּלוּ אֶת שֵׁם קָדְשִׁי". אִינְהוּ דְּאָמוּר כְּר' אֱלִיעֶזֶר, דְּתַנְיָא: רַבִּי אֱלִיעֶזֶר אוֹמֵר: אִם נֶאֱמַר "בְּכָל נַפְשְׁךָ" לָמָּה נֶאֱמַר "בְּכָל מְאֹדֶךָ", וְאִם נֶאֱמַר "בְּכָל מְאֹדֶךָ" לָמָּה נֶאֱמַר "בְּכָל נַפְשְׁךָ", אֶלָּא יֵשׁ לְךָ אָדָם שֶׁמָּמוֹנוֹ חָבִיב עָלָיו מִגּוּפוֹ, לְכָךְ נֶאֱמַר: "בְּכָל מְאֹדֶךָ". יֵשׁ לְךָ אָדָם שֶׁגּוּפוֹ חָבִיב עָלָיו מִמָּמוֹנוֹ, לְכָךְ נֶאֱמַר: "בְּכָל נַפְשְׁךָ". גִּלּוּי עֲרָיוֹת וּשְׁפִיכוּת דָּמִים ־ כְּרַבִּי. דְּתַנְיָא: רַבִּי אוֹמֵר: "כִּי כַּאֲשֶׁר יָקוּם אִישׁ עַל רֵעֵהוּ וּרְצָחוֹ נֶפֶשׁ כֵּן הַדָּבָר הַזֶּה" ־וְכִי מַה לָּמַדְנוּ מֵרוֹצֵחַ מֵעַתָּה, אֶלָּא הֲרֵי זֶה בָּא לְלַמֵּד וְנִמְצָא לָמֵד, מֵקִישׁ רוֹצֵחַ לְנַעֲרָה הַמְאֹרָסָה, מַה נַּעֲרָה מְאֹרָסָה נִתָּן לְהַצִּילָהּ בְּנַפְשׁוֹ אַף רוֹצֵחַ נִתָּן לְהַצִּילוֹ בְּנַפְשׁוֹ. וְנַעֲרָה הַמְאֹרָסָה גּוּפָהּ מְנָלָן, כִּדְתָנָא דְּבֵי רַבִּי יִשְׁמָעֵאל, "וְאֵין מוֹשִׁיעַ לָהּ" ־הָא יֵשׁ לָהּ מוֹשִׁיעַ, בְּכָל דָּבָר שֶׁאַתָּה יָכוֹל לְהוֹשִׁיעָהּ. וּמֵקִישׁ נַעֲרָה הַמְאֹרָסָה לְרוֹצֵחַ, מָה רוֹצֵחַ יֵהָרֵג וְאַל יַעֲבֹר אַף נַעֲרָה הַמְאֹרָסָה יֵהָרֵג וְאַל יַעֲבֹר. וְרוֹצֵחַ גּוּפֵהּ מְנָא לָן, סְבָרָא הוּא, דְּהַהוּא דְּאָתָא לְקַמֵּהּ דְּרָבָא, אֲמַר לֵהּ: אָמַר לִי מָרִי דּוּרַאי זִיל קָטְלֵהּ לִפְלַנְיָא, וְאִי לָא קָטְלִינָא לָךְ. אֲמַר לֵהּ: נִיקְטְלָךְ וְלָא תִּקְטֹל, מִי יֵימַר דְּדָמָא דִּידָךְ סֻּמָק טְּפֵי, דִּילְמָא דָּמָא דְּהָאֵיךְ סֻּמָּק טְפֵי. כִּי אָתָא רַב דִּימִי אָמַר רַבִּי יוֹחָנָן: לֹא שָׁנוּ אֶלָּא שֶׁלֹּא בִּשְׁעַת הַשְּׁמָד, אֲבָל בִּשְׁעַת הַשְּׁמָד אֲפִלּוּ לְשִׁנּוּיֵי עַרְקְתָא דִּמְסָאנָא יֵהָרֵג וְאַל יַעֲבֹר. כִּי אָתָא רָבִין אָמַר רַבִּי יוֹחָנָן: אֲפִלּוּ שֶׁלֹּא בִּשְׁעַת הַשְּׁמָד לֹא אָמְרוּ אֶלָּא בְּצִנְעָה אֲבָל בְּפַרְהֶסְיָא לֹא. וְכַמָּה פַּרְהֶסְיָא, עֲשָׂרָה בְּנֵי אָדָם. פְּשִׁיטָא יִשְׂרָאֵל בָּעִינָן, דִּכְתִיב: "וְנִקְדַּשְׁתִּי בְּתוֹךְ בְּנֵי יִשְׂרָאֵל". בָּעֵי רַבִּי יִרְמְיָה: תִּשְׁעָה יִשְׂרָאֵל וְגוֹי אֶחָד מַהוּ, תָּא שְׁמַע: דְּתָנֵי רַבָּנָאֵי אֲחוּהּ דְּר' יִרְמְיָה בְּרַבִּי: אָתְיָא "תּוֹךְ, תּוֹךְ" מֵ"הִבָּדְלוּ מִתּוֹךְ הָעֵדָה הַזֹּאת", מַה לְּהַלָּן עֲשָׂרָה וְכֻלְּהוּ יִשְׂרָאֵל אַף כָּאן עֲשָׂרָה וְכֻלְּהוּ יִשְׂרָאֵל. וְהָא אֶסְתֵּר פַּרְהֶסְיָא הֲוַאי, אֶסְתֵּר קַרְקַע עוֹלָם הָיְתָה. רָבָא אָמַר: הֲנָאַת עַצְמוֹ שָׁאנֵי, דְּאִי לֹא תֵּימָא הָכִי קוּקֵי וְדִימוּנְקֵי הֵיכִי יַהֲבִינָן לְהוּ. וְאָזְדָא רָבָא לִטְעָמֵהּ, דְּאָמַר רָבָא: הַאי נָכְרִי דְּאָמַר לְיִשְׂרָאֵל קְטֹל אַסְפֶּסְתָּא בְּשַׁבָּתָא וְשָׁדֵי לְחַיּוּתָא, וְאִי לָא קָטִילְנָא לָךְ ־לִיקְטוּל וְלָא לִיקְטְלֵהּ, שַׁדֵּי לְנַהֲרָא ־לִיקְטְלֵהּ וְלָא לִיקְטוּל, מַאי טַעֲמָא, לַעֲבֹר מִלְּתָא קָא בָּעֵי.

{rרמז תקפטr}  כָּל חַיָּבֵי כְּרֵיתוֹת שֶׁלָּקוּ, נִפְטְרוּ מִידֵי כְּרֵיתָתָן, שֶׁנֶּאֱמַר: "וְנִקְלָה אָחִיךָ" ־ כֵּיוָן שֶׁלָּקָה הֲרֵי הוּא אָחִיךָ, דִּבְרֵי רַבִּי חֲנַנְיָא בֶּן גַּמְלִיאֵל. וְאָמַר רַבִּי חֲנַנְיָא בֶּן גַּמְלִיאֵל: וּמָה הָעוֹבֵר עֲבֵרָה אַחַת, נַפְשׁוֹ נִטֶּלֶת לוֹ. הָעוֹשֶׂה מִצְוָה אַחַת, עַל אַחַת כַּמָּה וְכַמָּה שֶׁתִּנָּתֵן לוֹ נַפְשׁוֹ. רַבִּי שִׁמְעוֹן אוֹמֵר: מִמְּקוֹמוֹ הוּא לָמֵד, שֶׁנֶּאֱמַר: "וְנִכְרְתוּ הַנְּפָשׁוֹת הָעֹשֹׂת", וְאוֹמֵר: "אֲשֶׁר יַעֲשֶׂה אֹתָם הָאָדָם וָחַי בָּהֶם" ־הָא, כָּל הַיּוֹשֵׁב וְאֵינוֹ עוֹבֵר עֲבֵרָה, נוֹתְנִין לוֹ שָׂכָר כְּעוֹשֶׂה מִצְוָה. רַבִּי שִׁמְעוֹן בְּרַבִּי אוֹמֵר: הֲרֵי הוּא אוֹמֵר: "רַק חֲזַק לְבִלְתִּי אֲכֹל הַדָּם" ־מָה אִם הַדָּם שֶׁנַּפְשׁוֹ שֶׁל אָדָם קָצָה מִמֶּנּוּ, הַפּוֹרֵשׁ מִמֶּנּוּ מְקַבֵּל שָׂכָר. גִּלּוּי עֲרָיוֹת שֶׁנַּפְשׁוֹ שֶׁל אָדָם מִתְאַוָּה לָהֶם וּמְחַמְּדָתָן, הַפּוֹרֵשׁ מִמֶּנּוּ עַל אַחַת כַּמָּה וְכַמָּה שֶׁיִּזְכֶּה לוֹ וּלְדוֹרוֹתָיו וּלְדוֹרוֹת דּוֹרוֹתָיו עַד סוֹף כָּל הַדּוֹרוֹת. "אִישׁ אִישׁ אֶל כָּל שְׁאֵר בְּשָׂרוֹ" ־מַה תַּלְמוּד לוֹמַר "אִישׁ אִישׁ", לְרַבּוֹת הַגּוֹיִם שֶׁמֻּזְהָרִין עַל עֲרָיוֹת כְּיִשְׂרָאֵל. וְהָא מֵהָכָא נָפְקָא, מֵהָתָם נָפְקָא. "לֵאמֹר" ־ זֶה גִּלּוּי עֲרָיוֹת, הָתָם בַּעֲרָיוֹת דִּידְהוּ, הָכָא בַּעֲרָיוֹת דִּידָן, דְּקָתָנֵי סֵיפָא: בָּא עַל בַּת יִשְׂרָאֵל נִדּוֹן בְּדִין יִשְׂרָאֵל. לְמַאי הִלְכְתָא, אָמַר רַבִּי יוֹחָנָן: לֹא נִצְרְכָה אֶלָּא לְנַעֲרָה הַמְאֹרָסָה דִּלְדִידְהוּ לֵית לְהוֹן דַּיְּנִינָן לֵהּ בְּדִינָא דִּידָן. אֲבָל אֵשֶׁת אִישׁ בְּדִינָא דִּידְהוּ דְּיָינֵינַן, וְהָתַנְיָא: בָּא עַל נַעֲרָה הַמְאֹרָסָה ־נִדּוֹן בִּסְקִילָה, עַל אֵשֶׁת אִישׁ ־נִדּוֹן בְּחֶנֶק. וְאִי בְּדִינָא דִּידְהוּ סַיִף הוּא, אָמַר רַב נַחְמָן בַּר יִצְחָק: מַאי אֵשֶׁת אִישׁ דְּקָתָנֵי, כְּגוֹן: שֶׁנִּכְנְסָה לַחֻפָּה וְלֹא נִבְעֲלָה, דִּלְדִידְהוּ לֵית לְהוּ דַּיְּנִינָן לֵהּ בְּדִינָא דִּידָן. דְּתָנֵי רַבִּי חֲנִינָא: "וְהִיא בְּעֻלַת בָּעַל" ־ [בְּעֻלַּת בַּעַל] יֵשׁ לָהֶן, נִכְנְסָה לַחֻפָּה וְלֹא נִבְעֲלָה אֵין לָהֶן. "לֹא תִקְרְבוּ" ־מַה תַּלְמוּד לוֹמַר, לְפִי שֶׁנֶּאֱמַר: "אִישׁ", שֶׁיָּכוֹל אֵין לִי אֶלָּא הָאִישׁ שֶׁמֻּזְהָר עַל יְדֵי אִשָּׁה, אִשָּׁה שֶׁמֻּזְהֶרֶת עַל יְדֵי הָאִישׁ מִנַּיִן, תַּלְמוּד לוֹמַר: "לֹא תִקְרְבוּ" ־הֲרֵי כָּאן שְׁנַיִם. הֲרֵי הוּא אוֹמֵר: "וְאֶל אִשָּׁה בְּנִדַּת טֻמְאָתָהּ לֹא תִקְרַב לְגַלּוֹת עֶרְוָתָהּ" ־אֵין לִי אֶלָּא שֶׁלֹּא יְגַלֶּה, מִנַּיִן שֶׁלֹּא יִקְרַב, תַּלְמוּד לוֹמַר: "לֹא תִקְרַב". אֵין לִי אֶלָּא נִדָּה בְּלֹא תִקְרַב וְלֹא תְגַלֶּה, מִנַּיִן שְׁאָר עֲרָיוֹת, תַּלְמוּד לוֹמַר: "לֹא תִקְרְבוּ לְגַלּוֹת עֶרְוָה". "אֲנִי ה'" ־אֲנִי נֶאֱמָן לְשַׁלֵּם שָׂכָר. אָמַר רַבִּי פְּדָת: לֹא אָמְרָה תּוֹרָה אֶלָּא קְרִיבָה שֶׁל גִּלּוּי עֲרָיוֹת בִּלְבַד, שֶׁנֶּאֱמַר: "אִישׁ אִישׁ אֶל כָּל שְׁאֵר בְּשָׂרוֹ לֹא תִקְרְבוּ לְגַלּוֹת עֶרְוָה". עוּלָא כִּי הֲוָה אָתֵי מִבֵּי רַב, הֲוָה מְנַשֵּׁק לְהוּ לְאַחֲוָתֵהּ אַבֵּי חֲדַיְהוּ, וְאָמְרִי לָהּ: אַבֵּי יְדַיְהוּ. וּפְלִיגָא דִידֵהּ, דְּאָמַר עוּלָא: אֲפִלּוּ שׁוּם קֻרְבָה שֶׁבָּעוֹלָם אָסוּר, מִשּׁוּם לֵךְ לֵךְ אָמְרִין לִנְזִירָא סְחֹר סְחֹר לְכַרְמָא לָא תִּקְרַב. "אִישׁ אִישׁ אֶל כָּל שְׁאֵר בְּשָׂרוֹ לֹא תִקְרְבוּ" ־כְּלָל, "עֶרְוַת אָבִיךָ וְעֶרְוַת אִמְּךָ" ־ פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט. שֶׁהָיָה בַּדִּין: הוֹאִיל וּמֻתָּר בְּבַת אֲחִי אָבִיו וַאֲחִי אָבִיו מֻתָּר בְּבִתּוֹ, אִם לָמַדְתָּ שֶׁאָסוּר בְּאֵשֶׁת אֲחִי אָבִיו אֲחִי אָבִיו אָסוּר בְּאִשְׁתּוֹ, וְהוֹאִיל וּמֻתָּר בְּאֵשֶׁת חוֹרְגוֹ חוֹרְגוֹ מֻתָּר בְּאִשְׁתּוֹ, אִם לָמַדְתָּ שֶׁאָסוּר בְּבַת חוֹרְגוֹ אַף חוֹרְגוֹ יְהֵא אָסוּר בְּבִתּוֹ. אִם אָמַרְתָּ כֵּן הֵבֵאתָ עֲרָיוֹת מִן הַדִּין. תַּלְמוּד לוֹמַר: "אִישׁ אִישׁ אֶל כָּל שְׁאֵר בְּשָׂרוֹ לֹא תִקְרְבוּ" ־כְּלָל, "עֶרְוַת אָבִיךָ וְעֶרְוַת אִמְּךָ" ־ פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט. "אֲנִי ה'" ־דַּיָּן לִפָּרַע וְנֶאֱמָן לְשַׁלֵּם שָׂכָר.

{rרמז תקצr}  "וַיְדַבֵּר ה' אֶל משֶׁה לֵאמֹר, דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם אֲנִי ה' אֱלֹהֵיכֶם" ־רַבִּי שִׁמְעוֹן בֶּן יוֹחַאי אוֹמֵר: הוּא שֶׁנֶּאֱמַר לְהַלָּן: "אָנֹכִי ה' אֱלֹהֶיךָ" ־ אֲנִי הוּא שֶׁקִּבַּלְתֶּם מַלְכוּתִי עֲלֵיכֶם בְּמִצְרַיִם, אָמְרוּ לוֹ: הֵן הֵן. קִבַּלְתֶּם מַלְכוּתִי, קַבְּלוּ גְּזֵרוֹתַי: "לֹא יִהְיֶה לְךָ אֱלֹהִים אֲחֵרִים עַל פָּנָי". הוּא שֶׁנֶּאֱמַר כָּאן: "אֲנִי ה' אֱלֹהֵיכֶם" ־ אֲנִי הוּא שֶׁקִּבַּלְתֶּם מַלְכוּתִי עֲלֵיכֶם בְּסִינַי, אָמְרוּ לוֹ: הֵן הֵן. קִבַּלְתֶּם מַלְכוּתִי, קַבְּלוּ גְּזֵרוֹתַי: "כְּמַעֲשֵׂה אֶרֶץ מִצְרַיִם אֲשֶׁר יְשַׁבְתֶּם בָּהּ לֹא תַעֲשׂוּ". רַבִּי יִשְׁמָעֵאל אוֹמֵר: חֲמוּרוֹת עֲרָיוֹת שֶׁפּוֹתֵחַ בָּהֶם בְּיוֹ"ד הֵ"א וְחוֹתֵם בְּיוֹ"ד הֵ"א. שֶׁבִּתְחִלַּת הָעִנְיָן הוּא אוֹמֵר: "לֹא תִקְרְבוּ לְגַלּוֹת עֶרְוָה אֲנִי ה'", וּבְסוֹף הָעִנְיָן הוּא אוֹמֵר: "וּשְׁמַרְתֶּם אֶת מִשְׁמַרְתִּי לְבִלְתִּי עֲשׂוֹת מֵחֻקּוֹת הַתּוֹעֵבוֹת אֲשֶׁר נַעֲשׂוּ לִפְנֵיכֶם וְלֹא תִטַּמְּאוּ בָּהֶם אֲנִי ה' אֱלֹהֵיכֶם". הָא חֲמוּרוֹת עֲרָיוֹת שֶׁפּוֹתֵחַ בָּהֶן בְּיוֹ"ד הֵ"א וְחוֹתֵם בָּהֵן בְּיוֹ"ד הֵ"א. רַבִּי אוֹמֵר: גָּלוּי וְיָדוּעַ לִפְנֵי מִי שֶׁאָמַר וְהָיָה הָעוֹלָם שֶׁסּוֹפָן לִנָּתֵק בָּעֲרָיוֹת, לְכָךְ בָּא עֲלֵיהֶן בִּגְזֵרָה: "אֲנִי ה' אֱלֹהֵיכֶם" ־ דְּעוּ מִי הוּא הַגּוֹזֵר עֲלֵיכֶם. וְכֵן מָצִינוּ שֶׁנִּתְּקוּ בָּעֲרָיוֹת, שֶׁנֶּאֱמַר: "וַיִּשְׁמַע משֶׁה אֶת הָעָם בּוֹכֶה לְמִשְׁפְּחוֹתָיו". וְכֵן מַלְאָכִי אָמַר לָהֶם: "וְזֹאת שֵׁנִית תַּעֲשׂוּ כַּסּוֹת דִּמְעָה אֶת מִזְבַּח ה' בְּכִי וַאֲנָקָה" ־אָמַר לָהֶם: לֹא זֹאת תְּחִלָּה לָכֶם, כְּבָר בְּכִיתֶם בִּימֵי משֶׁה, אָמְרוּ לוֹ: "וְלֹא אֶחָד עָשָׂה וּשְׁאָר רוּחַ לוֹ" ־מִי שֶׁבָּרָא אֶת יִשְׂרָאֵל לֹא בָּרָא אֻמּוֹת הָעוֹלָם. אָמַר לָהֶם: "וּמָה הָאֶחָד מְבַקֵּשׁ זֶרַע אֱלֹהִים", עָנוּ כֻּלָּם וְאָמְרוּ: "יַכְרֵת ה' לָאִישׁ אֲשֶׁר יַעֲשֶׂנָּה עֵר וְעֹנֶה מֵאָהֳלֵי יַעֲקֹב" ־לֹא יִהְיֶה לוֹ עֵר בַּחֲכָמִים וְלֹא עוֹנֶה בְּתַלְמִידִים, אִם הוּא כֹּהֵן ־ [לֹא יִהְיֶה לוֹ] "בֵּן מַגִּישׁ מִנְחָה לַה' צְבָאוֹת". וְאוֹמֵר: "וּמִבְּנֵי (יְהוֹשֻׁעַ בֶּן יְהוֹצָדָק) [יוֹיָדָע בֶּן אֶלְיָשִׁיב] הַכֹּהֵן הַגָּדוֹל חָתָן לְסַנְבַלַּט הַחֹרֹנִי וָאַבְרִיחֵהוּ מֵעָלָי". אָמַר רַבִּי: "דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם" ־ אֱמֹר לָהֶם: אַף אֲנִי מֻזְהָר. כְּשֵׁם שֶׁאָמַרְתִּי לְךָ וְקִבַּלְתָּ, כָּךְ אֱמֹר לָהֶם וִיקַבְּלוּ. "וְאָמַרְתָּ אֲלֵהֶם" ־ הֲרֵי אַזְהָרָה לְבֵית דִּין. "אֲנִי ה'" ־דַּיָּן לִפָּרַע, וְנֶאֱמָן לְשַׁלֵּם שָׂכָר.

"כְּמַעֲשֵׂה אֶרֶץ מִצְרַיִם אֲשֶׁר יְשַׁבְתֶּם בָּה לֹא תַעֲשׂוּ" ־ מֵקִּישׁ מַעֲשֵׂה אֶרֶץ מִצְרַיִם לְמַעֲשֵׂה כְּנַעֲנִיִּים וּמַעֲשֵׂה כְּנַעֲנִיִּים לְמַעֲשֵׂה מִצְרַיִם, מַה מַּעֲשֵׂיהֶם שֶׁל מִצְרַיִם שְׁטוּפִים בַּעֲבוֹדָה זָרָה וּבְמִשְׁכַּב זָכוּר וּבְהַרְבָּעַת בְּהֵמָה, אַף מַעֲשֵׂיהֶם שֶׁל כְּנַעֲנִים כַּיּוֹצֵא בָּהֶן. "וּבְחֻקֹּתֵיהֶם לֹא תֵלֵכוּ" ־ וְכִי מַה הִנִּיחַ הַכָּתוּב שֶׁלֹּא אֲמָרוֹ, וַהֲלֹא כְּבָר נֶאֱמַר: "לֹא יִמָּצֵא בְךָ מַעֲבִיר בְּנוֹ וּבִתּוֹ בָּאֵשׁ וְגוֹ', כִּי תוֹעֲבַת ה' כָּל עֹשֵׂה אֵלֶּה" וְגוֹ', "וּבְחֻקֹּתֵיהֶם לֹא תֵלֵכוּ" ־ בְּנִמּוּסוֹת שֶׁלָּהֶם, בִּדְבָרִים הַחֲקוּקִים לָהֶם, כְּגוֹן טֵרַטִּיאוֹת וְקִרְקָסֵיאוֹת וְהָאִצְטַּבָּאוֹת. רַבִּי מֵאִיר אוֹמֵר: אֵלּוּ דַּרְכֵי הָאֱמוֹרִי שֶׁאָמְרוּ חֲכָמִים. שֶׁמָּא תֹּאמַר: לָהֶם חֻקִּים וְלָכֶם אֵין חֻקִּים, תַּלְמוּד לוֹמַר: "אֶת מִשְׁפָּטַי תַּעֲשׂוּ וְאֶת חֻקֹּתַי תִּשְׁמְרוּ לָלֶכֶת בָּהֶם". עֲדַיִן יֵשׁ מָקוֹם לַיֵּצֶר הָרַע לְהַרְהֵר וְלוֹמַר: שֶׁלָּהֶם נָאִים מִשֶּׁלָּנוּ, תַּלְמוּד לוֹמַר: "וּשְׁמַרְתֶּם וַעֲשִׂיתֶם כִּי הִיא חָכְמַתְכֶם וּבִינַתְכֶם לְעֵינֵי הָעַמִּים אֲשֶׁר יִשְׁמְעוּן אֵת כָּל הַחֻקִּים הָאֵלֶּה" וְגוֹ'.

{rרמז תקצאr}  "אֶת מִשְׁפָּטַי תַּעֲשׂוּ" ־ אֵלּוּ דְּבָרִים הַכְּתוּבִים בַּתּוֹרָה שֶׁאִלּוּ לֹא נִכְתְּבוּ בְּדִין הָיָה לְכָתְבָם, [כְּגוֹן הַגְּזֵלוֹת]. "לָלֶכֶת בָּהֶם" ־עֲשֵׂם עִקָּר, וְאַל תַּעֲשֵׂם טְפֵלָה. שֶׁלֹּא יְהֵא מַשָּׂאֲךָ וּמַתָּנְךָ אֶלָּא בָּהֶם, שֶׁלֹּא תְּעָרֵב בָּהֶם דְּבָרִים אֲחֵרִים. שֶׁמָּא תֹּאמַר: לָמַדְתִּי חָכְמַת יִשְׂרָאֵל, אֵלֵךְ וְאֶלְמַד חָכְמַת הָעוֹלָם, תַּלְמוּד לוֹמַר: "לָלֶכֶת בָּהֶם" ־שֶׁלֹּא תִּפָּטֵר מִתּוֹכָן. וְכֵן הוּא אוֹמֵר: "יִהְיוּ לְךָ לְבַדֶּךָ וְאֵין לְזָרִים אִתָּךְ". "בְּהִתְהַלֶּכְךָ תַּנְחֶה אֹתָךְ בְּשָׁכְבְּךָ תִּשְׁמֹר עָלֶיךָ וַהֲקִיצוֹתָ הִיא תְשִׂיחֶךָ", "בְּהִתְהַלֶּכְךָ תַּנְחֶה אֹתָךְ" ־בָּעוֹלָם הַזֶּה, "בְּשָׁכְבְּךָ תִּשְׁמֹר עָלֶיךָ" ־בִּשְׁעַת מִיתָה, "וַהֲקִיצוֹתָ הִיא תְשִׂיחֶךָ" ־לָעוֹלָם הַבָּא. וְכֵן הוּא אוֹמֵר: "הָקִיצוּ וְרַנְּנוּ שֹׁכְנֵי עָפָר כִּי טַל אוֹרֹת טַלֶּךָ". וְשֶׁמָּא תֹּאמַר: אָבַד סִבְרִי וּבָטֵל סִכּוּיִי, תַּלְמוּד לוֹמַר: "אֲנִי ה'" ־ אֲנִי סִבְרְךָ, אֲנִי סִכּוּיֶיךָ, וְעָלַי בִּטְחוֹנְךָ. וְאוֹמֵר: "וְעַד זִקְנָה אֲנִי הוּא וְעַד שֵׂיבָה אֲנִי אֶסְבֹּל אֲנִי עָשִׂיתִי וַאֲמַלֵּט. וְאוֹמֵר: "כֹּה אָמַר ה' מֶלֶךְ יִשְׂרָאֵל וְגוֹאֲלוֹ ה' צְבָאוֹת אֲנִי רִאשׁוֹן וַאֲנִי אַחֲרוֹן וּמִבִּלְעָדַי אֵין אֱלֹהִים", וְאוֹמֵר: "אֲנִי ה' רִאשׁוֹן וְאֶת אַחֲרוֹנִים אֲנִי הוּא". "וּשְׁמַרְתֶּם אֶת חֻקֹּתַי" ־ אֵין לִי אֶלָּא מַה שֶּׁפֵּרֵט הַכָּתוּב, שְׁאָר דִּקְדּוּקֵי פָּרָשָׁה מִנַּיִן, תַּלְמוּד לוֹמַר: "וּשְׁמַרְתֶּם אֶת חֻקֹּתַי". "אֲשֶׁר יַעֲשֶׂה אֹתָם כֹּהֲנִים לְוִיִּים וְיִשְׂרְאֵלִים" לֹא נֶאֱמַר, אֶלָּא "הָאָדָם" וְכוּ' (כְּדִלְקַמָּן). וְכֵן הוּא אוֹמֵר: "וְזֹאת תּוֹרַת הָאָדָם אֲדֹנָי אֱלֹהִים" ־ "תּוֹרַת כֹּהֲנִים וּלְוִיִּים וְיִשְׂרְאֵלִים" לֹא נֶאֱמַר, אֶלָּא "וְזֹאת תּוֹרַת הָאָדָם". וְכֵן הוּא אוֹמֵר: "פִּתְחוּ שְׁעָרִים וְיָבוֹא גּוֹי צַדִּיק שׁוֹמֵר אֱמוּנִים". וְכֵן הוּא אוֹמֵר: "זֶה הַשַּׁעַר לַה' כֹּהֲנִים לְוִיִּים וְיִשְׂרְאֵלִים יָבוֹאוּ בּוֹ" לֹא נֶאֱמַר, אֶלָּא "זֶה הַשַּׁעַר לַה' צַדִּיקִים יָבוֹאוּ בּוֹ". וְכֵן הוּא אוֹמֵר: "רַנְּנוּ כֹּהֲנִים לְוִיִּים וְיִשְׂרְאֵלִים" לֹא נֶאֱמַר, אֶלָּא "רַנְּנוּ צַדִּיקִים בַּה' לַיְשָׁרִים נָאוָה תְהִלָּה". וְכֵן הוּא אוֹמֵר: "הֵיטִיבָה ה' לַכֹּהֲנִים לַלְוִיִּים וְלַיִּשְׂרְאֵלִים" לֹא נֶאֱמַר, אֶלָּא "הֵיטִיבָה ה' לַטּוֹבִים וְלִישָׁרִים בְּלִבּוֹתָם". הָא אֲפִלּוּ גּוֹי (וְעָשָׂה אֶת הַתּוֹרָה) [הָעוֹסֵק בַּתּוֹרָה] הֲרֵי הוּא כְּכֹהֵן גָּדוֹל. "וָחַי בָּהֶם" ־וְלֹא שֶׁיָּמוּת בָּהֶם, הָיָה רַבִּי שִׁמְעוֹן אוֹמֵר: מִנַּיִן שֶׁאִם אָמְרוּ לוֹ לָאָדָם בֵּינוֹ לְבֵין עַצְמוֹ: עֲבֹד עֲבוֹדָה זָרָה וְאַל תֵּהָרֵג, שֶׁיַּעֲבֹר וְאַל יֵהָרֵג, תַּלְמוּד לוֹמַר: "וָחַי בָּהֶם" ־וְלֹא שֶׁיָּמוּת בָּהֶם. אוֹ אֲפִלּוּ אָמְרוּ לוֹ בְּרַבִּים, תַּלְמוּד לוֹמַר: "וְלֹא תְחַלְּלוּ אֶת שֵׁם קָדְשִׁי וְנִקְדַּשְׁתִּי" ־ אִם מַקְדִּישִׁים אַתֶּם אֶת שְׁמִי, אַף אֲנִי אֲקַדֵּשׁ אֶת שְׁמִי עַל יֶדְכֶם, כְּשֵׁם שֶׁעָשׂוּ חֲנַנְיָה מִישָׁאֵל וַעֲזַרְיָה, שֶׁהָיוּ כָּל אֻמּוֹת הָעוֹלָם שְׁטוּחִים לִפְנֵי הַצֶּלֶם וְהֵן עוֹמְדִין וְדוֹמִין לִתְמָרִים, וַעֲלֵיהֶם מְפֹרָשׁ בַּקַּבָּלָה: "זֹאת קוֹמָתֵךְ דָּמְתָה לְתָמָר, אָמַרְתִּי אֶעֱלֶה בְתָמָר אֹחֲזָה בְּסַנְסִנָּיו" ־ הַיּוֹם אֲנִי מִתְעַלֶּה בָּהֶם לִפְנֵי אֻמּוֹת הָעוֹלָם, הַיּוֹם אֲנִי נִפְרָע לָהֶם מִשּׂוֹנְאֵיהֶם, הַיּוֹם אֲנִי מְחַיֶּה לָהֶם אֶת הַמֵּתִים. "אֲנִי ה'" ־דַּיָּן לִפָּרַע, וְנֶאֱמָן לְשַׁלֵּם שָׂכָר.

{rרמז תקצבr}  "אִישׁ אִישׁ אֶל כָּל שְׁאֵר בְּשָׂרוֹ" ־ זֶה שֶׁאָמַר הַכָּתוּב: "אֶל הֶהָרִים לֹא אָכָל וְגוֹ' וְאֶת אֵשֶׁת רֵעֵהוּ לֹא טִמֵּא וְאֶל אִשָּׁה נִדָּה לֹא יִקְרָב" ־מֵקִישׁ אִשָּׁה נִדָּה לְאֵשֶׁת רֵעֵהוּ, מָה אֵשֶׁת רֵעֵהוּ הוּא בְּבִגְדּוֹ וְהִיא בְּבִגְדָהּ אָסוּר, אַף אִשָּׁה נִדָּה הוּא בְּבִגְדוֹ וְהִיא בְּבִגְדָה אָסוּר. וּפְלִיגָא דְּרַבִּי פְּדָת וְכוּ' (כְּדִלְעֵיל). תָּנָא דְּבֵי אֵלִיָּהוּ: מַעֲשֶׂה בְּאָדָם אֶחָד שֶׁקָּרָא הַרְבֵּה וְשָׁנָה הַרְבֵּה וְשִׁמֵּשׁ תַּלְמִידֵי חֲכָמִים הַרְבֵּה, וּמֵת בַּחֲצִי יָמָיו. וְהָיְתָה אִשְׁתּוֹ נוֹטֶלֶת תְּפִלָּיו וּמַחֲזִירָתָן בְּבָתֵּי כְּנֵסִיּוֹת וּבְבָתֵּי מִדְרָשׁוֹת, אָמְרָה לָהֶם: כָּתוּב בַּתּוֹרָה: "כִּי (הִיא) [הוּא] חַיֶּיךָ וְאֹרֶךְ יָמֶיךָ", בַּעֲלִי שֶׁקָּרָא הַרְבֵּה וְשָׁנָה הַרְבֵּה וְשִׁמֵּשׁ תַּלְמִידֵי חֲכָמִים הַרְבֵּה, מִפְּנֵי מַה מֵּת בַּחֲצִי יָמָיו, וְלֹא הָיָה אָדָם שֶׁהֶחֱזִירָהּ דָּבָר. פַּעַם אַחַת נִתְאָרַחְתִּי אֶצְלָהּ, אָמַרְתִּי לָהּ: בִּתִּי, בִּימֵי נִדּוּתֵךְ מַהוּ אֶצְלֵךְ, אָמְרָה לִי: חַס וְשָׁלוֹם אֲפִלּוּ בְּאֶצְבַּע קְטַנָּה לֹא נָגַע בִּי. בִּימֵי לִבּוּנֵךְ מַהוּ אֶצְלֵךְ, אָכַל עִמִּי וְשָׁתָה עִמִּי וְיָשַׁן עִמִּי בְּקֵרוּב בָּשָׂר, וְלֹא עָלְתָה עַל דַּעְתּוֹ דָּבָר אַחֵר. אָמַרְתִּי לָהּ: בָּרוּךְ הַמָּקוֹם שֶׁהֲרָגוֹ, שֶׁלֹּא הִכִּיר פָּנִים בַּתּוֹרָה. שֶׁהֲרֵי אָמְרָה תּוֹרָה: "וְאֶל אִשָּׁה בְּנִדַּת טֻמְאָתָהּ לֹא תִקְרַב". כִּי אָתָה רַב דִּימִי אָמַר: מִטָּה אַחַת הֲוָה, בְּמַעֲרָבָא אָמְרִי: סִנָּר מַפְסִיק בֵּינוֹ לְבֵינָהּ.

{rרמז תקצגr}  "עֶרְוַת אָבִיךָ" וְגוֹ' ־ הַבָּא עַל הָאֵם ־חַיָּב מִשּׁוּם אֵם וּמִשּׁוּם אֵשֶׁת אָב. רַבִּי יְהוּדָה אוֹמֵר: אֵינוֹ חַיָּב אֶלָּא מִשּׁוּם אֵם בִּלְבַד. אָמַר רָבָא: קָסָבַר רַבִּי יְהוּדָה "עֶרְוַת אָבִיךָ" ־ זוֹ אֵשֶׁת אָבִיךָ, וּמַיְתֵי לָהּ בִּגְזֵרָה שָׁוָה, וּמַשְׁמַע בֵּין אֵשֶׁת אָבִיו שֶׁהִיא אִמּוֹ בֵּין אֵשֶׁת אָבִיו שֶׁאֵינָהּ אִמּוֹ. אִמּוֹ שֶׁאֵינָהּ אֵשֶׁת אָבִיו מִנַּיִן, תַּלְמוּד לוֹמַר: "עֶרְוַת אָבִיךָ לֹא תְגַלֵּה אִמְּךָ הִיא" ־מִשּׁוּם אִמּוֹ אַתָּה מְחַיְּבוֹ, וְאִי אַתָּה מְחַיְּבוֹ מִשּׁוּם אֵשֶׁת אָב. תַּנְיָא כְּוָתֵהּ דְּרָבָא: "אִישׁ" ־ פְּרָט לְקָטָן, "אֲשֶׁר יִשְׁכַּב אֶת אֵשֶׁת אָבִיו" ־ מַשְׁמַע בֵּין אֵשֶׁת אָבִיו שֶׁהִיא אִמּוֹ בֵּין אֵשֶׁת אָבִיו שֶׁאֵינָהּ אִמּוֹ. אִמּוֹ שֶׁאֵינָהּ אֵשֶׁת אָבִיו מִנַּיִן, תַּלְמוּד לוֹמַר: "עֶרְוַת אָבִיו גִּלָּה" ־מֻפְנֶה לְהָקִישׁ וְלָדוּן הֵימֶנּוּ גְּזֵרָה שָׁוָה. "מוֹת יוּמְתוּ" ־בִּסְקִילָה, אוֹ אֵינוֹ אֶלָּא בְּאַחַת מִכָּל מִיתוֹת הָאֲמוּרוֹת בַּתּוֹרָה, נֶאֱמַר כָּאן: "דְּמֵיהֶם בָּם" וְנֶאֱמַר בְּאוֹב וְיִדְּעוֹנִי: "דְּמֵיהֶם בָּם", מַה לְּהַלָּן בִּסְקִילָה אַף כָּאן בִּסְקִילָה. עֹנֶשׁ שָׁמַעְנוּ, אַזְהָרָה מִנַּיִן, תַּלְמוּד לוֹמַר: "עֶרְוַת אָבִיךָ לֹא תְגַלֵּה". "עֶרְוַת אָבִיךָ" ־ זוֹ אֵשֶׁת אָבִיךָ. אוֹ אֵינוֹ אֶלָּא עֶרְוַת אָבִיךָ מַמָּשׁ, נֶאֱמַר כָּאן: "עֶרְוַת אָבִיךָ לֹא תְגַלֵּה", וְנֶאֱמַר לְהַלָּן: "עֶרְוַת אָבִיו גִּלָּה" ־ מַה לְּהַלָּן בְּאִשּׁוּת הַכָּתוּב מְדַבֵּר אַף כָּאן בְּאִשּׁוּת הַכָּתוּב מְדַבֵּר. וּמַשְׁמַע בֵּין אֵשֶׁת אָבִיו שֶׁהִיא אִמּוֹ בֵּין אֵשֶׁת אָבִיו שֶׁאֵינָהּ אִמּוֹ. אִמּוֹ שֶׁאֵינָהּ אֵשֶׁת אָבִיו מִנַּיִן, תַּלְמוּד לוֹמַר: "עֶרְוַת אָבִיךָ לֹא תְגַלֵּה". אֵין לִי אֶלָּא בְּאַזְהָרָה שֶׁעָשָׂה הַכָּתוּב אִמּוֹ שֶׁאֵינָהּ אֵשֶׁת אָבִיו כְּאִמּוֹ שֶׁהִיא אֵשֶׁת אָבִיו, בְּעֹנֶשׁ מִנַּיִן, נֶאֱמַר כָּאן: "עֶרְוַת אָבִיךְ לֹא תְגַלֵּה" ־וְנֶאֱמַר לְהַלָּן: "עֶרְוַת (דּוֹדוֹ) [אָבִיו] גִּלָּה" ־מַה בְּאַזְהָרָה עָשָׂה הַכָּתוּב אִמּוֹ שֶׁאֵינָהּ אֵשֶׁת אָבִיו כְּאִמּוֹ שֶׁהִיא אֵשֶׁת אָבִיו, אַף בְּעֹנֶשׁ עָשָׂה הַכָּתוּב אִמּוֹ שֶׁאֵינָהּ אֵשֶׁת אָבִיו כְּאִמּוֹ שֶׁהִיא אֵשֶׁת אָבִיו. "אִמְּךָ הִיא" ־מִשּׁוּם אִמּוֹ אַתָּה מְחַיְּבוֹ וְאִי אַתָּה מְחַיְּבוֹ מִשּׁוּם אֵשֶׁת אָבִיו. וְרַבָּנָן, "עֶרְוַת אָבִיךָ" ־אָבִיךָ מַמָּשׁ. הַאי מִ"וְּאֶת זָכָר" נָפְקָא, לְחַיֵּב עָלָיו שְׁתַּיִם, וְכִדְרַב יְהוּדָה: גּוֹי הַבָּא עַל (אִמּוֹ) [אָבִיו] חַיָּב שְׁתַּיִם. אָמַר רָבָא: מִסְתַּבֵּר מִלְּתָא דְּרַב יְהוּדָה בְּיִשְׂרָאֵל וּבְשׁוֹגֵג וּבְקָרְבָּן, וְהַאי דְּקָאָמַר גוֹי לִשָּׁנָא מְעַלְּיָא הוּא. דְּאִי סָלְקָא דַּעְתָּךְ גּוֹי, דִּינוֹ מַאי נִיהוּ קְטָלָא, בִּתְרֵי קִטְלֵי קְטַלְתָּ לֵהּ. תַּנְיָא נַמֵּי הָכִי: הַבָּא עַל (אִמּוֹ) [אָבִיו] חַיָּב שְׁתַּיִם. הַבָּא: עַל אֲחִי אָבִיו חַיָּב שְׁתַּיִם. אִיבָעֵית אֵימָא: דְּלָא כְּר' יְהוּדָה. וְאִיבָעֵית אֵימָא: אֲפִלּוּ תֵּימָא רַבִּי יְהוּדָה, דְּמַיְתֵי לָהּ בְּקַל וָחֹמֶר מֵאֲחִי אָבִיו: וּמָה אֲחִי אָבִיו דְּקֻרְבָא דְּאַבָּא הוּא חַיָּב שְׁתַּיִם, אָבִיו לֹא כָּל שֶׁכֵּן. וְקָא מִפַּלְגִּי בִּפְלֻגְתָּא דְּאַבָּיֵי וְרָבָא, מַר סְבַר עוֹנְשִׁין מִן הַדִּין וּמַר סָבַר אֵין עוֹנְשִׁין מִן הַדִּין. וְרַבָּנָן אַזְהָרָה לְאֵשֶׁת אָבִיו מְנָא לְהוּ, נָפְקָא לְהוּ "מֵעֶרְוַת אֵשֶׁת אָבִיךָ לֹא תְגַלֵה. וְר' יְהוּדָה, הַהוּא מִבָּעֵי לֵהּ לְאַזְהָרָה לְאֵשֶׁת אָבִיו לְאַחַר מִיתָה. וְרַבָּנָן, הֲהוּא מִסֵּיפָא דִּקְרָא נָפְקָא: "עֶרְוַת אָבִיךָ הִיא". וְרַבִּי, הַהוּא מִבָּעֵי לֵהּ מִשּׁוּם אֵשֶׁת אָב אַתָּה מְחַיְּבוֹ וְאִי אַתָּה מְחַיְּבוֹ מִשּׁוּם אֵשֶׁת אִישׁ. וְהָא אֲנַן תְּנָן: "הַבָּא עַל אֵשֶׁת אָב ־חַיָּב מִשּׁוּם אֵשֶׁת אָב וּמִשּׁוּם אֵשֶׁת אִישׁ, בֵּין בְּחַיֵּי הָאָב בֵּין לְאַחַר מִיתַת אָבִיו", וְלָא פָּלִיג רַבִּי יְהוּדָה, אָמַר אַבָּיֵי: פָּלִיג בַּבְּרַיְתָא. וְרַבָּנָן, עֹנֶשׁ דְּאֵשֶׁת אָבִיו לְאַחַר מִיתָה מְנָא לְהוּ, בִּשְׁלָמָא לְר' יְהוּדָה מַיְתֵי לֵהּ בִּגְזֵרָה שָׁוָה, אֶלָּא לְרַבָּנָן מְנָא לְהוֹ, אָמְרִי לָךְ: הַהוּא "עֶרְוַת אָבִיו גִּלָּה" דְּמַפִּיק רַבִּי יְהוּדָה לִגְזֵרָה שָׁוָה, מַפְּקֵי לֵהּ אִינְהוּ לְעֹנֶשׁ דְּאֵשֶׁת אָבִיו לְאַחַר מִיתָה. וְרַבָּנָן, עֹנֶשׁ דְּאִמּוֹ שֶׁאֵינָהּ אֵשֶׁת אָבִיו מְנָא לְהוֹ, אָמַר רַב שֵׁשֶׁת: "אִמְּךָ הִיא" ־ עָשָׂה הַכָּתוּב לְאִמּוֹ שֶׁאֵינָהּ אֵשֶׁת אָבִיו כְּאִמּוֹ שֶׁהִיא אֵשֶׁת אָבִיו. "עֶרְוַת אֵשֶׁת אָחִיךָ לֹא תְגַלֵּה", "יְבָמָהּ יָבֹא עָלֶיהָ" ־בְּדִבּוּר אֶחָד נֶאֶמְרוּ. "זָכוֹר אֶת יוֹם הַשַּׁבָּת לְקַדְּשׁוֹ, "וּבְיוֹם הַשַּׁבָּת" ־בְּדִבּוּר אֶחָד נֶאֶמְרוּ: (כָּתוּב בְּרֶמֶז רצ"ה).

תָּנוּ רַבָּנָן: הַבָּא עַל אֲחוֹתוֹ וְהִיא בַּת אֵשֶׁת אָבִיו, חַיָּב מִשּׁוּם אֲחוֹתוֹ וּמִשּׁוּם בַּת אֵשֶׁת אָבִיו. רַבִּי יוֹסִי בַּר רַבִּי יְהוּדָה אוֹמֵר: אֵינוֹ חַיָּב אֶלָּא מִשּׁוּם אֲחוֹתוֹ בִּלְבַד. מַאי טַעֲמָא דְּרַבָּנָן, מִכְּדִי כְּתִיב: "עֶרְוַת אֲחוֹתְךָ בַת אָבִיךָ אוֹ בַת אִמֶּךָ", "עֶרְוַת בַּת אֵשֶׁת אָבִיךָ מוֹלֶדֶת אָבִיךָ" לָמָּה לִי, לְחַיְּבוֹ מִשּׁוּם אֲחוֹתוֹ וּמִשּׁוּם בַּת אֵשֶׁת אָבִיו. וְר' יוֹסִי בְּר' יְהוּדָה אָמַר: אָמַר קְרָא: "אֲחוֹתְךָ הִיא" מִשּׁוּם אֲחוֹתוֹ אַתָּה מְחַיְּבוֹ וְאִי אַתָּה מְחַיְּבוֹ מִשּׁוּם בַּת אֵשֶׁת אָבִיו. וְרַבָּנָן, מִבָּעֵי לֵהּ לְחַיְּבוֹ עַל אֲחוֹתוֹ שֶׁהִיא בַּת אָבִיו וּבַת אִמּוֹ, לוֹמַר שֶׁאֵין מַזְהִירִין מִן הַדִּין. וְר' יוֹסִי בְּר' יְהוּדָה, הַאי אֵשֶׁת אָבִיךָ מַאי עָבִיד לֵהּ, מִבָּעֵי לֵהּ מִי שֶׁיֵּשׁ לוֹ אִשּׁוּת לְאָבִיךָ, פְּרָט לַאֲחוֹתוֹ מִשִּׁפְחָה וּמִנָּכְרִית.

{rרמז תקצדr}  "עֶרְוַת אֲחוֹתְךָ בַת אָבִיךָ אוֹ בַת אִמֶּךָ מוֹלֶדֶת בַּיִת" ־בֵּין שֶׁאוֹמֵר לְאָבִיךָ קַיֵּם בֵּין שֶׁאוֹמֵר לְאָבִיךָ הוֹצֵא וְכוּ'. וְרַבָּנָן, לְמִעוּט שִׁפְחָה וְנָכְרִית מְנָא לְהוּ, נָפְקָא לְהוּ מֵ"הָאִשָּׁה וִילָדֶיהָ תִּהְיֶה לַאדֹנֶיהָ". וְר' יוֹסִי בְּר' יְהוּדָה, חַד בְּשִׁפְחָה וְחַד בְּנָכְרִית. וּצְרִיכֵי. דְּאִי אַשְׁמְעִינָן שִׁפְחָה מִשּׁוּם דְּאֵין לָהּ יַחַס, אֲבָל נָכְרִית דְּאִית לָהּ יַחַס אֵימָא לֹא. וְאִי אַשְׁמְעִינָן נָכְרִית מִשּׁוּם דְּלָא שַׁיְכָה בְּמִצְוֹת, אֲבָל שִׁפְחָה אֵימָא לֹא. צְרִיכָא. וְרַבָּנָן, אַשְׁכְּחָן שִׁפְחָה, נָכְרִית מְנָא לָן, וְכִי תֵּימָא לֵילַף מִשִּׁפְחָה, מַה לְּשִׁפְחָה שֶׁכֵּן אֵין לָהּ יַחַס. אָמַר קְרָא: "כִּי יָסִיר אֶת בִּנְךָ מֵאַחֲרַי" ־ בִּנְךָ [הַבָּא מִיִּשְׂרְאֵלִית] קָרוּי בִּנְךָ וְאֵין בִּנְךָ הַבָּא מִן הַגּוֹיָה קָרוּי בִּנְךָ אֶלָּא בְּנָהּ. הָא בְּשִׁבְעַת גּוֹיִם כְּתִיב, "יָסִיר" ־לְרַבּוֹת אֶת כָּל הַמְסִירוֹת. וּמַאן תַּנָּא דְּפָלִיג עֲלֵהּ דְּר' יוֹסִי בְּר' יְהוּדָה, רַבִּי שִׁמְעוֹן דְּדָרִישׁ טַעְמָא דִּקְרָאֵי. "עֶרְוַת בַּת בִּנְךָ" ־רָבָא רָמֵי: כְּתִיב: "עֶרְוַת בַּת בִּנְךָ אוֹ בַת בִּתְּךָ לֹא תְגַלֶּה עֶרְוָתָן" ־ הָא בַּת בְּנָהּ דִּידָהּ וְאֶת בַּת בִּתָּהּ דִּידָהּ גַּלֵּי, וּכְתִיב: "עֶרְוַת אִשָּׁה וּבִתָּהּ לֹא תְגַלֵּה אֶת בַּת בְּנָהּ וְאֶת בַּת בִּתָּהּ", הָא כֵּיצַד, כָּאן בְּנִשּׂוּאִין כָּאן בְּאֹנֶס. וְאֵימָא פְּרָט לְחַיָּבֵי לָאוִין, חַיָּבֵי לָאוִין תָּפְסֵי בָּהּ קִדּוּשִׁין, דִּכְתִיב: "כִּי תִהְיֶיןָ לְאִישׁ שְׁתֵּי נָשִׁים" וְגוֹ', "אֲהוּבָה" ־אֲהוּבָה בְּנִשּׂוּאֶיהָ, "שְׂנוּאָה" ־שְׂנוּאָה בְּנִשּׂוּאֶיהָ, וְאָמַר רַחֲמָנָא "כִּי תִהְיֶין". תָּנוּ רַבָּנָן: אָנַס אִשָּׁה ־מֻתָּר לִשָּׂא בִּתָּהּ, נָשָׂא אִשָּׁה ־אָסוּר לִשָּׂא בִּתָּהּ. מְנָּא הָנֵי מִלֵּי, דְּתָנוּ רַבָּנָן: בְּכֻלָּן נֶאֱמַר בָּהֶן שְׁכִיבָה, וְכָאן נֶאֱמַר בּוֹ קִיחָה, לוֹמַר לְךָ דֶּרֶךְ לִקּוּחִין אָסְרָה תּוֹרָה. אָמַר לֵהּ רַב פַּפָּא לְאַבָּיֵי אֶלָּא מֵעַתָּה גַּבֵּי אֲחוֹתוֹ דִּכְתִיב: "וְאִישׁ אֲשֶׁר יִקַּח אֶת אֲחֹתוֹ", דֶּרֶךְ קִיחָה הוּא דְּאָסוּר, דֶּרֶךְ שְׁכִיבָה שָׁרִי, אֲמַר לֵהּ לְקוּחִין יֵשׁ בַּתּוֹרָה סְתָם, הָרְאוּיִין לִשְׁכִיבָה ־לִשְׁכִיבָה, הָרְאוּיִין לְקִיחָה ־ לְקִיחָה. רָבָא אָמַר: אָנַס אִשָּׁה מֻתָּר לִשָּׂא בִּתָּהּ, מֵהָכָא, דִּכְתִיב: "עֶרְוַת בַּת בִּנְךָ אוֹ בַת בִּתְּךָ לֹא תְגַלֶּה עֶרְוָתָן" ־ הָא בַּת בְּנָהּ דִּידָהּ גַּלֵּי, וּכְתִיב: "עֶרְוַת אִשָּׁה וּבִתָּהּ לֹא תְגַלֵּה" וְגוֹ', הָא כֵּיצַד, כָּאן בְּאוֹנְסִין כָּאן בְּנִשּׂוּאִין. וְאִפּוּךְ אֲנָא, עֲרָיוֹת "שְׁאֵר" כְּתִיב בְּהוּ, בְּנִשּׂוּאִין אִכָּא שְׁאֵר, בְּאוֹנְסִין לֵכָּא. "עֶרְוַת כַּלָּתְךָ" וְגוֹ' ־ הַבָּא עַל כַּלָּתוֹ ־ חַיָּב מִשּׁוּם כַּלָּתוֹ וּמִשּׁוּם אֵשֶׁת אִישׁ, בֵּין בְּחַיֵּי בְּנוֹ בֵּין לְאַחַר מִיתַת בְּנוֹ, בֵּין מִן הָאֵרוּסִין בֵּין מִן הַנִּשּׂוּאִין. וְלִחַיֵּב נַמֵּי מִשּׁוּם אֵשֶׁת בְּנוֹ, אָמַר אַבָּיֵי: פָּתַח הַכָּתוּב בְּכַלָּתוֹ וְסִיֵּם בְּאֵשֶׁת בְּנוֹ, לוֹמַר לְךָ: זוֹ הִיא כַּלָּתוֹ וְזוֹ הִיא אֵשֶׁת בְּנוֹ. "עֶרְוַת אֵשֶׁת אָחִיךָ" וְגוֹ' ־ תַּנְיָא: "אֵשֶׁת אָחִיךָ לֹא תְגַלֵּה" ־בֵּין מִן הָאָב בֵּין מִן הָאֵם. אוֹ אֵינוֹ אֶלָּא מִן הָאָב וְלֹא מִן הָאֵם, וְדִין הוּא: חִיֵּב כָּאן וְחִיֵּב בַּאֲחוֹתוֹ, מָה אֲחוֹתוֹ בֵּין מִן הָאָב בֵּין מִן הָאֵם אַף כָּאן בֵּין מִן הָאֵם. אוֹ כַּלֵּךְ לְדֶרֶךְ זוֹ: חִיֵּב כָּאן וְחִיֵּב בְּדוֹדָתוֹ, מַה דּוֹדָתוֹ מִן הָאָב וְלֹא מִן הָאֵם אַף כָּאן מִן הָאָב וְלֹא מִן הָאֵם. נִרְאֶה לְמִי דּוֹמֶה: דָּנִין קְרוֹבֵי עַצְמוֹ מִקְּרוֹבֵי עַצְמוֹ, וְאַל תּוֹכִיחַ דּוֹדָתוֹ שֶׁקְּרוֹבֵי הָאָב. אוֹ כַּלֵּךְ לְדֶרֶךְ זוֹ: דָּנִין דָּבָר שֶׁעַל יְדֵי קִדּוּשִׁין מִדָּבָר שֶׁעַל יְדֵי קִדּוּשִׁין, וְאַל תּוֹכִיחַ אֲחוֹתוֹ שֶׁאִסּוּר הַבָּא מֵאֵלָיו. תַּלְמוּד לוֹמַר: "עֶרְוַת (אָחִיו גִּלָּה) [אָחִיךָ הִוא"] ־בֵּין מִן הָאָב בֵּין מִן הָאֵם. וְאֵימָא אִידִי וְאִידִי בְּאֵשֶׁת אָח מִן הָאָב, חֲדָא דְּיֵשׁ לָהּ בָּנִים בְּחַיֵּי בַּעֲלָהּ וַחֲדָא דְּאֵין לָהּ בָּנִים בְּחַיֵּי בַּעֲלָהּ, אֵין לָהּ בָּנִים בְּחַיֵּי בַּעֲלָהּ מִדְּרַב הוּנָא נַפְקָא. וְאֵימָא אִידִי וְאִידִי בְּאֵשֶׁת אָח מִן הָאָב, חֲדָא דְּיֵשׁ לָהּ בָּנִים בְּחַיֵּי בַּעֲלָהּ וַחֲדָא דְּיֵשׁ לָהּ בָּנִים לְאַחַר מִיתַת בַּעֲלָהּ, יֵשׁ לָהּ בָּנִים לְאַחַר מִיתַת בַּעֲלָהּ לָא צְרִיכָא קְרָא, מִדְּאָמַר רַחֲמָנָא שֶׁאֵין לָהּ בָּנִים שָׁרְיָא הָא יֵשׁ לָהּ בָּנִים אֲסִירָא. [וְדִלְמָא אֵין לָהּ בָּנִים אֲסוּרָה לְעָלְמָא וְשַׁרְיָא לְיָבָם, יֵשׁ לָהּ בָּנִים שַׁרְיָא לְעָלְמָא וְשַׁרְיָא לְיָבָם], אִי נַמֵּי אֵין לָהּ בָּנִים מִצְוָה, יֵשׁ לָהּ בָּנִים רְשׁוּת, אִי נַמֵּי אֵין לָהּ בָּנִים אִין, יֵשׁ לָהּ בָּנִים לָא, לָאו הַבָּא מִכְּלַל עֲשֵׂה עֲשֵׂה. כְּתִיב קְרָא אַחֲרִינָא: "עֶרְוַת אָחִיו גִּלָּה". וְאֵימָא אֵשֶׁת אָח מִן הָאֵם כְּאֵשֶׁת אָח מִן הָאָב וּלְאַחַר מִיתַת בַּעֲלָהּ שַׁרְיָא, אָמַר קְרָא: "הִיא" ־בַּהֲוָיָתָהּ תְּהֵא.

תָּנוּ רַבָּנָן: "וְאִשָּׁה אֶל אֲחֹתָהּ לֹא תִקָּח לִצְרֹר לְגַלּוֹת עֶרְוָתָהּ עָלֶיהָ בְּחַיֶּיהָ" ־ "עָלֶיהָ" מַה תַּלְמוּד לוֹמַר, לְפִי שֶׁנֶּאֱמַר: "יְבָמָהּ יָבֹא עָלֶיהָ" שׁוֹמֵעַ אֲנִי אֲפִלּוּ בְּאַחַת מִכָּל הָעֲרָיוֹת הָאֲמוּרוֹת בַּתּוֹרָה הַכָּתוּב מְדַבֵּר, נֶאֱמַר כָּאן "עָלֶיהָ" וְנֶאֱמַר לְהַלָּן "עָלֶיהָ", מַה לְּהַלָּן מְקוֹם מִצְוָה אַף כָּאן מְקוֹם מִצְוָה, וְאָמַר רַחֲמָנָא: "לֹא תִקָּח". אֵין לִי אֶלָּא הִיא, צָרָתָהּ מִנַּיִן, תַּלְמוּד לוֹמַר: "לִצְרֹר". אֵין לִי אֶלָּא צָרָתָהּ, צָרַת צָרָתָהּ מִנַּיִן, תַּלְמוּד לוֹמַר: "לִצְרֹר" ־הַתּוֹרָה רִבְּתָה צָרוֹת הַרְבֵּה. רַב אַשִּׁי אָמַר: צָרַת צָרָתָהּ לָא צְרִיכָא קְרָא, סְבָרָא הִיא, צָרָה מַאי טַעְמָא אֲסִירָא, בִּמְקוֹם עֶרְוָה קַיְמָא, צָרַת צָרָתָהּ נַמֵּי בִּמְקוֹם עֶרְוָה קַיְמָא. וְאֵין לִי אֶלָּא אֲחוֹת אִשָּׁה, שְׁאָר עֲרָיוֹת מִנַּיִן, אָמַרְתָּ: מָה אֲחוֹת אִשָּׁה מְיֻחֶדֶת שֶׁהִיא עֶרְוָה וְחַיָּבִין עַל זְדוֹנָהּ כָּרֵת וְעַל שִׁגְגָּתָהּ חַטָּאת וַאֲסוּרָה לְיָבָם, אַף כָּל שֶׁהִיא עֶרְוָה וְחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת (וַ)אֲסוּרָה לְיָבָם. וְאֵין לִי אֶלָּא הֵן, צָרוֹתֵיהֶן מִנַּיִן, אָמַרְתָּ: אֲחוֹת אִשָּׁה מְיֻחֶדֶת שֶׁהִיא עֶרְוָה וְחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת וַאֲסוּרָה לְיָבָם צָרוֹתֶיהָ אֲסוּרוֹת, אַף כָּל שֶׁהִיא עֶרְוָה וְחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת וַאֲסוּרָה לְיָבָם צָרָתָהּ אֲסוּרָה. מִכָּאן אָמְרוּ: חֲמֵשׁ עֶשְׂרֵה נָשִׁים פּוֹטְרוֹת צָרוֹתֵיהֶן וְצָרוֹת צָרוֹתֵיהֶן מִן הַחֲלִיצָה וּמִן הַיִּבּוּם עַד סוֹף הָעוֹלָם. יָכוֹל שֶׁאֲנִי מַרְבֶּה שֵׁשׁ עֲרָיוֹת חֲמוּרוֹת מֵאֵלּוּ, שֶׁיְּהוּ צָרוֹתֵיהֶן אֲסוּרוֹת. אָמַרְתָּ: מָה אֲחוֹת אִשָּׁה מְיֻחֶדֶת שֶׁהִיא עֶרְוָה וְחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת וְאֶפְשָׁר לִנָּשֵׂא לְאַחִין וַאֲסוּרָה לְיָבָם צָרָתָהּ אֲסוּרָה, אַף כָּל שֶׁהִיא עֶרְוָה וְחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת וְאֶפְשָׁר לִנָּשֵׂא לְאַחִין וַאֲסוּרָה לְיָבָם צָרָתָהּ אֲסוּרָה. יָצְאוּ שֵׁשׁ עֲרָיוֹת חֲמוּרוֹת מֵאֵלּוּ הוֹאִיל וְאִי אֶפְשָׁר לִנָּשֵׂא לְאַחִין צָרוֹתֵיהֶן מֻתָּרוֹת, שֶׁאֵין צָרָה אֶלָּא מֵאָח. אַזְהָרָה שָׁמַעְנוּ, עֹנֶשׁ מִנַּיִן, אָמַר קְרָא: "כִּי כָּל אֲשֶׁר יַעֲשֶׂה מִכֹּל הַתּוֹעֵבֹת הָאֵלֶּה וְנִכְרְתוּ הַנְּפָשׁוֹת הָעֹשֹׂת מִקֶּרֶב עַמָּם". טַעֲמָא דְּכָתַב רַחֲמָנָא "עָלֶיהָ", הָא לָאו הָכִי הֲוָה אָמֵינָא אֲחוֹת אִשָּׁה מִיַּבֶּמֶת, מַאי טַעֲמָא, אָתֵי עֲשֵׂה וְדָחִי לֹא תַּעֲשֶׂה, דִּכְתִיב: "לֹא תִלְבַּשׁ שַׁעַטְנֵז, גְּדִלִים תַּעֲשֶׂה לָּךְ". וְאֵימָא הָנֵי מִלֵּי לֹא תַּעֲשֶׂה גְּרֵידָא, לֹא תַּעֲשֶׂה שֶׁיֵּשׁ בּוֹ כָּרֵת מִי דְּחִי, אַטּוּ עֲשֵׂה דָּחִי אֶת לֹא תַּעֲשֶׂה לָאו לֹא תַּעֲשֶׂה חָמוּר מִנֵּהּ, מַה לִּי חֻמְרָא זוּטָא מַה לִּי חֻמְרָא רַבָּה. רָבָא אָמַר: עֶרְוָה לָא צְרִיכָא קְרָא, דְּאֵין עֲשֵׂה דּוֹחֶה לֹא תַּעֲשֶׂה שֶׁיֵּשׁ בָּהּ כָּרֵת. וְכִי אִיצְטְרִיךְ קְרָא, לְמֵיסַר צָרָה. וּמַאי שְׁנָא עֶרְוָה דְּאֵין עֲשֵׂה דּוֹחֶה לֹא תַּעֲשֶׂה שֶׁיֵּשׁ בּוֹ כָּרֵת, צָרָה נַמֵּי לֹא תִּבָּעֵי קְרָא, דְּאֵין עֲשֵׂה דּוֹחֶה לֹא תַּעֲשֶׂה שֶׁיֵּשׁ בּוֹ כָּרֵת, אֶלָּא צָרָה נַמֵּי לָא בָּעֵי קְרָא, וְכִי אִיצְטְרִיךְ קְרָא לְמִישְׁרֵי צָרָה שֶׁלֹּא בִּמְקוֹם מִצְוָה. מַאי טַעֲמָא, אָמַר קְרָא: "עָלֶיהָ" ־ בִּמְקוֹם "עָלֶיהָ" הוּא דַּאֲסִירָא צָרָה, שֶׁלֹא בִּמְקוֹם "עָלֶיהָ" שָׁרְיָא. וְאֵימָא הִיא גּוּפָה שֶׁלֹּא בִּמְקוֹם מִצְוָה תִּשְׁתְּרֵי. אָמַר לֵהּ: עָלֶיךָ אָמַר קְרָא: "בְּחַיֶּיהָ" ־כָּל שֶׁבְּחַיֶּיהָ. וְהַאי "בְּחַיֶּיהָ" מִבָּעֵי לֵהּ לְמִעוּטֵי לְאַחַר מִיתָה, דְּאִי מֵ"אִשָּׁה אֶל אֲחֹתָהּ" הֲוָה אֲמֵינָא נִתְגָּרְשָׁה שַׁרְיָא, כְּתַב רַחֲמָנָא "בְּחַיֶּיהָ" ־ כָּל שֶׁבְּחַיֶּיהָ, אַף עַל גַּב דְּנִתְגָּרְשָׁה, לֹא. אֶלָּא תְּרֵי קְרָאֵי כְּתִיבֵי: "וְאִשָּׁה אֶל אֲחֹתָהּ לֹא תִקָּח לִצְרֹר", וּכְתִיב: "לְגַלּוֹת עֶרְוָתָהּ עָלֶיהָ בְּחַיֶּיהָ" ־(דְּחֻמְרָא) [דַּחֲדָא] מַשְׁמַע, הָא כֵּיצַד, בִּמְקוֹם מִצְוָה שְׁתֵּיהֶן אֲסוּרוֹת, שֶׁלֹּא בִּמְקוֹם מִצְוָה הִיא אֲסוּרָה צָרָתָהּ מֻתֶּרֶת. אִפּוּךְ כו'. אֲמַר לֵהּ רַב כַּהֲנָא לְרַב אַשִּׁי: מִמַּאי דְּהַאי "עָלֶיהָ" לְאִסּוּרָא דִּילְמָא לְהֶתֵּרָא, וְהָכֵי קָאָמַר: "וְאִשָּׁה אֶל אֲחֹתָהּ לֹא תִקָּח לְגַלּוֹת עֶרְוָתָהּ" ־שֶׁלֹּא בִּמְקוֹם "עָלֶיהָ", אֲבָל בִּמְקוֹם "עָלֶיהָ" שְׁתֵּיהֶן מֻתָּרוֹת, אִם כֵּן "לְגַלּוֹת עֶרְוָתָהּ" דַּחֲדָא, מִי מַשְׁכַּחַת לָהּ, אִי בִּמְקוֹם מִצְוָה ־שְׁתֵּיהֶן מֻתָּרוֹת, אִי שֶׁלֹּא בִּמְקוֹם מִצְוָה ־שְׁתֵּיהֶן אֲסוּרוֹת. וְאִיבָעֵית אֵימָא: אָתְיָא מֵהֶקֵּשָׁא דְּרַבִּי יוֹנָה, דְּאָמַר קְרָא: "כִּי כָּל אֲשֶׁר יַעֲשֶׂה מִכֹּל הַתּוֹעֵבוֹת וְנִכְרְתוּ" ־הֻקְשׁוּ כָּל הָעֲרָיוֹת כֻּלָּן לְאֵשֶׁת אָח, מָה אֵשֶׁת אָח שָׁרְיָא אַף כָּל הָעֲרָיוֹת כֻּלָּן שָׁרְיָן, אָמַר רַחֲמָנָא "עָלֶיהָ".

{rרמז תקצהr}  רַבִּי אוֹמֵר: "וְלָקַח וְלָקְחָה", "וְיִבֵּם, וְיִבְּמָהּ" ־לֶאֱסֹר צָרוֹת וַעֲרָיוֹת. מִידִי צָרָה כְּתִיבָא הָכָא, וְעוֹד צָרָה מִ"לִּצְרֹר" נָפְקָא, "לִצְרֹר" מַפִּיק לֵהּ לִדְר' שִׁמְעוֹן. צָרָה הֵיכָא כְּתִיבָא, הָכִי קָאָמַר: אִם כֵּן לִכְתֹּב "וְלָקַח", מַאי "וְלָקְחָה", כָּל הֵיכָא דְּאִכָּא תְּרֵי לִקּוּחִין דְּאִי בָּעֵי הַאי נְסִיב וְאִי בָּעֵי הַאי נְסִיב ־שַׁרְיָא, וְאִי לָא ־ תַּרְוַיְהוּ אֲסוּרִין. "וְיִבֵּם וְיִבְּמָהּ" ־בִּמְקוֹם יִבּוּם הוּא דַּאֲסִירָא צָרָה, שֶׁלֹּא בִּמְקוֹם יִבּוּם שַׁרְיָא צָרָה. וְרַבָּנָן, הַאי "וְלָקְחָה" מִבָּעֵי לֵהּ לְכִדְרַבִּי יוֹסִי בַּר חֲנִינָא: מְלַמֵּד שֶׁמְּגָרְשָׁהּ בְּגֵט וּמַחֲזִירָהּ, "וְיִבְּמָהּ" ־ בְּעַל כָּרְחָהּ. וְרַבִּי, הַאי "עָלֶיהָ" מַאי עָבִיד לֵהּ, מִבָּעֵי לֵהּ לְכִדְתַנְיָא: אֵין חַיָּבִין אֶלָּא עַל דָּבָר שֶׁחַיָּבִין עַל זְדוֹנוֹ כָּרֵת וְשִׁגְגָּתוֹ חַטָּאת, דִּכְתִיב: "וְנוֹדְעָה הַחַטָּאת אֲשֶׁר חָטָא עָלֶיהָ". רַבִּי אוֹמֵר: נֶאֱמַר כָּאן "עָלֶיהָ" וְנֶאֱמַר לְהַלָּן "עָלֶיהָ" ־מַה לְּהַלָּן דָּבָר שֶׁחַיָּבִין עַל זְדוֹנוֹ כָּרֵת וְעַל שִׁגְגָּתוֹ חַטָּאת, אַף כָּאן. וְרַבָּנָן, הַאי סְבָרָא מְנָא לְהוּ, נָפְקָא לְהוּ כִּדְמַקְרִי לֵהּ רַבִּי יְהוֹשֻׁעַ בֶּן לֵוִי לִבְרֵהּ: "תּוֹרָה אַחַת יִהְיֶה לָכֶם לָעֹשֶׂה בִּשְׁגָגָה, וְהַנֶּפֶשׁ אֲשֶׁר תַּעֲשֶׂה בְּיָד רָמָה" ־הֻקְשָׁה כָּל הַתּוֹרָה כֻּלָּהּ לַעֲבוֹדָה זָרָה, מָה עֲבוֹדָה זָרָה דָּבָר שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת אַף כָּל שֶׁחַיָּבִין עַל זְדוֹנוֹ כָּרֵת וְשִׁגְגָּתוֹ חַטָּאת. שְׁלשָׁה אַחִין, שְׁנַיִם מֵהֶן נְשׂוּאִין שְׁתֵּי אֲחָיוֹת, אוֹ אִשָּׁה וּבִתָּהּ, הֲרֵי אֵלּוּ חוֹלְצוֹת וְלֹא מִתְיַבְּמוֹת. וְר' שִׁמְעוֹן פּוֹטֵר בִּשְׁתֵּיהֶן מִן הַחֲלִיצָה וּמִן הַיִּבּוּם. שֶׁנֶּאֱמַר: "וְאִשָּׁה אֶל אֲחֹתָהּ לֹא תִקָּח לִצְרֹר" ־בְּשָׁעָה שֶׁנַּעֲשׂוֹת צָרוֹת זוֹ לָזוֹ, לֹא יְהֵא לְךָ לִקּוּחִין אֲפִלּוּ בְּאַחַת מֵהֶן.

{rרמז תקצוr}  "וְאֶל אִשָּׁה בְּנִדַּת טֻמְאָתָהּ לֹא תִקְרַב" ־(כָּתוּב לְעֵיל). אֲחוֹתוֹ דִּכְתִיב בָּהּ כָּרֵת לָמָּה לִי, לְכִדְרַבִּי יוֹחָנָן: שֶׁאִם עֲשָׂאָן כֻּלָּן בְּהֶעְלֵם אֶחָד חַיָּב עַל כָּל אַחַת וְאַחַת. וּלְר' יִצְחָק דְּאָמַר כָּל חַיָּבֵי כְּרֵיתוֹת בַּכְּלָל הָיוּ, וְלָמָּה יָצְאָה כָּרֵת בַּאֲחוֹתוֹ, לוֹמַר לְךָ: לְכָרֵת נִתַּן, וְלֹא לְמַלְקוֹת. לְחַלֵּק מְנָא לָן, נָפְקָא לֵהּ מִ"וְּאֶל אִשָּׁה בְּנִדַּת טֻמְאָתָהּ" ־לְחַיֵּב עַל כָּל אִשָּׁה וְאִשָּׁה. שִׁשָּׁה וּשְׁלשִׁים כְּרֵיתוֹת. מִנְיָנָא לָמָּה לִי, אָמַר רַבִּי יוֹחָנָן: שֶׁאִם עֲשָׂאָן כֻּלָּם בְּהֶעְלֵם אֶחָד חַיָּב עַל כָּל אַחַת וְאַחַת. בִּשְׁלָמָא פָּטוּר לְגַמְרֵי לֹא מָצִית אָמַרְתָּ, דִּכְתִיב: "כִּי כָּל אֲשֶׁר יַעֲשֶׂה מִכֹּל הַתּוֹעֵבֹת" וְגוֹ', אֶלָּא אֵימָא עֲבַד חֲדָא מִחַיֵּב חֲדָא, עֲבַד כֻּלְּהוּ בְּהֶעְלֵם אֶחָד לֹא נִתְחַיֵּב אֶלָּא חֲדָא. נָפְקָא לְהוּ מִן "וְאֶל אִשָּׁה בְּנִדַּת טֻמְאָתָהּ" וְגוֹ' לְחַלֵּק עַל כָּל אִשָּׁה וְאִשָּׁה. אֶלָּא כָּרֵת בַּאֲחוֹתוֹ לְמַאי אָתָא, לְחַיֵּב עַל אֲחוֹתוֹ שֶׁהִיא אֲחוֹת אָבִיו וְשֶׁהִיא אֲחוֹת אִמּוֹ. וּלְר' יִצְחָק דְּאָמַר חַיָּבֵי כְּרֵתוֹת בַּכְּלָל הָיוּ, וְלָמָּה יָצָאת כָּרֵת בַּאֲחוֹתוֹ, לְדוּנוֹ בְּכָרֵת וְלֹא בְּמַלְקוֹת. הָא מִלְּתָא מְנָא לֵהּ, נָפְקָא לֵהּ מֵאֲחוֹתוֹ דְּסֵיפָא דִּקְרָא, דִּכְתִיב: "עֶרְוַת אֲחוֹתוֹ גִּלָּה". וְרַבָּנָן, אֲחוֹתוֹ דְּסֵיפָא דִּקְרָא מַאי עָבְדֵי לֵהּ, מִבָּעֵי לֵהּ לְחַיֵּב עַל אֲחוֹתוֹ בַּת אָבִיו וּבַת אִמּוֹ, לוֹמַר: שֶׁאֵין עוֹנְשִׁין מִן הַדִּין. וְר' יִצְחָק קָסָבַר עוֹנְשִׁין מִן הַדִּין. וְאִיבָעֵית אֵימָא: יָלִיף עֹנֶשׁ מִן אַזְהָרָה.

{rרמז תקצזr}  "וּמִזַּרְעֲךָ לֹא תִתֵּן לְהַעֲבִיר לַמֹּלֶךְ" ־תַּנְיָא: רַבִּי חֲנַנְיָא בֶּן אַנְטִיגְנוֹס אוֹמֵר: מִפְּנֵי מַה תָּפְסָה תּוֹרָה לְשׁוֹן "מֹלֶךְ" ־כָּל שֶׁהִמְלִיכוּ עֲלֵיהֶם, אֲפִלּוּ צְרוֹר אֲפִלּוּ קֵיסָם. אָמַר רַבִּי יַנַּאי: אֵינוֹ חַיָּב עַד שֶׁיִּמְסְרֶנּוּ לַכֹּהֲנִים, שֶׁנֶּאֱמַר: "וּמִזַּרְעֲךָ לֹא תִתֵּן לְהַעֲבִיר". תַּנְיָא נַמֵּי הָכִי: "וּמִזַּרְעֲךָ לֹא תִתֵּן לְהַעֲבִיר" ־ יָכוֹל הֶעֱבִיר וְלֹא מָסַר יְהֵא חַיָּב, תַּלְמוּד לוֹמַר "לֹא תִתֵּן". מָסַר וְלֹא הֶעֱבִיר יְהֵא חַיָּב, תַּלְמוּד לוֹמַר: "לְהַעֲבִיר". מָסַר וְהֶעֱבִיר וְלֹא לַמֹּלֶךְ וְכוּ', מָסַר וְהֶעֱבִיר לַמֹּלֶךְ וְלֹא בָּאֵשׁ, יְהֵא חַיָּב, נֶאֱמַר כָּאן "לְהַעֲבִיר בָּאֵשׁ" וְכוּ', וּמַה כָּאן מֹלֶךְ אַף לְהַלָּן מֹלֶךְ. אָמַר רַב אַחָא בְּרֵהּ דְּרָבָא: הֶעֱבִיר כָּל זַרְעוֹ לַמֹּלֶךְ ־פָּטוּר, שֶׁנֶּאֱמַר: "מִזַּרְעֲךָ" ־וְלֹא כָּל זַרְעֲךָ. בָּעֵי רַב אַשִּׁי הֶעֱבִירוֹ סוּמָא ־ מַהוּ, יָשֵׁן ־מַהוּ. בֶּן בְּנוֹ, בֶּן בִּתּוֹ ־מַהוּ. פְּשׁוֹט מִיהָא חֲדָא, דְּתַנְיָא: "כִּי מִזַּרְעוֹ" מַה תַּלְמוּד לוֹמַר, לְפִי שֶׁנֶּאֱמַר "לֹא יִמָּצֵא בְךָ מַעֲבִיר בְּנוֹ וּבִתּוֹ" אֵין לִי אֶלָּא בְּנוֹ וּבִתּוֹ, בֶּן בְּנוֹ, בֶּן בִּתּוֹ ־ מִנַּיִן, תַּלְמוּד לוֹמַר: "בְּתִתּוֹ מִזַּרְעוֹ". תַּנָּא פָּתַח בְּ"כִי מִזַּרְעוֹ" וּסְלִיק "בְּתִתּוֹ מִזַּרְעוֹ", דְּרָשָׁא אַחֲרִינָא הוּא, "זַרְעוֹ" אֵין לִי אֶלָּא זֶרַע כָּשֵׁר, זֶרַע פָּסוּל מִנַּיִן, תַּלְמוּד לוֹמַר: "בְּתִתּוֹ מִזַּרְעוֹ". אָמַר רַב יְהוּדָה: אֵינוֹ חַיָּב עַד שֶׁיַּעֲבִירֶנּוּ דֶּרֶךְ הַעֲבָרָה. הֵיכִי דָּמִי, אָמַר אַבָּיֵי: שִׁרְגָּא דְּלִבְנִי בְּמִצְעֵי וְנוּרָא מֵהַאי גִּיסָא וְנוּרָא מֵהַאי גִיסָא. רָבָא אָמַר: מְשַׁוַּרְתָּא דְּפוּרַיָּא. תַּנְיָא כְּוָתֵהּ דְּרָבָא: אֵינוֹ חַיָּב עַד שֶׁיַּעֲבִירֶנּוּ דֶּרֶךְ הַעֲבָרָה. הֶעֱבִירוֹ בָּרֶגֶל ־פָּטוּר. וְאֵינוֹ חַיָּב אֶלָּא עַל יוֹצְאֵי יְרֵכוֹ. הָא כֵּיצַד, בְּנוֹ וּבִתּוֹ חַיָּב, וְאִמּוֹ אָחִיו וַאֲחוֹתוֹ פָּטוּר. הֶעֱבִיר עַצְמוֹ ־פָּטוּר. רַבִּי אֶלְעָזָר בְּר' שִׁמְעוֹן מְחַיֵּב. דְּאָמַר קְרָא "לֹא יִמָּצֵא בְךָ" ־ בְּעַצְמְךָ. וְרַבָּנָן לָא דָּרְשִׁי בְּךָ, וְהָתְנָן: "אֲבֵדָתוֹ וַאֲבֵדַת אָבִיו שֶׁלּוֹ קוֹדֶמֶת", וְאָמַר רַב יְהוּדָה אָמַר רַב: "אֶפֶס כִּי לֹא יִהְיֶה בְּךָ אֶבְיוֹן" ־שֶׁלְּךָ קוֹדֶמֶת לְשֶׁל כָּל אָדָם, הָתָם "מֵאֶפֶס".

{rרמז תקצחr}  "וְאֶת זָכָר לֹא תִשְׁכַּב" ־ תָּנוּ רַבָּנָן: "אִישׁ" ־ פְּרָט לְקָטָן. "אֲשֶׁר יִשְׁכַּב אֶת זָכָר" ־ בֵּין גָּדוֹל בֵּין קָטָן וְכוּ'. אָמַר רַבִּי יִשְׁמָעֵאל: הֲרֵי זֶה בָּא לְלַמֵּד וְנִמְצָא לָמֵד. "מוֹת יוּמָתוּ" ־ בִּסְקִילָה. אוֹ אֵינוֹ אֶלָּא בְּאַחַת מִכָּל מִיתוֹת הָאֲמוּרוֹת בַּתּוֹרָה, נֶאֱמַר כָּאן "דְּמֵיהֶם בָּם" וְנֶאֱמַר בְּאוֹב וְיִדְּעוֹנִי "דְּמֵיהֶם בָּם", מַה לְּהַלָּן בִּסְקִילָה אַף כָּאן בִּסְקִילָה. עֹנֶשׁ שָׁמַעְנוּ, אַזְהָרָה מִנַּיִן, תַּלְמוּד לוֹמַר: "וְאֶת זָכָר לֹא תִשְׁכַּב". לָמַדְנוּ אַזְהָרָה לְשׁוֹכֵב, אַזְהָרָה לְנִשְׁכָּב מִנַּיִן, תַּלְמוּד לוֹמַר: "וְלֹא יִהְיֶה קָדֵשׁ", וְאוֹמֵר: "וְגַם קָדֵשׁ הָיָה בָאָרֶץ", דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר: אֵינוֹ צָרִיךְ, הֲרֵי הוּא אוֹמֵר: "וְאֶת זָכָר לֹא תִשְׁכַּב" ־קְרִי בֵּהּ: לֹא תִשָׁכֵב.

{rרמז תקצטr}  "וּבְכָל בְּהֵמָה לֹא תִּתֵּן שְׁכָבְתְּךָ" ־ תָּנוּ רַבָּנָן: "אִישׁ" ־ פְּרָט לְקָטָן. "אֲשֶׁר יִתֵּן שְׁכָבְתּוֹ בִּבְהֵמָה" ־בֵּין גְּדוֹלָה בֵּין קְטַנָּה. "מוֹת יוּמָת" ־בִּסְקִילָה. אוֹ אֵינוֹ אֶלָּא בְּאַחַת מִכָּל מִיתוֹת הָאֲמוּרוֹת בַּתּוֹרָה, נֶאֱמַר כָּאן: "תַּהֲרֹגוּ", וְנֶאֱמַר לְהַלָּן: "כִּי הָרוֹג תַּהַרְגֶנּוּ" ־מַה לְּהַלָּן סְקִילָה אַף כָּאן סְקִילָה. לָמַדְנוּ עֹנֶשׁ לְשׁוֹכֵב, לְנִשְׁכָּב מִנַּיִן. תַּלְמוּד לוֹמַר: "כָּל שׁוֹכֵב עִם בְּהֵמָה מוֹת יוּמָת" ־ אִם אֵינוֹ עִנְיָן לְשׁוֹכֵב, תְּנֵהוּ עִנְיָן לְנִשְׁכָּב. וְלָמַדְנוּ עֹנֶשׁ בֵּין לְשׁוֹכֵב בֵּין לְנִשְׁכָּב, אַזְהָרָה מִנַּיִן, תַּלְמוּד לוֹמַר: "וּבְכָל בְּהֵמָה לֹא תִתֵּן שְׁכָבְתְּךָ". לָמַדְנוּ אַזְהָרָה לְשׁוֹכֵב, אַזְהָרָה לְנִשְׁכָּב מִנַּיִן, תַּלְמוּד לוֹמַר: וְלֹא יִהְיֶה קָדֵשׁ, וְאוֹמֵר: "וְגַם קָדֵשׁ הָיָה בָאָרֶץ", דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר: אֵין צָרִיךְ, הֲרֵי הוּא אוֹמֵר: "לֹא תִתֵּן שְׁכָבְתְּךָ" ־ לֹא תִתֵּן שְׁכִיבָתְךָ. וְר' יִשְׁמָעֵאל, אַזְהָרָה לְנִשְׁכָּב לִבְהֵמָה מְנָא לֵהּ, נָפְקָא לֵיהּ מִ"כָּל שׁוֹכֵב עִם בְּהֵמָה" ־ אִם אֵינוֹ עִנְיָן לַשּׁוֹכֵב תְּנֵהוּ עִנְיָן לַנִּשְׁכָּב. וְאַפְּקֵהּ רַחֲמָנָא לַנִּשְׁכָּב בִּלְשׁוֹן שׁוֹכֵב, מַה שּׁוֹכֵב עֹנֶשׁ וְהִזְהִיר אַף נִשְׁכָּב עֹנֶשׁ וְהִזְהִיר.

"אַל תִּטַּמְּאוּ בְּכָל אֵלֶּה" ־ בֵּין בְּכֻלָּן בֵּין בְּמִקְצָתָן. "כִּי בְכָל אֵלֶּה נִטְמְאוּ הַגּוֹיִם" ־אֵלּוּ מִצְרַיִם, "אֲשֶׁר אֲנִי מְשַׁלֵּחַ מִפְּנֵיכֶם" ־ אֵלּוּ כְּנַעֲנִים. "וַתִּטְמָא הָאָרֶץ" ־מְלַמֵּד שֶׁהָאָרֶץ מִטָּמְאָה עַל יְדֵי הַדְּבָרִים הָאֵלֶּה. "וָאֶפְקֹד עֲוֹנָהּ עָלֶיהָ" ־ כֵּיוָן שֶׁאֲנִי פּוֹתֵחַ פִּנְקָס, [מִיָּד אֲנִי] גּוֹבֶה אֶת הַכֹּל. "וַתָּקִא הָאָרֶץ אֶת יֹשְׁבֶיהָ" ־כְּאָדָם שֶׁמֵּקִיא אֶת מְזוֹנוֹ. "וּשְׁמַרְתֶּם אַתֶּם" ־אַתֶּם נָאִים שׁוֹמְרִים [אוֹתָם], שֶׁאַתֶּם פְּתַחְתֶּם תְּחִלָּה. וְכֵן הוּא אוֹמֵר: "גַּן נָעוּל אֲחוֹתִי כַלָּה גַּל נָעוּל מַעְיָן חָתוּם". וְלֹא תַעֲשׂוּ מִכֹּל הַתּוֹעֵבֹת הָאֵלֶּה" ־בֵּין מִכֻּלָּן בֵּין מִמִּקְצָתָן. "אֶזְרָח" ־ זֶה אֶזְרָח, ["הָאֶזְרָח" ־ לְרַבּוֹת נְשֵׁי הָאֶזְרָחִים]. "גֵּר" ־ זֶה הַגֵּר. "הַגָּר" ־לְרַבּוֹת אֶת נְשֵׁי גֵּרִים. "בְּתוֹכְכֶם" ־ לְרַבּוֹת נָשִׁים וַעֲבָדִים (הַמְשֻׁחְרָרִין) כִּי אֶת כָּל הַתּוֹעֵבֹת הָאֵל עָשׂוּ אַנְשֵׁי הָאָרֶץ אֲשֶׁר לִפְנֵיכֶם וַתִּטְמָא הָאָרֶץ" ־מְלַמֵּד שֶׁהָאָרֶץ מִטָּמְאָה עַל יְדֵי הַדְּבָרִים הָאֵלֶּה. "וְלֹא תָקִיא הָאָרֶץ אֶתְכֶם בְּטַמַּאֲכֶם אֹתָהּ כַּאֲשֶׁר קָאָה אֶת הַגּוֹי אֲשֶׁר לִפְנֵיכֶם" ־ מְלַמֵּד שֶׁהָאָרֶץ מִתְחַיֶּבֶת גָּלוּת עַל יְדֵי הַדְּבָרִים הָאֵלֶּה. "כִּי כָּל אֲשֶׁר יַעֲשֶׂה מִכֹּל הַתּוֹעֵבֹת הָאֵלֶּה" ־ [בֵּין מִכֻּלָּם בֵּין מִמִּקְצָתָם]. "וְנִכְרְתוּ הַנְּפָשׁוֹת הָעֹשֹׂת" ־ מַה תַּלְמוּד לוֹמַר, לְפִי שֶׁנֶּאֱמַר: "אִישׁ", יָכוֹל אֵין לִי אֶלָּא אִישׁ שֶׁעָנוּשׁ כָּרֵת עַל יְדֵי אִשָּׁה. אִשָּׁה עֲנוּשָׁה כָּרֵת עַל יְדֵי הָאִישׁ, מִנַּיִן, תַּלְמוּד לוֹמַר: "הַנְּפָשׁוֹת" ־ הֲרֵי כָּאן שְׁנַיִם. "הָעֹשֹׂת" ־ מַה תַּלְמוּד לוֹמַר, לְפִי שֶׁנֶּאֱמַר: "לֹא תִקְרְבוּ", יָכוֹל יְהוּ חַיָּבִין כָּרֵת עַל הַקְּרִיבָה, תַּלְמוּד לוֹמַר: "הָעֹשֹׂת" ־וְלֹא הַקְּרֵבוֹת. "מִקֶּרֶב עַמָּם, ־וְעַמָּם בְּשָׁלוֹם. "וּשְׁמַרְתֶּם אֶת מִשְׁמַרְתִּי" ־שִׁמְרוּ לִי מִשְׁמַרְתִּי. "וּשְׁמַרְתֶּם אֶת מִשְׁמַרְתִּי" ־לְהַזְהִיר בֵּית דִּין עַל כָּךְ. "לְבִלְתִּי עֲשׂוֹת מֵחֻקּוֹת הַתּוֹעֵבֹת אֲשֶׁר נַעֲשׂוּ לִפְנֵיכֶם וְלֹא תִטַּמְּאוּ בָּהֶם" ־ מְלַמֵּד שֶׁהָעֲרָיוֹת קְרוּיוֹת טֻמְאָה. "וְלֹא תִטַּמְּאוּ בָּהֶם וְנִטְמֵתֶם בָּם" ־ אִם מִטַּמְּאִים אַתֶּם בָּהֶם, נִפְסָלִין אַתֶּם מֵאַחֲרַי. וְכִי מָה הֲנָאָה יֵשׁ לִי בָּכֶם וְאַתֶּם מִתְחַיְּבִים לִי כְּלָיָה. לְכָךְ נֶאֱמַר: "אֲנִי ה' אֱלֹהֵיכֶם". וְכֵן עֶזְרָא הוּא אוֹמֵר: "הֲנָשׁוּב לְהָפֵר מִצְוֹתֶיךָ וְגוֹ' הֲלֹא תֶּאֱנַף בָּנוּ עַד כַּלֵּה לְאֵין שְׁאֵרִית וּפְלֵיטָה, ה' אֱלֹהֵי יִשְׂרָאֵל צַדִּיק אַתָּה".

{rרמז תרr}  "כִּי אֶת כָּל הַתּוֹעֵבֹת הָאֵל" ־ בַּעֲוֹן גִּלּוּי עֲרָיוֹת וְהַשְׁמָטַת שְׁמִטִּין וְיוֹבְלוֹת, גָּלוּת בָּאָה וּמַגְלִין אוֹתָן מִמְּקוֹמָן וּבָאִין אֲחֵרִים וְיוֹשְׁבִין בִּמְקוֹמָן. שֶׁנֶּאֱמַר: "כִּי אֶת כָּל הַתּוֹעֵבֹת הָאֵל עָשׂוּ אַנְשֵׁי הָאָרֶץ אֲשֶׁר לִפְנֵיכֶם וַתִּטְמָא הָאָרֶץ", וַתָּקִא הָאָרֶץ. וּבַעֲבוֹדָה זָרָה כְּתִיב: "וְנָתַתִּי [אֶת] פִגְרֵיכֶם עַל פִּגְרֵי גִּלּוּלֵיכֶם, וּכְתִיב: "וְאֶתְכֶם אֶזָּרֶה בַגּוֹיִם, וּבִשְׁמִטִּין וּבְיוֹבְלוֹת כְּתִיב: ("וְ)אָז תִּרְצֶה הָאָרֶץ אֶת שַׁבְּתוֹתֶיהָ". אָמַר רַב הוּנָא: רֶמֶז לִשְׁנִיּוֹת מִן הַתּוֹרָה מִנַּיִן, שֶׁנֶּאֱמַר: "כִּי אֶת כָּל הַתּוֹעֵבֹת הָאֵל", "הָאֵל" ־קָשׁוֹת, מִכְּלָל דְּאִכָּא רַכּוֹת, וּמַאי נִינְהוּ, שְׁנִיּוֹת. וּמַאי מַשְׁמַע דְּהַאי "אֵל" קָשׁוֹת, דִּכְתִיב: "וְאֶת אֵילֵי הָאָרֶץ לָקָח". לֵימָא פְּלִיגָא אַדְּר' לֵוִי, דְּאָמַר: קָשֶׁה עָנְשָׁן שֶׁל מִדּוֹת יוֹתֵר מִשֶּׁל עֲרָיוֹת, שֶׁזֶּה נֶאֱמַר בָּהֶן "אֶל", וְזֶה נֶאֱמַר בָּהֶן "אֵלֶּה". "אֵל" קָשֶׁה, וְ"אֵלֶּה" קָשֶׁה מֵ"אֵל". גַּבֵּי עֲרָיוֹת נַמֵּי כְּתִיב "וְאֵלֶּה", הַהוּא לְמִעוּטֵי מִדּוֹת מִכָּרֵת. וְאֶלָּא מַאי חוּמְרֵיהוֹן, הָנֵי אֶפְשָׁר בִּתְשׁוּבָה, הָנֵי לֹא אֶפְשָׁר בִּתְשׁוּבָה. רַב כַּהֲנָא אָמַר: מֵהָכָא: "וּשְׁמַרְתֶּם אֶת מִשְׁמַרְתִּי" ־עֲשׂוּ מִשְׁמֶרֶת לְמִשְׁמַרְתִּי. אָמַר לֵהּ אַבָּיֵי לְרַב יוֹסֵף: הָא דְּאוֹרַיְתָא הִיא, מִדְּרַבָּנָן, וּקְרָא אַסְמַכְתָּא בְּעָלְמָא. "כִּי כָּל אֲשֶׁר יַעֲשֶׂה מִכֹּל הַתּוֹעֵבֹת" ־ הֻקְשׁוּ כָּל הָעֲרָיוֹת כֻּלָּן לְאֵשֶׁת אָח וְכוּ' כְּדִלְעֵיל.

{rרמז תראr}  מִנַּיִן לְהַעֲרָאָה מִן הַתּוֹרָה, אָמַר רַבִּי יוֹנָה וְאִיתֵימָא רַב הוּנָא בְּרֵהּ דְּרַב יְהוֹשֻׁעַ: אָמַר קְרָא: "כִּי כָּל אֲשֶׁר יַעֲשֶׂה מִכֹּל הַתּוֹעֵבוֹת" ־הֻקְשׁוּ כָּל הָעֲרָיוֹת כֻּלָּן לְנִדָּה. מַה נִּדָּה בְּהַעֲרָאָה, דִּכְתִיב: "וְאִישׁ אֲשֶׁר יִשְׁכַּב אֶת אִשָּׁה דָּוָה וְגִלָּה אֶת עֶרְוָתָהּ אֶת מְקוֹרָהּ הֶעֱרָה", אַף כָּל הָעֲרָיוֹת כֻּלָּן בְּהַעֲרָאָה. וְהַשְׁתָּא דְּאִתְּקַשׁ כָּל הָעֲרָיוֹת לְנִדָּה, נִדָּה דִּכְתִיב גַּבֵּי אֵשֶׁת אָח: "וְאִישׁ אֲשֶׁר יִקַּח אֶת אֵשֶׁת אָחִיו נִדָּה הִיא" לָמָּה לִי, כִּדְרַב הוּנָא, דְּאָמַר: רֶמֶז לִיבָמָה שֶׁאֲסוּרָה בְּחַיֵּי בַּעֲלָהּ מִנַּיִן, סְבָרָא הִיא, מִדְּאָמַר רַחֲמָנָא לְאַחַר מִיתַת בַּעֲלָהּ שַׁרְיָא מִכְּלָל דִּבְחַיֵּי בַּעֲלָהּ אֲסִירָא. וְאֵימָא לְאַחַר מִיתַת בַּעֲלָהּ מִצְוָה, בְּחַיֵּי בַּעֲלָהּ רְשׁוּת. אִי נַמֵּי: לְאַחַר מִיתַת בַּעֲלָהּ אִין, בְּחַיֵּי בַּעֲלָהּ לֹא, וְלָאו הָכָא מִכְּלַל עֲשֵׂה עֲשֵׂה. תַּלְמוּד לוֹמַר: "אִישׁ אֲשֶׁר יִקַּח אֶת אֵשֶׁת אָחִיו נִדָּה הִיא" ־ וְכִי אֵשֶׁת אָחִיו נִדָּה הִיא, אֶלָּא כְּנִדָּה, מַה נִּדָּה אַף עַל פִּי שֶׁיֵּשׁ לָהּ הֶתֵּר לְאַחַר מִכָּאן בִּשְׁעַת אִסּוּרָהּ בְּכָרֵת, אַף אֵשֶׁת אָח אַף עַל פִּי שֶׁיֵּשׁ לָהּ הֶתֵּר לְאַחַר מִיתַת בַּעֲלָהּ בִּשְׁעַת אִסּוּרָהּ בְּכָרֵת. הַעֲרָאָה דִּכְתִיב גַּבֵּי אֲחוֹת אָב וַאֲחוֹת אֵם, לָמָּה לִי, כִּדְבָעָא מִנֵּהּ רָבִינָא מֵרָבָא: הַמְּעָרֶה בְּזָכוּר מַהוּ, "מִשְׁכְּבֵי אִשָּׁה" כְּתִיב. אֶלָּא הַמְּעָרֶה בִּבְהֵמָה מַהוּ, אֲמַר לֵהּ: אִם אֵינוֹ עִנְיָן לְהַעֲרָאָה דִּכְתִיב גַּבֵּי אֲחוֹת אָב וַאֲחוֹת אֵם דְּאָתְיָא בְּהֶקֵּשָׁא דְּר' יוֹנָה, תְּנֵהוּ לְעִנְיַן הַעֲרָאָה דִּבְהֵמָה. מִכְּדִי בְּהֵמָה חַיָּבֵי מִיתוֹת בֵּית דִּין הִיא, מַאי טַעֲמָא כְּתִיב לָהּ לְהַעֲרָאָה דִּידָהּ בְּחַיָּבֵי כְּרֵיתוֹת, לִכְתֹּב בְּחַיָּבֵי מִיתוֹת בֵּית דִּין, אַיְדֵי דְּכֻלֵּהּ קְרָא לִדְרָשָׁא אָתָא, כְּתִיב הַעֲרָאָה דִּבְהֵמָה נַמֵּי אַמִּלְּתָא דִּדְרָשָׁא. מַאי דְּרָשָׁא, דְּתַנְיָא: "עֶרְוַת אֲחוֹת אָבִיךָ לֹא תְגַלֵּה" ־בֵּין מִן הָאָב בֵּין מִן הָאֵם וְכוּ' כְּדִלְעֵיל. וְלָמָּה לִי לְמִכְתָּב בַּאֲחוֹת אָב, וְלָמָּה לִי לְמִכְתָּב בַּאֲחוֹת אֵם, צְרִיכֵי. דְּאִי כְּתַב רַחֲמָנָא בַּאֲחוֹת אָב שֶׁכֵּן לָא חַיִּיס, אֲבָל אֲחוֹת אֵם אֵימָא לָא. וְאִי כְּתַב בַּאֲחוֹת אֵם שֶׁכֵּן וַדָּאִית, אֲבָל אֲחוֹת אָב אֵימָא לָא. צְרִיכָא. וְדוֹדָתוֹ דִּפְשִׁיטָא לֵהּ לְתַנָּא דְּמִן הָאָב וְלֹא מִן הָאֵם, מְנָא לֵהּ, אָתְיָא "דּוֹדוֹ, דּוֹדוֹ", כְּתִיב הָכָא: "עֶרְוַת דֹּדוֹ גִּלָּה" וּכְתִיב הָתָם: "אוֹ דּוֹדוֹ אוֹ בֶן דּוֹדוֹ יִגְאָלֶנּוּ" ־מַה לְּהַלָּן מִן הָאָב וְלֹא מִן הָאֵם אַף הָכָא נַמֵּי מִן הָאָב וְלֹא מִן הָהֵם. וְהָתָם מְנָלָן, אָמַר קְרָא: "מִמִּשְׁפַּחְתּוֹ" ־מִשְׁפַּחַת אָב קְרוּיָה מִשְׁפָּחָה, מִשְׁפַּחַת אֵם אֵינָהּ קְרוּיָה מִשְׁפָּחָה. "כִּי כָּל אֲשֶׁר יַעֲשֶׂה מִכֹּל הַתּוֹעֵבוֹת הָאֵלֶּה" ־ הֻקְשׁוּ כָּל הָעֲרָיוֹת כֻּלָּן לַאֲחוֹת אִשָּׁה. מָה אֲחוֹת אִשָּׁה לֹא תָּפְסֵי בָּהּ קִדּוּשִׁין, אַף כָּל הָעֲרָיוֹת לֹא תָּפְסֵי בְּהוּ קִדּוּשִׁין. אִי הָכִי אֲפִלּוּ נִדָּה נַמֵּי, אַלָּמָה אָמַר אַבָּיי: הַכֹּל מוֹדִים בְּבָא עַל הַנִּדָּה אוֹ עַל הַסּוֹטָה אֵין הַוָּלָד מַמְזֵר, אָמַר חִזְקִיָּה: אָמַר קְרָא: "וּתְהִי נִדָּתָהּ עָלָיו" ־אֲפִלּוּ בִּשְׁעַת נִדְּתָה תְּהֵא בָּהּ הֲוָיָה. וּמַה חֲזֵית דְּמַקְשַׁת לְהוּ לַאֲחוֹת אִשָּׁה, נִיקְשִׁינְהוּ לְנִדָּה, קוּלָא וְחֻמְרָא לְחֻמְרָא מַקְשִׁינָן. "וְשָׁמְרוּ אֶת מִשְׁמַרְתִּי" ־בְּנֹהַג שֶׁבָּעוֹלָם, מֶלֶךְ בָּשָׂר וָדָם גּוֹזֵר גְּזֵרָה, רָצָה ־מְקַיְּמָהּ, רָצוּ אֲחֵרִים ־מְקַיְּמִין. אֲבָל הַקָּדוֹשׁ בָּרוּךְ הוּא אֵינוֹ כֵּן, הוּא גּוֹזֵר גְּזֵרָה וְהוּא מְקַיְּמָהּ. מַה טַּעַם, "וְשָׁמְרוּ אֶת מִשְׁמַרְתִּי" ־ אֲנִי שָׁמַרְתִּי מִצְוֹתֶיהָ שֶׁל תּוֹרָה תְּחִלָּה. אָמַר רַבִּי סִימוֹן: כְּתִיב: "מִפְּנֵי שֵׂיבָה תָּקוּם" ־ אֲנִי שָׁמַרְתִּי מִצְוַת עֲמִידַת זָקֵן תְּחִלָּה.


@ פָּרָשַׁת קְדֹשִׁים

~ פרק יט

"דַּבֵּר אֶל כָּל עֲדַת בְּנֵי יִשְׂרָאֵל וְאָמַרְתָּ אֲלֵהֶם קְדֹשִׁים תִּהְיוּ". תָּנֵי רַבִּי חִיָּא: מְלַמֵּד שֶׁפָּרָשָׁה זוֹ נֶאֶמְרָה בְּהַקְהֵל, מִפְּנֵי שֶׁרֹב גּוּפֵי תּוֹרָה תְּלוּיִין בָּהּ. רַבִּי לֵוִי אָמַר: מִפְּנֵי שֶׁעֲשֶׂרֶת הַדִּבְּרוֹת כְּלוּלִין בְּתוֹכָהּ: "אָנֹכִי ה' אֱלֹהֶיךָ" ־ וּכְתִיב הָכָא: "אֲנִי ה' אֱלֹהֵיכֶם". לֹא יִהְיֶה לְךָ ־וּכְתִיב הָכָא: "וֵאלֹהֵי מַסֵּכָה לֹא תַעֲשׂוּ". "לֹא תִשָּׂא" ־ וּכְתִיב הָכָא: "וְלֹא תִשָּׁבְעוּ בִשְׁמִי לַשָׁקֶר". "זָכוֹר אֶת יוֹם הַשַּׁבָּת" ־ וּכְתִיב הָכָא: "וְאֶת שַׁבְּתֹתַי תִּשְׁמֹרוּ". "כַּבֵּד אֶת אָבִיךָ" ־וּכְתִיב הָכָא: "אִישׁ אִמּוֹ וְאָבִיו תִּירָאוּ". "לֹא תִרְצַח" ־ וּכְתִיב הָכָא: "לֹא תַעֲמֹד עַל דַּם רֵעֶךָ". "לֹא תִנְאָף" ־ וּכְתִיב הָכָא: "מוֹת יוּמַת הַנֹּאֵף וְהַנֹּאָפֶת. "לֹא תִגְנֹב" ־וּכְתִיב הָכָא: "לֹא תִּגְנֹבוּ". "לֹא תַעֲנֶה" ־ וּכְתִיב הָכָא: "לֹא תֵלֵךְ רָכִיל בְּעַמֶּךָ". "לֹא תַחְמֹד" וּכְתִיב הָכָא: "וְאָהַבְתָּ לְרֵעֲךָ כָּמוֹךָ". שָׁלשׁ פָּרָשִׁיּוֹת כָּתַב לָנוּ משֶׁה בַּתּוֹרָה, וְכָל אַחַת וְאַחַת יֵשׁ בָּהּ שִׁשִּׁים מִצְוֹת. וְלָמָּה נִסְמְכָה פָּרָשַׁת עֲרָיוֹת לְפָרָשַׁת קְדֹשִׁים תִּהְיוּ, לְלַמֶּדְךָ שֶׁכָּל מָקוֹם שֶׁאַתָּה מוֹצֵא גֶּדֶר עֶרְוָה, אַתָּה מוֹצֵא קְדֻשָּׁה. וְכָל מִי שֶׁגּוֹדֵר עַצְמוֹ מִן הָעֶרְוָה נִקְרָא קָדוֹשׁ. רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי: מַיְתֵי לָהּ מִן הַשּׁוּנַמִּית, הָדָא הוּא דִּכְתִיב: "וַתֹּאמֶר אֶל אִישָׁהּ הִנֵּה נָא יָדַעְתִּי כִּי אִישׁ אֱלֹהִים קָדוֹשׁ הוּא". הוּא קָדוֹשׁ, וְאֵין מְשָׁרְתוֹ קָדוֹשׁ. מְלַמֵּד, שֶׁלֹּא הִבִּיט בָּהּ מִיָּמָיו. רַבָּנָן אָמְרִין: שֶׁלֹּא רָאֲתָה טִפַּת קֶרִי מִיָּמֶיהָ עַל סְדִינוֹ. אֲמָתֵהּ דְּר' שְׁמוּאֵל בַּר רַב יִצְחָק אָמְרָה: אֲנָא הֲוֵינָא מְשַׁמְּשָׁא בְּמָנוֹי דְּמָרִי, וְלֹא מִן יוֹמִי חָמִית מִלָּה בִּישָׁא עַל מָנוֹי דְּמָרִי.

{rרמז תרבr}  אָמַר רַבִּי יְהוֹשֻׁעַ בֶּן לֵוִי: מִפְּנֵי מַה נִּסְמְכָה פָּרָשַׁת עֲרָיוֹת לְפָרָשַׁת קְדוֹשִׁים, לְלַמֶּדְךָ, שֶׁכָּל מָקוֹם שֶׁאַתָּה מוֹצֵא גֶּדֶר עֶרְוָה, אַתָּה מוֹצֵא קְדֻשָּׁה. וְאִית לָן קַרְיָן סְגִיאִין: "אִשָּׁה זֹנָה וַחֲלָלָה וְגוֹ', וְקִדַּשְׁתּוֹ כִּי אֶת לֶחֶם וְגוֹ'. "אַלְמָנָה וּגְרוּשָׁה וַחֲלָלָה זֹנָה וְגוֹ' לֹא יִקָּח", "וְלֹא יְחַלֵּל זַרְעוֹ בְּעַמָּיו כִּי אֲנִי ה' מְקַדְּשׁוֹ". וְגוֹ'. וְהָדֵין. "דַּבֵּר אֶל כָּל עֲדַת בְּנֵי יִשְׂרָאֵל" ־אָמַר משֶׁה לִפְנֵי הַקָּדוֹשׁ בָּרוּךְ  הוּא: רִבּוֹנוֹ שֶׁל עוֹלָם, מִשִּׁבְעִים אֻמּוֹת שֶׁיֵּשׁ לְךָ אִי אַתָּה מְצַוֵּנִי אֶלָּא עַל יִשְׂרָאֵל (כָּתוּב בְּרֶמֶז שע"ו).

{rרמז תרגr}  אָמַר רַבִּי שְׁמוּאֵל בַּר נַחְמָן: מָשָׁל לְכֹהֵן שֶׁהָיָה בַּדֶּרֶךְ וְנִזְדַּמֵּן לוֹ חִלּוֹנִי אֶחָד, אָמַר: אֵלֵךְ עִמְּךָ. אָמַר לֵהּ: כֹּהֵן אֲנִי וְאֵין דַּרְכִּי לַהֲלֹךְ בֵּין הַקְּבָרוֹת, אִם אַתְּ מְהַלֵּךְ עִמִּי ־מוּטָב, וְאִם לָאו ־סוֹף אֲנִי מַנִּיחֲךָ וְהוֹלֵךְ לִי. כָּךְ אָמַר לָהֶם משֶׁה לְיִשְׂרָאֵל: "כִּי ה' אֱלֹהֶיךָ מִתְהַלֵּךְ בְּקֶרֶב מַחֲנֶךָ לְהַצִּילְךָ וְגוֹ' וְהָיָה מַחֲנֶךָ קָדוֹשׁ". מַהוּ "לְהַצִּילְךָ", תְּרֵין אָמוֹרָאִין. חַד אָמַר: לְהָגֵן עָלֶיךָ, דִּכְתִיב: "לִהְיוֹת צֵל עַל רֹאשׁוֹ". וְחַד אָמַר: "לְרוֹקֵן הָאֻמּוֹת וְלִתֵּן לְךָ, כְּמָה דְאַתְּ אָמַר: "וַיְנַצְּלוּ אֶת מִצְרַיִם". עַל מְנָת: "וְהָיָה מַחֲנֶךָ קָדוֹשׁ". "וְלֹא יֵרָאֶה בְּךָ עֶרְוַת דָּבָר" ־ עֶרְוַת דִּבּוּר, זֶה נִבּוּל פֶּה. רַבִּי אָבִין אָמַר בָּהּ תַּרְתֵּי. רַבִּי אָבִין אָמַר: מָשָׁל לְמֶלֶךְ שֶׁהָיָה לוֹ מַרְתֵּף שֶׁל יַיִן, וְהוֹשִׁיב בּוֹ הַמֶּלֶךְ שׁוֹמְרִים, מֵהֶן נְזִירִים וּמֵהֶן שִׁכּוֹרִים. לְעֵת עֶרֶב בָּא לִתֵּן לָהֶם שְׂכָרָם. נָתַן לַשִּׁכּוֹרִים שְׁנֵי חֲלָקִים, וְלַנְּזִירִין ־חֵלֶק אֶחָד. אָמְרוּ לוֹ: אֲדוֹנֵינוּ הַמֶּלֶךְ, לֹא שָׁמַרְנוּ כְּאַחַת, מִפְּנֵי מָה אַתָּה נוֹתֵן לְאֵלּוּ שְׁנֵי חֲלָקִים, וְלָנוּ ־ חֵלֶק אֶחָד. אָמַר לָהֶם: אֵלּוּ שִׁכּוֹרִין הֵן וְדַרְכָּן לִשְׁתּוֹת יַיִן, אֲבָל אַתֶּם נְזִירִין וְאֵין דַּרְכְּכֶם לִשְׁתּוֹת יַיִן, לְפִיכָךְ אֲנִי נוֹתֵן לְאֵלּוּ שְׁנֵי חֲלָקִים, וּלְאֵלּוּ ־ חֵלֶק אֶחָד. כָּךְ, הָעֶלְיוֹנִים שֶׁאֵין יֵצֶר הָרַע מָצוּי בֵּינֵיהֶם, קְדֻשָּׁה אַחַת לָהֶם, שֶׁנֶּאֱמַר: "וּמֵאמַר קַדִּישִׁין שְׁאֵלְתָא", אֲבָל הַתַּחְתּוֹנִים, לְפִי שֶׁיֵּצֶר הָרַע מָצוּי בָּהֶן הַלְוַאי יוֹעִיל שְׁתֵּי קְדֻשּׁוֹת, הָדָא הוּא דִּכְתִיב: "וְהִתְקַדִּשְׁתֶּם וִהְיִיתֶם קְדֹשִׁים". רַבִּי אָבִין אָמַר חֹרִי: מָשָׁל לִבְנֵי מְדִינָה שֶׁעָשׂוּ שָׁלשׁ עֲטָרוֹת לַמֶּלֶךְ. מֶה עָשָׂה הַמֶּלֶךְ, הִנִּיחַ בְּרֹאשׁוֹ אַחַת, וּשְׁתַּיִם ־בְּרֹאשׁ בָּנָיו. כָּךְ בְּכָל יוֹם הָעֶלְיוֹנִים מַכְתִּירִים לִפְנֵי הַקָּדוֹשׁ בָּרוּךְ הוּא שָׁלשׁ קְדֻשּׁוֹת וְאוֹמְרִים: "קָדוֹשׁ קָדוֹשׁ קָדוֹשׁ", מַה הַקָּדוֹשׁ בָּרוּךְ הוּא עוֹשֶׂה, נוֹתֵן בְּרֹאשׁוֹ אַחַת, וּשְׁתַּיִם ־בְּרֹאשָׁן שֶׁל יִשְׂרָאֵל, הָדָא הוּא דִּכְתִיב: "כִּי קָדוֹשׁ אֲנִי", "וְהִתְקַדִּשְׁתֶּם וִהְיִיתֶם קְדֹשִׁים".

שְׁתֵּי פָּרָשִׁיּוֹת כָּתַב לָנוּ משֶׁה בַּתּוֹרָה, וְאָנוּ לְמֵדִין אוֹתָן מִפָּרָשָׁה שֶׁל פַּרְעֹה הָרָשָׁע (כָּתוּב בְּרֶמֶז קמ"ח).

{rרמז תרדr}  זֶהוּ שֶׁאָמַר הַכָּתוּב: "וַיִּגְבַּהּ ה' צְבָאוֹת בַּמִּשְׁפָּט וְהָאֵל הַקָּדוֹשׁ נִקְדַּשׁ בִּצְדָקָה" ־הוּא מִתְקַדֵּשׁ בְּעוֹלָמוֹ בַּצְּדָקָה שֶׁהוּא מְלַמֵּד עַל יִשְׂרָאֵל, שֶׁנֶּאֱמַר: "אֲנִי (ה') מְדַבֵּר בַּצְּדָקָה". אָמַר הַקָּדוֹשׁ בָּרוּךְ הוּא לְיִשְׂרָאֵל: אֲנִי מִתְקַדֵּשׁ בָּכֶם, שֶׁנֶּאֱמַר: "כִּי בִרְאוֹתוֹ יְלָדָיו וְגוֹ', וְכֵן הוּא אוֹמֵר: "יִשְׂרָאֵל אֲשֶׁר בְּךָ אֶתְפָּאָר". אַתֶּם מִתְקַדְּשִׁים בִּי, וַאֲנִי מִתְקַדֵּשׁ בָּכֶם, שֶׁנֶּאֱמַר: "קְדֹשִׁים תִּהְיוּ כִּי קָדוֹשׁ אֲנִי". אָמַר הַקָּדוֹשׁ בָּרוּךְ הוּא לְיִשְׂרָאֵל: עַד שֶׁלֹּא בָּרָאתִי אֶתְכֶם הָיוּ מַלְאֲכֵי הַשָּׁרֵת מְקַלְּסִין וּמְקַדְּשִׁין אוֹתִי בָּכֶם, וְהָיוּ אוֹמְרִים: "בָּרוּךְ ה' אֱלֹהֵי יִשְׂרָאֵל מִן הָעוֹלָם", כֵּיוָן שֶׁנִּבְרָא אָדָם הָרִאשׁוֹן, אָמְרוּ: זֶה הוּא שֶׁאָנוּ מְקַלְּסִין אוֹתְךָ בִּשְׁמוֹ. אָמַר לָהֶם: גַּנָּב הוּא, שֶׁנֶּאֱמַר: "וַתֹּאכַל מִן הָעֵץ" וְגוֹ'. בָּא נֹחַ, אָמְרוּ לוֹ: זֶה הוּא. אָמַר לָהֶם: שִׁכּוֹר הוּא שֶׁנֶּאֱמַר: "וַיֵּשְׁתְּ מִן הַיַּיִן". בָּא אַבְרָהָם, אָמְרוּ לוֹ זֶה הוּא. אָמַר לָהֶם: זֶה גֵּר הוּא. בָּא יִצְחָק, אָמְרוּ לוֹ: זֶה הוּא. אָמַר לָהֶם: זֶה אוֹהֵב שׂוֹנְאִי. בָּא יַעֲקֹב, אָמַר לָהֶם: זֶה הוּא. וְכֵן הוּא אוֹמֵר: "לֹא יִקָּרֵא שִׁמְךָ עוֹד יַעֲקֹב כִּי אִם יִשְׂרָאֵל". וְנִקְרָא יִשְׂרָאֵל עַל שְׁמוֹ. עַל זֶה נֶאֱמַר: "יִשְׂרָאֵל אֲשֶׁר בְּךָ אֶתְפָּאָר". אָמַר הַקָּדוֹשׁ בָּרוּךְ הוּא לְיִשְׂרָאֵל: הוֹאִיל וְנִתְקַדַּשְׁתֶּם לִשְׁמִי עַד שֶׁלֹּא בָּרָאתִי אֶתְכֶם, הֱיוּ קְדוֹשִׁים כְּשֵׁם שֶׁאֲנִי קָדוֹשׁ, שֶׁנֶּאֱמַר: "קְדוֹשִׁים תִּהְיוּ כִּי קָדוֹשׁ אֲנִי". מָשָׁל. לְמָה הַדָּבָר דּוֹמֶה, לְמֶלֶךְ שֶׁקִּדֵּשׁ אִשָּׁה, אָמַר לָהּ: הוֹאִיל וְנִתְקַדַּשְׁתְּ לִשְׁמִי אֲנִי מֶלֶךְ וְאַתְּ מַלְכָּה, כְּשֵׁם שֶׁהוּא כְּבוֹדִי כָּךְ הוּא כְּבוֹדֵךְ, לָמָּה, שֶׁאַתְּ אִשְׁתִּי. כָּךְ, אָמַר הַקָּדוֹשׁ בָּרוּךְ  הוּא לְמשֶׁה: לֵךְ קַדֵּשׁ לִי יִשְׂרָאֵל, שֶׁנֶּאֱמַר: "לֵךְ אֶל הָעָם וְקִדַּשְׁתָּם". קִדְּשָׁם, בָּא הַקָּדוֹשׁ בָּרוּךְ הוּא וְאָמַר לָהֶם: "וְאַתֶּם תִּהְיוּ לִי מַמְלֶכֶת כֹּהֲנִים וְגוֹי קָדוֹשׁ", לָמָּה, "כִּי קָדוֹשׁ אֲנִי". אַף אַתֶּם תִּהְיוּ קְדוֹשִׁים, שֶׁנֶּאֱמַר: דַּבֵּר אֶל כָּל עֲדַת בְּנֵי יִשְׂרָאֵל וְגוֹ' קְדוֹשִׁים תִּהְיוּ".

"קְדֹשִׁים תִּהְיוּ כִּי קָדוֹשׁ אֲנִי" זֶה שֶׁאָמַר הַכָּתוּב: "וְאַתֶּם הַדְּבֵקִים בַּה'". וּכְתִיב: "כִּי כַּאֲשֶׁר יִדְבַּק הָאֵזוֹר אֶל מָתְנֵי אִישׁ כֵּן הִדְבַּקְתִּי" וְגוֹ'. אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל: אֵינִי כְּבָשָׂר וָדָם. מֶלֶךְ בָּשָׂר וָדָם אֵין רְשׁוּת לְהִקָּרֵא בִּשְׁמוֹ. תֵּדַע לְךָ, בְּשָׁעָה שֶׁאָדָם מְבַקֵּשׁ לְקַטְרֵג חֲבֵרוֹ קוֹרֵא לוֹ אֲגוּסְטָא פְּלוֹנִי וְאֵין לוֹ חַיִּים. אֲבָל יִשְׂרָאֵל נִקְרְאוּ עַל שְׁמוֹ שֶׁל הַקָּדוֹשׁ בָּרוּךְ הוּא: נִקְרָא "אֱלֹהִים" וְקָרָא שֵׁם יִשְׂרָאֵל "אֱלֹהִים", שֶׁנֶּאֱמַר: "אֲנִי אָמַרְתִּי אֱלֹהִים אַתֶּם". נִקְרָא חָכָם, שֶׁנֶּאֱמַר: "חֲכַם לֵבָב וְאַמִּיץ כֹּחַ מִי הִקְשָׁה אֵלָיו וַיִּשְׁלָם", וְקָרָא לְיִשְׂרָאֵל חֲכָמִים, שֶׁנֶּאֱמַר: "רַק עַם חָכָם וְנָבוֹן". נִקְרָא "דּוֹד" שֶׁנֶּאֱמַר "דּוֹדִי צַח וְאָדֹם", וְקָרָא לְיִשְׂרָאֵל דּוֹדִים, שֶׁנֶּאֱמַר: "שְׁתוּ וְשִׂכְרוּ דּוֹדִים". נִקְרָא חָסִיד, שֶׁנֶּאֱמַר: "כִּי חָסִיד אֲנִי נְאֻם ה'", וְקָרָא לָהֶם חֲסִידִים, שֶׁנֶּאֱמַר: "אִסְפוּ לִי חֲסִידָי". נִקְרָא קָדוֹשׁ, שֶׁנֶּאֱמַר: "קָדוֹשׁ קָדוֹשׁ קָדוֹשׁ ה' צְבָאוֹת", וְקָרָא לְיִשְׂרָאֵל קְדוֹשִׁים. אָמַר הַקָּדוֹשׁ  בָּרוּךְ הוּא: בָּעוֹלָם הַזֶּה וּבָעוֹלָם הַבָּא נִקְרֵאתֶם קְדוֹשִׁים, שֶׁנֶּאֱמַר: "וְהָיָה הַנִּשְׁאָר בְּצִיּוֹן וְהַנּוֹתָר בִּירוּשָׁלַיִם קָדוֹשׁ יֵאָמֶר לוֹ". לְיִשְׂרָאֵל שְׁתֵּי קְדֻשּׁוֹת, וְלַמַּלְאָכִים קְדֻשָּׁה אַחַת. הָדָא הוּא דִּכְתִיב: "וָאֶשְׁמַע אַחֲרַי קוֹל" וְגוֹ' [אָמַר יְחֶזְקֵאל]: אַחַר שֶׁקִּלַּסְתִּי אֲנִי וַחֲבֵרַי, שָׁמַעְתִּי מַלְאֲכֵי הַשָּׁרֵת שֶׁקִּלְּסוּהוּ וְאָמְרוּ: "בָּרוּךְ כְּבוֹד ה' מִמְּקוֹמוֹ". וְאוֹמֵר: "בְּרָן-יַחַד כּוֹכְבֵי בֹקֶר" אֵלּוּ יִשְׂרָאֵל שֶׁנִּמְשְׁלוּ לְכוֹכָבִים, וַהֲדַר: "וַיָּרִיעוּ כָּל בְּנֵי אֱלֹהִים" אֵלּוּ הַמַּלְאָכִים. וְכֵן הוּא אוֹמֵר: "קִדְּמוּ שָׁרִים אַחַר נֹגְנִים". "קְדוֹשִׁים תִּהְיוּ" בְּכָל מִינֵי קְדֻשּׁוֹת. "כִּי קָדוֹשׁ אֲנִי", שֶׁנֶּאֱמַר: "כִּי אֱלֹהִים קְדוֹשִׁים הוּא" שֶׁהוּא קָדוֹשׁ בְּכַמָּה מִינֵי קְדֻשּׁוֹת: דִּבּוּרוֹ בִּקְדֻשָּׁה שֶׁנֶּאֱמַר: "אֱלֹהִים דִּבֶּר בְּקָדְשׁוֹ". דַּרְכּוֹ בִּקְדֻשָּׁה "אֱלֹהִים בַּקֹּדֶשׁ דַּרְכֶּךָ". הִלּוּכוֹ בִּקְדֻשָּׁה "הֲלִיכוֹת אֵלִי מַלְכִּי בַּקֹּדֶשׁ". קִלּוּסוֹ בִּקְדֻשָּׁה "מִי כָּמֹכָה נֶאְדָּר בַּקֹּדֶשׁ". חֲשִׂיפַת זְרוֹעוֹ בִּקְדֻשָּׁה "חָשַׂף ה' אֶת זְרוֹעַ קָדְשׁוֹ". "קְדֹשִׁים תִּהְיוּ" פְּרוּשִׁים תִּהְיוּ. "קְדֹשִׁים תִּהְיוּ כִּי קָדוֹשׁ אֲנִי" אִם מַקְדִּישִׁים אַתֶּם אֶת עַצְמְכֶם, מַעֲלֶה אֲנִי עֲלֵיכֶם כְּאִלּוּ קִדַּשְׁתֶּם אוֹתִי. אוֹ אֵינוֹ אוֹמֵר אֶלָּא אִם קִדַּשְׁתֶּם אוֹתִי הֲרֵינִי מְקֻדָּשׁ, וְאִם לָאו אֵינִי מְקֻדָּשׁ, תַּלְמוּד לוֹמַר: "כִּי קָדוֹשׁ אֲנִי" בִּקְדֻשָּׁתִי אֲנִי, בֵּין מְקַדְּשִׁים בֵּין שֶׁאֵינָן מְקַדְּשִׁים. אַבָּא שָׁאוּל אוֹמֵר: פָּמַלְיָא שֶׁל מֶלֶךְ מֶה עָלֶיהָ לִהְיוֹת (מְחַכָּה) [מְחַקָּה] לַמֶּלֶךְ. "אִישׁ אִמּוֹ וְאָבִיו תִּירָאוּ" (כָּתוּב בְּרֶמֶז ד' וּבְרֶמֶז רצ"ח). "אִישׁ" אֵין לִי אֶלָּא אִישׁ, אִשָּׁה מִנַּיִן, כְּשֶׁהוּא אוֹמֵר: "תִּירָאוּ" הֲרֵי כָּאן שְׁנַיִם. אִם כֵּן מַה תַּלְמוּד לוֹמַר "אִישׁ", אִישׁ סִפֵּק בְּיָדוֹ לַעֲשׂוֹת, אִשָּׁה אֵין סִפֵּק בְּיָדָהּ לַעֲשׂוֹת מִפְּנֵי שֶׁרְשׁוּת אֲחֵרִים עָלֶיהָ. נִתְגָּרְשָׁה שְׁנֵיהֶם שָׁוִין. יָכוֹל יְהֵא כִּבּוּד אָב וָאֵם דּוֹחֶה שַׁבָּת, תַּלְמוּד לוֹמַר: "אִישׁ אִמּוֹ וְאָבִיו תִּירָאוּ וְאֶת שַׁבְּתֹתַי תִּשְׁמֹרוּ" כֻּלְּכֶם חַיָּבִין בִּכְבוֹדִי. יָכוֹל אָמַר לוֹ אָבִיו: הִטַּמֵּא, אוֹ אַל תַּחֲזִיר אֲבֵדָה, יָכוֹל יִשְׁמַע לוֹ. תַּלְמוּד לוֹמַר: "אִישׁ אִמּוֹ וְאָבִיו תִּירָאוּ" וְגוֹ' כֻּלְּכֶם חַיָּבִים בִּכְבוֹדִי. טַעֲמָא דְּכָתַב הָכִי, הָא לֹא כָּתַב הָכִי הֲוָה אֲמֵינָא נְצַיֵּת לֵהּ, אַמַּאי, הַאי עֲשֵׂה וְהַאי לֹא תַּעֲשֶׂה וַעֲשֵׂה וְאֵין עֲשֵׂה דּוֹחֶה אֶת לֹא תַּעֲשֶׂה וַעֲשֵׂה, אִיצְטְרִיךְ. סָלְקָא דַּעְתָּךְ אָמֵינָא: הוֹאִיל וְהֻקַּשׁ כְּבוֹדָן לִכְבוֹד הַמָּקוֹם, דִּכְתִיב: "כַּבֵּד אֶת אָבִיךָ", וּכְתִיב: "כַּבֵּד אֶת ה' מֵהוֹנְךָ", לִיצַיֵּת לֵהּ, קָא מַשְׁמַע לָן. "אַל תִּפְנוּ אֶל הָאֱלִילִים" תָּנוּ רַבָּנָן: כְּתַב הַמְהַלֵּךְ תַּחַת דְּיוֹקְנָאוֹת וְתַחַת הַצּוּרָה, אָסוּר לִקְרוֹתוֹ בְּשַׁבָּת. וּדְיוֹקְנָה עַצְמָהּ אָסוּר לְהִסְתַּכֵּל בָּהּ אֲפִלּוּ בַּחֹל, מִשּׁוּם שֶׁנֶּאֱמַר: "אַל תִּפְנוּ אֶל הָאֱלִילִים". מַאי תַּלְמוּדָא, אָמַר רַבִּי (יוֹחָנָן) [חַנִּין] אַל תִּפְנוּ אֶל מִדַּעְתְּכֶם.

"אַל תִּפְנוּ אֶל הָאֱלִילִים" אַל תִּפְנֶה לְעָבְדָם. רַבִּי יְהוּדָה אוֹמֵר אַל תִּפְנֶה לִרְאוֹתָן. "אֱלִילִים" זֶה אֶחָד מִן הַשֵּׁמוֹת הַמְגֻנִּין שֶׁנִּקְרֵאת בְּהוּ עֲבוֹדַת אֱלִילִים עַל שֵׁם מַעֲשֶׂיהָ. "אֱלִילִים" עַל שֵׁם שֶׁהֵן חֲלוּלִים. "פֶּסֶל" עַל שֵׁם שֶׁהֵן פְּסוּלִין. "מַסֵּכָה" עַל שֵׁם שֶׁהֵן נְסוּכִין. "מַצֵּבָה" עַל שֵׁם שֶׁהֵן עוֹמְדִין. "תְּרָפִים" עַל שֵׁם שֶׁהֵן מַרְקִיבִין. "שִׁקּוּצִים" עַל שֵׁם שֶׁהֵן מְשֻׁקָּצִין. "גִּלּוּלִים" עַל שֵׁם שֶׁהֵן מְגֻלָּלִין. "עֲצַבִּים" עַל שֵׁם שֶׁהֵן עֲשׂוּיִין פְּרָקִים פְּרָקִים. "אֲשֵׁרִים" עַל שֵׁם שֶׁהֵן מִתְאַשְּׁרִים מֵאֲחֵרִים. "חַמָּנִים" עַל שֵׁם שֶׁהֵן עוֹמְדִין בַּחַמָּה. "אַל תִּפְנוּ אֶל הָאֱלִילִים וֵאלֹהֵי מַסֵּכָה" תְּחִלָּתָן אֱלִילִים הֵן, אִם פּוֹנֶה אַתָּה אַחֲרֵיהֶן סוֹפְךָ עוֹשֶׂה אוֹתָן אֱלֹהוּת. "וֵאלֹהֵי מַסֵּכָה לֹא תַעֲשׂוּ" יָכוֹל יַעֲשׂוּ לָהֶם אֲחֵרִים, תַּלְמוּד לוֹמַר: "לֹא לָכֶם". יָכוֹל יַעֲשׂוּ הֵן לַאֲחֵרִים, תַּלְמוּד לוֹמַר: "לֹא תַעֲשׂוּ". מִכָּאן אַתָּה אוֹמֵר: הָעוֹשֶׂה אֱלִילִים לְעַצְמוֹ עוֹבֵר מִשּׁוּם שְׁתַּיִם: מִשּׁוּם "לֹא תַעֲשׂוּ", וּמִשּׁוּם "לֹא לָכֶם". רַבִּי יוֹסִי אוֹמֵר: שָׁלשׁ: מִשּׁוּם "לֹא תַעֲשׂוּ", וּמִשּׁוּם "לֹא לָכֶם", וּמִשּׁוּם "לֹא יִהְיֶה לְךָ".

"וְכִי תִזְבְּחוּ זֶבַח שְׁלָמִים וְגוֹ' בְּיוֹם זִבְחֲכֶם יֵאָכֵל וּמִמָּחֳרָת" שֶׁאֵין תַּלְמוּד לוֹמַר, אֶלָּא זֶה הוּא שֶׁאָמַרְנוּ: אִם אֵינוֹ עִנְיָן לַאֲכִילָה תְּנֵהוּ עִנְיָן לִזְבִיחָה, שֶׁאַף תְּחִלַּת זְבִיחָתוֹ לֹא תְּהֵא אֶלָּא עַל מְנָת לְהֵאָכֵל לִשְׁנֵי יָמִים. אֵין לִי אֶלָּא שְׁלָמִים, מִנַּיִן לְכָל הַנֶּאֱכָלִין לִשְׁנֵי יָמִים שֶׁלֹּא תְּהֵא תְּחִלַּת זְבִיחָתָם אֶלָּא עַל מְנָת לְהֵאָכֵל לִשְׁנֵי יָמִים, תַּלְמוּד לוֹמַר: "וְכִי תִזְבְּחוּ שְׁלָמִים, וְכִי תִזְבְּחוּ זֶבַח" לְרַבּוֹת כָּל הַנֶּאֱכָלִין לִשְׁנֵי יָמִים שֶׁלֹּא תְּהֵא תְּחִלַּת זְבִיחָתָן אֶלָּא עַל מְנַת לְהֵאָכֵל לִשְׁנֵי יָמִים. תַּנְיָא: אָמַר רַבִּי שִׁמְעוֹן בֶּן עַזַּאי: בֹּא וּרְאֵה מַה כְּתִיב בְּפָרָשַׁת קָרְבָּנוֹת, שֶׁלֹּא נֶאֱמַר בָּהּ לֹא "אֵל" וְלֹא "אֱלֹהִים" אֶלָּא "לַה'", שֶׁלֹּא לִתֵּן פִּתְחוֹן פֶּה לְבַעַל הַדִּין לַחֲלֹק. נֶאֱמַר בְּשׁוֹר הַגַּס "אִשֵּׁה רֵיחַ נִיחֹחַ" וּבְעוֹף הַדַּק "אִשֵּׁה רֵיחַ נִיחֹחַ", לוֹמַר לְךָ שֶׁאֶחָד הַמַּרְבֶּה וְאֶחָד הַמַּמְעִיט וּבִלְבַד שֶׁיְּכַוֵּן אֶת לִבּוֹ לַשָּׁמַיִם. וְשֶׁמָּא תֹּאמַר לַאֲכִילָה הוּא צָרִיךְ, תַּלְמוּד לוֹמַר: "אִם אֶרְעַב לֹא אֹמַר לָךְ כִּי לִי תֵבֵל וּמְלוֹאָהּ", וּכְתִיב: "כִּי לִי כָל חַיְתוֹ יָעַר בְּהֵמוֹת בְּהַרְרֵי אָלֶף, יָדַעְתִּי כָּל עוֹף הָרִים וְזִיז שָׂדַי עִמָּדִי", הַאוֹכַל בְּשַׂר אַבִּירִים וְדַם עַתּוּדִים אֶשְׁתֶּה". לֹא אָמַרְתִּי לָהֶם זִבְחוּ אֶלָּא כְּדֵי שֶׁתֹּאמַר: אֶעֱשֶׂה רְצוֹנוֹ וְיַעֲשֶׂה רְצוֹנִי. וְלֹא לִרְצוֹנִי אַתֶּם זוֹבְחִים אֶלָּא לִרְצוֹנְכֶם, שֶׁנֶּאֱמַר: "לִרְצֹנְכֶם תִּזְבָּחֻהוּ": דָּבָר אַחֵר: "לִרְצֹנְכֶם תִּזְבָּחֻהוּ" לְדַעְתְּכֶם זְבֹחוּ. כִּדְבָעֵי מִנֵּהּ שְׁמוּאֵל מֵרַב הוּנָא: מִנַּיִן לְמִתְעַסֵּק בְּקָדָשִׁים שֶׁהוּא פָּסוּל, שֶׁנֶּאֱמַר: "וְשָׁחַט אֶת בֶּן הַבָּקָר" שֶׁתְּהֵא שְׁחִיטָה לְשֵׁם בֶּן בָּקָר. אָמַר לוֹ: זוֹ בְּיָדֵינוּ הוּא, לְעַכֵּב מִנַּיִן, אָמַר לוֹ: לִרְצוֹנְכֶם זְבֹחוּ לְדַעְתְּכֶם זְבֹחוּ. "תִּזְבָּחֻהוּ" תָּנֵי רַב יוֹסֵף: "תִּזְבַּח" שֶׁלֹּא יְהֵא שְׁנַיִם שׁוֹחֲטִין זֶבַח אֶחָד. "תִּזְבָּחוּהוּ" שֶׁלֹּא יְהֵא אֶחָד שׁוֹחֵט שְׁנֵי זְבָחִים, וְאָמַר רַב כַּהֲנָא: "תִּזְבָּחֻהוּ" כְּתִיב. זוֹ דִּבְרֵי רַבִּי אֶלְעָזָר בַּר רַבִּי שִׁמְעוֹן סְתִמְתָּאָה. אֲבָל חֲכָמִים אוֹמְרִים: שְׁנַיִם שׁוֹחֲטִין זֶבַח אֶחָד. "וְהַנּוֹתָר עַד יוֹם הַשְּׁלִישִׁי" (כְּתִיב בַּפָּסוּק וַיְהִי בַּיּוֹם הַשְּׁמִינִי רֶמֶז תק"כ). "וְאִם הֵאָכֹל יֵאָכֵל" (כָּתוּב בְּרֶמֶז תצ"ח). "פִּגּוּל הוּא לֹא יֵרָצֶה" אָמַר רַבִּי יַנַּאי: לְעוֹלָם אַל תְּהִי גְּזֵרָה שָׁוָה קַלָּה בְּעֵינֶיךָ, שֶׁהֲרֵי פִּגּוּל אֶחָד מִגּוּפֵי תּוֹרָה וְלֹא לִמְּדוֹ הַכָּתוּב אֶלָּא בִּגְזֵרָה שָׁוָה, דְּאָמַר רַבִּי יוֹחָנָן: תָּנָא זַבְדָּא בֶּן לֵוִי: נֶאֱמַר כָּאן "וְאֹכְלָיו עֲוֹנוֹ יִשָּׂא", וְנֶאֱמַר לְהַלָּן "הַנֶּפֶשׁ הָאוֹכֶלֶת עֲוֹנָהּ תִּשָּׂא", מַה לְּהַלָּן כָּרֵת אַף כָּאן כָּרֵת. וְזֶהוּ שֶׁאָמַרְנוּ: אִם אֵינוֹ עִנְיָן לְחוּץ לִזְמַנּוֹ תְּנֵהוּ עִנְיָן לְחוּץ לִמְקוֹמוֹ". "וְאֹכְלָיו עֲוֹנוֹ יִשָּׂא כִּי אֶת קֹדֶשׁ ה' חִלֵּל וְנִכְרְתָה" זֶה בִּנְיַן אָב כָּל שֶׁהוּא קֹדֶשׁ חַיָּבִין עָלָיו כָּרֵת.

"וּבְקֻצְרְכֶם" פְּרָט לְשֶׁקְּצָרוּהוּ לִסְטִים וְקִרְסְמוּהוּ נְמָלִים שֶׁבָרַתּוּ הָרוּחַ אוֹ בְּהֵמָה. "וּבְקֻצְרְכֶם" פְּרָט לְשֶׁקְּצָרוּהוּ נָכְרִים. מִכָּאן אַתָּה אוֹמֵר: נָכְרִי שֶׁקָּצַר שָׂדֵהוּ וְאַחַר כָּךְ נִתְגַּיֵּר, פָּטוּר מִן הַלֶּקֶט וּמִן הַשִּׁכְחָה וּמִן הַפֵּאָה. וְרַבִּי יְהוּדָה מְחַיֵּב בְּשִׁכְחָה. שֶׁאֵין שִׁכְחָה אֶלָּא בִּשְׁעַת הָעִמּוּר. אֵין לִי אֶלָּא הַקּוֹצֵר, מִנַּיִן אַף הַתּוֹלֵשׁ, תַּלְמוּד לוֹמַר: "לִקְצֹר". (יָכוֹל אַף הֶפְקֵר, תַּלְמוּד לוֹמַר: "קְצִירְךָ") [קוֹטֵף מִנַּיִן, תַּלְמוּד לוֹמַר: "קְצִירְךָ"]. אֵין לִי אֶלָּא תְּבוּאָה, קִטְנִיּוֹת מִנַּיִן, תַּלְמוּד לוֹמַר: "אַרְצְכֶם". אִילָנוֹת מִנַּיִן, תַּלְמוּד לוֹמַר: "שָׂדְךָ". יָכוֹל אַף הַיָּרָק הַקִּשּׁוּאִין וְהַדְּלוּעִין אֲבַטִּיחִים וְהַמְּלָפְפוֹנוֹת בְּמַשְׁמַע, תַּלְמוּד לוֹמַר: "קָצִיר" מַה קָּצִיר מְיֻחָד שֶׁהוּא אֹכֶל, וְנִשְׁמָר, וְגִדּוּלוֹ מִן הָאָרֶץ, וּלְקִיטָתוֹ כְּאֶחָד, וּמַכְנִיסוֹ לְקִיּוּם. יָצְאוּ יְרָקוֹת, שֶׁאַף עַל פִּי שֶׁלְּקִיטָתָן כְּאֶחָד, אֵין מַכְנִיסָן לְקִיּוּם. יָצְאוּ תְּאֵנִים, שֶׁאַף עַל פִּי שֶׁמַּכְנִיסָן לְקִיּוּם, אֵין לְקִיטָתָן כְּאֶחָד. מַה קָּצִיר מְיֻחָד שֶׁהוּא אֹכֶל לְמִעוּטֵי סְפִיחֵי סְטִיס וְקוֹצָה. נִשְׁמָר לְמִעוּטֵי הֶפְקֵר. גִּדּוּלוֹ מִן הָאָרֶץ לְמִעוּטֵי כְּמֵהִין וּפִטְרִיּוֹת. לְקִיטָתָן כְּאֶחָד לְמִעוּטֵי תְּאֵנָה. מַכְנִיסָן לְקִיּוּם לְמִעוּטֵי יָרָק. הַתְּבוּאָה וְהַקִּטְנִית בִּכְלָל זֶה. בְּאִילָן: הָאוֹג וְהֶחָרוּבִין, הָאֱגוֹזִים וְהַשְּׁקֵדִים, הַגְּפָנִים וְהָרִמּוֹנִים, הַזֵּיתִים וְהַתְּמָרִים חַיָּבִים בְּפֵאָה. "לֹא תְכַלֶּה פְּאַת שָׂדְךָ" אֵין פֵּאָה אֶלָּא מֵחֲמַת הַכִּלּוּי. אֵין פֵּאָה אֶלָּא שֶׁיֵּשׁ לָהּ שֵׁם. אֵין פֵּאָה אֶלָּא בַּסּוֹף. מִכָּאן אָמְרוּ: אִם נָתַן בֵּין בַּתְּחִלָּה בֵּין בָּאֶמְצַע בֵּין בַּסּוֹף יָצָא. רַבִּי שִׁמְעוֹן אוֹמֵר: מִפְּנֵי אַרְבָּעָה דְּבָרִים לֹא יִתֵּן אָדָם פֵּאָה אֶלָּא בְּסוֹף שָׂדֵהוּ: מִפְּנֵי גֶּזֶל עֲנִיִּים, מִפְּנֵי בִּטּוּל עֲנִיִּים, מִפְּנֵי מַרְאִית הָעַיִן, וּמִשּׁוּם שֶׁאָמְרָה תּוֹרָה: "לֹא תְכַלֶּה פְּאַת שָׂדְךָ". מִפְּנֵי גֶּזֶל עֲנִיִּים כֵּיצַד, שֶׁלֹּא יַנִּיחַ מִן הָרַע עַל הַיָּפֶה. וּמִפְּנֵי הָרַמָּאִין, שֶׁלֹּא יִרְאֶה בְּשָׁעָה שֶׁאֵין שָׁם אָדָם, יֹאמַר לִקְרוֹבוֹ עָנִי: הֲרֵי זוֹ פֵּאָה. מִפְּנֵי בִּטּוּל עֲנִיִּים כֵּיצַד, שֶׁלֹּא יְהוּ עֲנִיִּים יוֹשְׁבִין וּמְשַׁמְּרִין כָּל הַיּוֹם וְיֹאמְרוּ: עַכְשָׁו הוּא נוֹתֵן פֵּאָה, אֶלָּא יֵלְכוּ וִילַקְּטוּ בְּתוֹךְ שָׂדֶה אַחֶרֶת וִיהוּ בָּאִין בִּשְׁעַת כִּלּוּי. מִפְּנֵי מַרְאִית הָעַיִן כֵּיצַד, שֶׁלֹּא יְהוּ עוֹבְרִין וְשָׁבִין אוֹמְרִים: תָּבֹא מְאֵרָה לִפְלוֹנִי שֶׁלֹּא הִנִּיחַ פֵּאָה בְּתוֹךְ שָׂדֵהוּ. וּמִשּׁוּם שֶׁאָמְרָה תּוֹרָה: "לֹא תְכַלֶּה" אָטוּ כֻּלְּהוּ לָאו מִשּׁוּם לָאו דְּ"לֹא תְכַלֶּה" נִינְהוּ, אֶלָּא אָמַר רָבָא: מִפְּנֵי הָרַמָּאִין. אָמַר אַבָּיֵי: כָּל מִלְּתָא דְּאָמַר רַחֲמָנָא: "לָא תַעֲבִיד, אִי עָבִיד מְהַנֵּי. דְּאִי סָלְקָא דַּעְתָּךְ לֹא מְהַנֵּי אַמַּאי לָקֵי. וְרָבָא אָמַר: לֹא מְהַנֵּי מִידִי, וְהַאי דְּלָקֵי מִשּׁוּם דְּעָבַר אַמֵּימְרָא דְּרַחֲמָנָא. וַהֲרֵי פֵּאָה דְּרַחֲמָנָא אָמַר: "לֹא תְכַלֶּה פְּאַת שָׂדְךָ", וּתְנָן: "מִצְוַת פֵּאָה לְהַפְרִישׁ מִן הַקָּמָה. לֹא הִפְרִישׁ מִן הַקָּמָה מַפְרִישׁ מִן הָעֳמָרִים. לֹא הִפְרִישׁ מִן הָעֳמָרִים מַפְרִישׁ מִן הַכֶּרִי, עַד שֶׁלֹּא מֵרְחוּ. מֵרְחוּ מְעַשֵּׂר וְנוֹתֵן לוֹ. מִשּׁוּם רַבִּי יִשְׁמָעֵאל אָמְרוּ: אַף מַפְרִישׁ מִן הָעִסָּה עַד שֶׁלֹּא הֻרְמָה חַלָּתָהּ. אֲמַר לֵהּ אַבָּיֵי: שָׁאנֵי הָתָם, דִּכְתִיב: "עָזֹב תַּעֲזֹב". וְרָבָא אָמַר לָךְ: "עָזֹב תַּעֲזֹב" לְהָכֵי הוּא דְּאָתָא: יֵשׁ לְךָ עֲזִיבָה שֶׁהִיא כָּזוֹ, וְאֵי זוֹ, זוֹ הַמַּפְקִיר כַּרְמוֹ וְהִשְׁכִּים בַּבֹּקֶר וּבְצָרוֹ, חַיָּב בְּפֶרֶט וּבְעוֹלֵלוֹת בְּשִׁכְחָה וּפֵאָה. וְתָנֵי עֲלָהּ: וּפָטוּר מִן הַמַּעֲשֵׂר. מִשּׁוּם רַבִּי יִשְׁמָעֵאל אָמְרוּ: אַף מַפְרִישׁ מִן הָעִסָּה וְנוֹתֵן. בָּעֵי רַבִּי יוֹנָתָן: מַאי טַעֲמָא דְּרַבִּי יִשְׁמָעֵאל, מִשּׁוּם דְּקָסָבַר שִׁנּוּי אֵינוֹ קוֹנֶה, אוֹ דִּילְמָא בְּעָלְמָא קָסָבַר שִׁנּוּי קוֹנֶה וְהָכָא מִשּׁוּם דִּכְתִיב "תַּעֲזֹב" יְתֵירָא הוּא, וְאִם תִּמְצָא לוֹמַר טַעֲמָא דְּרַבִּי יִשְׁמָעֵאל מִשּׁוּם "תַּעֲזֹב" יְתֵירָא, לְרַבָּנָן תַּעֲזֹב יְתֵירָא דְּכָתַב רַחֲמָנָא לָמָּה לִי, מִבָּעֵי לֵהּ לְכִדְתַנְיָא: הַמַּפְקִיר אֶת כַּרְמוֹ וְהִשְׁכִּים בַּבֹּקֶר וְכוּ'. פֵּאָה אַף עַל גַּב דְּכָתַב "שָׂדְךָ" דִּידָךְ אֵין דְּשֻׁתָּפוּת לֹא, כָּתַב רַחְמָנָא: "וּבְקֻצְרְכֶם אֶת קְצִיר אַרְצְכֶם". [אֶלָּא] "שָׂדְךָ" לָמָּה לִי, לְמִעוּטֵי שֻׁתָּפוּת נָכְרִי. "וְלֶקֶט קְצִירְךָ לֹא תְלַקֵּט" וְלֹא לֶקֶט קִטּוּף, שֶׁאֵין לֶקֶט אֶלָּא הַבָּא מֵחֲמַת קְצִירָה, דִּבְרֵי רַבִּי יוֹסִי. וּמוֹדֶה רַבִּי יוֹסִי בְּמִידֵי דְּאוֹרְחֵהּ, דְּתַנְיָא: "קָצִיר" אֵין לִי אֶלָּא קָצִיר, (קוֹטֵף) [עוֹקֵר] מִנַּיִן, תַּלְמוּד לוֹמַר: "לִקְצֹר". תּוֹלֵשׁ מִנַּיִן, תַּלְמוּד לוֹמַר: "בְּקֻצְרְךָ". "שָׂדְךָ" וְלֹא שֶׁל אֲחֵרִים. רַבִּי יִשְׁמָעֵאל בְּר' יְהוּדָה אוֹמֵר מִשּׁוּם רַבִּי שִׁמְעוֹן: "שָׂדְךָ" וְלֹא שֻׁתָּף עִם הַנָּכְרִי. "שָׂדְךָ" לְחַיֵּב עַל כָּל שָׂדֶה וְשָׂדֶה. מִכָּאן אָמְרוּ: אֵלּוּ מַפְסִיקִין לַפֵּאָה: הַנַּחַל, וְהַשְּׁלוּלִית, דֶּרֶךְ הַיָּחִיד, וְדֶרֶךְ הָרַבִּים, וּשְׁבִיל הָרַבִּים וּשְׁבִיל הַיָּחִיד הַקָּבוּעַ בִּימוֹת הַחַמָּה וּבִימוֹת הַגְּשָׁמִים, וְהַבּוּר, וְהַנִּיר, וְזֶרַע אַחֵר. וְהַקּוֹצֵר לַשַּׁחַת מַפְסִיק, דִּבְרֵי רַבִּי מֵאִיר. וַחֲכָמִים אוֹמְרִים: אֵין מַפְסִיק, אֶלָּא אִם כֵּן חָרַשׁ. אַמַּת הַמַּיִם הַקְּבוּעָה הֲרֵי זוֹ מַפְסֶקֶת. רַבִּי יְהוּדָה אוֹמֵר: אִם אֵינָהּ יְכוֹלָה לִקְצֹר כְּאַחַת מַפְסֶקֶת. "וְכָל הֶהָרִים אֲשֶׁר בַּמַּעְדֵּר יֵעָדְרוּן", אַף עַל פִּי שֶׁאֵין הַבָּקָר יָכוֹל לַעֲבֹר בְּכֵלָיו, נוֹתֵן פֵּאָה לַכֹּל וְכוּ'. הַכֹּל מַפְסִיקִים לִזְרָעִים, וְאֵין מַפְסִיקִים לָאִילָן אֶלָּא גָּדֵר שֶׁגָּבוֹהַּ עֲשָׂרָה טְפָחִים. אִם הָיָה שֵׂעָר כּוֹתֵשׁ אֵין מַפְסִיק, אֶלָּא נוֹתֵן פֵּאָה עַל הַכֹּל. לֶחָרוּבִין כָּל שֶׁרוֹאֶה זֶה אֶת זֶה. אָמַר רַבָּן גַּמְלִיאֵל: נוֹהֲגִין הָיוּ בֵּית אַבָּא, שֶׁהָיוּ נוֹתְנִים פֵּאָה אַחַת לַזֵּיתִים שֶׁהָיוּ לָהֶם בְּכָל רוּחַ, לֶחָרוּבִין כָּל שֶׁרוֹאֶה זֶה אֶת זֶה. רַבִּי אֶלְעָזָר בְּרַבִּי צָדוֹק אוֹמֵר מִשְּׁמוֹ: אַף לֶחָרוּבִין שֶׁהָיוּ לָהֶם בְּכָל הָעִיר. "לֶקֶט קְצִירְךָ" וְלֹא לֶקֶט קִטּוּף. אֵין לֶקֶט אֶלָּא מֵחֲמַת הַקָּצִיר. מִכָּאן אָמְרוּ: הָיָה קוֹצֵר, קָצַר מְלֹא יָדוֹ, וְתָלַשׁ מְלֹא קֻמְצוֹ, הִכָּהוּ הַקּוֹץ, וַעֲקָצַתּוּ עַקְרָב, וְנִבְעַת, וְנָפַל מִיָּדוֹ לָאָרֶץ הֲרֵי אֵלּוּ שֶׁל בַּעַל הַבַּיִת. תּוֹךְ הַיָּד תּוֹךְ הַמַּגָּל לָעֲנִיִּים. אַחַר הַיָּד אַחַר הַמַּגָּל לְבַעַל הַבַּיִת. רֹאשׁ הַיָּד רֹאשׁ הַמַּגָּל רַבִּי יִשְׁמָעֵאל אוֹמֵר: לָעֲנִיִּים. רַבִּי עֲקִיבָא אוֹמֵר: לְבַעַל הַבַּיִת. אַרְבַּע שֶׁבַּכֶּרֶם: הַפֶּרֶט וְהָעוֹלֵלוֹת הַשִּׁכְחָה וְהַפֵּאָה, כֻּלָּן אֵין בָּהֶן טוֹבַת הֲנָאָה לַבְּעָלִים, וַאֲפִלּוּ עָנִי שֶׁבְּיִשְׂרָאֵל מוֹצִיאִין אוֹתָן מִיָּדוֹ. וּשְׁאָר מַתְּנוֹת כְּהֻנָּה, כְּגוֹן הַזְּרוֹעַ וְהַלְּחָיַיִם וְהַקֵּבָה, אֵין מוֹצִיאִין אוֹתָן לֹא מִכֹּהֵן לְכֹהֵן וְלֹא מִלֵּוִי לְלֵוִי.

{rרמז תרהr}  אַרְבַּע מַתָּנוֹת שֶׁבַּכֶּרֶם: הַפֶּרֶט וְהָעוֹלֵלוֹת הַשִּׁכְחָה וְהַפֵּאָה. דִּכְתִיב: "וְכַרְמְךָ לֹא תְעוֹלֵל וּפֶרֶט כַּרְמְךָ לֹא תְלַקֵּט", וּכְתִיב: "כִּי תִבְצֹר כַּרְמְךָ לֹא תְעוֹלֵל אַחֲרֶיךָ". "אַחֲרֶיךָ" זֶה שִׁכְחָה. וּפֵאָה גָּמַר "אַחֲרֶיךָ, אַחֲרֶיךָ" מִזֵּיתִים, דִּכְתִיב: "כִּי תַחְבֹּט זֵיתְךָ לֹא תְפָאֵר אַחֲרֶיךָ" וְתָנָא דְּבֵי רַבִּי יִשְׁמָעֵאל: שֶׁלֹּא תִּטֹּל תִּפְאַרְתּוֹ מִמֶּנּוּ. "אַחֲרֶיךָ" זוֹ שִׁכְחָה. כֻּלָּן אֵין בָּהֶן טוֹבַת הֲנָאָה לַבְּעָלִים, מַאי טַעֲמָא, עֲזִיבָה כְּתִיב בְּהוּ. וַאֲפִלּוּ עָנִי שֶׁבְּיִשְׂרָאֵל מוֹצִיאִין אוֹתָן מִיָּדוֹ, מַאי טַעֲמָא, מִדְּלָא כְּתִיב "תַּעֲזֹב אוֹתָם לֶעָנִי וְלַגֵּר", אֶלָּא כְּתִיב: "לֹא תְלַקֵּט לֶעָנִי" לְהַזְהִיר עָנִי עַל שֶׁלּוֹ. מַעֲשַׂר עָנִי הַמִּתְחַלֵּק בְּתוֹךְ הַבַּיִת יֵשׁ בּוֹ טוֹבַת הֲנָאָה לַבְּעָלִים, מַאי טַעֲמָא, נְתִינָה כְּתִיבָא בֵּהּ. וַאֲפִלּוּ עָנִי שֶׁבְּיִשְׂרָאֵל מוֹצִיאִין אוֹתוֹ מִיָּדוֹ, גָּמַר "לַגֵּר" מֵהָתָם, מַה לְּהַלָּן עָנִי מֻזְהָר אַף כָּאן עָנִי מֻזְהָר. לֵוִי זָרַע בְּכִישַׁאר לֹא הֲווּ עֲנִיִּים לְמֵיתָבָא לְהוּ. אָתָא לְקַמֵהּ דְּרַב פַּפָּא, אֲמַר לֵה: "לֶעָנִי וְלַגֵּר תַּעֲזֹב אוֹתָם" וְלֹא לָעוֹרְבִים וְלֹא לָעֲטַלֵּפִים. מֵיתִיבֵי: אֵין מְבִיאִין תְּרוּמָה לֹא מִגֹּרֶן לָעִיר, וְלֹא מִמִּדְבָּר לַיִּשּׁוּב. וְאִם אֵין שָׁם כֹּהֵן שׂוֹכֵר פָּרָה וּמְבִיאָהּ מִפְּנֵי הֶפְסֵד. שָׁאנֵי תְּרוּמָה דְּטַבְלָא, וְלֹא סָגֵי דְּלָא מַפְרִישׁ לָהּ. וַהֲרֵי מַתָּנוֹת דְּלָא טָבְלֵי, וּתְנָן: מָקוֹם שֶׁנָּהֲגוּ לִמְלֹג בָּעֲגָלִים לֹא (יַפְשִׁיט) [יִמְלֹג] אֶת הַזְּרוֹעַ, לְהַפְשִׁיט אֶת הָרֹאשׁ לֹא יַפְשִׁיט אֶת הַלְּחָיַיִם. וְאִם אֵין שָׁם כֹּהֵן מַעֲלִין אוֹתוֹ בְּדָמִים וְאוֹכְלוֹ מִפְּנֵי הֶפְסֵד כֹּהֵן. שָׁאנֵי כֹּהֵן דִּנְתִינָה כְּתִיבָא בֵּהּ. הַשְׁתָּא דַּאֲתֵית לְהָכֵי, תְּרוּמָה נַמֵּי נְתִינָה כְּתִיבָא בָּהּ. אֶלָּא "תַּעֲזֹב" יְתֵרֵא לָמָּה לִי, לְמַפְקִיר כַּרְמוֹ וְכוּ' כְּדִלְעֵיל. תְּנָן הָתָם: מִי שֶׁלִּקֵּט אֶת הַפֵּאָה, וְאָמַר: הֲרֵי זוֹ לִפְלוֹנִי עָנִי רַבִּי אֱלִיעֶזֶר אוֹמֵר: זָכָה לוֹ. מִגּוֹ דְּאִי בָּעֵי מַפְקָר לֵהּ לִנְכָסֵהּ וַהֲוֵי עָנִי וְזָכֵי, וּמִגּוֹ דְּזָכֵי לְנַפְשֵׁהּ זָכֵי נַמֵּי לַחֲבֵרֵהּ. וַחֲכָמִים אוֹמְרִים: יִתְּנֶנָּהּ לֶעָנִי הַנִּמְצָא רִאשׁוֹן. דִּכְתִיב: "לֹא תְלַקֵּט לֶעָנִי" לֹא תְלַקֵּט לוֹ לֶעָנִי. וְר' אֱלִיעֶזֶר "לֹא תְלַקֵּט לֶעָנִי" מַאי עָבִיד לֵהּ, לְהַזְהִיר הֶעָנִי עַל שֶׁלּוֹ.

"לֹא תְלַקֵּט לֶעָנִי" לֹא תְּסַיַּע אֶת הֶעָנִי. "וְכַרְמְךָ לֹא תְעוֹלֵל" רַבִּי אֱלִיעֶזֶר אוֹמֵר: כֶּרֶם שֶׁכֻּלּוֹ עוֹלֵלוֹת כֻּלּוֹ לְבַעַל הַבַּיִת, שֶׁנֶּאֱמַר: "כִּי תִבְצֹר [וְגוֹ'] לֹא תְעוֹלֵל" אִם אֵין בָּצִיר, מִנַּיִן עוֹלֵלוֹת, אָמַר לוֹ רַבִּי עֲקִיבָא: "וְכַרְמְךָ לֹא תְעוֹלֵל" וַאֲפִלּוּ כֻּלּוֹ עוֹלֵלוֹת. אִם כֵּן לָמָּה נֶאֱמַר: "כִּי תִבְצֹר [וְגוֹ'] לֹא תְעוֹלֵל", שֶׁיָּכוֹל הוֹאִיל וְהִתִּירוֹ הַכָּתוּב לָעֲנִיִּים יָבֹאוּ עֲנִיִּים וִילַקְּטוּ אוֹתָהּ בְּכָל שָׁעָה שֶׁיִּרְצֶה, תַּלְמוּד לוֹמַר: "כִּי תִבְצֹר [וְגוֹ'] לֹא תְעוֹלֵל" אֵין לָעֲנִיִּים בָּעוֹלֵלוֹת קֹדֶם הַבָּצִיר. אֵי זוֹ הִיא עוֹלֵלוֹת, כָּל שֶׁאֵין לָהּ לֹא כָּתֵף וְלֹא נָטֵף. יֵשׁ לָהּ כָּתֵף וְאֵין לָהּ נָטֵף, נָטֵף וְאֵין לָהּ כָּתֵף הֲרֵי הוּא שֶׁל בַּעַל הַבַּיִת. וְאִם סָפֵק לָעֲנִיִּים. עוֹלֵלוֹת שֶׁבְּאַרְכֻּבָּה אִם נִקְצֶרֶת עִם הָאֶשְׁכּוֹל, הֲרֵי הוּא שֶׁל בַּעַל הַבַּיִת, אִם לָאו הֲרֵי הוּא שֶׁל עֲנִיִּים. גַּרְגֵּר יְחִידִי רַבִּי יְהוּדָה אוֹמֵר: אֶשְׁכּוֹל. וַחֲכָמִים אוֹמְרִים: עוֹלֵלוֹת. "וּפֶרֶט כַּרְמְךָ" אֵין פֶּרֶט אֶלָּא מֵחֲמַת בָּצִיר. מִכָּאן אָמְרוּ: הָיָה בּוֹצֵר, וְעוֹקֵץ אֶת הָאֶשְׁכּוֹל, הֻסְבַּךְ בֶּעָלִין, וְנָפַל לָאָרֶץ וְנִפְרַט הֲרֵי אֵלּוּ שֶׁל בַּעַל הַבַּיִת. הַמַּנִּיחַ כַּלְכָּלָה תַּחַת הַגֶּפֶן בְּשָׁעָה שֶׁבּוֹצֵר, הֲרֵי זֶה גּוֹזֵל אֶת הָעֲנִיִּים, עַל זֶה נֶאֱמַר: "אַל תַּסֵּג גְּבוּל עוֹלָם". "לֶעָנִי" יָכוֹל לֶעָנִי מֵאֲחֵרִים, תַּלְמוּד לוֹמַר: "לַגֵּר", אִי לַגֵּר יָכוֹל לְגֵר תּוֹשָׁב, תַּלְמוּד לוֹמַר: "לַלֵּוִי" מַה לֵּוִי בֶּן בְּרִית אַף כֻּלָּן בְּנֵי בְּרִית. אִי לַלֵּוִי וְלַגֵּר יָכוֹל בֵּין חֲסֵרִין בֵּין שֶׁאֵינָן חֲסֵרִין, תַּלְמוּד לוֹמַר: "לֶעָנִי" מֶה עָנִי חָסֵר וּבֶן בְּרִית אַף כֻּלָּן חֲסֵרִין וּבְנֵי בְּרִית. "לֶעָנִי וְלַגֵּר" (כָּתוּב בְּרֶמֶז תרמ"ה). "תַּעֲזֹב" הַנַּח לִפְנֵיהֶם וְהֵן יְבַזְבְּזוּ. וַאֲפִלּוּ תִּשְׁעִים וְתִשְׁעָה אוֹמְרִים: לְחַלֵּק, וְאֶחָד אוֹמֵר: לְבַזְבֵּז, אֲפִלּוּ בָּרִיא וַאֲפִלוּ יִהְיוּ יָדָיו יָפוֹת לָזֶה שׁוֹמְעִין, שֶׁאָמַר כַּהֲלָכָה. יָכוֹל אַף בְּדָלִית וּבְדֶקֶל כֵּן, תַּלְמוּד לוֹמַר: אֹתָם. אֲפִלּוּ תִּשְׁעִים וְתִשְׁעָה אוֹמְרִים: לְבַזְבֵּז, וְאֶחָד אוֹמֵר: לְחַלֵּק, אֲפִלּוּ זָקֵן וַאֲפִלּוּ חוֹלֶה לָזֶה שׁוֹמְעִין, שֶׁאָמַר כַּהֲלָכָה. וּמָה רָאִיתָ לוֹמַר בְּדָלִית וּבְדֶקֶל לְחַלֵּק, וּשְׁאָר כָּל הַפֵּרוֹת לְבַזְבֵּז, אַחַר שֶׁרִבָּה הַכָּתוּב וּמִעֵט, תַּלְמוּד לוֹמַר: "קָצִיר" מַה קָּצִיר מְיֻחָד שֶׁהַקָּטָן מוֹשֵׁל בּוֹ כְּגָדוֹל, יָצְאוּ הַדֶּקֶל וְהַדָּלִית שֶׁאֵין הַקָּטָן מוֹשֵׁל בּוֹ כְּגָדוֹל. רַבִּי שִׁמְעוֹן אוֹמֵר: חֲלָקֵי אֱגוֹזִין הֲרֵי הֵן כְּדֶקֶל וּכְדָלִית. "תַּעֲזֹב" הַנַּח לִפְנֵיהֶם תְּבוּאָה בְּקַּשָּׁהּ, תִּלְתָּן בֶּעָמִיר, תְּמָרִים בַּמַּכְבְּדוֹת. יָכוֹל אַף עַל פִּי שֶׁהִשִּׁירָתָן הָרוּחַ, תַּלְמוּד לוֹמַר "אֹתָם". אִם הִפְרִישָׁן וְאַחַר כָּךְ הִשִּׁירָתָן הָרוּחַ כְּשֵׁם שֶׁזָּכוּ בָּהֶם כָּךְ זָכוּ בַּעֲצֵיהֶם. מִנַּיִן שֶׁסְּפֵק לֶקֶט לֶקֶט, סְפֵק שִׁכְחָה שִׁכְחָה, סְפֵק פֵּאָה פֵּאָה, תַּלְמוּד לוֹמַר: "לֶעָנִי וְלַגֵּר תַּעֲזֹב אֹתָם". "אֲנִי ה' אֱלֹהֵיכֶם" אֵינִי גּוֹבֶה מֵהֶן אֶלָּא נְפָשׁוֹת, וְכֵן הוּא אוֹמֵר: "אַל תִּגְזָל דָל כִּי דַל הוּא וְאַל תְּדַכֵּא עָנִי בַשָּׁעַר, כִּי ה' יָרִיב רִיבָם וְקָבַע אֶת קֹבְעֵיהֶם נָפֶשׁ".

"לֹא תִּגְנֹבוּ" מַה תַּלְמוּד לוֹמַר, מִכְּלָל שֶׁנֶּאֱמַר בִּגְנֵבָה: "שְׁנַיִם יְשַׁלֵּם" לָמַדְנוּ עֹנֶשׁ, אַזְהָרָה מִנַּיִן, תַּלְמוּד לוֹמַר: "לֹא תִּגְנֹבוּ". בֶּן בַּג בַּג אוֹמֵר: אַל תִּגְנֹב אֶת שֶׁלְּךָ מִבֵּית אֲחֵרִים, שֶׁמָּא תֵּרָאֶה כְּגַנָּב. אֶלָּא שְׁבֹר אֶת שִׁנָּיו, וֶאֱמֹר לוֹ: שֶׁלִּי נָטַלְתִּי. "לֹא תִגְנֹבוּ" עַל מְנָת לְמֵיקַט. "לֹא תִּגְנֹבוּ" עַל מְנָת לְשַׁלֵּם תַּשְׁלוּמֵי כֶּפֶל, אַרְבָּעָה וַחֲמִשָּׁה. "לֹא תִגְנֹבוּ" בְּגוֹנֵב מָמוֹן וְכוּ' (כִּדְכָתוּב בַּפָּסוּק לֹא תִגְנֹב רֶמֶז רצ"ח). "לֹא תִּגְנֹבוּ" בְּגוֹנֵב מָמוֹן. אוֹ אֵינוֹ אֶלָּא בְּגוֹנֵב נְפָשׁוֹת, אָמַרְתָּ: צֵא וּלְמַד מִשְּׁלשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶן, דָּבָר הַלָּמֵד מֵעִנְיָנוֹ: בַּמֶּה הַכָּתוּב מְדַבֵּר, בְּמָמוֹן אַף כָּאן בְּמָמוֹן.

"וְלֹא תְכַחֲשׁוּ" אָמַר רַב שֵׁשֶׁת: הַכּוֹפֵר בְּפִקָּדוֹן נַעֲשֶׂה עָלָיו גַּזְלָן, וְחַיָּב בְּאוֹנְסִין. וְתָנָא תּוּנָא: "וְכִחֶשׁ בָּהּ" לָמַדְנוּ לְעֹנֶשׁ, אַזְהָרָה מִנַּיִן, תַּלְמוּד לוֹמַר: "לֹא תְכַחֲשׁוּ". מַאי לָאו עֹנֶשׁ מָמוֹן. לֹא, עֹנֶשׁ שְׁבוּעָה. הָא מִדְּסֵיפָא דְּאִשְׁתְּבַע, מִכְּלָל דְּרֵישָׁא דְּלָא אִשְׁתְּבַע. דְּקָתָנֵי סֵיפָא: "וְנִשְׁבַּע עַל שֶׁקֶר" לָמַדְנוּ עֹנֶשׁ, אַזְהָרָה מִנַּיִן, תַּלְמוּד לוֹמַר: "וְלֹא תְשַׁקְּרוּ". אָמְרִי אִידִי וְאִידִי דְּאִשְׁתְּבַע, כָּאן שֶׁהוֹדָה כָּאן שֶׁבָּאוּ עֵדִים. אָתוּ עֵדִים חַיָּב בְּאוֹנְסִין, אוֹדוּיֵי אוֹדִי חַיָּב בְּקֶרֶן וְחֹמֶשׁ. "וְלֹא תִשָּׁבְעוּ בִשְׁמִי" (כָּתוּב בְּרֶמֶז רצ"ג). "וְלֹא תְשַׁקְּרוּ אִישׁ בַּעֲמִיתוֹ" אֵין לִי אֶלָּא אִישׁ בְּאִישׁ, אִישׁ בְּאִשָּׁה אִשָּׁה בְּאִישׁ מִנַּיִן, תַּלְמוּד לוֹמַר: "אִישׁ בַּעֲמִיתוֹ" מִכָּל מָקוֹם. לֹא תִּגְנֹבוּ וְלֹא תְכַחֲשׁוּ וְלֹא תְשַׁקְּרוּ וְלֹא תִשָּׁבְעוּ בִשְׁמִי לַשָּׁקֶר מַה תַּלְמוּד לוֹמַר, לְפִי שֶׁנֶּאֱמַר: "לֹא תִשָּׂא אֶת שֵׁם ה' אֱלֹהֶיךָ", יָכוֹל לֹא יְהוּ חַיָּבִין אֶלָּא עַל שֵׁם הַמְיֻחָד, מִנַּיִן לְרַבּוֹת כָּל הַכִּנּוּיִין, תַּלְמוּד לוֹמַר: "בִשְׁמִי" בְּכָל שֵׁמוֹת שֶׁיֵּשׁ לִי. "וְחִלַּלְתָּ אֶת שֵׁם אֱלֹהֶיךָ" מְלַמֵּד שֶׁשְּׁבוּעַת שֶׁקֶר חִלּוּל הַשֵּׁם. דָּבָר אַחֵר: "וְחִלַּלְתָּ" נַעֲשֶׂה אַתָּה חֻלִּין עַל הַחַיָּה וְעַל הַבְּהֵמָה. וְכֵן הוּא אוֹמֵר: ("עַל אֵלּוּ אָבְלָה הָאָרֶץ) [עַל כֵּן אָלָה אָכְלָה אֶרֶץ] וַיֶּאְשְׁמוּ יֹשְׁבֵי בָהּ עַל כֵּן (חָלוּ) [חָרוּ] יֹשְׁבֵי אֶרֶץ וְנִשְׁאַר אֱנוֹשׁ מִזְעָר". "לֹא תַעֲשֹׁק אֶת רֵעֲךָ" יָכוֹל אֲפִלּוּ אָמַר אִישׁ פְּלוֹנִי גִּבּוֹר וְאֵינוֹ גִּבּוֹר, אִישׁ פְּלוֹנִי חָכָם וְאֵינוֹ חָכָם, עָשִׁיר וְאֵינוֹ עָשִׁיר, תַּלְמוּד לוֹמַר: "לֹא תִגְזֹל" מַה גָּזֵל מְיֻחָד שֶׁהוּא שֶׁל מָמוֹן. וְאֵי זֶה, זֶה הַכּוֹבֵשׁ שְׂכַר שָׂכִיר. אֵי זֶהוּ גָּזֵל וְאֵי זֶהוּ עשֶׁק, אָמַר רַב חִסְדָּא: לֵךְ וְשׁוּב זֶה עשֶׁק, יֵשׁ לְךָ בְּיָדִי וְאֵינִי נוֹתֵן זֶהוּ גָּזֵל. מַתְקִיף לָהּ רַב שֵׁשֶׁת: אֵיזֶה עֹשֶׁק, כָּל שֶׁחִיְּבָה תּוֹרָה קָרְבָּן עָלָיו, דּוּמְיָא דְּפִקָּדוֹן בָּעֵינָן דְּכָפַר לֵהּ מָמוֹנָא. אֶלָּא אָמַר אַבָּיֵי: לֹא שְׂכַרְתִּיךָ מֵעוֹלָם זֶהוּ עשֶׁק, נְתַתִּיו לְךָ זֶהוּ גָּזֵל. וְרַב שֵׁשֶׁת, מַאי שְׁנָא עשֶׁק דְּקָא קָשֵׁי לֵהּ, וּמַאי שְׁנָא גָּזֵל דְּלָא קָשֵׁי לֵהּ, דַּהֲדַר כָּפְרֵהּ. עשֶׁק נַמֵּי לוּקְמָהּ דַּהֲדַר כָּפְרֵהּ, הָכִי הָשְׁתָּא, הָתָם "אוֹ בְּגָזֵל" כְּתִיב, מִכְּלָל דְּאוֹדֵי לָהּ מֵעִקָּרָא. הָכָא מִי כְּתִיב "אוֹ בְעשֶׁק", "אוֹ עָשַׁק אֶת עֲמִיתוֹ" כְּתִיב שֶׁעֲשָׁקוֹ כְּבָר. רָבָא אָמַר: זֶהוּ עשֶׁק זֶהוּ גָּזֵל, וְלָמָּה חִלְּקוֹ הַכָּתוּב, לַעֲבֹר עָלָיו בִּשְׁנֵי לָאוִין.

{rרמז תרוr}  אָמַר רָבָא: לָמָּה לִי לְמִכְתָּב רַחֲמָנָא לָאו בְּרִבִּית, לָאו בְּגָזֵל, לָאו בְּאוֹנָאָה, צְרִיכֵי. דְּאִי כָּתַב רַחֲמָנָא לָאו בְּרִבִּית, מִשּׁוּם דְּחִדּוּשׁ הוּא דַּאֲפִלּוּ לַלֹּוֶה אָסְרֵהּ רַחֲמָנָא. וְאִי כָּתַב רַחֲמָנָא בְּגָזֵל, מִשּׁוּם דִּבְעַל כָּרְחֵהּ. וְאִי כָּתַב רַחֲמָנָא בְּאוֹנָאָה, מִשּׁוּם דְּלָא יָדַע דְּמָחִיל. חֲדָא מֵחֲדָא לֹא אָתְיָא, תֵּיתֵי חֲדָא מִתַּרְתֵּי. מֵהֵי תֵּיתֵי, לֹא לִכְתּוֹב רַחְמָנָא בָּרִבִּית, וְתֵיתֵי מֵהָנַךְ. מַה לְהָנַךְ דְּלָא מִדַּעְתּוֹ, תֹּאמַר בְּרִבִּית דְּמִדַּעְתּוֹ. לֹא לִכְתּוֹב בָּאוֹנָאָה, וְתֵיתֵי מֵהָנַךְ, מַה לְהָנַךְ שֶׁכֵּן אֵין דֶּרֶךְ מִקָּח וּמִמְכָּר בְּכָךְ. לֹא לִכְתּוֹב רַחֲמָנָא בְּגָּזֵל וְתֵיתֵי מֵהָנַךְ, דְּמַאי פָּרְכַת מַה לְרִבִּית שֶׁכֵּן חִדּוּשׁ הוּא, אוֹנָאָה תּוֹכִיחַ. מַה לְּאוֹנָאָה שֶׁכֵּן שֶׁלֹּא מִדַּעְתּוֹ, דְּלָא יָדַע דְּמָחִיל, רִבִּית תּוֹכִיחַ. וְחָזַר הַדִּין, לֹא רְאִי זֶה כִּרְאִי זֶה וְלֹא רְאִי זֶה כִּרְאִי זֶה, הַצַּד הַשָּׁוֶה שֶׁבָּהֶן: שֶׁכֵּן גּוֹזְלוֹ מָמוֹן, אַף אֲנִי אָבִיא גָּזֵל שֶׁגּוֹזְלוֹ מָמוֹן. אִי הָכִי לָאו דְּגָזֵל לָמָּה לִי, לְכוֹבֵשׁ שְׂכַר שָׂכִיר, וְלַעֲבֹר עָלָיו בִּשְׁנֵי לָאוִין, דִּכְתִיב: "לֹא תַעֲשֹׁק שָׂכִיר". וְלוּקְמֵהּ בְּרִבִּית וְאוֹנָאָה וְגָזֵל, וְלַעֲבֹר בִּשְׁנֵי לָאוִין, דָּבָר הַלָּמֵד מֵעִנְיָנוֹ: "וְלֹא תִגְזֹל" בְּעִנְיָנָא דְּשָׂכִיר כְּתִיב. "לֹא תִּגְנֹבוּ" לָמָּה לִי, לְכִדְתַנְיָא: לֹא תִגְנֹב עַל מְנָת לְמֵיקַט וְכוּ'. לָאו דְּכָתַב רַחֲמָנָא בְּמִשְׁקָלוֹת לָמָּה לִי, לְטוֹמֵן מִשְׁקְלוֹתָיו בַּמֶּלַח. הַיְנוּ גָּזֵל, לַעֲבֹר עָלָיו מִשְּׁעַת עֲשִׂיָּה.

{rרמז תרזr}  אָמַר אַבָּיֵי: כָּל דְּאָמַר רַחֲמָנָא: לֹא תַעֲבִיד, אִי עָבִיד מֵהַנֵּי וְכוּ' כְּדִלְעֵיל (רֶמֶז תר"ד). וַהֲרֵי גָּזֵל דְּרַחֲמָנָא אָמַר: "לֹא תִגְזֹל", וּתְנָן: "הַגּוֹזֵל עֵצִים וַעֲשָׂאָן כֵּלִים, צֶמֶר וַעֲשָׂאָן בְּגָדִים, מְשַׁלֵּם כִּשְׁעַת הַגְּזֵלָה". אָמַר לָךְ רָבָא: שָׁאנֵי הָתָם דְּאָמַר קְרָא "אֲשֶׁר גָּזַל" יֶשְׁנוֹ כְּמוֹ שֶׁגָּזַל יַחֲזִיר. וּלְאַבָּיֵי הַאי "אֲשֶׁר גָּזַל" עַל גָּזֵל שֶׁלּוֹ מוֹסִיף חֹמֶשׁ, וְאֵין מוֹסִיף חֹמֶשׁ עַל גֶּזֶל אָבִיו. "לֹא תָלִין פְּעֻלַּת שָׂכִיר". תָּנוּ רַבָּנָן: מִנַּיִן לִשְׂכִיר יוֹם שֶׁגּוֹבֶה כָּל הַלַּיְלָה, שֶׁנֶּאֱמַר: "לֹא תָלִין פְּעֻלַּת שָׂכִיר אִתְּךָ עַד בֹּקֶר". וּמִנַּיִן לִשְׂכִיר לַיְלָה שֶׁגּוֹבֶה כָּל הַיּוֹם, תַּלְמוּד לוֹמַר: "בְּיוֹמוֹ תִּתֵּן שְׂכָרוֹ". וְאֵפוּךְ אֲנָא, שְׂכִירוּת אֵינָהּ מִשְׁתַּלֶּמֶת אֶלָּא לְבַסּוֹף. תָּנוּ רַבָּנָן: מִמַּשְׁמַע שֶׁנֶּאֱמַר: "לֹא תָלִין פְּעֻלַּת שָׂכִיר", אֵינִי יוֹדֵעַ שֶׁהוּא עַד בֹּקֶר, אֶלָּא מַה תַּלְמוּד לוֹמַר "עַד בֹּקֶר", מְלַמֵּד, שֶׁאֵינוֹ עוֹבֵר אֶלָּא בֹּקֶר רִאשׁוֹן בִּלְבַד. מִכָּאן וְאֵילֵךְ אָמַר רַב: עוֹבֵר מִשּׁוּם בַּל תַּשְׁהֶה, שֶׁנֶּאֱמַר: "אַל תֹּאמַר לְרֵעֲךָ לֵךְ וָשׁוּב וּמָחָר אֶתֵּן וְיֵשׁ אִתָּךְ. כָּל הַכּוֹבֵשׁ שְׂכַר שָׂכִיר עוֹבֵר בַּחֲמִשָּׁה שֵׁמוֹת: מִשּׁוּם "בַּל תִּגְזֹל", "וְלֹא תַעֲשֹׁק רֵעֲךָ", "לֹא תָלִין", "וְלֹא תַעֲשֹׁק שָׂכִיר", "וְלֹא תָבוֹא עָלָיו הַשֶּׁמֶשׁ". וַעֲשֵׂה: "בְּיוֹמוֹ תִּתֵּן שְׂכָרוֹ" וְכוּ'. הָנֵי דְּאִכָּא בִּימָמָא לֵיכָּא בְּלֵילָא וְהָנֵי דְּאִכָּא בְּלֵילָא לֵיכָּא בִּימָמָא, אָמַר רַב חִסְדָּא: שֵׁם שְׂכִירוּת בְּעָלְמָא.

{rרמז תרחr}  תְּנָן הָתָם: "אֶחָד שְׂכַר אָדָם וְאֶחָד שְׂכַר בְּהֵמָה וְאֶחָד שְׂכַר כֵּלִים, יֵשׁ בּוֹ מִשּׁוּם "בְּיוֹמוֹ תִּתֵּן שְׂכָרוֹ", וּמִשּׁוּם "לֹא תָלִין פְּעֻלַּת שָׂכִיר". אֵימָתַי, בִּזְמַן שֶׁתְּבָעוֹ. אֲבָל לֹא תְּבָעוֹ, אֵינוֹ עוֹבֵר עָלָיו. הִמְחָהוּ אֵצֶל חֶנְוָנִי אֵצֶל שֻׁלְחָנִי, אֵינוֹ עוֹבֵר עָלָיו. שָׂכִיר, בִּזְמַנּוֹ, נִשְׁבָּע וְנוֹטֵל. עָבַר זְמַנּוֹ, אֵינוֹ נִשְׁבָּע וְנוֹטֵל. אִם יֵשׁ עֵדִים שֶׁתְּבָעוֹ, הֲרֵי זֶה נִשְׁבָּע וְנוֹטֵל. גֵּר תּוֹשָׁב יֵשׁ בּוֹ מִשּׁוּם "בְּיוֹמוֹ תִּתֵּן שְׂכָרוֹ", וְאֵין בּוֹ מִשּׁוּם "לֹא תָלִין פְּעֻלַּת שָׂכִיר" דְּתַנְיָא: "מֵאַחֶיךָ" פְּרָט לַאֲחֵרִים. "מִגֵּרְךָ" זֶה גֵּר צֶדֶק. "בִּשְׁעָרֶיךָ" זֶה גֵּר אוֹכֵל נְבֵלוֹת. מִנַּיִן לְרַבּוֹת בְּהֵמָה וְכֵלִים, תַּלְמוּד לוֹמַר: "בְאַרְצְךָ" כֹּל שֶׁבְּאַרְצְךָ, וְכֻלָּן עוֹבְרִין בַּחֲמִשָּׁה שֵׁמוֹת הַלָּלוּ. מִכָּאן אָמְרוּ: אֶחָד שְׂכַר אָדָם וְאֶחָד שְׂכַר בְּהֵמָה וְאֶחָד שְכַר כֵּלִים, יֵשׁ בּוֹ מִשּׁוּם "בְּיוֹמוֹ תִּתֵּן שְׂכָרוֹ", וְיֵשׁ בּוֹ מִשּׁוּם "לֹא תָלִין פְּעֻלַּת שָׂכִיר". רַבִּי יוֹסִי בְּר' יְהוּדָה אוֹמֵר: גֵּר תּוֹשָׁב יֵשׁ בּוֹ מִשּׁוּם "בְּיוֹמוֹ תִּתֵּן שְׂכָרוֹ", וְאֵין בּוֹ מִשּׁוּם "בַּל תָּלִין". בְּהֵמָה וְכֵלִים אֵין בָּהֵן אֶלָּא מִשּׁוּם "בַּל תַעֲשֹׁק" בִּלְבַד. אָמַר רָבָא: תַּנָּא דְּמַתְנִיתִין תָּנָא דְּבֵי רַבִּי יִשְׁמָעֵאל הוּא, מַאי טַעֲמָא דְּתַנָּא קַמָּא דְּ"מֵאַחֶיךָ", יָלִיף "שָׂכִיר, שָׂכִיר". וְרַבִּי יוֹסִי בְּרַבִּי יְהוּדָה נְהִי דְּלָא יָלִיף "שָׂכִיר, שָׂכִיר", בְּהֵמָה וְכֵלִים מִשּׁוּם בְּיוֹמוֹ נַמֵּי נֵיחַיֵּב, אָמַר לָךְ: "כִּי עָנִי הוּא" מִי שֶׁבָּא לִידֵי עֲנִיּוּת וַעֲשִׁירוּת, יָצְאוּ בְּהֵמָה וְכֵלִים שֶׁאֵין בָּאִין לִידֵי עֲנִיּוּת וַעֲשִׁירוּת. וְתַנָּא קַמָּא, מִבָּעֵי לֵהּ לְהַקְדִּים עָנִי לְעָשִׁיר. וְר' יוֹסִי בְּר' יְהוּדָה, נָפְקָא לֵהּ מִ"לֹּא תַעֲשֹׁק שָׂכִיר עָנִי וְאֶבְיוֹן". וְאִידָךְ, תְּרֵי עָנִי כְּתִיבֵי, חַד לְהַקְדִּים עָנִי לְעָשִׁיר וְחַד לְהַקְדִּים עָנִי לְאֶבְיוֹן. וּצְרִיכֵי. דְּאִי כָּתַב רַחֲמָנָא עָשִׁיר מִשּׁוּם דְּלָא צָרִיךְ לֵהּ, אֲבָל אֶבְיוֹן דְּצָרִיךְ לֵהּ אֵימָא לָא. וְאִי כָּתַב רַחֲמָנָא אֶבְיוֹן דְּלָא זִילָא לֵהּ מִלְּתָא לְמִתְבָּעֵהּ, אֲבָל עָשִׁיר דְּזִילָא לֵהּ מִלְּתָא אֵימָא לָא. צְרִיכָא. וְתָנָא דְּבֵי רַבִּי יִשְׁמָעֵאל, מַה נַּפְשָׁךְ, אִי יָלִיף "שָׂכִיר, שָׂכִיר" אֲפִלּוּ גֵּר וְתוֹשָׁב נַמֵּי, אִי לֹא יָלִיף "שָׂכִיר, שָׂכִיר" בְּהֵמָה וְכֵלִים מְנָא לֵהּ, לְעוֹלָם לָא יָלִיף, וְשָׁאנֵי הָתָם דְּאָמַר קְרָא: "לֹא תָלִין פְּעֻלַּת שָׂכִיר אִתְּךָ" כָּל שֶׁפְּעֻלָּתוֹ אִתְּךָ. אִי הָכִי גֵּר תּוֹשָׁב נַמֵּי, אֲמַר קְרָא: "רֵעֲךָ" וְלֹא גֵּר תּוֹשָׁב. אִי הָכִי בְּהֵמָה וְכֵלִים נַמֵּי, הָא כְּתִיב "אִתְּךָ". וּמָה רָאִיתָ לְרַבּוֹת בְּהֵמָה וְכֵלִים וּלְהוֹצִיא גֵּר תּוֹשָׁב, מִסְתַּבְּרָא מַרְבֶּה אֲנִי בְּהֵמָה וְכֵלִים שֶׁיֶּשְׁנָן בִּכְלָל מָמוֹן רֵעֲךָ, וּמוֹצִיא אֲנִי גֵּר תּוֹשָׁב שֶׁאֵינוֹ בִּכְלָל מָמוֹן רֵעֲךָ. וְתַנָּא דְּ"מֵאַחֶיךָ" וְרַבִּי יוֹסִי בַּר רַבִּי יְהוּדָה הַאי "רֵעֲךָ" מַאי עָבִיד לֵהּ, מִבָּעֵי לֵהּ לְכִדְתַנְיָא: "רֵעֲךָ" וְלֹא גּוֹי, גּוֹי מֵ"אַחֶיךָ" נָפְקָא, חַד לְמִשְׁרֵי עָשְׁקוֹ וְחַד לְמִשְׁרֵי גְּזֵלוֹ וְקָא סָבַר גֶּזֶל גּוֹי מֻתָּר. וּצְרִיכָא. דְּאִי אַשְׁמְעִינָן גְּזֵלוֹ מִשּׁוּם דְּלָא טָרַח בֵּהּ, אֲבָל עָשְׁקוֹ דְּטָרַח בֵּהּ אֵימָא לָא, צְרִיכָא. וְאִי אַשְׁמְעִינָן עָשְׁקוֹ מִשּׁוּם דְּלָא אָתָא לְיָדֵהּ, אֲבָל גְּזֵלוֹ דְּאָתָא לְיָדֵהּ אֵימָא לָא צְרִיכָא. וְר' יוֹסִי בַּר רַבִּי יְהוּדָה הַאי "לֹא תָלִין פְּעֻלַּת שָׂכִיר" מַאי עָבִיד לֵהּ, מִבָּעֵי לֵהּ לְכִדְרַבִּי יוֹסִי: אֲפִלּוּ לֹא שְׂכָרוֹ אֶלָּא לִבְצֹר אֶשְׁכּוֹל אֶחָד עוֹבֵר מִשּׁוּם בַּל תָּלִין. וְאִידָךְ, מִ"וְּאֵלָיו הוּא נוֹשֵׂא אֶת נַפְשׁוֹ" נָפְקָא, דָּבָר שֶׁמּוֹסֵר נַפְשׁוֹ עָלָיו. וְאִידָךְ, מִבָּעֵי לֵהּ לְכִדְתַנְיָא: "וְאֵלָיו הוּא נוֹשֵׂא אֶת נַפְשׁוֹ" מִפְּנֵי מָה עָלָה זֶה בַּכֶּבֶשׂ וְנִתְלָה בָּאִילָן וּמָסַר נַפְשׁוֹ לְמִיתָה, לֹא עַל שְׂכָרוֹ. מִכָּאן אָמְרוּ: כָּל הַכּוֹבֵשׁ שְׂכַר שָׂכִיר, כְּאִלּוּ נוֹטֵל נִשְׁמָתוֹ מִמֶּנּוּ. נִשְׁמָתוֹ שֶׁל מִי, רַב הוּנָא וְרַב חִסְדָּא. חַד אָמַר: נִשְׁמָתוֹ שֶׁל גַּזְלָן, וְחַד אָמַר: נִשְׁמָתוֹ שֶׁל נִגְזָל. מַאן דְּאָמַר נִשְׁמָתוֹ שֶׁל גַּזְלָן, דִּכְתִיב: "אַל תִּגְזָל דָּל כִּי דַל הוּא וְאַל תְּדַכֵּא עָנִי בַּשָּׁעַר, כִּי ה' יָרִיב רִיבָם וְקָבַע אֶת קֹבְעֵיהֶם נָפֶשׁ". וּמַאן דְּאָמַר נִשְׁמָתוֹ שֶׁל נִגְזָל, דִּכְתִיב: "כֵּן אָרְחוֹת כָּל בֹּצֵעַ בָּצַע אֶת נֶפֶשׁ בְּעָלָיו יִקָּח". וְאִידָךְ אָמַר לָךְ: בְּעָלָיו דְּהַשְׁתָּא. וְאִידָךְ נַמֵּי, הָכְתִיב: "וְקָבַע אֶת קֹבְעֵיהֶם נָפֶשׁ", מַה טַּעַם קָאָמַר, מַה טַּעַם "וְקָבַע אֶת קֹבְעֵיהֶם נָפֶשׁ", מִשּׁוּם דְּנָטְלוּ נֶפֶשׁ.

תָּנוּ רַבָּנָן: "לֹא תָלִין פְּעֻלַּת שָׂכִיר" יָכוֹל אַף עַל פִּי שֶׁלֹּא תְּבָעוֹ, תַּלְמוּד לוֹמַר: "אִתְּךָ". יָכוֹל אַף עַל פִּי שֶׁאֵין לוֹ, תַּלְמוּד לוֹמַר: "אִתְּךָ" וְהוּא שֶׁיֵּשׁ לְךָ. יָכוֹל אֲפִלּוּ הִמְחָהוּ אֵצֶל חֶנְוָנִי וְאֵצֶל שֻׁלְחָנִי, תַּלְמוּד לוֹמַר: "אִתְּךָ" וְלֹא אֵצֶל שֻׁלְחָנִי.

{rרמז תרטr}  "לֹא תְקַלֵּל חֵרֵשׁ". הַמְקַלֵּל אָבִיו וְאִמּוֹ בְּכִנּוּיִין חַיָּב, דִּבְרֵי רַבִּי מֵאִיר. וַחֲכָמִים פּוֹטְרִים. מַאן חֲכָמִים, רַבִּי מְנַחֵם בְּר' יוֹסִי דְּאָמַר: "בְּנָקְבוֹ שֵׁם יוּמָת" מַה תַּלְמוּד לוֹמַר "שֵׁם", לָמֵד עַל הַמְקַלֵּל אָבִיו וְאִמּוֹ שֶׁאֵינוֹ חַיָּב עַד שֶׁיְּקַלְּלֵם בְּשֵׁם. הַמְקַלֵּל עַצְמוֹ וַחֲבֵרוֹ בַּכֹּל, עוֹבֵר בְּלֹא תַּעֲשֶׂה. אָמַר רַבִּי יַנַּאי: וְדִבְרֵי הַכֹּל. עַצְמוֹ דִּכְתִיב: "הִשָּׁמֶר לְךָ וּשְׁמֹר נַפְשְׁךָ", וְכִדְרַבִּי אָבִין וְכוּ'. חֲבֵרוֹ דִּכְתִיב: "לֹא תְקַלֵּל חֵרֵשׁ".

["לֹא תְקַלֵּל חֵרֵשׁ"] אֵין לִי אֶלָּא חֵרֵשׁ, מִנַּיִן לְרַבּוֹת כָּל אָדָם, תַּלְמוּד לוֹמַר: "בְעַמְּךָ לֹא תָאֹר". אִם כֵּן לָמָּה נֶאֱמַר "חֵרֵשׁ", מַהּ חֵרֵשׁ מְיֻחָד שֶׁהוּא בַּחַיִּים, אַף כָּל שֶׁהוּא בַּחַיִּים. יָצָא מֵת שֶׁאֵינוֹ בַּחַיִּים. "וְלִפְנֵי עִוֵּר לֹא תִּתֵּן מִכְשֹׁל" לִפְנֵי סוּמָא בַּדָּבָר. אָמַר לְךָ: בַּת פְּלוֹנִי מַהִי לִכְהֻנָּה, אַל תֹּאמַר לוֹ: כְּשֵׁרָה, וְהִיא אֵינָהּ אֶלָּא פְּסוּלָה. הָיָה נוֹטֵל בְּךָ עֵצָה, אַל תִּתֵּן לוֹ עֵצָה שֶׁאֵינָהּ הוֹגֶנֶת לוֹ. אַל תֹּאמַר לוֹ: צֵא בַּצָּהֳרַיִם שֶׁיִּשְׁתָּרֵב, בַּהַשְׁכָּמָה שֶׁיְּקַפְּחוּהוּ לִסְטִים. וְאַל תֹּאמַר לוֹ: מְכֹר שָׂדְךָ וְקַח לְךָ חֲמוֹר, וְאַתָּה עוֹקֵף עָלָיו וְנוֹטְלָהּ מִמֶּנּוּ. שֶׁמָּא תֹּאמַר עֵצָה יָפָה אֲנִי נוֹתֵן לוֹ, וַהֲרֵי הַדָּבָר מָסוּר לַלֵּב, שֶׁנֶּאֱמַר: "וְיָרֵאתָ מֵאֱלֹהֶיךָ אֲנִי ה'" כָּל דָּבָר הַמָּסוּר לַלֵּב נֶאֱמַר בּוֹ: "וְיָרֵאתָ מֵאֱלֹהֶיךָ". תַּנְיָא: רַבִּי נָתָן אוֹמֵר: מִנַּיִן שֶׁלֹּא יוֹשִׁיט אָדָם כּוֹס יַיִן לְנָזִיר, וְאֵבֶר מִן הַחַי לִבְנֵי נֹחַ, שֶׁנֶּאֱמַר: "וְלִפְנֵי עִוֵּר לֹא תִתֵּן" וְגוֹ'. וּכְגוֹן דְּקָאֵי בִּתְרֵי עַבְרֵי דְּנַהֲרָא. דַּיְקָא נַמֵּי, דְּקָתָנֵי: "לֹא יוֹשִׁיט", וְלֹא קָתָנֵי "לֹא יִתֵּן". אָמַר רַב יְהוּדָה: סְתַם רוֹעֶה פָּסוּל. וְדַוְקָא דִּידֵהּ, הָא דְּעָלְמָא כָּשֵׁר. דְּאִי לֹא תֵּימָא הָכִי, אֲנַן חַיּוּתָא לְרַעְיָא הֵיכִי מָסְרִינָן, וְהָכְתִיב: "וְלִפְנֵי עִוֵּר לֹא תִתֵּן מִכְשֹׁל", אֶלָּא חֲזָקָה אֵין אָדָם חוֹטֵא וְלֹא לוֹ. אָמַר רַב יְהוּדָה אָמַר רַב: כָּל שֶׁיֵּשׁ לוֹ מָעוֹת וּמַלְוֶה אוֹתָם שֶׁלֹּא בְּעֵדִים, עוֹבֵר מִשּׁוּם "וְלִפְנֵי עִוֵּר לֹא תִתֵּן מִכְשֹׁל". רֵישׁ לָקִישׁ אָמַר: גּוֹרֵם קְלָלָה לְעַצְמוֹ, שֶׁנֶּאֱמַר: "תֵּאָלַמְנָה שִׂפְתֵי שָׁקֶר" וְגוֹ'. תָּנוּ רַבָּנָן: שְׁלשָׁה צוֹעֲקִין וְאֵינָן נַעֲנִין: מִי שֶׁיֵּשׁ לוֹ מָעוֹת וּמַלְוֶה אוֹתָם שֶׁלֹּא בְּעֵדִים, וְהַקּוֹנֶה אָדוֹן לְעַצְמוֹ, וּמִי שֶׁאִשְׁתּוֹ מוֹשֶׁלֶת עָלָיו. קוֹנֶה אָדוֹן לְעַצְמוֹ מַאי הִיא, אִיבָעֵית אֵימָא: תּוֹלֶה מָעוֹתָיו בְּנָכְרִי. וְאִיבָעֵית אֵימָא: כּוֹתֵב נְכָסָיו לְבָנָיו. וְאִיבָעֵית אֵימָא: דְּבִישׁ לֵהּ בְּהַאי מָתָא וְלֹא אָזִיל לְמָתָא אַחֲרִיתִי.

"לֹא תַעֲשׂוּ עָוֶל בַּמִּשְׁפָּט" בַּדִּין. מְלַמֵּד, שֶׁהַדַּיָּן שֶׁמְּקַלְקֵל אֶת הַדִּין קָרוּי עָוֶל, שָׂנאוּי, וּמְשֻׁקָּץ, חֵרֶם, וְתוֹעֵבָה. וְגוֹרֵם חֲמִשָּׁה דְּבָרִים: מְטַמֵּא אֶת הָאָרֶץ, וּמְחַלֵּל אֶת הַשֵּׁם, וּמְסַלֵּק אֶת הַשְּׁכִינָה, וּמַפִּיל יִשְׂרָאֵל בַּחֶרֶב, וּמַגְלֶה אוֹתָן מֵאַרְצָם. "לֹא תִשָּׂא פְנֵי דָּל" שֶׁלֹּא תֹּאמַר: עָנִי הוּא זֶה, הוֹאִיל וְזֶה עָשִׁיר חַיָּב לְפַרְנְסוֹ, אֲזַכֵּהוּ, וְנִמְצָא מִתְפַּרְנֵס בִּנְקִיּוּת. תַּלְמוּד לוֹמַר: "לֹא תִשָּׂא פְנֵי דָּל". "וְלֹא תֶהְדַּר פְּנֵי גָּדוֹל" שֶׁמָּא תֹּאמַר: עָשִׁיר הוּא זֶה, בֶּן גְּדוֹלִים הוּא זֶה, אֶרְאֶה בְּבָשְׁתּוֹ, עַד כַּמָּה אֲנִי אֲבַיְּשֵׁהוּ. תַּלְמוּד לוֹמַר: "וְלֹא תֶהְדַּר פְּנֵי גָּדוֹל".

{rרמז תריr}  "בְּצֶדֶק תִּשְׁפֹּט עֲמִיתֶךָ" תְּנָן הָתָם: "דִּינֵי מָמוֹנוֹת בִּשְׁלשָׁה הֶדְיוֹטוֹת". מִשּׁוּם דְּרַבִּי חֲנִינָא, דְּאָמַר: דְּבַר תּוֹרָה אֶחָד דִּינֵי מָמוֹנוֹת וְאֶחָד דִּינֵי נְפָשׁוֹת בִּדְרִישָׁה וַחֲקִירָה, שֶׁנֶּאֱמַר: "מִשְׁפָּט אֶחָד יִהְיֶה לָכֶם". וּמַה טַּעַם אָמְרוּ: דִּינֵי מָמוֹנוֹת לֹא בָּעֵינָן דְּרִישָׁה וַחֲקִירָה, שֶׁלֹּא תִּנְעֹל דֶּלֶת בִּפְנֵי לֹוִין. אֶלָּא מֵעַתָּה טָעוּ לֹא יְשַׁלְּמוּ, כָּל שֶׁכֵּן שֶׁנָּעַלְתָּ דֶּלֶת בִּפְנֵי לֹוִין. אִי הָכִי תַּרְתֵּי קָתָנֵי דִּינֵי מָמוֹנוֹת בִּשְׁלשָׁה הֶדְיוֹטוֹת, גְּזֵלוֹת וְחַבָּלוֹת בִּשְׁלֹשָׁה מֻמְחִין, וְעוֹד, "שְׁלשָׁה שְׁלשָׁה" לָמָּה לִי, אֶלָּא אָמַר רָבָא: לְעוֹלָם תַּרְתֵּי קָתָנֵי, מִשּׁוּם דְּרַבִּי חֲנִינָא. רַב אַחָא בְּרֵהּ דְּרַב אִיקָא אָמַר: מִדְּאוֹרָיְתָא חַד נַמֵּי כָּשֵׁר, דִּכְתִיב: "בְּצֶדֶק תִּשְׁפֹּט עֲמִיתֶךָ", אֶלָּא מִשּׁוּם יוֹשְׁבֵי קְרָנוֹת. אַטּוּ בִּתְלָתָא מִי לֹא הֲווּ יוֹשְׁבֵי קְרָנוֹת, אִי אֶפְשָׁר דְּלֵית בְּהוּ חַד דְּגָמִיר. אֶלָּא מֵעַתָּה טָעוּ לֹא יְשַׁלְּמוּ, כָּל שֶׁכֵּן דִּנְפִישֵׁי יוֹשְׁבֵי קְרָנוֹת.

{rרמז תריאr}  רֵישׁ לָקִישׁ רָמֵי: כְּתִיב: "בְּצֶדֶק תִּשְׁפֹּט עֲמִיתֶךָ", וּכְתִיב: "צֶדֶק צֶדֶק תִּרְדֹּף", הָא כֵּיצַד, כָּאן בְּדִין מְרֻמֶּה, כָּאן בְּדִין שֶׁאֵינוֹ מְרֻמֶּה. רַב אַשִּׁי אָמַר: אֶחָד לַדִּין וְאֶחָד לַפְּשָׁרָה, כִּדְתַנְיָא: "צֶדֶק צֶדֶק תִּרְדֹּף" אֶחָד לַדִּין וְאֶחָד לַפְּשָׁרָה. כֵּיצַד, שְׁתֵּי סְפִינוֹת עוֹבְרוֹת בַּנָּהָר וּפָגְעוּ זוֹ בָּזוֹ, אִם עוֹבְרוֹת שְׁתֵּיהֶן שְׁתֵּיהֶן טוֹבְעוֹת, בָּזוֹ אַחַר זוֹ שְׁתֵּיהֶן עוֹבְרוֹת. וְכֵן שְׁנֵי גְּמַלִּים שֶׁהָיוּ עוֹלִין בְּמַעֲלוֹת בֵּית חוֹרוֹן וּפָגְעוּ זֶה בָּזֶה, אִם עָלוּ שְׁנֵיהֶן שְׁנֵיהֶן נוֹפְלִים, בָּזֶה אַחַר זֶה שְׁנֵיהֶן עוֹלִין. הָא כֵּיצַד, טְעוּנָה וְשֶׁאֵינָהּ טְעוּנָה תִּדָּחֶה שֶׁאֵינָהּ טְעוּנָה מִפְּנֵי טְעוּנָה, קְרוֹבָה וְשֶׁאֵינָהּ קְרוֹבָה תִּדָּחֶה קְרוֹבָה מִפְּנֵי שֶׁאֵינָהּ קְרוֹבָה, הָיוּ שְׁתֵּיהֶן קְרוֹבוֹת, שְׁתֵּיהֶן רְחוֹקוֹת, שְׁתֵּיהֶן טְעוּנוֹת הָטֵל פְּשָׁרָה בֵּינֵיהֶן, וּמַעֲלוֹת שָׂכָר זוֹ לָזוֹ. תָּנוּ רַבָּנָן: "צֶדֶק צֶדֶק תִּרְדֹּף" הַלֵּךְ אַחַר בֵּית דִּין יָפֶה: אַחַר רַבִּי אֱלִיעֶזֶר לְלֹד, אַחַר רַבִּי יוֹחָנָן בֶּן זַכַּאי לִבְרֹר חַיִל, אַחַר רַבִּי יְהוֹשֻׁעַ לִפְקִיעִין, אַחַר רַבִּי עֲקִיבָא לִבְנֵי בְרַק, אַחַר רַבִּי מַתְיָא בֶּן חָרָשׁ לְרוֹמִי, אַחַר רַבִּי חֲנִינָא בֶּן תְּרַדְיוֹן לְסִכְנִי, אַחַר רַבִּי יוֹסִי לְצִפּוֹרִי, אַחַר רַבִּי יְהוּדָה בֶּן בְּתֵירָא לִנְצִיבִין, אַחַר רַבִּי חֲנִינָא בֶּן אֲחִי רַבִּי יְהוֹשֻׁעַ לַגּוֹלָה, אַחַר רַבִּי לְבֵית שְׁעָרִים, אַחַר חֲכָמִים לְלִשְׁכַּת הַגָּזִית. תָּנוּ רַבָּנָן: "בְּצֶדֶק תִּשְׁפֹּט עֲמִיתֶךָ" שֶׁלֹּא יְהֵא אֶחָד עוֹמֵד וְאֶחָד יוֹשֵׁב, אֶחָד מְדַבֵּר כָּל דְּבָרָיו וְאֶחָד אוֹמֵר לוֹ קַצֵּר דְּבָרֶיךָ. תָּנֵי רַב יוֹסֵף: "בְּצֶדֶק תִּשְׁפֹּט עֲמִיתֶךָ" עַם שֶׁאִתְּךָ בַּתּוֹרָה וּבַמִּצְוֹת הִשְׁתַּדֵּל לְדוּנוֹ יָפֶה, לְמִשְׁרֵי בְּתִגְרֵהּ, אִי נַמֵּי: לְשׁוּדָא דְּדַיָּנֵי. דָּבָר אַחֵר: "בְּצֶדֶק תִּשְׁפֹּט עֲמִיתֶךָ" הֱוֵי דָּן אֶת חֲבֵרְךָ לְכַף זְכוּת. אָמַר רַבִּי יוֹחָנָן: שִׁשָּׁה דְּבָרִים אָדָם עוֹשֶׂה אוֹתָם, אוֹכֵל מִפֵּרוֹתֵיהֶן בָּעוֹלָם הַזֶּה וְהַקֶּרֶן קַיֶּמֶת לָעוֹלָם הַבָּא. וְאֵלּוּ הֵן: הַכְנָסַת אוֹרְחִים, וּבִקּוּר חוֹלִים, וְהַשְׁכָּמַת בֵּית הַמִּדְרָשׁ, וְעִיּוּן תְּפִלָּה, וְהַמְגַדֵּל בָּנָיו לְתַלְמוּד תּוֹרָה, וְהַדָּן אֶת חֲבֵרוֹ לְכַף זְכוּת. וּבְהָנֵי שָׁיְכֵי נַמֵּי: כִּבּוּד אָב וָאֵם, וּגְמִילוּת חֲסָדִים, וַהֲבָאַת שָׁלוֹם בֵּין אָדָם לַחֲבֵרוֹ, וְתַלְמוּד תּוֹרָה כְּנֶגֶד כֻּלָּם. תָּנוּ רַבָּנָן: הַדָּן אֶת חֲבֵרוֹ לְכַף זְכוּת, [דָּנִין אוֹתוֹ לְכַף זְכוּת]. מַעֲשֶׂה בְּאָדָם אֶחָד שֶׁיָּרַד מִגָּלִיל הָעֶלְיוֹן, וְנִשְׂכַּר אֵצֶל בַּעַל הַבַּיִת אֶחָד בַּדָּרוֹם שָׁלשׁ שָׁנִים. בְּעֶרֶב הָרֶגֶל אָמַר לוֹ: תֵּן שְׂכָרִי וְאֵלֵךְ וַאֲפַרְנֵס אֶת אִשְׁתִּי וְאֶת בָּנַי. אֲמַר לֵהּ: אֵין לִי, אֲמַר לֵהּ: תֵּן לִי מָעוֹת, אֲמַר לֵהּ: אֵין לִי, תֵּן לִי בְּהֵמָה, אֵין לִי, תֵּן לִי כְּרָמִים, אֵין לִי, תֵּן לִי קַרְקַע, אֵין לִי, תֵּן לִי כָּרִים וּכְסָתוֹת, אֵין לִי. הִפְשִׁיל כֵּלָיו לַאֲחוֹרָיו וְהָלַךְ לְבֵיתוֹ בְּפַחֵי נֶפֶשׁ. אַחַר הָרֶגֶל נָטַל בַּעַל הַבַּיִת שְׂכָרוֹ בְּיָדוֹ, וְעִמּוֹ מַשְּׂאוֹי שְׁלשָׁה חֲמוֹרִים: אֶחָד שֶׁל מַאֲכָל, וְאֶחָד שֶׁל מִשְׁתֶּה, וְאֶחָד שֶׁל מִינֵי מְגָדִים, וְהָלַךְ לְבֵיתוֹ. לְאַחַר שֶׁאָכְלוּ וְשָׁתוּ נָתַן לוֹ שְׂכָרוֹ. וְאָמַר לוֹ: בְּשָׁעָה שֶׁאָמַרְתָּ לִי: תֵּן לִי מָעוֹתַי, בְּמַה חֲשַׁדְתַּנִי, אֲמַר לֵהּ: שֶׁמָּא פְּרַקְמַטְיָא נִזְדַּמֵּן לוֹ וְלָקַח בָּהֶן. בְּשָׁעָה שֶׁאָמַרְתָּ לִי: תֵּן לִי בְּהֵמָה, וְאָמַרְתִּי: אֵין לִי, בְּמַה חֲשַׁדְתַּנִי, אֲמַר לֵהּ: שֶׁמָּא מֻשְׂכָּרוֹת הֵן בְּיַד אֲחֵרִים. בְּשָׁעָה שֶׁאָמַרְתָּ לִי: תֵּן לִי כָּרִים וּכְסָתוֹת וְכוּ', אֲמַר לֵהּ: שֶׁמָּא הִקְדִּישׁ כָּל נְכָסָיו לַשָּׁמַיִם. אֲמַר לֵהּ: הָעֲבוֹדָה, כָּךְ הָיָה, הִקְדַּשְׁתִּי כָּל נְכָסַי לַשָּׁמַיִם בִּשְׁבִיל הוֹרְקְנוּס בְּנִי שֶׁלֹּא עָסַק בַּתּוֹרָה, עַד שֶׁבָּאתִי אֵצֶל חֲבֵרַי שֶׁבַּדָּרוֹם וְהִתִּירוּ לִי אֶת נִדְרִי. וְאַתָּה כְּשֵׁם שֶׁדָּנַתְנִי לְכַף זְכוּת, כָּךְ יָדִין אוֹתְךָ הַמָּקוֹם לְכַף זְכוּת. תָּנוּ רַבָּנָן: מַעֲשֶׂה בְּחָסִיד אֶחָד שֶׁפָּדָה רִיבָה אַחַת מִיִּשְׂרָאֵל בַּדֶּרֶךְ, וְלַמָּלוֹן הִשְׁכִּיבָהּ תַּחַת מַרְגְּלוֹתָיו. לְמָחָר יָרַד וְטָבַל וְשָׁנָה לְתַלְמִידָיו. אָמַר לָהֶם: בְּשָׁעָה שֶׁהִשְׁכַּבְתִּיהָ אֶצְלִי בַּמֶּה חֲשַׁדְתּוּנִי, אָמְרוּ לוֹ: שֶׁמָּא יֵשׁ בָּנוּ תַּלְמִיד שֶׁאֵינוֹ בָּדוּק לְרַבִּי. בְּשָׁעָה שֶׁיָּרַדְתִּי וְטָבַלְתִּי, בַּמֶּה חֲשַׁדְתּוּנִי, אֲמַר לֵהּ: שֶׁמָּא מִפְּנֵי טֹרַח הַדֶּרֶךְ אֵרַע לְרַבִּי קֶרִי. אָמַר לָהֶם: הָעֲבוֹדָה כָּךְ הָיָה. וְאַתֶּם כְּשֵׁם שֶׁדַּנְתּוּנִי לְכַף זְכוּת, כָּךְ יָדִין הַמָּקוֹם אֶתְכֶם לְכַף זְכוּת. תָּנוּ רַבָּנָן: פַּעַם אֶחָד הֻצְרַךְ לַתַּלְמִידִים דָּבָר אֵצֶל מַטְרוֹנָא אַחַת שֶׁכָּל גְּדוֹלֵי רוֹמִי מְצוּיִין אֶצְלָהּ. אָמְרוּ: מִי יֵלֵךְ, אָמַר לָהֶם רַבִּי יְהוֹשֻׁעַ אֲנִי אֵלֵךְ. הָלַךְ רַבִּי יְהוֹשֻׁעַ וְתַלְמִידָיו. כֵּיוָן שֶׁהִגִּיעַ לְפֶתַח בֵּיתָהּ חָלַץ תְּפִלָּיו בְּרִחוּק אַרְבַּע אַמּוֹת (וְהִשְׁלִיחַ לְתַלְמִידָיו), וְנִכְנַס וְנָעַל הַדֶּלֶת בִּפְנֵיהֶם. אַחַר שֶׁיָּצָא יָרַד וְטָבַל וְשָׁנָה לְתַלְמִידָיו. אָמַר לָהֶם: בְּשָׁעָה שֶׁחָלַצְתִּי תְּפִלִּין בַּמֶּה חֲשַׁדְתּוּנִי, אָמְרוּ: כְּסָבוּר רַבִּי אַל יִכָּנְסוּ דִּבְרֵי קְדֻשָּׁה בִּמְקוֹם טֻמְאָה. בְּשָׁעָה שֶׁנָּעַלְתִּי דֶּלֶת בִּפְנֵיכֶם בַּמֶּה חֲשַׁדְתּוּנִי, אָמְרוּ: שֶׁמָּא דְּבַר מַלְכוּת בֵּינוֹ לְבֵינָהּ. בְּשָׁעָה שֶׁיָּרַדְתִּי וְטָבַלְתִּי בַּמֶּה חֲשַׁדְתּוּנִי, אָמְרוּ לֵהּ: שֶׁמָּא נִתְּזָה צִנּוֹרָא עַל בִּגְדוֹ שֶׁל רַבִּי. אָמַר לָהֶם: הָעֲבוֹדָה כָּךְ הָיְתָה. וְאַתֶּם כְּשֵׁם שֶׁדַּנְתּוּנִי לְכַף זְכוּת, כָּךְ יָדִין הַמָּקוֹם אֶתְכֶם לְכַף זְכוּת.

{rרמז תריבr}  "לֹא תֵלֵךְ רָכִיל בְּעַמֶּיךָ". אַזְהָרָה לְמוֹצִיא שֵׁם רַע מְנָא לָן, אָמַר רַבִּי אֶלְעָזָר: לֹא תֵּלֵךְ רָכִיל. רַבִּי נָתָן אָמַר: "מִ"וְּנִשְׁמַרְתָּ מִכֹּל דָּבָר רָע". וְרַבִּי אֶלְעָזָר מַאי טַעֲמָא לֹא אָמַר מִ"וְּנִשְׁמַרְתָּ", הַהוּא מִבָּעֵי לֵהּ לְכִדְרַבִּי פִּינְחָס: "וְנִשְׁמַרְתָּ מִכֹּל דָּבָר רָע" מִכָּאן שֶׁלֹּא יְהַרְהֵר אָדָם בַּיּוֹם וְיָבֹא לִידֵי טֻמְאָה בַּלַּיְלָה. וְרַבִּי נָתָן מַאי טַעֲמָא לֹא אָמַר כְּרַבִּי אֶלְעָזָר, הַהִיא אַזְהָרָה לְבֵית דִּין שֶׁלֹּא יְהֵא רַךְ לָזֶה וְקָשֶׁה לָזֶה. תָּנוּ רַבָּנָן: מִנַּיִן לִכְשֶׁיֵּצֵא שֶׁלֹּא יֹאמַר אֲנִי מְזַכֶּה וַחֲבֵרַי מְחַיְּבִין, אֲבָל מָה אֶעֱשֶׂה שֶׁחֲבֵרַי רַבּוּ עָלַי, תַּלְמוּד לוֹמַר: "לֹא תֵלֵךְ רָכִיל בְּעַמֶּיךָ", וְאוֹמֵר: "הוֹלֵךְ רָכִיל מְגַלֶּה סּוֹד". הַהוּא תַּלְמִידָא דְּאָפִיק מִלְּתָא דְּאִתְּמַר בְּבֵי מִדְרָשׁ אַבָּתַר עֶשְׂרִין וְתַרְתִּין שְׁנִין, וְאַפְקֵהּ רַב אַמִּי מִבֵּי מִדְרָשָׁא, אָמַר דֵּין גָּלֵי רָזְיָא. מִכְתָּב הֵיכִי כָּתְבִינָן, רַבִּי יוֹחָנָן אָמַר: "זַכַּאי". רֵישׁ לָקִישׁ אָמַר: "פְּלוֹנִי וּפְלוֹנִי מְזַכִּין וּפְלוֹנִי מְחַיֵּב". רַבִּי אֶלְעָזָר אוֹמֵר: "מִדִּבְרֵיהֶם נִזְדַּכֶּה פְּלוֹנִי". רַבִּי יוֹחָנָן אָמַר: "זַכַּאי" מִשּׁוּם "לֹא תֵלֵךְ רָכִיל". רֵישׁ לָקִישׁ אָמַר: "פְּלוֹנִי וּפְלוֹנִי מְזַכִּין וּפְלוֹנִי מְחַיֵּב" מִשּׁוּם דְּמִחְזֵי כְּשִׁקְרָא. רַבִּי אֶלְעָזָר אִית לֵהּ דְּמַר וְאִית לֵהּ דְּמַר, הִלְכָּךְ כָּתְבִינָן: "מִדִּבְרֵיהֶם נִזְדַּכֶּה פְּלוֹנִי". "לֹא תֵלֵךְ רָכִיל" שֶׁלֹּא תְּהֵא רַךְ דְּבָרִים לָזֶה וְקָשֶׁה לָזֶה. דָּבָר אַחֵר: אַל תְּהִי כְּרוֹכֵל, שֶׁמַּטְעִים דְּבָרָיו וְהוֹלֵךְ. אָמַר רַבִּי נְחֶמְיָה: זֶה הוּא מִנְהָגָם שֶׁל דַּיָּנִין: בַּעֲלֵי דִּינִין עוֹמְדִין לִפְנֵיהֶם שׁוֹמְעִין דִּבְרֵיהֶם, וּמוֹצִיאִין אוֹתָן לַחוּץ וְנוֹשְׂאִין וְנוֹתְנִין בְּדָבָר, וְגוֹמְרִין אֶת הַדִּין, הָיוּ מַכְנִיסִין אוֹתָן, גָּדוֹל שֶׁבַּדַּיָּנִין אוֹמֵר: אִישׁ פְּלוֹנִי אַתָּה זַכַּאי, אִישׁ פְּלוֹנִי אַתָּה חַיָּב. מִנַּיִן לִכְשֶׁיֵּצֵא לֹא יֹאמַר וְכוּ'. "לֹא תֵלֵךְ רָכִיל בְּעַמֶּיךָ" שָׁנוּ חֲכָמִים: מֵאָה חֲנֵפִים, וְלֹא אֶחָד מְגַלֶּה פָּנִים.

שָׁנוּ חֲכָמִים בַּמִּשְׁנָה: "אִם הָיָה בַּעַל תְּשׁוּבָה לֹא יֹאמַר לוֹ: זְכֹר מַעֲשֶׂיךָ הָרִאשׁוֹנִים. אִם הָיָה בֶּן גֵּרִים לֹא יֹאמַר לוֹ" זְכֹר מַעֲשֵׂה אֲבוֹתֶיךָ". דָּבָר אַחֵר: "לֹא תֵלֵךְ רָכִיל" מָה רוֹכֵל זֶה יֵשׁ עָלָיו מֵאָה מִינֵי בְּשָׂמִים. כָּךְ, כָּל חָכָם וְחָכָם מִיִּשְׂרָאֵל שֶׁיֵּשׁ בּוֹ דִּבְרֵי תּוֹרָה לַאֲמִתּוֹ יֵשׁ בִּלְבָבוֹ מֵאָה מַחֲשָׁבוֹת שֶׁל מִקְרָא וְשֶׁל מִשְׁנָה, שֶׁנֶּאֱמַר: "מִי זֹאת עוֹלָה מִן הַמִּדְבָּר" וְגוֹ', כְּגוֹן משֶׁה וְאַהֲרֹן וְכָל הַדּוֹמִין לָהֶם. וְכַיּוֹצֵא בַּדָּבָר אַתָּה אוֹמֵר: דָּתָן וַאֲבִירָם רְשָׁעִין הָיוּ, כֵּיוָן שֶׁהָיָה אֶחָד מֵהֶן עוֹשֶׂה מְרִיבָה עִם חֲבֵרוֹ יֵשׁ בְּלִבּוֹ מֵאָה מַחֲשָׁבוֹת שֶׁל גָּזֵל וְשֶׁל גִּלּוּי עֲרָיוֹת וְשֶׁל שְׁפִיכוּת דָּמִים. דָּבָר אַחֵר: "לֹא תֵלֵךְ רָכִיל" אַרְבַּע מִדּוֹת יֵשׁ בּוֹ בְּאוֹתוֹ מִקְרָא: שְׁתֵּי מִדּוֹת שֶׁל צַדִּיקִים, וּשְׁתֵּי מִדּוֹת שֶׁל רְשָׁעִים. שְׁתֵּי מִדּוֹת שֶׁל צַדִּיקִים כֵּיצַד, צֵא וּלְמַד מִמּשֶׁה וְאַהֲרֹן שֶׁנִּתְכַּוְּנוּ וְעָשׂוּ שָׁלוֹם בֵּין יִשְׂרָאֵל לַאֲבִיהֶם שֶׁבַּשָּׁמַיִם בֵּין אָדָם לַחֲבֵרוֹ בֵּין אִישׁ לְאִשְׁתּוֹ, מִתּוֹךְ דִּינֵיהֶם נִקְבַּע שֵׁם טוֹב לָהֶם וְלִבְנֵיהֶם וְלִבְנֵי בְּנֵיהֶם עַד סוֹף כָּל הַדּוֹרוֹת, שֶׁנֶּאֱמַר: "הוּא משֶׁה וְאַהֲרֹן". שְׁתֵּי מִדּוֹת שֶׁל רְשָׁעִים כֵּיצַד, צֵא וּלְמַד מִדָּתָן וַאֲבִירָם הָרְשָׁעִים שֶׁנִּתְכַּוְּנוּ וְעָשׂוּ מַחֲלֹקֶת בֵּין יִשְׂרָאֵל לַאֲבִיהֶם שֶׁבַּשָּׁמַיִם בֵּין אָדָם לַחֲבֵרוֹ בֵּין אִישׁ לְאִשְׁתּוֹ, מִתּוֹךְ דַּרְכֵיהֶם נִקְבַּע שֵׁם רַע לִבְנֵיהֶם וְלִבְנֵי בְּנֵיהֶם עַד סוֹף כָּל הַדּוֹרוֹת, שֶׁנֶּאֱמַר: "הוּא דָּתָן וַאֲבִירָם". לֹא תַעֲמֹד עַל דַּם רֵעֶךָ" מִנַּיִן אִם יָדַעְתָּ לוֹ זְכוּת אַל תִּשְׁתֹּק לוֹ עָלָיו, תַּלְמוּד לוֹמַר: "לֹא תַעֲמֹד עַל דַּם רֵעֶךָ". מִנַּיִן אִם רָאִיתָ שֶׁטּוֹבֵעַ בַּנָּהָר, אוֹ לִסְטִים בָּאִין עָלָיו, אוֹ חַיָּה רָעָה בָּאָה עָלָיו, אַתָּה חַיָּב לְהַצִּילוֹ, תַּלְמוּד לוֹמַר: "לֹא תַעֲמֹד עַל דַּם רֵעֶךָ". מִנַּיִן הָרוֹדֵף אַחַר חֲבֵרוֹ לְהָרְגוֹ, חַיָּב אַתָּה לְהַצִּילוֹ בְּנַפְשׁוֹ, תַּלְמוּד לוֹמַר: "לֹא תַעֲמֹד עַל דַּם רֵעֶךָ". הָא מֵהָכָא נַפְקָא, מֵהָתָם נַפְקָא: אֲבֵדַת גּוּפוֹ מִנַּיִן, תַּלְמוּד לוֹמַר: "וַהֲשֵׁבוֹתוֹ לוֹ", אִי מֵהָתָם הֲוָה אֲמֵינָא הָנֵי מִלֵּי בְּנַפְשֵׁהּ אֲבָל מִטְרַח וּמֵגַר אֲגִירֵי לָא, קָא מַשְׁמַע לָן.

{rרמז תריגr}  "לֹא תִשְׂנָא אֶת אָחִיךָ" יָכוֹל לֹא תַּכֶּנּוּ וְלֹא תִּסְרְטֶנּוּ וְלֹא תְּקַלְּלֶנּוּ, תַּלְמוּד לוֹמַר "בִּלְבָבֶךָ" בְּשִׂנְאָה שֶׁבַּלֵּב הַכָּתוּב מְדַבֵּר. וּמִנַּיִן לָרוֹאֶה דָּבָר מְגֻנֶּה בַּחֲבֵרוֹ שֶׁחַיָּב לְהוֹכִיחוֹ, תַּלְמוּד לוֹמַר: "הוֹכֵחַ תּוֹכִיחַ". הוֹכִיחוֹ וְלֹא קִבֵּל, מִנַּיִן שֶׁיַּחֲזֹר וְיוֹכִיחוֹ, תַּלְמוּד לוֹמַר: "תּוֹכִיחַ" אֲפִלּוּ מֵאָה פְּעָמִים. יָכוֹל אֲפִלּוּ פָּנָיו מִשְׁתַּנִּים, תַּלְמוּד לוֹמַר: "וְלֹא תִשָּׂא עָלָיו חֵטְא". אָמַר רַבִּי טַרְפוֹן: תָּמֵהַּ אֲנִי אִם יֵשׁ בַּדּוֹר הַזֶּה שֶׁיָּכוֹל לְהוֹכִיחַ. אָמַר רַבִּי אֶלְעָזָר בֶּן עֲזַרְיָה: הָעֲבוֹדָה, אִם יֵשׁ בַּדּוֹר הַזֶּה שֶׁיָּכוֹל לְקַבֵּל תּוֹכֵחָה. אָמַר רַבִּי עֲקִיבָא: הָעֲבוֹדָה, אִם יֵשׁ בַּדּוֹר הַזֶּה שֶׁיּוֹדֵעַ הֵיאַךְ מוֹכִיחִין. אָמַר רַבִּי יוֹחָנָן בֶּן נוּרִי: מֵעִיד אֲנִי עָלַי שָׁמַיִם וָאָרֶץ, שֶׁיּוֹתֵר מֵחֲמִשָּׁה פְּעָמִים לָקָה (רַבִּי) עֲקִיבָא עַל יָדִי לִפְנֵי רַבָּן גַּמְלִיאֵל בְּיַבְנֶה, שֶׁהָיִיתִי קוֹבֵל עָלָיו. וְכָל כָּךְ אֲנִי יוֹדֵעַ שֶׁמּוֹסִיף בִּי אַהֲבָה, לְקַיֵּם מַה שֶּׁנֶּאֱמַר: "הוֹכַח לְחָכָם וְיֶאֱהָבֶךָּ".

"לֹא תִשְׂנָא אֶת אָחִיךָ" כְּשֵׁם שהַקָּדוֹשׁ בָּרוּךְ הוּא יְהֵא שְׁמוֹ הַגָּדוֹל מְבֹרָךְ לְעוֹלָם וּלְעוֹלְמֵי עוֹלָמִים, מְגַלְגֵּל וּמַעֲבִיר וְאֵינוֹ מְשַׁמֵּר קִנְאָה וּנְקָמָה בְּלִבּוֹ עַל יִשְׂרָאֵל בְּכָל מְקוֹמוֹת מוֹשְׁבוֹתֵיהֶם, כָּךְ "לֹא תִשְׂנָא אֶת אָחִיךָ". וּמַה תַּלְמוּד לוֹמַר "בִּלְבָבֶךָ", בַּשִּׂנְאָה הַמְיֻשֶּׁנֶת. וְכִי בְּאָחִיו מִן הָאָב וּמִן הָאֵם הַכָּתוּב מְדַבֵּר, אֵין הַכָּתוּב מְדַבֵּר אֶלָּא כְּנֶגֶד הַקָּדוֹשׁ בָּרוּךְ הוּא, שֶׁאֵין לוֹ אַחִים לֹא בָּעוֹלָם הַזֶּה וְלֹא לִימוֹת הַמָּשִׁיחַ וְלֹא לָעוֹלָם הַבָּא, אֶלָּא צַדִּיקֵי עוֹלָם שֶׁעוֹשִׂים רְצוֹנוֹ בְּתוֹרָתוֹ בְּכָל יוֹם תָּמִיד, שֶׁקָּרָא אוֹתָם אַחִים וְרֵעִים. "הוֹכֵחֵ תּוֹכִיחַ אֶת עֲמִיתֶךָ" יָכוֹל אִם יוֹדֵעַ אַתָּה בּוֹ שֶׁאֵינוֹ שׂוֹנַאֲךָ הוֹכִיחֵהוּ, וְאִם לָאו אַל תּוֹכִיחֵהוּ, תַּלְמוּד לוֹמַר: "הוֹכֵחַ תּוֹכִיחַ אֶת עֲמִיתֶךָ". דָּבָר אַחֵר: לְעַם שֶׁעִמְּךָ בְּמִצְוֹת אַתָּה מוֹכִיחַ, וְאִי אַתָּה מוֹכִיחַ לָרָשָׁע שֶׁיִּשְׂנָאֲךָ, שֶׁנֶּאֱמַר: "יֹסֵר לֵץ לוֹקֵח לוֹ קָלוֹן [וּמוֹכִיחַ לָרָשָׁע מוּמוֹ"] שֶׁהוּא עַצְמוֹ בַּעַל מוּם. אָמַר רַבִּי אֶלְעָזָר בֶּן מַתְיָא: אִם יֵשׁ דָּבָר בֵּינְךָ לְבֵינוֹ, אוֹמְרֵהוּ לוֹ וְאַל תְּהֵא חוֹטֵא בּוֹ. לְכָךְ נֶאֱמַר: "וְלֹא תִשָּׂא עָלָיו חֵטְא". כַּיּוֹצֵא בַּדָּבָר אַתָּה אוֹמֵר: "בִּנְפוֹל אוֹיִבְךָ אַל תִּשְׂמָח", וּלְהַלָּן הוּא אוֹמֵר: "בַּאֲבוֹד רְשָׁעִים רִנָּה" כֵּיצַד יִתְקַיְּמוּ שְׁנֵי כְּתוּבִים הָאֵלּוּ, תַּלְמִיד חָכָם שֶׁנִּצְּחֲךָ הַיּוֹם בַּהֲלָכָה וּבָא לְיָדוֹ דָּבָר לְמָחָר, אַל תִּשְׂמַח לוֹ "פֶּן יִרְאֶה ה' וְרַע בְּעֵינָיו". אִם רָאִיתָ אָדָם מִיִּשְׂרָאֵל שֶׁהוּא רוֹצֶה בְּרָעָתוֹ שֶׁל חֲבֵרוֹ, זֶהוּ רָשָׁע גָּמוּר. "הוֹכֵחַ" אֲפִלּוּ מֵאָה פְּעָמִים. "תּוֹכִיחַ" אֵין לִי אֶלָּא הָרַב לַתַּלְמִיד, תַּלְמִיד לָרַב מִנַּיִן, תַּלְמוּד לוֹמַר: "הוֹכֵחַ תּוֹכִיחַ" מִכָּל מָקוֹם (כָּתוּב בְּרֶמֶז שנ"א).

"לֹא תִקֹּם וְלֹא תִטֹּר אֶת בְּנֵי עַמֶּךָ" אָמַר רַבִּי יוֹחָנָן מִשּׁוּם רַבִּי שִׁמְעוֹן בֶּן יוֹחַאי: כָּל תַּלְמִיד חָכָם שֶׁאֵינוֹ נוֹקֵם וְנוֹטֵר כְּנָחָשׁ, אֵינוֹ תַּלְמִיד חָכָם. וְהָכְתִיב: "לֹא תִקֹּם וְלֹא תִטֹר", הַהוּא בְּמָמוֹן. דְּתַנְיָא: אֵיזֶהוּ נְקִימָה, וְאֵיזֶהוּ נְטִירָה, אָמַר לוֹ: הַשְׁאִילֵנִי מַגָּלְךָ וְלֹא הִשְׁאִילוֹ, לְמָחָר אָמַר לוֹ: הַשְׁאִילֵנִי קַרְדֻּמְּךָ, אָמַר לוֹ: אֵינִי מַשְׁאִילְךָ כְּדֶרֶךְ שֶׁלֹּא הִשְׁאַלְתַּנִי, לְכָךְ נֶאֱמַר: "לֹא תִקֹּם". עַד הֵיכָן כֹּחָהּ שֶׁל נְטִירָה אָמַר לוֹ: הַשְׁאִילֵנִי מַגָּלְךָ וְלֹא הִשְׁאִילוֹ, לְמָחָר אָמַר לוֹ: הַשְׁאִלֵינִי קַרְדֻּמְּךָ, אָמַר לוֹ: הֵילָךְ, אֵינִי כְּמוֹתְךָ שֶׁלֹּא הִשְׁאַלְתַּנִי, לְכָךְ נֶאֱמַר: "לֹא תִטֹּר". וְצַעֲרָא דְּגוּפָא לָא, וְהָתַנְיָא: הַנֶּעֱלָבִים וְאֵינָן עוֹלְבִים, שׁוֹמְעִים חֶרְפָּתָם וְאֵינָם מְשִׁיבִין, עוֹשִׂין מֵאַהֲבָה וּשְׂמֵחִין בְּיִסּוּרִין, עֲלֵיהֶם הַכָּתוּב אוֹמֵר: "וְאוֹהֲבָיו כְּצֵאת הַשֶּׁמֶשׁ בִּגְבוּרָתוֹ", לְעוֹלָם דְּנָקִיט בְּלִבֵּהּ. וְהָאָמַר רָבָא: הַמַּעֲבִיר עַל מִדּוֹתָיו, מַעֲבִירִין לוֹ עַל כָּל פְּשָׁעָיו, דִּמְפַיֵּס לֵיהּ וּמִתְפַּיֵּס. "לֹא תִקֹּם וְלֹא תִטֹּר אֶת בְּנֵי עַמֶּךָ" נוֹקֵם אַתָּה וְנוֹטֵר לְעוֹבְדֵי כּוֹכָבִים וּמַזָּלוֹת.

"וְאָהַבְתָּ לְרֵעֲךָ כָּמוֹךָ" רַבִּי עֲקִיבָא אוֹמֵר: זֶה כְּלָל גָּדוֹל בַּתּוֹרָה. בֶּן עַזַּאי אוֹמֵר: "זֶה סֵפֶר תּוֹלְדוֹת אָדָם" כְּלָל גָּדוֹל מִזֶּה. כְּתִיב: "וּבַת אִישׁ כֹּהֵן כִּי תֵחֵל לִזְנוֹת אֶת אָבִיהָ הִיא מְחַלֶּלֶת בָּאֵשׁ תִּשָּׂרֵף" אָמַר (רָבָא: תָּנָא) [רַב מַתָּנָה]: בִּפְתִילָה שֶׁל אֲבָר, דִּכְתִיב: "בָּאֵשׁ תִּשָּׂרֵף" לְרַבּוֹת כָּל שְׂרֵפוֹת הַבָּאוֹת מֵחֲמַת הָאֵשׁ וְכָל שֶׁכֵּן אֵשׁ. וְנַקִּיף לָהּ חֲבִילֵי זְמוֹרוֹת וּנְקַלָּהּ, גָּמַר "שְׂרֵפָה שְׂרֵפָה" מִבְּנֵי אַהֲרֹן, מַה לְּהַלָּן שְׂרֵפַת נְשָׁמָה וְגוּף קַיָּם אַף כָּאן. וְנַעֲבִיד לֵיהּ חַמֵּי הָאוּר, אָמַר רַב נַחְמָן [אָמַר רַבָהּ בַּר אֲבוּהַּ]: אָמַר קְרָא "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה.

"וְאַתָּה תְּבַעֵר הַדָּם הַנָּקִי" לָמָּה לִי, לְכִדְתַנְיָא: הֻקְשׁוּ כָּל שׁוֹפְכֵי דָּמִים לְעֶגְלָה עֲרוּפָה, מַה לְּהַלָּן מִן הַצַּוָּאר אַף כָּאן מִן הַצַּוָּאר. אִי מַה לְּהַלָּן בְּקוֹפִיץ וּמִמּוּל עֹרֶף אֲנִי כָּאן בְּקוֹפִיץ וּמִמּוּל עֹרֶף, אָמַר קְרָא: "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה. הָאִישׁ נִסְקָל עָרֹם, וְאֵין הָאִשָּׁה נִסְקֶלֶת עֲרֻמָּה. לְמֵימְרָא דְּרַבָּנָן חַיְּשֵׁי לְהִרְהוּרָא, וְהָתְנָן: "הַכֹּהֵן אוֹחֵז בִּבְגָדֶיהָ", אִם נִקְרְעוּ נִקְרְעוּ, וְאִם נִפְרְמוּ נִפְרְמוּ, עַד שֶׁמְּגַלֶּה אֶת לִבָּהּ, וְסוֹתֵר אֶת שְׂעָרָהּ. לָא קָשְׁיָא, אָמַר קְרָא: "וְנִוָּסְרוּ כָּל הַנָּשִׁים" הָכָא אֵין לְךָ יִסּוּר גָּדוֹל מִזֶּה. וְכִי תֵּימָא: לֵיעֲבַד בָּהּ תַּרְתֵּי, אָמַר קְרָא: "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה. תָּנָא: בֵּית הַסְּקִילָה הָיָה גָּבוֹהַּ שְׁתֵּי קוֹמוֹת, וְקוֹמָה שֶׁלּוֹ, הֲרֵי כָּאן שָׁלשׁ. וּמִי בָּעֵינַן כֻּלֵּי הַאי, וּרְמִינְהוּ: מַה בּוֹר שֶׁהוּא כְּדֵי לְהָמִית עֲשָׂרָה טְפָחִים אַף כָּל וְכוּ', אָמַר רַב נַחְמָן אָמַר רַבָּה בַּר אֲבוּהַּ: אָמַר קְרָא: "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה. אִי הָכִי לִגְבָּהֵהּ טְפִי, מִשּׁוּם דְּמִינְוַל. מִצְוַת הַנִּשְׂרָפִין, מַדְלִיק אֶת הַפְּתִילָה שֶׁל אֲבֶר וְזוֹרְקָהּ לְתוֹךְ פִּיו וְיוֹרֶדֶת לְתוֹךְ מֵעָיו וְחוֹמֶרֶת אֶת בְּנֵי מֵעָיו. יָלִיף "שְׂרֵפָה שְׂרֵפָה" מִבְּנֵי אַהֲרֹן, מַה לְּהַלָּן שְׂרֵפַת נְשָׁמָה וְגוּף קַיָּם אַף כָּאן וְכוּ'. וּמַאי טַעֲמָא לָא יָלִיף מֵעֲדַת קֹרַח, הַהוּא שְׂרֵפָה מַמָּשׁ הֲוַאי. וְנֵילַף מִנַּהּ, אָמַר רַב נַחְמָן אָמַר רַבָּה בַּר אֲבוּהַּ: אָמַר קְרָא: "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה. תַּנְיָא: "נָקֹם יִנָּקֵם" נְקִימָה זוֹ אֵינִי יוֹדֵעַ מַהוּ, כְּשֶׁהוּא אוֹמֵר: "וְהֵבֵאתִי עֲלֵיכֶם חֶרֶב נוֹקֶמֶת נְקַם" זוֹ סַיִף. וְאֵימָא דְּבָרִיז לֵהּ מִבְרִיז, "לְפִי חָרֶב" כְּתִיב. וְאֵימָא דְּעָבִיד לֵהּ גִּסְטְרָא, אָמַר רַב נַחְמָן אָמַר רַבָּה בַּר אֲבוּהַּ: אָמַר קְרָא: "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה. אִבַּעְיָא לְהוֹ: בֵּן מַהוּ שֶׁיַּקִּיז דָּם לְאָבִיו, רַב מַתָּנָה אָמַר: "וְאָהַבְתָּ לְרֵעֲךָ כָּמוֹךָ". רַב דִּימִי אָמַר: "מַכֶּה אָדָם וּמַכֶּה בְּהֵמָה" מַה מַּכֶּה בְּהֵמָה לִרְפוּאָה פָּטוּר, אַף מַכֶּה אָדָם לִרְפוּאָה פָּטוּר. אָמַר רַב יְהוּדָה אָמַר רַב: אָסוּר לְאָדָם שֶׁיְּקַדֵּשׁ אֶת הָאִשָּׁה עַד שֶׁיִּרְאֶנָּה, שֶׁמָּא יִרְאֶה בָּהּ דָּבָר מְגֻנֶּה וְתִתְגַּנֶּה עָלָיו, וְרַחֲמָנָא אָמַר: "וְאָהַבְתָּ לְרֵעֲךָ כָּמוֹךָ". אָמַר רַב חִסְדָּא: אָסוּר לְאָדָם שֶׁיְּשַׁמֵּשׁ מִטָּתוֹ בַּיּוֹם, שֶׁנֶּאֱמַר: "וְאָהַבְתָּ לְרֵעֲךָ כָּמוֹךָ", שֶׁמָּא יִרְאֶה בָּהּ דָּבָר מְגֻנֶּה וְתִתְגַּנֶּה עָלָיו. אָמַר רַב הוּנָא: יִשְׂרָאֵל קְדוֹשִׁים הֵם, וְאֵין מְשַׁמְּשִׁין מִטּוֹתֵיהֶן בַּיּוֹם. אָמַר רָבָא: אִם הָיָה בַּיִת אָפֵל מֻתָּר, וְתַלְמִיד חָכָם מַאֲפִיל בְּטַלִּיתוֹ.

"אֶת חֻקֹּתַי תִּשְׁמֹרוּ" חֻקִּים שֶׁחָקַקְתִּי לְךָ כְּבָר. "בְּהֶמְתְּךָ לֹא תַרְבִּיעַ כִּלְאַיִם" וְכוּ' מַה בְּהֶמְתְּךָ בְּהַרְבָּעָה וְכוּ', בֵּין בָּאָרֶץ בֵּין בְּחוּץ לָאָרֶץ. וְאֶלָּא הָכְתִיב: "שָׂדְךָ", הַהוּא לְמִעוּטֵי זְרָעִים שֶׁבְּחוּצָה לָאָרֶץ. רַבִּי אֶלְעָזָר אוֹמֵר: אַף עַל הַכִּלְאַיִם נִצְטַוּוּ בְּנֵי נֹחַ, דְּאָמַר קְרָא: "אֶת חֻקֹּתַי תִּשְׁמֹרוּ" חֻקִּים שֶׁחָקַקְתִּי לְךָ וְכוּ'. אֶלָּא מֵעַתָּה "וּשְׁמַרְתֶּם [אַתֶּם] אֶת חֻקֹּתַי", חֻקִּים שֶׁחָקַקְתִּי לְךָ כְּבָר, הָתָם "וּשְׁמַרְתֶּם אֶת חֻקֹּתַי" חֻקִּים דְּהַשְׁתָּא, הָכָא "חֻקֹּתַי תִּשְׁמֹרוּ" חֻקִּים דְּמֵעִקָּרָא תִּשְׁמֹרוּ. "בְּהֶמְתְּךָ לֹא תַרְבִּיעַ" (כָּתוּב בְּרֶמֶז רפ"א). אִלּוּ נֶאֱמַר "בְּהֶמְתְּךָ לֹא תַרְבִּיעַ" הָיִיתִי אוֹמֵר: לֹא יֹאחַז אָדָם אֶת הַבְּהֵמָה בְּשָׁעָה שֶׁעוֹלֶה עָלֶיהָ זָכָר, תַּלְמוּד לוֹמַר: "כִּלְאַיִם". מַאי אֲחִיזָה, הַכְנָסָה, דְּאָמַר שְׁמוּאֵל: בִּמְנָאֲפִין עַד שֶׁיֵּרָאוּ מְנָאֲפִין, בְּכִלְאַיִם עַד שֶׁיַּכְנִיס כְּמִכְחוֹל בִּשְׁפוֹפֶרֶת. וְאַמַּאי קְרִי לֵהּ אֲחִיזָה, לִשָּׁנָא מְעַלְּיָא. אָמַר רַב יְהוּדָה: מִין בְּמִינוֹ מֻתָּר לְהַכְנִיס כְּמִכְחוֹל בַּשְּׁפוֹפֶרֶת, וַאֲפִלּוּ מִשּׁוּם פְּרִיצוּתָא נַמֵּי לֵית בָּהּ, מַאי טַעֲמָא, בַּעֲבִידְתֵהּ טְרִיד. אֵין לִי אֶלָּא בְּהֶמְתְּךָ עַל בְּהֶמְתְּךָ. בְּהֶמְתְּךָ עַל בֶּהֱמַת אֲחֵרִים, בֶּהֱמַת אֲחֵרִים עַל בְּהֶמְתְּךָ, בֶּהֱמַת אֲחֵרִים עַל בֶּהֱמַת אֲחֵרִים, מִנַּיִן, תַּלְמוּד לוֹמַר: "אֶת חֻקֹּתַי תִּשְׁמֹרוּ". אֵין לִי אֶלָּא בְּהֵמָה עַל בְּהֵמָה. בְּהֵמָה עַל חַיָּה, חַיָּה עַל בְּהֵמָה, חַיָּה עַל חַיָּה, טְמֵאָה עַל טְמֵאָה, טְהוֹרָה עַל טְהוֹרָה, טְמֵאָה עַל טְהוֹרָה, טְהוֹרָה עַל טְמֵאָה, מִנַּיִן, תַּלְמוּד לוֹמַר: "אֶת חֻקֹּתַי תִּשְׁמֹרוּ".

"שָׂדְךָ לֹא תִזְרַע כִּלְאָיִם" הַמְנַכֵּשׁ וְהַמְחַפֶּה בְּכִלְאַיִם לוֹקֶה. רַבִּי עֲקִיבָא אוֹמֵר: אַף הַמְקַיֵּם. מַאי טַעֲמָא דְּרַבִּי עֲקִיבָא, דְּתַנְיָא: "שָׂדְךָ לֹא תִזְרַע" אֵין לִי אֶלָּא זוֹרֵעַ, מְקַיֵּם מִנַּיִן, תַּלְמוּד לוֹמַר: "כִּלְאַיִם שָׂדְךָ לֹא". מִנַּיִן שֶׁאֵין מַרְכִּיבִין לֹא עֵץ סְרָק עַל גַּבֵּי עֵץ מַאֲכָל, וְלֹא עֵץ מַאֲכָל עַל גַּבֵּי עֵץ סְרָק, תַּלְמוּד לוֹמַר: "אֶת חֻקֹּתַי תִּשְׁמֹרוּ". "וּבֶגֶד כִּלְאַיִם שַׁעַטְנֵז לֹא יַעֲלֶה עָלֶיךָ" אֲבָל מֻתָּר אַתָּה לְהַצִּיעוֹ תַּחְתֶּיךָ. אֲבָל אָמְרוּ חֲכָמִים: אָסוּר לַעֲשׂוֹת כֵּן שֶׁמָּא תִּכָּרֵךְ לוֹ נִימָא עַל בְּשָׂרוֹ. וַאֲפִלּוּ עֶשֶׂר מַצָּעוֹת זוֹ עַל גַּב זוֹ וְכִלְאַיִם תַּחְתֵּיהֶן, אָסוּר לִישַׁן עֲלֵיהֶם.

{rרמז תרידr}  "וּבֶגֶד כִּלְאַיִם" מַה תַּלְמוּד לוֹמַר, לְפִי שֶׁנֶּאֱמַר: "לֹא תִלְבַּשׁ שַׁעַטְנֵז צֶמֶר וּפִשְׁתִּים יַחְדָּו" יָכוֹל לֹא יִלְבַּשׁ גִּזֵּי צֶמֶר וַאֲנִיצֵי פִּשְׁתָּן, תַּלְמוּד לוֹמַר: "בֶּגֶד". אֵין לִי אֶלָּא בְּגָדִים, מִנַּיִן לְרַבּוֹת הַלְּבַדִּים, תַּלְמוּד לוֹמַר: "שַׁעַטְנֵז" דָּבָר שֶׁשּׁוּעַ טָווּי וְנוּז. רַבִּי שִׁמְעוֹן בֶּן אֶלְעָזָר אוֹמֵר: נָלוֹז, וּמֵלִיז הוּא אֶת אָבִיו שֶׁבַּשָּׁמַיִם עָלָיו. "לֹא יַעֲלֶה עָלֶיךָ" אֵין לִי אֶלָּא שֶׁלֹּא יִלְבַּשׁ, מִנַּיִן שֶׁלֹּא יְכַסֶּה, תַּלְמוּד לוֹמַר: "לֹא יַעֲלֶה עָלֶיךָ". יָכוֹל לֹא יַפְשִׁילֶנּוּ בַּקֻּפָּה לַאֲחוֹרָיו, תַּלְמוּד לוֹמַר ("לֹא יַעֲלֶה עָלֶיךָ) [לֹא תִּלְבַּשׁ"]. תְּרֵי קְרָאֵי לָמָּה לִי, צְרִיכָא. דְּאִי כָּתַב רַחֲמָנָא "לֹא יַעֲלֶה", הֲוָה אַמִינָא [כָּל דֶּרֶךְ] הַעֲלָאָה אָסַר רַחֲמָנָא וַאֲפִלּוּ מוֹכְרֵי כְּסוּת, כָּתַב רַחְמָנָא "לֹא תִלְבַּשׁ" דּוּמְיָא דִּלְבִישָׁה (אָסוּר בַּהֲנָאָה) [דְּאִית בָּהּ הֲנָאָה]. וְאִי כָּתַב רַחְמָנָא "לֹא תִלְבַּשׁ", הֲוָה אָמֵינָא דַּוְקָא לְבִישָׁה דִּנְפִישָׁא הֲנָיָתָהּ, אֲבָל הַעֲלָאָה לָא, כָּתַב רַחֲמָנָא "לֹא יַעֲלֶה". וְלִכְתּוֹב רַחְמָנָא "לֹא תִלְבַּשׁ שַׁעַטְנֵז", "צֶמֶר וּפִשְׁתִּים" לָמָּה לִי, מִכְּדִי כָּתַב: "וּבֶגֶד כִּלְאַיִם שַׁעַטְנֵז" וְתָנָא דְּבֵי רַבִּי יִשְׁמָעֵאל: הוֹאִיל וְנֶאֶמְרוּ בְּגָדִים בַּתּוֹרָה סְתַם, וּפֵרֵט לְךָ הַכָּתוּב בְּאֶחָד מֵהֶם צֶמֶר וּפִשְׁתִּים, אַף כֹּל צֶמֶר וּפִשְׁתִּים. "צֶמֶר וּפִשְׁתִּים" דְּכָתַב רַחֲמָנָא לָמָּה לִי, אִצְטְרִיךְ. סָלְקָא דַּעְתָּךְ אָמֵינָא: הַעֲלָאָה הוּא דְּלָא נְפִישָׁא הֲנָיָתָהּ, אֲבָל לְבִישָׁה דִּנְפִישָׁא הֲנָיָתָהּ כָּל תְּרֵי מִינֵי אֲסִירֵי, כְּגוֹן צֶמֶר גְּמַלִּים וְצֶמֶר אַרְנָבִים. אִם כֵּן לִשְׁתּוֹק קְרָא מִנֵּהּ וְלִגְמַר שַׁעַטְנֵז מֵהַעֲלָאָה, אֶלָּא שְׁמַע מִנָּהּ: לְאַפְנוּיֵי.

{rרמז תרטוr}  "וְאִישׁ כִּי יִשְׁכַּב". "אִישׁ" פְּרָט לְקָטָן. יָכוֹל שֶׁאֲנִי מוֹצִיא בֶּן תֵּשַׁע שָׁנִים וְיוֹם אֶחָד, תַּלְמוּד לוֹמַר: "וְאִישׁ כִּי יִשְׁכַּב". "אֶת אִשָּׁה" פְּרָט לִקְטַנָּה. "שִׁכְבַת זֶרַע" פְּרָט לִמְעָרֶה. הַעֲרָאָה דְּחַיָּבֵי לָאוִין מְנָלָן, מִדְּגָלֵי רַחְמָנָא שִׁכְבַת זֶרַע בְּשִׁפְחָה חֲרוּפָה, הַעֲרָאָה בִּכְרִיתוּת, מִכְּלָל דְּחַיָּבֵי לָאוִין בְּהַעֲרָאָה. אַדְּרַבָּא מִדְּגָלֵי רַחְמָנָא הַעֲרָאָה בִּכְרִיתוּת, מִכְּלָל דְּחַיָּבֵי לָאוִין בִּגְמַר בִּיאָה, אִם כֵּן לִשְׁתּוֹק קְרָא מִשִּׁפְחָה חֲרוּפָה.

אָמַר רָבָא: לָמָּה לִי לְמִכְתָּב "שִׁכְבַת זֶרַע" בְּשִׁפְחָה חֲרוּפָה, "שִׁכְבַת זֶרַע" בְּאֵשֶׁת אִישׁ, "שִׁכְבַת זֶרַע" בְּסוֹטָה, בְּשִׁפְחָה חֲרוּפָה כִּדְאָמָרָן. בְּאֵשֶׁת אִישׁ פְּרָט לַמְשַׁמֵּשׁ לְאַחַר מִיתָה, סָלְקָא דַּעְתָּךְ אָמֵינָא: לְאַחַר מִיתָה נַמֵּי שְׁאֵרוֹ אִיקְרִי אֵימָא לִחַיֵּב עֲלָהּ מִשּׁוּם אֵשֶׁת אִישׁ, קָא מַשְׁמַע לָן. בְּסוֹטָה לָמָּה לִי, פְּרָט לְשֶׁקִּנֵּא לָהּ דֶּרֶךְ אֵיבָרִים, סָלְקָא דַּעְתָּךְ אָמֵינָא: בִּקְפֵידָא דְּבַעַל תָּלָה רַחֲמָנָא וְהָא קָא קָפִיד, קָא מַשְׁמַע לָן. תָּנוּ רַבָּנָן: בִּזְמַן שֶׁהָאִשָּׁה לוֹקָה אִישׁ מֵבִיא קָרְבָּן, אֵין הָאִשָּׁה לוֹקָה אֵין הָאִישׁ מֵבִיא קָרְבָּן. מְנָלָן, אָמַר רָבָא: דִּכְתִיב: "וְאִישׁ כִּי יִשְׁכַּב אֶת אִשָּׁה שִׁכְבַת זֶרַע" וְגוֹ' מִכְּדֵי עַד הָכָא בְּאִישׁ מִשְׁתָּעֵי קְרָא, נִכְתּוֹב "וְהֵבִיא (הָאִישׁ) אֶת אֲשָׁמוֹ", וּבַסּוֹף נִכְתּוֹב "בִּקֹּרֶת תִּהְיֶה", אַמַּאי כָּתַב "בִּקֹּרֶת" בְּרֵישָׁא, הָכִי קָאָמַר: בִּקֹּרֶת (הִיא) [תִּהְיֶה] וְהֵבִיא אֶת אֶת אֲשָׁמוֹ, וְאִם לֹא תִּהְיֶה (הִיא) בִּקֹּרֶת לֹא יָבִיא הוּא אֶת אֲשָׁמוֹ. וְאֵימָא הוּא לֹא דְּמִעַטֵּהּ קְרָא, אֲבָל הִיא תִּלְקֵי וְתַיְתֵי קָרְבָּן, "וְהֵבִיא אֶת אֲשָׁמוֹ" כְּתִיב. אָמַר רַב יְהוּדָה: כָּל עֲרָיוֹת אֶחָד נֵעוֹר וְאֶחָד יָשֵׁן יָשֵׁן פָּטוּר וְנֵעוֹר חַיָּב, וְכָאן נֵעוֹר נַמֵּי פָּטוּר. מַאי טַעֲמָא, דְּהָא אַקְשׁוּ לַהֲדָדֵי. אָמַר רַב שֵׁשֶׁת: עָשׂוּ גּוֹמֵר בְּשֶׁלֹּא כְּדַרְכָּהּ בְּשִׁפְחָה דְּלָא מִחַיֵּב, כִּמְעָרֶה בִּכְדַרְכָּהּ בְּשִׁפְחָה דְּפָטוּר. מַאי טַעֲמָא, "שִׁכְבַת זֶרַע" כְּתִיב. מִתְכַּוֵּן בְּשֶׁלֹּא כְּדַרְכָּהּ בְּשִׁפְחָה דְּלָא מִחַיֵּב, כְּשֶׁאֵין מִתְכַּוֵּן בְּדַרְכָּהּ דְּפָטוּר. מַאי טַעֲמָא, "שִׁכְבַת זֶרַע" כְּתִיב. נֵעוֹר בְּשֶׁלֹּא כְּדַרְכָּהּ בְּשִׁפְחָה דְּלָא מִחַיֵּב, כְּיָשֵׁן בִּכְדַרְכָּהּ דְּפָטוּר. מַאי טַעֲמָא, "שִׁכְבַת זֶרַע" כְּתִיב. אָמַר רַבִּי יִצְחָק: לְעוֹלָם אֵינוֹ חַיָּב אֶלָּא עַל שִׁפְחָה בְּעֻלָּה בִּלְבַד, שֶׁנֶּאֱמַר: "וְהִיא שִׁפְחָה נֶחֱרֶפֶת". וּמַאי מַשְׁמַע דְּהָדֵין "נֶחֱרֶפֶת" לִשָּׁנָא דְּשִׁנּוּיֵי הוּא, דִּכְתִיב "וַתִּשְׁטַח עָלָיו הָרִיפוֹת". וְאִיבָעֵית אֵימָא מֵהָכָא: "אִם תִּכְתּוֹשׁ אֶת הָאֱוִיל בַּמַּכְתֵּשׁ בְּתוֹךְ הָרִיפוֹת". "וְהָפְדֵּה" יָכוֹל כֻּלָּהּ, תַּלְמוּד לוֹמַר: "לֹא נִפְדָּתָה". אִי "לֹא נִפְדָּתָה", יָכוֹל כֻּלָּהּ, תַּלְמוּד לוֹמַר: "וְהָפְדֵּה". הָא כֵּיצַד, פְּדוּיָה וְאֵינָהּ פְּדוּיָה, חֶצְיָהּ שִׁפְחָה וְחֶצְיָהּ בַּת חוֹרִין הַמְאֹרֶסֶת לְעֶבֶד עִבְרִי, דִּבְרֵי רַבִּי עֲקִיבָא. רַבִּי יִשְׁמָעֵאל אוֹמֵר: בְּשִׁפְחָה כְּנַעֲנִית הַכָּתוּב מְדַבֵּר, וּמְאֹרֶסֶת לְעֶבֶד עִבְרִי. אִם כֵּן מַה תַּלְמוּד לוֹמַר: "וְהָפְדֵּה לֹא נִפְדָּתָה", דִּבְּרָה תּוֹרָה כִּלְשׁוֹן בְּנֵי אָדָם. רַבִּי אֱלִיעֶזֶר בֶּן עֲזַרְיָה אוֹמֵר: כָּל הָעֲרָיוֹת מְפֹרָשׁוֹת לָנוּ, אֵין לָנוּ מְשֻׁיָּר אֶלָּא חֶצְיָהּ שִׁפְחָה וְחֶצְיָהּ בַּת חוֹרִין הַמְאֹרֶסֶת לְעֶבֶד עִבְרִי. אֲחֵרִים אוֹמְרִים: "לֹא יוּמְתוּ כִּי לֹא חֻפָּשָׁה" בְּשִׁפְחָה כְּנַעֲנִית הַכָּתוּב מְדַבֵּר וּמְאֹרֶסֶת לְעֶבֶד (עִבְרִי) [כְּנַעֲנִי]. וְר' יִשְׁמָעֵאל, בִּשְׁלָמָא "וְהָפְדֵּה לֹא נִפְדָּתָה" כִּדְקָתָנֵי: דִּבְּרָה תּוֹרָה כִּלְשׁוֹן בְּנֵי אָדָם, אֶלָּא דְּקָתָנֵי: מְאֹרֶסֶת לְעֶבֶד עִבְרִי, מְנָלָן, דִּכְתִיב: "כִּי לֹא חֻפָּשָׁה" מִכְּלָל דְּהוּא חֻפַּשׁ. רַבִּי אֱלִיעֶזֶר בֶּן עֲזַרְיָה הַיְנוּ רַבִּי עֲקִיבָא, לְרַבִּי יִשְׁמָעֵאל קָאָמַר לֵהּ: לְדִידִי, בְּעָלְמָא כְּוָתָךְ סְבִירָא לִי דִּבְּרָה תּוֹרָה כִּלְשׁוֹן בְּנֵי אָדָם, וְהָכָא שָׁאנֵי: מִכְּדֵי כָּתַב קְרָא "כִּי לֹא חֻפָּשָׁה", "וְהָפְדֵּה" לָמָּה לִי, שְׁמַע מִנַּהּ לְהָכִי אָתָא לְחֶצְיָהּ שִׁפְחָה וְחֶצְיָהּ בַּת חוֹרִין. בִּשְׁלָמָא לַאֲחֵרִים קָסָבְרֵי "וְהָפְדֵּה לֹא נִפְדָּתָה" דִּבְּרָה תּוֹרָה כִּלְשׁוֹן בְּנֵי אָדָם, אֶלָּא הָא דְּעֶבֶד (עִבְרִי) [כְּנַעֲנִי] מְנָלָן, אָמַר קְרָא: "כִּי לֹא חֻפָּשָׁה" אִם אֵינוֹ עִנְיָן לְדִידָהּ, תְּנֵהוּ עִנְיָן לְדִידֵהּ. רַבִּי שִׁמְעוֹן אוֹמֵר מִשּׁוּם רַבִּי עֲקִיבָא: יָכוֹל יְהֵא כֶּסֶף גּוֹמֵר בָּהּ כְּדֶרֶךְ שֶׁהַשְּׁטָר גּוֹמֵר בָּהּ, תַּלְמוּד לוֹמַר: "וְהָפְדֵּה לֹא נִפְדָּתָה אוֹ חֻפְשָׁה לֹא נִתַּן לָהּ בִּקֹּרֶת תִּהְיֶה לֹא יוּמְתוּ כִּי לֹא חֻפָּשָׁה" אוֹרְעָה כָּל הַפָּרָשָׁה כֻּלָּהּ לְלֹא חֻפָּשָׁה, לוֹמַר לְךָ: שְׁטָר גּוֹמֵר בָּהּ, וְאֵין כֶּסֶף גּוֹמֵר בָּהּ. תָּנוּ רַבָּנָן: הַמְשַׁחְרֵר חֲצִי עַבְדּוֹ רַבִּי אוֹמֵר: קָנָה. וַחֲכָמִים אוֹמְרִים: לֹא קָנָה. אָמַר רַבָּה: מַחֲלֹקֶת בִּשְׁטָר, דְּרַבִּי סָבַר "וְהָפְדֵּה לֹא נִפְדָּתָה אוֹ חֻפְשָׁה לֹא נִתַּן לָהּ" מֵקִישׁ שְׁטָר לְכֶסֶף, מַה כֶּסֶף בֵּין כֻּלּוֹ בֵּין חֶצְיוֹ אַף שְׁטָר בֵּין כֻּלּוֹ בֵּין חֶצְיוֹ. וְרַבָּנָן גָּמְרִי "לָהּ, לָהּ" מֵאִשָּׁה, מָה אִשָּׁה לְחֶצְיָהּ לֹא אַף עֶבֶד נַמֵּי לְחֶצְיוֹ לֹא. אֲבָל בְּכֶסֶף דִּבְרֵי הַכֹּל קָנָה. פְּדוּיָה וְאֵינָהּ פְּדוּיָה כו'. "וְהָפְדֵּה" יָכוֹל לַכֹּל, תַּלְמוּד לוֹמַר: "לֹא נִפְדָּתָה". אִי "לֹא נִפְדָּתָה" יָכוֹל לַכֹּל, תַּלְמוּד לוֹמַר "וְהָפְדֵּה". הָא כֵּיצַד, פְּדוּיָה וְאֵינָהּ פְּדוּיָה בְּכֶסֶף וּבִשְׁוֵה כֶּסֶף. וְאֵין לִי אֶלָּא בְּכֶסֶף, בִּשְׁטָר מִנַּיִן, תַּלְמוּד לוֹמַר: "אוֹ חֻפְשָׁה לֹא נִתַּן לָהּ", וּלְהַלָּן הוּא אוֹמֵר: "וְכָתַב לָהּ סֵפֶר" מַה לְּהַלָּן בִּשְׁטָר אַף כָּאן בִּשְׁטָר. וְאֵין לִי אֶלָּא חֶצְיוֹ בְּכֶסֶף וְכֻלּוֹ בִּשְׁטָר, חֶצְיוֹ בִּשְׁטָר מִנַּיִן, תַּלְמוּד לוֹמַר: "וְהָפְדֵּה לֹא נִפְדָּתָה אוֹ חֻפְשָׁה לֹא נִתַּן לָהּ" מֵקִישׁ שְׁטָר לְכֶסֶף, מַה כֶּסֶף בֵּין כֻּלּוֹ בֵּין חֶצְיוֹ אַף שְׁטָר בֵּין כֻּלּוֹ בֵּין חֶצְיוֹ. רֵישָׁא דִּבְרֵי הַכֹּל, וְסֵיפָא רַבִּי. מַה בֵּין שִׁפְחָה לַעֲרָיוֹת, שֶׁלֹּא שָׁוְתָה לָהֶן לֹא לְעֹנֶשׁ וְלֹא לְקָרְבָּן, כָּל עֲרָיוֹת בְּחַטָּאת, וְהַשִּׁפְחָה בְּאָשָׁם. כָּל עֲרָיוֹת בִּנְקֵבָה, וְשִׁפְחָה בְּזָכָר. כָּל עֲרָיוֹת אֶחָד הָאִישׁ וְאֶחָד הָאִשָּׁה שָׁוִין בְּמַכּוֹת וּבְקָרְבָּן, וְהַשִּׁפְחָה לֹא הִשְׁוָה אֶת הָאִישׁ לָאִשָּׁה לְמַכּוֹת, וְלֹא הָאִשָּׁה לָאִישׁ לְקָרְבָּן. כָּל הָעֲרָיוֹת עָשָׂה מְעָרֶה כְּגוֹמֵר, וְחַיָּב עַל כָּל בִּיאָה וּבִיאָה. הֶחֱמִיר בְּשִׁפְחָה שֶׁעָשָׂה מֵזִיד כַּשּׁוֹגֵג. מְנָלָן דְּהִיא לָקְיָא וְהוּא לֹא לָקֵי, דְּתָנוּ רַבָּנָן: "בִּקֹּרֶת תִּהְיֶה" מְלַמֵּד שֶׁהִיא לוֹקָה. יָכוֹל שְׁנֵיהֶן לוֹקִין, תַּלְמוּד לוֹמַר: "תִּהְיֶה" הִיא לוֹקָה וְהוּא לֹא לָקֵי. מִמַּאי דְּהָדֵין "בִּקֹּרֶת" לִשָּׁנָא דְּמַלְקוֹת, אָמַר רַבִּי יִצְחָק: תְּהֵא בִּקְרָאֵי. כְּדִתְנָן: "גָּדוֹל שֶׁבַּדַּיָּנִין קוֹרֵא, שֵׁנִי מוֹנֶה, שְׁלִישִׁי אוֹמֵר הַכֵּהוּ". רַב אַשִּׁי אָמַר: בְּבִקּוּר תִּהְיֶה, כְּדִתְנָן: "אֵין אוֹמְדִין אוֹתוֹ אֶלָּא מַכּוֹת הָרְאוּיוֹת לְהִשְׁתַּלֵּשׁ". "וְכִפֶּר עָלָיו הַכֹּהֵן בְּאֵיל הָאָשָׁם עַל חַטָּאתוֹ אֲשֶׁר חָטָא" מְלַמֵּד, שֶׁמֵּבִיא קָרְבָּן אֶחָד עַל עֲבֵרוֹת הַרְבֵּה. "בְּאֵיל הָאָשָׁם וְנִסְלַח לוֹ מֵחַטָּאתוֹ אֲשֶׁר חָטָא" לַעֲשׂוֹת מֵזִיד כַּשּׁוֹגֵג. "וְהֵבִיא" אַף אַחֲרֵי יוֹם הַכִּפּוּרִים. "אֲשָׁמוֹ" נֶאֱמַר כָּאן "אֲשָׁמוֹ" וְנֶאֱמַר לְהַלָּן "אֲשָׁמוֹ", מָה אֲשָׁמוֹ הָאָמוּר לְהַלָּן מוֹתָרוֹ נְדָבָה אַף אֲשָׁמוֹ הָאָמוּר כָּאן מוֹתָרוֹ נְדָבָה. "אֵיל הָאָשָׁם" מָה אֵיל הָאָשָׁם הָאָמוּר לְהַלָּן בְּכֶסֶף שְׁקָלִים אַף אֵיל הָאָשָׁם הָאָמוּר כָּאן בְּכֶסֶף שְׁקָלִים.

"וְכִי תָבֹאוּ אֶל הָאָרֶץ" וְגוֹ'. "עֵץ חַיִּים הִיא לַמַּחֲזִיקִים בָּהּ" רַב הוּנָא בְּשֵׁם רַב אַחָא: שֶׁלֹּא יְהוּ דִּבְרֵי תּוֹרָה בְּעֵינֶיךָ, כְּאָדָם שֶׁיֵּשׁ לוֹ בַּת בּוֹגֶרֶת וְרוֹצֶה לְהַשִּׂיאָהּ לְאֶחָד, אֶלָּא: "בְּנִי אִם תִּקַּח אֲמָרָי וּמִצְוֹתַי תִּצְפֹּן אִתָּךְ. מָשָׁל לְמֶלֶךְ שֶׁאָמַר לִבְנוֹ: צֵא לִפְרַקְמַטְיָא. אָמַר לוֹ: אַבָּא, מִתְיָרֵא אֲנִי בַּדֶּרֶךְ מִפְּנֵי הַלִּסְטִים, וּבַיָּם מִפְּנֵי אַפִּרָטִין. מֶה עָשָׂה אָבִיו, נָטַל מַקֵּל וַחֲקָקוֹ וְנָתַן בּוֹ קָמֵעַ וּנְתָנוֹ לִבְנוֹ, אָמַר לוֹ: הַמַּקֵּל הֲוָה יְהֵא בְּיָדְךָ, וְאִי אַתָּה מִתְיָרֵא מִכָּל בְּרִיָּה. אַף כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל: בָּנַי, הֱיוּ מִתְעַסְּקִין בַּתּוֹרָה וְאִי אַתֶּם מִתְיָרְאִין מִכָּל בְּרִיָּה וְכוּ'. דָּרַשׁ רַבִּי יְהוּדָה בֶּן פַּזִּי: מִי יְגַלֶּה עָפָר מֵעֵינֶיךָ, אָדָם הָרִאשׁוֹן, שֶׁלֹּא יָכֹלְתָּ לַעֲמֹד בְּצִוּוּיְךָ רַק שָׁעָה אַחַת, וַהֲרֵי בָּנֶיךָ מַמְתִּינִים לְעָרְלָה שָׁלשׁ שָׁנִים. שָׁמַע בַּר קַפָּרָא, אָמַר: יָפֶה דָּרַשׁ בֶּן אֲחוֹתִי. רַבִּי יְהוּדָה בְּר' סִימוֹן פָּתַח: "אַחֲרֵי ה' אֱלֹהֵיכֶם תֵּלֵכוּ" וְכִי אֶפְשָׁר לְבָשָׂר וָדָם לַהֲלֹךְ אַחַר הַקָּדוֹשׁ בָּרוּךְ  הוּא, כְּתִיב: "בַּיָּם דַּרְכֶּךָ וּשְׁבִילְךָ בְּמַיִם רַבִּים", וְאַתְּ אָמַרְתָּ: "אַחֲרֵי ה' אֱלֹהֵיכֶם תֵּלֵכוּ" וְגוֹ'. "וּבוֹ תִדְבָּקוּן" וְכִי אֶפְשָׁר לְבָשָׂר וָדָם לַעֲלוֹת לַשָּׁמַיִם וּלְהִדָּבֵק בָּאֵשׁ, אוֹתוֹ שֶׁכָּתוּב בּוֹ: "כִּי ה' אֱלֹהֶיךָ אֵשׁ אֹכְלָה", "כָּרְסְיֵהּ שְׁבִיבִין דִּי נוּר" וְגוֹ', וְאַתְּ אָמַרְתָּ: "וּבוֹ תִדְבָּקוּן". אֶלָּא מִתְּחִלַּת בְּרִיָּתוֹ שֶׁל עוֹלָם לֹא נִתְעַסֵּק אֶלָּא בְּמַטָּע תְּחִלָּה, הָדָא הוּא דִּכְתִיב: "וַיִּטַּע ה' אֱלֹהִים גַּן בְּעֵדֶן", אַף אַתֶּם כְּשֶׁאַתֶּם נִכְנָסִין לְאֶרֶץ יִשְׂרָאֵל, לֹא תִּתְעַסְּקוּ אֶלָּא בְּמַטָּע תְּחִלָּה: "כִּי תָבֹאוּ אֶל הָאָרֶץ וּנְטַעְתֶּם". רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי פָּתַח: "הִגְדַּלְתִּי מַעֲשָׂי" אָמַר לוֹ הַקָּדוֹשׁ בָּרוּךְ  הוּא לְמשֶׁה: לֵךְ אֱמֹר לָאָבוֹת הָרִאשׁוֹנִים: הִגְדַּלְתִּי מַעֲשַׂי לַעֲשׂוֹת לִבְנֵיכֶם מַה שֶּׁהִתְנֵיתִי עִמָּכֶם. "בָּנִיתִי לִי בָּתִּים" "וּבָתִּים מְלֵאִים כָּל טוּב". "נָטַעְתִּי לִי כְּרָמִים" "כְּרָמִים וְזֵיתִים אֲשֶׁר לֹא נָטָעְתָּ". "עָשִׂיתִי לִי בְּרֵכוֹת מַיִם" "וּבֹרֹת חֲצוּבִים אֲשֶׁר לֹא חָצַבְתָּ" וְגוֹ'. "עָשִׂיתִי לִי גַּנּוֹת וּפַרְדֵּסִים" "אֶרֶץ חִטָּה וּשְׂעוֹרָה". וְנָטַעְתִּי בָהֶם עֵץ כָּל פֶּרִי" "כִּי תָבֹאוּ אֶל הָאָרֶץ וּנְטַעְתֶּם". "מִי שָׁת בַּטֻּחוֹת חָכְמָה אוֹ מִי נָתַן לַשֶּׂכְוִי בִינָה" דָּא תַּרְנְגוֹלָא. אָמַר רַבִּי לֵוִי: בַּעֲרַבְיָא צָוְחִין לְתַרְנְגוֹלָא שָׁכוֹי. הָדָא תַּרְנְגֹלֶת, כְּדַּהֲוָה לָהּ אֶפְרוֹחִים דַּקִּיקִין, הִיא מְכַנְּשָׁא לְהוֹן וִיהָבָה לוֹן תְּחוֹת אֲגַפֶּיהָ וּמַשְׁחְנָא לְהוֹן וּמְעַדְּרָנָא קֳדַמַּיְהוֹן. וְכַד אִנּוּן רַבְרְבִין, חַד מִנְּהוֹן בָּעוּ מִקְרָב לְוָתָהּ, וְהִיא נָקְרָה לֵהּ גּוֹ רֵישֵׁהּ, וְאָמְרָה לֵהּ: זִיל עֲדֹר לָךְ בְּקַלְקָלָתָא. כָּךְ, כְּשֶׁהָיוּ יִשְׂרָאֵל בַּמִּדְבָּר אַרְבָּעִים שָׁנָה, הַבְּאֵר עוֹלָה וְהַמָּן יוֹרֵד וְהַשְּׂלָו מָצוּי וְעַנְנֵי כָּבוֹד מַקִּיפוֹת אוֹתָן וְעַמּוּד עָנָן נוֹסֵעַ לִפְנֵיהֶם. כֵּיוָן שֶׁנִּכְנְסוּ לָאָרֶץ, אָמַר לָהֶם משֶׁה: כָּל חַד וְחַד מִנְּכוֹן יִטְעֹן מַכּוֹשֵׁהּ וְיִפּוֹק וְיִנְצֹב לֵהּ נְצִיבִין, שֶׁנֶּאֱמַר: "כִּי תָבֹאוּ אֶל הָאָרֶץ וּנְטַעְתֶּם". אַדְרִיָּנוֹס שְׁחִיק עֲצָמוֹת, עֲבָר בְּאִלֵּין שְׁבִילֵי דִּטְבֶרְיָא, וְחָמָא חַד גְּבָר סַבָּא קָאֵים, חָצִיב חֲצִיבִין. אֲמַר לֵהּ: סַבָּא סַבָּא, אִי קָרַצְתְּ לָא חָשַׁכְתְּ. אֲמַר לֵהּ: קַרְצִית וַחֲשִׁיכִית וְמַה דְּהַנְּיָא לְמָרָא שְׁמַיָּא לְמַעֲבַד, יַעֲבִיד. לִשָּׁנָא אַחֲרִינָא: אֲמַר לֵהּ אַדְרִיָּנוֹס: אַתָּה זָקֵן עוֹמֵד וְטוֹרֵחַ וּמִתְיַגֵּעַ לַאֲחֵרִים. אֲמַר לֵהּ: אֲדוֹנִי הַמֶּלֶךְ, הֲרֵינִי נוֹטֵעַ, אִם אֶזְכֶּה אֹכַל מִפֵּרוֹת נְטִיעוֹתַי, וְאִם לָאו יֹאכְלוּ בָּנַי. עָשָׂה שָׁלשׁ שָׁנִים בַּמִּלְחָמָה, וְחָזַר לְאַחַר שָׁלשׁ שָׁנִים. מֶה עָשָׂה אוֹתוֹ זָקֵן, נָטַל כַּלְכָּלָה וּמִלֵּא אוֹתָהּ בִּכּוּרֵי תְּאֵנִים יָפוֹת, וְקָרִיב לִפְנֵי אַדְרִיָּנוֹס. אֲמַר לֵהּ: אֲדוֹנִי הַמֶּלֶךְ, קַבֵּל אֵלּוּ הַתְּאֵנִים, שֶׁאֲנִי הוּא אוֹתוֹ זָקֵן שֶׁמָּצָאתָ בַּהֲלִיכָתְךָ, וְאָמַרְתָּ: אַתָּה זָקֵן, מָה אַתָּה מִצְטַעֵר וּמִתְיַגֵּעַ לַאֲחֵרִים, הֲרֵי כְּבָר זִכַּנִי הַקָּדוֹשׁ בָּרוּךְ הוּא לֶאֱכֹל מִפֵּרוֹת נְטִיעוֹתַי, וְאֵלּוּ שֶׁבְּתוֹךְ הַכַּלְכָּלָה מֵהֶם. אָמַר לַעֲבָדָיו: טְלוּ אוֹתָהּ מִמֶּנּוּ, וּמַלְּאוּהָ לוֹ זְהוּבִים, עָשׂוּ כָּךְ. נָטַל הַזָּקֵן הַכַּלְכָּלָה, וְהִתְחִיל הוֹלֵךְ וּמְשַׁבֵּחַ בְּבֵיתוֹ לְאִשְׁתּוֹ וּלְבָנָיו, וְסָח לָהֶם הַמַּעֲשֶׂה. הָיְתָה שְׁכֶנְתּוֹ עוֹמֶדֶת שָׁם, וְשָׁמְעָה מָה אָמַר הַזָּקֵן. אָמְרָה לְבַעְלָהּ: כָּל בְּנֵי אָדָם הוֹלְכִים וְהַקָּדוֹשׁ בָּרוּךְ הוּא נוֹתֵן לָהֶם וּמַזְמִין לָהֶם טוֹבָה, וְאַתָּה יוֹשֵׁב בְּבֵית חשֶׁךְ בָּאֹפֶל. הֲרֵי שָׁכֵן שֶׁלָּנוּ כִּבֵּד לְהַמֶּלֶךְ בְּכַלְכָּלָה שֶׁל תְּאֵנִים, וּמִלֵּא אוֹתָהּ לוֹ זְהוּבִים. וְאַתָּה עֲמֹד טֹל סַל גָּדוֹל וּמַלֵּא אוֹתוֹ מִינֵי מְגָדִים מִתַּפּוּחִים וּתְאֵנִים וּשְׁאָר פֵּרוֹת שֶׁהוּא אוֹהֵב אוֹתָם הַרְבֵּה, וְכַבְּדוֹ בָּהֶן, אוּלַי יְמַלֵּא אוֹתוֹ לְךָ זְהוּבִים כְּמוֹ שֶׁעָשָׂה לִשְׁכֵנֵנוּ הַזָּקֵן. הָלַךְ וְשָׁמַע לְאִשְׁתּוֹ, וְנָטַל סַל גָּדוֹל וּמִלֵּא אוֹתוֹ תַּפּוּחִים וּתְאֵנִים טִעוּן עַל כְּתֵפָיו, וְקָרַב לִפְנֵי הַמֶּלֶךְ, וְאָמַר לוֹ: אֲדוֹנִי הַמֶּלֶךְ, שָׁמַעְתִּי שֶׁאַתָּה אוֹהֵב פֵּרוֹת, וּבָאתִי לְכַבֶּדְךָ בִּתְאֵנִים וְתַפּוּחִים. אָמַר הַמֶּלֶךְ לְסַרְדְּיֹטוֹ: טַפְּחוּ אוֹתָן עַל פָּנָיו, וַעֲשָׂאוּהוּ דֻּגְמָא, וְהָלַךְ לְבֵיתוֹ וּבוֹכֶה. וְהִיא סְבוּרָה שֶׁהוּא בָּא בְּסַל מָלֵא זְהוּבִים, וְרָאֲתָה פָּנָיו נְפוּחוֹת וְגוּפוֹ מֻשְׁבָּר וּמֻכֶּה, אָמְרָה לוֹ: מַה לְּךָ, אָמַר לָהּ: שָׁמַעְתִּי לָךְ וְהָלַכְתִּי וְכִבַּדְתִּי אוֹתוֹ בְּאוֹתוֹ דּוֹרוֹן, וְטָפְחוּ אוֹתָן עַל פָּנַי. אִלּוּ שָׁמַעְתִּי לָךְ וְהִטַּלְתִּי בּוֹ אֶתְרוֹגִין, כְּבָר הָיוּ מְרַגְּמִין אֶת פָּנַי וְאֶת כָּל גּוּפִי. וְכָל כָּךְ לָמָּה, לְלַמֶּדְךָ: שֶׁהַנָּשִׁים מַפִּילוֹת אֶת בַּעֲלֵיהֶן. לְפִיכָךְ לֹא יִבָּטֵל אָדָם מִן הַנְּטִיעוֹת. אָמַר שְׁלֹמֹה: "אֶת הַכֹּל עָשָׂה יָפֶה בְעִתּוֹ גַּם אֶת הָעוֹלָם נָתַן בְּלִבָּם "הֶעְלֵם" כְּתִיב, שֶׁאִלּוּלֵי שֶׁהֶעֱלִים הַקָּדוֹשׁ בָּרוּךְ הוּא מִבְּנֵי אָדָם יוֹם הַמִּיתָה לֹא הָיָה אָדָם לֹא בּוֹנֶה וְלֹא נוֹטֵעַ, שֶׁהָיָה אוֹמֵר: לְמָחָר אֲנִי מֵת, מָה אֲנִי עוֹמֵד וּמִתְיַגֵּעַ בִּשְׁבִיל אֲחֵרִים. אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל: אַף עַל פִּי שֶׁתִּמְצְאוּ אוֹתָהּ מְלֵאָה כָּל טוּב, לֹא תֹּאמְרוּ נֵשֵׁב וְלֹא נִטַּע, אֶלָּא כְּשֵׁם שֶׁנָּטְעוּ אֲחֵרִים לָכֶם כָּךְ הֱיוּ נוֹטְעִים לִבְנֵיכֶם, לְכָךְ נֶאֱמַר: "כִּי תָבֹאוּ אֶל הָאָרֶץ וּנְטַעְתֶּם". זֶה שֶׁאָמַר הַכָּתוּב: "וְאָנֹכִי אָמַרְתִּי אֵיךְ אֲשִׁיתֵךְ בַּבָּנִים [וְאֶתֵּן לָךְ אֶרֶץ חֶמְדָה"]. מָשָׁל לְמֶלֶךְ שֶׁהָיוּ לוֹ פִּלַּגְשִׁים וְהָיוּ לוֹ מֵהֶן בָּנִים הַרְבֵּה, וְהָיָה לוֹ בֵּן אֶחָד מִן מַטְרוֹנִיתָא וְהָיָה מְחַבְּבוֹ יוֹתֵר מִדַּאי. נָתַן הַמֶּלֶךְ לְכָל בְּנֵי הַפִּלַּגְשִׁים שָׂדוֹת וּכְרָמִים, וְאַחַר כָּךְ נָתַן לִבְנוֹ פַּרְדֵּס אֶחָד שֶׁמִּמֶּנּוּ הָיָה כָּל קֵלָרִין שֶׁלּוֹ עוֹלֶה. שָׁלַח הַבֵּן וְאָמַר לְאָבִיו: לִבְנֵי הַפִּלַּגְשִׁים נָתַתָּ שָׂדוֹת וּכְרָמִים, וְלִי נָתַתָּ לִי פַּרְדֵּס אֶחָד בִּלְבַד. אָמַר לוֹ אָבִיו: חַיֶּיךָ, כָּל קֵלָרִין שֶׁלִּי מִן הַפַּרְדֵס הַזֶּה הָיָה לִי, וּלְפִי שֶׁאֲנִי מְחַבֶּבְךָ יוֹתֵר מֵאַחֶיךָ נְתַתִּיו אוֹתוֹ לְךָ. כָּךְ, הַקָּדוֹשׁ בָּרוּךְ הוּא בָּרָא אֶת אֻמּוֹת הָעוֹלָם, שֶׁנֶּאֱמַר: "שִׁשִּׁים הֵמָּה מְלָכוֹת" אֵלּוּ הָאֻמּוֹת, "אַחַת הִיא יוֹנָתִי" זוֹ כְּנֶסֶת יִשְׂרָאֵל. וְחִלֵּק הַקָּדוֹשׁ  בָּרוּךְ הוּא לָאֻמּוֹת כָּל הָעוֹלָם, שֶׁנֶּאֱמַר: "בְּהַנְחֵל עֶלְיוֹן גּוֹיִם", וְנָתַן לְיִשְׂרָאֵל אֶרֶץ יִשְׂרָאֵל, מִמֶּנָּה הַקָּרְבָּנוֹת וְלֶחֶם הַפָּנִים, מִמֶּנָּה הַבִּכּוּרִים.

"וּנְטַעְתֶּם, וַעֲרַלְתֶּם עָרְלָתוֹ אֶת פִּרְיוֹ" מְדַבֵּר בְּתִינוֹק. "שָׁלשׁ שָׁנִים יִהְיֶה לָכֶם עֲרֵלִים" שֶׁאֵינוֹ יָכוֹל לֹא לְהָשִׂיחַ וְלֹא לְדַבֵּר. "וּבַשָּׁנָה הָרְבִיעִת יִהְיֶה כָּל פִּרְיוֹ קֹדֶשׁ" שֶׁאָבִיו מְקַדְּשׁוֹ לַתּוֹרָה. "הִלּוּלִים" שֶׁמְּהַלֵּל להַקָּדוֹשׁ בָּרוּךְ הוּא. "וּבַשָּׁנָה הַחֲמִישִׁת תֹּאכְלוּ אֶת פִּרְיוֹ" מִשָּׁעָה שֶׁהוּא מַתְחִיל לִקְרוֹת בַּתּוֹרָה, "לְהוֹסִיף לָכֶם תְּבוּאָתוֹ". מִכָּאן שָׁנוּ רַבּוֹתֵינוּ: בֶּן חָמֵשׁ שָׁנִים לַמִּקְרָא, בֶּן עֶשֶׂר שָׁנִים לַמִּשְׁנָה. בָּעוֹלָם הַזֶּה אָדָם מְלַמֵּד אֶת בְּנוֹ תּוֹרָה וּמְשַׁכְּחָהּ, אֲבָל לֶעָתִיד לָבֹא הַקָּדוֹשׁ בָּרוּךְ הוּא מְלַמְּדָהּ, שֶׁנֶּאֱמַר: "וְכָל בָּנַיִךְ לִמּוּדֵי ה' וְרַב שְׁלוֹם בָּנָיִךְ".

"וְכִי תָבֹאוּ אֶל הָאָרֶץ" יָכוֹל מִשֶּׁבָּאוּ לְעֵבֶר הַיַּרְדֵּן, תַּלְמוּד לוֹמַר: "אֶל הָאָרֶץ" אֶל אֶרֶץ הַמְיֻחֶדֶת. "כִּי תָבֹאוּ וּנְטַעְתֶּם" פְּרָט לְשֶׁנָּטְעוּ גּוֹיִם עַד שֶׁלֹּא בָּאוּ לָאָרֶץ. יָכוֹל שֶׁאֲנִי מוֹצִיא אֶת שֶׁנָּטְעוּ גּוֹיִם מִשֶּׁבָּאוּ יִשְׂרָאֵל לָאָרֶץ, תַּלְמוּד לוֹמַר: "כָּל עֵץ". מִכָּאן אַתָּה אוֹמֵר: עַד שֶׁבָּאוּ אֲבוֹתֵינוּ לָאָרֶץ וּמָצְאוּ נָטוּעַ פָּטוּר. נָטְעוּ, אַף עַל פִּי שֶׁלֹּא כָּבְשׁוּ חַיָּב. "וּנְטַעְתֶּם" פְּרָט לְמַבְרִיךְ וּמַרְכִּיב, מִכָּאן אַתָּה אוֹמֵר: סִפּוּק הַגְּפָנִים וְסִפּוּק עַל סִפּוּק, אַף עַל פִּי שֶׁהִבְרִיכָהּ בָּאָרֶץ מֻתָּר. רַבִּי מֵאִיר אוֹמֵר: מָקוֹם שֶׁכֹּחָהּ רַע אָסוּר, מָקוֹם שֶׁכֹּחָהּ יָפֶה מֻתָּר. "וּנְטַעְתֶּם" אֵין לִי אֶלָּא שֶׁנָּטַע, עָלָה מֵאֵלָיו מִנַּיִן, תַּלְמוּד לוֹמַר: "כָּל עֵץ". "וּנְטַעְתֶּם מַאֲכָל" אֵין לִי אֶלָּא שֶׁנָּטַע אֱגוֹז וְשָׁקֵד, נָטַע יִחוּר מִנַּיִן, תַּלְמוּד לוֹמַר: "כָּל עֵץ". "עֵץ מַאֲכָל" וְלֹא עֵץ סְרָק, "עֵץ מַאֲכָל" פְּרַט לְשֶׁנָּטַע לִסְיָג וּלְקוֹרוֹת וּלְעֵצִים. רַבִּי יוֹסִי אוֹמֵר: אֲפִלּוּ אִם הַפְּנִימִי לְמַאֲכָל וְחִיצוֹן לִסְיָג הַפְּנִימִי חַיָּב, וְחִיצוֹן פָּטוּר. אָמַר רַבָּן שִׁמְעוֹן בֶּן גַּמְלִיאֵל: בַּמֶּה דְּבָרִים אֲמוּרִים, בִּזְמַן שֶׁנָּטַע לִסְיָג וּלְקוֹרוֹת וּלְעֵצִים דָּבָר הָרָאוּי לָהֶם, נָטַע לִסְיָג וּלְקוֹרוֹת וּלְעֵצִים דָּבָר שֶׁאֵין רָאוּי לָהֶם חַיָּב בָּעָרְלָה. נְטָעוֹ לְעֵצִים וְחָשַׁב עָלָיו לַאֲכִילָה מִנַּיִן, תַּלְמוּד לוֹמַר: "כָּל עֵץ". מֵאֵימָתַי מוֹנֶה לוֹ, מִשְּׁעַת נְטִיעָתוֹ. "פִּרְיוֹ" פְּרָט לְעָלִין, וְלוּלָבִים, (לִגְפָנִים) [לְמֵי גְפָנִים] וְלִסְמָדַר. יָכוֹל שֶׁאֲנִי מוֹצִיא הַקְּנוֹקָנוֹת, וְהַחַרְצַנִּים, וְהַזַּגִּים, (וְהַגְּפָנִים) [וְהַבֹּסֶר], קְלִפֵּי רִמּוֹן וְהַנֵּץ שֶׁלּוֹ, קְלִפֵּי אֱגוֹזִים, וְגַרְעִינִין, תַּלְמוּד לוֹמַר: "פִּרְיוֹ, פִּרְיוֹ" רִבָּה, דִּבְרֵי רַבִּי יוֹסִי הַגְּלִילִי. רַבִּי עֲקִיבָא אוֹמֵר: "וַעֲרַלְתֶּם, עָרְלָתוֹ, עֲרֵלִים" לְרַבּוֹת אֶת כֻּלָּן. "שָׁלשׁ שָׁנִים" יָכוֹל תּוֹךְ שָׁלשׁ שָׁנִים יְהֵא אָסוּר לְאַחַר שָׁלשׁ יְהֵא מֻתָּר, תַּלְמוּד לוֹמַר: "יִהְיֶה". "לָכֶם" לְהָבִיא אֶת הַנָּטוּעַ לָרַבִּים. רַבִּי יְהוּדָה אוֹמֵר: "יִהְיֶה לָכֶם" לְהוֹצִיא אֶת הַנָּטוּעַ לָרַבִּים. רַבִּי שִׁמְעוֹן בֶּן אֶלְעָזָר אוֹמֵר מִשְּׁמוֹ: הַנָּטוּעַ לָרַבִּים חַיָּב בְּעָרְלָה, הָעוֹלֶה מֵאֵלָיו לָרַבִּים פָּטוּר מִן הָעָרְלָה. "לֹא יֵאָכֵל" אֵין לִי אֶלָּא שֶׁאָסוּר בַּאֲכִילָה, מִנַּיִן שֶׁלֹּא יִצְבַּע בּוֹ, וְלֹא יֵהָנֶה בּוֹ, תַּלְמוּד לוֹמַר: "וַעֲרַלְתֶּם, עָרְלָתוֹ, עֲרֵלִים" לְרַבּוֹת אֶת כֻּלָּם.

{rרמז תרטזr}  עָרְלָה נוֹהֶגֶת בֵּין בָּאָרֶץ בֵּין בְּחוּצָה לָאָרֶץ. דְּתַנְיָא: "אֵלֶּה הַחֻקִּים וְהַמִּשְׁפָּטִים אֲשֶׁר תִּשְׁמְרוּן לַעֲשׂוֹת בָּאָרֶץ" שׁוֹמֵעַ אֲנִי לֹא יְהוּ נוֹהֲגִין אֶלָּא בָּאָרֶץ, תַּלְמוּד לוֹמַר: "כָּל הַיָּמִים אֲשֶׁר אַתֶּם חַיִּים עַל הָאֲדָמָה". אִי כָּל הַיָּמִים יָכוֹל יְהוּ כָּל הַמִּצְוֹת נוֹהֲגוֹת בֵּין בָּאָרֶץ בֵּין בְּחוּצָה לָאָרֶץ, תַּלְמוּד לוֹמַר: "בָּאָרֶץ". אַחַר שֶׁרִבָּה הַכָּתוּב וּמִעֵט, צֵא וּלְמַד בַּמֶּה שֶׁאָמוּר בָּעִנְיָן: "אַבֵּד תְּאַבְּדוּן אֶת כָּל הַמְּקוֹמוֹת" מָה עֲבוֹדָה זָרָה מְיֻחֶדֶת שֶׁהִיא חוֹבַת הַגּוּף וְנוֹהֶגֶת בֵּין בָּאָרֶץ בֵּין בְּחוּצָה לָאָרֶץ, אַף כָּל שֶׁהִיא חוֹבַת הַגּוּף נוֹהֶגֶת בָּאָרֶץ וּבְחוּצָה לָאָרֶץ. חוּץ מִן הָעָרְלָה וְהַכִּלְאַיִם, דְּהִלְכְתָא גְּמִירִי לָהּ אַף עַל גַּב דְּחוֹבַת קַרְקַע נִינְהוּ נוֹהֲגוֹת בֵּין בָּאָרֶץ בֵּין בְּחוּצָה לָאָרֶץ. אֲבָל חָדָשׁ בָּאָרֶץ אִין, בְּחוּצָה לָאָרֶץ לֹא. מַאי טַעֲמָא, "מוֹשָׁב" לְאַחַר יְרֻשָּׁה וִישִׁיבָה מַשְׁמַע. רַבִּי אֱלִיעֶזֶר אוֹמֵר: אַף חָדָשׁ נוֹהֵג בֵּין בָּאָרֶץ בֵּין בְּחוּצָה לָאָרֶץ, "מוֹשָׁב" בְּכָל מָקוֹם שֶׁאַתֶּם יוֹשְׁבִים מַשְׁמַע. אָמַר רָבָא: כָּס פִּלְפְּלֵי בְּיוֹמָא דְּכִפּוּרֵי, פָּטוּר. מֵיתִיבֵי: מִמַּשְׁמַע שֶׁנֶּאֱמַר: "וּנְטַעְתֶּם", אֵינִי יוֹדֵעַ שֶׁעֵץ מַאֲכָל הוּא, אֶלָּא מַה תַּלְמוּד לוֹמַר "עֵץ מַאֲכָל הוּא", לוֹמַר לְךָ: עֵץ שֶׁטַּעֲמוֹ וּפְרִי שָׁוֶה, הֱוֵי אוֹמֵר: זֶה פִּלְפְּלִין. לְלַמֶּדְךָ, שֶׁהַפִּלְפְּלִין חַיָּבִין בְּעָרְלָה. וְאֵין אֶרֶץ יִשְׂרָאֵל חֲסֵרָה כְּלוּם, דִּכְתִיב: "לֹא תֶחְסַר כֹּל בָּהּ". לָא קַשְׁיָא, הָא בִּרְטִיבְתָא הָא בְּיָבֵשְׁתָא. אָמַר רַבִּי אַבָּהוּ אָמַר רַבִּי אֶלְעָזָר: כָּל מָקוֹם שֶׁנֶּאֱמַר: "לֹא יֵאָכֵל, לֹא תֹאכַל, לֹא תֹאכְלוּ" אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמַע. וַהֲרֵי עָרְלָה דְּרַחֲמָנָא אָמַר: "עֲרֵלִים לֹא יֵאָכֵל" אֵין לִי אֶלָּא אִסּוּר אֲכִילָה, מִנַּיִן שֶׁלֹּא יֵהָנֶה מִמֶּנּוּ וְלֹא יִצְבַּע בּוֹ וְלֹא יַדְלִיק בּוֹ אֶת הַנֵּר, תַּלְמוּד לוֹמַר: "וַעֲרַלְתֶּם, עָרְלָתוֹ, עֲרֵלִים" לְרַבּוֹת אִם כֻּלָּם. טַעְמָא דְּכָתַב רַחֲמָנָא: "וַעֲרַלְתֶּם, עָרְלָתוֹ, עֲרֵלִים", דְּאִי מִ"לֹּא יֵאָכֵל" אִסּוּר אֲכִילָה מַשְׁמַע אִסּוּר הֲנָאָה לֹא מַשְׁמַע. לְעוֹלָם "לֹא יֵאָכֵל" מַשְׁמַע בֵּין אִסּוּר אֲכִילָה בֵּין אִסּוּר הֲנָאָה, וְאִצְטְרִיךְ, סָלְקָא דַּעְתָּךְ אָמֵינָא: הוֹאִיל וְכָתַב "לָכֶם" שֶׁלָּכֶם יְהֵא, קָא מַשְׁמָע לָן. אֶלָּא הַשְׁתָּא דְּכָתַב תְּרֵי קְרָאֵי, "לָכֶם" לָמָּה לִי, לְכִדְתַנְיָא: "לָכֶם" לְהָבִיא אֶת הַנָּטוּעַ לָרַבִּים. מַאי טַעֲמָא דְּתַנָּא קַמָּא, "וּנְטַעְתֶּם" לְיָחִיד מַשְׁמַע, לְרַבִּים לֹא מַשְׁמַע, כָּתַב רַחְמָנָא "לָכֶם" לְהָבִיא אֶת הַנָּטוּעַ לָרַבִּים. וְרַבִּי יְהוּדָה, "וּנְטַעְתֶּם" בֵּין יָחִיד בֵּין רַבִּים מַשְׁמַע, "לָכֶם" בֵּין יָחִיד בֵּין רַבִּים מַשְׁמַע, הֲוֵי רִבּוּי אַחַר רִבּוּי, וְאֵין רִבּוּי אַחַר רִבּוּי אֶלָּא לְמַעֵט.

"וַעֲרַלְתֶּם עָרְלָתוֹ אֶת פִּרְיוֹ" אֶת הַטָּפֵל לְפִרְיוֹ. אָמַר רָבָא: הֵיכָא אָמְרִינָן דַּהֲוֵי לֵהּ שׁוֹמֵר לַפֵּירֵי, [הֵיכָא דְּכִי] שָׁקַלְתְּ לֵהּ לַשּׁוֹמֵר וְלָקֵי פֵּירָא, אֲבָל הֵיכָא דְּשָׁקַלְתְּ לֵהּ לַשּׁוֹמֵר וַהֲוֵי פֵּירָא, לָא הֲוֵי שׁוֹמֵר לַפְּרִי. הֲוָה עֻבְדָּא וְשָׁקְלֵהּ לְנֵיצָא דְּרִמּוֹנָא וְלָקָה רִמּוֹנָא, לְנֵיצָא דְּפָרְחָא וַהֲוָה בּוּטִיתָא, (כָּךְ כָּתוּב בְּסִפְרָא דרא"ה).

בְּאֶחָד בְּתִשְׁרֵי רֹאשׁ הַשָּׁנָה לַנְּטִיעָה. מְנָא לָן, דִּכְתִיב: "שָׁלשׁ שָׁנִים יִהְיֶה לָכֶם עֲרֵלִים לֹא יֵאָכֵל", וּכְתִיב: "וּבַשָּׁנָה הָרְבִיעִת", וְגָמַר "שָׁנָה, שָׁנָה" מִתִּשְׁרִי, דִּכְתִיב: "מֵרֵאשִׁית הַשָּׁנָה וְעַד אַחֲרִית שָׁנָה". וְנִגְמוּר "שָׁנָה, שָׁנָה" מִנִּיסָן, דִּכְתִיב: "רִאשׁוֹן הוּא לָכֶם לְחָדְשֵׁי הַשָּׁנָה", דָּנִין שָׁנָה שֶׁאֵין עִמָּהּ חֲדָשִׁים מִשָּׁנָה שֶׁאֵין עִמָּהּ חֲדָשִׁים, וְאֵין דָּנִין שָׁנָה שֶׁאֵין עִמָּהּ חֲדָשִׁים מִשָּׁנָה שֶׁיֵּשׁ עִמָּהּ חֲדָשִׁים. הַמְקַדֵּשׁ בְּעָרְלָה אֵינָהּ מְקֻדֶּשֶׁת, שֶׁנֶּאֱמַר: "עֲרֵלִים לֹא יֵאָכֵל". אֵין לִי אֶלָּא בַּאֲכִילָה וְכוּ' כְּדִלְעֵיל. מִנַּיִן שֶׁשְּׁלשִׁים יוֹם לִפְנֵי רֹאשׁ הַשָּׁנָה הֲרֵי הֵם כְּשָׁנָה, תַּלְמוּד לוֹמַר: "וּבַשָּׁנָה הָרְבִיעִית". "יִהְיֶה כָּל פִּרְיוֹ קֹדֶשׁ" לְהָבִיא אֶת הַפֶּרֶט וְאֶת הָעוֹלֵלוֹת, דִּבְרֵי בֵּית הִלֵּל. שֶׁבֵּית שַׁמַּאי אוֹמְרִים יֵשׁ לוֹ פֶּרֶט וְיֵשׁ לוֹ עוֹלֵלוֹת, וַעֲנִיִּים פּוֹדִים לְעַצְמָן. וּבֵית הִלֵּל אוֹמְרִים: כֻּלּוֹ לַגַּת. "קֹדֶשׁ" מַה "קֹּדֶשׁ" הָאָמוּר לְהַלָּן טָעוּן חֹמֶשׁ וּבִעוּר, אַף "קֹדֶשׁ" הָאָמוּר כָּאן טָעוּן חֹמֶשׁ וּבִעוּר (כָּתוּב בְּרֶמֶז תש"ג). "הִלּוּלִים" שֶׁטְּעוּנִין בְּרָכָה לִפְנֵיהֶם וּלְאַחֲרֵיהֶם. מִכָּאן אָמַר רַבִּי עֲקִיבָא: לֹא יִטְעֹם אָדָם כְּלוּם עַד שֶׁיְּבָרֵךְ. מִנַּיִן שֶׁשְּׁלשִׁים יוֹם לִפְנֵי רֹאשׁ הַשָּׁנָה הֲרֵי הֵם כְּשָׁנָה, תַּלְמוּד לוֹמַר: "וּבַשָּׁנָה הַחֲמִישִׁת. תֹּאכְלוּ אֶת פִּרְיוֹ לְהוֹסִיף לָכֶם תְּבוּאָתוֹ" רַבִּי יוֹסֵי הַגְּלִילִי אוֹמֵר: הֲרֵינִי מוֹסִיף פֵּרוֹת חֲמִישִׁית עַל פֵּרוֹת רְבִיעִית, מַה פֵּרוֹת חֲמִישִׁית לַבְּעָלִים אַף פֵּרוֹת רְבִיעִית לַבְּעָלִים. רַבִּי עֲקִיבָא אוֹמֵר: לֹא דִּבְּרָה תּוֹרָה אֶלָּא כְּנֶגֶד יֵצֶר הָרַע, שֶׁלֹּא יֹאמַר אָדָם: הֲרֵי אַרְבַּע שָׁנִים מִצְטַעֵר אֲנִי בּוֹ חִנָּם, לְכָךְ נֶאֱמַר: "לְהוֹסִיף לָכֶם תְּבוּאָתוֹ". "תְּבוּאָתוֹ" מְלַמֵּד שֶׁאֵין נִפְדֶּה אֶלָּא תְּבוּאָה. מִכָּאן אָמְרוּ: "אֵין פּוֹדִין אֶת הָרְבָעִי עַד שֶׁיָּבֹא לְעוֹנַת הַמַּעַשְׂרוֹת". רַבִּי אוֹמֵר: נֶאֱמַר כָּאן "וּבַשָּׁנָה הַחֲמִישִׁת תֹּאכְלוּ אֶת פִּרְיוֹ לְהוֹסִיף לָכֶם תְּבוּאָתוֹ", וּכְתִיב הָתָם: "וּתְבוּאַת הַכָּרֶם" מַה לְּהַלָּן כֶּרֶם, אַף כָּאן כֶּרֶם.

"לֹא תֹאכְלוּ עַל הַדָּם" לֹא תֹּאכְלוּ קֹדֶם שֶׁתִּתְפַּלְּלוּ עַל דַּמְכֶם. כָּל הָאוֹכֵל וְשׁוֹתֶה וְאַחַר כָּךְ מִתְפַּלֵּל, עָלָיו הַכָּתוּב אוֹמֵר: "וְאוֹתִי הִשְׁלַכְתָּ אַחֲרֵי גַּוֶּךָ" אַל תִּקְרִי "גַּוֶּךָ" אֶלָּא "גָּאֶיךָ". אָמַר הַקָּדוֹשׁ  בָּרוּךְ הוּא: אַחַר שֶׁנִּתְגָּאָה זֶה קִבֵּל עָלָיו עֹל מַלְכוּת שָׁמַיִם. רַבִּי עֲקִיבָא אוֹמֵר: מִנַּיִן לְסַנְהֶדְרִין שֶׁהָרְגוּ אֶת הַנֶּפֶשׁ שֶׁאֵין טוֹעֲמִים כְּלוּם כָּל אוֹתוֹ הַיּוֹם, שֶׁנֶּאֱמַר: "לֹא תֹאכְלוּ עַל הַדָּם". מִנַּיִן לְאוֹכֵל מִבְּהֵמָה קֹדֶם שֶׁתֵּצֵא נַפְשָׁהּ שֶׁהוּא בְּלֹא תַּעֲשֶׂה, תַּלְמוּד לוֹמַר: "לֹא תֹאכְלוּ עַל הַדָּם". דָּבָר אַחֵר: "לֹא תֹאכְלוּ הַבָּשָׂר, וַעֲדַיִן הַדָּם בַּמִּזְרָק. רַבִּי דּוֹסָא אוֹמֵר: מִנַּיִן שֶׁאֵין מַבְרִין עַל הֲרוּגֵי בֵּית דִּין וְכו'. דָּבָר אַחֵר: אַזְהָרָה לְבֵן סוֹרֵר וּמוֹרֶה. וְאָמַר רַבִּי אָבִין בַּר חִיָּא: עַל כֻּלָּן אֵינוֹ לוֹקֶה דַּהֲוָה לֵהּ לָאו שֶׁבִּכְלָלוֹת.

"לֹא תְנַחֲשׁוּ" כְּגוֹן אֵלּוּ הַמְנַחֲשִׁין בְּחֻלְדָּה וּבְעוֹפוֹת וּבַכּוֹכָבִים, וּבְכָל כַּיּוֹצֵא בָּהֶן. "וְלֹא תְעוֹנֵנוּ" אֵלּוּ אוֹחֲזֵי הָעֵינַיִם. רַבִּי יִשְׁמָעֵאל אוֹמֵר: זֶה הַמַּעֲבִיר עַל הָעַיִן. רַבִּי עֲקִיבָא אוֹמֵר: אֵלּוּ נוֹתְנֵי עוֹנוֹת, כְּגוֹן אֵלּוּ הָאוֹמְרִין לְמוּדוֹת עַרְבֵי שְׁבִיעִית לִהְיוֹת יָפוֹת, וְעוֹקְרוֹת (קִינוּנְיוֹת) [קִטְנִיּוֹת] לִהְיוֹת רָעוֹת. "לֹא תַקִּיפוּ" (כָּתוּב לְמַעְלָה בְּרֶמֶז תקס"ב וְכָתוּב בְּרֶמֶז תרכ"ז).

"לֹא תַקִּיפוּ" תָּנוּ רַבָּנָן: פְּאַת רֹאשׁוֹ סוֹף רֹאשׁוֹ, זֶה הַמַּשְׁוֶה צְדָעָיו לַאֲחוֹרֵי אָזְנוֹ וּפַדַּחְתּוֹ. תָּנֵי תַּנָּא קַמֵּהּ דְּרַב חִסְדָּא: "לֹא תַקִּיפוּ" אֶחָד הַמַּקִּיף וְאֶחָד הַנִּקָּף לוֹקֶה. אֶלָּא מֵעַתָּה דְּאָכִיל תְּמָרֵי בְּאַרְבְּלָא לָקֵי, תְּתַרְגֵּם מַתְנִיתִין כְּרַבִּי יְהוּדָה, דְּאָמַר: לָאו שֶׁאֵין בּוֹ מַעֲשֶׂה לוֹקִין עָלָיו. רָבָא אָמַר: בְּמַקִּיף לְעַצְמוֹ, וְדִבְרֵי הַכֹּל. רַב אַשִּׁי אָמַר: בִּמְסַיֵּעַ, וְדִבְרֵי הַכֹּל. "וְלֹא תַשְׁחִית אֵת פְּאַת זְקָנֶךָ". פְּאַת זְקָנוֹ סוֹף זְקָנוֹ. וְאֵיזֶהוּ סוֹף זְקָנוֹ, שִׁבֹּלֶת שֶׁל זְקָנוֹ. וְחַיָּב עַל הַזָּקָן, שְׁתַּיִם מִכָּאן וּשְׁתַּיִם מִכָּאן וְאַחַת מִלְמַטָּן. רַבִּי אֱלִיעֶזֶר אוֹמֵר: אִם נְטָלָן כֻּלָּן כְּאֶחָד, אֵינוֹ חַיָּב אֶלָּא אַחַת. וְאֵינוֹ חַיָּב עַד שֶׁיִּטְּלֶנּוּ בְּתַעַר. רַבִּי אֱלִיעֶזֶר אוֹמֵר: וַאֲפִילֵי לִקְּטוֹ בַּמַּלְקֵט וּבָרְהִיטְנִי, חַיָּב. מַאי טַעֲמַיְהוּ דְּרַבָּנָן, דִּכְתִיב: "וּפְאַת זְקָנָם לֹא יְגַלֵּחוּ" יָכוֹל אֲפִלּוּ גִּלְּחוֹ בְּמִסְפָּרַיִם יְהֵא חַיָּב, תַּלְמוּד לוֹמַר: "וְלֹא תַשְׁחִית אֵת פְּאַת זְקָנֶךָ". אִי "לֹא תַשְׁחִית", יָכוֹל אֲפִלּוּ לִקְּטוֹ בִּמְלְקֵט וּרְהִיטְנִי יְהֵא חַיָּב, תַּלְמוּד לוֹמַר: "וּפְאַת זְקָנָם לֹא יְגַלֵּחוּ". הָא כֵּיצַד, גִּלּוּחַ שֶׁיֵּשׁ בּוֹ הַשְׁחָתָה, הֱוֵי אוֹמֵר: זֶה תַּעַר. וְרַבִּי אֱלִיעֶזֶר מַאי טַעֲמָא, (כָּתוּב לְמַעְלָה בְּרֶמֶז תקע"ב). אָמַר רַבִּי אֶלְעָזָר: אֲפִלּוּ לִקְּטוֹ בִּמְּלַקֵּט וְכוּ'. מַה נַּפְשָׁךְ אִי אִית לֵהּ גְּזֵרָה שָׁוָה לִבָּעֵי תַּעַר, וְאִי לֵית לֵהּ גְּזֵרָה שָׁוָה אֲפִלּוּ בְּמִסְפָּרַיִם נַמֵּי לִחַיֵּב. לְעוֹלָם אִית לֵהּ גְּזֵרָה שָׁוָה, וְקָסָבַר הָנֵי נַמֵּי גִּלּוּחַ נִינְהוּ.

"וְשֶׂרֶט" יָכוֹל אֲפִלּוּ שָׂרַט עַל בֵּיתוֹ שֶׁנָּפַל, עַל סְפִינָתוֹ שֶׁטָּבְעָה בַּיָּם, תַּלְמוּד לוֹמַר: "לָנֶפֶשׁ" לְחַיֵּב עַל הַמֵּת בִּלְבַד. וּמִנַּיִן שֶׁאִם שָׂרַט אַרְבַּע וְחָמֵשׁ שְׂרִיטוֹת עַל מֵת אֶחָד, שֶׁהוּא חַיָּב עַל כָּל אַחַת וְאַחַת, תַּלְמוּד לוֹמַר: "וְשֶׂרֶט" לְחַיֵּב עַל כָּל שְׂרִיטָה וּשְׂרִיטָה. רַבִּי יוֹסִי אוֹמֵר: מִנַּיִן שֶׁאִם שָׂרַט שְׂרִיטָה אַחַת עַל אַרְבָּעָה וַחֲמִשָּׁה מֵתִים, שֶׁחַיָּב עַל כָּל אֶחָד וְאֶחָד, תַּלְמוּד לוֹמַר: "לָנֶפֶשׁ" לְחַיֵּב עַל כָּל מֵת וָמֵת. וְהַאי "לָנֶפֶשׁ" אֲפִקְתֵּהּ לְבֵיתוֹ שֶׁנָּפַל, קָסָבַר רַבִּי יוֹסִי שְׂרִיטָה וּגְדִידָה אַחַת הֵן, וּכְתִיב הָתָם "לָמֵת". תָּנֵי תַּנָּא קַמֵּהּ דְּרַבִּי יוֹחָנָן: לַמֵּת בֵּין בַּיָּד בֵּין בִּכְלִי חַיָּב, לַעֲבוֹדָה זָרָה בַּיָּד פָּטוּר, בִּכְלִי חַיָּב, דִּכְתִיב: "וַיִּתְגּוֹדְדוּ כְּמִשְׁפָּטָם בַּחֲרָבוֹת וּבִרְמָחִים". "וּכְתֹבֶת קַעֲקַע" יָכוֹל כָּתַב וְלֹא קִעֲקַע יְהֵא חַיָּב, תַּלְמוּד לוֹמַר: "קַעֲקַע". אִי "קַעֲקַע", יָכוֹל קִעֲקַע וְלֹא כָּתַב יְהֵא חַיָּב, תַּלְמוּד לוֹמַר: "וּכְתֹבֶת". הָא אֵינוֹ חַיָּב עַד שֶׁיִּכְתֹּב וִיקַעֲקֵעַ שֶׁנֶּאֱמַר: "וּכְתֹבֶת קַעֲקַע" אֵינוֹ חַיָּב עַד שֶׁיִּכְתֹּב וִיקַעֲקֵעַ בַּדְּיוֹ וּבַכְּחוֹל וּבְכָל דָּבָר שֶׁהוּא רוֹשֵׁם. רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן: אֵינוֹ חַיָּב עַד שֶׁיִּכְתֹּב אֶת הַשֵּׁם, שֶׁנֶּאֱמַר: "וּכְתֹבֶת קַעֲקַע לֹא תִתְּנוּ בָּכֶם אֲנִי ה'". תָּנֵי בַּר קַפָּרָא: אֵינוֹ חַיָּב עַד שֶׁיִּכְתֹּב שֵׁם עֲבוֹדָה זָרָה, שֶׁנֶּאֱמַר: "אֲנִי ה'" אֲנִי הוּא וְלֹא אַחֵר. אָמַר רַב מַלְכִּיָּא אָמַר רַב אַדָּא בַּר אַהֲבָה: אָסוּר לְאָדָם שֶׁיִּתֵּן אֵפֶר מַקְלֶה עַל גַּבֵּי מַכָּתוֹ, מִפְּנֵי שֶׁנִּרְאֶה כִּכְתֹבֶת קַעֲקַע. רַב בֵּיבַי בַּר אַבָּיֵי קָפִיד אָרִיבְדָא דְּכוּסִילְתָא. רַב אַשִּׁי אָמַר: מַכָּתוֹ מוֹכַחַת.

"אַל תְּחַלֵּל אֶת בִּתְּךָ לְהַזְנוֹתָהּ" בִּתּוֹ מֵאֲנוּסָתוֹ מִנַּיִן, אָמַר אַבָּיֵי: קַל וָחֹמֶר: עַל בַּת בִּתּוֹ עָנַשׁ הַכָּתוּב, עַל בִּתּוֹ לֹא כָּל שֶׁכֵּן. וְכִי עוֹנְשִׁין מִן הַדִּין, גִּלּוּי מִלְּתָא בְּעָלְמָא הוּא. רָבָא אָמַר: אָמַר רַב יִצְחָק בַּר אַבְדִּימִי: אָתְיָא "הֵנָּה, הֵנָּה" אָתְיָא "זִמָּה, זִמָּה". תָּנָא אֲבוּהּ דְּרַבִּי אָבִין: לְפִי שֶׁלֹּא לָמַדְנוּ לְבִתּוֹ מֵאֲנוּסָתוֹ הֻצְרַךְ הַכָּתוּב לוֹמַר: "וּבַת אִישׁ כֹּהֵן". אִי מַה בַּת כֹּהֵן הִיא בִּשְׂרֵפָה וְאֵין בּוֹעֲלָהּ בִּשְׂרֵפָה, אַף בִּתּוֹ מֵאֲנוּסָתוֹ הִיא בִּשְׂרֵפָה וְאֵין בּוֹעֲלָהּ בִּשְׂרֵפָה, אָמַר אַבָּיֵי: אָמַר קְרָא: "אֶת אָבִיהָ הִיא מְחַלֶּלֶת" מִי שֶׁמְּחַלֶּלֶת אֶת אָבִיהָ, יָצְאָה זוֹ שֶׁאָבִיהָ מְחַלְּלָהּ. רָבָא אָמַר: בִּשְׁלָמָא הָתָם אֲפִקְתֵּהּ מִדִּינָא דְּבַת כֹּהֵן וְאוֹקְמְתֵהּ אַדִּינָא דְּבַת יִשְׂרָאֵל, הָכָא אַדִּינָא דְּמַאן מוֹקַמְת לָהּ, אַדִּינָא דִּפְנוּיָה מוֹקַמְת לָהּ. אַזְהָרָה לְבִתּוֹ מֵאֲנוּסָתוֹ מִנַּיִן, אִי לְאַבָּיֵי וְרָבָא, מֵהֵיכָא דְּנַפְקָא לְהוּ עֹנֶשׁ מֵהָתָם נַפְקָא לְהוּ אַזְהָרָה. אֶלָּא לִדְתָנֵי אֲבוּהּ דְּרַבִּי אָבִין מַאי, אָמַר רַבִּי אִלְעַאי: אָמַר קְרָא: "אַל תְּחַלֵּל אֶת בִּתְּךָ לְהַזְנוֹתָהּ". הַאי מִבָּעֵי לֵהּ לְכִדְתַנְיָא: "אַל תְּחַלֵּל אֶת בִּתְּךָ" יָכוֹל בְּכֹהֵן שֶׁמַּשִּׂיא בִּתּוֹ לְלֵוִי וּלְיִשְׂרָאֵל הַכָּתוּב מְדַבֵּר. תַּלְמוּד לוֹמַר: "לְהַזְנוֹתָהּ" בְּחִלּוּלִין שֶׁבִּזְנוּת הַכָּתוּב מְדַבֵּר, בְּמוֹסֵר אֶת בִּתּוֹ שֶׁלֹּא לְשֵׁם אִשּׁוּת. אִם כֵּן לֵימָא קְרָא "אַל תָּחֵל", מַאי "אַל תְּחַלֵּל", שְׁמַע מִנַּהּ תַּרְתֵּי. וְאַבָּיֵי וְרָבָא הַאי "תְּחַלֵּל" מַאי עָבְדֵי לֵהּ, אָמַר רַבִּי מַנִּי: זֶה הַמַּשִּׂיא בִּתּוֹ לְזָקֵן. רַבִּי עֲקִיבָא אוֹמֵר: זֶה הַמַּשִּׂיא בִּתּוֹ בּוֹגֶרֶת. וְאֵי זֶה עָנִי וְרָשָׁע עָרוּם, זֶה הַמַּשְׁהֶה בִּתּוֹ בּוֹגֶרֶת. אָמַר רַבִּי עֲקִיבָא: הֱוֵי זָהִיר מִמִּי שֶׁיּוֹעַצְךָ לְפִי דַּרְכּוֹ.

{rרמז תריזr}  אָמַר רַב יְהוּדָה אָמַר רַב: הַמַּשִּׂיא בִּתּוֹ לְזָקֵן, וְהַמַּשִּׂיא אִשָּׁה לִבְנוֹ קָטָן וְכוּ', עָלָיו הַכָּתוּב אוֹמֵר: "לְמַעַן סְפוֹת הָרָוָה אֶת הַצְּמֵאָה", וּכְתִיב: "לֹא יֹאבֶה ה' סְלוֹחַ לוֹ". מֵיתִיבֵי: הָאוֹהֵב אֶת אִשְׁתּוֹ כְּגוּפוֹ, וְהַמְכַבְּדָהּ יוֹתֵר מִגּוּפוֹ, וְהַמַּדְרִיךְ בָּנָיו וּבְנוֹתָיו בְּדֶרֶךְ יְשָׁרָה, וּמַשִּׂיאָן סָמוּךְ לְפִרְקָן, עָלָיו הַכָּתוּב אוֹמֵר: "וְיָדַעְתָּ כִּי שָׁלוֹם אָהֳלֶךָ וּפָקַדְתָּ נָוְךָ וְלֹא תֶחְטָא", סָמוּךְ לְפִרְקָן שָׁאנֵי. תַּנְיָא: רַבִּי אֱלִיעֶזֶר בֶּן יַעֲקֹב אוֹמֵר: הֲרֵי שֶׁבָּא עַל נָשִׁים הַרְבֵּה וְאֵינוֹ יוֹדֵעַ עַל אֵיזֶה מֵהֶן בָּא, וְכֵן הִיא שֶׁבָּאוּ עָלֶיהָ אֲנָשִׁים הַרְבֵּה וְאֵינָהּ יוֹדַעַת מֵאֵיזֶה מֵהֶן קִבְּלָה, לֹא נִמְצָא הָאָב נוֹשֵׂא אֶת בִּתּוֹ, וְהָאָח נוֹשֵׂא אֶת אֲחוֹתוֹ. וְנִתְמַלְּאָה כָּל הָעוֹלָם כֻּלּוֹ מַמְזְרוּת, וְעַל זֶה נֶאֱמַר: "וּמָלְאָה הָאָרֶץ זִמָּה" זוֹ מַה הִיא. יֶתֶר עַל כֵּן אָמַר רַבִּי אֱלִיעֶזֶר בֶּן יַעֲקֹב: לֹא יִשָּׂא אָדָם אִשָּׁה בִּמְדִינָה זוֹ וְיֵלֵךְ וְיִשָּׂא בִּמְדִינָה אַחֶרֶת. שֶׁמָּא יִזְדַּוְּגוּ זֶה לָזֶה, וְנִמְצָא אָח נוֹשֵׂא אֶת אֲחוֹתוֹ.

"וְלֹא תִזְנֶה הָאָרֶץ" מְזַנִּין הֵן אֶת הַפֵּרוֹת. יָכוֹל אֲפִלּוּ עַל מַעֲשֵׂה יְחִידִי, תַּלְמוּד לוֹמַר: "וּמָלְאָה הָאָרֶץ זִמָּה" וְלֹא עַל מַעֲשֵׂה יְחִידִי. רַבִּי יְהוּדָה בֶּן בְּתֵירָא אוֹמֵר: הֲרֵי הוּא אוֹמֵר: "וַתַּחֲנִיפִי אֶרֶץ בִּזְנוּתַיִךְ וּבְרָעָתֵךְ, וַיִּמָּנְעוּ רְבִבִים וּמַלְקוֹשׁ לוֹא הָיָה וּמֵצַח אִשָּׁה זוֹנָה הָיָה לָךְ". [רַבִּי אֱלִיעֶזֶר בֶּן יַעֲקֹב אוֹמֵר: מִתּוֹךְ שֶׁהוּא בָּא עַל נָשִׁים הַרְבֵּה וְאֵינוֹ יוֹדֵעַ עַל אֵיזֶה מֵהֶן בָּא, וְהִיא שֶׁקִּבְּלָה מֵאֲנָשִׁים הַרְבֵּה וְאֵינָהּ יוֹדַעַת מֵאֵיזֶה מֵהֶן קִבְּלָה, שָׁגַג וְנָשָׂא לְבִתּוֹ, שָׁגַג וְהִשִּׂיאָהּ לִבְנוֹ. נִמְצָא הוּא נוֹשֵׂא לְבִתּוֹ וּבְנוֹ לַאֲחוֹתוֹ, נִמְצָא מְמַלֵּא אֶת כָּל הָעוֹלָם מַמְזֵרִים, שֶׁנֶּאֱמַר: "זִמָּה" זוֹ מַה הִיא]. אָמַר רַבִּי אֱלִיעֶזֶר: מִנַּיִן שֶׁעָנוּשׁ לִפְנֵי הַמָּקוֹם כְּבָא עַל אִשָּׁה וְאִמָּהּ, נֶאֱמַר כָּאן "זִמָּה" וְנֶאֱמַר לְהַלָּן: "וְאִישׁ אֲשֶׁר יִקַּח אֶת אִשָּׁה וְאֶת אִמָּהּ זִמָּה הִיא" מְלַמֵּד, שֶׁעָנוּשׁ לִפְנֵי הַמָּקוֹם כְּבָא עַל אִשָּׁה וְאִמָּהּ.

יָכוֹל יְהֵא בִּנְיַן בֵּית הַמִּקְדָּשׁ דּוֹחֶה אֶת הַשַּׁבָּת, תַּלְמוּד לוֹמַר: "אֶת שַׁבְּתֹתַי תִּשְׁמֹרוּ". יָכוֹל יִירָא מִן הַמִּקְדָּשׁ, תַּלְמוּד לוֹמַר: "אֶת שַׁבְּתֹתַי תִּשְׁמֹרוּ וּמִקְדָּשִׁי תִּירָאוּ" אָמַר שַׁבָּת מִשּׁוּם שְׁמִירָה, אָמַר מִקְדָּשׁ מִשּׁוּם מוֹרָא. מַה שַּׁבָּת לֹא מִשַּׁבָּת אַתָּה יָרֵא אֶלָּא מִמִּי שֶׁפּוֹקֵד עַל הַשַּׁבָּת, אַף מִקְדָּשׁ לֹא מִמִּקְדָּשׁ אַתָּה יָרֵא אֶלָּא מִמִּי שֶׁפּוֹקֵד עַל הַמִּקְדָּשׁ. אֵיזֶהוּ מוֹרָא, לֹא יִכָּנֵס לְהַר הַבַּיִת בְּמַקְלוֹ, וּבְמִנְעָלוֹ, וּבַאֲפֻנְדָּתוֹ, וּבְאָבָק שֶׁעַל רַגְלָיו, וְלֹא יַעֲשֶׂנּוּ קַפַּנְדַּרְיָא, וּרְקִיקָה מִקַּל וָחֹמֶר. אֵין לִי אֶלָּא בִּזְמַן שֶׁבֵּית הַמִּקְדָּשׁ קַיָּם, בִּזְמַן שֶׁאֵין בֵּית הַמִּקְדָּשׁ קַיָּם מִנַּיִן, תַּלְמוּד לוֹמַר: "אֶת שַׁבְּתֹתַי תִּשְׁמֹרוּ וּמִקְדָּשִׁי תִּירָאוּ" מַה שְּׁמִירַת שַׁבָּת לְעוֹלָם, אַף מוֹרָא מִקְדָּשׁ לְעוֹלָם.

"אַל תִּפְנוּ אֶל הָאֹבֹת" בַּעַל אוֹב זֶה פִּיתוֹם הַמְדַבֵּר מִשִּׁחְיוֹ, וְיִדְּעוֹנִי זֶה הַמְדַבֵּר בְּפִיו. הַשּׁוֹאֵל בָּהֶם הֲרֵי אֵלּוּ בִּסְקִילָה, וְהַנִּשְׁאָל בָּהֶן בְּאַזְהָרָה. תָּנוּ רַבָּנָן: בַּעַל אוֹב אֶחָד הַמַּעֲלֶה בִּזְכוּרוֹ וְאֶחָד הַנִּשְׁאָל בְּגֻלְגֹּלֶת. מַעֲלֶה בִּזְכוּרוֹ (אוֹב) אֵינוֹ עוֹלֶה כְּדַרְכּוֹ וְאֵינוֹ עוֹלֶה בְּשַׁבָּת, נִשְׁאָל בְּגֻלְגֹּלֶת עוֹלֶה כְּדַרְכּוֹ וְעוֹלֶה בְּשַׁבָּת. שְׁאֵלָה זוֹ שָׁאַל טוּרְנוּסְרוּפוֹס הָרָשָׁע אֶת רַבִּי עֲקִיבָא, אֲמַר לֵהּ מַה יּוֹם מִיּוֹמַיִם, אֲמַר לֵהּ: וּמַה גֶּבֶר מִגּוּבְרִין, אֲמַר לֵהּ: דְּמָרֵי צָבִי. שַׁבָּת נַמֵּי דְּמָרֵי צְבִי. אֲמַר לֵהּ: הָכִי קָאָמֵינָא: וּמִי יֵימַר דְּהָאִדָּנָא שַׁבָּתָא, אֲמַר לֵהּ: סַמְבַּטְיוֹן יוֹכִיחַ, בַּעַל אוֹב יוֹכִיחַ, קִבְרוֹ שֶׁל אָבִיו יוֹכִיחַ שֶׁאֵין מַעֲלֶה עָשָׁן בְּשַׁבָּת. [אֲמַר לֵהּ:] בָּזִיתוֹ בִּיַּשְׁתּוֹ, קִלַלְּתוֹ. אוֹב וְיִדְּעוֹנִי בִּכְלָל כָּל הַמְכַשְּׁפִים הָיוּ, וְלָמָּה יָצְאוּ, לְהָקִישׁ אֲלֵיהֶם וְכו'. "אַל תְּבַקְּשׁוּ לְטָמְאָה בָהֶם" מְלַמֵּד שֶׁאֵינָם בָּאִים עַל הָאָדָם אֶלָּא אִם כֵּן מְפַנֶּה דַּעְתּוֹ לָהֶם לִטָּמֵא בָּהֶן. אִם עוֹשֶׂה כָּךְ, דַּע מָה אַתָּה מֻחְלָף מֵהַבְּהֵמָה.

"מִפְּנֵי שֵׂיבָה תָּקוּם" יָכוֹל אֲפִלּוּ מִפְּנֵי זָקֵן אַשְׁמַאי, תַּלְמוּד לוֹמַר: "זָקֵן" וְאֵין "זָקֵן" אֶלָּא חָכָם, שֶׁנֶּאֱמַר: "אֶסְפָה לִי שִׁבְעִים אִישׁ מִזִּקְנֵי יִשְׂרָאֵל". רַבִּי יוֹסֵי הַגְּלִילִי אוֹמֵר: אֵין "זָקֵן" אֶלָּא זֶה שֶׁקָּנָה חָכְמָה, שֶׁנֶּאֱמַר: "ה' קָנָנִי רֵאשִׁית דַּרְכּוֹ". יָכוֹל יַעֲמֹד מִפָּנָיו מִמָּקוֹם רָחוֹק, תַּלְמוּד לוֹמַר: "תָּקוּם וְהָדַרְתָּ" לֹא אָמַרְתִּי אֶלָּא קִימָה שֶׁיֵּשׁ בָּהּ הִדּוּר. אִי הִדּוּר, יָכוֹל יְהַדְּרֶנּוּ בְּמָמוֹן, תַּלְמוּד לוֹמַר: "תָּקוּם וְהָדַרְתָּ" מַה קִימָה אֵין בָּהּ חֶסְרוֹן כִּיס, אַף הִדּוּר שֶׁאֵין בּוֹ חֶסְרוֹן כִּיס. יָכוֹל יַעֲמֹד מִפָּנָיו בְּבֵית הַכִּסֵּא וּבְבֵית הַמֶּרְחָץ, תַּלְמוּד לוֹמַר: "תָּקוּם וְהָדַרְתָּ" לֹא אָמַרְתִּי קִימָה אֶלָּא בְּמָקוֹם שֶׁיֵּשׁ הִדּוּר. יָכוֹל יַעֲצִים עֵינָיו כְּמִי שֶׁלֹּא רָאָהוּ, תַּלְמוּד לוֹמַר: "תָּקוּם וְיָרֵאתָ" דָּבָר הַמָּסוּר לַלֵּב נֶאֱמַר בּוֹ "וְיָרֵאתָ מֵאֱלֹהֶיךָ". רַבִּי שִׁמְעוֹן בֵּן אֶלְעָזָר אוֹמֵר: מִנַּיִן לְזָקֵן שֶׁלֹּא יַטְרִיחַ, תַּלְמוּד לוֹמַר: "זָקֵן וְיָרֵאתָ". אִיסִי בֶּן יְהוּדָה אוֹמֵר: "מִפְּנֵי שֵׂיבָה תָּקוּם" וַאֲפִלּוּ כָּל שֵׂיבָה בְּמַשְׁמַע. רַבִּי יוֹסֵי הַגְּלִילִי הַיְנוּ תַּנָּא קַמָּא, אִכָּא בֵּינַיְהוּ יַנִּיק וְחַכִּים, תָּנָא קַמָּא סָבַר יַנִּיק וְחַכִּים לָא, וְר' יוֹסִי הַגְּלִילִי סָבַר אֲפִלּוּ יַנִּיק וְחַכִּים. מַאי טַעֲמָא דְּר' יוֹסִי הַגְּלִילִי, אָמַר לָךְ: אִי סָלְקָא דַּעְתָּךְ כִּדְקָאָמַר תַּנָּא קַמָּא, לִכְתּוֹב רַחְמָנָא "מִפְּנֵי שֵׂיבָה זָקֵן תָּקוּם וְהָדַרְתָּ", וּמִדְּלָא כְּתִיב הָכִי, שְׁמַע מִנַּהּ אֲפִלּוּ יַנִּיק וְחַכִּים נַמֵּי. וְתַנָּא קַמָּא, אִין הָכִי נָמֵי, וּמִשּׁוּם דְּבָעֵי לְמִסְמָךְ זָקֵן לִוְיָרֵאתָ. וְתָנָא קַמָּא מַאי טַעֲמָא, אִי סָלְקָא דַּעְתָּךְ כִּדְקָאָמַר רַבִּי יוֹסִי הַגְּלִילִי, אִם כֵּן לִכְתֹּב קְרָא "מִפְּנֵי שֵׂיבָה תָּקוּם וְהָדַרְתָּ תָּקוּם וְהָדַרְתָּ פְּנֵי זָקֵן", וּמִדְּלָא כָּתַב הָכִי שְׁמַע מִנָּה חַד הוּא. אָמַר מַר: "מַה קִימָה שֶׁאֵין בָּהּ חֶסְרוֹן כִּיס" מִי לָא עָסְקִינַן דְּקָא מְנַקֵּב מַרְגָּלִיתָא. אֶלָּא אָקִישׁ קִימָה לְהִדּוּר, מַה הִדּוּר שֶׁאֵין בָּהּ בִּטּוּל מְלָאכָה אַף קִימָה. וְאָקִּישׁ נַמֵּי הִדּוּר לְקִימָה, מַה קִּימָה שֶׁאֵין בָּהּ חֶסְרוֹן כִּיס אַף הִדּוּר. מִכָּאן אָמְרוּ: אֵין בַּעֲלֵי אֻמָּנֻיּוֹת רַשָּׁאִין לַעֲמֹד בִּפְנֵי תַּלְמִיד חָכָם. וְלֹא, וְהָתַנְיָא: כָּל בַּעֲלֵי אֻמָּנֻיּוֹת עוֹמְדִין מִפְּנֵיהֶם, וְשׁוֹאֲלִין בִּשְׁלוֹמָן: אַחֵינוּ אַנְשֵׁי מָקוֹם פְּלוֹנִי בּוֹאֲכֶם לְשָׁלוֹם, אָמַר רַבִּי יוֹחָנָן: מִפְּנֵיהֶם עוֹמְדִין, מִפְּנֵי תַּלְמִידֵי חֲכָמִים אֵין עוֹמְדִין. אָמַר רַבִּי יוֹסִי בַּר אָבִין: בּוֹא וּרְאֵה כַּמָּה גְּדוֹלָה מִצְוָה בִּשְׁעָתָהּ. [שֶׁהֲרֵי מִפְּנֵיהֶם עוֹמְדִין, מִפְּנֵי תַּלְמִיד חֲכָמִים אֵין עוֹמְדִין]. וְדִילְמָא שָׁאנֵי הָתָם דְּאִם כֵּן אַתָּה מַכְשִׁילָן לֶעָתִיד לָבֹא. אָמַר מַר: "יָכוֹל יַעֲצִים עֵינָיו". אַטּוּ בִּרְשִׁיעֵי עָסְקִינָן, הָכִי קָאָמַר: יָכוֹל יַעֲצִים עֵינָיו מִקַּמֵּי דְּנִימָטֵי זְמַן חִיּוּבֵהּ, וּבִזְמַן חִיּוּבֵהּ לֹא קָא חָזֵי לֵהּ, תַּלְמוּד לוֹמַר: "תָּקוּם וְיָרֵאתָ". תָּנָא: קִימָה שֶׁיֵּשׁ בָּהּ הִדּוּר, זֶה אַרְבַּע אַמּוֹת. וּבְרַבּוֹ מֻבְהָק מְלֹא עֵינָיו, וַאֲפִלּוּ בִּתְרֵי עִיבוּרֵי דְּנַהֲרָא. זָקֵן שֶׁלֹּא יַטְרִיחַ מְנָא לָן, תַּלְמוּד לוֹמַר: "זָקֵן וְיָרֵאתָ". אָמַר אַבָּיֵי: נָקְטִינָן, דְּאִי מַקִּיף חַיֵּי. אִיסִי בֶּן יְהוּדָה אוֹמֵר: "מִפְּנֵי שֵׂיבָה תָּקוּם" וַאֲפִלּוּ כָּל שֵׂיבָה בְּמַשְׁמַע". וַהֲלָכָה כְּאִיסִי בֶּן יְהוּדָה. אַבָּיֵי קָאֵי מִקַּמֵּי סָבֵי דַּאֲרַמָּאֵי, אָמַר: כַּמָּה הַרְפָּתְקִי עָדוּ עֲלַיְהוּ. אָמַר רַבִּי יַנַּאי: אֵין תַּלְמִיד חָכָם רַשַּׁאי לַעֲמֹד בִּפְנֵי רַבּוֹ אֶלָּא שַׁחֲרִית וְעַרְבִית, כְּדֵי שֶׁלֹּא יְהֵא כְּבוֹדוֹ מְרֻבֶּה מִשֶּׁל שָׁמַיִם. אָמַר רַבִּי אֶלְעָזָר: כָּל תַּלְמִיד חָכָם שֶׁאֵינוֹ עוֹמֵד בִּפְנֵי רַבּוֹ נִקְרָא רָשָׁע, וְאֵינוֹ מַאֲרִיךְ יָמִים, וְתַלְמוּדוֹ אֵינוֹ מִתְקַיֵּם בְּיָדוֹ וּמִשְׁתַּכֵּחַ, נֶאֱמַר כָּאן: "פְּנֵי זָקֵן", וּכְתִיב: "וְטוֹב לֹא יִהְיֶה לָרָשָׁע וְלֹא יַאֲרִיךְ יָמִים כַּצֵּל אֲשֶׁר אֵינֶנּוּ יָרֵא מִלִּפְנֵי אֱלֹהִים".

"וְכִי יָגוּר אִתְּךָ גֵּר" כּוֹלֵל בַּתְּפִלָּה גֵּרִים עִם הַצַּדִּיקִים, דִּכְתִיב: "מִפְּנֵי שֵׂיבָה תָּקוּם וְהָדַרְתָּ פְּנֵי זָקֵן" וְגוֹ', וּסְמִיךְ לֵהּ: "וְכִי יָגוּר אִתְּךָ גֵּר". אָמַר רַבִּי חִיָּא בַּר אַבָּא אָמַר רַבִּי יוֹחָנָן: גֵּר צָרִיךְ שְׁלשָׁה, מִשְׁפָּט כְּתִיב בֵּה: "מִשְׁפָּט אֶחָד יִהְיֶה לָכֶם וְלַגֵּר". תָּנוּ רַבָּנָן: מִי שֶׁבָּא וְאָמַר: גֵּר אֲנִי, יָכוֹל נְקַבְּלֶנּוּ, תַּלְמוּד לוֹמַר: "וְכִי יָגוּר אִתְּךָ גֵּר" אִתְּךָ בְּמֻחְזָק לְךָ. בָּא הוּא וְעֵדָיו עִמּוֹ מִנַּיִן, תַּלְמוּד לוֹמַר: "וְכִי יָגוּר אִתְּךָ גֵּר בְּאַרְצְכֶם". אֵין לִי אֶלָּא בָּאָרֶץ, בְּחוּצָה לָאָרֶץ מִנַּיִן, תַּלְמוּד לוֹמַר: "אִתְּךָ" בְּכָל מָקוֹם שֶׁאִתְּךָ. אִם כֵּן מַה תַּלְמוּד לוֹמַר: "בְּאַרְצְכֶם", בָּאָרֶץ צָרִיךְ לְהָבִיא רְאָיָה, בְּחוּצָה לָאָרֶץ אֵין צָרִיךְ לְהָבִיא רְאָיָה. בָּא הוּא וְעֵדָיו עִמּוֹ קְרָא לָמָּה לִי, דְּאָמְרִי שָׁמַעְנוּ שֶׁנִּתְגַּיֵּר בְּבֵית דִּינוֹ שֶׁל פְּלוֹנִי, מַהוּ דְּתֵימָא לֹא לֵהֶמְנַיְהוּ, קָא מַשְׁמָע לָן. בְּחוּץ לָאָרֶץ מִנַּיִן, תַּלְמוּד לוֹמַר: "אִתְּךָ" [בְּכָל מָקוֹם שֶׁאִתְּךָ]. הָא אַפִּקְתֵּהּ, חַד מֵ"אִתְּךָ" וְחַד מֵ"עִמְּךָ". וַחֲכָמִים אוֹמְרִים: בֵּין בָּאָרֶץ בֵּין בְּחוּץ לָאָרֶץ צָרִיךְ לְהָבִיא רְאָיָה. וְאֶלָּא הָכְתִיב "בָּאָרֶץ", הַהוּא דַּאֲפִלּוּ בָּאָרֶץ מְקַבְּלִינָן גֵּרִים, סָלְקָא דַּעְתָּךְ אָמֵינָא: מִשּׁוּם טִיבוּתָא דְּאֶרֶץ יִשְׂרָאֵל קָא מְגַיְּרֵי, וְהַשְׁתָּא נַמֵּי דְּלֵיכָּא טִיבוּתָא אִכָּא לֶקֶט שִׁכְחָה וּפֵאָה וּמַעֲשֵׂר (שֵׁנִי) [עָנִי], קָא מַשְׁמָע לָן. רַבִּי אוֹמֵר: כָּכֶם כַּאֲבוֹתֵיכֶם מָה אֲבוֹתֵיכֶם לֹא נִכְנְסוּ לַבְּרִית אֶלָּא בְּמִילָה וּבִטְבִילָה וְהַרְצָאַת דָּמִים, אַף הֵם לֹא יִכָּנְסוּ לַבְּרִית אֶלָּא בְּמִילָה וּבִטְבִילָה וְהַרְצָאַת דָּמִים. בִּשְׁלָמָא מִילָה, דִּכְתִיב: "כִּי מוּלִים הָיוּ" וְגוֹ', אִי נַמֵּי מֵהָכָא: "וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמַיִךְ". הַרְצָאַת דָּמִים נַמֵּי כְּתִיב: "וַיִּשְׁלַח אֶת נַעֲרֵי בְּנֵי יִשְׂרָאֵל וַיַּעֲלוּ עוֹלוֹת". אֶלָּא טְבִילָה מְנָלָן, דִּכְתִיב: "וַיִּקַּח משֶׁה חֲצִי הַדָּם וַיִּזְרֹק עַל הָעָם" וְאֵין הַזָּאָה בְּלֹא טְבִילָה. אֶלָּא מֵעַתָּה הָאִדָּנָא דְּלֵיכָּא קָרְבָּן לֹא נְקַבֵּל גֵּרִים, אָמַר רַב אַחָא בַּר יַעֲקֹב: "וְכִי יָגוּר אִתְּכֶם גֵּר אוֹ אֲשֶׁר בְּתוֹכְכֶם לְדוֹרוֹתֵיכֶם" כְּתִיב. לֹא תוֹנוּ אֹתוֹ" לֹא תֹּאמַר לוֹ: אֶמֶשׁ הָיִיתָ עוֹבֵד עֲבוֹדָה זָרָה, וְעַכְשָׁו נִכְנַסְתָּ תַּחַת כַּנְפֵי שָׁמַיִם.

"כְּאֶזְרָח" מָה אֶזְרָח שֶׁקִּבֵּל עָלָיו כָּל דִּבְרֵי הַתּוֹרָה, אַף גֵּר שֶׁקִּבֵּל עָלָיו כָּל דִּבְרֵי הַתּוֹרָה. מִכָּאן אָמְרוּ: גֵּר שֶׁקִּבֵּל עָלָיו כָּל דִּבְרֵי הַתּוֹרָה חוּץ מִדָּבָר אֶחָד, אֵין מְקַבְּלִין אוֹתוֹ. רַבִּי יוֹסִי בְּרַבִּי יְהוּדָה אוֹמֵר: אֲפִלּוּ דָּבָר (אֶחָד) [קָטָן] מִדִּקְדּוּקֵי סוֹפְרִים. "יִהְיֶה לָכֶם הַגֵּר הַגָּר אִתְּכֶם וְאָהַבְתָּ לוֹ כָּמוֹךָ" כְּשֵׁם שֶׁנֶּאֱמַר בְּיִשְׂרָאֵל: "וְאָהַבְתָּ לְרֵעֲךָ כָּמוֹךָ", כָּךְ נֶאֱמַר בַּגֵּרִים: "וְאָהַבְתָּ לוֹ כָּמוֹךָ". "כִּי גֵּרִים הֱיִיתֶם בְּאֶרֶץ מִצְרַיִם" דְּעוּ מַה נַּפְשָׁן [שֶׁל גֵּרִים וְכו'].

תָּנוּ רַבָּנָן: הַמְאַנֶּה אֶת הַגֵּר עוֹבֵר בִּשְׁלשָׁה לָאוִין, דִּכְתִיב: "וְגֵר לֹא תוֹנֶה", "לֹא תוֹנוּ אֹתוֹ", "וְלֹא תוֹנוּ אִישׁ אֶת עֲמִיתוֹ" וְגֵר בִּכְלַל עֲמִיתוֹ. וְהַלּוֹחֲצוֹ עוֹבֵר בִּשְׁלשָׁה לָאוִין, דִּכְתִיב: "וְלֹא תִלְחָצֶנּוּ", "וְגֵר לֹא תִלְחַץ", "לֹא תִהְיֶה לוֹ כְּנוֹשֶׁה". תַּנְיָא: רַבִּי אֱלִיעֶזֶר הַגָּדוֹל אוֹמֵר: מִפְּנֵי מָה הִזְהִירָה תּוֹרָה בְּל"ו מְקוֹמוֹת [בְּגֵר], מִפְּנֵי שֶׁסּוּרוֹ רַע. "כִּי גֵּרִים הֱיִיתֶם בְּאֶרֶץ מִצְרָיִם" תַּנְיָא מִשּׁוּם רַבִּי נָתָן: מוּם שֶׁבְּךָ אַל תֹּאמַר לַחֲבֵרְךָ. וְהַיְנוּ דְּאָמְרִי אִינְשֵׁי: דְּזָקִיף לֵהּ זָקִיפָא בִּדְיוּתְקֵהּ, לֹא נֵימָא לְחַבְרֵהּ זָקִיף בִּינִיתָא.

"לֹא תַעֲשׂוּ עָוֶל בַּמִּשְׁפָּט" אִם לַדִּין הֲרֵי אָמוּר, אִם כֵּן לָמָּה נֶאֱמַר "לֹא תַעֲשׂוּ עָוֶל בַּמִּשְׁפָּט בַּמִּדָּה", מְלַמֵּד שֶׁהַמּוֹדֵד נִקְרָא דַּיָּן, שֶׁאִם שִׁקֵּר בַּמִּדָּה קָרוּי עָוֶל, שָׂנאוּי, וּמְשֻׁקָּץ, חֵרֶם, וְתוֹעֵבָה. וְגוֹרֵם חֲמִשָּׁה דְּבָרִים: מְטַמֵּא אֶת הָאָרֶץ, וּמְחַלֵּל אֶת הַשֵּׁם, וּמְסַלֵּק אֶת הַשְּׁכִינָה, וּמַפִּיל יִשְׂרָאֵל בַּחֶרֶב, וּמַגְלֶה אוֹתָם מֵאַרְצָם. "בַּמִּדָּה" זוֹ מִדַּת הָאָרֶץ. "בַּמִּשְׁקָל" זֶה טוֹרְטָנִי. "בַּמְשׂוּרָה" זֶה הַזִּיר הַגָּדוֹל. וְיֵשׁ אוֹמְרִים: זוֹ קוּטִית קְטַנָּה, וְיֵשׁ אוֹמְרִים: זֶה הַמַּחַק. תָּנוּ רַבָּנָן: "לֹא תַעֲשׂוּ עָוֶל בַּמִּשְׁפָּט בַּמִּדָּה" זוֹ מְדִידַת קַרְקַע, שֶׁלֹּא יִמְדֹּד לָזֶה בִּימוֹת הַחַמָּה וְלָזֶה בִּימוֹת הַגְּשָׁמִים. "בַּמִּשְׁקָל" שֶׁלֹּא יַטְמִין מִשְׁקְלוֹתָיו בַּמֶּלַח. "וּבַמְּשׂוּרָה" שֶׁלֹּא יַרְתִּיחַ. וַהֲלֹא דְּבָרִים קַל וָחֹמֶר: וּמַה מְּשׂוּרָה שֶׁהִיא אֶחָד מִשְּׁלֹשִׁים וְשִׁשָּׁה בְּלֹג הִקְפִּידָה עָלָיו תּוֹרָה, קַל וָחֹמֶר לְהִין וַחֲצִי הִין וּשְׁלִישִׁית הַהִין וּרְבִיעִית הַהִין וְלֹג וַחֲצִי לֹג (וּשְׁלִישִׁית הַלֹּג) וּרְבִיעִית הַלֹּג, תֹּמֶן וְעוּכְלָא עַל אַחַת כַּמָּה וְכַמָּה. אָמַר רָבָא: לָמָּה לִי לְמִכְתָּב יְצִיאַת מִצְרַיִם גַּבֵּי רִבִּית וּמִשְׁקָלוֹת וְגַבֵּי צִיצִית, אָמַר הַקָּדוֹשׁ בָּרוּךְ הוּא: אֲנִי הוּא שֶׁהִבְחַנְתִּי בְּמִצְרַיִם בֵּין טִפָּה שֶׁל בְּכוֹר לְטִפָּה שֶׁאֵינָהּ שֶׁל בְּכוֹר, וַאֲנִי הוּא שֶׁעָתִיד לִפָּרַע מִמִּי שֶׁתּוֹלֶה מְעוֹתָיו בְּגוֹי וּמַלְוֶה אוֹתָם לְיִשְׂרָאֵל בְּרִבִּית. אֲנִי הוּא שֶׁהִבְחַנְתִּי וְכו', וַאֲנִי הוּא שֶׁעָתִיד לִפָּרַע מִמִּי שֶׁטּוֹמֵן מִשְׁקְלוֹתָיו בְּמֶלַח וְשׁוֹקֵל בָּהֶן וּמִמִּי שֶׁתּוֹלֶה קַלָּא אִילָן בְּבִגְדּוֹ וְאוֹמֵר תְּכֵלֶת הוּא. "מֹאזְנֵי צֶדֶק" אָמַר רַבִּי יוֹחָנָן: כִּי הֲוָה דָּרִישׁ רַבִּי מֵאִיר בְּפִרְקָא, הֲוֵי דָּרִישׁ תִּלְתָּא שְׁמַעְתָּא תִּלְתָּא אַגַּדְתָּא תִּלְתָּא מַתְלֵי. וְאָמַר רַבִּי יוֹחָנָן: שְׁלשׁ מֵאוֹת מִשְׁלוֹת שׁוּעָלִים הָיוּ לוֹ לְרַבִּי מֵאִיר, וְאָנוּ לֹא בָּא לְיָדֵינוּ אֶלָּא שָׁלשׁ: "אָבוֹת יֹאכְלוּ בֹסֶר וְשִׁנֵּי הַבָּנִים תִּקְהֶינָה", "מֹאזְנֵי צֶדֶק אַבְנֵי צֶדֶק", "צַדִּיק מִצָּרָה נֶחֱלָץ וַיָּבֹא רָשָׁע תַּחְתָּיו". "מֹאזְנֵי צֶדֶק" צַדֵּק אֶת הַמֹּאזְנַיִם יָפֶה, "אַבְנֵי צֶדֶק" צַדֵּק אֶת הַמִּשְׁקָלוֹת יָפֶה, "אֵיפַת צֶדֶק" צַדֵּק אֶת הָאֵיפוֹת יָפֶה, "וְהִין צֶדֶק" צַדֵּק אֶת הַהִינִין יָפֶה. אָמַר רַבִּי יוֹסִי בְּר' יְהוּדָה: וַהֲלֹא הַהִין בִּכְלַל אֵיפָה הָיָה, שֶׁנֶּאֱמַר: "אֵיפַת צֶדֶק", אִם כֵּן לָמָּה נֶאֱמַר "הִין צֶדֶק", שֶׁיְּהֵא לָאו שֶׁלְּךָ צֶדֶק, וְהֵן שֶׁלְּךָ צֶדֶק. "יִהְיֶה לָכֶם" מַנֵּה אֲגַרְדְּמִים עַל כָּךְ. מִכָּאן אַתָּה אוֹמֵר: הַסִּיטוֹן מְקַנֵּחַ אֶת הַמִּדּוֹת אֶחָד לִשְׁלשִׁים יוֹם, וּבַעַל הַבַּיִת אֶחָד לִשְׁנֵים עָשָׂר חֹדֶשׁ. רַבָּן שִׁמְעוֹן בֶּן גַּמְלִיאֵל אוֹמֵר: חִלּוּף הַדְּבָרִים. הַחֶנְוָנִי מְקַנֵּחַ מִדּוֹתָיו פַּעֲמַיִם בְּשַׁבָּת, וּמְמַחֶה מִשְׁקְלוֹתָיו פַּעַם אַחַת בְּשַׁבָּת, וּמְקַנֵּחַ מֹאזְנַיִם עַל כָּל מִשְׁקָל וּמִשְׁקָל. אָמַר רַבִּי שִׁמְעוֹן בֶּן גַּמְלִיאֵל: בַּמֶּה דְּבָרִים אַמוּרִים, בְּלַח, אֲבָל בְּיָבֵשׁ אֵין מְקַנֵּחַ. וְחַיָּב לְהַכְרִיעַ לוֹ טֶפַח. הָיָה שׁוֹקֵל לוֹ עַיִן בְּעַיִן, נוֹתֵן לוֹ גֵּרוּמִין אֶחָד מֵעֲשָׂרָה בְּלַח וְאֶחָד מֵעֶשְׂרִים בְּיָבֵשׁ. מָקוֹם שֶׁנָּהֲגוּ לִמְדֹּד בְּדַקָּה לֹא יִמְדֹּד בְּגַסָּה, בְּגַסָּה לֹא יִמְדֹּד בְּדַקָּה, לִמְחֹק לֹא יִגְדֹּשׁ, לִגְדֹּשׁ לֹא יִמְחֹק. "אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרַיִם" שֶׁתְּקַבְּלוּ עֲלֵיכֶם מִצְוַת מִדּוֹת. שֶׁכָּל הַמּוֹדֶה בְּמִצְוַת מִדּוֹת מוֹדֶה בִּיצִיאַת מִצְרַיִם, וְכָל הַכּוֹפֵר בְּמִצְוַת מִדּוֹת כּוֹפֵר בִּיצִיאַת מִצְרַיִם.

{rרמז תריחr}  תָּנוּ רַבָּנָן: מִנַּיִן שֶׁאֵין מוֹחֲקִין בְּמָקוֹם שֶׁגּוֹדְשִׁין, וְאֵין גּוֹדְשִׁין בְּמָקוֹם שֶׁמּוֹחֲקִים, תַּלְמוּד לוֹמַר: "אֵיפָה שְׁלֵמָה וָצֶדֶק יִהְיֶה לָּךְ". וּמִנַּיִן שֶׁאִם אָמַר: הֲרֵינִי מוֹחֵק בְּמָקוֹם שֶׁגּוֹדְשִׁין וְלִפְחֹת לוֹ מִן הַדָּמִים, וַהֲרֵינִי גּוֹדֵשׁ בַּמָּקוֹם שֶׁמּוֹחֲקִין וּלְהוֹסִיף לוֹ עַל הַדָּמִים, שֶׁאֵין שׁוֹמְעִין לוֹ, תַּלְמוּד לוֹמַר: "אֵיפָה שְׁלֵמָה וָצֶדֶק. וּמִנַּיִן שֶׁאֵין מְעַיְּנִין בְּמָקוֹם שֶׁמַּכְרִיעִין, וְאֵין מַכְרִיעִין בְּמָקוֹם שֶׁמְּעַיְּנִין, תַּלְמוּד לוֹמַר: ("אֵיפָה שְׁלֵמָה וָצֶדֶק") ["אֶבֶן שְׁלֵמָה"]. וּמִנַּיִן שֶׁאִם אָמַר הֲרֵינִי מְעַיֵּן בְּמָקוֹם שֶׁמַּכְרִיעִין וְלִפְחֹת לוֹ מִן הַדָּמִים, וַהֲרֵינִי מַכְרִיעַ בְּמָקוֹם שֶׁמְּעַיְּנִין וּלְהוֹסִיף לוֹ עַל הַדָּמִים, שֶׁאֵין שׁוֹמְעִין לוֹ, תַּלְמוּד לוֹמַר: "אֶבֶן שְׁלֵמָה וָצֶדֶק". "לֹא יִהְיֶה לְךָ בְּבֵיתְךָ" מַה טַּעַם, מִשּׁוּם "אֵיפָה וְאֵיפָה". "לֹא יִהְיֶה לְךָ בְּכִיסְךָ" מַה טַּעַם, מִשּׁוּם "אֶבֶן וָאָבֶן, [אֲבָל"] אֶבֶן שְׁלֵמָה וָצֶדֶק יִהְיֶה לָּךְ [אֵיפָה שְׁלֵמָה וָצֶדֶק יִהְיֶה לָּךְ"]. תָּנוּ רַבָּנָן: ("לֹא) יִהְיֶה לְךָ" מְלַמֵּד שֶׁמַּעֲמִידִים אֲגַרְדְּמִים לַמִּדּוֹת, וְאֵין מַעֲמִידִים אֲגַרְדְּמִים לַשְּׁעָרִים. דְּבֵי נְשִׂיאָה אוֹקְמָן בֵּין לַמִּדּוֹת בֵּין לַשְּׁעָרִים מִפְּנֵי הָרַמָּאִין. תָּנוּ רַבָּנָן אֵין עוֹשִׂין מִשְׁקָלוֹת לֹא שֶׁל בַּעַץ, וְלֹא שֶׁל אֲבָר, וְלֹא שֶׁל גִּסְטְרוֹן, וְלֹא שֶׁל שְׁאָר מִינֵי מַתָּכוֹת. אֲבָל עוֹשֶׂה הוּא שֶׁל צֻנְמָא וְשֶׁל זְכוּכִית. תָּנוּ רַבָּנָן: אֵין עוֹשִׂין הַמַּחַק שֶׁל דְּלַעַת מִפְּנֵי שֶׁהוּא קַל, וְלֹא שֶׁל מַתֶּכֶת מִפְּנֵי שֶׁהוּא מַכְבִּיד. אֲבָל עוֹשֶׂה הוּא שֶׁל זַיִת וְשֶׁל אֱגוֹז וְשֶׁל שִׁקְמָה וְשֶׁל אֶשְׁכְּרוֹעַ. תָּנוּ רַבָּנָן: אֵין עוֹשִׂין אֶת הַמַּחַק צִדּוֹ אֶחָד עָבֶה וְצִדּוֹ אֶחָד קָצָר. וְלֹא יִמְחֹק בְּבַת אַחַת, מִפְּנֵי שֶׁהוּא רַע לַמּוֹכֵר וְיָפֶה לַקּוֹנֶה. וְלֹא יִמְחֹק מְעַט מְעַט, מִפְּנֵי שֶׁרַע לַלּוֹקֵחַ וְיָפֶה לַמּוֹכֵר. וְעַל כֻּלָּן אָמַר רַבָּן יוֹחָנָן בֶּן זַכַּאי: אוֹי לִי אִם אֹמַר וְאוֹי לִי אִם לֹא אֹמַר. אוֹי לִי אִם אֹמַר שֶׁמָּא יִלְמְדוּ הָרַמָּאִין, וְאוֹי לִי אִם לֹא אֹמַר שֶׁמָּא יֹאמְרוּ הָרַמָּאִין אֵין תַּלְמִידֵי חֲכָמִים בְּקִיאִין בְּמַעֲשֵׂה יָדֵינוּ. אֲמָרָהּ אוֹ לֹא אֲמָרָהּ, אָמַר רַב שְׁמוּאֵל בַּר יִצְחָק. אֲמָרָהּ, וּמֵהַאי קְרָא אֲמָרָהּ: "כִּי יְשָׁרִים דַּרְכֵי ה' וְצַדִּיקִים יֵלְכוּ בָם" וְגו'.

"וּשְׁמַרְתֶּם אֶת כָּל חֻקֹּתַי וְאֶת כָּל מִשְׁפָּטַי וַעֲשִׂיתֶם אֹתָם" לִתֵּן שְׁמִירָה וַעֲשִׂיָּה [לַחֻקִּים, וּשְׁמִירָה וַעֲשִׂיָּה] לַמִּשְׁפָּטִים. "אֲנִי ה'" אֲנִי נֶאֱמָן לְשַׁלֵּם שָׂכָר.

~ פרק כ

"וְאֶל בְּנֵי יִשְׂרָאֵל תֹּאמַר", "וְאֶל בְּנֵי יִשְׂרָאֵל תְּדַבֵּר", "אֱמֹר אֶל בְּנֵי יִשְׂרָאֵל", "דַּבֵּר אֶל בְּנֵי יִשְׂרָאֵל", "צַו אֶת בְּנֵי יִשְׂרָאֵל", "וְאַתָּה תְּצַוֶּה אֶת בְּנֵי יִשְׂרָאֵל" אָמַר רַבִּי יוֹסִי: דִּבְּרָה תּוֹרָה לְשׁוֹנוֹת הַרְבֵּה וְכֻלָּן צְרִיכִין לְמִדְרָשׁ. "יִשְׂרָאֵל" אֵלּוּ יִשְׂרָאֵל. "גֵּר" אֵלּוּ הַגֵּרִים. "הַגָּר" לְרַבּוֹת אֶת נְשֵׁי גֵּרִים. "בְּתוֹכָם" לְרַבּוֹת אֶת הַנָּשִׁים וְאֶת הָעֲבָדִים (הַמְשֻׁחְרָרִים). אִם כֵּן לָמָּה נֶאֱמַר: "אִישׁ אִישׁ", לְהָבִיא אֶת (הַגֵּרִים) [הַגּוֹיִם] שֶׁבָּאוּ עַל עֲרָיוֹת יִשְׂרָאֵל שֶׁיָּדוּנוּ בְּדִינֵי יִשְׂרָאֵל, וְשֶׁבָּאוּ עַל עֲרָיוֹת הָאֻמּוֹת שֶׁיָּדוּנוּ בְּדִינֵי הָאֻמָּה. "אֲשֶׁר יִתֵּן מִזַּרְעוֹ לַמֹּלֶךְ" (כָּתוּב בְּרֶמֶז תקצ"ז). "מוֹת יוּמָת" בְּבֵית דִּין. מִנַּיִן אִם אֵין כֹּחַ בְּבֵית דִּין שֶׁעַם הָאָרֶץ מְסַיְּעִין אוֹתָן, תַּלְמוּד לוֹמַר: "עַם הָאָרֶץ יִרְגְּמֻהוּ בָאָבֶן". דָּבָר אַחֵר: "עַם הָאָרֶץ" עַם שֶׁבִּשְׁבִילָם נִבְרֵאת הָאָרֶץ. רַבָּן גַּמְלִיאֵל אוֹמֵר: עַם הָאָרֶץ עַם שֶׁעֲתִידִין לִירַשׁ אֶת הָאָרֶץ עַל יְדֵי הַדְּבָרִים הָאֵלֶּה. "יִרְגְּמֻהוּ" וְלֹא בִּכְסוּתוֹ. "בָאָבֶן" מְלַמֵּד שֶׁאִם מֵת בְּאֶבֶן אַחַת יָצָא. "וַאֲנִי אֶתֵּן אֶת פָּנַי" פּוֹנֶה אֲנִי מִכָּל עֲסָקַי וְעוֹסֵק בּוֹ. "בָּאִישׁ" וְלֹא בַּצִּבּוּר. "הַהוּא" וְלֹא אָנוּס וְלֹא שׁוֹגֵג וְלֹא מֻטְעֶה. "וְהִכְרַתִּי אֹתוֹ מִקֶּרֶב עַמּוֹ" וְעַמּוֹ בְּשָׁלוֹם. "לְמַעַן טַמֵּא אֶת מִקְדָּשִׁי וּלְחַלֵּל אֶת שֵׁם קָדְשִׁי" מְלַמֵּד שֶׁהוּא מְטַמֵּא אֶת הַמִּקְדָּשׁ, וּמְחַלֵּל אֶת הַשֵּׁם, וּמְסַלֵּק אֶת הַשְּׁכִינָה, וּמַפִּיל יִשְׂרָאֵל בַּחֶרֶב, וּמַגְלֶה אוֹתָם מֵאַרְצָם. אָמַר רַבִּי יוֹסִי בַּר חֲנִינָא: שָׁלשׁ כְּרֵיתוֹת בַּעֲבוֹדָה זָרָה לָמָּה, אַחַת לִכְדַרְכָּהּ, וְאַחַת לְשֶׁלֹּא כְּדַרְכָּהּ, וְאַחַת לַמֹּלֶךְ. וּלְמַאן דְּאָמַר מֹלֶךְ עֲבוֹדַת אֱלִילִים הִיא, כָּרֵת בַּמֹּלֶךְ לָמָּה לִי, לְמַעֲבִיר בְּנוֹ שֶׁלֹּא כְּדַרְכָּהּ. וּלְמַאן דְּאָמַר מְגַדֵּף זֶה עֲבוֹדַת אֱלִילִים, כָּרֵת בִּמְגַדֵּף לָמָּה, לְכִדְתַנְיָא: "הִכָּרֵת תִּכָּרֵת" "הִכָּרֵת" בָּעוֹלָם הַזֶּה "תִּכָּרֵת" לָעוֹלָם הַבָּא, דִּבְרֵי רַבִּי עֲקִיבָא. אָמַר לוֹ רַבִּי יִשְׁמָעֵאל: וַהֲלֹא כְּבָר נֶאֱמַר: "וְנִכְרְתָה", וְכִי שְׁלשָׁה עוֹלָמוֹת יֵשׁ, אֶלָּא "וְנִכְרְתָה" בָּעוֹלָם הַזֶּה, "הִכָּרֵת" בָּעוֹלָם הַבָּא, "הִכָּרֵת תִּכָּרֵת" דִּבְּרָה תּוֹרָה כִּלְשׁוֹן בְּנֵי אָדָם. תַּנְיָא: רַבִּי אוֹמֵר: "וְהִכְרַתִּי אֹתוֹ" מַה תַּלְמוּד לוֹמַר, לְפִי שֶׁנֶּאֱמַר: "וְשַׂמְתִּי אֲנִי אֶת פָּנַי בָּאִישׁ הַהוּא" וְגוֹ' יָכוֹל כָּל הַמִּשְׁפָּחָה כֻּלָּהּ בְּהִכָּרֵת, תַּלְמוּד לוֹמַר: "אֹתוֹ" אוֹתוֹ בְּהִכָּרֵת וְאֵין כָּל הַמִּשְׁפָּחָה בְּהִכָּרֵת אֶלָּא בְּיִסּוּרִין. תַּנְיָא: רַבִּי שִׁמְעוֹן אוֹמֵר: אִם הוּא חָטָא מִשְׁפַּחְתּוֹ מֶה חָטְאָה, אֶלָּא לְלַמֶּדְךָ שֶׁאֵין לְךָ מִשְׁפָּחָה שֶׁיֵּשׁ בָּהּ מוֹכֵס שֶׁאֵין כֻּלָּהּ מוֹכְסִים, וְשֶׁיֵּשׁ בָּהּ לִסְטִים שֶׁאֵין כֻּלָּהּ לִסְטִין, מִפְּנֵי שֶׁכֻּלָּם מְחַפִּים עָלָיו.

"וְאִם הַעְלֵם יַעְלִימוּ" מִנַּיִן הֶעְלִימוּ דָּבָר אֶחָד, סוֹף שֶׁדְּבָרִים הַרְבֵּה מַעֲלִימִין, תַּלְמוּד לוֹמַר: "וְאִם הַעְלֵם יַעְלִימוּ". מִנַּיִן שֶׁאִם הֶעְלִימוּ בֵּית דִּין אֶחָד, סוֹף שֶׁבָּתֵּי דִּינִין הַרְבֵּה מַעְלִימִין, תַּלְמוּד לוֹמַר: "וְאִם הַעְלֵם יַעְלִימוּ". מִנַּיִן שֶׁאִם הֶעְלִימוּ סַנְהֶדְרָאוֹת שֶׁל שְׁבָטִים, סוֹף שֶׁסַּנְהֶדְרֵי גְּדוֹלָה מַעְלֶמֶת וְדִינֵי נְפָשׁוֹת בְּטֵלִין עַל כָּךְ, תַּלְמוּד לוֹמַר: "וְאִם הַעְלֵם יַעְלִימוּ". "לְבִלְתִּי הָמִית אֹתוֹ" בְּכָל מִיתוֹת שֶׁיִּרְצוּ. "וְשַׂמְתִּי אֲנִי אֶת פָּנַי" פּוֹנֶה אֲנִי מִכָּל עֲסָקַי וְעוֹסֵק בּוֹ. "בָּאִישׁ" וְלֹא בְּצִבּוּר. "הַהוּא" וְלֹא אָנוּס וְלֹא שׁוֹגֵג וְלֹא מֻטְעֶה. "וּבְמִשְׁפַּחְתּוֹ" אָמַר רַבִּי שִׁמְעוֹן וְכו'. "וְהִכְרַתִּי אֹתוֹ וְאֶת כָּל הַזֹּנִים אַחֲרָיו" לְרַבּוֹת שְׁאָר עֲבוֹדָה זָרָה בְּהִכָּרֵת. "מִקֶּרֶב עַמּוֹ" וְעַמּוֹ בְּשָׁלוֹם.

תַּנְיָא: רַבִּי נְחוּנְיָא בֶּן הַקָּנָה הָיָה עוֹשֶׂה יוֹם הַכִּפּוּרִים כְּשַׁבָּת [לְתַשְׁלוּמִין], מַה שַּׁבָּת מִתְחַיֵּב בְּנַפְשׁוֹ וּפָטוּר מִן הַתַּשְׁלוּמִין אַף יוֹם הַכִּפּוּרִים מִתְחַיֵּב בְּנַפְשׁוֹ וּפָטוּר מִן הַתַּשְׁלוּמִין. מַאי טַעְמָא דְּרַבִּי נְחוּנְיָא בֶּן הַקָּנָה, אָמַר אַבָּיֵי: נֶאֱמַר "אָסוֹן" בִּידֵי שָׁמַיִם, וְנֶאֱמַר: "אָסוֹן" בִּידֵי אָדָם, מָה אָסוֹן הָאָמוּר בִּידֵי אָדָם פָּטוּר מִן הַתַּשְׁלוּמִין אַף אָסוֹן הָאָמוּר בִּידֵי שָׁמַיִם פָּטוּר מִן הַתַּשְׁלוּמִין. רָבָא אָמַר: טַעֲמָא דְּרַבִּי נְחוּנְיָא בֶּן הַקָּנָה מֵהָכָא: "וְאִם הַעְלֵם יַעְלִימוּ עַם הָאָרֶץ וְגוֹ' וְשַׂמְתִּי אֲנִי אֶת פָּנַי בָּאִישׁ הַהוּא" אָמְרָה תּוֹרָה: כָּרֵת שֶׁלִּי כְּמִיתָה שֶׁלָּכֶם, מַה מִּיתָה שֶׁלָּכֶם פָּטוּר מִן הַתַּשְׁלוּמִין אַף כָּרֵת שֶׁלִּי פָּטוּר מִן הַתַּשְׁלוּמִין. "וְהַנֶּפֶשׁ אֲשֶׁר תִּפְנֶה" (כָּתוּב בְּרֶמֶז תרכ"א).

"וְהִתְקַדִּשְׁתֶּם" כָּתוּב בְּסוֹף פָּרָשַׁת וַיְהִי בַּיּוֹם הַשְּׁמִינִי. "אִישׁ" אֵין לִי אֶלָּא אִישׁ, אִשָּׁה מִנַּיִן, תַּלְמוּד לוֹמַר: "כִּי אִישׁ אִישׁ אֲשֶׁר יְקַלֵּל". "אֶת אָבִיו" וְלֹא אֲבִי אָבִיו, "וְאֶת אִמּוֹ" וְלֹא אֵם אִמּוֹ, "אָבִיו" וְלֹא הַסָּפֵק, "אִמּוֹ" וְלֹא הַסָּפֵק. "אֲשֶׁר יְקַלֵּל אֶת אָבִיו וְאֶת אִמּוֹ" מַה תַּלְמוּד לוֹמַר, לְפִי שֶׁנֶּאֱמַר: "וּמְקַלֵּל אָבִיו וְאִמּוֹ מוֹת יוּמָת", יָכוֹל לֹא יְהֵא חַיָּב עַד שֶׁיְּקַלְּלֵם שְׁנֵיהֶם כְּאֶחָד, תַּלְמוּד לוֹמַר: "אֶת אָבִיו וְאֶת אִמּוֹ" מַגִּיד שֶׁהוּא חַיָּב עַל זֶה בְּעַצְמוֹ וְעַל זֶה בְּעַצְמוֹ. וַהֲלֹא הַגֵּר חַיָּב עַל אִמּוֹ וְאֵין חַיָּב עַל אָבִיו, דִּבְרֵי רַבִּי יוֹסִי הַגְּלִילִי. רַבִּי עֲקִיבָא אוֹמֵר: "אֶת אָבִיו וְאֶת אִמּוֹ" אֶת שֶׁחַיָּב עַל קִלְלַת אָבִיו חַיָּב עַל קִלְלַת אִמּוֹ, אֶת שֶׁאֵין חַיָּב עַל קִלְלַת אָבִיו אֵינוֹ חַיָּב עַל קִלְלַת אִמּוֹ. מוֹדֶה רַבִּי עֲקִיבָא בִּשְׁתוּקִי, שֶׁהוּא חַיָּב עַל אִמּוֹ אַף עַל פִּי שֶׁאֵינוֹ חַיָּב עַל אָבִיו. "אָבִיו וְאִמּוֹ קִלֵּל" אֲפִלּוּ לְאַחַר מִיתָה, שֶׁהָיָה בַּדִּין: הוֹאִיל וְהַמַּכֶּה חַיָּב וְהַמְקַלֵּל חַיָּב, מָה הַמַּכֶּה אֵינוֹ חַיָּב אֶלָּא עַל הַחַיִּים אַף הַמְקַלֵּל לֹא יְהֵא חַיָּב אֶלָּא עַל הַחַיִּים, תַּלְמוּד לוֹמַר: "אָבִיו וְאִמּוֹ קִלֵּל" אֲפִלּוּ לְאַחַר מִיתָה. "דָּמָיו בּוֹ" בִּסְקִילָה. תַּנְיָא אִידָךְ: "אִישׁ" מַה תַּלְמוּד לוֹמַר "אִישׁ אִישׁ", לְרַבּוֹת בַּת טֻמְטוּם וְאַנְדְּרוֹגִינוֹס. "אֲשֶׁר יְקַלֵּל אֶת אָבִיו וְאֶת אִמּוֹ" אֵין לִי אֶלָּא אָבִיו וְאִמּוֹ, אָבִיו שֶׁלֹּא אִמּוֹ אִמּוֹ שֶׁלֹּא אָבִיו מִנַּיִן, תַּלְמוּד לוֹמַר: "אָבִיו קִלֵּל וְאִמּוֹ קִלֵּל" ("אָבִיו וְאִמּוֹ קִלֵּל"), דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר: מַשְׁמַע שְׁנֵיהֶם כְּאֶחָד וּמַשְׁמַע אֶחָד אֶחָד בִּפְנֵי עַצְמוֹ, עַד שֶׁיִּפְרֹט לְךָ הַכָּתוּב יַחְדָּו. תָּנוּ רַבָּנָן: "אָבִיו וְאִמּוֹ קִלֵּל" לְאַחַר מִיתָה. שֶׁיָּכוֹל חִיֵּב בַּמַּכֶּה וְחִיֵּב בַּמְקַלֵּל, וּמַה מַּכֶּה שֶׁעָשָׂה בּוֹ שֶׁלֹּא בְּעַמְּךָ כִּבְעַמְּךָ לֹא חִיֵּב בּוֹ לְאַחַר מִיתָה, מְקַלֵּל שֶׁלֹּא עָשָׂה בּוֹ שֶׁלֹּא בְּעַמְּךָ כִּבְעַמְּךָ אֵינוֹ דִּין שֶׁלֹּא חַיָּב לְאַחַר מִיתָה. תַּלְמוּד לוֹמַר: "אָבִיו וְאִמּוֹ קִלֵּל". הָנִיחָא לְרַבִּי יוֹנָתָן דִּמְיֻתָּר לֵהּ קְרָא "אָבִיו וְאִמּוֹ", אֶלָּא לְרַבִּי יֹאשִׁיָּה מַאי אִכָּא לְמֵימָר, נָפְקָא לֵהּ מִמְּקַלֵּל. וְאִידָךְ, מִבָּעֵי לֵהּ לְרַבּוֹת בַּת טֻמְטוּם וְאַנְדְּרוֹגִינוֹס. וְתִפּוּק לֵהּ מֵ"אִישׁ אִישׁ", דִּבְּרָה תּוֹרָה כִּלְשׁוֹן בְּנֵי אָדָם.

{rרמז תרכr}  תָּנוּ רַבָּנָן: הִכָּה אֶת זֶה וְחָזַר וְהִכָּה אֶת זֶה, קִלֵּל אֶת זֶה וְחָזַר וְקִלֵּל אֶת זֶה, הִכָּה אֶת שְׁנֵיהֶם בְּבַת אַחַת, קִלֵּל אֶת שְׁנֵיהֶם בְּבַת אַחַת, חַיָּב. רַבִּי יְהוּדָה אוֹמֵר: בְּבַת אַחַת חַיָּב, בָּזֶה אַחַר זֶה פָּטוּר. וְהָתַנְיָא: הַמַּכֶּה אֶת אָבִיו וְאִמּוֹ פָּטוּר, דִּבְרֵי רַבִּי יְהוּדָה, תְּרֵי תַּנָּאֵי וְאַלִּבָּא דְּרַבִּי יְהוּדָה. מַאי טַעֲמָא דְּמַאן דְּאָמַר פָּטוּר, נֶאֱמַר בְּרָכָה לְמַעְלָה וְנֶאֱמַר בְּרָכָה לְמַטָּה, מַה לְּמַעְלָה שֶׁאֵין בָּהּ שֻׁתָּפוּת אַף לְמַטָּה שֶׁאֵין בָּהּ שֻׁתָּפוּת, וְאִתְּקַשׁ הַכָּאָה לִקְלָלָה.

{rרמז תרכאr}  "וְהַנֶּפֶשׁ אֲשֶׁר תִּפְנֶה אֶל הָאֹבֹת וְאֶל הַיִּדְּעֹנִים" לָמָּה נֶאֱמַר, לְפִי שֶׁהוּא אוֹמֵר: "אִישׁ אוֹ אִשָּׁה כִּי יִהְיֶה בָהֶם אוֹב אוֹ יִדְּעֹנִי מוֹת יוּמָתוּ", עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר: "אַל תִּפְנוּ אֶל הָאֹבֹת וְאֶל הַיִּדְּעֹנִים, אַל תְּבַקְשׁוּ לְטָמְאָה בָהֶם". עֹנֶשׁ וְאַזְהָרָה שָׁמַעְנוּ כָּרֵת לֹא שָׁמַעְנוּ, תַּלְמוּד לוֹמַר: "וְהַנֶּפֶשׁ אֲשֶׁר תִּפְנֶה אֶל הָאֹבֹת וְאֶל הַיִּדְּעֹנִים לִזְנֹת אַחֲרֵיהֶם וְנָתַתִּי אֶת פָּנַי בַּנֶּפֶשׁ הַהִיא וְהִכְרַתִּי אֹתוֹ מִקֶּרֶב עַמּוֹ. "וְהִתְקַדִּשְׁתֶּם וִהְיִיתֶם קְדֹשִׁים" זוֹ קְדֻשַּׁת פְּרִישׁוּת עֲבוֹדָה זָרָה. אוֹ אֵינוֹ אֶלָּא קְדֻשַּׁת כָּל הַמִּצְוֹת, כְּשֶׁהוּא אוֹמֵר "קְדֹשִׁים תִּהְיוּ" הֲרֵי קְדֻשַּׁת כָּל הַמִּצְוֹת אֲמוּרָה, הָא מַה תַּלְמוּד לוֹמַר "וְהִתְקַדִּשְׁתֶּם וִהְיִיתֶם קְדֹשִׁים", זוֹ קְדֻשַּׁת פְּרִישׁוּת אֱלִילִים. "אֲנִי ה' אֱלֹהֵיכֶם" אֲנִי דַּיָּן לִפָּרַע, וְנֶאֱמָן לְשַׁלֵּם שָׂכָר.

"אִישׁ" פְּרָט לְקָטָן. "אֲשֶׁר יִנְאַף אֶת אֵשֶׁת אִישׁ" פְּרָט לְאֵשֶׁת קָטָן. "אֲשֶׁר יִנְאַף אֶת אֵשֶׁת רֵעֵהוּ" פְּרָט לְאֵשֶׁת אֲחֵרִים. "מוֹת יוּמַת" בְּחֶנֶק, אַתָּה אוֹמֵר בְּחֶנֶק, אוֹ אֵינוֹ אֶלָּא בְּאַחַת מִכָּל מִיתוֹת שֶׁבַּתּוֹרָה, אָמַרְתָּ: לֹא, כָּל מִיתָה שֶׁהִיא סְתוּמָה בַּתּוֹרָה אִי אַתָּה רַשַּׁאי לְמָשְׁכָהּ לְהַחֲמִיר עָלֶיהָ אֶלָּא לְהָקֵל עָלֶיהָ, דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר: לֹא מִפְּנֵי שֶׁהִיא קַלָּה, אֶלָּא מִפְּנֵי שֶׁנֶּאֶמְרָה סְתָם, וְכָל מִיתָה שֶׁנֶּאֶמְרָה סְתָם (הֲרֵי זֶה) [אֵינָהּ אֶלָּא] בְּחֶנֶק. רַבִּי אוֹמֵר: כַּמִּיתָה הָאֲמוּרָה בִּידֵי שָׁמַיִם, מַה מִּיתָה הָאֲמוּרָה בִּידֵי שָׁמַיִם מִיתָה שֶׁאֵין בָּהּ רשֶׁם אַף מִיתָה הָאֲמוּרָה כָּאן מִיתָה שֶׁאֵין בָּהּ רשֶׁם, מִכָּאן אָמְרוּ: מִצְוַת הַנֶּחֱנָקִין, הָיוּ מְשַׁקְּעִין אוֹתוֹ בַּזֶּבֶל עַד אַרְכֻּבּוֹתָיו וְנוֹתְנִין סוּדָר קָשָׁה לְתוֹךְ הָרַכָּה וְכוֹרֵךְ עַל צַוָּארוֹ, זֶה מוֹשֵׁךְ אֶצְלוֹ וְזֶה מוֹשֵׁךְ אֶצְלוֹ עַד שֶׁנַּפְשׁוֹ יוֹצֵאת. (עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר:) "לֹא תִנְאָף" אֶחָד הָאִישׁ וְאֶחָד הָאִשָּׁה. אָמַר מַר: אַף מִיתָה בִּידֵי אָדָם שֶׁאֵין בָּהּ רשֶׁם. אֵימָא שְׂרֵפָה, מִדְּאַפְקַהּ רַחֲמָנָא לְבַת כֹּהֵן בִּשְׂרֵפָה, מִכְּלָל דְּהַאי לָאו בַּת שְׂרֵפָה. בִּשְׁלָמָא לְר' יוֹנָתָן כְּדִמְפָרֵשׁ רַבִּי לִטְעָמֵהּ, אֶלָּא לְר' יֹאשִׁיָּה מִמַּאי דְּאִכָּא חֶנֶק בָּעוֹלָם אֵימָא סַיִף, אָמַר רָבָא: אַרְבַּע מִיתוֹת גְּמָרָא גְּמִירֵי לָהּ. מַאי "לֹא מִפְּנֵי שֶׁהִיא קַלָּה" קָמִפַּלְגִּי בִּפְלֻגְתָּא דְּר' שִׁמְעוֹן וְרַבָּנָן. "וְאִישׁ אֲשֶׁר יִשְׁכַּב אֶת אֵשֶׁת אָבִיו" (כָּתוּב בְּרֶמֶז תקצ"ג).

{rרמז תרכבr}  "וְאִישׁ אֲשֶׁר יִשְׁכַּב אֶת כַּלָּתוֹ, תֶּבֶל עָשׂוּ" שֶׁתְּבַלּוּ אֶת הַחֵטְא, שֶׁחִתּוּ אֶת הַחֵטְא. "מוֹת יוּמְתוּ" בִּסְקִילָה. אוֹ אֵינוֹ אֶלָּא בְּאַחַת מִכָּל מִיתוֹת שֶׁבַּתּוֹרָה, תַּלְמוּד לוֹמַר: "דְּמֵיהֶם בָּם", וּלְהַלָּן נֶאֱמַר: "דְּמֵיהֶם בָּם" מַה דְּמֵיהֶם בָּם הָאָמוּר לְהַלָּן סְקִילָה, אַף דְּמֵיהֶם בָּם הָאָמוּר כָּאן סְקִילָה. עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר: "עֶרְוַת כַּלָּתְךָ לֹא תְגַלֵּה". אִי "כַּלָּתְךָ", יָכוֹל אֲפִלּוּ שִׁפְחָה אֲפִלּוּ נָכְרִית, תַּלְמוּד לוֹמַר: "אֵשֶׁת בִּנְךָ הִיא" לֹא אָמַרְתִּי אֶלָּא בְּאִשָּׁה שֶׁיֵּשׁ לָהּ אִשּׁוּת עִם בִּנְךָ. "תּוֹעֵבָה" תּוֹעֶה אַתָּה בָּהּ, "תֶּבֶל עָשׂוּ" (כְּלוּם) תַּבְלִין יֵשׁ בָּהּ. מַאי שְׁנָא הָדָא בִּיאָה מִכֻּלְּהוּ בִּיאוֹת. "זִמָּה" זוֹ מַה הִיא. "וְאִישׁ אֲשֶׁר יִשְׁכַּב אֶת זָכָר" (כָּתוּב בְּרֶמֶז תקצ"ח). רַבִּי חֲנִינָא בַּר אִידִי אָמַר: מִשְׁכַּב זָכוּר וְהַבְּהֵמָה [הָיוּ בִּכְלָל כָּל הָעֲרָיוֹת, וְהָכָא הַכָּתוּב מוֹצִיאָן] מִכְּלָלָן וְקוֹרְאָן תּוֹעֵבָה, לוֹמַר: מָה אֵלּוּ עֲרָיוֹת שֶׁחַיָּבִין עַל זְדוֹנוֹ כָּרֵת וְעַל שִׁגְגָתוֹ חַטָּאת וַעֲלֵיהֶן גָּלוּ כְּנַעֲנִים, אַף כָּל עֶרְוָה שֶׁחַיָּבִין עָלֶיהָ כָּרֵת וְעַל שִׁגְגָתָהּ חַטָּאת וְגָלוּ עָלֶיהָ כְּנַעֲנִים.

"אִישׁ" פְּרָט לְקָטָן. "אֲשֶׁר יִקַּח אֶת אִשָּׁה וְאֶת אִמָּהּ" בְּכֻלָּן הוּא אוֹמֵר שְׁכִיבָה וְכָאן הוּא אוֹמֵר לְקִיחָה, לְלַמֶּדְךָ, שֶׁלְּעוֹלָם אֵינוֹ חַיָּב אֶלָּא עַל הַנִּשֹּׂוּאִין, מִכָּאן אָמְרוּ: נוֹשְׂאִין עַל הָאֲנוּסָה וְעַל הַמְפֻתָּה, וְהָאוֹנֵס וְהַמְפַתֶּה עַל הַנְּשׂוּאָה חַיָּב, נוֹשֵׂא אָדָם אֲנוּסַת אָבִיו וּמְפֻתַּת אָבִיו. "אִשָּׁה וְאֶת אִמָּהּ" אֵין לִי אֶלָּא אִשָּׁה וְאִמָּהּ, בִּתָּהּ וּבַת בִּתָּהּ וּבַת בְּנָהּ מִנַּיִן, נֶאֱמַר כָּאן "זִמָּה" וְנֶאֱמַר לְהַלָּן "זִמָּה", מַה לְּהַלָּן בִּתָּהּ וּבַת בִּתָּהּ וּבַת בְּנָהּ וּבַת בְּנָהּ אַף כָּאן בִּתָּהּ וּבַת בִּתָּהּ וּבַת בְּנָהּ. וּמִנַּיִן לַעֲשׂוֹת זְכָרִים כִּנְקֵבוֹת, [נֶאֱמַר כָּאן "זִמָּה" וְנֶאֱמַר לְהַלָּן "זִמָּה"], מַה לְּהַלָּן עָשָׂה זְכָרִים כִּנְקֵבוֹת אַף כָּאן עָשָׂה זְכָרִים כִּנְקֵבוֹת. מִנַּיִן לַעֲשׂוֹת לְמַטָּה כִּלְמַעְלָה, נֶאֱמַר כָּאן "זִמָּה" וְנֶאֱמַר לְהַלָּן "זִמָּה", מַה לְהַלָּן לְמַטָּה כִּלְמַעְלָה אַף כָּאן לְמַטָּה כִּלְמַעְלָה. וּמַה כָּאן לְמַעְלָה כִּלְמַטָּה אַף לְהַלָּן לְמַעְלָה כִּלְמַטָּה. אָמַר מַר: "מִנַּיִן לַעֲשׂוֹת זְכָרִים כִּנְקֵבוֹת". מַאי זְכָרִים, אִילֵימָא בַּת בְּנָהּ כְּבַת בִּתָּהּ, בַּהֲדֵי הֲדָדֵי קָאָתְיָן, אֶלָּא אֵם חָמִיו כְּאֵם אֲחוֹתוֹ, הַשְׁתָּא אֵם חֲמוֹתוֹ לֹא קָמָה לָן, אֵם חָמִיו מִהַדֵּר עֲלָהּ, אָמַר אַבָּיֵי: הָכִי קָאָמַר: מִנַּיִן לַעֲשׂוֹת שְׁאֵר הַבָּא מִמֶּנּוּ כִּשְׁאֵר הַבָּא מִמֶּנָּה, נֶאֱמַר כָּאן "זִמָּה" וְנֶאֱמַר לְהַלָּן "זִמָּה" וְכו'. וְהָא בִּשְׁאֵר דִּידַהּ לֹא כָּתַב "זִמָּה", אָמַר רָבָא: אָמַר לִי רַב יִצְחָק בַּר אַבְדִּימִי: אָתְיָא "הֵנָּה הֵנָּה", אָתְיָא "זִמָּה זִמָּה". אָמַר מַר: "מִנַּיִן לַעֲשׂוֹת לְמַטָּה כִּלְמַעְלָה". מַאי "לְמַטָּה כִּלְמַעְלָה", אִילֵימָא בַּת בְּנָהּ וּבַת בִּתָּהּ כְּבִתָּהּ, בַּהֲדֵי הֲדָדֵי קָאָתְיָן, אֶלָּא אֵם חָמִיו וְאֵם חֲמוֹתוֹ כַּחֲמוֹתוֹ. הַאי לְמַטָּה כִּלְמַעְלָה, לְמַעְלָה כִּלְמַטָּה הוּא, תַּנֵּי לְמַעְלָה כִּלְמַטָּה. אִי הָכִי נֶאֱמַר כָּאן "זִמָּה" וְנֶאֱמַר לְהַלָּן "זִמָּה", הַשְׁתָּא אִינְהוּ לֹא כְּתִיבָן, זִמָּה דִּידְהוּ כְּתִיבָן, אָמַר אַבָּיֵי: הָכִי קָאָמַר: מִנַּיִן לַעֲשׂוֹת שְׁלשָׁה דּוֹרוֹת לְמַעְלָה כִּשְׁלשָׁה דּוֹרוֹת לְמַטָּה, נֶאֱמַר לְמַטָּה "זִמָּה" וְנֶאֱמַר לְמַעְלָה "זִמָּה", מַה לְּמַטָּה שְׁלשָׁה דּוֹרוֹת אַף לְמַעְלָה שְׁלשָׁה דּוֹרוֹת, וּמַה בָּעֹנֶשׁ עָשָׂה לְמַטָּה כִּלְמַעְלָה אַף בָּאַזְהָרָה נַמֵּי עָשָׂה לְמַטָּה כִּלְמַעְלָה. רַב אַשִּׁי אָמַר: לְעוֹלָם כִּדְקָתָנֵי, וּמַאי "לְמַטָּה", לְמַטָּה בְּאִסּוּר. אִי מַה הִיא אֵם אִמָּהּ אֲסוּרָה אַף הוּא אֵם אִמּוֹ אֲסוּרָה, אָמַר אַבָּיֵי: אָמַר קְרָא: "אִמְּךָ הִיא" מִשּׁוּם אִמּוֹ אַתָּה מְחַיְּבוֹ, וְאִי אַתָּה מְחַיְּבוֹ מִשּׁוּם אֵם אִמּוֹ. רָבָא אָמַר: בֵּין לְמַאן דְּאָמַר מִנַּהּ וּמִנַּהּ בֵּין לְמַאן דְּאָמַר דּוּן מִנַּהּ וְאוֹקֵי בְּאַתְרָהּ, לָא אָתְיָא. לְמַאן דְּאָמַר דּוּן מִנַּהּ וּמִנַּהּ מַה הִיא אֵם אִמָּהּ אֲסוּרָה אַף הוּא נַמֵּי אֵם אִמּוֹ אֲסוּרָה, וּמִנַּהּ מַה הִיא בִּשְׂרֵפָה אַף הוּא בִּשְׂרֵפָה. וּלְמַאן דְּאָמַר שְׂרֵפָה חֲמוּרָה, אִכָּא לְמִפְרַךְ: מַה לְהִיא שֶׁכֵּן אִמָּהּ בִּשְׂרֵפָה, תֹּאמַר בְּהוּא שֶׁאִמּוֹ בִּסְקִילָה. וְעוֹד, אִמּוֹ בִּסְקִילָה אֵם אִמּוֹ בִּשְׂרֵפָה. וְעוֹד, מַה הִיא לֹא חִלַּקְתָּ בָּהּ בֵּין אִמָּהּ לְאֵם אִמָּה, אַף הוּא לֹא תַּחֲלֹק בּוֹ בֵּין אִמּוֹ לְאֵם אִמּוֹ. וּלְמַאן דְּאָמַר נַמֵּי סְקִילָה חֲמוּרָה, מֵהַאי קֻשְׁיָא לֹא נִדּוּנָן. וּלְמַאן דְּאָמַר דּוּן מִנַּהּ וְאוֹקֵי בְּאַתְרָהּ מַה הִיא אֵם אִמָּהּ אֲסוּרָה אַף הוּא אֵם אִמּוֹ אֲסוּרָה, וְאוֹקֵי בְּאַתְרָהּ הָתָם הוּא דְּבִשְׂרֵפָה אֲבָל הָכָא בִּסְקִילָה כִּדְאַשְׁכְּחָן כְּאִמּוֹ. וּלְמַאן דְּאָמַר שְׂרֵפָה חֲמוּרָה, אִכָּא לְמִפְרַךְ: מַה לְהִיא שֶׁכֵּן אִמָּהּ בִּשְׂרֵפָה תֹּאמַר בְּהוּא שֶׁאִמּוֹ בִּסְקִילָה. וְעוֹד הוּא כְּהִיא, מַה הִיא לֹא חִלַּקְתָּ בָּהּ בֵּין אִמָּהּ לְאֵם אִמָּהּ אַף הוּא לֹא תַּחֲלֹק בּוֹ בֵּין אִמּוֹ לְאֵם אִמּוֹ. וּלְמַאן דְּאָמַר סְקִילָה חֲמוּרָה, מֵהַאי קֻשְׁיָא לֹא נִדּוֹנָן. אִי מַה הוּא כַּלָּתוֹ אֲסוּרָה, אַף הוּא נַמֵּי כַּלָּתָהּ אֲסוּרָה, אָמַר אַבָּיֵי: אָמַר קְרָא: "אֵשֶׁת בִּנְךָ הִיא" מִשּׁוּם אֵשֶׁת בְּנוֹ אַתָּה מְחַיְּבוֹ, וְאִי אַתָּה מְחַיְּבוֹ מִשּׁוּם אֵשֶׁת בְּנָהּ. רָבָא אָמַר: בֵּין לְמַאן דְּאָמַר דּוּן מִנַּהּ וּמִנַּהּ בֵּין לְמַאן דְּאָמַר דּוּן מִנַּהּ וְאוֹקֵי בְּאַתְרָהּ, לָא אָתְיָא. לְמַאן דְּאָמַר דּוּן מִנַּהּ וּמִנַּהּ מַה הוּא כַּלָּתוֹ אֲסוּרָה אַף הִיא כַּלָּתָהּ אֲסוּרָה, וּמִנַּהּ מַה הִיא בִּסְקִילָה אַף הִיא בִּסְקִילָה. וּלְמַאן דְּאָמַר סְקִילָה חֲמוּרָה אִכָּא לְמִפְרַךְ: מַה לְּהוּא שֶׁכֵּן אִמּוֹ בִּסְקִילָה תֹּאמַר בְּהִיא שֶׁאִמָּהּ בִּשְׂרֵפָה. וְעוֹד, בִּתָּהּ בִּשְׂרֵפָה כַּלָּתָהּ בִּסְקִילָה. הוּא עַצְמוֹ יוֹכִיחַ, דְּבִתּוֹ בִּשְׂרֵפָה וְכַלָּתוֹ בִּסְקִילָה. אֶלָּא מַה הוּא לֹא חִלַּקְתָּ בּוֹ בֵּין אִמּוֹ לְכַלָּתוֹ בִּסְקִילָה, אַף הִיא נַמֵּי לֹא תַּחֲלֹק בָּהּ בֵּין אִמָּהּ לְכַלָּתָהּ. וּלְמַאן דְּאָמַר שְׂרֵפָה חֲמוּרָה, מֵהַאי קֻשְׁיָא לֹא נִדּוֹנָן. וּלְמַאן דְּאָמַר דּוּן מִנַּהּ וְאוֹקֵי בְּאַתְרָהּ מַה הוּא כַּלָּתוֹ בִּסְקִילָה אַף הִיא כַּלָּתָהּ בִּסְקִילָה, וְאוֹקֵי בְּאַתְרָהּ הָכָא הוּא בִּסְקִילָה אֲבָל הָתָם בִּשְׂרֵפָה, כִּדְאַשְׁכְּחָן בְּאִמָּהּ. וּלְמַאן דְּאָמַר סְקִילָה חֲמוּרָה, אִכָּא לְמִפְרַךְ: מַה לְּהוּא שֶׁכֵּן אִמּוֹ בִּסְקִילָה, תֹּאמַר בְּהִיא שֶׁאִמָּהּ בִּשְׂרֵפָה. וְעוֹד, מַה הוּא (לֹא) חִלַּקְתָּ בּוֹ בֵּין בִּתּוֹ לְכַלָּתוֹ, אַף הִיא נַמֵּי (לֹא) תַּחֲלֹק בָּהּ בֵּין בִּתָּהּ לְכַלָּתָהּ. וּלְמַאן דְּאָמַר שְׂרֵפָה חֲמוּרָה, מֵהַאי קֻשְׁיָא לֹא נִדּוּנָן. בִּתּוֹ מֵאֲנוּסָתוֹ (כָּתוּב לְעֵיל). תָּנוּ רַבָּנָן: "בָּאֵשׁ יִשְׂרְפוּ אֹתוֹ וְאֶתְהֶן" אוֹתוֹ וְאֶת אַחַת מֵהֶן, שֶׁכֵּן בְּלָשׁוֹן יְוָנִי קוֹרִין לְאַחַת "הֵן". וְאֵם חֲמוֹתוֹ מִדְּרָשָׁא נַפְקָא. וְר' עֲקִיבָא סָבַר: "אֹתוֹ וְאֶתְהֶן" אוֹתוֹ וְאֶת שְׁתֵּיהֶן, וְאֵם חֲמוֹתוֹ הָכָא כְּתִיבָא. רָבָא אָמַר: חֲמוֹתוֹ לְאַחַר מִיתָה אִכָּא בֵּינַיְהוּ, רַבִּי יִשְׁמָעֵאל סָבַר חֲמוֹתוֹ לְאַחַר מִיתָה בִּשְׂרֵפָה וְרַבִּי עֲקִיבָא סָבַר אִסּוּרָא בְּעָלְמָא.

{rרמז תרכגr}  מִצְוֹת הַנִּשְׂרָפִין, הָיוּ מְשַׁקְּעִין אוֹתוֹ בַּזֶּבֶל עַד אַרְכֻּבּוֹתָיו, וְנוֹתְנִין סוּדָר קָשָׁה לְתוֹךְ הָרַכָּה וְכוֹרֵךְ עַל צַוָּארוֹ. זֶה מוֹשֵׁךְ אֶצְלוֹ וְזֶה מוֹשֵׁךְ אֶצְלוֹ עַד שֶׁפּוֹתֵחַ אֶת פִּיו, וּמַדְלִיק אֶת הַפְּתִילָה וְזוֹרְקָהּ לְתוֹךְ פִּיו וְיוֹרֶדֶת לְתוֹךְ מֵעָיו וְחוֹמֶרֶת אֶת בְּנֵי מֵעָיו. רַבִּי יְהוּדָה אוֹמֵר: אַף הוּא אִם מֵת בְּיָדָם לֹא הָיוּ מְקַיְּמִין בּוֹ מִצְוַת שְׂרֵפָה, אֶלָּא פּוֹתֵחַ אֶת פִּיו בִּצְבָת שֶׁלֹּא בְּטוֹבָתוֹ וּמַדְלִיק אֶת הַפְּתִילָה וְכו'. מַאי "פְּתִילָה", אָמַר רַב מַתָּנָה: פְּתִילָה שֶׁל אֲבָר. מְנָא לָן, אָתְיָא "שְׂרֵפָה שְׂרֵפָה" מֵעֲדַת קֹרַח וְכו'. רַבִּי אֶלְעָזָר אוֹמֵר: אָתְיָא "שְׂרֵפָה שְׂרֵפָה" מִבְּנֵי אַהֲרֹן, מַה לְּהַלָּן שְׂרֵפַת נְשָׁמָה וְגוּף קַיָּם אַף כָּאן. מַאן דְּיָלִיף מֵעֲדַת קֹרַח מְנָא לֵהּ, דִּכְתִיב: "אֵת מַחְתּוֹת הַחַטָּאִים הָאֵלֶּה בְּנַפְשׁוֹתָם" שֶׁנִּשְׁמָתָן נִשְׂרֶפֶת וְגוּפָן קַיָּם. וְאִידָךְ, הַהוּא שְׂרֵפָה מַמָּשׁ הֲוַאי, וּמַאי "בְּנַפְשׁוֹתָם", שֶׁנִּתְחַיְּבוּ שְׂרֵפָה עַל עִסְקֵי נַפְשׁוֹתָם. דְּאָמַר רֵישׁ לָקִישׁ: מַאי דִּכְתִיב: "בְּחַנְפֵי לַעֲגֵי מָעוֹג חָרֹק עָלַי שִׁנֵּימוֹ", בִּשְׁבִיל חֲנֻפָּה שֶׁהֶחֱנִיפוּ לְקֹרַח עַל עִסְקֵי לְגִימָה, חָרַק עֲלֵיהֶם שַׂר שֶׁל גֵּיהִנּוֹם שִׁנָּיו. וּמַאן דְּיָלִיף מִבְּנֵי אַהֲרֹן מְנָא לֵהּ, דִּכְתִיב: "וַיָּמֻתוּ לִפְנֵי ה'" כְּעֵין מִיתָה. וְאִידָךְ, הַהוּא שְׂרֵפָה מַמָּשׁ הֲוַאי, וּמַאי "וַיָּמֻתוּ", דְּאַתְחִיל בְּהוּ מִגַּוַּאי כְּעֵין מִיתָה, דְּתַנְיָא: אַבָּא יוֹסִי בֶּן דּוֹסְתַּאי אוֹמֵר: שְׁנֵי חוּטִין שֶׁל אֵשׁ יָצְאוּ מִבֵּית קֹדֶשׁ הַקָּדָשִׁים וְנֶחֱלְקוּ לְאַרְבָּעָה, נִכְנְסוּ שְׁנַיִם בְּחָטְמוֹ שֶׁל זֶה וּשְׁנַיִם בְּחָטְמוֹ שֶׁל זֶה וּשְׂרָפוּם. וְהָכְתִיב, "וַתֹּאכַל אוֹתָם", אוֹתָם וְלֹא בִּגְדֵיהֶם. וְנֵילַף מִפָּרִים הַנִּשְׂרָפִים, מַה לְּהַלָּן שְׂרֵפָה מַמָּשׁ אַף כָּאן שְׂרֵפָה מַמָּשׁ, מִסְתַּבְּרָא מֵאָדָם הֲוָה לֵהּ לְמֵילַף, שֶׁכֵּן אָדָם חוֹטֵא נְשָׁמָה פִּגּוּל. אַדְּרַבָּא מִפָּרִים הַנִּשְׂרָפִים הֲוָה לֵהּ לְמֵילַף, שֶׁכֵּן מַכְשִׁיר לְדוֹרוֹת, הָנַךְ נְפִישָׁן. וּמַאן דְּיָלִיף מֵעֲדַת קֹרַח מַאי טַעֲמָא לֹא יָלִיף מִבְּנֵי אַהֲרֹן, הַהוּא שְׂרֵפָה מַמָּשׁ הֲוַאי. (וּמַאן דְּיָלִיף מִבְּנֵי אַהֲרֹן מַאי טַעֲמָא לֹא יָלִיף מֵעֲדַת קֹרַח, הַהוּא שְׂרֵפָה מַמָּשׁ הֲוַאי). וְנֵילַף מִנַּהּ, אָמַר רַב נַחְמָן אָמַר רַבָּה בַּר אֲבוּהַּ: אָמַר קְרָא: "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה. וְכִי מֵאַחַר דְּאִכָּא דְּרַב נַחְמָן, גְּזֵרָה שָׁוָה לָמָּה לִי, אִי לָאו גְּזֵרָה שָׁוָה הֲוָה אָמֵינָא שְׂרֵפַת נְשָׁמָה וְגוּף קַיָּם לָאו שְׂרֵפָה הִיא כְּלָל, וְאִי מִשּׁוּם וְאָהַבְתָּ לְרֵעֲךָ כָּמוֹךָ, לָפִישׁ לֵיהּ חֲבִילֵי זְמִירוֹת כו' (כָּתוּב בְּרֶמֶז תר"ל). "וְאִשָּׁה אֲשֶׁר תִּקְרַב אֶל כָּל בְּהֵמָה לְרִבְעָה אֹתָהּ וְהָרַגְתָּ אֶת הָאִשָּׁה וְאֶת הַבְּהֵמָה מוֹת יוּמָתוּ" בִּסְקִילָה. אַתָּה אוֹמֵר בִּסְקִילָה, אוֹ אֵינוֹ אֶלָּא בְּאַחַת מִכָּל מִיתוֹת הָאֲמוּרוֹת בַּתּוֹרָה, תַּלְמוּד לוֹמַר: "דְּמֵיהֶם בָּם", וּלְהַלָּן "דְּמֵיהֶם בָּם", מַה דְּמֵיהֶם בָּם הָאָמוּר לְהַלָּן סְקִילָה אַף דְּמֵיהֶם בָּם הָאָמוּר כָּאן סְקִילָה. עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר: "וְאִשָּׁה לֹא תַעֲמֹד לִפְנֵי בְהֵמָה לְרִבְעָהּ תֶּבֶל הוּא". דִּינֵי נְפָשׁוֹת, בְּעֶשְׂרִים וּשְׁלשָׁה. הָרוֹבֵעַ וְנִרְבָּע, בְּעֶשְׂרִים וּשְׁלשָׁה, שֶׁנֶּאֱמַר: "וְהָרַגְתָּ אֶת הָאִשָּׁה וְאֶת הַבְּהֵמָה", וְאוֹמֵר: "וְאֶת הַבְּהֵמָה תַּהֲרֹגוּ". קָא פָּסִיק וְתָנָא לֹא שְׁנָא רוֹבֵעַ זָכָר וְלֹא שְׁנָא רוֹבֵעַ נְקֵבָה. בִּשְׁלָמָא רוֹבֵעַ נְקֵבָה, דִּכְתִיב: "וְהָרַגְתָּ אֶת הָאִשָּׁה וְאֶת הַבְּהֵמָה", אֶלָּא רוֹבֵעַ זָכָר מְנָלָן, דִּכְתִיב: "כָּל שׁוֹכֵב עִם בְּהֵמָה מוֹת יוּמָת" אִם אֵינוֹ עִנְיָן לְשׁוֹכֵב תְּנֵהוּ עִנְיָן לְנִשְׁכָּב, וְאַפְקֵהּ רַחֲמָנָא בְּלָשׁוֹן שׁוֹכֵב, מַה שּׁוֹכֵב הוּא וּבְהֶמְתּוֹ בְּעֶשְׂרִים וּשְׁלשָׁה אַף נִשְׁכָּב הוּא וּבְהֶמְתּוֹ בְּעֶשְׂרִים וּשְׁלשָׁה.

{rרמז תרכדr}  "וְהָרַגְתָּ אֶת הָאִשָּׁה וְאֶת הַבְּהֵמָה" אִם אָדָם חָטָא, בְּהֵמָה מֶה חָטְאָה, אֶלָּא מִפְּנֵי שֶׁבָּאָה תַּקָּלָה עַל יָדָהּ, לְפִיכָךְ אָמַר הַכָּתוּב תִּסָּקֵל. וַהֲלֹא דְּבָרִים קַל וָחֹמֶר: וּמָה אִם בְּהֵמָה שֶׁאֵינָהּ יוֹדַעַת לְהַבְחִין בֵּין טוֹב לְרַע עַל שֶׁבָּאָה תַּקָּלָה לְאָדָם עַל יָדָהּ אָמַר הַכָּתוּב תִּסָּקֵל, אָדָם הַגּוֹרֵם לַחֲבֵרוֹ לְהַטְעוֹתוֹ וּמַתְעֵהוּ מִדֶּרֶךְ חַיִּים לְדֶרֶךְ מָוֶת עַל אַחַת כַּמָּה וְכַמָּה. כַּיּוֹצֵא בַּדָּבָר אַתָּה אוֹמֵר: "אַבֵּד תְּאַבְּדוּן אֶת כָּל הַמְּקוֹמוֹת אֲשֶׁר עָבְדוּ שָׁם הַגּוֹיִם אֲשֶׁר אַתֶּם יוֹרְשִׁים אוֹתָם אֶת אֱלֹהֵיהֶם עַל הֶהָרִים" וְגוֹ' וַהֲלֹא דְּבָרִים קַל וָחֹמֶר: וּמַה מְּקוֹמוֹת וְאִילָנוֹת שֶׁאֵינָן לֹא רוֹאִין וְלֹא שׁוֹמְעִין וְלֹא מְדַבְּרִים עַל שֶׁבָּאָה תַּקָּלָה עַל יְדֵיהֶם אָמַר הַכָּתוּב הַשְׁחֵת שְׂרוֹף וְכַלֵּה וּבַעֵר מִן הָעוֹלָם, אָדָם שֶׁגּוֹרֵם לַחֲבֵרוֹ לְהַטְעוֹתוֹ וּמַתְעֵהוּ מִדֶּרֶךְ חַיִּים לְדֶרֶךְ מָוֶת עַל אַחַת כַּמָּה וְכַמָּה. וְכִי לָמָּה אָמְרָה תּוֹרָה לְהַחֲרִיב אֶת כָּל הַמְקוֹמוֹת וּלְאַבֵּד אֶת כָּל הָאִילָנוֹת, מִפְּנֵי שֶׁמַּזְכִּירִין גְּנוּתוֹ שֶׁל אָדָם. וַהֲלֹא קַל וָחֹמֶר: אִם כָּךְ חָס הַקָּדוֹשׁ בָּרוּךְ הוּא עַל כְּבוֹדָן שֶׁל רְשָׁעִים, קַל וָחֹמֶר עַל כְּבוֹדָן שֶׁל צַדִּיקִים. לְעִנְיַן צַדִּיקִים מַה הוּא אוֹמֵר, "כִּי תָּצוּר אֶל עִיר יָמִים רַבִּים לְהִלָּחֵם עָלֶיהָ לְתָפְשָׂהּ לֹא תַשְׁחִית אֶת עֵצָהּ לִנְדֹּחַ עָלָיו גַּרְזֶן כִּי מִמֶּנּוּ תֹאכֵל וְאֹתוֹ לֹא תִכְרֹת" וַהֲלֹא דְּבָרִים קַל וָחֹמֶר: וּמָה אִם הָאִילָנוֹת שֶׁאֵינָם לֹא רוֹאִים וְלֹא שׁוֹמְעִים וְלֹא מְדַבְּרִים עַל שֶׁעוֹשִׂין פֵּרוֹת חָס עֲלֵיהֶם הַמָּקוֹם מִלְּבַעֲרָם מִן הָעוֹלָם, אָדָם שֶׁעוֹשֶׂה אֶת הַתּוֹרָה וְעוֹשֶׂה רְצוֹן אָבִיו שֶׁבַּשָּׁמַיִם עַל אַחַת כַּמָּה וְכַמָּה שֶׁיָּחוּס עָלָיו הַמָּקוֹם מִלְּבַעֲרוֹ מִן הָעוֹלָם. לְעִנְיַן הָרְשָׁעִים מַה הוּא אוֹמֵר, "רַק עֵץ אֲשֶׁר תֵּדַע כִּי לֹא עֵץ מַאֲכָל הוּא אוֹתוֹ תַשְׁחִית וְכָרָתָּ וַהֲלֹא דְּבָרִים קַל וָחֹמֶר: וּמָה אִם הָאִילָנוֹת שֶׁאֵינָם רוֹאִים וְלֹא שׁוֹמְעִים וְלֹא מְדַבְּרִים עַל שֶׁאֵין עוֹשִׂין פֵּרוֹת לֹא חָס עֲלֵיהֶם הַמָּקוֹם מִלְּבַעֲרָם מִן מֵעוֹלָם, אָדָם שֶׁאֵין עוֹשֶׂה אֶת הַתּוֹרָה וְאֵין עוֹשֶׂה רְצוֹן אָבִיו שֶׁבַּשָּׁמַיִם עַל אַחַת כַּמָּה וְכַמָּה שֶׁלֹּא יָחוּס הַמָּקוֹם מִלְּבַעֲרוֹ מִן הָעוֹלָם. רַבָּן יוֹחָנָן בֶּן זַכַּאי אוֹמֵר: הֲרֵי הוּא אוֹמֵר: "אֲבָנִים שְׁלֵמוֹת תִּבְנֶה אֶת מִזְבַּח ה' אֱלֹהֶיךָ" וְגוֹ' אֲבָנִים שֶׁמַּטִּילוֹת שָׁלוֹם בָּעוֹלָם. וַהֲלֹא דְּבָרִים קַל וָחֹמֶר: וּמָה אִם הָאֲבָנִים שֶׁאֵינָן לֹא רוֹאוֹת וְלֹא שׁוֹמְעוֹת וְלֹא מְדַבְּרוֹת עַל יְדֵי שֶׁמַּטִּילוֹת שָׁלוֹם בֵּין יִשְׂרָאֵל לַאֲבִיהֶם שֶׁבַּשָּׁמַיִם אָמַר הַכָּתוּב: "לֹא תָנִיף עֲלֵיהֶם בַּרְזֶל", הָעוֹשֶׂה שָׁלוֹם בֵּין אִישׁ לְאִשְׁתּוֹ בֵּין אִישׁ לְאִישׁ בֵּין אִישׁ לְאִשָּׁה בֵּין עִיר לְעִיר בֵּין מְדִינָה לַחֲבֶרְתָּהּ עַל אַחַת כַּמָּה וְכַמָּה שֶׁאֵין בָּא פֻּרְעָנֻיּוֹת עָלָיו. רַבִּי שִׁמְעוֹן בֶּן אֶלְעָזָר אוֹמֵר: הַבַּרְזֶל נִבְרָא לְקַצֵּר יָמָיו שֶׁל אָדָם וְהַמִּזְבֵּחַ נִבְרָא לְהַאֲרִיךְ יָמָיו שֶׁל אָדָם, אֵין בַּדִּין שֶׁיָּנִיף הַמְקַצֵּר עַל הַמַּאֲרִיךְ.

"וְאִישׁ אֲשֶׁר יִקַּח אֶת אֲחֹתוֹ". "אִישׁ" פְּרָט לְקָטָן, "אֲשֶׁר יִקַּח אֶת אֲחֹתוֹ בַּת אָבִיו אוֹ בַת אִמּוֹ" אֵין לִי אֶלָּא בַּת אָבִיו וְלֹא בַּת אִמּוֹ בַּת אִמּוֹ וְלֹא בַּת אָבִיו, אֲחוֹתוֹ מִן הָאָב וּמִן הָאֵם מִנַּיִן, תַּלְמוּד לוֹמַר: "אֲחֹתוֹ" מִכָּל מָקוֹם. עַד שֶׁלֹּא יֹאמַר יֵשׁ לִי בַּדִּין: אִם חַיָּב עַל אֲחוֹתוֹ מֵאָב שֶׁלֹּא מֵאֵם וּמֵאֵם שֶׁלֹּא מֵאָב קַל וָחֹמֶר מִן הָאָב וּמִן הָאֵם, אִם אָמַרְתָּ כֵּן עָנַשְׁתָּ מִן הַדִּין, לְכָךְ נֶאֱמַר "אֲחֹתוֹ" לְלַמֶּדְךָ שֶׁאֵין עוֹנְשִׁין מִן הַדִּין.

{rרמז תרכהr}  אָמַר עוּלָא: מִנַּיִן לְהַתְרָאָה מִן הַתּוֹרָה, שֶׁנֶּאֱמַר: "וְאִישׁ אֲשֶׁר יִקַּח אֶת אֲחֹתוֹ בַּת אָבִיו אוֹ בַת אִמּוֹ וְרָאָה אֶת עֶרְוָתָהּ" אַטּוּ בִּרְאִיָּה תַּלְיָא מִלְּתָא, אֶלָּא עַד שֶׁיַּרְאוּהוּ טַעֲמוֹ שֶׁל דָּבָר, אִם אֵינוֹ עִנְיָן לְכָרֵת תְּנֵהוּ לְמַלְקוֹת. דְּבֵי חִזְקִיָּה תָּנָא: "וְכִי יָזִיד אִישׁ עַל רֵעֵהוּ לְהָרְגוֹ בְעָרְמָה" שֶׁהִתְרוּ בּוֹ וַעֲדַיִן הוּא מֵזִיד. דְּבֵי רַבִּי יִשְׁמָעֵאל תָּנָא: "הַמּוֹצְאִים אוֹתוֹ מְקוֹשֵׁשׁ עֵצִים" שֶׁהִתְרוּ בּוֹ וַעֲדַיִן הוּא מְקוֹשֵׁשׁ. דְּבֵי רַבִּי תָּנָא: "עַל דְּבַר אֲשֶׁר עִנָּה" עַל עִסְקֵי דִּבּוּר. וּצְרִיכִי. דְּאִי כָּתַב רַחֲמָנָא בַּאֲחוֹתוֹ, הֲוָה אָמֵינָא: חַיָּבֵי מַלְקִיּוֹת אִין חַיָּבֵי מִיתוֹת בֵּית דִּין לָא, כָּתַב רַחֲמָנָא: "כִּי יָזִיד". וְאִי כָּתַב רַחֲמָנָא "כִּי יָזִיד", הֲוָה אֲמֵינָא: הָנֵי מִלֵּי סַיִף דְּקִיל אֲבָל סְקִילָה דַּחֲמִירָא אֵימָא לָא. וְתַרְתֵּי בַּנִּסְקָלִין לָמָּה לִי, לְרַבִּי לַאֲתוּיֵי נִשְׂרָפִין, לְרַבָּנָן מִלְּתָא דְּאָתְיָא בְּקַל וָחֹמֶר טָרַח וְכָתַב לָהּ קְרָא. וְלִכְתּוֹב רַחֲמָנָא בַּנִּסְקָלִין וְלֵיתוּ הָנַךְ וְלִגְמְרוּ מִנֵּהּ, הָכָא נַמֵּי מִלְּתָא דְּאָתְיָא בְּקַל וָחֹמֶר טָרַח וְכָתַב לָהּ קְרָא.

"וְרָאָה אֶת עֶרְוָתָהּ וְהִיא תִרְאֶה אֶת עֶרְוָתוֹ חֶסֶד הוּא" שֶׁיְּהוּ שְׁנֵיהֶם מְזִידִים. "חֶסֶד הוּא" שֶׁמָּא תֹּאמַר: קַיִן נָשָׂא אֲחוֹתוֹ, תַּלְמוּד לוֹמַר: "חֶסֶד הוּא" וְעוֹלָם מִתְּחִלָּתוֹ לֹא נִבְרָא אֶלָּא בְּחֶסֶד, שֶׁנֶּאֱמַר: "אָמַרְתִּי עוֹלָם חֶסֶד יִבָּנֶה". "וְנִכְרְתוּ לְעֵינֵי בְּנֵי עַמָּם" עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר: "עֶרְוַת אֲחוֹתְךָ בַת אָבִיךָ אוֹ בַת אִמֶּךָ" אֵין לִי אֶלָּא בַּת אָבִיו וְלֹא בַּת אִמּוֹ בַּת אִמּוֹ וְלֹא בַּת אָבִיו, מִן הָאָב וּמִן הָאֵם מִנַּיִן, תַּלְמוּד לוֹמַר: "אֲחוֹתְךָ" מִכָּל מָקוֹם. עַד שֶׁלֹּא יֹאמַר יֵשׁ לִי בַּדִּין: אִם הִזְהִיר עַל אֲחוֹתוֹ מֵאָב שֶׁלֹּא מֵאֵם וּמֵאֵם שֶׁלֹּא מֵאָב קַל וָחֹמֶר מִן הָאָב וּמִן הָאֵם. אֶלָּא אִם אָמַרְתָּ כֵּן הִזְהַרְתָּ מִן הַדִּין, לְכָךְ נֶאֱמַר "אֲחוֹתְךָ" לְלַמֶּדְךָ שֶׁאֵין מַזְהִירִין מִן הַדִּין. אִי "אֲחוֹתְךָ" יָכוֹל אֲפִלּוּ שִׁפְחָה וַאֲפִלּוּ נָכְרִית, תַּלְמוּד לוֹמַר: "בַּת אֵשֶׁת אָבִיךָ". אִי "בַּת אֵשֶׁת אָבִיךָ" אֲפִלּוּ מֵאִישׁ אַחֵר, תַּלְמוּד לוֹמַר: "מוֹלֶדֶת אָבִיךָ". אִם כֵּן לָמָּה נֶאֱמַר: "מוֹלֶדֶת בַּיִת אוֹ מוֹלֶדֶת חוּץ", בֵּין שֶׁאוֹמְרִים לוֹ: קַיֵּם, בֵּין שֶׁאוֹמְרִים לוֹ: הוֹצֵא.

"וְאִישׁ אֲשֶׁר יִשְׁכַּב אֶת אִשָּׁה דָּוָה" אָמַר רַבִּי יוֹחָנָן בְּשֵׁם רַבִּי שִׁמְעוֹן בֶּן יוֹחַאי: מִנַּיִן שֶׁאֵין אִשָּׁה טְמֵאָה עַד שֶׁיֵּצֵא מַדְוֶה דֶּרֶךְ עֶרְוָתָהּ, שֶׁנֶּאֱמַר: "וְאִישׁ אֲשֶׁר יִשְׁכַּב אֶת אִשָּׁה דָּוָה" וְגוֹ'. "אִישׁ" פְּרָט לְקָטָן. "אֲשֶׁר יִשְׁכַּב אֶת אִשָּׁה דָּוָה" אֵין "דָּוָה" אֶלָּא נִדָּה, שֶׁנֶּאֱמַר: "וְהַדָּוָה בְּנִדָּתָהּ וְהַזָּב אֶת זוֹבוֹ לַזָּכָר וְלַנְּקֵבָה וּלְאִישׁ אֲשֶׁר יִשְׁכַּב עִם טְמֵאָה" מִכָּל מָקוֹם". "וְגִלָּה אֶת עֶרְוָתָהּ אֶת מְקֹרָהּ הֶעֱרָה" מַגִּיד הַכָּתוּב שֶׁעָשָׂה בָּהּ מְעָרֶה כְּגוֹמֵר. שְׁאָר כָּל עֲרָיוֹת מִנַּיִן, אָמַרְתָּ: מַה נִּדָּה עֶרְוָה שֶׁחַיָּבִין עַל זְדוֹנָהּ כָּרֵת וְעַל שִׁגְגָּתָהּ חַטָּאת עָשָׂה בָּהּ מְעָרֶה כְּגוֹמֵר, אַף כָּל עֶרְוָה שֶׁחַיָּבִין עַל זְדוֹנָהּ כָּרַת וְעַל שִׁגְגָּתָהּ חַטָּאת נַעֲשֶׂה בָּהּ מְעָרֶה כְּגוֹמֵר. לֹא, אִם אָמַרְתָּ בְּנִדָּה שֶׁיֵּשׁ לָהּ טֻמְאָה לְפִיכָךְ עָשָׂה בָּהּ מְעָרֶה כְּגוֹמֵר, תֹּאמַר בִּשְׁאָר כָּל עֲרָיוֹת שֶׁאֵין לָהֶן טֻמְאָה לְפִיכָךְ לֹא נַעֲשָׂה בָּהֶן מְעָרֶה כְּגוֹמֵר. שֶׁאֵין תַּלְמוּד לוֹמַר: "כִּי אֶת שְׁאֵרוֹ הֶעֱרָה", הֲרֵי אַתָּה דָּן בְּבִנְיַן אָב מִבֵּין שְׁנֵיהֶם, לֹא רְאִי נִדָּה כִּרְאִי אֲחוֹת הָאָב וְלֹא רְאִי אֲחוֹת הָאָב כָּרְאִי נִדָּה, הַצַּד הַשָּׁוֶה שֶׁבָּהֶן שֶׁהֵן עֶרְוָה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת וְעָשָׂה בָּהּ מְעָרֶה כְּגוֹמֵר, אַף כָּל עֶרְוָה שֶׁחַיָּבִין עַל זְדוֹנָהּ כָּרֵת וְעַל שִׁגְגָתָהּ חַטָּאת נַעֲשֶׂה בָּהּ מְעָרֶה כְּגוֹמֵר. "וְנִכְרְתוּ שְׁנֵיהֶם מִקֶּרֶב עַמָּם" עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר: "וְאֶל אִשָּׁה בְּנִדַּת טֻמְאָתָהּ לֹא תִקְרַב לְגַלּוֹת עֶרְוָתָהּ".

{rרמז תרכוr}  "וְעֶרְוַת אֲחוֹת אִמְּךָ וַאֲחוֹת אָבִיךָ לֹא תְגַלֵּה" אֲחוֹת אִמְּךָ בֵּין מֵאָב בֵּין מֵאֵם, אָחוֹת אָבִיךָ בֵּין מֵאָב בֵּין מֵאֵם. אוֹ אֵינוֹ אֶלָּא אֲחוֹת אִמְּךָ מֵאָב וְלֹא מֵאֵם וַאֲחוֹת אָבִיךָ מֵאָב שֶׁלֹּא מֵאֵם, וְהַדִּין נוֹתֵן: הוֹאִיל וְאָסַר אֵשֶׁת אֲחִי אָבִיו וְאָסַר אֲחוֹת אִמּוֹ וַאֲחוֹת אָבִיו, מָה אֵשֶׁת אֲחִי אָבִיו מִן הָאָב שֶׁלֹּא מִן הָאֵם אַף אֲחוֹת אִמּוֹ וַאֲחוֹת אָבִיו מִן הָאָב שֶׁלֹּא מִן הָאֵם. תַּלְמוּד לוֹמַר: "וְעֶרְוַת אֲחוֹת אִמְּךָ וַאֲחוֹת אָבִיךָ לֹא תְגַלֵּה" בֵּין מֵאָב בֵּין מֵאֵם. "כִּי אֶת שְׁאֵרוֹ הֶעֱרָה" לָעִנְיָן שֶׁאָמַרְנוּ. "עֲוֹנָם יִשָּׂאוּ" עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר: "עֶרְוַת אֲחוֹת אָבִיךָ לֹא תְגַלֵּה שְׁאֵר אָבִיךָ הִיא, עֶרְוַת אֲחוֹת אִמְּךָ הִיא". "אִישׁ" פְּרָט לְקָטָן. "אֲשֶׁר יִשְׁכַּב אֶת דּוֹדָתוֹ" בְּאֵשֶׁת אֲחִי אָבִיו הַכָּתוּב מְדַבֵּר. אוֹ אֵינוֹ מְדַבֵּר אֶלָּא בְּאֵשֶׁת אֲחִי אִמּוֹ, תַּלְמוּד לוֹמַר: "עֶרְוַת אֲחִי אָבִיךָ לֹא תְגַלֵּה אֶל אִשְׁתּוֹ לֹא תִקְרַב דֹּדָתְךָ הִיא" נֶאֱמַר כָּאן "דֹּדָתוֹ" וְנֶאֱמַר לָהֶן "דֹּדָתְךָ", מַה דֹּדָתְךָ הָאָמוּר לְהַלָּן בְּאֵשֶׁת אֲחִי אָבִיו הַכָּתוּב מְדַבֵּר אַף דֹּדָתוֹ הָאָמוּר כָּאן בְּאֵשֶׁת אֲחִי אָבִיו הַכָּתוּב מְדַבֵּר. אַתָּה אוֹמֵר בְּאֵשֶׁת אֲחִי אָבִיו הַכָּתוּב מְדַבֵּר, אוֹ אֵינוֹ אֶלָּא בְּאֵשֶׁת אֲחִי אָבִיו וַאֲפִלּוּ מֵאִמּוֹ. וְהַדִּין נוֹתֵן: הוֹאִיל וְאָסַר אֲחוֹת אִמּוֹ וַאֲחוֹת אָבִיו וְאָסַר אֵשֶׁת אֲחִי אָבִיו, מָה אֲחוֹת אִמּוֹ וַאֲחוֹת אָבִיו בֵּין מֵאָב בֵּין מֵאֵם אַף אֵשֶׁת אֲחִי אָבִיו בֵּין מֵאָב בֵּין מֵאֵם. וְעוֹד, קַל וָחֹמֶר: וּמָה אִם בְּמָקוֹם שֶׁהֻתַּר מִכְּלָל אֵשֶׁת אָחִיו מֵאָבִיו אָסַר מִכְּלָל אֵשֶׁת אָחִיו מֵאִמּוֹ, מָקוֹם שֶׁלֹּא הֻתַּר מִכְּלָל אֵשֶׁת אֲחִי אָבִיו מֵאָבִיו אֵינוֹ דִּין שֶׁלֹּא נַתִּיר מִכְּלָל אֵשֶׁת אֲחִי אָבִיו מֵאִמּוֹ. תַּלְמוּד לוֹמַר: "עֶרְוַת דֹּדוֹ" נֶאֱמַר כָּאן "דֹּדוֹ" וְנֶאֱמַר לְהַלָּן "דֹּדוֹ", מַה לְּהַלָּן בְּמִשְׁפַּחַת אָבִיו הַכָּתוּב מְדַבֵּר אַף "דֹּדוֹ" הָאָמוּר כָּאן בְּמִשְׁפַּחַת אָבִיו הַכָּתוּב מְדַבֵּר. "חֶטְאָם יִשָּׂאוּ עֲרִירִים יָמֻתוּ" אִם יֵשׁ לָהֶם בָּנִים קוֹבְרִין אֶת בְּנֵיהֶן, אִם אֵין לָהֶם בָּנִים מֵתִים בְּלֹא בָּנִים. וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר: "כֹּה אָמַר ה' כִּתְבוּ אֶת הָאִישׁ הַזֶּה עֲרִירִי גֶּבֶר לֹא יִצְלַח בְּיָמָיו כִּי לֹא יִצְלַח מִזַּרְעוֹ אִישׁ יוֹשֵׁב עַל כִּסֵּא דָּוִד וּמוֹשֵׁל עוֹד בִּיהוּדָה". עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר: "עֶרְוַת אֲחִי אָבִיךָ לֹא תְגַלֵּה אֶל אִשְׁתּוֹ לֹא תִקְרַב דֹּדָתְךָ הִיא". "אִישׁ" פְּרָט לְקָטָן. "אֲשֶׁר יִקַּח אֶת אֵשֶׁת אָחִיו" בְּאֵשֶׁת אָחִיו מֵאָבִיו הַכָּתוּב מְדַבֵּר, אוֹ אֵינוֹ אֶלָּא אֲפִלּוּ בְּאֵשֶׁת אָחִיו מֵאִמּוֹ, וְהַדִּין נוֹתֵן: הוֹאִיל וְאָסַר אֲחוֹת אִמּוֹ וַאֲחוֹת אָבִיו וְאָסַר אֵשֶׁת אָחִיו, מָה אֲחוֹת אִמּוֹ וַאֲחוֹת אָבִיו בֵּין מֵאָב בֵּין מֵאֵם אַף אֵשֶׁת אָחִיו בֵּין מֵאָב בֵּין מֵאֵם. תַּלְמוּד לוֹמַר: "נִדָּה הִיא" לֹא אָמַרְתִּי אֶלָּא בְּאֵשֶׁת אָח שֶׁיְּהֵא כְּנִדָּה, מַה נִּדָּה יֵשׁ לָהּ אִסּוּר וְיֵשׁ לָהּ הֶתֵּר אַף אֵשֶׁת אָח שֶׁיֵּשׁ לָהּ אִסּוּר וְיֵשׁ לָהּ הֶתֵּר, אֵיזוֹ הִיא שֶׁיֵּשׁ לָהּ אִסּוּר וְיֵשׁ לָהּ הֶתֵּר, זוֹ אֵשֶׁת אָחִיו מֵאָבִיו, אִם יֵשׁ לוֹ בָּנִים אֲסוּרָה אֵין לוֹ בָּנִים מֻתֶּרֶת. "עֶרְוַת אָחִיו גִּלָּה עֲרִירִים יִהְיוּ" אִם יֵשׁ לָהֶן בָּנִים קוֹבְרִין אֶת בְּנֵיהֶם, אִם אֵין לָהֶם בָּנִים מֵתִים בְּלֹא בָּנִים. וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר וְכו'. עֹנֶשׁ שָׁמַעְנוּ אַזְהָרָה לֹא שָׁמַעְנוּ, תַּלְמוּד לוֹמַר: "עֶרְוַת אֵשֶׁת אָחִיךָ לֹא תְגַלֵּה עֶרְוַת אָחִיךָ הִיא".

"וּשְׁמַרְתֶּם אֶת כָּל חֻקֹּתַי וְאֶת כָּל מִשְׁפָּטַי וַעֲשִׂיתֶם אֹתָם" לִתֵּן שְׁמִירָה וַעֲשִׂיָּה לַחֻקִּים, וְלִתֵּן שְׁמִירָה וַעֲשִׂיָּה לַמִּשְׁפָּטִים. וְלֹא תָקִיא אֶתְכֶם הָאָרֶץ" אֶרֶץ יִשְׂרָאֵל אֵינָהּ כִּשְׁאָר כָּל הָאֲרָצוֹת, אֵינָהּ מְקַיֶּמֶת עוֹבְרֵי עֲבֵרוֹת. מָשְׁלוּ מָשָׁל. לְמָה הַדָּבָר דּוֹמֶה, לְבֶן מְלָכִים שֶׁהֶאֱכִילוּהוּ דָּבָר שֶׁאֵינוֹ עוֹמֵד בְּמֵעָיו אֶלָּא מְקִיאוֹ, כָּךְ אֶרֶץ יִשְׂרָאֵל אֵינָהּ מְקַיֶּמֶת עוֹבְרֵי עֲבֵרָה. "אֲשֶׁר אֲנִי מֵבִיא אֶתְכֶם שָׁמָּה לָשֶׁבֶת בָּהּ" אֵינִי מֵבִיא אֶתְכֶם שָׁמָּה אֶלָּא עַל מְנָת לִירַשׁ, לֹא כַּכְּנַעֲנִיִּים שֶׁהָיוּ שׁוֹמְרֵי הַמָּקוֹם. "וְלֹא תֵלְכוּ בְּחֻקֹּת הַגּוֹי" אֵלּוּ מִצְרִים, "אֲשֶׁר אֲנִי מְשַׁלֵּחַ מִפְּנֵיכֶם" אֵלּוּ כְּנַעֲנִיִּים. "כִּי אֶת כָּל אֵלֶּה עָשׂוּ" מְלַמֵּד שֶׁהָיוּ כְּנַעֲנִיִּים שְׁטוּפִים בַּדְּבָרִים הָאֵלֶּה, וְאֵינִי מַגְלֶה אוֹתָם אֶלָּא עַל יְדֵי הַדְּבָרִים הָאֵלֶּה. "וְאָקֻץ בָּם" כְּאָדָם שֶׁהוּא קוֹוֵט בִּמְזוֹנוֹ. "וָאֹמַר לָכֶם אַתֶּם תִּירְשׁוּ אֶת אַדְמָתָם" אַתֶּם בָּאִים יוֹרְשִׁים אוֹתָהּ, שֶׁאַתֶּם פְּתַחְתֶּם תְּחִלָּה. וְכֵן הוּא אוֹמֵר: "גַּן נָעוּל אֲחוֹתִי כַלָּה גַּל נָעוּל מַעְיָן חָתוּם". "וַאֲנִי אֶתְּנֶנָּה לָכֶם לָרֶשֶׁת אוֹתָהּ" עָתִיד אֲנִי שֶׁאֶתְּנֶנָּה לָכֶם יְרֻשַּׁת עוֹלָם. שֶׁמָּא תֹּאמְרוּ: אֵין לְךָ שֶׁתִּתֵּן לָנוּ אֶלָּא שֶׁל אֲחֵרִים, וַהֲלֹא שֶׁלָּכֶם הִיא, אֵינָהּ אֶלָּא חֶלְקוֹ שֶׁל שֵׁם וְאַתֶּם בָּנִים שֶׁל שֵׁם, וְהֵן אֵינָם אֶלָּא בְּנֵי חָם, מַה טִּיבָן בְּתוֹכָהּ. אֶלָּא שֶׁהֵן שׁוֹמְרִין אוֹתָהּ עַד שֶׁתָּבוֹאוּ. "אֲנִי ה' אֱלֹהֵיכֶם אֲשֶׁר הִבְדַּלְתִּי אֶתְכֶם מִן הָעַמִּים" רְאוּ כַּמָּה בֵּינֵיכֶם לְבֵין הָאֻמּוֹת: אֶחָד מִן הָאֻמּוֹת מְקַשֵּׁט אֶת אִשְׁתּוֹ וּמוֹסְרָהּ לְאַחֵר וְכו'.

"וְהִבְדַּלְתֶּם בֵּין הַבְּהֵמָה הַטְּהֹרָה לַטְּמֵאָה" אֵין צָרִיךְ לוֹמַר בֵּין פָּרָה לַחֲמוֹר הֲלֹא כְּבָר מְפֹרָשִׁין, אִם כֵּן לָמָּה נֶאֱמַר "בֵּין הַבְּהֵמָה הַטְּהֹרָה לַטְּמֵאָה", בֵּין טְהוֹרָה לְךָ בֵּין טְמֵאָה לְךָ, בֵּין שֶׁנִּשְׁחַט רֻבּוֹ שֶׁל קָנֶה לְנִשְׁחָט חֶצְיוֹ. וְכַמָּה הוּא בֵּין רֻבּוֹ לְחֶצְיוֹ, מְלֹא הַשַּׂעֲרָה. "וּבֵין הָעוֹף הַטָּמֵא לַטָּהֹר" בֵּין טְרֵפָה פְּסוּלָה לִטְרֵפָה כְּשֵׁרָה. "וְלֹא תְשַׁקְּצוּ אֶת נַפְשֹׁתֵיכֶם בַּבְּהֵמָה וּבָעוֹף וּבְכֹל אֲשֶׁר תִּרְמֹשׂ הָאֲדָמָה אֲשֶׁר הִבְדַּלְתִּי לָכֶם לְטַמֵּא" לְאִסּוּר. אָמַר רַב יְהוּדָה אָמַר רַב: אֲכִילַת שְׁרָצִים לוֹקֶה עֲלֵיהֶם בְּכַזַּיִת. מַאי טַעֲמָא, אֲכִילָה כְּתִיבָא בְּהוּ. וְהָא תָּנֵי רַבִּי יוֹסִי בְּרַבִּי חֲנִינָא קַמֵּהּ דְּרַבִּי יוֹחָנָן: "וְהִבְדַּלְתֶּם בֵּין הַבְּהֵמָה הַטְּהֹרָה לַטְּמֵאָה" וְגוֹ' פָּתַח הַכָּתוּב בַּאֲכִילָה וְסִיֵּם בְּטֻמְאָה, מַה טֻּמְאָה בְּכַעֲדָשָׁה אַף אֲכִילָה בְּכַעֲדָשָׁה. וְקַלְּסֵהּ רַבִּי יוֹחָנָן. לָא קַשְׁיָא, כָּאן בְּמִיתָתָן כָּאן בְּחַיֵּיהֶן. אֲמַר לֵהּ אַבָּיֵי: וְהָא רַב נַמֵּי אַמַּתְנִיתִין קָאֵי, מַתְנִיתִין "כָּל הַשְּׁרָצִים" קָאָמַר, אֲפִלּוּ בְּמִיתָתָן (לָא דְּאִכָּא פֻּרְתָּא מֵהַאי וּפֻרְתָּא מֵהַאי). אֲמַר לֵהּ רַב יוֹסֵף: הַהוּא דִּיּוּקָא דִּילָךְ הוּא, רַב שְׁמַעְתָּא בְּעָלְמָא קָאָמַר. "וְקַלְּסֵהּ רַבִּי יוֹחָנָן" מֵיתִיבֵי: הָאֵיבָרִין אֵין לָהֶן שִׁעוּר, אֲפִלּוּ פָּחוֹת מִכַּזַּיִת נְבֵלָה וּפָחוֹת מִכַּעֲדָשָׁה מִן הַשֶּׁרֶץ מְטַמְּאִין. וְאָמַר רַבִּי יוֹחָנָן: אֵין לוֹקִין עֲלֵיהֶם אֶלָּא בְּכַזַּיִת. אָמַר רָבָא: בְּמֻבְדָּלִין דִּבֵּר הַכָּתוּב. אֲמַר לֵהּ רַב אֲדָא בַּר אַהֲבָה לְרָבָא: אֶלָּא מֵעַתָּה בְּהֵמָה נַמֵּי לִיפְלְגוּ בֵּין מֻבְדֶּלֶת שֶׁאֵינָהּ מֻבְדֶּלֶת, אֲמַר לֵהּ: כִּי אָקִישׁ לְהוּ רַחֲמָנָא לְבַל תְּשַׁקְּצוּ, [אֲבָל לְשִׁעוּרִין לֹא].

"וִהְיִיתֶם לִי קְדֹשִׁים כִּי קָדוֹשׁ אֲנִי ה'" כְּשֵׁם שֶׁאֲנִי קָדוֹשׁ כָּךְ אַתֶּם הֱיוּ קְדוֹשִׁים, כְּשֵׁם שֶׁאֲנִי פָּרוּשׁ כָּךְ אַתֶּם הֱיוּ פְּרוּשִׁים. "וָאַבְדִּל אֶתְכֶם מִן הָעַמִּים לִהְיוֹת לִי" אִם מֻבְדָּלִים אַתֶּם מִן הָעַמִּים הֲרֵי אַתֶּם שֶׁלִּי, וְאִם לָאו הֲרֵי אַתֶּם שֶׁל נְבוּכַדְנֶצַּר מֶלֶךְ בָּבֶל וַחֲבֵרָיו. אָמַר רַבִּי אֶלְעָזָר בֶּן עֲזַרְיָה: מִנַּיִן שֶׁלֹּא יֹאמַר אָדָם אִי אֶפְשִׁי לֶאֱכֹל בְּשַׂר חֲזִיר, אִי אֶפְשִׁי לִלְבּשׁ כִּלְאַיִם אִי אֶפְשִׁי לָבֹא עַל הָעֶרְוָה, אֶלָּא אֶפְשִׁי אֲבָל מָה אֶעֱשֶׂה וְאָבִי שֶׁבַּשָּׁמַיִם גָּזַר עָלַי, תַּלְמוּד לוֹמַר: "וָאַבְדִּל אֶתְכֶם מִן הָעַמִּים לִהְיוֹת לִי". נִמְצָא הַפּוֹרֵשׁ מִן הָעֲבֵרָה מְקַבֵּל עָלָיו עֹל מַלְכוּת שָׁמַיִם. "אִישׁ אוֹ אִשָּׁה" אֵין לִי אֶלָּא אִישׁ וְאִשָּׁה, מִנַּיִן לְרַבּוֹת קָטָן וּקְטַנָּה טֻמְטוּם וְאַנְדְּרוֹגִינוֹס, תַּלְמוּד לוֹמַר: "וְאִישׁ אוֹ אִשָּׁה". "כִּי יִהְיֶה" וְלֹא הַנִּשְׁאַל בָּהֶן. "אוֹב" זֶה פִּיתוֹם הַמְדַבֵּר מִשֶּׁחְיוֹ. "יִדְּעֹנִי" הַמְדַבֵּר בְּפִיו. הֵן עַצְמָן בִּסְקִילָה וְהַנִּשְׁאָל בָּהֶן בְּאַזְהָרָה". בָּאֶבֶן יִרְגְּמוּ אֹתָם דְּמֵיהֶם בָּם" זֶה בָּנָה אָב לְכָל "דְּמֵיהֶם [בָּם"] הָאָמוּר בַּתּוֹרָה, שֶׁיְּהֵא בִּסְקִילָה. אָמַר לֵהּ רַבִּי זֵירָא לְאַבָּיֵי: שְׁאָר הַנִּסְקָלִין דְּלָא כְּתִיב בָּהֶן סְקִילָה דִּגְמִירֵי מֵאוֹב וְיִדְּעוֹנִי בְּמַאי גְּמִירֵי, בְּ"מוֹת יוּמָתוּ" גְּמִירֵי, אוֹ בִּ"דְמֵיהֶם בָּם" גְּמִירֵי, אָמַר לֵהּ: בִּ"דְמֵיהֶם בָּם" גְּמִירֵי, דְּאִי בְּ"מוֹת יוּמָתוּ" גְּמִירֵי דְּמֵיהֶם בָּם לָמָּה לִי, אֶלָּא מַאי מִ"דְּמֵיהֶם" גְּמִירֵי, "מוֹת יוּמָתוּ" לָמָּה לִי, כִּדְתַנְיָא: "מוֹת יוּמַת הַמַּכֶּה רוֹצֵחַ הוּא" אֵין לִי אֶלָּא בְּמִיתָה הַכְּתוּבָה בּוֹ, מִנַּיִן שֶׁאִם אֵין אַתָּה יָכוֹל לְהָמִיתוֹ בַּמִּיתָה הַכְּתוּבָה בּוֹ וְכוּ'. וְאִי בְּ"מוֹת יוּמָתוּ" גְּמִירֵי מַאי קַשְׁיָא לֵהּ, אִילֵימָא אֵשֶׁת אִישׁ קַשְׁיָא לֵהּ, לְמֵיתֵי לְמִגְמַר "מוֹת יוּמָת" מֵאוֹב וְיִדְּעוֹנִי מַה לְּהַלָּן בִּסְקִילָה אַף כָּאן בִּסְקִילָה. מִדְּאָמַר רַחֲמָנָא אֲרוּסָה בִּסְקִילָה מִכְּלָל דִּנְשׂוּאָה לָאו בִּסְקִילָה. אֶלָּא מַכֶּה אָבִיו וְאִמּוֹ קַשְׁיָא לֵהּ (לֵיתָא) [לְמֵיתֵי] לְמִגְמַר "מוֹת יוּמָת" מֵאוֹב, אַדִּגְמִרְתְּ מֵאוֹב וְיִדְּעוֹנִי נִגְמֹר מֵאֵשֶׁת אִישׁ דְּאִי אַתָּה רַשַּׁאי לְמָשְׁכָהּ לְהַחְמִיר אֶלָּא לְהָקֵל עָלֶיהָ, אָמַר לֵהּ: שְׁאָר הַנִּסְקָלִין גּוּפַיְהוּ קָא קָשְׁיָא לֵהּ, דְּאִי בְּ"מוֹת יוּמָתוּ" גְּמִירֵי מֵאוֹב וְיִדְּעוֹנִי נִגְמֹר מֵאֵשֶׁת אִישׁ. אוֹב וְיִדְּעוֹנִי בִּכְלַל כָּל הַמְכַשְּׁפִים הָיוּ, וְלָמָּה יָצְאוּ, לְהָקִישׁ אֲלֵיהֶן וְלוֹמַר לְךָ כו' (כָּתוּב לְמַעְלָה בְּרֶמֶז שמ"ז).

"וָאַבְדִּל אֶתְכֶם מִן הָעַמִּים". רַבִּי בֶּרֶכְיָה בְּשֵׁם רַבִּי אַבָּהוּ: אִלּוּ אָמַר "וָאַבְדִּל עַמִּים מִכֶּם" לֹא הָיְתָה תְּקוּמָה לְאֻמּוֹת הָעוֹלָם. אֶלָּא "וָאַבְדִּל אֶתְכֶם" כָּזֶה שֶׁבּוֹרֵר הַיָּפֶה מִתּוֹךְ הָרַע וְחוֹזֵר וּבוֹרֵר, אֲבָל כְּשֶׁהוּא בּוֹרֵר אֶת הָרַע מִתּוֹךְ הַיָּפֶה שׁוּב אֵינוֹ בּוֹרֵר. אָמַר רַבִּי לֵוִי: כָּל מַעֲשֵׂיהֶם שֶׁל יִשְׂרָאֵל מֻבְדָּלִים מֵאֻמּוֹת הָעוֹלָם: בַּחֲרִישָׁתָם וּבִזְרִיעָתָם וּבִקְצִירָתָם וּבְעִמּוּרָם וּבְדִישָׁתָם, בְּגָרְנֵיהֶם בְּיִקְבֵיהֶם, בְּמִנְיָנָם וּבְחֶשְׁבּוֹנָם. בַּחֲרִישָׁתָם "לֹא תַחֲרשׁ בְּשׁוֹר וּבַחֲמוֹר". בִּזְרִיעָתָם "לֹא תִזְרַע כַּרְמְךָ כִּלְאָיִם". בִּקְצִירָתָם "וְלֶקֶט קְצִירְךָ לֹא תְלַקֵּט". בְּעִמּוּרָם "וְשָׁכַחְתָּ עֹמֶר בַּשָּׂדֶה". בְּדִישָׁתָם "לֹא תַחְסֹם שׁוֹר בְּדִישׁוֹ". בְּגָרְנֵיהֶם בְּיִקְבֵיהֶם "הַעֲנֵק תַּעֲנִיק לוֹ מצֹּאנְךָ וּמִגָּרְנְךָ וּמִיִּקְבֶךָ". בְּמִנְיָנָם וּבְחֶשְׁבּוֹנָם שֶׁיְּהוּ אֻמּוֹת הָעוֹלָם מוֹנִין לַחַמָּה וְיִשְׂרָאֵל לַלְּבָנָה, שֶׁנֶּאֱמַר: "הַחֹדֶשׁ הַזֶּה לָכֶם".


@ פָּרָשַׁת אֱמֹר

~ פרק כא

"אֱמֹר אֶל הַכֹּהֲנִים". רַבִּי תַּנְחוּם בַּר חַנִּילַאי פָּתַח: "אִמְרוֹת ה' אֲמָרוֹת טְהֹרוֹת" וְגו'. "אִמְרוֹת ה' אֲמָרוֹת" אִמְרוֹת בָּשָׂר וָדָם אֵינָם אֲמָרוֹת. בְּנֹהַג שֶׁבָּעוֹלָם, מֶלֶךְ בָּשָׂר וָדָם נִכְנָס לִמְדִינָה וּבְנֵי הַמְּדִינָה מְקַלְּסִין אוֹתוֹ וְעָרֵב לוֹ קִלּוּסָן, אוֹמֵר לָהֶם: לְמָחָר אֲנִי בּוֹנֶה דֵּימוֹסִיאוֹת מֶרְחֲצָאוֹת, לְמָחָר אֲנִי מַכְנִיס לָכֶם אַמַּת הַמַּיִם, וְיָשֵׁן לוֹ וְלֹא עָמַד, הֵיכָן הוּא הֵיכָן אִמְרוֹתָיו, אֲבָל הַקָּדוֹשׁ בָּרוּךְ הוּא אֵינוֹ כֵּן, אֶלָּא: "וַה' אֱלֹהִים אֱמֶת", לָמָּה, שֶׁהוּא "אֱלֹהִים חַיִּים וּמֶלֶךְ עוֹלָם". "טְהֹרוֹת" מָצִינוּ, שֶׁעִקֵּם הַכָּתוּב שְׁתַּיִם וְשָׁלשׁ תֵּבוֹת בַּתּוֹרָה שֶׁלֹּא לְהוֹצִיא דְּבַר טֻמְאָה מִפִּיו. הָדָא הוּא דִּכְתִיב: "מִכָּל הַבְּהֵמָה הַטְּהוֹרָה", "מִן הַבְּהֵמָה אֲשֶׁר טְמֵאָה" אֵין כְּתִיב כָּאן אֶלָּא וְכוּ' (כִּדְכָתוּב בְּרֶמֶז נ"ה). כָּל מַה שֶּׁהַקָּדוֹשׁ  בָּרוּךְ הוּא מַזְהִיר אֶת יִשְׂרָאֵל בִּשְׁבִיל קְדֻשָּׁתָן וְטָהֳרָתָן, [הֱוֵי]: "אִמְרוֹת ה' אֲמָרוֹת טְהֹרוֹת". "אֱמֹר אֶל הַכֹּהֲנִים וְאָמַרְתָּ" הֲרֵי שְׁנֵי פְּעָמִים. מָשָׁל, לְמָה הַדָּבָר דּוֹמֶה, לְטַבָּח שֶׁהָיָה נִכְנָס וְיוֹצֵא לִפְנֵי הַמֶּלֶךְ, אָמַר לוֹ הַמֶּלֶךְ: גּוֹזְרַנִי עָלֶיךָ שֶׁלֹּא תִּרְאֶה מֵת כָּל יָמֶיךָ, מִפְּנֵי שֶׁאַתָּה נִכְנָס וְרוֹאֶה אֶת פָּנַי שֶׁלֹּא תְּטַמֵּא פְּלָטִין שֶׁלִּי. כָּךְ הַקָּדוֹשׁ בָּרוּךְ הוּא גָּזַר עַל הַכֹּהֲנִים הַנִּכְנָסִין לְבֵית הַמִּקְדָּשׁ שֶׁלֹּא יִטַּמְּאוּ לַמֵּת. לְפִיכָךְ הוּא אוֹמֵר לָהֶם: "לְנֶפֶשׁ לֹא יִטַּמָּא". רַבִּי בֶּרֶכְיָה בְּשֵׁם רַבִּי לֵוִי: מָשָׁל לְיִשְׂרָאֵל וְכֹהֵן שֶׁנִּכְפּוּ, וּמָסַר לָהֶם הָרוֹפֵא קָמֵעַ מֻמְחֶה, וְהָיָה מְצַוֶּה אֶת יִשְׂרָאֵל וּמַנִּיחַ אֶת הַכֹּהֵן. אָמַר לֵהּ אוֹתוֹ כֹּהֵן: אֲדוֹנֵינוּ רוֹפֵא, לֹא לִשְׁנֵינוּ מָסַרְתָּ כְּאֶחָד, וּמִפְּנֵי-מָה אַתָּה מְצַוֶּה אֶת יִשְׂרָאֵל וּמַנִּיחַ אוֹתִי. אָמַר לֵהּ: זֶה יִשְׂרָאֵל הוּא וְדַרְכּוֹ לְהַלֵּךְ בֵּין הַקְּבָרוֹת, אֲבָל אַתָּה כֹּהֵן וְאֵין דַּרְכְּךָ לְהַלֵּךְ בֵּין הַקְּבָרוֹת, לְפִיכָךְ אֲנִי מְצַוֶּה אֶת יִשְׂרָאֵל וּמַנִּיחַ אוֹתְךָ. כָּךְ, לְפִי שֶׁהָעֶלְיוֹנִים אֵין יֵצֶר הָרַע מָצוּי בָּהֶן, אֲמִירָה אַחַת דַּיָּה לָהֶם, שֶׁנֶּאֱמַר: "בִּגְזֵרַת עִירִין פִּתְגָּמָא וּ(בְ)מֵאמַר קַדִּישִׁין שְׁאֵלְתָּא", אֲבָל הַתַּחְתּוֹנִים שֶׁיֵּצֶר הָרַע מָצוּי בָּהֶן בִּשְׁתֵּי אֲמִירוֹת, וְהַלְוַאי יַעַמְדוּ, שֶׁנֶּאֱמַר: "וַיֹּאמֶר ה' אֶל משֶׁה אֱמֹר אֶל הַכֹּהֲנִים וְאָמַרְתָּ". "יִרְאַת ה' טְהוֹרָה עוֹמֶדֶת לָעַד". אָמַר רַבִּי לֵוִי: מִיִּרְאָה שֶׁנִּתְיָרֵא אַהֲרֹן לִפְנֵי הַקָּדוֹשׁ בָּרוּךְ הוּא, זָכָה שֶׁנִּתְּנָה לוֹ פָּרָשָׁה זוֹ שֶׁאֵינָהּ זָזָה מִמֶּנּוּ וּמִבָּנָיו וּמִבְּנֵי בָּנָיו עַד סוֹף כָּל הַדּוֹרוֹת. וְאֵיזוֹ, זוֹ פָּרָשַׁת הַמֵּת. "אֱמֹר אֶל הַכֹּהֲנִים". אָמַר רַבִּי תַּנְחוּם: שְׁתֵּי פָּרָשִׁיּוֹת הִכְתִּיב לָנוּ משֶׁה בַּתּוֹרָה וְהֵן טְהוֹרוֹת. וְעַל יְדֵי מִי נִתְּנוּ, עַל יְדֵי שִׁבְטוֹ שֶׁל לֵוִי, שֶׁכָּתוּב בּוֹ: "כֶּסֶף צָרוּף בַּעֲלִיל" וְגוֹ', וּכְתִיב: "וְטִהַר אֶת בְּנֵי לֵוִי" וְגוֹ'. "וְיָשַׁב מְצָרֵף וּמְטַהֵר" זוֹ פָּרָשַׁת פָּרָה. "אֱמֹר אֶל הַכֹּהֲנִים בְּנֵי אַהֲרֹן". מַה כְּתִיב לְמַעְלָה מִן הָעִנְיָן, "וְאִישׁ אוֹ אִשָּׁה כִּי יִהְיֶה בָהֶם אוֹב אוֹ יִדְּעֹנִי". מַה כְּתִיב אַחֲרָיו, "אֱמֹר אֶל הַכֹּהֲנִים" מָה עִנְיָן זֶה אֵצֶל זֶה, אֶלָּא שֶׁצָּפָה הַקָּדוֹשׁ בָּרוּךְ הוּא שֶׁעָתִיד שָׁאוּל לִמְלֹךְ עַל יִשְׂרָאֵל וְלַהֲרֹג אֶת הַכֹּהֲנִים וְלִדְרשׁ בָּאוֹב. אָמַר רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי: מְלַמֵּד, שֶׁהֶרְאָה הַקָּדוֹשׁ  בָּרוּךְ הוּא לְמשֶׁה דּוֹר דּוֹר וְדוֹרְשָׁיו, דּוֹר דּוֹר וְשׁוֹפְטָיו, דּוֹר דּוֹר וּמְלָכָיו. וְהֶרְאָהוּ אֶת שָׁאוּל וְאֶת בָּנָיו נוֹפְלִין בַּחֶרֶב. אָמַר לְפָנָיו: רִבּוֹנוֹ שֶׁל עוֹלָם, מֶלֶךְ רִאשׁוֹן שֶׁיַּעֲמֹד עַל בָּנֶיךָ יִדָּקֵר בַּחֶרֶב. אָמַר לוֹ (משֶׁה) [הַקָּדוֹשׁ בָּרוּךְ הוּא]: וְלִי אַתָּה אוֹמֵר אֱמֹר, "אֶל הַכֹּהֲנִים" שֶׁהָרַג שֶׁמְקַטְרְגִין אוֹתוֹ. אָמַר רַבִּי יוֹחָנָן: כָּל מָקוֹם שֶׁהוּא אוֹמֵר "אֱמֹר, וְאָמַרְתָּ" צָרִיךְ לְהִדָּרֵשׁ. "וַיֹּאמֶר הַמֶּלֶךְ אֲחַשְׁוֵרוֹשׁ וַיֹּאמֶר לְאֶסְתֵּר הַמַּלְכָּה" "וַיֹּאמֶר וַיֹּאמֶר" לָמָּה לִי, אָמַר לָהּ: אִם זֶה הוּא מוּטָב, וְאִם לָאו אִמְרִי שֶׁהוּא הוּא. רַבִּי אָבִין אָמַר: עַד שֶׁלֹּא הִכִּיר בָּהּ שֶׁהִיא יְהוּדִית, הָיָה מְסַפֵּר עִמָּהּ עַל יְדֵי מְתֻרְגְּמָן, מִשֶּׁהִכִּיר בָּהּ, הִתְחִיל הוּא לְסַפֵּר עִמָּהּ. כַּיּוֹצֵא בּוֹ: "וַיִּגַּשׁ אִישׁ הָאֱלֹהִים וַיֹּאמֶר אֶל (אַחְאָב) מֶלֶךְ יִשְׂרָאֵל וַיֹּאמֶר כֹּה אָמַר ה'" "וַיֹּאמֶר, וַיֹּאמֶר" לָמָּה לִי, אָמַר לוֹ: כְּשֶׁיִּפֹּל בֶּן הֲדַד בְּיָדְךָ אַל תַּחְמֹל עָלָיו. אֲמִירָה שְׁנִיָּה אָמַר לוֹ: הֱוֵי יוֹדֵעַ כַּמָּה מְצוֹדוֹת וַחֲרָמִים פָּרַשְׂתִּי לוֹ עַד שֶׁבָּא לְיָדְךָ, וְעַכְשָׁו אִם יִפָּקֵד "וְהָיְתָה נַפְשְׁךָ תַּחַת נַפְשׁוֹ וְעַמְּךָ תַּחַת עַמּוֹ". כַּיּוֹצֵא בּוֹ: "וַיֹּאמֶר אֶל הָאִישׁ לְבוּשׁ הַבַּדִּים וַיֹּאמֶר" וְגוֹ' הַקָּדוֹשׁ בָּרוּךְ הוּא אָמַר לַמַּלְאָךְ וּמַלְאָךְ אָמַר לַכְּרוּב, אָמַר: גָּזַר עָלַי הַקָּדוֹשׁ בָּרוּךְ הוּא וַאֲנִי אֵין לִי רְשׁוּת לְהִכָּנֵס לְתוֹךְ מְחִצָּתְךָ, אֶלָּא עֲשֵׂה עִמִּי צְדָקָה וְתֵן לִי שְׁנֵי גֶּחָלִים. מִיָּד: "וַיִּשָּׂא וַיִּתֵּן אֶל חָפְנִי לְבוּשׁ הַבַּדִּים" הִפְשִׁירָן וּנְתָנָן לוֹ, רַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי אוֹמֵר: [שֵׁשׁ שָׁנִים] הָיוּ עוֹמְמוֹת בְּיָדוֹ שֶׁל גַּבְרִיאֵל, סָבוּר שֶׁיִּשְׂרָאֵל עוֹשִׂין תְּשׁוּבָה. כֵּיוָן שֶׁלֹּא עָשׂוּ תְּשׁוּבָה, בִּקֵּשׁ לְזָרְקָן וּלְקַעְקֵעַ בֵּיצָתָן. אָמַר לוֹ הַקָּדוֹשׁ  בָּרוּךְ הוּא: גַּבְרִיאֵל, אַל תַּעֲשֶׂה כֵּן, יֵשׁ בָּהֶן בְּנֵי אָדָם שֶׁעוֹשִׂין צְדָקָה אֵלּוּ עִם אֵלּוּ, [שֶׁנֶּאֱמַר]: "וַיֵּרָא לַכְּרוּבִים תַּבְנִית יָד [אָדָם"]. אַף כָּאן: "אֱמֹר אֶל הַכֹּהֲנִים וְאָמַרְתָּ" אֲמִירָה רִאשׁוֹנָה לְמֵת מִצְוָה יִטַּמָּא, וְהַשְּׁנִיָּה לַאֲחֵרִים לֹא יִטַּמֵּא. "אֱמֹר וְאָמַרְתָּ" לְהַזְהִיר גְּדוֹלִים עַל הַקְּטַנִּים. קָטָן אוֹכֵל נְבֵלוֹת אֵין מְצֻוִּין וְכוּ' [כָּתוּב בְּרֶמֶז תקפ"ג].

{rרמז תרכזr}   כָּל מִצְוֹת לֹא תַעֲשֶׂה בֵּין שֶׁהַזְּמַן גְּרָמָא בֵּין שֶׁלֹּא הַזְּמַן גְּרָמָא אֶחָד אֲנָשִׁים וְאֶחָד נָשִׁים חַיָּבִין, חוּץ מִבַּל תַּקִּיף וּבַל תַּשְׁחִית וּבַל תִּטַּמֵּא לְמֵתִים. בִּשְׁלָמָא בַּל תִּטַּמֵּא לְמֵתִים, דִּכְתִיב: "אֱמֹר אֶל הַכֹּהֲנִים בְּנֵי אַהֲרֹן" וְלֹא בְּנוֹת אַהֲרֹן. אֶלָּא בַּל תַּקִּיף וּבַל תַּשְׁחִית מְנָלָן, דִּכְתִיב: "לֹא תַקִּיפוּ פְּאַת רֹאשְׁכֶם וְלֹא תַשְׁחִית אֶת פְּאַת זְקָנֶךָ" כָּל שֶׁיֶּשְׁנוֹ בְּהַשְׁחָתָה יֶשְׁנוֹ בְּהַקָּפָה, וְהָנֵי נְשֵׁי הוֹאִיל וְלֵיתְנְהוּ בְּהַשְׁחָתָה לֵיתְנְהוּ בְּהַקָּפָה. וּמְנָא לָן דְּלֵיתְנְהוּ בְּהַשְׁחָתָה, אִיבָעֵית אֵימָא קְרָא, מִדְּשָׁנֵי קְרָא בְּדִבּוּרֵהּ דְּאִם כֵּן לִכְתּוֹב קְרָא "פְּאַת זְקַנְכֶם" מַאי "זְקָנֶךָ" זְקָנֶךָ וְלֹא זְקַן אִשְׁתְּךָ. וְאִיבָעֵית אֵימָא סְבָרָא, דְּהָא לֵית לְהוּ זָקָן. אִיסִי בֶּן יְהוּדָה אוֹמֵר: אַף בַּל יִקְרְחוּ קָרְחָה נָשִׁים פְּטוּרוֹת. מַאי טַעַמָא דְּאִיסִי, דָּרִישׁ הָכִי וְכוּ' (כָּתוּב לְמַטָּה בְּרֶמֶז תקצ"ג). "דַּבֵּר אֶל בְּנֵי יִשְׂרָאֵל, וְסָמַךְ" בְּנֵי יִשְׂרָאֵל סוֹמְכִין וְאֵין בְּנוֹת יִשְׂרָאֵל סוֹמְכוֹת. "דַּבֵּר אֶל בְּנֵי יִשְׂרָאֵל, וְהֵנִיף" בְּנֵי יִשְׂרָאֵל מְנִיפִין וְאֵין בְּנוֹת יִשְׂרָאֵל מְנִיפוֹת. "אֶל בְּנֵי אַהֲרֹן, וְקָמַץ" בְּנֵי אַהֲרֹן וְלֹא בְּנוֹת אַהֲרֹן. "וְהִקְרִיבוּ בְּנֵי אַהֲרֹן" וְלֹא בְּנוֹת אַהֲרֹן לְקַבָּלַת הַדָּם. "וְהִקְטִירוּ [אוֹתוֹ] בְּנֵי אַהֲרֹן" וְלֹא בְּנוֹת אַהֲרֹן. "וּמָלַק, וְהִקְטִיר" אִתְקַשׁ מְלִיקָה לְהַקְטָרָה, [בְּנֵי אַהֲרֹן וְלֹא בְּנוֹת אַהֲרֹן]. הַזָּיַת בֶּן עוֹף בַּכֹּהֲנִים וְלֹא בַּכֹּהֲנוֹת, מִקַּל וָחֹמֶר מִבֶּן צֹאן: וּמַה בֶּן צֹאן שֶׁלֹּא קָבַע לוֹ כֹּהֵן לִשְׁחִיטָתוֹ קָבַע לוֹ כֹּהֵן לְהַזָּיָתוֹ, כֵּן עוֹף שֶׁקָּבַע לוֹ כֹּהֵן לִמְלִיקָתוֹ אֵינוֹ דִּין שֶׁיִּקְבַּע לוֹ כֹּהֵן לְהַזָּיָתוֹ. מִנְחַת כֹּהֶנֶת נֶאֱכֶלֶת [וּמִנְחַת כֹּהֵן אֵינָהּ נֶאֱכֶלֶת], דִּכְתִיב: "וְכָל מִנְחַת כֹּהֵן כָּלִיל תִּהְיֶה לֹא תֵאָכֵל" כֹּהֵן וְלֹא כֹּהֶנֶת. כֹּהֶנֶת מִתְחַלֶּלֶת [וְכֹהֵן אֵין מִתְחַלֵּל], דְּאָמַר קְרָא: "וְלֹא יְחַלֵּל זַרְעוֹ בְּעַמָּיו" זַרְעוֹ מִתְחַלֵּל וְאֵין הוּא מִתְחַלֵּל. כֹּהֶנֶת מִטַּמְּאָה לְמֵתִים, "בְּנֵי אַהֲרֹן" וְלֹא בְּנוֹת אַהֲרֹן. כֹּהֵן אוֹכֵל בְּקָדְשֵׁי קָדָשִׁים, דִּכְתִיב: "כָּל זָכָר בִּבְנֵי אַהֲרֹן יֹאכְלֶנָּה". אִישׁ פּוֹרֵעַ וּפוֹרֵם וְאֵין הָאִשָּׁה פּוֹרַעַת וּפוֹרֶמֶת. הָאִישׁ מְקַדֵּשׁ אֶת בִּתּוֹ וְאֵין הָאִשָּׁה מְקַדֶּשֶׁת אֶת בִּתָּהּ, דִּכְתִיב: "אֶת בִּתִּי נָתַתִּי". הָאִישׁ מוֹכֵר אֶת בִּתּוֹ וְאֵין הָאִשָּׁה מוֹכֶרֶת אֶת בִּתָּהּ, דִּכְתִיב: "וְכִי יִמְכֹּר אִישׁ אֶת בִּתּוֹ". הָאִישׁ נִסְקָל עָרֹם וְאֵין הָאִשָּׁה נִסְקֶלֶת עֲרֻמָּה, דִּכְתִיב: "וְרָגְמוּ אוֹתוֹ" אוֹתוֹ בְּלֹא כְּסוּתוֹ [וְלֹא אוֹתָהּ בְּלֹא כְּסוּתָהּ]. הָאִישׁ נִתְלֶה וְאֵין הָאִשָּׁה נִתְלֵית, דְּאָמַר קְרָא: "וְתָלִיתָ אוֹתוֹ" וְלֹא אוֹתָהּ. הָאִישׁ נִמְכָּר בִּגְנֵבָתוֹ וְאֵין הָאִשָּׁה נִמְכֶּרֶת בִּגְנֵבָתָהּ, דְּאָמַר קְרָא: "וְנִמְכַּר בִּגְנֵבָתוֹ" וְלֹא בִּגְנֵבָתָהּ.

"בְּנֵי אַהֲרֹן" יָכוֹל חֲלָלִים, תַּלְמוּד לוֹמַר: "הַכֹּהֲנִים" יָצְאוּ חֲלָלִים. מִנַּיִן לְרַבּוֹת בַּעֲלֵי מוּמִין, תַּלְמוּד לוֹמַר: "בְּנֵי אַהֲרֹן". "בְּנֵי אַהֲרֹן" אַף הַקְּטַנִּים. "וְאָמַרְתָּ אֲלֵהֶם לְנֶפֶשׁ לֹא יִטַּמָּא בְּעַמָּיו" אֵין לִי אֶלָּא לְמֵת, מִנַּיִן לְרַבּוֹת אֶת הַדָּם, תַּלְמוּד לוֹמַר: "לְנֶפֶשׁ", וּלְהַלָּן הוּא אוֹמֵר: "כִּי הַדָּם הוּא הַנֶּפֶשׁ". מִנַּיִן לְרַבּוֹת אֶת כָּל הַטֻּמְאוֹת הַפּוֹרְשׁוֹת מִן הַמֵּת, תַּלְמוּד לוֹמַר "וְאָמַרְתָּ אֲלֵהֶם" לְרַבּוֹת אֶת הַטֻּמְאוֹת הַפּוֹרְשׁוֹת מִן הַמֵּת. "לְנֶפֶשׁ לֹא יִטַּמָּא בְּעַמָּיו" כָּל זְמַן שֶׁעַמָּיו שָׁם אֵין מִטַּמֵּא, [אֲבָל] מִטַּמֵּא הוּא לְמֵת מִצְוָה. אִית דְּבָעֵי מִשְׁמְעִינָהּ מִן הָדָא: "לְהֵחַלּוֹ" לְהֵחַלּוֹ אֵינוֹ מִטַּמֵּא, אֲבָל מִטַּמֵּא הוּא לְמֵת מִצְוָה. וְאִית דְּבָעֵי מִשְׁמָעִינָהּ מִן הָדָא: "כִּי קִלְלַת אֱלֹהִים תָּלוּי" אֶת שֶׁהוּא מֻזְהָר עַל קִלְלַת הַשֵּׁם מֻזְהָר עַל מֵת מִצְוָה. הֲתִיבוּן: הֲרֵי גוֹי, אֵלּוּ שֶׁמִּיתָתָן בִּתְלִיָּה, יָצָא זֶה שֶׁמִּיתָתוֹ בְּסַיִף. מִנַּיִן אַתָּה מַרְבֶּה סַיִף שֶׁנֶּהֱרַג בּוֹ, עֵץ שֶׁנִּתְלָה בּוֹ, סוּדָר שֶׁנֶּחֱנַק בּוֹ, תַּלְמוּד לוֹמַר: "תִּקְבְּרֶנּוּ". יָכוֹל יִקָּבְרוּ עִמּוֹ, תַּלְמוּד לוֹמַר: "כִּי קָבוֹר תִּקְבְּרֶנּוּ" קְבוּרָה לוֹ וּקְבוּרָה לְעֵצוֹ. הָא כֵּיצַד, מַעֲמִיק שְׁלשָׁה טְפָחִים שֶׁלֹּא תַּעֲלֶה הַמַּחֲרֵשָׁה. כְּתִיב: "כִּי אִם לִשְׁאֵרוֹ", וּכְתִיב: "לֹא יִטַּמָּא בַּעַל בְּעַמָּיו" יֵשׁ בַּעַל שֶׁהוּא מִטַּמֵּא וְיֵשׁ בַּעַל שֶׁאֵינוֹ מִטַּמֵּא, מִטַּמֵּא הוּא לְאִשְׁתּוֹ כְּשֵׁרָה וְאֵינוֹ מִטַּמֵּא לְאִשְׁתּוֹ פְּסוּלָה. אֵין "שְׁאֵרוֹ" אֶלָּא אִשְׁתּוֹ, שֶׁנֶּאֱמַר: "שְׁאֵר אָבִיךָ הִיא". "הַקְּרוֹבָה" וְלֹא אֲרוּסָה. "אֵלָיו" וְלֹא הַגְּרוּשָׁה. יֹאמַר "לְאִמּוֹ", מַה תַּלְמוּד לוֹמַר "לְאָבִיו", וּמַה לְּאִמּוֹ שֶׁהִיא מִתְחַלֶּלֶת הֲרֵי הוּא מִטַּמֵּא לָהּ, אָבִיו שֶׁאֵין מִתְחַלֵּל אֵינוֹ דִּין שֶׁיִּטַּמֵּא לוֹ. אִלּוּ כֵּן הָיִיתִי אוֹמֵר: מָה אִמּוֹ בְּיָדוּעַ אַף אָבִיו בְּיָדוּעַ, אָבִיו חֲזָקָה מִנַּיִן, תַּלְמוּד לוֹמַר: "לְאָבִיו". וְיֹאמַר "לְאָבִיו", מַה תַּלְמוּד לוֹמַר "לְאִמּוֹ", וּמָה אָבִיו שֶׁהוּא חֲזָקָה הֲרֵי הוּא מִטַּמֵּא לוֹ, אִמּוֹ שֶׁהִיא וַדָּאִית אֵינוֹ דִּין שֶׁיִּטַּמֵּא לָהּ. אִלּוּ כֵּן הָיִיתִי אוֹמֵר: מָה אָבִיו שֶׁלֹּא נִתְחַלֵּל אַף אִמּוֹ שֶׁלֹּא נִתְחַלְּלָה, אִמּוֹ שֶׁנִּתְחַלְּלָה מִנַּיִן, תַּלְמוּד לוֹמַר: "לְאִמּוֹ". וְיֹאמַר בְּנוֹ וּבִתּוֹ, מַה תַּלְמוּד לוֹמַר "לְאִמּוֹ וּלְאָבִיו", וּמָה אִם בְּנוֹ וּבִתּוֹ שֶׁאֵין חַיָּב בָּהֶם בִּכְבוֹדָן הֲרֵי הוּא מִטַּמֵּא לָהֶם, אָבִיו וְאִמּוֹ שֶׁחַיָּב בָּהֶם בִּכְבוֹדָן אֵינוֹ דִּין שֶׁיִּטַּמֵּא לָהֶם. אִלּוּ כֵּן הָיִיתִי אוֹמֵר: "בְּנוֹ וּבִתּוֹ" (יָכוֹל) בְּנוֹ וּבִתּוֹ הַנְּפָלִים, תַּלְמוּד לוֹמַר: "אִמּוֹ וְאָבִיו", מָה אִמּוֹ וְאָבִיו בְּנֵי קַיָּמָא אַף בְּנוֹ וּבִתּוֹ בְּנֵי קַיָּמָא, יָצְאוּ נְפָלִים. וְיֹאמַר "לִבְנוֹ", וּמַה תַּלְמוּד לוֹמַר "לְבִתּוֹ", מִפְּנֵי שֶׁיֵּשׁ בַּבֵּן מַה שֶּׁאֵין בַּבַּת וּבַבַּת מַה שֶּׁאֵין בַּבֵּן, בֵּן אָבִיו חַיָּב בְּמִצְוֹת לְמוּלוֹ וְלִפְדּוֹתוֹ לְלַמְּדוֹ תּוֹרָה לְלַמְּדוֹ אֻמָּנוּת לְהַשִּׂיאוֹ אִשָּׁה מַה שֶּׁאֵין כֵּן בְּבַת, בַּת אָבִיהָ זַכַּאי בִּמְצִיאָתָהּ בְּמַעֲשֵׂה יָדֶיהָ וּבַהֲפָרַת נְדָרֶיהָ מַה שֶּׁאֵין כֵּן בַּבֵּן, הָא מִפְּנֵי שֶׁיֵּשׁ בַּבֵּן מַה שֶּׁאֵין בַּבַּת וּבַבַּת מַה שֶּׁאֵין בַּבֵּן צָרִיךְ לוֹמַר "לִבְנוֹ" וְצָרִיךְ לוֹמַר "לְבִתּוֹ". וְיֹאמַר "לְאָחִיו וְלַאֲחוֹתוֹ", וּמַה תַּלְמוּד לוֹמַר "לִבְנוֹ וּלְבִתּוֹ", וּמָה אִם אָחִיו וַאֲחוֹתוֹ שֶׁאֵין חַיָּב בָּהֶם בְּמִצְוֹת הֲרֵי הוּא מִטַּמֵּא לָהֶם, בְּנוֹ וּבִתּוֹ שֶׁהוּא חַיָּב בָּהֶם בְּמִצְווֹת אֵינוֹ דִּין שֶׁיִּטַּמֵּא לָהֶם. אִלּוּ כֵּן הָיִיתִי אוֹמֵר "אָחִיו וַאֲחוֹתוֹ" (יָכוֹל) אָחִיו וַאֲחוֹתוֹ מֵאִמּוֹ, תַּלְמוּד לוֹמַר "בְּנוֹ וּבִתּוֹ" מַה בְּנוֹ וּבִתּוֹ יוֹרְשָׁן אַף אָחִיו וַאֲחוֹתוֹ שֶׁהוּא יוֹרְשָׁן, יָצְאוּ אָחִיו וַאֲחוֹתוֹ מֵאִמּוֹ שֶׁאֵינוֹ יוֹרְשָׁן. וְיֹאמַר "לְאָחִיו", מַה תַּלְמוּד לוֹמַר "וְלַאֲחֹתוֹ", אִלּוּ כֵּן הָיִיתִי אוֹמֵר מַה אָחִיו בֵּין גָּדוֹל בֵּין קָטָן אַף אֲחוֹתוֹ בֵּין גְּדוֹלָה בֵּין קְטַנָּה, תַּלְמוּד לוֹמַר: "וְלַאֲחֹתוֹ הַבְּתוּלָה" קְטַנָּה וְלֹא גְּדוֹלָה. אִלּוּ אָמַר "לַאֲחוֹתוֹ" וְלֹא נֶאֱמַר "אָחִיו" הָיִיתִי אוֹמֵר מָה אֲחוֹתוֹ קְטַנָּה וְלֹא גְּדוֹלָה אַף אָחִיו קָטָן וְלֹא גָּדוֹל, תַּלְמוּד לוֹמַר: "לְאָחִיו" בֵּין קָטָן בֵּין גָּדוֹל. תָּנוּ רַבָּנָן: אֲחוֹתוֹ אֲרוּסָה רַבִּי יְהוּדָה וְרַבִּי מֵאִיר אוֹמְרִים: מִטַּמֵּא לָהּ. רַבִּי יוֹסִי וְרַבִּי שִׁמְעוֹן אוֹמְרִים: אֵין מִטַּמֵּא לָהּ. אֲנוּסָה וּמְפֻתָּה דִּבְרֵי הַכֹּל אֵין מִטַּמֵּא לָהּ. מֻכַּת עֵץ אֵין מִטַּמֵּא לָהּ, דִּבְרֵי רַבִּי שִׁמְעוֹן. שֶׁהָיָה רַבִּי שִׁמְעוֹן אוֹמֵר: רְאוּיָה לְכֹהֵן גָּדוֹל מִטַּמֵּא לָהּ, שֶׁאֵינָהּ רְאוּיָה לְכֹהֵן גָּדוֹל אֵין מִטַּמֵּא לָהּ. בּוֹגֶרֶת דִּבְרֵי הַכֹּל מִטַּמֵּא לָהּ. מַאי טַעֲמַיְהוּ, רַבִּי יְהוּדָה וְרַבִּי מֵאִיר דָּרְשֵׁי הָכִי: "וְלַאֲחֹתוֹ הַבְּתוּלָה" פְּרָט לַאֲנוּסָה וּמְפֻתָּה. יָכוֹל שֶׁאֲנִי מוֹצִיא אַף מֻכַּת עֵץ, תַּלְמוּד לוֹמַר: "אֲשֶׁר לֹא הָיְתָה לְאִישׁ" מִי שֶׁהֲוָיָתָהּ עַל יְדֵי אִישׁ, יָצָאת מֻכַּת עֵץ שֶׁאֵין הֲוָיָתָהּ עַל יְדֵי אִישׁ. "קְרוֹבָה" לְרַבּוֹת אֶת הָאֲרוּסָה. אֵלָיו לְרַבּוֹת אֶת הַבּוֹגֶרֶת. לָמָּה לִי קְרָא, וְהָא אָמַר רַבִּי מֵאִיר: "בְּתוּלָה" מִקְצָת בְּתוּלִים מַשְׁמָע, סָלְקָא דַּעְתָּךְ אָמֵינָא נֵילַף בְּתוּלָה בְּתוּלָה מֵהָתָם, מַה לְּהַלָּן נַעֲרָה אַף כָּאן נַעֲרָה, קָא מַשְׁמָע לָן. וְרַבִּי יוֹסִי וְרַבִּי שִׁמְעוֹן מַאי טַעֲמַיְהוּ, דָּרְשֵׁי הָכִי: "וְלַאֲחֹתוֹ הַבְּתוּלָה" פְּרָט לַאֲנוּסָה וּמְפֻתָּה וּמֻכַּת עֵץ. "אֲשֶׁר לֹא הָיְתָה לְאִישׁ" פְּרָט לְאֲרוּסָה. "קְרוֹבָה" לְרַבּוֹת אֲרוּסָה שֶׁנִּתְגָּרְשָׁה. "אֵלָיו" לְרַבּוֹת אֶת הַבּוֹגֶרֶת. "הַקְּרוֹבָה לְרַבּוֹת אֲרוּסָה שֶׁנִּתְגָּרְשָׁה", וְהָא אָמַר רַבִּי שִׁמְעוֹן: רְאוּיָה לְכֹהֵן גָּדוֹל מִטַּמֵּא לָהּ, וְשֶׁאֵינָהּ רְאוּיָה לְכֹהֵן גָּדוֹל אֵינוֹ מִטַּמֵּא לָהּ, שָׁאנֵי הָתָם דְּרַבִּי רַחֲמָנָא "קְרוֹבָה". אִי הָכִי מֻכַּת עֵץ נַמֵּי, "קְרוֹבָה" אַחַת וְלֹא שְׁתַּיִם. וּמָה רָאִיתָ, הָא אִתְעָבִיד בָּהּ מַעֲשֶׂה וְהָא לֹא אִתְעָבִיד בָּהּ מַעֲשֶׂה. וְרַבִּי יוֹסִי, מִדְּשָׁבְקֵהּ לְבַר זוּגֵהּ מִכְּלָל דִּבְמֻכַּת עֵץ כְּרַבִּי מֵאִיר סְבִירָא לֵהּ, מְנָא לֵהּ, נַפְקָא לֵהּ מִ"לֹּא הָיְתָה לְאִישׁ". וְהָא אֲפִיקְתֵּהּ, חַד מִ"לֹּא הָיְתָה" וְחַד מִ"לְּאִישׁ". "אֵלָיו לְרַבּוֹת הַבּוֹגֶרֶת", וְהָא אָמַר רַבִּי שִׁמְעוֹן: "בְּתוּלָה" שְׁלֵמָה מַשְׁמָע, טַעֲמָא דְּרַבִּי שִׁמְעוֹן נַמֵּי הָתָם דְּדָרִישׁ מֵהָכָא, מִדְּאֵלָיו לְרַבּוֹת אֶת הַבּוֹגֶרֶת מִכְּלָל דִּבְתוּלָה בְּתוּלָה שְׁלֵמָה מַשְׁמָע.

"לָהּ יִטַּמָּא" רְשׁוּת, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר: חוֹבָה. מַאי טַעֲמָא דְּרַבִּי יִשְׁמָעֵאל, אַיְדֵי דְּכָתַב "אֱמֹר אֶל הַכֹּהֲנִים וְגוֹ' לְנֶפֶשׁ לֹא יִטַּמָּא" אִיצְטְרִיךְ לְמִכְתָּב "לָהּ יִטַּמָּא". וְרַבִּי עֲקִיבָא, מִ"כִּי אִם לִשְׁאֵרוֹ" נַפְקָא, "לָהּ יִטַּמָּא" לָמָּה לִי, לְחוֹבָה. וְרַבִּי יִשְׁמָעֵאל, לָהּ מִטַּמֵּא וְאֵין מִטַּמֵּא לַאֲבָרֶיהָ. וְרַבִּי עֲקִיבָא, אִם כֵּן נִכְתֹּב רַחֲמָנָא "לָהּ", "יִטַּמָּא" לָמָּה לִי. וְרַבִּי יִשְׁמָעֵאל, אַיְדֵי דְּכָתַב "לָהּ" כָּתַב נַמֵּי "יִטַּמָּא", כָּל פָּרָשָׁה שֶׁנֶּאֶמְרָה וְנִשְׁנֵית לֹא נִשְׁנֵית אֶלָּא בִּשְׁבִיל דָּבָר שֶׁנִּתְחַדֵּשׁ בָּהּ.

"לָהּ יִטַּמָּא" מִצְוָה. לֹא רָצָה, מְטַמְּאִין אוֹתוֹ בְּעַל כָּרְחוֹ. וּמַעֲשֶׂה בְּיוֹסֵף הַכֹּהֵן שֶׁמֵּתָה אִשְׁתּוֹ בְּעֶרֶב הַפֶּסַח וְלֹא רָצָה לִטַּמֵּא, וְנִמְנוּ אֶחָיו הַכֹּהֲנִים וְטִמְּאוּהוּ בְּעַל כָּרְחוֹ. "לָהּ יִטַּמָּא" לַוַּדַּאי הוּא מִטַּמֵּא וְאֵין מִטַּמֵּא לַסָּפֵק. "לָהּ יִטַּמָּא" וְאֵין לַאֲחֵרִים עִמָּהּ. לֹא יֹאמַר הוֹאִיל וְנִטְמֵאתִי לְאַבָּא אֲלַקֵּט עַצְמוֹת פְּלוֹנִי בְּיָדַי. "לָהּ יִטַּמָּא" וְלֹא לָאֲבָרִים וְכוּ', אֲבָל מִטַּמֵּא לְעֶצֶם כִּשְׂעוֹרָה מֵאָבִיו. רַבִּי יְהוּדָה אוֹמֵר: אֵין אָדָם מִטַּמֵּא לְעֶצֶם כִּשְׂעוֹרָה מֵאָבִיו, אֶלָּא חוֹזֵר עַל עֶצֶם כִּשְׂעוֹרָה מֵאָבִיו. מַעֲשֶׂה בְּיוֹסֵף בֶּן פִּקְחִין שֶׁעָלְתָה נִימָא בְּרַגְלוֹ וְנִכְנַס הָרוֹפֵא לְחָתְכוֹ וְהָיָה הָרוֹפֵא גּוֹרֵר בָּהּ, אָמַר לֵהּ: הַנַּח בָּהּ כְּחוּט הַשַּׂעֲרָה וְהוֹדִיעֵנִי, חֲתָכָהּ וְהִנִּיחַ בָּהּ כְּחוּט הַשַּׂעֲרָה וְהוֹדִיעוֹ, קָרָא לִבְנוֹ וְאָמַר לוֹ: צֵא נְחוּנְיָא בְּנִי, עַד כָּאן הָיִיתָ חַיָּב לְטַפֵּל בִּי מִכָּאן וְאֵילָךְ צֵא לְךָ, אֵין אָדָם מִטַּמֵּא לְאֵבֶר מִן הַחַי מֵאָבִיו. וּכְשֶׁבָּא דָּבָר לִפְנֵי חֲכָמִים אָמְרוּ: עַל זֶה נֶאֱמַר: "יֵשׁ צַדִּיק אֹבֵד בְּצִדְקוֹ" [הַצַּדִּיק אָבַד וְצִדְקוֹ עִמּוֹ]. אָמַר רַבִּי חִסְדָּא: נִקְטַע רֹאשׁוֹ שֶׁל אָבִיו, אֵינוֹ מִטַּמֵּא לוֹ. מַאי טַעֲמָא, אָמַר קְרָא: "לְאָבִיו" בִּזְמַן שֶׁהוּא שָׁלֵם וְלֹא בִּזְמַן שֶׁהוּא חָסֵר. מֵיתִיבֵי: "לָהּ יִטַּמָּא" לָהּ הוּא מִטַּמֵּא וְאֵין מִטַּמֵּא לַאֲבָרֶיהָ, לְפִי שֶׁאֵין אָדָם מִטַּמֵּא לֹא לְאֵבֶר מִן הַחַי שֶׁל אָבִיו וְלֹא לְאֵבֶר מִן הַמֵּת שֶׁל אָבִיו. אֲבָל מְחַזֵּר הוּא עַל עֶצֶם כִּשְׂעוֹרָה. מַאי "מְחַזֵּר הוּא", לָאו לְמֵימְרָא דְּאִי מֵיחְסַר פּוּרְתָּא, לֹא, רַבִּי יְהוּדָה הִיא, דְּתַנְיָא: רַבִּי יְהוּדָה אוֹמֵר: לָהּ מִטַּמֵּא וְאֵין מִטַּמֵּא לַאֲבָרֶיהָ וְכוּ'. וְהָתָנֵי רַב כַּהֲנָא בְּר' אֱלִיעֶזֶר בֶּן יַעֲקֹב: לָהּ מִטַּמֵּא וְאֵין מִטַּמֵּא לְאַחַר מֵאֲבָרֶיהָ, פְּרָט לְכַזַּיִת מִן הַמֵּת וְכַזַּיִת נָצָל וּמְלֹא תַּרְוָד רָקָב. יָכוֹל [לֹא] יִטַּמֵּא לְשִׁדְרָא וְגֻלְגֹּלֶת וּלְרֹב בִּנְיָנָהּ וּלְרֹב מִנְיָנָהּ, כְּשֶׁהוּא אוֹמֵר "וְאָמַרְתָּ" הוֹסִיף הַכָּתוּב טֻמְאָה אַחֶרֶת, הָא נַמֵּי רַבִּי יְהוּדָה הִיא, וְרַב חִסְדָּא דְּאָמַר כִּי הַאי תָּנָא, דְּתַנְיָא: מַעֲשֶׂה שֶׁמֵּת אָבִיו שֶׁל רַבִּי יִצְחָק בְּגִינְזַק וּבָאוּ וְהוֹדִיעוּהוּ לְאַחַר שָׁלשׁ שָׁנִים, וּבָא וְשָׁאַל לְרַבִּי יְהוֹשֻׁעַ בֶּן אֱלִישָׁע וְאַרְבָּעָה זְקֵנִים, וָאָמְרוּ לוֹ: "לְאָבִיו" בִּזְמַן שֶׁהוּא שָׁלֵם וְלֹא בִּזְמַן שֶׁהוּא חָסֵר. אָמַר רַב הוּנָא: נָזִיר שֶׁהוּא עוֹמֵד בְּבֵית הַקְּבָרוֹת וְהוֹשִׁיטוּ לוֹ מֵתוֹ וּמֵת אַחֵר וְנָגַע בּוֹ, חַיָּב. אֵיתִיבֵהּ אַבָּיֵי לְרַב יוֹסֵף: כֹּהֵן שֶׁהָיָה מֵת מֻנָּח עַל כְּתֵפוֹ וְהוֹשִׁיטוּ לוֹ מֵת אַחֵר וְנָגַע בּוֹ, יָכוֹל יְהֵא חַיָּב, תַּלְמוּד לוֹמַר: "לֹא יְחַלֵּל" מִי שֶׁאֵינוֹ מְחֻלָּל יָצָא זֶה שֶׁהוּא מְחֻלָּל וְעוֹמֵד. אָמַר לֵהּ: וְתִיקְשֵׁי לָךְ מַתְנִיתִין: הָיָה מִטַּמֵּא לְמֵתִים [כָּל הַיּוֹם], וְאָמְרוּ לוֹ אַל תִּטַּמֵּא [אַל תִּטַּמֵּא], חַיָּב עַל כָּל אַחַת וְאַחַת. וְאַמַּאי, הָא מִטַּמֵּא וְקָאֵים, לָא קַשְׁיָא, כָּאן בְּחִבּוּרִין כָּאן שֶׁלֹּא בְּחִבּוּרִין. וְטֻמְאָה בְּחִבּוּרִין דְּאוֹרַיְתָא, וְהָא אָמַר רַבִּי יַנַּאי: לֹא אָמְרוּ טֻמְאָה בְּחִבּוּרִין אֶלָּא לְעִנְיַן תְּרוּמָה וְקָדָשִׁים אֲבָל לְנָזִיר וְעוֹשֶׂה פֶּסַח לֹא, וְאִי אָמַרְתָּ דְּאוֹרַיְתָא מַאי שְׁנָא, כָּאן בְּחִבּוּרֵי אָדָם בָּאָדָם, כָּאן בְּחִבּוּרֵי אָדָם בַּמֵּת.

"לֹא יִטַּמָּא בַּעַל" מַה תַּלְמוּד לוֹמַר, לְפִי שֶׁנֶּאֱמַר: "לְאִמּוֹ וּלְאָבִיו וְלִבְנוֹ וּלְבִתּוֹ וּלְאָחִיו וְלַאֲחֹתוֹ" מִטַּמֵּא לָהֶם בֵּין כְּשֵׁרִין בֵּין פְּסוּלִין, יָכוֹל אַף לְאִשְׁתּוֹ מִטַּמֵּא בֵּין כְּשֵׁרָה בֵּין פְּסוּלָה, תַּלְמוּד לוֹמַר: "לֹא יִטַּמָּא בַּעַל" יֵשׁ בַּעַל שֶׁמִּטַּמֵּא וְכוּ'. יָכוֹל אַף-עַל-פִּי שֶׁפָּרְשׁוּ מִדַּרְכֵי צִבּוּר, תַּלְמוּד לוֹמַר: "בְּעַמָּיו" בִּזְמַן שֶׁעוֹשִׂין מַעֲשֵׂה עַמָּיו, וְלֹא בִּזְמַן שֶׁפָּרְשׁוּ מִדַּרְכֵי צִבּוּר. "לְהֵחַלּוֹ" נוֹהֵג כְּמִנְהָג זֶה הֲרֵי הוּא חֻלִּין. יָכוֹל יְהֵא חֻלִּין לְעוֹלָם, תַּלְמוּד לוֹמַר: "בְּעַמָּיו לְהֵחַלּוֹ" כָּל זְמַן שֶׁבְּעַמָּיו הֲרֵי הוּא חֻלִּין, פָּרַשׂ הֲרֵי הוּא בִּקְדֻשָּׁתוֹ.

{rרמז תרכחr}  תָּנוּ רַבָּנָן: "לְהֵחַלּוֹ" עַד שָׁעָה שֶׁיָּמוּת. רַבִּי אוֹמֵר: "בְּמוֹתָם" יִטַּמֵּא עַד (שָׁעָה) שֶׁיָּמוּת. מַאי בֵּינַיְהוּ, אָמַר רַבִּי יוֹחָנָן: מַשְׁמָעוּת דּוֹרְשִׁין אִכָּא בֵּינַיְהוּ. רֵישׁ לָקִישׁ אָמַר: גּוֹסֵס אִכָּא בֵּינַיְהוּ. לְמַאן דְּאָמַר מִ"לְּהֵחַלּוֹ" אֲפִלּוּ גּוֹסֵס, וּלְמַאן דְּאָמַר "בְּמוֹתָם" עַד שֶׁיָּמוּת אִין, גּוֹסֵס לָא. וּלְמַאן דְּאָמַר מִ"לְּהֵחַלּוֹ" הָכְתִיב "בְּמוֹתָם", הַהוּא מִבָּעֵי לֵהּ לְכִדְרַבִּי: בְּמוֹתָם אֵינוֹ מִטַּמֵּא, אֲבָל מִטַּמֵּא בִּנְגִיעָתָם וּבְזִיבָתָם. וּלְמַאן דְּאָמַר "בְּמוֹתָם" הָא מִבָּעֵי לֵהּ לְהַאי סְבָרָא, אִם כֵּן לֵימָא קְרָא "בְּמָוֶת", מַאי "בְּמוֹתָם", שְׁמַע מִנַּהּ תַּרְתֵּי. וּלְמַאן דְּאָמַר "בְּמוֹתָם" הָא כְּתִיב "לְהֵחַלּוֹ", לְהָכִי הוּא דְּאָתָא בְּמִי שֶׁאֵינוֹ מְחֻלָּל יָצָא זֶה שֶׁהוּא מְחֻלָּל. וּלְמַאן דְּאָמַר מִ"לְּהֵחַלּוֹ", הָא מִבָּעֵי לֵיהּ לְהַאי, אִם כֵּן לֵימָא קְרָא "לְהָחֵל", מַאי לְהֵחַלּוֹ, שְׁמַע מִנַּהּ תַּרְתֵּי. מֵיתִיבֵי: הָאָדָם אֵינוֹ מְטַמֵּא עַד שֶׁתֵּצֵא נַפְשׁוֹ, וַאֲפִלּוּ מְגֻיָּד וַאֲפִלּוּ גּוֹסֵס. וּלְמַאן דְּאָמַר מִ"לְּהֵחַלּוֹ" הָא קָתָנֵי דְּאֵינוּ מְטַמֵּא, לְעִנְיַן טִמּוּיֵי עַד דְּנַפְקָא נַפְשֵׁהּ, לְעִנְיַן אִתְחוּלֵי הָא אִתְחִיל.

{rרמז תרכטr}  "לֹא יִקְרְחֻה קָרְחָה" יָכוֹל אֲפִלּוּ קֵרֵחַ אַרְבַּע וְחָמֵשׁ קְרִיחוֹת, לֹא יְהֵא חַיָּב אֶלָּא עַל אַחַת מֵהֶן, תַּלְמוּד לוֹמַר: "קָרְחָה" לְחַיֵּב עַל כָּל קָרְחָה וְקָרְחָה. "בְּרֹאשָׁם" מַה תַּלְמוּד לוֹמַר, לְפִי שֶׁנֶּאֱמַר: "בֵּין עֵינֵיכֶם לַמֵּת" יָכוֹל לֹא יְהֵא חַיָּב אֶלָּא עַל בֵּין הָעֵינַיִם בִּלְבַד, מִנַּיִן לְרַבּוֹת אֶת כָּל הָרֹאשׁ, תַּלְמוּד לוֹמַר: "בְּרֹאשָׁם" לְחַיֵּב עַל הָרֹאשׁ כְּבֵין הָעֵינַיִם. אֵין לִי אֶלָּא כֹּהֲנִים שֶׁרִבָּה בָּהֶן הַכָּתוּב מִצְוֹת יְתֵרוֹת, יִשְׂרָאֵל שֶׁלֹּא רִבָּה בָּהֶן מִצְוֹת יְתֵרוֹת מִנַּיִן, תַּלְמוּד לוֹמַר: "קָרְחָה, קָרְחָה" לִגְזֵרָה שָׁוָה, מַה כָּאן חַיָּב עַל כָּל קָרְחָה וְקָרְחָה וְעַל הָרֹאשׁ כְּבֵין הָעֵינַיִם, אַף לְהַלָּן חַיָּב עַל כָּל קָרְחָה וְקָרְחָה וְעַל הָרֹאשׁ כְּבֵין הָעֵינַיִם. וּמַה לְּהַלָּן עַל מֵת אַף כָּאן עַל מֵת. הָנֵי אַרְבַּע וְחָמֵשׁ קְרִיחוֹת הֵיכִי דָּמִי, אִילֵימָא בַּחֲמִשָּׁה זִמְנֵי וְחָמֵשׁ הַתְרָאוֹת, פְּשִׁיטָא, וְאֶלָּא בַּחֲדָא זִמְנָא בַּחֲדָא הַתְרָאָה מִי מִחַיֵּב, וְהָתְנָן: נָזִיר שֶׁהָיָה שׁוֹתֶה יַיִן כָּל הַיּוֹם כֻּלּוֹ אֵינוֹ חַיָּב אֶלָּא אַחַת. אֶלָּא הָכָא בְּמַאי עָסְקִינָן דִּסְכִינְהוּ לְחָמֵשׁ אֶצְבָּעָתֵהּ [נָשָׁא] וְאַנְחִינְהוּ בְּבַת אַחַת בְּחָמֵשׁ מְקוֹמוֹת, דַּהֲוָה לֵיהּ הַתְרָאָה לְכָל חֲדָא. וְכַמָּה שִׁעוּר קָרְחָה, פְּלִיגִי בָּהּ תְּלָתָא אָמוֹרָאֵי: חַד אָמַר: כִּגְרִיס, וְחַד אָמַר: כְּדֵי שֶׁיֵּרָאֶה מֵרֹאשׁוֹ, וְחַד אָמַר: שְׁתֵּי שְׂעָרוֹת. אִכָּא דְּמַפִּיק כִּגְרִיס וּמְעַיֵּל כַּעֲדָשָׁה, וְסִימַנְהוֹן: בַּהֶרֶת כִּגְרִיס, מִחְיָה כַּעֲדָשָׁה. הַגּוֹזֵז שְׁתֵּי שְׂעָרוֹת בְּשַׁבָּת, חַיָּב. וְכֵן לְקָרְחָה. רַבִּי אֱלִיעֶזֶר אוֹמֵר: אַחַת. וּמוֹדִים חֲכָמִים לְרַבִּי אֱלִיעֶזֶר בִּמְלַקֵּט לְבָנוֹת מִתּוֹךְ שְׁחֹרוֹת שֶׁאֲפִלּוּ אַחַת חַיָּב. וְדָבָר זֶה אֲפִלּוּ בַּחֹל אָסוּר, מִשּׁוּם שֶׁנֶּאֱמַר: "וְלֹא יִלְבַּשׁ גֶּבֶר שִׂמְלַת אִשָּׁה". "וּפְאַת זְקָנָם לֹא יְגַלֵּחוּ" (כָּתוּב בִּקְדוֹשִׁים תִּהְיוּ עַל לֹא תַּקִּיפוּ פְּאַת רֹאשְׁכֶם וּבְרֶמֶז תקצ"ג).

"וּבִבְשָׂרָם לֹא יִשְׂרְטוּ" יָכוֹל עַל חָמֵשׁ שְׂרִיטוֹת לֹא יְהֵא חַיָּב אֶלָּא אַחַת. תַּלְמוּד לוֹמַר: "שָׂרֶטֶת" לְחַיֵּב עַל כָּל שְׂרִיטָה וּשְׂרִיטָה. יָכוֹל הַכֹּהֲנִים שֶׁרִבָּה בָּהֶן הַכָּתוּב מִצְוֹת יְתֵרוֹת יְהוּ חַיָּבִין עַל כָּל שְׂרִיטָה וּשְׂרִיטָה, אֲבָל יִשְׂרָאֵל שֶׁלֹּא רִבָּה בָּהֶן הַכָּתוּב מִצְוֹת יְתֵרוֹת לֹא יְהוּ חַיָּבִין אֶלָּא אַחַת, תַּלְמוּד לוֹמַר: "שְׂרִיטָה, שְׂרִיטָה" לִגְזֵרָה שָׁוָה, מַה שְּׂרִיטָה הָאֲמוּרָה בַּכֹּהֲנִים חַיָּבִין עַל כָּל שְׂרִיטָה וּשְׂרִיטָה אַף שְׂרִיטָה הָאֲמוּרָה בְּיִשְׂרָאֵל חַיָּבִין עַל כָּל וְכוּ'. וּמַה שְּׂרִיטָה הָאֲמוּרָה בְּיִשְׂרָאֵל אֵין חַיָּבִין אֶלָּא עַל מֵת אַף שְׂרִיטָה הָאֲמוּרָה בַּכֹּהֲנִים אֵין חַיָּבִין אֶלָּא עַל מֵת.

קְדֹשִׁים יִהְיוּ לֵאלֹהֵיהֶם" עַל כָּרְחָן. "וְלֹא יְחַלְּלוּ שֵׁם אֱלֹהֵיהֶם כִּי אֶת אִשֵּׁי ה' לֶחֶם אֱלֹהֵיהֶם" לְהַגִּיד מַה גָּרַם. "הֵם מַקְרִיבִים" וְלֹא הַלְוִיִּים. "וְהָיוּ קֹדֶשׁ" לְרַבּוֹת בַּעֲלֵי מוּמִין. תַּנְיָא: רַבִּי סִימַאי אוֹמֵר: רֶמֶז לִטְבוּל יוֹם שֶׁאִם עָבַד חִלֵּל, מִנַּיִן, תַּלְמוּד לוֹמַר: "קְדֹשִׁים יִהְיוּ, וְלֹא יְחַלְּלוּ" אִם אֵינוֹ עִנְיָן לְטֻמְאָה דְּנָפְקָא לָן מִ"וְּיִנָּזְרוּ", תְּנֵהוּ עִנְיָן לִטְבוּל יוֹם. אֵימָא תְּנֵהוּ עִנְיָן לְקָרַח קָרְחָה וּלְמַשְׁחִית פְּאַת זָקָן, טְבוּל יוֹם דְּאִם עָבַד בְּמִיתָה, מְנָלָן, דְּגָמַר "חָלָל, חָלָל" מִתְּרוּמָה, דְּפָסִיל בַּתְּרוּמָה מֵחֵיל עֲבוֹדָה, דְּלָא פָסִיל בַּתְּרוּמָה לֹא מֵחֵיל עֲבוֹדָה.

"אִשָּׁה זוֹנָה". תַּנְיָא: "זוֹנָה" כִּשְׁמָהּ, דִּבְרֵי רַבִּי אֱלִיעֶזֶר. רַבִּי עֲקִיבָא אוֹמֵר: "זוֹנָה" זוֹ מֻפְקֶרֶת. רַבִּי מַתְיָא בֶּן יְהוּדָה אוֹמֵר: "זוֹנָה" זוֹ אֵילוֹנִית. וַחֲכָמִים אוֹמְרִים: אֵין זוֹנָה אֶלָּא גִּיּוֹרֶת וּמְשֻׁחְרֶרֶת וְשֶׁנִּבְעֲלָה בְּעִילַת זְנוּת. רַבִּי אֶלְעָזָר אוֹמֵר: אֲפִלּוּ פָּנוּי הַבָּא עַל הַפְּנוּיָה שֶׁלֹּא לְשֵׁם אִישׁוּת עֲשָׂאָהּ זוֹנָה. אָמַר רַב יְהוּדָה אָמַר רַב: לֹא הֻזְהֲרוּ כְּשֵׁרוֹת לִנָּשֵׂא לַפְּסוּלִין. מֵתִיב רָבִין בַּר רַב נַחְמָן: "לֹא יִקָּחוּ, לֹא יִקָּחוּ" מְלַמֵּד שֶׁהָאִשָּׁה מֻזְהֶרֶת עַל יְדֵי הָאִישׁ. אָמַר: כָּל הֵיכָא דְּהוּא מֻזְהָר הִיא נַמֵּי מֻזְהֶרֶת, וְכָל הֵיכָא דְּהוּא לֹא מֻזְהָר הִיא נַמֵּי לֹא מֻזְהֶרֶת. וְכָל הֵיכָא דְּהוּא מֻזְהָר הִיא נַמֵּי מֻזְהֶרֶת מֵהָכָא נָפְקָא, מִדְּרַב יְהוּדָה אָמַר רַב נָפְקָא. דְּתָנָא דְּבֵי רַבִּי יִשְׁמָעֵאל: "אִישׁ אוֹ אִשָּׁה כִּי יַעֲשׂוּ מִכָּל חַטֹּאת הָאָדָם" הִשְׁוָה הַכָּתוּב אִשָּׁה לְאִישׁ לְכָל עֳנָשִׁין שֶׁבַּתּוֹרָה, אִי מֵהַהִיא הֲוָה אָמֵינָא לָאו הַשָּׁוֶה בַּכֹּל, אֲבָל לָאו שֶׁאֵינוֹ שָׁוֶה בַּכֹּל לֹא. וַהֲרֵי טֻמְאָה דְּלָאו שֶׁאֵינוֹ שָׁוֶה בַּכֹּל הוּא וְטָמֵא, דְּכָתַב רַחֲמָנָא "בְּנֵי אַהֲרֹן" וְלֹא בְּנוֹת אַהֲרֹן, הָא לָאו הָכִי הֲוָה אָמֵינָא נָשִׁים חַיָּבוֹת, מַאי טַעֲמָא, לָאו מִשּׁוּם דְּרַב יְהוּדָה אָמַר רַב, לָא, דְּגָמְרִינָן מִ"לֹּא יִקָּחוּ". אִכָּא דְּאָמְרִי: קִיחָה אִיצְטְרִיךְ לֵהּ, סָלְקָא דַּעְתָּךְ אָמֵינָא לִגְמַר מִטֻּמְאָה, קָא מַשְׁמָע לָן. הַעֲרָאָה דְּחַיָּבֵי לָאוִין דִּכְהֻנָּה מְנָא לָן, אָתְיָא "קִיחָה קִיחָה". "וַחֲלָלָה" אֵיזֶהוּ חֲלָלָה, שֶׁנּוֹלְדָה מִן אֶחָד מִן הַפְּסוּלִין. "גְרוּשָׁה" אֵין לִי אֶלָּא גְּרוּשָׁה, מִנַּיִן לְרַבּוֹת אֶת הַחֲלוּצָה, וְדִין הוּא: וּמָה אִם גְּרוּשָׁה שֶׁמֻּתֶּרֶת לַחֲזֹר לַמְגָרֵשׁ בְּיִשְׂרָאֵל, פְּסוּלָה לַכְּהֻנָּה, חֲלוּצָה שֶׁאֲסוּרָה לַחֲזֹר לַחוֹלֵץ, אֵינוֹ דִּין שֶׁתְּהֵא פְּסוּלָה לַכְּהֻנָּה. צָרָה תּוֹכִיחַ, שֶׁאֲסוּרָה לַחֲזֹר לַחוֹלֵץ וּכְשֵׁרָה לַכְּהֻנָּה. הֶפְרֵשׁ, גְּרוּשָׁהּ עָשָׂה בָּהּ מַעֲשֶׂה וַחֲלוּצָה עָשָׂה בַּת מַעֲשֶׂה וְאַל תּוֹכִיחַ צָרָה שֶׁלֹּא עָשָׂה בָּהּ מַעֲשֶׂה. וְאִם נַפְשָׁךְ לוֹמַר "וְאִשָּׁה" לְרַבּוֹת אֶת הַחֲלוּצָה. יָכוֹל תְּהֵא אַף הַצָּרָה פְּסוּלָה מִן הַכְּהֻנָּה, תַּלְמוּד לוֹמַר: "וְאִשָּׁה גְּרוּשָׁה מֵאִישָׁהּ" שֶׁגְּרוּשָׁה מִידֵי אִישָׁהּ וְלֹא שֶׁגְּרוּשָׁה מִידֵי אִשָּׁה.

"וְאִשָּׁה גְּרוּשָׁה מֵאִישָׁהּ". אֶת זוֹ דָּרַשׁ רַבִּי אֶלְעָזָר בֶּן מַתְיָא: הֲרֵי שֶׁהָלַךְ בַּעֲלָהּ לִמְדִינַת הַיָּם, וּבָאוּ וְאָמְרוּ לָהּ מֵת בַּעֲלֵיךְ (וְנִשֵּׂאת) [וְנִתְקַדְּשָׁה, וְאַחַר כָּךְ בָּא בַּעֲלָהּ] מֻתֶּרֶת לַחֲזֹר לָרִאשׁוֹן, אַף-עַל-פִּי שֶׁנָּתַן לָהּ אַחֲרוֹן גֵּט לֹא פְסָלָהּ מִן הַכְּהֻנָּה, שֶׁנֶּאֱמַר: "וְאִשָּׁה גְּרוּשָׁה מֵאִישָׁהּ" וְלֹא מֵאִישׁ שֶׁאֵינוֹ אִישָׁהּ. אָמַר רַב: הֲוָה לֵהּ לְרַבִּי אֶלְעָזָר בֶּן מַתְיָא לְמִדְרָשׁ בְּהַאי קְרָא מַרְגָנִיתָא וְדָרַשׁ בָּהּ חַסְפָּא. מַאי מַרְגָּנִיתָא, "וְאִשָּׁה גְּרוּשָׁה מֵאִישָׁהּ" אֲפִלּוּ לֹא נִתְגָּרְשָׁה אֶלָּא מֵאִישָׁהּ נִפְסְלָה מִן הַכְּהֻנָּה. אָמַר לָהּ: הֲרֵי אַתְּ מֻתֶּרֶת לְכָל אָדָם אֶלָּא לְאִישׁ פְּלוֹנִי רַבִּי אֱלִיעֶזֶר מַתִּיר, וַחֲכָמִים אוֹסְרִים. מַאי טַעֲמָא דְּרַבִּי אֱלִיעֶזֶר, אָמַר קְרָא: "וְיָצְאָה מִבֵּיתוֹ וְהָלְכָה וְהָיְתָה לְאִישׁ אַחֵר" אֲפִלּוּ לֹא הִתִּירָהּ אֶלָּא לְאִישׁ אַחֵר הֲרֵי זוֹ מְגֹרֶשֶׁת. וְרַבָּנָן, הַאי "אִישׁ" עַד שֶׁיַּתִּירֶנָּה לְכָל אִישׁ וָאִישׁ. אַבָּיֵי אָמַר: טַעֲמָא דְּרַבִּי אֱלִיעֶזֶר מֵהָכָא: "וְאִשָּׁה גְּרוּשָׁה מֵאִישָׁהּ" אֲפִלּוּ לֹא נִתְגָּרְשָׁה אֶלָּא מֵאִישָׁהּ נִפְסְלָה מִן הַכְּהֻנָּה, אַלְמָא הָוֵי גִּיטָא. וְרַבָּנָן, אִסּוּר כְּהֻנָּה שָׁאנֵי. "גְּרוּשָׁה מֵאִישָׁהּ לֹא יִקָּחוּ" אֵין לִי אֶלָּא גְּרוּשָׁה, חֲלוּצָה מִנַּיִן, תַּלְמוּד לוֹמַר: "וְאִשָּׁה". מִדְּרַבָּנָן, וּקְרָא אַסְמַכְתָּא בְּעָלְמָא.

"לֹא יִקָּחוּ, לֹא יִקָּחוּ" מְלַמֵּד שֶׁאַף הָאִשָּׁה מֻזְהֶרֶת עַל הָאִישׁ. "כִּי קָדוֹשׁ הוּא לֵאלֹהָיו" הוּא וְלֹא מֶלֶךְ, הוּא וְלֹא נָזִיר. מִנַּיִן שֶׁאִם אֵינוֹ רוֹצֶה דָּפְנוֹ, תַּלְמוּד לוֹמַר: וְקִדַּשְׁתּוֹ כִּי אֶת לֶחֶם אֱלֹהֶיךָ הוּא מַקְרִיב" לְהַגִּיד מַה גָּרַם. "קָדוֹשׁ יִהְיֶה לָךְ" לְרַבּוֹת בַּעֲלֵי מוּמִין. "כִּי קָדוֹשׁ אֲנִי ה' מְקַדִּשְׁכֶם" לְהַזְהִיר בֵּית דִּין עַל כָּךְ. מִנַּיִן שֶׁאִם לֹא רָצָה כּוֹפִין אוֹתוֹ, תַּלְמוּד לוֹמַר "וְקִדַּשְׁתּוֹ" בְּעַל כָּרְחוֹ. הֵיכִי דָּמִי, אִילֵימָא דְּלָא נִשֵּׂאת לְאֶחָד מֵעֵדִים וְלֹא קָאָמְרָה בָּרִי לִי, צְרִיכָא לְמֵימַר דָּפְנוֹ, אֶלָּא דְּנִשֵּׂאת לְאֶחָד מֵעֵדִים וְאָמְרָה בָּרִי לִי, אַלְמָא מַפְקִינָן לָהּ מִנֵּהּ, וְקָשְׁיָא לְרַב דְּאָמַר לֹא תֵּצֵא. אִסּוּר כְּהֻנָּה שָׁאנֵי. וְאִי בָעֵית אֵימָא: מַאי "דָּפְנוֹ", נַמֵּי בָּעֵדִים. וְאִיבָעֵית אֵימָא: כְּשֶׁבָּאוּ עֵדִים וְאַחַר כָּךְ נִיסַת, וְרַבִּי מְנַחֵם בַּר רַבִּי יוֹסִי הִיא. "וְקִדַּשְׁתּוֹ" תָּנָא דְּבֵי רַבִּי יִשְׁמָעֵאל: לְכָל דָּבָר שֶׁבִּקְדֻשָּׁה, לִפְתֹּחַ רִאשׁוֹן וּלְבָרֵךְ רִאשׁוֹן וְלִטֹּל מָנָה יָפָה רִאשׁוֹן.

{rרמז תרלr}  כֹּהֵן קוֹרֵא רִאשׁוֹן, אַחֲרָיו לֵוִי. מְנָהָנֵי מִלֵּי, אָמַר רַב מַתָּנָה: אָמַר קְרָא: "וַיִּכְתֹּב משֶׁה אֶת הַתּוֹרָה הַזֹּאת וַיִּתְּנָהּ אֶל הַכֹּהֲנִים בְּנֵי לֵוִי" אָטוּ לָא יָדְעִינָן דְּכֹהֲנִים בְּנֵי לֵוִי נִינְהוּ, אֶלָּא כֹּהֵן וַהֲדַר לֵוִי. רַבִּי יִצְחָק נַפְחָא אָמַר: מֵהָכָא: "וְנִגְּשׁוּ הַכֹּהֲנִים בְּנֵי לֵוִי" אָטוּ לָא יָדְעִינָן דְּכֹהֲנִים בְּנֵי לֵוִי נִינְהוּ, אֶלָּא כֹּהֵן וַהֲדַר לֵוִי. רַב אַסִּי אָמַר מֵהָכָא: "וּבְנֵי עַמְרָם אַהֲרֹן וּמשֶׁה וַיַּבְדֵּל אַהֲרֹן לְהַקְדִּישׁוֹ קֹדֶשׁ קָדָשִׁים". רַבִּי חִיָּא בַּר אַבָּא אָמַר מֵהָכָא: וְקִדַּשְׁתּוֹ" לְכָל דָּבָר שֶׁבִּקְדֻשָּׁה, לִפְתֹּחַ רִאשׁוֹן וּלְבָרֵךְ רִאשׁוֹן וְלִטֹּל מָנָה יָפָה רִאשׁוֹן. כָּל הַמְקֻדָּשׁ מֵחֲבֵרוֹ קוֹדֵם לַחֲבֵרוֹ, כֹּהֵן קוֹדֵם לְלֵוִי, דְּתָנָא דְּבֵי רַבִּי יִשְׁמָעֵאל: "וְקִדַּשְׁתּוֹ" לְכָל דָּבָר שֶׁבַּקְּדֻשָּׁה וְכוּ'.

"וּבַת אִישׁ כֹּהֵן כִּי תֵחֵל" יָכוֹל אֲפִלּוּ חִלְּלָה אֶת הַשַּׁבָּת, תַּלְמוּד לוֹמַר: "לִזְנוֹת" בְּחִלּוּלִין שֶׁבִּזְנוּת הַכָּתוּב מְדַבֵּר. יָכוֹל אֲפִלּוּ פְּנוּיָה, נֶאֱמַר כָּאן "אָבִיהָ" וְנֶאֱמַר לְהַלָּן "אָבִיהָ" מַה לְּהַלָּן זְנוּת עִם זִקַּת הַבַּעַל אַף כָּאן וְכוּ'. אוֹ אֵינוֹ אֶלָּא "אָבִיהָ" לְהוֹצִיא אֶת כָּל הָאָדָם, כְּשֶׁהוּא אוֹמֵר "אָבִיהָ הִיא מְחַלֶּלֶת" הֲרֵי כָּל אָדָם אָמוּר, הָא מָה אֲנִי מְקַיֵּם "אָבִיהָ", נֶאֱמַר כָּאן "אָבִיהָ" וְנֶאֱמַר לְהַלָּן "אָבִיהָ", מַה לְּהַלָּן זְנוּת עִם זִקַּת הַבַּעַל אַף כָּאן זְנוּת עִם זִקַּת הַבַּעַל. אִי מַה לְּהַלָּן נַעֲרָה וְהִיא אֲרוּסָה אַף כָּאן נַעֲרָה וְהִיא אֲרוּסָה, נַעֲרָה וְהִיא נְשׂוּאָה בּוֹגֶרֶת וְהִיא אֲרוּסָה בּוֹגֶרֶת וְהִיא נְשׂוּאָה וַאֲפִלּוּ הִזְקִינָה מִנַּיִן, תַּלְמוּד לוֹמַר: "וּבַת כֹּהֵן" מִכָּל מָקוֹם. אֵין לִי אֶלָּא שֶׁנִּשֵּׂאת לְכֹהֵן, נִשֵּׂאת לְלֵוִי לְיִשְׂרָאֵל לְגּוֹי לְחָלָל לְנָתִין וּלְמַמְזֵר מִנַּיִן, תַּלְמוּד לוֹמַר: "וּבַת אִישׁ כֹּהֵן" אַף-עַל-פִּי שֶׁאֵינָהּ כֹּהֶנֶת. הִיא בִּשְׂרֵפָה וְאֵין בּוֹעֲלָהּ בִּשְׂרֵפָה. רַבִּי אֱלִיעֶזֶר אוֹמֵר: אֶת אָבִיהָ בִּשְׂרֵפָה וְאֶת חָמִיהָ בִּסְקִילָה. אָמַר מַר: "יָכוֹל אֲפִלּוּ חִלְּלָה שַׁבָּת" בַּת סְקִילָה הִיא, אָמַר רָבָא: הָא מַנִּי רַבִּי שִׁמְעוֹן הִיא, דְּאָמַר: שְׂרֵפָה חֲמוּרָה, סָלְקָא דַּעְתָּךְ אָמֵינָא הוֹאִיל וְאַחְמִיר רַחְמָנָא בְּכָהֲנֵי דְּרַבֵּי בָּהֵן מִצְוֹת יְתֵרוֹת תִּדּוֹן בִּשְׂרֵפָה, קָא מַשְׁמָע לָן. "יָכוֹל אֲפִלּוּ פְּנוּיָה" הָא "לִזְנוֹת" כְּתִיב, כִּדְרַבִּי אֶלְעָזָר, דְּאָמַר פָּנוּי הָכָא עַל הַפְּנוּיָה שֶׁלֹּא לְשֵׁם אִישׁוּת עֲשָׂאָהּ זוֹנָה. "אוֹ אֵינוֹ אוֹמֵר אָבִיהָ אֶלָּא לְהוֹצִיא כָּל אָדָם" [אֶלָּא] מַאי נִיהוּ, שֶׁזִּנְּתָה מֵאָבִיהָ, מַאי אִירְיָא בַּת כֹּהֵן אֲפִלּוּ בַּת יִשְׂרָאֵל נַמֵּי, דְּאָמַר רָבָא: אָמַר לִי רַב יִצְחָק בַּר אַבְדִּימִי: אָתְיָא "הֵנָּה, הֵנָּה" אָתְיָא "זִמָּה, זִמָּה", אִיצְטְרִיךְ, סָלְקָא דַּעְתָּךְ אָמֵינָא לְאַפּוּקֵי מִדְּרָבָא, קָא מַשְׁמָע לָן. אֵין לִי אֶלָּא שֶׁנִּיסַת לְכֹהֵן [נִיסַת לְלֵוִי לְיִשְׂרָאֵל לְגוֹי לְחָלָל לְנָתִין וּלְמַמְזֵר מִנַּיִן] תַּלְמוּד לוֹמַר "וּבַת אִישׁ כֹּהֵן" אַף-עַל-פִּי שֶׁאֵינָהּ כֹּהֶנֶת מִשּׁוּם דְּאִינְסִיבָא לְהָנֵי לָאו בַּת כֹּהֵן הִיא, [וְתוּ], מִידִי כֹּהֶנֶת לְכֹהֵן כְּתִיב, סָלְקָא דַּעְתָּךְ אָמֵינָא "כִּי תֵחֵל" אָמַר רַחֲמָנָא, הָנֵי מִלֵּי הֵיכָא דְּקָא מִתְחַלָּא הַשְׁתָּא אֲבָל הָא כֵּיוָן דְּאִתְחַלָּא וְקָיְמָא מֵעִקָּרָא, דְּאָמַר מַר: "וּבַת כֹּהֵן כִּי תִהְיֶה לְאִישׁ זָר" שֶׁנִּבְעֲלָה לְפָסוּל לָהּ פְּסָלָהּ, לְלֵוִי וּלְיִשְׂרָאֵל נַמֵּי "וְשָׁבָה אֶל בֵּית אָבִיהָ כִּנְעוּרֶיהָ" מִכְּלָל דְּכִי אִיתָא גַּבֵּהּ לָא אָכְלָה, אֵימָא לֹא תִּדּוֹן בִּשְׂרֵפָה, קָא מַשְׁמָע לָן. "רַבִּי אֱלִיעֶזֶר אוֹמֵר אֶת אָבִיהָ בִּשְׂרֵפָה וְאֶת חָמִיהָ בִּסְקִילָה" מַאי "אֶת אָבִיהָ וְאֶת חָמִיהָ", אִילֵימָא אֶת אָבִיהָ מֵאָבִיהָ חָמִיהָ מֵחָמִיהָ, מַאי אִירְיָא בַּת כֹּהֵן אֲפִלּוּ בַּת יִשְׂרָאֵל נַמֵּי בִּתּוֹ בִּשְׂרֵפָה וְכַלָּתוֹ בִּסְקִילָה, אֶלָּא "אֶת אָבִיהָ" בִּרְשׁוּת אָבִיהָ, "וְאֶת חָמִיהָ" בִּרְשׁוּת חָמִיהָ. כְּמַאן, [אִי] כְּרַבָּנָן, הָא אָמְרִי נְשׂוּאָה יָצְתָה לִשְׂרֵפָה וְלֹא אֲרוּסָה. אִי כְּרַבִּי שִׁמְעוֹן, הָאָמַר אַחַת אֲרוּסָה וְאַחַת נְשׂוּאָה לִשְׂרֵפָה יָצְאָה. אִי כְּרַבִּי יִשְׁמָעֵאל, הָאָמַר אֲרוּסָהּ יָצָאת לִשְׂרֵפָה וְלֹא נְשׂוּאָה, אֶת חָמִיהָ חֶנֶק הוּא, שָׁלַח רָבִין מִשְּׁמֵהּ דְּרַבִּי יוֹסִי בַּר חֲנִינָא: כָּךְ הִיא הַצָּעָה שֶׁל מִשְׁנָה: לְעוֹלָם כְּרַבָּנָן, וְהָכִי קָאָמַר: כָּל שֶׁהִיא לְמַטָּה מִמִּיתַת אָבִיהָ, וּמַאי נִיהוּ, נְשׂוּאָה בַּת יִשְׂרָאֵל, דְּאִלּוּ נְשׂוּאָה בַּת יִשְׂרָאֵל בְּעָלְמָא בְּחֶנֶק הָכָא בְּמִיתַת אָבִיהָ בִּשְׂרֵפָה. וְכָל שֶׁהִיא לְמַעְלָה מִמִּיתַת אָבִיהָ, וּמַאי נִיהוּ, אֲרוּסָה בַּת יִשְׂרָאֵל, דְּאִלּוּ אֲרוּסָה בַּת יִשְׂרָאֵל בְּעָלְמָא בִּסְקִילָה הָכָא בְּמִיתַת חָמִיהָ בִּסְקִילָה. אָמַר רַב נַחְמָן אָמַר רַבַּה בַּר אֲבוּהַּ: הֲלָכָה כִּדְשָׁלַח רָבִין. אָמַר רַב יוֹסֵף: הִלְכְתָא לִמְשִׁיחָא. אָמַר לֵהּ אַבָּיֵי: אֶלָּא מֵעַתָּה שְׁחִיטַת קָדָשִׁים לֹא לִתְנִי, הִלְכְתָא לִמְשִׁיחָא, אֶלָּא דְּרשׁ וְקַבֵּל שָׂכָר, הָכָא נַמֵּי דְּרשׁ וְקַבֵּל שָׂכָר. תַּנְיָא: "וּבַת כֹּהֵן כִּי תֵחֵל לִזְנוֹת" בְּנַעֲרָה וְהִיא אֲרוּסָה הַכָּתוּב מְדַבֵּר. אוֹ אֵינוֹ אֶלָּא אֲפִלּוּ נְשׂוּאָה, תַּלְמוּד לוֹמַר: "וְאִישׁ אֲשֶׁר יִנְאַף אֶת אֵשֶׁת אִישׁ אֲשֶׁר יִנְאַף אֶת אֵשֶׁת רֵעֵהוּ מוֹת יוּמַת הַנּוֹאֵף וְהַנּוֹאָפֶת" הַכֹּל הָיוּ בִּכְלַל "הַנּוֹאֵף וְהַנּוֹאָפֶת", הוֹצִיא הַכָּתוּב בַּת יִשְׂרָאֵל לִסְקִילָה וּבַת כֹּהֵן לִשְׂרֵפָה, מַה כְּשֶׁהוֹצִיא הַכָּתוּב בַּת יִשְׂרָאֵל לִסְקִילָה אֲרוּסָה וְלֹא נְשׂוּאָה אַף כְּשֶׁהוֹצִיא בַּת כֹּהֵן לִשְׂרֵפָה אֲרוּסָה וְלֹא נְשׂוּאָה. זוֹמְמֶיהָ בִּכְלַל מִיתַת בּוֹעֲלָהּ, מִשּׁוּם "וַעֲשִׂיתֶם לוֹ כַּאֲשֶׁר זָמַם" וְכוּ', דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר: אַחַת אֲרוּסָה וְאַחַת נְשׂוּאָה יָצְתָה לִשְׂרֵפָה, יָכוֹל אֲפִלּוּ פְּנוּיָה, נֶאֱמַר כָּאן "אָבִיהָ" וְנֶאֱמַר לְהַלָּן "אָבִיהָ", מַה לְהַלָּן זְנוּת עִם זִקַּת הַבַּעַל אַף כָּאן זְנוּת עִם זִקַּת הַבַּעַל. אָמַר לֵהּ רַבִּי יִשְׁמָעֵאל: אִי מַה לְּהַלָּן נַעֲרָה וְהִיא אֲרוּסָה, אַף כָּאן נַעֲרָה וְהִיא אֲרוּסָה, אָמַר לוֹ רַבִּי עֲקִיבָא: יִשְׁמָעֵאל אָחִי, "בַּת וּבַת" אֲנִי דּוֹרֵשׁ. אָמַר לוֹ: וְכִי מִפְּנֵי שֶׁאַתָּה דּוֹרֵשׁ "בַּת וּבַת" נוֹצִיא לָזוֹ בִּשְׂרֵפָה, אִם בַּת מַשְׁמָע לְהָבִיא אֶת הַנְּשׂוּאָה הֵבִיא אֶת הַפְּנוּיָה, וְאִם [מַשְׁמָע לְהוֹצִיא אֶת הַפְּנוּיָה הוֹצִיא אֶת הַנְּשׂוּאָה]. וְר' עֲקִיבָא, אַהֲנֵי גְּזֵרָה שָׁוָה לְהוֹצִיא אֶת הַפְּנוּיָה וְאַהֲנֵי בַּת וּבַת לְרַבּוֹת אֶת הַנְּשׂוּאָה. וְרַבִּי יִשְׁמָעֵאל סָבַר מִדְּאָמַר לֵהּ "בַּת וּבַת" הֲדַר בֵּהּ מִגְּזֵרָה שָׁוָה. וְרַבִּי יִשְׁמָעֵאל, הַאי "בַּת וּבַת" מַאי דָּרִישׁ בֵּהּ, מִבָּעֵי לֵהּ לְכִדְתָנֵי אֲבוּהַּ (דְּרַבִּי) [דִּשְׁמוּאֵל בַּר] אָבִין: לְפִי שֶׁמָּצִינוּ שֶׁחִלֵּק הַכָּתוּב בַּזְּכָרִים בֵּין תְּמִימִים לְבַעֲלֵי מוּמִין יָכוֹל נַחְלֹק בִּבְנוֹתֵיהֶן, תַּלְמוּד לוֹמַר "בַּת וּבַת". וְרַבִּי עֲקִיבָא, מִ"הֵם מַקְרִיבִם וְהָיוּ קֹדֶשׁ" נָפְקָא. וְרַבִּי יִשְׁמָעֵאל, אִי מֵהָתָם הֲוָה אָמֵינָא הָנֵי מִלֵּי אִינְהוּ אֲבָל בְּנָתַיְהוּ לָא קָא מַשְׁמָע לָן. וְרַבִּי יִשְׁמָעֵאל הַאי אֶת אָבִיהָ הִיא מְחַלֶּלֶת מַאי דָּרִישׁ בֵּהּ, מִבָּעֵי לֵהּ לְכִדְתַנְיָא: שֶׁאִם הָיוּ נוֹהֲגִין בּוֹ קֹדֶשׁ נוֹהֲגִין בּוֹ בִּזָּיוֹן, [אוֹמֵר]: אָרוּר שֶׁזּוֹ יָלַד אָרוּר שֶׁזּוֹ גִּדֵּל אָרוּר שֶׁזּוֹ יָצָאת מֵחַלָּצָיו. אָמַר רַבִּי אַשִּׁי: כְּמַאן קְרֵינָן רְשִׁיעָא בַּר רְשִׁיעָא וַאֲפִלּוּ לִרְשִׁיעָא בַּר צַדִּיקָא, כְּמַאן: כִּי הַאי תַּנָּא. תָּנוּ רַבָּנָן: "וּבַת אִישׁ כֹּהֵן כִּי תֵחֵל לִזְנוֹת" רַבִּי אוֹמֵר: תְּחִלָּה, וְכֵן הוּא אוֹמֵר: "וּמֵת הָאִישׁ אֲשֶׁר שָׁכַב עִמָּהּ לְבַדּוֹ". מַאי קָאָמַר, אָמַר רַב הוּנָא בְּרֵהּ דְּרַב יְהוֹשֻׁעַ: רַבִּי כְּרַבִּי יִשְׁמָעֵאל סְבִירָא לֵהּ דַּאֲרוּסָה יָצְתָה לִשְׂרֵפָה וְלֹא נְשׂוּאָה, וְהָכִי קָאָמַר: אִם תְּחִלַּת בִּיאָתָהּ בִּזְנוּת בִּשְׂרֵפָה וְאִידָךְ בְּחֶנֶק, וּמַאי "וְכֵן", כִּי הָתָם, מַה הָתָם בִּתְחִלַּת בִּיאָה מִשְׁתָּעֵי קְרָא הָכָא נַמֵּי בִּתְחִלַּת בִּיאָה מִשְׁתָּעֵי קְרָא. אָמַר לֵהּ רַב בֵּיבַי בַּר אַבָּיֵי: מַר לֹא אָמַר הָכִי, וּמַנּוֹ, רַב יוֹסֵף: רַבִּי (יְהוּדָה) כְּרַבִּי מֵאִיר סְבִירָא לֵהּ, דְּאָמַר נִשֵּׂאת לְאֶחָד מִן הַפְּסוּלִים מִיתָתָהּ בְּחֶנֶק, וְהָכִי קָאָמַר: אִם תְּחִלַּת אֲחַלְתָּא בִּזְנוּת בִּשְׂרֵפָה, וְאִידָךְ בְּחֶנֶק, וּמַאי "וְכֵן", סִימָנָא בְּעָלְמָא.

"וּבַת אִישׁ כֹּהֵן כִּי תֵחֵל לִזְנוֹת אֶת אָבִיהָ הִיא מְחַלֶּלֶת בָּאֵשׁ תִּשָּׂרֵף". אָמַר רַב מַתָּנָה: בִּפְתִילָה שֶׁל אֲבָר, דִּכְתִיב: "בָּאֵשׁ תִּשָּׂרֵף" לְרַבּוֹת כָּל שְׂרֵפָה הַבָּאָה מֵחֲמַת הָאֵשׁ, וְכָל שֶׁכֵּן אֵשׁ. וְנַקִּיף לָהּ חֲבִילֵי זְמוֹרוֹת וְנִקְלָּהּ, גָּמַר "שְׂרֵפָה שְׂרֵפָה" מִבְּנֵי אַהֲרֹן, מַה לְּהַלָּן שְׂרֵפַת נְשָׁמָה וְגוּף קַיָּם אַף כָּאן. וְנַעֲבִיד לָהּ חַמֵּי הָאוּר, אָמַר רַבִּי נַחְמָן [אָמַר רַבָּה בַּר אֲבוּהַּ]: אָמַר קְרָא: "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה. וְהַשְׁתָּא דְּנָפְקָא לָן מִדְּרַב נַחְמָן, גְּזֵרָה שָׁוָה לָמָּה לִי, אִי לָאו גְּזֵרָה שָׁוָה הֲוָה אָמֵינָא שְׂרֵפַת נְשָׁמָה וְגוּף קַיָּם לָאו שְׂרֵפָה הִיא, וְאִי מִשּׁוּם דְּרַב נַחְמָן נַקִּיף וְנָפִישׁ לָהּ חֲבִילֵי זְמוֹרוֹת וְנִקְלָהּ כִּי הֵיכִי דְּלִימוּת לָעֲגָל, קָא מַשְׁמָע לָן. אֶלָּא "בָּאֵשׁ" לָמָּה לִי, לְמִעוּטֵי אֵבֶר (מֵעִירָקוֹ) [מֵעִקָּרוֹ]. וְכָל הֵיכָא דִּכְתִיב "בָּאֵשׁ" לְרַבּוֹת כָּל שְׂרֵפָה הַבָּאָה מֵחֲמַת הָאוֹר הוּא, וְהָכְתִיב "וְשָׂרַף אוֹתוֹ עַל עֵצִים בָּאֵשׁ", וְתַנְיָא: "בָּאֵשׁ" וְלֹא בְּסִיד רוֹתֵחַ, הָתָם "בָּאֵשׁ תִּשָּׂרֵף", לְבַסּוֹף כְּתִיב שְׂרֵפָה, לְרַבּוֹת כָּל שְׂרֵפָה הַבָּאָה מֵחֲמַת הָאֵשׁ, הָכָא כְּתִיב "וְשָׂרַף אוֹתוֹ עַל עֵצִים בָּאֵשׁ" אָמַר רַחֲמָנָא: בָּאֵשׁ אִין, מִידִי אַחֲרִינָא לָא. הָתָם נַמֵּי כְּתִיב "עַל שֶׁפֶךְ הַדֶּשֶׁן יִשָּׂרֵף", הַהוּא מִבָּעֵי לֵיהּ לְכִדְתַנְיָא: "וְשָׂרַף" אַף-עַל-פִּי שֶׁאֵין שָׁם דֶּשֶׁן, "יִשָּׂרֵף" אַף-עַל-פִּי שֶׁהִצִּית הָאֵשׁ בְּרֻבּוֹ.

{rרמז תרלאr}   כְּתִיב: "וַיָּקָם בִּלְעָם וַיֵּלֶךְ וַיָּשָׁב לִמְקוֹמוֹ וְגַם בָּלָק הָלַךְ לְדַרְכּוֹ, וַיֵּשֶׁב יִשְׂרָאֵל בַּשִּׁטִּים". רַבִּי עֲקִיבָא אוֹמֵר: כָּל פָּרָשָׁה שֶׁסְּמוּכָה לַחֲבֶרְתָּהּ לְמֵדָה הֵימֶנָּה. רַבִּי מֵאִיר אוֹמֵר: פָּרָשִׁיּוֹת הַרְבֵּה סְמוּכוֹת זוֹ לָזוֹ, וּרְחוֹקוֹת זוֹ מִזּוֹ כִּרְחוֹק מִזְרָח מִמַּעֲרָב. כַּיּוֹצֵא בַּדָּבָר אַתָּה אוֹמֵר: "הֵן בְּנֵי יִשְׂרָאֵל לֹא שָׁמְעוּ אֵלַי", אָמַר לֵהּ הַמָּקוֹם: "וְשָׁמְעוּ לְקוֹלֶךָ". כַּיּוֹצֵא בּוֹ אַתָּה אוֹמֵר: "וּבַת אִישׁ כֹּהֵן כִּי תֵחֵל לִזְנוֹת" וְגוֹ', וְהַכֹּהֵן הַגָּדוֹל מֵאֶחָיו" וְכִי מָה עִנְיָן זֶה לָזֶה, אֶלָּא אַף הוּא נִשְׂרָף. מָשָׁל, לְמָה הַדָּבָר דּוֹמֶה: לְקַטְרוֹן שֶׁהִשְׁלִים שָׁנָיו וְלֹא שִׁמֵּשׁ פּוֹלִימַרְכּוֹס שֶׁלּוֹ אֶלָּא בָּרַח וְהָלַךְ לוֹ. שָׁלַח הַמֶּלֶךְ וֶהֱבִיאוֹ וְחִיְּבוֹ לִקְטֹעַ אֶת רֹאשׁוֹ. עַד שֶׁלֹּא יָצָא לֵהָרֵג אָמַר הַמֶּלֶךְ: מִלְּאוּ לוֹ מִדָּה שֶׁל דִּינְרֵי זָהָב וְהוֹצִיאוּהוּ לְפָנָיו. אָמְרוּ לוֹ: אִלּוּ עָשִׂיתָ כְּדֶרֶךְ שֶׁעָשׂוּ חֲבֵרֶיךָ הָיִיתָ נוֹטֵל מִדָּה שֶׁל דִּינְרֵי זָהָב וְנַפְשְׁךָ שֶׁלְּךָ, עַכְשָׁו אִבַּדְתָּ אֶת נַפְשְׁךָ וְאִבַּדְתָּ אֶת מָמוֹנְךָ. כָּךְ, בַּת כֹּהֵן שֶׁזִּנְּתָה יוֹצֵא כֹּהֵן גָּדוֹל לְפָנֶיהָ וְאוֹמֵר לָהּ: אִלּוּ עָשִׂית כְּדֶרֶךְ שֶׁעָשׂוּ אִמּוֹתַיִךְ זָכִית שֶׁיֵּצֵא מִמֵּךְ כֹּהֵן גָּדוֹל כַּיּוֹצֵא בּוֹ, וְעַכְשָׁו אִבַּדְתְּ אֶת עַצְמֵךְ וְאִבַּדְתְּ אֶת כְּבוֹדֵךְ. לְכָךְ נֶאֱמַר: "וּבַת אִישׁ כֹּהֵן, וְהַכֹּהֵן הַגָּדוֹל מֵאֶחָיו". כַּיּוֹצֵא בּוֹ אַתָּה אוֹמֵר: "כִּי אַתֶּם לֹא עַמִּי", וְאוֹמֵר: "וְהָיָה מִסְפַּר בְּנֵי יִשְׂרָאֵל" וְכִי מָה עִנְיָן זֶה לָזֶה, מָשָׁל לְמֶלֶךְ שֶׁכָּעַס עַל אִשְׁתּוֹ שָׁלַח אַחַר סוֹפֵר לָבֹא וְלִכְתֹּב לָהּ גֵּט, עַד שֶׁלֹּא בָּא הַסּוֹפֵר נִתְרַצָּה הַמֶּלֶךְ לְאִשְׁתּוֹ. אָמַר הַמֶּלֶךְ: אֶפְשָׁר שֶׁיּוֹצֵא סוֹפֵר זֶה מִכָּאן חָלָק, אֶלָּא אָמַר לוֹ: בּוֹא וּכְתֹב שֶׁאֲנִי כּוֹפֵל לָהּ כְּתֻבָּתָהּ. לְכָךְ נֶאֱמַר: "כִּי אַתֶּם לֹא עַמִּי, וְהָיָה מִסְפַּר בְּנֵי יִשְׂרָאֵל". כַּיּוֹצֵא בּוֹ אַתָּה אוֹמֵר: "תֶּאְשַׁם שֹׁמְרוֹן כִּי מָרְתָה בֵּאלֹהֶיהָ", וְאוֹמֵר: "שׁוּבָה יִשְׂרָאֵל עַד ה' אֱלֹהֶיךָ" וְכִי מָה עִנְיָן זֶה אֵצֶל זֶה, מָשָׁל, לְמָה הַדָּבָר דּוֹמֶה, לִמְדִינָה שֶׁמָּרְדָה עַל הַמֶּלֶךְ. שָׁלַח הַמֶּלֶךְ פּוֹלִימַרְכּוֹס אֶחָד לְהַחֲרִיבָהּ. הָיָה אוֹתוֹ פּוֹלִימַרְכּוֹס בָּקִי וּמְיֻשָּׁב, אָמַר לָהֶם: טְלוּ לָכֶם יָמִים, וְאִם לָאו הֲרֵינִי עוֹשֶׂה לָכֶם כְּדֶרֶךְ שֶׁעָשִׂיתִי לִמְדִינָה פְּלוֹנִית וּלְחַבְרוֹתֶיהָ. לְכָךְ נֶאֱמַר: "תֶּאְשַׁם שֹׁמְרוֹן, שׁוּבָה יִשְׂרָאֵל".

לָמָּה נִקְרָא שְׁמוֹ "כֹּהֵן גָּדוֹל", שֶׁהוּא גָּדוֹל בַּחֲמִשָּׁה דְּבָרִים: בְּנוֹי, בְּכֹחַ, בְּעשֶׁר, בְּחָכְמָה, וּבְשָׁנִים. בְּנוֹי שֶׁהוּא נָאֶה מֵאֶחָיו. בְּכֹחַ שֶׁיְּהֵא גִּבּוֹר [בְּכֹחַ]. בּוֹא וּרְאֵה: אַהֲרֹן הֵנִיף אֶת הַלְוִיִּים, עֶשְׂרִים וּשְׁנַיִם אֶלֶף בְּיוֹם אֶחָד. כֵּיצַד הָיָה מֵנִיף אוֹתָם, מוֹלִיךְ וּמֵבִיא מַעֲלֶה וּמוֹרִיד. בְּעשֶׁר שֶׁאִם לֹא הָיָה עָשִׁיר, אֶחָיו הַכֹּהֲנִים מַעֲשִׁירִין אוֹתוֹ. מַעֲשֶׂה בְּפִינְחָס הַסַּתָּת שֶׁמִּנּוּהוּ כֹּהֵן גָּדוֹל, וְיָצְאוּ אֶחָיו הַכֹּהֲנִים וְרָאוּ אוֹתוֹ חוֹצֵב אֲבָנִים, וְלֹא הֱנִיחוּהוּ וּמִלְּאוּ הַמַּחְצֵב לְפָנָיו דִּינְרֵי זָהָב. מִנַּיִן שֶׁאִם אֵין לוֹ אֶחָיו מַגַדְּלִין אוֹתוֹ, שֶׁנֶּאֱמַר: "וְהַכֹּהֵן הַגָּדוֹל מֵאֶחָיו". וְלֹא כֹּהֵן גָּדוֹל בִּלְבַד, אֶלָּא הַמֶּלֶךְ כַּיּוֹצֵא בּוֹ. וְכֵן אַתָּה מוֹצֵא בְּדָוִד הַמֶּלֶךְ, כְּשֶׁהָלַךְ לְהִלָּחֵם עִם גָּלְיָת הַפְּלִשְׁתִּי, אָמַר לוֹ שָׁאוּל: "לֹא תוּכַל לָלֶכֶת אֶל הַפְּלִשְׁתִּי" וְגוֹ'. אָמַר לוֹ דָּוִד: "רֹעֶה הָיָה עַבְדְּךָ וְגוֹ'. [אָמַר לוֹ שָׁאוּל: וּמִי אָמַר לְךָ שֶׁאַתָּהּ יָכוֹל לַהֲרֹג אוֹתוֹ, מִיָּד הֱשִׁיבוֹ דָּוִד: "ה' אֲשֶׁר הִצִּילַנִי" וְגוֹ']. מִיָּד: "וַיַּלְבֵּשׁ שָׁאוּל אֶת דָּוִד מַדָּיו", וּכְתִיב בְּשָׁאוּל: מִשִּׁכְמוֹ וָמַעְלָה גָּבֹהַּ מִכָּל הָעָם", כֵּיוָן שֶׁהִלְבִּישׁוֹ וְרָאָה שֶׁהֵם עֲשׂוּיִין לוֹ, מִיָּד הִכְנִיס בּוֹ עַיִן הָרַע. כְּשֶׁרָאָה דָּוִד שֶׁהִלְבִּין פְּנֵי שָׁאוּל, אָמַר לוֹ: "לֹא אוּכַל לָלֶכֶת בָּאֵלֶּה כִּי לֹא נִסִּיתִי". הָא לָמַדְתָּ, שֶׁאֲפִלּוּ הָיָה אָדָם קָצָר וְיִמָּנֶה מֶלֶךְ, נַעֲשֶׂה אָרֹךְ. לָמָּה, שֶׁבְּשָׁעָה שֶׁהָיָה נִמְשָׁח בְּשֶׁמֶן הַמִּשְׂחָה, הָיָה מְשֻׁבָּח יוֹתֵר מֵאֶחָיו. אָמַר דָּוִד: בְּשֶׁמֶן הַמִּשְׁחָה שֶׁנִּמְשַׁחְתִּי, בּוֹ אֲנִי שָׂמֵחַ, שֶׁנֶּאֱמַר: "לָכֵן שָׂמַח לִבִּי וַיָּגֶל כְּבוֹדִי אַף בְּשָׂרִי יִשְׁכֹּן לָבֶטַח".

"וְהַכֹּהֵן הַגָּדוֹל מֵאֶחָיו" שֶׁיְּהֵא גָּדוֹל מֵאֶחָיו בְּנוֹי, בְּכֹחַ, בְּעשֶׁר, [בְּחָכְמָה], וּבְמִדָּה. אֵין לוֹ, מִנַּיִן שֶׁיְּגַדְּלוּהוּ מִשֶּׁל אֶחָיו, [תַּלְמוּד לוֹמַר]: "וְהַכֹּהֵן הַגָּדוֹל מֵאֶחָיו" שֶׁיְּגַדְּלוּהוּ אֶחָיו. אָמְרוּ עָלָיו עַל פִּינְחָס אִישׁ חִבָּתָהּ שֶׁעָלָה גּוֹרָלוֹ לִהְיוֹת כֹּהֵן גָּדוֹל, וְהָלְכוּ אֵלָיו גִּזְבָּרִין וַאֲמַרְכָּלִים וּמְצָאוּהוּ כְּשֶׁהוּא חוֹצֵב וּמִלְּאוּ לוֹ אֶת הַמַּחְצֵב דִּינְרֵי זָהָב. אָמַר רַבִּי חֲנִינָא בֶּן גַּמְלִיאֵל: וְכִי סַתָּת הָיָה, וַהֲלֹא חֲתָנֵנוּ הָיָה וּמְצָאוּהוּ כְּשֶׁהוּא חוֹרֵשׁ, כַּמָּה שֶׁנֶּאֱמַר בֶּאֱלִישָׁע: "שְׁנֵים עָשָׂר צְמָדִים לְפָנָיו וְהוּא בִּשְׁנֵים הֶעָשָׂר". הַהוּא שַׂקָּא דְּדִינְרֵי דְּאָתָא לְבֵי מִדְרָשָׁא, קְדַם רַבִּי אַמִּי וְזָכָה בֵּהּ. וְהֵיכִי עָבִיד הָכִי, וְהָתַנְיָא: "וְנָתַן" וְלֹא שֶׁיִּטֹּל מֵעַצְמוֹ, רַבִּי אַמִּי נַמֵּי לָעֲנִיִּים זָכָה. וְאִיבָעֵית אֵימָא אָדָם חָשׁוּב שָׁאנֵי. דְּתַנְיָא: "וְהַכֹּהֵן הַגָּדוֹל מֵאֶחָיו" וְכוּ' גַּדְּלֵהוּ מִשֶּׁל אֶחָיו. תָּנוּ רַבָּנָן: "וְהַכֹּהֵן הַגָּדוֹל מֵאֶחָיו" זֶה כֹּהֵן גָּדוֹל. "אֲשֶׁר יֻצַּק עַל רֹאשׁוֹ שֶׁמֶן הַמִּשְׂחָה" זֶה מְשׁוּחַ מִלְחָמָה. "וּמִלֵּא אֶת יָדוֹ לִלְבּשׁ אֶת הַבְּגָדִים" זֶה מְרֻבֶּה בְּגָדִים. עַל כֻּלָּן הוּא אוֹמֵר: "אֶת רֹאשׁוֹ לֹא יִפְרָע וּבְגָדָיו לֹא יִפְרֹם וְעַל כָּל נַפְשֹׁת מֵת לֹא יָבֹא". יָכוֹל יְהוּ מַקְרִיבִין אוֹנֵן, תַּלְמוּד לוֹמַר: "כִּי נֵזֶר שֶׁמֶן מִשְׁחַת אֱלֹהָיו עָלָיו" וְלֹא עַל חֲבֵרוֹ. וְאַחַר שֶׁחִלְּקוֹ הַכָּתוּב יָכוֹל לֹא יְהֵא מְצֻוֶּה עַל הַבְּתוּלָה, תַּלְמוּד לוֹמַר: "וְהוּא אִשָּׁה בִבְתוּלֶיהָ יִקָּח", אַחַר שֶׁחִלֵּק הַכָּתוּב רִבָּה, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר: אֵין לִי אֶלָּא שֶׁעָבַר מֵחֲמַת קִרְיוֹ, מֵחֲמַת מוּמוֹ מִנַּיִן, תַּלְמוּד לוֹמַר: "וְהוּא". בְּעָא מִנֵּהּ רָבָא מֵרַב נַחְמָן: מָשִׁיחַ שֶׁנִּצְטָרַע מַהוּ בָּאַלְמָנָה, [מִידְחֵי דָּחֵי אוֹ מִיפְטַר פָּטוּר], לָא הֲוָה בְּיָדֵהּ. יְתִיב רַב פַּפָּא וְקָא מִבַּעְיָא לֵהּ, אֲמַר לֵהּ הוּנָא בְּרֵהּ דְּרַב נַחְמָן לְרַב פַּפָּא: תְּנִינָא: אֵין לִי אֶלָּא שֶׁעָבַר מֵחֲמַת קִרְיוֹ, מֵחֲמַת מוּמוֹ מִנַּיִן, תַּלְמוּד לוֹמַר: "וְהוּא". קָם נַשְׁקֵהּ עַל רֵישֵׁהּ וִיהַב לֵהּ בְּרַתֵּהּ. "אֲשֶׁר יוּצַק עַל רֹאשׁוֹ שֶׁמֶן הַמִּשְׁחָה וּמִלֵּא אֶת יָדוֹ לִלְבּשׁ אֶת הַבְּגָדִים" מַה תַּלְמוּד לוֹמַר, לְפִי שֶׁנֶּאֱמַר: "שִׁבְעַת יָמִים יִלְבָּשָׁם הַכֹּהֵן תַּחְתָּיו מִבָּנָיו" שֶׁיָּכוֹל אֵין לִי אֶלָּא שֶׁנִּמְשַׁח שִׁבְעָה וְנִתְרַבָּה שִׁבְעָה, נִמְשַׁח שִׁבְעָה וְנִתְרַבָּה יוֹם אֶחָד נִמְשַׁח יוֹם אֶחָד וְנִתְרַבָּה שִׁבְעָה נִמְשַׁח יוֹם אֶחָד וְנִתְרַבָּה יוֹם אֶחָד מִנַּיִן, וַאֲפִלּוּ שָׁעָה אַחַת [מִנַּיִן], תַּלְמוּד לוֹמַר: "אֲשֶׁר יֻצַּק עַל רֹאשׁוֹ שֶׁמֶן הַמִּשְׁחָה" וַאֲפִלּוּ יוֹם אֶחָד, "לִלְבּשׁ אֶת הַבְּגָדִים" וַאֲפִלּוּ שָׁעָה אַחַת. אִלּוּ נֶאֱמַר "רֹאשׁ לֹא יִפְרָע וּבֶגֶד לֹא יִפְרֹם" הָיִיתִי אוֹמֵר בְּרֹאשׁ וּבֶגֶד שֶׁל סוֹטָה הַכָּתוּב מְדַבֵּר, תַּלְמוּד לוֹמַר: "אֶת רֹאשׁוֹ לֹא יִפְרָע וּבְגָדָיו לֹא יִפְרֹם" שֶׁאֵינוֹ בִּפְרִיעָה וּבִפְרִימָה כָּל עִקָּר, דִּבְרֵי רַבִּי יְהוּדָה בֶּן בְּתֵירָא. (רַבִּי שִׁמְעוֹן) [רַבִּי יִשְׁמָעֵאל] אוֹמֵר אֵינוֹ פּוֹרֵם כְּדֶרֶךְ בְּנֵי אָדָם פּוֹרְמִין אֶלָּא הוּא מִלְּמַטָּה וְהַהֶדְיוֹט מִלְּמַעְלָה. אָמַר רַב: לְמַטָּה לְמַטָּה מַמָּשׁ, לְמַעְלָה לְמַעְלָה מַמָּשׁ. וּשְׁמוּאֵל אָמַר: לְמַטָּה לְמַטָּה מִקַּמֵּי שָׂפָה, וְזֶה וָזֶה בַּצַּוָּאר.

"וְעַל כָּל נַפְשֹׁת מֵת לֹא יָבֹא" בַּמֶּה הַכָּתוּב מְדַבֵּר, אִם בָּרְחוֹקִים, קַל וָחֹמֶר הוּא: וּמַה כֹּהֵן הֶדְיוֹט שֶׁהוּא מִטַּמֵּא לַקְּרוֹבִים אֵינוֹ מִטַּמֵּא לָרְחוֹקִים כֹּהֵן גָּדוֹל שֶׁאֵינוֹ מִטַּמֵּא לַקְּרוֹבִים אֵינוֹ דִּין שֶׁלֹּא מִטַּמֵּא לָרְחוֹקִים, אֶלָּא בִּקְרוֹבִים הַכָּתוּב מְדַבֵּר. "לְאָבִיו" לְאָבִיו אֵינוֹ מִטַּמֵּא, אֲבָל הוּא מִטַּמֵּא לְמֵת מִצְוָה. "וּלְאִמּוֹ" לִגְזֵרָה שָׁוָה לְכִדְרַבִּי. בְּמוֹתָם אֵינוֹ מִטַּמֵּא, אֲבָל מִטַּמֵּא הוּא לְנִגְעָם וּלְזִיבָתָם. וְאֵין לִי אֶלָּא נָזִיר, כֹּהֵן גָּדוֹל מִנַּיִן, אָמַרְתָּ: לֹא יֹאמַר אִמּוֹ בְּכֹהֵן גָּדוֹל, שֶׁאֵין תַּלְמוּד לוֹמַר שֶׁהֲרֵי קַל וָחֹמֶר הוּא: וּמָה אִם בְּמָקוֹם שֶׁכֹּהֵן הֶדְיוֹט מִטַּמֵּא לְאָחִיו מֵאָבִיו אֵין כֹּהֵן גָּדוֹל מִטַּמֵּא לְאִמּוֹ, מָקוֹם שֶׁאֵין כֹּהֵן הֶדְיוֹט מִטַּמֵּא לְאָחִיו מֵאָבִיו אֵינוֹ דִּין שֶׁאֵין כֹּהֵן גָּדוֹל מִטַּמֵּא לְאִמּוֹ. אִם זָכִיתִי מִן הַדִּין מַה תַּלְמוּד לוֹמַר "אִמּוֹ" בְּכֹהֵן גָּדוֹל, מֻפְנֶה לְהָקִישׁ מִמֶּנּוּ לִגְזֵרָה שָׁוָה: נֶאֱמַר אִמּוֹ בְּנָזִיר וְנֶאֱמַר אִמּוֹ בְּכֹהֵן גָּדוֹל, מָה אִמּוֹ הָאָמוּר בְּנָזִיר בְּמוֹתָם אֵינוֹ מִטַּמֵּא אֲבָל מִטַּמֵּא לְנִגְעָם וּלְזִיבָתָם אַף אִמּוֹ הָאָמוּר בְּכֹהֵן גָּדוֹל בְּמוֹתָם אֵינוֹ מִטַּמֵּא אֲבָל מִטַּמֵּא לְנִגְעָם וּלְזִיבָתָם. תַּנְיָא: רַבִּי עֲקִיבָא אוֹמֵר: מִנַּיִן לִרְבִיעִית דָּם הַבָּאָה מִשְּׁנֵי מֵתִים שֶׁהוּא מְטַמֵּא בָּאֹהֶל, שֶׁנֶּאֱמַר: "וְעַל כָּל נַפְשֹׁת מֵת לֹא יָבֹא" שְׁתֵּי נְפָשׁוֹת וְשִׁעוּר אֶחָד. "לֹא יָבֹא וְלֹא יִטַּמָּא" חַיָּב בְּלֹא יָבֹא וְחַיָּב בְּלֹא יִטַּמָּא. אֵין לִי אֶלָּא כֹּהֵן גָּדוֹל שֶׁחַיָּב בְּלֹא יָבֹא וְחַיָּב בְּלֹא יִטַּמָּא, מִנַּיִן לְכֹהֵן הֶדְיוֹט שֶׁחַיָּב בְּלֹא יִטַמָּא, תַּלְמוּד לוֹמַר: "לֹא יִטַמָּא, לֹא יִטַּמָּא" לִגְזֵרָה שָׁוָה, מַה "לֹּא יִטַּמָּא" הָאָמוּר בְּכֹהֵן גָּדוֹל חַיָּב בְּלֹא יָבֹא וְחַיָּב בְּלֹא יִטַּמָּא, אַף "לֹא יִטַּמָּא" הָאָמוּר בְּכֹהֵן הֶדְיוֹט חַיָּב בְּלֹא יָבֹא וְחַיָּב בְּלֹא יִטַּמָּא.

"לְאָבִיו וּלְאִמּוֹ לֹא יִטַּמָּא" אֲבָל מִטַּמֵּא הוּא לְמֵת מִצְוָה. "וּמִן הַמִּקְדָּשׁ לֹא יֵצֵא" לֹא יֵצֵא עִמָּהֶם אֲבָל יוֹצֵא הוּא אַחֲרֵיהֶם. כֵּיצַד, הֵם נִכְסִין וְהוּא נִגְלֶה הֵם נִגְלִין וְהוּא נִכְסֶה, יוֹצֵא עִמָּהֶם עַד פֶּתַח הָעִיר, דִּבְרֵי רַבִּי מֵאִיר. רַבִּי יְהוּדָה אוֹמֵר: אֵינוֹ יוֹצֵא כָּל עִקָּר, שֶׁנֶּאֱמַר: "וּמִן הַמִּקְדָּשׁ לֹא יֵצֵא". שַׁפִּיר קָאָמַר רַבִּי יְהוּדָה, אָמַר לְךָ רַבִּי מֵאִיר: אִי הָכִי לְבֵיתוֹ נַמֵּי לֹא, אֶלָּא הָכִי קָאָמַר: "וּמִן הַמִּקְדָּשׁ לֹא יֵצֵא" מִקְּדֻשָּׁתוֹ לֹא יֵצֵא, וְכֵיוָן דְּאִית לֵיהּ הֶכֵּרָא לֹא אָתֵי לְמִנְגַּע. וְרַבִּי יְהוּדָה, אַגַּב מְרָרֵהּ דִּלְמָא מִקְרֵי וְאָתֵי וְנָגַע. אוֹנֵן אֵינוֹ בְּמִיתָה אֶלָּא בְּאַזְהָרָה, דִּכְתִיב: "וּמִן הַמִּקְדָּשׁ לֹא יֵצֵא וְלֹא יְחַלֵּל" הָא אַחֵר שֶׁלֹּא יָצָא חִלֵּל. אֲמַר לֵהּ רַב אַחָא לְרָבָא: וְנֵילַף חִלּוּל חִלּוּל מִתְּרוּמָה, מַה לְּהַלָּן בְּמִיתָה אַף כָּאן בְּמִיתָה, מִי כְּתִיב בְּגוּפֵהּ, מִכְּלָלָא הוּא דְּאָתֵי, הָוֵי דָּבָר הַבָּא מִן הַכְּלָל וְאֵין דָּנִין אוֹתוֹ בִּגְזֵרָה שָׁוָה. מִנַּיִן שֶׁאִם עָבַד עֲבוֹדָתוֹ כְּשֵׁרָה, תַּלְמוּד לוֹמַר: "וְלֹא יְחַלֵּל אֶת מִקְדַּשׁ אֱלֹהָיו" הָא כֹּהֵן הֶדְיוֹט שֶׁעָבַד [אוֹנֵן], עֲבוֹדָתוֹ פְּסוּלָה. "כִּי נֵזֶר שֶׁמֶן מִשְׁחַת אֱלֹהָיו עָלָיו". אֵין לִי אֶלָּא מָשׁוּחַ בְּשֶׁמֶן הַמִּשְׁחָה, מְרֻבֶּה בְּגָדִים מִנַּיִן, תַּלְמוּד לוֹמַר: "כִּי שֶׁמֶן מִשְׁחַת אֱלֹהָיו עָלָיו אֲנִי ה'" לְהַגִּיד מַה גָּרַם. "הוּא" וְלֹא נָזִיר, "הוּא" וְלֹא מֶלֶךְ, "הוּא" לְרַבּוֹת כֹּהֵן מְשׁוּחַ מִלְחָמָה. "אִשָּׁה בִבְתוּלֶיהָ יִקָּח" פְּרָט לְבוֹגֶרֶת שֶׁכָּלוּ בְּתוּלֶיהָ. רַבִּי אֱלִיעֶזֶר וְר' שִׁמְעוֹן מַכְשִׁירִין בְּבוֹגֶרֶת.

"וְהוּא אִשָּׁה בִבְתוּלֶיהָ יִקָּח" פְּרָט לְבוֹגֶרֶת שֶׁכָּלוּ בְתוּלֶיהָ, דִּבְרֵי רַבִּי מֵאִיר. רַבִּי אֱלִיעֶזֶר וְר' שִׁמְעוֹן מַכְשִׁירִין בְּבוֹגֶרֶת. רַבִּי מֵאִיר סָבַר, "בְּתוּלָה" אֲפִלּוּ מִקְּצָת בְּתוּלָה מַשְׁמָע, "בְּתוּלֶיהָ" עַד דְּאִכָּא כָּל בְּתוּלֶיהָ, "בִּבְתוּלֶיהָ" כְּדַרְכָּהּ אִין שֶׁלֹּא כְּדַרְכָּהּ לֹא. וְרַבִּי אֶלְעָזָר וְר' שִׁמְעוֹן סָבְרֵי "בְּתּוּלָה" בְּתוּלָה שְׁלֵמָה מַשְׁמָע, "בְּתוּלֶיהָ" וַאֲפִלּוּ מִקְּצָת בְּתוּלֶיהָ, "בִּבְתוּלֶיהָ" עַד שֶׁיְּהוּ כָּל בְּתוּלֶיהָ קַיָּמִין, בֵּין כְּדַרְכָּהּ בֵּין שֶׁלֹּא כְּדַרְכָּהּ. אֵרַס אֶת הָאַלְמָנָה וְנִתְמַנָּה כֹּהֵן גָּדוֹל יִכְנֹס, דִּכְתִיב: "אִשָּׁה". קִדֵּשׁ אֶת הַקְּטַנָּה וּבָגְרָה תַּחְתָּיו לֹא יִכְנֹס, הָא אִשְׁתְּנֵי גּוּפָהּ. תָּנֵי תָּנָא קַמֵּהּ דְּרַב שֵׁשֶׁת: כָּל שֶׁהוּא בְּ"יִקַּח" הֲרֵי הוּא בְּ"לֹא יִקַּח" כָּל שֶׁאֵינוֹ בְּ"יִקַּח" אֵינוֹ בְּ"לֹא יִקַּח", פְּרָט לְכֹהֵן גָּדוֹל שֶׁבָּא עַל אֲחוֹתוֹ אַלְמָנָה. תַּנְיָא: לֹא יֹאמַר גְּרוּשָׁה וְתֵיתֵי בְּקַל וָחֹמֶר מִכֹּהֵן הֶדְיוֹט: הַשְׁתָּא לְכֹהֵן הֶדְיוֹט אֲסוּרָה לְכֹהֵן גָּדוֹל מִיבַּעְיָא, לָמָּה נֶאֱמַר, לוֹמַר לְךָ, כְּשֵׁם שֶׁחֲלוּקָה גְּרוּשָׁה מִזּוֹנָה וַחֲלָלָה בְּכֹהֵן הֶדְיוֹט, כָּךְ חֲלוּקָה אַלְמָנָה גְּרוּשָׁה וַחֲלָלָה זוֹנָה בְּכֹהֵן גָּדוֹל. "חֲלָלָה" אֵין חָלָל אֶלָּא מֵאִסּוּר כְּהֻנָּה. "זוֹנָה" נֶאֱמַר כָּאן "זוֹנָה" וְנֶאֱמַר לְהַלָּן "זוֹנָה", מַה כָּאן זַרְעוֹ חֻלִּין אַף לְהַלָּן זַרְעוֹ חֻלִּין. אָמַר רַב אַשִּׁי: הִלְכָּךְ כֹּהֵן הַבָּא עַל אֲחוֹתוֹ, זוֹנָה מַשְׁוֵי לָהּ, חֲלָלָה לֹא מַשְׁוֵי לָהּ. חָזַר וּבָא עָלֶיהָ עֲשָׂאָהּ חֲלָלָה. אָמַר רַב יְהוּדָה: כֹּהֵן גָּדוֹל בְּאַלְמָנָה לוֹקֶה שְׁתַּיִם: אַחַת מִשּׁוּם "לֹא יִקַּח", וְאַחַת מִשּׁוּם "לֹא יְחַלֵּל". וְלִילְקֵי נַמֵּי מִשּׁוּם "לֹא יְחַלֵּל זַרְעוֹ, בְּשֶׁלֹּא גָּמַר בִּיאָתוֹ. אַלְמָנָה וּגְרוּשָׁה לוֹקֶה שְׁנֵי שֵׁמוֹת עַל זֶה וּשְׁנֵי שֵׁמוֹת עַל זֶה. [וְהָתַנְיָא]: "גְּרוּשָׁה" אֵין לִי אֶלָּא גְּרוּשָׁה, חֲלוּצָה מִנַּיִן, תַּלְמוּד לוֹמַר: "אִשָּׁה", מִדְּרַבָּנָן, וּקְרָא אַסְמַכְתָּא בְּעָלְמָא. אָמַר אַבָּיֵי: קִדֵּשׁ לוֹקֶה מִשּׁוּם "לֹא יִקַּח", בָּעַל [לוֹקֶה] מִשּׁוּם "לֹא יְחַלֵּל". רָבָא אָמַר: בָּעַל לוֹקֶה, לֹא בָּעַל אֵינוֹ לוֹקֶה. מַאי טַעֲמָא "לֹא יִקַּח", מִשּׁוּם "לֹא יְחַלֵּל". וּמוֹדֶה אַבָּיֵי בְּמַחֲזִיר גְּרוּשָׁתוֹ שֶׁאִם קִדֵּשׁ וְלֹא בָּעַל שֶׁאֵינוֹ לוֹקֶה, "לִהְיוֹת לוֹ לְאִשָּׁה" אָמַר רַחֲמָנָא, וְהָא לֵיכָּא. וּמוֹדֶה רָבָא בְּכֹהֵן גָּדוֹל בְּאַלְמָנָה שֶׁאִם בָּעַל וְלֹא קִדֵּשׁ שֶׁלּוֹקֶה, "וְלֹא יְחַלֵּל זַרְעוֹ" אָמַר רַחֲמָנָא, וַהֲרֵי חָלָל. וּשְׁנֵיהֶם מוֹדִים בְּמַחְזִיר גְּרוּשָׁתוֹ שֶׁאִם בָּעַל וְלֹא קִדֵּשׁ שֶׁאֵינוֹ לוֹקֶה, דֶּרֶךְ הֲוָיָה אָסְרָה תּוֹרָה. תָּנוּ רַבָּנָן: "אַלְמָנָה לֹא יִקָּח" בֵּין אַלְמָנָה מִן הָאֵרוּסִין בֵּין מִן הַנִּשֹּׂוּאִין. פְּשִׁיטָא, מַהוּ דְּתֵימָא נֵילַף אַלְמָנָה מִתָּמָר, מַה לְהַלָּן מִן הַנִּשּׂוּאִין אַף כָּאן מִן הַנִּשּׂוּאִין, קָא מַשְׁמָע לָן. וְאֵימָא הָכִי נַמֵּי, דּוּמְיָא דִּגְרוּשָׁה, מַה גְּרוּשָׁה בֵּין מִן הָאֵרוּסִין בֵּין מִן הַנִּשֹּׂוּאִין אַף אַלְמָנָה. אֲנוּסַת חֲבֵרוֹ וּמְפֻתַּת חֲבֵרוֹ לֹא יִשָּׂא. וְאִם נָשָׂא רַבִּי אֱלִיעֶזֶר אוֹמֵר: הַוָּלָד חָלָל. וַחֲכָמִים אוֹמְרִים: הַוָּלָד כָּשֵׁר. קָמִיפַלְגֵּי בְּיֵשׁ חָלָל מֵחַיְּבֵי עֲשֵׂה, רַבִּי אֱלִיעֶזֶר בֶּן יַעֲקֹב סָבַר יֵשׁ חָלָל מֵחַיְּבֵי עֲשֵׂה וְרַבָּנָן סָבְרֵי אֵין חָלָל מְחַיְבִי עָשָׂה. מַאי טַעֲמָא דְּרַבִּי אֱלִיעֶזֶר, דִּכְתִיב: "אַלְמָנָה וּגְרוּשָׁה וַחֲלָלָה זוֹנָה אֶת אֵלֶּה לֹא יִקָּח", וּכְתִיב: "וְלֹא יְחַלֵּל זַרְעוֹ" אַכֻּלְּהוּ. וְרַבָּנָן, "אֵלֶּה" הִפְסִיק הָעִנְיָן. וְרַבִּי אֱלִיעֶזֶר, "אֵלֶּה" לְמִעוּטֵי נִדָּה. אָמַר אַבָּיֵי: כָּל מִלְּתָא דְּאָמַר רַחְמָנָא לָא תַעֲבִיד אִי עָבִיד מְהַנֵּי, דְּאִי סָלְקָא דַּעְתָּךְ לֹא מְהַנֵּי אַמַּאי לָקֵי. וְרָבָא אָמַר לָא מְהַנֵּי מִידִי, וְהָא דְּלָקֵי מִשּׁוּם דְּעָבַר אַמֵּימְרָא דְּרַחֲמָנָא. וַהֲרֵי אַלְמָנָה לְכֹהֵן גָּדוֹל דְּרַחֲמָנָא אָמַר "אַלְמָנָה וּגְרוּשָׁה לֹא יִקָּח", וּתְנָן: כָּל מָקוֹם שֶׁיֵּשׁ קִדּוּשִׁין עִם עֲבֵרָה הַוָּלָד הוֹלֵךְ אַחַר הַפָּגוּם. וְאֵיזוֹ, זוֹ אַלְמָנָה לְכֹהֵן גָּדוֹל, גְּרוּשָׁה וַחֲלוּצָה לְכֹהֵן הֶדְיוֹט. אָמַר לְךָ רָבָא: שָׁאנֵי הָתָם דִּכְתִיב "וְלֹא יְחַלֵּל זַרְעוֹ" שְׁנֵי חִלּוּלִין, אֶחָד לְזַרְעוֹ וְאֶחָד לָאַלְמָנָה. וּלְאַבָּיֵי, נֵימָא קְרָא "לֹא יָחֵל" מַאי "לֹא יְחַלֵּל", אֶחָד לוֹ וְאֶחָד לָהּ. וְיֹאמַר "אַלְמָנָה", מַה תַּלְמוּד לוֹמַר "גְּרוּשָׁה", וּמָה אִם אַלְמָנָה שֶׁמֻּתֶּרֶת לְכֹהֵן הֶדְיוֹט אֲסוּרָה לְכֹהֵן גָּדוֹל, גְּרוּשָׁה שֶׁאֲסוּרָה לְכֹהֵן הֶדְיוֹט אֵינוֹ דִּין שֶׁתְּהֵא אֲסוּרָה לְכֹהֵן גָּדוֹל. אִלּוּ כֵּן הָיִיתִי אוֹמֵר אַלְמָנָה שֶׁמֻּתֶּרֶת לְכֹהֵן הֶדְיוֹט זַרְעוֹ הֵימֶנָּה חֻלִּין, גְּרוּשָׁה שֶׁאֲסוּרָה לְכֹהֵן הֶדְיוֹט זַרְעוֹ הֵימֶנָּה מַמְזֵר, תַּלְמוּד לוֹמַר "גְּרוּשָׁה לֹא יְחַלֵּל". אוֹ [אִלּוּ] נֶאֱמַר "גְּרוּשָׁה" וְלֹא נֶאֱמַר "אַלְמָנָה", הָיִיתִי אוֹמֵר גְּרוּשָׁה שֶׁאֲסוּרָה לְכֹהֵן הֶדְיוֹט זַרְעוֹ הֵימֶנָּה חֻלִּין אַלְמָנָה שֶׁמֻּתֶּרֶת לְכֹהֵן הֶדְיוֹט זַרְעוֹ הֵימֶנָּה כָּשֵׁר, תַּלְמוּד לוֹמַר: "אַלְמָנָה לֹא יְחַלֵּל, גְּרוּשָׁה לֹא יְחַלֵּל" בָּאתָה אַלְמָנָה לְהַחֲמִיר עָלֶיהָ וּגְרוּשָׁה לְהָקֵל עָלֶיהָ. "וַחֲלָלָה" אֵי זוֹ הִיא, שֶׁנּוֹלְדָה מֵאֶחָד מִן הַפְּסוּלִין. "זוֹנָה" מַה תַּלְמוּד לוֹמַר, שֶׁיָּכוֹל אֵין לִי אֶלָּא כֹּהֵן גָּדוֹל שֶׁעוֹשֶׂה זַרְעוֹ מִכָּל פְּסוּלוֹת מִמֶּנּוּ חֻלִּין, כֹּהֵן מִנַּיִן, תַּלְמוּד לוֹמַר: "זוֹנָה, זוֹנָה" לִגְזֵרָה שָׁוָה: מַה זּוֹנָה הָאֲמוּרָה בְּכֹהֵן גָּדוֹל עוֹשֶׂה זַרְעוֹ מִכָּל פְּסוּלוֹת מִמֶּנּוּ חֻלִּין, אַף זוֹנָה הָאֲמוּרָה בְּכֹהֵן הֶדְיוֹט עוֹשֶׂה זַרְעוֹ מִכָּל פְּסוּלוֹת מִמֶּנּוּ חֻלִּין. "אֶת אֵלֶּה לֹא יִקָּח" אֵלֶּה לֹא יִקַּח וְלֹא יְחַלֵּל, וְאֵין זַרְעוֹ מִן הַנִּדָּה חֻלִּין. וַהֲלֹא דִּין הוּא: וּמָה אִם אֵלּוּ שֶׁאֵין חַיָּב עַל בִּיאָתָן כָּרֵת זַרְעוֹ מֵהֶן חֻלִּין, נִדָּה שֶׁחַיָּב עַל בִּיאָתָהּ כָּרֵת אֵינוֹ דִּין שֶׁזַּרְעוֹ מִמֶּנָּה חֻלִּין. תַּלְמוּד לוֹמַר: "אֶת אֵלֶּה וְלֹא יְחַלֵּל", וְאֵין זַרְעוֹ מִן הַנִּדָּה חֻלִּין. שְׁאֵלָה זוֹ שָׁאַל רַבִּי יוֹסִי אִישׁ טְבֶרְיָא לִפְנֵי רַבָּן שִׁמְעוֹן בֶּן גַּמְלִיאֵל: אַמַר לוֹ: וּמָה אִם אִשְׁתּוֹ שֶׁאֵינוֹ אָסוּר בָּהּ אָסוּר בְּבִתָּהּ, אֵשֶׁת אִישׁ שֶׁאָסוּר בָּהּ אֵינוֹ דִּין שֶׁיְּהֵא אָסוּר בְּבִתָּהּ. אָמַר: לוֹ צֵא וְהַתֵּר לִי כֹּהֵן גָּדוֹל שֶׁכָּתַב בּוֹ "כִּי אִם בְּתוּלָה" וְגוֹ', וַאֲנִי אֲפַרְנֵס לְךָ אֶת יִשְׂרָאֵל. אֵין דַּיָּן יָכוֹל לַעֲקֹר אוֹת אַחַת מִן הַתּוֹרָה. "כִּי אִם בְּתוּלָה" מְלַמֵּד שֶׁהוּא מְצֻוֶּה עַל הַבְּתוּלָה. "מֵעַמָּיו" לְהָבִיא אֶת בַּת גִּיֹּרֶת עַמּוֹנִית שֶׁתְּהֵא כְּשֵׁרָה לַכְּהֻנָּה. "יִקַּח אִשָּׁה" מַה תַּלְמוּד לוֹמַר, מִנַּיִן אַתָּה אוֹמֵר אֵרַס הָאַלְמָנָה וְנִתְמַנָּה לִהְיוֹת כֹּהֵן גָּדוֹל יִכְנֹס, תַּלְמוּד לוֹמַר: "יִקַּח אִשָּׁה". מַעֲשֶׂה בִּיהוֹשֻׁעַ בֶּן גַּמְלָא שֶׁקִּדֵּשׁ אֶת מַרְתָּא בַּת בַּיְתּוֹס, וּמִנָּהוּ הַמֶּלֶךְ לִהְיוֹת כֹּהֵן גָּדוֹל, וְכִנְּסָהּ. יָכוֹל אֲפִלּוּ עָשָׂה מַאֲמָר בִּיבִמְתּוֹ [יִכְנֹס], תַּלְמוּד לוֹמַר: "יִקַּח אִשָּׁה" וְלֹא יְבָמָה. "בְּתוּלָה" יָכוֹל קְטַנָּה, תַּלְמוּד לוֹמַר: "אִשָּׁה". אִי "אִשָּׁה" יָכוֹל בּוֹגֶרֶת, תַּלְמוּד לוֹמַר: "בְּתוּלָה". הָא כֵּיצַד, יָצְאָה מִכְּלַל קַטְנוּת וְלִכְלַל בּוֹגֶרֶת לֹא בָּאתָה. אֵין "בְּתוּלָה" אֶלָּא נַעֲרָה, וְכֵן הוּא אוֹמֵר "וְהַנַּעֲרָה טוֹבַת מַרְאֶה מְאֹד בְּתוּלָה". תָּנֵי רַבִּי זַכַּאי קַמֵּהּ דְּר' יוֹחָנָן: "כִּי אִם בְּתוּלָה מֵעַמָּיו יִקַּח אִשָּׁה" לְהָבִיא גִּיוֹרֶת מִכַּנָּה שֶׁכְּשֵׁרָה לַכְּהֻנָּה. אָמַר לוֹ: אֲנִי שְׁנִיתִיו "עַמָּיו מֵעַמָּיו" לְהָבִיא בְּתוּלָה הַבָּאָה מִשְּׁנֵי עֲמָמִין וְאַתְּ אָמַרְתְּ [גִּיּוֹרֶת] מִכַּנָּה וְתוּ לֹא. מַאי שְׁנֵי עֲמָמִין, אִילֵימָא עַמּוֹנִי שֶׁנָּשָׂא עַמּוֹנִית, מַאי שְׁנָא עֲמָמִין דִּזְכָרִים אֲסוּרִין וּנְקֵבוֹת מֻתָּרוֹת, הַיְנוּ גִּיֹּרֶת מִכַּנָּה, אֶלָּא בְּעַמּוֹנִי שֶׁנָּשָׂא בַּת יִשְׂרָאֵל. "וְלֹא יְחַלֵּל זַרְעוֹ". כֹּהֶנֶת מִתְחַלֵּל כֹּהֵן אֵינוֹ מִתְחַלֵּל, שֶׁנֶּאֱמַר: "וְלֹא יְחַלֵּל זַרְעוֹ" זַרְעוֹ מִתְחַלֵּל וְאֵין הוּא מִתְחַלֵּל. יִשְׂרָאֵל שֶׁנָּשָׂא חֲלָלָה בִּתּוֹ כְּשֵׁרָה לַכְּהֻנָּה. מְנָא הָנֵי מִלֵּי, אָמַר רַבִּי יוֹחָנָן מִשּׁוּם רַבִּי יִשְׁמָעֵאל: נֶאֱמַר כָּאן "וְלֹא יְחַלֵּל זַרְעוֹ בְּעַמָּיו" וְנֶאֱמַר לְהַלָּן "לֹא יִטַּמָּא בַּעַל בְּעַמָּיו, זְכָרִים וְלֹא נְקֵבוֹת. אֶלָּא מֵעַתָּה בִּתּוֹ שֶׁל כֹּהֵן גָּדוֹל תִּשְׁתְּרֵי, מִי כְּתִיב "לֹא יְחַלֵּל בְּנוֹ", לֹא יְחַלֵּל זַרְעוֹ כְּתִיב, בַּת בְּנוֹ תִּשְׁתְּרֵי, כְּתִיב: "וְלֹא יְחַלֵּל זַרְעוֹ" מֵקִישׁ זַרְעוֹ לוֹ, מַה הוּא בִּתּוֹ אֲסוּרָה אַף בְּנוֹ נַמֵּי בִּתּוֹ אֲסוּרָה. בַּת בִּתּוֹ תִּתְסַר, אִם כֵּן גְּזֵרָה שָׁוָה מַאי אֲהַנֵּי לֵהּ. "לֹא יְחַלֵּל" אֵין לִי אֶלָּא זַרְעוֹ, הִיא עַצְמָהּ מִנַּיִן, אָמַרְתָּ קַל וָחֹמֶר: וּמַה זַּרְעוֹ שֶׁלֹּא עָבַר עֲבֵרָה מִתְחַלֵּל, הִיא שֶׁעָבְרָה עֲבֵרָה אֵינוֹ דִּין שֶׁמִּתְחַלֶּלֶת. הוּא עַצְמוֹ יוֹכִיחַ שֶׁעָבַר עֲבֵרָה וְאֵין מִתְחַלֵּל. מַה לְּהוּא שֶׁכֵּן אֵין מִתְחַלֵּל בְּכָל מָקוֹם, תֹּאמַר בְּהִיא שֶׁמִּתְחַלֶּלֶת בְּכָל מָקוֹם. וְאִם נַפְשְׁךָ לוֹמַר, אָמַר קְרָא: "לֹא יְחַלֵּל" זֶה שֶׁהָיָה כָּשֵׁר וְנִתְחַלֵּל. אָמַר אַבָּיֵי: זוֹנָה נָכְרִית אֶתְנַנָּהּ אָסוּר, גָּמַר "תּוֹעֵבָה, תּוֹעֵבָה" מֵעֲרָיוֹת: מָה עֲרָיוֹת לֹא תָּפְסֵי בְּהוּ קִדּוּשִׁין אַף זוֹנָה בְּהַךְ דְּלָא תָּפְסֵי קִדּוּשִׁין. כֹּהֵן הַבָּא עָלֶיהָ אֵינוֹ לוֹקֶה מִשּׁוּם "לֹא יְחַלֵּל זַרְעוֹ", "זַרְעוֹ" אָמַר רַחֲמָנָא וְהַאי לָאו זַרְעוֹ הוּא. זוֹנָה יִשְׂרְאֵלִית אֶתְנַנָּהּ מֻתָּר, דְּהָא תָּפְסֵי בָּהּ קִדּוּשִׁין. וְכֹהֵן הַבָּא עָלֶיהָ לוֹקֶה מִשּׁוּם "לֹא יְחַלֵּל זַרְעוֹ" דְּהָא זַרְעוֹ הוּא. וְרָבָא אָמַר: אַחַת זוֹנָה נָכְרִית וְאַחַת זוֹנָה יִשְׂרְאֵלִית אֶתְנַנָּהּ אָסוּר, וְכֹהֵן הַבָּא עָלֶיהָ לוֹקֶה עָלֶיהָ מִשּׁוּם זוֹנָה. מַאי טַעֲמָא, יָלְפִינָן מֵהֲדָדֵי: מַה זּוֹנָה יִשְׂרְאֵלִית בְּלָאו אַף זוֹנָה נָכְרִית בְּלָאו, וּמַה אֶתְנַן נָכְרִית אָסוּר אַף אֶתְנַן יִשְׂרְאֵלִית אָסוּר. "בְּעַמָּיו" לְהָבִיא אֶת בַּת חָלָל זָכָר שֶׁתְּהֵא פְּסוּלָה מִן הַכְּהֻנָּה. רַבִּי יְהוּדָה אוֹמֵר: בַּת גֵּר זָכָר כְּבַת חָלָל זָכָר. "כִּי אֲנִי ה' מְקַדְּשׁוֹ" לְהַגִּיד מַה גָּרַם.

"אִישׁ מִזַּרְעֲךָ לְדוֹרוֹתָם" מִכָּאן אָמַר רַבִּי אֶלְעָזָר בֶּן עֲזַרְיָה: קָטָן פָּסוּל לָעֲבוֹדָה אֲפִלּוּ תָּם. וּמֵאֵימָתַי הוּא כָּשֵׁר לָעֲבוֹדָה, מִשֶּׁיָּבִיא שְׁתֵּי שְׂעָרוֹת אֲבָל אֵין אֶחָיו הַכֹּהֲנִים מַנִּיחִין אוֹתוֹ לַעֲבֹד עַד שֶׁיְּהֵא בֶּן עֶשְׂרִים. "אֲשֶׁר יִהְיֶה בּוֹ מוּם" אֵין לִי אֶלָּא שֶׁנּוֹלַד בּוֹ מוּם לְאַחַר הַדִּבּוּר כְּזִיבָה וְכִנְגָעִים, נוֹלַד בּוֹ מוּם לִפְנֵי הַדִּבּוּר מִנַּיִן  תַּלְמוּד לוֹמַר: "אֲשֶׁר בּוֹ מוּם". אֵין לִי אֶלָּא שֶׁנּוֹלַד תָּמִים וְנַעֲשָׂה בַּעַל מוּם (מֵאִמּוֹ) [נוֹלַד בַּעַל מוּם מִמְּעֵי אִמּוֹ מִנַּיִן], בַּעַל מוּם קָבוּעַ, בַּעַל מוּם עוֹבֵר מִנַּיִן, תַּלְמוּד לוֹמַר: "אֲשֶׁר בּוֹ מוּם". "לְהַקְרִיב לֶחֶם אֱלֹהָיו" אֵין לִי אֶלָּא תְּמִידִין שֶׁנִּקְרְאוּ לֶחֶם, שֶׁנֶּאֱמַר: "אֶת קָרְבָּנִי לַחְמִי". מִנַּיִן לְרַבּוֹת שְׁאָר קָרְבְּנוֹת צִבּוּר, תַּלְמוּד לוֹמַר שׁוּב: "לֶחֶם". מִנַּיִן לְרַבּוֹת אֶת הַדָּם, תַּלְמוּד לוֹמַר: "לְהַקְרִיב", וּלְהַלָּן הוּא אוֹמֵר: "וַיַּקְרִיבוּ בְּנֵי אַהֲרֹן אֶת הַדָּם אֵלָיו". מִנַּיִן אֵמוּרֵי חַטָּאת וְאֵמוּרֵי אָשָׁם וְאֵמוּרֵי קָדְשֵׁי קָדָשִׁים וְאֵמוּרֵי קָדָשִׁים קַלִּים, תַּלְמוּד לוֹמַר: "לֹא יִקְרַב לְהַקְרִיב לֶחֶם אֱלֹהָיו". מִנַּיִן הַקֹּמֶץ וְהַלְּבוֹנָה וְהַקְּטֹרֶת וּמִנְחַת כֹּהֲנִים וּמִנְחַת כֹּהֵן מָשִׁיחַ וּמִנְחַת נְסָכִים, תַּלְמוּד לוֹמַר: "לֹא יִקְרַב לְהַקְרִיב לֶחֶם אֱלֹהָיו". מִנַּיִן הַיְצִיקוֹת וְהַבְּלִילוֹת וְהַתְּנוּפוֹת וְהַהַגָּשׁוֹת וְהַקְּמִיצוֹת וְהַקְטָרוֹת וְהַמְּלִיקוֹת וְהַקַּבָּלוֹת וְהַהַזָּאוֹת, תַּלְמוּד לוֹמַר: "לֹא יִקְרַב לְהַקְרִיב לֶחֶם אֱלֹהָיו". יָכוֹל יְהֵא חַיָּב עַל כֻּלָּם, תַּלְמוּד לוֹמַר: "לֶחֶם" מַה לֶּחֶם מְיֻחָד שֶׁהוּא מִשּׁוּם עֲבוֹדָה, יָצְאוּ אֵלּוּ שֶׁאֵינָן מִשּׁוּם עֲבוֹדָה. "אֲשֶׁר בּוֹ מוּם" מַה תַּלְמוּד לוֹמַר, לְפִי שֶׁנֶּאֱמַר: "זֶרַע אַהֲרֹן", אֵין לִי אֶלָּא זַרְעוֹ שֶׁל אַהֲרֹן, אַהֲרֹן עַצְמוֹ מִנַּיִן, תַּלְמוּד לוֹמַר: "כִּי כָל אִישׁ אֲשֶׁר בּוֹ מוּם". אֵין לִי אֶלָּא שֶׁנּוֹלַד תָּמִים וְנַעֲשָׂה בַּעַל מוּם, בַּעַל מוּם מִמְּעֵי אִמּוֹ מִנַּיִן, תַּלְמוּד לוֹמַר: "אֲשֶׁר בּוֹ מוּם". "עִוֵּר" בֵּין סוּמָא בִּשְׁתֵּי עֵינָיו בֵּין סוּמָא בְּעֵינוֹ אַחַת. חֲוַרְוָר קָבוּעַ וְהַמַּיִם הַקְּבוּעִים מִנַּיִן, תַּלְמוּד לוֹמַר: "אִישׁ עִוֵּר". "פִּסֵּחַ" בֵּין חִגֵּר בִּשְׁתֵּי רַגְלָיו בֵּין חִגֵּר בְּרַגְלוֹ אַחַת. רַגְלוֹ חֲלוּלָה וַעֲקֻמָּה וְדוֹמָה לְמַגָּל, מִנַּיִן, תַּלְמוּד לוֹמַר "אוֹ פִסֵּחַ". "חָרוּם" שֶׁחָטְמוֹ שָׁקוּעַ. חָטְמוֹ סוֹלֵד חָטְמוֹ בָּלוּם, מִנַּיִן, תַּלְמוּד לוֹמַר: "אוֹ חָרוּם". רַבִּי יוֹסִי אוֹמֵר: אֵין "חָרוּם" אֶלָּא הַכּוֹחֵל שְׁתֵּי עֵינָיו כְּאַחַת. אָמְרוּ לוֹ: הִפְלַגְתָּ, אַף-עַל-פִּי שֶׁאֵינוֹ כּוֹחֵל שְׁתֵּי עֵינָיו כְּאַחַת. "שָׂרוּעַ" שֶׁנִּשְׁמְטָה יְרֵכוֹ. פִּקָּה יוֹצֵא מִגּוּדָלוֹ, עֲקֵבוֹ יוֹצֵא לַאֲחוֹרָיו, פַּרְסוֹתָיו רְחָבוֹת כְּשֶׁל אַוָּז, מִנַּיִן, תַּלְמוּד לוֹמַר: "אוֹ שָׂרוּעַ". "שֶׁבֶר רָגֶל, אֵין לִי אֶלָּא שֶׁנִּשְׁבְּרָה רַגְלוֹ, הַקִּישָׁן וְהַקּוֹלְבָן וְהָעוֹקְלָן מִנַּיִן, תַּלְמוּד לוֹמַר: "אוֹ אִישׁ אֲשֶׁר יִהְיֶה בוֹ שֶׁבֶר רָגֶל". "שֶׁבֶר יָד" אֵין לִי אֶלָּא שֶׁנִּשְׁבְּרָה יָדוֹ, אֶצְבְּעוֹתָיו מֻרְכָּבוֹת זוֹ לָזוֹ מִנַּיִן וְכוּ'. קְלוּטוֹת לְמַטָּה מִן הַפֶּרֶק כָּשֵׁר, לְמַעְלָה מִן הַפֶּרֶק פָּסוּל. חֲתָךְ הַבָּשָׂר מִנַּיִן, תַּלְמוּד לוֹמַר: "אוֹ שֶׁבֶר יָד". הָיְתָה בָּהּ יַתֶּרֶת וַחֲתָכָהּ אִם יֵשׁ בָּהּ עֶצֶם פּוֹסֵל, וְאִם לָאו כָּשֵׁר. "גִּבֵּן" שֶׁיֵּשׁ לוֹ גְּבִינִים הַרְבֵּה. אֵין לוֹ גְּבִינִים אוֹ אֵין לוֹ אֶלָּא גָּבַן אֶחָד מִנַּיִן, תַּלְמוּד לוֹמַר: "אוֹ גִּבֵּן". רַבִּי דוֹסָא אוֹמֵר: כָּל שֶׁגְּבִינָיו שׁוֹכְבִים. רַבִּי חֲנַנְיָא אוֹמֵר: "גִּבֵּן" שֶׁיֵּשׁ לוֹ שְׁנֵי גַּבִּין וּשְׁתֵּי שִׁדְרָאוֹת. "אוֹ דַּק אוֹ תְּבַלְּל" אָמַר רַבָּה בַּר בַּר חָנָה: סָח לִי יֹאשִׁיָּה דְּמִן אוּשָׁא: "דַּק" שֶׁהוּא מְשֻׁקָּע הֲרֵי זֶה מוּם, צָף אֵינוֹ מוּם. דַּק לָבָן מְשֻׁקָּע אֵינוֹ מוּם, צָף הֲרֵי זֶה מוּם. וְסִימָנִיךְ: בַּרְקָא. "תְּבַלֻּל" לָבָן הַפּוֹסֵק אֶת הַסִּירָא וְנִכְנָס בַּשָּׁחוֹר. שָׁחוֹר הַנִּכְנָס בַּלָּבָן אֵינוֹ מוּם. אֵין מוּמִין בַּלָּבָן, וְהָא תַּנְיָא: הֲרֵי זֶה מוּם, הָא מַנִּי רַבִּי יוֹסִי הִיא, דְּרַבִּי יוֹסִי אוֹמֵר: לָבָן שֶׁנִּכְנָס בַּשָּׁחוֹר הֲרֵי זֶה מוּם וְכוּ'. אָמַר רָבָא: מַאי טַעֲמָא דְּרַבִּי יוֹסִי, "יָצָא מֵחֵלֶב עֵינֵמוֹ", תַּרְבָּא דְּעֵינָא אִקְּרֵי, עֵינָא סְתָמָא לָא אִקְּרֵי. וְרַבִּי מֵאִיר מַאי טַעֲמָא, אָמַר רָבָא: מַה לְּשׁוֹן תְּבַלֻּל, דָּבָר הַמְבַלְבֵּל בָּעַיִן.

"אוֹ תְּבַלֻּל בְּעֵינוֹ" "בְּעֵינוֹ" כָּל מַה שֶּׁבְּעֵינוֹ. מִכָּאן אָמְרוּ: שְׁתֵּי עֵינָיו לְמַעְלָה, שְׁתֵּי עֵינָיו לְמַטָּה, עֵינוֹ אַחַת לְמַעְלָה וְעֵינוֹ אַחַת לְמַטָּה, וְרוֹאֶה אֶת הַחֶדֶר וְאֶת הָעֲלִיָּה כְּאַחַת, אוֹ שֶׁהָיָה מְדַבֵּר עִם חֲבֵרוֹ וְאַחֵר אוֹמֵר: לִי רוֹאֶה.

"עִוֵּר" בֵּין סוּמָא בִּשְׁתֵּי עֵינָיו וְכוּ'. אָמַר רָבָא: לָמָּה לִי דְּכָתַב רַחֲמָנָא "אִישׁ עִוֵּר, דַּק, תְּבַלֻּל בְּעֵינוֹ", צְרִיכָא. דְּאִי כָּתַב רַחְמָנָא "עִוֵּר" מִשּׁוּם דְּלֵיתַנְהוּ [כְּלָל], אֲבָל חֲוַרְוָר וְהַמַּיִם הַקְּבוּעִין דְּאִיתַנְהוּ [בֵּהּ] אֵימָא לָא, כָּתַב רַחֲמָנָא "אִישׁ". וְאִי כָּתַב רַחֲמָנָא "אִישׁ" דְּלָא קָא חָזֵי כְּלָל, אֲבָל מַחֲסֹרְתָּא לָא, כָּתַב רַחֲמָנָא "דַּק". וְאִי כָּתַב רַחֲמָנָא "דַּק" מִשּׁוּם דִּמְחַסְּרָן, אֲבָל מְבַלְבְּלִיתָא לָא, כָּתַב רַחֲמָנָא "תְּבַלֻּל". וְאִי כְּתַב רַחֲמָנָא "תְּבַלֻּל" מִשּׁוּם דִּמְבַלְבְּלָן, אֲבָל מְשַׁנִּיוּתָא לָא, כָּתַב רַחֲמָנָא "בְּעֵינוֹ". אָמַר רָבָא: הִלְכָּךְ כָּל מֵחֲמַת כַּהֲיוּתָא [אָתְיָא] מֵ"אִישׁ", מַחֲסוֹרְתָא מִ"דַּק", מְבַלְבְּלִיתָא מִ"תְּבַלֻּל", מְשַׁנִּיוּתָא מִ"בְּעֵינוֹ". תַּנְיָא: בְּאָדָם לֹא נֶאֱמַר "יַבֶּלֶת", בִּבְהֵמָה לֹא נֶאֱמַר בָּהּ "דַּק, תְּבַלֻּל". מִנַּיִן לִתֵּן אֶת הָאָמוּר שֶׁל זֶה בָּזֶה וְאֶת הָאָמוּר שֶׁל זֶה בָּזֶה, תַּלְמוּד לוֹמַר: "גָרָב גָרָב, יַלֶּפֶת יַלֶּפֶת" לִגְזֵרָה שָׁוָה. מֻפְנֶה, דְּאִי לָא מֻפְנֶה אָדָם מִבְּהֵמָה לָא יָלֵיף, שֶׁכֵּן הִיא עַצְמָהּ קְרֵבָה עַל גַּבֵּי הַמִּזְבֵּחַ. בְּהֵמָה מֵאָדָם לֹא יָלְפָה, שֶׁכֵּן נִתְרַבָּה בְּמִצְווֹת. לָאיִי אַפְנוֹיֵי מֻפְנֶה. דְּלִכְתּוֹב רַחֲמָנָא יַלֶּפֶת וְלָא בָּעֵי גָּרָב, וַאֲנָא אָמֵינָא: וּמַה יַּלֶּפֶת דְּלָא מְאִיסָא הָוֵי מוּמָא גָּרָב דְּמָאִיס לֹא כָּל שֶׁכֵּן, "גָּרָב" דְּכָתַב רַחֲמָנָא לָמָּה לִי, לְאַפְנוֹיֵי. וְלִכְתְּבִינְהוּ רַחֲמָנָא [כֻּלְּהוּ] בְּחַד, וְגָרָב וְיַלֶּפֶת הָכָא וְהָכָא, וְלֵילְפוּ מֵהֲדָדֵי, בְּהֵי לִכְתּוֹב רַחֲמָנָא, בְּאָדָם, הֲוָה אָמֵינָא: כָּל דְּפָסוּל בְּאָדָם פָּסוּל בִּבְהֵמָה, קָלוּט וְחִטִּין דְּלֵיתַנְהוּ בְּאָדָם בִּבְהֵמָה נַמֵּי לָא פָּסְלִי. לִכְתְּבִינְהוּ רַחֲמָנָא בִּבְהֵמָה, הֲוָה אָמֵינָא: כָּל דְּפָסֵיל בִּבְהֵמָה פָּסוּל בְּאָדָם, גִּבֵּן חָרוּץ דְּלֵיתַנְהוּ בִּבְהֵמָה בְּאָדָם נַמֵּי לָא פָּסְלִי. וְלִכְתְּבִינְהוּ רַחֲמָנָא כֻּלְּהוּ בְּחַד וְהָנַךְ דְּלֵיתַנְהוּ בְּאִידָךְ וְגָרָב וְיַלֶּפֶת הָכָא וְהָכָא וְלֵילְפוּ מֵהֲדָדֵי, אֶלָּא כִּדְתָנֵי דְּבֵי רַבִּי יִשְׁמָעֵאל: כָּל פָּרָשָׁה שֶׁנֶּאֶמְרָה וְנִשְׁנֵית, לֹא נִשְׁנֵית אֶלָּא בִּשְׁבִיל דָּבָר שֶׁנִּתְחַדֵּשׁ בָּהּ.

{rרמז תרלבr}  אָמַר רָבָא: לָמָּה לִי דְּכָתַב רַחֲמָנָא מוּם בְּאָדָם, מוּם בִּבְכוֹר, מוּם בְּקָדָשִׁים, צְרִיכָא. דְּאִי כָּתַב רַחֲמָנָא מוּם בְּאָדָם, שֶׁכֵּן נִתְרַבָּה בְּמִצְוֹת. אָדָם מִבְּכוֹר בְּהֵמָה לָא אָתֵי, שֶׁכֵּן הוּא עַצְמוֹ קָרֵב לְגַבֵּי מִזְבֵּחַ. קָדָשִׁים מִבְּכוֹר לָא אָתֵי, שֶׁכֵּן קְדֻשָּׁתוֹ מֵרֶחֶם. אָדָם מִקָּדָשִׁים לָא אָתֵי, שֶׁכֵּן הֵן עַצְמָן קְרֵבִין. בְּכוֹר מִקָּדָשִׁים לָא אָתֵי, שֶׁכֵּן קְדֻשָּׁה מְרֻבָּה. חֲדָא מֵחֲדָא לָא אָתֵי, תֵּיתֵי חֲדָא מִתַּרְתֵּי, מֵהֵי תֵּיתֵי, לָא לִכְתּוֹב רַחֲמָנָא בְּאָדָם וְתֵיתֵי מֵהָנַךְ, מַה לְּהָנַךְ שֶׁכֵּן קְרֵבִין עַל גַּבֵּי הַמִּזְבֵּחַ. בִּבְכוֹר וְתֵיתֵי מֵהָנַךְ, מַה לְּהָנַךְ, שֶׁכֵּן קְדֻשָּׁתָן מְרֻבָּה וּנוֹהֲגִין בִּפְשׁוּטִין. בְּקָדָשִׁים וְתֵיתֵי מֵהָנַךְ, מַה לְּהָנַךְ שֶׁכֵּן קְדֻשָּׁתָן מֵאֲלֵיהֶן הִלְכָּךְ צְרִיכִי. "אוֹ מְרוֹחַ אָשֶׁךְ" אֵין לוֹ בֵּיצִים, אוֹ אֵין לוֹ אֶלָּא בֵּיצָה אַחַת, זֶהוּ "מְרוֹחַ אָשֶׁךְ" הָאָמוּר בַּתּוֹרָה. רַבִּי יִשְׁמָעֵאל אוֹמֵר: שֶׁנִּמְרְחוּ אֲשָׁכָיו. רַבִּי עֲקִיבָא אוֹמֵר: שֶׁהָרוּחַ בַּאֲשָׁכָיו. רַבִּי חֲנִינָא בֶּן אַנְטִיגְנוֹס אוֹמֵר: שֶׁמַּרְאָיו חֲשׁוּכִין. קָשְׁיָא לֵהּ לְרַבִּי יִשְׁמָעֵאל: הָא חֲסַר אָשֶׁךְ מִבָּעֵי לֵהּ, תָּנֵי שֶׁנִּמְרְחוּ אֲשָׁכָיו. קַשְׁיָא לֵהּ לְרַבִּי עֲקִיבָא: הַאי מְמֹרָח אָשֶׁךְ מִבָּעֵי לֵהּ, תָּנֵי שֶׁהָרוּחַ בַּאֲשָׁכָיו. קַשְׁיָא לֵהּ לְר' חֲנִינָא בֶּן אַנְטִיגְנוֹס: הַאי רוּחַ אָשֶׁךְ מִבָּעֵי לֵהּ, תָּנֵי שֶׁמַּרְאָיו חֲשׁוּכִין, קָסָבַר גּוֹרְעִין וּמוֹסִיפִין וְדוֹרְשִׁין. אֵין לִי אֶלָּא אֵלּוּ בִּלְבַד, מִנַּיִן לְרַבּוֹת שְׁאָר הַמּוּמִין, תַּלְמוּד לוֹמַר: "מוּם, מוּם" רִבָּה. מִנַּיִן הַכּוּשִׁי וְהַגִּיחוֹר לַוְקָן כִּפֵּחַ נַנָּס הַחֵרֵשׁ וְהַשּׁוֹטֶה וְהַשִּׁכּוֹר וּבַעַל נְגָעִים טְהוֹרִים, תַּלְמוּד לוֹמַר: "אִישׁ, אִישׁ". וַהֲלֹא דִּין הוּא: וּמָה אִם בְּהֵמָה שֶׁפָּסַל בָּהּ אוֹתוֹ וְאֶת בְּנוֹ וּטְרֵפָה וְיוֹצֵא דֹּפֶן וְשֶׁנֶּעֶבְדָה בָּהּ עֲבֵרָה, הִכְשִׁיר בָּהּ כּוּשִׁי וְגִיחוֹר וְכוּ', אָדָם שֶׁהִכְשִׁיר בּוֹ אוֹתוֹ וְאֶת בְּנוֹ וּטְרֵפָה וְיוֹצֵא דֹפֶן וְשֶׁנֶּעֶבְדָה בָּהּ עֲבֵרָה אֵינוֹ דִּין שֶׁנַּכְשִׁיר בּוֹ הַכּוּשִׁי וְגִיחוֹר לַוְקָן וְכִפֵּחַ וְנַנָּס וְחֵרֵשׁ וְשׁוֹטֶה וְהַשִּׁכּוֹר וּבַעַל נְגָעִים טְהוֹרִין. תַּלְמוּד לוֹמַר: "אִישׁ, אִישׁ" רִבָּה. "אֲשֶׁר בּוֹ מוּם" פְּרָט לְאוֹתוֹ וְאֶת בְּנוֹ וְלִטְרֵפָה וּלְיוֹצֵא דֹפֶן וּלְשֶׁנֶּעֶבְדָה בּוֹ עֲבֵרָה. וַהֲלֹא דִּין הוּא: וּמָה אִם בְּהֵמָה שֶׁהִכְשִׁיר בָּהּ כּוּשִׁי גִּיחוֹר לַוְקָן כִּפֵּחַ נַנָּס חֵרֵשׁ שׁוֹטֶה שִׁכּוֹר וּבַעַל נְגָעִים טְהוֹרִים פָּסַל בָּהּ אוֹתוֹ וְאֶת בְּנוֹ וּטְרֵפָה וְיוֹצֵא דֹפֶן וְשֶׁנֶּעֶבְדָה בּוֹ עֲבֵרָה, אָדָם שֶׁפָּסַל בּוֹ כּוּשִׁי וְגִיחוֹר לַוְקָן כִּפֵּחַ נַנָּס וְחֵרֵשׁ שׁוֹטֶה וְשִׁכּוֹר וּבַעַל נְגָעִים טְהוֹרִים אֵינוֹ דִּין שֶׁנִּפְסֹל בּוֹ אוֹתוֹ וְאֶת בְּנוֹ וּטְרֵפָה וְיוֹצֵא דֹּפֶן וּלְשֶׁנֶּעֶבְדָה בּוֹ עֲבֵרָה.

"מוּם בּוֹ" פְּרָט לְהָלַךְ מוּמוֹ. וַהֲלֹא דִּין הוּא: וּמָה אִם בְּהֵמָה שֶׁפָּסַל בָּהּ אוֹתוֹ וְאֶת בְּנוֹ וּטְרֵפָה וְיוֹצֵא דֹפֶן וְשֶׁנֶּעֶבְדָה בּוֹ עֲבֵרָה אִם הָלַךְ מוּמָהּ כְּשֵׁרָה, אָדָם שֶׁהִכְשִׁיר בּוֹ אוֹתוֹ וְאֶת בְּנוֹ טְרֵפָה וְיוֹצֵא דֹּפֶן וְשֶׁנֶּעֶבְדָה בּוֹ עֲבֵרָה אִם הָלַךְ מוּמוֹ לֹא יְהֵא כָּשֵׁר. לֹא, אִם אָמַרְתָּ בִּבְהֵמָה שֶׁהִכְשִׁיר בָּהּ כּוּשִׁי גִּיחוֹר לַוְקָן כִּפֵּחַ נַנָּס וְהַשִּׁכּוֹר וּבַעַל נְגָעִים טְהוֹרִים תֹּאמַר בְּאָדָם שֶׁפָּסַל בּוֹ אֶת כָּל אֵלּוּ, הוֹאִיל וּפָסַל בּוֹ אֶת כָּל אֵלּוּ אִם הָלַךְ מוּמוֹ לֹא יְהֵא כָּשֵׁר. תַּלְמוּד לוֹמַר: "מוּם בּוֹ" פְּרָט לְשֶׁהָלַךְ מוּמוֹ. תְּנָן: "שְׂפָתוֹ הָעֶלְיוֹנָה עוֹדֶפֶת עַל הַתַּחְתּוֹנָה, אוֹ שֶׁהַתַּחְתּוֹנָה עוֹדֶפֶת עַל הָעֶלְיוֹנָה, הֲרֵי זֶה מוּם. גַּבֵּי אָדָם דִּכְתִיב: "מִזֶּרַע אַהֲרֹן" שֶׁשָּׁוֶה בְּזַרְעוֹ שֶׁל אַהֲרֹן, אֲבָל בִּבְהֵמָה לֹא. לָא קָשְׁיָא, הָא דְּאִית בָּהּ עֶצֶם הָא דְּלֵית בָּהּ עֶצֶם. יֶתֶר עֲלֵיהֶן הָאָדָם הַכִּילוֹן וְהַלַפְתָּן וְכוּ' מְנָהָנֵי מִלֵּי, אָמַר רָבָא אָמַר רַבִּי יוֹחָנָן: דַּאֲמַר קְרָא: "כָּל אִישׁ אֲשֶׁר בּוֹ מוּם מִזֶּרַע אַהֲרֹן" אִישׁ שֶׁשָּׁוֶה בְּזַרְעוֹ שֶׁל אַהֲרֹן. מַאי אִכָּא בֵּין מוּמִין לְשֶׁאֵינָהּ שָׁוָה בְּזַרְעוֹ שֶׁל אַהֲרֹן, אִכָּא בֵּינַיְהוּ אַחוּלֵי עֲבוֹדָה, מוּמָא מַחִיל עֲבוֹדָה, דִּכְתִיב בֵּהּ: "מוּם בּוֹ, וְלֹא יְחַלֵּל", שֶׁאֵינוֹ שָׁוֶה בְּזַרְעוֹ שֶׁל אַהֲרֹן לֹא מַחִיל עֲבוֹדָה. מַאי אִכָּא בֵּין שֶׁאֵינוֹ שָׁוֶה בְּזַרְעוֹ שֶׁל אַהֲרֹן וּמִשּׁוּם מַרְאִית הָעַיִן, אִכָּא בֵּינַיְהוּ עֲשֵׂה. "לֶחֶם אֱלֹהָיו" (כָּתוּב בְּרֶמֶז תקי"ח).

"וּמִן הַקֳּדָשִׁים יֹאכֵל" אַף בְּמַחֲלֹקֶת. וַהֲלֹא דִּין הוּא: וּמָה אִם טְבוּל יוֹם וּמְחֻסַּר כִּפּוּרִים שֶׁהֵן כְּשֵׁרִין לַעֲבוֹדָה לְמָחָר אֵינָן אוֹכְלִין בְּמַחֲלֹקֶת, בַּעַל מוּם שֶׁאֵין כָּשֵׁר לַעֲבוֹדָה לְמָחָר אֵינוֹ דִּין שֶׁלֹּא יֹאכַל בְּמַחֲלֹקֶת. תַּלְמוּד לוֹמַר "יֹאכֵל" בְּמַחֲלֹקֶת. וְיֹאמַר לַמִּזְבֵּחַ וְאֵין צָרִיךְ לַפָּרֹכֶת, לָמָּה נֶאֱמַר "לַפָּרֹכֶת", שֶׁאִם נֶאֱמַר "לַמִּזְבֵּחַ" וְלֹא נֶאֱמַר "לַפָּרֹכֶת", הָיִיתִי אוֹמֵר: מִן הַמִּזְבֵּחַ שֶׁכָּשֵׁר לְכָל עֲבוֹדָה יְהֵא אָסוּר מִן הַפָּרֹכֶת שֶׁאֵין כָּשֵׁר לְכָל עֲבוֹדָה לֹא יְהֵא אָסוּר, צָרִיךְ לוֹמַר לַפָּרֹכֶת. אִלּוּ נֶאֱמַר "לַפָּרֹכֶת" וְלֹא נֶאֱמַר "לַמִּזְבֵּחַ", הָיִיתִי אוֹמֵר: מִן הַפָּרֹכֶת שֶׁבִּפְנִים יְהֵא אָסוּר מִן הַמִּזְבֵּחַ שֶׁבַּחוּץ לֹא יְהֵא אָסוּר, צָרִיךְ לוֹמַר לַמִּזְבֵּחַ וְצָרִיךְ לוֹמַר "לַפָּרֹכֶת". יָכוֹל לֹא יִכָּנֵס לַעֲשׂוֹת רִקּוּעִין, תַּלְמוּד לוֹמַר: "אַךְ". כָּךְ הוּא מִצְוָתוֹ: הַכֹּהֲנִים נִכְנָסִין, אֵין כֹּהֲנִים נִכְנָסִין לְוִיִּם, אֵין לְוִיִּם נִכְנָסִין יִשְׂרָאֵל, אֵין טְהוֹרִין נִכְנָסִים טְמֵאִים, אֵין תְּמִימִין נִכְנָסִין בַּעֲלֵי מוּמִים.

תָּנוּ רַבָּנָן: הַכֹּל נִכְנָסִין לַהֵיכָל לִבְנוֹת וּלְתַקֵּן וּלְהוֹצִיא אֶת הַטֻּמְאָה. מִצְוָה בְּכֹהֲנִים וְכוּ'. תָּנֵי רַב כָּהֲנָא: "אַךְ אֶל הַפָּרֹכֶת לֹא יָבֹא" יָכוֹל לֹא יְהוּ כֹּהֲנִים בַּעֲלֵי מוּמִין נִכְנָסִין לְבֵין הָאוּלָם וְלַמִּזְבֵּחַ לַעֲשׂוֹת רִקּוּעִין, תַּלְמוּד לוֹמַר: "אַךְ חִלֵּק". מִצְוָה בִּתְמִימִים, אֵין שָׁם תְּמִימִים נִכְנָסִין בַּעֲלֵי מוּמִין וְכוּ'.

בַּעַל מוּם, רַבִּי אוֹמֵר: בְּמִיתָה. וַחֲכָמִים אוֹמְרִים: בְּאַזְהָרָה. מַאי דָּרֵישׁ, "אַךְ אֶל הַפָּרֹכֶת לֹא יָבֹא" וְגוֹ', וְיָלֵיף חִלּוּל חִלּוּל מִטָּמֵא שֶׁשִּׁמֵּשׁ, גָּמַר פְּסוּל הַגּוּף מִפְּסוּל הַגּוּף, קָדוֹשׁ פְּנִים פִּגּוּל וְנוֹתָר מִקֹּדֶשׁ פְּנִים פִּגּוּל וְנוֹתָר. וְרַבָּנָן אָמְרִי: אֲמַר קְרָא: "בּוֹ" וְלֹא בַּעַל מוּם.

"וַיְדַבֵּר משֶׁה אֶל אַהֲרֹן וְאֶל בָּנָיו וְאֶל כָּל בְּנֵי יִשְׂרָאֵל" לְהַזְהִיר אַהֲרֹן עַל יְדֵי בָּנִים, וְאֶת הַבָּנִים עַל יְדֵי יִשְׂרָאֵל, וְאֶת הַבָּנִים זֶה עַל יְדֵי זֶה.

"וְיִנָּזְרוּ" אֵין נְזִירָה אֶלָּא פְּרִישָׁה. וְכֵן הוּא אוֹמֵר: "וְיִנָּזֵר מֵאַחֲרַי וְיַעַל גִּלּוּלָיו אֶל לִבּוֹ", וְאוֹמֵר: "נָזֹרוּ אָחוֹר". וְכֵן הוּא אוֹמֵר: "מִיַּיִן וְשֵׁכָר יַזִּיר", וְאוֹמֵר: "אֶת עִנְּבֵי נְזִירֶךָ", וְאוֹמֵר: "הֵמָּה בָּאוּ (בֵּית הַבַּעַל) [בַעַל פְּעוֹר] וַיִּנָּזְרוּ לַבּשֶׁת", וְאוֹמֵר: "הַאֶבְכֶּה בַּחֹדֶשׁ הַחֲמִשִׁי הִנָּזֵר". הָא אֵין נְזִירוּת בְּכָל מָקוֹם אֶלָּא פְּרִישָׁה.

{rרמז תרלגr}  בְּעָא מִנֵּהּ רַבִּי חִיָּא בַּר אָבִין מֵרַב יוֹסֵף: מִנַּיִן לְטָמֵא שֶׁשִּׁמֵּשׁ שֶׁהוּא בְּמִיתָה, דִּכְתִיב: "דַּבֵּר אֶל אַהֲרֹן וְאֶל בָּנָיו וְיִנָּזְרוּ" וְגוֹ', וְיָלֵיף "חִלּוּל, חִלּוּל" מִתְּרוּמָה, מַה תְּרוּמָה בְּמִיתָה אַף כָּאן בְּמִיתָה. וְנֵילַף "חִלּוּל, חִלּוּל" מִנּוֹתָר, מַה לְּהַלָּן בְּכָרֵת אַף כָּאן בְּכָרֵת, מִסְתַּבְּרָא מִתְּרוּמָה הֲוָה לֵהּ לְמֵילַף, שֶׁכֵּן גּוּף טָמֵא (מקדש) [מִקְוֶה] בְּרַבִּים. אַדְּרַבָּה מִנּוֹתָר הֲוָה לֵהּ לְמֵילַף, שֶׁכֵּן קֹדֶשׁ פְּנִים פִּגּוּל וְנוֹתָר, חִלּוּל דְּרַבִּים מֵחִלּוּל דְּרַבִּים עָדִיף. ["וְיִנָּזְרוּ מִקָּדְשֵׁי בְנֵי יִשְׂרָאֵל" עַל קָדְשֵׁי בְּנֵי יִשְׂרָאֵל חַיָּבִין עַל פִּגּוּל נוֹתָר וְטָמֵא, וְאֵין חַיָּבִים עַל קָדְשֵׁי נָכְרִים מִשּׁוּם פִּגּוּל נוֹתָר וְטָמֵא]. כָּל הַזְּבָחִים שֶׁקִּבֵּל דָּמָן זָר פָּסַל. מְנָלָן, דְּתָנֵי לֵוִי: "וְיִנָּזְרוּ מִקָּדְשֵׁי בְנֵי יִשְׂרָאֵל וְלֹא יְחַלְּלוּ" "בְנֵי יִשְׂרָאֵל" לְמַעוֹטֵי מַאי, אִילֵימָא לְמַעוֹטֵי קָרְבַּן נָשִׁים, קָרְבַּן נָשִׁים בְּטֻמְאָה קָרֵב, אֶלָּא לְמַעוֹטֵי נָכְרִים. הַשְׁתָּא צִיץ לָא מְרַצֵּי, דַּאֲמַר מַר: בְּגוֹי בֵּין בְּמֵזִיד בֵּין בְּשׁוֹגֵג לֹא הֻרְצָה, בְּטֻמְאָה קָרֵב, אֶלָּא הָכִי קָאָמַר: "וְיִנָּזְרוּ מִקָּדְשֵׁי, בְנֵי יִשְׂרָאֵל לֹא יְחַלְּלוּ". דְּבֵי רַבִּי יִשְׁמָעֵאל תָּנָא: אָתְיָא בְּקַל וָחֹמֶר מִבַּעַל מוּם: וּמַה בַּעַל מוּם שֶׁאוֹכֵל אִם עָבַד חִלֵּל, זָר שֶׁאֵינוֹ אוֹכֵל אֵינוֹ דִּין שֶׁאִם עָבַד חִלֵּל. מַה לְּבַעַל מוּם שֶׁכֵּן עָשָׂה בּוֹ קְרֵבִין כְּמַקְרִיבִין, אוֹנֵן יוֹכִיחַ. מַה לְּאוֹנֵן שֶׁכֵּן אָסוּר בְּמַעֲשֵׂר, בַּעַל מוּם יוֹכִיחַ. וְחָזַר הַדִּין, הַצַּד הַשָּׁוֶה שֶׁבָּהֶן שֶׁמֻּזְהָרִין וְאִם עָבְדוּ חִלְּלוּ, אַף אֲנִי אָבִיא זָר שֶׁמֻּזְהָר אִם עָבַד חִלֵּל. רַב מְשַׁרְשִׁיָּא אָמַר: אָתְיָא בְּקַל וָחֹמֶר מִיוֹשֵׁב: וּמַה יּוֹשֵׁב שֶׁאוֹכֵל אִם עָבַד חִלֵּל, זָר שֶׁאֵינוֹ אוֹכֵל אֵינוֹ דִּין שֶׁאִם עָבַד חִלֵּל. מַה לְּיוֹשֵׁב שֶׁכֵּן פָּסוּל לְעֵדוּת, חַד מֵהָנַךְ יוֹכִיחַ וְכוּ'. "קָדְשֵׁי [בְנֵי] יִשְׂרָאֵל אֵין לִי אֶלָּא קָדְשֵׁי יִשְׂרָאֵל, קָדְשֵׁי עַצְמָן מִנַּיִן, תַּלְמוּד לוֹמַר: "אֲשֶׁר הֵם מַקְדִּשִׁים לִי" לְרַבּוֹת אֶת כֻּלָּן. מִנַּיִן שֶׁאֵין מְדַבֵּר אֶלָּא בִּזְמַן, נֶאֱמַר כָּאן "חִלּוּל" וְנֶאֱמַר לְהַלָּן "חִלּוּל", מַה חִלּוּל הָאָמוּר לְהַלָּן זְמַן, אַף חִלּוּל הָאָמוּר כָּאן זְמַן. מַה חִלּוּל הָאָמוּר לְהַלָּן הַרְצָאָה, אַף חִלּוּל הָאָמוּר כָּאן הַרְצָאָה. מַה חִלּוּל הָאָמוּר לְהַלָּן כָּרֵת, אַף חִלּוּל הָאָמוּר כָּאן כָּרֵת. נֶאֱמַר כָּאן: "אֲנִי ה'" וְנֶאֱמַר לְמַטָּה: "אֲנִי ה'", מָה אֲנִי ה' הָאָמוּר לְמַטָּה אֲנִי ה' מַכְרִית, אַף אֲנִי ה' הָאָמוּר כָּאן אֲנִי ה' מַכְרִית. יָכוֹל לֹא יְהוּ חַיָּבִין מִשּׁוּם טֻמְאָה אֶלָּא עַל דָּבָר שֶׁיֵּשׁ לוֹ מַתִּירִין בֵּין לְאָדָם בֵּין לְמִזְבֵּחַ. וְדִין הוּא: וּמַה פִּגּוּל שֶׁהוּא בְּקָבוּעַ וּבִידִיעָה אַחַת וְלֹא הֻתַּר מִכְּלָלוֹ אֵינוֹ חַיָּב אֶלָּא עַל דָּבָר שֶׁיֵּשׁ לוֹ מַתִּירִין בֵּין לְאָדָם בֵּין לַמִזְבֵּחַ, טָמֵא שֶׁהוּא בְּעוֹלֶה וְיוֹרֵד וּבִשְׁתֵּי יְדִיעוֹת וְהֻתְּרָה מִכְּלָלָהּ אֵינוֹ דִּין שֶׁאֵינוֹ חַיָּב אֶלָּא עַל דָּבָר שֶׁיֵּשׁ לוֹ מַתִּירִין בֵּין לְאָדָם בֵּין לַמִּזְבֵּחַ. תַּלְמוּד לוֹמַר: "אֲשֶׁר הֵם מַקְדִּשִׁים לִי". יָכוֹל מִיָּד, תַּלְמוּד לוֹמַר: "יִקְרַב". אָמַר רַבִּי אֶלְעָזָר: וְכִי יֵשׁ נוֹגֵעַ שֶׁהוּא חַיָּב, אֶלָּא מַה תַּלְמוּד לוֹמַר "יִקְרַב", בְּהֻכְשַׁר לִקְרַב. הָא כֵּיצַד, יֵשׁ לוֹ מַתִּירִין מִשֶּׁיִּקְרְבוּ מַתִּירִים, אֵין לוֹ מַתִּירִין מִשֶּׁיִּקְדַּשׁ בִּכְלִי. אַשְׁכְּחָן טָמֵא, נוֹתָר מְנָלָן, מִדְּתָנֵי לֵוִי: מִנַּיִן שֶׁאַף בִּפְסוּל זְמַן הַכָּתוּב מְדַבֵּר, תַּלְמוּד לוֹמַר: "וְלֹא יְחַלְּלוּ אֶת קָדְשֵׁי בְנֵי יִשְׂרָאֵל" בִּשְׁנֵי חִלּוּלִין הַכָּתוּב מְדַבֵּר: אֶחָד פְּסוּל זְמַן, וְאֶחָד פְּסוּל טֻמְאָה.

~ פרק כב

"אֱמֹר אֲלֵהֶם לְדֹרֹתֵיכֶם" וְגוֹ' אָמַר רַבִּי אַבָּהוּ: שָׁלשׁ כְּרֵתוֹת בִּשְׁלָמִים לָמָּה (כָּתוּב לְמַעְלָה בְּרֶמֶז ת"ק). "אֱמֹר אֲלֵהֶם לְדֹרֹתֵיכֶם כָּל אִישׁ אֲשֶׁר יִקְרַב מִכָּל זַרְעֲכֶם אֶל הַקֳּדָשִׁים". "אֱמֹר אֲלֵהֶם" לְאוֹתָן הָעוֹמְדִין עַל הַר סִינַי, "לְדֹרֹתֵיכֶם" אֵלּוּ דּוֹרוֹת הַבָּאִין. אִם נֶאֱמַר אָבוֹת לָמָּה נֶאֱמַר "בָּנִים", וְאִם נֶאֱמַר "בָּנִים" לָמָּה נֶאֱמַר "אָבוֹת", מִפְּנֵי שֶׁיֵּשׁ בָּאָבוֹת מַה שֶּׁאֵין בַּבָּנִים, וְיֵשׁ בַּבָּנִים מַה שֶּׁאֵין בָּאָבוֹת. בָּאָבוֹת הוּא אוֹמֵר: "וְכָל בַּת יֹרֶשֶׁת נַחֲלָה" [וְגוֹ'], וְהַרְבֵּה מִצְוֹת נִצְטַוּוּ בָּנִים שֶׁלֹּא נִצְטַוּוּ אָבוֹת. הָא מִפְּנֵי שֶׁיֵּשׁ בָּאָבוֹת שֶׁאֵין בַּבָּנִים וְיֵשׁ בַּבָּנִים מַה שֶּׁאֵין בָּאָבוֹת, לְפִיכָךְ הֻצְרַךְ לוֹמַר אָבוֹת וְהֻצְרַךְ לוֹמַר בָּנִים. אָמַר מַר: "בָּאָבוֹת הוּא אוֹמֵר וְכָל בַּת יֹרֶשֶׁת נַחֲלָה" בָּאָבוֹת אִין, בַּבָּנִים לֹא. מַאי מַשְׁמַע, אָמַר רָבָא: אָמַר קְרָא: "זֶה הַדָּבָר" דָּבָר זֶה אֵינוֹ נוֹהֵג אֶלָּא בְּדוֹר זֶה. אֶלָּא מֵעַתָּה "זֶה הַדָּבָר" דִּשְׁחוּטֵי חוּץ הָכִי נַמֵּי דְּלֹא יְהֵא נוֹהֵג אֶלָּא בְּדוֹר זֶה, שָׁאנֵי הָתָם דִּכְתִיב: "לְדֹרֹתָם". "זֶה הַדָּבָר" דְּרָאשֵׁי הַמַּטּוֹת הָכִי נַמֵּי לֹא יְהֵא נוֹהֵג אֶלָּא בְּדוֹר זֶה, אֲמַר לֵהּ: הַהוּא יָלֵיף "זֶה, זֶה" מֵהָתָם. הַאי נַמֵּי לֵילַף "זֶה, זֶה" מֵהָתָם, הַאי מַאי, בִּשְׁלָמָא הָתָם אִצְטְרִיךְ לִגְזֵרָה שָׁוָה, הָכָא לְמַאי אִצְטְרִיךְ, לִשְׁתּוֹק קְרָא מִנֵּהּ וַאֲנָא יָדַעְנָא. מַאי גְּזֵרָה שָׁוָה, דְּתַנְיָא: נֶאֱמַר כָּאן "זֶה הַדָּבָר" וְנֶאֱמַר לְהַלָּן "זֶה הַדָּבָר", מַה לְּהַלָּן אַהֲרֹן וּבָנָיו וְכָל יִשְׂרָאֵל אַף כָּאן אַהֲרֹן וּבָנָיו וְכָל יִשְׂרָאֵל, וּמַה לְּהַלָּן רָאשֵׁי הַמַּטּוֹת אַף כָּאן רָאשֵׁי הַמַּטּוֹת וְכוּ' (כָּתוּב בְּרֶמֶז תשפ"ג).

{rרמז תרלדr}  "אִישׁ" אֵין לִי אֶלָּא אִישׁ, אִשָּׁה מִנַּיִן, תַּלְמוּד לוֹמַר: "מִכָּל זַרְעֲכֶם". מִנַּיִן לְרַבּוֹת כָּל יִשְׂרָאֵל, תַּלְמוּד לוֹמַר: "כָּל אִישׁ". "כָּל אִישׁ אֲשֶׁר יִקְרַב מִכָּל זַרְעֲכֶם אֶל הַקֳּדָשִׁים אֲשֶׁר יַקְדִּישוּ בְנֵי יִשְׂרָאֵל לַה' וְטֻמְאָתוֹ עָלָיו וְנִכְרְתָה" לָמָּה נֶאֱמַר, לְפִי שֶׁהוּא אוֹמֵר: "וְהַנֶּפֶשׁ אֲשֶׁר תֹּאכַל בָּשָׂר מִזֶּבַח הַשְּׁלָמִים אֲשֶׁר לַה' וְטֻמְאָתוֹ עָלָיו וְנִכְרְתָה", שֶׁיָּכוֹל אֵין לִי חַיָּב כָּרֵת מִשּׁוּם טֻמְאָה אֶלָּא עַל הַשְּׁלָמִים בִּלְבַד, מִנַּיִן לְרַבּוֹת כָּל הַקָּדָשִׁים, תַּלְמוּד לוֹמַר: "וְיִנָּזְרוּ מִקָּדְשֵׁי בְנֵי יִשְׂרָאֵל". אוֹ אֵינוֹ מֵבִיא אֶלָּא כַּיּוֹצֵא בִּשְׁלָמִים: מַה שְּׁלָמִים מְיֻחָדִין שֶׁנֶּאֱכָלִין לִשְׁנֵי יָמִים, הַנֶּאֱכָלִין לְיוֹם אֶחָד מִנַּיִן, תַּלְמוּד לוֹמַר: "בָּשָׂר". [אֵין לִי אֶלָּא] שֶׁשְּׁיָרֵיהֶן נֶאֱכָלִין, עוֹלָה שֶׁאֵין שְׁיָרֶיהָ נֶאֱכָלִין מִנַּיִן, תַּלְמוּד לוֹמַר: "זֶבַח" כָּל מִינֵי זְבָחִים. לְרַבּוֹת הָעוֹפוֹת וְהַמְּנָחוֹת שֶׁאֵינָן מִינֵי זְבָחִים, עַד שֶׁאַתָּה מַרְבֶּה לְהָבִיא אֶת לֹג שֶׁמֶן שֶׁל מְצֹרָע, מִנַּיִן, תַּלְמוּד לוֹמַר: "כָּל אִישׁ אֲשֶׁר יִקְרַב מִכָּל זַרְעֲכֶם אֶל הַקֳּדָשִׁים". יָכוֹל לֹא יְהוּ חַיָּבִין מִשּׁוּם טֻמְאָה אֶלָּא עַל דָּבָר שֶׁחַיָּבִין עָלָיו מִשּׁוּם פִּגּוּל, וְדִין הוּא: וּמָה אִם פִּגּוּל שֶׁהוּא בְּקָבוּעַ וְכוּ' "וְטֻמְאָתוֹ עָלָיו" טֻמְאַת הַגּוּף. אוֹ יָכוֹל טֻמְאַת בָּשָׂר, תַּלְמוּד לוֹמַר: "טֻמְאָתוֹ, טֻמְאָתוֹ" לִגְזֵרָה שָׁוָה, מַה טֻּמְאָתוֹ הָאָמוּר לְהַלָּן בְּטֻמְאַת הַגּוּף דִּבֵּר וְלֹא דִּבֵּר בְּטֻמְאַת בָּשָׂר, אַף טֻמְאָתוֹ הָאָמוּר כָּאן בְּטֻמְאַת הַגּוּף דִּבֵּר וְלֹא דִּבֵּר בְּטֻמְאַת בָּשָׂר. אָמַר רַבִּי: אִישׁ טֻמְאָתוֹ עָלָיו, בְּטֻמְאַת הַגּוּף דִּבֵּר וְלֹא דִּבֵּר בְּטֻמְאַת הַבָּשָׂר. רַבִּי (חִיָּא) [יוֹסִי] אוֹמֵר: נֶאֱמַר "קֳדָשִׁים" בִּלְשׁוֹן רַבִּים, וְנֶאֱמַר "טֻמְאָה" בִּלְשׁוֹן יָחִיד. הָא מָה אֲנִי מְקַיֵּם "וְטֻמְאָתוֹ עָלָיו", בְּטֻמְאַת הַגּוּף דִּבֵּר, וְלֹא דִּבֵּר בְּטֻמְאַת בָּשָׂר. אֲחֵרִים אוֹמְרִים: לֹא דִּבֵּר אֶלָּא בְּמִי שֶׁהַטֻּמְאָה פּוֹרֶשֶׁת מִמֶּנּוּ. "וְנִכְרְתָה הַנֶּפֶשׁ הַהִיא" יָכוֹל מִצַּד הַזֶּה לַצַּד הַזֶּה, תַּלְמוּד לוֹמַר: "מִלְּפָנַי אֲנִי ה'" בְּכָל מָקוֹם שֶׁאֲנִי. "זֶרַע אַהֲרֹן" אֵין לִי אֶלָּא זֶרַע שֶׁל אַהֲרֹן, אַהֲרֹן עַצְמוֹ מִנַּיִן, תַּלְמוּד לוֹמַר "הוּא". "צָרוּעַ אוֹ זָב בַּקֳּדָשִׁים לֹא יֹאכַל עַד אֲשֶׁר יִטְהָר" אוֹכְלִין יִשְׂרָאֵל בְּמַעֲשֵׂר טְבוּלֵי יוֹם. אַהֲרֹן וּבָנָיו מִנַּיִן, וְדִין הוּא: וּמָה אִם יִשְׂרָאֵל שֶׁאֵין אוֹכְלִין בִּתְרוּמָה בִּמְעֹרְבֵי שֶׁמֶשׁ הֲרֵי הֵם אוֹכְלִים הַמַּעֲשֵׂר טְבוּלֵי יוֹם, אַהֲרֹן וּבָנָיו שֶׁאוֹכְלִין בִּתְרוּמָה בִּמְעֹרְבֵי הַשֶּׁמֶשׁ אֵינוֹ דִּין שֶׁיְּהוּ אוֹכְלִין בְּמַעֲשֵׂר טְבוּלֵי יוֹם. נִמְצְאוּ: יִשְׂרָאֵל מִן הַכָּתוּב, אַהֲרֹן וּבָנָיו מִקַּל וָחֹמֶר. תָּנָא: הֶעָרֵל וְהַטָּמֵא פְּטוּרִין מִן הָרְאִיָּה. בִּשְׁלָמָא טָמֵא, דִּכְתִיב: "וּבָאתָ שָּׁמָּה, וַהֲבֵאתֶם שָׁמָּה" כָּל שֶׁיֶּשְנוֹ בְּבִיאָה יֶשְׁנוֹ בַּהֲבָאָה, [וְכָל שֶׁאֵינוֹ בְּבִיאָה אֵינוֹ בַּהֲבָאָה]. אֶלָּא עָרֵל מְנָלָן, הָא מַנִּי רַבִּי עֲקִיבָא הִיא דְּמַרְבִּי עָרֵל כְּטָמֵא, דְּתַנְיָא: רַבִּי עֲקִיבָא אוֹמֵר: "אִישׁ אִישׁ" לְרַבּוֹת הֶעָרֵל. תַּנְיָא: רַבִּי אֱלִיעֶזֶר אוֹמֵר: מִנַּיִן לְעָרֵל שֶׁאֵינוֹ אוֹכֵל בִּתְרוּמָה, נֶאֱמַר: "תּוֹשָׁב וְשָׂכִיר" בְּפֶסַח, וְנֶאֱמַר "תּוֹשָׁב וְשָׂכִיר" בִּתְרוּמָה, מַה תּוֹשָׁב וְשָׂכִיר הָאָמוּר בְפֶסַח עָרֵל אָסוּר בּוֹ, אַף תּוֹשַׁב וְשָׂכִיר הָאָמוּר בִּתְרוּמָה עָרֵל אָסוּר בּוֹ. רַבִּי עֲקִיבָא אוֹמֵר: אֵינוֹ צָרִיךְ, הֲרֵי הוּא אוֹמֵר: "אִישׁ אִישׁ" לְרַבּוֹת הֶעָרֵל. וְאֵימָא לְרַבּוֹת הָאוֹנֵן, אֲמַר קְרָא: "זָר, וְכָל זָר" זָרוּת אָמַרְתִּי לְךָ וְלֹא אֲנִינוּת. וְאֵימָא וְלֹא עֲרֵלוּת, הָא כְּתִיב "אִישׁ אִישׁ". וּמָה רָאִיתָ, מִסְתַּבְּרָא עֲרֵלוּת הֲוָה לֵהּ לְרַבּוֹיֵי, שֶׁכֵּן מְחֻסַּר מַעֲשֶׂה וּמַעֲשֶׂה בְּגוּפוֹ וְעָנוּשׁ כָּרֵת וְיֶשְׁנוֹ לִפְנֵי הַדִּבּוּר וּמִילַת זְכָרָיו וַעֲבָדָיו מְעַכֶּבֶת אוֹתוֹ. אַדְּרַבָּא אֲנִינוּת הֲוָה לֵהּ לְרַבּוֹיֵי, שֶׁכֵּן יֶשְׁנוֹ בְּכָל שָׁעָה וְנוֹהֵג בַּאֲנָשִׁים וּבְנָשִׁים וְאֵין בְּיָדוֹ לְתַקֵּן עַצְמוֹ, הָנַךְ נְפִישָׁן. רָבָא אָמַר: בְּלָא הָנַךְ נְפִישָׁן נַמֵּי לָא מָצֵית אָמַרַת, דַּאֲמַר קְרָא: "אִישׁ אִישׁ" אֵי זֶהוּ דָּבָר שֶׁיֶּשְׁנוֹ בְּאִישׁ וְאֵינוֹ בְּאִשָּׁה, הֱוֵי אוֹמֵר: זֶה עֲרֵלוּת. טָמֵא אֵינוֹ אוֹכֵל בִּתְרוּמָה. מְנָלָן, אָמַר רַבִּי יוֹחָנָן מִשּׁוּם רַבִּי יִשְׁמָעֵאל: דַּאֲמַר קְרָא: "אִישׁ אִישׁ מִזֶּרַע אַהֲרֹן" וְאֵי זֶהוּ דָּבָר שֶׁשָּׁוֶה בְּזַרְעוֹ שֶׁל אַהֲרֹן, הֱוֵי אוֹמֵר: "זֶה תְּרוּמָה", וְאֵימָא חָזֶה וְשׁוֹק, אֵינָהּ בַּחֲלָלִים. תְּרוּמָה נַמֵּי אֵינוֹ בַּחֲלָלִים, חֲלָלִים לָאו זַרְעָא דְּאַהֲרֹן הוּא. וּמִמַּאי דְּהַאי "עַד אֲשֶׁר יִטְהָר" עַד [דְּאִכָּא] הַעֲרֵב שֶׁמֶשׁ, אֵימָא עַד דְּמַיְתֵי כַּפָּרָה, לָא סָלְקָא דַּעְתָּךְ, דְּתָנָא דְּבֵי רַבִּי יִשְׁמָעֵאל: בְּזָב בַּעַל שְׁתֵּי רְאִיּוֹת וּבִמְצֹרָע מֻסְגָּר הַכָּתוּב מְדַבֵּר, דּוּמְיָא דִּטְמֵא נֶפֶשׁ דְּלָאו בַּר כַּפָּרָה. וְאֵימָא הָנֵי מִלֵּי דְּלָאו בְּנֵי כַּפָּרָה, אֲבָל דְּבַר כַּפָּרָה עַד דְּמַיְתֵי כַּפָּרָה, וְתוּ, הָא דְּתַנְיָא: טָבַל וְעָלָה אוֹכֵל בְּמַעֲשֵׂר, הֶעֱרִיב שִׁמְשׁוֹ אוֹכֵל בִּתְרוּמָה, הֵבִיא כַּפָּרָה בְּקָדָשִׁים, מְנָלָן, אָמַר רַב חִסְדָּא: תְּלָתָא קְרָאֵי כְּתִיבֵי (כָּתוּב בְּרֶמֶז תקמ"ח וּבְרֶמֶז תק"ב). "בַּקֳּדָשִׁים לֹא יֹאכַל עַד אֲשֶׁר יִטְהָר" יָכוֹל עַד שֶׁיָּבֹא בְּמַיִם, תַּלְמוּד לוֹמַר: "וּבָא הַשֶּׁמֶשׁ וְטָהֵר" מַה טָּהוֹר הָאָמוּר לְמַטָּה בִּיאַת הַשֶּׁמֶשׁ, אַף טָהוֹר הָאָמוּר כָּאן בִּיאַת הַשֶּׁמֶשׁ. "וְהַנֹּגֵעַ בְּכָל טְמֵא נֶפֶשׁ" אֵין טְמֵא נֶפֶשׁ אֶלָּא בְּמַגָּע. "אֲשֶׁר תֵּצֵא מִמֶּנּוּ שִׁכְבַת זָרַע" זֶה בַּעַל קֶרִי. מִנַּיִן לְרַבּוֹת הַנּוֹגֵעַ בְּשִׁכְבַת זֶרַע, תַּלְמוּד לוֹמַר: "אוֹ אִישׁ". הַזָּב וּבַעַל קֶרִי אֵין מְטַמְּאִין, עַד שֶׁתֵּצֵא טֻמְאָתָן לַחוּץ. כֵּיצַד, הָיָה אוֹכֵל בַּתְּרוּמָה וְהִרְגִּישׁ שֶׁנִּזְדַּעְזְעוּ אֵבָרָיו, אוֹחֵז בָּאַמָּה וּבוֹלֵעַ אֶת הַתְּרוּמָה. זָב דִּכְתִיב: "אִישׁ כִּי יִהְיֶה זָב מִבְּשָׂרוֹ". בַּעַל קֶרִי דִּכְתִיב: "אִישׁ אֲשֶׁר תֵּצֵא מִמֶּנּוּ שִׁכְבַת זָרַע". אָמַר שְׁמוּאֵל: כָּל שִׁכְבַת זֶרַע שֶׁאֵין גּוּפוֹ מַרְגִּישׁ בָּהּ, אֵינוֹ מְטַמֵּא. מַאי טַעֲמָא, "שִׁכְבַת זָרַע" אָמַר רַחֲמָנָא בִּרְאוּיָה לְהַזְרִיעַ. לִשָּׁנָא אַחֲרִינָא: כָּל שִׁכְבַת זֶרַע שֶׁאֵינוֹ יוֹרֶה כְּחֵץ, אֵינָהּ מַזְרַעַת. הָא אִטַּמוֹיֵי מְטַמְּאָה קְרִי בְּעָלְמָא. אָמַר רַב פַּפָּא: נוֹגֵעַ בְּשִׁכְבַת זֶרַע אִי בְּכָל שֶׁהוּ אוֹ בְּכַעֲדָשָׁה, תַּנָּאִי הִיא. וּפְלִיגִי בְּעָלְמָא. דְּאִכָּא לְמַאן דְּאָמַר: דּוּן מִנַּהּ וּמִנַּהּ: מַה שֶּׁרֶץ בִּנְגִיעָה אַף שִׁכְבַת זֶרַע בִּנְגִיעָה, וּמִנַּהּ: מַה שֶּׁרֶץ בְּכַעֲדָשָׁה אַף שִׁכְבַת זֶרַע בְּכַעֲדָשָׁה. וְאִכָּא לְמַאן דְּאָמַר: דּוּן מִנַּהּ: מַה שֶּׁרֶץ בִּנְגִיעָה אַף שִׁכְבַת זֶרַע בִּנְגִיעָה, וְאוֹקֵי בְּאַתְרַהּ: מָה רוֹאֶה בְּמַשֶּׁהוּ אַף נוֹגֵעַ בְּמַשֶּׁהוּ. אֲמַר לֵהּ רַב הוּנָא בְּרֵהּ דְּרַב נָתָן לְרַב פַּפָּא: מִמַּאי דְּמֵ"אוֹ אִישׁ אֲשֶׁר יִגַּע בְּכָל שֶׁרֶץ" מַרְבֶּה לַהּ, דִּילְמָא מֵ"אוֹ אִישׁ אֲשֶׁר תֵּצֵא מִמֶּנּוּ שִׁכְבַת זָרַע" קָא מַרְבֵּי לַהּ, דִּלְכֻלֵּי עָלְמָא מִנַּהּ וּמִנַּהּ, שַׁיְלִינְהוּ לְתַנָּאִי, אִכָּא דְּתָנֵי כְּרַב פַּפָּא וְאִכָּא דְּתָנֵי כְּרַב הוּנָא בְּרֵהּ דְּרַב נָתָן.

{rרמז תרלהr}  מַפָּץ בְּשֶׁרֶץ מִנַּיִן, וְדִין הוּא: וּמַה פַּכִּין קְטַנִּים שֶׁטְּהוֹרִין בְּזָב טְמֵאִין בְּשֶׁרֶץ, מַפָּץ שֶׁטָּמֵא בְּזָב אֵינוֹ דִּין שֶׁיְּהֵא טָמֵא בְּשֶׁרֶץ. [אֶלָּא] מַפָּץ בְּמֵת מְנָלָן, דְּתַנְיָא: נֶאֱמַר "בֶּגֶד וְעוֹר" בְּשֶׁרֶץ, וְנֶאֱמַר "בֶּגֶד וְעוֹר בְּמֵת", מַה בֶּגֶד וְעוֹר הָאָמוּר בְּשֶׁרֶץ מַפָּץ טָמֵא בּוֹ, אַף בֶּגֶד וְעוֹר הָאָמוּר בְּמֵת מַפָּץ טָמֵא בּוֹ. מֻפְנֶה, [דְּאִי לָא מֻפְנֶה] אִכָּא לְמִפְרַךְ: מַה לְּשֶׁרֶץ שֶׁכֵּן מְטַמֵּא בְּכַעֲדָשָׁה תֹּאמַר בְּמֵת שֶׁאֵינוֹ מְטַמֵּא אֶלָּא בִּכְזַיִת. לָאיִי אַפְנוֹיֵי מֻפְנֶה. מִכְּדִי שֶׁרֶץ אִתַּקַּשׁ לְשִׁכְבַת זֶרַע, דִּכְתִיב: "אוֹ אִישׁ אֲשֶׁר תֵּצֵא מִמֶּנּוּ שִׁכְבַת זָרַע", וּסְמִיךְ לֵהּ: "אוֹ אִישׁ אֲשֶׁר יִגַּע בְּכָל שֶׁרֶץ", וּכְתִיב בֵּהּ בְּשִׁכְבַת זֶרַע: "וְכָל בֶּגֶד וְכָל עוֹר אֲשֶׁר יִהְיֶה עָלָיו שִׁכְבַת זָרַע", בֶּגֶד וְעוֹר דְּכָתַב רַחֲמָנָא גַּבֵּי שֶׁרֶץ לָמָּה לִי, שְׁמַע מִנַּהּ לְאַפְנוֹיֵי. וְאַכַּתִּי מֻפְנֶה מִצַּד אֶחָד הוּא, דְּמֵת נַמֵּי אַפְנוֹיֵי [מֻפְנֶה]: מִכְּדִי מֵת אִתַּקַּשׁ לְשִׁכְבַת זֶרַע, וּכְתִיב בֵּהּ בְּשִׁכְבַת זֶרַע: "וְכָל בֶּגֶד וְכָל עוֹר אֲשֶׁר יִהְיֶה עָלָיו שִׁכְבַת זָרַע", בֶּגֶד וְעוֹר דִּכָתַב רַחֲמָנָא גַּבֵּי מֵת לָמָּה לִי, שְׁמַע מִנַּהּ [לְאַפְנוֹיֵי. וַהֲוָה] מֻפְנֶה מִשְּׁנֵי צְדָדִין. הָנִיחָא לְמַאן דְּאָמַר: דּוּן מִנַּהּ וְאוֹקֵי בְּאַתְרַהּ, אֶלָּא לְמַאן דְּאָמַר: דּוּן מִנַּהּ וּמִנַּהּ מַאי אִכָּא לְמֵימַר, אֲמַר קְרָא: "וְכִבַּסְתֶּם בִּגְדֵיכֶם בַּיּוֹם הַשְּׁבִיעִי" כָּל טֻמְאוֹת שֶׁאַתָּה מְטַמֵּא בְּמֵת לֹא יְהוּ פְּחוּתִים מִשִּׁבְעָה.

"אֲשֶׁר יִגַּע בְּכָל שֶׁרֶץ". אֵין לִי אֶלָּא בְּשֶׁרֶץ, מִנַּיִן לְרַבּוֹת אֶת הַנְּבֵלָה, תַּלְמוּד לוֹמַר: "בְּכָל שֶׁרֶץ". "אֲשֶׁר יִטְמָא" לְרַבּוֹת אֶת הַשִּׁעוּרִין. "בְאָדָם" זֶה הַמֵּת. "אֲשֶׁר יִטְמָא לוֹ" זֶה טְמֵא מֵת. "טֻמְאָתוֹ" לְרַבּוֹת זָבִים וְזָבוֹת נִדּוֹת וְיוֹלְדוֹת. אֵין לִי אֶלָּא יְמֵי חֻמְרָן, יְמֵי קֻלָּן מִנַּיִן, תַּלְמוּד לוֹמַר: "לְכֹל טֻמְאָתוֹ". "אֲשֶׁר יִטְמָא" לְרַבּוֹת בּוֹעֵל נִדָּה. "לוֹ" לְרַבּוֹת אוֹכֶלֶת נִבְלַת עוֹף טָהוֹר. "נֶפֶשׁ אֲשֶׁר תִּגַּע בּוֹ יִטְמָא" וְלֹא הַמְּסִיטָהּ. "וְטָמְאָה עַד הָעָרֶב וְלֹא יֹאכַל מִן הַקֳּדָשִׁים" יֵשׁ קֳדָשִׁים שֶׁאוֹכֵל בָּהֶן, פְּרָט לְנִתְעָרְבוּ עַל יָתֵר מִן מֵאָה. אֵין לִי אֶלָּא אֳכָלֵי תְּרוּמָה בָּאֳכָלֵי חֻלִּין, מַשְׁקֵה הַקֹּדֶשׁ בְּמַשְׁקֵה חֻלִּין. מִנַּיִן אֳכָלֵי תְּרוּמָה בָּאֳכָלֵי תְּרוּמָה, מַשְׁקֵה תְּרוּמָה בְּמַשְׁקֵה תְּרוּמָה, אֳכָלֵי הַקֹּדֶשׁ בָּאֳכָלֵי הַקֹּדֶשׁ, מַשְׁקֵה הַקֹּדֶשׁ בְּמַשְׁקֵה הַקֹּדֶשׁ, מִנַּיִן, תַּלְמוּד לוֹמַר: "מִן הַקֳּדָשִׁים" רִבָּה. "כִּי אִם רָחַץ בְּשָׂרוֹ בַּמָּיִם" יָכוֹל יְהֵא מַרְחִיץ אֵבָר אֵבָר, תַּלְמוּד לוֹמַר: "וּבָא הַשֶּׁמֶשׁ וְטָהֵר" מַה בִּיאַת הַשֶּׁמֶשׁ כֻּלּוֹ כְּאֶחָד, אַף בִּיאָתוֹ בַּמַּיִם כֻּלּוֹ כְּאֶחָד.

"וּבָא הַשֶּׁמֶשׁ וְטָהֵר" בִּיאַת שִׁמְשׁוֹ מְעַכַּבְתּוֹ מִלֶּאֱכֹל בִּתְרוּמָה, וְאֵין כַּפָּרָתוֹ מְעַכַּבְתּוֹ מִלֶּאֱכֹל בִּתְרוּמָה. "וְאַחַר יֹאכַל מִן הַקֳּדָשִׁים" יֵשׁ קֳדָשִׁים שֶׁאֵין אוֹכְלִין בָּהֶן, פְּרָט לְעֵרוּבִין פָּחוֹת מִמֵּאָה. אֵין לִי אֶלָּא אֳכָלֵי תְּרוּמָה בְּאֳכָלֵי תְּרוּמָה, מִנַּיִן אֳכָלֵי תְּרוּמָה בָּאֳכָלֵי חֻלִּין, אֳכָלֵי חֻלִּין בָּאֳכָלֵי תְּרוּמָה, אֳכָלֵי תְּרוּמָה בָּאֳכָלֵי קֹדֶשׁ, אֳכָלֵי קֹדֶשׁ בָּאֳכָלֵי תְּרוּמָה, אֳכָלֵי הַקֹּדֶשׁ בָּאֳכָלֵי הַקֹּדֶשׁ, מַשְׁקֵה תְּרוּמָה בְּמַשְׁקֵה תְּרוּמָה, מַשְׁקֵה תְּרוּמָה בְּמַשְׁקֵה חֻלִּין, מַשְׁקֵה חֻלִּין בְּמַשְׁקֵה תְּרוּמָה, מַשְׁקֵה תְּרוּמָה בְּמַשְׁקֵה קֹדֶשׁ, מַשְׁקֵה הַקֹּדֶשׁ בְּמַשְׁקֵה תְּרוּמָה, מַשְׁקֵה הַקֹּדֶשׁ בְּמַשְׁקֵה הַקֹּדֶשׁ, מִנַּיִן, תַּלְמוּד לוֹמַר: "מִן הַקֳּדָשִׁים" רִבָּה. "כִּי לַחְמוֹ" מְסַלֵּת אֶת הַחִטִּין כְּשֶׁהוּא רוֹצֶה וּמַקְנִיב אֶת הַיֶּרֶק כְּשֶׁהוּא רוֹצֶה. יָכוֹל תְּהֵא קְנִיבַת [יָרָק] חֹל, תַּלְמוּד לוֹמַר: "הוּא" הֲרֵי הוּא בִּקְדֻשָּׁתוֹ. "וּבָא הַשֶּׁמֶשׁ וְטָהֵר" בִּיאַת שִׁמְשׁוֹ מְעַכַּבְתּוֹ מִלֶּאֱכֹל בִּתְרוּמָה, וְאֵין כַּפָּרָתוֹ מְעַכַּבְתּוֹ מִלֶּאֱכֹל בִּתְרוּמָה. וּמִמַּאי דְּהַאי "וּבָא הַשֶּׁמֶשׁ" בִּיאַת שִׁמְשׁוֹ הוּא, וּמַאי "וְטָהֵר" טָהֵר יוֹמָא, אֵימָא: "וּבָא הַשֶּׁמֶשׁ" בִּיאַת אוֹרוֹ הוּא, וּמַאי "וְטָהֵר", טָהֵר גַּבְרָא וְכוּ'. הָא דִּתְנָן: טָבַל וְעָלָה אוֹכֵל בְּמַעֲשֵׂר, הֶעֱרִיב שִׁמְשׁוֹ אוֹכֵל בִּתְרוּמָה, הֵבִיא כַּפָּרָתוֹ אוֹכֵל בָּקֳדָשִׁים, מְנָלָן, אָמַר רָבָא אָמַר רַב חִסְדָּא: תְּלָתָא קְרָאֵי כְּתִיבֵי: "וְלֹא יֹאכַל מִן הַקֳּדָשִׁים" וְגוֹ' הָא רָחַץ יֹאכַל, וּכְתִיב: "וּבָא הַשֶּׁמֶשׁ וְטָהֵר וְאַחַר כָּךְ יֹאכַל", וּכְתִיב: "וְכִפֶּר עָלֶיהָ הַכֹּהֵן וְטָהֵרָה" מִכְּלָל שֶׁהִיא טְמֵאָה. כֵּיצַד, טָבַל וְעָלָה אוֹכֵל בְּמַעֲשֵׂר, הֶעֱרִיב שִׁמְשׁוֹ אוֹכֵל בִּתְרוּמָה, הֵבִיא כַּפָּרָתוֹ אוֹכֵל בָּקֳדָשִׁים (כָּתוּב בְּרֶמֶז תקמ"ח וּבְרֶמֶז תק"ב).

"נְבֵלָה וּטְרֵפָה לֹא יֹאכַל" רַבִּי יְהוּדָה אוֹמֵר: יָכוֹל תְּהֵא נִבְלַת עוֹף טָמֵא מְטַמְּאָה בְּגָדִים אַבֵּית הַבְּלִיעָה, תַּלְמוּד לוֹמַר: "נְבֵלָה וּטְרֵפָה לֹא יֹאכַל לְטָמְאָה בָהּ" מִי שֶׁאִסּוּרוֹ מִשּׁוּם בַּל תֹּאכַל נְבֵלָה, יָצָא זֶה שֶׁאֵין אִסּוּרוֹ מִשּׁוּם בַּל תֹּאכַל נְבֵלָה אֶלָּא מִשּׁוּם בַּל תֹּאכַל טָמֵא. יָכוֹל תְּהֵא נִבְלַת בְּהֵמָה מְטַמְּאָה בְּגָדִים אַבֵּית הַבְּלִיעָה, תַּלְמוּד לוֹמַר: "נְבֵלָה וּטְרֵפָה לֹא יֹאכַל לְטָמְאָה בָהּ" מִי שֶׁיֵּשׁ לָהּ טֻמְאָה בִּשְׁעַת אֲכִילָתָהּ, יָצְתָה זוֹ שֶׁמְּטַמְּאָה קֹדֶם שֶׁיֹּאכְלֶנָּה. וְתֵיתֵי בְּקַל וָחֹמֶר מִנִּבְלַת עוֹף טָהוֹר: וּמַה נִּבְלַת עוֹף טָהוֹר שֶׁאֵין לָהּ טֻמְאָה בַּחוּץ יֵשׁ לָהּ טֻמְאָה בִּפְנִים זוֹ שֶׁיֵּשׁ לָהּ טֻמְאָה בַּחוּץ אֵינוֹ דִּין שֶׁיֵּשׁ לָהּ טֻמְאָה בִּפְנִים. אֲמַר קְרָא: "בָהּ" בָּהּ וְלֹא בְּאַחֶרֶת.

"וְשָׁמְרוּ אֶת מִשְׁמַרְתִּי" שִׁמְרוּ לִי מִשְׁמַרְתִּי. "וְשָׁמְרוּ אֶת מִשְׁמַרְתִּי" לְהַזְהִיר בֵּית דִּין עַל כָּךְ. "וְלֹא יִשְׂאוּ עָלָיו חֵטְא" יָכוֹל בִּנְבֵלָה הַכָּתוּב מְדַבֵּר, תַּלְמוּד לוֹמַר: "עָלָיו" בְּזֶבַח הוּא מְדַבֵּר וְאֵין מְדַבֵּר בִּנְבֵלָה. "וּמֵתוּ בוֹ" וְלֹא בְּמַעֲשֵׂר. "כִּי יְחַלְּלֻהוּ" פְּרָט לְטָהוֹר שֶׁאָכַל אֶת הַטָּמֵא. אָמַר שְׁמוּאֵל מִשּׁוּם רַבִּי אֱלִיעֶזֶר: מִנַּיִן לְכֹהֵן טָמֵא שֶׁאָכַל תְּרוּמָה טְהוֹרָה, שֶׁהוּא בְּמִיתָה, שֶׁנֶּאֱמַר: "וְשָׁמְרוּ אֶת מִשְׁמַרְתִּי וְלֹא יִשְׂאוּ עָלָיו חֵטְא וּמֵתוּ בוֹ" טְהוֹרָה אִין, טְמֵאָה לֹא. וְאָמַר שְׁמוּאֵל מִשּׁוּם רַבִּי אֱלִיעֶזֶר: מִנַּיִן לְכֹהֵן טָמֵא שֶׁאָכַל תְּרוּמָה טְמֵאָה שֶׁאֵינוֹ בְּמִיתָה, שֶׁנֶּאֱמַר: "וּמֵתוּ בוֹ כִּי יְחַלְּלֻהוּ" פְּרָט לְזוֹ שֶׁמְּחֻלֶּלֶת וְעוֹמֶדֶת. אָמַר רַב: זָר שֶׁאָכַל אֶת הַתְּרוּמָה, לוֹקֶה. אֲמָרוּ לֵהּ רַב כָּהֲנָא וְרַב אַסֵּי לְרַב: וְלֵימָא מַר בְּמִיתָה, דִּכְתִיב: "וְכָל זָר לֹא יֹאכַל קֹדֶשׁ", "אֲנִי ה' מְקַדְּשָׁם" הִפְסִיק הָעִנְיָן. מֵיתִיבִי: וְאֵלּוּ הֵן שֶׁבְּמִיתָה: זָר שֶׁאָכַל אֶת הַתְּרוּמָה, [מַתְנִיתָא] אָרַב קָא רָמֵית, רַב תַּנָּא הוּא וּפָלִיג. הֵזִיד בִּמְעִילָה רַבִּי אוֹמֵר: בְּמִיתָה. וַחֲכָמִים אוֹמְרִים: בְּאַזְהָרָה. מַאי טַעֲמָא דְּרַבִּי, אָמַר רַבִּי אַבָּהוּ: גָּמַר "חֵטְא, חֵטְא" מִתְּרוּמָה, מַה לְּהַלָּן בְּמִיתָה אַף כָּאן בְּמִיתָה. וְרַבָּנָן, "בוֹ" וְלֹא בִּמְעִילָה.

{rרמז תרלוr}  אָמַר רַבִּי יוֹחָנָן: מִנַּיִן לִתְחִיַּת הַמֵּתִים מִן הַתּוֹרָה, שֶׁנֶּאֱמַר: "וּנְתַתֶּם מִמֶּנּוּ אֶת תְּרוּמַת ה' לְאַהֲרֹן הַכֹּהֵן" וְכִי אַהֲרֹן לְעוֹלָם קַיָּם שֶׁנּוֹתְנִין לוֹ תְּרוּמָה, אֶלָּא מְלַמֵּד, שֶׁעָתִיד לִחְיוֹת וְיִשְׂרָאֵל נוֹתְנִין לוֹ תְּרוּמָה. מִכָּאן, לִתְחִיַּת הַמֵּתִים מִן הַתּוֹרָה. דְּבֵי רַבִּי יִשְׁמָעֵאל תָּנָא: כְּאַהֲרֹן, מָה אַהֲרֹן חָבֵר אַף בָּנָיו חֲבֵרִים. מִכָּאן, שֶׁאֵין נוֹתְנִין תְּרוּמָה לְכֹהֵן עַם הָאָרֶץ. דְּאָמַר רַבִּי שְׁמוּאֵל בַּר נַחֲמָנִי אָמַר רַבִּי יוֹנָתָן: מִנַּיִן שֶׁאֵין נוֹתְנִין תְּרוּמָה לְכֹהֵן עַם הָאָרֶץ, שֶׁנֶּאֱמַר: "וַיֹּאמֶר לָעָם לְישְׁבֵי יְרוּשָלַיִם לָתֵת מְנָת הַכֹּהֲנִים וְהַלְוִיִּם לְמַעַן יֶחֶזְקוּ בְּתוֹרַת ה'" כָּל הַמַּחֲזִיק בְּתוֹרַת ה' יֵשׁ לוֹ מְנָת, וְשֶאֵין מַחֲזִיק בְּתוֹרַת ה' אֵין לוֹ מְנָת. אָמַר רַב חָנָא בַּר אַדָּא אָמַר רַבִּי יְהוּדָה: כָּל הַנּוֹתֵן תְּרוּמָה לְכֹהֵן עַם הָאָרֶץ כְּאִלּוּ נוֹתְנָהּ לִפְנֵי אֲרִי, מָה אֲרִי סָפֵק דּוֹרֵס וְאוֹכֵל סָפֵק אֵינוֹ דּוֹרֵס וְאוֹכֵל אַף כֹּהֵן עַם הָאָרֶץ סָפֵק אוֹכְלָהּ בְּטָהֳרָה סָפֵק אוֹכְלָהּ בְּטֻמְאָה. רַבִּי יוֹחָנָן אָמַר: אַף גּוֹרֵם לוֹ מִיתָה, שֶׁנֶּאֱמַר: "וּמֵתוּ בוֹ כִּי יְחַלְּלֻהוּ". דְּבֵי רַבִּי אֱלִיעֶזֶר בֶּן יַעֲקֹב תָּנָא: אַף מַשִּׂיאוֹ עֲוֹן אַשְׁמָה, שֶׁנֶּאֱמַר: "וְהִשִּׂיאוּ אוֹתָם עֲוֹן אַשְׁמָה". תָּנוּ רַבָּנָן: תְּרוּמָה לְכֹהֵן, מַעֲשֵׂר רִאשׁוֹן לְלֵוִי, דִּבְרֵי רַבִּי מֵאִיר. רַבִּי אֶלְעָזָר בֶּן עֲזַרְיָה אוֹמֵר: מַתִּירוֹ לְכֹהֵן. "מַתִּירוֹ" מִכְּלָל דְּאִיכָּא מַאן דְּאָסַר, (אֶלָּא) אֵימָא: נוֹתְנוֹ [אַף] לְכֹהֲנִים. מַאי טַעֲמָא דְּרַבִּי מֵאִיר, אָמַר רַב אַחָא בְּרֵהּ דְּרָבָא מִשְּׁמֵהּ דִּגְמָרָא: דִּכְתִיב: "כִּי אֶת מַעְשַׂר בְּנֵי יִשְׂרָאֵל אֲשֶׁר יָרִימוּ לַה' תְּרוּמָה" כִּתְרוּמָה, מַה תְּרוּמָה אֲסוּרָה לְזָרִים אַף מַעֲשֵׂר רִאשׁוֹן נַמֵּי אָסוּר לְזָרִים. אִי מַה תְּרוּמָה חַיָּבִין עָלֶיהָ מִיתָה וְחֹמֶשׁ, אַף מַעֲשֵׂר רִאשׁוֹן נַמֵּי חַיָּבִין עֲלֵיהֶן מִיתָה וְחֹמֶשׁ. אֲמַר קְרָא: "וּמֵתוּ בוֹ כִּי יְחַלְּלֻהוּ", "וְיָסַף חֲמִשִׁיתוֹ עָלָיו", "בוֹ" וְלֹא בְּמַעֲשֵׂר, "עָלָיו" וְלֹא בְּמַעֲשֵׂר. וְרַבָּנָן, כִּתְרוּמָה, מַה תְּרוּמָה טוֹבֶלֶת אַף מַעֲשֵׂר רִאשׁוֹן נַמֵּי טוֹבֵל. וְכִדְתַנְיָא: רַבִּי יוֹסִי אוֹמֵר: יָכוֹל לֹא יְהֵא חַיָּב אֶלָּא עַל הַטֶּבֶל שֶׁלֹּא הוּרַם מִמֶּנּוּ כָּל עִקָּר. הוּרַם מִמֶּנּוּ תְּרוּמָה גְּדוֹלָה וְלֹא הוּרַם מִמֶּנּוּ מַעֲשֵׂר רִאשׁוֹן, מַעֲשֵׂר רִאשׁוֹן וְלֹא מַעֲשֵׂר שֵׁנִי, וַאֲפִלּוּ מַעֲשַׂר עָנִי, מִנַּיִן, תַּלְמוּד לוֹמַר: "לֹא תוּכַל לֶאֱכֹל בִּשְׁעָרֶיךָ", וּלְהַלָּן הוּא אוֹמֵר: "וְאָכְלוּ בִשְׁעָרֶיךָ וְשָׂבֵעוּ" מַה בִשְׁעָרֶיךָ הָאָמוּר לְהַלָּן מַעֲשַׂר עָנִי, אַף שְׁעָרֶיךָ הָאָמוּר כָּאן מַעֲשַׂר עָנִי, וְקָאָמַר רַחֲמָנָא: "לֹא תוּכַל". וְאִידָךְ, מַעֲשֵׂר דְּטָבוּל מִדְּר' יוֹסִי נָפְקָא. וְרַבָּנָן, אִי מֵהַהִיא הֲוָה אָמֵינָא: הָנֵי מִלֵּי לְלָאו אֲבָל לְמִיתָה לֹא, קָא מַשְׁמַע לָן. אִם נֶאֶמְרוּ קַלּוֹת, לָמָּה נֶאֶמְרוּ חֲמוּרוֹת, שֶׁאִלּוּ נֶאֶמְרוּ קַלּוֹת וְלֹא נֶאֶמְרוּ חֲמוּרוֹת, הָיִיתִי אוֹמֵר: עַל הַקַּלּוֹת בְּלֹא תַּעֲשֶׂה וְעַל הַחֲמוּרוֹת בְּמִיתָה, צָרִיךְ לוֹמַר חֲמוּרוֹת. אִלּוּ נֶאֶמְרוּ חֲמוּרוֹת וְלֹא נֶאֶמְרוּ קַלּוֹת, הָיִיתִי אוֹמֵר: עַל הַחֲמוּרוֹת יְהֵא חַיָּב, עַל הַקַּלּוֹת יְהֵא פָּטוּר, לְכָךְ צָרִיךְ לוֹמַר קַלּוֹת וְצָרִיךְ לוֹמַר חֲמוּרוֹת. "וְכָל זָר לֹא יֹאכַל קֹדֶשׁ" אֵין לִי אֶלָּא זָר, מִנַּיִן אֲפִלּוּ לֵוִי, אֲפִלּוּ יִשְׂרָאֵל, תַּלְמוּד לוֹמַר: כָל זָר. "לֹא יֹאכַל" אֵין אֲכִילָה פְּחוּתָה מִכְּזַיִת. "קֹדֶשׁ" מַה קֹּדֶשׁ הָאָמוּר לְהַלָּן בְּקָדְשֵׁי הַגְּבוּל הַכָּתוּב מְדַבֵּר, אַף קֹדֶשׁ הָאָמוּר כָּאן בְּקָדְשֵׁי הַגְּבוּל הַכָּתוּב מְדַבֵּר. אָמַר רַבִּי אַבָּהוּ אָמַר רַבִּי אֶלְעָזָר: כָּל מָקוֹם שֶׁנֶּאֱמַר: "לֹא יֹאכַל, לֹא תֹאכַל, לֹא תֹאכְלוּ" אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמַע, עַד שֶׁיִּפְרֹט לְךָ הַכָּתוּב כְּדֶרֶךְ שֶׁפֵּרֵט בִּנְבֵלָה. דְּתַנְיָא: "לֹא תֹאכְלוּ כָל נְבֵלָה לַגֵּר אֲשֶׁר בִּשְׁעָרֶיךָ תִּתְּנֶנָּה וַאֲכָלָהּ אוֹ מָכֹר לְנָכְרִי" וְכוּ'. וַהֲרֵי תְּרוּמָה דְּרַחֲמָנָא אָמַר: "וְכָל זָר לֹא יֹאכַל קֹדֶשׁ", וּתְנָן: "מְעָרְבִין לְנָזִיר בְּיַיִן וּלְיִשְׂרָאֵל בִּתְרוּמָה". אָמַר רַב פַּפָּא: שָׁאנֵי הָתָם דַּאֲמַר קְרָא: "תְּרוּמַתְכֶם" שֶׁלָּכֶם תְּהֵא. וְאִידָךְ, "תְּרוּמַתְכֶם" דְּכֻלְּהוּ יִשְׂרָאֵל. אָמַר רָבָא: זָר שֶׁאָכַל עוֹלָה לִפְנֵי זְרִיקָה חוּץ לַחוֹמָה, לוֹקֶה חָמֵשׁ לְרַבִּי שִׁמְעוֹן. וְלִילְקֵי נַמֵּי מִשּׁוּם "וְזָר לֹא יֹאכַל קֹדֶשׁ", הָנֵי מִלֵּי הֵיכָא דַּחֲזִי לְכֹהֲנִים, הָכָא לְכֹהֲנִים לָא חֲזִי.

{rרמז תרלזr}  תַּנְיָא: רַבִּי אֱלִיעֶזֶר אוֹמֵר: מִנַּיִן לְעָרֵל שֶׁאֵינוֹ אוֹכֵל בִּתְרוּמָה: נֶאֱמַר "תּוֹשָׁב וְשָׂכִיר" בְּפֶסַח, וְנֶאֱמַר "תּוֹשַׁב וְשָׂכִיר" בִּתְרוּמָה מַה תּוֹשָׁב וְשָׂכִיר הָאָמוּר בְּפֶסַח עָרֵל אָסוּר בּוֹ אַף תּוֹשַׁב וְשָׂכִיר הָאָמוּר בִּתְרוּמָה עָרֵל אָסוּר בּוֹ. רַבִּי עֲקִיבָא אוֹמֵר: אֵינוֹ צָרִיךְ, הֲרֵי הוּא אוֹמֵר "אִישׁ" לְרַבּוֹת הֶעָרֵל. אָמַר מַר: "נֶאֱמַר תּוֹשָׁב וְשָׂכִיר" וְכוּ' מֻפְנֶה, דְּאִי לָא מֻפְנֶה אִכָּא לְמִפְרַךְ: מַה לְּפֶסַח שֶׁחַיָּבִין עָלָיו מִשּׁוּם פִּגּוּל וְנוֹתָר וְטָמֵא. לָאיִי אַפְנוֹיֵי מֻפְנֶה. הֵי מֻפְנֶה, אִי דִּתְרוּמָה מִצְרָךְ צְרִיכִי, דְּתַנְיָא: "תּוֹשָׁב" זֶה קָנוּי קִנְיַן עוֹלָם, "שָׂכִיר" זֶה קָנוּי קִנְיַן שָׁנִים. וְיֹאמַר תּוֹשָׁב וְאַל יֹאמַר שָׂכִיר, וַאֲנִי אוֹמֵר: קָנוּי קִנְיַן עוֹלָם אֵינוֹ אוֹכֵל, קָנוּי קִנְיַן שָׁנִים לֹא כָּל שֶׁכֵּן, אִלּוּ כֵּן הָיִיתִי אוֹמֵר: "תּוֹשָׁב" זֶה קָנוּי קִנְיַן שָׁנִים, אֲבָל קָנוּי קִנְיַן עוֹלָם אוֹכֵל, בָּא שָׂכִיר וְלִמֵּד עַל תּוֹשָׁב שֶׁאַף עַל פִּי שֶׁקָּנוּי קִנְיַן עוֹלָם אֵינוֹ אוֹכֵל. אֶלָּא דְּפֶסַח מֻפְנֶה. הַאי "תּוֹשָׁב וְשָׂכִיר" דְּכָתַב רַחֲמָנָא בְּפֶסַח מַאי נִיהוּ. אִילֵימָא תּוֹשָׁב וְשָׂכִיר מַמָּשׁ, מִשּׁוּם דַּהֲוָה לֵהּ תּוֹשָׁב וְשָׂכִיר אִפְּטַר לֵהּ מִפֶּסַח, וְהָא קַיְמָא לָן גַּבֵּי תְּרוּמָה דְּלָא אָכֵיל בִּתְרוּמָה דְּרַבֵּהּ, אַלְמָא לָא קְנִי לֵהּ לְרַבֵּהּ קִנְיָן גָּמוּר, אֶלָּא לְאַפְנוֹיֵי. וְאַכַּתִּי מֻפְנֶה מִצַּד אֶחָד הוּא, וְשָׁמְעִינָן לֵהּ לְרַבִּי אֶלְעָזָר דְּאָמַר: מֻפְנֶה מִצַּד אֶחָד לְמֵדִין וּמְשִׁיבִין. כֵּיוָן דִּלְגוּפֵהּ לָא צָרִיךְ, שַׁדֵּי חַד אַלָּמֵד וְחַד אַמְּלַמֵּד, וַהֲוָה לֵהּ גְּזֵרָה שָׁוָה מֻפְנֶה מִשְּׁנֵי צְדָדִין. אִי מַה פֶּסַח אוֹנֵן אָסוּר בּוֹ, אַף תְּרוּמָה אוֹנֵן אָסוּר בָּהּ. אָמַר רַבִּי יוֹסִי בַּר חֲנִינָא: אָמַר קְרָא: "זָר, וְכָל זָר" זָרוּת אָמַרְתִּי לְךָ וְלֹא אֲנִינוּת. אֵימָא וְלֹא עֲרֵלוּת, הָא כְּתִיב "תּוֹשָׁב וְשָׂכִיר". וּמָה רָאִיתָ, מִסְתַּבְּרָא עֲרֵלוּת הֲוָה לֵהּ לְרַבּוֹיֵי, שֶׁכֵּן מְחֻסַּר מַעֲשֶׂה וּמַעֲשֶׂה בְּגוּפוֹ וַעֲנוּשׁ כָּרֵת וְיֶשְׁנוֹ לִפְנֵי הַדִּבּוּר וּמִילַת זְכָרָיו וַעֲבָדָיו מְעַכֶּבֶת בּוֹ. אַדְּרַבָּה אֲנִינוּת הֲוָה לֵהּ לְרַבּוֹיֵי, שֶׁכֵּן יֶשְׁנוֹ בְּכָל שָׁעָה וְנוֹהֶגֶת בַּאֲנָשִׁים וּבְנָשִׁים וְאֵין בְּיָדוֹ לְתַקֵּן עַצְמוֹ, הָנַךְ נְפִישָׁן. רָבָא אָמַר: בְּלָא הָנַךְ נְפִישָׁן נַמֵּי לָא מָצֵית אָמַרַת שָׁבְקִינַן עֲרֵלוּת דִּכְתִיב בְּגוּפֵהּ דְּפֶסַח וְיָלְפִינַן אֲנִינוּת מִפֶּסַח דְּפֶסַח גּוּפֵהּ מִמַּעֲשֵׂר גָּמַר. אִי מַה פֶּסַח מִילַת זְכָרָיו וַעֲבָדָיו מְעַכֶּבֶת בּוֹ [אַף] תְּרוּמָה מִילַת זְכָרָיו וַעֲבָדָיו מְעַכֶּבֶת בּוֹ, אֲמַר קְרָא: "וּמַלְתָּה אֹתוֹ אָז יֹאכַל בּוֹ" מִילַת זְכָרָיו וַעֲבָדָיו מְעַכֶּבֶת בּוֹ [מִלֶּאֱכֹל בְּפֶסַח], וְאֵין מִילַת זְכָרָיו וַעֲבָדָיו מְעַכֶּבֶת בִּתְרוּמָה. אִי הָכִי אֵימָא: "וְכָל עָרֵל לֹא יֹאכַל בּוֹ" בּוֹ אֵינוֹ אוֹכֵל אֲבָל אוֹכֵל בִּתְרוּמָה, הָא כְּתִיב "תּוֹשָׁב וְשָׂכִיר". וּמָה רָאִיתָ, מִסְתַּבְּרָא דַּעֲרֵלוּת הֲוָה לֵהּ לְרַבּוֹיֵי, שֶׁכֵּן מַעֲשֶׂה בְּגוּפוֹ וְעָנוּשׁ כָּרֵת. אַדְּרַבָּה מִילַת זְכָרָיו וַעֲבָדָיו הֲוָה לֵהּ לְרַבּוֹיֵי, שֶׁכֵּן יֶשְׁנוֹ בְּכָל שָׁעָה, הָנַךְ נְפִישָׁן. רָבָא אָמַר: בְּלָא הָנַךְ נְפִישָׁן לָא מָצֵית אָמַרַת, מִי אִכָּא מִידִי דְּעַרְלוּת גּוּפֵהּ לָא מְעַכְּבָא וַעֲרֵלוּת דְּאַחֲרִינֵי מְעַכְּבָא. וְרַבִּי עֲקִיבָא הַאי תּוֹשָׁב וְשָׂכִיר מַאי עָבֵיד לֵהּ, לַאֲתוֹיֵי גֵּר שֶׁמָּל וְלֹא טָבַל, וְקָטָן שֶׁנּוֹלַד כְּשֶׁהוּא מָהוּל וְקָסָבַר צָרִיךְ לְהַטִּיף מִמֶּנּוּ דַּם בְּרִית. וְרַבִּי אֱלִיעֶזֶר לְטַעֲמֵהּ, דְּאָמַר: דְּגֵר שֶׁמָּל וְלֹא טָבַל גֵּר מְעַלְּיָא הוּא, וְקָסָבַר קָטָן שֶׁנּוֹלַד מָהוּל אֵין צָרִיךְ לְהַטִּיף מִמֶּנּוּ דַּם בְּרִית. וְרַבִּי אֱלִיעֶזֶר הַאי "אִישׁ, אִישׁ" מַאי עָבִיד לֵהּ, דִּבְּרָה תּוֹרָה כִּלְשׁוֹן בְּנֵי אָדָם (כָּתוּב בְּרֶמֶז רי"ב).

"וְכֹהֵן כִּי יִקְנֶה נֶפֶשׁ". מִנַּיִן לְכֹהֵן שֶׁנָשָׂא אִשָּׁה וְקָנָה עֲבָדִים שֶׁיֹּאכְלוּ בִּתְרוּמָה, שֶׁנֶּאֱמַר: "וְכֹהֵן כִּי יִקְנֶה נֶפֶשׁ קִנְיַן כַּסְפּוֹ הוּא יֹאכַל בּוֹ". וּמִנַּיִן לְאִשָּׁה שֶׁקָּנְתָה עֲבָדִים, וַעֲבָדִים שֶׁקָּנוּ עֲבָדִים, שֶׁיֹּאכְלוּ בִּתְרוּמָה, שֶׁנֶּאֱמַר: "וְכֹהֵן כִּי יִקְנֶה נֶפֶשׁ קִנְיַן כַּסְפּוֹ" אַף קִנְיָנוֹ שֶׁקָּנָה כַּסְפּוֹ אוֹכֵל. אָמַר עוּלָא: דְּבַר תּוֹרָה אֲרוּסָה בַּת יִשְׂרָאֵל אוֹכֶלֶת בִּתְרוּמָה, שֶׁנֶּאֱמַר: "וְכֹהֵן כִּי יִקְנֶה נֶפֶשׁ קִנְיַן כַּסְפּוֹ הוּא יֹאכַל בּוֹ" (אָמַר רַחְמָנָא), וְהָא נַמֵּי קִנְיַן כַּסְפּוֹ הוּא. וּמַה טַּעַם אָמְרוּ אֵינָהּ אוֹכֶלֶת, שֶׁמָּא יִמְזְגוּ לָהּ כּוֹס שֶׁל תְּרוּמָה בְּבֵית אָבִיהָ, וְתַשְׁקֶה לְאַחֶיהָ וּלְאַחְיוֹתֶיהָ. אִי הָכִי הִגִּיעַ זְמַן וְלֹא נִשְּׂאוּ נַמֵּי, הָתָם דֻּכְתָּא מְיַחֵד לַהּ. אֶלָּא מֵעַתָּה לָקִיט כֹּהֵן לְיִשְׂרָאֵל לָא לֵיכוֹל בִּתְרוּמָה, דִּילְמָא אָתֵי לְמֵיכַל בַּהֲדֵהּ, הַשְׁתָּא מִדִּידְהוּ סָפֵי לֵהּ מִדִּידֵהּ אַכְלֵהּ. רַב שְׁמוּאֵל בַּר יְהוּדָה אָמַר: מִשּׁוּם סִמְפּוֹן. אִי הָכִי נִכְנְסָה לַחֻפָּה וְלֹא נִבְעֲלָה נַמֵּי, הָתָם מִבְדָּק בָּדֵיק לַהּ, וַהֲדַר מְעַיֵּל לַהּ. מַאי בֵּינַיְהוּ, אִכָּא בֵּינַיְהוּ קִבֵּל מָסַר וְהָלַךְ. הַיָּבָם אֵינוֹ מַאֲכִיל בִּתְרוּמָה. מַאי טַעֲמָא, "קִנְיַּן כַּסְפּוֹ" אֲמַר רַחֲמָנָא, וְהַאי קִנְיָן דְּאָחִיו הוּא. הָעֻבָּר וְהַיָּבָם וְהָאֵרוּסִין וְהַחֵרֵשׁ וּבֶן תֵּשַׁע שָׁנִים וְיוֹם אֶחָד, פּוֹסְלִין וְלֹא מַאֲכִילִין. הַאי עֻבָּר הֵיכִי דָּמֵי, אִי בַּת כֹּהֵן לְיִשְׂרָאֵל הִיא, פָּסֵיל לַהּ, "כִּנְעוּרֶיהָ (בֵּית אָבִיהָ") אֲמַר רַחֲמָנָא פְּרָט לִמְעֻבֶּרֶת. אִי בַּת יִשְׂרָאֵל לְכֹהֵן, יָלוּד מַאֲכִיל שֶׁאֵינוֹ יָלוּד אֵינוֹ מַאֲכִיל. הַיָּבָם אִי בַּת כֹּהֵן לְיִשְׂרָאֵל הִיא פָּסֵיל לַהּ, "וְשָׁבָה אֶל בֵּית אָבִיהָ" אֲמַר רַחֲמָנָא פְּרָט לְשׁוֹמֶרֶת יָבָם. וְאִי בַּת יִשְׂרָאֵל לְכֹהֵן הִיא, לֹא מַאֲכִיל לָהּ, "קִנְיַן כַּסְפּוֹ" אֲמַר רַחְמָנָא וְהַאי קִנְיַן כַּסְפּוֹ דְּאָחִיו הוּא. הָאֵרוּסִין אִי בַּת כֹּהֵן לְיִשְׂרָאֵל הִיא, פָּסֵיל לַהּ דְּקָנֵי לַהּ, "כִּי תִהְיֶה" אֲמַר רַחֲמָנָא, וְהָא קַנְיָא בַּהֲוָיָה. אִי בַּת יִשְׂרָאֵל לְכֹהֵן הִיא, לֹא מַאֲכִיל לָהּ, מַאי טַעֲמָא, מִשּׁוּם דְּעוּלָא. וְהַחֵרֵשׁ אִי בַּת כֹּהֵן לְיִשְׂרָאֵל הִיא פָּסִיל לַהּ, דְּהָא קָנֵי לַהּ בְּתַקַּנְתָּא דְּרַבָּנָן. אִי בַּת יִשְׂרָאֵל לְכֹהֵן הִיא, לֹא מַאֲכִיל לָהּ, "קִנְיַן כַּסְפּוֹ" אָמַר רַחְמָנָא, וְהַאי לָאו בַּר קִנְיָן הוּא. וּבֶן תֵּשַׁע שָׁנִים וְיוֹם אֶחָד דְּהָנַךְ פּוֹסְלִין בְּבִיאָתָן, וְכִדְתַנְיָא: בֶּן תֵּשַׁע שָׁנִים וְיוֹם אֶחָד גֵּר עַמּוֹנִי וּמוֹאָבִי מִצְרִי וַאֲדוֹמִי כּוּתִי נָתִין חָלָל וּמַמְזֵר שֶׁבָּאוּ עַל הַכֹּהֶנֶת וְעַל הַלְּוִיָּה וְעַל בַּת יִשְׂרָאֵל, פְּסָלוּהָ. אִבַּעְיָא לְהוֹ: מְחֻסַּר גֵּט שִׁחְרוּר אוֹכֵל בִתְרוּמָה אוֹ אֵינוֹ אוֹכֵל בִּתְרוּמָה, "קִנְיַן כַּסְפּוֹ" אֲמַר רַחֲמָנָא, וְהַאי לָאו קִנְיַן כַּסְפּוֹ הוּא, אוֹ דִּילְמָא כֵּיוָן דִּמְחֻסַּר גֵּט שִׁחְרוּר קִנְיַן כַּסְפּוֹ קָרֵינָא בֵּהּ. תָּא שְׁמַע: "יְלִיד בַּיִת" מַה תַּלְמוּד לוֹמַר, אִם קִנְיַן כֶּסֶף אוֹכֵל יְלִיד בַּיִת לֹא כָּל שֶׁכֵּן, אִלּוּ כֵּן הָיִיתִי אוֹמֵר מַה קִּנְיַן כֶּסֶף שֶׁיֵּשׁ בּוֹ שְׁוֵה כֶּסֶף [אוֹכֵל] אַף יְלִיד בַּיִת שֶׁיֵּשׁ בּוֹ שְׁוֵה כֶּסֶף [אוֹכֵל], וּמִנַּיִן שֶׁאַף עַל פִּי שֶׁאֵינוֹ שָׁוֶה כְּלוּם, תַּלְמוּד לוֹמַר: "יְלִיד בַּיִת" מִכָּל מָקוֹם. וַעֲדַיִן אֲנִי אוֹמֵר: יְלִיד בַּיִת בֵּין שֶׁיֵּשׁ בּוֹ [שְׁוֵה] כֶּסֶף בֵּין שֶׁאֵין בּוֹ [שְׁוֵה] כֶּסֶף אוֹכֵל. קִנְיַן כֶּסֶף שֶׁיֵּשׁ בּוֹ שְׁוֵה כֶּסֶף אוֹכֵל אֵין בּוֹ שְׁוֵה כֶּסֶף אֵינוֹ אוֹכֵל. תַּלְמוּד לוֹמַר: "קִנְיַן כַּסְפּוֹ וִילִיד בֵּיתוֹ" מַה יְלִיד בַּיִת אַף עַל פִּי שֶׁאֵינוֹ שָׁוֶה כְּלוּם, אַף קִנְיַן כֶּסֶף אַף עַל פִּי שֶׁאֵינוֹ שָׁוֶה כְּלוּם. הָעֻבָּר פּוֹסֵל וְאֵינוֹ מַאֲכִיל, דִּבְרֵי רַבִּי יוֹסִי. אִבַּעְיָא לְהוֹ: מַאי טַעֲמָא דְּר' יוֹסִי, מִשּׁוּם דְּקָסָבַר עֻבָּר בִּמְעֵי זָרָה זָר הוּא, אוֹ דִּילְמָא יָלוּד מַאֲכִיל שֶׁאֵינוֹ יָלוּד אֵינוֹ מַאֲכִיל, לְמַאי נָפְקָא מִנַּהּ, לְעֻבָּר בִּמְעֵי כֹּהֶנֶת, מַאי, אָמַר רָבָא: הַיְנוּ טַעֲמָא דְּרַבִּי יוֹסִי, דְּקָסָבַר עֻבָּר בִּמְעֵי זָרָה זָר הוּא. רַב יוֹסֵף אָמַר: יָלוּד מַאֲכִיל, שֶׁאֵינוֹ יָלוּד אֵינוֹ מַאֲכִיל. אָמַר רַב יְהוּדָה אָמַר שְׁמוּאֵל: זוֹ דִּבְרֵי רַבִּי יוֹסִי, אֲבָל חֲכָמִים אוֹמְרִים: יֵשׁ לוֹ בָּנִים אוֹכְלִין בִּשְׁבִיל בָּנִים, אֵין לוֹ בָּנִים אוֹכְלִין בִּשְׁבִיל אַחִין, אֵין לוֹ אַחִין אוֹכְלִין בִּשְׁבִיל מִשְׁפָּחָה כֻּלָּהּ. זוֹ וְלָא סְבִירָא לֵהּ, הָא אֲמַר לֵהּ שְׁמוּאֵל לְרַב הוּנָא בַּגְדַּתָּאָה: אַיְתִי לִי בֵּי עַשְׂרָה, וְאֵימָא לָךְ בְּאַנְפַּיְהוּ הַמְזַכֶּה לְעֻבָּר קָנָה (כָּתוּב בְּרֶמֶז תק"ן).

"כִּי יִקְנֶה נֶפֶשׁ קִנְיַן כַּסְפּוֹ" יָכוֹל אֲפִלּוּ עֶבֶד עִבְרִי יֹאכַל בִּתְרוּמָה, תַּלְמוּד לוֹמַר: "כֶּסֶף" יָצָא עֶבֶד עִבְרִי שֶׁאֵין לוֹ בּוֹ כֶּסֶף. אוֹצִיא אֶת עֶבֶד עִבְרִי וְלֹא אוֹצִיא אֶת שֶׁל שֻׁתָּפִין, תַּלְמוּד לוֹמַר: "כַּסְפּוֹ" פְּרָט לְמִי שֶׁחֶצְיוֹ עֶבֶד וְחֶצְיוֹ בֶּן חוֹרִין. מִנַּיִן לְבֵן שֶׁמַּאֲכִיל אִמּוֹ בִּתְרוּמָה, דִּין הוּא: אִם מָצִינוּ שֶׁעָשָׂה זֶרַע כָּאָב לִפְסֹל נַעֲשֶׂה אֶת זֶרַע כָּאָב לְהַאֲכִיל, שֶׁמִּדַּת מַאֲכִיל מְעוּטָה. אָמַר רַבִּי שִׁמְעוֹן: תַּלְמוּד לוֹמַר: "וִילִיד בֵּיתוֹ [הֵם יֹאכְלוּ"]. "הֵם יֹאכְלוּ" הֵם אוֹכְלִין וְאֵין בְּהֵמָה אוֹכֶלֶת, יָכוֹל לֹא תֹּאכַל בְּכַרְשִׁינִין, תַּלְמוּד לוֹמַר: "נֶפֶשׁ". "בְּלַחְמוֹ" יָצָא מֵת שֶׁאֵין לוֹ לֶחֶם. "וּבַת כֹּהֵן כִּי תִהְיֶה לְאִישׁ זָר" בֶּן תֵּשַׁע שָׁנִים וְיוֹם אֶחָד גֵּר עַמּוֹנִי וּמוֹאָבִי מִצְרִי וַאֲדוֹמִי כּוּתִי חָלָל נָתִין וּמַמְזֵר שֶׁבָּאוּ עַל הַכֹּהֶנֶת וְעַל הַלְוִיָּה וְעַל בַּת יִשְׂרָאֵל, פְּסוּלָה. מְנָא הָנֵי מִלֵּי, אָמַר רַב יְהוּדָה אָמַר רַב: אֲמַר קְרָא: "וּבַת כֹּהֵן כִּי תִהְיֶה לְאִישׁ זָר" כֵּיוָן שֶׁנִּבְעֲלָה לְפָסוּל לָהּ, פְּסָלָהּ. הַאי מִבַּעְיָא לֵהּ לְכִדְקָאָמַר רַחֲמָנָא: בַּת כֹּהֵן דְּמִנַּסְבָא לְזָר לֹא תֹאכֵל, הַהִיא מִ"וְּשָׁבָה אֶל בֵּית אָבִיהָ" נָפְקָא, מִדְקָאָמַר רַחֲמָנָא "וְשָׁבָה אֶל בֵּית אָבִיהָ כִּנְעוּרֶיהָ מִלֶּחֶם אָבִיהָ תֹּאכֵל" מִכְּלָל דְּמֵעִקָּרָא לֹא אָכְלָה. אִי מֵהַהִיא הֲוָה אָמֵינָא: [לָאו הַבָּא מִכְּלָל עֲשֵׂה] עֲשֵׂה, כָּתַב רַחֲמָנָא הַאי לְלָאו, לָאו מִ"וְּכָל זָר לֹא יֹאכַל קֹדֶשׁ" נָפְקָא. הַהוּא מִבַּעְיָא לֵהּ לְגוּפֵהּ, תְּרֵי "וְכָל זָר" כְּתִיבִי. וְאַכַּתִּי מִבַּעְיָא לֵהּ לְכִדְרַבִּי יוֹסִי בְּר' חֲנִינָא: זָרוּת אָמַרְתִּי לְךָ וְלֹא אֲנִינוּת. וְר' יוֹסִי בְּר' חֲנִינָא מִ"זָּר, וְכָל זָר" נָפְקָא. וְאַכַּתִּי מִבַּעְיָא לְכִדְתַנְיָא: כְּשֶׁהִיא חוֹזֶרֶת חוֹזֶרֶת לִתְרוּמָה, וְאֵינָה חוֹזֶרֶת לְחָזֶה וְשׁוֹק. וְאָמַר רַב חִסְדָּא אָמַר (רָבָא) [רָבִינָא] בַּר שִׁילָא: מַאי קְרָא, דִּכְתִיב: "הִיא בִּתְרוּמַת הַקֳּדָשִׁים לֹא תֹאכֵל" בַּמּוּרָם מִן הַקֳּדָשִׁים לֹא תֹאכֵל. אִם כֵּן לִכְתֹּב קְרָא "בָּקֳדָשִׁים לֹא תֹאכֵל" מַאי "בִּתְרוּמַת הַקֳּדָשִׁים", שְׁמַע מִנַּהּ תַּרְתֵּי. אַשְׁכְּחַן כֹּהֶנֶת, לְוִיָּה וְיִשְׂרְאֵלִית מְנָלָן, כִּדְקָאָמַר רַבִּי אַבָּא אָמַר רַב: "בַּת וּבַת", הָכָא נַמֵּי "בַּת וּבַת". כְּמַאן, כְּרַבִּי עֲקִיבָא דְּדָרִישׁ וָוִי"ן, אֲפִילוּ תֵּימָא רַבָּנָן, כֻּלָּהּ "וּבַת" קְרָא יְתֵירָא הוּא. וְאֵימָא לְנִבְעֲלָה לְפָסוּל לָהּ חַיָּבֵי כְּרֵתוֹת, "כִּי תִהְיֶה" אָמַר רַחֲמָנָא הָנַךְ דְּאִית בְּהוּ הֲוָיָה, וְחַיָּבֵי כָּרֵתוֹת לָאו בְּנֵי הֲוָיָה נִינְהוּ. אִי הָכִי נָכְרִי וְעֶבֶד דְּלָאו בְּנֵי הֲוָיָה נִינְהוּ לָא לִיפְסְלוּ, הָנַךְ פָּסְלִי מִדְּרַבִּי יוֹחָנָן, דְּאָמַר רַבִּי יוֹחָנָן מִשּׁוּם רַבִּי יִשְׁמָעֵאל: מִנַּיִן לְנָכְרִי וְעֶבֶד שֶׁבָּאוּ עַל הַכֹּהֶנֶת וְעַל הַלְּוִיָּה וְעַל הַיִּשְׂרְאֵלִית שֶׁפְּסָלוּהָ, שֶׁנֶּאֱמַר: "וּבַת כֹּהֵן כִּי תִהְיֶה אַלְמָנָה וּגְרוּשָׁה" מִי שֶׁיֵּשׁ לוֹ אַלְמְנוּת וְגֵרוּשִׁין בָּהּ, יָצְאוּ נָכְרִי וְעֶבֶד שֶׁאֵין לוֹ אַלְמְנוּת וְגֵרוּשִׁין בָּהּ. אַשְׁכְּחַן כֹּהֶנֶת, לְוִיָּה וְיִשְׂרְאֵלִית מְנָלָן, כִּדְקָאָמַר רַבִּי אַבָּא אָמַר רַב: "בַּת וּבַת", הָכָא נַמֵּי בַּת וּבַת וְכוּ'. "וּבַת כֹּהֵן כִּי תִהְיֶה לְאִישׁ זָר" אֵין לִי אֶלָּא לְמַמְזֵר, מִנַּיִן אֲפִלּוּ לְלֵוִי, וַאֲפִלּוּ לְיִשְׂרָאֵל, תַּלְמוּד לוֹמַר: "לְאִישׁ". מִנַּיִן אַלְמָנָה לְכֹהֵן גָּדוֹל, גְּרוּשָׁה וַחֲלוּצָה לְכֹהֵן הֶדְיוֹט, (מַמְזֶרֶת וּנְתִינָה לְיִשְׂרָאֵל), בַּת יִשְׂרָאֵל לְמַמְזֵר וּלְנָתִין, תַּלְמוּד לוֹמַר: "לְאִישׁ" לְאִישׁ הַמַּאֲכִיל. וַהֲלֹא דִּין הוּא: וּמַה יִּשְׂרָאֵל שֶׁאֵין בִּיאָתוֹ פּוֹסַלְתָּהּ מִן הַכְּהֻנָּה, בִּיאָתוֹ פּוֹסַלְתָהּ מִן הַתְּרוּמָה. כֹּהֵן גָּדוֹל שֶׁבִּיאָתוֹ פּוֹסַלְתָהּ מִן הַכְּהֻנָה אֵינוֹ דִּין שֶׁתְּהֵא בִּיאָתוֹ פּוֹסַלְתָּהּ מִן הַתְּרוּמָה. לֹא, אִם אָמַרְתָּ בְּיִשְׂרָאֵל שֶׁאֵין מַאֲכִיל אֶת אֲחֵרוֹת, תֹּאמַר בְּכֹהֵן גָּדוֹל שֶׁמַּאֲכִיל אֶת אֲחֵרוֹת, הוֹאִיל וּמַאֲכִיל אֶת אֲחֵרוֹת לֹא תְּהֵא בִּיאָתוֹ פּוֹסַלְתָּהּ מִן הַתְּרוּמָה. תַּלְמוּד לוֹמַר: "לְאִישׁ" לְאִישׁ הַמַּאֲכִיל. "הִיא בִּתְרוּמַת הַקֳּדָשִׁים לֹא תֹאכֵל" הִיא אֵינָהּ אוֹכֶלֶת, אֲבָל אִמָּהּ אוֹכֶלֶת. כֵּיצַד, בַּת יִשְׂרָאֵל לְכֹהֵן, יָלְדָה הֵימֶנּוּ בַּת, הָלְכָה הַבַּת וְנִשֵּׂאת לְעֶבֶד וְנִשֵּׂאת לְנָכְרִי, הָיִיתִי אוֹמֵר: כְּשֵׁם שֶׁהִיא אֵינָהּ אוֹכֶלֶת כָּךְ אִמָּהּ לֹא תֹּאכַל, תַּלְמוּד לוֹמַר: "הִיא" הִיא אֵינָהּ אוֹכֶלֶת, אֲבָל אִמָּהּ תֹּאכַל. אִם נֶאֱמַר "בִּתְרוּמָה" לָמָּה נֶאֱמַר "בַּקָּדָשִׁים", [אִם נֶאֱמַר בַּקָּדָשִׁים לָמָּה נֶאֱמַר "בִּתְרוּמָה"], מִפְּנֵי שֶׁיֵּשׁ בִּתְרוּמָה מַה שֶּׁאֵין בַּקָּדָשִׁים, וּבַקָּדָשִׁים מַה שֶּׁאֵין בִּתְרוּמָה: תְּרוּמָה לֹא הֻתְּרָה לְזָרִים, קָדָשִׁים הֻתְּרוּ לְזָרִים. קָדָשִׁים חַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא, תְּרוּמָה אֵין חַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא. הָא מִפְּנֵי שֶׁיֵּשׁ בִּתְרוּמָה מַה שֶּׁאֵין בַּקָּדָשִׁים וּבַקָּדָשִׁים מַה שֶּׁאֵין בִּתְרוּמָה, צָרִיךְ לוֹמַר בִּתְרוּמָה וְצָרִיךְ לוֹמַר בַּקָּדָשִׁים. "וּבַת כֹּהֵן כִּי תִהְיֶה לְאִישׁ זָר", וּסְמִיךְ לֵהּ: "וּבַת כֹּהֵן כִּי תִהְיֶה אַלְמָנָה וּגְרוּשָׁה" אָמַר רַבִּי יוֹחָנָן: בַּת כֹּהֵן לְיִשְׂרָאֵל אֵין זִוּוּגָן עוֹלֶה יָפֶה. מַאי הִיא, אָמַר רַב חִסְדָּא: אוֹ אַלְמָנָה אוֹ גְּרוּשָׁה אוֹ זֶרַע אֵין לָהּ. בְּמַתְנִיתָא תָּנָא: קוֹבְרָהּ אוֹ קוֹבַרְתּוֹ אוֹ מְבִיאָתוֹ לִידֵי עֲנִיּוּת. אִינִי, וְהָאָמַר רַבִּי יוֹחָנָן: הָרוֹצֶה לְהִתְעַשֵּׁר יִדְבַּק בְּזַרְעוֹ שֶׁל אַהֲרֹן, כָּל שֶׁכֵּן שֶׁתּוֹרָה וּכְהֻנָּה מַעֲשַׁרְתּוֹ. לָא קַשְׁיָא, הָא בְּתַלְמִיד חָכָם הָא בְּעַם הָאָרֶץ. "וּבַת כֹּהֵן כִּי תִהְיֶה אַלְמָנָה" בַּת יִשְׂרָאֵל שֶׁנִּשֵּׂאת לְכֹהֵן תֹּאכַל בִּתְרוּמָה, מֵת וְלָהּ מִמֶּנּוּ בֵּן תֹּאכַל בִּתְרוּמָה. נִשֵּׂאת לְלֵוִי תֹּאכַל בְּמַעֲשֵׂר, מֵת וְלָהּ מִמֶּנּוּ בֵּן תֹּאכַל בְּמַעֲשֵׂר, מֵת בְּנָהּ מִלֵּוִי תֹּאכַל בִּתְרוּמָה. דְּחָזְרָה וְאָכְלָה בִּשְׁבִיל בְּנָהּ, מְנָא לָן, אָמַר רַבִּי אַבָּא אָמַר רַב: דַּאֲמַר קְרָא: "בַּת וּבַת". כְּמַאן, כְּרַבִּי עֲקִיבָא דְּדָרֵישׁ וָוִי"ן, אֲפִלּוּ תֵּימָא רַבָּנָן, כֻּלָּהּ "וּבַת" קְרָא יְתֵירָא הוּא. תָּנוּ רַבָּנָן: כְּשֶׁהִיא חוֹזֶרֶת, חוֹזֶרֶת לִתְרוּמָה וְלֹא לְחָזֶה וְשׁוֹק. אָמַר רַב חִסְדָּא אָמַר (רָבָא) [רָבִינָא] בַּר שִׁילָא: מַאי קְרָא, "הִיא בִּתְרוּמַת הַקֳּדָשִׁים לֹא תֹאכֵל" בַּמּוּרָם מִן הַקֳּדָשִׁים לֹא תֹאכֵל. וְרַב נַחְמָן אָמַר רַבָּה בַּר אֲבוּהַ: "מִלֶּחֶם" וְלֹא כָּל לֶחֶם, פְּרָט לְחָזֶה וְשׁוֹק. רַב סַפְרָא אָמַר: "מִלֶּחֶם" [לֶחֶם] וְלֹא (כָּל) בָּשָׂר. רַב פַּפָּא אָמַר: "מִלֶּחֶם אָבִיהָ תֹּאכֵל" [לֶחֶם] הַקָּנוּי לְאָבִיהָ תֹּאכֵל, פְּרָט לְחָזֶה וְשׁוֹק דְּמִשֻּׁלְחָן גָּבוֹהַּ קָא זָכֵי לֵהּ. רָבָא אָמַר: ("כִּי) [וְ]אֵת חֲזֵה הַתְּנוּפָה וְאֵת שׁוֹק הַתְּרוּמָה תֹּאכְלוּ בְּמָקוֹם (קָדוֹש) [טָהוֹר] אַתָּה וּבָנֶיךָ וּבְנֹתֶיךָ אִתָּךְ" בִּזְמַן שֶׁאִתָּךְ.

"וְזֶרַע אֵין לָהּ" אֵין לִי אֶלָּא זַרְעָהּ, זֶרַע זַרְעָהּ מִנַּיִן, תַּלְמוּד לוֹמַר: "זֶרַע אֵין לָהּ" עַיֵּן עָלֶיהָ. וְהָא אַפִּקְתֵּהּ לְזֶרַע זַרְעָהּ, זֶרַע זַרְעָהּ לָא אִיצְטְרִיךְ קְרָא, דִּבְנֵי בָּנִים הֲרֵי הֵן כְּבָנִים. כִּי אִיצְטְרִיךְ קְרָא, לְזֶרַע פָּסוּל. וְתַנָּא גּוּפֵהּ דְּדָרִישׁ הָכִי מְנָא לֵהּ, אָמְרִי: מִדְּכָתַב: "מֵאֵן בִּלְעָם הֲלֹךְ עִמָּנוּ", "מֵאֵן יְבָמִי לְהָקִים לְאָחִיו שֵׁם", וְלָא כְּתִיב בֵּהּ יוֹ"ד, וְהָכָא כְּתִיב יוֹ"ד שְׁמַע מִנַּהּ לִדְרָשָׁא הוּא דְכָתַב. תָּנוּ רַבָּנָן "וְשָׁבָה אֶל בֵּית אָבִיהָ" פְּרָט לְשׁוֹמֶרֶת יָבָם. "כִּנְעוּרֶיהָ" פְּרָט לִמְעֻבֶּרֶת. וַהֲלֹא דִּין הוּא: וּמַה בְּמָקוֹם שֶׁלֹּא עָשָׂה וָלָד מִן הָרִאשׁוֹן כְּוָלָד מִן הַשֵּׁנִי לְפָטְרָהּ מִן הַיִּבּוּם, עָשָׂה עֻבָּר כְּיָלוּד. מָקוֹם שֶׁעָשָׂה וָלָד מִן הָרִאשׁוֹן כְּוָלָד מִן הַשֵּׁנִי לְפָסְלָהּ מִן הַתְּרוּמָה, אֵינוֹ דִּין שֶׁנַּעֲשֶׂה עֻבָּר כְּיָלוּד. לֹא, אִם עָשָׂה עֻבָּר כְּיָלוּד לְעִנְיַן יִבּוּם שֶׁהֲרֵי עָשָׂה מֵתִים כְּחַיִּים, נַעֲשֶׂה עֻבָּר כְּיָלוּד לְעִנְיַן תְּרוּמָה שֶׁלֹּא עָשָׂה מֵתִים כְּחַיִּים. תַּלְמוּד לוֹמַר: "כִּנְעוּרֶיהָ" פְּרָט לִמְעֻבֶּרֶת. וְאִצְטְרִיךְ לְמִכְתַּב כו' (כָּתוּב בְּרֶמֶז תק"ן). יֹאמַר גְּרוּשָׁה, מַה תַּלְמוּד לוֹמַר "אַלְמָנָה", וּמַה גְּרוּשָׁה שֶׁאֲסוּרָה לְכֹהֵן הֶדְיוֹט הֲרֵי הִיא חוֹזֶרֶת אַלְמָנָה שֶׁמֻּתֶּרֶת לְכֹהֵן הֶדְיוֹט אֵינוֹ דִּין שֶׁתַּחֲזֹר. אִלּוּ כֵּן הָיִיתִי אוֹמֵר: גְּרוּשָׁה שֶׁאֵין לָהּ זֶרַע תַּחֲזֹר, אֲבָל אַלְמָנָה בֵּין שֶׁיֵּשׁ לָהּ זֶרַע בֵּין שֶׁאֵין לָהּ זֶרַע תַּחֲזֹר, תַּלְמוּד לוֹמַר: "אַלְמָנָה וְזֶרַע אֵין לָהּ". אִלּוּ נֶאֱמַר "אַלְמָנָה" וְלֹא נֶאֱמַר "גְּרוּשָׁה", הָיִיתִי אוֹמֵר: אַלְמָנָה שֶׁאֵין לָהּ זֶרַע תַּחֲזֹר, אֲבָל גְּרוּשָׁה בֵּין שֶׁיֵּשׁ לָהּ זֶרַע בֵּין שֶׁאֵין לָהּ זֶרַע לֹא תַּחֲזֹר, תַּלְמוּד לוֹמַר: "אַלְמָנָה וְזֶרַע אֵין לָהּ", "גְּרוּשָׁה וְזֶרַע אֵין לָהּ". בָּאת אַלְמָנָה לְהַחֲמִיר עָלֶיהָ, וּגְרוּשָׁה לְהָקֵל עָלֶיהָ. יָכוֹל אֲפִלּוּ נִתְאַרְמְלָה אוֹ נִתְגָּרְשָׁה מִמִּי שֶׁאֵין מַשִּׂיאָהּ לִכְהֻנָּה, תַּלְמוּד לוֹמַר: "וּבַת אִישׁ כֹּהֵן כִּי תִהְיֶה לְאִישׁ זָר הִיא בִּתְרוּמַת הַקֳּדָשִׁים לֹא תֹאכֵל". "וְזֶרַע אֵין לָהּ" אֵין לִי אֶלָּא זֶרַע מִיִּשְׂרָאֵל, זֶרַע מִן הַכֹּהֲנִים מִנַּיִן, תַּלְמוּד לוֹמַר: "וְזֶרַע אֵין לָהּ" בְּאֵי זֶה צַד. בַּת כֹּהֵן שֶׁנִּשֵּׂאת לְיִשְׂרָאֵל וְיָלְדָה הֵימֶנּוּ בַּת, הָלְכָה הַבַּת וְנִשֵּׂאת לְכֹהֵן וְיָלְדָה מִמֶּנּוּ בֵּן, הֲרֵי זֶה רָאוּי לִהְיוֹת כֹּהֵן גָּדוֹל מְשַׁמֵּשׁ עַל גַּבֵּי הַמִּזְבֵּחַ, מַאֲכִיל אֶת אִמּוֹ וּפוֹסֵל אֶת אֵם אִמּוֹ. זֹאת אוֹמֶרֶת: לֹא כִּבְנִי כֹּהֵן גָּדוֹל שֶׁפּוֹסְלַנִי מִן הַתְּרוּמָה. אֵין לִי אֶלָּא זֶרַע כָּשֵׁר, זֶרַע פָּסוּל מִנַּיִן, תַּלְמוּד לוֹמַר: "וְזֶרַע אֵין לָהּ". כֵּיצַד, בַּת יִשְׂרָאֵל לְכֹהֵן וּבַת כֹּהֵן לְיִשְׂרָאֵל וְיָלְדָה מִמֶּנּוּ בַּת, הָלְכָה הַבַּת וְנִשֵּׂאת לְעֶבֶד וּלְנָכְרִי וְיָלְדָה מִמֶּנּוּ בֵּן, הֲרֵי זֶה מַמְזֵר. הָיְתָה אֵם אִמּוֹ בַּת יִשְׂרָאֵל לְכֹהֵן תֹּאכַל בִּתְרוּמָה, [בַּת כֹּהֵן לְיִשְׂרָאֵל לֹא תֹּאכַל בִּתְרוּמָה]. יָכוֹל אַף זֶרַע מִן הַשִּׁפְחָה וּמִן הַגּוֹיָה יִפְסֹל אוֹ יַאֲכִיל, תַּלְמוּד לוֹמַר: "זֶרַע" יָצָא זֶה שֶׁאֵינוֹ זַרְעָהּ. כֵּיצַד, בַּת כֹּהֵן לְיִשְׂרָאֵל וּבַת יִשְׂרָאֵל לְכֹהֵן וְיָלְדָה מִמֶּנּוּ בֵּן, וְהָלַךְ הַבֵּן וְנִכְבַּשׁ עִם הַשִּׁפְחָה וְהַגּוֹיָה וְיָלְדָה מִמֶּנּוּ [בֵּן], יָכוֹל יִפְסֹל אוֹ יַאֲכִיל, תַּלְמוּד לוֹמַר: "זֶרַע" יָצָא זֶה שֶׁאֵינוֹ זַרְעָהּ. "מִלֶּחֶם אָבִיהָ תֹּאכֵל" לִמֵּד שֶׁאֵינוֹ מְדַבֵּר אֶלָּא בְּקָדְשֵׁי הַגְּבוּל. בַּת כֹּהֵן שֶׁנִּשֵּׂאת לְיִשְׂרָאֵל וְאַחַר כָּךְ אָכְלָה תְּרוּמָה, וְכֵן כֹּהֵן שֶׁאָכַל תְּרוּמַת חֲבֵרוֹ, יָכוֹל יְהוּ חַיָּבִין בְּחֹמֶש, תַּלְמוּד לוֹמַר: "וְכָל זָר לֹא יֹאכַל בּוֹ, וְאִישׁ כִּי יֹאכַל קֹדֶשׁ בִּשְׁגָגָה" יָצְאוּ אֵלּוּ שֶׁאֵינָם זָרִים לָהּ. "אִישׁ" פְּרָט לְקָטָן, אוֹ שֶׁאֲנִי מוֹצִיא בֶּן תֵּשַׁע שָׁנִים וְיוֹם אֶחָד, תַּלְמוּד לוֹמַר: "וְאִישׁ". "כִּי יֹאכַל" אֵין אֲכִילָה פְּחוּתָה מִכְּזַיִת. "קֹדֶשׁ" מַה קֹּדֶשׁ הָאָמוּר לְהַלָּן בְּקָדְשֵׁי הַגְּבוּל הַכָּתוּב מְדַבֵּר, אַף קֹדֶשׁ הָאָמוּר כָּאן בְּקָדְשֵׁי הַגְּבוּל הַכָּתוּב מְדַבֵּר. "בִּשְׁגָגָה" פְּרָט לְמֵזִיד. אָמַר רַבִּי יוֹסִי: שָׁמַעְתִּי שֶׁהָאוֹכֵל מִקָּדְשֵׁי קָדָשִׁים לְאַחַר זְרִיקַת דָּמִים שֶׁמְּשַׁלֵּם אֶת הַקֶּרֶן וְנוֹתְנָן לַכֹּהֵן וְלוֹקֵחַ בָּהֶן שְׁלָמִים. תָּנוּ רַבָּנָן: הָאוֹכֵל כַּזַּיִת תְּרוּמָה, מְשַׁלֵּם קֶרֶן וְחֹמֶשׁ. אַבָּא שָׁאוּל אוֹמֵר: עַד שֶׁיְּהֵא בּוֹ שְׁוֵה פְּרוּטָה. מַאי טַעֲמָא דְּתַנָּא קַמָּא, אֲמַר קְרָא: "וְאִישׁ כִּי יֹאכַל קֹדֶשׁ" וַאֲכִילָה בְּכַזַּיִת. וְאַבָּא שָׁאוּל מַאי טַעֲמָא, אֲמַר קְרָא: "וְנָתַן לַכֹּהֵן אֶת הַקֹּדֶשׁ" וְאֵין נְתִינָה פָּחוֹת מִשְׁוֵה פְּרוּטָה. וְאִידָךְ נַמֵּי הָכְתִיב: "כִּי יֹאכַל", הַהוּא פְּרָט לְמַזִּיק הוּא דַּאֲתָא. וְאִידָךְ נַמֵּי הָכְּתִיב: "וְנָתַן", הַהוּא מִבַּעְיָא לֵהּ לְדָבָר הָרָאוּי לִהְיוֹת קֹדֶשׁ, פְּרָט לְאוֹכֵל תְּרוּמַת חָמֵץ בְּפֶסַח. זָר שֶׁאָכַל תְּרוּמָה בְּשׁוֹגֵג אֲכִילָה גַּסָּה, מְשַׁלֵּם אֶת הַקֶּרֶן וְאֵינוֹ מְשַׁלֵּם אֶת הַחֹמֶשׁ. שֶׁנֶּאֱמַר: "וְאִישׁ כִּי יֹאכַל קֹדֶשׁ בִּשְׁגָגָה" פְּרָט לְמַזִּיק.

{rרמז תרלחr}  "וַחֲמִשִׁיתוֹ יוֹסֵף עָלָיו" שֶׁיְּהֵא הוּא וְחֻמְשׁוֹ חֲמִשָּׁה, דִּבְרֵי רַבִּי יֹאשִׁיָּה. רַבִּי (נָתָן) [יוֹנָתָן] אוֹמֵר: חֲמִישִׁיתוֹ שֶׁל קֶרֶן. אָמַר רָמִי בַּר חָמָא: הֲרֵי אָמְרוּ: הֶקְדֵּשׁ אֵין מִתְחַלֵּל עַל הַקַּרְקַע, דְּרַחֲמָנָא אָמַר: "וְנָתַן הַכֶּסֶף וְקָם לוֹ", חֹמֶשׁ הֶקְדֵּשׁ מַהוּ שֶׁיִּתְחַלֵּל עַל הַקַּרְקַע, תְּרוּמָה אֵין מִשְׁתַּלֶּמֶת אֶלָּא מִן הַחֻלִּין, דְּרַחֲמָנָא אֲמַר "וְנָתַן לַכֹּהֵן אֶת הַקֹּדֶשׁ" דָּבָר הָרָאוּי לִהְיוֹת קֹדֶשׁ, חֹמֶשׁ תְּרוּמָה מַהוּ שֶׁיִּשְׁתַּלֵּם שֶׁלֹּא מִן הַחֻלִּין, מַעֲשֵׂר אֵין מִתְחַלֵּל עַל אֲסִימוֹן, דִּכְתִיב: "וְצַרְתָּ הַכֶּסֶף בְּיָדְךָ" לְרַבּוֹת דָּבָר שֶׁיֵּשׁ עָלָיו צוּרָה, חֹמֶשׁ מַעֲשֵׂר מַהוּ שֶׁיִּתְחַלֵּל עַל אֲסִימוֹן, אֲמַר קְרָא: "עָלָיו" לְרַבּוֹת חֻמְשׁוֹ כְּמוֹתוֹ. אָמַר רָבָא: גַּבֵּי גָּזֵל כְּתִיב: "וַחֲמִישִׁתוֹ יֹסֵף עָלָיו", וּתְנָן: "נָתַן לוֹ אֶת הַקֶּרֶן וְנִשְׁבַּע עַל הַחֹמֶשׁ הֲרֵי זֶה מוֹסִיף חֹמֶשׁ עַל חֹמֶשׁ, עַד שֶׁיִּתְמַעֵט הַקֶּרֶן בְּפָחוֹת מִשְּׁוֵה פְּרוּטָה". גַּבֵּי תְּרוּמָה כְּתִיב: "וְאִישׁ כִּי יֹאכַל קֹדֶשׁ בִּשְׁגָגָה וְיָסַף חֲמִשִׁיתוֹ עָלָיו", וּתְנָן: "הָאוֹכֵל תְּרוּמָה בִּשְׁגָגָה" מְשַׁלֵּם קֶרֶן וְחֹמֶשׁ. אֶחָד הָאוֹכֵל, וְאֶחָד הַשּׁוֹתֶה, וְאֶחָד הַסָּךְ. אֶחָד תְּרוּמָה טְהוֹרָה, וְאֶחָד תְּרוּמָה טְמֵאָה מְשַׁלֵּם חֹמֶשׁ וְחֹמֶשׁ חֻמְשָׁא". וְאִלּוּ גַּבֵּי מַעֲשֵׂר לָא מִכְּתַב כְּתִיב וְלָא מִתְּנֵי תְּנָן וְלָא אִבָּעוּיֵי אִבַּעְיָא לָן. גַּבֵּי הֶקְדֵּשׁ כְּתִיב: "וְאִם הַמַּקְדִּישׁ יִגְאַל אֶת בֵּיתוֹ וְיָסַף חֲמִישִׁית כֶּסֶף עֶרְכְּךָ עָלָיו (וְקָם) [וְהָיָה] לוֹ", וּתְנָן: "הַפּוֹדֶה אֶת הַהֶקְדֵּשׁ הֲרֵי זֶה מוֹסִיף חֹמֶשׁ" חֻמְשָׁא תְּנָן, חֻמְשָׁא דְּחֻמְשָׁא לָא תְּנָן, מַאי, אֲמַר קְרָא: "וְיָסַף חֲמִישִׁית כֶּסֶף עֶרְכְּךָ עָלָיו (וְקָם) [וְהָיָה] לוֹ" מֵקִישׁ חֻמְשׁוֹ לְכֶסֶף עֶרְכּוֹ, מַה כֶּסֶף עֶרְכּוֹ מוֹסִיף חֹמֶשׁ אַף חֻמְשׁוֹ מוֹסִיף חֹמֶשׁ.

"וְנָתַן לַכֹּהֵן אֶת הַקֹּדֶשׁ" דָּבָר הָרָאוּי לִהְיוֹת קֹדֶשׁ, פְּרָט לְאוֹכֵל תְּרוּמַת חָמֵץ בְּפֶסַח שֶׁפָּטוּר מִן הַתַּשְׁלוּמִין וּמִדְּמֵי עֵצִים, דִּבְרֵי רַבִּי אֱלִיעֶזֶר בֶּן יַעֲקֹב. וְרַבִּי אֱלִיעֶזֶר בֶּן חִסְמָא מְחַיֵּב. אָמַר לוֹ רַבִּי אֱלִיעֶזֶר בֶּן יַעֲקֹב: וְכִי מַה הֲנָאָה יֵשׁ לוֹ בָּהּ, אָמַר לוֹ רַבִּי אֱלִיעֶזֶר: וְכִי מַה הֲנָאָה יֵשׁ לוֹ בָּהּ לְאוֹכֵל תְּרוּמָה טְמֵאָה בִּשְׁאָר יְמוֹת הַשָּׁנָה שֶׁמְּשַלֵּם, אָמַר לוֹ: לֹא, אִם אָמַרְתָּ בִּתְרוּמָה טְמֵאָה בִּשְׁאָר יְמוֹת הַשָּׁנָה שֶׁאַף עַל פִּי שֶׁאֵין לוֹ בָּהּ הֶתֵּר אֲכִילָה יֵשׁ בָּהּ הֶתֵּר הַסָּקָה, תֹּאמַר בָּזֶה שֶׁאֵין לוֹ בָּהּ לֹא הֶתֵּר אֲכִילָה וְלֹא הֶתֵּר הַסָּקָה. אָמַר לוֹ: אַף בְּזוֹ יֵשׁ לוֹ [בָּהּ] הֶתֵּר הַסָּקָה, שֶׁאִם רָצָה כֹּהֵן מְרִיצָהּ לִפְנֵי כַּלְבּוֹ אוֹ מַסִּיקָהּ תַּחַת תַּבְשִׁילוֹ. "וְיָסַף חֲמִשִׁיתוֹ עָלָיו" שֶׁיְּהֵא הוּא וְחֻמְשׁוֹ חֲמִשָּׁה. מִנַּיִן שֶׁאֵין מְשַׁלְּמִין לֹא מִן הַלֶּקֶט וְלֹא מִן הַשִּׁכְחָה וְלֹא מִן הַפֵּאָה וְלֹא מִן הַמַּעֲשֵׂר רִאשׁוֹן שֶׁנִּטְּלָה תְּרוּמָתוֹ וְלֹא מִן הַמַּעֲשֵׂר שֵׁנִי וְהֶקְדֵּשׁ שֶׁנִּפְדּוּ, שֶׁאֵין הֶקְדֵּשׁ פּוֹדֶה הֶקְדֵּשׁ, דִּבְרֵי רַבִּי מֵאִיר. וַחֲכָמִים אוֹמְרִים: מְשַׁלְּמִין מִכֻּלָּם. מִנַּיִן שֶׁאֵין מְשַׁלְּמִין אֶלָּא מִמִּין עַל מִינוֹ, תַּלְמוּד לוֹמַר: "וְנָתַן לַכֹּהֵן אֶת הַקֹּדֶשׁ". לְפִיכָךְ אִם אָכַל קִשּׁוּאִין שֶׁל עֶרֶב שְׁבִיעִית יַמְתִּין לְקִשּׁוּאִין שֶׁל מוֹצָאֵי שְׁבִיעִית וִישַׁלֵּם מֵהֶן, דִּבְרֵי רַבִּי עֲקִיבָא. רַבִּי אֱלִיעֶזֶר אוֹמֵר: מְשַׁלְּמִין מִמִּין עַל שֶׁאֵינוֹ מִינוֹ, וּבִלְבַד שֶׁיְּשַׁלֵּם מִן הַיָּפֶה עַל הָרַע. הָא כֵּיצַד, אָכַל גְּרוֹגָרוֹת וְשִׁלֵּם תְּמָרִים, תָּבוֹא לוֹ בְּרָכָה. יָכוֹל תְּהֵא הַפְרָשָׁתוֹ מְקַדַּשְׁתּוֹ לְחַיֵּב עָלָיו חֹמֶשׁ, תַּלְמוּד לוֹמַר: "וְנָתַן לַכֹּהֵן אֶת הַקֹּדֶשׁ" מַתְּנָתוֹ לַכֹּהֵן מְקַדַּשְׁתּוֹ לְחַיֵּב עָלָיו קֶרֶן וְחֹמֶשׁ, וְאֵין הַפְרָשָׁתוֹ מְקַדַּשְׁתּוֹ לְחַיֵּב עָלָיו קֶרֶן וְחֹמֶשׁ. "וְלֹא יְחַלְּלוּ" לְהָבִיא אֶת הַסָּךְ וְאֶת הַשּׁוֹתֶה. "אֶת קָדְשֵׁי בְּנֵי יִשְׂרָאֵל" עַל קָדְשֵׁי יִשְׂרָאֵל חַיָּבִין בְּחֹמֶש, וְאֵין חַיָּבִין עַל קָדְשֵׁי הַנָּכְרִים בְּחֹמֶש. יָכוֹל יְהוּ חַיָּבִין עַל תְּרוּמָה שֶׁבְּטֶבֶל, תַּלְמוּד לוֹמַר: "אֵת אֲשֶׁר יָרִימוּ לַה'" עַל הַמּוּרָם חַיָּבִין, וְאֵין חַיָּבִין עַל תְּרוּמָה שֶׁבְּטֶבֶל. "וְהִשִּׂיאוּ אוֹתָם עֲוֹן אַשְׁמָה בְּאָכְלָם אֶת קָדְשֵׁיהֶם" מְלַמֵּד, שֶׁאַף עַל הַטֶּבֶל חַיָּבִין מִיתָה. "בְּאָכְלָם" פְּרָט לְזוֹרֵעַ וְלִמְטַמֵּא. "כִּי אֲנִי ה' מְקַדְּשָׁם" לְהַגִּיד מַה גָּרַם. אָמַר רַב יְהוּדָה אָמַר רַב: חַטָּאת שֶׁשָּׁחֲטָהּ לְשֵׁם עוֹלָה פְּסוּלָה. לְשֵׁם חֻלִּין כְּשֵׁרָה. אָמַר רַבִּי אִלְעַאי: מַאי טַעֲמָא דְּרַב, דִּכְתִיב: "וְלֹא יְחַלְּלוּ אֶת קָדְשֵׁי בְּנֵי יִשְׂרָאֵל" קָדָשִׁים מְחַלְּלִין קָדָשִׁים, וְאֵין חֻלִּין מְחַלְּלִין קָדָשִׁים. אָמַר שְׁמוּאֵל מִשּׁוּם רַבִּי אֱלִיעֶזֶר: מִנַּיִן לְאוֹכֵל טֶבֶל שֶׁהוּא בְּמִיתָה, דִּכְתִיב: "וְלֹא יְחַלְּלוּ אֶת קָדְשֵׁי בְּנֵי יִשְׂרָאֵל אֵת אֲשֶׁר יָרִימוּ לַה'" בַּעֲתִידִין לִתְרֹם הַכָּתוּב מְדַבֵּר. וְיָלֵיף "חִלּוּל חִלּוּל" מִתְּרוּמָה, מַה לְּהַלָּן בְּמִיתָה אַף כָּאן בְּמִיתָה. וְנֵילַף "חִלּוּל חִלּוּל" מִנּוֹתָר, מַה לְּהַלָּן בְּכָרֵת אַף כָּאן בְּכָרֵת, מִסְתַּבְּרָא מִתְּרוּמָה הֲוָה לֵהּ לְמֵילַף, שֶׁכֵּן תְּרוּמָה בְּחוּצָה לָאָרֶץ הֻתְּרָה בְּמִקְוֶה בְּרַבִּים פֵּרוֹת וְכוּ'. אַדְּרַבָּא מִנּוֹתָר הֲוָה לֵהּ לְמֵילַף, שֶׁכֵּן פְּסוּל אֹכֶל אֵין לוֹ הֶתֵּר בְּמִקְוֶה, הָנַךְ נְפִישָׁן. רָבִינָא אָמַר: חִלּוּל דְּרַבִּים מֵחִלּוּל דְּרַבִּים עָדִיף. שִׁמְעוֹן אֲחִי עֲזַרְיָה אוֹמֵר: שְׁחָטָן לְשֵׁם גָּבוֹהַּ מֵהֶן כְּשֵׁרִים, לְשֵׁם נָמוּךְ מֵהֶן פְּסוּלִין. כֵּיצַד, קָדְשֵׁי קָדָשִׁים שֶׁשְּׁחָטָן לְשֵׁם קָדָשִׁים קַלִּים פְּסוּלִין, קָדָשִׁים קַלִּים שֶׁשְּׁחָטָן לְשֵׁם קָדְשֵׁי קָדָשִׁים כְּשֵׁרִין. מַאי טַעֲמָא, אֲמַר קְרָא: "וְלֹא יְחַלְּלוּ אֶת קָדְשֵׁי בְּנֵי יִשְׂרָאֵל אֵת אֲשֶׁר יָרִימוּ לַה'" בְּגָבוֹהַּ מֵהֶם אֵין מִתְחַלְּלִין, בְּנָמוּךְ מֵהֶן מִתְחַלְּלִין. וְהַאי לְהָכִי הוּא דַּאֲתָא, הַאי מִבַּעְיָא לֵהּ לִכְדִשְׁמוּאֵל, דְּאָמַר שְׁמוּאֵל: מִנַּיִן לְאוֹכֵל טֶבֶל וְכוּ', אִם כֵּן לִכְתּוֹב "אֲשֶׁר הֻרְמוּ" מַאי "אֲשֶׁר יָרִימוּ", שְׁמַע מִנַּהּ תַּרְתֵּי. וְהִשִּׂיאוּ אוֹתָם" זֶה אֶחָד מִגּ' אֶתִּים שֶׁהָיָה רַבִּי יִשְׁמָעֵאל דּוֹרֵשׁ. וְכִי אֲחֵרִים מַשִּׂיאִין אֶת עַצְמָן, וַהֲלֹא הֵן מַשִּׂיאִין אֶת עַצְמָם. כַּיּוֹצֵא בּוֹ: "זֹאת תּוֹרַת הַנָּזִיר וְגוֹ' בְּיוֹם מְלֹאת יְמֵי נִזְרוֹ יָבִיא אֹתוֹ" וְכִי אֲחֵרִים מְבִיאִין אוֹתָן וַהֲלֹא הוּא מֵבִיא אֶת עַצְמוֹ. כַּיּוֹצֵא בּוֹ אַתָּה אוֹמֵר: "וַיִּקְבֹּר אֹתוֹ בַגַּי" וְכִי אֲחֵרִים קָבְרוּ אוֹתוֹ וַהֲלֹא הוּא קָבַר אֶת עַצְמוֹ.

"יִשְׂרָאֵל" אֵלּוּ יִשְׂרָאֵל, "גֵּר" אֵלּוּ הַגֵּרִים. "הַגָּר" לְרַבּוֹת אֶת נְשֵׁי גֵּרִים. "בְּיִשְׂרָאֵל, לְרַבּוֹת אֶת הַנָּשִׁים וְאֶת הָעֲבָדִים (הַמְשֻׁחְרָרִים). אִם כֵּן לָמָּה נֶאֱמַר "אִישׁ אִישׁ", לְהָבִיא אֶת הַנָּכְרִים שֶׁהֵם נוֹדְרִים נְדָרִים וּנְדָבוֹת כְּיִשְׂרָאֵל.

{rרמז תרלטr}  אָמַר רַב הוּנָא: שַׁלְמֵי הַנָּכְרִי עוֹלוֹת. אִיבָעֵית אֵימָא קְרָא, אִיבָעֵית אֵימָא סְבָרָא. אִיבָעֵית אֵימָא סְבָרָא נָכְרִי לִבּוֹ לַשָּׁמַיִם, אִיבָעֵית אֵימָא קְרָא "אֲשֶׁר יַקְרִיבוּ לַה' לְעֹלָה" כָּל דְּמַקְרְבִי עוֹלָה נִינְהוּ. מָתִיב רַב שִׁיזְבֵי: אֵלּוּ מְנָחוֹת נִקְמָצוֹת וּשְׁיָרֵיהֶן לְכֹהֲנִים: מִנְחַת נָכְרִי. אָמַר רַבִּי יוֹחָנָן: לָא קַשְׁיָא, הָא רַבִּי יוֹסֵי הַגְּלִילִי הָא רַבִּי עֲקִיבָא. דְּתַנְיָא: "אִישׁ" מַה תַּלְמוּד לוֹמַר "אִישׁ אִישׁ", לְרַבּוֹת הַנָּכְרִים שֶׁנּוֹדְרִין נְדָרִים וּנְדָבוֹת כְּיִשְׂרָאֵל. "אֲשֶׁר יַקְרִיבוּ לַה' לְעֹלָה" אֵין לִי אֶלָּא עוֹלָה, שְׁלָמִים מִנַּיִן, [תַּלְמוּד לוֹמַר: "נִדְרֵיהֶם"]. תּוֹדָה מִנַּיִן, תַּלְמוּד לוֹמַר: ("לְכָל) נִדְבוֹתָם". מִנַּיִן לְרַבּוֹת הָעוֹפוֹת (וְהַמְּנָחוֹת) [וְהַיַּיִן] וְהַלְּבוֹנָה וְהָעֵצִים, תַּלְמוּד לוֹמַר: ["נִדְרֵיהֶם] לְכָל נִדְרֵיהֶם, נִדְבוֹתָם לְכָל נִדְבוֹתָם". אִם כֵּן מַה תַּלְמוּד לוֹמַר "עֹלָה", "עֹלָה" פְּרָט לִנְזִירוּת, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר: "אֲשֶׁר יַקְרִיבוּ לַה' לְעֹלָה" אֵין לִי אֶלָּא עוֹלָה. וְהַאי פְּרָט לִנְזִירוּת מֵהָכָא נָפְקָא, מֵהָתָם נָפְקָא: "דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם אִישׁ אוֹ אִשָּׁה כִּי יַפְלִא לִנְדֹּר נֶדֶר נָזִיר לְהַזִּיר לַה'" בְּנֵי יִשְׂרָאֵל נוֹזְרִים הֵם, וְאֵין הַנָּכְרִים נוֹזְרִים. אִי מֵהָתָם הֲוָה אָמֵינָא: קָרְבָּן הוּא דְּלָא לַיְתוּ, אֲבָל נְזִירוּת חָלָה עֲלֵיהֶן, קָא מַשְׁמַע לָן. כְּמַאן אָזְלָא הָא דִּתְנָן: שִׁבְעָה דְּבָרִים הִתְקִינוּ בֵּית דִּין וְזֶה אֶחָד מֵהֶם: נָכְרִי שֶׁשָּׁלַח עוֹלָתוֹ מִמְּדִינַת הַיָּם וְשָׁלַח נְסָכִים עִמָּהּ קְרֵבִין מִשֶּׁלוֹ, וְאִם לָאו קְרֵבִין מִשֶּׁל צִבּוּר. לֵימָא רַבִּי יוֹסֵי הַגְּלִילִי וְלֹא רַבִּי עֲקִיבָא. אֲפִלּוּ תֵּימָא רַבִּי עֲקִיבָא, עוֹלָה וְכָל אֲבִיזָרָהָא. מַאן תָּנָא לְהָא דְּתָנוּ רַבָּנָן: אֶזְרָח מֵבִיא נְסָכִים, וְאֵין הַנָּכְרִי מֵבִיא נְכָסִים. יָכוֹל לֹא תְּהֵא עוֹלָתוֹ טְעוּנָה נְסָכִים, תַּלְמוּד לוֹמַר: "כָּכָה". אִיבָעֵית אֵימָא רַבִּי יוֹסֵי הַגְּלִילִי, סַמֵּי מֵהַהִיא יַיִן. וְאִיבָעֵית אֵימָא רַבִּי עֲקִיבָא, עוֹלָה וְכָל אֲבִיזָרָהָא.

{rרמז תרמr}  תַּנְיָא: רַבִּי אוֹמֵר: "אֲשֶׁר יַקְרִיבוּ לְכָל נִדְרֵיהֶם וּלְכָל נִדְבוֹתָם" הַכֹּל בָּאִין בְּשֻׁתָּפוּת, לֹא סִלֵּק הַכָּתוּב אֶלָּא מִנְחָה, דִּכְתִיב בָּהּ "נֶפֶשׁ". הָאִשָּׁה שֶׁנָּדְרָה בְּנָזִיר, הָיוּ לָהּ מָעוֹת סְתוּמִין יִפְּלוּ לִנְדָבָה. מָעוֹת מְפֹרָשִׁין דְּמֵי חַטָּאת יֵלְכוּ לְיַם הַמֶּלַח, לֹא נֶהֱנִין וְלֹא מוֹעֲלִין. דְּמֵי עוֹלָה יָבוֹאוּ לְעוֹלָה, וּמוֹעֲלִין בָּהֶן. דְּמֵי שְׁלָמִים יָבִיאוּ שְׁלָמִים, נֶאֱכָלִין לְיוֹם אֶחָד וְאֵינָן טְעוּנִים לֶחֶם. יִפְּלוּ לִנְדָבָה וַהֲלֹא דְּמֵי חַטָּאת מְעֹרָבִין בָּהֶם, אָמַר רַבִּי יוֹחָנָן: הֲלָכָה הִיא בְּנָזִיר. רֵישׁ לָקִישׁ אָמַר: "לְכָל נִדְרֵיהֶם" הַתּוֹרָה אָמְרָה: מוֹתַר נָזִיר יְהֵא לִנְדָבָה. "לִרְצֹנְכֶם" אֵין כּוֹפִין אֶת הַצִּבּוּר עַל כָּרְחָם. "תָּמִים זָכָר בַּבָּקָר בַּכְּשָׂבִים וּבָעִזִּים" תַּמּוּת וְזַכְרוּת בִּבְהֵמוֹת, וְאֵין תַּמּוּת וְזַכְרוּת בְּעוֹפוֹת. יָכוֹל אַף יָבֵשׁ גַּפָּהּ וְשֶׁנֶּחְטְטָה עֵינָהּ וְשֶׁנִּקְטְעָה רַגְלָהּ, תַּלְמוּד לוֹמַר: "מִן (הָעוֹפוֹת) [הָעוֹף"] וְלֹא כָּל הָעוֹף. רַבִּי שִׁמְעוֹן אוֹמֵר: וּמָה אִם הַקָּדָשִׁים שֶׁהַמּוּם פּוֹסֵל בָּהֶן אֵין אֶתְנָן וּמְחִיר חָל עֲלֵיהֶם, עוֹף שֶׁאֵין הַמּוּם פּוֹסֵל בּוֹ אֵינוֹ דִּין שֶׁלֹּא יְהֵא אֶתְנָן וּמְחִיר חָל עֲלֵיהֶם. תַּלְמוּד לוֹמַר: "לְכָל נֶדֶר" לְהָבִיא אֶת הָעוֹף. רַבִּי אֱלִיעֶזֶר אוֹמֵר: כָּל שֶׁנֶּאֱמַר בּוֹ "זָכָר וּנְקֵבָה" טֻמְטוּם וְאַנְדְּרוֹגִינוֹס פּוֹסֵל בּוֹ. שֶׁלא נֶאֱמַר בּוֹ "זָכָר וּנְקֵבָה" אֵין טֻמְטוּם וְאַנְדְּרוֹגִינוֹס פּוֹסֵל בּוֹ.

{rרמז תרמאr}  "כֹּל אֲשֶׁר בּוֹ מוּם" אָמַר רַב אַדָּא בַּר קְטִינָא אָמַר רֵישׁ לָקִישׁ: שָׁלשׁ פְּגִימוֹת הֵן: פְּגִימַת עֶצֶם בְּפֶסַח, פְּגִימַת אֹזֶן בִּבְכוֹר, פְּגִימַת מוּם בְּקָדָשִׁים. וְרַב חִסְדָּא אָמַר: אַף פְּגִימַת סַכִּין. וְאִידָךְ, בְּחֻלִּין לָא קָא מַיְרֵי. וְכֻלָּן פְּגִימָתָן כְּדֵי פְּגִימַת מִזְבֵּחַ. וְכַמָּה פְּגִימַת מִזְבֵּחַ, כְּדֵי שֶׁתַּחְגֹּר בְּצִפֹּרֶן. מֵיתִיבֵי: כַּמָּה פְּגִימַת מִזְבֵּחַ, רַבִּי שִׁמְעוֹן בֶּן יוֹחַאי אוֹמֵר: טֶפַח. רַבִּי אֱלִיעֶזֶר בֶּן יַעֲקֹב אוֹמֵר: כַּזַּיִת. לָא קַשְׁיָא, הָא בְּסִידָא הָא בְּאַבְנָא. אָמַר אַבָּיֵי כָּל מִלְּתָא דַּאֲמַר רַחְמָנָא לָא תַּעֲבֵיד, אִי עָבֵיד מְהַנֵּי. רָבָא אָמַר: לָא מְהַנֵּי. וַהֲרֵי הַמַּקְדִּישׁ בַּעֲלֵי מוּמִין לְגַבֵּי מִזְבֵּחַ אַף עַל פִּי שֶׁהוּא בְּלֹא תַּעֲשֶׂה מַה שֶּׁעָשָׂה עָשׂוּי, תְּיוּבְתָּא דְּרָבָא, אָמַר לָךְ רָבָא: שָׁאנֵי הָתָם דַּאֲמַר קְרָא: "וּלְנֵדֶר לֹא יֵרָצֶה" רִצוּי הוּא דְּלָא מְרַצֶּה הָא מִקְדַּשׁ קָדְשִׁי. וּלְאַבָּיֵי, אִי לָאו דַּאֲמַר רַחְמָנָא "וּלְנֵדֶר לֹא יֵרָצֶה", הֲוָה אָמֵינָא תֶּהֱוֵי כְּעוֹבֵר עַל מִצְוָה וְכָשֵׁר, קָא מַשְׁמַע לָן. וַהֲרֵי מַקְדִּישׁ תְּמִימִים לְבֶדֶק הַבַּיִת דַּאֲמַר רַחֲמָנָא: "נְדָבָה תַּעֲשֶׂה אֹתוֹ" זֶהוּ קָדְשֵׁי בֶּדֶק הַבַּיִת, וּתְנָן: "הַמַּקְדִּישׁ תְּמִימִים לְבֶדֶק הַבַּיִת, אַף עַל פִּי שֶׁהוּא בְּלֹא תַּעֲשֶׂה מַה שֶּׁעָשָׂה עָשׂוּי", תְּיוּבְתָּא דְּרָבָא, אָמַר לָךְ רָבָא: מִמָּקוֹם שֶׁנִּתְרַבּוּ בַּעֲלֵי מוּמִין לְגַבֵּי מִזְבֵּחַ, נִתְרַבּוּ תְּמִימִים לְבֶדֶק הַבַּיִת. "כֹּל אֲשֶׁר בּוֹ מוּם" אֵין לִי אֶלָּא מוּם קָבוּעַ, מוּם עוֹבֵר מִנַּיִן, תַּלְמוּד לוֹמַר: "אֲשֶׁר בּוֹ מוּם לֹא תַקְרִיבוּ" מַה תַּלְמוּד לוֹמַר: אִי מִשּׁוּם בַּל תִּשְׁחֲטוּ הֲרֵי כְּבָר אָמוּר לְמַטָּה, אֶלָּא מַה תַּלְמוּד לוֹמַר "בַּל תַּקְרִיבוּ", בַּל תַּקְדִּישׁוּ, מִכָּאן אָמְרוּ: הַמַּקְדִּישׁ בַּעֲלֵי מוּמִין לְגַבֵּי הַמִּזְבֵּחַ עוֹבֵר מִשּׁוּם חֲמִשָּׁה שֵׁמוֹת: מִשּׁוּם בַּל תַּקְדִּישׁוּ, וּמִשּׁוּם בַּל תִּשְׁחֲטוּ, וּמִשּׁוּם בַּל תִּזְרְקוּ, וּמִשּׁוּם בַּל תַּקְטִירוּ כֻּלּוֹ, וּמִשּׁוּם בַּל תַּקְטִירוּ מִקְצָתוֹ. רַבִּי יוֹסִי בְּר' יְהוּדָה אוֹמֵר: אַף מִשּׁוּם קַבָּלַת הַדָּם. אָמַר מַר: אִי מִשּׁוּם בַּל תִּשְׁחֲטוּ כְּבָר אָמוּר לְמַטָּה. הֵיכָן אָמוּר, דְּתַנְיָא: "עַוֶּרֶת אוֹ שָׁבוּר אוֹ חָרוּץ אוֹ יַבֶּלֶת לֹא (תַקְדִּישׁוּ) [תַקְרִיבוּ"] מַה תַּלְמוּד לוֹמַר, אִי מִשּׁוּם בַּל תַּקְדִּישׁוּ כְּבָר אָמוּר לְמַעְלָה, אֶלָּא מַה תַּלְמוּד לוֹמַר "בַּל תַּקְרִיבוּ", בַּל תִּשְׁחֲטוּ. "וְאִשֶּׁה לֹא תִתְּנוּ" אֵלּוּ אִשִּׁים. אֵין לִי אֶלָּא כֻּלּוֹ, מִקְצָתוֹ מִנַּיִן, תַּלְמוּד לוֹמַר: "מֵהֶם". זְרִיקַת דָּמִים מִנַּיִן, תַּלְמוּד לוֹמַר: "עַל הַמִּזְבֵּחַ לַה'" לְרַבּוֹת הוּא. וְהָתַנְיָא: "קָרְבָּן" שׁוֹמֵעַ אֲנִי אֲפִלּוּ קָדְשֵׁי בֶּדֶק הַבַּיִת שֶׁנִּקְרְאוּ קָרְבָּן, שֶׁנֶּאֱמַר: "וַנַּקְרֵב אֶת קָרְבַּן". תַּלְמוּד לוֹמַר: "וְאֶל פֶּתַח אֹהֶל מוֹעֵד" (כָּתוּב בְּרֶמֶז תקפ"א). אָמַר מַר מִשּׁוּם רַבִּי יוֹסִי בַּר יְהוּדָה: אַף מִשּׁוּם קַבָּלַת הַדָּם. מַאי טַעֲמָא, נָפְקָא מֵהָא: "וּמִיַּד בֶּן נֵכָר לֹא תַקְרִיבוּ" זוֹ קַבָּלַת הַדָּם. וְתַנָּא קַמָּא מִבַּעְיָא לֵהּ לְהַאי: סָלְקָא דַּעְתָּךְ אָמֵינָא: הוֹאִיל וְלֹא נִצְטַוּוּ אֶלָּא עַל מְחֻסְּרֵי אֵבָרִים לָא שְׁנָא בַּמִּזְבֵּחַ דִּידְהוּ לָא שְׁנָא בַּמִּזְבֵּחַ דִּידָן, קָא מַשְׁמַע לָן. מַתְקִיף לַהּ רֵישׁ לָקִישׁ: שֶׁמָּא לֹא שָׁנִינוּ אֶלָּא בְּתָם וְנַעֲשָׂה בַּעַל מוּם עוֹבֵר, אֲבָל מוּם מֵעִקָּרָא דִּיקְלָא בְּעָלְמָא הוּא, אֲמַר לֵהּ רַב אַחָא בְּרֵהּ דְּרַב יוֹסֵף: "שָׂרוּעַ וְקָלוּט" כְּתִיב בַּפָּרָשָׁה, וְהָנֵי בַּעֲלֵי מוּמִין מֵעִקָּרָא נִינְהוּ.

"אִישׁ" הַיָּחִיד מֵבִיא שְׁלָמִים נְדָבָה, וְאֵין הַצִבּוּר מְבִיאִים שְׁלָמִים נְדָבָה. אוֹ "אִישׁ" לְהוֹצִיא אֶת הַשֻּׁתָּפִין, רַבִּי אוֹמֵר: "אֲשֶׁר יַקְרִיב קָרְבָּנוֹ לְכָל נִדְרֵיהֶם וּלְכָל נִדְבוֹתָם" כָּל הַקָּדָשִׁים בָּאִין בְּשֻׁתָּפוּת עַד שֶׁחִלֵּק הַכָּתוּב אֶת הַמִּנְחָה. "כִּי יַקְרִיב זֶבַח שְׁלָמִים" אֵין לִי אֶלָּא שְׁלָמִים, מִנַּיִן לְרַבּוֹת הָעוֹלָה, תַּלְמוּד לוֹמַר "נֶדֶר". מִנַּיִן לְרַבּוֹת אֶת הַתּוֹדָה, תַּלְמוּד לוֹמַר: "לְפַלֵּא". מִנַּיִן לְרַבּוֹת אֶת הַוְּלָדוֹת וְאֶת הַתְּמוּרוֹת, תַּלְמוּד לוֹמַר: "בַּבָּקָר". מִנַּיִן לְרַבּוֹת אֶת הַבְּכוֹר הַמַּעֲשֵׂר וְהַפֶּסַח, תַּלְמוּד לוֹמַר: "בַצֹּאן". מִנַּיִן לְרַבּוֹת חַטָּאת וְאָשָׁם, תַּלְמוּד לוֹמַר: "בַּבָּקָר אוֹ בַּבָּקָר, בַּצֹּאן אוֹ בַצֹּאן". "תָּמִים יִהְיֶה לְרָצוֹן" מִצְוַת עֲשֵׂה, לֹא תַּעֲשֶׂה מִנַּיִן, תַּלְמוּד לוֹמַר: "כָּל מוּם לֹא יִהְיֶה בּוֹ". אִם נָפַל מִן הַגַּג וְנִשְׁבַּר יָכוֹל יְהֵא עוֹבֵר עָלָיו, תַּלְמוּד לוֹמַר: "כָּל מוּם לֹא יִהְיֶה בּוֹ" אַל תִּתֵּן בּוֹ מוּם. מִכָּאן אָמְרוּ: בְּכוֹר שֶׁאֲחָזוֹ דָּם אֲפִלּוּ מֵת אֵין מַקִּיזִין לוֹ אֶת הַדָּם, דִּבְרֵי רַבִּי יְהוּדָה. וַחֲכָמִים אוֹמְרִים: יַקִּיז וּבִלְבַד שֶׁלֹּא יַעֲשֶׂה בּוֹ מוּם. אִם עָשָׂה בּוֹ, הֲרֵי זֶה לֹא יִשְׁחַט עָלָיו, רַבִּי שִׁמְעוֹן אוֹמֵר: יַקִּיז, וַאֲפִלּוּ שֶׁעוֹשֶׂה בּוֹ מוּם. "תָּמִים יִהְיֶה לְרָצוֹן" (כָּתוּב בְּרֶמֶז תס"ב וּבְרֶמֶז תנ"ב).

{rרמז תרמבr}  "עַוֶּרֶת אוֹ שָׁבוּר" כְּתִיב: "אֲשֶׁר לֹא עֻבַּד בָּהּ" בָּהּ עֲבוֹדָה פּוֹסֶלֶת, לְמַעוֹטֵי קָדָשִׁים דְּלָא פָּסְלָא בְּהוּ. סָלְקָא דַּעְתָּךְ אָמֵינָא: לֵיתֵי בְּקַל וָחֹמֶר מֵעֶגְלָה: וּמָה עֶגְלָה שֶׁאֵין הַמּוּם פּוֹסֵל בָּהּ, עֲבוֹדָה פּוֹסֶלֶת בָּהּ. קָדָשִׁים שֶׁמּוּם פּוֹסֵל בָּהֶן, אֵינוֹ דִּין שֶׁעֲבוֹדָה פּוֹסֶלֶת בָּהֶן. אִכָּא לְמִפְרַךְ: מַה לְּעֶגְלָה שֶׁכֵּן שָׁנִים פּוֹסְלוֹת בָּהּ. אַטּוּ קָדָשִׁים מִי לֵיכָּא דְּפָסְלִי בְּהוּ שָׁנִים, דְּאִיצְטְרִיךְ קְרָא לְהָנַךְ דְּפָסְלִי בְּהוּ שָׁנִים. וְקָדָשִׁים דְּלָא פָּסְלָה בְּהוּ עֲבוֹדָה מֵהָכָא נָפְקָא, מֵהָתָם נָפְקָא: "עַוֶּרֶת אוֹ שָׁבוּר וְגוֹ' לֹא תַקְרִיבוּ אֵלֶּה לַה'" אֵלֶּה אִי אַתָּה מַקְרִיב אֲבָל אַתָּה מַקְרִיב קָדָשִׁים שֶׁנֶּעֶבְדָה בָּהֶן עֲבוֹדָה. אִצְטְרִיךְ, סָלְקָא דַּעְתָּךְ אָמֵינָא: הָנֵי מִלֵּי הֵיכָא דְּנֶעֶבְדָה בְּהוּ הֶתֵּר, אֲבָל עָבַד בָּהּ עֲבוֹדַת אִסּוּר אֵימָא לִתַּסְרוּ. הָא נַמֵּי מֵהָכָא נָפְקָא: "וּמִיַּד בֶּן נֵכָר לֹא תַקְרִיבוּ וְגוֹ' מִכָּל אֵלֶּה" אֵלֶּה אִי אַתָּה מַקְרִיב אֲבָל אַתָּה מַקְרִיב קָדָשִׁים שֶׁנֶּעֶבְדָה בָּהֶן עֲבוֹדָה. אִצְטְרִיךְ, סָלְקָא דַּעְתָּךְ אָמֵינָא: הָנֵי מִילֵּי כְּשֶׁעָבַד בָּהֶן כְּשֶׁהֵן חֻלִּין, אֲבָל עָבַד בָּהֶן כְּשֶׁהֵן קָדָשִׁים אֵימָא לִתַּסְרוּ, צְרִיכָא. טֻמְטוּם וְאַנְדְּרוֹגִינוֹס אֵין שׁוֹחֲטִין עֲלֵיהֶן לֹא בַּמִּקְדָּשׁ וְלֹא בַּמְּדִינָה. בִּשְׁלָמָא טֻמְטוּם בַּמִּקְדָּשׁ לֹא דִּילְמָא נְקֵבָה הִיא וְכוּ', אַנְדְּרוֹגִינוֹס בַּמִּקְדָּשׁ לֹא דִּילְמָא נְקֵבָה הִיא, אֶלָּא בַּמְּדִינָה נַמֵּי נְהִי דְּזָכָר הוּא תַּעֲשֶׂה נַקְבוּת שֶׁלּוֹ חָרוּץ וְיִשְׁחַט עָלֶיהָ, אֲמַר קְרָא: "עַוֶּרֶת אוֹ שָׁבוּר אוֹ חָרוּץ" חָרוּץ דּוּמְיָא דְּשָׁבוּר וְכוּ'. חָרוּץ בִּמְקוֹם בָּשָׂר נַמֵּי לָא מָצֵית אָמַרַת דְּהָוֵי מוּמָא. דְּאִי סָלְקָא דַּעְתָּךְ חָרוּץ בִּמְקוֹם בָּשָׂר הָוֵי מוּמָא, מִכְּדִי כֵּיוָן דַּאֲמַר מַר: גָּרָב זוֹ חֶרֶס, וְחֶרֶס מִחְרָץ חָרוּץ, דִּכְתִיב "מַרְאֵהוּ עָמֹק מִן הָעוֹר" כְּמַרְאֵה חַמָּה עֲמֻקָּה מִן הַצֵּל. אִם כֵּן לִכְתּוֹב רַחְמָנָא "חָרוּץ" וְלָא בָּעֵי "גָּרָב", וַאֲנָא אָמֵינָא: וּמֶה "חָרוּץ" דְּלָא מָאִיס הָוֵי מוּמָא "גָּרָב" דְּמָאִיס לֹא כָּל שֶׁכֵּן. לְהָכִי כְּתַב רַחֲמָנָא "גָרָב" לְמֵימַר דְּחָרוּץ בִּמְקוֹם בָּשָׂר לָא הָוֵי מוּמָא, רַבִּי יִשְׁמָעֵאל אוֹמֵר: אֵין לְךָ מוּם גָּדוֹל מִזֶּה. כְּאַבָּיֵי לָא אָמְרִי חָרוּץ דּוּמְיָא דְּשָׁבוּר לָא אָמְרִינָן. כְּרָבָא נַמֵּי לָא אָמְרִי דִּילְמָא הָנֵי מִלֵּי הֵיכָא דְּלָא מִנְכַּר אֲבָל הֵיכָא דְּמִנְכַּר "מוּם רָע" קָרֵינַן בֵּהּ. בָּעֵי רָבָא: מַאי טַעֲמָא דְּרַבִּי יִשְׁמָעֵאל, אִיהוּ מִפְשָׁט פָּשֵׁיט לֵהּ אַנְדְּרוֹגִינוֹס בְּכוֹר הוּא וּמוּמוֹ עִמּוֹ. אוֹ דִּילְמָא סַפּוֹקֵי מְסַפְּקָא לֵהּ וְאִם תִּמְצָא לוֹמַר קָאָמַר, אִם תִּמְצָא לוֹמַר בְּכוֹר הוּא הֲרֵי מוּמוֹ עִמּוֹ. לְמַאי נָפְקָא מִנַּהּ, לְמִילְקֵי עֲלֵהּ מִשּׁוּם גִּזָּה וַעֲבוֹדָה, אִי נַמֵּי לְמֵיתְבָהּ לְכֹהֵן. "אוֹ גָּרָב אוֹ יַלֶּפֶת" (כָּתוּב בְּרֶמֶז קפ"ד). "עַוֶּרֶת" בֵּין סוּמָא בִּשְׁתֵּי עֵינָיו בֵּין סוּמָא [אֲפִלּוּ] בְּעֵינוֹ אַחַת. "שָׁבוּר" מַה תַּלְמוּד לוֹמַר, לְפִי שֶׁנֶּאֱמַר: "שֶׁבֶר רָגֶל אוֹ שֶׁבֶר יָד" אֵין לִי אֶלָּא שֶׁנִּשְׁבְּרָה רַגְלוֹ אוֹ יָדוֹ, מִנַּיִן לְרַבּוֹת שֶׁבֶר זָנָב, תַּלְמוּד לוֹמַר: "אוֹ שָׁבוּר". יָכוֹל שֶׁאֲנִי מַרְבֶּה שֶׁבֶר צֵלָע, תַּלְמוּד לוֹמַר: "שֶׁבֶר יָד אוֹ שֶׁבֶר רָגֶל" מַה זֶּה מְיֻחָד מוּם שֶׁבְּגָלוּי, יָצָא שֶׁבֶר צֵלָע שֶׁאֵינוֹ בְּגָלוּי. "חָרוּץ" רִיס שֶׁל עַיִן שֶׁנִּקַּב שֶׁנִּפְגַּם שֶׁנִּסְדַּק, חָטְמוֹ שֶׁנִּפְגַּם שֶׁנִּסְדַּק, שְׂפָתוֹ שֶׁנִּקְּבָה שֶׁנִּפְגְּמָה וְשֶׁנִּסְדְּקָה, חִטִּין הַחִיצוֹנוֹת שֶׁנִּפְגְּמוּ וְשֶׁנִּגְמְמוּ, הַפְּנִימִיּוֹת שֶׁנֶּעֶקְרוּ. רַבִּי חֲנִינָא בֶּן אַנְטִיגְנוֹס אוֹמֵר: אֵין בּוֹדְקִין מִן הַמַּתְאִימוֹת וְלִפְנִים, וְאַף לֹא אֶת הַמַּתְאִימוֹת. "יַבֶּלֶת" זֶה בַּעַל יַבֶּלֶת. "גָּרָב" זֶה הַחֶרֶס. "יַלֶּפֶת" זֶה חֲזָזִית הַמִּצְרִית. כָּאן לֹא נֶאֱמַר דַּק וּתְבַלּוּל, וּבְאָדָם לֹא נֶאֱמַר "יַבֶּלֶת". מִנַּיִן לִתֵּן אֶת הָאָמוּר בַּבְּהֵמָה בָּאָדָם, וְאֶת הָאָמוּר בָּאָדָם בַּבְּהֵמָה, תַּלְמוּד לוֹמַר: "גָּרָב גָּרָב, יַלֶּפֶת יַלֶּפֶת" לִגְזֵרָה שָׁוָה. מִנַּיִן לְרַבּוֹת כָּל הַפְּסוּלִין שֶׁבְּשׁוֹר וָשֶׂה, תַּלְמוּד לוֹמַר: "וְשׁוֹר וָשֶׂה" לְרַבּוֹת כָּל הַפְּסוּלִין שֶׁבְּשׁוֹר וָשֶׂה.

"שָׂרוּעַ וְקָלוּט" תָּנָא: שָׂרוּעַ שֶׁנִּשְׁתַּרְבְּבָה יְרֵכוֹ. קָלוּט שֶׁרַגְלָיו קְלוּטוֹת כְּשֶׁל חֲמוֹר וּכְשֶׁל סוּס. "נְדָבָה תַּעֲשֶׂה אֹתוֹ" זֶה קָדְשֵׁי בֶּדֶק הַבַּיִת. אֵין לִי אֶלָּא נְדָבָה, נֶדֶר מִנַּיִן, תַּלְמוּד לוֹמַר: "וּלְנֵדֶר". "לֹא יֵרָצֶה" זֶה קָדְשֵׁי מִזְבֵּחַ. אֵין לִי אֶלָּא נֶדֶר, נְדָבָה מִנַּיִן, תַּלְמוּד לוֹמַר: "נְדָבָה". רַבִּי אוֹמֵר: "לֹא יֵרָצֶה" בְּהַרְצָאַת גּוּפוֹ הַכָּתוּב מְדַבֵּר. הַיְנוּ תַּנָּא קַמָּא, מַאי לָאו בְּהָא קָמִפַּלְגִּי: תַּנָּא קַמָּא סָבַר אֲפִלּוּ אַקְדְּשֵׁהּ לִדְמֵי הַנְּכָסִים נַמֵּי לָקֵי, וְרַבִּי סָבַר בְּהַרְצָאַת גּוּפוֹ הִיא דְּלָקֵי אֲבָל בִּדְמֵי נְכָסִים לָא לָקֵי, שְׁמַע מִנַּהּ. אֶלָּא "אֹתוֹ" לְמַאי אֲתָא, לְכִדְתַנְיָא: "נְדָבָה תַּעֲשֶׂה אֹתוֹ" אוֹתוֹ אַתָּה עוֹשֶׂה נְדָבָה, וְאִי אַתָּה עוֹשֶׂה תָּם נְדָבָה לְבֶדֶק הַבַּיִת. מִכָּאן אָמְרוּ: (הַמַּתְפִּיס) [הַמַּקְדִּישׁ] תְּמִימִים לְבֶדֶק הַבַּיִת עוֹבֵר בַּעֲשֵׂה. אֵין לִי אֶלָּא בַּעֲשֵׂה, בְּלָאו מִנַּיִן, תַּלְמוּד לוֹמַר: "וַיְדַבֵּר ה' אֶל משֶׁה לֵּאמֹר" לָאו נֶאֶמְרוּ בַּדְּבָרִים.

"וּמָעוּךְ וְכָתוּת וְנָתוּק וְכָרוּת" כֻּלָּם בַּבֵּיצִים, דִּבְרֵי רַבִּי יְהוּדָה. בַּבֵּיצִים וְלֹא בַּגִּיד, אֵימָא: כֻּלָּם אַף בַּבֵּיצִים, דִּבְרֵי רַבִּי יְהוּדָה. רַבִּי אֱלִיעֶזֶר בֶּן יַעֲקֹב אוֹמֵר: כֻּלָּם בַּגִּיד. רַבִּי יוֹסִי בְּר' יְהוּדָה אוֹמֵר: מָעוּךְ וְכָתוּת אַף בַּבֵּיצִים, נָתוּק וְכָרוּת בַּגִּיד אִין בַּבֵּיצִים לֹא. וְקָא מִפַּלְגִּי בְּמוּמִים שֶׁבְּגָלוּי. דְּרַבִּי יְהוּדָה סָבַר: מָעוּךְ וְכָתוּת הָוֵי מוּמָא דְּהָא לֵיתְהוֹן, נָתוּק וְכָרוּת הָוֵי מוּמָא דְּהָא תַּלְיָן. וְרַבִּי אֱלִיעֶזֶר בֶּן יַעֲקֹב סָבַר: מָעוּךְ וְכָתוּת לָא הָוֵי מוּמָא דְּמֵעִקָּרָא נַמֵּי זִימְנִין דְּלֵיתְהוֹן, נָתוּק וְכָרוּת לָא הָוֵי מוּמָא דְּמֵעִקָּרָא נַמֵּי זִימְנִין דְּתַלְיָן. וְרַבִּי יוֹסִי סָבַר: מָעוּךְ וְכָתוּת הָוֵי מוּמָא דְּהָא לֵיתַנְהוּ, נָתוּק וְכָרוּת לָא הָוֵי מוּמָא דְּהָא אִיתַנְהוּ (כְּתִיב בְּרֶמֶז תנ"ב). מִנַּיִן לְסֵרוּס בָּאָדָם שֶׁהוּא אָסוּר, שֶׁנֶּאֱמַר: "וּבְאַרְצְכֶם לֹא תַעֲשׂוּ". שְׁלַחוּ לֵהּ לַאֲבוּהּ דִּשְׁמוּאֵל: הָנֵי תּוֹרֵי דְּגָנְבִין לֵהּ אֲרַמָּאֵי וְגָנְחִין לְהוּ, מַהוּ, שְׁלַח לְהוּ: הַעֲרָמָה יִתְעֲבִיד בְּהוּ, הַעֲרִימוּ עֲלֵיהוֹן וְיִזְדַּבְּנוּן. בְּנֵי מַעֲרָבָא סָבְרִי לַהּ כְּרַבִּי חִדְקַאי דַּאֲמַר: בֶּן נֹחַ מְצֻוֶּה עַל הַסֵּרוּס, וְקָא עָבַר מִשּׁוּם "וְלִפְנֵי עִוֵּר לֹא תִתֵּן מִכְשֹׁל". סָבַר רָבָא לְמֵימַר יִמָּכְרוּ לִשְׁחִיטָה, אָמַר לֵהּ אַבָּיֵי: דַּיָּן שֶׁקָנַסְתָּ עֲלֵיהֶן מְכִירָה.

"לֹא תַקְרִיבוּ" אֵין לִי אֶלָּא שֶׁלֹּא נַקְרִיב, מִנַּיִן שֶׁלֹּא יַעֲשׂוּ, תַּלְמוּד לוֹמַר: "לֹא תַעֲשׂוּ". אֵין לִי אֶלָּא בְּהֵמָה, חַיָּה וְעוֹף מִנַּיִן, תַּלְמוּד לוֹמַר: "לֹא תַעֲשׂוּ". אֵין לִי אֶלָּא תְּמִימִין, בַּעֲלֵי מוּמִין מִנַּיִן, תַּלְמוּד לוֹמַר: "בְאַרְצְכֶם". אֵין לִי אֶלָּא בָּאָרֶץ, בְּחוּצָה לָאָרֶץ מִנַּיִן, תַּלְמוּד לוֹמַר: "לֹא תַעֲשׂוּ" בְּכָל מָקוֹם שֶׁאַתֶּם. מִנַּיִן אַף בָּאָדָם, תַּלְמוּד לוֹמַר: "בָּכֶם", דִּבְרֵי בֶּן עַזַּאי. מִנַּיִן שֶׁאֵין מְקַבְּלִין שְׁקָלִים מִן הַנָּכְרִים, תַּלְמוּד לוֹמַר: "וּמִיַּד בֶּן נֵכָר לֹא תַקְרִיבוּ אֶת לֶחֶם אֱלֹהֵיכֶם". אֵין לִי אֶלָּא תְּמִידִין שֶׁנִּקְרְאוּ לֶחֶם, שֶׁנֶּאֱמַר: "אֶת קָרְבָּנִי לַחְמִי". מִנַּיִן לְרַבּוֹת שְׁאָר קָרְבְּנוֹת צִבּוּר, תַּלְמוּד לוֹמַר: "מִכָּל אֵלֶּה". מִנַּיִן שֶׁאַף הַנְּקֵבוֹת בְּסֵרוּס, תַּלְמוּד לוֹמַר: "כִּי מָשְׁחָתָם". רַבִּי יְהוּדָה אוֹמֵר: "בָּהֶם" וְאֵין הַנְּקֵבוֹת בְּסֵרוּס. "מוּם בָּם לֹא יֵרָצוּ לָכֶם" מְלַמֵּד שֶׁאֵינָם מְרַצִּין. אָמַר רַב: שֵׁנִי שֶׁבְּזוּג רִאשׁוֹן יִקְרַב, קָסָבַר בַּעֲלֵי חַיִּים אֵינָם נִדְחִים. מַאי טַעֲמָא דְּרַב, יָלֵיף מִבַּעַל מוּם עוֹבֵר, אַף עַל גַּב דְּלָא חֲזִי דְּלָא יֵרָצֶה, הָא עָבַר מוּמִין יֵרָצֶה, הָכָא נַמֵּי לָא שְׁנָא. וְרַבִּי יוֹחָנָן אָמַר: שֵׁנִי שֶׁבְּזוּג שֵׁנִי יִקְרַב, מִעֵט רַחֲמָנָא "בָּהֶם" בָּהֶם הוּא דְּכִי עָבַר מוּמָן מְרַצֶּה, הָא כָּל דְּחוּיִן הוֹאִיל וְנִדְחוּ יִדָּחוּ. וְרַב, הַהוּא "בָּהֶם" בְּעֵינַיְהוּ הוּא דְּלָא מְרַצּוּ הָא עַל יְדֵי תַּעֲרוֹבוֹת מְרַצֶּה. כְּדִתְנָן: "אֵבְרֵי עוֹלָה שֶׁנִּתְעָרְבוּ בְּאֵבְרֵי בַּעֲלֵי מוּמִין, רַבִּי אֱלִיעֶזֶר אוֹמֵר: "אִם קָרַב רֹאשׁ שֶׁל אֶחָד מֵהֶן, יִקְרְבוּ כָּל הָרָאשִׁים". וְאִידָךְ, נָפְקָא לֵהּ מִ"בָּם בָּהֶם". וְאִידָךְ, "בָּם בָּהֶם" לָא דָּרֵישׁ.

"כִּי מָשְׁחָתָם בָּהֶם מוּם בָּם" תָּנָא דְּבֵי רַבִּי יִשְׁמָעֵאל: כָּל מָקוֹם שֶׁנֶּאֱמַר בּוֹ הַשְׁחָתָה אֵינוֹ אֶלָּא דְּבַר עֶרְוָה וַעֲבוֹדָה זָרָה. דְּבַר עֶרְוָה דִּכְתִיב: "כִּי הִשְׁחִית כָּל בָּשָׂר". עֲבוֹדָה זָרָה דִּכְתִיב: "פֶּן תַּשְׁחִתוּן וַעֲשִׂיתֶם לָכֶם פֶּסֶל". כָּל שֶׁהַמּוּם פּוֹסֵל בּוֹ דְּבַר עֶרְוָה וַעֲבוֹדָה זָרָה פּוֹסְלִין בּוֹ, וְכָל שֶׁאֵין הַמּוּם פּוֹסֵל בּוֹ אֵין דְּבַר עֶרְוָה וַעֲבוֹדָה זָרָה פּוֹסְלִין בּוֹ. וְהַאי מַעֲשֵׂר הוֹאִיל וְלָא פָּסֵיל בֵּיהּ מוּמָא, דִּכְתִיב: "לֹא יְבַקֵּר בֵּין טוֹב לָרַע", דְּבַר עֶרְוָה וַעֲבוֹדָה זָרָה נַמֵּי לָא פָּסְלִי.

"שׁוֹר אוֹ כֶשֶׂב". "צִדְקָתְךָ כְּהַרְרֵי אֵל מִשְׁפָּטֶיךָ תְּהוֹם רַבָּה אָדָם וּבְהֵמָה תּוֹשִׁיעַ ה'" מִשְׁפַּט אָדָם וּמִשְׁפַּט בְּהֵמָה: מִשְׁפַּט אָדָם "וּבַיּוֹם הַשְּׁמִינִי יִמּוֹל". "וּמִשְׁפַּט בְּהֵמָה" וּמִיּוֹם הַשְּׁמִינִי וָהָלְאָה. "מִי הִקְדִּימַנִי וַאֲשַׁלֵּם" רַבִּי תַּנְחוּם פָּתַר קְרָא בְּרַוָּק שֶׁהָיָה שָׁרוּי בִּמְדִינָה וְנוֹתֵן שְׂכַר סוֹפְרִים וּמַשְׁנִים. אָמַר הַקָּדוֹשׁ בָּרוּךְ הוּא: עָלַי לְשַׁלֵּם לוֹ גְּמוּלוֹ וְלִתֵּן לוֹ בֵּן זָכָר. עָתִיד רוּחַ הַקֹּדֶשׁ לִהְיוֹת מְפוֹצֶצֶת בְּרֹאשׁ הֶהָרִים וְאוֹמֵר: כָּל מִי שֶׁפָּעַל עִם אֵל, יָבוֹא וְיִקַּח שְׂכָרוֹ. הָדָא הוּא דִּכְתִיב: "כָּעֵת יֵאָמֵר לְיַעֲקֹב וּלְיִשְׂרָאֵל מַה פָּעַל אֵל. וְרוּחַ הַקֹּדֶשׁ אוֹמֶרֶת: "מִי הִקְדִּימַנִי וַאֲשַׁלֵּם" מִי קִלֵּס לְפָנַי, עַד שֶׁלֹּא נָתַתִּי לוֹ נְשָׁמָה, מִי (מִלֵּל) [מָל בְּנוֹ] לִשְׁמִי, עַד שֶׁלֹּא נָתַתִּי לוֹ בֵּן, מִי עָשָׂה לְפָנַי מַעֲקֶה, עַד שֶׁלֹּא נָתַתִּי לוֹ גַּג, מִי עָשָׂה לִי מְזוּזָה, עַד שֶׁלֹּא נָתַתִּי לוֹ בַּיִת, מִי עָשָׂה לִי סֻכָּה, עַד שֶׁלֹּא נָתַתִּי לוֹ דָּמִים, מִי עָשָׂה לִי צִיצִית, עַד שֶׁלֹּא נָתַתִּי לוֹ טַלִּית, מִי הִפְרִישׁ לִי תְּרוּמָה וּמַעֲשֵׂר, עַד שֶׁלֹּא נָתַתִּי לוֹ גֹּרֶן, מִי הִפְרִישׁ לִי חַלָּה, עַד שֶׁלֹּא נָתַתִּי לוֹ עִסָּה, מִי הִפְרִישׁ לִי קָרְבָּן, עַד שֶׁלֹּא נָתַתִּי לוֹ בְּהֵמָה, הָדָא הוּא דִּכְתִיב: "שׁוֹר אוֹ כֶשֶׂב אוֹ עֵז". רַבִּי עֲקִיבָא בַּר זַבְדִּי בְּשֵׁם רַבִּי אַבָּהוּ פָּתַח: "וְלֹא יִהְיֶה עוֹד לְבֵית יִשְׂרָאֵל לְמִבְטָח מַזְכִּיר עָוֹן". כְּתִיב: "שְׂרָפִים עֹמְדִים מִמַּעַל לוֹ" וְגוֹ' "בִּשְׁתַּיִם יְעוֹפֵף" לְקִלּוּס. "בִּשְׁתַּיִם יְכַסֶּה פָנָיו" שֶׁלֹּא יַבִּיט בַּשְּׁכִינָה. "וּבִשְׁתַּיִם יְכַסֶּה רַגְלָיו" שֶׁלֹּא יֵרָאוּ פְּנֵי שְׁכִינָה, דִּכְתִיב: "וְכַף רַגְלֵיהֶם כְּכַף רֶגֶל עֵגֶל". וּכְתִיב: "עָשׂוּ לָהֶם עֵגֶל מַסֵּכָה", עַל שֵׁם: "וְלֹא יִהְיֶה עוֹד לְבֵית יִשְׂרָאֵל לְמִבְטָח מַזְכִּיר עָוֹן". תָּמָן תְּנִינָן: "כָּל הַשּׁוֹפָרוֹת כְּשֵׁרוֹת, חוּץ מִשֶּׁל פָּרָה". לָמָּה, שֶׁלֹּא לְהַזְכִּיר עָוֹן. תָּנֵי: מִפְּנֵי מָה אֵין סוֹטָה שׁוֹתָה בַּכוֹס שֶׁל חֲבֶרְתָּהּ, שֶׁלֹּא יֹאמְרוּ: בְּכוֹס זֶה שָׁתְתָה חֲבֶרְתָּהּ וָמֵתָה, עַל שֵׁם: "וְלֹא יִהְיֶה עוֹד לְבֵית יִשְׂרָאֵל" וְגוֹ'. תַּנְיָא: "וְהָרַגְתָּ אֶת הָאִשָּׁה וְאֶת הַבְּהֵמָה" אִם אָדָם חָטָא בְּהֵמָה מֶה חָטָאת, אֶלָּא לְפִי שֶׁבָּא לְאָדָם תַּקָּלָה עַל יָדָהּ, אָמְרָה תּוֹרָה: תִּסָּקֵל. דָּבָר אַחֵר: שֶׁלֹּא תְּהֵא עוֹבֶרֶת בַּשּׁוּק וִיהוּ אוֹמְרִים: זוֹ הִיא הַבְּהֵמָה שֶׁנִּסְקַל פְּלוֹנִי עַל יָדָהּ, עַל שֵׁם: "וְלֹא יִהְיֶה עוֹד לְבֵית יִשְׂרָאֵל". אַף כָּאן: "שׁוֹר אוֹ כֶשֶׂב כִּי יִוָּלֵד" שׁוֹר נוֹלָד, וְלֹא עֵגֶל נוֹלָד, אֶלָּא מִשּׁוּם שֶׁנֶּאֱמַר: "עָשׂוּ לָהֶם עֵגֶל מַסֵּכָה", לְפִיכָךְ קְרָאוֹ הַכָּתוּב שׁוֹר, וְלֹא קְרָאוֹ עֵגֶל, [הָדָא הוּא דִּכְתִיב]: "שׁוֹר אוֹ כֶשֶׂב". "עַמִּי מֶה עָשִׂיתִי לְךָ וּמָה הֶלְאֵתִיךָ" מָשָׁל לְמֶלֶךְ שֶׁשָּׁלַח פְּרוֹזְדוֹגְמָא שֶׁלּוֹ לַמְּדִינָה. מֶה עָשׂוּ בְּנֵי הַמְּדִינָה, עָמְדוּ עַל רַגְלֵיהֶם וּפָרְעוּ רָאשֵׁיהֶן וְקָרְאוּ אוֹתוֹ בְּאֵימָה וּבִרְתֵת וְבִרְתֵת וּבְזִיעַ. אָמַר הַקָּדוֹשׁ בָּרוּךְ הוּא לְיִשְׂרָאֵל: הָדֵין קְרִיאַת שְׁמַע פְּרוֹזְדוֹגְמָא דִּידִי. לֹא הִטְרַחְתִּי עֲלֵיכֶם וְלֹא אָמַרְתִּי לָכֶם, שֶׁתִּהְיוּ קוֹרִין אוֹתָהּ לֹא עוֹמְדִין עַל רַגְלֵיהֶם וְלֹא פּוֹרְעִין רָאשֵׁיהֶם, אֶלָּא "בְּשִׁבְתְּךָ בְּבֵיתֶךָ וּבְלֶכְתְּךָ בַדֶּרֶךְ".

{rרמז תרמגr}  אָמַר רַבִּי בֶּרֶכְיָה בַּר סִימוֹן: אָמַר הַקָּדוֹשׁ בָּרוּךְ הוּא: עֶשֶׂר בְּהֵמוֹת טְהוֹרוֹת מָסַרְתִּי לְךָ, שָׁלשׁ בִּרְשׁוּתְךָ וְשֶׁבַע אֵינָן בִּרְשׁוּתְךָ. שָׁלשׁ שֶׁהֵם בִּרְשׁוּתְךָ: שׁוֹר, שֵׂה כְּבָשִׂים וְשֵׂה עִזִּים. וְשֶׁבַע שֶׁאֵינָן בִּרְשׁוּתְךָ: אַיָּל וּצְבִי וְיַחְמוּר וְגוֹ' לֹא הִטְרַחְתִּי עֲלֵיכֶם וְלֹא אָמַרְתִּי לָכֶם לַעֲלוֹת בֶּהָרִים וּלְהִתְיַגֵּעַ בַּיְּעָרִים לְהָבִיא קָרְבָּן מֵאֵלּוּ שֶׁאֵינָן בִּרְשׁוּתְךָ, אֶלָּא מִמַּה שֶּׁבִּרְשׁוּתְךָ, מַה שֶּׁגָּדֵל עַל אֲבוּסְךָ, [הָדָא הוּא דִּכְתִיב]: "שׁוֹר אוֹ כֶשֶׂב אוֹ עֵז". "הֵן אַתֶּם מֵאַיִן" אָמַר רַבִּי בֶּרֶכְיָה: "הֵן" לָשׁוֹן יְוָנִי הוּא: הֵינָא אַתֶּם לִי מֵאֻמּוֹת הָעוֹלָם. "מֵאַיִן" מֵאוֹתָן שֶׁכָּתוּב בָּהֶם: "כָּל הַגּוֹיִם כְּאַיִן נֶגְדּוֹ". "וּפָעָלְכֶם מֵאָפַע" אָמַר רַבִּי לֵוִי: כָּל פְּעֻלּוֹת טוֹבוֹת וְנֶחָמוֹת שֶׁעָתִיד הַקָּדוֹשׁ בָּרוּךְ הוּא לַעֲשׂוֹת לְיִשְׂרָאֵל, אֵינוֹ אֶלָּא בִּשְׁבִיל פְּעִיָּה אַחַת שֶׁפָּעוּ לְפָנָיו בְּסִינַי וְאָמְרוּ: "כֹּל אֲשֶׁר דִּבֶּר ה' נַעֲשֶׂה וְנִשְׁמָע". "תּוֹעֵבָה יִבְחַר בָּכֶם" אוֹתָהּ תּוֹעֵבָה שֶׁכָּתוּב בָּהּ: "עָשׂוּ לָהֶם עֵגֶל מַסֵּכָה", מֵאוֹתָהּ הַתּוֹעֵבָה הָבִיאוּ לְפָנַי קָרְבָּן, [שֶׁנֶּאֱמַר:] "שׁוֹר אוֹ כֶשֶׂב אוֹ עֵז". "בְּרָעָתָם יְשַׂמְּחוּ מֶלֶךְ" וְכִי מָה רָאָה שׁוֹר לְהֵעָשׂוֹת רֹאשׁ לְכָל הַקָּרְבָּנוֹת, מָשָׁל לְמַטְרוֹנִיתָא שֶׁיָּצָא עָלֶיהָ שֵׁם רַע עִם אֶחָד מִגְּדוֹלֵי הַמַּלְכוּת. וּבָדַק הַמֶּלֶךְ בַּדְּבָרִים, וְלֹא מָצָא בָּהֶן מַמָּשׁ. מֶה עָשָׂה הַמֶּלֶךְ, עָשָׂה סְעוּדָה וְהוֹשִׁיב אוֹתוֹ בָּרִאשׁוֹן שֶׁל מְסֻבִּין. כָּל כָּךְ לָמָּה, שֶׁבָּדַק הַמֶּלֶךְ בַּדְּבָרִים וְלֹא מָצָא בָּהֶם מַמָּשׁ. כָּךְ, אֻמּוֹת הָעוֹלָם מוֹנִין לָהֶם לְיִשְׂרָאֵל וְאוֹמְרִים לָהֶם: עֲשִׂיתֶם אֶת הָעֵגֶל, וּבָדַק הַקָּדוֹשׁ בָּרוּךְ הוּא בַּדְּבָרִים וְלֹא מָצָא בָּהֶן מַמָּשׁ. מֻצָּלִין הָיוּ יִשְׂרָאֵל מֵאוֹתוֹ מַעֲשֶׂה, שֶׁאִלּוּ עָשׂוּ יִשְׂרָאֵל אֶת הָעֵגֶל, הָיָה לָהֶם לוֹמַר: "אֵלֶּה (אֱלֹהֶיךָ) [אֱלֹהֵינוּ] יִשְׂרָאֵל", אֶלָּא הַגֵּרִים שֶׁעָלוּ עִם יִשְׂרָאֵל מִמִּצְרַיִם, שֶׁנֶּאֱמַר: "וְגַם עֵרֶב רַב עָלָה אִתָּם", הֵם עָשׂוּ אֶת הָעֵגֶל, וְאוֹמְרִים לָהֶם: "אֵלֶּה אֱלֹהֶיךָ יִשְׂרָאֵל". לְפִיכָךְ נַעֲשָׂה שׁוֹר רֹאשׁ לְכָל הַקָּרְבָּנוֹת. "שׁוֹר אוֹ כֶשֶׂב אוֹ עֵז". "שׁוֹר" בִּזְכוּת אַבְרָהָם, שֶׁנֶּאֱמַר: "וְאֶל הַבָּקָר רָץ אַבְרָהָם". "כֶּשֶׂב" בִּזְכוּת יִצְחָק, שֶׁנֶּאֱמַר: "וַיַּרְא וְהִנֵּה אַיִל". "עֵז" בִּזְכוּת יַעֲקֹב, דִּכְתִיב: "לֶךְ נָא אֶל הַצֹּאן וְקַח לִי מִשָּׁם שְׁנֵי גְּדָיֵי עִזִּים טֹבִים" טֹבִים לְךָ וְטֹבִים לְבָנֶיךָ וְכוּ'. "וְהָיָה שִׁבְעַת יָמִים" לָמָּה שִׁבְעָה יָמִים, כְּדֵי שֶׁיִּבְדֹּק, שֶׁאִם נִמְצָא בּוֹ דְּבַר מוּם הֲרֵי זֶה פָּסוּל. דָּבָר אַחֵר: מָשָׁל לְמֶלֶךְ שֶׁנִּכְנַס לִמְדִינָה וְגָזַר וְאָמַר: כָּל אַכְסְנָאִין שֶׁיֵּשׁ כָּאן לֹא יִרְאוּ פָּנַי, עַד שֶׁיִּרְאוּ פְּנֵי מַטְרוֹנָא תְּחִלָּה. כָּךְ אָמַר הַקָּדוֹשׁ בָּרוּךְ הוּא: לֹא תַּקְרִיבוּ לְפָנַי קָרְבָּן עַד שֶׁיַּעֲבֹר עָלָיו הַשַּׁבָּת, שֶׁאֵין שָׁבוּעַ בְּלֹא שַׁבָּת, וְאֵין מִילָה בְּלֹא שַׁבָּת. "וּמִיּוֹם הַשְּׁמִינִי וָהָלְאָה" כְּמִשְׁפַּט אָדָם מִשְׁפַּט בְּהֵמָה. מִשְׁפַּט אָדָם: "וּבַיּוֹם הַשְּׁמִינִי יִמּוֹל", וּמִשְׁפַּט בְּהֵמָה: "וּמִיּוֹם הַשְּׁמִינִי וָהָלְאָה".

כְּתִיב: "וְהָאֱלֹהִים יְבַקֵּשׁ אֶת נִרְדָּף", רַב הוּנָא בְּשֵׁם רַבִּי יוֹסִי אָמַר: עָתִיד הַקָּדוֹשׁ בָּרוּךְ הוּא לִתְבֹּעַ דָּמָן שֶׁל נִרְדָּפִים מִיַּד רוֹדְפֵיהֶם. צַדִּיק רוֹדֵף צַדִּיק "וְהָאֱלֹהִים יְבַקֵּשׁ אֶת נִרְדָּף", רָשָׁע רוֹדֵף רָשָׁע "וְהָאֱלֹהִים יְבַקֵּשׁ אֶת נִרְדָּף", "רָשָׁע רוֹדֵף אֶת צַדִּיק" וְהָאֱלֹהִים יְבַקֵּשׁ אֶת נִרְדָּף, [אֲפִלּוּ צַדִּיק רוֹדֵף רָשָׁע "וְהָאֱלֹהִים יְבַקֵּשׁ אֶת נִרְדָּף"] מִכָּל מָקוֹם. תֵּדַע שֶׁכֵּן הוּא, שֶׁהֲרֵי הֶבֶל נִרְדַּף מִפְּנֵי קַיִן לְכָךְ נֶאֱמַר: "וַיִּשַׁע ה' אֶל הֶבֶל". נֹחַ נִרְדַּף מִפְּנֵי דּוֹרוֹ "וְנֹחַ מָצָא חֵן". וְדוֹרוֹ "וַיִּמַח אֶת כָּל הַיְקוּם". אַבְרָהָם נִרְדַּף מִפְּנֵי נִמְרוֹד "אַתָּה הוּא ה' הָאֱלֹהִים אֲשֶׁר בָּחַרְתָּ בְּאַבְרָם". יִצְחָק נִרְדַּף מִפְּנֵי פְּלִשְׁתִּים "וַיֹּאמְרוּ רָאוֹ רָאִינוּ". יַעֲקֹב נִרְדַּף מִפְּנֵי עֵשָׂו "כִּי יַעֲקֹב בָּחַר לוֹ יָהּ". יוֹסֵף נִרְדַּף מִפְּנֵי אֶחָיו "וַיְהִי ה' אֶת יוֹסֵף". משֶׁה נִרְדַּף מִפְּנֵי פַּרְעֹה "לוּלֵי משֶׁה בְחִירוֹ". יִשְׂרָאֵל נִרְדָּפִין מִפְּנֵי אֻמּוֹת הָעוֹלָם "וּבְךָ בָּחַר ה' (אֱלֹהֶיךָ"). אַף כָּאן: שׁוֹר נִרְדָּף מִפְּנֵי אֲרִי, כֶּבֶשׂ מִפְּנֵי זְאֵב, עֵז מִפְּנֵי הַנָּמֵר, אָמַר הַקָּדוֹשׁ בָּרוּךְ הוּא: לֹא תָּבִיאוּ לְפָנַי מִן הָרוֹדְפִים, אֶלָּא מִן הַנִּרְדָּפִין, [הָדָא הוּא דִּכְתִיב]: "שׁוֹר אוֹ כֶשֶׂב אוֹ עֵז".

"שׁוֹר אוֹ כֶשֶׂב אוֹ עֵז כִּי יִוָּלֵד" וְלֹא אָדָם כִּי יִוָּלֵד, [אֶלָּא] אַף יוֹצֵא דֹּפֶן. וַהֲלֹא דִּין הוּא: וּמָה אִם טְרֵפָה שֶׁהִיא אֲסוּרָה בְּחֻלִּין לֹא עָשָׂה בָּהּ אֶת הַמַּקְרִיבִין כַּקְּרֵבִין. יוֹצֵא דֹּפֶן שֶׁמֻּתָּר בְּחֻלִּין [אֵינוֹ דִּין שֶׁלֹּא נַעֲשֶׂה בּוֹ אֶת הַמַּקְרִיבִין כִּקְרֵבִין, בַּעַל מוּם יוֹכִיחַ שֶׁהוּא מֻתָּר בְּחֻלִּין] וְעָשָׂה בּוֹ מַקְרִיבִין כִּקְרֵבִין, אַף אַתָּה אַל תִּתְמַהּ עַל יוֹצֵא דֹּפֶן שֶׁאַף עַל פִּי שֶׁמֻּתָּר בְּחֻלִּין אֵינוֹ דִּין שֶׁנַּעֲשֶׂה בּוֹ אֶת הַמַּקְרִיבִין כִּקְרֵבִין, תַּלְמוּד לוֹמַר: "שׁוֹר כִּי יִוָּלֵד" וְלֹא אָדָם כִּי יִוָּלֵד. יוֹצֵא דֹּפֶן אֵין יוֹשְׁבִין עָלָיו יְמֵי טֻמְאָה וִימֵי טָהֳרָה, וְאֵין חַיָּבִין עָלָיו קָרְבָּן. רַבִּי שִׁמְעוֹן אוֹמֵר: הֲרֵי הוּא כְּיָלוּד. אָמַר רַבִּי יוֹחָנָן: וּמוֹדֶה רַבִּי שִׁמְעוֹן לְעִנְיַן קָדָשִׁים שֶׁאֵינוֹ קָדוֹש. מַאי טַעֲמָא, גָּמַר "לֵדָה לֵדָה" מִבְּכוֹר, מֶה הָתָם דֶּרֶךְ רֶחֶם אַף כָּאן דֶּרֶךְ רֶחֶם. אָמַר רָבָא: שׁוֹר בֶּן יוֹמוֹ קָרוּי שׁוֹר, דִּכְתִיב: "שׁוֹר אוֹ כֶשֶׂב כִּי יִוָּלֵד". אַיִל בֶּן יוֹמוֹ קָרוּי אַיִל, דִּכְתִיב: "וְאֵילֵי צֹאנְךָ לֹא אָכָלְתִּי" אֵילִים הוּא דְּלֹא אָכַל, אֲבָל כְּבָשִׂים אָכַל, אֶלָּא שְׁמַע מִנַּהּ: אַיִל בֶּן יוֹמוֹ קָרוּי אַיִל (כָּתוּב בְּרֶמֶז ק"ל). אָמַר רָבָא: פִּרְכּוּס שֶׁאָמְרוּ בְּסוֹף שְׁחִיטָה. אָמַר רָבָא: מְנָא אָמֵינָא לַהּ, דְּתַנְיָא "שׁוֹר אוֹ כֶשֶׂב" פְּרָט לְכִלְאַיִם. "אוֹ עֵז" פְּרָט לְנִדְמֶה. "כִּי יִוָּלֵד" פְּרָט לְיוֹצֵא דֹּפֶן. "וְהָיָה שִׁבְעַת יָמִים" פְּרָט לִמְחֻסַּר זְמַן. "תַּחַת אִמּוֹ" פְּרָט לְיָתוֹם. הַאי יָתוֹם הֵיכִי דָּמֵי, אִילֵימָא (דְּאִיתֵהּ) [דִּילִידְתֵהּ] אִמֵּהּ וַהֲדַר מֵתָה, לְעוֹלָם תֵּיחֵי וְתֵזִיל, אֶלָּא דְּמֵתָה וַהֲדַר יְלִידְתֵהּ, מִ"כִּי יִוָּלֵד" נָפְקָא, אֶלָּא פְּשִׁיטָא זֶה פֵּרֵשׁ לְמִיתָה וְזֶה פֵּרֵשׁ לְחַיִּים. אִי אָמַרַת בִּשְׁלָמָא בָּעִינָן חַיּוּתָא בְּסוֹף לֵדָה הַיְנוּ דְּאִצְטְרִיךְ קְרָא לְמַעוֹטֵי, אֶלָּא אִי אָמַרַת לָא בָּעִינָן חַיּוּתָא בְּסוֹף לֵדָה לָמָּה לִי, מִ"כִּי יִוָּלֵד" נָפְקָא. תָּנֵי רַב שְׁמוּאֵל: לֵיל שְׁמִינִי נִכְנָס לַדִּיר לְהִתְעַשֵּׂר, וּכְרַבִּי אַפְטוֹרִיקִי, דְּרַבִּי אַפְטוֹרִיקִי רָמֵי: כְּתִיב: "וְהָיָה שִׁבְעַת יָמִים תַּחַת אִמּוֹ" הָא לַיְלָה חֲזִי, וּכְתִיב: "וּמִיּוֹם הַשְּׁמִינִי וָהָלְאָה יֵרָצֶה" יוֹם אִין לַיְלָה לֹא, הָא כֵּיצַד, לַיְלָה לִקְדֻשָּׁה, יוֹם לְהַרְצָאָה. מְחֻסַּר זְמַן הַכָּתוּב נִתְּקוֹ לַעֲשֵׂה. מַאי טַעֲמָא דַּאֲמַר קְרָא: "וְהָיָה שִׁבְעַת יָמִים תַּחַת אִמּוֹ וּמִיּוֹם הַשְּׁמִינִי וָהָלְאָה יֵרָצֶה לְקָרְבַּן אִשֶּׁה" מִיּוֹם הַשְּׁמִינִי אִין מֵעִקָּרָא לֹא, וְלָאו הַבָּא מִכְּלַל עֲשֵׂה עֲשֵׂה הוּא. וְהַאי מִבַּעְיָא לֵהּ לְכִדְרַבִּי אַפְטוֹרִיקִי וְכוּ', כְּתִיב קְרָא אַחֲרִינָא: "כֵּן תַּעֲשֶׂה לְשֹׁרְךָ לְצֹאנֶךָ שִׁבְעַת יָמִים יִהְיֶה עִם אִמּוֹ בַּיּוֹם הַשְּׁמִינִי תִּתְּנוֹ לִי" (כָּתוּב בְּרֶמֶז שנ"א).

"וְהָיָה שִׁבְעַת יָמִים תַּחַת אִמּוֹ". רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה אוֹמֵר: נֶאֱמַר כָּאן: "תַּחַת" וְנֶאֱמַר לְהַלָּן: "תַּחַת". מַה "תַּחַת" הָאָמוּר כָּאן פְּרָט לְכִלְאַיִם וּלְיוֹצֵא דֹּפֶן וְלִמְחֻסַּר זְמַן וּלְיָתוֹם, אַף לְהַלָּן וְכוּ'. וּמַה "תַּחַת" הָאָמוּר לְהַלָּן פְּרָט לִטְרֵפָה, אַף "תַּחַת" הָאָמוּר כָּאן פְּרָט לִטְרֵפָה. רַבִּי יוֹסֵי הַגְּלִילִי אוֹמֵר: מַה תַּלְמוּד לוֹמַר: "וְהָיָה שִׁבְעַת יָמִים תַּחַת אִמּוֹ", לְפִי שֶׁנֶּאֱמַר: "שִׁבְעַת יָמִים יִהְיֶה עִם אִמּוֹ", יָכוֹל עַד שֶׁיְּהֵא עִם אִמּוֹ כָּל שִׁבְעָה, תַּלְמוּד לוֹמַר: "תַּחַת אִמּוֹ". אִי "תַּחַת אִמּוֹ", יָכוֹל אֲפִלּוּ יוֹצֵא מִמֶּנּוּ כְּשֶׁהִיא מֵתָה, תַּלְמוּד לוֹמַר: "עִם אִמּוֹ", הָא כֵּיצַד, אֲפִלּוּ נִתְקַיְּמָה לוֹ אִמּוֹ שָׁעָה אַחַת. "וּמִיּוֹם הַשְּׁמִינִי וָהָלְאָה יֵרָצֶה" יָכוֹל מִשְּׁמִינִי וּלְהַלָּן יְהֵא מֻתָּר, וּבַשְּׁמִינִי עַצְמוֹ יְהֵא אָסוּר, תַּלְמוּד לוֹמַר בִּבְכוֹר: "בַּיּוֹם הַשְּׁמִינִי תִּתְּנוֹ לִי". יָכוֹל הַבְּכוֹר יְהֵא מֻתָּר בַּיּוֹם הַשְּׁמִינִי וְאָסוּר מִשְּׁמִינִי וּלְהַלָּן, תַּלְמוּד לוֹמַר בְּמֻקְדָּשִׁין: "וּמִיּוֹם הַשְּׁמִינִי וָהָלְאָה יֵרָצֶה". עֲדַיִן אֲנִי אוֹמֵר: בְּכוֹר מֻתָּר בַּיּוֹם הַשְּׁמִינִי, וּבַמֻּקְדָּשִׁין מִשְּׁמִינִי וּלְהַלָּן, מִנַּיִן לִתֵּן אֶת הָאָמוּר בִּבְכוֹר בְּמֻקְדָּשִׁין וְאֶת הָאָמוּר בְּמֻקְדָּשִׁין בִּבְכוֹר, תַּלְמוּד לוֹמַר: "אִמּוֹ, אִמּוֹ" לִגְזֵרָה שָׁוָה. "יֵרָצֶה לְקָרְבַּן אִשֶּׁה" לְאִשִּׁים, מִנַּיִן אַף לְהֶקְדֵּשׁ, תַּלְמוּד לוֹמַר: ("לֹא יֵרָצֶה") "לְקָרְבַּן אִשֶּׁה". "לַה'" לְרַבּוֹת שָׂעִיר הַמִּשְׁתַּלֵּחַ.

"וְשׁוֹר אוֹ שֶׂה אֹתוֹ וְאֶת בְּנוֹ" וְגוֹ'. רַבִּי בֶּרֶכְיָה בְּשֵׁם רַבִּי לֵוִי: כְּתִיב: "יוֹדֵעַ צַדִּיק נֶפֶשׁ בְּהֶמְתּוֹ" זֶה הַקָּדוֹשׁ בָּרוּךְ הוּא, שֶׁכָּתַב בְּתוֹרָתוֹ: "לֹא תִקַּח הָאֵם עַל הַבָּנִים, "וְרַחֲמֵי רְשָׁעִים אַכְזָרִי" זֶה סַנְחֵרִיב הָרָשָׁע, דִּכְתִיב בֵּהּ: "אֵם עַל בָּנִים רֻטָּשָׁה". דָּבָר אַחֵר: "יוֹדֵעַ צַדִּיק נֶפֶשׁ בְּהֶמְתּוֹ" זֶה הַקָּדוֹשׁ  בָּרוּךְ הוּא, שֶׁכָּתַב בְּתוֹרָתוֹ: "וְשׁוֹר אוֹ שֶׂה" וְגוֹ', "וְרַחֲמֵי רְשָׁעִים אַכְזָרִי" זֶה הָמָן הָרָשָׁע, דִּכְתִיב בֵּהּ: "לְהַשְׁמִיד לַהֲרֹג וּלְאַבֵּד" וְגוֹ'.

מִנַּיִן לְשׁוֹחֵט אוֹתוֹ וְאֶת בְּנוֹ בְּמֻקְדָּשִׁין שֶׁהוּא בְּלֹא יֵרָצֶה, תַּלְמוּד לוֹמַר: "לְקָרְבַּן אִשֶּׁה לַה', וְשׁוֹר אוֹ שֶׂה" וְגוֹ'. "שׁוֹר" וְלֹא חַיָּה. וַהֲלֹא דִּין הוּא: וּמָה אִם בְּהֵמָה שֶׁאֵינָהּ בְּמִצְוַת כִּסּוּי הֲרֵי הִיא בְּמִצְוַת אֹתוֹ וְאֶת בְּנוֹ, חַיָּה שֶׁהִיא בְּמִצְוַת כִּסּוּי אֵינוֹ דִּין שֶׁתְּהֵא בְּמִצְוַת אֹתוֹ וְאֶת בְּנוֹ. תַּלְמוּד לוֹמַר: "שׁוֹר" וְלֹא חַיָּה. "שֶׂה" וְלֹא עוֹפוֹת. וַהֲלֹא דִּין הוּא: וּמָה אִם בְּהֵמָה שֶׁאֵינָהּ בְּאֵם עַל הַבֵּן הֲרֵי הִיא בְּמִצְוַת אֹתוֹ וְאֶת בְּנוֹ, עוֹף שֶׁהוּא בְּאֵם עַל הַבֵּן אֵינוֹ דִּין שֶׁיְּהֵא בְּמִצְוַת אֹתוֹ וְאֶת בְּנוֹ. תַּלְמוּד לוֹמַר: "שֶׂה" וְלֹא עוֹפוֹת. אִלּוּ נֶאֱמַר "שׁוֹר וָשֶׂה" [וּ]בְנוֹ, יָכוֹל יְהוּ שְׁנֵיהֶם וּבְנוֹ, תַּלְמוּד לוֹמַר: "אוֹ שֶׂה" אוֹ זֶה אוֹ זֶה. תָּנוּ רַבָּנָן: מִנַּיִן לְאֹתוֹ וְאֶת בְּנוֹ שֶׁהוּא נוֹהֵג בְּמֻקְדָּשִׁין, תַּלְמוּד לוֹמַר: "שׁוֹר אוֹ כֶשֶׂב אוֹ עֵז" וְגוֹ', וּכְתִיב: "וְשׁוֹר אוֹ שֶׂה אֹתוֹ וְאֶת בְּנוֹ לֹא תִשְׁחֲטוּ בְּיוֹם אֶחָד" לִמֵּד עַל אֹתוֹ וְאֶת בְּנוֹ שֶׁהוּא נוֹהֵג בְּמֻקְדָּשִׁין. וְאֵימָא בְּמֻקְדָּשִׁין אִין בְּחֻלִּין לא, שׁוֹר הִפְסִיק הָעִנְיָן. וְאֵימָא בְּחֻלִּין אִין בְּמֻקְדָּשִׁין לא, "וְשׁוֹר" כְּתִיב וָא"ו מוֹסִיף עַל עִנְיָן רִאשׁוֹן. אִי מַה קָּדָשִׁים כִּלְאַיִם לֹא, אַף אֹתוֹ וְאֶת בְּנוֹ כִּלְאַיִם לֹא. אַלָּמָּה תַּנְיָא: אֹתוֹ וְאֶת בְּנוֹ נוֹהֵג בְּכִלְאַיִם וּבְכוֹי. וְעוֹד "שֶׂה" כְּתִיב וְאָמַר רָבָא: זֶה בָּנָה אָב כָּל מָקוֹם שֶׁנֶּאֱמַר שֶׂה אֵינוֹ אֶלָּא לְהוֹצִיא אֶת הַכִּלְאַיִם. אֲמַר קְרָא "אוֹ" לְרַבּוֹת אֶת הַכִּלְאַיִם. הַאי "אוֹ" מִבַּעְיָא לֵהּ לְחַלֵּק, דְּסָלְקָא דַּעְתָּךְ אָמֵינָא: עַד דְּשָׁחֵיט שׁוֹר וּבְנוֹ שֶׂה וּבְנוֹ [לֹא מְחַיֵּב, קָא מַשְׁמַע לָן] לְחַלֵּק. מִ"בְּנוֹ" נָפְקָא. וְאַכַּתִּי מִבָּעֵי לֵהּ לְכִדְתַנְיָא: אִלּוּ נֶאֱמַר שׁוֹר וָשֶׂה וּבְנוֹ, הָיִיתִי אוֹמֵר עַד דְּשָׁחִיט שׁוֹר וָשֶׂה וּבְנוֹ. תַּלְמוּד לוֹמַר: "וְשׁוֹר אוֹ שֶׂה אֹתוֹ וְאֶת בְּנוֹ". מַאי לָאו מֵ"אוֹ" נָפְקָא וְלָא מֵ"אֹתוֹ", הָנִיחָא לְרַבָּנָן דִּמְיַתַּר לְהוּ "אֹתוֹ" אֶלָּא לַחֲנַנְיָה דְּלָא מְיַתַּר לֵהּ "אֹתוֹ" לְחַלֵּק מְנָא לֵהּ, לְחַלֵּק לָא צְרִיךְ קְרָא, דְּסָבַר לַהּ כְּרַבִּי יוֹנָתָן, דְּתַנְיָא: אָבִיו וְאִמּוֹ (כָּתוּב בְּרֶמֶז ש"ל). תַּנְיָא: אֹתוֹ וְאֶת בְּנוֹ נוֹהֵג בִּזְכָרִים. חֲנַנְיָה אוֹמֵר: נוֹהֵג בֵּין בִּזְכָרִים בֵּין בִּנְקֵבוֹת. מַאי טַעֲמָא דְּרַבָּנָן, דְּתַנְיָא: יָכוֹל יְהֵא אֹתוֹ וְאֶת בְּנוֹ נוֹהֵג בֵּין בִּזְכָרִים בֵּין בִּנְקֵבוֹת, וְדִין הוּא: חִיֵּב כָּאן וְחִיֵּב בְּאֵם עַל הַבָּנִים, מַה כְּשֶׁחִיֵּב בְּאֵם עַל הַבָּנִים חִיֵּב בִּנְקֵבוֹת וְלֹא בִּזְכָרִים אַף כְּשֶׁחִיֵּב כָּאן חִיֵּב בִּנְקֵבוֹת וְלֹא בִּזְכָרִים. לֹא, אִם אָמַרְתָּ בְּאֵם עַל הַבָּנִים שֶׁכֵּן לֹא עָשָׂה בָּהּ מְזֻמָּן כְּשֶׁאֵינוֹ מְזֻמָּן תֹּאמַר בְּאֹתוֹ וְאֶת בְּנוֹ שֶׁכֵּן עָשָׂה בּוֹ מְזֻמָּן כְּשֶׁאֵינוֹ מְזֻמָּן. תַּלְמוּד לוֹמַר: "אֹתוֹ" אֶחָד וְלֹא שְׁנַיִם. אַחַר שֶׁחִלֵּק הַכָּתוּב זָכִיתִי לַדִּין: חִיֵּב כָּאן וְחִיֵּב בְּאֵם עַל הַבָּנִים, מַה כְּשֶׁחִיֵּב בְּאֵם עַל הַבָּנִים חִיֵּב בִּנְקֵבוֹת וְלֹא בִּזְכָרִים אַף כְּשֶׁחִיֵּב כָּאן בְּאֹתוֹ וְאֶת בְּנוֹ חִיֵּב בִּנְקֵבוֹת וְלֹא בִּזְכָרִים. וְאִם נַפְשָׁךְ לוֹמַר הֲרֵי הוּא אוֹמֵר: "בְּנוֹ" מִי שֶׁבְּנוֹ כָּרוּךְ אַחֲרָיו, יָצָא זֶה שֶׁאֵין בְּנוֹ כָּרוּךְ אַחֲרָיו. מַאי "אִם נַפְשָׁךְ לוֹמַר", וְכִי תֵּימָא "אֹתוֹ" זָכָר מַשְׁמַע, הֲרֵי הוּא אוֹמֵר "בְּנוֹ" מִי שֶׁבְּנוֹ כָּרוּךְ אַחֲרָיו, יָצָא זָכָר שֶׁאֵין בְּנוֹ כָּרוּךְ אַחֲרָיו. וַחֲנַנְיָה אָמַר לָךְ: כְּתִיב "אֹתוֹ" דְּמַשְׁמַע זָכָר, וּכְתִיב "בְּנוֹ" מִי שֶׁבְּנוֹ כָּרוּךְ אַחֲרָיו, דְּמַשְׁמַע נְקֵבָה, הִלְכָּךְ נוֹהֵג בֵּין בִּזְכָרִים בֵּין בִּנְקֵבוֹת. אָמַר שְׁמוּאֵל: הֲלָכָה כַּחֲנַנְיָה. תָּנוּ רַבָּנָן: "אֹתוֹ וְאֶת בְּנוֹ" אֵין לִי אֶלָּא אוֹתוֹ וְאֶת בְּנוֹ, בְּנוֹ וְאוֹתוֹ מִנַּיִן, כְּשֶׁהוּא אוֹמֵר: "לֹא תִשְׁחֲטוּ בְּיוֹם אֶחָד" הֲרֵי כָּאן שְׁנַיִם. הָא כֵּיצַד, אֶחָד הַשּׁוֹחֵט אֶת הַפָּרָה וְאֶחָד הַשּׁוֹחֵט אֶת אִמָּהּ וְאֶחָד הַשּׁוֹחֵט אֶת בְּנָהּ, שְׁנַיִם הָאַחֲרוֹנִים חַיָּבִין. הַאי מִבָּעֵי לֵהּ לְגוּפֵהּ, אִם כֵּן לִכְתּוֹב רַחֲמָנָא "לֹא תִשְׁחַט" מַאי "תִשְׁחֲטוּ". וְאַכַּתִּי מִבָּעֵי לֵהּ, דְּאִי כָּתַב רַחֲמָנָא "לֹא תִשְׁחַט", הֲוָה אָמֵינָא חַד אִין תְּרֵי לָא, כָּתַב רַחֲמָנָא "לֹא תִשְׁחֲטוּ" דַּאֲפִלּוּ תְּרֵי, אִם כֵּן לִכְתּוֹב רַחֲמָנָא "לֹא (יִשְׁחַט) [יִשְׁחֲטוּ"], מַאי "לֹא תִשְׁחֲטוּ", שְׁמַע מִינַּהּ תַּרְתֵּי. תָּנוּ רַבָּנָן: אֶת זוֹ דָּרַשׁ רַבִּי שִׁמְעוֹן בֶּן זוֹמָא: "אֹתוֹ וְאֶת בְּנוֹ לֹא תִשְׁחֲטוּ בְּיוֹם אֶחָד" לְפִי שֶׁכָּל הָעִנְיָן כֻּלּוֹ אֵינוֹ מְדַבֵּר אֶלָּא בְּקָדָשִׁים, וּבְקָדָשִׁים הַלַּיְלָה הוֹלֵךְ אַחַר הַיּוֹם, יָכוֹל אַף זֶה כֵּן, נֶאֱמַר כָּאן "יוֹם אֶחָד" וְנֶאֱמַר בְּמַעֲשֵׂה בְּרֵאשִׁית "יוֹם אֶחָד" מַה יּוֹם אֶחָד הָאָמוּר בְּמַעֲשֵׂה בְּרֵאשִׁית הַיּוֹם הוֹלֵךְ אַחַר הַלַּיְלָה, אַף יוֹם אֶחָד הָאָמוּר בְּאֹתוֹ וְאֶת בְּנוֹ הַיּוֹם הוֹלֵךְ אַחַר הַלַּיְלָה. (רַבִּי אוֹמֵר: "יוֹם אֶחָד" יוֹם הַמְיֻחָד בְּשַׁבָּת וּבְיוֹם טוֹב, וּמַה יוֹם הַמְיֻחָד בְּשַׁבָּת טָעוּן כְּרוּז אַף זֶה טָעוּן כְּרוּז).

"אֹתוֹ וְאֶת בְּנוֹ" וְלֹא אוֹתָהּ וְאֶת הָאַחִין. כֵּיצַד, שָׁחַט חֲמִשָּׁה אַחִין וְאַחַר כָּךְ שָׁחַט אֶת הָאֵם, אֵינוֹ חַיָּב אֶלָּא אַחַת. אֲבָל שָׁחַט אֶת הָאֵם וְאַחַר כָּךְ שָׁחַט חֲמִשָּׁה אַחִין, חַיָּב עַל כָּל אֶחָד וְאֶחָד. "אֹתוֹ וְאֶת בְּנוֹ" וְלֹא אוֹתָהּ וְאֶת אֵם אִמָּהּ, כֵּיצַד, שְׁחָטָהּ וְאֶת אֵם אִמָּהּ שֶׁכֵּן הוּא רַשַּׁאי, וְאַחַר כָּךְ שָׁחַט אֶת הָאֶמְצָעִית, סוֹפֵג אַרְבָּעִים. סוּמְכוֹס אוֹמֵר מִשּׁוּם רַבִּי מֵאִיר: סוֹפֵג שְׁמוֹנִים. שְׁחָטָהּ וְאֶת אִמָּהּ וְאֶת אֵם אִמָּהּ סוֹפֵג שְׁמוֹנִים. "אֹתוֹ וְאֶת בְּנוֹ" וְלֹא אוֹתָהּ וְאֶת בַּת בִּתָּהּ. [כֵּיצַד], שְׁחָטָהּ וְאֶת בַּת בִּתָּהּ שֶׁכֵּן הוּא רַשַּׁאי, וְאַחַר כָּךְ שָׁחַט הָאֶמְצָעִית, סוֹפֵג אַרְבָּעִים. סוּמְכוֹס אוֹמֵר מִשּׁוּם רַבִּי מֵאִיר: סוֹפֵג שְׁמוֹנִים. שְׁחָטָהּ וְאֶת בִּתָּהּ וְאֶת בַּת בִּתָּהּ סוֹפֵג שְׁמוֹנִים. "לֹא תִשְׁחֲטוּ" פְּרָט לַשּׁוֹחֵט וְנִתְנַבְּלָה בְּיָדוֹ, לַנּוֹחֵר וְלַמְעַקֵּר. וּלְהָבִיא אֶת הַשּׁוֹחֵט לְהַאֲכִיל לְנָכְרִים לְהַאֲכִיל לִכְלָבִים לְהַאֲכִיל לִרְפוּאָה. הַשּׁוֹחֵט וְנִמְצָא טְרֵפָה, וְהַשּׁוֹחֵט לַעֲבוֹדָה זָרָה, וְהַשּׁוֹחֵט פָּרַת חַטָּאת וְשׁוֹר הַנִּסְקָל וְעֶגְלָה עֲרוּפָה רַבִּי מֵאִיר מְחַיֵּב. וְרַבִּי שִׁמְעוֹן פּוֹטֵר. "בְּיוֹם אֶחָד" רַבִּי אוֹמֵר: יוֹם הַמְיֻחָד טָעוּן כְּרוּז. מִכָּאן אָמְרוּ: בְּאַרְבָּעָה פְּרָקִים בַּשָׁנָה הַמּוֹכֵר בְּהֵמָה לַחֲבֵרוֹ צָרִיךְ לְהוֹדִיעוֹ: אִמָּהּ מָכַרְתִּי לִשְׁחֹט, בִּתָּהּ מָכַרְתִּי לִשְׁחֹט. וְאֵלּוּ הֵן, עֶרֶב יוֹם טוֹב הָאַחֲרוֹן שֶׁל חַג, וְעֶרֶב יוֹם טוֹב הָרִאשׁוֹן שֶׁל פֶּסַח, וְעֶרֶב עֲצֶרֶת, וְעֶרֶב רֹאשׁ הַשָּׁנָה, דִּבְרֵי רַבִּי יְהוּדָה. רַבִּי יוֹסֵי הַגְּלִילִי אוֹמֵר: אַף עֶרֶב יוֹם הַכִּפּוּרִים בַּגָּלִיל. אָמַר רַבִּי יְהוּדָה: אֵימָתַי, בִּזְמַן שֶׁאֵין לוֹ רֶוַח. אֲבָל אִם יֵשׁ לוֹ רֶוַח, אֵין צָרִיךְ לְהוֹדִיעוֹ. וּמוֹדֶה רַבִּי יְהוּדָה בְּמוֹכֵר אֶת הָאֵם לֶחָתָן וְאֶת הַבַּת לַכַּלָּה שֶׁצָּרִיךְ לְהוֹדִיעַ, שֶׁהַדָּבָר יָדוּעַ הוּא שֶׁשְּׁנֵיהֶם שׁוֹחֲטִין בְּיוֹם אֶחָד. בְּאַרְבָּעָה פְּרָקִים אֵלּוּ כּוֹפִין אֶת הַטַּבָּח לִשְׁחֹט עַל כָּרְחוֹ. אֲפִלּוּ שׁוֹר שָׁוֶה אֶלֶף דִּינָר וְאֵין לַלּוֹקֵחַ אֶלָּא דִּינָר, כּוֹפִין אוֹתוֹ לִשְׁחֹט וְכוּ'. לְפִיכָךְ אִם מֵת מֵת לַמּוֹכֵר, מִפְּנֵי שֶׁלֹּא מָשַׁךְ. "לִרְצֹנְכֶם תִּזְבָּחוּ" (כָּתוּב בְּפָרָשַׁת קְדשִׁים תִּהְיוּ רֶמֶז תר"ד).

"וְכִי תִזְבְּחוּ זֶבַח תּוֹדָה" רַבִּי פִּינְחָס וְרַבִּי לֵוִי וְרַבִּי יוֹחָנָן אָמְרוּ בְּשֵׁם רַבִּי מְנַחֵם דְּגָלִיל: לֶעָתִיד לָבֹא כָּל הַקָּרְבָּנוֹת בְּטֵלִים, וְקָרְבַּן תּוֹדָה אֵינָהּ בְּטֵלָה. כָּל הַהוֹדָאוֹת בְּטֵלוֹת, וְהוֹדָאַת תּוֹדָה אֵינָהּ בְּטֵלָה. שֶׁנֶּאֱמַר: "קוֹל שָׂשׂוֹן וְקוֹל שִׂמְחָה קוֹל חָתָן וְקוֹל כַּלָּה קוֹל אֹמְרִים הוֹדוּ אֶת ה'" זֶה קָרְבַּן תּוֹדָה. וְכֵן אָמַר דָּוִד: "עָלַי אֱלֹהִים נְדָרֶיךָ, אֲשַׁלֵּם תּוֹדֹת לָךְ", "תּוֹדָה" אֵין כְּתִיב כָּאן, אֶלָּא "תּוֹדֹת" הַהוֹדָאָה וְקָרְבַּן תּוֹדָה.

"בַּיּוֹם הַהוּא יֵאָכֵל" זֶהוּ שֶׁאָמַרְנוּ אִם אֵינוֹ עִנְיָן לַאֲכִילָה תְּנֵהוּ עִנְיָן לִזְבִיחָה, שֶׁאַף תְּחִלַּת זְבִיחָתָן לֹא תְּהֵא אֶלָּא עַל מְנַת לְהֵאָכֵל לְיוֹם אֶחָד. אֵין לִי אֶלָּא תּוֹדָה, מִנַּיִן לְכָל הַנֶּאֱכָלִין לְיוֹם אֶחָד שֶׁלֹּא תְּהֵא תְּחִלַּת זְבִיחָתָן אֶלָּא עַל מְנָת לְהֵאָכֵל לְיוֹם אֶחָד, תַּלְמוּד לוֹמַר: "וְכִי תִזְבְּחוּ זֶבַח תּוֹדָה, וְכִי תִזְבְּחוּ זֶבַח" לְרַבּוֹת כָּל הַנֶּאֱכָלִין לְיוֹם אֶחָד שֶׁלֹּא תְּהֵא תְּחִלַּת זְבִיחָתוֹ אֶלָּא עַל מְנָת לְהֵאָכֵל לְיוֹם אֶחָד. "וּשְׁמַרְתֶּם" זֶה מִשְׁנָה, "וַעֲשִׂיתֶם" זֶה מַעֲשֶׂה, וְכָל שֶׁאֵינוֹ בְּמִשְׁנָה אֵינוֹ בְּמַעֲשֶׂה. "וּשְׁמַרְתֶּם מִצְוֹתַי וַעֲשִׂיתֶם אֹתָם" לִתֵּן שְׁמִירָה וַעֲשִׂיָּה לַמִּצְוֹת. "אֲנִי ה'" אֲנִי נֶאֱמָן לְשַׁלֵּם שָׂכָר. "וְלֹא תְחַלְּלוּ" מִמַּשְׁמַע שֶׁנֶּאֱמַר: "לֹא תְחַלְּלוּ" קֹדֶשׁ אָמוּר אִם כֵּן לָמָּה נֶאֱמַר "וְנִקְדַּשְׁתִּי", מְסֹר עַצְמְךָ עַל מְנָת לְקַדֵּשׁ אֶת שְׁמִי. יָכוֹל אַף בִּיחִידִי, תַּלְמוּד לוֹמַר: "בְּתוֹךְ בְּנֵי יִשְׂרָאֵל" הַמְרֻבִּין. מִכָּאן אָמְרוּ: כָּל הַמּוֹסֵר עַצְמוֹ עַל מְנָת לַעֲשׂוֹת לוֹ נֵס אֵין עוֹשִׂין לוֹ נֵס, וְשֶלֹּא לַעֲשׂוֹת לוֹ נֵס עוֹשִׂין לוֹ נֵס. וְכֵן מָצִינוּ בַּחֲנַנְיָה מִישָׁאֵל וַעֲזַרְיָה שֶׁאָמְרוּ לוֹ לִנְבוּכַדְנֶצַּר הָרָשָׁע: "לָא חַשְׁחִין אֲנַחְנָא עַל דְּנָה פִּתְגָם לַהֲתָבוּתָךְ, הֵן אִיתַי אֱלָהָנָא דִּי אֲנַחְנָא פָלְחִין (לֵהּ) יָכִל לְשֵׁיזָבוּתַנָא מִן אַתּוּן נוּרָא יָקִדְתָּא (וְאַף מִן) [וּמִן] יְדָךְ מַלְכָּא יְשֵׁיזִב, וְהֵן לָא יְדִיעַ לֶהֱוֵא לָךְ מַלְכָּא דִּי לֵאלָהָךְ לָא (אֲנַחְנָא) [אִיתָנָא] פָלְחִין וּלְצֶלֶם דַּהֲבָא דִּי הֲקֵימְתָּ לָא נִסְגֻּד". וּכְשֶׁהָרַג טוּרְיָנוֹס אֶת לוּלְיָינוֹס וְאֶת פַּפּוֹס אָחִיו בְּלוּדְקִיָּא, אָמַר לָהֶם: אִם מֵעַמּוֹ שֶׁל חֲנַנְיָה מִישָׁאֵל וַעֲזַרְיָה אַתֶּם, יָבֹא אֱלֹהֵיכֶם וְיַצִּיל אֶתְכֶם מִיָּדִי. אָמְרוּ לוֹ: חֲנַנְיָה מִישָׁאֵל וַעֲזַרְיָה כְּשֵׁרִים הָיוּ, וּנְבוּכַדְנֶצַּר הָיָה מֶלֶךְ הָגוּן לַעֲשׂוֹת נִסִּים עַל יָדוֹ. אֲבָל אַתָּה מֶלֶךְ רָשָׁע אִי אַתָּה הָגוּן לַעֲשׂוֹת נִסִּים עַל יָדְךָ, וְאָנוּ מְחֻיָּבִים מִיתָה, וְאִם אִי אַתָּה הוֹרְגֵנוּ הַרְבֵּה הוֹרְגִין יֵשׁ לַמָּקוֹם הַרְבֵּה דֻּבִּין הַרְבֵּה נְמֵרִים הַרְבֵּה אֲרָיוֹת הַרְבֵּה נְחָשִׁים הַרְבֵּה עַקְרַבִּים שֶׁיִּפְגְּעוּ בָּנוּ, אֶלָּא לְסוֹף שֶׁהַמָּקוֹם עָתִיד לִפָּרַע מִיָּדְךָ. אָמְרוּ: לֹא נָסַע מִשָּׁם עַד שֶׁבָּאת עָלָיו דְּיוֹפְלִי מֵרוֹמִי וְהוֹצִיאוּ אֶת מֹחוֹ בִּבְקָעִיּוֹת. "וְנִקְדַּשְׁתִּי בְּתוֹךְ בְּנֵי יִשְׂרָאֵל" (כָּתוּב בַּפָּסוּק וַיָּבֹאוּ בְּנֵי יִשְׂרָאֵל לִשְׁבֹּר בְּתוֹךְ הַבָּאִים). מַעֲשֶׂה בְּרַבִּי אֱלִיעֶזֶר שֶׁנִּכְנַס לְבֵית הַכְּנֶסֶת וְלֹא מָצָא שָׁם עֲשָׂרָה, וְשִׁחְרֵר עַבְדוֹ וְהִשְׁלִימוֹ לַעֲשָׂרָה. וְהֵיכִי עֲבֵיד הָכִי, וְהָא אָמַר רַבִּי יְהוּדָה: הַמְשַׁחְרֵר עַבְדוֹ עוֹבֵר בַּעֲשֵׂה, שֶׁנֶּאֱמַר: "לְעֹלָם בָּהֶם תַּעֲבֹדוּ", לִדְבַר מִצְוָה שָׁאנֵי. וְהָא מִצְוָה הַבָּאָה בַּעֲבֵרָה הִיא, מִצְוָה דְּרַבִּים שָׁאנֵי, דִּכְתִיב: "וְנִקְדַּשְׁתִּי בְּתוֹךְ בְּנֵי יִשְׂרָאֵל". אֵין פּוֹרְסִין עַל שְׁמַע, וְאֵין עוֹבְרִין לִפְנֵי הַתֵּבָה, וְאֵין נוֹשְׂאִין כַּפֵּיהֶן, וְאֵין קוֹרִין בַּתּוֹרָה, וְאֵין מַפְטִירִין בַּנָּבִיא, פָּחוֹת מֵעֲשָׂרָה. דַּאֲמַר קְרָא: "וְנִקְדַּשְׁתִּי בְּתוֹךְ בְּנֵי יִשְׂרָאֵל" כָּל דָּבָר שֶׁבִּקְדֻשָּׁה לֹא יְהֵא פָּחוֹת מֵעֲשָׂרָה. מַאי מַשְׁמַע, דְּתָנֵי רָבִינָא אֲחוּהּ דְּרַבִּי חִיָּא בַּר אַבָּא קַמֵּהּ דְּר' חִיָּא בַּר אַבָּא: אָתְיָא "תּוֹךְ, תּוֹךְ", כְּתִיב הָכָא: "וְנִקְדַּשְׁתִּי בְּתוֹךְ בְּנֵי יִשְׂרָאֵל", וּכְתִיב הָתָם: "הִבָּדְלוּ מִתּוֹךְ הָעֵדָה הַזֹּאת" מַה לְּהַלָּן עֲשָׂרָה אַף כָּאן עֲשָׂרָה. "הַמּוֹצִיא אֶתְכֶם מֵאֶרֶץ מִצְרַיִם" עַל תְּנַאי כָּךְ הוֹצֵאתִי אֶתְכֶם מֵאֶרֶץ מִצְרַיִם, עַל מְנָת שֶׁתִּמְסְרוּ עַצְמְכֶם לְקַדֵּשׁ שְׁמִי. "לִהְיוֹת לָכֶם לֵאלֹהִים" עַל כָּרְחֲכֶם. "אֲנִי ה'" אֲנִי נֶאֱמָן לְשַׁלֵּם שָׂכָר.

~ פרק כג

וּמִנַּיִן שֶׁמְּעַבְּרִין אֶת הַשָּׁנָה עַל גָּלֻיּוֹת (שֶׁעָלוּ) [שֶׁיָּצְאוּ] וַעֲדַיִן לֹא הִגִּיעוּ, תַּלְמוּד לוֹמַר: "בְּנֵי יִשְׂרָאֵל, מוֹעֲדָי" עֲשׂוּ אֶת הַמּוֹעֲדוֹת שֶׁיַּעֲשׂוּ אוֹתוֹ כָּל יִשְׂרָאֵל. הָיְתָה שָׁנָה צְרִיכָה לְעַבֵּר וְיָשְׁבוּ וְנָשְׂאוּ וְנָתְנוּ וְגָמְרוּ וְלֹא הִסְפִּיקוּ לוֹמַר מְעֻבֶּרֶת עַד שֶׁאֵרַע דָּבָר, יָכוֹל תְּהֵא מְעֻבֶּרֶת, תַּלְמוּד לוֹמַר: "אֲשֶׁר תִּקְרְאוּ אֹתָם, מוֹעֲדָי" אִם קְרִיתֶם אַתֶּם הֲרֵי הֵם מוֹעֲדָי, וְאִם לָאו אֵין מוֹעֲדָי. [לֹא] הָיְתָה שָׁנָה צְרִיכָה לְעַבֵּר וְעִבְּרוּהָ אֲנוּסִין אוֹ שׁוֹגְגִין אוֹ מְזִידִין, מִנַּיִן שֶׁמְעֻבֶּרֶת, תַּלְמוּד לוֹמַר: "אֲשֶׁר תִּקְרְאוּ אֹתָם מוֹעֲדָי" אִם קְרִיתֶם אַתֶּם הֲרֵי הֵם מוֹעֲדָי וְאִם לָאו אֵין מוֹעֲדָי. עִבְּרוּהָ בַּלַּיְלָה, עִבְּרוּהָ מִשָּׁנָה לַחֲבֶרְתָּהּ, פָּחוֹת חֹדֶשׁ אוֹ יָתֵר חֹדֶשׁ, יָכוֹל תְּהֵא מְעֻבֶּרֶת, תַּלְמוּד לוֹמַר: "אֹתָם" אֹתָם אֵלֶּה הֵם מוֹעֲדָי, הַלָּלוּ אֵין הֵם מוֹעֲדָי. מִנַּיִן שֶׁמְּעַבְּרִין אֶת הַשָּׁנָה מִפְּנֵי הַצֹּרֶךְ, תַּלְמוּד לוֹמַר: "אֲשֶׁר תִּקְרְאוּ אֹתָם מוֹעֲדָי". יָכוֹל כְּשֵׁם שֶׁמְּעַבְּרִין אֶת הַשָּׁנָה מִפְּנֵי הַצֹרֶךְ, כָּךְ יְעַבְּרוּ אוֹתָהּ מִפְּנֵי הַטֻּמְאָה, תַּלְמוּד לוֹמַר: "בַּחֹדֶשׁ הָרִאשׁוֹן פֶּסַח" אַל יֵצֵא חֹדֶשׁ הָרִאשׁוֹן בְּלִי פֶּסַח. מָה עִנְיַן שַׁבָּת לְעִנְיַן מוֹעֲדוֹת, אֶלָּא לְלַמֶּדְךָ, שֶׁכָּל מִי שֶׁמְּחַלֵּל אֶת הַמּוֹעֲדוֹת כְּאִלּוּ מְחַלֵּל אֶת הַשַּׁבָּתוֹת, וְכָל הַמְקַיֵּם אֶת הַמּוֹעֲדוֹת מַעֲלִין עָלָיו כְּאִלּוּ קִיֵּם אֶת הַשַּׁבָּתוֹת. מִנַּיִן לְיוֹם הַכִּפּוּרִים שֶׁחָל לִהְיוֹת בְּשַׁבָּת וְשָׁגַג וְעָשָׂה בּוֹ מְלָאכָה שֶׁיְּהֵא חַיָּב עַל זֶה בְּעַצְמוֹ וְעַל זֶה בְּעַצְמוֹ, תַּלְמוּד לוֹמַר: "שַׁבָּת הִוא", "יוֹם הַכִּפּוּרִים הוּא" דִּבְרֵי רַבִּי עֲקִיבָא. רַבִּי יִשְׁמָעֵאל אוֹמֵר: אֵינוֹ חַיָּב אֶלָּא אַחַת. לְמַעְלָה הוּא מְדַבֵּר בְּעִבּוּר שָׁנָה, וְכָאן הוּא מְדַבֵּר בְּקִדּוּשׁ הַחֹדֶשׁ. נִרְאָה (בַּלַּיְלָה) [בַּעֲלִיל], אוֹ שֶׁבָּאוּ עֵדִים וְהֵעִידוּ בִּפְנֵיהֶם, וְלֹא הִסְפִּיקוּ לוֹמַר: מְקֻדָּשׁ, עַד שֶׁחָשֵׁכָה, יָכוֹל יְהֵא מְקֻדָּשׁ, תַּלְמוּד לוֹמַר: "אֲשֶׁר תִּקְרְאוּ אֹתָם מוֹעֲדָי" אִם קְרִיתֶם אַתֶּם הֲרֵי הֵם מוֹעֲדָי, וְאִם לָאו אֵין מוֹעֲדָי. קִדְּשׁוּהוּ שֶׁלֹּא בְּעֵדִים, אוֹ שֶׁבָּאוּ עֵדִים וְהֵעִידוּ בִּפְנֵיהֶם וְנִמְצְאוּ זוֹמְמִין, מִנַּיִן שֶׁהוּא מְקֻדָּשׁ, תַּלְמוּד לוֹמַר: "אֲשֶׁר תִּקְרְאוּ אֹתָם מוֹעֲדָי" אִם קְרִיתֶם אַתֶּם הֲרֵי הֵם מוֹעֲדָי, וְאִם לָאו אֵין מוֹעֲדָי. קִדְּשׁוּהוּ אֲנוּסִין אוֹ שׁוֹגְגִין אוֹ מֻטְעִים, מִנַּיִן שֶׁהוּא מְקֻדָּשׁ, תַּלְמוּד לוֹמַר: "אֲשֶׁר תִּקְרְאוּ אֹתָם" [אַתֶּם אֲפִלּוּ מֻטְעִין, "אַתֶּם" אֲפִלּוּ אֲנוּסִין, "אַתֶּם" אֲפִלּוּ שׁוֹגְגִין]. אִם קְרִיתֶם אַתֶּם הֲרֵי הֵן מוֹעֲדָי, וְאִם לָאו אֵין מוֹעֲדָי. קִדְּשׁוּהוּ לִפְנֵי זְמַנּוֹ אוֹ לְאַחַר עִבּוּרוֹ, יָכוֹל יְהֵא מְקֻדָּשׁ, תַּלְמוּד לוֹמַר: "אֹתָם אֵלֶּה הֵם מוֹעֲדָי" וְאֵין הַלָּלוּ מוֹעֲדָי. יָכוֹל כְּשֵׁם שֶׁמְּעַבְּרִין אֶת הַשָּׁנָה מִפְּנֵי הַצֹּרֶךְ כָּךְ יְקַדְּשׁוּ אֶת הַחֹדֶשׁ מִפְּנֵי הַצֹּרֶךְ, תַּלְמוּד לוֹמַר: "חֹדֶשׁ" אַחַר חֹדֶשׁ אָנוּ הוֹלְכִין. יָכוֹל אִם הָיָה צָרִיךְ שְׁנֵי יָמִים יִתְּנוּ לוֹ שְׁנֵי יָמִים, תַּלְמוּד לוֹמַר "יוֹם" [אֵין לוֹ אֶלָּא] יוֹם אֶחָד בִּלְבַד. וּמִנַּיִן שֶׁמְּחַלְּלִין אֶת הַשַׁבָּת לְהָעִיד עָלָיו, תַּלְמוּד לוֹמַר: "אֲשֶׁר תִּקְרְאוּ אֹתָם בְּמוֹעֲדָם". יָכוֹל כְּשֵׁם שֶׁמְּחַלְּלִין אֶת הַשַׁבָּת לְהָעִיד עָלָיו כָּךְ יְחַלְּלוּ אֶת הַשַׁבָּת לְהוֹדִיעַ עֲלֵיהֶם שֶׁנִּתְקַיְּמוּ, תַּלְמוּד לוֹמַר: "אֲשֶׁר תִּקְרְאוּ" עַל קְרִיאָתָם אַתָּה מְחַלֵּל אֶת הַשַׁבָּת, וְאִי אַתָּה מְחַלֵּל אֶת הַשַׁבָּת לְהוֹדִיעַ עֲלֵיהֶן שֶׁנִּתְקַיְּמוּ.

"בַּחֹדֶשׁ הָרִאשׁוֹן בְּאַרְבָּעָה עָשָׂר לַחֹדֶשׁ בֵּין הָעַרְבָּיִם" יָכוֹל מִשֶּׁתֶּחְשַׁךְ, תַּלְמוּד לוֹמַר: "יוֹם". אִי יוֹם יָכוֹל מִשְּׁתֵּי שָׁעוֹת, תַּלְמוּד לוֹמַר: בֵּין הָעַרְבָּיִם מַה בֵּין הָעַרְבַּיִם מְיֻחָד מִשֶּׁפָּנָה יוֹם, אַף יוֹם מִשֶּׁפָּנָה יוֹם מִשֵּׁשׁ שָׁעוֹת וּלְמַעְלָה. אַף עַל פִּי שֶׁאֵין רְאָיָה לַדָּבָר, זֵכֶר לַדָּבָר: "כִּי פָנָה יוֹם כִּי יִנָּטוּ צִלְלֵי עָרֶב".

"וַיְדַבֵּר משֶׁה אֶת מֹעֲדֵי ה'" מַה תַּלְמוּד לוֹמַר, לְפִי שֶׁלֹּא לָמַדְנוּ בְּכָל הַתּוֹרָה כֻּלָּהּ שֶׁנֶּאֱמַר בָּהֶן "בְּמוֹעֲדוֹ" אֶלָּא בְּפֶסַח וְתָמִיד, "בְּמוֹעֲדוֹ" וַאֲפִלּוּ בְּשַׁבָּת, "בְּמוֹעֲדוֹ" וַאֲפִלּוּ בְּטֻמְאָה. שְׁאָר כָּל קָרְבְּנוֹת צִבּוּר מִנַּיִן, תַּלְמוּד לוֹמַר: "אֵלֶּה תַּעֲשׂוּ לַה' בְּמוֹעֲדֵיכֶם". מִנַּיִן לְרַבּוֹת עֹמֶר וְהַקָּרֵב עִמּוֹ, שְׁתֵּי הַלֶּחֶם וְהַקָּרֵב עִמָּהֶן, תַּלְמוּד לוֹמַר: "וַיְדַבֵּר משֶׁה אֶת מֹעֲדֵי ה'" הַכָּתוּב קָבַע מוֹעֵד [אֶחָד] לְכֻלָּן. וְכָל הָנֵי לָמָּה לִי, צְרִיכִי. דְּאִי כָּתַב רַחֲמָנָא תָּמִיד, הֲוָה אָמֵינָא תָּמִיד שֶׁכֵּן תָּדִיר וְכָלִיל, אֲבָל פֶּסַח אֵימָא לֹא, קָא מַשְׁמַע לָן. וְאִי כָּתַב רַחֲמָנָא פֶּסַח, הֲוָה אָמֵינָא אַדְּרַבָּא פֶּסַח שֶׁכֵּן עָנוּשׁ כָּרֵת, אֲבָל תָּמִיד אֵימָא לֹא, קָא מַשְׁמַע לָן. וְאִי אַשְׁמְעִינָן הָנֵי תַּרְתֵּי, הָנֵי הוּא שֶׁכֵּן יֶשְׁנָן לִפְנֵי הַדִּבּוּר, אִי נַמֵּי יֵשׁ בָּהֶן צַד מוֹעֵד: תָּמִיד תָּדִיר וְכָלִיל, פֶּסַח עָנוּשׁ כָּרֵת, אֲבָל שְׁאָר קָרְבַּנוֹת צִבּוּר אֵימָא לָא, כָּתַב רַחֲמָנָא: "אֵלֶּה תַּעֲשׂוּ לַה' בְּמוֹעֲדֵיכֶם". וְאִי כָּתַב רַחֲמָנָא "אֵלֶּה תַּעֲשׂוּ לַה' בְּמוֹעֲדֵיכֶם", הֲוָה אָמֵינָא שְׁאָר קָרְבְּנוֹת צִבּוּר הוּא דְּבָאִין לְכַפֵּר, אֲבָל עֹמֶר וּשְׁתֵּי הַלֶּחֶם דְּאֵין בָּאִין לְכַפֵּר אֵימָא לָא, כָּתַב רַחֲמָנָא "וַיְדַבֵּר משֶׁה". וְאִי כָּתַב רַחֲמָנָא עֹמֶר וּשְׁתֵּי הַלֶּחֶם, הֲוָה אָמֵינָא הָנֵי הוּא דְּאַלִּימֵי דְּבָאִין לְהַתִּיר, אֲבָל הָנַךְ אֵימָא לָא, צְרִיכָא.

"וַיְדַבֵּר משֶׁה אֶת מֹעֲדֵי ה' אֶל בְּנֵי יִשְׂרָאֵל" מְלַמֵּד, שֶׁהָיָה משֶׁה אוֹמֵר לָהֶם לְיִשְׂרָאֵל הִלְכוֹת פֶּסַח בְּפֶסַח, הִלְכוֹת עֲצֶרֶת בַּעֲצֶרֶת, הִלְכוֹת חַג בְּחַג. רַבִּי יוֹסֵי הַגְּלִילִי אוֹמֵר: "מוֹעֲדֵי ה'" נֶאֶמְרוּ, וְלֹא נֶאֱמַר שַׁבַּת בְּרֵאשִׁית עִמָּהֶן. בֶּן עַזַּאי אוֹמֵר: "מוֹעֲדֵי ה'" נֶאֶמְרוּ, וְלֹא נֶאֶמְרָה פָּרָשַׁת נְדָרִים עִמָּהֶן. הָכִי קָתָנֵי: מוֹעֲדֵי ה' צְרִיכִין קִדּוּשׁ בֵּית דִּין, שַׁבַּת בְּרֵאשִׁית אֵין צְרִיכָה קִדּוּשׁ בֵּית דִּין. בֶּן עַזַּאי אוֹמֵר: מוֹעֲדֵי ה' צְרִיכִין מֻמְחֶה, פָּרָשַׁת נְדָרִים לֹא צְרִיכָה מֻמְחֶה אֶלָּא אֲפִלּוּ בִּשְׁלשָׁה הֶדְיוֹטוֹת. וְהָא בְּפָרָשַׁת נְדָרִים כְּתִיב: "רָאשֵׁי הַמַּטּוֹת", אָמַר רַבִּי חִסְדָּא (וְאִיבָעֵית אֵימָא) [וְאִיתֵימָא] רַבִּי יוֹחָנָן: בְּיָחִיד מֻמְחֶה. כֵּיצַד בּוֹדְקִין אֶת הָעֵדִים, זוּג שֶׁבָּא רִאשׁוֹן, בּוֹדְקִין אוֹתָן רִאשׁוֹן, וּמַכְנִיסִין אֶת הַגָּדוֹל שֶׁבָּהֶן, וְאוֹמְרִים לוֹ: אֱמֹר, כֵּיצַד רָאִיתָ אֶת הַלְּבָנָה, לִפְנֵי הַחַמָּה אוֹ לְאַחַר הַחַמָּה, לִצְפוֹנָהּ אוֹ לִדְרוֹמָהּ, כַּמָּה הָיָה גָּבוֹהַּ וּלְאָן הָיָה נוֹטֶה, וְכַמָּה הָיָה רָחָב, אִם אָמַר: לִפְנֵי הַחַמָּה לֹא אָמַר כְּלוּם. וְאַחַר כָּךְ הָיוּ מַכְנִיסִין אֶת הַשֵּׁנִי וּבוֹדְקִין אוֹתוֹ. אִם נִמְצְאוּ דִּבְרֵיהֶם מְכֻוָּנִים עֵדוּתָן קַיֶּמֶת. רֹאשׁ בֵּית דִּין אוֹמֵר: מְקֻדָּשׁ, דַּאֲמַר קְרָא: "אֲשֶׁר תִּקְרְאוּ אֹתָם" קְרִי בֵּהּ: "תִּקְרְאוּ אַתֶּם". וְכָל הָעָם אוֹמְרִים: מְקֻדָּשׁ, מְקֻדָּשׁ, תְּרֵי זִמְנֵי לָמָּה לִי, דִּכְתִיב: "מִקְרָאֵי קֹדֶשׁ". מַעֲשֶׂה שֶׁבָּאוּ שְׁנַיִם וְאָמְרוּ: רְאִינוּהוּ בִּזְמַנּוֹ, וּבְלֵיל עִבּוּרוֹ לֹא נִרְאָה, וְקִבְּלָן רַבָּן גַּמְלִיאֵל. אָמַר רַבִּי דּוֹסָא בֶּן הָרְכִּינַס: עֵדוּת שֶׁקֶר הֵעִידוּ, אֵיךְ מְעִידִין אֶת הָאִשָּׁה שֶׁיָּלְדָה, וּלְמָחָר (נִמְצָא) כְּרֵסָהּ בֵּין שִׁנֶּיהָ, אָמַר לוֹ רַבִּי יְהוֹשֻׁעַ: רוֹאֶה אֲנִי אֶת דְּבָרֶיךָ. שָׁלַח לוֹ רַבָּן גַּמְלִיאֵל לְרַבִּי יְהוֹשֻׁעַ: גּוֹזְרַנִי עָלֶיךָ שֶׁתָּבֹא אֶצְלִי בְּמַקֶּלְךָ וּבְמָעוֹתֶיךָ בְּיוֹם הַכִּפּוּרִים שֶׁחָל לִהְיוֹת בְּחֶשְׁבּוֹנְךָ. הָלַךְ וּמְצָאוֹ רַבִּי עֲקִיבָא לְרַבִּי יְהוֹשֻׁעַ שֶׁמֵּצַר, אָמַר לוֹ: יֵשׁ לִי לִלְמֹד, שֶׁכָּל מַה שֶּׁעָשָׂה רַבָּן גַּמְלִיאֵל עָשׂוּי, שֶׁנֶּאֱמַר: "אֵלֶּה מוֹעֲדֵי ה' מִקְרָאֵי קֹדֶשׁ אֲשֶׁר תִּקְרְאוּ אֹתָם" בֵּין בִּזְמַנָּם בֵּין שֶׁלֹּא בִּזְמַנָּם, אֵין לִי מוֹעֲדִים אֶלָּא אֵלּוּ. הֲרֵי הוּא אוֹמֵר "אֹתָם, אֹתָם, אֹתָם", שְׁלשָׁה פְּעָמִים, אַתֶּם אֲפִלּוּ שׁוֹגְגִין, אַתֶּם אֲפִלּוּ מֻטְעִין, אַתֶּם אֲפִלּוּ מְזִידִין. בַּלָּשׁוֹן הַזֶּה אָמַר לוֹ: עֲקִיבָא, נִחַמְתַּנִי נִחַמְתַּנִי. תָּנוּ רַבָּנָן: מִנַּיִן שֶׁמְּחַלְּלִין אֶת הַשַׁבָּת, שֶׁנֶּאֱמַר: "אֵלֶּה מוֹעֲדֵי ה' מִקְרָאֵי קֹדֶשׁ" וְכוּ' (כְּדִלְעֵיל). "אֵלֶּה מוֹעֲדֵי" (כָּתוּב לְמַעְלָה בְּרֶמֶז שנ"ו).

וְהַשְׁתָּא דְּאָמַרַת חוֹבַת הַגּוּף נוֹהֶגֶת בֵּין בָּאָרֶץ בֵּין בְּחוּצָה לָאָרֶץ, מוֹשָׁבוֹת דִּכְתַב רַחְמָנָא גַּבֵּי שַׁבָּת לָמָּה לִי, אִצְטְרִיךְ, סָלְקָא דַּעְתָּךְ אָמֵינָא: הוֹאִיל וּבְעִנְיָנָא דְּמוֹעֲדוֹת כְּתִיב תִּבָּעֵי קִדּוּשׁ בֵּית דִּין כִּי מוֹעֲדוֹת, קָא מַשְׁמַע לָן. "וּבַחֲמִשָּׁה עָשָׂר יוֹם" רַבִּי אֶלְעָזָר אָמַר: לוּלָב וְכָל מַכְשִׁירָיו דּוֹחִין אֶת הַשַׁבָּת, דַּאֲמַר קְרָא: "וּלְקַחְתֶּם לָכֶם בַּיּוֹם" בַּיּוֹם, וַאֲפִלּוּ בְּשַׁבָּת. לְמַאי, אִילֵימָא לְטִלְטוּל, אִיצְטְרִיךְ קְרָא לְמִשְׁרֵי טִלְטוּל, אֶלָּא לְמַכְשִׁירָיו. וְרַבָּנָן, הַהוּא מִבַּעְיָא לְהוֹ בַּיּוֹם וְלֹא בַּלַּיְלָה. וְרַבִּי אֶלְעָזָר בַּיּוֹם וְלֹא בַּלַּיְלָה מְנָא לֵהּ, נָפְקָא לֵהּ מִ"וּשְׂמַחְתֶּם לִפְנֵי ה' שִׁבְעַת יָמִים" יָמִים, וְלֹא לֵילוֹת. וְרַבָּנָן, אִצְטְרִיךְ. סָלְקָא דַּעְתָּךְ אָמֵינָא: נֵילַף שִׁבְעַת יָמִים מִסֻּכָּה, מַה לְּהַלָּן יָמִים וַאֲפִלּוּ לֵילוֹת אַף כָּאן יָמִים וְכוּ', קָא מַשְׁמַע לָן. רַבִּי אֶלְעָזָר אוֹמֵר: סֻכָּה וְכָל מַכְשִׁירֶיהָ דּוֹחִין אֶת הַשַׁבָּת, גָּמַר "חֲמִשָּׁה עָשָׂר חֲמִשָּׁה עָשָׂר מֵחַג הַסֻכּוֹת. רַבִּי אֱלִיעֶזֶר אוֹמֵר: שׁוֹפָר וְכָל מַכְשִׁירָיו דּוֹחִין אֶת הַשַׁבָּת, דַּאֲמַר קְרָא: "יוֹם תְּרוּעָה יִהְיֶה לָכֶם" בַּיּוֹם, וַאֲפִלּוּ בְּשַׁבָּת. וּלְמַאי, אִילֵימָא לִתְקִיעָה, וְהָא תָּנָא דְּבֵי שְׁמוּאֵל: "כָּל מְלֶאכֶת עֲבֹדָה לֹא תַעֲשׂוּ" יָצְאָה תְּקִיעַת שׁוֹפָר וּרְדִיַּת הַפַּת שֶׁהִיא חָכְמָה וְאֵינָהּ מְלָאכָה, אֶלָּא לְמַכְשִׁירָיו. וְרַבָּנָן, הַהוּא מִבַּעְיָא לֵהּ בַּיּוֹם וְלֹא בַּלַּיְלָה. וְר' אֱלִיעֶזֶר, נָפְקָא לֵהּ מִ"בְּיוֹם הַכִּפֻּרִים תַּעֲבִירוּ שׁוֹפָר", וּגְמִירִי מֵהֲדָדֵי. רַבִּי אֱלִיעֶזֶר אוֹמֵר: מַכְשִׁירֵי שְׁתֵּי הַלֶּחֶם דּוֹחִין אֶת הַשַׁבָּת, "תָּבִיאוּ" רִבּוּיָא הוּא. רַבִּי אֱלִיעֶזֶר אוֹמֵר: מִילָה וְכָל מַכְשִׁירֶיהָ דּוֹחִין אֶת הַשַׁבָּת, "וּבַיּוֹם הַשְּׁמִינִי יִמּוֹל" בַּיּוֹם, וַאֲפִלּוּ בְּשַׁבָּת.

"וּבַחֲמִשָּׁה עָשָׂר יוֹם לַחֹדֶשׁ הַזֶּה חַג הַמַּצּוֹת" יוֹם זֶה טָעוּן מַצָּה וְאֵין חַג הַסֻכּוֹת טָעוּן מַצָּה. וַהֲלֹא דִּין הוּא: וּמָה אִם זֶה שֶׁאֵין טָעוּן סֻכָּה טָעוּן מַצָּה, חַג הַסֻכּוֹת שֶׁטָּעוּן סֻכָּה אֵינוֹ דִּין שֶׁטָּעוּן מַצָּה. תַּלְמוּד לוֹמַר: "הַזֶּה חַג הַמַּצּוֹת" זֶה טָעוּן מַצָּה, וְאֵין חַג הַסֻכּוֹת טָעוּן מַצָּה. "חַג הַמַּצּוֹת לַה' שִׁבְעַת יָמִים" יָכוֹל יִטְעֹן מַצָּה כָּל שִׁבְעָה, תַּלְמוּד לוֹמַר: "שֵׁשֶׁת יָמִים תֹּאכַל מַצּוֹת וּבַיּוֹם הַשְּׁבִיעִי" וְגוֹ' שְׁבִיעִי בִּכְלָל הָיָה, וְלָמָּה יָצָא, לְהָקִישׁ אֵלָיו: מַה שְּׁבִיעִי רְשׁוּת, אַף כֻּלּוֹ רְשׁוּת. יָכוֹל אַף לַיְלָה רִאשׁוֹן, תַּלְמוּד לוֹמַר: "בָּעֶרֶב תֹּאכְלוּ מַצֹּת" קְבָעוֹ הַכָּתוּב חוֹבָה. אֵין לִי אֶלָּא בִּזְמַן שֶׁבֵּית הַמִּקְדָשׁ קַיָּם, בִּזְמַן שֶׁאֵין בֵּית הַמִּקְדָשׁ קַיָּם מִנַּיִן, תַּלְמוּד לוֹמַר: "בָּעֶרֶב תֹּאכְלוּ מַצֹּת". אִם כֵּן לָמָּה נֶאֱמַר: "שִׁבְעַת יָמִים מַצּוֹת תֹּאכֵלוּ" מַצָּה הַנֶּאֱכֶלֶת כָּל שִׁבְעָה אָדָם יוֹצֵא יְדֵי חוֹבָתוֹ בְּפֶסַח, יָצְאוּ חַלּוֹת תּוֹדָה וּרְקִיקֵי נָזִיר שֶׁאֵין נֶאֱכָלִין כָּל שִׁבְעָה.

"וְהִקְרַבְתֶּם אִשֶּׁה לַה' שִׁבְעַת יָמִים". מִנַּיִן אֵין לְךָ פָּרִים הָבֵא אֵילִים, אֵין לְךָ אֵילִים הָבֵא כְּבָשִׂים, אֵין לְךָ בְּטָהֳרָה הָבֵא בְּטֻמְאָה, תַּלְמוּד לוֹמַר "וְהִקְרַבְתֶּם אִשֶּׁה לַה'" הַקְרֵב אִשִּׁים מִכָּל מָקוֹם.

"וַהֲבֵאתֶם אֶת עֹמֶר". זֶה שֶׁאָמַר הַכָּתוּב: "מַה יִּתְרוֹן לָאָדָם" וְגוֹ' אָמַר רַבִּי יַנַּאי: בְּנֹהַג שֶׁבָּעוֹלָם, אָדָם לוֹקֵחַ לוֹ לִיטְרָא אֶחָד שֶׁל בָּשָׂר מִן הַשּׁוּק, כַּמָּה הוּא יָגֵעַ כַּמָּה צַעַר הוּא מִצְטַעֵר עָלֶיהָ, עַד שֶׁלֹּא יְבַשְּׁלֶנָּה, וְהַבְּרִיּוֹת יְשֵׁנִין עַל מִטּוֹתֵיהֶן, וְהַקָּדוֹשׁ בָּרוּךְ הוּא מַשִּׁיב רוּחוֹת וּמַעֲלֶה עֲנָנִים וּמוֹרִיד גְּשָׁמִים וּמַפְרִיחַ טְלָלִים וּמְגַדֵּל צְמָחִים וּמְדַשֵּׁן פֵּרוֹת, וְאֵין אַתָּה נוֹתֵן לוֹ אֶת הָעֹמֶר. אָמַר רַבִּי פִּינְחָס: בְּנֹהַג שֶׁבָּעוֹלָם, אָדָם מְכַבֵּס כְּסוּתוֹ בִּימוֹת הַגְּשָׁמִים, כַּמָּה הוּא יָגֵעַ בָּהּ כַּמָּה צַעַר הוּא מִצְטַעֵר, עַד שֶׁיְּנַגְּבָהּ, וְהַבְּרִיּוֹת יְשֵׁנִים עַל מִטּוֹתֵיהֶם, וְהַקָּדוֹשׁ בָּרוּךְ הוּא מַשִּׁיב רוּחוֹת וְכוּ', וְאִי אַתָּה נוֹתֵן לוֹ אֶת הָעֹמֶר, אָמַר רַבִּי אָבִין: בּוֹא וּרְאֵה כַּמָּה יִשְׂרָאֵל מִצְטַעֲרִין עַל מִצְוַת עֹמֶר, דִּתְנִינָן תָּמָן: "קְצָרוּהוּ וּנְתָנוּהוּ בַּקֻּפּוֹת הֱבִיאוּהוּ לַעֲזָרָה, הָיוּ מְהַבְהֲבִין אוֹתוֹ בָּאוּר כְּדֵי לְקַיֵּם בּוֹ מִצְוַת קָלִי, דִּבְרֵי רַבִּי מֵאִיר. וַחֲכָמִים אוֹמְרִים: "בְּקָנִים וּבְקוֹלְחוֹת חוֹבְטִין אוֹתוֹ, כְּדֵי שֶׁלֹּא יִתְמַעֵךְ. נְתָנוּהוּ לְאַבּוּב, וְאַבּוּב הָיָה מְנֻקָּב, כְּדֵי שֶׁיִּהְיֶה הָאוּר שׁוֹלֵט בְּכֻלּוֹ. שְׁטָחוּהוּ בָּעֲזָרָה וְהָרוּחַ מְנַשַּׁבְתּוֹ, נְתָנוּהוּ לְרֵחַיִם שֶׁל גָּרוֹסוֹת וְהוֹצִיאוּ מִמֶּנּוּ עִשָּׂרוֹן, שֶׁהוּא מְנֻפֶּה בִּשְׁלשׁ עֶשְׂרֵה נָפוֹת". אָמַר רַבִּי לֵוִי: הֲרֵי שֶׁעָמַלְתָּ וְחָרַשְׁתָּ וְזָרַעְתָּ וְנִכַּשְׁתָּ וְכִסַּחְתָּ וְעָדַרְתָּ וְקָצַרְתָּ וְעִמַּרְתָּ וְדַשְׁתָּ וְעָשִׂיתָ אוֹתָהּ עֲרֵמָה. אִם אֵינוֹ מוֹצִיא לְךָ מְעַט רוּחַ שֶׁתִּזְרֶה, מֵהֵיכָן אוֹתוֹ הָאִישׁ חַי, אִי אַתָּה נוֹתֵן לוֹ אֶלָּא שְׂכַר הָרוּחַ, הָדָא הוּא דִּכְתִיב "וּמַה יִּתְרוֹן לוֹ שֶׁיַּעֲמֹל לָרוּחַ". אָמַר רַבִּי אֶלְעָזָר: כָּתוּב: "וְלוֹא אָמְרוּ בִלְבָבָם נִירָא נָא אֶת ה' אֱלֹהֵינוּ הַנֹּתֵן גֶּשֶׁם" וְגוֹ'. הָא יְהַב לְכוֹן כֹּלָּא, לֵית אַתּוּן צְרִיכִין לֵהּ מִן כְּדֵין, "שְׁבֻעֹת חֻקּוֹת קָצִיר יִשְׁמָר לָנוּ" יִשְׁמָר לָנוּ מִן הַשָּׁרָב וּמִן הָרוּחוֹת הַקָּשׁוֹת. וְאֵלּוּ הֵן שֶׁבַע שַׁבָּתוֹת שֶׁבֵּין פֶּסַח לַעֲצֶרֶת. תָּנֵי רַבִּי חִיָּא: "שֶׁבַע שַׁבָּתוֹת תְּמִימֹת תִּהְיֶינָה" אֵימָתַי הֵן תְּמִימוֹת, בִּזְמַן שֶׁאֵין יֵשׁוּעַ וּשְׁכַנְיָה בֵּינֵיהֶם. אָמַר רַבִּי יְהוֹשֻׁעַ בֶּן לֵוִי: סַנְטֵרָךְ אֲנָא, לֵית אַתְּ יָהֵיב לִי סַנְטֵירוּתִי, אָמַר רַבִּי בֶּרֶכְיָה: מְגָרְסָךְ אֲנָא, לֵית אַתְּ מִטְעַם לִי מִן תַּבְשִׁילָךְ, הוּא שֶׁדָּוִד אָמַר: "גֶּשֶׁם נְדָבוֹת תָּנִיף אֱלֹהִים". אָמַר רַבִּי בְּנָיָה: אִם גֶּשֶׁם הִיא צְרִיכָה נְדָבָה, אִם טַל הִיא צְרִיכָה ["תָּנִיף אֱלֹהִים"]. הָדָא הוּא דִּכְתִיב: "גֶּשֶׁם נְדָבוֹת" וְגוֹ', אָמַר רַבִּי בְּנָיָה: אָמַר הַקָּדוֹשׁ בָּרוּךְ הוּא לְיִשְׂרָאֵל: בָּנַי, כְּשֶׁהָיִיתִי נוֹתֵן לָכֶם אֶת הָעֹמֶר, הָיִיתִי נוֹתֵן לְכָל אֶחָד וְאֶחָד עֹמֶר לַגֻּלְגֹּלֶת. וְעַכְשָׁו שֶׁאַתֶּם נוֹתְנִין אֶת הָעֹמֶר אֵין לִי אֶלָּא עֹמֶר אֶחָד מִשֶּׁל כֻּלְּכֶם, וְלֹא עוֹד אֶלָּא שֶׁאֵינוֹ שֶׁל חִטִּים אֶלָּא שֶׁל שְׂעוֹרִים. לְפִיכָךְ משֶׁה מַזְהִיר אֶת יִשְׂרָאֵל וְאוֹמֵר לָהֶם: "וַהֲבֵאתֶם אֶת עֹמֶר".

"וְהֵנִיף אֶת הָעֹמֶר" כֵּיצַד הָיָה מְנִיפוֹ, רַבִּי חָמָא בַּר עֻקְבָּא בְּשֵׁם רַבִּי יוֹסִי בַּר חֲנִינָא: מוֹלִיךְ וּמֵבִיא לְבַטֵּל רוּחוֹת קָשׁוֹת, מַעֲלֶה וּמוֹרִיד לְבַטֵּל טְלָלִים רָעִים. רַבִּי סִימוֹן בְּשֵׁם רַבִּי יְהוֹשֻׁעַ בֶּן לֵוִי: מוֹלִיךְ וּמֵבִיא לְמִי שֶׁהָעוֹלָם שֶׁלּוֹ, מַעֲלֶה וּמוֹרִיד לְמִי שֶׁהָעֶלְיוֹנִים וְהַתַּחְתּוֹנִים שֶׁלּוֹ. לְעוֹלָם אַל תְּהִי מִצְוַת הָעֹמֶר קַלָּה בְּעֵינֶיךָ, שֶׁעַל יְדֵי מִצְוַת הָעֹמֶר זָכָה אַבְרָהָם אָבִינוּ לִירַשׁ אֶת אֶרֶץ כְּנַעַן, הָדָא הוּא דִּכְתִיב: "וְנָתַתִּי לְךָ וּלְזַרְעֲךָ אַחֲרֶיךָ אֵת אֶרֶץ מְגֻרֶיךָ" עַל מְנָת: "וְאַתָּה אֶת בְּרִיתִי תִשְׁמֹר" וְאֵיזוֹ, זוֹ מִצְוַת הָעֹמֶר. רַבִּי שִׁמְעוֹן בֶּן לָקִישׁ אָמַר: לְעוֹלָם אַל תְּהִי מִצְוַת הָעֹמֶר קַלָּה בְּעֵינֶיךָ, שֶׁעַל יְדֵי מִצְוַת הָעֹמֶר עָשָׂה הַקָּדוֹשׁ בָּרוּךְ הוּא שָׁלוֹם בֵּין אִישׁ לְאִשְׁתּוֹ, הָדָא הוּא דִּכְתִיב: "וְהֵבִיא הָאִישׁ אֶת אִשְׁתּוֹ אֶל הַכֹּהֵן [וְהֵבִיא אֶת קָרְבָּנָהּ עָלֶיהָ עֲשִׂירִת הָאֵיפָה קֶמַח שְׂעוֹרִים"] וְאֵי זֶה, זֶה מִצְוַת הָעֹמֶר. רַבִּי יְהוֹשֻׁעַ בֶּן לֵוִי אָמַר: לְעוֹלָם אַל תְּהִי [מִצְוַת הָעֹמֶר] קַלָּה בְּעֵינֶיךָ, הִיא שֶׁעָמְדָה לָהֶם בִּימֵי גִּדְעוֹן, שֶׁנֶּאֱמַר: "וַיָּבֹא גִדְעוֹן וְהִנֵּה אִישׁ מְסַפֵּר לְרֵעֵהוּ חֲלוֹם וְגוֹ' וְהִנֵּה צְלִיל לֶחֶם שְׂעֹרִים". רַבָּנָן אָמְרִין עַל שֶׁצָּלַל עֲלֵיהֶם אוֹתוֹ הַדּוֹר מִן הַצַּדִּיקִים. וּבִזְכוּת מָה נִצֹּלוּ, בִּזְכוּת לֶחֶם שְׂעֹרִים זֶה מִצְוַת הָעֹמֶר. וְרַבָּנָן אָמְרִין: הִיא שֶׁעָמְדָה לָהֶן בִּימֵי יְחֶזְקֵאל, שֶׁנֶּאֱמַר: "קַח לְךָ חִטִּין וּשְׂעוֹרִים וְגוֹ', וְעָשִׂיתָ אוֹתָם לְךָ לְלָחֶם" וְגוֹ'. (מַהוּ לְלָחֶם,) רַבִּי חַמָּא בַּר חֲנִינָא אָמַר: רִבָּה בָּהּ שְׂעוֹרִים. רַבִּי שְׁמוּאֵל בַּר נַחְמָן אָמַר: [רִבָּה בָּהּ] דְּבָרִים שֶׁהֵן מְרַפִּים אֶת בְּנֵי מֵעַיִם. מַטְרוֹנָא שָׁאֲלָה אֶת רַבִּי יוֹסֵי בֶּן חֲלַפְתָּא, אָמְרָה לוֹ: כַּמָּה צַעַר נִצְטַעֵר אוֹתוֹ צַדִּיק, כַּמָּה שְׁפָחוֹת כַּמָּה עֲבָדִים יֵשׁ לוֹ, וְהֵן מְבַזְבְּזִים בְּמַאֲכָל וּבְמִשְׁתֶּה, אָמַר לָהּ: לְהוֹדִיעֲךָ, שֶׁכָּל מָקוֹם שֶׁיִּשְׂרָאֵל בְּצַעַר, הַצַּדִּיקִים עִמָּהֶם בְּצַעַר. רַבִּי לֵוִי אָמַר: הִיא שֶׁעָמְדָה לָהֶם בִּימֵי הָמָן. אַתָּה מוֹצֵא כֵּיוָן שֶׁרָאָה מָרְדְּכַי לְהָמָן בָּא לִקְרָאתוֹ וְהַכְּתָב בְּיָדוֹ, אָמַר: דּוֹמֶה לִי שֶׁהָרָשָׁע הַזֶּה בָּא לְהָרְגֵנִי. אָמַר לְתַלְמִידָיו: בִּרְחוּ לָכֶם, שֶׁלֹּא תִּכָּווּ בְּגַחַלְתִּי. אֲמָרִין לֵהּ: בֵּין בַּחַיִּים בֵּין בַּמָּוֶת עִמָּךְ אֲנַן. מֶה עָשָׂה, נִתְעַטֵּף וְעָמַד לְהִתְפַּלֵּל. אֲתָא הַהוּא רָשָׁע וִיתֵיב לֵהּ גַּבֵּיהוֹן. אֲמַר לְהוֹן: בַּמָּה אַתּוּן עָסְקִין, אֲמָרוּ לֵהּ: בְּמִצְוַת הָעֹמֶר, שֶׁהָיוּ יִשְׂרָאֵל מַקְרִיבִין בְּבֵית הַמִּקְדָּשׁ, אֲמַר לְהוֹ: וּמָה הָדֵין עוֹמְרָא דִּדְהַב אוֹ דִּכְסַף, דְּחִיטִין אוֹ דִּשְׂעוֹרִין, אֲמָרוּ לֵהּ: דִּשְׂעוֹרִין. אֲמַר לְהוֹ: וְכַמָּה הוּא טִימֵהּ, בַּעֲשָׂרָה קֵינְטֵרִין אוֹ בְּעֶשְׂרִים קֵינְטֵרִין, אֲמָרוּ לֵהּ: סַגִּין בַּעֲשָׂרָה מָנִין. אֲמַר לְהוֹ: קוּמוּן, דְּנָצְחוּן עֲשַׂרְתָּא מִנְּכוֹן לַעֲשָׂרָה אַלְפֵי קֵינְטֵרִין וְלַעֲשֶׂרֶת בְּנוֹי. כֵּיוָן דַּשֲׁמַעַת אֶסְתֵּר כֵּן, אַפֵּקַת כְּרוּז בְּכָל מְדִינָתָא וַאֲמַרָה: לָא יִפְתַּח בַּר נַשׁ חֲנוּת בְּגוֹ שׁוּקָא כָּל עַמָּא יִפְּקוּן לְהוֹן, פַּרְטִי דִּיהוּדָאֵי בָּעֵי לְמִצְטַבְּלָא. כֵּיוָן דַּחֲסַל מְצַלֵּי, אֲמַר לֵהּ: סַב הָדֵין לְבוּשׁ דְּמַלְכוּתָא. אֲמַר לֵהּ: מָה אַתְּ מְבַזֶּה מַלְכוּתָא, אִית בַּר נַשׁ לָבֵישׁ לְבוּשָׁא דְּמַלְכוּתָא וְלָא סָחֵי, אֲזַל בָּעֵי בַּלָּנָא, לָא אַשְׁכְּחֵהּ. מָה עֲבַד, אֲסַר זוּנִיתֵהּ וְעַל וְאַסְחֵהּ. כֵּיוָן דִּנְפַק אֲמַר לֵהּ: סַב לְבוֹשׁ הָדֵין כְּלִילָא. אֲמַר לֵהּ: מָה אַתְּ מְבַזֶּה מַלְכוּתָא, אִית לָךְ בַּר נַשׁ לָבֵישׁ כְּלִילָא דְּמַלְכוּתָא וְלָא מְסַפֵּר, אֲזַל בְּעָא סַפָּרָא וְלָא אַשְׁכְּחֵהּ. מָה עֲבַד, אֲזַל לְבֵיתֵהּ, וְאַיְתִי מָאנֵי סַפָּרָא מִגּוֹ בֵּיתֵהּ וִיתֵיב מְסַפֵּר לֵהּ. שָׁארֵי מִתְּנַח. אֲמַר לֵהּ: וַי לֵהּ לְהַהוּא גַּבְרָא דְּעָבֵיד קוֹמֵיס פַּנְטוֹן קוֹמֵיס קְלָטוֹר, וְאִתְעֲבִיד בַּלָּן וְסַפָּר, אֲמַר לֵהּ: וְלֵית אֲנָא חַכִּים לַאֲבוּי דְּהַהוּא גַּבְרָא שְׁחִיק טַמְיָא בַּלָּנֵי וְסַפָּר בִּכְפַר קִרְיָטָם, וְאַתְּ מַשְׁכַּח אֵלֶּה מָאנֵי סַפָּרָא דִּידֵהּ. אֲמַר לֵהּ: קוּם רְכוֹב עַל הָדֵין סוּסְיָא. אֲמַר לֵהּ: לֵית בְּחֵילִי, דַּאֲנָא סָב, אֲמַר לֵהּ: קוּם, דַּאֲנָא מַמֵּיךְ קָדְלִי וְאַתְּ דָּרֵיס עָלָיו, סְלִיק וּרְכִיב, לִמְקַיְּמָא לְכוֹן: "וְאַתָּה עַל בָּמוֹתֵימוֹ תִדְרֹךְ". כֵּיוָן שֶׁרָכַב עַל הַסּוּס, הִתְחִיל לְקַלֵּס לְהַקָּדוֹשׁ  בָּרוּךְ הוּא: "אֲרוֹמִמְךָ ה' כִּי דִלִּיתָנִי" וְגוֹ'. תַּלְמִידָיו מֶה הָיוּ אוֹמְרִים, "זַמְּרוּ לַה' חֲסִידָיו" וְגוֹ'. אוֹתוֹ רָשָׁע מֶה הָיָה אוֹמֵר, "וַאֲנִי אָמַרְתִּי בְשַׁלְוִי" וְגוֹ'. אֶסְתֵּר מֶה הָיְתָה אוֹמֶרֶת, "אֵלֶיךָ ה' אֶקְרָא וְאֶל אֲדֹנָי אֶתְחַנָּן, מַה בֶּצַע בְּדָמִי בְּרִדְתִּי אֶל שָׁחַת" וְגוֹ'. יִשְׂרָאֵל מֶה הָיוּ אוֹמְרִים, "שְׁמַע ה' וְחָנֵּנִי ה' הֱיֵה עֹזֵר לִי". אָמַר רַבִּי פִּינְחָס: בִּקְרִיַת שְׁמַע הָיָה עָסוּק וְלֹא הִפְסִיק, שֶׁנֶּאֱמַר: "לְמַעַן יְזַמֶּרְךָ כָבוֹד וְלֹא יִדֹּם ה' אֱלֹהַי לְעוֹלָם אוֹדֶךָּ".

"כִּי תָבֹאוּ" יָכוֹל בְּעֵבֶר הַיַּרְדֵּן, תַּלְמוּד לוֹמַר: "אֶל הָאָרֶץ" אֶל אֶרֶץ הַמְיֻחֶדֶת. יָכוֹל אֲפִלּוּ לְעַמּוֹן וּמוֹאָב, תַּלְמוּד לוֹמַר: "אֲשֶׁר אֲנִי נֹתֵן" וְלֹא עַמּוֹן וּמוֹאָב. "וּקְצַרְתֶּם אֶת קְצִירָהּ" וְגוֹ' שֶׁיְּהֵא תְּחִלָּה לְכָל הַנִּקְצָרִים. יָכוֹל אַף שֶׁל בֵּית הַשְּׁלָחִין וּבֵית הָעֲמָקִים, תַּלְמוּד לוֹמַר: "קְצִירְכֶם" וְכוּ'. "קָצִיר" וְלֹא הַקִּטְנִיּוֹת. "קְצִירְךָ" וְלֹא הַשַּׁחַת. רַבִּי יְהוּדָה אוֹמֵר: מַתְחִיל עַד שֶׁלֹּא הֵבִיאָה שְׁלִישׁ קוֹצֵר וּמַאֲכִיל לִבְהֵמָה לְחַיָּה וּלְעוֹף, וּפָטוּר מִן הַלֶּקֶט וּמִן הַשִּׁכְחָה וּמִן הַפֵּאָה, וְחַיָּב בְּמַעַשְׂרוֹת. רַבִּי (יִשְׁמָעֵאל) [שִׁמְעוֹן] אוֹמֵר: אַף מִשֶּׁהֵבִיאָה שְׁלִישׁ מַתְחִיל וְקוֹצֵר וּמַאֲכִיל לִבְהֵמָה לְחַיָּה וּלְעוֹפוֹת, וּפָטוּר מִן הַלֶּקֶט וּמִן הַשִּׁכְחָה וּמִן הַפֵּאָה, וְחַיָּב בְּמַעַשְׂרוֹת. "רֵאשִׁית קְצִירְכֶם אֶל הַכֹּהֵן" אֵין מִצְוַת קְצִירָה בְּכֹהֵן. תַּנְיָא: רַבִּי בִּנְיָמִין אוֹמֵר: כָּתוּב אֶחָד אוֹמֵר: "וּקְצַרְתֶּם אֶת קְצִירָהּ וַהֲבֵאתֶם" וְגוֹ', וְכָתוּב אֶחָד אוֹמֵר: "רֵאשִׁית קְצִירְכֶם". הָא כֵּיצַד, מִמָּקוֹם שֶׁאַתָּה מֵבִיא, אִי אַתָּה קוֹצֵר, מִמָּקוֹם שֶׁאִי אַתָּה מֵבִיא, אַתָּה קוֹצֵר. [אֵימָא מִמִּין שֶׁאַתָּה מֵבִיא אִי אַתָּה קוֹצֵר, מִמִּין שֶׁאִי אַתָּה מֵבִיא אַתָּה קוֹצֵר], הַהוּא לָא מָצִית אָמַרַת מִדְּרַבִּי יוֹחָנָן. קוֹצְרִין מִפְּנֵי הַנְּטִיעוֹת, מִפְּנֵי בֵּית הָאֵבֶל, וּמִפְּנֵי בִּטּוּל בֵּית הַמִּדְרָשׁ. מַאי טַעֲמָא, "קְצִירְכֶם" אֲמַר רַחֲמָנָא וְלֹא קְצִיר מִצְוֹת. הַחִטִּין, וְהַשְּׂעוֹרִין, וְהַכֻּסְּמִין, וְשִׁבֹּלֶת שׁוּעָל, וְשִׁיפוֹן אֲסוּרִין בֶּחָדָשׁ מִלִּפְנֵי הָעֹמֶר, דְּאָתְיָא "לֶחֶם לֶחֶם" מִמַּצָּה. וְהָתָם מְנָלָן, אֲמַר קְרָא: "לֹא תֹאכַל עָלָיו חָמֵץ שִׁבְעַת יָמִים תֹּאכַל עָלָיו מַצּוֹת" וְגוֹ'. וְלִקְצֹר לִפְנֵי הַפֶּסַח, אָתְיָא "רֵאשִׁית רֵאשִׁית" מֵחַלָּה. הָנֵי אִין, אֲבָל אֹרֶז וְדֹחַן לָא.

"וְהֵנִיף אֶת הָעֹמֶר לִפְנֵי ה' לִרְצֹנְכֶם" שְׁלֹשָׁה שֵׁמוֹת יֵשׁ לוֹ: עֹמֶר שִׁבֹּלֶת, עֹמֶר תְּנוּפָה, וְעֹמֶר שְׁמוֹ. "לִרְצֹנְכֶם" אֵין כּוֹפִין אֶת הַצִּבּוּר עַל כָּרְחָן. "מִמָּחֳרַת הַשַּׁבָּת" מִמָּחֳרַת יוֹם טוֹב. "יְנִיפֶנּוּ הַכֹּהֵן" בִּנְיַן אָב לְכָל הַתְּנוּפוֹת שֶׁיְּהוּ בְּכֹהֵן.

"וַעֲשִׂיתֶם וְגוֹ' אֶת הָעֹמֶר" אַף עַל פִּי שֶׁאֵין כֶּבֶשׂ, "כֶּבֶשׂ" אַף עַל פִּי שֶׁאֵין עֹמֶר. "בְּיוֹם הֲנִיפְכֶם" אֵין הֲנָפָה אֶלָּא בַּיּוֹם. "כֶּבֶשׂ תָּמִים בֶּן שְׁנָתוֹ" וְלֹא שָׁנָה לְמִנְיַן עוֹלָם. "וּמִנְחָתוֹ שְׁנֵי עֶשְׂרֹנִים סֹלֶת בְּלוּלָה בַשֶּׁמֶן" הֲרֵי זֶה יָצָא מִכְּלָל כָּל הַכְּבָשִׂים, שֶׁיִּטְעֹן שְׁנֵי עֶשְׂרוֹנוֹת. יָכוֹל כְּשֵׁם שֶׁנִּכְפְּלָה סָלְתּוֹ כָּךְ יֻכְפַּל יֵינוֹ, תַּלְמוּד לוֹמַר: "יַיִן רְבִיעִת". יָכוֹל לֹא יֻכְפַּל יֵינוֹ שֶׁאֵין הַיַּיִן נִבְלָל עִם הַסֹּלֶת, אֲבָל יֻכְפַּל שַׁמְנוֹ שֶׁהֲרֵי הַשֶּׁמֶן נִכְלָל עִם הַסֹּלֶת. תַּלְמוּד לוֹמַר: "וְנִסְכּוֹ רְבִיעִת" כָּל נְסָכָיו יְהוּ רְבִיעִית. מַאי תַּלְמוּדָא, אָמַר רַבִּי אֶלְעָזָר: כְּתִיב: "וְנִסְכָּה" וּקְרִי "וְנִסְכּוֹ", הָא כֵּיצַד, נִסְכָּהּ דְּמִנְחָה כְּנִסְכּוֹ דְּיַיִן, מַה יַּיִן רְבִיעִית אַף שֶׁמֶן נַמֵּי רְבִיעִית. נֶאֱמַר: "וְקָלִי וְכַרְמֶל לֹא תֹאכְלוּ עַד עֶצֶם הַיּוֹם הַזֶּה" יָכוֹל אַף קִטְנִיּוֹת בַּכְּלָל, תַּלְמוּד לוֹמַר: "לֶחֶם" מַה לֶּחֶם מְיֻחָד חֲמִשָּׁה מִינִין, אַף אֵין לִי אֶלָּא מֵחֲמֵשֶׁת הַמִּינִין. אֵין לִי אֶלָּא חִטִּין שֶׁנִּקְרְאוּ לֶחֶם, שֶׁנֶּאֱמַר: "מִמּוֹשְׁבֹתֵיכֶם תָּבִיאוּ לֶחֶם תְּנוּפָה" מִנַּיִן לְרַבּוֹת שְׂעוֹרִין וְכֻסְּמִין שִׁבֹּלֶת שׁוּעָל וְשִׁיפוֹן, תַּלְמוּד לוֹמַר: "וְלֶחֶם וְקָלִי וְכַרְמֶל לֹא תֹאכְלוּ" לְרַבּוֹת אֶת כֻּלָּן. "עַד הֲבִיאֲכֶם אֶת קָרְבַּן אֱלֹהֵיכֶם" זֶה הָעֹמֶר. אוֹ יָכוֹל זֶה הַכֶּבֶשׂ, צֵא וּרְאֵה מָה אָמוּר בָּעִנְיָן, הֲבָאַת הָעֹמֶר, אַף כָּאן הָעֹמֶר. מִשֶּׁקָּרַב הָעֹמֶר, יוֹצְאִין וּמוֹצְאִין שׁוּקֵי יְרוּשָׁלַיִם שֶׁמָּלֵא קֶמַח [וְ]קָלִי, שֶׁלֹּא בִּרְצוֹן חֲכָמִים, דִּבְרֵי רַבִּי מֵאִיר. רַבִּי יְהוּדָה אוֹמֵר: בִּרְצוֹן חֲכָמִים הֵן עוֹשִׂין. מִשֶּׁקָּרַב הָעֹמֶר הֻתַּר הֶחָדָשׁ מִיָּד. [וְ]הָרְחוֹקִין מֻתָּרִין מֵחֲצוֹת יוֹם וּלְהַלָּן. כְּשֶׁחָרַב בֵּית הַמִּקְדָּשׁ, הִתְקִין רַבָּן יוֹחָנָן בֶּן זַכַּאי, שֶׁיְּהֵא יוֹם הָנֵף כֻּלּוֹ אָסוּר. אָמַר רַבִּי יְהוּדָה: וַהֲלֹא מִן הַתּוֹרָה אָסוּר, שֶׁנֶּאֱמַר: "עַד עֶצֶם הַיּוֹם הַזֶּה". מִפְּנֵי מָה הָרְחוֹקִין מֻתָּרִין מֵחֲצוֹת יוֹם וּלְהַלָּן, מִפְּנֵי שֶׁיּוֹדְעִין שֶׁאֵין בֵּית דִּין מִתְעַצְּלִין בּוֹ. "חֻקַּת עוֹלָם" לְבֵית עוֹלָמִים. "לְדֹרֹתֵיכֶם" שֶׁיִּנְהֹג הַדָּבָר לְדוֹרוֹת. "בְּכֹל משְׁבֹתֵיכֶם" בָּאָרֶץ וּבְחוּצָה לָאָרֶץ.

הֶחָדָשׁ הָעָרְלָה וְהַכִּלְאַיִם, חָדָשׁ אָסוּר מִן הַתּוֹרָה בְּכָל מָקוֹם, עָרְלָה הֲלָכָה, וְהַכִּלְאַיִם מִדִּבְרֵי סוֹפְרִים.

אָמַר רַבִּי אַבָּהוּ אָמַר רַבִּי אֶלְעָזָר: כָּל מָקוֹם שֶׁנֶּאֱמַר: "לֹא יֹאכַל, לֹא תֹאכַל, לֹא תֹאכְלוּ" אֶחָד אִסּוּר אֲכִילָה וְאֶחָד אִסּוּר הֲנָאָה בְּמַשְׁמַע. וַהֲרֵי חָדָשׁ דְּרַחֲמָנָא אֲמַר: "וְלֶחֶם קָלִי וְכַרְמֶל לֹא תֹאכְלוּ" וּתְנָן: "קוֹצֵר לְשַׁחַת וּמַאֲכִיל לִבְהֵמָה". אֲמַר קְרָא: "קְצִירְכֶם" שֶׁלָּכֶם יְהֵא. וְאִידָךְ, "קְצִירְכֶם" דְּכֻלְּהוּ יִשְׂרָאֵל קָאָמַר. תְּנָן: "מִשֶּׁחָרַב בֵּית הַמִּקְדָּשׁ הִתְקִין רַבָּן יוֹחָנָן בֶּן זַכַּאי שֶׁיְּהֵא יוֹם הָנֵף כֻּלּוֹ אָסוּר", אָמַר לוֹ רַבִּי יְהוּדָה וְכוּ'. רַבִּי יְהוּדָה הוּא דְּטָעָה, הוּא סְבַר רַבָּן יוֹחָנָן בֶּן זַכַּאי מִדְּרַבָּנָן קָאָמַר, וְלֹא הִיא מִדְּאוֹרָיְתָא קָאָמַר. וְהָא "הִתְקִין" קָתָנֵי, מַאי "הִתְקִין", דָּרַשׁ וְהִתְקִין. אָמַר רָבִינָא: אֲמַרָה לִי אֵם: אֲבוּךְ דַּאֲבוּךְ לָא הֲוָה אָכֵיל אֶלָּא בְּאוּרְתָא דְּשִׁיבְסַר יוֹם תַּמְנֵיסַר, סָבַר לַהּ כְּר' יְהוּדָה וְחָיֵשׁ לִסְפֵיקָא. רַב וְחִזְקִיָּה דְּאָמְרִי תַּרְוַיְהוּ: בִּזְמַן שֶׁבֵּית הַמִּקְדָּשׁ קַיָּם עֹמֶר מַתִּיר, בִּזְמַן שֶׁאֵין בֵּית הַמִּקְדָּשׁ קַיָּם הֵאִיר הַמִּזְרָח מַתִּיר. מַאי טַעֲמָא, תְּרֵי קְרָאֵי כְּתִיבִי, כְּתִיב: "עַד הֲבִיאֲכֶם", וּכְתִיב: "עַד עֶצֶם הַיּוֹם הַזֶּה". כָּאן בִּזְמַן שֶׁבֵּית הַמִּקְדָּשׁ קַיָּם, כָּאן בִּזְמַן שֶׁאֵין בֵּית הַמִּקְדָּשׁ קַיָּם. וְר' יוֹחָנָן וְרֵישׁ לָקִישׁ דְּאָמְרִי תַּרְוַיְהוּ: אֲפִלּוּ בִּזְמַן שֶׁבֵּית הַמִּקְדָּשׁ קַיָּם הֵאִיר הַמִּזְרָח מַתִּיר. וְהָא כְּתִיב "עַד הֲבִיאֲכֶם", לְמִצְוָה. תָּנוּ רַבָּנָן: אִלֵּין יוֹמַיָּא דְּלָא לְהִתְעַנָּאָה בְּהוֹן, וּמִקְצָתְהוֹן דְּלָא לְמִסְפַּד בְּהוֹן: מֵרֵישׁ יַרְחָא דְּנִיסָן וְעַד תְּמַנְיָא בֵּהּ אִתּוֹקַם תְּמִידָא [דְּלָא לְמִסְפַּד]. מִתְּמַנְיָא בֵּהּ וְעַד סוֹף מוֹעֲדָא חַגָּא דְּשָׁבוּעָא דְּלָא לְהִתְעַנָּאָה. שֶׁהָיוּ צְדוֹקִין אוֹמְרִין: יָחִיד מִתְנַדֵּב וּמֵבִיא תָּמִיד. מַאי דְּרוּשׁ, דִּכְתִיב: "אֶת הַכֶּבֶשׂ אֶחָד תַּעֲשֶׂה בַבֹּקֶר", מַאי אַהֲדַרוּ לְהוּ, "אֶת קָרְבָּנִי לַחְמִי לְאִשַּׁי תִּשְׁמְרוּ" שֶׁיְּהֵא כֻּלָּן בָּאִין מִתְּרוּמַת הַלִּשְׁכָּה. שֶׁהָיוּ בַּיְתּוֹסִים אוֹמְרִים: עֲצֶרֶת אַחַר הַשַׁבָּת. נִטְפַּל לָהֶן רַבָּן יוֹחָנָן בֶּן זַכַּאי, אָמַר לָהֶן: שׁוֹטִין, מִנַּיִן לָכֶם, וְלֹא הָיָה אָדָם שֶׁהֶחֱזִירוֹ דָּבָר, חוּץ מִזָּקֵן אֶחָד שֶׁהָיָה מְפַטְפֵּט כְּנֶגְדּוֹ וְאוֹמֵר: משֶׁה רַבֵּנוּ אוֹהֵב יִשְׂרָאֵל הָיָה וְיוֹדֵעַ שֶׁעֲצֶרֶת יוֹם אֶחָד, עָמַד וְתִקֵּן אַחַר הַשַּׁבָּת כְּדֵי שֶׁיִּהְיוּ יִשְׂרָאֵל מִתְעַנְּגִין שְׁנֵי יָמִים. קָרָא עָלָיו הַמִּקְרָא הַזֶּה: "אַחַד עָשָׂר יוֹם מֵחֹרֵב" וְגוֹ' וְאִם משֶׁה רַבֵּנוּ אוֹהֵב יִשְׂרָאֵל הָיָה, לָמָּה אֵחֲרָן בַּמִּדְבָּר אַרְבָּעִים שָׁנָה, אָמַר לוֹ: רַבִּי, בְּכָךְ אַתָּה פּוֹטְרֵנִי, אָמַר לוֹ: שׁוֹטֶה, לֹא תְּהֵא תּוֹרָה שְׁלֵמָה שֶׁלָּנוּ כְּשִׂיחָה בְּטֵלָה שֶׁלָּכֶם. כָּתוּב אֶחָד אוֹמֵר: "תִּסְפְּרוּ חֲמִשִּׁים יוֹם" וְכָתוּב אֶחָד אוֹמֵר: "שֶׁבַע שַׁבָּתוֹת תְּמִימֹת תִּהְיֶינָה", הָא כֵּיצַד, כָּאן בְּיוֹם טוֹב שֶׁחָל לִהְיוֹת בְּשַׁבָּת, כָּאן בְּיוֹם טוֹב שֶׁחָל לִהְיוֹת בְּאֶמְצַע שַׁבָּת. רַבִּי אֱלִיעֶזֶר אוֹמֵר: אֵינוֹ צָרִיךְ, הֲרֵי הוּא אוֹמֵר: "תִּסְפָּר לָךְ" סְפִירָה תְּלוּיָה בְּבֵית דִּין, יָצְתָה שַׁבַּת בְּרֵאשִׁית שֶׁסְּפִירָתָהּ בְּכָל אָדָם. רַבִּי יְהוֹשֻׁעַ אוֹמֵר: אָמְרָה תּוֹרָה: מְנֵה יָמִים וְקַדֵּשׁ חֹדֶשׁ, מְנֵה יָמִים וְקַדֵּשׁ עֲצֶרֶת, מַה חֹדֶשׁ סָמוּךְ לְבִיאָתוֹ נִכָּר אַף עֲצֶרֶת סָמוּךְ לְבִיאָתוֹ נִכֶּרֶת. רַבִּי יִשְׁמָעֵאל אָמַר: אָמְרָה תּוֹרָה: הָבֵא עֹמֶר בְּפֶסַח וּשְׁתֵּי הַלֶּחֶם בַּעֲצֶרֶת, מַה לְּהַלָּן רֶגֶל וּתְחִלַּת רֶגֶל אַף כָּאן רֶגֶל וּתְחִלַּת רֶגֶל. רַבִּי יְהוּדָה בֶּן בְּתֵירָא אוֹמֵר: נֶאֱמַר "שַׁבָּת" לְמַעְלָה וְנֶאֱמַר "שַׁבָּת" לְמַטָּה, מַה לְּהַלָּן רֶגֶל וּתְחִלַּת רֶגֶל סָמוּךְ לָהּ, אַף כָּאן רֶגֶל וּתְחִלַּת רֶגֶל סָמוּךְ לָהּ. תָּנוּ רַבָּנָן: "וּסְפַרְתֶּם לָכֶם" שֶׁתְּהֵא סְפִירָה לְכָל אֶחָד וְאֶחָד. "מִמָּחֳרַת הַשַׁבָּת" מִמָּחֳרַת יוֹם טוֹב. אוֹ יָכוֹל מִמָּחֳרַת שַׁבַּת בְּרֵאשִׁית, אָמַר רַבִּי יוֹסִי בְּר' יְהוּדָה: הֲרֵי הוּא אוֹמֵר: "תִּסְפְּרוּ חֲמִשִּׁים יוֹם" כָּל סְפִירוֹת שֶׁאַתָּה סוֹפֵר לֹא יְהֵא אֶלָּא חֲמִשִּׁים. וְאִם תֹּאמַר מִמָּחֳרַת שַׁבַּת בְּרֵאשִׁית, פְּעָמִים שֶׁאַתָּה מוֹצֵא נ"א נ"ב נ"ג נ"ד נ"ה נ"ו. רַבִּי יְהוּדָה בֶּן בְּתֵירָא אוֹמֵר: הֲרֵי הוּא אוֹמֵר: "תִּסְפָּר לָךְ" סְפִירָה תְּלוּיָה בְּבֵית דִּין, יָצְתָה שַׁבַּת בְּרֵאשִׁית שֶׁסְּפִירָתָהּ בְּכָל אָדָם. רַבִּי יוֹסִי אוֹמֵר: "מִמָּחֳרַת הַשַׁבָּת" מִמָּחֳרַת יוֹם טוֹב, אוֹ אֵינוֹ אֶלָּא מִמָּחֳרַת שַׁבַּת בְּרֵאשִׁית, אָמַרְתָּ: וְכִי נֶאֱמַר "מִמָּחֳרַת שַׁבָּת [שֶׁבְּתוֹךְ] פֶּסַח", וַהֲלֹא לֹא נֶאֱמַר אֶלָּא "מִמָּחֳרַת הַשַׁבָּת", וְכָל הַשָּׁנָה כֻּלָּהּ מְלֵאָה שַׁבָּתוֹת, צֵא וּבְדֹק בְּאֵיזֶה. וְעוֹד, נֶאֱמַר "שַׁבָּת" לְמַטָּה וְנֶאֱמַר "שַׁבָּת" לְמַעְלָה, מַה לְּהַלָּן רֶגֶל וּתְחִלַּת רֶגֶל סָמוּךְ לָהּ אַף כָּאן רֶגֶל וּתְחִלַּת רֶגֶל סָמוּךְ לָהּ. רַבִּי יִשְׁמָעֵאל בֶּן אֶלְעָזָר אוֹמֵר: כָּתוּב אֶחָד אוֹמֵר: "שֵׁשֶׁת יָמִים תֹּאכַל מַצּוֹת" וְכָתוּב אֶחָד אוֹמֵר: "שִׁבְעַת יָמִים תֹּאכַל מַצֹּת", הָא כֵּיצַד, מַצָּה שֶׁאִי אַתָּה יָכוֹל לְאָכְלָהּ ז' מִן הֶחָדָשׁ, אַתָּה יָכוֹל לְאָכְלָהּ ו' מִן הֶחָדָשׁ. "מִיּוֹם הֲבִיאֲכֶם תִּסְפְּרוּ" יָכוֹל יִקְצֹר וְיָבִיא אֵימָתַי שֶׁיִּרְצֶה וְיִסְפֹּר, תַּלְמוּד לוֹמַר: "מֵהָחֵל חֶרְמֵשׁ". אִי "מֵהָחֵל חֶרְמֵשׁ [תָּחֵל] לִסְפֹּר" יָכוֹל יִקְצֹר וְיִסְפֹּר, וְאֵימָתַי שֶׁיִּרְצֶה יָבִיא, תַּלְמוּד לוֹמַר: "מִיּוֹם הֲבִיאֲכֶם". אִי "מִיּוֹם הֲבִיאֲכֶם" יָכוֹל יִקְצֹר וְיִסְפֹּר וְיָבִיא בַּיּוֹם, תַּלְמוּד לוֹמַר: "שֶׁבַע שַׁבָּתוֹת תְּמִימֹת תִּהְיֶינָה, אֵימָתַי אַתָּה מוֹצֵא תְּמִימֹת, בִּזְמַן שֶׁאַתָּה מוֹנֶה מִבָּעֶרֶב. הָא כֵּיצַד, קְצִירָה וּסְפִירָה בַּלַּיְלָה, וַהֲבָאָה בַּיּוֹם. אָמַר רָבָא: כֻּלְּהוּ אִית לְהוּ פִּירְכָא בֵּין בְּמַתְנִיתִין קַמַּיְתָא בֵּין בְּמַתְנִיתִין בָּתְרַיְתָא, בַּר מִתְּרֵי תְּנָאֵי בָּתְרָאֵי דְּלֵית לְהוּ פִּירְכָא. אִי מִדְּרַבָּן יוֹחָנָן בֶּן זַכַּאי, דִּלְמָא כִּדְאַבָּיֵי דַּאֲמַר: מִצְוָה לְמִימְנֵי יוֹמֵי וּמִצְוָה לְמִימְנֵי שָׁבוּעֵי. אִי מִדְּרַבִּי אֶלְעָזָר וְר' יְהוֹשֻׁעַ, מִמַּאי דִּבְיוֹם טוֹב רִאשׁוֹן קָאֵי דִּילְמָא בְּיוֹם טוֹב אַחֲרוֹן קָאֵי. דְּרַבִּי יִשְׁמָעֵאל וּדְרַבִּי יְהוּדָה בֶּן בְּתֵירָא לֵית לְהוּ פִּירְכָא. אִי מִדְּרַבִּי יוֹסִי בַּר יְהוּדָה, דִּילְמָא חֲמִשִּׁים לְבַר מִשִּׁתָּא. אִי מִדְּרַבִּי יְהוּדָה בֶּן בְּתֵירָא, מִמַּאי דִּבְיוֹם רִאשׁוֹן קָאֵי דִּילְמָא בְּיוֹם טוֹב אַחֲרוֹן קָאֵי. רַבִּי יוֹסִי נַמֵּי חָזֵי לַהּ פִּירְכָא, וְהַיְנוּ דְּקָאָמַר "וְעוֹד".

"עַד מִמָּחֳרַת הַשַּׁבָּת הַשְּׁבִיעִת תִּסְפְּרוּ חֲמִשִּׁים" יָכוֹל יִסְפֹּר חֲמִשִּׁים וִיקַדֵּשׁ יוֹם חֲמִשִּׁים וְאֶחָד, תַּלְמוּד לוֹמַר: "שֶׁבַע שַׁבָּתוֹת תְּמִימֹת תִּהְיֶינָה". יָכוֹל יִסְפֹּר אַרְבָּעִים וּשְׁמוֹנָה וִיקַדֵּשׁ יוֹם אַרְבָּעִים וְתִשְׁעָה, תַּלְמוּד לוֹמַר: "תִּסְפְּרוּ חֲמִשִּׁים יוֹם". הָא כֵּיצַד, מְנֵה אַרְבָּעִים וְתִשְׁעָה וְקַדֵּשׁ יוֹם חֲמִשִּׁים, כְּיוֹבֵל.

"וְהִקְרַבְתֶּם מִנְחָה חֲדָשָׁה" שֶׁתְּהֵא חֲדָשָׁה לְכָל הַמְּנָחוֹת. אֵין לִי אֶלָּא מִנְחַת חִטִּין, מִנְחַת שְׂעוֹרִין מִנַּיִן, תַּלְמוּד לוֹמַר: "הַבִּכּוּרִים בְּהַקְרִיבְכֶם מִנְחָה חֲדָשָׁה לַה' בְּשָׁבֻעֹתֵיכֶם" אִם אֵינוֹ עִנְיָן לְמִנְחַת חִטִּין, תְּנֵהוּ עִנְיָן לְמִנְחַת שְׂעוֹרִין. "מִמּוֹשְׁבֹתֵיכֶם לֶחֶם" וְגוֹ' מַה בִּכּוּרִים בִּפְנֵי עַצְמָן, אַף שְׁתֵּי הַלֶּחֶם בִּפְנֵי עַצְמָן. וּמִנַּהּ: מַה בִּכּוּרִים לַאֲכִילָה, אַף שְׁתֵּי הַלֶּחֶם לַאֲכִילָה (כָּתוּב בְּרֶמֶז תנ"ז). "מִמּוֹשְׁבֹתֵיכֶם" וְלֹא מֵחוּצָה לָאָרֶץ, "מִמּוֹשְׁבֹתֵיכֶם" אַף מִן הָעֲלִיָּה. "תָּבִיאוּ" אַף מַה שֶּׁאַתָּה מֵבִיא מִמָּקוֹם אַחֵר הֲרֵי הִיא כְּזוֹ, מַה זּוֹ עִשָּׂרוֹן לְחַלָּה אַף מַה שֶּׁאַתָּה מֵבִיא מִמָּקוֹם אַחֵר עִשָּׂרוֹן לְחַלָּה. אִי מָה אֵלּוּ שְׁנֵי עֶשְׂרוֹנִים אַף הַלָּלוּ שְׁנֵי עֶשְׂרוֹנִים, תַּלְמוּד לוֹמַר: "תִּהְיֶינָה" אֵלּוּ שְׁנֵי עֶשְׂרוֹנִים, וְאֵין הַלָּלוּ שְׁנֵי עֶשְׂרוֹנִים. בָּעֵי רַבִּי זֵירָא: חִטִּין שֶׁיָּרְדוּ בְּעָבִים, מַהוּ, "מִמּוֹשְׁבֹתֵיכֶם" אֲמַר רַחֲמָנָא, לְאַפּוֹקֵי דְּחוּצָה לָאָרֶץ דְּלֹא, אֲבָל דְּעָבִים שַׁפִּיר דָּמֵי, אוֹ דִּילְמָא "מִמּוֹשְׁבֹתֵיכֶם" דַּוְקָא. וּמִי אִכָּא כִּי הַאי גַּוְּנָא, אִין, דִּלְבַר עָדֵי טַיָּעָא נְחִיתוּ (רוסני) [רוּם כִּזְבָּא] חִטֵּי בִּתְלָתָא פַּרְסֵי. "סֹלֶת תִּהְיֶינָה" שְׁתֵּי חַלּוֹת מְעַכְּבִין זוֹ אֶת זוֹ. "לֶחֶם תְּנוּפָה שְׁתַּיִם" שֶׁיְּהוּ שָׁווֹת, "שְׁנֵי עֶשְׂרוֹנִים" שֶׁיְּהוּ שָׁוִין. "סֹלֶת תִּהְיֶינָה חָמֵץ תֵּאָפֶינָה" שְׂאוֹר בּוֹדֶה לָהֶן מִתּוֹכָן וּמְחַמְּצָן, דִּבְרֵי רַבִּי מֵאִיר. רַבִּי יְהוּדָה אוֹמֵר: אַף הִיא אֵינָהּ מִן הַמֻּבְחָר, אֶלָּא מֵבִיא מִן שְׂאוֹר וְנוֹתֵן לְתוֹךְ הַמִּדָּה וּמְמַלֵּא אֶת הַמִּדָּה. אָמַר לוֹ: אַף הִיא הָיְתָה חֲסֵרָה אוֹ יְתֵרָה. "בִּכּוּרִים לַה'" רַבִּי שִׁמְעוֹן אוֹמֵר: נֶאֱמָר כָּאן "בִּכּוּרִים לַה'", וְנֶאֱמָר לְהַלָּן "בִּכּוּרִים" מַה "בִּכּוּרִים לַה'" הָאָמוּר כָּאן מִשֶּׁל צִבּוּר, אַף "בִּכּוּרִים" הָאָמוּר לְהַלָּן מִשֶּׁל צִבּוּר.

"וְהִקְרַבְתֶּם עַל הַלֶּחֶם" חוֹבָה עַל הַלֶּחֶם. "שִׁבְעַת כְּבָשִׂים" אַף עַל פִּי שֶׁאֵין לֶחֶם. אִם כֵּן מַה תַּלְמוּד לוֹמַר: "עַל הַלֶּחֶם", שֶׁלֹּא נִתְחַיְּבוּ כְּבָשִׂים קֹדֶם שֶׁנִּתְחַיְּבוּ בַּלֶּחֶם, דִּבְרֵי רַבִּי טַרְפוֹן. רַבִּי עֲקִיבָא אוֹמֵר: יָכוֹל הֵן כְּבָשִׂים הָאֲמוּרִים בְּחֻמַּשׁ הַפְּקוּדִים, אָמַרְתָּ: כְּשֶׁאַתָּה מַגִּיעַ אֵצֶל פָּרִים וְאֵילִים אֵינָן הֵם, אֶלָּא הַלָּלוּ בָּאִין בִּגְלַל עַצְמָן וְהַלָּלוּ בָּאִין בִּגְלַל לֶחֶם. נִמְצָא: מַה שֶּׁאָמוּר בְּחֻמַּשׁ הַפְּקוּדִים קָרַב בַּמִּדְבָּר, וּמַה שֶּׁאָמוּר בְּתוֹרַת כֹּהֲנִים לֹא קָרַב בַּמִּדְבָּר. וְדִילְמָא פָּרִים וְאֵילִים לָאו אִינְהוּ, הָא כְּבָשִׂים אִינְהוּ, מִדְּהָנֵי אִישְׁתַּנּוֹ הָנֵי נַמֵּי אִישְׁתַּנּוֹ. וּפָרִים וְאֵילִים מִמַּאי דְּאִישְׁתַּנּוֹ, דִּלְמָא הָכִי קָאָמַר רַחֲמָנָא: אִי בָּעֵי פַּר וּשְׁנֵי אֵילִים לִקְרַב, אִי בָּעֵי שְׁנֵי פָּרִים וְאַיִל אֶחָד לִקְרַב, מִדְּאִשְׁתַּנֵּי סִדְרָן שְׁמַע מִנַּהּ אַחֲרִינֵי נִינְהוּ. הַלֶּחֶם מְעַכֵּב אֶת הַכְּבָשִׂים, וְהַכְּבָשִׂים אֵין מְעַכְּבִין אֶת הַלֶּחֶם, דִּבְרֵי רַבִּי עֲקִיבָא. אָמַר רַבִּי שִׁמְעוֹן בֶּן נַנָּס (לְאַבָּיֵי): [לֹא כִּי], כְּבָשִׂים מְעַכְּבִין אֶת הַלֶּחֶם, וְהַלֶּחֶם אֵינוֹ מְעַכֵּב אֶת הַכְּבָשִׂים, שֶׁכֵּן מָצִינוּ כְּשֶׁהָיוּ יִשְׂרָאֵל בַּמִּדְבָּר אַרְבָּעִים שָׁנָה קָרְבוּ כְּבָשִׂים בְּלֹא לֶחֶם, אַף כָּאן יִקְרְבוּ כְּבָשִׂים בְּלֹא לֶחֶם. אָמַר רַבִּי שִׁמְעוֹן: הֲלָכָה כְּדִבְרֵי בֶּן נַנָּס, אֲבָל אֵין טַעַם בִּדְבָרָיו, שֶׁכָּל הָאָמוּר בְּחֻמַּשׁ הַפְּקוּדִים קָרַב בַּמִּדְבָּר, וְהָאָמוּר בְּתוֹרַת כֹּהֲנִים לֹא קָרַב בַּמִּדְבָּר, מִשֶּׁבָּאוּ לָאָרֶץ קָרְבוּ אֵלּוּ וְאֵלּוּ. וּמִפְּנֵי מָה אֲנִי אוֹמֵר: יִקְרְבוּ כְּבָשִׂים בְּלֹא לֶחֶם, הַכְּבָשִׂים מַתִּירִין אֶת עַצְמָן. וְלֹא לֶחֶם בְּלֹא כְּבָשִׂים, שֶׁאֵין לוֹ מִי יַתִּירֶנּוּ מַאי טַעֲמָא דְּר' עֲקִיבָא, גָּמַר "יִהְיוּ" "מִתִּהְיֶינָה", מַה לְּהַלָּן לֶחֶם אַף כָּאן לֶחֶם. וּבֶן נַנָּס גָּמַר "יִהְיוּ" מִ"יִּהְיוּ" מַה לְּהַלָּן כְּבָשִׂים אַף כָּאן כְּבָשִׂים. וּבֶן נַנָּס לֵילַף מִ"תִּהְיֶינָה", דָּנִין יִהְיוּ מִיִּהְיוּ, וְאֵין דָּנִין יִהְיוּ מִתִּהְיֶינָה. מַאי נַפְקָא מִנַּהּ, וְהָתָנֵי דְּבֵי רַבִּי יִשְׁמָעֵאל: "וְשָׁב הַכֹּהֵן, וּבָא הַכֹּהֵן" וְכוּ', הֵיכָא דְּאִכָּא דְּדָמֵי לֵהּ, מִדְּדָמֵי לֵהּ יָלְפִינָן. וְר' עֲקִיבָא נַמֵּי לֵילַף "יִהְיוּ" מִ"יִּהְיוּ", דָּנִין דָּבָר שֶׁמַּתָּנָה לַכֹּהֵן מִדָּבָר שֶׁמַּתָּנָה לַכֹּהֵן, לְאַפּוֹקֵי הָנֵי דְּעוֹלוֹת נִינְהוּ. וְאִיבָעֵית אֵימָא: בִּקְרָא גּוּפֵהּ קָא מִפַּלְּגִי: "קֹדֶשׁ יִהְיוּ לַה' לַכֹּהֵן" רַבִּי עֲקִיבָא סָבַר, אֵיזֶהוּ דָּבָר שֶׁכֻּלּוֹ לַכֹּהֵן, הֱוֵי אוֹמֵר: זֶה לֶחֶם. וּבֶן נַנָּס, מִי כְּתִיב "קֹדֶשׁ יִהְיוּ לַכֹּהֵן", "קֹדֶשׁ יִהְיוּ לַה' לַכֹּהֵן" כְּתִיב, אֵי זֶהוּ דָּבָר שֶׁמַּחֲצִיתוֹ לַכֹּהֵן וְאֵין כֻּלּוֹ לַכֹּהֵן, הֱוֵי אוֹמֵר: אֵלּוּ כְּבָשִׂים. וְרַבִּי עֲקִיבָא, מִי כְּתִיב "קֹדֶשׁ יִהְיוּ לַה' וְלַכֹּהֵן", "קֹדֶשׁ לַה' לַכֹּהֵן" כְּתִיב, כִּדְרַב הוּנָא: קְנָאוֹ הַשֵּׁם וּנְתָנוֹ לַכֹּהֵן. אָמַר רַבִּי יוֹחָנָן: הַכֹּל מוֹדִים שֶׁאִם הֻזְקְקוּ זֶה לְזֶה, שֶׁמְּעַכְּבִין זֶה אֶת זֶה. וְאֵי זוֹ הִיא זִיקָה שֶׁלָּהֶן, שְׁחִיטָה.

{rרמז תרמדr}  תָּנוּ רַבָּנָן: כִּבְשֵׂי עֲצֶרֶת אֵין מְקַדְּשִׁין אֶת הַלֶּחֶם אֶלָּא בִּשְׁחִיטָתָן. כֵּיצַד, שְׁחָטָן לִשְׁמָן וְזָרַק דָּמָן לִשְׁמָן, קִדֵּשׁ הַלֶּחֶם. שְׁחָטָן שֶׁלֹּא לִשְׁמָן וְזָרַק דָּמָן שֶׁלֹּא לִשְׁמָן, לֹא קִדֵּשׁ הַלֶּחֶם. שְׁחָטָן לִשְׁמָן וְזָרַק דָּמָן שֶׁלֹּא לִשְׁמָן, הַלֶּחֶם קָדוֹשׁ וְאֵינוֹ קָדוֹש, דִּבְרֵי רַבִּי. רַבִּי אֶלְעָזָר בְּר' שִׁמְעוֹן אוֹמֵר: לְעוֹלָם אֵינוֹ קָדוֹש, עַד שֶׁיִּשְׁחֹט לִשְׁמָן וְיִזְרֹק לִשְׁמָן. מַאי טַעֲמָא דְּרַבִּי, דִּכְתִיב: "זֶבַח שְׁלָמִים לַה'" לְמֵימְרָא דִּשְׁחִיטָה מְקַדְּשָׁהּ. וְר' אֶלְעָזָר בַּר רַבִּי שִׁמְעוֹן, "יַעֲשֶׂה" עַד שֶׁיַּעֲשֶׂה כָּל עֲשִׂיּוֹתָיו. וְרַבִּי, הָכְתִיב: "יַעֲשֶׂה", אִי כָּתַב "זֶבַח יַעֲשֶׂה" כִּדְקָאָמַרְתָּ, הַשְׁתָּא דִּכְתִיב: "יַעֲשֶׂה זֶבַח" בַּמֶּה יַעֲשֶׂה, בִּזְבִיחָה. וְרַבִּי אֶלְעָזָר בְּר' שִׁמְעוֹן, הַאי דִּכְתִיב ("יַעֲשֶׂה") ["זֶבַח"] מִבָּעֵי לֵהּ לְכִדְר' יוֹחָנָן: דְּאָמַר רַבִּי יוֹחָנָן: הַכֹּל מוֹדִים שֶׁיְּהֵא לֶחֶם בִּשְׁעַת שְׁחִיטָה. מַאי קָדוֹש וְאֵינוֹ קָדוֹש, אַבָּיֵי אָמַר: קָדוֹשׁ וְאֵינוֹ גָּמוּר, רָבָא אָמַר: קָדוֹש וְאֵינוֹ נִתָּר. מַאי בֵּינַיְהוּ, אִכָּא בֵּינַיְהוּ לְמִתְפַּס פִּדְיוֹנוֹ, לְאַבָּיֵי לֹא תָּפֵיס פִּדְיוֹנוֹ, לְרָבָא תָּפֵיס. בִּשְׁלָמָא לְרָבָא, הַיְנוּ דְּאִכָּא בֵּין רַבִּי לְרַבִּי אֶלְעָזָר בְּרַבִּי שִׁמְעוֹן, אֶלָּא לְאַבָּיֵי מַאי בֵּינַיְהוּ, לְאַפְּסוּלֵי בַּיּוֹצֵא. "יִהְיוּ עוֹלָה לַה' וּמִנְחָתָם וְנִסְכֵּיהֶם אִשֵּׁה רֵיחַ נִחֹחַ לַה'" דִּבֵּר הַכָּתוּב בִּקְצָרָה. "וּשְׁנֵי כְבָשִׂים בְּנֵי שָׁנָה לְזֶבַח שְׁלָמִים" שֶׁתְּהֵא זְבִיחָתָן לְשֵׁם שְׁלָמִים. אָמַר רַבִּי שִׁמְעוֹן: עַל מָה שְׁנֵי כִּבְשֵׂי עֲצֶרֶת מְכַפְּרִין, עַל הַטָּהוֹר שֶׁאָכַל אֶת הַטָּמֵא. אִם כִּפֵּר הָרִאשׁוֹן, עַל מָה הַשֵּׁנִי מְכַפֵּר, עַל טֻמְאָה שֶׁאֵרְעָה בֵּין זֶה וּבֵין זֶה. אֱמֹר מֵעַתָּה: כָּךְ חַיָּבִין יִשְׂרָאֵל בְּכָל שָׁעָה, אֶלָּא שֶׁחִסֵּךְ הַכָּתוּב אֶת יִשְׂרָאֵל. אָמַר רַבִּי יִשְׁמָעֵאל: שְׁנֵי כִּבְשֵׂי עֲצֶרֶת לְמָה הֵן בָּאִין, כִּבְשֵׂי עֲצֶרֶת שְׁלָמִים נִינְהוּ, אֶלָּא שְׂעִירֵי עֲצֶרֶת לְמָה הֵן בָּאִין, עַל טֻמְאַת מִקְדָּשׁ וְקָדָשָׁיו. נִזְרַק דָּמוֹ, שֵׁנִי לְמָה קָרֵב וְכוּ' (כְּדִלְעֵיל).

"וַעֲשִׂיתֶם שְׂעִיר עִזִּים אֶחָד לְחַטָּאת וּשְׁנֵי כְבָשִׂים בְּנֵי שָׁנָה לְזֶבַח שְׁלָמִים" הֵקִישָׁן הַכָּתוּב לְחַטָּאת, מַה חַטָּאת אֵינָהּ נֶאֱכֶלֶת אֶלָּא לְזִכְרֵי כְּהֻנָּה אַף זִבְחֵי שַׁלְמֵי צִבּוּר אֵינָן נֶאֱכָלִין אֶלָּא לְזִכְרֵי כְּהֻנָּה.

"וְהֵנִיף הַכֹּהֵן אֹתָם עַל לֶחֶם הַבִּכּוּרִים" יָכוֹל יַנִּיחַ כְּבָשִׂים עַל גַּבֵּי לֶחֶם, תַּלְמוּד לוֹמַר: "עַל שְׁנֵי כְּבָשִׂים". אִי "עַל שְׁנֵי כְּבָשִׂים" יָכוֹל לֶחֶם עַל גַּבֵּי כְּבָשִׂים, תַּלְמוּד לוֹמַר: "עַל לֶחֶם הַבִּכּוּרִים". נִשְׁתַּקֵּל הַדָּבָר, וְאֵינִי יוֹדֵעַ אִם לֶחֶם עַל גַּבֵּי כְּבָשִׂים אִם כְּבָשִׂים עַל גַּבֵּי לֶחֶם. מַה מָּצִינוּ בְּכָל מָקוֹם לֶחֶם לְמַעְלָה, אַף כָּאן לֶחֶם לְמַעְלָה. וְהֵיכָא, אָמַר רַב פַּפָּא: בְּמִלּוּאִים. רַבִּי יוֹסִי בֶּן הַמְשֻׁלָּם אוֹמֵר: כְּבָשִׂים לְמַעְלָה, וּמָה אֲנִי מְקַיֵּם "עַל שְׁנֵי כְּבָשִׂים", לְהוֹצִיא עַל שִׁבְעָה. חֲנַנְיָה בֶּן חֲכִינַאי אוֹמֵר: מַנִּיחַ שְׁתֵּי הַלֶּחֶם בֵּין יַרְכוֹתֵיהֶן שֶׁל כְּבָשִׂים וּמֵנִיף אוֹתָם, וְנִמְצָא מְקַיֵּם שְׁנֵי מִקְרָאוֹת: לֶחֶם עַל גַּבֵּי כְּבָשִׂים, וּכְבָשִׂים עַל גַּבֵּי לֶחֶם. אָמַר רַבִּי: לִפְנֵי מֶלֶךְ בָּשָׂר וָדָם אֵין עוֹשִׂין כֵּן, לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא עַל אַחַת כַּמָּה וְכַמָּה, אֶלָּא מַנִּיחַ זֶה בְּצַד זֶה וּמֵנִיף. וְהָא בָּעִינַן "עַל", רַבִּי לְטַעְמֵהּ, דְּאָמַר "עַל" בְּסָמוּךְ, דְּתַנְיָא: "וְנָתַתָּה עַל הַמַּעֲרֶכֶת לְבוֹנָה זַכָּה" רַבִּי אוֹמֵר: "עַל" בְּסָמוּךְ. אוֹ אֵינוֹ אֶלָּא "עַל" מַמָּשׁ, כְּשֶׁהוּא אוֹמֵר: "וְסַכּוֹתָ עַל הָאָרוֹן אֶת הַפָּרֹכֶת" הֱוֵי אוֹמֵר: "עַל" בְּסָמוּךְ. מוֹלִיךְ וּמֵבִיא, מַעֲלֶה וּמוֹרִיד. אָמַר רַבִּי חִיָּא בַּר אַבָּא אָמַר רַבִּי יוֹחָנָן: מוֹלִיךְ וּמֵבִיא לְמִי שֶׁהָרוּחוֹת שֶׁלּוֹ, מַעֲלֶה וּמוֹרִיד לְמִי שֶׁשָּׁמַיִם וָאָרֶץ שֶׁלּוֹ. בְּמַעֲרָבָא מַתְנֵי הָכִי: אָמַר רַבִּי (חִיָּא) [חָמָא] בַּר עֻקְבָּא אָמַר רַבִּי יוֹסִי בַּר חֲנִינָא: מוֹלִיךְ וּמֵבִיא כְּדֵי לַעֲצֹר רוּחוֹת רָעוֹת, מַעֲלֶה וּמוֹרִיד כְּדֵי לַעֲצֹר טְלָלִים רָעִים. אָמַר רַבִּי יוֹסִי בַּר אָבִין: זֹאת אוֹמֶרֶת: שְׁיָרֵי מִצְוָה מְכַבִּין אֶת הַפֻּרְעָנוּת, דְּהָא תְּנוּפָה שְׁיָרֵי מִצְוָה הִיא וְעוֹצֶרֶת רוּחוֹת רָעוֹת וּטְלָלִים רָעִים. אָמַר רָבָא: וְכֵן בְּלוּלָב. רַב אַחָא בַּר יַעֲקֹב מַמְטֵי לֵהּ וּמַיְתֵי לֵהּ, וּמַחְוֵי הָכִי, וְאָמַר: גִּירָא בְּעֵינוֹהִי דְּשָׂטָנָא. וְלָאו מִלְּתָא הִיא, מִשּׁוּם דְּאָתוּ לְאוֹגְרוֹיֵי בֵּהּ. תָּנוּ רַבָּנָן: זִבְחֵי שַׁלְמֵי צִבּוּר טְעוּנִין תְּנוּפָה, וּתְנוּפָתָן כְּמוֹ שֶׁהֵן, דִּבְרֵי (ר"מ) [רַבִּי]. וַחֲכָמִים אוֹמְרִים: בְּחָזֶה וְשׁוֹק. רַבָּנָן סָבְרִי, מִנַּהּ וּמִנַּהּ. מַה זִּבְחֵי שַׁלְמֵי יָחִיד טְעוּנִין תְּנוּפָה, אַף זִבְחֵי שַׁלְמֵי צִבּוּר טְעוּנִין תְּנוּפָה. וּמִנַּהּ: מַה הָתָם בְּחָזֶה וְשׁוֹק אַף הָכָא נַמֵּי בְּחָזֶה וְשׁוֹק. וְר' סְבַר דּוּן מִנַהּ וְאוֹקֵי בְּאַתְרַהּ, מַה זִּבְחֵי שַׁלְמֵי יָחִיד טְעוּנִין תְּנוּפָה אַף זִבְחֵי שַׁלְמֵי צִבּוּר טְעוּנִין תְּנוּפָה, וְאוֹקֵי בְּאַתְרַהּ: הָתָם הוּא בְּחָזֶה וְשׁוֹק אֲבָל הָכָא כְּמוֹת שֶׁהֵן. רַב פַּפָּא אָמַר: דְּכֻלֵּי עָלְמָא דּוּן מִנַּהּ וּמִנַּהּ, וְהַיְנוּ טַעֲמָא דְּרַבִּי: כְּהָתָם, מַה הָתָם דָּבָר שֶׁמַּתָּנָה לַכֹּהֵן אַף הָכָא נַמֵּי דָּבָר שֶׁמַּתָּנָה. רָבִינָא אָמַר: דְּכֻלֵּי עָלְמָא דּוּן מִנַהּ וְאוֹקֵי בְּאַתְרַהּ, וְהַיְנוּ טַעֲמָא דְּרַבָּנָן: "שַׁלְמֵיכֶם" רִבּוּיָא הוּא. וִיהוּ שַׁלְמֵי יָחִיד טְעוּנִין תְּנוּפָה חַיִּים מִקַּל וָחֹמֶר: וּמַה זִּבְחֵי שַׁלְמֵי צִבּוּר שֶׁאֵין טְעוּנִין סְמִיכָה טְעוּנִים תְּנוּפָה חַיִּים, זִבְחֵי שַׁלְמֵי יָחִיד שֶׁטְּעוּנִים סְמִיכָה אֵינוֹ דִּין שֶׁיִּטָּעֲנוּ תְּנוּפָה חַיִּים. מִעֵט רַחֲמָנָא גַּבֵּי זִבְחֵי שַׁלְמֵי צִבּוּר "אֹתָם" לְמַעוֹטֵי זִבְחֵי שַׁלְמֵי יָחִיד. וִיהוּ זִבְחֵי שַׁלְמֵי צִבּוּר טְעוּנִים סְמִיכָה מִקַּל וָחֹמֶר: וּמַה זִּבְחֵי שַׁלְמֵי יָחִיד שֶׁאֵינָהּ טְעוּנִין תְּנוּפָה חַיִּים טְעוּנִין סְמִיכָה, זִבְחֵי שַׁלְמֵי צִבּוּר שֶׁטְּעוּנִין תְּנוּפָה חַיִּים אֵינוֹ דִּין שֶׁטְּעוּנִין סְמִיכָה. אָמַר רָבָא: גְּמִירִי שְׁתֵּי סְמִיכוֹת בְּצִבּוּר. וִיהֵא אֲשַׁם מְצוֹרָע טָעוּן תְּנוּפָה שָׁחוּט מִקַּל וָחֹמֶר: וּמַה זִּבְחֵי שַׁלְמֵי יָחִיד שֶׁאֵין טְעוּנִין תְּנוּפָה חַיִּים טְעוּנִין תְּנוּפָה שְׁחוּטִין, אֲשַׁם מְצוֹרָע שֶׁטָּעוּן תְּנוּפָה חַי אֵינוֹ דִּין שֶׁיִּטְעֹן תְּנוּפָה שָׁחוּט. מִעֵט רַחֲמָנָא גַּבֵּי שַׁלְמֵי יָחִיד "אוֹתוֹ" לְמַעוֹטֵי אֲשַׁם מְצוֹרָע.

{rרמז תרמהr}  "וּבְקֻצְרְכֶם אֶת קְצִיר אַרְצְכֶם" (כָּתוּב בְּפָרָשַׁת קְדוֹשִׁים רֶמֶז תר"ד). שְׁלֹשָׁה גֵּרִים הֵם: יֵשׁ גֵּר שֶׁנִּתְגַּיֵּר לְשֵׁם אֲכִילָה אָמַר לוֹ הַקָּדוֹשׁ בָּרוּךְ הוּא: נִתְגַּיַּרְתָּ בִּשְׁבִיל הַנְּבֵלָה הֲרֵי הִיא נְתוּנָה לְךָ, שֶׁנֶּאֱמַר: "לַגֵּר אֲשֶׁר בִּשְׁעָרֶיךָ תִּתְּנֶנָּה". הַגֵּר הַשֵּׁנִי לִהְיוֹת מִתְפַּרְנֵס כְּעָנִי, הֲרֵי הֵם נְתוּנִים לוֹ, שֶׁנֶּאֱמַר: "וּבְקֻצְרְכֶם אֶת קְצִיר" וְגוֹ'. הַגֵּר הַשְּׁלִישִׁי שֶׁנִּתְגַּיֵּר לִשְׁמוֹ שֶׁל הַקָּדוֹשׁ בָּרוּךְ הוּא, אָמַר לוֹ הַקָּדוֹשׁ בָּרוּךְ הוּא: הֲרֵי הוּא שָׁקוּל עָלַי כְּאֶחָד מִכֶּם, שֶׁנֶּאֱמַר: "הַקָּהָל חֻקָּה אַחַת" וְגוֹ', תּוֹרָה אַחַת וְגוֹ' יִהְיֶה לָכֶם וְלַגֵּר". וְלֹא עוֹד, אֶלָּא שֶׁהוּא שָׁקוּל עָלַי כַּלֵּוִי, שֶׁנֶּאֱמַר: "וּבָא הַלֵּוִי כִּי אֵין לוֹ" וְגוֹ'. אָמַר משֶׁה לִפְנֵי הַקָּדוֹשׁ בָּרוּךְ הוּא: רִבּוֹנוֹ שֶׁל עוֹלָם, הַגֵּר הַזֶּה כַּלֵּוִי לְפָנֶיךָ, אָמַר לוֹ: גָּדוֹל הוּא לְפָנַי שֶׁנִּתְגַּיֵּר לִשְׁמִי. מָשָׁל לִצְבִי שֶׁגָּדַל בַּמִּדְבָּר וּבָא מֵעַצְמוֹ וְנִתְעָרֵב בַּצֹּאן, הָיָה הָרוֹעֶה מַאֲכִילוֹ וּמַשְׁקוֹ וּמְחַבְּבוֹ יוֹתֵר מִצֹּאנוֹ. אָמְרוּ לוֹ: לִצְבִי זֶה אַתָּה מְחַבֵּב יוֹתֵר מִן הַצֹּאן, אָמַר לָהֶם: כַּמָּה יְגִיעוֹת יָגַעְתִּי בְּצֹאנִי מוֹצִיאָן בַּבֹּקֶר וּמַכְנִיסָן בָּעֶרֶב עַד שֶׁלֹּא גָּדְלוּ, וְזֶה שֶׁגָּדַל בַּמִּדְבָּרוֹת וּבַיְּעָרִים וּבָא בְּעַצְמוֹ לְתוֹךְ צֹאנִי, לְכָךְ אֲנִי מְחַבְּבוֹ. כָּךְ אָמַר הַקָּדוֹשׁ  בָּרוּךְ הוּא: כַּמָּה יָגַעְתִּי בְּיִשְׂרָאֵל הוֹצֵאתִים מִמִּצְרַיִם וְהֵאַרְתִּי לִפְנֵיהֶם הוֹרַדְתִּי לָהֶם אֶת הַמָּן הֵגַזְתִּי לָהֶם אֶת הַשְּׂלָו הֶעֱלֵיתִי לָהֶם אֶת הַבְּאֵר הִקַּפְתִּים עַנְנֵי כָּבוֹד עַד שֶׁקִּבְּלוּ תּוֹרָתִי, וְזֶה בָּא מֵעַצְמוֹ, לְפִיכָךְ שָׁקוּל עָלַי כְּיִשְׂרָאֵל וּכְלֵוִי. "וּבְקֻצְרְכֶם אֶת קְצִיר" אָמַר רַבִּי וַרְדִּימוֹס בַּר רַבִּי יוֹסִי: וְכִי מָה רָאָה הַכָּתוּב לִתְּנוֹ בְּאֶמְצַע רְגָלִים: פֶּסַח וַעֲצֶרֶת מִכָּאן וְרֹאשׁ הַשָּׁנָה וְיוֹם הַכִּפּוּרִים מִכָּאן, וַהֲלֹא כְּבָר נֶאֱמַר בְּפָרָשַׁת קְדוֹשִׁים, אֶלָּא לְלַמֶּדְךָ, שֶׁכָּל מִי שֶׁמַּנִּיחַ לֶקֶט שִׁכְחָה וּפֵאָה וּמַעְשַׂר עָנִי מַעֲלֶה עָלָיו כְּאִלּוּ בֵּית הַמִּקְדָּשׁ קַיָּם וְהִקְרִיב קָרְבְּנוֹתָיו בְּתוֹכוֹ. וְכָל מִי שֶׁאֵין מַנִּיחַ לֶקֶט שִׁכְחָה וּפֵאָה וּמַעְשַׂר עָנִי, מַעֲלֶה עָלָיו כְּאִלּוּ בֵּית הַמִּקְדָּשׁ קַיָּם וְלֹא הִקְרִיב קָרְבְּנוֹתָיו בְּתוֹכוֹ.

"בַּחֹדֶשׁ הַשְּׁבִיעִי בְּאֶחָד לַחֹדֶשׁ". רַבִּי יְהוּדָה בַּר נַחְמָן בְּשֵׁם רֵישׁ לָקִישׁ פָּתַח: "עָלָה אֱלֹהִים בִּתְרוּעָה ה' בְּקוֹל שׁוֹפָר" בְּשָׁעָה שֶׁהַקָּדוֹשׁ בָּרוּךְ  הוּא עוֹלֶה וְיוֹשֵׁב עַל כִּסֵּא דִּין, בְּדִין הוּא עוֹלֶה, דִּכְתִיב: "עָלָה אֱלֹהִים בִּתְרוּעָה". וּבְשָׁעָה שֶׁיִּשְׂרָאֵל נוֹטְלִין שׁוֹפָר וְתוֹקְעִין, הַקָּדוֹשׁ בָּרוּךְ הוּא עוֹמֵד מִכִּסֵּא דִּין וְיוֹשֵׁב עַל כִּסֵּא רַחֲמִים, דִּכְתִיב: "ה' בְּקוֹל שׁוֹפָר", וּמִתְמַלֵּא עֲלֵיהֶם רַחֲמִים וְהוֹפֵךְ לָהֶם מִדַּת הַדִּין לְמִדַּת רַחֲמִים. וְאֵימָתַי, "בַּחֹדֶשׁ הַשְּׁבִיעִי". אָמַר רַבִּי יֹאשִׁיָּה: כְּתִיב: "אַשְׁרֵי הָעָם יֹדְעֵי תְרוּעָה" וְאֻמּוֹת הָעוֹלָם אֵינָם יוֹדְעִין לְהָרִיעַ, כַּמָּה קְרָנוֹת יֵשׁ לָהֶם כַּמָּה בּוֹקִיָּנוֹס יֵשׁ לָהֶם, כַּמָּה (סְנַפִּירִים) [סַלְפִּדַּס] יֵשׁ לָהֶם, אֶלָּא אַשְׁרֵי הָעָם שֶׁיּוֹדְעִין לְפַתּוֹת אֶת בּוֹרְאָם בִּתְרוּעָה, וְאֵימָתַי, "בַּחֹדֶשׁ הַשְּׁבִיעִי". רַבִּי בֶּרֶכְיָה בְּשֵׁם רַבִּי יִרְמְיָּה פָּתַח: "אֹרַח חַיִּים לְמַעְלָה לְמַשְׂכִּיל לְמַעַן סוּר מִשְּׁאוֹל מָטָּה". אֵין "אֹרַח חַיִּים" אֶלָּא דִּבְרֵי תּוֹרָה, דִּכְתִיב: "עֵץ חַיִּים הִיא לַמַּחֲזִיקִים בָּהּ". "לְמַעְלָה לְמַשְׂכִּיל" לְמִי שֶׁהוּא מִסְתַּכֵּל לְמִצְוֹתֶיהָ שֶׁל תּוֹרָה. מַה כְּתִיב לְמַעְלָה מִן הָעִנְיָן, "לֹא תְכַלֶּה פְּאַת שָׂדְךָ". אֻמּוֹת הָעוֹלָם שֶׁהֵם מְכַלִּין אֶת שְׂדוֹתֵיהֶן, עֲלֵיהֶם הוּא אוֹמֵר: "כִּי אֶעֱשֶׂה כָלָה בְּכָל הַגּוֹיִם וְגוֹ', יִשְׂרָאֵל שֶׁאֵין מְכַלִּין אֶת שְׂדוֹתֵיהֶם, עֲלֵיהֶם הוּא אוֹמֵר: "וְאוֹתְךָ לֹא אֶעֱשֶׂה כָלָה". "וְיִסַּרְתִּיךָ לַמִּשְׁפָּט וְנַקֵּה לֹא אֲנַקֶּךָּ" מְיַסֶּרְךָ אֲנִי בְּיִסּוּרִין בָּעוֹלָם הַזֶּה, בִּשְׁבִיל לְנַקּוֹתְךָ מֵעֲוֹנוֹתֶיךָ לָעוֹלָם הַבָּא. וְאֵימָתַי, "בַּחֹדֶשׁ הַשְּׁבִיעִי". רַבִּי בֶּרֶכְיָה פָּתַח: "תִּקְעוּ בַחֹדֶשׁ שׁוֹפָר בַּכֶּסֶה לְיוֹם חַגֵּנוּ" וְכָל חֹדֶשׁ אֵינוֹ חֹדֶשׁ, אֶלָּא "בַּכֶּסֶה". וְכָל חֳדָשִׁים אֵינָם נִכְסִים, אֶלָּא "לְיוֹם חַגֵּנוּ". וַהֲלֹא נִיסָן חֹדֶשׁ נִכְסֶה וְיֵשׁ לוֹ חַג בִּפְנֵי עַצְמוֹ, אֶלָּא אֵי זוֹ חֹדֶשׁ שֶׁהוּא נִכְסֶה וְיֵשׁ בּוֹ חַג וְחַגּוֹ בְּיוֹמוֹ, הֱוֵי: זֶה תִּשְׁרִי. תִּשְׁרִי עַל שֵׁם תִּשְׁרֵי וְתִשְׁבֹּק כָּל חוֹבֵינוּ. וְאֵימָתַי, "בַּחֹדֶשׁ הַשְּׁבִיעִי". רַבִּי לֵוִי בְּשֵׁם רַבִּי חָמָא בְּר' חֲנִינָא פָּתַח: "כֹּה אָמַר ה' גּוֹאַלְךָ קְדוֹש יִשְׂרָאֵל אֲנִי ה' אֱלֹהֶיךָ מְלַמֶּדְךָ לְהוֹעִיל" מַסְּקִיר לָךְ כְּמָה דְּהָדֵין מַאסַאסָה דְּהוּא מַסְקִיר לְהָדָא פָּרָתָא. וּשְׁלֹשָׁה שֵׁמוֹת נִקְרְאוּ לוֹ: מַלְמַד, מַרְדֵּעַ, דָּרְבָן. מַלְמַד שֶׁהוּא מְלַמֵּד לַפָּרָה לַחֲרשׁ, מַרְדֵּעַ שֶׁהוּא מוֹרֶה דֵּעָה בַּפָּרָה, דָּרְבָן שֶׁהִיא מוֹרָה בִּינָה בַּפָּרָה. וְאָמַר הַקָּדוֹשׁ בָּרוּךְ הוּא: אָדָם עוֹשֶׂה דָּרְבָן לְפָרָתוֹ, וּלְיִצְרוֹ הָרָע אֵינוֹ עוֹשֶׂה דָּרְבָן, "מַדְרִיכְךָ בְּדֶרֶךְ תֵּלֵךְ" רַבִּי לֵוִי בְּשֵׁם רַבִּי חָמָא בַּר חֲנִינָא: מָשָׁל. לְמָה הַדָּבָר דּוֹמֶה, לְבֶן מְלָכִים שֶׁהָיָה לוֹ דִּין לִפְנֵי אָבִיו. אָמַר לוֹ אָבִיו: אִם אַתָּה מֵבִין לִזְכּוֹת לְפָנַי בַּדִּין, מַנֵּה לְךָ נוֹקִילוֹקוֹס פְּלוֹנִי, וְאַתְּ זוֹכֶה בַּדִּין. כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל: בָּנַי, אִם מְבַקְשִׁים אַתֶּם לִזְכּוֹת לְפָנַי בַּדִּין, תִּהְיוּ מַזְכִּירִין לְפָנַי אֲבוֹתֵיכֶם, וְאַתֶּם זַכִּים לְפָנַי בַּדִּין. "בְּאֶחָד" זֶה אָבִינוּ אַבְרָהָם, שֶׁנֶּאֱמַר: "אֶחָד הָיָה אַבְרָהָם". "זִכְרוֹן תְּרוּעָה" זֶה אָבִינוּ יִצְחָק, שֶׁנֶּאֱמַר: "וַיַּרְא וְהִנֵּה אַיִל אַחַר נֶאֱחַז בַּסְּבַךְ בְּקַרְנָיו". "מִקְרָא קֹדֶשׁ" זֶה אָבִינוּ יַעֲקֹב, שֶׁנֶּאֱמַר: "שְׁמַע אֵלַי יַעֲקֹב וְיִשְׂרָאֵל מְקֹרָאִי". אֵימָתַי אַתֶּם מַזְכִּירִין זְכוּת אֲבוֹתֵיכֶם וְאַתֶּם זוֹכִין לְפָנַי בַּדִּין, "בַּחֹדֶשׁ הַשְּׁבִיעִי". רַבִּי חִיָּיא בַּר מַרְיָא בְּשֵׁם רַבִּי לֵוִי פָּתַח: "אַךְ הֶבֶל בְּנֵי אָדָם כָּזָב בְּנֵי אִישׁ" כָּל כְּזָבִים וַהֲבָלִים שֶׁיִּשְׂרָאֵל עוֹשִׂין בָּעוֹלָם הַזֶּה, כְּדַאי הוּא אָבִינוּ אַבְרָהָם לְכַפֵּר אֶת כֻּלָּם. וּמַה טַּעַם, "הָאָדָם הַגָּדוֹל בָּעֲנָקִים". "בְּמֹאזְנַיִם לַעֲלוֹת" מִתְכַּפֶּרֶת לָהֶם בְּחֹדֶשׁ שֶׁמַּזָּלוֹ מֹאזְנַיִם. וְאֵי זֶה, זֶה תִּשְׁרִי. "תִּקְעוּ בַּחֹדֶשׁ" חַדְּשׁוּ מַעֲשֵׂיכֶם. "שׁוֹפָר" שַׁפְּרוּ מַעֲשֵׂיכֶם. אָמַר הַקָּדוֹשׁ בָּרוּךְ הוּא: שִׁפַּרְתֶּם מַעֲשֵׂיכֶם לְפָנַי, הֲרֵינִי נַעֲשֶׂה לָכֶם כַּשּׁוֹפָר הַזֶּה, מָה הַשּׁוֹפָר הַזֶּה מַכְנִיס בָּזֶה וּמוֹצִיא בָּזֶה, אַף אֲנִי עוֹמֵד מִכִּסֵּא דִּין וְיוֹשֵׁב עַל כִּסֵּא רַחֲמִים וּמְרַחֵם אֶתְכֶם וְהוֹפֵךְ לָכֶם מִדַּת הַדִּין לְמִדַּת הָרַחֲמִים. אֵימָתַי, "בַּחֹדֶשׁ הַשְּׁבִיעִי". דָּבָר אַחֵר: "בַּחֹדֶשׁ הַשְּׁבִיעִי" בַּחֹדֶשׁ שֶׁהוּא מְשֻׂבָּע בְּמִצְוֹת: שׁוֹפָר בְּתוֹכוֹ, כִּפּוּר בְּתוֹכוֹ, סֻכָּה בְּתוֹכוֹ, עֲרָבָה בְּתוֹכוֹ. דָּבָר אַחֵר: "בַּחֹדֶשׁ הַשְּׁבִיעִי" בַּחֹדֶשׁ שֶׁהוּא מְשֻׂבָּע בַּכֹּל: גְּרָנוֹת בְּתוֹכוֹ, גִּתּוֹת בְּתוֹכוֹ, כָּל מִינֵי מְגָדִים בְּתוֹכוֹ. דָּבָר אַחֵר: "בַּחֹדֶשׁ הַשְּׁבִיעִי" רַבִּי בֶּרֶכְיָה הֲוָה קָרֵי לֵהּ: יַרְחָא דִּשְׁבוּעָה, שֶׁבּוֹ נִשְׁבַּע הַקָּדוֹשׁ בָּרוּךְ הוּא לְאַבְרָהָם: "וַיֹּאמֶר בִּי נִשְׁבַּעְתִּי נְאֻם ה'". מַה צֹּרֶךְ הָיָה בַּשְּׁבוּעָה, אָמַר רַבִּי בֵּיבַאי רַבָּה בְּשֵׁם רַבִּי יוֹחָנָן: אָמַר אַבְרָהָם לִפְנֵי הַקָּדוֹשׁ בָּרוּךְ הוּא: רִבּוֹנוֹ שֶׁל עוֹלָם, גָּלוּי וְיָדוּעַ לְפָנֶיךָ, בְּשָׁעָה שֶׁאָמַרְתָּ לִי: "קַח נָא אֶת בִּנְךָ", שֶׁהָיָה בְּלִבִּי לוֹמַר לְךָ: אֶתְמוֹל אָמַרְתָּ לִי: "כִּי בְיִצְחָק יִקָּרֵא לְךָ זָרַע", וְעַכְשָׁו אַתָּה אוֹמֵר לִי: "קַח נָא אֶת בִּנְךָ", אֶלָּא כְּשֵׁם שֶׁהָיָה בְּלִבִּי לַהֲשִׁיבְךָ, וְכָבַשְׁתִּי אֶת יִצְרִי וְלֹא הֲשַׁבְתִּיךָ, כָּךְ, בְּשָׁעָה שֶׁיִּהְיוּ בָּנָיו שֶׁל יִצְחָק בָּאִין לִידֵי עֲבֵרוֹת וּמַעֲשִׂים רָעִים, תְּהֵא נִזְכָּר לָהֶם עֲקֵדַת יִצְחָק אֲבִיהֶם וְתִתְמַלֵּא עֲלֵיהֶם רַחֲמִים, וּמְרַחֵם עֲלֵיהֶם וְהוֹפֵךְ לָהֶם מִדַּת הַדִּין לְמִדַּת רַחֲמִים. וְאֵימָתַי, "בַּחֹדֶשׁ הַשְּׁבִיעִי". "וַיִּשָּׂא אַבְרָהָם אֶת עֵינָיו וַיַּרְא וְהִנֵּה אַיִל" אָמַר רַבִּי יוּדָן: מְלַמֵּד, שֶׁהֶרְאָה הַקָּדוֹשׁ בָּרוּךְ הוּא לְאַבְרָהָם אָבִינוּ אֶת הָאַיִל נִטָּשׁ מֵחֹרֶשׁ זֶה וְנִסְבָּךְ בְּחֹרֶשׁ זֶה. אָמַר הַקָּדוֹשׁ בָּרוּךְ הוּא: אַבְרָהָם, כָּךְ עֲתִידִים בָּנֶיךָ לִהְיוֹת נֶאֱחָזִין בַּעֲוֹנוֹת וְנִסְבָּכִים בְּצָרוֹת, וְסוֹפָן לְהִגָּאֵל בְּקַרְנוֹ שֶׁל אַיִל. שֶׁנֶּאֱמַר: "וַה' עֲלֵיהֶם יֵרָאֶה וְיָצָא כַבָּרָק חִצּוֹ וַה' אֱלֹהִים בַּשּׁוֹפָר יִתְקָע. אָמַר רַבִּי חֲנִינָא: מְלַמֵּד, שֶׁהֶרְאָה הַקָּדוֹשׁ בָּרוּךְ הוּא לְאַבְרָהָם אֶת הָאַיִל נִטָּשׁ מֵחֹרֶשׁ זֶה וְנִסְבָּךְ בְּחֹרֶשׁ אַחֵר. אָמַר לוֹ הַקָּדוֹשׁ בָּרוּךְ הוּא: אַבְרָהָם, כָּךְ עֲתִידִין בָּנֶיךָ לִהְיוֹת נֶאֱחָזִין בְּאֻמּוֹת הָעוֹלָם וְנִסְבָּכִין בַּמְּלָכִים, וְנִמְשָׁכִין מִמַּלְכוּת לְמַלְכוּת: מִבָּבֶל לְמָדַי וּמִמָּדַי לְיָוָן וּמִיָּוָן לֶאֱדוֹם, וְסוֹפָן לְהִגָּאֵל בְּקַרְנָיו שֶׁל אַיִל, שֶׁנֶּאֱמַר: "וַה' אֱלֹהִים בַּשּׁוֹפָר יִתְקָע". כָּל הַשְּׁבִיעִיִּים חֲבִיבִים כו' (כָּתוּב בְּרֶמֶז רע"ו). רַבִּי אַבָּא בְּרֵהּ דְּרַב בֵּיבַי: כָּל יְמוֹת הַשָּׁנָה יִשְׂרָאֵל עוֹסְקִין בִּמְלַאכְתָּן, וּבְרֹאשׁ הַשָּׁנָה נוֹטְלִין שׁוֹפָרוֹת וְתוֹקְעִין, וְהַקָּדוֹשׁ בָּרוּךְ  הוּא עוֹמֵד מִכִּסֵּא הַדִּין וְיוֹשֵׁב עַל כִּסֵּא רַחֲמִים. רַבִּי יוֹחָנָן וְרֵישׁ לָקִישׁ הֲווֹן מִתְקַשִּׁין: תְּנִינָן: "יוֹם טוֹב שֶׁל רֹאשׁ הַשָּׁנָה שֶׁחָל לִהְיוֹת בְּשַׁבָּת, בַּמִּקְדָּשׁ הָיוּ תּוֹקְעִין, אֲבָל לֹא בַּמְּדִינָה" אֲמָרִי: אִי דְּבַר תּוֹרָה, בַּמְּדִינָה יִדְחֶה, וְאִם אֵינוֹ דְּבַר תּוֹרָה, אַף בַּמִּקְדָּשׁ לֹא יִדְחֶה, עַד דְּאִנּוּן יָתְבִין מִתְקַשְּׁיָן עֲבַר רַב כַּהֲנָא, אֲמָרִין: הָא אָתָא מָרָא דִשְׁמַעְתָּא, נֵיקוּם וְנִשְׁאַל. קַמּוּן וְשָׁאֲלוּן לֵהּ. אֲמַר לְהוֹן: כָּתוּב אֶחָד אוֹמֵר: "יוֹם תְּרוּעָה יִהְיֶה לָכֶם", וְכָתוּב אֶחָד אוֹמֵר: "זִכְרוֹן תְּרוּעָה", כֵּיצַד יִתְקַיְּמוּ שְׁנֵי כְּתוּבִים, בִּזְמַן שֶׁהוּא בְּחוֹל "יוֹם תְּרוּעָה יִהְיֶה לָכֶם", וּבִזְמַן שֶׁהוּא בָּא בְּשַׁבָּת "זִכְרוֹן תְּרוּעָה" יִהְיֶה לָכֶם מַזְכִּירִין, אֲבָל לֹא תּוֹקְעִים. רַבִּי זְעֵירָא הֲוָה מַפְקַד לַחֲבֵרֵהּ עֲיַּלוּן וּשְׁמַעוּן קָלֵהּ דְּרַבִּי לֵוִי דְּדָרֵישׁ. אֲמָרִי: לֵית אֶפְשָׁר דְּלִפּוּק פָּרַשְׁתָּא בְּלֹא אוּלְפָן. עַלוּן וְדָרֵישׁ קוֹמֵיהוֹן: כָּתוּב אֶחָד אוֹמֵר: "יוֹם תְּרוּעָה" וְכוּ' (כְּדִלְעֵיל). תָּנֵי רַבִּי שִׁמְעוֹן בֶּן יוֹחַאי: יִדְחֶה בַּמִּקְדָּשׁ, שֶׁהֵם יוֹדְעִים זְמַנּוֹ שֶׁל חֹדֶשׁ, וְאַל יִדְחֶה בַּמְּדִינָה, שֶׁאֵין יוֹדְעִין זְמַנּוֹ שֶׁל חֹדֶשׁ. דְּתָנֵי רַבִּי שִׁמְעוֹן בֶּן יוֹחַאי: "יוֹם תְּרוּעָה יִהְיֶה לָכֶם וַעֲשִׂיתֶם עֹלָה וְגוֹ'" בִּמְקוֹם שֶׁהַקָּרְבָּנוֹת קְרֵבִין. אָמַר רַבִּי תַּחֲלִיפָא דְּמִן קֵיסָרִיָּא בְּכָל הַקָּרְבָּנוֹת כָּתוּב: "וְהִקְרַבְתֶּם", וְכָאן כְּתִיב: "וַעֲשִׂיתֶם", אָמַר הַקָּדוֹשׁ בָּרוּךְ הוּא: מִכֵּיוָן שֶׁנִּכְנַסְתֶּם לְפָנַי בַּדִּין בַּיּוֹם הַזֶּה וִיצָאתֶם זַכָּאִין, מַעֲלֶה אֲנִי עֲלֵיכֶם כְּאִלּוּ הַיּוֹם בָּרָאתִי אֶתְכֶם בְּרִיָּה חֲדָשָׁה, שֶׁנֶּאֱמַר: "כִּי כַאֲשֶׁר הַשָּׁמַיִם הַחֲדָשִׁים וְהָאָרֶץ הַחֲדָשָׁה וְגוֹ' כֵּן יַעֲמֹד זַרְעֲכֶם וְשִׁמְכֶם.

"בְּנֵי יִשְׂרָאֵל מִקְרָא קֹדֶשׁ" וְאֵין הַנָּכְרִים מִקְרָא קֹדֶשׁ. "בְּנֵי יִשְׂרָאֵל" אֵין לִי אֶלָּא בְּנֵי יִשְׂרָאֵל, מִנַּיִן לְרַבּוֹת אֶת הַגֵּרִים וְאֶת הָעֲבָדִים הַמְשֻׁחְרָרִים, תַּלְמוּד לוֹמַר: "יִהְיֶה". תָּנוּ רַבָּנָן: מִנַּיִן שֶׁאוֹמְרִים אָבוֹת, שֶׁנֶּאֱמַר: "הָבוּ לַה' בְּנֵי אֵלִים". וּמִנַּיִן שֶׁאוֹמְרִים גְּבוּרוֹת, שֶׁנֶּאֱמַר: "הָבוּ לַה' כָּבוֹד וָעֹז". וּמִנַּיִן שֶׁאוֹמְרִים קְדֻשַּׁת הַשֵּׁם, שֶׁנֶּאֱמַר: "בְּהַדְרַת קֹדֶשׁ". וּמִנַּיִן שֶׁאוֹמְרִים מַלְכֻיּוֹת זִכְרוֹנוֹת וְשׁוֹפָרוֹת, שֶׁנֶּאֱמַר: "שַׁבָּתוֹן זִכְרוֹן תְּרוּעָה מִקְרָא קֹדֶשׁ". רַבִּי אֱלִיעֶזֶר אוֹמֵר: "שַׁבָּתוֹן" זֶה קְדֻשַּׁת הַיּוֹם, "זִכְרוֹן" אֵלּוּ זִכְרוֹנוֹת, "תְּרוּעָה" אֵלּוּ שׁוֹפָרוֹת, "מִקְרָא קֹדֶשׁ" קַדְּשֵׁהוּ בַּעֲשִׂיַּת מְלָאכָה. אֲמַר לֵהּ רַבִּי עֲקִיבָא: מִפְּנֵי מָה לֹא נֶאֱמַר "שַׁבָּתוֹן" תִּשְׁבֹּת, שֶׁהֲרֵי בּוֹ פָּתַח הַכָּתוּב תְּחִלָּה, אֶלָּא "שַׁבָּתוֹן" קַדְּשֵׁהוּ בַּעֲשִׂיַּת מְלָאכָה, "זִכְרוֹן" אֵלּוּ זִכְרוֹנוֹת, "תְּרוּעָה" אֵלּוּ שׁוֹפָרוֹת, "מִקְרָא קֹדֶשׁ" זֶה קְדֻשַּׁת הַשֵּׁם. וּמִנַּיִן שֶׁאוֹמְרִים מַלְכֻיּוֹת, דְּתַנְיָא: רַבִּי אוֹמֵר: "לֶעָנִי וְלַגֵּר תַּעֲזֹב אוֹתָם אֲנִי ה' אֱלֹהֵיכֶם", וְסָמִיךְ לֵהּ: "בַּחֹדֶשׁ הַשְּׁבִיעִי" מִכָּאן רֶמֶז לְמַלְכֻיּוֹת. רַבִּי יוֹסִי בְּר' יְהוּדָה אוֹמֵר: אֵינוֹ צָרִיךְ, הֲרֵי הוּא אוֹמֵר: "וְהָיָה לָכֶם לְזִכָּרוֹן לִפְנֵי אֱלֹהֵיכֶם [אֲנִי ה' אֱלֹהֵיכֶם"], שֶׁאֵין תַּלְמוּד לוֹמַר "אֲנִי ה' אֱלֹהֵיכֶם", הֲרֵי מַלְכֻיּוֹת. הָנֵי עֶשֶׂר מַלְכֻיּוֹת כְּנֶגֶד מִי אֲמָרָן, כְּנֶגֶד עֶשֶׂר מַאֲמָרוֹת שֶׁבָּהֶן נִבְרָא הָעוֹלָם. וּמַאי נִינְהוּ, אִילֵימָא "וַיֹּאמֶר וַיֹּאמֶר" דִּבְרֵאשִׁית, תִּשְׁעָה הֲווֹ, בְּרֵאשִית נַמֵּי מַאֲמָר הִיא, דִּכְתִיב: "בִּדְבַר ה' שָׁמַיִם נַעֲשׂוּ". כֵּיצַד סֵדֶר בְּרָכוֹת, אוֹמֵר אָבוֹת וּגְבוּרוֹת וּקְדֻשַּׁת הַשֵּׁם, וְכוֹלֵל עִמָּהֶם מַלְכֻיּוֹת, וְאֵינוֹ תּוֹקֵעַ, קְדֻשַּׁת הַיּוֹם, וְתוֹקֵעַ, [זִכְרוֹנוֹת, וְתוֹקֵעַ], שׁוֹפָרוֹת, וְתוֹקֵעַ, וְאוֹמֵר עֲבוֹדָה וְהוֹדָאָה וּבִרְכַּת כֹּהֲנִים, דִּבְרֵי רַבִּי יוֹחָנָן בֶּן נוּרִי. אֲמַר לֵהּ רַבִּי עֲקִיבָא: אִם אֵינוֹ תּוֹקֵעַ לַמַּלְכֻיּוֹת, לָמָּה אוֹמְרָן, אֶלָּא אוֹמֵר אָבוֹת וּגְבוּרוֹת וּקְדֻשַּׁת הַשֵּׁם, וְכוֹלֵל מַלְכֻיּוֹת עִם קְדֻשַּׁת הַיּוֹם, וְתוֹקֵעַ, זִכְרוֹנוֹת וְתוֹקֵעַ, שׁוֹפָרוֹת וְתוֹקֵעַ, וְאוֹמֵר עֲבוֹדָה וְהוֹדָאָה וּבִרְכַּת כֹּהֲנִים. רַבָּן שִׁמְעוֹן בֶּן גַּמְלִיאֵל אוֹמֵר קְדֻשַּׁת הַיּוֹם עִם הַזִּכְרוֹנוֹת. אָמַר רַבָּן שִׁמְעוֹן בֶּן גַּמְלִיאֵל: מַה מָּצִינוּ בְּכָל מָקוֹם שֶׁאוֹמְרָהּ אֶמְצָעִית, אַף כָּאן אֶמְצָעִית. רַבִּי אוֹמֵר: מַה מָּצִינוּ בְּכָל מָקוֹם שֶׁאוֹמְרָהּ רְבִיעִית, אַף כָּאן רְבִיעִית. בַּיּוֹם הָרִאשׁוֹן עָבַר רַבִּי יוֹחָנָן בֶּן בְּרוֹקָא וְאָמַר כְּדִבְרֵי רַבִּי יוֹחָנָן בֶּן נוּרִי. אָמַר רַבָּן שִׁמְעוֹן בֶּן גַּמְלִיאֵל: לֹא הָיוּ נוֹהֲגִין בְּיַבְנֶה כֵּן. בַּיּוֹם הַשֵּׁנִי עָבַר רַבִּי חֲנִינָא בְּנוֹ שֶׁל רַבִּי יוֹסִי הַגְּלִילִי וְאָמַר כְּדִבְרֵי רַבִּי עֲקִיבָא. אָמַר רַבָּן שִׁמְעוֹן בֶּן גַּמְלִיאֵל: כָּךְ הָיוּ נוֹהֲגִין בְּיַבְנֶה.

{rרמז תרמוr}  מִנַּיִן שֶׁבַּשּׁוֹפָר, תַּלְמוּד לוֹמַר: "וְהַעֲבַרְתָּ שׁוֹפַר תְּרוּעָה". אֵין לִי אֶלָּא בְּיוֹבֵל, בְּרֹאשׁ הַשָּׁנָה מִנַּיִן, תַּלְמוּד לוֹמַר: "וְהַעֲבַרְתָּ שׁוֹפַר תְּרוּעָה בַּחֹדֶשׁ הַשְּׁבִיעִי", מַה תַּלְמוּד לוֹמַר "בַּחֹדֶשׁ הַשְּׁבִיעִי", שֶׁיְּהוּ כָּל תְּרוּעוֹת כָּל חֹדֶשׁ שְׁבִיעִי כָּזֶה, מַה זֶּה בַּשּׁוֹפָר אַף זֶה בַּשּׁוֹפָר. מִנַּיִן שֶׁפְּשׁוּטָה לְפָנֶיהָ, תַּלְמוּד לוֹמַר: "וְהַעֲבַרְתָּ שׁוֹפַר תְּרוּעָה". וּמִנַּיִן שֶׁפְּשׁוּטָה לְאַחֲרֶיהָ, תַּלְמוּד לוֹמַר: "תַּעֲבִירוּ שׁוֹפָר בְּכָל אַרְצְכֶם". אֵין לִי אֶלָּא בְּיוֹבֵל, בְּרֹאשׁ הַשָּׁנָה מִנַּיִן, תַּלְמוּד לוֹמַר: "וְהַעֲבַרְתָּ בַּחֹדֶשׁ הַשְּׁבִיעִי" שֶׁיְּהוּ כָּל תְּקִיעוֹת שֶׁל חֹדֶשׁ כָּזֶה. וּמִנַּיִן שֶׁהֵם שָׁלֹש שֶׁל שָׁלֹשׁ שָׁלֹש, תַּלְמוּד לוֹמַר: "וְהַעֲבַרְתָּ שׁוֹפַר תְּרוּעָה", "זִכְרוֹן תְּרוּעָה", "יוֹם תְּרוּעָה יִהְיֶה לָכֶם". וּמִנַּיִן לִתֵּן אֶת שֶׁל זֶה בָּזֶה, וְשֶׁל זֶה בָּזֶה, תַּלְמוּד לוֹמַר: "שְׁבִיעִי" לִגְזֵרָה שָׁוָה. הָא כֵּיצַד, שָׁלֹש שֶׁהֵם תֵּשַׁע. שִׁעוּר תְּקִיעָה כִּתְרוּעָה, וְשִׁעוּר תְּרוּעָה כִּשְׁלֹשָׁה שְׁבָרִים. וְהָא תָּנָא מֵעִקָּרָא מַיְתֵי לָהּ בְּהֶקֵּשָׁא, וְהָשְׁתָּא מַיְתֵי לָהּ בִּגְזֵרָה שָׁוָה, הָכִי קָאָמַר: אִי לָאו גְּזֵרָה שָׁוָה הֲוָה מַיְתֵי לָהּ בְּהֶקֵּשָׁא, הַשְׁתָּא דְּאָתָא בִּגְזֵרָה שָׁוָה הֶקֵּשָׁא לֹא צָרִיךְ. וְהַאי תָּנָא מַיְתֵי לָהּ בִּגְזֵרָה שָׁוָה מִמִּדְבָּר, דִּכְתִיב: "וּתְקַעְתֶּם תְּרוּעָה" תְּקִיעָה בִּפְנֵי עַצְמָהּ וּתְרוּעָה בִּפְנֵי עַצְמָהּ. אוֹ אֵינוֹ אֶלָּא תְּקִיעָה וּתְרוּעָה אַחַת הִיא, כְּשֶׁהוּא אוֹמֵר: "וּבְהַקְהִיל אֶת הַקָּהָל תִּתְקְעוּ וְלֹא תָרִיעוּ" הָא תְּקִיעָה בִּפְנֵי עַצְמָהּ וּתְרוּעָה בִּפְנֵי עַצְמָהּ. וּמִנַּיִן שֶׁפְּשׁוּטָה לְפָנֶיהָ, תַּלְמוּד לוֹמַר: "וּתְקַעְתֶּם תְּרוּעָה". וּמִנַּיִן שֶׁפְּשׁוּטָה לְאַחֲרֶיהָ, תַּלְמוּד לוֹמַר: "תְּרוּעָה יִתְקָעוּ". רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה אוֹמֵר: אֵינוֹ צָרִיךְ, הֲרֵי הוּא אוֹמֵר: "וּתְקַעְתֶּם תְּרוּעָה שֵׁנִית" מַה תַּלְמוּד לוֹמַר "שֵׁנִית", זֶה בִּנְיַן אָב כָּל מָקוֹם שֶׁנֶּאֱמַר "תְּרוּעָה" תְּהֵא תְּקִיעָה שְׁנִיָּה לָהּ. וְאֵין לִי אֶלָּא בַּמִּדְבָּר, בְּרֹאשׁ הַשָּׁנָה מִנַּיִן, תַּלְמוּד לוֹמַר: "תְּרוּעָה תְּרוּעָה" לִגְזֵרָה שָׁוָה, מַה כָּאן פְּשׁוּטָה לְאַחֲרֶיהָ אַף לְהַלָּן פְּשׁוּטָה לְאַחֲרֶיהָ. וְשָׁלֹשׁ תְּרוּעוֹת נֶאֶמְרוּ בְּרֹאשׁ הַשָּׁנָה: "שַׁבָּתוֹן זִכְרוֹן תְּרוּעָה", "וְהַעֲבַרְתָּ שׁוֹפַר תְּרוּעָה" וְ"יוֹם תְּרוּעָה יִהְיֶה לָכֶם". שְׁתֵּי תְּקִיעוֹת לְכָל אַחַת וְאַחַת. נִמְצֵינוּ לְמֵדִין: רֹאשׁ הַשָּׁנָה שֵׁשׁ תְּקִיעוֹת וְשָׁלֹשׁ תְּרוּעוֹת, שְׁתַּיִם מִדִּבְרֵי תּוֹרָה וְאַחַת מִדִּבְרֵי סוֹפְרִים. "וְהַעֲבַרְתָּ שׁוֹפַר תְּרוּעָה, שַׁבָּתוֹן זִכְרוֹן תְּרוּעָה" מִדִּבְרֵי תּוֹרָה, "יוֹם תְּרוּעָה" לְתַלְמוּדוֹ הוּא בָּא. רַבִּי שְׁמוּאֵל בַּר נַחְמָן אָמַר: אַחַת מִדִּבְרֵי תּוֹרָה, וּשְׁתַּיִם מִדִּבְרֵי סוֹפְרִים. "שַׁבָּתוֹן זִכְרוֹן תְּרוּעָה" מִדִּבְרֵי תּוֹרָה, "וְהַעֲבַרְתָּ שׁוֹפַר תְּרוּעָה" "וְיוֹם תְּרוּעָה" לְתַלְמוּדוֹ הוּא בָּא. מַאי לְתַלְמוּדוֹ הוּא בָּא, מִבָּעֵי לֵהּ בַּיּוֹם וְלֹא בַּלַּיְלָה. וְאִידָךְ, בַּיּוֹם וְלֹא בַּלַּיְלָה מְנָא לֵהּ, נָפְקָא לֵהּ מִבְּיוֹם הַכִּפּוּרִים. וְלִגְמַר נַמֵּי פְּשׁוּטָה לְפָנֶיהָ וּלְאַחֲרֶיהָ, "וְהַעֲבַרְתָּ, תַּעֲבִירוּ" לֹא מַשְׁמַע לֵהּ. "וְהַעֲבַרְתָּ" מִבָּעֵי לֵהּ לְכִדְרַב מַתָּנָה: דֶּרֶךְ הַעֲבָרָתוֹ. "תַּעֲבִירוּ", אֲמַר רַחֲמָנָא: תַּעֲבִירוּ בַּיָּד. וְאִידָךְ, דְּרַב מַתָּנָה: מִדְּשָׁנֵי קְרָא בְּדִבּוּרֵהּ. "תַּעֲבִירוּ" בַּיָּד לֹא מָצֵית אָמַרְתָּ, דְּיָלֵיף הַעֲבָרָה הַעֲבָרָה מִמּשֶׁה, דִּכְתִיב: "וַיְצַו משֶׁה וַיַּעֲבִירוּ קוֹל" מַה לְּהַלָּן בְּקוֹל אַף כָּאן בְּקוֹל. וְהַאי תַּנָּא דְּמַיְתֵי מִמִּדְבָּר, אִי מַה לְּהַלָּן בַּחֲצוֹצְרוֹת אַף כָּאן בַּחֲצוֹצְרוֹת, תַּלְמוּד לוֹמַר: "תִּקְעוּ בַחֹדֶשׁ שׁוֹפָר" וְגוֹ' אֵי זֶהוּ חַג שֶׁהַחֹדֶשׁ מִתְכַּסֶּה בּוֹ, הֱוֵי אוֹמֵר: זֶה רֹאשׁ הַשָּׁנָה, וְקָאָמַר רַחֲמָנָא: בְּשׁוֹפָר. כָּתוּב אֶחָד אוֹמֵר: "שַׁבָּתוֹן זִכְרוֹן תְּרוּעָה", וְכָתוּב אֶחָד אוֹמֵר: "יוֹם תְּרוּעָה". לָא קַשְׁיָא, כָּאן בְּיוֹם טוֹב שֶׁחָל לִהְיוֹת בְּשַׁבָּת כָּאן בְּיוֹם טוֹב שֶׁחָל לִהְיוֹת אַחַר הַשַּׁבָּת. אָמַר רָבָא: אִי מִדְּאוֹרַיְתָא הִיא, בַּמִּקְדָּשׁ הֵיכִי תָּקְעִינָן, וְעוֹד, הָא לָאו מְלָאכָה הִיא, לְמַאי אִצְטְרִיךְ קְרָא לְמַעוֹטֵי, וְהָא תָּנָא דְּבֵי רַבִּי יִשְׁמָעֵאל: "כָּל מְלֶאכֶת עֲבוֹדָה לֹא תַעֲשׂוּ" יָצָא תְּקִיעַת שׁוֹפָר וּרְדִיַּת הַפַּת שֶׁהִיא חָכְמָה וְאֵינָהּ מְלָאכָה. אֶלָּא מִדְּאוֹרַיְתָא מִשְׁרֵי שָׁרֵי, וְרַבָּנָן הוּא דְּגָזְרִי בְּהוּ. דְּאָמַר רַבָּה: הַכֹּל חַיָּבִים בִּתְקִיעַת שׁוֹפָר וְאֵין הַכֹּל בְּקִיאִין בִּתְקִיעַת שׁוֹפָר, וּגְזֵרָה שֶׁמָּא יִטְּלֶנּוּ בְּיָדוֹ וְיֵלֵךְ אֵצֶל בָּקִי לִלְמֹד וְיַעֲבִירֶנּוּ אֶרְבַּע אַמּוֹת בִּרְשׁוּת הָרַבִּים. וְהַיְנוּ טַעְמָא דְּלוּלָב, וְהַיְנוּ טַעְמָא דִּמְגִילָה.

{rרמז תרמזr}  "אַךְ בֶּעָשׂוֹר לַחֹדֶשׁ". יָכוֹל יְהֵא יוֹם הַכִּפּוּרִים מְכַפֵּר עַל הַשָּׁבִין וְעַל שֶׁאֵינָן שָׁבִין. וְדִין הוּא: הוֹאִיל וְחַטָּאת וְאָשָׁם מְכַפְּרִין וְיוֹם הַכִּפּוּרִים מְכַפֵּר, מַה חַטָּאת וְאָשָׁם אֵין מְכַפְּרִין אֶלָּא עַל הַשָּׁבִין אַף יוֹם הַכִּפּוּרִים אֵין מְכַפֵּר אֶלָּא עַל הַשָּׁבִין. מַה לְּחַטָּאת וְאָשָׁם שֶׁכֵּן אֵין מְכַפְּרִין עַל הַמֵּזִיד כְּשׁוֹגֵג, תֹּאמַר בְּיוֹם הַכִּפּוּרִים שֶׁמְּכַפֵּר עַל הַמֵּזִיד כְּשׁוֹגֵג, הוֹאִיל וּמְכַפֵּר עַל הַמֵּזִיד כְּשׁוֹגֵג יָכוֹל יְכַפֵּר עַל הַשָּׁבִין וְעַל שֶׁאֵינָן שָׁבִין. תַּלְמוּד לוֹמַר: "אַךְ" חִלֵּק סְתָם סִפְרָא מַנִּי, רַבִּי יְהוּדָה הִיא, וְרָמִי סְתָם סִפְרָא אַסְּתָם סִפְרָא: דְּתַנְיָא: "מִקְרָא קֹדֶשׁ, כִּי יוֹם כִּפֻּרִים הוּא, וְעִנִּיתֶם וְגוֹ', וְכָל מְלָאכָה לֹא תַעֲשׂוּ כִּי יוֹם כִּפּוּרִים הוּא". יָכוֹל לֹא יְהֵא יוֹם הַכִּפּוּרִים מְכַפֵּר אֶלָּא אִם כֵּן הִתְעַנָּה בּוֹ וּקְרָאוֹ מִקְרָא קֹדֶשׁ וְלֹא עָשָׂה בּוֹ מְלָאכָה, לֹא הִתְעַנָּה בּוֹ וְלֹא קְרָאוֹ מִקְרָא קֹדֶשׁ וְעָשָה בּוֹ מְלָאכָה מִנַּיִן, תַּלְמוּד לוֹמַר: "יוֹם כִּפּוּרִים הוּא" מִכָּל מָקוֹם. אָמַר אַבָּיֵי: לָא קַשְׁיָא, הָא רַבִּי הָא רַבִּי יְהוּדָה. רָבָא אָמַר: הָא וְהָא רַבִּי, וּמוֹדֶה רַבִּי בְּכָרֵת דְּיוֹמֵהּ. דְּתַנְיָא: רַבִּי אוֹמֵר: כָּל עֲבֵרוֹת שֶׁבַּתּוֹרָה בֵּין עֲשֵׂה בֵּין לֹא תַּעֲשֶׂה, תְּשׁוּבָה וְיוֹם הַכִּפּוּרִים מְכַפֵּר. חוּץ מִן הַפּוֹרֵק עֹל, וּמְגַלֶּה פָּנִים בַּתּוֹרָה, וְהַמֵּפֵר בְּרִית בָּשָׂר, שֶׁאִם עָשָׂה תְּשׁוּבָה מוֹחֲלִין לוֹ, לֹא עָשָׂה תְּשׁוּבָה אֵין מוֹחֲלִין לוֹ. (כָּל עִנְיָן דְּיוֹם הַכִּפּוּרִים כָּתוּב לְמַעְלָה בְּרֶמֶז תקע"ח). "כָּל הַנֶּפֶשׁ אֲשֶׁר לֹא תְעֻנֶּה". אָמַר רֵישׁ לָקִישׁ: הָאוֹכֵל אֲכִילָה גַּסָּה בְּיוֹם הַכִּפּוּרִים פָּטוּר, שֶׁנֶּאֱמַר: "נֶפֶשׁ אֲשֶׁר לֹא תְעֻנֶּה" פְּרָט לַמַּזִּיק. (בָּעֵי) [אָמַר] רַבִּי יוֹחָנָן: יוֹם הַכִּפּוּרִים שֶׁחָל לִהְיוֹת (בְּחוֹל) [בְּשַׁבָּת], מֻתָּר בִּקְנִיבַת יָרָק. [מֵיתִיבִי: מִנַּיִן לְיוֹם הַכִּפּוּרִים שֶׁחָל בְּשַׁבָּת שֶׁאָסוּר בִּקְנִיבַת יָרָק], תַּלְמוּד לוֹמַר: "שַׁבָּתוֹן" שְׁבוֹת. לְמַאי, אִילֵימָא לִמְלָאכָה, הָא כְּתִיב: "כָּל מְלָאכָה לֹא תַעֲשׂוּ", אֶלָּא לָאו לִקְנִיבַת יָרָק. לְעוֹלָם לִמְלָאכָה, וְלַעֲבֹר עָלָיו בַּעֲשֵׂה וְלֹא תַּעֲשֶׂה. תַּנְיָא כְּוָתֵהּ דְּרַבִּי יוֹחָנָן: יוֹם הַכִּפּוּרִים שֶׁחָל לִהְיוֹת (בְּחוֹל) [בְּשַׁבָּת], מֻתָּר בִּקְנִיבַת יָרָק. (וְכָךְ הָיוּ) מְפַצְּעִין בֶּאֱגוֹזִים וּמְפָרְכִין בְּרִמּוֹנִים מִן הַמִּנְחָה וּלְמַעְלָה, מִפְּנֵי עָגְמַת נֶפֶשׁ.

"וְעִנִּיתֶם אֶת נַפְשֹׁתֵיכֶם בְּתִשְׁעָה לַחֹדֶשׁ" תָּנֵי רַב חִיָּא בַּר רַב מִדִּיפְתִי: וְכִי בְּתִשְׁעָה מִתְעַנִּין, וַהֲלֹא בַּעֲשָׂרָה מִתְעַנִּין, אֶלָּא לוֹמַר לְךָ: כָּל הָאוֹכֵל וְשׁוֹתֶה בְּתִשְׁעָה בּוֹ, מַעֲלֶה עָלָיו הַכָּתוּב כְּאִלּוּ הִתְעַנָּה תְּשִׁיעִי וַעֲשִׁירִי. עֻבְדָּא הֲוָה בְּרוֹמִי בַּעֲרוֹבָא דְּצוֹמָא רַבָּא (כָּתוּב בַּפָּסוּק וַיְבָרֶךְ אֱלֹהִים אֶת יוֹם הַשְּׁבִיעִי).

"מֵעֶרֶב עַד עֶרֶב תִּשְׁבְּתוּ שַׁבַּתְּכֶם" אָמַר רַב (אַשִּׁי: הָא דְּאָמַר): צָרִיךְ שֶׁיְּהֵא לַיְלָה וְיוֹם מִן הַחֹדֶשׁ. מְנָלָן, רַבִּי יוֹחָנָן אָמַר: "מֵעֶרֶב עַד עֶרֶב תִּשְׁבְּתוּ שַׁבַּתְּכֶם". וְרֵישׁ לָקִישׁ אָמַר: "עַד יוֹם הָאֶחָד וְעֶשְׂרִים לַחֹדֶשׁ בָּעֶרֶב". מַאי בֵּינַיְהוּ, כו' חֲצוֹת לַיְלָה אִכָּא בֵּינַיְהוּ. תַּנְיָא: "וְעִנִּיתֶם אֶת נַפְשֹׁתֵיכֶם וְכָל מְלָאכָה לֹא תַעֲשׂוּ" יָכוֹל יְהֵא עֹנֶשׁ כָּרֵת עַל תּוֹסֶפֶת מְלָאכָה, תַּלְמוּד לוֹמַר: "וְכָל הַנֶּפֶשׁ אֲשֶׁר תַּעֲשֶׂה כָּל מְלָאכָה בְּעֶצֶם הַיּוֹם הַזֶּה" עַל עִצּוּמוֹ שֶׁל יוֹם עָנוּשׁ כָּרֵת, וְאֵין עָנוּשׁ כָּרֵת עַל תּוֹסֶפֶת [מְלָאכָה]. יָכוֹל יְהֵא עָנוּשׁ כָּרֵת עַל תּוֹסֶפֶת עִנּוּי, תַּלְמוּד לוֹמַר: "כִּי כָל הַנֶּפֶשׁ אֲשֶׁר לֹא תְעֻנֶּה בְּעֶצֶם הַיּוֹם הַזֶּה" עַל עִצּוּמוֹ שֶׁל יוֹם עָנוּשׁ כָּרֵת, וְאֵין עָנוּשׁ כָּרֵת עַל תּוֹסֶפֶת עִנּוּי. יָכוֹל לֹא יְהֵא בִּכְלַל עֹנֶשׁ, אֲבָל יְהֵא מֻזְהָר עַל תּוֹסֶפֶת מְלָאכָה, תַּלְמוּד לוֹמַר: "וְכָל מְלָאכָה לֹא תַעֲשׂוּ בְּעֶצֶם הַיּוֹם הַזֶּה" עַל עִצּוּמוֹ שֶׁל יוֹם הוּא מֻזְהָר, וְאֵינוֹ מֻזְהָר עַל תּוֹסֶפֶת מְלָאכָה. יָכוֹל יְהֵא מֻזְהָר עַל תּוֹסֶפֶת עִנּוּי. וְדִין הוּא: וּמַה מְּלָאכָה שֶׁנּוֹהֶגֶת בְּשַׁבָּתוֹת וְיָמִים טוֹבִים אֵינוֹ מֻזְהָר עָלֶיהָ, עִנּוּי שֶׁאֵינוֹ נוֹהֵג בְּשַׁבָּתוֹת וְיָמִים טוֹבִים אֵינוֹ דִּין שֶׁלֹּא יְהֵא מֻזְהָר עָלָיו. אֲבָל אַזְהָרַת עִנּוּי שֶׁל יוֹם עַצְמוֹ לֹא לָמַדְנוּ. לֹא יֹאמַר עֹנֶשׁ בִּמְלָאכָה, שֶׁהֲרֵי בָּא בְּקַל וָחֹמֶר מֵעִנּוּי: וּמָה עִנּוּי שֶׁאֵין נוֹהֵג בְּשַׁבָּת וְיָמִים טוֹבִים עָנוּשׁ עָלָיו, מְלָאכָה שֶׁנּוֹהֶגֶת בְּשַׁבָּת וְיָמִים טוֹבִים אֵינוֹ דִּין שֶׁעָנוּשׁ עָלָיו, לָמָּה נֶאֱמַר, מֻפְנָה לָדוּן מִמֶּנּוּ גְּזֵרָה שָׁוָה: נֶאֱמַר עֹנֶשׁ בְּעִנּוּי וְנֶאֱמַר עֹנֶשׁ בִּמְלָאכָה, מַה מְּלָאכָה לֹא עָנַשׁ אֶלָּא אִם כֵּן הִזְהִיר אַף עִנּוּי לֹא עָנַשׁ אֶלָּא כֵּן הִזְהִיר. אִכָּא לְמִפְרַךְ: מַה לְּעִנּוּי שֶׁכֵּן לֹא הֻתַּר (מִקְצָתוֹ) [מִכְּלָלוֹ], תֹּאמַר מְלָאכָה שֶׁכֵּן הֻתְּרָה (מִקְצָתָהּ) [מִכְּלָלָהּ]. אֶלָּא לֹא יֹאמַר [עֹנֶשׁ] בְּעִנּוּי וְלִגְמַר מִמְּלָאכָה: וּמַה מְּלָאכָה שֶׁהֻתְּרָה (מִקְצָתָהּ) [מִכְּלָלָהּ] עָנוּשׁ כָּרֵת, עִנּוּי שֶׁלֹּא הֻתְּרָה (מִקְצָתוֹ) [מִכְּלָלוֹ] אֵינוֹ דִּין שֶׁיְּהֵא עָנוּשׁ כָּרֵת, אִם כֵּן לָמָה נֶאֱמַר, מֻפְנָה לְהָקִישׁ וְלָדוּן מִמֶּנּוּ גְּזֵרָה שָׁוָה: נֶאֱמַר עֹנֶשׁ בְּעִנּוּי וְנֶאֱמַר עֹנֶשׁ בִּמְלָאכָה, מַה מְּלָאכָה לֹא עָנַשׁ אֶלָּא אִם כֵּן הִזְהִיר אַף עִנּוּי לֹא עָנַשׁ אֶלָּא אִם כֵּן הִזְהִיר. אִכָּא לְמִפְרַךְ: מַה לִּמְלָאכָה שֶׁכֵּן נוֹהֶגֶת בְּשַׁבָּתוֹת וְיוֹם טוֹב. אָמַר רָבִינָא: תַּנָּא "עֶצֶם עֶצֶם" גְּמִיר לָהּ. מֻפְנָה, דְּאִי לָא מֻפְנָה אִכָּא לְמִיפְרַךְ כִּדְפַרְכִינָן. לָאיִי אַפְנוֹיֵי מֻפְנֶה. מִכְּדִי חֲמִשָּׁה קְרָאֵי כְּתִיבִי בִּמְלָאכָה: חַד לְעֹנֶשׁ דִּימָמָא, וְחַד לְעֹנֶשׁ דְּלַיְלָא, וְחַד לְאַזְהָרָה דִּימָמָא, וְחַד לְאַזְהָרָה דְּלַיְלָא, וְחַד לְאַפְנוֹיֵי לְאָקוּשֵׁי עִנּוּי לִמְלָאכָה בֵּין דִּימָמָא בֵּין דְּלַיְלָא. דְּבֵי רַבִּי יִשְׁמָעֵאל תָּנָא: נֶאֱמָר כָּאן עִנּוּי וְנֶאֱמָר לְהַלָּן עִנּוּי, מַה לְּהַלָּן לֹא עָנַשׁ אֶלָּא אִם כֵּן הִזְהִיר אַף כָּאן לֹא עָנַשׁ אֶלָּא אִם כֵּן הִזְהִיר. רַב פַּפָּא אָמַר: אָתְיָא "שַׁבַּת" מִשַּׁבַּת בְּרֵאשִׁית, מַה לְּהַלָּן לֹא עָנַשׁ אֶלָּא אִם כֵּן הִזְהִיר אַף כָּאן [לֹא עָנַשׁ אֶלָּא אִם כֵּן הִזְהִיר]. רַב אַחָא בַּר יַעֲקֹב אָמַר: הוּא גּוּפֵהּ שַׁבָּת הוּא, דִּכְתִיב: "תִּשְׁבְּתוּ שַׁבַּתְּכֶם". בִּשְׁלָמָא רַב אַחָא לֹא אָמַר כְּרַב פַּפָּא, קְרָא דְּגוּפֵהּ עָדִיף. אֶלָּא רַב פַּפָּא מַאי טַעֲמָא לָא אָמַר כְּרַב אַחָא, מִבָּעֵי לֵהּ לְכִדְתַנְיָא: "וְעִנִּיתֶם אֶת נַפְשֹׁתֵיכֶם" "בְּתִשְׁעָה לַחֹדֶשׁ" יָכוֹל בְּתִשְׁעָה, תַּלְמוּד לוֹמַר: "בָּעֶרֶב". אִי "בָּעֶרֶב" יָכוֹל מִשֶּׁתֶּחְשַׁךְ, תַּלְמוּד לוֹמַר: "בְּתִשְׁעָה". הָא כֵּיצַד, מַתְחִיל וּמִתְעַנֶּה מִבְּעוֹד יוֹם. מִכָּאן שֶׁמּוֹסִיפִין מֵחֹל עַל הַקֹּדֶשׁ. אֵין לִי אֶלָּא בִּכְנִיסָתוֹ, בִּיצִיאָתוֹ מִנַּיִן, תַּלְמוּד לוֹמַר: "מֵעֶרֶב עַד עֶרֶב". אֵין לִי אֶלָּא יוֹם הַכִּפּוּרִים, שַׁבָּת וְיוֹם טוֹב מִנַּיִן, תַּלְמוּד לוֹמַר: "תִּשְׁבְּתוּ שַׁבַּתְּכֶם" הָא לָמַדְתָּ: כָּל מָקוֹם שֶׁנֶּאֱמַר "שַׁבָּת", מוֹסִיפִין מֵחֹל עַל הַקֹּדֶשׁ. וְתָנָא דְ"עֶצֶם עֶצֶם", הַאי בְּתִשְׁעָה לַחֹדֶשׁ מַאי עֲבִיד לֵהּ, מִבָּעֵי לֵהּ לְכִדְתָנֵי רַבִּי חִיָּיא בַּר רַב מִדִּפְתִּי: וְכִי בְּתִשְׁעָה מִתְעַנִּין, וַהֲלֹא בַּעֲשָׂרָה מִתְעַנִּין וְכוּ'. יָכוֹל לֹא יְהֵא יוֹם הַכִּפּוּרִים מְכַפֵּר אֶלָּא עִם הַקָּרְבָּנוֹת וְעִם הַשָּׂעִיר. מִנַּיִן שֶׁאַף עַל פִּי שֶׁאֵין קָרְבָּנוֹת וְאֵין הַשָּׂעִיר, הַיּוֹם מְכַפֵּר, תַּלְמוּד לוֹמַר: "יוֹם כִּפּוּרִים הוּא". "וְכָל הַנֶּפֶשׁ אֲשֶׁר תַּעֲשֶׂה כָּל מְלָאכָה" הֲרֵי זֶה עָנוּשׁ כָּרֵת, "וְהַאֲבַדְתִּי" מַה תַּלְמוּד לוֹמַר, לְפִי שֶׁנֶּאֱמַר כָּרֵת בְּכָל מָקוֹם וְאֵינִי יוֹדֵעַ מַה הוּא. כְּשֶׁהוּא אוֹמֵר "וְהַאֲבַדְתִּי", לִמֵּד עַל הַכָּרֵת שֶׁאֵינוֹ אֶלָּא אָבְדָּן. מִנַּיִן לְיוֹם הַכִּפּוּרִים שֶׁאָסוּר בִּרְחִיצָה וּבְסִיכָה וּבִנְעִילַת הַסַּנְדָּל וּבְתַשְׁמִישׁ הַמִּטָּה. תַּלְמוּד לוֹמַר: "שַׁבָּתוֹן" שְׁבוֹת. יָכוֹל אַף שַׁבַּת בְּרֵאשִית תְּהֵא אֲסוּרָה בְּכֻלָּן, תַּלְמוּד לוֹמַר: "הוּא" הוּא אָסוּר בְּכֻלָּן, וְאֵין שַׁבַּת בְּרֵאשִית אֲסוּרָה בְּכֻלָּן.

{rרמז תרמחr}  "דַּבֵּר אֶל בְּנֵי יִשְׂרָאֵל לֵאמֹר בַּחֲמִשָּׁה עָשָׂר יוֹם לַחֹדֶשׁ הַשְּׁבִיעִי הַזֶּה חַג הַסֻּכּוֹת שִׁבְעַת יָמִים לַה'". "שִׁבְעַת יָמִים" לָמָּה נֶאֱמַר, לְפִי שֶׁהוּא אוֹמֵר: "בַּסֻּכֹּת תֵּשְׁבוּ שִׁבְעַת יָמִים", אֵין אָנוּ יוֹדְעִין אִם שִׁבְעָה רִאשׁוֹנִים אִם שִׁבְעָה אַחֲרוֹנִים, תַּלְמוּד לוֹמַר: "בַּחֲמִשָּׁה עָשָׂר יוֹם לַחֹדֶשׁ הַשְּׁבִיעִי הַזֶּה חַג הַסֻּכּוֹת שִׁבְעַת יָמִים לַה'" הֲרֵי שִׁבְעָה רִאשׁוֹנִים, וְלֹא שִׁבְעָה אַחֲרוֹנִים. "הַזֶּה חַג הַסֻּכּוֹת" זֶה טָעוּן סֻכָּה, וְאֵין חַג הַמַּצּוֹת טָעוּן סֻכָּה. וַהֲלֹא דִּין הוּא: וּמָה אִם זֶה שֶׁאֵין טָעוּן מַצָּה טָעוּן סֻכָּה, חַג הַמַּצּוֹת שֶׁטָּעוּן מַצָּה אֵינוֹ דִּין שֶׁטָּעוּן סֻכָּה. תַּלְמוּד לוֹמַר: "הַזֶּה חַג הַסֻּכּוֹת" זֶה טָעוּן סֻכָּה, וְאֵין חַג הַמַּצּוֹת טָעוּן סֻכָּה.

"חַג הַסֻּכּוֹת שִׁבְעַת יָמִים לַה'" יָכוֹל חֲגִיגָה וְסֻכָּה לַשָּׁמַיִם, תַּלְמוּד לוֹמַר: "חַג הַסֻּכּוֹת תַּעֲשֶׂה לְךָ". יָכוֹל חֲגִיגָה וְסֻכָּה לְהֶדְיוֹט, תַּלְמוּד לוֹמַר: "חַג הַסֻּכּוֹת שִׁבְעַת יָמִים לַה'". הָא כֵּיצַד, חֲגִיגָה לַשָּׁמַיִם, וְסֻכָּה לְהֶדְיוֹט. "בַּיּוֹם הָרִאשׁוֹן מִקְרָא קֹדֶשׁ" קַדְּשֵׁהוּ בְּמַאֲכָל וּבְמִשְׁתֶּה וּבִכְסוּת נְקִיָּה. "כָּל מְלֶאכֶת עֲבֹדָה לֹא תַעֲשׂוּ" הֲרֵי זֶה בָּא לְלַמֵּד עַל יְמֵי מוֹעֵד שֶׁאֲסוּרִין בִּמְלָאכָה. יָכוֹל יְהוּ אֲסוּרִין בְּכָל מְלֶאכֶת עֲבוֹדָה, תַּלְמוּד לוֹמַר: "הוּא" הוּא אָסוּר בְּכָל מְלֶאכֶת עֲבוֹדָה, וְאֵין יְמֵי מוֹעֵד אֲסוּרִים בְּכָל מְלֶאכֶת עֲבוֹדָה, דִּבְרֵי רַבִּי יוֹסִי הַגְּלִילִי. רַבִּי עֲקִיבָא אוֹמֵר: הֲרֵי הוּא אוֹמֵר: "אֵלֶּה מוֹעֲדֵי ה' אֲשֶׁר תִּקְרְאוּ אֹתָם מִקְרָאֵי קֹדֶשׁ" בְּמִי הוּא מְדַבֵּר, אִם בְּיָמִים טוֹבִים הֲרֵי יָמִים טוֹבִים אֲמוּרִים, שֶׁנֶּאֱמַר: "בַּיּוֹם הָרִאשׁוֹן שַׁבָּתוֹן וּבַיּוֹם הַשְּׁמִינִי שַׁבָּתוֹן", אִם כֵּן לָמָּה נֶאֱמַר: "אֵלֶּה מוֹעֲדֵי ה' מִקְרָאֵי קֹדֶשׁ", אֵלּוּ יְמֵי מוֹעֵד שֶׁאֲסוּרִין בִּמְלָאכָה. יָכוֹל יְהוּ אֲסוּרִין בְּכָל מְלֶאכֶת עֲבוֹדָה, תַּלְמוּד לוֹמַר "הוּא" הוּא אָסוּר בְּכָל מְלֶאכֶת עֲבוֹדָה, וְאֵין יְמֵי מוֹעֵד אֲסוּרִין בְּכָל מְלֶאכֶת עֲבוֹדָה.

{rרמז תרמטr}  "אֵלֶּה מוֹעֲדֵי ה' אֲשֶׁר תִּקְרְאוּ אֹתָם מִקְרָאֵי קֹדֶשׁ לְהַקְרִיב אִשֶּׁה לַה' עֹלָה וּמִנְחָה" אִם אֵין עוֹלָה אֵין מִנְחָה. שֶׁתַּקְדִּים עוֹלָה לְמִנְחָה, (מִנַּיִן אִם) [שֶׁאִם] קָדְמָה מִנְחָה לְעוֹלָה פְּסוּלָה (תַּלְמוּד לוֹמַר). "זֶבַח וּנְסָכִים" אִם אֵין זֶבַח אֵין נְסָכִים. שֶׁיַּקְדִּים הַזֶּבַח לִנְסָכִים, שֶׁאִם קָדְמוּ נְסָכִים לְזֶבַח פּוֹסְלִין. "דְּבַר יוֹם" מְלַמֵּד, שֶׁכָּל הַיּוֹם כָּשֵׁר לְמוּסָפִין. "בְּיוֹמוֹ" אִם עָבַר הַיּוֹם עָבַר זְמַנּוֹ, וְאֵין חַיָּבִין בְּאַחְרָיוּתָן. יָכוֹל לֹא יְהוּ חַיָּבִין בְּאַחְרָיוּת נִסְכֵּיהֶם לְמָחָר, תַּלְמוּד לוֹמַר: "וּמִנְחָתָם וְנִסְכֵּיהֶם" (בַּיּוֹם מִנְחָתָם וְנִסְכֵּיהֶם, אֲבָל לֹא) לְמָחָר. "עֹלָה וּמִנְחָה זֶבַח וּנְסָכִים" (כָּתוּב בְּרֶמֶז תפ"א וּבְרֶמֶז תשמ"ה). תָּנוּ רַבָּנָן: "וּמִנְחָתָם וְנִסְכֵּיהֶם" הָבֵא מִנְחָה וְאַחַר כָּךְ נְסָכִים וְכוּ'. וְרַבִּי נַמֵּי הָא כְּתִיב: "וּמִנְחָתָם וְנִסְכֵּיהֶם", הַהוּא מִבָּעֵי לֵהּ: מִנְחָתָם וְנִסְכֵּיהֶם (בַּיּוֹם, וְלֹא) בַּלַּיְלָה, מִנְחָתָם וְנִסְכֵּיהֶם אֲפִלּוּ לְמָחָר. וְרַבָּנָן נַמֵּי הָכְתִיב: "זֶבַח וּנְסָכִים", הַהוּא מִבָּעֵי לֵהּ לִכְדִזְעִירִי, דְּאָמַר זְעִירִי: אֵין נְסָכִים מִתְקַדְּשִׁין אֶלָּא בִּשְׁחִיטַת הַזֶּבַח. וְרַבִּי נַמֵּי מִבָּעֵי לֵהּ לִכְדִזְעִירִי. וְרַבָּנָן נַמֵּי מִבָּעֵי לְהוּ לְמִנְחָתָם וְנִסְכֵּיהֶם (בַּיּוֹם, וְלֹא) בַּלַּיְלָה כו'. אֶלָּא הַיְנוּ טַעֲמָא דְּרַבָּנָן, דִּכְתִיב: "עֹלָה וּמִנְחָה". וְרַבִּי נַמֵּי הָכְתִיב: "עֹלָה וּמִנְחָה", אֶלָּא בְּבָאִין עִם זֶבַח כֻּלֵּי עָלְמָא לַא פְּלִיגִי דְּמִנְחָה וְאַחַר כָּךְ נְסָכִים, דְּהָא כְּתִיב: "עֹלָה וּמִנְחָה". כִּי פְּלִיגִי בְּבָאִין בִּפְנֵי עַצְמָן, רַבָּנָן סָבְרִי מִדְּבָאִין עִם הַזֶּבַח מִנְחָה וְאַחַר כָּךְ נְסָכִים בִּפְנֵי עַצְמָן וְכוּ'. וְרַבִּי, הָתָם הוּא אַיְדֵי דְּאַתְחִיל בַּאֲכִילָה גָּמַר לָהּ לְכֻלַּהּ מִלְּתָא דַּאֲכִילָה, אֲבָל נְסָכִים בִּפְנֵי עַצְמָן עֲדִיפוֹת דְּמִתְאָמְרָא שִׁירָה עֲלַיְהוּ.

{rרמז תרנr}  אָמַר רַבִּי יוֹחָנָן: מוֹדֶה רַבִּי מֵאִיר בְּשָׂעִיר שֶׁל רֹאשׁ הַשָּׁנָה, דְּבָעִינַן שָׂעִיר בֶּן שְׂעִירָה. מַאי טַעֲמָא, אָמַר קְרָא: "אֶחָד" הַמְיֻחָד וּבָא מִשֵּׁשֶׁת יְמֵי בְּרֵאשִית. וְהָא מֵהָכָא נַפְקָא, מֵהָתָם נַפְקָא: "שׁוֹר אוֹ כֶשֶׂב" פְּרָט לְכִלְאַיִם, "אוֹ עֵז" פְּרָט לְנִדְמֶה. צְרִיכָא. דְּאִי מֵהָתָם הֲוָה אָמֵינָא: הָנֵי מִלֵּי הֵיכָא דְּלֹא נָחֵית (לְרִדְיָא) [לְדָרִי], אֲבָל הֵיכָא דְּנָחִית (לְרִדְיָא) [לְדָרִי] לָא. וְאִי מֵהָכָא הֲוָה אָמֵינָא: הָנֵי מִלֵּי חוֹבָה, אֲבָל בְּנֶדֶר אֵימָא לָא, צְרִיכָא. אָמַר רַבִּי חִסְדָּא: הַכֹּל מוֹדִים דְּאֵין לוֹקִין עַל צִמְרָן מִשּׁוּם כִּלְאַיִם, שֶׁנֶּאֱמַר: "לֹא תִלְבַּש שַׁעַטְנֵז צֶמֶר וּפִשְׁתִּים וְגוֹ' מַה פִּשְׁתָּן שֶׁלֹּא נִשְׁתַּנָּה, אַף צֶמֶר שֶׁלֹּא נִשְׁתַּנָּה. אָמַר רַב [פַּפָּא]: הַכֹּל מוֹדִים שֶׁצִּמְרוֹ פָּסוּל מִשּׁוּם תְּכֵלֶת: "לֹא תִלְבַּשׁ שַׁעַטְנֵז צֶמֶר וּפִשְׁתִּים יַחְדָּו גְּדִלִים תַּעֲשֶׂה לְךָ" מַה פִּשְׁתָּן שֶׁלֹּא נִשְׁתַּנָּה, אַף צֶמֶר שֶׁלֹּא נִשְׁתַּנָּה. אָמַר רַב נַחְמָן בַּר יִצְחָק: הַכֹּל מוֹדִים שֶׁאֵין צִמְרוֹ מְטַמֵּא בִּנְגָעִים, שֶׁנֶּאֱמַר: "בְּבֶגֶד צֶמֶר אוֹ בְּבֶגֶד פִּשְׁתִּים" מַה פִּשְׁתָּן שֶׁלֹּא נִשְׁתַּנָּה אַף צֶמֶר שֶׁלֹּא נִשְׁתַּנָּה. אָמַר רַב אַשִּׁי: אַף אָנוּ נֹאמַר: הִדְלָה גֶּפֶן עַל גַּבֵּי תְּאֵנָה יֵינוֹ פָּסוּל לִנְסָכִים, מַאי טַעֲמָא, "זֶבַח וּנְסָכִים" מַה זֶּבַח שֶׁלֹּא נִשְׁתַּנָּה אַף נְסָכִים שֶׁלֹּא נִשְׁתַּנּוּ. מַתְקִיף לָהּ רָבִינָא: אֶלָּא מֵעַתָּה הִדְלָה פִּשְׁתָּן עַל גַּבֵּי הִיגֵי הָכִי נַמֵּי דְּלִשְׁתַּנּוֹ. אִם כֵּן תּוּ לֵיכָּא לְמֵימַר מַה (נִּשְׁתַּנָּה) פִּשְׁתָּן שֶׁלֹּא נִשְׁתַּנָּה, דְּהָא פִּשְׁתָּן מַשְׁכַּחַת לָהּ דְּנִשְׁתַּנָּה. הָכִי הַשְׁתָּא, הָתָם נִשְׁתַּנָּה רֵיחוֹ, הָכָא לֹא נִשְׁתַּנָּה רֵיחוֹ. תָּנוּ רַבָּנָן: "דְּבַר יוֹם" [מְלַמֵּד], שֶׁכָּל הַיּוֹם כֻּלּוֹ כָּשֵׁר לְמוּסָפִין. "בְּיוֹמוֹ" מְלַמֵּד, שֶׁאִם עָבַר זְמַנּוֹ וְכוּ'. רֵישׁ לָקִישׁ אָמַר: מֵהָכָא: "מִלְּבַד שַׁבְּתֹת ה'". וּצְרִיכָא. דְּאִי כָּתַב רַחֲמָנָא "מִלְּבַד שַׁבְּתֹת ה'", הֲוָה אָמֵינָא: בִּימָמָא אֵין, בְּלֵילְיָא לֹא. וְאִי כָּתַב רַחֲמָנָא "מִנְחָתָם וְנִסְכֵּיהֶם", וְלֹא כָּתַב "מִלְּבַד שַׁבְּתוֹת ה'", הֲוָה אָמֵינָא: בְּלֵילְיָא אִין בִּימָמָא לֹא. צְרִיכָא. "וּמִנְחָתָם" מִי קָרְבִי בְּלֵילְיָא כו' (כָּתוּב בְּרֶמֶז תפ"א).

{rרמז תרנאr}  מִנַּיִן שֶׁיַּקְרִיבוּ מוּסְפֵי שַׁבָּת עִם אֵמוּרֵי הָרֶגֶל, תַּלְמוּד לוֹמַר: "מִלְּבַד שַׁבְּתֹת ה'". "וּמִלְּבַד מַתְּנוֹתֵיכֶם וּמִלְּבַד כָּל נִדְרֵיכֶם וּמִלְּבַד כָּל נִדְבֹתֵיכֶם" מַה תַּלְמוּד לוֹמַר, לְפִי שֶׁנֶּאֱמַר: "אֵלֶּה תַּעֲשׂוּ לַה' בְּמוֹעֲדֵיכֶם", יָכוֹל אֵין לִי קָרֵב בָּרֶגֶל אֶלָּא קָרְבְּנוֹת הָרֶגֶל בִּלְבַד, תַּלְמוּד לוֹמַר: "מִלְּבַד" וְגוֹ'. מִנַּיִן לְקָרְבְּנוֹת [הַיָּחִיד וְקָרְבְּנוֹת] צִבּוּר שֶׁהֻדְּרוּ לִפְנֵי הָרֶגֶל שֶׁיָּבוֹאוּ בָּרֶגֶל, וְשֶׁהֻדְּרוּ לָבֹא בָּרֶגֶל שֶׁיָּבוֹאוּ בָּרֶגֶל, תַּלְמוּד לוֹמַר: "וּמִלְּבַד מַתְּנוֹתֵיכֶם וּמִלְּבַד כָּל נִדְרֵיכֶם וּמִלְּבַד כָּל נִדְבֹתֵיכֶם". "אֲשֶׁר תִּתְּנוּ לַה'" לְרַבּוֹת הָעוֹפוֹת וְהַמְּנָחוֹת, לְהַתִּיר כֻּלָּן לָבֹא בָּרֶגֶל. יָכוֹל רְשׁוּת, תַּלְמוּד לוֹמַר: "אֵלֶּה תַּעֲשׂוּ לַה' בְּמוֹעֲדֵיכֶם", אִם לְהַתִּיר כְּבָר הִתִּיר, אִם כֵּן לָמָּה נֶאֱמַר "אֵלֶּה תַּעֲשׂוּ לַה' בְּמוֹעֲדֵיכֶם", לְקָבְעָן [חוֹבָה], שֶׁכֻּלָּן יָבוֹאוּ בָּרֶגֶל. יָכוֹל בְּאֵיזֶה רֶגֶל שֶׁיִּרְצֶה, תַּלְמוּד לוֹמַר: "וּבָאתָ שָּׁמָּה, וַהֲבֵאתֶם שָׁמָּה", אִם לְהַתִּיר כְּבָר הִתִּיר, אִם לְקָבְעָן כְּבָר קְבָעָהּ, אִם כֵּן לָמָּה נֶאֱמַר: "וּבָאתָ שָּׁמָּה, וַהֲבֵאתֶם שָׁמָּה", לְקָבְעָן חוֹבָה, שֶׁלֹּא יְבִיאֵם אֶלָּא בָּרֶגֶל הָרִאשׁוֹן שֶׁפָּגַע בּוֹ. יָכוֹל אִם עָבַר עָלָיו הָרֶגֶל וְלֹא הֵבִיא, יְהֵא עוֹבֵר עָלָיו מִשּׁוּם בַּל תְּאַחֵר, תַּלְמוּד לוֹמַר: "אֵלֶּה תַּעֲשׂוּ לַה' בְּמוֹעֲדֵיכֶם" אֵינוֹ עוֹבֵר עָלָיו עַד שֶׁיַּעַבְרוּ עָלָיו רִגְלֵי הַשָּׁנָה כֻּלָּהּ. רַבִּי שִׁמְעוֹן אוֹמֵר: שְׁלֹשָׁה רְגָלִים כְּסִדְרָן, וְחַג הַמַּצּוֹת רִאשׁוֹן. כֵּיצַד, נָדַר לִפְנֵי הַפֶּסַח עַד שֶׁיַּעַבְרוּ עָלָיו הַפֶּסַח וְהָעֲצֶרֶת וְהֶחָג. נָדַר לִפְנֵי הָעֲצֶרֶת עַד שֶׁיַּעַבְרוּ עָלָיו הָעֲצֶרֶת וְהֶחָג [וְהַפֶּסַח וְהָעֲצֶרֶת וְהֶחָג]. נָדַר לִפְנֵי הֶחָג עַד שֶׁיַּעַבְרוּ עָלָיו הֶחָג וְהַפֶּסַח וְהָעֲצֶרֶת וְהֶחָג. בֵּית שַׁמַּאי אוֹמְרִים: יָכוֹל יָחֹג אָדָם (בְּשַׁבָּת) [בְּיוֹם טוֹב], תַּלְמוּד לוֹמַר: "אַךְ" (בְּיוֹם טוֹב) [בַּמּוֹעֵד] אַתָּה חוֹגֵג וְאִי אַתָּה חוֹגֵג (בְּשַׁבָּת) [בְּיוֹם טוֹב]. בֵּית הִלֵּל אוֹמְרִים: יָכוֹל יָחֹג אָדָם (בְּיוֹם טוֹב) [בְּשַׁבָּת], תַּלְמוּד לוֹמַר "אַךְ" (בַּמּוֹעֵד) [בְּיוֹם טוֹב] אַתָּה חוֹגֵג וְאִי אַתָּה חוֹגֵג (בְּיוֹם טוֹב) [בְּשַׁבָּת]. "בְּאָסְפְּכֶם אֶת תְּבוּאַת הָאָרֶץ" עַבֵּר אֶת הַשָּׁנָה שֶׁתַּעֲשֶׂה אֶת הֶחָג בַּאֲסֵפַת פֵּרוֹת. יָכוֹל בַּאֲסֵפַת כָּל הַפֵּרוֹת, תַּלְמוּד לוֹמַר: "בְּאָסְפְּךָ מִגָּרְנְךָ וּמִיִּקְבֶךָ", "מִגָּרְנְךָ" וְלֹא כָּל גָּרְנְךָ "מִיִּקְבֶךָ" וְלֹא כָּל יִקְבְךָ. אִי "מִגָּרְנְךָ וְיִקְבֶךָ" יָכוֹל מִקְצָת, תַּלְמוּד לוֹמַר: "בְּאָסְפְּכֶם אֶת תְּבוּאַת הָאָרֶץ". הָא כֵּיצַד, הִשְׁתַּדֵּל לְעַבֵּר אֶת הַשָּׁנָה שֶׁתַּעֲשֶׂה אֶת הֶחָג בְּרֹב אֲסֵפַת פֵּרוֹת. "תָּחֹגּוּ אֶת חַג ה' שִׁבְעַת יָמִים" תַּשְׁלוּמֵי כָּל שִׁבְעָה. "בַּיּוֹם הָרִאשׁוֹן שַׁבָּתוֹן" שְׁבוֹת, "וּבַיּוֹם הַשְּׁמִינִי שַׁבָּתוֹן" שְׁבוֹת.

"וּלְקַחְתֶּם לָכֶם". רַבִּי אַבָּא בַּר כַּהֲנָא פָּתַח: "קְחוּ מוּסָרִי וְאַל כָּסֶף" מִשְּׂכַר לְקִיחָה אַתָּה לָמֵד שְׂכַר לְקִיחָה. בְּמִצְרַיִם כְּתִיב: "וּלְקַחְתֶּם אֲגֻדַּת אֵזוֹב" בְּכַמָּה טִימִין, בְּאַרְבָּעָה מָנֶה בַּחֲמִשָּׁה מָנֶה. הִיא שֶׁעָמְדָה לָהֶם בְּבִזַּת מִצְרַיִם, בְּבִזַּת הַיָּם, בְּבִזַּת סִיחוֹן וְעוֹג, בְּבִזַּת שְׁלֹשִׁים וְאֶחָד מְלָכִים. לוּלָב שֶׁהוּא עוֹמֵד לָאָדָם בְּכַמָּה דָּמִים, וְכַמָּה מִצְוֹת יֵשׁ בָּהּ, עַל אַחַת כַּמָּה וְכַמָּה. לְכָךְ משֶׁה מַזְהִיר אֶת יִשְׂרָאֵל, וְאָמַר לָהֶם: "וּלְקַחְתֶּם לָכֶם בַּיּוֹם הָרִאשׁוֹן". "תּוֹדִיעֵנִי אֹרַח חַיִּים" אָמַר דָּוִד לִפְנֵי הַקָּדוֹשׁ בָּרוּךְ  הוּא: רִבּוֹנוֹ שֶׁל עוֹלָם, הוֹדִיעֵנִי בְּאֵיזֶה פִּילוֹן מְפֻלָּשׁ (לֶעָתִיד לָבֹא) [לְחַיֵּי הָעוֹלָם הַבָּא]. אֲמַר לֵהּ הַקָּדוֹשׁ בָּרוּךְ הוּא לְדָוִד: אִם חַיִּים אַתָּה מְבַקֵּשׁ, צַפֵּה לְיִרְאָה, שֶׁנֶּאֱמַר: "יִרְאַת ה' תּוֹסִיף יָמִים". רַבִּי עֲזַרְיָה אָמַר: אֲמַר לֵהּ הַקָּדוֹשׁ בָּרוּךְ הוּא לְדָוִד: אִם חַיִּים אַתָּה מְבַקֵּשׁ, צַפֵּה לְיִסּוּרִין, שֶׁנֶּאֱמַר: "וְדֶרֶךְ חַיִּים תּוֹכְחוֹת מוּסָר". "שֹׂבַע שְׂמָחוֹת אֶת פָּנֶיךָ" שַׂבְּעֵנוּ בְּחָמֵשׁ שְׂמָחוֹת: מִשְׁנָה, מִקְרָא, תַּלְמוּד, הֲלָכָה, וַאֲגָדָה. דָּבָר אַחֵר: אַל תִּקְרֵי "שֹׂבַע שְׂמָחוֹת", אֶלָּא "שֶׁבַע שְׂמָחוֹת" אֵלּוּ שֶׁבַע כִּתּוֹת שֶׁל צַדִּיקִים, שֶׁהֵן עֲתִידִין לְהַקְבִּיל פְּנֵי שְׁכִינָה, וּפְנֵיהֶם דּוֹמוֹת לְחַמָּה וְלִלְבָנָה לָרָקִיעַ לִבְרָקִים לַכּוֹכָבִים וּלְשׁוֹשַׁנִּים וְלִמְנוֹרַת בֵּית הַמִּקְדָּשׁ. "נְעִמוֹת בִּימִינְךָ נֶצַח" אָמַר דָּוִד לִפְנֵי הַקָּדוֹשׁ בָּרוּךְ הוּא: רִבּוֹן הָעוֹלָמִים, וּמִי מוֹדִיעֵנִי אֵי זוֹ כַּת הַחֲבִיבָה וְהַנְּעִימָה שֶׁבָּהֶם, תְּרֵין אָמוֹרָאִין. חַד אָמַר: זוֹ הִיא שֶׁבָּאָה מִכֹּחַ מִצְוֹת וּמַעֲשִׂים טוֹבִים. וַאַחֲרִינָא אָמַר: אֵלּוּ סוֹפְרִים וּמַשְׁנִים שֶׁהֵם מְלַמְּדִים אֶת הַתִּינוֹקוֹת לַאֲמִתָּן, שֶׁהֵן עֲתִידִין לֵישֵׁב בִּימִינוֹ שֶׁל הַקָּדוֹשׁ בָּרוּךְ הוּא, הָדָא הוּא דִּכְתִיב: "נְעִמוֹת בִּימִינְךָ נֶצַח". דָּבָר אַחֵר: "שֹׂבַע שְׂמָחוֹת אֶת פָּנֶיךָ" אֵלּוּ שֶׁבַע מִצְוֹת שֶׁבֶּחָג: אַרְבַּע מִינִין שֶׁבַּלּוּלָב וְסֻכָּה וְשִׂמְחָה וַחֲגִיגָה. אִם שִׂמְחָה לָמָּה חֲגִיגָה, וְאִם חֲגִיגָה לָמָּה שִׂמְחָה, אָמַר רַבִּי אָבִין: מָשָׁל לִשְׁנַיִם שֶׁנִּכְנְסוּ אֵצֶל הַדַּיָּן, וְלֵית אֲנַן יָדְעִין הֵידֵין נָצוֹחַיָּא. אֶלָּא מַאן דְּנָסֵיב בָּיִין בִּידֵהּ אֲנַן יָדְעִין דְּהוּא נְצַח. כָּךְ, לְפִי שֶׁיִּשְׂרָאֵל וְשָׂרֵי אֻמּוֹת הָעוֹלָם נִכְנָסִים (וּמְקַטְרְגִין) [לְדִין] לִפְנֵי הַקָּדוֹשׁ  בָּרוּךְ הוּא בְּרֹאשׁ הַשָּׁנָה, לֵית אֲנַן יָדְעִין מַאן אִנּוּן נָצוֹחַיָּא. אֶלָּא מִמַּה שֶׁיִּשְׂרָאֵל יוֹצְאִין מִלִּפְנֵי הַקָּדוֹשׁ בָּרוּךְ הוּא וְלוּלְבֵיהֶן בִּידֵיהֶן וְאֶתְרוֹגֵיהֶן בִּידֵיהֶן, אֲנַן יוֹדְעִין דְּיִשְׂרָאֵל אִינוּן נָצוֹחַיָּא. דָּבָר אַחֵר: "וּלְקַחְתֶּם לָכֶם בַּיּוֹם הָרִאשׁוֹן" הָדָא הוּא דִּכְתִיב: "פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם", וְגוֹ'. רַבִּי יִצְחָק פְּתַר קָרְיָא בַּדּוֹרוֹת הַלָּלוּ, שֶׁאֵין לֹא מֶלֶךְ וְלֹא נָבִיא וְלֹא אוּרִים וְתֻמִּים, וְאֵין לָהֶם אֶלָּא תְּפִלָּה זוֹ בִּלְבַד. אָמַר דָּוִד לִפְנֵי הַקָּדוֹשׁ בָּרוּךְ הוּא: רִבּוֹנוֹ שֶׁל עוֹלָם, אַף הִיא לֹא תִּבְזֶה. "תִּכָּתֶב זֹאת לְדוֹר אַחֲרוֹן" אֵלּוּ הַדּוֹרוֹת הַלָּלוּ שֶׁהֵן נְטוּיִין לְמִיתָה. "וְעַם נִבְרָא יְהַלֶּל יָהּ" שֶׁעָתִיד הַקָּדוֹשׁ בָּרוּךְ הוּא לִבְרֹאתוֹ בְּרִיָּה חֲדָשָׁה. וּמֶה עָלֵינוּ [לַעֲשׂוֹת], לִקַּח לוּלָב וְאֶתְרוֹג לְקַלֵּס לְהַקָּדוֹשׁ בָּרוּךְ הוּא. לְפִיכָךְ משֶׁה מַזְהִיר אֶת יִשְׂרָאֵל וְאוֹמֵר לָהֶם: "וּלְקַחְתֶּם לָכֶם בַּיּוֹם הָרִאשׁוֹן". דָּבָר אַחֵר: "וּלְקַחְתֶּם לָכֶם בַּיּוֹם הָרִאשׁוֹן" הָדָא הוּא דִּכְתִיב: "יַעֲלוֹז שָׂדַי וְכָל אֲשֶׁר בּוֹ". "יַעֲלֹז שָׂדַי" זֶה הָעוֹלָם הַזֶּה, דִּכְתִיב: "וַיְהִי בִּהְיוֹתָם בַּשָּׂדֶה". "וְכָל אֲשֶׁר בּוֹ" אֵלּוּ הַבְּרִיּוֹת כְּמָה דְּאַת אָמַר: "לַה' הָאָרֶץ וּמְלוֹאָהּ". "אָז יְרַנְּנוּ (כָּל) עֲצֵי יָעַר" אֵלּוּ הָאִילָנוֹת שֶׁהֵן עוֹשִׂין פֵּרוֹת. ["כָּל עֲצֵי יָעַר" אֵלּוּ הָאִילָנוֹת שֶׁאֵין עוֹשִׂין פֵּרוֹת]. "לִפְנֵי ה'". לָמָּה, "כִּי בָא לִשְׁפֹּט" בְּרֹאשׁ הַשָּׁנָה. "אֶרְחַץ בְּנִקָּיוֹן כַּפָּי" בְּמִקָּח, וְלֹא בְּגָזֵל. "וַאֲסֹבְבָה אֶת מִזְבַּחֲךָ ה', לַשְׁמִעַ בְּקוֹל תּוֹדָה" אֵלּוּ הַקָּרְבָּנוֹת. "וּלְסַפֵּר כָּל נִפְלְאוֹתֶיךָ" אָמַר רַבִּי אָבִין: זֶה הַלֵּל, שֶׁיֵּשׁ בּוֹ לְשֶׁעָבַר וְיֵשׁ בּוֹ לְדוֹרוֹת וְיֵשׁ בּוֹ לִימוֹת הַמָּשִׁיחַ וְיֵשׁ בּוֹ לִימוֹת גּוֹג וּמָגוֹג וְיֵשׁ בּוֹ לֶעָתִיד לָבֹא. יֵשׁ בּוֹ לְשֶׁעָבַר "בְּצֵאת יִשְׂרָאֵל מִמִּצְרָיִם". וְיֵשׁ בּוֹ לְדוֹרוֹת "לֹא לָנוּ". וְיֵשׁ בּוֹ לִימוֹת הַמָּשִׁיחַ "אָהַבְתִּי כִּי יִשְׁמַע ה'". "כָּל גּוֹיִם סְבָבוּנִי" לִימוֹת גּוֹג וּמָגוֹג. "אֵלִי אַתָּה וְאוֹדֶךָ" לֶעָתִיד לָבֹא. דָּבָר אַחֵר: "וּלְקַחְתֶּם" תָּנֵי רַבִּי חִיָּא: שֶׁתְּהֵא לְקִיחָה לְכָל אֶחָד וְאֶחָד (מִכֶּם). "לָכֶם" מִשֶּׁלָּכֶם, וְלֹא מִן הַגָּזֵל. אָמַר רַבִּי לֵוִי: כָּל מִי שֶׁנּוֹטֵל לוּלָב גָּזוּל, לְמָה הוּא דּוֹמֶה, לְלִסְטִים שֶׁהוּא יוֹשֵׁב בְּפָרָשַׁת דְּרָכִים וּמְקַפֵּחַ אֶת הָעוֹבְרִים וְאֶת הַשָּׁבִים. חַד זְמַן עָבַר חַד לִגְיוֹן בָּעֵי לְמִגְבֵּי דֵּימוֹסְיָא דַּחֲדָא מְדִינָתָא. וְקָם עֲלוֹהִי וְקִדְמֵהּ וְקִפְּחֵהּ וּנְסַב כָּל דְּהָיָה גַּבֵּהּ. בָּתַר יוֹמִין אִתְּסַב הַהוּא לִסְטָאָה וִאִתְיְהִב בְּפוּלָקֵי. שְׁמַע הַהוּא לִגְיוֹנָא וַאֲזַל לְגַבֵּהּ. אֲמַר לֵהּ: קוּם הַב לִי כָּל מַה דִּקְפַח הַהוּא גַּבְרָא וּנְסַב מִנַּאי וַאֲנָא מֵילַף עֲלָךְ וְכוּ'. אֲמַר לֵהּ: כָּל מַה דְּקַפְּחִית וְנַסְבִית מִנָּךְ לֵית לֵי אֶלָּא טַפֵּיטָא הָדֵין דַּהֲוָה מִן דִּידָךְ. אֲמַר לֵהּ: הַב לִי, וַאֲנָא מֵילַף עֲלָךְ זְכוּ קֳדָם מַלְכָּא. יְהַב לֵהּ טַפֵּיטָא דִּנְסַב מִנֵּהּ אָמַר: לְמָחָר אַתְּ נָפֵיק לְדִינָא קֳדָם מַלְכָּא, קָרֵי לָךְ וְאָמַר לָךְ: אִית לָךְ בַּר נַשׁ דְּמֵילַף עֲלָךְ זְכוּ, וְאַתְּ אָמַר לֵהּ: לִגְיוֹן פְּלָן. וְהוּא מַשְׁלַח וְקָרֵי לִי, וַאֲנָא מֵילַף עֲלָךְ זְכוּ. לְמָחָר נְפַק לְדִינָא. קְרִי לֵהּ מַלְכָּא אֲמַר לֵהּ: אִית לָךְ בַּר נַשׁ מֵילַף עֲלָךְ זְכוּ, אֲמַר לֵהּ: לִגְיוֹן פְּלָן. שְׁלַח מַלְכָּא וְקָרֵי לֵיהּ. אֲמַר לֵהּ: מָה אַתְּ מַכִּיר וּמֵילַף זְכוּ בְּהָדֵין גַּבְרָא, אֲמַר לֵהּ: חַכִּים אֲנָא. בְּהַהוּא זִימְנָא דִּשְׁלַחְתַּנִי לְמִגְבֵּי דֵימוֹסְיָא דִּמְדִינָתָא פְּלָנִיתָא, קָם עָלַי וְקַדְמִי וְקַפְּחִי וּנְסַב כָּל דַּהֲוָה גַּבִּי. וְהָדֵין טַפֵּיטָא מַסְהִיד עָלָיו. הִתְחִילוּ הַכֹּל אוֹמְרִים: אוֹי לוֹ לְזֶה, שֶׁנַּעֲשָׂה סַנֵּגוֹרוֹ קַטֵּגוֹרוֹ, כָּךְ, אָדָם לוֹקֵחַ לוּלָב לִזְכּוֹת בּוֹ. וְאִם הָיָה גָּזוּל, הוּא צוֹוֵחַ לִפְנֵי הַקָּדוֹשׁ בָּרוּךְ הוּא וְאוֹמֵר: גָּזוּל אֲנִי, חָמוּס אֲנִי, וּמַלְאֲכֵי הַשָּׁרֵת אוֹמְרִים: אוֹי לוֹ לְזֶה, שֶׁנַּעֲשָׂה סַנֵּגוֹרוֹ קַטֵּגוֹרוֹ.

"בַּיּוֹם הָרִאשׁוֹן" זֶה חֲמִשָּׁה עָשָׂר, וְאַתְּ אָמַרְתְּ "בַּיּוֹם הָרִאשׁוֹן". רַבִּי מַנִּי דִּשְּׁאֵב וְרַבִּי יְהוֹשֻׁעַ דְּסִכְנִין בְּשֵׁם רַבִּי לֵוִי: מָשָׁל לִמְדִינָה שֶׁהָיְתָה חַיֶּבֶת לָיְפַּס לַמֶּלֶךְ, וְהָלַךְ הַמֶּלֶךְ לִגְבּוֹתָהּ. יָצְאוּ בְּתוֹךְ חֲמִשָּׁה עָשָׂר מִיל גְּדוֹלֵי הַמְּדִינָה לִקְרָאתוֹ וְקִלְּסוּ אוֹתוֹ וְהִתִּיר הַמֶּלֶךְ שְׁלִישׁ מִדֵּימוֹסְיָא שֶׁלָּהֶן. בְּתוֹךְ חֲמִשָּׁה מִיל יָצְאוּ פַּטְרוֹפְלֵי הַמְּדִינָה וְקִלְּסוּ אוֹתוֹ וְהִתִּיר לָהֶם שְׁלִישׁ מִדֵּימוּסְיָא שֶׁלָּהֶן. וְכֵיוָן שֶׁנִּכְנַס הַמֶּלֶךְ לַמְּדִינָה, יָצְאוּ כָּל בְּנֵי הַמְּדִינָה לִקְרָאתוֹ וְקִלְּסוּ אוֹתוֹ אֲמַר לְהוֹ מַלְכָּא: מַה דַּאֲזַל אֲזַל, מִכָּאן וּלְהַלָּן חֻשְׁבָּנָא. כָּךְ, בָּאִין יִשְׂרָאֵל בְּרֹאשׁ הַשָּׁנָה וְעוֹשִׂין תְּשׁוּבָה, וְהַקָּדוֹשׁ בָּרוּךְ הוּא מַתִּיר לָהֶם שְׁלִישׁ שֶׁל עֲוֹנוֹתֵיהֶם. בָּאִין עֲשֶׂרֶת יְמֵי תְּשׁוּבָה וּמִתְעַנִּין הַכְּשֵׁרִים, וְהַקָּדוֹשׁ בָּרוּךְ הוּא מַתִּיר לָהֶן רֹב עֲוֹנוֹתֵיהֶן. כֵּיוָן שֶׁבָּא יוֹם הַכִּפּוּרִים וְכָל יִשְׂרָאֵל מִתְעַנִּין, הַקָּדוֹשׁ בָּרוּךְ הוּא סוֹלֵחַ לְכָל עֲוֹנוֹתֵיהֶן. אָמַר רַבִּי: כְּתִיב: "כִּי עִמְּךָ הַסְּלִיחָה לְמַעַן תִּוָּרֵא" הַסְּלִיחָה מֻפְקֶדֶת אֶצְלְךָ מֵרֹאשׁ הַשָּׁנָה. וְכָל כָּךְ לָמָּה, "לְמַעַן תִּוָּרֵא" לִתֵּן אֵימָתְךָ עַל הַבְּרִיּוֹת. מִיּוֹם הַכִּפּוּרִים עַד הֶחָג כָּל יִשְׂרָאֵל עֲסוּקִין בְּמִצְוֹת: זֶה עוֹסֵק בְּסֻכָּתוֹ וְזֶה עוֹסֵק בְּלוּלָבוֹ. וּבְיוֹם טוֹב הָרִאשׁוֹן שֶׁל חַג הֵם נוֹטְלִין לוּלְבֵיהֶן וְאֶתְרוֹגֵיהֶן בִּידֵיהֶן, וּמְקַלְּסִין לְהַקָּדוֹשׁ בָּרוּךְ הוּא. וְהַקָּדוֹשׁ  בָּרוּךְ הוּא אוֹמֵר לָהֶן: כְּבָר מָחַלְתִּי לָכֶם עַל מַה שֶּׁעָבַר, מִכָּאן וְאֵילֵךְ חִשְּׁבוּ עֲוֹנוֹתֵיכֶם [לִפְנֵיכֶם]. לְפִיכָךְ אָמַר: "בַּיּוֹם הָרִאשׁוֹן" רִאשׁוֹן לְחֶשְׁבּוֹן עֲוֹנוֹת, מִיּוֹם הָרִאשׁוֹן שֶׁל מוֹעֵד וְאֵילֵךְ. "בַּיּוֹם הָרִאשׁוֹן" בַּיּוֹם וְלֹא בַּלַּיְלָה. "בַּיּוֹם הָרִאשׁוֹן" וַאֲפִלּוּ בְּשַׁבָּת. אֵין דּוֹחִין אֶת הַשַּׁבָּת אֶלָּא יוֹם הָרִאשׁוֹן שֶׁל חַג בִּלְבַד. "פְּרִי עֵץ הָדָר" עֵץ, שֶׁטַּעַם עֵצוֹ וּפִרְיוֹ שָׁוֶה, זֶה אֶתְרוֹג. בֶּן עַזַּאי אוֹמֵר: "הָדָר" זֶה הַדָּר בְּאִילָנוֹ מִשָּׁנָה לְשָׁנָה. תִּרְגֵּם עֲקִילַס "הָדָר" [הִדּוֹר], שֶׁהוּא דָּר עַל פְּנֵי הַמַּיִם. "כַּפֹּת תְּמָרִים" רַבִּי טַרְפוֹן אוֹמֵר: כָּפוּת וְלֹא פָּרוּד. שֶׁאִם הָיָה פָּרוּד, יִכְפְּתֶנּוּ. "וַעֲנַף עֵץ עָבֹת" עֵץ שֶׁעֲנַף עֵצוֹ דּוֹמֶה לִקְלִיעָה, זֶה הֲדַס. "וְעַרְבֵי נָחַל" אֵין לִי אֶלָּא שֶׁל נַחַל, שֶׁל בִּקְעָה וְשֶׁל הָרִים מִנַּיִן, תַּלְמוּד לוֹמַר: "וְעַרְבֵי נָחַל". (שְׁתֵּי עֲרָבוֹת). אַבָּא שָׁאוּל אוֹמֵר: "וְעַרְבֵי" שְׁתַּיִם: עֲרָבָה לַלּוּלָב וַעֲרָבָה לַמִּקְדָּשׁ. רַבִּי יִשְׁמָעֵאל אוֹמֵר: "פְּרִי עֵץ הָדָר" אֶחָד, "וְכַפֹּת תְּמָרִים" אֶחָד, "וַעֲנַף עֵץ עָבוֹת" שְׁלֹשָׁה, "וְעַרְבֵי נָחַל" שְׁתֵּי דָּלִיּוֹת, וְאַחַת שֶׁאֵינָהּ קְטוּמָה. רַבִּי טַרְפוֹן אוֹמֵר: אֲפִלּוּ שְׁלֹשָׁה קְטוּמִין. רַבִּי עֲקִיבָא אוֹמֵר: פְּרִי עֵץ הָדָר זֶה הַקָּדוֹשׁ בָּרוּךְ  הוּא, דִּכְתִיב בֵּהּ: "הוֹד וְהָדָר לָבָשְׁתָּ". "כַּפֹּת תְּמָרִים" זֶה הַקָּדוֹשׁ בָּרוּךְ הוּא, דִּכְתִיב [בֵּהּ]: "צַדִּיק כַּתָּמָר יִפְרָח". "וַעֲנַף עֵץ עָבֹת" זֶה הַקָּדוֹשׁ בָּרוּךְ הוּא, דִּכְתִיב בֵּהּ: "וְהוּא עֹמֵד בֵּין הַהֲדַסִּים". "וְעַרְבֵי נָחַל" זֶה הַקָּדוֹשׁ בָּרוּךְ הוּא, דִּכְתִיב בֵּהּ: "סֹלּוּ לָרֹכֵב בָּעֲרָבוֹת". דָּבָר אַחֵר: "עֵץ הָדָר" זֶה אַבְרָהָם אָבִינוּ, שֶׁהִדְּרוֹ הַקָּדוֹשׁ בָּרוּךְ הוּא בְּשֵׂיבָה טוֹבָה, דִּכְתִיב: "וְאַבְרָהָם זָקֵן בָּא בַּיָּמִים". "כַּפֹּת תְּמָרִים" זֶה יִצְחָק אָבִינוּ, שֶׁהָיָה כָּפוּת עַל גַּבֵּי הַמִּזְבֵּחַ. "וַעֲנַף עֵץ עָבֹת זֶה יַעֲקֹב אָבִינוּ, מַה הֲדַס הַזֶּה רָחוּשׁ בְּעָלִים, כָּךְ הָיָה יַעֲקֹב רָחוּשׁ בְּבָנִים, "וְעַרְבֵי נָחַל" זֶה יוֹסֵף: מָה עֲרָבָה זוֹ כְּמוּשָׁה וִיבֵשָׁה לִפְנֵי שְׁלֹשֶׁת הַמִּינִין, כָּךְ מֵת יוֹסֵף לִפְנֵי אֶחָיו. דָּבָר אַחֵר: "פְּרִי עֵץ הָדָר" זוֹ אִמֵּנוּ שָׂרָה, שֶׁהִדְּרָהּ הַקָּדוֹשׁ בָּרוּךְ הוּא בְּשֵׂיבָה טוֹבָה, דִּכְתִיב: "וְאַבְרָהָם וְשָׂרָה זְקֵנִים". "וְכַפֹּת תְּמָרִים" זוֹ אִמֵּנוּ רִבְקָה: מַה תְּמָרָה זֶה יֵשׁ בָּהּ אֹכֶל וְיֵשׁ בָּהּ קוֹצִים, כָּךְ הֶעֱמִידָה רִבְקָה צַדִּיק וְרָשָׁע. "וַעֲנַף עֵץ עָבֹת" זוֹ אִמֵּנוּ לֵאָה: מַה הֲדַס רָחוּשׁ בְּעָלִים, כָּךְ הָיְתָה לֵאָה רְחוּשָׁה בְּבָנִים. "עַרְבֵי נָחַל" זוֹ אִמֵּנוּ רָחֵל: מַה עֲרָבָה זוֹ כְּמוּשָׁה וִיבֵשָׁה לִפְנֵי שְׁלֹשֶׁת הַמִּינִין, כָּךְ מֵתָה רָחֵל לִפְנֵי אֲחוֹתָהּ. דָּבָר אַחֵר: "פְּרִי עֵץ הָדָר" זוֹ סַנְהֶדְרִין גְּדוֹלָה שֶׁל יִשְׂרָאֵל, שֶׁהִדְּרָם הַקָּדוֹשׁ בָּרוּךְ הוּא (בְּשֵׂיבָה), דִּכְתִיב: "מִפְּנֵי שֵׂיבָה תָּקוּם וְהָדַרְתָּ פְּנֵי זָקֵן". "כַּפֹּת תְּמָרִים" אֵלּוּ תַּלְמִידֵי חֲכָמִים, שֶׁהֵן כּוֹפִין עַצְמָן לִלְמֹד תּוֹרָה אֵלּוּ מֵאֵלּוּ. "וַעֲנַף עֵץ עָבֹת" אֵלּוּ שָׁלֹש שׁוּרוֹת שֶׁל תַּלְמִידֵי חֲכָמִים, שֶׁיּוֹשְׁבִין לִפְנֵי סַנְהֶדְרִין. "וְעַרְבֵי נָחַל" אֵלּוּ סוֹפְרֵי הַדַּיָּנִין, שֶׁהֵן עוֹמְדִין לִפְנֵי סַנְהֶדְרִין אֶחָד מִיָּמִין וְאֶחָד מִשְּׂמֹאל. דָּבָר אַחֵר: "פְּרִי עֵץ הָדָר" אֵלּוּ יִשְׂרָאֵל. מָה אֶתְרוֹג זֶה יֵשׁ בּוֹ רֵיחַ וְיֵשׁ בּוֹ אֹכֶל, כָּךְ יִשְׂרָאֵל: יֵשׁ בָּהֶן בְּנֵי אָדָם שֶׁהֵן בַּעֲלֵי תּוֹרָה וּבַעֲלֵי מַעֲשִׂים טוֹבִים. "כַּפֹּת תְּמָרִים" אֵלּוּ יִשְׂרָאֵל. מַה תְּמָרָה זוֹ יֵשׁ בָּהּ אֹכֶל וְאֵין בָּהּ רֵיחַ, כָּךְ יִשְׂרָאֵל: יֵשׁ בָּהֶן בַּעֲלֵי תּוֹרָה וְאֵין בָּהֶן מַעֲשִׂים [טוֹבִים]. "וַעֲנַף עֵץ עָבֹת" אֵלּוּ יִשְׂרָאֵל. מַה הֲדַס הַזֶּה יֵשׁ בּוֹ רֵיחַ וְאֵין בּוֹ אֹכֶל, כָּךְ יִשְׂרָאֵל: יֵשׁ בָּהֶם בְּנֵי אָדָם, שֶׁיֵּשׁ בִּידֵיהֶם מַעֲשִׂים טוֹבִים וְאֵין בָּהֶן תּוֹרָה. "וְעַרְבֵי נָחַל" אֵלּוּ יִשְׂרָאֵל. מָה עֲרָבָה זוֹ אֵין בָּהּ [לֹא] טַעַם וְלֹא רֵיחַ, כָּךְ יִשְׂרָאֵל: יֵשׁ בָּהֶן בְּנֵי אָדָם, שֶׁאֵינָם לֹא בַּעֲלֵי תּוֹרָה וְלֹא בַּעֲלֵי מַעֲשִׂים. אָמַר הַקָּדוֹשׁ בָּרוּךְ הוּא: לְאַבְּדָן אִי אֶפְשָׁר, אֶלָּא יַעֲשׂוּ כֻּלָּן אֲגֻדָּה אַחַת וְהֵן מְכַפְּרִין אֵלּוּ עַל אֵלּוּ. לְפִיכָךְ משֶׁה מַזְהִיר אֶת יִשְׂרָאֵל וְאוֹמֵר לָהֶם: "וּלְקַחְתֶּם לָכֶם". אָמַר רַבִּי בֶּרֶכְיָה בְּשֵׁם רַבִּי אַבָּא בַּר כַּהֲנָא: בִּזְכוּת "וּלְקַחְתֶּם לָכֶם בַּיּוֹם הָרִאשׁוֹן", אֲנִי נִגְלָה לָכֶם רִאשׁוֹן, וּפוֹרֵעַ לָכֶם מִן הָרִאשׁוֹן, וּבוֹנֶה לָכֶם אֶת הָרִאשׁוֹן, וּמֵבִיא לָכֶם אֶת הָרִאשׁוֹן. "אֲנִי נִגְלָה לָכֶם רִאשׁוֹן" זֶה הַקָּדוֹשׁ בָּרוּךְ הוּא, דִּכְתִיב: "אֲנִי ה' רִאשׁוֹן". וּפוֹרֵעַ לָכֶם מִן הָרִאשׁוֹן, זֶה עֵשָׂו הָרָשָׁע, דִּכְתִיב: "וַיֵּצֵא הָרִאשׁוֹן אַדְמוֹנִי". וּבוֹנֶה לָכֶם אֶת הָרִאשׁוֹן, זֶה בֵּית הַמִּקְדָּשׁ, דִּכְתִיב: "כִּסֵּא כָבוֹד מָרוֹם מֵרִאשׁוֹן מְקוֹם מִקְדָּשֵׁנוּ". וּמֵבִיא לָכֶם אֶת הָרִאשׁוֹן, זֶה מֶלֶךְ הַמָּשִׁיחַ, דִּכְתִיב בֵּהּ: "רִאשׁוֹן לְצִיּוֹן הִנֵּה הִנָּם וְלִירוּשָׁלַיִם מְבַשֵּׂר אֶתֵּן".

תַּנְיָא: לוּלָב בֵּין שֶׁאָגוּד בֵּין שֶׁאֵינוֹ אָגוּד, כָּשֵׁר. רַבִּי יְהוּדָה אוֹמֵר: אָגוּד כָּשֵׁר, שֶׁאֵינוֹ אָגוּד פָּסוּל. מַאי טַעֲמָא דְּרַבִּי יְהוּדָה, יָלֵיף לְקִיחָה לְקִיחָה, כְּתִיב הָכָא: "וּלְקַחְתֶּם לָכֶם בַּיּוֹם הָרִאשׁוֹן", וּכְתִיב הָתָם: "וּלְקַחְתֶּם אֲגֻדַּת אֵזוֹב" מַה לְּהַלָּן אֲגֻדָּה, אַף כָּאן אֲגֻדָּה. וְרַבָּנָן, לָא יָלְפִי לְקִיחָה לְקִיחָה. מַאן תָּנָא לְהָא דְּתָנוּ רַבָּנָן: לוּלָב מִצְוָה לְאָגְדוֹ, וְאִם לֹא אֲגָדוֹ כָּשֵׁר, מַנּוּ, אִי כְּרַבִּי יְהוּדָה כִּי לֹא אֲגָדוֹ אַמַּאי כָּשֵׁר, אִי כְּרַבָּנָן מַאי מִצְוָה, לְעוֹלָם רַבָּנָן, וּמַאי מִצְוָה, מִשּׁוּם "זֶה אֵלִי וְאַנְוֵהוּ". תָּנוּ רַבָּנָן: "וּלְקַחְתֶּם" שֶׁתְּהֵא לְקִיחָה לְכָל אֶחָד וְאֶחָד. "לָכֶם" מִשֶּׁלָּכֶם, לְהוֹצִיא אֶת הַשָּׁאוּל וְאֶת הַגָּזוּל. מִכָּאן אָמְרוּ: אֵין אָדָם יוֹצֵא יְדֵי חוֹבָתוֹ בְּיוֹם טוֹב הָרִאשׁוֹן בְּלוּלָבוֹ שֶׁל חֲבֵרוֹ, אֶלָּא אִם כֵּן נוֹתְנוֹ לוֹ בְּמַתָּנָה. וּמַעֲשֶׂה בְּרַבָּן גַּמְלִיאֵל וְרַבִּי יְהוֹשֻׁעַ וְרַבִּי אֶלְעָזָר בֶּן עֲזַרְיָה וְרַבִּי עֲקִיבָא שֶׁהָיוּ בָּאִין בַּסְּפִינָה, וְלֹא הָיָה לוּלָב אֶלָּא לְרַבִּי גַּמְלִיאֵל שֶׁלְּקָחוֹ בְּאֶלֶף זוּז, לֵידַע כַּמָּה מִצְוֹת חֲבִיבוֹת עֲלֵיהֶן. נְטָלוֹ רַבָּן גַּמְלִיאֵל וְיָצָא בּוֹ, וּנְתָנוֹ לְרַבִּי יְהוֹשֻׁעַ וְיָצָא בּוֹ, וְהֶחֱזִירוֹ לְרַבָּן גַּמְלִיאֵל וְכוּ'. מִלְּתָא אַגַּב אוֹרְחֵהּ קָא מַשְׁמַע לָן דְּמַתָּנָה עַל מְנָת לְהַחֲזִיר שְׁמָהּ מַתָּנָה. אָמַר רַבִּי אֶלְעָזָר בְּרַבִּי צָדוֹק: כָּךְ הָיָה מִנְהָגָן שֶׁל אַנְשֵׁי יְרוּשָׁלַיִם: אָדָם יוֹצֵא מִבֵּיתוֹ וְלוּלָבוֹ בְּיָדוֹ, [הוֹלֵךְ לבֵּית הַכְּנֶסֶת לוּלָבוֹ בְּיָדוֹ], קוֹרֵא קְרִיַּת שְׁמַע לוּלָבוֹ בְּיָדוֹ, קוֹרֵא בַּתּוֹרָה וְנוֹשֵׂא אֶת כַּפָּיו מַנִּיחוֹ עַל גַּבֵּי הַקַּרְקַע, הוֹלֵךְ לְנַחֵם אֲבֵלִים וּלְבַקֵּר חוֹלִים לוּלָבוֹ בְּיָדוֹ, הוֹלֵךְ לְבֵית הַמִּדְרָשׁ מְשַׁגְּרוֹ בְּיַד בְּנוֹ בְּיַד עַבְדּוֹ. לְהוֹדִיעֲךָ כַּמָּה הֵם זְרִיזִין בְּמִצְוֹת. אַרְבָּעָה מִינִין שֶׁבַּלּוּלָב מְעַכְּבִין זֶה אֶת זֶה, דִּכְתִיב: "וּלְקַחְתֶּם" לְקִיחָה תַּמָּה. אָמַר (רַבָּה בַּר חָנָן) [רַבִּי חָנָן בַּר רָבָא]: לֹא שָׁנוּ אֶלָּא שֶׁאֵין לוֹ, אֲבָל יֵשׁ לוֹ אֵין מְעַכְּבִין. מֵיתִיבִי: אַרְבָּעָה מִינִין שֶׁבַּלּוּלָב שְׁנַים מֵהֶן עוֹשִׂין פֵּרוֹת וּשְׁנַיִם מֵהֶן אֵין עוֹשִׂין פֵּרוֹת, הָעוֹשִׂין פֵּרוֹת יְהוּ זְקוּקִין לְשֶׁאֵין עוֹשִׂין פֵּרוֹת וְשֶׁאֵין עוֹשִׂין פֵּרוֹת יְהוּ זְקוּקִין לְעוֹשִׂין פֵּרוֹת. וְאֵין אָדָם יוֹצֵא יְדֵי חוֹבָתוֹ בָּהֶן עַד שֶׁיְּהוּ כֻּלָּן בָּאֲגֻדָּה אַחַת. וְכֵן יִשְׂרָאֵל לֹא יָשׁוּבוּ לְאַרְצָם עַד שֶׁיְּהוּ כֻּלָּן בָּאֲגֻדָּה אַחַת, שֶׁנֶּאֱמַר: "הַבּוֹנֶה בַּשָּׁמַיִם מַעֲלוֹתָיו וַאֲגֻדָּתוֹ עַל אֶרֶץ יְסָדָהּ". תַּנָּאֵי הִיא. דְּתַנְיָא: לוּלָב בֵּין אָגוּד בֵּין שֶׁאֵינוֹ אָגוּד כָּשֵׁר וְכוּ'. אָמַר (רָבָא) [רַבָּה]: לֹא לִינְקַט אִינַשׁ הוֹשַׁעְנָא בְּסוּדָרָא, דְּבָעֵינָא לְקִיחָה תַּמָּה. אָמַר רַבִּי אַסִּי: אֶתְרוֹג שֶׁל מַעֲשֵׂר שֵׁנִי לְדִבְרֵי רַבִּי מֵאִיר אֵין אָדָם יוֹצֵא בּוֹ יְדֵי חוֹבָתוֹ בְּיוֹם טוֹב. מַצָּה שֶׁל מַעֲשֵׂר שֵׁנִי לְדִבְרֵי רַבִּי מֵאִיר אֵין אָדָם יוֹצֵא בָּהּ יְדֵי חוֹבָתוֹ בְּפֶסַח. עִסָּה שֶׁל מַעֲשֵׂר שֵׁנִי לְדִבְרֵי רַבִּי מֵאִיר פְּטוּרָה מִן הַחַלָּה. מַתְקִיף לָהּ רַב פַּפָּא: בִּשְׁלָמָא עִסָּה דִּכְתִיב: "רֵאשִׁית עֲרִיסֹתֵכֶם". אֶתְרוֹג נַמֵּי "לָכֶם" מִשֶּׁלָּכֶם, אֶלָּא מַצָּה מִי כְּתִיב "מַצַּתְכֶם", אָמַר רַב יֵימָר בַּר שֶׁלֶמְיָא: אָתְיָא "לֶחֶם לֶחֶם", כְּתִיב הָכָא: "לֶחֶם עֹנִי", וּכְתִיב הָתָם: "וְהָיָה בַּאֲכָלְכֶם מִלֶּחֶם הָאָרֶץ" מָה הָתָם "לָכֶם" מִשֶּׁלָּכֶם וְלֹא מִשֶּׁל מַעֲשֵׂר, הָכָא נַמֵּי מִשֶּׁלָּכֶם וְלֹא מִשֶּׁל מַעֲשֵׂר. תָּנוּ רַבָּנָן: "וּלְקַחְתֶּם לָכֶם" שֶׁתְּהֵא לְקִיחָה בְּיַד כָּל אֶחָד וְאֶחָד. "לָכֶם" מִשֶּׁלָּכֶם, לְהוֹצִיא אֶת הַשָּׁאוּל וְאֶת הַגָּזוּל. "בַּיּוֹם" וַאֲפִלּוּ בְּשַׁבָּת. "רִאשׁוֹן" וַאֲפִלּוּ בִּגְבוּלִין. ["הָרִאשׁוֹן"] הָא מְלַמֵּד, שֶׁאֵינוֹ דּוֹחֶה אֶלָּא יוֹם טוֹב הָרִאשׁוֹן בִּלְבַד. אָמַר מַר: "בַּיּוֹם" וַאֲפִלּוּ בְּשַׁבָּת. מִכְּדִי טִלְטוּל בְּעָלְמָא הוּא, אִצְטְרִיךְ קְרָא לְמִישְׁרֵי טִלְטוּל דְּרַבָּנָן, אָמַר רָבָא: לֹא נַצְרְכָא אֶלָּא לְמַכְשִׁירֵי לוּלָב וְאַלִּיבָּא דְּרַבִּי אֱלִיעֶזֶר. דְּתַנְיָא: לוּלָב וְכָל מַכְשִׁירָיו דּוֹחִין אֶת הַשַּׁבָּת, דִּבְרֵי רַבִּי אֱלִיעֶזֶר. מַאי טַעֲמָא [דְּרַבִּי אֱלִיעֶזֶר], אָמַר קְרָא: "בַּיּוֹם" וַאֲפִלּוּ בְּשַׁבָּת. וְרַבָּנָן, "בַּיּוֹם" וְלֹא בַּלַּיְלָה. וְרַבִּי אֱלִיעֶזֶר נַפְקָא לֵהּ מִסֵּיפֵהּ דִּקְרָא: "וּשְׂמַחְתֶּם לִפְנֵי ה' שִׁבְעַת יָמִים" וְלֹא לֵילוֹת. וְרַבָּנָן, אִי מֵהָתָם הֲוָה אָמֵינָא: נֵילַף "יָמִים יָמִים" מִסֻּכָּה, מַה לְּהַלָּן יָמִים וַאֲפִלּוּ לֵילוֹת אַף כָּאן יָמִים וַאֲפִלּוּ לֵילוֹת כו', קָא מַשְׁמָע לָן. לוּלָב הַגָּזוּל פָּסוּל. דִּכְתִיב: "וּלְקַחְתֶּם לָכֶם" מִשֶּׁלָּכֶם. וְיָבֵשׁ פָּסוּל. דִּכְתִיב. "הָדָר". תָּנוּ רַבָּנָן: "פְּרִי עֵץ הָדָר" עֵץ שֶׁטַּעַם עֵצוֹ וּפִרְיוֹ שָׁוֶה, הֱוֵי אוֹמֵר: זֶה אֶתְרוֹג. וְאֵימָא פִּלְפְּלִין, כִּדְתַנְיָא: הָיָה רַבִּי מֵאִיר אוֹמֵר: מִמַּשְׁמַע שֶׁנֶּאֱמַר: "וּנְטַעְתֶּם" וְגוֹ' אֵינִי יוֹדֵעַ שֶׁעֵץ מַאֲכָל הוּא, מַה תַּלְמוּד לוֹמַר "עֵץ מַאֲכָל", עֵץ שֶׁטַּעַם עֵצוֹ וּפִרְיוֹ שָׁוֶה, הֱוֵי אוֹמֵר: זֶה פִּלְפְּלִין. הָתָם מִשּׁוּם דְּלָא אֶפְשָׁר. הֵיכִי נַעֲבֵיד, נִנְקוֹט חַד, לֹא מִנְכְּרָה לְקִיחָה. לִנְקוֹט תְּרֵי אוֹ תְּלָת, פְּרִי אֶחָד אֲמַר רַחֲמָנָא וְלֹא שְׁנַיִם וּשְׁלֹשָׁה פֵּרוֹת. הִלְכָּךְ לֹא אִיפְשָׁר. רַבִּי אוֹמֵר: אַל תִּקְרִי "הָדָר" אֶלָּא "הַדִּיר" מָה דִּיר זֶה עַד שֶׁבָּאוּ קְטַנִּים עֲדִין גְּדוֹלִים קַיָּמִין וְיֵשׁ בּוֹ תְּמִימִים וּבַעֲלֵי מוּמִין, אַף הָכָא נַמֵי כְּשֶׁבָּאוּ קְטַנִּים עֲדַיִן גְּדוֹלִים קַיָּמִין וְיֵשׁ בּוֹ תְּמִימִין וּבַעֲלֵי מוּמִין. רַבִּי אַבָּהוּ אָמַר: מַהוּ "הָדָר", הַדָּר בְּאִילָנוֹ מִשָּׁנָה לְשָׁנָה, זֶה אֶתְרוֹג. בֶּן עַזַּאי אוֹמֵר: אַל תִּקְרִי "הָדָר", אֶלָּא "הִדּוּר", שֶׁכֵּן בִּלְשׁוֹן יְוָנִי קוֹרִין לְמַיִם הִדּוּר, וְאֵיזֶה פְּרִי גָּדֵל עַל כָּל מַיִם, הֱוֵי אוֹמֵר: זֶה אֶתְרוֹג. "כַּפֹּת תְּמָרִים" רַבִּי יְהוּדָה אוֹמֵר מִשּׁוּם רַבִּי טַרְפוֹן: אִם הָיָה פָּרוּד, יִכְפְּתֶנּוּ. וּמִמַּאי דְּהַאי "כַּפֹּת תְּמָרִים" לוּלָב, אֵימָא חֲרוּתָא, בְּעִינָן כָּפוּת וְלֵיכָּא. וְאֵימָא אוּפְתָא, כָּפוּת מִכְּלָל שֶׁהוּא פָּרוּד, וְהַאי כָּפוּת וְעוֹמֵד לְעוֹלָם. אֵימָא כּוּפְרָא, אָמַר אַבָּיֵי: "דְּרָכֶיהָ דַּרְכֵי נֹעַם וְכָל נְתִיבוֹתֶיהָ שָׁלוֹם". וְאֵימָא תַּרְתֵּי כַּפֵּי דִּתְמָרֵי, כַּפַּת כְּתִיב. וְאֵימָא חֲדָא כַּפְתָּא, הַהוּא כַּף קָרוּ לֵהּ. תָּנוּ רַבָּנָן: "וַעֲנַף עֵץ עָבוֹת" שֶׁעֲנָפָיו חוֹפִין אֶת עֵצָיו, זֶה הֲדַס. וְאֵימָא זֵיתָא, בָּעִינָן "עָבֹת" וְלֵכָּא. וְאֵימָא דּוֹלֵבָא, בָּעִינַן "עֵץ עָבֹת" וַעֲנָפָיו חוֹפִין אֶת עֵצָיו וְלֵכָּא. וְאֵימָא הִרְדּוּף, "דְּרָכֶיהָ דַּרְכֵי נֹעַם" וְלֵכָּא. רָבָא אָמַר: מֵהָכָא: "וְהָאֱמֶת וְהַשָּׁלוֹם אֱהָבוּ". תָּנוּ רַבָּנָן: קְלוּעָה כְּמִין קְלִיעָה, דּוֹמָה לְשַׁלְשֶׁלֶת, זֶהוּ הֲדַס. תָּנָא: עָבוֹת כָּשֵׁר, שֶׁאֵינוֹ עָבֹת פָּסוּל. הֵיכִי דָּמֵי עָבוֹת, דְּקָאֵי תְּלָתָא טַרְפֵי בְּקִנָּא. רָבִינָא אָמַר: אֲפִלּוּ תְּרֵי [וְחַד]. אָמַר רַב כַּהֲנָא: לְהָא הֲדַס שׁוֹטֶה קָרֵי לֵהּ. נָשְׁרוּ רֹב עָלָיו וְנִשְׁתַּיְּרוּ מִעוּטָן כָּשֵׁר, וּבִלְבַד שֶׁתְּהֵא עֲבוּתוֹ קַיֶּמֶת. וּמַשְׁכַּחַת לָהּ בְּאַסָּא מִצְרָאָה דְּקָיְמִי שִׁבְעָה טַרְפֵי בְּחַד קִנָּא. שְׁמַע מִנַּהּ הַאי אַסָּא מִצְרָאָה כָּשֵׁר לְהוֹשַׁעְנָא. [פְּשִיטָא], מַהוּ דְּתֵימָא הוֹאִיל וְאִית לֵהּ שֵׁם לְוַי לֹא נִתְכַּשֵּׁר, תַּלְמוּד לוֹמַר: "וַעֲנַף עֵץ עָבֹת" אֲמַר רַחֲמָנָא, מִכָּל מָקוֹם. תָּנוּ רַבָּנָן: "עַרְבֵי נָחַל" שֶׁגְּדֵלוֹת עַל הַנַּחַל. דָּבָר אַחֵר: שֶׁעָלֶה שֶׁלָּהּ מָשׁוּךְ כַּנַּחַל. אֵין לִי אֶלָּא עַרְבֵי נַחַל, שֶׁל בַּעַל וְשֶׁל הָרִים מִנַּיִן, תַּלְמוּד לוֹמַר: "עַרְבֵי נָחַל" מִכָּל מָקוֹם. אַבָּא שָׁאוּל אוֹמֵר: "עַרְבֵי נָחַל" שְׁתַּיִם, אַחַת לַלּוּלָב וְאַחַת לַמִּקְדָּשׁ. וְרַבָּנָן, לַמִּקְדָּשׁ מְנָא לְהוּ, הִלְכְתָא גְּמִירִי לָהּ. "עַרְבֵי נָחַל" פְּרָט לְצַפְצָפָה שֶׁגְּדֵלָה בֶּהָרִים. אֵיזֶהוּ עֲרָבָה וְאֵיזֶהוּ צַפְצָפָה, עֲרָבָה קָנֶה שֶׁלָּהּ אָדֹם, וְעָלֶה שֶׁלָּהּ מָשׁוּךְ, וּפִיהָ חָלָק. צַפְצָפָה קָנֶה שֶׁלָּהּ לָבָן, וְעָלֶה שֶׁלָּהּ עָגֹל, וּפִיהָ דּוֹמֶה לְמַגָּל. רַבִּי יִשְׁמָעֵאל אוֹמֵר: פְּרִי עֵץ הָדָר אֶחָד, כַּפֹּת תְּמָרִים אֶחָד, עֲנַף עֵץ עָבוֹת שְׁלֹשָׁה, עַרְבֵי נָחַל שְׁתַּיִם [אֲפִלּוּ שְׁנַיִם] קְטוּמִים וְאֶחָד אֵינוֹ קָטוּם. רַב טַרְפוֹן אוֹמֵר: אֲפִלּוּ שְׁלָשְׁתָּן קְטוּמִין. רַבִּי עֲקִיבָא אוֹמֵר: כְּשֵׁם שֶׁלּוּלָב אֶחָד וְאֶתְרוֹג אֶחָד, כָּךְ הֲדַס אֶחָד וַעֲרָבָה אַחַת. יָכוֹל יְהֵא אֶתְרוֹג עִמָּהֶן בָּאֲגֻדָּה אַחַת, אָמַרְתָּ: וְכִי נֶאֱמַר "וְכַפֹּת", וַהֲלֹא לֹא נֶאֱמַר אֶלָּא "כַּפֹּת", וּמִנַּיִן שֶׁמְּעַכְּבִין זֶה אֶת זֶה, תַּלְמוּד לוֹמַר: "וּלְקַחְתֶּם לָכֶם" שֶׁתְּהֵא לְקִיחָה תַּמָּה.

{rרמז תרנבr}  רַבִּי יְהוּדָה בְּשֵׁם רַבִּי שִׁמְעוֹן בֶּן פַּזִּי פָּתַח: "שְׁמַע בְּנִי וְקַח אֲמָרָי" הַרְבֵּה מִצְוֹת צִוִּיתִי אֶתְכֶם בִּשְׁבִיל לְזַכּוֹת אֶתְכֶם. אָמַרְתִּי לָכֶם: "וְיִקְחוּ אֵלֶיךָ פָרָה אֲדֻמָּה" שֶׁמָּא בִּשְׁבִילִי, לֹא, בִּשְׁבִיל לְזַכּוֹת אֶתְכֶם, שֶׁנֶּאֱמַר: "וְהִזָּה הַטָּהוֹר עַל הַטָּמֵא". אָמַרְתִּי לָכֶם "וְיִקְחוּ לִי תְּרוּמָה" לֹא בִּשְׁבִיל לְזַכּוֹת "אֶתְכֶם" שֶׁנֶּאֱמַר "וְעָשׂוּ לִּי מִקְדָּשׁ" כִּבְיָכוֹל אָמַר הַקָּדוֹשׁ בָּרוּךְ הוּא קְחוּ אוֹתִי לָכֶם וְאָדוּר בֵּינֵיכֶם. תִּקְחוּ תְּרוּמָה אֵין כְּתִיב כָּאן אֶלָּא "וְיִקְחוּ לִּי תְּרוּמָה" אָמַרְתִּי לָכֶם אוֹתִי אַתֶּם לוֹקְחִים. "וְיִקְחוּ אֵלֶיךָ שֶׁמֶן זַיִת זָךְ" וְכִי אוֹר צָרִיךְ וַהֲלֹא נְהוֹרָא עִמֵּהּ שְׁרָא אֶלָּא בִּשְׁבִיל לְזַכּוֹת אֶתְכֶם וּלְכַפֵּר עַל נַפְשׁוֹתֵיכֶם שֶׁמְּשׁוּלָה כְּנֵר דִּכְתִיב "נֵר ה' נִשְׁמַת אָדָם" עַכְשָׁו שֶׁאָמַרְתִּי לָכֶם "וּלְקַחְתֶּם לָכֶם בַּיּוֹם הָרִאשׁוֹן" כְּדֵי לְזַכּוֹת אֶתְכֶם לְהוֹרִיד לָכֶם מָטָר. רַבִּי מְנִי פָּתַח "כָּל עַצְמֹתַי תֹּאמַרְנָה ה' מִי כָמוֹךָ" לֹא אָמַר דָּוִד הַפָּסוּק הַזֶּה אֶלָּא בִּשְׁבִיל לוּלָב, הַשִּׁדְרָה דּוֹמָה לְשִׁדְרוֹ שֶׁל אָדָם, וְהַהֲדַס דּוֹמֶה לָעַיִן, וַעֲרָבָה דּוֹמָה לַפֶּה, וְאֶתְרוֹג דּוֹמֶה לַלֵּב [אָמַר דָּוִד] אֵין בְּכָל הָאֵבָרִים גָּדוֹל מֵהֶן וְהֵן שְׁקוּלִין כְּכָל הַגּוּף הֱוֵי "כָּל עַצְמֹתַי תֹּאמַרְנָה ה' מִי כָמוֹךָ". דָּבָר אַחֵר "וּלְקַחְתֶּם לָכֶם" אַחַר כָּל אוֹתָהּ הַחָכְמָה שֶׁכָּתוּב בִּשְׁלֹמֹה "הַחָכְמָה וְהַמַּדָּע נָתוּן לָךְ" "וַתֶּרֶב חָכְמַת שְׁלֹמֹה" וְגוֹ' "וַיֶּחְכַּם מִכָּל הָאָדָם" יָשַׁב לוֹ תָּמֵהַּ עַל אַרְבַּע מִינִין הַלָּלוּ שֶׁנֶּאֱמַר "שְׁלשָׁה אֵלֶּה נִפְלְאוּ מִמֶּנִּי פֶּסַח מַצָּה וּמָרוֹר". "וְאַרְבָּעָה לֹא יָדַעְתִּי" אֵלּוּ אַרְבַּעַת מִינִין הַלָּלוּ שֶׁבִּקֵּשׁ שְׁלֹמֹה לַעֲמֹד עֲלֵיהֶן. "פְּרִי עֵץ הָדָר" מִי יֹאמַר שֶׁהוּא אֶתְרוֹג כָּל אִילָנוֹת עוֹשִׂין פֵּרוֹת הָדָר "כַּפֹּת תְּמָרִים" הַתּוֹרָה אָמְרָה טֹל שְׁתֵּי כַּפּוֹת תְּמָרִים לְהַלֵּל בָּהֶן וְהוּא אֵינוֹ נוֹטֵל אֶלָּא לוּלָב, לוּלָב לִבָּהּ שֶׁל תְּמָרָה. "וַעֲנַף עֵץ עָבֹת" מִי יֹאמַר שֶׁהוּא הֲדַס הֲרֵי הוּא אוֹמֵר בְּמָקוֹם אַחֵר "צְאוּ הָהָר וַהֲבִיאוּ עֲלֵי זַיִת". "וְעַרְבֵי נַחַל" כָּל הָאִילָנוֹת גְּדֵלִין עַל הַמַּיִם וְד' לֹא יָדַעְתִּי. חָזַר וּמַזְכִּירָן פַּעַם אַחֶרֶת "שְׁלשָׁה הֵמָּה מֵטִיבֵי צָעַד" אֵלּוּ אַרְבַּעַת מִינִין שֶׁכָּל אֶחָד וְאֶחָד מִיִּשְׂרָאֵל הוֹלֵךְ וְרָץ לִקַּח מֵהֶן לְהַלֵּל לַהַקָּדוֹשׁ בָּרוּךְ הוּא וְהֵן נִרְאִין קְטַנִּים בְּעֵינֵי בְּנֵי אָדָם וּגְדוֹלִים לַהַקָּדוֹשׁ  בָּרוּךְ הוּא, וּמִי פֵּרֵשׁ לָהֶן לְיִשְׂרָאֵל עַל אַרְבַּעַת מִינִין הַלָּלוּ שֶׁהֵן אֶתְרוֹג לוּלָב הֲדַס וַעֲרָבָה חֲכָמִים. שֶׁנֶּאֱמַר "וְהֵמָּה חֲכָמִים מְחֻכָּמִים".

{rרמז תרנגr}  "וּשְׂמַחְתֶּם לִפְנֵי ה' שִׁבְעַת יָמִים" וְלֹא בִּנְבוּלִין שִׁבְעַת יָמִים. מִשֶּׁחָרַב בֵּית הַמִּקְדָּשׁ הִתְקִין רַבִּי יוֹחָנָן בֶּן זַכַּאי שֶׁיְּהֵא לוּלָב נִטָּל בַּמְּדִינָה כָּל שִׁבְעָה זֵכֶר לַמִּקְדָּשׁ. מִי שֶׁלֹּא חָג בַּיּוֹם הָרִאשׁוֹן שֶׁל חַג חוֹגֵג וְהוֹלֵךְ כָּל הָרֶגֶל כֻּלּוֹ וַאֲפִלּוּ בְּיוֹם טוֹב אַחֲרוֹן. מְנָא הָנֵי מִילֵּי אָמַר רַבִּי יוֹחָנָן נֶאֱמַר "עֲצֶרֶת" בִּשְׁבִיעִי שֶׁל פֶּסַח וְנֶאֱמַר "עֲצֶרֶת" בִּשְׁמִינִי שֶׁל חַג מַה לְּהַלָּן לְתַשְׁלוּמִין אַף כָּאן לְתַשְׁלוּמִין. מֻפְנֶה. דְּאִי לָא מֻפְנֶה אִכָּא לְמִיפְרַךְ מַה לִּשְׁבִיעִי שֶׁל פֶּסַח שֶׁכֵּן אֵין חָלוּק מִשֶּׁלְּפָנָיו תֹּאמַר בִּשְׁמִינִי שֶׁל חַג שֶׁחָלוּק מִשֶּׁלְּפָנָיו. לָאיִי אַפְנוֹיֵי מֻפְנֶה מָה עֲצֶרֶת וְעָצוּר מֵעֲשִׂיַּת מְלָאכָה. הָא כְּתִיב "לֹא תַעֲשֶׂה כָּל מְלָאכָה עֲצֶרֶת" דִּכְתַב רַחְמָנָא לָמָּה לִי שְׁמַע מִינַּהּ לְאַפְנוֹיֵי. וְתַנָּא מָיְתִי לַהּ מֵהָכָא "וְחַגֹּתֶם אֹתוֹ חַג לַה' [שִׁבְעַת יָמִים"] יָכוֹל יְהֵא הוֹלֵךְ וְחוֹגֵג כָּל שִׁבְעָה. תַּלְמוּד לוֹמַר "אֹתוֹ", אוֹתוֹ אַתָּה חוֹגֵג אִי אַתָּה חוֹגֵג כָּל שִׁבְעָה אִם כֵּן לָמָּה נֶאֱמַר "שִׁבְעָה" לְתַשְׁלוּמִין וּמִנַּיִן שֶׁאִם לֹא חָג בְּיוֹם טוֹב הָרִאשׁוֹן שֶׁל חַג שֶׁחוֹגֵג וְהוֹלֵךְ אֶת כָּל הָרֶגֶל וַאֲפִלּוּ בְּיוֹם טוֹב הָאַחֲרוֹן שֶׁל חַג תַּלְמוּד לוֹמַר "בַּחֹדֶשׁ הַשְּׁבִיעִי תָּחֹגּוּ אֹתוֹ". יָכוֹל יְהֵא חוֹגֵג וְהוֹלֵךְ כָּל הַחֹדֶשׁ כֻּלּוֹ תַּלְמוּד לוֹמַר "אֹתוֹ" אוֹתוֹ אַתָּה חוֹגֵג וְאִי אַתָּה חוֹגֵג חוּצָה לוֹ. חֲגִיגַת אַרְבָּעָה עָשָׂר מַאי טַעְמָא לֹא דָּחֲיָא שַׁבָּת הָא קָרְבַּן צִבּוּר הוּא אָמַר קְרָא "וְחַגֹּתֶם אֹתוֹ חַג לַה' שִׁבְעַת יָמִים" שִׁבְעָה שְׁמוֹנָה הֲווֹ, אֶלָּא מִכָּאן לַחֲגִיגָה שֶׁאֵינָהּ דּוֹחָה אֶת הַשַּׁבָּת. בֵּית שַׁמַּאי אוֹמְרִים מְבִיאִין שְׁלָמִים וְאֵין סוֹמְכִין עֲלֵיהֶן אֲבָל לֹא עוֹלוֹת. וּבֵית הִלֵּל אוֹמְרִים מְבִיאִין שְׁלָמִים וְעוֹלוֹת וְסוֹמְכִין עֲלֵיהֶם, אָמַר עוּלָא מַחֲלֹקֶת בְּשַׁלְמֵי חֲגִיגָה לִסְמֹךְ וְעוֹלַת רְאִיָּה לִקָּרֵב דְּבֵית שַׁמַּאי סָבְרִי "וְחַגֹּתֶם אֹתוֹ חַג לַה'" חֲגִיגָה עוֹלַת רְאִיָּה לֹא. וּבֵית הִלֵּל סָבְרִי "לַה'" כָּל דְּלַה' מִכְּלָל דִּנְדָרִים וּנְדָבוֹת דִּבְרֵי הַכֹּל אֵין קְרֵבִין בְּיוֹם טוֹב. מֵיתִיבִי אָמַר רַבִּי שִׁמְעוֹן בֶּן אֶלְעָזָר לֹא נֶחְלְקוּ עַל עוֹלָה שֶׁאֵינָהּ שֶׁל יוֹם טוֹב שֶׁאֵינָהּ קְרֵבָה בְּיוֹם טוֹב וְעַל שְׁלָמִים שֶׁהֵן שֶׁל יוֹם טוֹב שֶׁקְּרֵבִין בְּיוֹם טוֹב עַל מַה נֶּחְלְקוּ עַל עוֹלָה שֶׁהִיא שֶׁל יוֹם טוֹב וְעַל שְׁלָמִים שֶׁאֵינָן שֶׁל יוֹם טוֹב שֶׁבֵּית שַׁמַּאי אוֹמְרִים לֹא יָבִיא וּבֵית הִלֵּל אוֹמְרִים יָבִיא. אָמַר רַב יוֹסֵף תְּנַאי הִיא דְּתַנְיָא שְׁלָמִים הַבָּאִין מֵחֲמַת יוֹם טוֹב בֵּית שַׁמַּאי אוֹמְרִים (מְבִיאִין) [סוֹמֵךְ עֲלֵיהֶם] בְּעֶרֶב יוֹם טוֹב וְשׁוֹחֲטִין בְּיוֹם טוֹב אֲבָל נְדָרִים וּנְדָבוֹת דִּבְרֵי הַכֹּל (אֵין) קְרֵבִין בְּיוֹם טוֹב. תַּנְיָא אָמְרוּ לָהֶן בֵּית הִלֵּל לְבֵית שַׁמַּאי וּמַה בְּמָקוֹם שֶׁאָסוּר לְהֶדְיוֹט מֻתָּר לְגָבוֹהַּ מָקוֹם שֶׁמֻּתָּר לְהֶדְיוֹט אֵינוֹ דִּין שֶׁמֻּתָּר לְגָבוֹהַּ. אָמַר לֵיהּ בֵּית שַׁמַּאי נְדָרִים וּנְדָבוֹת יוֹכִיחוּ שֶׁמֻּתָּרִין לְהֶדְיוֹט וַאֲסוּרִים לְגָבוֹהַּ. אָמַר לֵיהּ בֵּית הִלֵּל מַה לִּנְדָרִים וְלִנְדָבוֹת שֶׁאֵין קָבוּעַ לָהֶן זְמַן תֹּאמַר בְּעוֹלוֹת רְאִיָּה שֶׁקָּבוּעַ לָהֶן זְמַן אָמַר לֵיהּ בֵּית שַׁמַּאי אַף עוֹלָה אֵין קָבוּעַ לָהּ זְמַן דִּתְנַן מִי שֶׁלֹּא חָגַג בְּיוֹם טוֹב הָרִאשׁוֹן חוֹגֵג וְהוֹלֵךְ כָּל הָרֶגֶל אָמַר לֵיהּ בֵּית הִלֵּל אַף זֶה קָבוּעַ לָהֶן זְמַן דִּתְנַן עָבַר הָרֶגֶל וְלֹא חָגַג אֵינוֹ חַיָּב בְּאַחֲרָיוּתוֹ. אָמַר לֵיהּ בֵּית שַׁמַּאי וַהֲלֹא כְּבָר נֶאֱמַר "לָכֶם" וְלֹא לְגָבוֹהַּ אָמַר לֵיהּ בֵּית הִלֵּל וַהֲלֹא כְּבָר נֶאֱמַר "לַה'" כָּל דְּלַה' אִם כֵּן מַה תַּלְמוּד לוֹמַר "לָכֶם" לָכֶם וְלֹא לַכּוּתִים לָכֶם וְלֹא לַכְּלָבִים. אַבָּא שָׁאוּל אוֹמֵר בְּלָשׁוֹן אַחֶרֶת וּמָה אִם בְּמָקוֹם שֶׁכִּירָתְךָ סְתוּמָה כִּירַת רַבְּךָ פְּתוּחָה מָקוֹם שֶׁכִּירָתְךָ פְּתוּחָה אֵינוֹ דִּין שֶׁכִּירַת רַבְּךָ פְּתוּחָה. וְכֵן בְּדִין שֶׁלֹּא תְּהֵא שֻׁלְחָנְךָ מָלֵא וְשֻׁלְחַן רַבְּךָ רֵיקָם. בְּמַאי קָא מִיפַּלְּגִי מָר סְבַר נְדָרִים וּנְדָבוֹת קְרֵבִין בְּיוֹם טוֹב וּמָר סְבַר אֵין קְרֵבִין. אָמַר רַבִּי יוֹסֵי לֹא נֶחְלְקוּ בֵּית שַׁמַּאי וּבֵית הִלֵּל עַל הַסְּמִיכָה שֶׁצָּרִיךְ, עַל מַה נֶּחְלְקוּ עַל תֵּכֶף לִסְמִיכָה שְׁחִיטָה שֶׁבֵּית שַׁמַּאי אוֹמְרִים אֵין צָרִיךְ וּבֵית הִלֵּל אוֹמְרִים צָרִיךְ. רַבִּי יוֹסֵי בַּר יְהוּדָה אוֹמֵר לֹא נֶחְלְקוּ בֵּית שַׁמַּאי וּבֵית הִלֵּל עַל תֵּכֶף לִסְמִיכָה שְׁחִיטָה שֶׁצָּרִיךְ עַל מַה נֶּחְלְקוּ עַל הַסְּמִיכָה עַצְמָהּ שֶׁבֵּית שַׁמַּאי אוֹמְרִים אֵין צָרִיךְ וּבֵית הִלֵּל אוֹמֵר צָרִיךְ.

"וְחַגֹּתֶם אֹתוֹ חַג לַה' שִׁבְעַת יָמִים" מַה תַּלְמוּד לוֹמַר לְפִי שֶׁנֶּאֱמַר "שִׁבְעַת יָמִים תָּחֹג לַה' אֱלֹהֶיךָ" יָכוֹל יִטְעֹן חֲגִיגָה כָּל שִׁבְעָה תַּלְמוּד לוֹמַר "אֹתוֹ". יוֹם אֶחָד בִּלְבַד אִם כֵּן לָמָּה נֶאֱמַר "שִׁבְעַת יָמִים" לְלַמֵּד שֶׁיֵּשׁ לוֹ תַּשְׁלוּם כָּל שִׁבְעָה. וּמִנַּיִן שֶׁאִם לֹא יוֹם טוֹב רִאשׁוֹן שֶׁל חַג שֶׁחוֹגֵג וְהוֹלֵךְ אֶת כָּל הָרֶגֶל וְיוֹם טוֹב הָאַחֲרוֹן תַּלְמוּד לוֹמַר "בַּחֹדֶשׁ הַשְּׁבִיעִי תָּחֹגּוּ". יָכוֹל לֹא חָג בְּתוֹךְ הָרֶגֶל חוֹגֵג אַחַר הָרֶגֶל תַּלְמוּד לוֹמַר "אֹתוֹ" אוֹתוֹ אַתָּה חוֹגֵג וְאִי אַתָּה חוֹגֵג חוּצָה לוֹ. "בַּסֻּכֹּת תֵּשְׁבוּ שִׁבְעַת יָמִים" זֶהוּ שֶׁאָמַר הַכָּתוּב "וְסֻכָּה תִּהְיֶה לְצֵל יוֹמָם", אָמַר רַבִּי לֵוִי כָּל מִי שֶׁמְּקַיֵּם מִצְוַת סֻכָּה בָּעוֹלָם הַזֶּה אוֹמֵר הַקָּדוֹשׁ בָּרוּךְ הוּא הוּא קִיֵּם מִצְוַת סֻכָּה אֲנִי מֵסֵךְ עָלָיו מֵחַמָּתוֹ שֶׁל יוֹם הַבָּא. רַבִּי יַנַּאי וְרֵישׁ לָקִישׁ אָמְרִי אֵין גֵּיהִנָּם לֶעָתִיד לָבֹא אֶלָּא הַיּוֹם הַבָּא הוּא מְלַהֵט אֶת הָרְשָׁעִים שֶׁנֶּאֱמַר "כִּי הִנֵּה הַיּוֹם בָּא בֹּעֵר כַּתַּנּוּר" וְגוֹ' "וְהָיוּ כָל זֵדִים וְכָל עֹשֵׂה רִשְׁעָה קַשׁ וְלִהַט אֹתָם הַיּוֹם הַבָּא" וְגוֹ' "אֲשֶׁר לֹא יַעֲזֹב לָהֶם שֹׁרֶשׁ וְעָנָף". בְּאוֹתָהּ שָׁעָה הַקָּדוֹשׁ בָּרוּךְ הוּא עוֹשֶׂה סֻכָּה לַצַּדִּיקִים וּמַטְמִין אוֹתָם לְתוֹכָהּ שֶׁנֶּאֱמַר "כִּי יִצְפְּנֵנִי בְּסֻכֹּה בְּיוֹם רָעָה" וְגוֹ' "ה' אֱלֹהִים עֹז יְשׁוּעָתִי סַכֹּתָה לְרֹאשִׁי בְּיוֹם נָשֶׁק". לֶעָתִיד לָבֹא עֲתִידִין אֻמּוֹת הָעוֹלָם לְהִכָּנֵס עַל אֶרֶץ יִשְׂרָאֵל וְלַעֲשׂוֹת מִלְחָמָה עִמָּהֶם. שֶׁנֶּאֱמַר "וְאָסַפְתִּי אֶת כָּל הַגּוֹיִם אֶל יְרוּשָׁלַיִם לַמִּלְחָמָה" וּמַה הַקָּדוֹשׁ בָּרוּךְ הוּא עוֹשֶׂה יוֹצֵא וְנִלְחָם עִם הַגּוֹיִם שֶׁנֶּאֱמַר "וְיָצָא ה' וְנִלְחַם בַּגּוֹיִם הָהֵם כְּיוֹם הִלָּחֲמוֹ בְּיוֹם קְרָב" כְּיוֹמוֹ שֶׁל פַּרְעֹה. וּמַהוּ עוֹשֶׂה מְסַכֵּךְ עַל רֹאשָׁם שֶׁל יִשְׂרָאֵל שֶׁנֶּאֱמַר "סַכֹּתָה לְרֹאשִׁי בְּיוֹם נָשֶׁק" מַהוּ נָשֶׁק אָמַר רַבִּי שְׁמוּאֵל בַּר נַחְמָן בְּיוֹם שֶׁיַּשִּׁיקוּ שְׁנֵי עוֹלָמוֹת זֶה לָזֶה בְּאֵיזֶה יוֹם "הִנֵּה יוֹם בָּא לַה'" דָּבָר אַחֵר "וְסֻכָּה תִּהְיֶה לְצֵל יוֹמָם" כָּל מִי שֶׁמְּקַיֵּם מִצְוַת סֻכָּה בָּעוֹלָם הַזֶּה הַקָּדוֹשׁ בָּרוּךְ הוּא מֵסֵךְ עָלָיו מִן הַמַּזִּיקִין שֶׁלֹּא יַזִּיקוּ אוֹתוֹ שֶׁכֵּן הוּא אוֹמֵר "בְּאֶבְרָתוֹ יָסֶךְ לָךְ". כָּל [מִי] שֶׁמְּקַיֵּם מִצְוַת סֻכָּה בָּעוֹלָם הַזֶּה הַקָּדוֹשׁ בָּרוּךְ הוּא נוֹתֵן לוֹ חֵלֶק לֶעָתִיד לָבֹא בְּסֻכָּתָהּ שֶׁל סְדוֹם שֶׁנֶּאֱמַר "אֱלֹהִים דִּבֶּר בְּקָדְשׁוֹ אֶעֱלֹזָה אֲחַלְּקָה שְׁכֶם וְעֵמֶק סֻכּוֹת אֲמַדֵּד". מַהוּ עֵמֶק סֻכּוֹת זוֹ סֻכָּתָהּ שֶׁל סְדוֹם שֶׁהָיְתָה מְסֻכֶּכֶת בְּשִׁבְעָה אִילָנוֹת שֶׁהֵן מְסוֹכְכוֹת זוֹ עַל גַּב זוֹ גֶּפֶן תְּאֵנָה וְרִמּוֹן וּפַרְסֵק וּשְׁקֵדִים וֶאֱגוֹז וּתְמָרִים עַל גַּבֵּיהֶם. דָּבָר אַחֵר כָּל מִי שֶׁמְּקַיֵּם מִצְוַת סֻכָּה בָּעוֹלָם הַזֶּה הַקָּדוֹשׁ בָּרוּךְ הוּא מוֹשִׁיבוֹ בְּסֻכָּתוֹ שֶׁל לִוְיָתָן לֶעָתִיד לָבֹא שֶׁנֶּאֱמַר "הַתְמַלֵּא בְשֻׂכּוֹת עוֹרוֹ". אַתָּה מוֹצֵא בְּשָׁעָה שֶׁבָּאוּ יִסּוּרִין עַל אִיּוֹב הָיָה עוֹמֵד וְקוֹרֵא תִּגָּר אַחַר מִדַּת הַדִּין שֶׁנֶּאֱמַר "מִי יִתֵּן יָדַעְתִּי וְאֶמְצָאֵהוּ" וְגוֹ' "אֵדְעָה מִלִּים יַעֲנֵנִי". אָמַר לוֹ הַקָּדוֹשׁ בָּרוּךְ הוּא הֲרֵי עוֹרוֹ שֶׁל לִוְיָתָן שֶׁאֲנִי עָתִיד לַעֲשׂוֹת לַצַּדִּיקִים לֶעָתִיד לָבֹא אִם חָסֵר אֲנִי מַטְלִית אַחַת מִמֶּנּוּ יֵשׁ לִי לְמַלְּאוֹת שֶׁנֶּאֱמַר "הַתְמַלֵּא בְשֻׂכּוֹת עוֹרוֹ" אִם תֹּאמַר שֶׁאֵינוֹ דָּבָר מְשֻׁבָּח אָמַר רַבִּי פִּנְחָס חַדּוּדוֹת שֶׁלּוֹ מְכַבּוֹת גַּלְגַּל הֵמָּה שֶׁנֶּאֱמַר "תַּחְתָּיו חַדּוּדֵי חָרֶשׂ" וְגוֹ' אָמַר לוֹ הַקָּדוֹשׁ בָּרוּךְ  הוּא לְיִשְׂרָאֵל בָּנַי הֱיוּ עוֹשִׂים אֶת הַסֻּכּוֹת וְדָרִים בְּתוֹכָהּ ז' יָמִים כְּדֵי שֶׁתִּהְיוּ נִזְכָּרִין הַנִּסִּים שֶׁעָשִׂיתִי לָכֶם בַּמִּדְבָּר וְאַף עַל פִּי שֶׁאַתֶּם עוֹשִׂין אֶת הַסֻּכָּה אֵין אַתֶּם גּוֹמְלִין לִי אֶלָּא פּוֹרְעִין לִי שֶׁנֶּאֱמַר "כִּי בַסֻּכּוֹת הוֹשַׁבְתִּי אֶת בְּנֵי יִשְׂרָאֵל". וְעוֹד אָמַרְתִּי לָכֶם שֶׁתִּקְּחוּ אֶת הַלּוּלָב וּתְנַעְנְעוּ לְפָנַי וְאַף עַל פִּי שֶׁאַתֶּם עוֹשִׂין כֵּן אֵין אַתֶּם גּוֹמְלִין לִי אֶלָּא פּוֹרְעִין לִי. לָמָּה שֶׁבְּשָׁעָה שֶׁהוֹצֵאתִי אֶתְכֶם מִמִּצְרַיִם עָשִׂיתִי אֶת הֶהָרִים לְנַעְנֵעַ לִפְנֵיכֶם שֶׁנֶּאֱמַר: "הֶהָרִים רָקְדוּ כְאֵילִים". וְאַף לֶעָתִיד לָבֹא כֵּן אֲנִי עוֹשֶׂה לָכֶם הָדָא הוּא דִּכְתִיב "הֶהָרִים וְהַגְּבָעוֹת יִפְצְחוּ לִפְנֵיכֶם רִנָּה וְכָל עֲצֵי הַשָּׂדֶה יִמְחֲאוּ כָף". אָמַר רַבִּי אֱלִיעֶזֶר בַּר מָרוֹס לָמָּה אָנוּ עוֹשִׂין סֻכָּה אַחַר יוֹם הַכִּפּוּרִים [לוֹמַר לְךָ שֶׁכֵּן] אַתָּה מוֹצֵא בְּרֹאשׁ הַשָּׁנָה יוֹשֵׁב הַקָּדוֹשׁ בָּרוּךְ הוּא בְּדִין עַל בָּאֵי הָעוֹלָם וּבְיוֹם הַכִּפּוּרִים הוּא חוֹתֵם אֶת הַדִּין שֶׁמָּא יָצָא דִּינָן שֶׁל יִשְׂרָאֵל לִגְלוֹת וְעַל יְדֵי כֵּן עוֹשִׂין סֻכָּה וְגוֹלִין מִבָּתֵּיהֶן לַסֻּכָּה וְהַקָּדוֹשׁ בָּרוּךְ הוּא מַעֲלֶה עֲלֵיהֶן כְּאִלּוּ גָּלוּ לְבָבֶל שֶׁנֶּאֱמַר "חוּלִי וָגֹחִי בַּת צִיּוֹן כַּיּוֹלֵדָה כִּי עַתָּה תֵצְאִי מִקִּרְיָה וְשָׁכַנְתְּ בַּשָּׂדֶה וּבָאת עַד בָּבֶל שָׁם תִּנָּצֵלִי שָׁם יִגְאָלֵךְ ה' מִכַּף אֹיְבַיִךְ".

{rרמז תרנדr}  אַתָּה מוֹצֵא שָׁלשׁ שְׂמָחוֹת כְּתִיב בֶּחָג "וְשָׂמַחְתָּ בְּחַגֶּךָ". "וְהָיִיתָ אַךְ שָׂמֵחַ" "וּשְׂמַחְתֶּם לִפְנֵי ה' אֱלֹהֵיכֶם שִׁבְעַת יָמִים". אֲבָל בְּפֶסַח אֵין אַתָּה מוֹצֵא שֶׁכָּתוּב בּוֹ אֲפִלּוּ שִׂמְחָה אַחַת לָמָּה. אַתָּה מוֹצֵא שֶׁבְּפֶסַח הַתְּבוּאָה נִדּוֹנֵית וְאֵין אָדָם יוֹדֵעַ אִם עוֹשֶׂה הַשָּׁנָה [תְּבוּאָה] אִם אֵינוֹ עוֹשֶׂה [לְפִיכָךְ אֵין כָּתוּב שָׁם שִׂמְחָה]. דָּבָר אַחֵר בִּשְׁבִיל שֶׁמֵּתוּ בּוֹ הַמִּצְרִיִּים. וְכֵן אַתָּה מוֹצֵא כָּל שִׁבְעַת יְמֵי הֶחָג אָנוּ קוֹרִין בָּהֶן אֶת הַהַלֵּל אֲבָל בְּפֶסַח אֵין אָנוּ קוֹרִין אֶת הַהַלֵּל אֶלָּא בְּיוֹם טוֹב הָרִאשׁוֹן וְלֵילוֹ. לָמָּה מִשּׁוּם "בִּנְפֹל אֹיִבְךָ אַל תִּשְׂמָח וּבְכָּשְׁלוֹ אַל יָגֵל לִבֶּךָ". וְכֵן אַתָּה מוֹצֵא שֶׁאֵין כָּתוּב בַּעֲצֶרֶת אֶלָּא שִׂמְחָה אַחַת דִּכְתִיב "וְעָשִׂיתָ חַג שָׁבֻעוֹת לַה' אֱלֹהֶיךָ וְשָׂמַחְתָּ אַתָּה וּבִתֶּךָ" וְלָמָּה כָּתַב בָּהּ שִׂמְחָה אַחַת [מִפְּנֵי] שֶׁהַתְּבוּאָה נִכְנֶסֶת בִּפְנִים. וּמַה טַּעַם אֵין כָּתוּב שָׁם שְׁתֵּי שְׂמָחוֹת לְפִי שֶׁפֵּרוֹת הָאִילָן נִדּוֹנִין אֲבָל בְּרֹאשׁ הַשָּׁנָה אֵין כְּתִיב שָׁם אֲפִלּוּ שִׂמְחָה אַחַת שֶׁהַנְּפָשׁוֹת נִדּוֹנוֹת וּמְבַקֵּשׁ אָדָם אֶת נַפְשׁוֹ יוֹתֵר מִמָּמוֹנוֹ אֲבָל בֶּחָג לְפִי שֶׁנָּטְלוּ הַנְּפָשׁוֹת דִּימוֹס בְּיוֹם הַכִּפּוּרִים כְּמוֹ שֶׁנֶּאֱמַר "כִּי בַיּוֹם הַזֶּה יְכַפֵּר עֲלֵיכֶם" וְעוֹד שֶׁהַתְּבוּאָה וּפֵרוֹת הָאִילָן בִּפְנִים לְפִיכָךְ כָּתַב שָׁלשׁ שְׂמָחוֹת, "וְשָׂמַחְתָּ בְּחַגֶּךָ". "וּשְׂמַחְתֶּם לִפְנֵי ה' אֱלֹהֵיכֶם". "וְהָיִיתָ אַךְ שָׂמֵחַ". מַהוּ "אַךְ שָׂמֵחַ" אַתְּ מוֹצֵא אַף עַל פִּי שֶׁאָדָם שָׂמֵחַ בָּעוֹלָם הַזֶּה אֵין שִׂמְחָתוֹ שִׂמְחָה שְׁלֵמָה. הֵיאַךְ. נוֹלְדוּ לוֹ בָּנִים הוּא מֵצֵר עֲלֵיהֶן לוֹמַר שֶׁמָּא אֵינָן שֶׁל קְיָמָא. אֲבָל לֶעָתִיד לָבֹא הַקָּדוֹשׁ בָּרוּךְ הוּא מְבַלֵּעַ אֶת הַמָּוֶת לָנֶצַח אוֹתָהּ הַשִּׂמְחָה תִּהְיֶה שְׁלֵמָה שֶׁנֶּאֱמַר "אָז יִמָּלֵא שְׂחוֹק פִּינוּ וּלְשׁוֹנֵנוּ רִנָּה".

"בַּסֻּכֹּת תֵּשְׁבוּ שִׁבְעַת יָמִים" סֻכָּה שֶׁהִיא גָּבוֹהַ לְמַעְלָה מֵעֶשְׂרִים אַמָּה פְּסוּלָה. מְנָא הָנֵי מִילֵּי אָמַר רָבָא דְּאָמַר קְרָא "לְמַעַן יֵדְעוּ דֹרֹתֵיכֶם כִּי בַסֻּכּוֹת הוֹשַׁבְתִּי אֶת בְּנֵי יִשְׂרָאֵל". עַד עֶשְׂרִים אַמָּה אָדָם יוֹדֵעַ שֶׁהוּא דָּר בְּסֻכָּה לְמַעְלָה מֵעֶשְׂרִים אַמָּה אֵין אָדָם יוֹדֵעַ שֶׁהוּא דָּר בְּסֻכָּה מִשּׁוּם דְּלָא שָׁלְטָא בֵּהּ עֵינָא. רַבִּי זֵירָא אָמַר מֵהָכָא "וְסֻכָּה תִּהְיֶה לְצֵל יוֹמָם" וְגוֹ'. עַד עֶשְׂרִים אַמָּה אָדָם יוֹשֵׁב בְּצֵל סֻכָּה. לְמַעְלָה מֵעֶשְׂרִים אַמָּה אֵינוֹ יָשׁוּב בְּצֵל סֻכָּה אֶלָּא בְּצֵל דְּפָנוֹת. אָמַר לֵהּ אַבָּיֵי אֶלָּא מֵעַתָּה הָעוֹשֶׂה סֻכָּתוֹ בְּעַשְׁתְּרוֹת קַרְנַיִם מָקוֹם שֶׁאֵין חַמָּה זוֹרַחַת הָכִי נַמֵּי דְּלָא הָוְיָא סֻכָּה. אָמַר לֵיהּ הָתָם דַּל עַשְׁתְּרוֹת קַרְנַיִם אִכָּא צֵל סֻכָּה הָכָא דַּלּ דְּפָנוֹת לֵיכָּא צֵל סֻכָּה, וְרָבָא אָמַר מֵהָכָא "בַּסֻּכֹּת תֵּשְׁבוּ שִׁבְעַת יָמִים" "תֵּשְׁבוּ" כְּעֵין תָּדוּרוּ אָמְרָה תּוֹרָה צֵא מִדִּירַת קֶבַע וְשֵׁב בְּדִירַת עֲרַאי. עַד עֶשְׂרִים אַמָּה אָדָם עוֹשֶׂה דִּירָתוֹ דִּירַת עֲרַאי. לְמַעְלָה מֵעֶשְׂרִים אַמָּה אֵין אָדָם עוֹשֶׂה דִּירָתוֹ דִּירַת עֲרַאי אֶלָּא דִּירַת קֶבַע. אָמַר לֵהּ אַבָּיֵי אֶלָּא מֵעַתָּה עָשָׂה מְחִיצוֹת שֶׁל בַּרְזֶל וְסִכֵּךְ עַל גַּבָּן הָכִי נַמֵּי דְּלָא הָוְיָא סֻכָּה. אָמַר לֵיהּ הָכִי קָאָמֵינָא לָךְ עַד עֶשְׂרִים אַמָּה דְּאָדָם עוֹשֶׂה דִּירָתוֹ דִּירַת עֲרַאי כִּי עָבֵיד לַהּ נָמֵי דִּירַת קֶבַע שַׁפִּיר דָּמֵי. לְמַעְלָה מֵעֶשְׂרִים אַמָּה דְּאֵין אָדָם עוֹשֶׂה דִּירָתוֹ דִּירַת עֲרַאי כִּי עָבֵיד לַהּ נָמֵי דִּירַת עֲרַאי לָאו כְּלוּם הוּא. כּוּלְּהוּ כְּרַבָּה לָא אָמְרִי הַהוּא יְדִיעָה לְדוֹרוֹת הוּא דִּכְתִיב. כְּר' זֵירָא נָמֵי לָא אָמְרִי הַהוּא לִימוֹת הַמָּשִׁיחַ הוּא דִּכְתִיב. כְּרָבָא נָמֵי לָא אָמְרִי מִשּׁוּם קוּשְׁיָא דְּאַבָּיֵי. תָּנוּ רַבָּנָן שְׁתַּיִם כְּהִלְכָתָן וּשְׁלִישִׁית אֲפִלּוּ טֶפַח. רַבִּי שִׁמְעוֹן אוֹמֵר שָׁלשׁ כְּהִלְכָתָן רְבִיעִית אֲפִלּוּ טֶפַח. בְּמַאי קָא מִיפַּלְּגִי רַבָּנָן סָבְרִי יֵשׁ אֵם לַמָּסֹרֶת כְּתִיב "בַּסֻּכֹּת" "בַּסֻּכֹּת" "בַסֻּכּוֹת" הֲרֵי כָּאן אַרְבַּע דַּלּ חַד לְגוּפֵהּ פַּשׁוּ לְהוּ תְּלָתָא [שְׁתַּיִם כְּהִלְכָתָן] אֲתָא הִלְכְתָא וּגְרַעְתַּהּ לַשְּׁלִישִׁית וְאוֹקְמַהּ אַטֶּפַח. רַבִּי שִׁמְעוֹן סָבַר יֵשׁ אֵם לַמִּקְרָא "בַּסֻּכֹּת" "בַּסֻּכֹּת" "בַסֻּכּוֹת" הֲרֵי כָּאן שֵׁשׁ דַּלּ חַד קְרָא לְגוּפֵהּ פַּשׁוּ לְהוּ ד' [שָׁלשׁ כְּהִלְכָתָן] אֲתַאי הִלְכְתָא וּגְרַעְתַּהּ וְלַרְבִיעִית וְאוֹקְמַהּ אַטֶּפַח. וְאִיבָעֵית אֵימָא דְּכוּלֵּי עָלְמָא יֵשׁ אֵם לַמִּקְרָא מָר סְבַר סְכָכָה בָּעֲיָא קְרָא וּמָר סְבַר סְכָכָה לָא בָּעֲיָא קְרָא. וְאִיבָעֵית אֵימָא דְּכוּלֵּי עָלְמָא יֵשׁ אֵם לַמָּסֹרֶת מָר סְבַר הִלְכְתָא לִגְרֹעַ וּמָר סְבַר הִלְכְתָא לְהוֹסִיף. וְאִיבָעֵית אֵימָא דְּכוּלֵּי עָלְמָא לִגְרֹעַ וּמָר סְבַר דּוֹרְשִׁין תְּחִלּוֹת וּמָר סְבַר אֵין דּוֹרְשִׁין תְּחִלּוֹת. תָּנוּ רַבָּנָן "בַּסֻּכֹּת תֵּשְׁבוּ" וְלֹא בְּסֻכָּה עַל גַּבֵּי סֻכָּה וְלֹא בְּסֻכָּה שֶׁתַּחַת הָאִילָן וְלֹא בְּסֻכָּה שֶׁבְּתוֹךְ הַבַּיִת. אַדְּרַבָּה "בַּסֻּכֹּת" תַּרְתֵּי מַשְׁמַע, אָמַר רַב נַחְמָן בַּר יִצְחָק "בַּסֻּכֹּת" כְּתִיב. תָּנוּ רַבָּנָן שׁוֹמְרֵי הָעִיר בַּיּוֹם פְּטוּרִין מִן הַסֻּכָּה בַּיּוֹם וְחַיָּבִין בַּלַּיְלָה. שׁוֹמְרֵי הָעִיר בַּלַּיְלָה פְּטוּרִין מִן הַסֻּכָּה בַּלַּיְלָה וְחַיָּבִין בַּיּוֹם כו'. שׁוֹמְרֵי גַּגּוֹת וּפַרְדֵּסִין פְּטוּרִין בֵּין בַּיּוֹם בֵּין בַּלַּיְלָה. אַמַּאי לֶיעְבְּדוּ סֻכָּה וְלֵיתְבַהּ בַּהּ. אַבָּיֵי אָמַר "תֵּשְׁבוּ" כְּעֵין תָּדוּרוּ. רָבָא אָמַר פִּרְצָה קְרוּאָה לַגַּנָּב, מַאי בֵּינַיְהוּ אִכָּא בֵּינַיְהוּ דְּקָא מִינְּטַר כַּרְיָא דְּפֵירֵי. רַבִּי אֱלִיעֶזֶר אוֹמֵר אַרְבַּע עֶשְׂרֵה סְעֻדּוֹת חַיָּב אָדָם לֶאֱכֹל בַּסֻּכָּה אַחַת בַּיּוֹם וְאַחַת בַּלַּיְלָה וַחֲכָמִים אוֹמְרִים אֵין לַדָּבָר קִצְבָּה חוּץ מִלֵּילֵי יוֹם טוֹב הָרִאשׁוֹן. מַאי טַעְמָא דְּר' אֱלִיעֶזֶר דְּאָמַר קְרָא "תֵּשְׁבוּ" כְּעֵין תָּדוּרוּ מַה דִּירָה אַחַת בַּיּוֹם וְאַחַת בַּלַּיְלָה אַף סֻכָּה אַחַת בַּיּוֹם וְאַחַת בַּלַּיְלָה. וְרַבָּנָן כִּי דִּירָה מַה דִּירָה אִי בָּעֵי אָכֵיל וְאִי בָּעֵי לָא אָכֵיל אַף סֻכָּה אִי בָּעֵי אָכֵיל וְאִי בָּעֵי לָא אָכֵיל. אִי הָכִי לֵילֵי יוֹם טוֹב הָרִאשׁוֹן נָמֵי, נֶאֱמַר כָּאן "חֲמִשָּׁה עָשָׂר" וְנֶאֱמַר "חֲמִשָּׁה עָשָׂר" בְּחַג הַמַּצּוֹת מַה לְּהַלָּן לַיְלָה הָרִאשׁוֹן חוֹבָה דִּכְתִיב "בָּעֶרֶב תֹּאכְלוּ מַצֹּת" קְבָעוֹ הַכָּתוּב חוֹבָה אַף כָּאן לַיְלָה הָרִאשׁוֹן חוֹבָה מִכָּאן וְאֵילָךְ רְשׁוּת וְחָזַר בּוֹ רַבִּי אֱלִיעֶזֶר. תָּנוּ רַבָּנָן "בַּסֻּכֹּת תֵּשְׁבוּ" כְּעֵין תָּדוּרוּ מִכָּאן אָמְרוּ כָּל שִׁבְעַת הַיָּמִים עוֹשֶׂה אָדָם סֻכָּתוֹ קֶבַע וּבֵיתוֹ עֲרַאי כֵּיצַד הָיוּ לוֹ כֵּלִים נָאִים מַעֲלָן לַסֻּכָּה מַצָּעוֹת נָאוֹת מַעֲלָן לַסֻּכָּה אוֹכֵל וְשׁוֹתֶה בַּסֻּכָּה וּמְטַיֵּל בַּסֻּכָּה וְשׁוֹנֶה בַּסֻּכָּה. וְהָאָמַר רָבָא מִקְרָא וּמִשְׁנָה בִּמְטַלַּלְתָא אַתְנוֹיֵי בַּר מִמְּטַלַּלְתָא. לָא קַשְׁיָא הָא לְמִיגְרַס הָא לְעַיּוֹנֵי. מָאנֵי מִשְׁתְּיָא בִּמְטַלַּלְתָא מָאנֵי מֵיכְלָא בַּר מִמְּטַלַּלְתָא. חַצְבָּא וְשָׁחִיל בַּר מִמְּטַלַּלְתָא. שְׁרָגָא אָמְרִי לַהּ בִּמְטַלַּלְתָא וְאָמְרִי לַהּ בַּר מִמְּטַלַּלְתָא וְלָא פְּלִיגִי הָא בְּסֻכָּה גְּדוֹלָה וְהָא בְּסֻכָּה קְטַנָּה. תַּנְיָא "בַּסֻּכֹּת תֵּשְׁבוּ שִׁבְעַת יָמִים" סֻכָּה שֶׁל כָּל דָּבָר. רַבִּי יְהוּדָה אוֹמֵר אֵין סֻכָּה נוֹהֶגֶת אֶלָּא בְּאַרְבַּעַת מִינִים שֶׁבְּלוּלָב וְהַדִּין נוֹתֵן וּמַה לּוּלָב שֶׁאֵינוֹ נוֹהֵג בַּלֵּילוֹת כְּבַיָּמִים אֵין נוֹהֵג אֶלָּא בְּאַרְבַּעַת מִינִין, סֻכָּה שֶׁנּוֹהֶגֶת בַּלֵּילוֹת כְּבַיָּמִים אֵינוֹ דִּין שֶׁלֹּא תְּהֵא נוֹהֶגֶת אֶלָּא בְּאַרְבַּעַת מִינִין. אָמְרוּ כָּל דִּין שֶׁאַתָּה דָּן תְּחִלָּתוֹ לְהַחְמִיר וְסוֹפוֹ לְהָקֵל אֵינוֹ דִּין אִם לֹא מָצָא אַרְבַּעַת מִינִין יְהֵא יוֹשֵׁב וּבָטֵל וְהַתּוֹרָה אָמְרָה "בַּסֻּכֹּת תֵּשְׁבוּ" [סֻכָּה] שֶׁל כָּל דָּבָר. וְכֵן בְּעֶזְרָא הוּא אוֹמֵר "צְאוּ הָהָר וַהֲבִיאוּ עֲלֵי זַיִת וַעֲלֵי עֵץ שֶׁמֶן" וְגוֹ' "לַעֲשׂת סֻכֹּת כַּכָּתוּב". תָּנוּ רַבָּנָן "בַּסֻּכֹּת תֵּשְׁבוּ שִׁבְעַת יָמִים" וַאֲפִלּוּ לֵילוֹת. אוֹ אֵינוֹ אֶלָּא יָמִים וְלֹא לֵילוֹת, וְדִין הוּא נֶאֱמַר כָּאן "יָמִים" וְנֶאֱמַר בְּלוּלָב "יָמִים" מַה לְּהַלָּן יָמִים וְלֹא לֵילוֹת אַף כָּאן יָמִים וְלֹא לֵילוֹת. אוֹ כַּלֵּךְ לְדֶרֶךְ זוֹ נֶאֱמַר כָּאן "יָמִים" וְנֶאֱמַר בַּמִּלּוּאִים "יָמִים" מַה לְּהַלָּן יָמִים וַאֲפִלּוּ לֵילוֹת אַף כָּאן יָמִים וַאֲפִלּוּ לֵילוֹת. נִרְאֶה לְמִי דּוֹמֶה דָּנִין דָּבָר שֶׁמִּצְוָתוֹ כָּל הַיּוֹם מִדָּבָר שֶׁמִּצְוָתוֹ כָּל הַיּוֹם וְאַל יוֹכִיחַ לוּלָב שֶׁמִּצְוָתוֹ שָׁעָה אַחַת. אוֹ כַּלֵּךְ לְדֶרֶךְ זוֹ דָּנִין דָּבָר שֶׁנּוֹהֵג לְדוֹרוֹת מִדָּבָר שֶׁמִּצְוָתוֹ לְדוֹרוֹת וְאַל יוֹכִיחַ מִלּוּאִים שֶׁאֵין נוֹהֲגִים לְדוֹרוֹת תַּלְמוּד לוֹמַר "תֵּשְׁבוּ" תֵּשְׁבוּ לִגְזֵרָה שָׁוָה נֶאֱמַר כָּאן "תֵּשְׁבוּ" וְנֶאֱמַר בַּמִּלּוּאִים "תֵּשְׁבוּ" מַה לְּהַלָּן יָמִים וַאֲפִלּוּ לֵילוֹת אַף כָּאן יָמִים וַאֲפִלּוּ לֵילוֹת. הַכֹּל חַיָּבִין בְּסֻכָּה כֹּהֲנִים לְוִיִּם וְיִשְׂרְאֵלִים. פְּשִׁיטָא אִי הָנֵי לָא מִיחַיְּבוּ מַאן מִיחַיְּבוּ, כֹּהֲנִים אִיצְטְּרִיךְ לֵהּ סָלְקָא דַּעְתָּךְ אָמֵינָא הוֹאִיל וּכְתִיב "בַּסֻּכֹּת תֵּשְׁבוּ" וַאֲמַר מָר "תֵּשְׁבוּ" כְּעֵין תָּדוּרוּ מַה דִּירָה אִישׁ וְאִשְׁתּוֹ אַף סֻכָּה אִישׁ וְאִשְׁתּוֹ וְהָנֵי כֹּהֲנִים הוֹאִיל וּבְנֵי עֲבוֹדָה נִינְהוּ לָא לִיחַיְּבוּ קָא מַשְׁמַע לָן נְהִי דִּפְטִירִי בְּעִידַּן עֲבוֹדָה דְּלָא בְּעִידַּן עֲבוֹדָה חַיּוֹבֵי מִיחַיְּבִי מִידִי דַּהֲוָה אַהוֹלְכֵי דְּרָכִים דַּאֲמַר מָר הוֹלְכֵי דְּרָכִים בַּיּוֹם פְּטוּרִין מִן הַסֻּכָּה בַּיּוֹם וְחַיָּבִין בַּלַּיְלָה.

"כָּל הָאֶזְרָח בְּיִשְׂרָאֵל יֵשְׁבוּ בַּסֻּכֹּת" תַּנְיָא רַבִּי אֱלִיעֶזֶר אוֹמֵר אֵין יוֹצְאִין מִסֻּכָּה לְסֻכָּה וְאֵין עוֹשִׂין סֻכָּה בְּחֻלּוֹ שֶׁל מוֹעֵד וַחֲכָמִים אוֹמְרִים יוֹצְאִין מִסֻּכָּה לְסֻכָּה וְעוֹשִׂין סֻכָּה בְּחֻלּוֹ שֶׁל מוֹעֵד. וְשָׁוִין שֶׁאִם נָפְלָה שֶׁחוֹזֵר וּבוֹנֶה. מַאי טַעְמָא דְּר' אֱלִיעֶזֶר דִּכְתִיב "חַג הַסֻּכֹּת תַּעֲשֶׂה לְךָ שִׁבְעַת יָמִים" עֲשֵׂה סֻכָּה הָרְאוּיָה לְשִׁבְעָה. וְרַבָּנָן (מַאי) [הָכִי] קָאָמַר רַחְמָנָא עֲשֵׂה סֻכָּה בֶּחָג. רַבִּי אֱלִיעֶזֶר אוֹמֵר כְּשֵׁם שֶׁאֵין אָדָם יוֹצֵא יְדֵי חוֹבָתוֹ בְּלוּלָב שֶׁל חֲבֵרוֹ בְּיוֹם טוֹב הָרִאשׁוֹן דִּכְתִיב "וּלְקַחְתֶּם לָכֶם" מִשֶּׁלָּכֶם כָּךְ אֵין אָדָם יוֹצֵא יְדֵי חוֹבָתוֹ בְּסֻכָּתוֹ שֶׁל חֲבֵרוֹ דִּכְתִיב "חַג הַסֻּכֹּת תַּעֲשֶׂה לְךָ" מִשֶּׁלְּךָ. וַחֲכָמִים אוֹמְרִים אַף עַל פִּי שֶׁאֵין אָדָם יוֹצֵא יְדֵי חוֹבָתוֹ בְּלוּלָבוֹ שֶׁל חֲבֵרוֹ אֲבָל יוֹצֵא יְדֵי חוֹבָתוֹ בְּסֻכָּתוֹ שֶׁל חֲבֵרוֹ דִּכְתִיב "כָּל הָאֶזְרָח בְּיִשְׂרָאֵל יֵשְׁבוּ בַּסֻּכֹּת" מְלַמֵּד שֶׁכָּל יִשְׂרָאֵל רְאוּיִן לֵישֵׁב בְּסֻכָּה אַחַת. וְרַבָּנָן הַאי לָךְ מַאי עָבְדִי לֵהּ, מִיבָּעֵי לְהוּ לְהוֹצִיא אֶת הַגְּזוּלָה אֲבָל בִּשְׁאוּלָה כְּתִיב "כָּל הָאֶזְרָח בְּיִשְׂרָאֵל". וְרַבִּי אֱלִיעֶזֶר הַאי "כָּל הָאֶזְרָח" מַאי עָבֵיד לֵהּ, מִיבָּעֵי לֵהּ לְגֵר שֶׁנִּתְגַּיֵּר בֵּינְתַיִם. וְרַבָּנָן כֵּיוָן דְּאָמְרוּ עוֹשִׂין סֻכָּה בְּחֻלּוֹ שֶׁל מוֹעֵד לָא אִיצְטְּרִיךְ קְרָא. "הָאֶזְרָח" לְהוֹצִיא אֶת הַנָּשִׁים (כָּתוּב בְּרֶמֶז תקע"ח).

{rרמז תרנהr}  "לְמַעַן יֵדְעוּ דֹרֹתֵיכֶם כִּי בַסֻּכּוֹת הוֹשַׁבְתִּי אֶת בְּנֵי יִשְׂרָאֵל". עַנְנֵי כָּבוֹד הָיוּ דִּבְרֵי רַבִּי אֱלִיעֶזֶר. רַבִּי עֲקִיבָא אוֹמֵר סֻכּוֹת מַמָּשׁ עָשׂוּ לָהֶם.

אָמַר הַקָּדוֹשׁ בָּרוּךְ הוּא לְאַבְרָהָם אָבִינוּ אַתָּה אָמַרְתָּ "יֻקַּח נָא מְעַט מַיִם" חַיֶּיךָ שֶׁאֲנִי פּוֹרֵעַ לְבָנֶיךָ. הָדָא הוּא דִּכְתִיב "אָז יָשִׁיר יִשְׂרָאֵל אֶת הַשִּׁירָה הַזֹּאת עֲלִי בְאֵר", הֲרֵי בַּמִּדְבָּר בָּאָרֶץ מִנַּיִן, דִּכְתִיב "אֶרֶץ נַחֲלֵי מָיִם". לֶעָתִיד לָבֹא מִנַּיִן, שֶׁנֶּאֱמַר "וְהָיָה בַּיּוֹם הַהוּא יֵצְאוּ מַיִם חַיִּים מִירוּשָׁלַיִם". אַתָּה אָמַרְתָּ "רַחֲצוּ רַגְלֵיכֶם" חַיֶּיךָ שֶׁאֲנִי פּוֹרֵעַ לְבָנֶיךָ "וָאֶרְחָצֵךְ בַּמַּיִם", הֲרֵי בַּמִּדְבָּר, בָּאָרֶץ מִנַּיִן, כְּתִיב "רַחֲצוּ הִזַּכּוּ". לֶעָתִיד לָבֹא מִנַּיִן, שֶׁנֶּאֱמַר: "אִם רָחַץ ה' אֵת צֹאַת בְּנוֹת צִיּוֹן". אַתָּה אָמַרְתָּ "וְהִשָּׁעֲנוּ תַּחַת הָעֵץ" חַיֶּיךָ שֶׁאֲנִי פּוֹרֵעַ לְבָנֶיךָ שֶׁנֶּאֱמַר: "פָּרַשׂ עָנָן לְמָסָךְ", הֲרֵי בַּמִּדְבָּר, בָּאָרֶץ מִנַּיִן, כְּתִיב "בַּסֻּכֹּת תֵּשְׁבוּ שִׁבְעַת יָמִים", לֶעָתִיד לָבֹא מִנַּיִן, שֶׁנֶּאֱמַר "וְסֻכָּה תִּהְיֶה לְצֵל יוֹמָם", "וְאֶל הַבָּקָר רָץ אַבְרָהָם" חַיֶּיךָ שֶׁאֲנִי פּוֹרֵעַ לְבָנֶיךָ, שֶׁנֶּאֱמַר "וְרוּחַ נָסַע מֵאֵת ה' וַיָּגָז שַׂלְוִים", הֲרֵי בַּמִּדְבָּר, בָּאָרֶץ מִנַּיִן, דִּכְתִיב: וּמִקְנֵה רָב הָיָה לִבְנֵי רְאוּבֵן. לְעָתִיד לָבֹא מִנַיִן, שֶׁנֶאֱמַר: "וְהָיָה בַּיּוֹם הַהוּא יְחַיֶּה אִישׁ עֶגְלַת בָּקָר". "וְהוּא עוֹמֵד עֲלֵיהֶם", "וַה' הוֹלֵךְ לִפְנֵיהֶם יוֹמָם", הֲרֵי בַּמִּדְבָּר, בָּאָרֶץ, מִנַּיִן שֶׁנֶּאֱמַר "אֱלֹהִים נִצָּב בַּעֲדַת אֵל". לֶעָתִיד לָבֹא מִנַּיִן, שֶׁנֶּאֱמַר: "עָלָה הַפֹּרֵץ לִפְנֵיהֶם".

~ פרק כד

"צַו אֶת בְּנֵי יִשְׂרָאֵל וְיִקְחוּ אֵלֶיךָ שֶׁמֶן" (כָּל הָדָא פָּרָשָׁה כְּתוּבָה בְּרֵישׁ פָּרָשַׁת וְאַתָּה תְּצַוֶּה). "מִחוּץ לְפָרֹכֶת הָעֵדֻת בְּאֹהֶל מוֹעֵד" מַה תַּלְמוּד לוֹמַר, לְפִי שֶׁהוּא אוֹמֵר "וַיָּשֶׂם אֶת הַמְּנוֹרָה בְּאֹהֶל מוֹעֵד נֹכַח הַשֻּׁלְחָן" אֵין אָנוּ יוֹדְעִין אִם סְמוּכָה לַפָּרֹכֶת אִם סְמוּכָה לַפֶּתַח, כְּשֶׁהוּא אוֹמֵר "מִחוּץ לְפָרֹכֶת הָעֵדוּת" הֱוֵי סְמוּכָה לַפָּרֹכֶת יוֹתֵר מִן הַפֶּתַח. (לִפְנֵי ה' שֶׁלֹּא יְתַקֵּן מִבַּחוּץ וְיַכְנִיס). תָּמִיד אַף בְּשַׁבָּת. תָּמִיד אַף בְּטֻמְאָה. "עַל הַמְּנֹרָה הַטְּהֹרָה", עַל טָהֳרָהּ שֶׁל מְנוֹרָה שֶׁלֹּא יִסְמְכֶנָּה בְּקֵיסָמִין וּבִצְרוֹרוֹת. "יַעֲרֹךְ אֶת הַנֵּרוֹת לִפְנֵי ה'" שֶׁלֹּא יְתַקֵּן בַּחוּץ וְיַכְנִיס.

{rרמז תרנוr}  רַבִּי אַמִּי שָׁאַל אֶת רַבִּי שְׁמוּאֵל בַּר נַחְמָן בִּשְׁבִיל שֶׁשָּׁמַעְתִּי עָלֶיךָ שֶׁאַתָּה בַּעַל אַגָּדָה מַהוּ דִּכְתִיב "צִדְקָתְךָ אֱלֹהִים עַד מָרוֹם". אָמַר לוֹ כְּשֵׁם שֶׁהַתַּחְתּוֹנִים צְרִיכִין צְדָקָה אֵלּוּ מֵאֵלּוּ כָּךְ הָעֶלְיוֹנִים צְרִיכִין צְדָקָה אֵלּוּ מֵאֵלּוּ הָדָא הוּא דִּכְתִיב "וַיֹּאמֶר לָאִישׁ לְבוּשׁ הַבַּדִּים" וְגוֹ'. "אֲשֶׁר עָשִׂיתָ גְדֹלוֹת" אֵלּוּ שְׁנֵי מְאוֹרוֹת הַגְּדוֹלִים שֶׁנֶּאֱמַר "וַיַּעַשׂ אֱלֹהִים אֶת שְׁנֵי הַמְּאֹרֹת הַגְּדֹלִים". "אֱלֹהִים מִי כָמוֹךָ" [מִי כָמוֹךָ] בָּעֶלְיוֹנִים, מִי כָמוֹךָ בַּתַּחְתּוֹנִים, מִי כָמוֹךָ שֶׁאַתָּה כּוֹבֵשׁ עַל מִדַּת הַדִּין וְאַתָּה מֵאִיר לָעֶלְיוֹנִים וְלַתַּחְתּוֹנִים וּלְכָל בָּאֵי עוֹלָם וְאַתָּה מִתְאַוֶּה לְאוֹרָן שֶׁל יִשְׂרָאֵל הָדָא הוּא דִּכְתִיב "צַו אֶת בְּנֵי יִשְׂרָאֵל וְיִקְחוּ אֵלֶיךָ". רַבִּי יִצְחָק פָּתַח "צְרוּפָה אִמְרָתְךָ מְאֹד" כַּצּוֹרֵף הַזֶּה שֶׁמַּכְנִיס אֶת הַזָּהָב לַכּוּר שְׁנַיִם וּשְׁלשָׁה פְּעָמִים עַד שֶׁהִיא מְזַקְּקוֹ כָּךְ פָּרָשָׁה זוֹ נֶאֶמְרָה וְנִשְׁנֵית וְנִשְׁתַּלֶּשֶׁת, וַהֲרֵי דְּבָרִים קַל וָחֹמֶר וּמַה פָּרָשָׁה קְטַנָּה שֶׁל תּוֹרָה נֶאֶמְרָה וְנִשְׁנֵית וְנִשְׁתַּלֶּשֶׁת שְׁאָר פַּרְשִׁיּוֹתֶיהָ עַל אַחַת כַּמָּה וְכַמָּה הָדָא הוּא דִּכְתִיב "צַו אֶת בְּנֵי יִשְׂרָאֵל". דָּבָר אַחֵר "צַו אֶת בְּנֵי יִשְׂרָאֵל" הָדָא הוּא דִּכְתִיב "תִּקְרָא וְאָנֹכִי אֶעֱנֶךָּ". כְּמָא דְּאַתְּ אֵימָא "אָז תִּקְרָא וַה' יַעֲנֶה", "לְמַעֲשֵׂה יָדֶיךָ תִכְסֹף" תִּתְחַמֵּד כְּמַאן דְּאָמַר "כִּי נִכְסֹף נִכְסַפְתָּה". אָמַר אִיּוֹב לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם הָעֶלְיוֹנִים וְהַתַּחְתּוֹנִים בִּרְשׁוּתְךָ "לְמַעֲשֵׂה יָדְךָ תִּכְסֹף" תַּשְׁגִּיחַ לְמַעֲשֵׂה יָדֶיךָ, הֱוֵי "צַו אֶת בְּנֵי יִשְׂרָאֵל". בַּר קַפָּרָא פָּתַח "כִּי אַתָּה תָּאִיר נֵרִי", אָמַר הַקָּדוֹשׁ  בָּרוּךְ הוּא לָאָדָם נֵרְךָ בְּיָדִי, וְנֵרִי בְּיָדְךָ, נֵרְךָ בְּיָדִי שֶׁנֶּאֱמַר "נֵר ה' נִשְׁמַת אָדָם", נֵרִי בְּיָדְךָ לְהַעֲלֹת נֵר תָּמִיד, אָמַר הַקָּדוֹשׁ בָּרוּךְ הוּא אַתָּה הֵאַרְתָּ נֵרִי וַאֲנִי מֵאִיר נֵרְךָ. מִזְּכוּת "יַעֲרֹךְ אֹתוֹ אַהֲרֹן מֵעֶרֶב עַד בֹּקֶר לִפְנֵי ה' תָּמִיד" אָנוּ נִצּוֹלִין (מִן מִסְדַּרְתָּם) מֵאוֹתָהּ שֶׁכָּתוּב בָּהּ "כִּי עָרוּךְ מֵאֶתְמוּל תָּפְתֶּה". בִּזְכוּת "לְהַעֲלֹת נֵר תָּמִיד" אָנוּ זוֹכִין לְהַקְבִּיל נֵרוֹ שֶׁל מֶלֶךְ הַמָּשִׁיחַ מַה טַּעַם "שָׁם אַצְמִיחַ קֶרֶן לְדָוִד עָרַכְתִּי נֵר לִמְשִׁיחִי". "סֹלֶת וְאָפִיתָ" הָעֹמֶר הָיָה מְנֻפֶּה בִּשְׁלֹשׁ עֶשְׂרֵה נָפָה, וּשְׁתֵּי הַלֶּחֶם בִּשְׁתֵּים עֶשְׂרֵה, וְלֶחֶם הַפָּנִים בְּאַחַת עֶשְׂרֵה. רַבִּי שִׁמְעוֹן אוֹמֵר לֹא הָיָה לוֹ קִצְבָּה אֶלָּא סֹלֶת מְנֻפָּה כָּל צָרְכָּהּ. "סֹלֶת וְאָפִיתָ" מְלַמֵּד שֶׁנִּקְּחָה סֹלֶת, וּמִנַּיִן שֶׁאֲפִלּוּ חִטִּין, תַּלְמוּד לוֹמַר "וְלָקַחְתָּ". יָכוֹל אַף שְׁאָר מְנָחוֹת כֵּן, תַּלְמוּד לוֹמַר "אֹתָהּ" מִפְּנֵי הַחִסָּכוֹן מַאי הַחִסָּכוֹן הַתּוֹרָה חָסָה עַל מָמוֹנָן שֶׁל יִשְׂרָאֵל. שְׁתֵּי הַלֶּחֶם נִלּוֹשׁוֹת אַחַת אַחַת וְנֶאֱפוֹת אַחַת אַחַת. לֶחֶם הַפָּנִים נִלּוֹשׁוֹת אַחַת אַחַת וְנֶאֱפוֹת שְׁתַּיִם שְׁתַּיִם. מְנָא הָנֵי מִילֵּי דְּתָנוּ רַבָּנָן "יִהְיֶה הַחַלָּה הָאֶחָת" מְלַמֵּד שֶׁנִּלּוֹשׁוֹת אַחַת אַחַת כו'. מִנַּיִן שֶׁאֲפִיָּתָן שְׁתַּיִם שְׁתַּיִם תַּלְמוּד לוֹמַר "וְשַׂמְתָּ אוֹתָם", יָכוֹל שֶׁאַף שְׁתֵּי הַלֶּחֶם כָּךְ תַּלְמוּד לוֹמַר "אוֹתָם". הַאי אוֹתָם [הָא] אַפִּיקְתֵּהּ, אִם כֵּן לֵימָא קְרָא "וְשַׂמְתֶּם" מַאי "וְשַׂמְתָּ אוֹתָם" שְׁמַע מִינַּהּ תַּרְתֵּי. תָּנוּ רַבָּנָן "וְשַׂמְתָּ אוֹתָם" בִּדְפוּס. שְׁלשָׁה דְּפוּסִין הָיוּ, נוֹתְנָהּ בִּדְפוּס וַעֲדַיִן הוּא בָּצֵק. וּכְמִין דְּפוּס הָיָה לָהּ בַּתַּנּוּר וּכְשֶׁהוּא רוֹדֶה נוֹתְנָהּ לִדְפוּס כְּדֵי שֶׁלֹּא תִּתְקַלְקֵל. וּלְהָדְרָא לִדְפוּס קַמָּא, כֵּיוָן דְּאָפֵי לַהּ נָפְחָה. אִלּוּ נֶאֱמַר "שְׁתֵּים עֶשְׂרֵה" וְלֹא נֶאֱמַר "שֵׁשׁ" הָיִיתִי אוֹמֵר אַחַת שֶׁל אַרְבַּע וְאַחַת שֶׁל שְׁמוֹנֶה לְכָךְ נֶאֱמַר "שֵׁשׁ", וְאִלּוּ נֶאֱמַר "שְׁתַּיִם מַעֲרָכוֹת שֵׁשׁ הַמַּעֲרֶכֶת" וְלֹא נֶאֱמַר "שְׁתֵּים עֶשְׂרֵה" הָיִיתִי אוֹמֵר שָׁלשׁ שֶׁל שֵׁשׁ שֵׁשׁ לְכָךְ נֶאֱמַר "שְׁתֵּים עֶשְׂרֵה". וְאִלּוּ נֶאֱמַר "שְׁתֵּים עֶשְׂרֵה" יָכוֹל אַרְבַּע אַרְבַּע, תַּלְמוּד לוֹמַר "שְׁתַּיִם מַעֲרָכוֹת שֵׁשׁ הַמַּעֲרֶכֶת". הָא שֶׁיֹּאמְרוּ שָׁלשׁ מִקְרָאוֹת אֵלּוּ לֹא לָמַדְנוּ. הָא כֵּיצַד נוֹתֵן שְׁתֵּי מַעֲרָכוֹת שֶׁל שֵׁשׁ שֵׁשׁ וְאִם נָתַן אַחַת שֶׁל אַרְבַּע וְאַחַת שֶׁל שְׁמוֹנֶה לֹא יָצָא. שְׁתַּיִם שֶׁל שֶׁבַע. רַבִּי אוֹמֵר רוֹאִין אֶת הָעֶלְיוֹנוֹת כְּאִלּוּ אֵינָם. וְהָא בָּעִינַן עַל. רַבִּי לְטַעֲמֵהּ דְּאָמַר עַל בְּסָמוּךְ, דְּתַנְיָא "וְנָתַתָּ עַל הַמַּעֲרֶכֶת" וְכוּ'. "עַל הַשֻּׁלְחָן הַטָּהֹר" תְּנַן הָתָם מִשֶּׁעָבַר הָרֶגֶל הָיוּ מַעֲבִירִין עַל טָהֳרַת הָעֲזָרָה כֵּיצַד מַטְבִּילִין כָּל הַכֵּלִים שֶׁהָיוּ בַּמִּקְדָּשׁ וְאוֹמֵר לָהֶם הִזָּהֲרוּ שֶׁלֹּא תִּגְּעוּ בַּשֻּׁלְחָן. תָּנָא הִזָּהֲרוּ שֶׁמָּא תִּגְּעוּ בַּשֻּׁלְחָן וּבַמְּנוֹרָה. וְתַנָּא דִּידַן אַמַּאי לָא תָּנֵי מְנוֹרָה. בַּשֻּׁלְחָן כְּתִיב בֵּהּ "תָּמִיד" בַּמְּנוֹרָה לֹא כְּתִיב בָּהּ "תָּמִיד". וְאִידָךְ כֵּיוָן דִּכְתִיב "וְאֶת הַמְּנוֹרָה נֹכַח הַשֻּׁלְחָן" כְּמַאן דִּכְתִיב בַּהּ תָּמִיד דָּמֵי. וְאִידָךְ, הַהוּא מִיבָּעֵי לֵהּ לִקְבֹּעַ לוֹ מָקוֹם, וְתִיפּוּק לֵהּ דְּהָוֵי כְּלִי הַנַּעֲשֶׂה (לְטַלְטֵל וְלָצֵאת) [לְנַחַת] וְאֵין מְקַבֵּל טֻמְאָה דְּאִיתַּקַשׁ לְשַׂק מַה שַּׂק מִטַּלְטֵל מָלֵא וְרֵיקָן כו', הַאי נָמֵי מִטַּלְטֵל מָלֵא וְרֵיקָן דְּאָמַר רֵישׁ לָקִישׁ מַאי דִּכְתִיב "עַל הַשֻּׁלְחָן הַטָּהֹר" מִכְּלָל שֶׁהוּא טָמֵא וַהֲלֹא כְּלִי הֶעָשׂוּי לְנַחַת הוּא אֶלָּא מְלַמֵּד שֶׁמַּגְבִּיהִין אוֹתוֹ וּמַרְאִין לָהֶם לְעוֹלֵי רְגָלִים וְאוֹמֵר לָהֶם רְאוּ חִבַּתְכֶם לִפְנֵי הַמָּקוֹם שֶׁסִּלּוּקוֹ שָׁוֶה כְּסִדּוּרוֹ, דְּאָמַר רַבִּי יְהוֹשֻׁעַ בֶּן לֵוִי נֵס גָּדוֹל (הָיָה) [נַעֲשָׂה] בְּלֶחֶם הַפָּנִים כְּסִדּוּרוֹ כָּךְ סִלּוּקוֹ שֶׁנֶּאֱמַר "לֶחֶם חֹם בְּיוֹם הִלָּקְחוֹ". "וְנָתַתָּ עַל הַמַּעֲרֶכֶת" עַל בְּסָמוּךְ (כָּתוּב לְמַעְלָה בְּרֶמֶז תרמ"ד). "מֵאֵת בְּנֵי יִשְׂרָאֵל בְּרִית עוֹלָם" (כָּתוּב לְמַעְלָה בְּרֶמֶז תנ"ד). "עַל הַשֻּׁלְחָן הַטָּהֹר" עַל טָהֳרוֹ שֶׁל שֻׁלְחָן שֶׁלֹּא יְהוּ סְנִיפִין מַגְבִּיהִין הַלֶּחֶם מֵעַל גַּבֵּי הַשֻּׁלְחָן. אַרְבָּעָה סְנִיפִין שֶׁל זָהָב הָיוּ שָׁם מְפֻצָּלִין מֵרָאשֵׁיהֶן שֶׁהָיוּ סוֹמְכִין בָּהֶן שְׁנַיִם לַסֵּדֶר הַזֶּה וּשְׁנַיִם לְסֵדֶר עֶשְׂרִים וּשְׁמוֹנָה קָנִים כַּחֲצִי קָנֶה חָלוּל אַרְבָּעָה עָשָׂר לַסֵּדֶר הַזֶּה וְאַרְבָּעָה עָשָׂר לַסֵּדֶר הַזֶּה.

"וְנָתַתָּ עַל הַמַּעֲרֶכֶת". יָכוֹל מַעֲרָכָה אַחַת נֶאֶמְרָה כָּאן מַעֲרֶכֶת וּלְמַעְלָה נֶאֶמְרָה מַעֲרֶכֶת מַה מַּעֲרֶכֶת הָאֲמוּרָה לְמַעְלָה תּוֹפֵס מַעֲרָכוֹת אַף מַעֲרֶכֶת הָאֲמוּרָה כָּאן תּוֹפֵס שְׁתֵּי מַעֲרָכוֹת. "לְבוֹנָה זַכָּה" שֶׁתְּהֵא בְּרוּרָה. "וְהָיְתָה לַלֶּחֶם לְאַזְכָּרָה" חוֹבָה לַלֶּחֶם וְהַיָּתֵר לַלֶּחֶם מְלַמֵּד שֶׁמְּעַכֶּבֶת וּפוֹסֶלֶת וּמְפַלֶּגֶת אֶת הַלֶּחֶם, "וְהָיְתָה לַלֶּחֶם" אֵינָהּ עַל גַּבֵּי הַלֶּחֶם אֶלָּא נוֹתְנָהּ לְבָזִיכִין שֶׁיֵּשׁ לָהֶן שׁוּלַיִם וְנוֹתְנָן עַל גַּבֵּי (הַלֶּחֶם) [הַשֻּׁלְחָן] כְּדֵי שֶׁלֹּא יִבְצְעוּ אֶת הַלֶּחֶם. "לְאַזְכָּרָה", רַבִּי שִׁמְעוֹן אוֹמֵר נֶאֶמְרָה כָּאן אַזְכָּרָה וְנֶאֶמְרָה לְהַלָּן אַזְכָּרָה מָה אַזְכָּרָה הָאֲמוּרָה לְהַלָּן מְלֹא קֻמְצוֹ אַף כָּאן מְלֹא קֻמְצוֹ מְלַמֵּד שֶׁטְּעוּנָה שְׁנֵי קְמָצִין מְלֹא קֹמֶץ לַסֵּדֶר הַזֶּה וּמְלֹא קֹמֶץ לַסֵּדֶר הַזֶּה. "בְּיוֹם הַשַּׁבָּת" בְּיוֹם הַשַּׁבָּת עוֹרֵךְ חֲדָשָׁה וּבְשַׁבָּת מַקְטִיר יְשָׁנָה. "יַעַרְכֶנּוּ" אֵין עוֹרֵךְ אֶת הַקָּנִים עִמּוֹ בְּשַׁבָּת אֶלָּא נִכְנָס מֵעֶרֶב שַׁבָּת וְשׁוֹמְטָן וְנוֹתְנָן לְאָרְכּוֹ שֶׁל שֻׁלְחָן. כָּל הַכֵּלִים שֶׁהָיוּ בַּמִּקְדָּשׁ אָרְכָּן לְאָרְכּוֹ שֶׁל בַּיִת חוּץ מִן הָאָרוֹן. וְאַחַר שַׁבָּת נִכְנָס וְסוֹדְרָן שְׁלשָׁה תַּחַת כָּל חַלָּה וְחַלָּה שְׁנַיִם תַּחַת הָעֶלְיוֹנָה (וְאַף עַל פִּי) [לְפִי] שֶׁאֵין עָלֶיהָ מַשְׂאוֹי. "מֵאֵת בְּנֵי יִשְׂרָאֵל" מֵרְצוֹן יִשְׂרָאֵל. "בְּרִית עוֹלָם" מִמִּי שֶׁהַבְּרִית שֶׁלּוֹ. "וְהָיְתָה לְאַהֲרֹן וּלְבָנָיו וַאֲכָלֻהוּ בְּמָקוֹם קָדוֹשׁ" מְלַמֵּד שֶׁאֲכִילָתָהּ בְּמָקוֹם קָדוֹשׁ. אֵין לִי אֶלָּא אֲכִילָתָהּ בְּמָקוֹם קָדוֹשׁ מִנַּיִן אַף לִישָׁתָהּ וַעֲרִיכָתָהּ בְּמָקוֹם קָדוֹשׁ, תַּלְמוּד לוֹמַר "כִּי קֹדֶשׁ קָדָשִׁים". יָכוֹל אַף שְׁתֵּי הַלֶּחֶם שֶׁתְּהֵא לִישָׁתָן וַעֲרִיכָתָן בְּמָקוֹם קָדוֹשׁ, תַּלְמוּד לוֹמַר "קֹדֶשׁ קָדָשִׁים". רַבִּי יְהוּדָה אוֹמֵר כָּל מַעֲשֵׂיהֶם בַּקֹּדֶשׁ, רַבִּי שִׁמְעוֹן אוֹמֵר לְעוֹלָם הֱוֵי רָגִיל לוֹמַר שְׁתֵּי הַלֶּחֶם וְלֶחֶם הַפָּנִים כְּשֵׁרוֹת בָּעֲזָרָה וּכְשֵׁרוֹת בְּבֵית פָּאגִי. הוּא שֶׁאִם נִפְרְסָה אַחַת מֵהֶן כֻּלָּן פְּסוּלוֹת. "לוֹ" יָכוֹל לוֹ לְבַדּוֹ, תַּלְמוּד לוֹמַר "וּלְבָנָיו". יָכוֹל לְבָנָיו וְלֹא לוֹ, תַּלְמוּד לוֹמַר "לוֹ וּלְבָנָיו". הָא כֵּיצַד לְאַהֲרֹן תְּחִלָּה וְאַחַר כָּךְ לְבָנָיו. לְאַהֲרֹן שֶׁלֹּא בְּמַחֲלֹקֶת וּלְבָנָיו בְּמַחֲלֹקֶת. מָה אַהֲרֹן כֹּהֵן גָּדוֹל אוֹכֵל שֶׁלֹּא בְּמַחֲלֹקֶת אַף בָּנָיו כֹּהֲנִים גְּדוֹלִים אוֹכְלִין שֶׁלֹּא בְּמַחֲלֹקֶת. "מֵאִשֵּׁי ה'" אֵין לָהֶם אֶלָּא אַחַר מַתַּן הָאִשִּׁים. "חָק עוֹלָם" לְבֵית הָעוֹלָמִים. הַהוּא קֵיסָר דַּהֲוָה סַגִּי לִיהוּדָאֵי אֲמַר לְהוּ לַחֲשִׁיבֵי דְּמַלְכוּתָא מִי שֶׁעָלְתָה לוֹ נִימָא בְּרַגְלוֹ יִקְטְעֶנָּה וְיִחְיֶה אוֹ יַנִּיחֶנָּה וְיִצְטַעֵר אָמַר לֵיהּ יִקְטְעֶנָּה וְיִחְיֶה. אָמַר לֵיהּ קְטִיעָא בַּר שָׁלוֹם חֲדָא דְּלָא מָצֵית מְכַלַּת לָהֶן לְכֻלָּן דִּכְתִיב "כִּי כְּאַרְבַּע רוּחוֹת הַשָּׁמַיִם פָּרַשְׂתִּי אֶתְכֶם" מַאי קָאָמַר אִילֵימָא דְּבַדַּרְתִינְהוּ בְּאַרְבַּע רוּחוֹת הַשָּׁמַיִם לֵימָא בְּאַרְבַּע אֶלָּא כְּשֵׁם שֶׁאִי אֶפְשָׁר לָעוֹלָם בְּלֹא רוּחַ כָּךְ אִי אֶפְשָׁר לָעוֹלָם בְּלֹא יִשְׂרָאֵל וְעוֹד קָרוּ לְךָ מַלְכוּת קְטִיעָא. אָמַר לֵיהּ מֵימַר שַׁפִּיר קָאָמַרַת מִיהוּ כָּל דְּזָכֵי לְמַלְכָּא שָׁרוּ לֵהּ לְקָמוֹנְיָא חֲלִילָא, כַּד נָקְטִי לֵהּ וְאָזֵיל אָמַר לֵיהּ הוּא מַטְרוֹנִיתָא וַי לַהּ לְאִלְפָא דְּאָזְלָא בְּלָא מִכְסָא נְפַל עַל רֵישָׁא דְּעַרְלָתֵהּ וְקַטְעַהּ בְּשִׁנֵּהּ אֲמַר מִכְסַאי חֲלַפִית וַעֲבַרִית. כִּי שְׁדוֹ לֵהּ אֲמַר כָּל נְכָסַי לְרַבִּי עֲקִיבָא וַחֲבֵרָיו יָצָא רַבִּי עֲקִיבָא וְדָרַשׁ "וְהָיְתָה לְאַהֲרֹן וּלְבָנָיו" מֶחֱצָה לוֹ מֶחֱצָה לְבָנָיו. יָצְתָה בַּת קוֹל וְאָמְרָה קְטִיעָא בַּר שָׁלוֹם מְזֻמָּן לְחַיֵּי הָעוֹלָם הַבָּא בָּכָה רַבִּי וְאָמַר יֵשׁ קוֹנֶה עוֹלָמוֹ בְּשָׁעָה אַחַת וְיֵשׁ קוֹנֶה עוֹלָמוֹ בְּכַמָּה שָׁנִים.

{rרמז תרנזr}  "מֵאִשֵּׁי ה' חָק עוֹלָם". שְׁנֵי סְדָרִין מְעַכְּבִין זֶה אֶת זֶה. כָּל הַמְּנָחוֹת בָּאוֹת עֶשֶׂר עֶשֶׂר חוּץ מִלֶּחֶם הַפָּנִים וַחֲבִתֵּי כֹּהֵן גָּדוֹל שֶׁהֵן בָּאוֹת שְׁתֵּים עֶשְׂרֵה דִּבְרֵי רַבִּי יְהוּדָה. רַבִּי מֵאִיר אוֹמֵר כֻּלָּן בָּאוֹת שְׁתֵּים עֶשְׂרֵה חוּץ מֵחַלּוֹת תּוֹדָה וְהַנְּזִירוּת שֶׁהֵן בָּאוֹת עֶשֶׂר עֶשֶׂר. לֶחֶם הַפָּנִים בְּהֶדְיָא כְּתִיב בֵּהּ, חֲבִתֵּי כֹּהֵן גָּדוֹל אָתְיָא חֻקָּה חֻקָּה מִלֶּחֶם הַפָּנִים. שְׁאָר מְנָחוֹת דְּבָאוֹת עֶשֶׂר עֶשֶׂר מְנָלַן, גְּמַר מִלַּחֲמֵי תּוֹדָה מַה לְּהַלָּן עֶשֶׂר אַף כָּאן עֶשֶׂר. וְלֵילַף מִלֶּחֶם הַפָּנִים מַה לְּהַלָּן שְׁתֵּים עֶשְׂרֵה אַף כָּאן שְׁתֵּים עֶשְׂרֵה, מִסְתַּבְּרָא מִלַּחֲמֵי תּוֹדָה הֲוָה לֵהּ לְמֵילַף שֶׁכֵּן יָחִיד שֶׁמִּתְנַדֵּב שֶׁמֶן נִפְסָל שֶׁלֹּא בְּשַׁבָּת וְשֶׁלֹּא בְּטֻמְאָה, אַדְּרַבָּה מִלֶּחֶם הַפָּנִים הֲוָה לֵהּ לְמֵילַף כו' שֶׁכֵּן עֶשְׂרוֹן כְּלֵי הַקֹּדֶשׁ וּלְבוֹנָה מַצָּה וְעֶצֶם הַגָּשָׁה וְאִשִּׁים וְהָנֵי נְפִישָׁן. הֶדְיוֹט עָדִיף לֵהּ. רַבִּי מֵאִיר אוֹמֵר כֻּלָּן בָּאוֹת שְׁנֵים עָשָׁר [מַאי קָסָבַר] אִי סְבִירָא לֵהּ דָּבָר הַלָּמֵד בִּגְזֵרָה שָׁוָה חוֹזֵר וּמְלַמֵּד בְּבִנְיַן אָב יָלֵיף מֵחֲבִתֵּי כֹּהֵן דִּנְפִישָׁן. וְאִי סְבִירָא לֵהּ דְּדָבָר הַלָּמֵד בִּגְזֵרָה שָׁוָה אֵינוֹ חוֹזֵר וּמְלַמֵּד בְּבִנְיַן אָב יָלֵיף מִלֶּחֶם הַפָּנִים קֹדֶשׁ מִקֹּדֶשׁ עֲדִיף לֵהּ. חוּץ מִלַּחֲמֵי תּוֹדָה וּנְזִירוּת לַחֲמֵי תּוֹדָה דִּבְהֶדְיָא כְּתִיב בָּהֶן, נְזִירוּת דַּאֲמַר מָר שְׁלָמִים לְרַבּוֹת שַׁלְמֵי נָזִיר.

"וַיֵּצֵא בֶּן אִשָּׁה יִשְׂרְאֵלִית". כְּתִיב "גַּם בְּמַדָּעֲךָ מֶלֶךְ אַל תְּקַלֵּל", מַלְכּוֹ שֶׁל עוֹלָם אַל תְּקַלֵּל. "וּבְחַדְרֵי מִשְׁכָּבְךָ אַל תְּקַלֵּל עָשִׁיר" עֲשִׁירוֹ שֶׁל עוֹלָם. "כִּי עוֹף הַשָּׁמַיִם יוֹלִיךְ אֶת הַקּוֹל" רַבִּי לֵוִי אוֹמֵר יֵשׁ קוֹל יוֹצֵא לְטוֹבָה וְיֵשׁ קוֹל יוֹצֵא לְרָעָה. יֵשׁ קוֹל יוֹצֵא לְטוֹבָה "וַיִּשְׁמַע ה' אֶת קוֹל דִּבְרֵיכֶם בְּדַבֶּרְכֶם אֵלָי". מַהוּ "הֵיטִיבוּ אֲשֶׁר דִּבֵּרוּ", רַבִּי חִיָּא בַּר אַבָּא וּבַר קַפָּרָא חַד אָמַר הֲטָבָה כַּהֲטָבַת נֵרוֹת וְחַד אָמַר כַּהֲטָבַת קְטֹרֶת. יֵשׁ קוֹל יוֹצֵא לְרָעָה "וַיִּשְׁמַע ה' אֶת קוֹל דִּבְרֵיהֶם וַיִּקְצֹף". אָמַר הַקָּדוֹשׁ בָּרוּךְ הוּא לָכֶם הוּא קִצָּפוֹן וְלִי אֵין קִצָּפוֹן "אֲשֶׁר נִשְׁבַּעְתִּי בְאַפִּי" נִשְׁבַּעְתִּי בְּאַפִּי וְחוֹזֵר אֲנִי בִּי. "אִם יְבֹאוּן אֶל מְנוּחָתִי" לִמְנוּחָה זוֹ אֵין בָּאִין אֲבָל בָּאִין אֶל מְנוּחָה אַחֶרֶת. "וּבַעַל כְּנָפַיִם יַגִּיד דָּבָר". אָמַר רַבִּי אָבִין בְּשָׁעָה שֶׁהָאָדָם יָשֵׁן הַגּוּף אוֹמֵר לַנְּשָׁמָה וְהַנְּשָׁמָה אוֹמֶרֶת לַנֶּפֶשׁ וְהַנֶּפֶשׁ אוֹמֶרֶת לַמַּלְאָךְ וְהַמַּלְאָךְ אוֹמֵר לַכְּרוּב וְהַכְּרוּב אוֹמֵר לְבַעַל הַכְּנָפַיִם וּבַעַל הַכְּנָפַיִם יַגִּיד דָּבָר לִפְנֵי מִי שֶׁאָמַר וְהָיָה הָעוֹלָם. דָּבָר אַחֵר "גַּם בְּמַדָּעֲךָ" זֶה משֶׁה וְכוּ', "כִּי עוֹף הַשָּׁמַיִם יוֹלִיךְ אֶת הַקּוֹל" שֶׁטָּס כְּעוֹף וְעוֹלֶה לַשָּׁמַיִם. וּבַעַל כְּנָפַיִם שֶׁהֻגַּד לוֹ מִסִּינַי "הוֹצֵא אֶת הַמְקַלֵּל". "וַיֵּצֵא בֶּן אִשָּׁה יִשְׂרְאֵלִית" רַבִּי לֵוִי אָמַר יֵצֵא מֵעוֹלָמוֹ כְּדָבָר אַחֵר "וַיֵּצֵא אִישׁ הַבֵּינַיִם". רַבִּי בֶּרֶכְיָה אָמַר מִפָּרָשָׁה שֶׁל מַעְלָה יָצָא, דִּכְתִיב "וְלָקַחְתָּ סֹלֶת" דַּרְכּוֹ שֶׁל מֶלֶךְ לֶאֱכֹל פַּת חַמָּה שֶׁמָּא צוֹנֶנֶת כְּהַהִיא דְּתָמָן תְּנֵינַן לֶחֶם הַפָּנִים לֹא פָּחוֹת מִתִּשְׁעָה וְלֹא יוֹתֵר מֵאַחַד עָשָׂר וְכוּ', תָּנֵי רַבִּי חִיָּא (מִמֶּנּוּ יָצָא) [מִפָּרָשַׁת] יוּחֲסִין יָצָא שֶׁבָּא לִטַּע אָהֳלוֹ בְּתוֹךְ מַחֲנֵה דָּן, אָמַר לָהֶן מִבְּנוֹת דָּן אֲנִי אָמְרוּ לוֹ הַכְּתִיב "אִישׁ עַל דִּגְלוֹ בְאֹתֹת לְבֵית אֲבֹתָם" כו' נִכְנַס לְבֵית דִּינוֹ שֶׁל משֶׁה וְיָצָא מְחֻיָּב עָמַד וְגִדֵּף. "וְהוּא בֶּן אִישׁ מִצְרִי" אַף עַל פִּי שֶׁלֹּא הָיוּ מַמְזְרִין בְּאוֹתָהּ שָׁעָה זֶה הָיָה מַמְזֵר (כָּתוּב בַּפָּסוּק "וַיִּפֶן כֹּה וָכֹה וַיַּרְא כִּי אֵין אִישׁ"). דָּבָר אַחֵר "וַיֵּצֵא בֶּן אִשָּׁה יִשְׂרְאֵלִית" הָדָא הוּא דִּכְתִיב "גַּן נָעוּל אֲחֹתִי כַלָּה" וְגוֹ'. אָמַר רַבִּי פִּנְחָס "גַּן נָעוּל" אֵלּוּ הַבְּתוּלוֹת, "גַּל נָעוּל" אֵלּוּ הַבְּעוּלוֹת, "מַעְיָן חָתוּם" אֵלּוּ הַזְּכָרִים, שָׂרָה יָרְדָה לְמִצְרַיִם וְגָדְרָה עַצְמָהּ מִן הָעֶרְוָה, וְנִגְדְּרוּ כָּל הַנָּשִׁים בִּזְכוּתָהּ, יוֹסֵף יָרַד לְמִצְרַיִם וְגָדַר עַצְמוֹ מִן הָעֶרְוָה וְנִגְדְּרוּ כָּל הָאֲנָשִׁים כֻּלָּם בִּזְכוּתוֹ, אָמַר רַבִּי חִיָּא בַּר אַבָּא כְּדַאי הוּא גֶּדֶר עֶרְוָה שֶׁיִּגָּאֲלוּ יִשְׂרָאֵל בִּזְכוּתוֹ מִמִּצְרַיִם שֶׁנֶּאֱמַר "שְׁלָחַיִךְ פַּרְדֵּס רִמּוֹנִים" שְׁלוּחַיִךְ כְּמַאן דְּאָמַר "וַיְהִי בְּשַׁלַּח פַּרְעֹה". רַבִּי הוּנָא בְּשֵׁם בַּר קַפָּרָא בִּזְכוּת ד' דְּבָרִים נִגְאֲלוּ יִשְׂרָאֵל מִמִּצְרַיִם עַל יְדֵי שֶׁלֹּא שִׁנּוּ אֶת שְׁמָם וְלֹא שִׁנּוּ אֶת לְשׁוֹנָם וְעַל יְדֵי שֶׁלֹּא אָמְרוּ לָשׁוֹן הָרָע וְעַל יְדֵי שֶׁלֹּא הָיָה בָּהֶן פְּרוּץ עֶרְוָה. לֹא שִׁנּוּ אֶת שְׁמָם רְאוּבֵן וְשִׁמְעוֹן נָחֲתִין וּרְאוּבֵן וְשִׁמְעוֹן סָלְקִין. עַל יְדֵי שֶׁלֹּא שִׁנּוּ אֶת לְשׁוֹנָם כִּי פִי הַמְדַבֵּר אֲלֵיכֶם בִּלְשׁוֹן הַקֹּדֶשׁ. וְעַל יְדֵי שֶׁלֹּא אָמְרוּ לָשׁוֹן הָרָע שֶׁנֶּאֱמַר "דַּבֶּר נָא בְּאָזְנֵי הָעָם". אַתָּה מוֹצֵא שֶׁהָיָה הַדָּבָר מֻפְקָד אֶצְלָם כָּל שְׁנֵים עָשָׂר חֹדֶשׁ וְלֹא נִמְצָא אֶחָד מֵהֶן שֶׁגִּלָּה אֶת הַסּוֹד, וְלֹא נִמְצָא אֶחָד מֵהֶן שֶׁהִלְשִׁין עַל חֲבֵרוֹ. וְעַל יְדֵי שֶׁלֹּא הָיָה בָּהֶן פְּרוּץ עֶרְוָה תֵּדַע לְךָ שֶׁהוּא כֵּן אַחַת הָיְתָה וּפִרְסְמָהּ הַכָּתוּב. "וְשֵׁם אִמּוֹ שְׁלֹמִית בַּת דִּבְרִי לְמַטֵּה דָּן". "שְׁלוֹמִית" רַבִּי לֵוִי אֲמַר דַּהֲוַת פַּטְפְּטָה שְׁלָם עֲלָךְ שְׁלָם עֲלֵיכוֹן. "בַּת דִּבְרִי" רַבִּי יִצְחָק אָמַר שֶׁהֵבִיאָה דָּבָר עַל בְּנָהּ. "לְמַטֵּה דָּן" גְּנַאי לוֹ גְּנַאי לְאִמּוֹ גְּנַאי לְמִשְׁפַּחְתּוֹ גְּנַאי לְשִׁבְטוֹ שֶׁיָּצָא מִמֶּנּוּ (כָּתוּב בְּרֶמֶז ש"צ וּבְרֶמֶז תי"א). "וַיֵּצֵא בֶּן אִשָּׁה יִשְׂרְאֵלִית", רַבִּי יוֹסֵי אוֹמֵר הַמִּצְרִיִּים הָיוּ טְמֵאִים וּמְטַמְּאִים, אָמְרוּ בִּירְיָה בֶּן בְּנוֹ שֶׁל דָּן נָשָׂא אִשָּׁה מִשִּׁבְטוֹ שְׁלוֹמִית בַּת דִּבְרִי לְמַטֵּה דָּן בְּאוֹתוֹ הַלַּיְלָה בָּאוּ עָלָיו נוֹגְשֵׂי פַּרְעֹה וַהֲרָגוּהוּ וּבָאוּ עַל אִשְׁתּוֹ וְהָרַת וְהַוָּלָד הוֹלֵךְ אַחַר הַזֶּרַע אִם מָתֹק מָתֹק וְאִם מַר מַר וְהִתְחִיל מְחָרֵף וּמְגַדֵּף שֶׁנֶּאֱמַר "וַיִּקֹּב בֶּן הָאִשָּׁה". מֵאַיִן יָצָא מִבֵּית דִּינוֹ שֶׁל משֶׁה שֶׁבָּא לִטַּע אָהֳלוֹ בְּתוֹךְ מַחֲנֵה דָּן אָמְרוּ לוֹ מַה טִּיבְךָ שֶׁאַתְּ נוֹטֵעַ אָהָלְךָ בְּתוֹךְ בְּנֵי דָּן אָמַר לָהֶן מִבְּנוֹת דָּן אָנֹכִי אָמְרוּ לוֹ הַכְּתִיב "אִישׁ עַל דִּגְלוֹ בְאֹתֹת לְבֵית אֲבֹתָם". נִכְנַס לְבֵית דִּינוֹ שֶׁל משֶׁה וְיָצָא חַיָּב וְעָמַד וְגִדֵּף. "וְהוּא בֶּן אִישׁ מִצְרִי" אַף עַל פִּי שֶׁלֹּא הָיוּ מַמְזְרִין בְּאוֹתָהּ שָׁעָה הוּא הָיָה מַמְזֵר. "בְּתוֹךְ בְּנֵי יִשְׂרָאֵל" מְלַמֵּד שֶׁנִּתְגַּיֵּר. "וַיִּנָּצוּ בַּמַּחֲנֶה" עַל עִסְקֵי הַמַּחֲנֶה, "בֶּן הַיִּשְׂרְאֵלִית וְאִישׁ הַיִּשְׂרְאֵלִי" זֶה שֶׁכְּנֶגְדּוֹ.

{rרמז תרנחr}  "וַיִּקֹּב בֶּן הָאִשָּׁה הַיִּשְׂרְאֵלִית אֶת הַשֵּׁם". זֶה שֵׁם (הַמְיֻחָד) [הַמְפֹרָשׁ] שֶׁשָּׁמַע מֵהַר סִינַי. "וַיְקַלֵּל" אֵינוֹ אוֹמֵר "וַיְבָרֵךְ" כְּמָה שֶׁנֶּאֱמַר "בֵּרַךְ נָבוֹת אֱלֹהִים וָמֶלֶךְ" אֶלָּא "וְקִלֵּל" מְלַמֵּד שֶׁאֵין הוֹרְגִין בְּכִנּוּי.

הַמְגַדֵּף אֵינוֹ חַיָּב עַד שֶׁיְפָרֵשׁ אֶת הַשֵּׁם, אָמַר רַבִּי יְהוֹשֻׁעַ בֶּן קָרְחָה בְּכָל יוֹם דָּנִין אֶת הָעֵדִים בְּכִנּוּי יַכֶּה יוֹסֵי אֶת יוֹסֵי. נִגְמַר הַדִּין לֹא הָיוּ הוֹרְגִין בְּכִנּוּי אֶלָּא מוֹצִיאִים אֶת כָּל הָאָדָם לַחוּץ וּמְשַׁיְּרִין אֶת הַגָּדוֹל שֶׁבָּהֶן וְאוֹמֵר לוֹ אֱמֹר מַה שֶּׁשָּׁמַעְתָּ בְּפֵרוּשׁ הוּא אוֹמֵר וְהַדַּיָּנִין עוֹמְדִין עַל רַגְלֵיהֶן וְקוֹרְעִין וְלֹא מְאַחִין וְהַשֵּׁנִי אוֹמֵר אַף אֲנִי כָּמוֹהוּ וּשְׁלִישִׁי אוֹמֵר אַף אֲנִי כָּמוֹהוּ. תָּנָא עַד שֶׁיְּבָרֵךְ שֵׁם בְּשֵׁם מְנָא הָנֵי מִילֵּי, אָמַר שְׁמוּאֵל דְּאָמַר קְרָא וְנֹקֵב שֵׁם בְּנָקְבוֹ שֵׁם. מִמַּאי דְּהַאי וְנֹקֵב לִישָּׁנָא דְּבָרוֹכֵי הוּא דִּכְתִיב "מָה אֶקֹּב לֹא קַבֹּה אֵל". וְאַזְהָרָתֵהּ מֵהָכָא "אֱלֹהִים לֹא תְקַלֵּל". אֵימָא מִיבְרָז נָמֵי הוּא דִּכְתִיב "וַיִּקֹּב חוֹר בְּדַלְתּוֹ" וְאַזְהָרָתֵהּ מֵהָכָא "וְשִׁבַּרְתֶּם אֶת מַצֵּבֹתָם לֹא תַעֲשׂוּן כֵּן לַה' אֱלֹהֵיכֶם". בָּעֵינָא שֵׁם בְּשֵׁם וְלֵיכָּא. וְאֵימָא דְּמַנַּח שְׁנֵי שֵׁמוֹת אַהֲדָדֵי וּבָרַז לֵהּ, הַהוּא נוֹקֵב וְחוֹזֵר וְנוֹקֵב הוּא. וְאֵימָא דָּחֵיק שֵׁם אַפּוּמָא דְּסַכִּינָא וּבַרְזֵי, הַהוּא חוּרְפָא דְּסַכִּינָא הוּא דְּבָרַז. וְאֵימָא פֵּרוּשֵׁי שְׁמוֹ הוּא כְּדִכְתִיב "וַיִּקַּח משֶׁה וְאַהֲרֹן אֵת הָאֲנָשִׁים הָאֵלֶּה אֲשֶׁר נִקְּבוּ בְּשֵׁמוֹת" וְאַזְהָרָתֵהּ מֵהָכָא "אֶת ה' אֱלֹהֶיךָ תִּירָא", חֲדָא דְּבָעִינַן שֵׁם בְּשֵׁם וְלֵיכָּא וְעוֹד הָוְיָא לֵהּ אַזְהָרַת עֲשֵׂה וְלֹא שְׁמָהּ אַזְהָרָה. וְאִיבָעֵית אֵימָא אֲמַר קְרָא וַיִּקֹּב וַיְקַלֵּל לְמֵימַר דְּנוֹקֵב קְלָלָה הוּא, וְדִלְמָא דַּעֲבַד תַּרְוַיְהוּ, לָא סָלְקָא דַּעְתָּךְ דִּכְתִיב "הוֹצֵא אֶת הַמְקַלֵּל" וְלָא כְּתִיב הַנּוֹקֵב וְהַמְקַלֵּל שְׁמַע מִינַּהּ חֲדָא הִיא. אֵין הָעֵדִים צְרִיכִין לִקְרֹעַ שֶׁכְּבָר קָרְעוּ בְּשָׁעָה שֶׁשָּׁמְעוּ.

"וַיָּבִיאוּ אֹתוֹ אֶל משֶׁה". וְלֹא הֵבִיאוּ מְקוֹשֵׁשׁ עִמּוֹ שֶׁשְּׁנֵיהֶם הָיוּ בְּפֶרֶק אֶחָד. "וְשֵׁם אִמּוֹ שְׁלֹמִית בַּת דִּבְרִי לְמַטֵּה דָּן" גְּנַאי לוֹ גְּנַאי לְאָבִיו גְּנַאי לְשִׁבְטוֹ גְּנַאי לְמִשְׁפַּחְתּוֹ שֶׁזֶּה יָצָא מִמֶּנּוּ. כְּנֶגְדּוֹ אוֹמֵר "וְאִתּוֹ אָהֳלִיאָב בֶּן אֲחִיסָמָךְ לְמַטֵּה דָּן" שֶׁבַח לְאָבִיו שֶׁבַח לְמִשְׁפַּחְתּוֹ שֶׁבַח לַשֵּׁבֶט שֶׁזֶּה יָצָא מִמֶּנּוּ. "וַיַּנִּיחוּ אוֹתוֹ בַּמִּשְׁמָר" וְלֹא הִנִּיחוּ מְקוֹשֵׁשׁ עִמּוֹ שֶׁשְּׁנֵיהֶם הָיוּ בְּפֶרֶק אֶחָד. "לִפְרשׁ לָהֶם עַל פִּי" וּלְהַלָּן הוּא אוֹמֵר "כִּי לֹא פֹּרַשׁ מַה יֵּעָשֶׂה לוֹ" לְהַלָּן יוֹדְעִין שֶׁחַיָּב מִיתָה שֶׁנֶּאֱמַר "מְחַלֲלֶיהָ מוֹת יוּמָת" אֲבָל אֵין יוֹדְעִין בְּאֵיזֶה מִיתָה יָמוּת וְכָאן הוּא אוֹמֵר "לִפְרשׁ לָהֶם עַל פִּי ה'" אֵין יוֹדְעִין אִם חַיָּב מִיתָה אִם לָאו. רְאוּיָה פָּרָשַׁת מְגַדֵּף לִכְתֹּב אֶלָּא שֶׁנִּתְחַיֵּב מְקַלֵּל וְנֶאֶמְרָה עַל יָדוֹ לְלַמֶּדְךָ שֶׁמְּגַלְגְּלִין חוֹבָה עַל יְדֵי חַיָּב וּזְכוּת עַל יְדֵי זַכַּאי.

"הוֹצֵא אֶת הַמְקַלֵּל" בֵּית הַסְּקִילָה הָיְתָה חוּץ לְשָׁלשׁ מַחֲנוֹת. מְנָא הָנֵי מִילֵּי דְּתָנוּ רַבָּנָן "הוֹצֵא אֶת הַמְקַלֵּל אֶל מִחוּץ לַמַּחֲנֶה" חוּץ לְשָׁלשׁ מַחֲנוֹת. אוֹ אֵינוֹ אֶלָּא חוּץ לְמַחֲנֶה אַחַת, נֶאֱמַר כָּאן "אֶל מִחוּץ לַמַּחֲנֶה" וְנֶאֱמַר בְּפָרִים הַנִּשְׂרָפִים מִחוּץ לַמַּחֲנֶה מַה לְּהַלָּן חוּץ לְשָׁלשׁ מַחֲנוֹת אַף כָּאן חוּץ לְשָׁלשׁ מַחֲנוֹת. וְהָתָם מְנָלַן דְּתָנוּ רַבָּנָן "וְהוֹצִיא אֶת הַפָּר אֶל מִחוּץ לַמַּחֲנֶה" חוּץ לְשָׁלשׁ מַחֲנוֹת. אוֹ אֵינוֹ אֶלָּא חוּץ לְמַחֲנֶה אַחַת, כְּשֶׁהוּא אוֹמֵר "אֶל מִחוּץ לַמַּחֲנֶה" בְּפַר הָעֵדָה שֶׁאֵין תַּלְמוּד לוֹמַר שֶׁהֲרֵי כְּבָר נֶאֱמַר "וְשָׂרַף אֹתוֹ כַּאֲשֶׁר שָׂרַף אֶת הַפָּר הָרִאשׁוֹן" לִתֵּן לוֹ מַחֲנֶה שְׁנִיָּה. וּכְשֶׁהוּא אוֹמֵר "אֶל מִחוּץ לַמַּחֲנֶה" בְּדֶשֶׁן שֶׁאֵין תַּלְמוּד לוֹמַר שֶׁהֲרֵי כְּבָר נֶאֱמַר "עַל שֶׁפֶךְ הַדֶּשֶׁן יִשָּׂרֵף" לִתֵּן לוֹ מַחֲנֶה שְׁלִישִׁית. וְלֵילַף מִשְּׁחוּטֵי חוּץ מַה לְּהַלָּן חוּץ לְמַחֲנֶה אַחַת אַף כָּאן חוּץ לְמַחֲנֶה אַחַת. מִסְתַּבְּרָא מִפָּרִים הֲוָה לֵהּ לְמֵילַף שֶׁכֵּן הוֹצִיא אֶל מִחוּץ לַמַּחֲנֶה מַכְשִׁיר וּמְכַפֵּר. אַדְּרַבָּה מִשְּׁחוּטֵי חוּץ הֲוָה לֵהּ לְמֵילַף שֶׁכֵּן אָדָם חוֹטֵא בִּשְׁנוֹת פִּגּוּל. מַכְשִׁיר מִמַּכְשִׁיר עָדִיף לֵהּ. רַב פַּפָּא אָמַר משֶׁה הֵיכָא הֲוָה יָתֵיב בְּמַחֲנֵה לְוִיָּה וַאֲמַר לֵהּ רַחְמָנָא "הוֹצֵא אֶת הַמְקַלֵּל" מִמַּחֲנֵה לְוִיָּה. "וַיּוֹצִיאוּ אֶת הַמְקַלֵּל אֶל מִחוּץ לַמַּחֲנֶה" חוּץ לְמַחֲנֵה יִשְׂרָאֵל. הַאי מִיבָּעֵי לֵהּ לַעֲשִׂיָּה, עֲשִׂיָּה בְּהֶדְיָא כְּתִיבָא "וּבְנֵי יִשְׂרָאֵל עָשׂוּ". אֶלָּא מֵעַתָּה וַיִּרְגְּמוּ אֹתוֹ מַאי עָבֵיד לֵהּ, הַהוּא מִיבָּעֵי לֵהּ לְכִדְתַנְיָא "וַיִּרְגְּמוּ אֹתוֹ" אוֹתוֹ בְּלֹא כְּסוּתוֹ. אֶבֶן שֶׁאִם מֵת בְּאֶבֶן אֶחָד יָצָא. וְאִיצְטְּרִיךְ לְמִיכְתַּב אֶבֶן וְאִיצְטְּרִיךְ לְמִיכְתַּב אֲבָנִים דְּאִי כְּתַב רַחְמָנָא אֶבֶן הָיָה אָמֵינָא הֵיכָא דְּלָא מֵת בַּחֲדָא לָא נַיְתֵי אַחֲרִינֵי וְנִיקְטְלֵהּ כְּתַב רַחְמָנָא אֲבָנִים. וְאִי כְּתַב רַחְמָנָא אֲבָנִים הֲוָה אָמֵינָא מֵעִיקָּרָא נַיְתֵי תַּרְתֵּי כְּתַב רַחְמָנָא אֶבֶן. וְהָא הַאי תָּנָא נֶאֱמַר קָאָמַר. הָכִי קָאָמַר אִלּוּ לֹא נֶאֱמַר קְרָא הָיִיתִי אוֹמֵר גְּזֵרָה שָׁוָה וְהָשָׁתָא דְּנֶאֱמַר קְרָא גְּזֵרָה שָׁוָה לֹא צָרִיךְ. "הוֹצֵא אֶת הַמְקַלֵּל אֶל מִחוּץ לַמַּחֲנֶה" מְלַמֵּד שֶׁבֵּית דִּין מִבִּפְנִים וּבֵית סְקִילָה מִבַּחוּץ וְסָמְכוּ הַשֹּׁמְעִים אֵלּוּ הָעֵדִים. "כָל הַשֹּׁמְעִים" אֵלּוּ הַדַּיָּנִין. יְדֵיהֶם כָּל יָחִיד וְיָחִיד. "אֶת יְדֵיהֶם עַל רֹאשׁוֹ" סָמְכוּ אֶת יְדֵיהֶם עָלָיו, אָמְרוּ לוֹ דָּמְךָ עַל רֹאשְׁךָ שֶׁאַתָּה גָּרַמְתָּ לְךָ. "וַיִּרְגְּמוּ אֹתוֹ" וְלֹא כְּסוּתוֹ. "הָעֵדָה" וְכִי כָּל הָעֵדָה רוֹגְמִין וּמַה תַּלְמוּד לוֹמַר "הָעֵדָה" בְּמַעֲמַד כָּל הָעֵדָה. יָכוֹל הוֹרָאַת שָׁעָה הָיְתָה, תַּלְמוּד לוֹמַר "וְאֶל בְּנֵי יִשְׂרָאֵל תְּדַבֵּר לֵאמֹר" יְהֵא מִנְהָג לְדוֹרוֹת. הָאִישׁ נִסְקָל עָרֹם וְאֵין הָאִשָּׁה נִסְקֶלֶת עֲרֻמָּה דְּאָמַר קְרָא "וְרָגְמוּ אֹתוֹ" מַאי אֹתוֹ אִילֵימָא אוֹתוֹ וְלֹא אוֹתָהּ וְהַכָּתוּב "וְהוֹצֵאתָ אֶת הָאִישׁ הַהוּא אוֹ אֶת הָאִשָּׁה הַהִיא". אֶלָּא אֹתוֹ בְּלֹא כְּסוּתוֹ הָא אוֹתָהּ בִּכְסוּתָהּ (כָּתוּב בְּרֶמֶז תרכ"ז). תָּנוּ רַבָּנָן הָאִישׁ מְכַסִּין אוֹתוֹ פֶּרֶק אֶחָד מִלְּפָנָיו וְהָאִשָּׁה שְׁנֵי פְּרָקִים בֵּין מִלְּפָנֶיהָ בֵּין מִלְּאַחֲרֶיהָ מִפְּנֵי שֶׁכֻּלָּהּ עֶרְוָה דִּבְרֵי רַבִּי יְהוּדָה. וַחֲכָמִים אוֹמְרִים הָאִישׁ נִסְקָל עָרֹם וְאֵין הָאִשָּׁה נִסְקֶלֶת עֲרֻמָּה. מַאי טַעְמָא דְּרַבָּנָן אָמַר קְרָא "וְרָגְמוּ אֹתוֹ" מַאי אֹתוֹ אִילֵימָא אוֹתוֹ וְלֹא אוֹתָהּ וְהַכְּתִיב "וְהוֹצֵאתָ אֶת הָאִישׁ הַהוּא אוֹ אֶת הָאִשָּׁה הַהִיא" אֶלָּא אוֹתוֹ בְּלֹא כְּסוּתוֹ הָא אוֹתָהּ בִּכְסוּתָהּ. רַבִּי יְהוּדָה אוֹמֵר תָּנוּ בְּלֹא כְּסוּתוֹ לֹא שְׁנָא אִישׁ וְלֹא שְׁנָא אִשָּׁה לְמֵימְרָא דְּרַבָּנָן חָיְשִּׁי לְהִרְהוּרָא וְרַבִּי יְהוּדָה לָא חָיֵשׁ וְהָא אִיפְּכָא שָׁמְעִינַן לְהוּ דִּתְנַן הַכֹּהֵן אוֹחֵז בִּבְגָדֶיהָ אִם נִקְרְעוּ וְאִם נִפְרְמוּ נִפְרְמוּ עַד שֶׁמְּגַלֶּה אֶת לִבָּהּ וְסוֹתֵר אֶת שְׂעָרָהּ. רַבִּי יְהוּדָה אוֹמֵר אִם הָיָה לִבָּהּ נָאֶה לֹא הָיָה מְגַלְּחוֹ וְאִם הָיָה שְׂעָרָהּ נָאֶה לֹא הָיָה סוֹתְרוֹ. הָתָם טַעְמָא מַאי שֶׁמָּא תֵּצֵא מִבֵּית דִּין זַכָּאָה וְיִתְגָּרוּ בָּהּ פִּרְחֵי כְּהֻנָּה הָכָא הָא מִקַּטְלָה. וְכִי תֵּימָא אָתֵי לְאִגָּרוֹיֵי בְּאַחֲרָנְיָתָא. גְּמִירִי אֵין יֵצֶר הָרָע שׁוֹלֵט אֶלָּא בְּמִי שֶׁעֵינָיו רוֹאוֹת. דְּרַבָּנָן אַדְּרַבָּנָן לֹא קַשְׁיָא אָמַר קְרָא "וְנִוַּסְּרוּ כָּל הַנָּשִׁים" הָכָא אֵין לְךָ יִסּוּר גָּדוֹל מִזֶּה. וְכִי תֵּימָא לִי עֲבַד בַּהּ תַּרְתֵּי. אָמַר קְרָא "וְאָהַבְתָּ לְרֵעֲךָ כָּמוֹךָ" בְּרֹר לוֹ מִיתָה יָפָה.

תָּנוּ רַבָּנָן אִישׁ מַה תַּלְמוּד לוֹמַר "אִישׁ אִישׁ" לְרַבּוֹת הַנָּכְרִים שֶׁמֻּזְהָרִין עַל עֲרָיוֹת כְּיִשְׂרָאֵל וְאֵין נֶהֱרָגִין אֶלָּא בְּסַיִף שֶׁכָּל מִיתָה הָאֲמוּרָה לִבְנֵי נֹחַ אֵינָהּ אֶלָּא בְּסַיִף. וְהָא מֵהָכָא נָפְקָא מֵהָתָם נָפְקָא ה' זוֹ בִּרְכַּת הַשֵּׁם. אָמַר רַבִּי יִצְחָק נַפְחָא אֶלָּא נִצְרְכָה אֶלָּא לְרַבּוֹת אֶת הַכִּנּוּיִין וְאַלִּיבָּא דְּרַבִּי מֵאִיר. דְּתַנְיָא "אִישׁ אִישׁ כִּי יְקַלֵּל אֱלֹהָיו" מַה תַּלְמוּד לוֹמַר וַהֲלֹא כְּבָר נֶאֱמַר "וְנֹקֵב שֵׁם ה' מוֹת יוּמָת" לְפִי שֶׁנֶּאֱמַר "נֹקֵב שֵׁם ה'" יָכוֹל לֹא יְהֵא חַיָּב אֶלָּא עַל שֵׁם הַמְיֻחָד בִּלְבַד מִנַּיִן לְרַבּוֹת אֶת הַכִּנּוּיִין תַּלְמוּד לוֹמַר "אִישׁ אִישׁ כִּי יְקַלֵּל אֱלֹהָיו" מַאי טַעְמָא דִּבְרֵי רַבִּי מֵאִיר. וַחֲכָמִים אוֹמְרִים עַל שֵׁם הַמְיֻחָד בְּמִיתָה וְעַל הַכִּנּוּיִין בְּאַזְהָרָה. וּפְלִיגִי דְּרַבִּי מַיְשָׁא דְּאָמַר בֶּן נֹחַ שֶׁבֵּרֵךְ אֶת הַשֵּׁם בְּכִנּוּי פָּטוּר. לְרַבָּנָן חַיָּב מַאי טַעְמָא אָמַר קְרָא "כַּגֵּר כָּאֶזְרָח" גֵּר הוּא דְּבָעִינַן בְּנָקְבוֹ שֵׁם אֲבָל נָכְרִים אֲפִלּוּ בְּכִנּוּי. וְר' מֵאִיר הַאי "כַּגֵּר כָּאֶזְרָח" מַאי עָבֵיד לֵהּ. מִיבָּעֵי לֵהּ "כַּגֵּר כָּאֶזְרָח" הוּא דְּבִסְקִילָה אֲבָל נָכְרִים בְּסַיִף סָלְקָא דַּעְתָּךְ אָמֵינָא הוֹאִיל וְאִתְרַבּוּ אִתְרַבּוּ קָא מַשְׁמַע לָן. וְר' יִצְחָק נַפְחָא אַלִּיבָּא דְּרַבָּנָן הַאי "כַּגֵּר כָּאֶזְרָח" מַאי עָבֵיד לֵהּ. "כַּגֵּר כָּאֶזְרָח" הוּא דְּבָעִינַן שֵׁם בְּשֵׁם אֲבָל נָכְרִים לָא בָּעִינַן שֵׁם בְּשֵׁם. "אִישׁ אִישׁ" לָמָּה לִי. דִּבְּרָה תּוֹרָה כִּלְשׁוֹן בְּנֵי אָדָם. אָמַר רַב אַחָא בַּר יַעֲקֹב אֵינוֹ חַיָּב עֵד שֶׁיְּבָרֵךְ שֵׁם בֵּן ד' אוֹתִיּוֹת לְאַפּוֹקֵי שֵׁם בֶּן שְׁתַּיִם דְּלָא. עוֹמְדִין מְנָלַן דְּאָמַר קְרָא "וְאֵהוּד בָּא אֵלָיו" וְגוֹ' "וַיָּקָם מֵעַל הַכִּסֵּא". וַהֲלֹא דְּבָרִים קַל וָחֹמֶר וּמָה עֶגְלוֹן שֶׁהוּא עוֹבֵד אֱלִילִים וְלֹא יָדַע אֶלָּא בְּכִנּוּי עָמַד. יִשְׂרָאֵל וְשֵׁם הַמְפֹרָשׁ עַל אַחַת כַּמָּה וְכַמָּה. קוֹרְעִין מְנָלַן דִּכְתִיב "וַיָּבֹא אֶלְיָקִים וְשֶׁבְנָא הַסֹּפֵר אֶל חִזְקִיָּהוּ קְרוּעֵי בְגָדִים". וְלֹא מְאַחִין מְנָלַן. אָתְיָא קְרִיעָה מֵאֱלִישָׁע שֶׁנֶּאֱמַר "וַיַּחֲזֵק בִּבְגָדָיו וַיִּקְרָעֵם לִשְׁנַיִם קְרָעִים" מִמַּשְׁמַע שֶׁנֶּאֱמַר "וַיִּקְרָעֵם לִשְׁנַיִם" אֵינִי יוֹדֵעַ שֶׁהֵן קְרָעִים מַה תַּלְמוּד לוֹמַר "קְרָעִים" מְלַמֵּד שֶׁהֵן קְרוּעִים וְהוֹלְכִים לְעוֹלָם. תָּנוּ רַבָּנָן אֶחָד הַשּׁוֹמְעִין וְאֶחָד הַשּׁוֹמֵעַ מִפִּי שׁוֹמֵעַ חַיָּב לִקְרֹעַ וְהָעֵדִים אֵינָם חַיָּבִים לִקְרֹעַ שֶׁכְּבָר קָרְעוּ בְּשָׁעָה שֶׁשָּׁמְעוּ דִּכְתִיב "וַיְהִי כִּשְׁמֹעַ הַמֶּלֶךְ אֶת דִּבְרֵי רַבְשָׁקֵה וַיִּקְרַע אֶת בְּגָדָיו" הַמֶּלֶךְ קָרַע וְהֵם לֹא קָרְעוּ. אָמַר רַב יְהוּדָה אָמַר שְׁמוּאֵל הַשּׁוֹמֵעַ אַזְכָּרָה מִפִּי עוֹבֵד אֱלִילִים אֵינוֹ חַיָּב לִקְרֹעַ. וְאִם תֹּאמַר רַבְשָׁקֵה. יִשְׂרָאֵל מוּמָר הָיָה. וְאָמַר רַב יְהוּדָה אָמַר שְׁמוּאֵל אֵין קוֹרְעִין אֶלָּא עַל שֵׁם הַמְיֻחָד בִּלְבַד לְאַפּוֹקֵי כִּנּוּי דְּלֹא. וּפְלִיגָא דְּר' חִיָּא בְּתַרְוַיְהוּ דְּאָמַר רַבִּי חִיָּא הַשּׁוֹמֵעַ אַזְכָּרָה בַּזְּמַן הַזֶּה אֵינוֹ חַיָּב לִקְרֹעַ שֶׁאִם [אִי] אַתָּה אוֹמֵר כֵּן נִתְמַלֵּא כָּל הַבֶּגֶד כֻּלּוֹ קְרָעִים. מִמַּאן אִילֵימָא מִיִּשְׂרָאֵל מִי פְּקִרִי כּוּלֵּי הַאי. אֶלָּא מִגּוֹי מִי גְּמִירִי שֵׁם הַמְיֻחָד אֶלָּא בְּכִנּוּי. וּשְׁמַע מִינַּהּ בַּזְּמַן הַזֶּה הוּא דְּלֹא חַיָּב. אֲבָל מֵעִיקָּרָא חַיָּב לִקְרֹעַ. "וְנָשָׂא חֶטְאוֹ" רַבִּי יְהוּדָה אוֹמֵר נֶאֱמַר כָּאן נְשִׂיאַת חֵטְא וְנֶאֱמַר לְהַלָּן נְשִׂיאַת חֵטְא הָאָמוּר כָּאן כָּרֵת. "וְנֹקֵב שֵׁם ה' מוֹת יוּמָת רָגוֹם יִרְגְּמוּ בוֹ כָּל הָעֵדָה" בַּעֲלֵי דְּבָבָא שֶׁלּוֹ. גֵּר זֶה הַגֵּר. "כַּגֵּר" לְרַבּוֹת אֶת נְשֵׁי גֵּרִים. אֶזְרָח זֶה אֶזְרָח "כָּאֶזְרָח" לְרַבּוֹת אֶת נְשֵׁי הָאֶזְרָחִים. "בְּנָקְבוֹ שֵׁם יוּמָת" אָמַר רַבִּי מְנַחֵם בַּר יוֹסֵי לְהָבִיא אֶת הַמְקַלֵּל אָבִיו וְאִמּוֹ שֶׁלֹּא יְהֵא חַיָּב עַד שֶׁיְּקַלְּלֵם בַּשֵּׁם. "אִישׁ" לְהוֹצִיא אֶת הַקָּטָן אוֹ "אִישׁ" לְהוֹצִיא אֶת הָאִשָּׁה. תַּלְמוּד לוֹמַר "וּמַכֵּה" בֵּין אִישׁ בֵּין אִשָּׁה. אֵין לִי אֶלָּא שֶׁהִכָּה אֶת הָאִישׁ הִכָּה אֶת הָאִשָּׁה וְאֶת הַקָּטָן מִנַּיִן. תַּלְמוּד לוֹמַר "כִּי יַכֶּה כָּל נֶפֶשׁ" בֵּין אִשָּׁה בֵּין אִישׁ וּבֵין קָטָן. אֵין לִי אֶלָּא אִישׁ וְאִשָּׁה שֶׁהִכּוּ אֶת הָאִישׁ וְאִישׁ שֶׁהִכָּה אֶת הָאִשָּׁה וְאֶת הַקָּטָן. אִשָּׁה שֶׁהִכְּתָה אֶת הָאִשָּׁה וְאֶת הַקָּטָן מִנַּיִן. תַּלְמוּד לוֹמַר "רוֹצֵחַ מוֹת יוּמַת" מִכָּל מָקוֹם. מַה תַּלְמוּד לוֹמַר "אִישׁ" שֶׁיָּכוֹל אֲפִלּוּ הִכָּה אֶת הַנְּפָלִים וּבְנֵי שְׁמוֹנָה יְהֵא חַיָּב תַּלְמוּד לוֹמַר "אִישׁ" מָה אִישׁ מְיֻחָד שֶׁהוּא בֶּן קְיָמָא יָצְאוּ נְפָלִים וּבְנֵי ח' שֶׁאֵינָן בְּנֵי קְיָמָא. "יַכֶּה כָּל נֶפֶשׁ" עַד שֶׁיַּכֶּה כָּל נַפְשׁוֹ לְהָבִיא שֶׁהִכָּהוּ וְיֵשׁ בָּהּ כְּדֵי מִיתָה וּבָא אַחֵר וְהֵמִית הָאַחֲרוֹן חַיָּב. תָּנוּ רַבָּנָן הִכּוּהוּ י' בְּנֵי אָדָם בְּעֶשֶׂר מַקְלוֹת וָמֵת בֵּין בְּבַת אַחַת בֵּין בָּזֶה אַחַר זֶה פְּטוּרִין רַבִּי יְהוּדָה בֶּן בְּתֵירָה אוֹמֵר בָּזֶה אַחַר זֶה הָאַחֲרוֹן חַיָּב מִפְּנֵי שֶׁקֵּרֵב אֶת מִיתָתוֹ. אָמַר רַבִּי יוֹחָנָן וּשְׁנֵיהֶם מִקְרָא אֶחָד דָּרְשׁוּ "וְאִישׁ כִּי יַכֶּה כָּל נֶפֶשׁ אָדָם מוֹת יוּמָת". רַבָּנָן סָבְרִי "כָּל נֶפֶשׁ" עַד דְּאִכָּא כּוּלֵּי נֶפֶשׁ. וְר' יְהוּדָה סְבַר "כָּל נֶפֶשׁ" כָּל דְּהוּ נֶפֶשׁ. אָמַר רָבָא הַכֹּל מוֹדִים בַּהוֹרֵג אֶת הַטְּרֵפָה שֶׁהוּא פָּטוּר. בַּגּוֹסֵס בִּידֵי שָׁמַיִם שֶׁהוּא חַיָּב לֹא נֶחְלְקוּ אֶלָּא בַּגּוֹסֵס בִּידֵי אָדָם. מָר מְדַמֵּי לִטְרֵפָה וְלָא מְדַמֵּי לְגוֹסֵס בִּידֵי שָׁמַיִם מִשּׁוּם דְּהַאי לָא עָבֵיד בֵּהּ מַעֲשֶׂה הַאי עָבֵיד בֵּהּ מַעֲשֶׂה. וּמַאן דִּמְדַמֵּי לֵהּ לְגוֹסֵס בִּידֵי שָׁמַיִם מַאי טַעְמָא לָא מְדַמֵּי לֵהּ לִטְרֵפָה. טְרֵפָה מְחַתְּכִי סִימָנֵהּ הַאי לָא מְחַתְּכִי סִימָנֵהּ. תִּינוֹק בֶּן יוֹם אֶחָד הַהוֹרְגוֹ חַיָּב שֶׁנֶּאֱמַר "וְאִישׁ כִּי יַכֶּה כָּל נֶפֶשׁ אָדָם" (כָּתוּב בְּרֶמֶז שכ"ב וּבְרֶמֶז תק"נ). "נֶפֶשׁ בְּהֵמָהּ" (כָּתוּב בְּרֶמֶז שמ"א וּבְרֶמֶז שכ"ח). אִלּוּ נֶאֱמַר "מַכֵּה נֶפֶשׁ בְּהֵמָה יְשַׁלֵּם" הָיִיתִי אוֹמֵר מַכֵּה אָדָם יְשַׁלֵּם בְּהֵמָה כְּשֶׁהוּא אוֹמֵר "יְשַלְּמֶנָּה" בִּבְהֵמָה עָסַקְתִּי.

וִיהֵא שׁוֹר חַיָּב בְּאַרְבָּעָה דְּבָרִים מִקַּל וָחֹמֶר וּמָה אָדָם שֶׁאֵינוֹ חַיָּב בְּכֹפֶר חַיָּב בְּאַרְבָּעָה דְּבָרִים שׁוֹר שֶׁחַיָּב בְּכֹפֶר אֵינוֹ דִּין שֶׁחַיָּב בְּאַרְבָּעָה דְּבָרִים. אָמַר קְרָא אִישׁ בַּעֲמִיתוֹ וְלֹא שׁוֹר בַּעֲמִיתוֹ. "כַּאֲשֶׁר עָשָׂה כֵּן יֵעָשֶׂה לּוֹ" אָמַר רַבִּי אִילְעָא בְּפֵרוּשׁ רִבְּתָה תּוֹרָה עֵדִים זוֹמְמִין לְתַשְׁלוּמִין. מִכְּדִי כְּתִיב "וַעֲשִׂיתֶם לוֹ כַּאֲשֶׁר זָמַם" "יָד בְּיָד" לָמָּה לִי. דָּבָר הַנִּתָּן מִיָּד לְיָד וּמַאי נִיהוּ מָמוֹן. חוֹבֵל בַּחֲבֵרוֹ נָמֵי מִכְּדִי כְּתִיב "כַּאֲשֶׁר עָשָׂה כֵּן יֵעָשֶׂה לּוֹ" "כֵּן יִנָּתֶן בּוֹ" לָמָּה לִי. דָּבָר שֶׁיֵּשׁ בּוֹ נְתִינָה וּמַאי נִיהוּ מָמוֹן. "וּמַכֵּה בְהֵמָה" תָּנָא רַבִּי חִזְקִיָּה נֶאֱמַר "מַכֵּה אָדָם" וְנֶאֱמַר "מַכֵּה בְהֵמָה" מַה מַּכֵּה בְהֵמָה לֹא חָלַקְתָּ בּוֹ בֵּין בְּשׁוֹגֵג בֵּין בְּמֵזִיד בֵּין בְּאֹנֶס בֵּין בְּרָצוֹן בֵּין מִתְכַּוֵּן בֵּין שֶׁאֵינוֹ מִתְכַּוֵּן בֵּין דֶּרֶךְ יְרִידָה לְדֶרֶךְ עֲלִיָּה לְפָטְרוֹ מָמוֹן אֶלָּא לְחַיְּבוֹ מָמוֹן. אַף מַכֵּה אָדָם לֹא תַּחֲלֹק בּוֹ בֵּין בְּשׁוֹגֵג בֵּין בְּמֵזִיד בֵּין בְּאֹנֶס בֵּין בְּרָצוֹן בֵּין מִתְכַּוֵּן בֵּין שֶׁאֵינוֹ מִתְכַּוֵּן בֵּין דֶּרֶךְ יְרִידָה לְדֶרֶךְ עֲלִיָּה לְחַיְּבוֹ מָמוֹן אֶלָּא לְפָטְרוֹ מָמוֹן. חַיָּבֵי מִיתוֹת שׁוֹגְגִין וְדָבָר אַחֵר פְּטוּרִין מִלְּשַׁלֵּם. חַיָּבֵי מַלְקִיּוֹת שׁוֹגְגִין וְדָבָר אַחֵר רַבִּי יוֹחָנָן אָמַר חַיָּב. חַיָּבֵי מִיתוֹת אִיתַּקַּשׁ חַיָּבֵי מַלְקִיּוֹת לָא אִיתַּקַּשׁ. רֵישׁ לָקִישׁ אָמַר פָּטוּר בְּפֵרוּשׁ רִבְּתָה תּוֹרָה חַיָּבֵי מַלְקִיּוֹת כְּחַיָּבֵי מִיתוֹת. וְהֵיכָן רִבְּתָה תּוֹרָה. אָמַר אַבָּיֵי אָתְיָא רָשָׁע רָשָׁע. רָבָא אָמַר אָתְיָא מַכֶּה מַכֶּה.

"כִּי יִתֵּן מוּם" אֵין לִי אֶלָּא מוּם. מִנַּיִן צָרַם בְּאָזְנוֹ תָּלַשׁ בִּשְׂעָרוֹ רָקַק וְהִגִּיעַ בּוֹ הָרֹק. תַּלְמוּד לוֹמַר "כַּאֲשֶׁר עָשָׂה כֵּן יֵעָשֶׂה לּוֹ". מִנַּיִן הֶעֱבִיר טַלִּיתוֹ מִמֶּנּוּ וּפָרַע אֶת רֹאשָׁהּ שֶׁל אִשָּׁה. תַּלְמוּד לוֹמַר "כַּאֲשֶׁר עָשָׂה כֵּן יֵעָשֶׂה לּוֹ". מִנַּיִן הִכָּהוּ (בְּאַחַת) [כִּלְאַחַר] יָדוֹ בְּלוּחַ בִּנְיָר בְּפִנְקָס וּבְטוּמוּס שְׁטָרוֹת שֶׁבְּיָדוֹ. תַּלְמוּד לוֹמַר (וְעָשָׂה) "כַּאֲשֶׁר עָשָׂה כֵּן יֵעָשֶׂה לּוֹ". מִנַּיִן אֲחָזוֹ וְהֶעֱמִידוֹ בַּחַמָּה וְנִשְׁתָּרֵב אֲחָזוֹ וְהֶעֱמִידוֹ בַּצִּנָּה וְנִצְטַנֵּן. אֲחָזוֹ וְהִשִּׁיךְ בּוֹ אֶת הַכֶּלֶב. אֲחָזוֹ וְהִשִּׁיךְ בּוֹ אֶת הַנָּחָשׁ. תַּלְמוּד לוֹמַר (וְעָשָׂה) "כַּאֲשֶׁר עָשָׂה כֵּן יֵעָשֶׂה לּוֹ". יָכוֹל אֲפִלּוּ אָמַר לוֹ הַמְתֵּן לִי כָּאן בַּחַמָּה וְנִשְׁתָּרֵב. הַמְתֵּן לִי בַּצִּנָּה וְנִצְטַנֵּן. שִׁסָּה בּוֹ אֶת הַכֶּלֶב וְשִׁסָּה בּוֹ אֶת הַנָּחָשׁ. תַּלְמוּד לוֹמַר "מוּם". וּמָה רָאִיתָ לְרַבּוֹת אֶת אֵלּוּ וּלְהוֹצִיא אֶת אֵלּוּ. אַחַר שֶׁרִבָּה הַכָּתוּב וּמִעֵט מְרַבֶּה אֲנִי אֶת אֵלּוּ שֶׁהֵן מַעֲשֶׂה בַּיָּד וּמוֹצִיא אֲנִי אֶת אֵלּוּ שֶׁאֵין מַעֲשֶׂה בַּיָּד. יָכוֹל סִמֵּא אֶת עֵינוֹ (יְהִי סוּמִין) [יְסַמְּאוּ] אֶת עֵינוֹ קָטַע אֶת יָדוֹ (יְהוּ קוֹטְעִין) [יִקְטְעוּ] אֶת יָדוֹ. תַּלְמוּד לוֹמַר "מַכֵּה בְהֵמָה" "מַכֵּה אָדָם" מַה מַּכֵּה בְהֵמָה בְּתַשְׁלוּמָיו אַף מַּכֵּה אָדָם בְּתַשְׁלוּמִין. וְאִם נַפְשָׁךְ לוֹמַר הֲרֵי הוּא אוֹמֵר "וְלֹא תִקַּח כֹּפֶר לְנֶפֶשׁ רוֹצֵחַ" לְרוֹצֵחַ אִי אַתָּה נוֹטֵל כֹּפֶר אֲבָל נוֹטֵל אַתָּה לְאֵבָרִים כֹּפֶר, "וּמַכֵּה אָדָם יוּמָת" מַה תַּלְמוּד לוֹמַר לְפִי שֶׁנֶּאֱמַר "וּמַכֵּה אָבִיו וְאִמּוֹ מוֹת יוּמָת" יָכוֹל לֹא יְהֵא חַיָּב עַד שֶׁיַּכֶּה שְׁנֵיהֶם כְּאֶחָד. תַּלְמוּד לוֹמַר: "וּמַכֵּה אָדָם יוּמָת" וַאֲפִלּוּ אֶחָד מֵהֶם. יָכוֹל הִכָּם וְלֹא עָשָׂה בָּהֶם חַבּוּרָה יְהֵא חַיָּב. תַּלְמוּד לוֹמַר "מַכֵּה בְהֵמָה" "מַכֵּה אָדָם". מַה מַּכֵּה בְהֵמָה עַד שֶׁיַּעֲשֶׂה בָּהּ חַבּוּרָה אַף מַכֵּה אָבִיו וְאִמּוֹ עַד שֶׁיַּעֲשֶׂה בָּהֶם חַבּוּרָה. יָכוֹל הִכָּם לְאַחַר מִיתָה יְהֵא חַיָּב. תַּלְמוּד לוֹמַר: "מַכֵּה בְהֵמָה" "מַכֵּה אָדָם". מַה מַּכֵּה בְהֵמָה בְּחַיֶּיהָ אַף מַכֵּה אָבִיו וְאִמּוֹ בְּחַיֵּיהֶן. "מִשְׁפַּט אֶחָד יִהְיֶה לָכֶם" כְּדִינֵי נְפָשׁוֹת כָּךְ דִּינֵי מָמוֹנוֹת. מַה דִּינֵי נְפָשׁוֹת בִּדְרִישָׁה וַחֲקִירָה אַף דִּינֵי מָמוֹנוֹת בִּדְרִישָׁה וַחֲקִירָה. אִי מַה דִּינֵי נְפָשׁוֹת בְּעֶשְׂרִים וּשְׁלשָׁה יָכוֹל אַף דִּינֵי מָמוֹנוֹת כֵּן. וּמַה דִּינֵי נְפָשׁוֹת (מוֹנִין) [מַטִּין] עַל פִּי אֶחָד לִזְכוּת עַל פִּי שְׁנַיִם לְחוֹבָה יָכוֹל אַף דִּינֵי מָמוֹנוֹת כֵּן. תַּלְמוּד לוֹמַר "עַיִן תַּחַת עַיִן" רִבָּה. דִּינֵי מָמוֹנוֹת בִּשְׁלשָׁה הֶדְיוֹטוֹת מִשּׁוּם דְּרַבִּי חֲנִינָא דְּאָמַר דִּבֵּר תּוֹרָה אֶחָד דִּינֵי מָמוֹנוֹת וְאֶחָד דִּינֵי נְפָשׁוֹת בִּדְרִישָׁה וַחֲקִירָה שֶׁנֶּאֱמַר "מִשְׁפַּט אֶחָד יִהְיֶה לָכֶם". וּמַה טַּעַם אָמְרוּ דִּינֵי מָמוֹנוֹת לָא בָּעִינַן דְּרִישָׁה וַחֲקִירָה. שֶׁלֹּא תִּנְעֹל דֶּלֶת בִּפְנֵי לֹוִין. אֶלָּא מֵעַתָּה טָעוּ לֹא יְשַׁלְּמוּ כָּל שֶׁכֵּן שֶׁנָּעַלְתָּ דֶּלֶת בִּפְנֵי לֹוִין. אִי הָכִי תַּרְתֵּי קָתָנֵי דִּינֵי מָמוֹנוֹת בִּשְׁלשָׁה הֶדְיוֹטוֹת גְּזֵלוֹת וְחַבָּלוֹת בִּשְׁלשָׁה מֻמְחִין וְעוֹד שְׁלשָׁה שְׁלשָׁה לָמָּה לִי. אֶלָּא אָמַר רָבָא לְעוֹלָם (הָכִי) [תַּרְתֵּי] קָתָנֵי מִשּׁוּם דְּרַבִּי חֲנִינָא רַב אַחָא בְּרֵהּ דְּרַב אִיקָא אָמַר מִדְּאוֹרָיְתָא חַד נָמֵי כָּשֵׁר דִּכְתִיב "בְּצֶדֶק תִּשְׁפֹּט עֲמִיתֶךָ" אֶלָּא מִשּׁוּם יוֹשְׁבֵי קְרָנוֹת. אַטּוּ בִּתְלָתָא מִי לָא הֲווֹ יוֹשְׁבֵי קְרָנוֹת אִי אֶפְשָׁר דְּלֵית בְּהוּ חַד דִּגְמִיר. אֶלָּא מֵעַתָּה טָעוּ לֹא יְשַׁלְּמוּ כָּל שֶׁכֵּן דִּנְפִישִׁי יוֹשְׁבֵי קְרָנוֹת. רַבִּי אֶלְעָזָר אוֹמֵר עֵדִים זוֹמְמִין מָמוֹנָא מְשַׁלְּמִי מִילְקֵי לָא לָקוּ מִשּׁוּם דְּלָאו בְּנֵי הַתְרָאָה נִינְהוּ. דְּמַתְרֵי בְּהוּ אֵימָת. נַתְרֵי מֵעִיקָּרָא אָמְרִי אִישְׁתַּלְיַן, נַתְרֵי בְּהוּ בִּשְׁעַת מַעֲשֶׂה פָּרְשִׁי וְלָא מַסְהֲדִי. נַתְרֵי בְּהוּ לְבַסּוֹף מַאי דַּהֲוָה הֲוָה. נַתְרֵי בְּהוּ בְּתוֹךְ כְּדֵי דִּבּוּר אוֹ נַתְרֵי בְּהוּ מֵעִיקָּרָא וּנְרַמְּזִינְהוּ רַמּוֹזֵי. וְכִי לָא מַתְרִין בְּהוּ לָא קָטְלִין לְהוּ מִי אִכָּא מִידִי דְּאִלּוּ אִינְהוּ בָּעֵי קֶטֶל בְּלֹא הַתְרָאָה וְאִינְהוּ בָּעֵי הַתְרָאָה הָא בָּעִינַן "וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו" וְלֵיכָּא. וְאִי אָמַרַת בֶּן גְּרוּשָׁה וַחֲלוּצָה דְּלָאו מִכַּאֲשֶׁר זָמַם אִיתְרַבֵּי לִיבְעֵי הַתְרָאָה. אָמַר קְרָא "מִשְׁפַּט אֶחָד יִהְיֶה לָכֶם" מִשְׁפָּט הַשָּׁוֶה לְכֻלְּכֶם. אָמַר רַבִּי חִיָּא בַּר אַבָּא אָמַר רַבִּי יוֹחָנָן גֵּר צָרִיךְ שְׁלשָׁה מִשְׁפָּט כְּתִיב בֵּהּ "מִשְׁפַּט אֶחָד יִהְיֶה לָכֶם כַּגֵּר".

"וַיְדַבֵּר משֶׁה אֶל בְּנֵי יִשְׂרָאֵל וַיּוֹצִיאוּ אֶת הַמְקַלֵּל אֶל מִחוּץ לַמַּחֲנֶה". זוֹ הִיא שֶׁאָמַרְנוּ מְלַמֵּד שֶׁבֵּית דִּין מִבִּפְנִים וּבֵית סְקִילָה מִבַּחוּץ. "וַיִּרְגְּמוּ אֹתוֹ" וְלֹא כְּסוּתוֹ. "אֶבֶן" מְלַמֵּד שֶׁאִם מֵת בְּאֶבֶן אַחַת יָצָא. "וּבְנֵי יִשְׂרָאֵל עָשׂוּ כַּאֲשֶׁר צִוָּה ה' אֶת משֶׁה" אַף לַסְּמִיכָה אַף לַדְּחִיָּה אַף לַתְּלִיָּה אַף בְּלֹא תָלִין נִבְלָתוֹ עַל הָעֵץ. בָּעוֹלָם הַזֶּה בַּעֲוֹנוֹת הָיוּ נִמְסָרִין לְמִיתָה אֲבָל לָעוֹלָם הַבָּא בָּלַע הַמָּוֶת לָנֶצַח וְאַתֶּם הַדְּבֵקִים בַּה' אֱלֹהֵיכֶם חַיִּים כֻּלְּכֶם הַיּוֹם.


@ פָּרָשַׁת בְּהַר

~ פרק כה

"וַיְדַבֵּר ה' אֶל משֶׁה בְּהַר סִינַי לֵאמֹר". אָמַר אֶלְעָזָר הַקַּפָּר כְּתִיב "שׁוֹקָיו עַמּוּדֵי שֵׁשׁ מְיֻסָּדִים עַל אַדְנֵי פָז" הָעַמּוּד הַזֶּה יֵשׁ לוֹ כּוֹתֶרֶת מִלְּמַעְלָה וּבָסִיס מִלְּמַטָּה מַה כְּתִיב לְמַעְלָה מִן הָעִנְיָן "וְשָׁבְתָה הָאָרֶץ" וְאַחַר כָּךְ פָּרָשַׁת הַיּוֹבֵל "וְסָפַרְתָּ לְךָ שֶׁבַע שַׁבְּתֹת שָׁנִים" אִם לֹא שָׁמַר שְׁמִטּוֹת וְיוֹבְלוֹת אוֹ אִם לֹא שָׁמַר אֶחָד מֵהֶם סוֹף שֶׁיִּמְכֹּר כָּל אֲשֶׁר לוֹ שֶׁנֶּאֱמַר "וְכִי תִמְכְּרוּ מִמְכָּר" "וְכִי יָמוּךְ אָחִיךָ" עַד שֶׁמּוֹכֵר אֶת עַצְמוֹ, וְכֵן אַתָּה מוֹצֵא בִּימֵי יִרְמְיָה בִּשְׁבִיל שֶׁחִלְּלוּ אֶת הַשְּׁבִיעִית נִמְכְּרוּ לְנָכְרִים שֶׁנֶּאֱמַר "וַיַּעַל עֲלֵיהֶם מֶלֶךְ כַּשְׂדִּים", אָמַר הַקָּדוֹשׁ  בָּרוּךְ הוּא לְמשֶׁה רְאֵה הֵיאַךְ נִמְכָּרִים לְנָכְרִים בִּשְׁבִיל שֶׁחִלְּלוּ אֶת הַשְּׁבִיעִית, אָמַר לְפָנָיו רִבּוֹנוֹ שֶׁל עוֹלָם לֹא כָּךְ אָמַרְתָּ "וְכִי יָמוּךְ אָחִיךָ" וְגוֹ' קַיֵּם מַה שֶּׁקָּרָאתָ אוֹתָם אַחַי וְרֵעַי "וְכִי יָמוּךְ אָחִיךָ וּמָטָה יָדוֹ עִמָּךְ" כְּשֶׁתָּמוּט יָדָם לִפְנֵי נְבוּכַדְנֶצַּר כִּבְיָכוֹל שְׁכִינָה עִמָּהֶם שֶׁנֶּאֱמַר "לְמַעַנְכֶם שֻׁלַּחְתִּי בָּבֶלָה", "וְהַחֲזַקְתָּ בּוֹ" תְּפֹס עִמָּהֶם בְּדִין שֶׁלֹּא יֹאבְדוּ. "גֵּר וְתוֹשָׁב וְחַי אָחִיךָ עִמָּךְ" אַף עַל פִּי שֶׁהֵן נַעֲשִׂים גֵּרִים בְּבָבֶל כו' "וְחַי עִמָּךְ", אָמַר לוֹ הַקָּדוֹשׁ בָּרוּךְ הוּא בַּעֲוֹנוֹתֵיהֶם אֲנִי מוֹכֵר אֶת בֵּיתִי שֶׁנֶּאֱמַר "וְאִישׁ כִּי יִמְכֹּר בֵּית מוֹשָׁב" זֶה בֵּיתוֹ שֶׁל הַקָּדוֹשׁ בָּרוּךְ הוּא כו', הַקָּדוֹשׁ בָּרוּךְ הוּא אוֹמֵר "וְכִי תַשִּׂיג יַד גֵּר וְתוֹשָׁב". "יַד גֵּר" זֶה נְבוּכַדְנֶצַּר, "וְתוֹשָׁב" זֶה מַלְכוּת מָדַי, "וְנִמְכַּר לְגֵר" זֶה מַלְכוּת יָוָן, "אוֹ לְעֵקֶר מִשְׁפַּחַת גֵּר" זוֹ מַלְכוּת רְבִיעִית, אָמַר משֶׁה לִפְנֵי הַקָּדוֹשׁ  בָּרוּךְ הוּא רִבּוֹנוֹ שֶׁל עוֹלָם לָמָּה נִמְסְרוּ לַמַּלְכֻיּוֹת הַלָּלוּ אָמַר לוֹ מִפְּנֵי שֶׁמְּחַלְּלִין אֶת הַשְּׁבִיעִית שֶׁנֶּאֱמַר "וַיֶּגֶל (אֶת) הַשְּׁאֵרִית מִן (הָאָרֶץ) [הַחֶרֶב"] וְגוֹ' "עַד רָצְתָה הָאָרֶץ אֶת שַׁבְּתוֹתֶיהָ כָּל יְמֵי הָשַּׁמָּה שָׁבָתָה (עַד מְלֹאת) [לְמַלְּאוֹת] שִׁבְעִים שָׁנָה", לְפִיכָךְ אָמַר הַקָּדוֹשׁ בָּרוּךְ הוּא לְמשֶׁה רְצוֹנְךָ שֶׁלֹּא יִגְלוּ הַזְהִירֵם עַל הַשְּׁמִטּוֹת וְעַל הַיּוֹבְלוֹת, הוּא שֶׁאָמַר בְּסוֹף כָּל הַפָּרָשָׁה "אֶת שַׁבְּתֹתַי תִּשְׁמֹרוּ וּמִקְדָּשִׁי תִּירָאוּ אֲנִי ה'" אֲנִי הוּא שֶׁעָתִיד לִתֵּן לָכֶם שָׂכָר אִם תִּשְׁמְרוּ אוֹתָם וְאִם לָאו אֲנִי עָתִיד לִפָּרַע מִכֶּם בְּיַד הַמַּלְכֻיּוֹת וּכְשֶׁתִּקְרַב שְׁנַת הַגְּאֻלָּה אֲנִי גּוֹאֵל אֶתְכֶם שֶׁנֶּאֱמַר "כִּי יוֹם נָקָם בְּלִבִּי וּשְׁנַת גְּאוּלַי בָּאָה". מָה עִנְיַן שְׁמִטָּה לְעִנְיַן הַר סִינַי וַהֲלֹא כָּל הַמִּצְוֹת נֶאֶמְרוּ בְּהַר סִינַי, אֶלָּא מַה שְׁמִטָּה נֶאֶמְרוּ כְּלָלוֹתֶיהָ וְדִקְדּוּקֶיהָ מֵהַר סִינַי, אַף כֻּלָּן נֶאֶמְרוּ כְּלָלוֹתֵיהֶן וְדִקְדּוּקֵיהֶן מִסִּינַי. "כִּי תָבֹאוּ" יָכוֹל מִשֶּׁבָּאוּ לְעֵבֶר הַיַּרְדֵּן, תַּלְמוּד לוֹמַר "אֶל הָאָרֶץ" אֶל אֶרֶץ הַמְיֻחֶדֶת. יָכוֹל אֲפִלּוּ בָּאוּ לְעַמּוֹן וּמוֹאָב, תַּלְמוּד לוֹמַר "אֲשֶׁר אֲנִי נוֹתֵן לָכֶם" וְלֹא לְעַמּוֹן וּמוֹאָב. וּמִנַּיִן אַתָּה אוֹמֵר כָּבְשׁוּ וְלֹא חִלְּקוּ, חִלְּקוּ לְמִשְׁפָּחוֹת וְלֹא חִלְּקוּ לְבָתֵּי אָבוֹת [חִלְּקוּ לְבָתֵּי אָבוֹת] וְאֵין כָּל אֶחָד וְאֶחָד מַכִּיר אֶת שֶׁלּוֹ יָכוֹל יְהוּ חַיָּבִין בִּשְׁמִטָּה, תַּלְמוּד לוֹמַר "שָׂדְךָ", עַד שֶׁיְּהֵא כָּל אֶחָד וְאֶחָד מַכִּיר אֶת שָׂדֵהוּ. "כַּרְמְךָ" עַד שֶׁיְּהֵא כָּל אֶחָד וְאֶחָד מַכִּיר אֶת כַּרְמוֹ, נִמְצֵאתָ אוֹמֵר כֵּיוָן שֶׁעָבְרוּ אֶת הַיַּרְדֵּן נִתְחַיְּבוּ בְּחַלָּה וּבְעָרְלָה וּבְחֹדֶשׁ, הִגִּיעַ שִׁשָּׁה עָשָׂר בְּנִיסָן נִתְחַיְּבוּ בָּעֹמֶר, שָׁהוּ חֲמִשִּׁים יוֹם נִתְחַיְּבוּ בִּשְׁתֵּי הַלֶּחֶם, לְאַרְבָּעָה עָשָׂר שָׁנָה נִתְחַיְּבוּ בְּמַעַשְׂרוֹת, הִתְחִילוּ מוֹנִין לִשְׁמִטָּה. לְעֶשְׂרִים וְאַחַת שָׁנָה עָשׂוּ שְׁמִטָּה, לְשִׁשִּׁים וְאַרְבַּע עָשׂוּ יוֹבֵל. "וְשָׁבְתָה הָאָרֶץ" יָכוֹל מִלַּחְפֹּר בּוֹרוֹת שִׂיחִין וּמְעָרוֹת וּמִלְּתַקֵּן אֶת הַמִּקְוָאוֹת, תַּלְמוּד לוֹמַר "שָׂדְךָ לֹא תִזְרָע וְכַרְמְךָ לֹא תִזְמֹר". אֵין לִי אֶלָּא לְזְרֹעַ וְלִזְמֹר, לַעְדֹּר לַחֲרשׁ לְנַכֵּשׁ לִכְסֹחַ מִנַּיִן, תַּלְמוּד לוֹמַר "שָׂדְךָ לֹא תִזְרָע וְכַרְמְךָ לֹא תִזְמֹר" כָּל מְלָאכָה שֶׁבְּשָׂדְךָ וְכָל מְלָאכָה שֶׁבְּכַרְמְךָ, מִנַּיִן שֶׁאֵין מְזַבְּלִין וְאֵין מְפָרְקִין וְאֵין מְאַבְּקִין וְאֵין מְעַשְּׁנִין בָּאִילָן. תַּלְמוּד לוֹמַר "שָׂדְךָ לֹא" וְגוֹ' "כַּרְמְךָ לֹא" וְגוֹ' כָּל מְלָאכָה שֶׁבְּשָׂדְךָ וְכָל מְלָאכָה שֶׁבְּכַרְמְךָ, מִנַּיִן שֶׁאֵין מְקַרְסְמִין (וְאֵין מְקָרְמִין) וְאֵין מְזַהֲמִין וְאֵין מְזָרְדִין וְאֵין מְפַסְּגִין בָּאִילָן, תַּלְמוּד לוֹמַר "שָׂדְךָ לֹא, כַּרְמְךָ לֹא" כָּל מְלָאכָה שֶׁבְּשָׂדְךָ וְכָל מְלָאכָה שֶׁבְּכַרְמְךָ. אִי "שָׂדְךָ לֹא, כַּרְמְךָ לֹא", יָכוֹל לֹא יְקַשְׁקֵשׁ תַּחַת הַזֵּיתִים וְלֹא יְמַלֵּא נְקָעִים תַּחַת הַזֵּיתִים וְלֹא יַעֲשֶׂה עֻגִּיּוֹת בֵּין אִילָן לַחֲבֵרוֹ, תַּלְמוּד לוֹמַר: "לֹא תִזְרָע, וְלֹא תִזְמֹר" הַזֶּרַע וְהַזָּמִיר בִּכְלָל הָיוּ, וְלָמָּה יָצְאוּ, לְהָקִישׁ אֲלֵיהֶם: מַה זֶּרַע וְזָמִיר מְיֻחָדִין שֶׁהֵן עֲבוֹדָה בָּאָרֶץ וּבָאִילָן, אַף אֵין לִי אֶלָּא דָּבָר שֶׁהוּא עֲבוֹדָה בָּאָרֶץ וּבָאִילָן.

"שֵׁשׁ שָׁנִים תִּזְרַע שָׂדֶךָ וְשֵׁשׁ שָׁנִים תִּזְמֹר כַּרְמֶךָ" מַה תַּלְמוּד לוֹמַר, שֶׁיָּכוֹל אַף שְׁנַת הַיּוֹבֵל תַּעֲלֶה לְמִנְיַן שְׁנֵי שָׁבוּעַ, תַּלְמוּד לוֹמַר: "שֵׁשׁ שָׁנִים תִּזְרַע שָׂדֶךָ וְשֵׁשׁ שָׁנִים תִּזְמֹר כַּרְמֶךָ" שְׁנַת זְרָעִים עוֹלָה לְמִנְיַן שְׁנֵי שָׁבוּע, וְאֵין שְׁנַת הַיּוֹבֵל עוֹלָה לְמִנְיַן שְׁנֵי שָׁבוּע. מִנַּיִן לָאֹרֶז וְלַדֹּחַן לַפְּרָגִין וְלַשֻּׂמְשֻמִּין שֶׁהִשְׁרִישׁוּ לִפְנֵי רֹאשׁ הַשָּׁנָה כּוֹנְסָן אַתָּה בַּשְּׁבִיעִית, תַּלְמוּד לוֹמַר: "וְאָסַפְתָּ אֶת תְּבוּאָתָהּ" בַּשְּׁבִיעִית. יָכוֹל אַף עַל פִּי שֶׁלֹּא הִשְׁרִישׁוּ, תַּלְמוּד לוֹמַר: "שֵׁשׁ שָׁנִים תִּזְרַע וְאָסַפְתָּ" שִׁשָּׁה זְרָעִים וְשִׁשָּׁה אֲסוּפִין. רַבִּי נָתָן בֶּן יוֹסֵף אוֹמֵר: מִנַּיִן לִתְבוּאָה שֶׁהֵבִיאָה שְׁלִישׁ לִפְנֵי רֹאשׁ הַשָּׁנָה כּוֹנֵס אַתָּה בַּשְׁבִיעִית, תַּלְמוּד לוֹמַר: "וְאָסַפְתָּ אֶת תְּבוּאָתָהּ" אַף מִשֶּׁהֵבִיאָה שְׁלִישׁ. וּמִנַּיִן לִשְׁלשִׁים יוֹם לִפְנֵי רֹאשׁ הַשָּׁנָה הֲרֵי הֵן כְּכָל הַשָּׁנָה, תַּלְמוּד לוֹמַר: וּבַשָּׁנָה הַשְּׁבִיעִת שַׁבַּת שַׁבָּתוֹן יִהְיֶה לָאָרֶץ". מִכָּאן אָמְרוּ: בְּנוֹת שׂוּחַ שְׁבִיעִית שֶׁלָּהֶן שְׁנִיָּה, שֶׁהֵן עוֹשׂוֹת לְשָׁלשׁ שָׁנִים. רַבִּי יְהוּדָה אוֹמֵר: הַפַּרְסִיּוֹת שְׁבִיעִית שֶׁלָּהֶן לְמוֹצָאֵי שְׁבִיעִית, שֶׁהֵן עוֹשׂוֹת לִשְׁתֵּי שָׁנִים. אָמְרוּ לוֹ: לֹא אָמְרוּ אֶלָּא בְּנוֹת שׂוּחַ. "שַׁבָּת לַה'" כְּשֵׁם שֶׁנֶּאֱמַר בְּשַׁבַּת בְּרֵאשִׁית "שַׁבָּת הוּא לַה'", כָּךְ נֶאֱמַר בִּשְׁבִיעִית "שַׁבָּת לַה'". "שָׂדְךָ לֹא תִזְרָע וְכַרְמְךָ לֹא תִזְמֹר" כָּל מְלָאכָה שֶׁבְּשָׂדְךָ, וְכָל מְלָאכָה שֶׁבְּכַרְמְךָ. בְּאֶחָד בְּתִשְׁרֵי רֹאשׁ הַשָּׁנָה לִשְׁמִטִּין. מְנָלָן, דִּכְתִיב: "וּבַשָּׁנָה הַשְּׁבִיעִת שַׁבַּת שַׁבָּתוֹן יִהְיֶה לָאֶרֶץ", וְגָמַר "שָׁנָה שָׁנָה" מִתִּשְׁרֵי, דִּכְתִיב: "מֵרֵאשִׁית הַשָּׁנָה". וְלִגְמַר מִנִּיסָן, דִּכְתִיב: "רִאשׁוֹן הוּא לָכֶם לְחָדְשֵׁי הַשָּׁנָה", דָּנִין שָׁנָה שֶׁאֵין עִמָּהּ חֳדָשִׁים מִשָּׁנָה שֶׁאֵין עִמָּהּ חֳדָשִׁים, וְאֵין דָּנִין שָׁנָה שֶׁאֵין עִמָּהּ חֳדָשִׁים מִשָּׁנָה שֶׁיֵּשׁ עִמָּהּ חֳדָשִׁים. תְּנָן הָתָם: "מַשְׁקִין בֵּית הַשְּׁלָחִין בַּמּוֹעֵד וּבַשְּׁבִיעִית". בִּשְׁלָמָא מוֹעֵד, מִשּׁוּם טִרְחָא הוּא, וּמִשּׁוּם פְּסֵידָא שְׁרוֹ רַבָּנָן, אֶלָּא שְׁבִיעִית, חֲרִישָׁה וּזְרִיעָה בַּשְּׁבִיעִית מִי שָׁרֵי, אָמַר רָבָא: אָבוֹת אָסְרָה תּוֹרָה, תּוֹלָדוֹת לֹא אָסְרָה, דִּכְתִיב: "וּבַשָּׁנָה הַשְּׁבִיעִת שַׁבַּת שַׁבָּתוֹן יִהְיֶה לָאֶרֶץ" וְגוֹ', וּכְתִיב: "אֵת סְפִיחַ קְצִירְךָ" וְגוֹ' מִכְּדִי זְמִירָה בִּכְלָל זְרִיעָה וּזְרִיעָה וּבְצִירָה בִּכְלָל קְצִירָה, לְמַאי הִלְכְתָא כַּתְבִינְהוּ רַחֲמָנָא, לְמֵימְרָא דְּאַהָנֵי תּוֹלָדוֹת הוּא דְּמִחַיַּב, הָא אָאַחֲרִינָא לָא מִחַיַּב. וְלֹא, וְהָתַנְיָא: "שָׂדְךָ לֹא תִזְרָע" אֵין לִי אֶלָּא זְרִיעָה וְזִמּוּר, מִנַּיִן לְרַבּוֹת הַמְנַכֵּשׁ וְכוּ', מִדְּרַבָּנָן, וּקְרָא אַסְמַכְתָּא בְּעָלְמָא. וְקִשְׁקוּשׁ בַּשְּׁבִיעִית מִי שָׁרֵי, וְהָתַנְיָא: "וּבַשְּׁבִיעִית תִּשְׁמְטֶנָּה וּנְטַשְׁתָּהּ", "תִּשְׁמְטֶנָּה" מִלְּקַשְׁקֵשׁ, "וּנְטַשְׁתָּהּ" מִלְּסַקֵּל, תְּרֵי קִשְׁקוּשֵׁי הֲווֹ, אַבְרוֹיֵי אִילָנֵי אָסוּר, סְתוּמֵי פִּילֵי שָׁרֵי.

"אֵת סְפִיחַ קְצִירְךָ לֹא תִקְצוֹר" מִכָּאן סָמְכוּ חֲכָמִים לִסְפִיחִים שֶׁהֵן אֲסוּרִין. "וְאֶת עִנְּבֵי נְזִירֶךָ לֹא תִבְצֹר" אֶת הַשָּׁמוּר אִי אַתָּה בּוֹצֵר, אֲבָל אַתָּה בּוֹצֵר אֶת הַמֻּפְקָר. "לֹא תִבְצֹר" כְּדֶרֶךְ הַבּוֹצְרִים. מִכָּאן אַתָּה אוֹמֵר: תְּאֵנָה שֶׁל שְׁבִיעִית אֵין קוֹצְצִין אוֹתָהּ בְּמֻּקְצֶה, אֲבָל קוֹצֵץ הוּא בַּחֶרֶב. אֵין דּוֹרְכִין עֲנָבִים בַּגַּת, אֲבָל דּוֹרֵךְ הוּא בָּעֲרֵבָה. אֵין עוֹשִׂין זֵיתִים בְּבֵית הַבַּד וּבַקֹּטֶב, אֲבָל כּוֹתֵשׁ הוּא וּמַכְנִיס לַבּוֹדִידָה. רַבִּי שִׁמְעוֹן אוֹמֵר: אַף טוֹחֵן הוּא בְּבֵית הַבַּד וּמַכְנִיס לַבּוֹדִידָה. "שְׁנַת שַׁבָּתוֹן יִהְיֶה לָאָרֶץ" כֵּיוָן שֶׁיָּצְאָה שְׁבִיעִית אַף עַל פִּי שֶׁפֵּרוֹתֶיהָ שְׁמִיטָה מֻתָּר אַתָּה לַעֲשׂוֹת מְלָאכָה בְּגוּפוֹ שֶׁל אִילָן, אֲבָל פֵּרוֹתָיו אֲסוּרִין עַד חֲמִשָּׁה עָשָׂר בִּשְׁבָט.

"וְהָיְתָה שַׁבַּת הָאָרֶץ לָכֶם לְאָכְלָה" "לָכֶם" דּוּמְיָא דִּ"לְאָכְלָה", מָה אֲכִילָה שֶׁהֲנָאָתוֹ וּבִעוּרוֹ שָׁוֶה, יָצְאוּ עֵצִים שֶׁהֲנָאָתָן אַחַר בִּעוּרָן. כִּדְתַנְיָא: עֲלֵי קָנִים וַעֲלֵי גְּפָנִים שֶׁגִּבְּבָן (הַרְבֵּה) [לְחוֹבָה] עַל פְּנֵי הַשָּׂדֶה, לְקָטָן לַאֲכִילָה יֵשׁ בָּהֶן מִשּׁוּם קְדֻשַּׁת שְׁבִיעִית. וְעֵצִים נַמֵּי אַף עַל גַּב דַּהֲנָאָתָן וּבִעוּרָן שָׁוֶה, סְתָם עֵצִים לְהַסָּקָה עוֹמְדִין. וְעֵצִים דְּהַסָּקָה תַּנָּאֵי הִיא. דְּתַנְיָא: אֵין מוֹסְרִין פֵּרוֹת שְׁבִיעִית לֹא לְמִישְׁרָא וְלֹא לְכִבּוּס. רַבִּי יוֹסִי אוֹמֵר: מוֹסְרִין. מַאי טַעֲמָא דְּתָנָא קַמָּא, אָמַר קְרָא: "לָכֶם לְאָכְלָה" לְאָכְלָה וְלֹא לְמִישְׁרָא וְלִכְבִיסָה. וְר' יוֹסִי אוֹמֵר מוֹסְרִין פֵּרוֹת שְׁבִיעִית לְמִישְׁרָא וְלִכְבִיסָה, דִּכְתִיב: "לָכֶם" לְכָל צָרְכֵיכֶם. וְתַנָּא קַמָּא נַמֵּי הָא כְּתִיב "לָכֶם", הַהוּא "לָכֶם" דּוּמְיָא דִּ"לְאָכְלָה" מִי שֶׁהֲנָאָתוֹ וּבִעוּרוֹ שָׁוֶה, יָצָא מִישְׁרָא וכְבִיסָה שֶׁהֲנָאָתוֹ וּבִעוּרוֹ אֵינוֹ שָׁוֶה. וְרַבִּי יוֹסִי נַמֵּי הָכְתִיב "לְאָכְלָה", הַהוּא מִבָּעֵי לֵהּ "לְאָכְלָה" וְלֹא לִמְלוּגְמָא. וּמָה רָאִיתָ לְרַבּוֹת אֶת הַכְּבִיסָה וּלְהוֹצִיא אֶת הַמְּלוּגְמָא, מַרְבֶּה אֲנִי אֶת הַכְּבִיסָה שֶׁשָּׁוָה בְּכָל אָדָם, וּמוֹצִיא אֲנִי אֶת הַמְּלוּגְמָא שֶׁאֵינָהּ שָׁוָה בְּכָל אָדָם. מַאן תָּנָא לְהָא דְּתָנוּ רַבָּנָן: "לְאָכְלָה" וְלֹא לִמְלוּגְמָא, "לְאָכְלָה" וְלֹא לְזִלּוּף, "לְאָכְלָה" וְלֹא לַעֲשׂוֹת אַפִּיקְטוֹזִין, כְּמַאן, כְּרַבִּי יוֹסִי, דְּאִי רַבָּנָן הָא אִכָּא נַמֵּי מִישְׁרָא וּכְבִיסָה. רָבָא רָמִי: תְּנַן: "מִמִּין הַצְּבָעִים, סְפִיחֵי סְטִים וְקוֹצָה, יֵשׁ לָהֶם שְׁבִיעִית וְלִדְמֵיהֶן שְׁבִיעִית, יֵשׁ לָהֶם בִּעוּר וְלִדְמֵיהֶם בִּעוּר", אַלְמָא עֵצִים יֵשׁ בָּהֶם קְדֻשַּׁת שְׁבִיעִית, וּרְמִינְהוּ: עֲלֵי קָנִים וַעֲלֵי גְּפָנִים וְכוּ' (כְּדִלְעֵיל). מֵאֵימָתַי אֵין קוֹצְצִין אֶת הָאִילָנוֹת בִּשְׁבִיעִית, בֵּית שַׁמַּאי אוֹמְרִים: כָּל הָאִילָנוֹת מִשֶּׁיּוֹצִיאוּ. בֵּית הִלֵּל אוֹמְרִים: הֶחָרוּבִין מִשֶּׁיְּשָׁרְשׁוּ, וְהַגְּפָנִים מִשֶּׁיִּגָרְעוּ, וְהַזֵּיתִים מִשֶּׁיָּנֵצוּ, וּשְׁאָר כָּל הָאִילָנוֹת מִשֶּׁיּוֹצִיאוּ. רָמִי לֵהּ רָמִי בַּר אַחָא לְרַב חִסְדָּא: תְּנָן: "שׁוֹמְרֵי סְפִיחִים [בִּשְׁבִיעִית], נוֹטְלִין שְׂכָרָן מִתְּרוּמַת הַלִּשְׁכָּה. וּרְמִינְהוּ: "לְאָכְלָה" וְלֹא לִטְרֵפָה, אֲמַר לֵהּ: רַחֲמָנָא אָמַר "לְדוֹרוֹתֵיכֶם", וְאַתְּ אָמַרְתְּ תִּבָּטֵל. אֲמַר לֵהּ: מִי קָאָמֵינָא תִּבָּטֵל, לַיְתּוּ מִדְּאִשְׁתָּקַד, בָּעִינָן "כַּרְמֶל" וְלֵיכָּא. וְלַיְתּוּ מִכַּרְמֶל דְּאִשְׁתָּקַד, אֲמַר קְרָא: "כַּרְמֶל תַּקְרִיב" בָּעִינָן כַּרְמֶל בִּשְׁעַת הַקְרָבָה וְלֵיכָּא. אָמַר רַב חִסְדָּא בֶּהֱמַת שְׁבִיעִית אֵין פּוֹדִין בָּהּ אֶת הַוַּדַּאי, אֲבָל פּוֹדִין בָּהּ אֶת הַסָּפֵק. בֶּהֱמַת שְׁבִיעִית פְּטוּרָה מִן הַבְּכוֹרָה, "לְאָכְלָה" אָמַר רַחֲמָנָא, וְלֹא לִשְׂרֵפָה. וְחַיֶּבֶת בְּמַתָּנוֹת, דִּלְאָכְלָה קָרֵינָא בֵּהּ. מֵיתִיבִי: הָאוֹכֵל מֵעִסַּת שְׁבִיעִית עַד שֶׁלֹּא הוּרְמָה חַלָּתָהּ חַיָּב מִיתָה, וְאַמַּאי, כֵּיוָן דְּאִלּוּ מִטַּמֵא בַּת שְׂרֵפָה הִיא, "לְאָכְלָה" אָמַר רַחֲמָנָא וְלֹא לִשְׂרֵפָה, שָׁאנֵי הָתָם, כְּדִכְתִיב: "לְדוֹרוֹתֵיכֶם". תַּנְיָא נַמֵּי הָכִי: מִנַּיִן לָאוֹכֵל מֵעִסַּת שְׁבִיעִית עַד שֶׁלֹּא הוּרְמָה חַלָּתָהּ שֶׁחַיָּב מִיתָה, תַּלְמוּד לוֹמַר: "לְדוֹרוֹתֵיכֶם". וְלִיגְמַר מִנַּהּ, הָתָם עִקָּר לַאֲכִילָה, הָכָא עִקָּר לִשְׂרֵפָה.

{rרמז תרנטr}  "וְהָיְתָה שַׁבַּת הָאָרֶץ לָכֶם לְאָכְלָה" מִן הַשּׁוֹבֵת בָּאָרֶץ אַתָּה אוֹכֵל, וְאִי אַתָּה אוֹכֵל מִן הַמְשֻׁמָּר. מִכָּאן אָמְרוּ: שָׂדֶה שֶׁנִּטַּיְּבָה בֵּית שַׁמַּאי אוֹמְרִים: אֵין אוֹכְלִין מִפֵּרוֹת שֶׁלָּהּ [בִּשְׁבִיעִית]. וּבֵית הִלֵּל אוֹמְרִים: אוֹכְלִין. בֵּית שַׁמַּאי אוֹמְרִים: אֵין אוֹכְלִין מִפֵּרוֹת שְׁבִיעִית בְּטוֹבָה. וּבֵית הִלֵּל אוֹמְרִים: בְּטוֹבָה וְשֶׁלֹּא בְּטוֹבָה. רַבִּי יְהוּדָה אוֹמֵר: חִלּוּף הַדְּבָרִים, זֶה מִקֻּלֵּי בֵּית שַׁמַּאי וּמֵחֻמְרֵי בֵּית הִלֵּל. "לָכֶם" וְלֹא לַאֲחֵרִים. "לְאָכְלָה" וְלֹא לְהָבִיא מִמֶּנָּה מְנָחוֹת, וְלֹא לְהָבִיא מִמֶּנָּה נְסָכִים. "לְךָ וּלְעַבְדְּךָ וְלַאֲמָתֶךָ" מַה תַּלְמוּד לוֹמַר, לְפִי שֶׁהוּא אוֹמֵר: "וְהַשְּׁבִיעִית תִּשְׁמְטֶנָּה וּנְטַשְׁתָּהּ וְאָכְלוּ אֶבְיֹנֵי עַמֶּךָ" יָכוֹל אֵין לִי פֵּרוֹת שְׁבִיעִית מֻתָּרִין אֶלָּא לָעֲנִיִּים בִּלְבַד, כְּשֶׁהוּא אוֹמֵר: "לְךָ וּלְעַבְדְּךָ וְלַאֲמָתֶךָ" הֲרֵי [בְּעָלִים] עֲשִׁירִים (וּבַעֲלֵי) וּשְׁפָחוֹת אֲמוּרִים, אִם כֵּן לָמָּה נֶאֱמַר: "וְאָכְלוּ אֶבְיֹנֵי עַמֶּךָ", עֲנִיִּים אוֹכְלִין אַחַר הַבִּעוּר, אֲבָל לֹא עֲשִׁירִים, דִּבְרֵי רַבִּי יְהוּדָה. רַבִּי יוֹסִי אוֹמֵר: אֶחָד עֲנִיִּים וְאֶחָד עֲשִׁירִים אוֹכְלִין אַחַר הַבִּעוּר. דָּבָר אַחֵר: "וְאָכְלוּ אֶבְיֹנֵי עַמֶּךָ" הָרָאוּי לָאָדָם לָאָדָם, הָרָאוּי לַבְּהֵמָה לַבְּהֵמָה. (אִם כֵּן לָמָּה נֶאֱמַר: "לְךָ וּלְעַבְדְּךָ וְלַאֲמָתֶךָ" פֵּרוֹת אָדָם לָאָדָם, פֵּרוֹת בְּהֵמָה לַבְּהֵמָה). "וְלִשְׂכִירְךָ" מִן הַנָּכְרִים, "וּלְתוֹשָׁבְךָ" מִן הַנָּכְרִים, "הַגָּרִים עִמָּךְ" לְהָבִיא אֶת הָאַכְסַנְיָא.

"וְלִבְהֶמְתְּךָ" כָּל שֶׁיֵּשׁ לוֹ בִּעוּר יֵשׁ לוֹ שְׁבִיעִית. וְיֵשׁ שֶׁיֵּשׁ לוֹ שְׁבִיעִית וְאֵין לוֹ בִּעוּר. עִקַּר הַלּוּף שׁוֹטֶה, וְעִקַּר הַדַּנְדַּנָּה. דִּכְתִיב: "וְלִבְהֶמְתְּךָ וְלַחַיָּה אֲשֶׁר בְּאַרְצֶךָ תִּהְיֶה כָל תְּבוּאָתָהּ לֶאֱכֹל" כָּל זְמַן שֶׁהַחַיָּה אוֹכֶלֶת מִן הַשָּׂדֶה, אַתָּה מַאֲכִיל לִבְהֶמְתְּךָ מִן הַבַּיִת, כָּלָה לַחַיָּה שֶׁבַּשָּׂדֶה, כַּלֵּה לִבְהֶמְתְּךָ שֶׁבַּבַּיִת. וְהָנֵי לָא כָּלוּ: (בְּמָקוֹם שֶׁנָּהֲגוּ) תְּנָן הָתָם: "שָׁלשׁ אֲרָצוֹת (הֵן) לַבִּעוּר: יְהוּדָה, וְעֵבֶר הַיַּרְדֵּן, וְהַגָּלִיל, וְשָׁלשׁ אֲרָצוֹת בְּכָל אַחַת וְאַחַת. וְלָמָּה אָמְרוּ שָׁלשׁ כו', שֶׁיְּהוּ אוֹכְלִין כָּל אַחַת וְאַחַת עַד שֶׁיִּכְלֶה הָאַחֲרוֹנָה שֶׁבָּהּ". מְנָא הָנֵי מִלֵּי, אָמַר קְרָא. "וְלִבְהֶמְתְּךָ וְלַחַיָּה אֲשֶׁר בְּאַרְצֶךָ" כָּל זְמַן שֶׁחַיָּה אוֹכֶלֶת מִן הַשָּׂדֶה הַאֲכֵל לִבְהֶמְתְּךָ מִן הַבַּיִת וְכוּ'. וּגְמִירִי דְּאֵין חַיָּה שֶׁבִּיהוּדָה גְּדֵלָה עַל פֵּרוֹת שֶׁבַּגָּלִיל, וְאֵין חַיָּה שֶׁבַּגָּלִיל גְּדֵלָה עַל פֵּרוֹת שֶׁבִּיהוּדָה. עַד מָתַי (אוֹכְלִין) [נֶהֱנִין וְשׂוֹרְפִין] בַּקַּשׁ וּבַתֶּבֶן שֶׁל שְׁבִיעִית, עַד שֶׁתֵּרֵד רְבִיעָה שְׁנִיָּה. דִּכְתִיב: "וְלִבְהֶמְתְּךָ וְלַחַיָּה אֲשֶׁר בְּאַרְצֶךָ" בִּזְמַן שֶׁחַיָּה אוֹכֶלֶת מִן הַשָּׂדֶה, הַאֲכֵל לִבְהֶמְתְּךָ מִן הַבַּיִת וְכוּ'.

"וְלִבְהֶמְתְּךָ" מַה תַּלְמוּד לוֹמַר, וּמָה אִם חַיָּה שֶׁאֵינָהּ בִּרְשׁוּת אָדָם הִיא אוֹכֶלֶת, בְּהֵמָה שֶׁהִיא בִּרְשׁוּת אָדָם אֵינוֹ דִּין שֶׁתֹּאכַל, אִלּוּ כֵּן הָיִיתִי אוֹמֵר יַכְנִיס לַבְּהֵמָה וּתְהֵא אוֹכֶלֶת לְעוֹלָם, הָא מָה אֲנִי מְקַיֵּם בִּעוּר פֵּרוֹת שְׁבִיעִית, בְּפֵרוֹת אָדָם, אֲבָל בְּהֵמָה תְּהֵא אוֹכֶלֶת וְהוֹלֶכֶת לְעוֹלָם. תַּלְמוּד לוֹמַר: "וְלִבְהֶמְתְּךָ וְלַחַיָּה" מֵקִישׁ בְּהֵמָה לַחַיָּה, שֶׁכָּל זְמַן שֶׁחַיָּה אוֹכֶלֶת מִן הַשָּׂדֶה, בְּהֵמָה אוֹכֶלֶת מִתּוֹךְ הַבַּיִת וְכוּ'. "אֲשֶׁר בְּאַרְצֶךָ" מַה שֶּׁבְּאַרְצֶךָ הֵן אוֹכְלִין, לֹא מַה שֶּׁהוֹצִיא עֲקִילַס לַעֲבָדָיו לְפַנְתּוּס. אָמַר רַבִּי שִׁמְעוֹן: שָׁמַעְתִּי בְּפֵרוּשׁ, שֶׁמּוֹצִיאִין לְסוּרְיָא וְאֵין מוֹצִיאִין לְחוּצָה לָאָרֶץ. "תִּהְיֶה" אַף לְהַדְלָקַת הַנֵּר, אַף לִצְבֹּעַ בָּהּ אֶת הַצֶּבַע. "כָל תְּבוּאָתָהּ" מְלַמֵּד, שֶׁאֵינָהּ נֶאֱכֶלֶת אֶלָּא (מִן) הַתְּבוּאָה. מִכָּאן אָמְרוּ: מֵאֵימָתַי אוֹכְלִין פֵּרוֹת הָאִילָן בַּשְׁבִיעִית, הַפַּגִּין, (מִשֶּׁיַּזְרִיעוּ) [מִשֶּׁיַּזְרִיחוּ] אוֹכֵל בָּהֶן פִּתּוֹ בַּשָּׂדֶה. (כִּחֲלוּ) [בִּחֲלוּ] כּוֹנֵס לְתוֹךְ בֵּיתוֹ. וְכֵן כַּיּוֹצֵא בָּהֶן בִּשְׁאָר שְׁנֵי שָׁבוּעַ חַיָּבִין בְּמַעַשְׂרוֹת. הַבֹּסֶר, (מִשֶּׁתָּגַע) [מִשֶּׁיִּגָּרַע] אוֹכֵל בּוֹ פִּתּוֹ בַּשָּׂדֶה. הִבְאִישׁ, כּוֹנֵס לְתוֹךְ בֵּיתוֹ. וְכֵן כַּיּוֹצֵא בּוֹ (וּשְׁאָר) [בִּשְׁאָר] שְׁנֵי שָׁבוּעַ חַיָּבִין בְּמַעַשְׂרוֹת. הַזֵּיתִים, מָקוֹם שֶׁעוֹשִׂין שְׁלשֶׁת לוֹגִין לִסְאָה, הִכְנִיסוּ רְבִיעִית [לִסְאָה], פּוֹצֵעַ וְאוֹכֵל בַּשָּׂדֶה. הִכְנִיסוּ חֲצִי לוֹג, כּוֹתֵשׁ וְסָךְ בַּשָּׂדֶה. הִכְנִיסוּ לוֹג, כּוֹתֵשׁ בַּשָּׂדֶה וְכוֹנֵס לְתוֹךְ בֵּיתוֹ. וְכֵן כַּיּוֹצֵא בָּהֶן (וּשְׁאָר) [בִּשְׁאָר] שְׁנֵי שָׁבוּעַ חַיָּבִין בְּמַעַשְׂרוֹת. וּשְׁאָר כָּל פֵּרוֹת הָאִילָן אֵינוֹ רַשַּׁאי לֶאֱכֹל מִפַּגֵּיהֶן לִכְבּשׁ מֵהֶן לִשְׁלֹק מֵהֶן לִמְלֹחַ מֵהֶן, אֶלָּא כְּעוֹנָתָן לַמַּעַשְׂרוֹת כָּךְ עוֹנָתָן לַשְּׁבִיעִית. "לֶאֱכֹל" וְלֹא לַעֲשׂוֹת מִמֶּנּוּ מְלוּגְמָא, וְלֹא לַעֲשׂוֹת מִמֶּנּוּ זְלָפִין, וְלֹא לַעֲשׂוֹת מִמֶּנּוּ אִסְפְּלָנִית, וְלֹא לַעֲשׂוֹת מִמֶּנָּה אַפִּיקְטוֹזִין.

"וְסָפַרְתָּ לְךָ" בְּבֵית דִּין. "שֶׁבַע שַׁבְּתֹת" יָכוֹל שֶׁבַע שַׁבְּתוֹת יָמִים, תַּלְמוּד לוֹמַר: "שֶׁבַע שַׁבְּתֹת שָׁנִים". יָכוֹל יִסְפֹּר שֶׁבַע שְׁמִטִּים זֶה אַחַר זֶה וְיַעֲשֶׂה יוֹבֵל, תַּלְמוּד לוֹמַר: "שֶׁבַע שָׁנִים שֶׁבַע פְּעָמִים". הָא עַד שֶׁיֹּאמְרוּ שְׁנֵי כְּתוּבִים, וְאִם לָאו לֹא שָׁמַעְנוּ. וּמִנַּיִן שֶׁיִּסְפְּרוּ לִשְׁנֵי שָׁבוּעַ, תַּלְמוּד לוֹמַר: "וְהָיוּ לְךָ יְמֵי שֶׁבַע שַׁבְּתֹת הַשָּׁנִים". מִנַּיִן שֶׁיִּסְפֹּר לִשְׁנֵי יוֹבֵל, תַּלְמוּד לוֹמַר: "וְהָיוּ לְךָ יְמֵי גוֹ' תֵּשַׁע וְאַרְבָּעִים שָׁנָה. מִנַּיִן עֲשֵׂה שְׁבִיעִית אַף עַל פִּי שֶׁאֵין יוֹבֵל, תַּלְמוּד לוֹמַר: "וְהָיוּ לְךָ יְמֵי שֶׁבַע שַׁבְּתֹת הַשָּׁנִים". מִנַּיִן עֲשֵׂה יוֹבֵל אַף עַל פִּי שֶׁאֵין הַשְּׁבִיעִית, תַּלְמוּד לוֹמַר: "וְהָיוּ לְךָ יְמֵי גוֹ' תֵּשַׁע וְאַרְבָּעִים שָׁנָה", דִּבְרֵי רַבִּי יְהוּדָה. וַחֲכָמִים אוֹמְרִים: שְׁבִיעִית נוֹהֶגֶת אַף עַל פִּי שֶׁאֵין יוֹבֵל, וְאֵין הַיּוֹבֵל נוֹהֵג אֶלָּא אִם כֵּן יֵשׁ עִמּוֹ שְׁבִיעִית.

"וְהַעֲבַרְתָּ שׁוֹפַר תְּרוּעָה" (כָּתוּב בְּרֶמֶז תרמ"ו). "בְּיוֹם" וְלֹא בַּלַּיְלָה. "בְּיוֹם הַכִּפּוּרִים" וַאֲפִלּוּ בְּשַׁבָּת. "תַּעֲבִירוּ שׁוֹפָר בְּכָל אַרְצְכֶם" מְלַמֵּד, שֶׁכָּל יָחִיד וְיָחִיד חַיָּב. יָכוֹל [אַף] תְּרוּעַת רֹאשׁ הַשָּׁנָה דּוֹחָה אֶת הַשַּׁבָּת בְּכָל אַרְצְכֶם, תַּלְמוּד לוֹמַר: "וְהַעֲבַרְתָּ שׁוֹפַר תְּרוּעָה בַּחֹדֶשׁ הַשְּׁבִיעִי [בֶּעָשׂוֹר לַחֹדֶשׁ"] שֶׁאֵין תַּלְמוּד לוֹמַר "בֶּעָשׂוֹר לַחֹדֶשׁ", מִמַּשְׁמַע שֶׁנֶּאֱמַר "בְּיוֹם הַכִּפּוּרִים" אֵינִי יוֹדֵעַ שֶׁיּוֹם הַכִּפּוּרִים בֶּעָשׂוֹר לַחֹדֶשׁ, מַה תַּלְמוּד לוֹמַר: "בֶּעָשׂוֹר לַחֹדֶשׁ", אֶלָּא בֶּעָשׂוֹר [לַחֹדֶשׁ] דּוֹחֶה אֶת הַשַּׁבָּת בְּכָל אַרְצְכֶם, וְאֵין תְּרוּעַת רֹאשׁ הַשָּׁנָה דּוֹחָה אֶת הַשַּׁבָּת בְּכָל אַרְצְכֶם אֶלָּא בְּבֵית דִּין בִּלְבַד. בְּאֶחָד בְּתִשְׁרֵי, רֹאשׁ הַשָּׁנָה לַיּוֹבֵל. בְּאֶחָד בְּתִשְׁרֵי הוּא, בַּעֲשָׂרָה בְּתִשְׁרֵי הוּא, דִּכְתִיב: "בְּיוֹם הַכִּפּוּרִים תַּעֲבִירוּ שׁוֹפָר בְּכָל אַרְצְכֶם". הָא מַנִּי רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה הִיא, דְּאָמַר: מֵרֹאשׁ הַשָּׁנָה חָל יוֹבֵל. דְּתַנְיָא: "וְקִדַּשְׁתֶּם אֵת שְׁנַת הַחֲמִשִּׁים שָׁנָה" מַה תַּלְמוּד לוֹמַר, לְפִי שֶׁנֶּאֱמַר: "בְּיוֹם הַכִּפּוּרִים תַּעֲבִירוּ שׁוֹפָר", יָכוֹל לֹא תְּהֵא מִתְקַדֶּשֶׁת אֶלָּא מִיּוֹם הַכִּפּוּרִים וְאֵילֵךְ, תַּלְמוּד לוֹמַר: "וְקִדַּשְׁתֶּם אֵת שְׁנַת הַחֲמִשִּׁים" מְלַמֵּד שֶׁמִּתְקַדֶּשֶׁת וְהוֹלֶכֶת מִתְּחִלָּתָהּ. מִכָּאן אָמַר רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה: מֵרֹאשׁ הַשָּׁנָה וְעַד יוֹם הַכִּפּוּרִים לֹא הָיוּ עֲבָדִים נִפְטָרִין לְבָתֵּיהֶן וְלֹא הָיוּ מִשְׁתַּעְבְּדִים לַאֲדוֹנֵיהֶם, אֶלָּא אוֹכְלִין וְשׁוֹתִין וּשְׂמֵחִים וְעַטְרוֹתֵיהֶן בְּרָאשֵׁיהֶן. כֵּיוָן שֶׁהִגִּיעַ יוֹם הַכִּפּוּרִים תָּקְעוּ בֵּית דִּין בַּשּׁוֹפָר, נִפְטְרוּ עֲבָדִים לְבָתֵּיהֶם וְשָׂדוֹת חוֹזְרוֹת לְבַעֲלֵיהֶן. וְרַבָּנָן, שָׁנִים אַתָּה מְקַדֵּשׁ וְאִי אַתָּה מְקַדֵּשׁ חֳדָשִׁים.

"וְקִדַּשְׁתֶּם אֵת שְׁנַת הַחֲמִשִּׁים שָׁנָה" וְלֹא שְׁנַת חֲמִשִּׁים וְאַחַת. מִכָּאן אָמְרוּ: יוֹבֵל אֵין עוֹלֶה לְמִנְיַן שָׁבוּעַ. רַבִּי יְהוּדָה אוֹמֵר: יוֹבֵל עוֹלֶה לְמִנְיַן שָׁבוּעַ. אָמְרוּ לוֹ לְר' יְהוּדָה: הֲרֵי הוּא אוֹמֵר "שֵׁשׁ שָׁנִים תִּזְרַע שָׂדֶךָ" אִם כֵּן אֵינוֹ אֶלָּא חָמֵשׁ, אָמַר לָהֶם: לְדִבְרֵיכֶם הֲרֵי הוּא אוֹמֵר: "וְעָשָׂת אֶת הַתְּבוּאָה לִשְׁלשׁ הַשָּׁנִים" וַהֲרֵי כָּאן אַרְבַּע, אֶלָּא אִכָּא לְאוֹקְמַהּ בִּשְׁאָר שְׁנֵי שָׁבוּעַ, דִּילִי נַמֵּי אִכָּא לְאוֹקְמֵי בִּשְׁאָר שְׁנֵי שָׁבוּעַ. רַבִּי אֶלְעָזָר בַּר צָדוֹק אוֹמֵר: אִם לֹא נִרְאֶה בִּזְמַנּוֹ אֵין מְקַדְּשִׁין אוֹתוֹ, שֶׁכְּבָר קִדְּשׁוּהוּ שָׁמַיִם. פְּלִימוֹ אוֹמֵר: בִּזְמַנּוֹ אֵין מְקַדְּשִׁין אוֹתוֹ, שֶׁלֹּא בִּזְמַנּוֹ מְקַדְּשִׁין אוֹתוֹ. רַבִּי אֶלְעָזָר בֶּן עֲזַרְיָה אוֹמֵר: בֵּין בִּזְמַנּוֹ בֵּין שֶׁלֹּא בִּזְמַנּוֹ אֵין מְקַדְּשִׁין אוֹתוֹ, שֶׁנֶּאֱמַר: "וְקִדַּשְׁתֶּם אֵת שְׁנַת הַחֲמִשִּׁים שָׁנָה" שָׁנִים אַתָּה מְקַדֵּשׁ וְאִי אַתָּה מְקַדֵּשׁ חֳדָשִׁים. "וְקִדַּשְׁתֶּם אֵת שְׁנַת הַחֲמִשִּׁים" בְּשָׁנִים, הַשְּׁבִיעִית חֲבִיבָה (כָּתוּב בְּרֶמֶז רע"ו). "וּקְרָאתֶם דְּרוֹר בָּאָרֶץ לְכָל ישְׁבֶיהָ" יָכוֹל בָּאָרֶץ אִין, בְּחוּצָה לָאָרֶץ לֹא, תַּלְמוּד לוֹמַר: "כִּי יוֹבֵל הִיא" מִכָּל מָקוֹם. אִם כֵּן מַה תַּלְמוּד לוֹמַר: "בָּאָרֶץ" בִּזְמַן שֶׁהַדְּרוֹר נוֹהֵג בָּאָרֶץ נוֹהֵג בְּחוּצָה לָאָרֶץ, אֵין הַדְּרוֹר נוֹהֵג בָּאָרֶץ אֵין נוֹהֵג בְּחוּצָה לָאָרֶץ. תַּנְיָא: מִשֶּׁגָּלוּ רְאוּבֵן וְגָד וַחֲצִי שֵׁבֶט הַמְּנַשִּׁי, בָּטְלוּ יוֹבְלוֹת. שֶׁנֶּאֱמַר: "וּקְרָאתֶם דְּרוֹר בָּאָרֶץ לְכָל ישְׁבֶיהָ" בִּזְמַן שֶׁכָּל יוֹשְׁבֶיהָ עָלֶיהָ, וְלֹא בִּזְמַן שֶׁגָּלוּ מִקְצָתָן. יָכוֹל אֲפִלּוּ הָיוּ עָלֶיהָ וְהָיוּ מְעֹרָבִין שֵׁבֶט יְהוּדָה בְּבִנְיָמִין וְשֵׁבֶט בִּנְיָמִין בִּיהוּדָה יְהֵא יוֹבֵל נוֹהֵג, תַּלְמוּד לוֹמַר: "לְכָל ישְׁבֶיהָ" בִּזְמַן שֶׁיּוֹשְׁבִין כְּתִקְנָן וְלֹא בִּזְמַן שֶׁהֵן מְעֹרָבִין.

"וּקְרָאתֶם דְּרוֹר" אֵין דְּרוֹר אֶלָּא חֵרוּת. אָמַר רַבִּי יְהוּדָה: מַה לְּשׁוֹן דְּרוֹר, כִּמְדַיַּר בֵּי דַּיָּרָא כְּאִידְרָא, וּמַסְחָר בְּכָל מְדִינָה. "יוֹבֵל הִיא" אַף עַל פִּי שֶׁלֹּא שָׁמְטוּ וְאַף עַל פִּי שֶׁלֹּא תָּקְעוּ. יָכוֹל אַף עַל פִּי שֶׁלֹּא שִׁלְּחוּ, תַּלְמוּד לוֹמַר: "הִיא" דִּבְרֵי רַבִּי יְהוּדָה. רַבִּי יוֹסִי אוֹמֵר: "יוֹבֵל הִיא" אַף עַל פִּי שֶׁלֹּא שִׁלְּחוּ וְאַף עַל פִּי שֶׁלֹּא שָׁמְטוּ. יָכוֹל אַף עַל פִּי שֶׁלֹּא תָּקְעוּ, תַּלְמוּד לוֹמַר: "הִיא". אָמַר רַבִּי יוֹסִי: וְכִי מֵאַחַר שֶׁמִּקְרָא אֶחָד מַרְבֶּה וּמִקְרָא אֶחָד מְמַעֵט, מִפְּנֵי מָה אֲנִי אוֹמֵר: "יוֹבֵל הִיא" אַף עַל פִּי שֶׁלֹּא שִׁלְּחוּ, וְאֵינוֹ יוֹבֵל אֶלָּא אִם כֵּן תָּקְעוּ. לְפִי שֶׁאֶפְשָׁר לָעוֹלָם בְּלֹא שִׁלּוּחַ עֲבָדִים, וְאִי אֶפְשָׁר לָעוֹלָם בְּלֹא תְּקִיעַת שׁוֹפָר. דָּבָר אַחֵר: זוֹ מְסוּרָה לְבֵית דִּין, וְזוֹ אֵין מְסוּרָה לְבֵית דִּין. מַאי "דָּבָר אַחֵר", וְכִי תֵּימָא אִי אֶפְשָׁר דְּלֵיכָּא חַד בְּסוֹף הָעוֹלָם דְּלָא מְשַׁלֵּחַ, קָא מַשְׁמַע לָן דָּבָר אַחֵר. בִּשְׁלָמָא לְר' יוֹסִי כִּדְאָמַר טַעֲמָא, אֶלָּא לְר' יְהוּדָה מַאי טַעֲמָא, אָמַר קְרָא: "וּקְרָאתֶם דְּרוֹר", וְקָסָבַר מִקְרָא נִדְרָשׁ לְפָנָיו כו'. דְּכֻלֵּי עָלְמָא מִיהַת דְּרוֹר לְשׁוֹן חֵרוּת, מַאי מַשְׁמַע, כִּי מְדַיַּר דַּיָּרָא וּמוֹבִיל סְחוֹרְתָא בְּכָל מְדִינָתָא. אָמַר רַבִּי חִיָּא בַּר אַבָּא אָמַר רַבִּי יוֹחָנָן: זוֹ דִּבְרֵי רַבִּי יְהוּדָה וְר' יוֹסִי, אֲבָל חֲכָמִים אוֹמְרִים: שְׁלָשְׁתָּן מְעַכְּבִין, וְקָסָבְרִי מִקְרָא נִדְרָשׁ לְפָנָיו וְלִפְנֵי פָנָיו וּלְאַחֲרָיו. וְהָכְתִיב: "יוֹבֵל הִיא", דַּאֲפִלּוּ בְּחוּצָה לָאָרֶץ. וְהָכְתִיב: "בָּאָרֶץ", הַהִיא בִּזְמַן שֶׁנּוֹהֵג דְּרוֹר בָּאָרֶץ נוֹהֵג בְּחוּצָה לָאָרֶץ, וּבִזְמַן שֶׁאֵינוֹ נוֹהֵג בָּאָרֶץ אֵינוֹ נוֹהֵג בְּחוּצָה לָאָרֶץ.

"וְשַׁבְתֶּם אִישׁ אֶל אֲחֻזָּתוֹ וְאִישׁ אֶל מִשְׁפַּחְתּוֹ תָּשֻׁבוּ" אָמַר רַבִּי אֶלִיעֶזֶר: בַּמֶּה הַכָּתוּב מְדַבֵּר, אִי בְּמוֹכֵר עַצְמוֹ הֲרֵי כְּבָר אָמְרוּ, וְאִי בִּמְכָרוּהוּ בֵּית דִּין הֲרֵי כְּבָר אָמְרוּ, הָא אֵין הַכָּתוּב מְדַבֵּר אֶלָּא בְּנִרְצַע שְׁתֵּי שָׁנִים וְשָׁלשׁ וְאַרְבַּע לִפְנֵי הַיּוֹבֵל, הַיּוֹבֵל מוֹצִיאוֹ. מַאי מַשְׁמַע, אָמַר קְרָא: "אִישׁ" אֵיזֶהוּ דָּבָר שֶׁנּוֹהֵג בָּאִישׁ וְאֵינוֹ נוֹהֵג בָּאִשָּׁה, הֱוֵי אוֹמֵר: זוֹ רְצִיעָה. וְאִצְטְרִיךְ לְמִכְתַּב מְכָרוּהוּ בֵּית דִּין וְאִצְטְרִיךְ לְמִכְתַּב נִרְצַע. דְּאִי אַשְׁמְעִינָן מְכָרוּהוּ בֵּית דִּין, מִשּׁוּם דְּלָא מְטָא זִמְנֵהּ, אֲבָל נִרְצַע דִּמְטָא זִמְנֵהּ אֵימָא לִיקְנְסֵהּ. וְאִי אַשְׁמְעִינַן נִרְצַע, דַּעֲבַד לֵהּ שֵׁשׁ, אֲבָל מְכָרוּהוּ בֵּית דִּין דְּלָא עֲבַד לֵהּ שֵׁשׁ אֵימָא לָא. צְרִיכָא. וְאִצְטְרִיךְ לְמִכְתַּב "וְשַׁבְתֶּם" וְאִיצְטְּרִיךְ לְמִכְתַּב "לְעוֹלָם". דְּאִי כָּתַב רַחֲמָנָא "לְעוֹלָם", הֲוָה אָמֵינָא לְעוֹלָם מַמָּשׁ, כָּתַב רַחֲמָנָא "וְשַׁבְתֶּם". וְאִי כָּתַב רַחֲמָנָא "וְשַׁבְתֶּם", הֲוָה אָמֵינָא הָנֵי מִלֵּי הֵיכָא דְּלָא עֲבַד לֵהּ שֵׁשׁ אֲבָל עֲבַד לֵהּ שֵׁשׁ לֹא יְהֵא סוֹפוֹ חָמוּר מִתְּחִלָּתוֹ מַה תְּחִלָּתוֹ שֵׁשׁ אַף סוֹפוֹ שֵׁשׁ, קָא מַשְׁמַע לָן "לְעוֹלָם" לְעוֹלָמוֹ שֶׁל יוֹבֵל. דָּבָר אַחֵר: "וְשַׁבְתֶּם אִישׁ אֶל אֲחֻזָּתוֹ וְאִישׁ אֶל מִשְׁפַּחְתּוֹ תָּשֻׁבוּ" לְמַה שֶּׁהֻחְזְקָה מִשְׁפַּחְתּוֹ הוּא שָׁב, דִּבְרֵי רַבִּי מֵאִיר. רַבִּי יְהוּדָה אוֹמֵר: לַאֲחֻזָּתוֹ וּלְמִשְׁפַּחְתּוֹ הוּא שָׁב, וְאֵינוֹ שָׁב לַשְּׂרָרָה שֶׁהָיְתָה בְּיָדוֹ. וְכֵן הוּא אוֹמֵר בַּגְּאֻלָּה. "תָּשֻׁבוּ" לְרַבּוֹת אֶת הָאִשָּׁה.

{rרמז תרסr}  "יוֹבֵל הִיא שְׁנַת הַחֲמִשִּׁים שָׁנָה" מַה תַּלְמוּד לוֹמַר, לְפִי שֶׁנֶּאֱמַר: "וְקִדַּשְׁתֶּם אֵת שְׁנַת הַחֲמִשִּׁים שָׁנָה" יָכוֹל כְּשֵׁם שֶׁמִּתְקַדֶּשֶׁת וְהוֹלֶכֶת מִתְּחִלָּתָהּ כָּךְ מִתְקַדֶּשֶׁת וְהוֹלֶכֶת בְּסוֹפָהּ. וְאַל תִּתְמַהּ, שֶׁהֲרֵי מוֹסִיפִים מֵחֹל עַל הַקֹּדֶשׁ. תַּלְמוּד לוֹמַר: "יוֹבֵל הִיא שְׁנַת הַחֲמִשִּׁים שָׁנָה" שְׁנַת חֲמִשִּׁים אַתָּה מְקַדֵּשׁ וְאִי אַתָּה מְקַדֵּשׁ שְׁנַת חֲמִשִּׁים וְאַחַת. וְרַבָּנָן, שְׁנַת חֲמִשִּׁים אַתָּה מוֹנֶה וְאִי אַתָּה מוֹנֶה שְׁנַת חֲמִשִּׁים וְאַחַת, לְאַפּוֹקֵי מִדְּר' יְהוּדָה דְּאָמַר שְׁנַת חֲמִשִּׁים עוֹלָה לְכָאן וּלְכָאן. "כִּי יוֹבֵל הִוא קֹדֶשׁ תִּהְיֶה לָכֶם" הָעָרְלָה וְכִלְאֵי הַכֶּרֶם מְכָרָן וְקִדֵּשׁ בִּדְמֵיהֶן, מְקֻדֶּשֶׁת. מְנָלָן, מִדְּגָלֵי רַחְמָנָא בַּעֲבוֹדָה זָרָה: "וְהָיִיתָ חֵרֶם כָּמוֹהוּ" כָּל מַה שֶּׁאַתָּה מְהַיֶּה מִמֶּנּוּ הֲרֵי הוּא כָּמוֹהוּ, מִכְּלָל דְּכָל אִסּוּרִים שֶׁבַּתּוֹרָה שְׁרוֹ. וְנֵילַף מִנַּהּ, מִשּׁוּם דְּהַוְיָה עֲבוֹדָה זָרָה וּשְׁבִיעִית שְׁנֵי כְּתוּבִין הַבָּאִין כְּאֶחָד וְאֵין מְלַמְּדִין. שְׁבִיעִית מַאי הִיא, "כִּי יוֹבֵל הִיא קֹדֶשׁ" מַה קֹּדֶשׁ תּוֹפֵס אֶת דָּמָיו, אַף שְׁבִיעִית תּוֹפֶסֶת אֶת דָּמֶיהָ. אִי מַה קֹּדֶשׁ תּוֹפֵס אֶת דָּמוֹ וְיוֹצֵא לְחֻלִּין, אַף שְׁבִיעִית תּוֹפֶסֶת אֶת דָּמֶיהָ וְיוֹצְאָה לְחֻלִּין, תַּלְמוּד לוֹמַר: "תִּהְיֶה" בַּהֲוָיָתָהּ תְּהֵא. הָא כֵּיצַד, לָקַח בְּפֵרוֹת שְׁבִיעִית בָּשָׂר אֵלּוּ וְאֵלּוּ מִתְעַבְּרִין בִּשְׁבִיעִית. לָקַח בְּבָשָׂר דָּגִים יָצָא בָּשָׂר וְנִכְנְסוּ דָּגִים, בַּדָּגִים יַיִן יָצְאוּ דָּגִים וְנִכְנַס יַיִן, בְּיַיִן שֶׁמֶן יָצָא יַיִן וְנִכְנַס שֶׁמֶן. הָא כֵּיצַד, אַחֲרוֹן אַחֲרוֹן נִתְפָּס בִּשְׁבִיעִית, וּפֵירִי עַצְמוֹ אָסוּר. הָנִיחָא לְמַאן דְּאָמַר שְׁנֵי כְּתוּבִין הַבָּאִין כְּאֶחָד אֵין מְלַמְּדִין, אֶלָּא לְמַאן דְּאָמַר מְלַמְּדִין מַאי אִכָּא לְמֵימַר, תְּרֵי מִעוּטֵי כְּתִיבֵי, כְּתִיב הָכָא: "וְהָיִיתָ חֵרֶם כָּמוֹהוּ", וּכְתִיב הָתָם: "יוֹבֵל הִיא" הִיא אִין, מִידִי אַחֲרִינָא לָא. "מִן הַשָּׂדֶה תֹּאכְלוּ אֶת תְּבוּאָתָהּ" כָּל זְמַן שֶׁאַתָּה אוֹכֵל מִן הַשָּׂדֶה אַתָּה אוֹכֵל מִן הַבַּיִת, כָּלָה מִן הַשָּׂדֶה כַּלֵּה מִתּוֹךְ הַבַּיִת. מִכָּאן אַתָּה אוֹמֵר: הַכּוֹבֵשׁ שְׁלשָׁה כְּבָשִׁים בְּחָבִית אַחַת רַבִּי אֱלִיעֶזֶר אוֹמֵר: אוֹכְלִין עַל הָרִאשׁוֹן. וְר' יְהוֹשֻׁעַ אוֹמֵר: אַף עַל אַחֲרוֹן. רַבָּן גַּמְלִיאֵל אוֹמֵר: כָּל שֶׁלֹּא כָּלָה מִינוֹ מִן הַשָּׂדֶה, יֵאָכֵל מִינוֹ מִן הַבַּיִת, כָּלָה מִינוֹ מִן הַשָּׂדֶה יְבַעֵר מִינוֹ מִן הַבַּיִת. וַהֲלָכָה כִּדְבָרָיו. רַבִּי שִׁמְעוֹן אוֹמֵר: כָּל הַיָּרָק אֶחָד לְבִעוּר. אוֹכְלִים בָּרְגִילָה עַד שֶׁיִּכְלוּ סִגָּרִיּוֹת מִבִּקְעַת בֵּית נְטוֹפָה.

"בִּשְׁנַת הַיּוֹבֵל הַזֹּאת תָּשֻׁבוּ". אָמַר רַבִּי אֶלְעָזָר: אֵין שְׁבִיעִית מִתְחַלֶּלֶת אֶלָּא דֶּרֶךְ מִקָּח. וְר' יוֹחָנָן אָמַר: בֵּין דֶּרֶךְ מִקָּח בֵּין דֶּרֶךְ חִלּוּל. מַאי טַעֲמָא דְּר' אֶלְעָזָר, אָמַר קְרָא: "בִּשְׁנַת הַיּוֹבֵל הַזֹּאת", וּכְתִיב: "וְכִי תִמְכְּרוּ מִמְכָּר" מַה לְּהַלָּן דֶּרֶךְ מִקָּח וְלֹא דֶּרֶךְ חִלּוּל, אַף כָּאן דֶּרֶךְ מִקָּח וְלֹא דֶּרֶךְ חִלּוּל. וְר' יוֹחָנָן מַאי טַעֲמָא, "כִּי יוֹבֵל הִיא קֹדֶשׁ" מַה קֹּדֶשׁ בֵּין דֶּרֶךְ מִקָּח בֵּין דֶּרֶךְ חִלּוּל, אַף שְׁבִיעִית. וְר' יוֹחָנָן הַאי "כִּי תִמְכְּרוּ" מַאי עָבֵיד לֵהּ, מִבָּעֵי לֵהּ לְכִדְתַנְיָא: אָמַר רַבִּי יוֹסִי בַּר חֲנִינָא: בּוֹא וּרְאֵה כַּמָּה קָשָׁה אֲבָקָהּ שֶׁל שְׁבִיעִית, אָדָם נוֹשֵׂא וְנוֹתֵן בְּפֵרוֹת שְׁבִיעִית לְסוֹף מוֹכֵר וְכוּ'. וְר' אֶלְעָזָר הַאי קְרָא דְּר' יוֹחָנָן מַאי עָבֵיד לֵהּ, מִבָּעֵי לֵהּ לְכִדְתַנְיָא: "יוֹבֵל הִיא קֹדֶשׁ" מַה קֹּדֶשׁ תּוֹפֵס אֶת דָּמָיו וְכוּ'. מִדְּקָתָנִי "לָקַח" אַלְמָא דֶּרֶךְ מִקָּח אֵין, דֶּרֶךְ חִלּוּל לֹא, אָמַר רַב אַשִּׁי: מַחֲלֹקֶת בְּפֵירִי שֵׁנִי, אֲבָל בְּפֵירִי רִאשׁוֹן דִּבְרֵי הַכֹּל דֶּרֶךְ מִקָּח אֵין דֶּרֶךְ חִלּוּל לֹא. "בִּשְׁנַת הַיּוֹבֵל הַזֹּאת" זוֹ מוֹצִיאָה עֲבָדִים, וְאֵין שְׁבִיעִית מוֹצִיאָה עֲבָדִים. שֶׁהָיָה בַּדִּין: וּמָה אִם יוֹבֵל שֶׁאֵינוֹ מְשַׁמֵּט כְּסָפִים מוֹצִיא אֶת הָעֲבָדִים, שְׁבִיעִית שֶׁמְּשַׁמֶּטֶת אֶת הַכְּסָפִים אֵינוֹ דִּין שֶׁתּוֹצִיא עֲבָדִים. תַּלְמוּד לוֹמַר: "בִּשְׁנַת הַיּוֹבֵל הַזֹּאת" זוֹ מוֹצִיאָה עֲבָדִים וְאֵין שְׁבִיעִית מוֹצִיאָה עֲבָדִים. קַל וָחֹמֶר לְיוֹבֵל שֶׁיְּשַׁמֵּט כְּסָפִים: וּמָה אִם שְׁבִיעִית שֶׁאֵינָהּ מוֹצִיאָה עֲבָדִים מְשַׁמֶּטֶת כְּסָפִים, יוֹבֵל שֶׁמּוֹצִיא עֲבָדִים אֵינוֹ דִּין שֶׁיְּשַׁמֵּט כְּסָפִים. תַּלְמוּד לוֹמַר: "וְזֶה דְּבַר הַשְּׁמִטָּה שָׁמוֹט" שְׁמִיטָה מְשַׁמֶּטֶת כְּסָפִים, וְיוֹבֵל מוֹצִיא עֲבָדִים. "תָּשֻׁבוּ" גוֹ' לְרַבּוֹת הַמַּקְדִּישׁ אֶת שָׂדֵהוּ וְעָמַד בְּנוֹ וּגְאָלָהּ, שֶׁתַּחֲזֹר לְאָבִיו בַּיּוֹבֵל.

"וְכִי תִמְכְּרוּ מִמְכָּר לַעֲמִיתֶךָ וְגוֹ' אַל תּוֹנוּ". כְּתִיב: "כֹּה הִרְאַנִי וְהִנֵּה אֲדֹנָי נִצָּב עַל חוֹמַת אֲנָךְ" עַל שׁוּרָא דְּאוֹנִיתָא. "וּבְיָדוֹ אֲנָךְ" כְּבַעַל חוֹב שֶׁהוּא עוֹמֵד וּבְיָדוֹ שְׁטָרוֹ. רַבִּי בֶּרֶכְיָה בְּשֵׁם רַבִּי אֶלְעָזָר אָמַר: בְּכָל עֲוֹנוֹת כְּתִיב: "נוֹשֵׂא עָוֹן וְעֹבֵר עַל פֶּשַׁע", בְּרַם הָכָא: "לֹא אוֹסִיף עוֹד עֲבוֹר לוֹ". רַבִּי יוּדָן בְּשֵׁם רַבִּי יוֹחָנָן: "וּבְצַעַם בְּרֹאשׁ כֻּלָּם" קֻפָּה שֶׁהִיא מְלֵאָה עֲוֹנוֹת, מִי מְקַטְרֵג בְּרֹאשׁ כֻּלָּם, גָּזֵל. בְּנֵי אָדָם שֶׁהָיוּ בָּהֶם עוֹבְדֵי אֱלִילִים וּשְׁפִיכוּת דָּמִים גִּלּוּי עֲרָיוֹת, הַגָּזֵל חָמוּר כְּנֶגֶד כֻּלָּם. אָמַר רַבִּי יַעֲקֹב בַּר אַחָא בְּשֵׁם רַבִּי יוֹחָנָן: עֶשְׂרִים וְאַרְבָּעָה חֲטָאוֹת סִדֵּר יְחֶזְקֵאל, וּמִכֻּלָּם לֹא חָתַם אֶלָּא בְּגָזֵל, שֶׁנֶּאֱמַר: "וְהִנֵּה הִכֵּיתִי כַפִּי אֶל בִּצְעֵךְ". לְפִיכָךְ משֶׁה מַזְהִיר לְיִשְׂרָאֵל: "אַל תּוֹנוּ אִישׁ אֶת אָחִיו". אָמַר רַבִּי חִיָּא בַּר אַבָּא: "וְכִי תִמְכְּרוּ מִמְכָּר לַעֲמִיתֶךָ" וְכִי תִמָּכְרוּ, אַתֶּם עֲתִידִים לִמָּכֵר לְאֻמּוֹת הָעוֹלָם, אֶלָּא תִּשְׁתַּתְּפוּן לְבָרְיֵיכוֹן עִמְּכוֹן, כְּהָדֵין שֶׁעָשׂוּ חֲנַנְיָה מִישָׁאֵל וַעֲזַרְיָה, שֶׁאָמְרוּ לִנְבוּכַדְנֶאצַּר: "לָא חַשְׁחִין אֲנַחְנָא עַל דְּנָה פִּתְגָּם וְגוֹ', הֵן אִיתַי אֱלָהָנָא" וְגוֹ'.

{rרמז תרסאr}  אָמַר רַבִּי יוֹסִי בְּר' חֲנִינָא: בּוֹא וּרְאֵה כַּמָּה קָשָׁה אֲבָקָהּ שֶׁל שְׁבִיעִית. אָדָם נוֹשֵׂא וְנוֹתֵן בְּפֵרוֹת שְׁבִיעִית, לְסוֹף מוֹכֵר אֶת מִטַּלְטְלָיו, שֶׁנֶּאֱמַר: "בִּשְׁנַת הַיּוֹבֵל הַזֹּאת" וְגוֹ', וּסְמִיךְ לָהּ: "וְכִי תִמְכְּרוּ מִמְכָּר לַעֲמִיתֶךָ אוֹ קָנֹה מִיַּד" וְגוֹ' דָּבָר הַנִּקְנָה מִיָּד לְיָד, וּמַאי נִיהוּ, מִטַּלְטְלִין. לֹא הִרְגִּישׁ, לְסוֹף מוֹכֵר אֶת שָׂדֵהוּ, שֶׁנֶּאֱמַר: "כִּי יָמוּךְ אָחִיךָ וּמָכַר מֵאֲחֻזָּתוֹ". לֹא בָּאת לְיָדוֹ, לְסוֹף מוֹכֵר אֶת בֵּיתוֹ. שֶׁנֶּאֱמַר: "וְאִישׁ כִּי יִמְכֹּר בֵּית מוֹשַׁב". מַאי שְׁנָא הָתָם דְּאָמַר: "לֹא הִרְגִּישׁ" וּמַאי שְׁנָא הָכָא דְּאָמַר: "לֹא בָּאת לְיָדוֹ", כִּדְרַב הוּנָא, דְּאָמַר רַב הוּנָא: כֵּיוָן שֶׁעָבַר אָדָם עֲבֵרָה וְשָׁנָה בָּהּ, נַעֲשָׂה לוֹ כְּהֶתֵּר. לֹא בָּאת לְיָדוֹ, סוֹף שֶׁמּוֹכֵר אֶת בִּתּוֹ, שֶׁנֶּאֱמַר: "וְכִי יִמְכֹּר אִישׁ אֶת בִּתּוֹ". וְאַף עַל גַּב דְּבִתּוֹ בְּהַאי עִנְיָנָא לָא כְּתִיבָא, הָא קָא מַשְׁמַע לָן דִּלְזַבֵּין אִינִישׁ בְּרַתֵּהּ וְלָא לֵיזִיף בְּרִבִּיתָא. מַאי טַעֲמָא, בִּתּוֹ מִגָּרְעָא וְאָזְלָא, וְרִבִּיתָא מוֹסְפָא וְאָזְלָא. לֹא בָּאת לְיָדוֹ, לְסוֹף לוֹוֶה בְּרִבִּית. שֶׁנֶּאֱמַר: "וְכִי יָמוּךְ אָחִיךָ וּמָטָה יָדוֹ", וּכְתִיב: "אַל תִּקַּח מֵאִתּוֹ נֶשֶׁךְ וְתַרְבִּית". לֹא בָּאת לְיָדוֹ, לְסוֹף מוֹכֵר אֶת עַצְמוֹ. שֶׁנֶּאֱמַר: "וְכִי יָמוּךְ אָחִיךָ עִמָּךְ וְנִמְכַּר לָךְ". וְלֹא לְךָ אֶלָּא לַגֵּר, שֶׁנֶּאֱמַר: "וְנִמְכַּר לְגֵר". וְלֹא לְגֵר צֶדֶק אֶלָּא לְגֵר תּוֹשָׁב, שֶׁנֶּאֱמַר: "לְגֵר תּוֹשָׁב. מִשְׁפַּחַת גֵּר" זֶה הַנָּכְרִי. כְּשֶׁהוּא אוֹמֵר: "אוֹ לְעֵקֶר" זֶה הַנִּמְכַּר לַעֲבוֹדַת אֱלִילִים עַצְמָהּ. נְכָסִים שֶׁיֵּשׁ לָהֶם אַחֲרָיוּת, נִקְנִין בְּכֶסֶף, בִּשְׁטָר וּבַחֲזָקָה. בַּחֲזָקָה מְנָלָן, אָמַר קְרָא: "וּשְׁבוּ בְּעָרֵיכֶם אֲשֶׁר תְּפַשְׂתֶּם". דְּבֵי רַבִּי יִשְׁמָעֵאל תָּנָא: "וִירִשְׁתֶּם אוֹתָהּ וִישַׁבְתֶּם בָּהּ" בַּמֶּה יְרִשְׁתֶּם, בִּישִׁיבָה. וְשֶׁאֵין לָהֶן אַחֲרָיוּת, אֵין נִקְנִין אֶלָּא בִּמְשִׁיכָה. מְנָלָן, דִּכְתִיב: "וְכִי תִמְכְּרוּ מִמְכָּר לַעֲמִיתֶךָ אוֹ קָנֹה מִיַּד" דָּבָר הַנִּקְנֶה מִיָּד לְיָד, וּמַאי נִיהוּ, מִטַּלְטְלִין. וְר' יוֹחָנָן אָמַר: דְּבַר תּוֹרָה מָעוֹת קוֹנוֹת, תַּנָּא תַּקַּנְתָּא דְּרַבָּנָן קָתָנִי. אָמַר רַבִּי יוֹחָנָן: דְּבַר תּוֹרָה מָעוֹת קוֹנוֹת. וּמַה טַּעַם אָמְרוּ מְשִׁיכָה קוֹנָה, גְּזֵרָה שֶׁמָּא יֹאמַר לוֹ נִשְׂרְפוּ חִטֶּיךָ בַּעֲלִיָּה כו'. שֶׁמָּא תִּפֹּל דְּלֵקָה בְּאֹנֶס, דְּאִי מוֹקְמַת לֵהּ בִּרְשׁוּתֵהּ מְסַר נַפְשֵׁהּ טְרַח וּמַצִּיל, וְאִי לָא לָא מְסַר נַפְשֵׁהּ וְלָא טְרַח וּמַצִּיל. וְרֵישׁ לָקִישׁ אָמַר: מְשִׁיכָה מְפֹרֶשֶׁת מִן הַתּוֹרָה, דְּאָמַר קְרָא: "אוֹ קָנֹה מִיַּד עֲמִיתֶךָ" דָּבָר הַנִּקְנֶה מִיָּד לְיָד. וְר' יוֹחָנָן אָמַר: "מִיָּד" לְמִעוּטֵי קַרְקַע דְּלֵית בָּהּ אוֹנָאָה. וְרֵישׁ לָקִישׁ, אִם כֵּן לֵימָא קְרָא: "וְכִי תִמְכְּרוּ (מִיָּד) [לְיָד] אַל תּוֹנוּ", "אוֹ קָנֹה" לָמָּה לִי, שְׁמַע מִנַּהּ לִמְשִׁיכָה. וְר' יוֹחָנָן, "אוֹ קָנֹה" מַאי עָבֵיד לֵהּ, מִבָּעֵי לֵהּ לְכִדְתַנְיָא: "וְכִי תִמְכְּרוּ לֹא תוֹנוּ" אֵין לִי אֶלָּא שֶׁנִּתְאַנָּה לוֹקֵחַ, נִתְאַנָּה מוֹכֵר מִנַּיִן, תַּלְמוּד לוֹמַר: "אוֹ קָנֹה". וְרֵישׁ לָקִישׁ, תַּרְתֵּי שְׁמַע מִנַּהּ.

אָמַר רַבִּי יִצְחָק בַּר נַחְמָן אָמַר רֵישׁ לָקִישׁ מִשּׁוּם רַבִּי הוֹשַׁעְיָא: יִשְׂרָאֵל שֶׁנָּתַן מָעוֹת לְגוֹי בִּבְהֶמְתּוֹ, בְּדִינֵיהֶם אַף עַל פִּי שֶׁלֹּא מָשַׁךְ קָנָה, וְחַיֶּבֶת בִּבְכוֹרָה. מַאי "בְּדִינֵיהֶם", אָמַר אַבָּיֵי: בַּדִּין שֶׁפָּסְקָה לָהֶן תּוֹרָה, דִּכְתִיב: "אוֹ קָנֹה מִיַּד עֲמִיתֶךָ" בִּמְשִׁיכָה, מִיַּד גּוֹי בְּכֶסֶף. וְאֵימָא מִיַּד גּוֹי כְּלָל כְּלָל לֹא, אָמְרִי: לָא סָלְקָא דַּעְתָּךְ. קַל וָחֹמֶר הִיא: גּוּפוֹ קוֹנֶה, מָמוֹנוֹ לֹא כָּל שֶׁכֵּן. וְאֵימָא עַד דְּאִכָּא תַּרְתֵּי, אָמְרִי: לָאו קַל וָחֹמֶר: גּוּפוֹ בְּאַחַת, מָמוֹנוֹ בִּשְׁתַּיִם. אֵימָא אוֹ בְּהָא אוֹ בְּהָא, דּוּמְיָא דַּעֲמִיתֶךָ, מָה עֲמִיתֶךָ בַּחֲדָא אַף גּוֹי בַּחֲדָא. וְגוֹי שֶׁנָּתַן מָעוֹת לְיִשְׂרָאֵל [בִּבְהֶמְתּוֹ], בְּדִינֵיהֶן אַף עַל פִּי שֶׁלֹּא מָשַׁךְ קָנָה, וּפְטוּרָה מִן הַבְּכוֹרָה. מַאי "בְּדִינֵיהֶן", אָמַר אַבָּיֵי: בְּדִינֵיהֶן שֶׁפָּסְקָה לָהֶן תּוֹרָה, "לַעֲמִיתֶךָ" הוּא דְּבִמְשִׁיכָה, הָא לְגוֹי בְּכֶסֶף. אֵימָא "לַעֲמִיתֶךָ" הוּא דְּלִיקְנֵי, הָא לְגוֹי כְּלָל כְּלָל לֹא, קַל וָחֹמֶר הוּא: אִם גּוּפוֹ קוֹנֶה, מָמוֹנוֹ לֹא כָּל שֶׁכֵּן. וְאֵימָא עַד דְּאִכָּא תַּרְתֵּי, אָמְרִי: לַאו קַל וָחֹמֶר הוּא: גּוּפוֹ בְּאַחַת, מָמוֹנוֹ בִּשְׁתַּיִם, וְאֵימָא אוֹ בְּהָא אוֹ בְּהָא, דּוּמְיָא דַּ"עֲמִיתֶךָ" מָה עֲמִיתֶךָ בַּחֲדָא, אַף גּוֹי בַּחֲדָא. וְלַאֲמֵימַר דַּאֲמַר: מְשִׁיכָה בְּגוֹי קוֹנָה, הָנִיחָא אִי סָבַר לַהּ כְּרַבִּי יוֹחָנָן דַּאֲמַר: דְּבַר תּוֹרָה מָעוֹת קוֹנוֹת אֲבָל מְשִׁיכָה לָא קָנָה, אֲהַנֵּי "לַעֲמִיתֶךָ" לַעֲמִיתֶךָ בְּכֶסֶף, לְגוֹי בִּמְשִׁיכָה. אֶלָּא אִי סְבַר לַהּ כְּרֵישׁ לָקִישׁ דְּאָמַר: מְשִׁיכָה מְפֹרֶשֶׁת מִן הַתּוֹרָה "לַעֲמִיתֶךָ" בִּמְשִׁיכָה, וְלֹא לְגוֹי בִּמְשִׁיכָה, "לַעֲמִיתֶךָ" מַאי אֲהַנֵּי, "לַעֲמִיתֶךָ" אַתָּה מַחֲזִיר אוֹנָאָה, וְלַגּוֹי אִי אַתָּה מַחֲזִיר אוֹנָאָה. מֵ"אַל תּוֹנוּ אִישׁ אֶת עֲמִיתוֹ" נָפְקָא, חַד בְּגוֹי, וְחַד בְּהֶקְדֵּשׁ. וּצְרִיכָא. דְּאִי כָּתַב רַחֲמָנָא חַד, הֲוָה אָמֵינָא: לְגוֹי הוּא דְּלֵית לֵהּ אוֹנָאָה, אֲבָל לְהֶקְדֵּשׁ יֵשׁ לוֹ אוֹנָאָה, קָא מַשְׁמַע לָן. הָנִיחָא אִי סָבַר לַהּ כְּמַאן דַּאֲמַר גְּזֵלוֹ אָסוּר הַיְנוּ דְּאִצְטְרִיךְ קְרָא לְמִישְׁרֵי אוֹנָאָה, אֶלָּא אִי סְבַר לַהּ כְּאִידָךְ, "לַעֲמִיתֶךָ" לָמָּה לִי, עַל כָּרְחֲךָ כְּרַבִּי יוֹחָנָן סְבִירָא לֵהּ.

"וְכִי תִמְכְּרוּ מִמְכָּר לַעֲמִיתֶךָ אוֹ קָנֹה מִיַּד" דָּבָר הַנִּקְנָה מִיָּד לְיָד. יָצְאוּ קַרְקָעוֹת שֶׁאֵינָן מִטַּלְטְלִין. יָצְאוּ עֲבָדִים שֶׁהֻקְּשׁוּ לְקַרְקָעוֹת. יָצְאוּ שְׁטָרוֹת, שֶׁאַף עַל פִּי שֶׁמִּטַּלְטְלִין, אָמַר קְרָא: "מִמְכָּר" מִי שֶׁגּוּפוֹ קָנוּי וְגוּפוֹ מָכוּר, יָצְאוּ שְׁטָרוֹת שֶׁאֵין גּוּפָן קָנוּי וְאֵין גּוּפָן מָכוּר וְאֵין עוֹמְדִין אֶלָּא לָרְאִיָּה שֶׁלָּהֶן. מִכָּאן אָמְרוּ: הַמּוֹכֵר שְׁטָרוֹתָיו [לְבַשָּׂם] יֵשׁ לָהֶן אוֹנָאָה. וְקָא מַשְׁמַע לָן דְּיֵשׁ אוֹנָאָה לִפְרוּטוֹת. הֶקְדֵּשׁוֹת "עֲמִיתֶךָ" כְּתִיב.

לָמָּה לִי דְּכָתַב לָאו בְּרִבִּית, לָאו בְּאוֹנָאָה (בְּרֶמֶז תר"ו).

"וְכִי תִמְכְּרוּ" אֵין לִי אֶלָּא שֶׁנִּתְאַנָּה לוֹקֵחַ, נִתְאַנָּה מוֹכֵר מִנַּיִן, תַּלְמוּד לוֹמַר: "אוֹ קָנֹה אַל תּוֹנוּ". וְאִצְטְרִיךְ לְמִכְתַּב לוֹקֵחַ וְאִיצְטְרִיךְ לְמִכְתַּב מוֹכֵר. דְּאִי כָּתַב רַחֲמָנָא מוֹכֵר, הֲוָה אָמֵינָא מִשּׁוּם דְּקִים לֵהּ בִּזְבִינְתֵהּ, אֲבָל לוֹקֵחַ דְּלָא קִים לֵהּ בִּזְבִינְתֵהּ אֵימָא לָא אַזְהֲרֵהּ רַחְמָנָא בְּלֹא תוֹנוּ וְאִי כָּתַב רַחֲמָנָא לוֹקֵחַ, מִשּׁוּם דְּמִזְבָּן קָא זָבֵין, דְּאָמְרִי אִינָשֵׁי: זָבְנִית קָנִית, אֲבָל מוֹכֵר דַּאֲבוּדֵי קָא מוֹבִיד, דְּאָמְרִי אִינָשֵׁי: זַבֵּין אוֹבִיד, אֵימָא לָא אַזְהֲרֵהּ רַחֲמָנָא בְּלֹא תוֹנוּ. צְרִיכָא. "וְכִי תִמְכְּרוּ מִמְכָּר אַל תּוֹנוּ" רַב אָמַר: שְׁתוּת מִקָּח שָׁנִינוּ. וּשְׁמוּאֵל אָמַר: שְׁתוּת מָעוֹת [נַמֵּי] שָׁנִינוּ. שָׁוֵי שִׁתָּא בְּחַמְשָׁא שָׁוֵי שִׁתָּא בְּשִׁבְעָה, דְּכֻלֵּי עָלְמָא לָא פְּלִיגִי דְּבָתַר מִקָּח אָזְלִינָן וְאוֹנָאָה הַוְיָא. כִּי פְּלִיגִי שַׁוְיָא חַמְשָׁא בְּשִׁתָּא וְשָׁוֵי שִׁבְעָה בְּשִׁתָּא, לִשְׁמוּאֵל דַּאֲמַר בָּתַר מָעוֹת אָזְלִינָן אִידִי וְאִידִי אוֹנָאָה הַוְיָא, לְרַב דַּאֲמַר בָּתַר מִקָּח אָזְלִינַן שָׁוֵי חֲמִשָּׁה בְּשִׁתָּא בִּטּוּל מִקָּח הַוְיָא, שָׁוֵי שִׁבְעָה בְּשִׁתָּא מְחִילָה הַוְיָא. וּשְׁמוּאֵל אֲמַר: כִּי אָמְרִינָן מְחִילָה וּבִטּוּל מִקָּח, הֵיכָא דְּלֵיכָּא שְׁתוּת מִשְּׁנֵי צְדָדִין. אֲבָל הֵיכָא דְּאִכָּא שְׁתוּת אֲפִלּוּ מִצַּד אֶחָד הַוְיָא אוֹנָאָה. תַּנְיָא כְּוָתֵהּ דִּשְׁמוּאֵל: מִי שֶׁהֻטַּל עָלָיו, יָדוֹ עַל הָעֶלְיוֹנָה. כֵּיצַד, מָכַר לוֹ שְׁוֵה חָמֵשׁ בְּשֵׁשׁ, מִי נִתְאַנָּה, לוֹקֵחַ, יַד לוֹקֵחַ עַל הָעֶלְיוֹנָה: רָצָה, אוֹמֵר לוֹ: תֵּן לִי [מָעוֹתַי, אוֹ תֵּן לִי מַה שֶׁאוֹנִיתַנִי. מָכַר לוֹ שְׁוֵה שֵׁשׁ בְּחָמֵשׁ, מִי נִתְאַנָּה, מוֹכֵר כו', רָצָה, אוֹמֵר: תֵּן לִי] מִקָּחִי אוֹ תֵּן לִי מַה שֶּׁאוֹנִיתַנִי. אָמַר רָבָא: הִלְכְתָא פָּחוֹת מִשְּׁתוּת נִקְנָה מִקָּח, יֶתֶר עַל שְׁתוּת בָּטֵל מִקָּח, שְׁתוּת קָנָה וּמַחֲזִיר אוֹנָאָה. וְזֶה וְזֶה בִּכְדֵי שֶׁיַּרְאֶה לְתַגָּר אוֹ לִקְרוֹבוֹ. וְלֹא שָׁנוּ אֶלָּא לוֹקֵחַ, אֲבָל מוֹכֵר לְעוֹלָם חוֹזֵר. מִנַּיִן כְּשֶׁתְּהֵא מוֹכֵר לֹא תְּהֵא מוֹכֵר אֶלָּא לַעֲמִיתֶךָ, תַּלְמוּד לוֹמַר: "וְכִי תִמְכְּרוּ מִמְכָּר לַעֲמִיתֶךָ". מִנַּיִן כְּשֶׁתְּהֵא קוֹנֶה לֹא תְּהֵא קוֹנֶה אֶלָּא מֵעֲמִיתֶךָ, תַּלְמוּד לוֹמַר: "אוֹ קָנֹה מִיַּד עֲמִיתֶךָ". אֵין לִי אֶלָּא קַרְקָעוֹת שֶׁבָּהֶן דִּבֵּר הַכָּתוּב. מִנַּיִן לְרַבּוֹת כָּל דָּבָר, תַּלְמוּד לוֹמַר: "מִמְכָּר" לְרַבּוֹת כָּל דָּבָר. "אַל תּוֹנוּ אִישׁ אֶת אָחִיו" זוֹ אוֹנָאַת מָמוֹן, יָכוֹל זוֹ אוֹנָאַת דְּבָרִים, כְּשֶׁהוּא אוֹמֵר "וְלֹא תוֹנוּ אִישׁ אֶת עֲמִיתוֹ" הֲרֵי אוֹנָאַת דְּבָרִים אָמוּר, הָא מָה אֲנִי מְקַיֵּם "אַל תּוֹנוּ אִישׁ אֶת אָחִיו" זוֹ אוֹנָאַת מָמוֹן. בְּכַמָּה הִיא אוֹנָאָה, אַרְבָּעָה כֶּסֶף מֵעֶשְׂרִים וְאַרְבָּעָה כֶּסֶף לַסֶּלַע, שְׁתוּת לַמִּקָּח. עַד מָתַי מֻתָּר לְהַחֲזִיר, עַד כְּדֵי שֶׁיַּרְאֶה לַתַּגָּר אוֹ לִקְרוֹבוֹ. הוֹרָה רַבִּי טַרְפוֹן בְּלֹד, הָאוֹנָאָה שְׁמוֹנָה כֶּסֶף לַסֶּלַע, שְׁלִישׁ לַמִּקָּח, וְשָׂמְחוּ תַּגָּרֵי לֹד. אָמַר לָהֶם: מֻתָּר לְהַחֲזִיר כָּל הַיּוֹם. אָמְרוּ: יַנִּיחַ לָנוּ רַבִּי טַרְפוֹן אֶת מְקוֹמֵנוּ, וְחָזְרוּ לְדִבְרֵי חֲכָמִים. כְּשֵׁם שֶׁאוֹנָאָה לַהֶדְיוֹט, כָּךְ אוֹנָאָה לַתַּגָּר. רַבִּי יְהוּדָה אוֹמֵר: אֵין לְתַּגָּר אוֹנָאָה. כַּמָּה תְּהֵא סֶלַע חֲסֵרָה וְלֹא תְּהֵא בָּהּ אוֹנָאָה, רַבִּי מֵאִיר אוֹמֵר: אַרְבַּע אִסָּרוֹת, מֵאִסָּר לַדִּינָר. רַבִּי יְהוּדָה אוֹמֵר: אַרְבָּעָה פֻּנְדְּיוֹנוֹת, מִפֻּנְדְּיוֹן לַדִּינָר. רַבִּי שִׁמְעוֹן אוֹמֵר: שְׁמוֹנָה פֻּנְדְּיוֹנוֹת, מִשְׁנֵי פּוּנְדְיוֹן לַדִּינָר. עַד מָתַי מֻתָּר לְהַחֲזִיר, בַּכְּרַכִּין עַד שֶׁיַּרְאֶנָּהּ לַשֻּׁלְחָנִי. בַּכְּפָרִים עַד עַרְבֵי שַׁבָּתוֹת, שֶׁכֵּן דֶּרֶךְ הַשּׁוּק לִהְיוֹת עוֹמֵד בָּעֲיָרוֹת מֵעֶרֶב שַׁבָּת לְעֶרֶב שַׁבָּת. אִם הָיָה מַכִּירָהּ, אֲפִלּוּ לְאַחַר שְׁנֵים עָשָׂר חֹדֶשׁ מְקַבְּלָהּ הֵימֶנּוּ, וְאִם לָאו, אֵין לוֹ עָלָיו אֶלָּא תַּרְעוֹמוֹת. וְנוֹתְנָהּ לְמַעֲשֵׂר שֵׁנִי, וְאֵינוֹ חוֹשֵׁשׁ, שֶׁאֵינוֹ אֶלָּא נֶפֶשׁ רָעָה. "אַל תּוֹנוּ אִישׁ אֶת אָחִיו" אֵין לִי אֶלָּא אִישׁ אֶת אִישׁ, אִישׁ אֶת אִשָּׁה אִשָּׁה אֶת אִישׁ מִנַּיִן, אֵין לִי אֶלָּא תַּגָּר לְתַגָּר הֶדְיוֹט לְהֶדְיוֹט, תַּגָּר לְהֶדְיוֹט הֶדְיוֹט לְתַגָּר מִנַּיִן, תַּלְמוּד לוֹמַר: "אֶת אָחִיו" מִכָּל מָקוֹם. רַבִּי יְהוּדָה אוֹמֵר: תַּגָּר לְהֶדְיוֹט יֵשׁ לוֹ אוֹנָאָה, הֶדְיוֹט לְתַגָּר אֵין לוֹ אוֹנָאָה.

הַמּוֹכֵר שָׂדֵהוּ בִּשְׁעַת הַיּוֹבֵל, אֵינוֹ מֻתָּר לִגְאֹל פָּחוֹת מִשְּׁתֵּי שָׁנִים, שֶׁנֶּאֱמַר: "בְּמִסְפַּר שְׁנֵי תְבוּאֹת יִמְכָּר לָךְ". הָיְתָה שְׁנַת שִׁדָּפוֹן וְיֵרָקוֹן אוֹ שְׁבִיעִית, אֵינוֹ עוֹלֶה לוֹ מִן הַמִּנְיָן. נָרָהּ אוֹ הוֹבִירָהּ, עוֹלָה לוֹ מִן הַמִּנְיָן. רַבִּי אֶלִיעֶזֶר אוֹמֵר: מְכָרָהּ לוֹ לִפְנֵי רֹאשׁ הַשָּׁנָה וְהִיא מְלֵאָה פֵּרוֹת, הֲרֵי זֶה אוֹכֵל שָׁלשׁ תְּבוּאוֹת בִּשְׁתֵּי שָׁנִים. "אֵינוֹ גּוֹאֵל" לֹא קָתָנֵי, אֶלָּא "אֵינוֹ מֻתָּר לִגְאֹל" אַלְמָא קָסָבַר אִסּוּרָא נַמֵּי אִכָּא, וַאֲפִלּוּ קִרְקוּשֵׁי זוּזֵי נַמֵּי אָסוּר. וְלָא מִבַּעְיָא מוֹכֵר דְּוַדַּאי בַּעֲשֵׂה, דִּכְתִיב: "בְּמִסְפַּר שְׁנֵי תְבוּאֹת יִמְכָּר לָךְ", אֶלָּא אֲפִלּוּ לוֹקֵחַ נַמֵּי בַּעֲשֵׂה, דְּבָעִינָן "שָׁנִים תִּקְנֶה" וְלֵיכָּא. תַּנְיָא: רַבִּי אֱלִיעֶזֶר אוֹמֵר: מִנַּיִן שֶׁאִם מְכָרָהּ לוֹ עֶרֶב רֹאשׁ הַשָּׁנָה מְלֵאָה פֵּרוֹת, (יָכוֹל) [שֶׁלֹּא] יֹאמַר לוֹ הַנַּח לְפָנַי כְּדֶרֶךְ שֶׁהִנַּחְתִּי לְפָנֶיךָ, תַּלְמוּד לוֹמַר: "מִסְפַּר שְׁנֵי תְבוּאֹת יִמְכָּר לָךְ" פְּעָמִים שֶׁאָדָם אוֹכֵל שָׁלשׁ תְּבוּאוֹת בִּשְׁתֵּי שָׁנִים. אִתְּמַר: הַמּוֹכֵר שָׂדֵהוּ בִּשְׁנַת הַיּוֹבֵל עַצְמָהּ רַב אָמַר: מְכוּרָה וְיוֹצְאָה. וּשְׁמוּאֵל אָמַר: אֵינָהּ מְכוּרָה כָּל עִקָּר. מֵיתִיבִי: "אַחַר הַיּוֹבֵל שָׁנִים תִּקְנֶה" מְלַמֵּד שֶׁמּוֹכְרָהּ סָמוּךְ לַיּוֹבֵל. מֻפְלָג מִן הַיּוֹבֵל מִנַּיִן, תַּלְמוּד לוֹמַר: "לְפִי רֹב הַשָּׁנִים וְגוֹ'. וּבִשְׁנַת הַיּוֹבֵל עַצְמָהּ לֹא יִמְכֹּר, וְאִם מָכַר אֵינָהּ מְכוּרָה. אָמַר לָךְ רַב: אֵינָהּ מְכוּרָה לְמִסְפַּר שְׁנֵי תְבוּאֹת, אֲבָל מְכוּרָה הִיא וְיוֹצְאָה. שְׁתֵּי שָׁנִים שֶׁבִּשְׂדֵה אֲחֻזָּה מֵעֵת לְעֵת (כָּתוּב לְמַעְלָה בְּרֶמֶז שי"א). הָיְתָה שְׁנַת שִׁדָּפוֹן וְיֵרָקוֹן אוֹ שְׁבִיעִית אוֹ שָׁנִים כִּשְׁנֵי אֵלִיָּהוּ, אֵין עוֹלָה לוֹ מִן הַמִּנְיָן. קָתָנִי שְׁנַת שִׁדָּפוֹן דּוּמְיָא דְּשָׁנִים כִּשְׁנֵי אֵלִיָּהוּ דְּלָא הָיְתָה תְּבוּאָה כְּלָל, אֲבָל אִכָּא תְּבוּאָה סָלְקָא לֵהּ וְלָא אָמְרִינַן מַכַּת מְדִינָה הִיא. שָׁאנֵי הָתָם, דְּאָמַר קְרָא: "מִסְפַּר שְׁנֵי תְבוּאֹת יִמְכָּר לָךְ" שָׁנִים שֶׁיֵּשׁ תְּבוּאָה בָּעוֹלָם. אֲמַר לֵהּ רַב אַשִּׁי לְרַב כָּהֲנָא: אֶלָּא מֵעַתָּה שְׁבִיעִית תַּעֲלֶה לוֹ מִן הַמִּנְיָן, דְּהָא אִכָּא תְּבוּאָה בְּחוּצָה לָאָרֶץ, אֲמַר לֵהּ: שְׁבִיעִית אַפְקַעְתָּא דְּמַלְכָּא הוּא. אֶלָּא מֵעַתָּה [שְׁבִיעִית] לֹא תַּעֲלֶה לוֹ מִן הַגֵּרוּעַ, אַלָּמָה תְּנַן: "נוֹתֵן לוֹ סֶלַע וּפֻנְדְּיוֹן לְשָׁנָה", אֲמַר לֵהּ: שָׁאנֵי הָתָם דְּחַזְיָא לְמִשְׁטָחָא בָּהּ פֵּירִי. אֲמַר רָבָא: קְרָא וּמַתְנִיתִין מְסַיֵּעַ לְרֵישׁ לָקִישׁ קִנְיַן פֵּרוֹת לָאו כְּקִנְיַן הַגּוּף דָּמֵי, קְרָא דִּכְתִיב: "כִּי מִסְפַּר תְבוּאֹת הוּא מוֹכֵר לָךְ", מַתְנִיתִין דִּתְנָן: "בְּכוֹר נוֹטֵל פִּי שְׁנַיִם בְּשָׂדֶה הַחוֹזֶרֶת לְאָבִיו בַּיּוֹבֵל".

"וְלֹא תוֹנוּ אִישׁ אֶת עֲמִיתוֹ". כְּתִיב: "מָוֶת וְחַיִּים בְּיַד לָשׁוֹן" תִּרְגֵּם עֲקִילַס מִצְטְרָא וּמָכֵירִין: מָוֶת מִכָּאן וְחַיִּים מִכָּאן. הָיְתָה לְפָנָיו גַּחֶלֶת וְנָפַח בָּהּ בָּעֲרָה, רָקַק בָּהּ כָּבְתָה. אָמַר רַבִּי חִיָּא בַּר אַבָּא: הָיְתָה לְפָנָיו כַּלְכַּלָּה שֶׁל תְּאֵנִים, אֲכָלָהּ עַד שֶׁלֹּא עִשְּׂרָהּ מָוֶת בְּיַד לָשׁוֹן, עִשְּׂרָהּ וַאֲכָלָהּ חַיִּים בְּיַד לָשׁוֹן. רַבָּן גַּמְלִיאֵל אָמַר לְטָבִי. עַבְדִּי, פּוּק זְבֵין לִי צָדוּ טָבָא מִן שׁוּקָא. אַיְתֵּי לֵהּ לִשָּׁן. תּוּב אֲמַר לוֹ: פּוּק זְבֵין לִי צָדוּ בִּישָׁא מִן שׁוּקָא. אַיְתֵּי לֵהּ לִשָּׁן. אֲמַר לֵהּ: כַּד אֲמַרִית לָךְ: צָדוּ טָבָא, אַיְתֵּת לִי לִישָׁן, וְכַד אֲמַרִית לָךְ: צָדוּ בִּישָׁא, אַיְתֵּת לִי לִישָׁן, אֲמַר לֵהּ: מָרִי, מִנֵּהּ טָבְתָא וּמִנֵּהּ בִּישְׁתָא, כַּד הוּא טָב לֵית טָב מִנֵּהּ, וְכַד הוּא בִּישׁ לֵית בִּישׁ מִנֵּהּ. רַבִּי עָשָׂה סְעֻדָּה לְתַלְמִידָיו. הֵבִיא לִפְנֵיהֶם לְשׁוֹנוֹת רַכִּין וּלְשׁוֹנוֹת קָשִׁין. הִתְחִילוּ בּוֹרְרִין אֶת הָרַכִּין וּמַנִּיחִין אֶת הַקָּשִׁין. אָמַר לָהֶם: בָּנַי, כָּךְ יְהֵא לְשׁוֹנְכֶם רַךְ אֵלּוּ עִם אֵלּוּ. לְפִיכָךְ משֶׁה מַזְהִיר אֶת יִשְׂרָאֵל: "וְלֹא תוֹנוּ אִישׁ אֶת עֲמִיתוֹ". "וְלֹא תוֹנוּ אִישׁ אֶת עֲמִיתוֹ" עַם אִתּוֹ, עַם שֶׁאִתְּךָ בְּתוֹרָה וּמִצְוֹת. "אַל תּוֹנוּ" בְּאוֹנָאַת דְּבָרִים הַכָּתוּב מְדַבֵּר. אוֹ אֵינוֹ אֶלָּא בְּאוֹנָאַת מָמוֹן, כְּשֶׁהוּא אוֹמֵר: "וְכִי תִמְכְּרוּ מִמְכָּר וְגוֹ' הֲרֵי אוֹנָאַת מָמוֹן אָמוּר, הָא מָה אֲנִי מְקַיֵּם "וְלֹא תוֹנוּ אִישׁ אֶת עֲמִיתוֹ", בְּאוֹנָאַת דְּבָרִים הַכָּתוּב מְדַבֵּר. הָא כֵּיצַד, אִם הָיָה בַּעַל תְּשׁוּבָה, לֹא יֹאמַר לוֹ: זְכֹר מַעֲשֶׂיךָ הָרִאשׁוֹנִים. אִם הָיָה בֶּן גֵּרִים, לֹא יֹאמַר לוֹ: זְכֹר מַעֲשֵׂה אֲבוֹתֶיךָ. הָיָה גֵּר וּבָא לִלְמֹד תּוֹרָה, לֹא יֹאמַר לוֹ: פֶּה שֶׁאָכַל נְבֵלוֹת וּטְרֵפוֹת שְׁקָצִים וּרְמָשִׂים יָבוֹא לִלְמֹד תּוֹרָה שֶׁיָּצְתָה מִפִּי הַשְּׁכִינָה. אִם הָיוּ יִסּוּרִין בָּאִין עָלָיו אוֹ שֶׁהָיָה מְקַבֵּר אֶת בָּנָיו, לֹא יֹאמַר לוֹ כְּדֶרֶךְ שֶׁאָמְרוּ חֲבֵרָיו לְאִיּוֹב: "הֲלֹא יִרְאָתְךָ כִּסְלָתֶךָ וְגוֹ', זְכָר נָא מִי הוּא נָקִי אָבָד". אִם הָיוּ חַמָּרִין מְבַקְּשִׁין תְּבוּאָה [מִמֶּנּוּ], לֹא יֹאמַר לָהֶם: לְכוּ אֵצֶל פְּלוֹנִי, וְיוֹדֵעַ שֶׁלֹּא מָכַר מֵעוֹלָם. רַבִּי יְהוּדָה אוֹמֵר: אַף לֹא יִתְלֶה עַצְמוֹ עַל הַמִּקָּח בְּשָׁעָה שֶׁאֵין לוֹ דָּמִים. שֶׁהֲרֵי הַדָּבָר מָסוּר לַלֵּב, וְנֶאֱמַר בּוֹ: "וְיָרָאתָ מֵאֱלֹהֶיךָ". אָמַר רַבִּי יוֹחָנָן: גָּדוֹל אוֹנָאַת דְּבָרִים מֵאוֹנָאַת מָמוֹן, שֶׁזֶּה נֶאֱמַר בּוֹ "וְיָרֵאתָ", וְזֶה לֹא נֶאֱמַר בּוֹ "וְיָרֵאתָ". רַבִּי אֶלְעָזָר אָמַר: זֶה בְּגוּפוֹ, וְזֶה בְּמָמוֹנוֹ. רַבִּי שְׁמוּאֵל בַּר נַחְמָנִי אָמַר: זֶה נִתָּן לְהִשָּׁבוֹן, וְזֶה לֹא נִתָּן לְהִשָּׁבוֹן.

"וַעֲשִׂיתֶם אֶת חֻקֹּתַי וְאֶת מִשְׁפָּטַי תִּשְׁמְרוּ וַעֲשִׂיתֶם אֹתָם" לִתֵּן שְׁמִירָה וַעֲשִׂיָּה לַמִּשְׁפָּטִים, שְׁמִירָה וַעֲשִׂיָּה לַחֻקִּים. "וִישַׁבְתֶּם עַל הָאָרֶץ" וְלֹא גּוֹלִין. "לָבֶטַח" וְלֹא מְפַחֲדִין. "וְנָתְנָה הָאָרֶץ פִּרְיָהּ וַאֲכַלְתֶּם (לַחְמְכֶם) לָשׂבַע" [שֶׁיְּהֵא אָדָם] אוֹכֵל הַרְבֵּה וְשָׂבֵעַ, דִּבְרֵי רַבִּי יְהוּדָה. רַבָּן שִׁמְעוֹן בֶּן גַּמְלִיאֵל אוֹמֵר: אַף הִיא אֵינָהּ סִימַן בְּרָכָה. אִם כֵּן לָמָּה נֶאֱמַר: "לָשׂבַע", שֶׁלֹּא יְהֵא דָּבָר חָסֵר לְשֻׁלְחָנוֹ שֶׁאֵינוֹ עוֹלֶה לוֹ. "וִישַׁבְתֶּם לָבֶטַח" [וְלֹא מְפֻזָּרִין] וְלֹא מְפַחֲדִין. "עָלֶיהָ" וְלֹא גּוֹלִין. "וְכִי תֹאמְרוּ" עֲתִידִין אַתֶּם לוֹמַר: "מַה נֹּאכַל בַּשָּׁנָה הַשְּׁבִיעִת הֵן לֹא נִזְרָע וְלֹא נֶאֱסֹף אֶת תְּבוּאָתֵנוּ". אָמַר רַבִּי עֲקִיבָא אִם אֵינָם זוֹרְעִין מַה הֵן אוֹסְפִין, מִכָּאן לִסְפִיחִים שֶׁהֵן אֲסוּרִין. וַחֲכָמִים אוֹמְרִים: אֵין סְפִחִים אֲסוּרִים מִדִּבְרֵי תוֹרָה, אֶלָּא מִדִּבְרֵי סוֹפְרִים. אִם כֵּן לָמָּה נֶאֱמַר: "הֵן לֹא נִזְרָע וְלֹא נֶאֱסֹף אֶת תְּבוּאָתֵנוּ", אָמַרְתָּ לָנוּ: אַל תִּזְרְעוּ, מַה שֶּׁאָנוּ כּוֹנְסִין אֵין מַכְנִיסִין לְקִיּוּם, אָמַרְתָּ לָנוּ: בַּעֲרוּהוּ, מָה אָנוּ אוֹכְלִין מִן הַבִּעוּר וְאֵילֵךְ.

"וְצִוִּיתִי אֶת בִּרְכָתִי לָכֶם בַּשָּׁנָה הַשִּׁשִּׁית" אֵין לִי אֶלָּא בַּשִּׁשִּׁית, מִנַּיִן בַּחֲמִשִּׁית בָּרְבִיעִית בַּשְּׁלִישִׁית וּבַשֵּׁנִית, יְהוּ מְסַפְּקוֹת מִשָּׁנָה לַחֲבֶרְתָּהּ, תַּלְמוּד לוֹמַר: ("וּבַשָּׁנָה") [בַּשָּׁנָה הַשִּׁשִּׁית] וְעָשָׂת אֶת הַתְּבוּאָה לִשְׁלשׁ הַשָּׁנִים" לַשִּׁשִּׁית וְלַשְּׁבִיעִית וּלְמוֹצָאֵי שְׁבִיעִית. דָּבָר אַחֵר: "לִשְׁלשׁ הַשָּׁנִים" לַשְּׁבִיעִית וּלְיוֹבֵל וּלְמוֹצָאֵי יוֹבֵל. תְּנָן הָתָם: "הַתְּבוּאָה וְהַזַּיִת מִשֶּׁיָּבִיאוּ שְׁלִישׁ". מְנָא הָנֵי מִלֵּי, דִּכְתִיב: "וְעָשָׂת אֶת הַתְּבוּאָה לִשְׁלשׁ הַשָּׁנִים" אַל תִּקְרִי "לִשְׁלשׁ" אֶלָּא "לִשְׁלִישׁ". הַאי מִבָּעֵי לֵהּ לְגוּפֵהּ, כְּתִיב קְרָא אַחֲרִינָא: "וּזְרַעְתֶּם אֵת הַשָּׁנָה הַשְּׁמִינִת וַאֲכַלְתֶּם מִן הַתְּבוּאָה יָשָׁן" וְגוֹ', (כָּתוּב לְעֵיל).

"וּזְרַעְתֶּם אֵת (הַשָּׁנָה) הַשְּׁמִינִת" זוֹ שְׁמִינִית שֶׁאַחַר הַשְּׁמִיטָה. כְּשֶׁהוּא אוֹמֵר "שָׁנָה" זוֹ (שְׁבִיעִית) [תְּשִׁיעִית] שֶׁאַחַר שְׁמִינִית שֶׁאַחַר שְׁמִיטָה. "וַאֲכַלְתֶּם מִן הַתְּבוּאָה יָשָׁן" וְלֹא סַלְמַנְטִין. "עַד הַתְּשִׁיעִית" זוֹ תְּשִׁיעִית שֶׁאַחַר יוֹבֵל שֶׁאַחַר שְׁמִטָּה. כְּשֶׁהוּא אוֹמֵר "שָׁנָה זוֹ עֲשִׂרִית שֶׁאַחַר תְּשִׁיעִית שֶׁאַחַר יוֹבֵל שֶׁאַחַר שְׁמִטָּה. "עַד בּוֹא תְּבוּאָתָהּ תֹּאכְלוּ יָשָׁן" שֶׁהוּא אַחַת עֶשְׂרֵה לַיּוֹבֵל. מַאי סַלְמַנְטִין, אָמַר רַב נַחְמָן: רְצִינָתָא. רַב שֵׁשֶׁת אָמַר: בְּלָא שְׁדִיפָא. תַּנְיָא כְּוָתֵהּ דְּרַב נַחְמָן: "וַאֲכַלְתֶּם מִן הַתְּבוּאָה יָשָׁן" יָכוֹל יְהוּ מְצַפִּין לְחָדָשׁ מִפְּנֵי יָשָׁן שֶׁכָּלָה, תַּלְמוּד לוֹמַר: "עַד בּוֹא תְּבוּאָתָהּ" עַד שֶׁתָּבוֹא תְּבוּאָה מֵאֵלֶיהָ. תָּנוּ רַבָּנָן: "וַאֲכַלְתֶּם מִן הַתְּבוּאָה יָשָׁן" מְלַמֵּד, שֶׁכָּל הַיָּשָׁן מֵחֲבֵרוֹ מְעֻלֶּה מֵחֲבֵרוֹ. וְאֵין לִי אֶלָּא דְּבָרִים שֶׁדַּרְכָּן לְיָשְׁנָן, דְּבָרִים שֶׁאֵין דַּרְכָּן לְיָשְׁנָן מִנַּיִן, תַּלְמוּד לוֹמַר: "יָשָׁן נוֹשָׁן" מִכָּל מָקוֹם. "וְיָשָׁן מִפְּנֵי חָדָשׁ תּוֹצִיאוּ" מְלַמֵּד, שֶׁיִּהְיוּ אוֹצָרוֹת מְלֵאוֹת יָשָׁן וּגְרָנוֹת מְלֵאוֹת חָדָשׁ, וִיהוּ יִשְׂרָאֵל אוֹמְרִים: הֵיאַךְ נוֹצִיא זֶה מִפְּנֵי זֶה, אָמַר רַבִּי פַּפָּא: כָּל מִלֵּי עַתִּיקָא מְעַלֵּי, לְבַר מִתַּמְרֵי וְשִׁיכְרָא וְהַרְסָנָא. "וְהָאָרֶץ לֹא תִמָּכֵר לִצְמִיתֻת" לַחֲלוּטִין. "כִּי לִי הָאָרֶץ" אַל תֵּרַע עֵינֶיךָ בָּהּ. "כִּי גֵרִים וְתוֹשָׁבִים אַתֶּם עִמָּדִי" אַל תַּעֲשׂוּ עַצְמְכֶם עִקָּר, וְכֵן דָּוִד אוֹמֵר: "כִּי גֵּר אָנֹכִי עִמָּךְ תּוֹשָׁב כְּכָל אֲבוֹתָי", וְאוֹמֵר: "כִּי גֵּרִים אֲנַחְנוּ [לְפָנֶיךָ] וְתוֹשָׁבִים כְּכָל אֲבוֹתֵינוּ". "אַתֶּם עִמָּדִי" דַּיּוֹ לְעֶבֶד שֶׁיְּהֵא שָׁוֶה כְּרַבּוֹ. כְּשֶׁתִּהְיוּ שֶׁלִּי הֲרֵי הִיא שֶׁלָּכֶם. "וּבְכֹל גְּאֻלָּה תִּתְּנוּ" יָכוֹל בַּעֲבָדִים בִּשְׁטָרוֹת בְּמִטַּלְטְלִין, תַּלְמוּד לוֹמַר: "אֶרֶץ אֲחֻזָּה" לָאָרֶץ. אִם כֵּן "וּבְכֹל גְּאֻלָּה תִּתְּנוּ" לָמָּה לִי, לְרַבּוֹת בָּתִּים וְעֶבֶד עִבְרִי.

{rרמז תרסבr}  "וּבְכֹל אֶרֶץ אֲחֻזַּתְכֶם גְּאֻלָּה תִּתְּנוּ" לְרַבּוֹת בָּתֵּי חֲצֵרִים וְעֶבֶד עִבְרִי. בָּתֵּי חֲצֵרִים בְּהֶדְיָא כְּתִיב בְּהוּ: "עַל שְׂדֵה הָאָרֶץ יֵחָשֵׁב", הַהוּא לְקָבְעוֹ חוֹבָה וְאַלִּיבָּא דְּרַבִּי אֱלִיעֶזֶר. דְּתַנְיָא: "וְגָאַל אֵת מִמְכַּר אָחִיו" רְשׁוּת. אוֹ אֵינוֹ אֶלָּא חוֹבָה, תַּלְמוּד לוֹמַר: "כִּי לֹא יִהְיֶה לוֹ גֹּאֵל" [וְכִי יֵשׁ אָדָם בְּיִשְׂרָאֵל שֶׁאֵין לוֹ גּוֹאֲלִים], אֶלָּא זֶה שֶׁאֵינוֹ רוֹצֶה לִקַּח וְיֵשׁ לוֹ, שֶׁהָרְשׁוּת בְּיָדוֹ, דִּבְרֵי רַבִּי יְהוֹשֻׁעַ. רַבִּי אֱלִיעֶזֶר אוֹמֵר: "וְגָאַל אֵת מִמְכַּר אָחִיו" חוֹבָה. אוֹ אֵינוֹ אֶלָּא רְשׁוּת, תַּלְמוּד לוֹמַר: "וּבְכֹל אֶרֶץ אֲחֻזַּתְכֶם גְּאֻלָּה תִּתְּנוּ" הַכָּתוּב קְבָעוֹ חוֹבָה. בִּשְׁלָמָא לְמַאן דְּאָמַר לְרַבּוֹת בָּתֵּי עָרֵי חוֹמָה, הַיְנוּ דִּכְתִיב: "בְּכֹל", אֶלָּא לְמַאן דְּאָמַר לְרַבּוֹת בָּתֵּי חֲצֵרִים מַאי "בְּכֹל", קַשְׁיָא. מִנַּיִן שֶׁאֵין אָדָם רַשַּׁאי לִמְכֹּר אֶת שָׂדֵהוּ לְהַנִּיחָהּ בְּפֻנְדָּתוֹ לִקַּח בָּהּ כֵּלִים לִקַּח בָּהּ בַּיִת, [אֶלָּא אִם כֵּן הֶעֱנִי], תַּלְמוּד לוֹמַר: "כִּי יָמוּךְ וּמָכַר" אֵין מוֹכֵר אֶלָּא לִכְשֶׁיֵּעָנִי. יָכוֹל יֵצֵא מִכָּל נְכָסָיו בְּבַת אַחַת, תַּלְמוּד לוֹמַר: "מֵאֲחֻזָּתוֹ" כו'. אָמַר רַבִּי אֶלְעָזָר בֶּן עֲזַרְיָה: אִם לְגָבוֹהַּ אֵין אָדָם רַשַּׁאי לְהַחֲרִים אֶת כָּל נְכָסָיו, עַל אַחַת כַּמָּה וְכַמָּה חַיָּב לִהְיוֹת חָס עַל נְכָסָיו. "וּבָא גֹאֲלוֹ הַקָּרֹב אֵלָיו" הַקָּרוֹב קָרוֹב קוֹדֵם. "וְגָאַל אֵת מִמְכַּר אָחִיו" לְרַבּוֹת אֶת הַנּוֹתֵן מַתָּנָה. "וְאִישׁ כִּי לֹא יִהְיֶה לוֹ גֹּאֵל" וְכִי יֵשׁ לְךָ אָדָם בְּיִשְׂרָאֵל שֶׁאֵין לוֹ גּוֹאֲלִים, [אֶלָּא] גּוֹאֵל שֶׁיָּכוֹל לִגְאֹל. "וְהִשִּׂיגָה יָדוֹ" יְדֵי עַצְמוֹ. "וּמָצָא" שֶׁלֹּא יִמְכֹּר בְּרָחוֹק וְיִגְאַל בְּקָרוֹב, בְּרָעָה וְיִגְאַל בְּיָפָה, וְלֹא יַלְוֶה וְיִגְאַל. "כְּדֵי גְּאֻלָּתוֹ" אֵין גּוֹאֵל לַחֲצָאִין. "וְחִשַּׁב אֶת שְׁנֵי מִמְכָּרוֹ" שָׁנִים הוּא מְחַשֵּׁב, וְאֵין מְחַשֵּׁב חֳדָשִׁים. מִנַּיִן אִם רָצָה לַעֲשׂוֹת חֲמִשִּׁים שָׁנָה עוֹשֶׂה, תַּלְמוּד לוֹמַר: "וְהֵשִׁיב אֶת הָעֹדֵף".

{rרמז תרסגr}  לְמֵימְרָא דְּ"מָצָא" הַשְׁתָּא מַשְׁמַע, וּרְמִינְהוּ: "וּמָצָא" פְּרָט לַמַּמְצִיא אֶת עַצְמוֹ. מִכָּאן אָמַר רַבִּי אֱלִיעֶזֶר בֶּן יַעֲקֹב: אִם מִשֶּׁיָּצְתָה אֶבֶן מִתַּחַת יָדוֹ הוֹצִיא הַלָּה אֶת רֹאשׁוֹ וְקִבְּלָהּ פָּטוּר. אָמַר רַבָּה: הָכָא מֵעִנְיָנָא דִּקְרָא, "וּמָצָא" דּוּמְיָא דִּ"וְהִשִּׂיגָה יָדוֹ" מַה "הִשִּׂיגָה יָדוֹ" הַשְׁתָּא אַף "מָצָא" נַמֵּי הַשְׁתָּא. הָכָא מֵעִנְיָנָא דִּקְרָא, "מָצָא" דּוּמְיָא דְּ"יַעַר", מַה "יַּעַר" מִידִי דְּאִיתֵהּ מֵעִקָּרָא אַף "מָצָא" נַמֵּי מִידִי דְּאִיתֵהּ מֵעִיקָּרָא.

{rרמז תרסדr}  תָּנוּ רַבָּנָן: מְכָרָהּ לָרִאשׁוֹן בְּמָנֶה, וּמָכַר הָרִאשׁוֹן לַשֵּׁנִי בְּמָאתַיִם, מִנַּיִן שֶׁאֵינוֹ מְחַשֵּׁב אֶלָּא עִם הָרִאשׁוֹן, תַּלְמוּד לוֹמַר: "לָאִישׁ אֲשֶׁר מָכַר לוֹ". מְכָרָהּ לָרִאשׁוֹן בְּמָאתַיִם, וּמָכַר הָרִאשׁוֹן לַשֵּׁנִי בְּמָנֶה, מִנַּיִן שֶׁאֵין מְחַשֵּׁב אֶלָּא עִם הָאַחֲרוֹן, שֶׁנֶּאֱמַר: "לָאִישׁ" [לָאִישׁ] אֲשֶׁר בְּתוֹכוֹ, דִּבְרֵי רַבִּי דּוֹסְתַּאי. רַבִּי יְהוּדָה אוֹמֵר: מְכָרָהּ לוֹ בְּמָנֶה וְהִשְׁבִּיחָה וְעָמְדָה עַל מָאתַיִם, מִנַּיִן שֶׁאֵין מְחַשְּׁבִין אֶלָּא בְּמָנָה, שֶׁנֶּאֱמַר: "וְהֵשִׁיב אֶת הָעֹדֵף" הָעֹדֵף שֶׁבְּיָדוֹ. מְכָרָהּ לוֹ בְּמָאתַיִם וְהִכְסִיפָה וְעָמְדָה עַל מָנֶה, מִנַּיִן שֶׁאֵין מְחַשֵּׁב אֶלָּא מִמָּנָה, שֶׁנֶּאֱמַר: "וְהֵשִׁיב אֶת הָעֹדֵף" [הָעֹדֵף] שֶׁבַּקַּרְקַע. מַאי בֵּינַיְהוּ, דְּאִיַּקַּר וְזַל וְאִיַּקַּר. וּמִמַּאי דִּלְקֻלָּא, אֵימָא לְחוּמְרָא, לָא סָלְקָא דַּעְתָּךְ, דְּגָמַר "גְּאֻלָּה גְּאֻלָּה" מֵעֶבֶד עִבְרִי. וְהָתָם מְנָלָן, דְּתַנְיָא: נִמְכַּר בְּמָנֶה וְהִשְׁבִּיחַ וְעָמַד עַל מָאתַיִם, מִנַּיִן שֶׁאֵין מְחַשְּׁבִין אֶלָּא בְּמָנֶה, שֶׁנֶּאֱמַר: "כְּפִי שָׁנָיו". וְאֵין לִי אֶלָּא עִבְרִי הַנִּמְכַּר לְנָכְרִי שֶׁיִּגָּאֵל וְיָדוֹ עַל הָעֶלְיוֹנָה, נִמְכַּר לְיִשְׂרָאֵל מִנַּיִן, תַּלְמוּד לוֹמַר: "שָׂכִיר שָׂכִיר" לִגְזֵרָה שָׁוָה. אָמַר אַבָּיֵי: הֲרֵינִי כְּבֶן עַזַּאי בְּשׁוּקֵי טְבֶרְיָא. אֲמַר לֵהּ הַהוּא מֵרַבָּנָן לְאַבָּיֵי: מִכְּדִי הָנֵי קְרָאֵי אִכָּא לְמִדְרְשִׁינְהוּ לְקֻלָּא וְאִכָּא לְמִדְרְשִׁינְהוּ לְחֻמְרָא, מִמַּאי דִּלְקֻלָּא אֵימָא לְחֻמְרָא, לָא סָלְקָא דַּעְתָּךְ, מִדַּאֲקִיל רַחֲמָנָא גַּבֵּהּ, דְּתַנְיָא: "כִּי טוֹב לוֹ עִמָּךְ" עִמָּךְ בְּמַאֲכָל עִמָּךְ בְּמִשְׁתֶּה, שֶׁלֹּא תְּהֵא אַתָּה אוֹכֵל פַּת נְקִיָּה וְהוּא אוֹכֵל פַּת קִבָּר, אַתָּה שׁוֹתֶה יַיִן יָשָׁן וְהוּא שׁוֹתֶה יַיִן חָדָשׁ, אַתָּה יָשֵׁן עַל גַּבֵּי מוּכִין וְהוּא יָשֵׁן עַל גַּבֵּי תֶּבֶן. מִכָּאן אָמְרוּ: הַקּוֹנֶה עֶבֶד עִבְרִי כְּקוֹנֶה אָדוֹן לְעַצְמוֹ. אַדְּרַבָּה נַחֲמִיר עֲלֵהּ מִדְּרַבִּי יוֹסִי בְּרַבִּי חֲנִינָא, דְּתַנְיָא רַבִּי יוֹסִי בַּר חֲנִינָא אוֹמֵר: בּוֹא וּרְאֵה כַּמָּה קָשָׁה אֲבָקָהּ שֶׁל שְׁבִיעִית וְכוּ' (כְּדִלְעֵיל בְּרֶמֶז תרס"א), אֲמַר לֵהּ: הָא אַהְדְּרֵהּ קְרָא, דְּתָנָא דְּבֵי רַבִּי יִשְׁמָעֵאל: הוֹאִיל וְהָלַךְ זֶה וּמָכַר עַצְמוֹ לֶאֱלִילִים אִידְחֵי אֶבֶן אַחַר הַנּוֹפֵל, תַּלְמוּד לוֹמַר: "גְּאֻלָּה תִּהְיֶה לּוֹ (וּבַיּוֹבֵל יֵצֵא) [אֶחָד מֵאָחִיו יִגְאָלֶנּוּ"]. וְאֵימָא גְּאֻלָּה דְּלָא לִטָּמַע בַּגּוֹיִם, וּלְעוֹלָם פִּדְיוֹנוֹ נַחֲמִיר עֲלֵהּ. אָמַר רַב נַחְמָן בַּר יִצְחָק: כְּתִיב: "אִם עוֹד רַבּוֹת בַּשָּׁנִים", וּכְתִיב: "וְאִם מְעַט נִשְׁאַר בַּשָּׁנִים" וְכִי יֵשׁ שָׁנִים מְרֻבּוֹת וְיֵשׁ שָׁנִים מֻעָטוֹת, אֶלָּא נִתְרַבָּה כַּסְפּוֹ "מִכֶּסֶף מִקְנָתוֹ", נִתְמַעֵט כַּסְפּוֹ "כְּפִי שָׁנָיו". וְאֵימָא הֵיכָא דַּעֲבַד תַּרְתֵּי וּפַיְשָׁן אַרְבָּעָה לִתַּב לֵהּ אַרְבָּעָה "מִכֶּסֶף מִקְנָתוֹ", וְהֵיכָא דַּעֲבַד אַרְבָּעָה וּפַיְשָׁן תַּרְתֵּי לִתַּב לֵהּ תַּרְתֵּי "כְּפִי שָׁנָיו", אִם כֵּן לִכְתּוֹב "אִם עוֹד רַבּוֹת שָׁנִים אִם מְעַט נִשְׁאָר שָׁנִים" מַאי "בַּשָּׁנִים", נִתְרַבָּה כַּסְפּוֹ בַּשָּׁנִים "מִכֶּסֶף מִקְנָתוֹ", נִתְמַעֵט כַּסְפּוֹ בַּשָּׁנִים "כְּפִי שָׁנָיו". אָמַר רַבִּי יוֹסִי: דַּרְשִׁינְהוּ רַב נַחְמָן לְהָנֵי קְרָאֵי כְּסִינַי. "וְשָׁב לַאֲחֻזָּתוֹ" בְּבַעַל אֲחֻזָּה דִּבַּרְתִּי, וְלֹא דִּבַּרְתִּי בְּמוֹכֵר לַמּוֹכֵר. "וְאִם לֹא מָצְאָה יָדוֹ דֵּי הָשִׁיב לוֹ" מַה תַּלְמוּד לוֹמַר, מִנַּיִן אִם אֵינוֹ עִנְיָן לְבַעַל הַשָּׂדֶה תְּנֵהוּ עִנְיָן לַגּוֹאֵל שֶׁיִּגְאַל כַּסֵּדֶר הַזֶּה, תַּלְמוּד לוֹמַר: "וְאִם לֹא מָצְאָה יָדוֹ" וְלֹא יִלְוֶה, "דֵּי הָשִׁיב לוֹ" וְאֵין גּוֹאֵל לַחֲצָאִין. "וְהָיָה מִמְכָּרוֹ בְּיַד הַקֹּנֶה אֹתוֹ עַד שְׁנַת הַיּוֹבֵל" וְלֹא בְּיַד הֶקְדֵּשׁ עַד שְׁנַת הַיּוֹבֵל, אֶלָּא מוֹכֵר בְּרָחוֹק וְגוֹאֵל בְּקָרוֹב, בְּרָעָה וְגוֹאֵל בְּיָפָה, וְלוֹוֶה וְגוֹאֵל חֲצָאִין. אָמַר רַבִּי שִׁמְעוֹן: מַה טַּעַם, מִפְּנֵי שֶׁבְּהֶדְיוֹט הִגִּיעַ יוֹבֵל וְלֹא נִגְאֲלָה יוֹצְאָה לַבְּעָלִים, וּבְהֶקְדֵּשׁ הִגִּיעַ יוֹבֵל וְלֹא נִגְאֲלָה יוֹצְאָה לַכֹּהֲנִים. "עַד שְׁנַת הַיּוֹבֵל" שֶׁלֹּא יִכָּנֵס בָּהּ כְּלוּם. נִמְצֵאתָ אוֹמֵר שָׂדוֹת וּכְסָפִים מַשְׁמִיטִים כְּאֶחָד: שְׁבִיעִית מְשַׁמֶּטֶת בְּסוֹפָהּ, יוֹבֵל בִּתְחִלָּתוֹ. "וְיָצָא בַּיֹּבֵל" אַף מִן הֶקְדֵּשׁ. "וְשָׁב לַאֲחֻזָּתוֹ" לְרַבּוֹת אֶת הָאִשָּׁה.

{rרמז תרסהr}  הַהוּא גַּבְרָא דְּאַחְרְמִינְהוּ לְנִכְסֵהּ בְּפֻמְ ְדִיתָא, אֲתָא לְקַמֵּהּ דְּרַב יְהוּדָה, אֲמַר לֵהּ: שְׁקוֹל אַרְבַּע זוּזֵי וְאַטִּיל עֲלַיְהוּ וְשַׁדִינְהוּ בְּנַהֲרָא וְאִשִׁתְּרִי לָךְ. אַלְמָא קָסָבַר סְתָם חֲרָמִים לְבֶדֶק הַבַּיִת. כְּמַּאן, כִּשְׁמוּאֵל דַּאֲמַר הֶקְדֵּשׁ שָׁוֶה מָנָה שֶׁחִלְּלוֹ עַל שְׁוֵה פְּרוּטָה מְחֻלָּל, אֵימָר דַּאֲמַר שְׁמוּאֵל שֶׁחִלְּלוֹ, לְכַתְּחִלָּה מִי אֲמַר, הָנֵי מִלֵּי בִּזְמַן שֶׁבֵּית הַמִּקְדָּשׁ קַיָּם מִשּׁוּם פְּסֵידָא דְּהֶקְדֵּשׁ, אֲבָל בַּזְּמַן הַזֶּה אֲפִלּוּ לְכַתְּחִלָּה. אִי הָכִי אֲפִלּוּ פְּרוּטָה נַמֵּי, לְפַרְסוֹמֵי מִלְּתָא. אֲמַר עוּלָא: אִי הֲוַאִי הָתָם הֲוָה יָהֵיבְנָא כֻּלְּהוּ לַכֹּהֲנִים. אַלְמָא קָסָבַר עוּלָא סְתָם חֲרָמִים לַכֹּהֲנִים. מֵיתִיבִי: אֵין עֶבֶד עִבְרִי נוֹהֵג אֶלָּא בִּזְמַן שֶׁהַיּוֹבֵל נוֹהֵג, שֶׁנֶּאֱמַר: "עַד שְׁנַת הַיֹּבֵל יַעֲבֹד עִמָּךְ". וְאֵין שְׂדֵה אֲחֻזָּה נוֹהֵג אֶלָּא בִּזְמַן שֶׁהַיּוֹבֵל נוֹהֵג, שֶׁנֶּאֱמַר: "וְיָצָא בַּיּוֹבֵל וְשָׁב לַאֲחֻזָּתוֹ". אֵין בָּתֵּי עָרֵי חוֹמָה נוֹהֲגִין אֶלָּא בִּזְמַן שֶׁהַיּוֹבֵל נוֹהֵג, שֶׁנֶּאֱמַר: "לֹא יֵצֵא בַּיּוֹבֵל". רַבִּי שִׁמְעוֹן אוֹמֵר אֵין שְׂדֵה חֲרָמִים נוֹהֵג אֶלָּא בִּזְמַן שֶׁהַיּוֹבֵל נוֹהֵג, שֶׁנֶּאֱמַר: "וְהָיָה הַשָּׂדֶה בְּצֵאתוֹ בַיֹּבֵל" וְגוֹ'. רַבִּי שִׁמְעוֹן בֶּן אֶלְעָזָר אוֹמֵר: אֵין גֵּר תּוֹשָׁב נוֹהֵג אֶלָּא בִּזְמַן שֶׁהַיּוֹבֵל נוֹהֵג. אָמַר רַב דִּימִי: מַאי טַעֲמָא, אָתְיָא "טוֹב טוֹב", כְּתִיב הָכָא "כִּי טוֹב לוֹ עִמָּךְ", וּכְתִיב הָתָם "בַּטּוֹב לוֹ לֹא תּוֹנֶנּוּ". לָא קַשְׁיָא, הָא בִּמְקַרְקְעֵי הָא בִּמְטַלְטְלִי. וְהָא מַעֲשֶׂה דַּהֲוָה בְּפֻמְבְּדִיתָא בִּמְקַרְקְעֵי הֲוָה, מְקַרְקְעֵי דְּחוּצָה לָאָרֶץ כְּמִטַּלְטְלֵי דְּאֶרֶץ יִשְׂרָאֵל דָּמֵי.

"וְאִישׁ כִּי יִמְכֹּר בֵּית מוֹשַׁב עִיר חוֹמָה" (כָּתוּב בְּרֶמֶז תקס"ה). הַמּוֹכֵר בַּיִת בְּבָתֵּי עָרֵי חוֹמָה, הֲרֵי זֶה גּוֹאֵל מִיָּד, וְגוֹאֵל כָּל שְׁנֵים עָשָׂר חֹדֶשׁ, וְאֵין זֶה (כְּמִין) רִבִּית. מֵת הַמּוֹכֵר, יִגְאַל בְּנוֹ. מֵת הַלּוֹקֵחַ, יִגְאַל מִיַּד בְּנוֹ. וְאֵין מוֹנִין לוֹ שָׁנָה אֶלָּא מִשָּׁעָה שֶׁמָּכַר לוֹ, שֶׁנֶּאֱמַר: "עַד מְלֹאת לוֹ שָׁנָה תְמִימָה". מַה תַּלְמוּד לוֹמַר "תְמִימָה", לְהָבִיא אֶת חֹדֶשׁ הָעִבּוּר. רַבִּי אוֹמֵר: לִתֵּן לוֹ שָׁנָה וְעִבּוּרָהּ. הִגִּיעַ יוֹם שְׁנֵים עָשָׂר חֹדֶשׁ וְלֹא נִגְאֲלָה, הָיְתָה חֲלוּטָה לוֹ, אֶחָד הַלּוֹקֵחַ וְאֶחָד שֶׁנִּתַּן לוֹ בְּמַתָּנָה, שֶׁנֶּאֱמַר: "לַצְּמִיתֻת". מַתְנִיתִין דְּלָא כְּרַבִּי, דְּתַנְיָא: רַבִּי אוֹמֵר "יָמִים" אֵין יָמִים פָּחוֹת מִשְׁנַיִם. וְרַבָּנָן, הַאי "יָמִים" מַאי עָבְדִי לֵהּ, מִבָּעֵי לְהוּ לְמִיּוֹם לְיוֹם. וְרַבִּי, מִיּוֹם לְיוֹם מְנָא לֵהּ, נָפְקָא לֵהּ מֵ"עַד תֹּם שְׁנַת מִמְכָּרוֹ" [שֶׁלּוֹ], וְלֹא שָׁנִים שֶׁל מִנְיַן עוֹלָם. וְ"יָמִים" מִבָּעֵי לְהוּ לְמֵעֵת לְעֵת, דְּאִי מֵ"עַד תֹּם שְׁנַת מִמְכָּרוֹ" הֲוָה אָמֵינָא מִיּוֹם (רִאשׁוֹן) [לְיוֹם] אִין, מֵעֵת לְעֵת לָא. וְרַבִּי, מֵעֵת לְעֵת מְנָא לֵהּ, נָפְקָא לֵהּ מִ"תְּמִימָה". וְרַבָּנָן, הַהוּא מִבָּעֵי לְהוּ לְעִבּוּרָהּ. וְרַבִּי נַמֵּי הָא מִבָּעֵי לֵהּ לְעִבּוּרָהּ, הָכִי נַמֵּי, מִיּוֹם לְיוֹם מֵעֵת לְעֵת מֵ"עַד תֹּם שְׁנַת מִמְכָּרוֹ" נָפְקָא. מֵת הַמּוֹכֵר יִגְאַל בְּנוֹ. פְּשִׁיטָא, מַהוּ דְּתֵימָא "אִישׁ כִּי יִמְכֹּר" אָמַר רַחֲמָנָא, וְהַאי לָאו מוֹכֵר הוּא, קָא מַשְׁמַע לָן: "וְהָיְתָה גְּאֻלָּתוֹ" מִכָּל מָקוֹם. מֵת הַלּוֹקֵחַ יִגְאַל מִיַּד בְּנוֹ. פְּשִׁיטָא, מַהוּ דְּתֵימָא "לַקֹּנֶה אֹתוֹ" אָמַר רַחֲמָנָא, וְהַאי לֹא קָנָה, קָא מַשְׁמַע לָן: "וְהָיְתָה גְאֻלָּתוֹ" מִכָּל מָקוֹם. תָּנוּ רַבָּנָן: "וְאִם לֹא יִגָּאֵל עַד מְלֹאת לוֹ שָׁנָה תְמִימָה" מַה תַּלְמוּד לוֹמַר, מִנַּיִן אַתָּה אוֹמֵר: מְכָרָהּ לָרִאשׁוֹן וְעָמַד הָרִאשׁוֹן וּמְכָרָהּ לַשֵּׁנִי אֵינִי יוֹדֵעַ אִם שָׁנָה לָרִאשׁוֹן אִם שָׁנָה לַשֵּׁנִי, כְּשֶׁהוּא אוֹמֵר: "עַד מְלֹאת לוֹ" וְגוֹ' הֱוֵי: שָׁנָה לָרִאשׁוֹן. לְמִי חָלוּט, רַבִּי אֶלְעָזָר אוֹמֵר: לָרִאשׁוֹן. וְרַבִּי יוֹחָנָן אָמַר: לַשֵּׁנִי. בִּשְׁלָמָא לְרַבִּי אֶלְעָזָר, דִּלְדִידֵהּ קָא מְנִינָן. אֶלָּא לְרַבִּי יוֹחָנָן מַאי טַעֲמָא, אָמַר רַבִּי אַבָּא בַּר מַמָּל: מַה מָּכַר לוֹ רִאשׁוֹן לַשֵּׁנִי כָּל זְכוּת שֶׁתָּבוֹא לְיָדוֹ. תָּנוּ רַבָּנָן: "שָׁנָה תְמִימָה" רַבִּי אוֹמֵר: מוֹנֶה שְסָ"ה יָמִים כְּנֶגֶד יְמוֹת הַחַמָּה. וַחֲכָמִים אוֹמְרִים: מוֹנֶה שְׁנֵים עָשָׂר חֹדֶשׁ מִיּוֹם לְיוֹם, וְאִם נִתְעַבְּרָה נִתְעַבְּרָה לוֹ. "לַצְּמִיתֻת" לַחֲלוּטִין. דָּבָר אַחֵר: לְרַבּוֹת אֶת הַמַּתָּנָה. מַאי טַעֲמָא, "צָמִית, צְמִיתוּת" רִבָּה. אֲמָרוּה רַבָּנָן לְרַב פַּפָּא: כְּמַאן, דְּלָא כְּרַבִּי מֵאִיר, דְּאִי רַבִּי מֵאִיר הָא קָאָמַר מַתָּנָה אֵינָהּ כְּמֶכֶר, אֲמַר לְהוֹ רַב פַּפָּא: אֲפִלּוּ תֵּימָא רַבִּי מֵאִיר, שָׁאנֵי הָכָא דְּרַבִּי רַחֲמָנָא לַצְּמִיתֻת. הָא גַּבִּי יוֹבֵל דִּכְתִיב: "תָּשֻׁבוּ" לְרַבּוֹת אֶת הַמַּתָּנָה, וְר' מֵאִיר לֹא קָא מַרְבִּי, אֶלָּא הָא וַדַּאי דְּלָא כְּרַבִּי מֵאִיר. תָּנוּ רַבָּנָן: הַמַּקְדִּישׁ בַּיִת בְּבָתֵּי עָרֵי חוֹמָה הֲרֵי זֶה גּוֹאֵל מִיָּד וְגוֹאֵל לְעוֹלָם. גְּאָלוֹ אַחֵר מִיַּד הֶקְדֵּשׁ, הִגִּיעַ יוֹם שְׁנֵים עָשָׂר חֹדֶשׁ וְלֹא נִגְאַל, הָיָה חָלוּט לוֹ. מְנָא הָנֵי מִלֵּי, אָמַר שְׁמוּאֵל: אָמַר קְרָא: "לַקֹּנֶה אֹתוֹ" וַאֲפִלּוּ מִיַּד הֶקְדֵּשׁ. וְלַחֲלוֹט לְהֶקְדֵּשׁ, אָמַר קְרָא: "לְדֹרֹתָיו" יָצָא הֶקְדֵּשׁ שֶׁאֵין לוֹ דּוֹרוֹת. "לֹא יֵצֵא בַּיֹּבֵל" לָמָּה לִי, אָמַר רַב סָפְרָא: לֹא נִצְרְכָה אֶלָּא לְמוֹכֵר בַּיִת בְּבָתֵּי עָרֵי חוֹמָה וּפָגַע יוֹבֵל בְּתוֹךְ שְׁנָתוֹ, סָלְקָא דַּעְתָּךְ אָמֵינָא: לִפּוּק בַּיּוֹבֵל, קָא מַשְׁמַע לָן דְּלָא יֵצֵא בַּיּוֹבֵל. בָּרִאשׁוֹנָה הָיָה נִטְמָן יוֹם שְׁנֵים עָשָׂר חֹדֶשׁ כְּדֵי שֶׁתְּהֵא חֲלוּטָה לוֹ. הִתְקִין הִלֵּל הַזָּקֵן, שֶׁיְּהֵא חוֹלֵשׁ מָעוֹתָיו לַלִּשְׁכָּה, וְהוּא שׁוֹבֵר אֶת הַדֶּלֶת וְנִכְנָס אֵימָתַי שֶׁיִּרְצֶה. וְהַלָּה יָבוֹא וְיִטֹּל אֶת מָעוֹתָיו. כֹּל שֶׁהוּא לִפְנִים מִן הַחוֹמָה, הֲרֵי הוּא כְּבָתֵּי עָרֵי חוֹמָה, חוּץ מִן הַשָּׂדוֹת כו'. תָּנוּ רַבָּנָן: "בַּיִת" אֵין לִי אֶלָּא בַּיִת, מִנַּיִן לְרַבּוֹת בָּתֵּי בַּדִּים וּבָתֵּי מֶרְחֲצָאוֹת וּמִגְדָּלִים וְשׁוֹבָכִים וּבוֹרוֹת שִׁיחִין וּמְעָרוֹת, תַּלְמוּד לוֹמַר: "אֲשֶׁר בָּעִיר". יָכוֹל שֶׁאֲנִי מַרְבֶּה אֶת הַשָּׂדוֹת, תַּלְמוּד לוֹמַר: "בַּיִת", דִּבְרֵי רַבִּי יְהוּדָה. רַבִּי מֵאִיר "בַּיִת" אֵין לִי אֶלָּא בַּיִת, מִנַּיִן לְרַבּוֹת בָּתֵּי בַּדִּים וְכוּ' וּבוֹרוֹת שִׂיחִין וּמְעָרוֹת וַאֲפִלּוּ שָׂדוֹת, תַּלְמוּד לוֹמַר: "אֲשֶׁר בָּעִיר". אֶלָּא הָא כְּתִיב "בַּיִת", אָמַר רַב חִסְדָּא: חוֹלְסִית וּמְצוּלָה אִכָּא בֵּינַיְהוּ, רַבִּי מֵאִיר אוֹמֵר: כְּבָתִּים, רַבִּי יְהוּדָה אוֹמֵר: כְּשָׂדוֹת. "וְקָם הַבַּיִת אֲשֶׁר בָּעִיר" בַּיִת הַבָּנוּי בַּחוֹמָה, רַבִּי יְהוּדָה אוֹמֵר: אֵינוֹ כְּבָתֵּי עָרֵי חוֹמָה. רַבִּי יִשְׁמָעֵאל אוֹמֵר: כֹּתֶל הַחִיצוֹן הִיא חוֹמָתוֹ. אָמַר רַבִּי יוֹחָנָן: וּשְׁנֵיהֶם מִקְרָא אֶחָד דָּרְשׁוּ, שֶׁנֶּאֱמַר: "וַתּוֹרִדֵם בַּחֶבֶל בְּעַד הַחַלּוֹן" וְגוֹ' רַבִּי שִׁמְעוֹן סָבַר כִּפְשָׁטֵהּ דִּקְרָא, שֶׁנֶּאֱמַר: "כִּי בֵיתָהּ בְּקִיר הַחוֹמָה וּבַחוֹמָה הִיא יוֹשָׁבֶת". וְרַבִּי יְהוּדָה סָבַר "בַּחוֹמָה הִיא יוֹשָׁבֶת" וְלֹא בְּעִיר חוֹמָה. תָּנוּ רַבָּנָן: חוֹמָה וְלֹא שׁוּר אִגָּר. "סָבִיב" פְּרָט לִטְבֶרְיָא שֶׁיָּמָהּ חוֹמָתָהּ. רַבִּי אֱלִיעֶזֶר בְּר' יוֹסִי אוֹמֵר: "אֲשֶׁר לוֹ חֹמָה" אַף עַל פִּי שֶׁאֵין לוֹ חוֹמָה עַכְשָׁו וְהָיָה לוֹ חוֹמָה קֹדֶם לָכֵן. אָמַר רַבִּי יְהוֹשֻׁעַ בֶּן לֵוִי: כְּרַךְ שֶׁיָּשַׁב וְלִבְסוֹף הֻקַּף נִדּוֹן כִּכְפָר, מַאי טַעֲמָא, דִּכְתִיב: "כִּי יִמְכֹּר בֵּית מוֹשַׁב עִיר חוֹמָה" כְּשֶׁהֻקַּף וְלִבְסוֹף יָשַׁב, וְלֹא שֶׁיָּשַׁב וְלִבְסוֹף הֻקַּף. "עַד תֹּם שְׁנַת מִמְכָּרוֹ" (כָּתוּב לְמַעְלָה בְּרֶמֶז שי"א). "לַצְּמִיתֻת" (כָּתוּב בְּרֶמֶז תקס"ד). שְׁלשָׁה "לֹא" כָּתוּב בַּתּוֹרָה אָלֶ"ף לָמֶ"ד, וְקוֹרְאִין "לוֹ": "אֲשֶׁר לֹא כְּרָעַיִם", "אֲשֶׁר לֹא חֹמָה", "אִם לוֹא יַגִּיד".

"וְאִישׁ כִּי יִמְכֹּר בֵּית מוֹשַׁב עִיר חוֹמָה" יָכוֹל שֶׁהִקִּיפוּהָ חוֹמָה מִכָּאן וּלְהַבָּא, תַּלְמוּד לוֹמַר: "בֵּית מוֹשַׁב עִיר חוֹמָה" שֶׁמֻּקֶּפֶת חוֹמָה מִימוֹת יְהוֹשֻׁעַ בִּן נוּן, וְלֹא שֶׁהִקִּיפוּהָ מִכָּאן וּלְהַבָּא. אֵלּוּ הֵן בָּתֵּי עָרֵי חוֹמָה: שָׁלשׁ חֲצֵרוֹת שֶׁל שְׁנֵי בָּתִּים הַמֻּקָּפוֹת חוֹמָה מִימוֹת יְהוֹשֻׁעַ בִּן נוּן, כְּגוֹן קַצְרָה הַיְשָׁנָה שֶׁל צִפּוֹרִי, וְחַקְרָה שֶׁל גּוּשׁ חָלָב, (וְיָדְעַת) [וְיוֹרְפַה] הַיְשָׁנָה, וְגַמְלָה, בַּגָּלִיל. וְגָדֵר, בְּעֵבֶר הַיַּרְדֵּן. וְחָדִיד, וְאוֹנוֹ, וִירוּשָׁלַיִם, בִּיהוּדָה. אָמַר רַבִּי יִשְׁמָעֵאל בְּר' יוֹסִי: לֹא מָנוּ אֶת אֵלּוּ אֶלָּא שֶׁהֻקְדְּשׁוּ כְּשֶׁעָלוּ מִן הַגּוֹלָה, אֲבָל הָרִאשׁוֹנוֹת בָּטְלוּ מִשֶּׁבָּטְלָה הָאָרֶץ.

"לַקֹּנֶה אֹתוֹ" יָכוֹל לוֹ לְבַדּוֹ, תַּלְמוּד לוֹמַר: "לְדֹרֹתָיו". יָכוֹל לְדוֹרוֹתָיו וְלֹא לוֹ, תַּלְמוּד לוֹמַר: "לַקֹּנֶה אֹתוֹ". הָא עַד שֶׁיֹּאמְרוּ שְׁנֵי כְּתוּבִין, וְאִם לָאו לֹא שָׁמַעְנוּ. "בָּתֵּי הַחֲצֵרִים", נוֹתְנִין לָהֶן כֹּחַ יָפֶה שֶׁבְּבָתֵּי עָרֵי חוֹמָה וְכֹחַ יָפֶה שֶׁבַּשָּׂדוֹת. נִגְאָלִין מִיָּד, וְנִגְאָלִין כָּל שְׁנֵים עָשָׂר חֹדֶשׁ כַּבָּתִּים, וְיוֹצְאִין בַּיּוֹבֵל וּבְגִרְעוֹן כֶּסֶף כַּשָׂדוֹת. תָּנוּ רַבָּנָן: "עַל שְׂדֵה הָאָרֶץ יֵחָשֵׁב" הֵקִישׁוֹ הַכָּתוּב לִשְׂדֵה אֲחֻזָּה, מַה שְּׂדֵה אֲחֻזָּה יוֹצְאָה בְּיוֹבֵל וּבְגִרְעוֹן כֶּסֶף, אַף בָּתֵּי חֲצֵרִים יוֹצְאִים בְּיוֹבֵל וּבְגִרְעוֹן כֶּסֶף. אִי מַה שְּׂדֵה אֲחֻזָּה אֵינָהּ נִגְאֶלֶת בְּפָחוֹת מִשְּׁתֵּי שָׁנִים אַף בָּתֵּי חֲצֵרִים אֵינָן נִגְאָלִין בְּפָחוֹת מִשְּׁתֵּי שָׁנִים, תַּלְמוּד לוֹמַר: "גְּאֻלָּה תִּהְיֶה לּוֹ" מִיָּד. הוֹאִיל וְנָתַתָּ לָהֶם כֹּחַ יָפֶה שֶׁבַּבָּתִּים יָכוֹל לֹא יֵצְאוּ בַּיּוֹבֵל, תַּלְמוּד לוֹמַר: "וּבַיֹּבֵל יֵצֵא". מַאי קָאָמַר, אָמַר רַב הוּנָא: לֹא נִצְרְכָה אֶלָּא לְהִקְדִּישׁ בַּיִת בְּבָתֵּי עָרֵי הַחֲצֵרִים וּגְאָלָן אַחֵר מִיַּד הֶקְדֵּשׁ וּפָגַע בּוֹ יוֹבֵל בְּשָׁנָה שְׁנִיָּה. לְמַאי מְדַמֵּית לֵהּ, אִי לְבָתֵּי עָרֵי חוֹמָה מְדַמֵּית לֵהּ לְלוֹקֵחַ אִחַלַּט לֵהּ, וְאִי לִשְׂדֵה אֲחֻזָּה מְדַמֵּית לֵהּ לַכֹּהֲנִים נָפְקָא, לְהָכִי אִיצְטְּרִיך: "וּבַיֹּבֵל יֵצֵא". מַתְקִיף לָהּ רַבִּי זֵירָא: מַאי אִירְיָא גְּאָלוֹ אַחֵר, אֲפִלּוּ לֹא גְּאָלוֹ אַחֵר נַמֵּי. אֲמַר לֵהּ אַבָּיֵי: (גְּזֵרָה) שֶׁלֹּא יֹאמְרוּ הֶקְדֵּשׁ יוֹצֵא בְּלֹא פִּדְיוֹן. מְנָלָן, קַל וָחֹמֶר מִבֶּן לֵוִי: [מַה בֶּן לֵוִי] שֶׁיָּפֶה כֹּחוֹ בְּמִמְכָּרוֹ הוּרַע כֹּחוֹ בְּהֶקְדֵּשׁוֹ, יִשְׂרָאֵל שֶׁהוּרַע כֹּחוֹ בְּמִמְכָּרוֹ אֵינוֹ דִּין שֶׁהוּרַע כֹּחוֹ בְּהֶקְדֵּשׁוֹ. וְהָתָם מְנָלָן, דְּתַנְיָא: "וְיָצָא מִמְכַּר (בַּיִת וְגוֹ'") שׁוֹמֵעַ אֲנִי אֲפִלּוּ עֲבָדָיו וּשְׁטָרָיו וּמִטַּלְטְלָיו, תַּלְמוּד לוֹמַר: "בַּיִת וְעִיר אֲחֻזָּתוֹ". יֹאמַר "בַּיִת וְעִיר אֲחֻזָּתוֹ", לָמָּה נֶאֱמַר "מִמְכַּר", מִמְכָּרוֹ יוֹצֵא בְּחִנָּם, וְאֵין הֶקְדֵּשׁוֹ יוֹצֵא בְּחִנָּם אֶלָּא בְּפִדְיוֹן. וּפְלִיגָא דְּרַבִּי הוֹשַׁעְיָא, דְּאָמַר רַבִּי הוֹשַׁעְיָא: הַכֹּל הָיוּ בִּכְלַל "וְנָתַן הַכֶּסֶף וְקָם לוֹ", כְּשֶׁפֵּרֵט לְךָ הַכָּתוּב בִּשְׂדֵה אֲחֻזָּה: "וְהָיָה הַשָּׂדֶה בְּצֵאתוֹ בַּיּוֹבֵל" וְגוֹ' שָׂדֶה הוּא דְּפָרֵיק לֵהּ אַחֵר יוֹצֵא לַכֹּהֲנִים, אֲבָל אִינָךְ כִּדְקַיְמִי קַיְמִי. אֶלָּא "וּבַיֹּבֵל יֵצֵא" לָמָּה לִי, אָמַר רַב פַּפָּא: לֹא נִצְרְכָה אֶלָּא לְמוֹכֵר בַּיִת בְּבָתֵּי הַחֲצֵרִים וּפָגַע בּוֹ יוֹבֵל בְּשָׁנָה שְׁנִיָּה. לְמַאי מְדַמֵּית לֵהּ, אִי לְבָתֵּי עָרֵי חוֹמָה מְדַמֵּית לֵהּ לְלּוֹקֵחַ אִחַלַּט לֵהּ, אִי לִשְׂדֵה אֲחֻזָּה מְדַמֵּית לֵהּ הַשְׁלָמָה בָּעֵי, לְהָכִי אִצְטְרִיך "וּבַיֹּבֵל יֵצֵא". תַּנְיָא כְּוָתֵהּ דְּרַב הוּנָא, וּתְיוּבְתָא לְרַבִּי הוֹשַׁעְיָא: הַמַּקְדִּישׁ בַּיִת בְּבָתֵּי עָרֵי חֲצֵרִים, הֲרֵי זֶה גּוֹאֵל מִיָּד וְגוֹאֲלוֹ לְעוֹלָם. גְּאָלוֹ אַחֵר מִיַּד הֶקְדֵּשׁ, הִגִּיעַ יוֹבֵל וְלֹא נִגְאַל, חוֹזֵר לַבְּעָלִים בַּיּוֹבֵל.

"אֲשֶׁר אֵין לָהֶם חֹמָה סָבִיב". מַה תַּלְמוּד לוֹמַר "וּבָתֵּי הַחֲצֵרִים", שֶׁאַף עַל פִּי שֶׁיֵּשׁ לָהֶם חוֹמָה [רוֹאִין אוֹתוֹ] כְּאִלּוּ אֵין לָהֶם. וְכַמָּה הֵן, "בָּתִּים" שְׁנַיִם, "הַחֲצֵרִים" שְׁנַיִם, שְׁתֵּי חֲצֵרִים שֶׁל שְׁנֵי שְׁנֵי בָּתִּים, דִּבְרֵי רַבִּי עֲקִיבָא. הָיוּ שָׁלשׁ שֶׁל שְׁנֵי [שְׁנֵי] בָּתִּים, הֲרֵי הֵן כְּבָתֵּי עָרֵי חוֹמָה. "אֲשֶׁר אֵין לָהֶם חֹמָה סָבִיב" וְלֹא שׁוּר אִגָּר. הַכֹּהֲנִים וְהַלְוִיִּם מוֹכְרִין לְעוֹלָם וְגוֹאֲלִין לְעוֹלָם, שֶׁנֶּאֱמַר: ("כִּי אֲחֻזַּת עוֹלָם הוּא לָהֶם") "גְּאֻלַּת עוֹלָם תִּהְיֶה לַלְוִיִּם". תָּנוּ רַבָּנָן: "גְּאֻלַּת עוֹלָם" מַה תַּלְמוּד לוֹמַר, לְפִי שֶׁנֶּאֱמַר: "מִסְפַּר שְׁנֵי תְבוּאֹת יִמְכָּר לָךְ" יָכוֹל אַף זֶה כֵּן, תַּלְמוּד לוֹמַר: "גְּאֻלַּת עוֹלָם". וּלְפִי שֶׁנֶּאֱמַר: "וְהָיָה הַשָּׂדֶה בְּצֵאתוֹ בַּיּוֹבֵל קֹדֶשׁ לַה'" יָכוֹל אַף זֶה כֵּן, תַּלְמוּד לוֹמַר: "גְּאֻלַּת עוֹלָם תִּהְיֶה לַלְוִיִּם". וּלְפִי שֶׁנֶּאֱמַר "וְגַם הַבַּיִת" וְגוֹ' [יָכוֹל אַף זֶה כֵּן], תַּלְמוּד לוֹמַר: "גְּאֻלַּת עוֹלָם תִּהְיֶה לַלְוִיִּם". בִּשְׁלָמָא אִינָךְ תַּרְתֵּי לְחַיֵּי, אֶלָּא בָּתֵּי עָרֵי חוֹמָה לַלְּוִיִּם מִי אִית לְהוּ, וְהָתַנְיָא: עָרִים הַלָּלוּ אֵין עוֹשִׂין אוֹתָן לֹא טִירֵי קְטַנִּים וְלֹא כְּרַכִּים גְּדוֹלִים אֶלָּא עֲיָרוֹת בֵּינוֹנִיּוֹת. אָמַר רַב כַּהֲנָא: לָא קַשְׁיָא, כָּאן שֶׁהֻקַּף וְלִבְסוֹף יָשַׁב כָּאן שֶׁיָּשַׁב וְלִבְסוֹף הֻקַּף. וְכִי הַאי גַּוְנָא מִי הֲוַאי [חוֹמָה], וְהָתַנְיָא: "וְאִישׁ כִּי יִמְכֹּר בֵּית מוֹשַׁב עִיר חוֹמָה" שֶׁהֻקַּף וְלִבְסוֹף יָשַׁב, וְלֹא שֶׁיָּשַׁב וְלִבְסוֹף הֻקַּף. יָכוֹל אֲפִלּוּ הִקִּיפוּ יִשְׂרָאֵל, נֶאֱמַר כָּאן "חוֹמָה" וְנֶאֱמַר: לְהַלָּן "חוֹמָה" מַה לְּהַלָּן נָכְרִים אַף כָּאן נָכְרִים. יָכוֹל אֲפִלּוּ הִקִּיפוּהָ נָכְרִים לְאַחַר מִכָּאן, נֶאֱמַר כָּאן "חוֹמָה" וְנֶאֱמַר לְהַלָּן "חוֹמָה" מַה לְּהַלָּן קֹדֶם לָכֵן אַף כָּאן קֹדֶם לָכֵן. תִּרְגְּמַהּ רַב יוֹסֵף בְּרֵהּ דְּרַב סַלָּא חֲסִידָא קַמֵּהּ דְּרַב פַּפָּא: כְּגוֹן שֶׁנָּפְלוּ לָהֶן הֵן וּמִגְרְשֵׁיהֶן. הֵן וּמִגְרְשֵׁיהֶן לְמִסְתַּר קַיְמִי, אָמַר רַב אַשִּׁי: אִצְטְרִיך, סָלְקָא דַּעְתָּךְ אָמֵינָא: דְּמִסְתְּרֵי מִסְתְּרֵי, אִי מִזְדַּבְנַן לִחַלְּטוּ, קָמַשְׁמַע לָן, וְאֵלּוּ הֵן בָּתֵּי חֲצֵרִים: שְׁתֵּי חֲצֵרוֹת שֶׁל שְׁנֵי בָּתִּים, אַף עַל פִּי שֶׁמֻּקָּפִין חוֹמָה מִימוֹת יְהוֹשֻׁעַ בִּן נוּן, הֲרֵי אֵלּוּ כַּחֲצֵרִים. מִמַּשְׁמַע שֶׁנֶּאֱמַר: "בָּתֵּי [הַחֲצֵרִים"], אֵינִי יוֹדֵעַ שֶׁאֵין לָהֶם חוֹמָה, וּמַה תַּלְמוּד לוֹמַר "אֲשֶׁר אֵין לָהֶם חֹמָה", אַף עַל פִּי שֶׁיֵּשׁ לָהֶם חוֹמָה כְּמוֹ שֶׁאֵין לָהֶם חוֹמָה. וְכַמָּה הֵן, שְׁנֵי חֲצֵרִים שֶׁל שְׁנֵי בָּתִּים. וְאֵימָא בַּיִת וְחָצֵר בַּיִת וְחָצֵר, אִם כֵּן לִכְתּוֹב קְרָא "חֲצֵרִים". וְכִי תֵּימָא אִי כָּתַב רַחֲמָנָא "חֲצֵרִים", חָצֵר בְּלָא בַּיִת מַשְׁמַע, הַהוּא קַרְפֵּף מִקְּרֵי. יִשְׂרָאֵל שֶׁיָּרַשׁ אֲבִי אִמּוֹ לֵוִי, אֵינוֹ גּוֹאֵל כַּסֵּדֶר הַזֶּה. וּבֶן לֵוִי שֶׁיָּרַשׁ אֲבִי אִמּוֹ יִשְׂרָאֵל, אֵינוֹ גּוֹאֵל כַּסֵּדֶר הַזֶּה, שֶׁנֶּאֱמַר: "כִּי בָּתֵּי עָרֵי הַלְוִיִּם גוֹ', עַד שֶׁיְּהֵא לֵוִי וּבְעָרֵי הַלְוִיִּם, דִּבְרֵי רַבִּי. וַחֲכָמִים אוֹמְרִים: אֵין דְּבָרִים הַלָּלוּ אֲמוּרִים אֶלָּא בְּעָרֵי הַלְוִיִּם. אֶלָּא כְּמַאן כְּבֶן לֵוִי, הֲדַר תָּנֵי "עַד שֶׁיְּהֵא בֶּן לֵוִי וְעָרֵי הַלְוִיִּם", אֵימָא: אֵינוֹ גּוֹאֵל אֶלָּא כַּסֵּדֶר הַזֶּה, עַד שֶׁיְּהֵא לֵוִי וְעָרֵי הַלְוִיִּם, דִּבְרֵי רַבִּי. בִּשְׁלָמָא עָרֵי הַלְוִיִּם, דִּכְתִיב: "כִּי בָתֵּי עָרֵי הַלְוִיִּם", אֶלָּא לֵוִי מְנָלָן, דִּכְתִיב: "וַאֲשֶׁר יִגְאַל מִן הַלְוִיִּם", וְתַנְיָא: "וַאֲשֶׁר יִגְאַל מִן הַלְוִיִּם" מַה תַּלְמוּד לוֹמַר, יָכוֹל לֵוִי מִיִּשְׂרָאֵל יִגְאַל שֶׁזֶּה יָפֶה כֹּחוֹ וְזֶה הוּרַע כֹּחוֹ, אֲבָל לֵוִי מִלֵּוִי שֶׁזֶּה יָפֶה כֹּחוֹ וְזֶה יָפֶה כֹּחוֹ לֹא יִגְאַל, תַּלְמוּד לוֹמַר: "וַאֲשֶׁר יִגְאַל" וּמַה תַּלְמוּד לוֹמַר "מִן הַלְוִיִּם", וְלֹא כָּל הַלְוִיִּם, פְּרָט לְבֶן לֵוִי נָתִין וּבֶן לֵוִי מַמְזֵר. וַחֲכָמִים אוֹמְרִים: אֵין הַדְּבָרִים הָאֵלּוּ אֲמוּרִים אֶלָּא בְּעָרֵי הַלְוִיִּם, אֲבָל עַד שֶׁיְּהֵא לֵוִי לֹא אָמְרִינָן. אֵין עוֹשִׂין שָׂדֶה מִגְרָשׁ וְלֹא מִגְרָשׁ שָׂדֶה, וְלֹא מִגְרָשׁ עִיר וְלֹא עִיר מִגְרָשׁ. דְּכֻלֵּי עָלְמָא מִיהָא בַּלְוִיִּם לָא מְשַׁנִּינָן, מְנָא הָנֵי מִלֵּי, אָמַר רַבִּי אֶלְעָזָר: אֲמַר קְרָא: "וּשֲׂדֵה מִגְרַשׁ עָרֵיהֶם" וְגוֹ', מַאי "לֹא יִמָּכֵר", אִילֵימָא לֹא יִמָּכֵר כְּלָל, הָא מִדְּכָתַב "גְּאֻלַּת עוֹלָם תִּהְיֶה לַלְוִיִּם" מִכְּלָל דִּמְזַבֵּן, אֶלָּא מַאי "לֹא יִמָּכֵר", לֹא יְשַׁנֶּה.

"וְיָצָא מִמְכַּר בַּיִת" וְגוֹ'. הַמְקַבֵּל שָׂדֶה מֵחֲבֵרוֹ לְשָׁנִים מֻעָטוֹת לֹא יִזְרְעֶנָּה פִּשְׁתָּן, וְאֵין לוֹ בְּקּוֹרַת שִׁקְמָה. אָמַר אַבָּיֵי: בְּקוֹרַת שִׁקְמָה אֵין לוֹ, בְּשֶׁבַח שִׁקְמָה יֵשׁ לוֹ. וְרָבָא אָמַר: אֲפִלּוּ בְּשֶׁבַח שִׁקְמָה אֵין לוֹ. מֵיתִיבִי: הַמּוֹכֵר שָׂדֶה לַחֲבֵרוֹ וְהִגִּיעַ זְמַנּוֹ לָצֵאת, שָׂמִין לוֹ. מַאי לָאו שָׂמִין לוֹ בְּשֶׁבַח שִׁקְמָה, לָא, שָׂמִין לוֹ יַרְקָא וְסִלְקָא. יַרְקָא וְסִלְקָא בַּיּוֹבֵל הֶפְקֵרָא הוּא, אֶלָּא לָאו שֶׁבַח. תַּרְגְּמַהּ אַבָּיֵי אַלִּבָּא דְּרָבָא: שָׁאנֵי הָתָם, דְּאָמַר קְרָא: "וְיָצָא מִמְכַּר בַּיִת" מִמְכָּר חוֹזֵר, שֶׁבַח אֵינוֹ חוֹזֵר. וְלִגְמַר מִנַּהּ, הָתָם זְבִינָא מְעַלְּיָא הִיא, וְיוֹבֵל אַפְקַעְתָּא דְּמַלְכָּא הוּא. "כִּי אֲחֻזַּת עוֹלָם הוּא לָהֶם" הַמַּחֲרִים עַבְדּוֹ וְשִׁפְחָתוֹ הָעִבְרִיָּה, וּשְׂדֵה מִקְנָתוֹ, אֵינָן מֻחְרָמִין, שֶׁאֵין אָדָם מַחֲרִים דָּבָר שֶׁאֵינוֹ שֶׁלּוֹ. הַכֹּהֲנִים וְהַלְוִיִּם, אֵינָן מַחֲרִימִין, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר הַכֹּהֲנִים אֵינָם מַחֲרִימִין, שֶׁהַחֵרֶם שֶׁלָּהֶן. וְהַלְוִיִּם מַחֲרִימִין, שֶׁאֵין הַחֲרָמִים שֶׁלָּהֶם. רַבִּי אוֹמֵר: נִרְאִין דִּבְרֵי רַבִּי יְהוּדָה בַּקַּרְקָעוֹת, שֶׁנֶּאֱמַר: "כִּי אֲחֻזַּת עוֹלָם הוּא לָהֶם". וְדִבְרֵי רַבִּי שִׁמְעוֹן בַּמִּטַּלְטְלִין, שֶׁאֵין הַחֵרֶם שֶׁלָּהֶן. וְר' יְהוּדָה, בִּשְׁלָמָא כֹּהֲנִים אֵין מַחֲרִימִין, שֶׁהַחֵרֶם שֶׁלָּהֶן. אֶלָּא לְוִיִּם, בִּשְׁלָמָא מְקַרְקְעֵי לָא מַחֲרִימִין, דִּכְתִיב: "כִּי אֲחֻזַּת עוֹלָם הוּא לָהֶם", אֶלָּא מִטַּלְטְלִין לִחְרְמוּ, אָמַר קְרָא: "מִכָּל אֲשֶׁר לוֹ וְגוֹ' וּמִשְּׂדֵה אֲחֻזָּתוֹ" אִתַּקַּשׁ מִטַּלְטְלִין לְקַרְקָעוֹת. וְר' שִׁמְעוֹן, בִּשְׁלָמָא כֹּהֲנִים כִּדְאַמָּרָן, אֶלָּא לְוִיִּם, בִּשְׁלָמָא מִטַּלְטְלִין לִחְרְמוּ דְּלָא מֵקִישׁ, אֶלָּא מִקַּרְקָעוֹת אַמַּאי, הָא כְּתִיב: "כִּי אֲחֻזַּת עוֹלָם הוּא לָהֶם", מַאי מַחֲרִימִין נַמֵּי דְּקָאָמַר, אַמִּטַּלְטְלֵי. וְהָא מִדְּקָתָנִי סֵיפָא: אָמַר רַבִּי: נִרְאִין דִּבְרֵי רַבִּי יְהוּדָה בַּקַּרְקָעוֹת, וְדִבְרֵי רַבִּי שִׁמְעוֹן בַּמִּטַּלְטְלִין, מִכְּלָל דְּר' שִׁמְעוֹן מְקַרְקְעֵי נַמֵּי אָמַר, הָכִי קָאָמַר: אָמַר רַבִּי: נִרְאִין דִּבְרֵי רַבִּי יְהוּדָה לְר' שִׁמְעוֹן בַּקַּרְקָעוֹת, שֶׁאַף רַבִּי שִׁמְעוֹן לֹא נֶחֱלַק עָלָיו אֶלָּא בְּמִטַּלְטְלֵי, אֲבָל בִּמְקַרְקְעֵי מוֹדֵי לֵהּ. "לֹא יִמָּכֵר" לֹא יִמָּכֵר מֶכֶר גִּזְבָּר. אוֹ "לֹא יִמָּכֵר" מֶכֶר לְעוֹלָם, תַּלְמוּד לוֹמַר: "כִּי אֲחֻזַּת עוֹלָם הוּא לָהֶם". הָא מָה אֲנִי מְקַיֵּם "לֹא יִמָּכֵר", מֶכֶר גִּזְבָּר. "כִּי אֲחֻזַּת עוֹלָם הוּא לָהֶם" לְהַגִּיד מַה גָּרַם.

"וְכִי יָמוּךְ אָחִיךָ וּמָטָה יָדוֹ עִמָּךְ וְהֶחֱזַקְתָּ בּוֹ". כְּתִיב: "אַשְׁרֵי מַשְׂכִּיל אֶל דָּל". אָמַר רַבִּי יוֹנָה: "אַשְׁרֵי נוֹתֵן אֶל דָּל" אֵין כְּתִיב כָּאן, אֶלָּא "אַשְׁרֵי מַשְׂכִּיל אֶל דָּל" הֱוֵי מִסְתַּכֵּל בּוֹ הֵיאַךְ לִזְכּוֹת עִמּוֹ. רַבִּי יוֹנָה כָּךְ הָיָה עוֹשֶׂה: בְּשָׁעָה שֶׁהָיָה רוֹאֶה עָנִי וּבֶן טוֹבִים וּבֶן גְּדוֹלִים, שֶׁיָּרַד מִנְּכָסָיו וְהוּא מִתְבַּיֵּשׁ לִקַּח, הָיָה הוֹלֵךְ אֶצְלוֹ וְאוֹמֵר לוֹ: בִּשְׁבִיל שֶׁשָּׁמַעְתִּי שֶׁנָּפַל לְךָ יְרֻשָּׁה בִּמְדִינַת הַיָּם, הֵא לְךָ חֵפֶץ זֶה, וְכֵיוָן שֶׁאַתְּ מַרְוִיחַ, אַתְּ נוֹתְנוֹ לִי. וּבְשָׁעָה שֶׁהָיָה נוֹתֵן לוֹ, הָיָה אוֹמֵר לוֹ: בְּמַתָּנָה נְתַתִּים לְךָ. רַבִּי לֵוִי בְּשֵׁם רַבִּי חַמָּא בְּרַבִּי חֲנִינָא אָמַר: עֶשְׂרִים וּשְׁנַיִם פְּעָמִים כְּתִיב: "אַשְׁרֵי", וּמִכֻּלָּן לֹא נָטַל אִפּוּכִין אֶלָּא זֶה בִּלְבַד. "בְּיוֹם רָעָה יְמַלְּטֵהוּ ה'" אֵין "יוֹם רָעָה" אֶלָּא יוֹם דִּינָהּ שֶׁל גֵּיהִנֹּם. לְפִיכָךְ משֶׁה מַזְהִיר אֶת יִשְׂרָאֵל: "וְהֶחֱזַקְתָּ בּוֹ".

דָּבָר אַחֵר: "כִּי יָמוּךְ". הָדָא הוּא דִּכְתִיב: "מַלְוֵה ה' חוֹנֵן דָּל". כְּתִיב: "נֹתֵן לֶחֶם לְכָל בָּשָׂר", וּבָא זֶה וְחָטַף אֶת הַמִּצְוָה, אָמַר הַקָּדוֹשׁ בָּרוּךְ הוּא: עָלַי לְשַׁלֵּם לוֹ גְּמוּלוֹ, הָדָא הוּא דִּכְתִיב: "וּגְמֻלוֹ יְשַׁלֶּם לוֹ". דַּרְכּוֹ שֶׁל עוֹלָם לֵעָשׂוֹת הַלּוֹוֶה עֶבֶד לַמַּלְוֶה, דִּכְתִיב: "וְעֶבֶד לֹוֶה לְאִישׁ מַלְוֶה". כָּל מִי שֶׁהוּא נוֹתֵן פְּרוּטָה לְעָנִי, הַקָּדוֹשׁ בָּרוּךְ הוּא נוֹתֵן לוֹ פְּרוּטָה (אַחֶרֶת). וְכִי פְּרוּטָה הוּא נוֹתֵן לוֹ, וַהֲלֹא לֹא נָתַן לוֹ אֶלָּא נַפְשׁוֹ, הָא כֵּיצַד, הָיָה כִּכָּר בְּעֶשֶׂר פְּרוּטוֹת, וְהֶעָנִי עוֹמֵד לִקַּח, וְאֵין לוֹ אֶלָּא תֵּשַׁע, וּבָא אֶחָד וְנָתַן לוֹ פְּרוּטָה וְנָטַל הַכִּכָּר וַאֲכָלָהּ, וְשָׁבָה נַפְשׁוֹ אֵלָיו, אָמַר לוֹ הַקָּדוֹשׁ בָּרוּךְ הוּא: אַף אַתָּה כְּשֶׁנַּפְשְׁךָ מְצַפְצֶפֶת לָצֵאת מִגּוּפְךָ, הֲרֵי אֲנִי מְשִׁיבָהּ לְךָ לְתוֹךְ גּוּפְךָ. לְפִיכָךְ מַזְהִיר אֶת יִשְׂרָאֵל וְאוֹמֵר לָהֶן: "וְכִי יָמוּךְ אָחִיךָ".

"גֹּמֵל נַפְשׁוֹ אִישׁ חָסֶד וְעֹכֵר שְׁאֵרוֹ אַכְזָרִי" זֶה שֶׁהִגִּיעַ לוֹ שִׂמְחָה וְאֵינוֹ מְדַבֵּק אֶת קְרוֹבָיו עִמּוֹ מִשּׁוּם עֲנִיּוּת. אָמַר רַבִּי (אַיְבוֹ) [נַחְמָן]: "נָתוֹן תִּתֵּן לוֹ וְגוֹ', כִּי בִּגְלַל הַדָּבָר הַזֶּה" מִתְגַּלְגֵּל הוּא וְעוֹבֵר עַל הַכֹּל. לְפִיכָךְ משֶׁה מַזְהִיר אֶת יִשְׂרָאֵל וְאוֹמֵר לָהֶן: "כִּי יָמוּךְ וְגוֹ'.

"רָשׁ וְאִישׁ תְּכָכִים נִפְגָּשׁוּ". "רָשׁ" זֶה שֶׁהוּא רָשׁ מִן הַנְּכָסִים. "וְאִישׁ תְּכָכִים" זֶה שֶׁהוּא בֵּינוֹנִי מִן הַנְּכָסִים. אָמַר רָשׁ לְאִישׁ תְּכָכִים: תֵּן לִי מִצְוָה וְנָתַן לוֹ, "מֵאִיר עֵינֵי שְׁנֵיהֶם ה'" זֶה קָנָה חַיֵּי שָׁעָה וְזֶה קָנָה חַיֵּי עוֹלָם הַבָּא. "עָשִׁיר וָרָשׁ נִפְגָּשׁוּ". "עָשִׁיר" זֶה שֶׁהוּא עָשִׁיר בִּנְכָסִים, "וָרָשׁ" זֶה שֶׁהוּא רָשׁ בִּנְכָסִים. אָמַר רָשׁ לְאוֹתוֹ עָשִׁיר: תֵּן לִי מִצְוָה וְלֹא נָתַן לוֹ, "עֹשֵׂה כֻלָּם ה'" מִי שֶׁעָשָׂה אֶת זֶה עָשִׁיר יָכוֹל לַעֲשׂוֹתוֹ עָנִי, וּמִי שֶׁעָשָׂה אֶת זֶה עָנִי יָכוֹל לַעֲשׂוֹתוֹ עָשִׁיר. אֲמַר לֵהּ עָשִׁיר לְאוֹתוֹ עָנִי: לָמָּה לֵית אַתְּ לָעֵי וְנָגִיס. חָמֵי שָׁקִין, חָמֵי כְּרָעִין, חָמֵי עָרְפִּין חָמֵי קָפְדוּן, אָמַר לוֹ הַקָּדוֹשׁ בָּרוּךְ הוּא: לֹא דַּיְּךָ שֶׁלֹּא נָתַתָּ לוֹ מִשֶּׁלְּךָ, אֶלָּא בַּמֶּה שֶׁנָּתַתִּי לוֹ אַתָּה מַכְנִיס בּוֹ עַיִן הָרַע. לְפִיכָךְ: "וְהוֹלִיד בֵּן וְאֵין בְּיָדוֹ מְאוּמָה" מִכָּל מַה דַּהֲוָה לֵהּ. הָדָא הוּא דִּכְתִיב: "וְאָבַד הָעשֶׁר הַהוּא בְּעִנְיַן רָע" בְּעוֹנֶה רָעָה. לְפִיכָךְ משֶׁה מַזְהִיר אֶת יִשְׂרָאֵל וְכוּ'.

"בְּיוֹם טוֹבָה הֱיֵה בְטוֹב" אָמַר רַבִּי תַּנְחוּם בַּר חִיָּא: בְּיוֹם טוֹבָתוֹ שֶׁל חֲבֵרְךָ הֱיֵה עִמּוֹ בְּטוֹבָה, וְאַל תַּכְנִיס בּוֹ עַיִן הָרַע. "וּבְיוֹם רָעָה רְאֵה" אִם בָּאָה רָעָה לַחֲבֵרְךָ, הֱוֵי מִסְתַּכֵּל בּוֹ הֵיאַךְ לִזְכּוֹת בּוֹ. רַבִּי תַּנְחוּם כָּךְ הָיָה עוֹשֶׂה: בְּשָׁעָה שֶׁהָיְתָה אִמּוֹ לוֹקְחָה לוֹ אֲגֻדָּה אַחַת יָרָק מִן הַשּׁוּק, הָיְתָה לוֹקַחַת שְׁתַּיִם, אַחַת לוֹ וְאַחַת לַעֲנִיִּים. עַל שֵׁם "גַּם אֶת זֶה לְעֻמַּת זֶה עָשָׂה הָאֱלֹהִים" עֲנִיִּים וַעֲשִׁירִים, כְּדֵי שֶׁיְּהוּ זוֹכִים אֵלּוּ עִם אֵלּוּ וּמִתְכַּפְּרִים אֵלּוּ עִם אֵלּוּ. לְפִיכָךְ משֶׁה מַזְהִיר וְכוּ'.

שְׁמוֹנָה שֵׁמוֹת נִקְרְאוּ לוֹ: עָנִי, אֶבְיוֹן, מִסְכֵּן, רָשׁ, דַּל, דַּךְ, מָךְ, וָהֵלֶךְ. עָנִי כְּמַשְׁמָעוֹ. אֶבְיוֹן שֶׁהוּא מִתְאַוֶּה לַכֹּל. מִסְכֵּן שֶׁהוּא בָּזוּי לִפְנֵי הַכֹּל, כְּמָה דְּאַתְּ אָמַר: "וְחָכְמַת הַמִּסְכֵּן בְּזוּיָה". רָשׁ שֶׁהוּא רָשׁ מִן הַנְּכָסִים. [דַּל מְדֻלְדָּל]. דַּךְ שֶׁהוּא מְדֻכְדָּךְ: רוֹאֶה דָּבָר וְאֵינוֹ אוֹכֵל, רוֹאֶה דָּבָר וְאֵינוֹ שׁוֹתֶה. מָךְ שֶׁהוּא מָךְ לַכֹּל, שֶׁהוּא עָשׂוּי כָּאַסְקֻפָּה הַתַּחְתּוֹנָה. הֵלֶךְ שֶׁכָּל נְכָסָיו הָלְכוּ לוֹ. לְפִיכָךְ משֶׁה מַזְהִיר וְכוּ'.

רַבִּי זְעֵירָא אָמַר: אֲפִלּוּ שִׂיחָתָן שֶׁל בְּנֵי אֶרֶץ יִשְׂרָאֵל תּוֹרָה הִיא. כֵּיצַד, אָדָם אוֹמֵר לַחֲבֵרוֹ: זְכֵי בִּי, זַכֵּי גָּרְמָךְ בִּי, (כַּד) [אִכָּא דְּאָמְרִי]: זְכֵי בִּי, סְכֵי בִּי מַה הֲוֵינָא, וְאִסְתַּכַּל בִּי מָה אֲנָא. רַבִּי סִימוֹן אָמַר בְּשֵׁם רַבִּי אֶלְעָזָר: מִי שֶׁהוּא עוֹשֶׂה חֶסֶד וְכוּ' (לְעֵיל בַּפָּסוּק וְהוּא עוֹמֵד עֲלֵיהֶם תַּחַת הָעֵץ וַיֹּאכֵלוּ). תָּנֵי בְּשֵׁם רַבִּי יְהוֹשֻׁעַ: יוֹתֵר מִמַּה שֶּׁבַּעַל הַבַּיִת עוֹשֶׂה עִם הֶעָנִי, הֶעָנִי עוֹשֶׂה עִם בַּעַל הַבַּיִת, שֶׁכֵּן רוּת אָמְרָה לְנָעֳמִי: "שֵׁם הָאִישׁ אֲשֶׁר עָשָׂה עִמִּי" אֵין כְּתִיב כָּאן, אֶלָּא "אֲשֶׁר עָשִׂיתִי עִמּוֹ", בִּשְׁבִיל פְּרוּסָה שֶׁנָּתַן לָהּ. לִמְּדַתְךָ תּוֹרָה דֶּרֶךְ אֶרֶץ, שֶׁכְּשֶׁאָדָם עוֹשֶׂה מִצְוָה, יְהֵא עוֹשֶׂה אוֹתָהּ בְּלֵב שָׁלֵם וְשָׂמֵחַ. שֶׁאִלּוּ הָיָה רְאוּבֵן יוֹדֵעַ מַה כָּתְבוּ אַחֲרָיו, שֶׁנֶּאֱמַר: "וַיִּשְׁמַע רְאוּבֵן וַיַּצִּילֵהוּ מִיָּדָם", הָיָה טוֹעֲנוֹ לְהוֹלִיכוֹ אֵצֶל אָבִיו עַל כְּתֵפוֹ. אִלּוּ הָיָה אַהֲרֹן יוֹדֵעַ שֶׁהַקָּדוֹשׁ בָּרוּךְ הוּא כּוֹתֵב עָלָיו: "וְגַם הִנֵּה הוּא יוֹצֵא לִקְרָאתֶךָ וְרָאֲךָ וְשָׂמַח בְּלִבּוֹ", בְּתֻפִּים וּבִמְחוֹלוֹת הָיָה יוֹצֵא לִקְרָאתוֹ. אִלּוּ הָיָה יוֹדֵעַ בֹּעַז שֶׁהַקָּדוֹשׁ בָּרוּךְ הוּא כּוֹתֵב עָלָיו: "וַיִּצְבָּט לָהּ קָלִי", עֲגָלִים פְּטוּמוֹת הָיָה מֵבִיא וּמַאֲכִיל. לְשֶׁעָבַר הָיָה אָדָם עוֹשֶׂה מִצְוָה וְהַנְּבִיאִים כּוֹתְבִין אוֹתָהּ, עַכְשָׁו שֶׁאֵין נְבִיאִים, מִי כּוֹתֵב אוֹתָהּ, אֵלִיָּהוּ וּמֶלֶךְ הַמָּשִׁיחַ, וְהַקָּדוֹשׁ בָּרוּךְ  הוּא חוֹתֵם עַל יְדֵיהֶן, דִּכְתִיב: "אָז נִדְבְּרוּ יִרְאֵי ה' אִישׁ אֶל רֵעֵהוּ וַיַּקְשֵׁב ה' וַיִּשְׁמָע וְגוֹ'.

כְּתִיב: "יַעַן וּבְיַעַן" הוּא "יַעַן" הוּא "עָנִי". אָמַר רַבִּי שֵׁילָא: הֶעָנִי הַזֶּה עוֹמֵד עַל פִּתְחֲךָ, וְהַקָּדוֹשׁ בָּרוּךְ הוּא עוֹמֵד עַל יְמִינוֹ, דִּכְתִיב: "כִּי יַעֲמֹד לִימִין אֶבְיוֹן" אִם נָתַתָּ לוֹ, דַּע, שֶׁמִּי שֶׁעוֹמֵד עַל יְמִינְךָ עָתִיד לְשַׁלֵּם לְךָ שְׂכָרְךָ. וְאִם אֵין אַתָּה נוֹתֵן, דַּע שֶׁמִּי שֶׁעוֹמֵד עַל יְמִינְךָ הוּא עָתִיד לִפָּרַע מֵאוֹתוֹ הָאִישׁ, דִּכְתִיב: "לְהוֹשִׁיעַ מִשֹּׁפְטֵי נַפְשׁוֹ". "כִּי בִּגְלַל הַדָּבָר הַזֶּה" הָדֵין עָלְמָא דָּמֵי לְהָדֵין גַּלְגְּלִין וְאַנְטִילוֹן: דְּמָלֵא מִתְרוֹקֵן, דְּמִתְרוֹקֵן מִתְמַלֵּי. תָּנֵי בְּשֵׁם רַבִּי אֱלִיעֶזֶר: נִקְמָתָן שֶׁל יִשְׂרָאֵל בְּיַד עֲנִיֵּיהֶן, וְנִקְמָתוֹ שֶׁל אֱדוֹם בְּיַד הַקָּדוֹשׁ בָּרוּךְ הוּא עַל יְדֵי יִשְׂרָאֵל, שֶׁנֶּאֱמַר: "וְנָתַתִּי אֶת נִקְמָתִי בֶּאֱדֹם בְּיַד עַמִּי יִשְׂרָאֵל. נִקְמָתָן שֶׁל יִשְׂרָאֵל בְּיַד עֲנִיֵּיהֶן, שֶׁנֶּאֱמַר: "וְקָרָא עָלֶיךָ אֶל ה' וְהָיָה בְךָ חֵטְא".

אָמַר רַבִּי אַבָּהוּ בְּשֵׁם רַבִּי אֱלִיעֶזֶר: צְרִיכִין אָנוּ לְהַחֲזִיק טוֹבָה לָרַמָּאִין, שֶׁאִלּוּלֵא הָרַמָּאִין שֶׁבָּהֶן, כֵּיוָן שֶׁהָיָה אֶחָד מֵהֶם תּוֹבֵעַ בִּידֵי אָדָם וְהוּא מַחֲזִירוֹ רֵיקָם, מִיָּד הָיָה נֶעֱנַשׁ לְמִיתָה, שֶׁנֶּאֱמַר: "וְקָרָא עָלֶיךָ אֶל ה' וְהָיָה בְךָ חֵטְא", וּכְתִיב: "הַנֶּפֶשׁ הַחֹטֵאת הִיא תָמוּת". רַבִּי יוֹחָנָן וְר' שִׁמְעוֹן בֶּן לָקִישׁ נָחֲתִין לְמִסְחֵי בְּהָדֵין דֵּימוֹסְיָא דִּטְבֶרְיָא, וּפְגַע בְּהוֹן חַד מִסְכֵּן. אֲמַר לְהוֹן: זְכוּן בִּי, אָמְרִין לֵהּ: כַּד מְחַזְּרִין אֲנַן זָכְיָן בָּךְ. כַּד חָזְרִין אַשְׁכְּחַן דְּמִית. אֲמָרוּן: הוֹאִיל וְלָא אִטַּפְּלִינַן בֵּיהּ בַּחַיִּים, נִטַּפַּל בֵּהּ בְּמוֹתֵהּ. כַּד מַסְּחִין לֵהּ, אַשְׁכַּחוּן בֵּהּ כִּיס דַּחֲמֵשׁ מְאָה דִּינָרִין תָּלוּי בְּצַוָּארֵהּ. אָמְרִי: בָּרוּךְ שֶׁבָּחַר בַּחֲכָמִים וּבְדִבְרֵיהֶם: צְרִיכִין אָנוּ לְהַחֲזִיק טוֹבָה לָרַמָּאִין.

רַבִּי יְהוּדָה בַּר סִימוֹן בְּשֵׁם רַבִּי יְהוֹשֻׁעַ בֶּן לֵוִי: לְעוֹלָם לֹא תְּהֵא מִצְוַת עָנִי קַלָּה בְּעֵינֶיךָ, שֶׁהֶפְסֵדָהּ עֶשְׂרִים וְאַרְבַּע קְלָלוֹת, וּמַתַּן שְׂכָרָהּ עֶשְׂרִים וְאַרְבַּע בְּרָכוֹת. הֶפְסֵדָהּ עֶשְׂרִים וְאַרְבַּע קְלָלוֹת מִנַּיִן, דִּכְתִיב: "הַפְקֵד עָלָיו רָשָׁע", וְכָל עִנְיָנָא דְּמִזְמוֹר. כָּל כָּךְ לָמָּה, "יַעַן אֲשֶׁר לֹא זָכַר עֲשׂוֹת חָסֶד". מַתַּן שְׂכָרָהּ עֶשְׂרִים וְאַרְבַּע בְּרָכוֹת מִנַּיִן, דִּכְתִיב: "הֲלֹא פָרֹס לָרָעֵב לַחְמֶךָ וְגוֹ', אָז תִּתְעַנַּג עַל ה'" וְגוֹ'. "הֲלֹא פָרֹס" "הֲלֹא תִּפְרֹס" אֵין כְּתִיב כָּאן, אֶלָּא "הֲלֹא פָרֹס" כְּבָר הִיא פְּרוּסָה: שֶׁמֵּרֹאשׁ הַשָּׁנָה נִגְזַר עַל הָאָדָם מַה שֶּׁהוּא מִשְׂתַּכֵּר וּמַה שֶּׁהוּא מִתְחַסֵּר. רַבִּי שִׁמְעוֹן בֶּן יוֹחַאי כַּד דְּמָךְ לֵהּ בְּלֵילֵי רֵישׁ שַׁתָּא וְחָמָא בְּחֶלְמֵהּ, דִּבְנוֹי דַּאֲחָתֵהּ מִתְבָּעִין מִן מַלְכוּתָא שִׁית מְאָה דִּינָרִין. אָנְסִינוּן וְאוֹקִים יָתְהוֹן פַּרְנְסִין. אָמְרִין לֵהּ: מִן דְּמָא מַפְּקְתָא, אֲמַר לוֹן: יְהוֹן מַפְּקִין וְכָתְבִין, וּבְסוֹפָא דְּשַׁתָּא אֲנַן מְחַשְּׁבִין וַאֲנַן מַשְׁלִים לְכוֹן. (בְּסוֹפָא דְּשַׁתָּא) עֲבַדוּן כֵּן. [בְּסוֹפָא דְשַׁתָּא] אִתַּמַּר עֲלֵיהוֹן לִשָּׁנָא בִּישָׁא, דַּהֲווֹן יְהָבִין וְנָסְבִין בְּהָדֵין מֵטַכְּסָא. אֲתָא חַד גְּבַר סָב מִן מַלְכוּתָא, אֲמַר לְהוֹן: אוֹ דְּאַתּוּן עָבְדִין פּוֹרְפִירָא דְּמַלְכָּא אוֹ דְּאַתּוּן מִזְדַּמְּיָן שִׁית מְאָה דִּינָרִין. נָסְבִינוּן וַחֲבַשׁ יָתְהוֹן בְּסִילָקֵי. כֵּיוָן דִּשְׁמַע רַבִּי שִׁמְעוֹן בֶּן יוֹחַאי, אֲזַל לְגַבֵּיהוֹן, אֲמַר לוֹן: כַּמָּה אַפְּקַתּוּן, אָמְרִין לֵהּ: הָא כְּתָבָא. שְׁרִי קְרָא כְּתָבָא, וְאַשְׁכַּח דְּאַפְּקוּן שִׁית מֵאָה דִּינָרִין חָסֵר שִׁית דִּינָר. אֲמַר לוֹן: הָבוּן לִי שִׁית דִּינָר וַאֲנָא מַפִּיק לְכוֹן. אָמְרִי: אָתוּן חָמוּן לְהָדֵין סָבָא, מִתְבַּע מִן גַּבַּן שִׁית מְאָה דִּינָרֵי, וְהוּא אֲמַר: הָבוּ לִי שִׁתָּא דִּינָר וַאֲנָא מַפִּיק לְכוֹן, אֲמַר לוֹן: הָבוּ לִי שִׁתָּא דִּינָרֵי, וְלָא אִכְפַּת לְכוֹן אַתּוּן. נָסְבִין שִׁתָּא דִּינָר וִיהָבוּן לְגוֹ קֻמְצֵהּ, אֲזַל יַהֲבוּן שׁוֹחֲדָא לְהַהוּא סָבָא דְּלָא לְדַבֵּר מַלְכָּא מִלָּא, וַאֲפֵיךְ אַפּוֹי וּנְפַק לֵהּ. מִדִּנְפַק, אֲמָרִין לֵהּ: דִּילְמָא דַּהֲוֵית יָדַע דַּאֲנַן מִזְדַּמְּיָן, אֲמַר לוֹן: חַיֵּיכוֹן, מִן לֵילֵי רֵישׁ שַׁתָּא הֲוִינָא יָדַע דְּאַתּוּן מִזְדַּמְּיָן שִׁית מְאָה דִּינָרִין. אֲמָרִין לֵהּ: וְאִלּוּ אֲמַרְתְּ לָן, הֲוֵינָן יְהָבִין אַף אִלֵּין שִׁתָּא דִּינָרִין בְּגוֹ מִצְוָתָא, אֲמַר לוֹן: אִלּוּן אֲמַרִית לְכוֹן לָא הֲוִיתוּן מְהֵימְנוּ יָתִי. "וְתָפֵק לָרָעֵב (לַחְמֶךָ) [נַפְשֶׁךָ"] אִם זְכִיתֶם לִרְעָבוֹ שֶׁל יַעֲקֹב, וְאִם לָאו לְשָׂבְעוֹ שֶׁל עֵשָׂו. "וַעֲנִיִּים מְרוּדִים תָּבִיא בָיִת" אֵלּוּ הֵן עֲנִיִּים מְרוּדִים מִנְּעוּרֵיהֶן. אָמַר רַבִּי יִצְחָק: כְּהָדֵין סַמְיָא דְצָוְחִין לֵהּ: סַגִּי נְהוֹרָא. "וַעֲנִיִּים מְרוּדִים" אֵלּוּ בַּעֲלֵי בָּתִּים שֶׁיָּרְדוּ מִנִּכְסֵיהֶן. מִי גָּרַם שֶׁיֵּעָנוּ, עַל יְדֵי שֶׁלֹּא פָּשְׁטוּ יְדֵיהֶן בַּמִּצְוֹת, וְעַל יְדֵי שֶׁלֹּא עָשׂוּ רְצוֹן אֲבִיהֶם שֶׁבַּשָּׁמַיִם. דָּבָר אַחֵר: אֵלּוּ תַּלְמִידֵי חֲכָמִים, שֶׁנִּכְנָסִין לְבָתֵּי עַם הָאָרֶץ וּמַרְוִין אוֹתָן מִדִּבְרֵי תּוֹרָה. דָּבָר אַחֵר: שֶׁהֵן מוֹרִין אֶת יִשְׂרָאֵל בֵּין טֻמְאָה לְטָהֳרָה, בֵּין אִסּוּר לְהֶתֵּר, וּמְלַמְּדִין אוֹתָן לַעֲשׂוֹת רְצוֹן אֲבִיהֶן שֶׁבַּשָּׁמַיִם. רַבִּי אָבִין אָמַר: כָּל הַמְאָרֵחַ תַּלְמִיד חָכָם בְּתוֹךְ בֵּיתוֹ, מַעֲלֶה עָלָיו הַכָּתוּב כְּאִלּוּ הִקְרִיב בִּכּוּרִים. נֶאֱמַר כָּאן: "תָּבִיא", וְנֶאֱמַר לְהַלָּן: "רֵאשִׁית בִּכּוּרֵי אַדְמָתְךָ תָּבִיא" מַה "תָּבִיא" הָאָמוּר לְהַלָּן, בִּכּוּרִים, אַף "תָּבִיא" הָאָמוּר כָּאן, בִּכּוּרִים.

"כִּי תִרְאֶה עָרֹם וְכִסִּיתוֹ" רַבִּי אַבָּא בַּר זַבְדָּא וְר' יוֹחָנָן. חַד אָמַר: מְדַקְדְּקִין בִּכְסוּת, וְאֵין מְדַקְדְּקִין בְּחַיֵּי נֶפֶשׁ. וַחֲכָמִים אוֹמְרִים: אַף בִּכְסוּת אֵין מְדַקְדְּקִין מִפְּנֵי בְּרִיתוֹ שֶׁל אַבְרָהָם אָבִינוּ. "וּמִבְּשָׂרְךָ לֹא תִתְעַלָּם" הֱוֵי רוֹאֶה בְּשָׂרוֹ כִּבְשָׂרְךָ. דְּתָנֵי בַּר קַפָּרָא: אֵין לְךָ אָדָם שֶׁאֵינוֹ בָּא לְמִדָּה זוֹ, אִם לֹא בָּא הוּא בָּא בְּנוֹ, אִם לֹא בָּא בְּנוֹ בָּא בֶּן בְּנוֹ. דָּבָר אַחֵר: "וּמִבְּשָׂרְךָ לֹא תִתְעַלָּם" זוֹ גְּרוּשָׁתוֹ. רַבִּי יוֹסִי הַגְּלִילִי הֲוָה לֵהּ אִתְּתָא בִּישָׁא, וַהֲוָת מְבַזְּיָא לֵהּ קַמֵּי תַּלְמִידוֹי. אֲמָרוּ לֵהּ תַּלְמִידוֹי: שָׁבְקָא, דְּלֵית הִיא עָבְדָא לִיקָרָךְ. אֲמַר לוֹן: פֻּרְנָא רַב עֲלַי, וְלֵית לִי מִשְׁבַּק לַהּ. חַד זְמַן הֲוָה פָּשֵׁיט הוּא וְר' אֶלְעָזָר בֶּן עֲזַרְיָה. כֵּיוָן דְּחָסְלוּן מִן פַּשִׁיטֵיהוֹן, אֲמַר לֵהּ: מַשְׁגַּח רַבִּי, וַאֲנַן סָלֵיק לְבֵיתָא, אֲמַר לֵהּ: אִין. כֵּיוָן דְּעַיְּלוּן, נְפַקַת לַהּ. צְפָה בְּהַהוּא קִידְרָא יְהִיבַת עַל תַּפְּיָה. אֲמַר: אִית בְּהָא קִדְרָא כְּלוּם, אֲמַרָה לֵהּ: הִיא פַּרְפַּרְיָן. גַּלִיתָא וְאַשְׁכַּח מָלְיָא פַּרְגְּיָן. יְדַע רַבִּי אֶלְעָזָר בֶּן עֲזַרְיָה דְּלָא יְתִיבָא דַּעְתָּאָהּ עִם בַּעְלָהּ. מִדְּיָתֵיב, אֲמַר לֵהּ: רַבִּי, לָא אֲמַרָה אֶלָּא פַּרְפַּרְיָן, וְהָא אַשְׁכְּחָנָא לַהּ מָלְיָא פַּרְגְּיָן, אֲמַר לֵהּ: רַבִּי, מַעֲשֵׂה נִסִּים הֵן. כֵּיוָן דְּחָסְלוּן מֵיכְלָן וּמִשְׁתְּיָן, אֲמַר לֵהּ: רַבִּי, שְׁבוֹק הָדָא אִתְּתָא מִנָּךְ, דְּלֵית הִיא דִּיקָרֵךְ. אֲמַר לֵהּ: פֻּרְנָא רַב עֲלַי, וְלֵית לִי מִשְׁבַּק לַהּ. אֲמַר לֵהּ: וְאָנוּ פָּסְקִין פֻּרְנָא. וְשַׁבְקַהּ וְאַסְבּוּנֵהּ לַחֲדָא אִתְּתָא טָב מִנַּהּ. גָּרְמִין חוֹבַיָּא דְּהַהִיא אִנְתָּתָא דִּשְׁבַק וְאָזְלַת וְאִתְנַסִּיבַת לְסַנְטֵרָא דְּקַרְתָּא. בָּתַר יוֹמִין נָפְלִין עֲלוֹי יִסּוּרִין, וְאִתְעֲבִיד סַגִּי נְהוֹרָא, וַהֲוָת אִתְּתָא נְגִידָא לֵהּ בְּכָל שְׁכוּנֵהּ דְּקַרְתָּא, וּבִשְׁכוּנָתֵהּ דְּר' יוֹסִי הַגְּלִילִי לָא הֲוָת מוֹבְלָא לֵהּ. הַהוּא גַּבְרָא מִן דְּחַכִּים קַרְתָּא, אֲמַר לַהּ: לָמָּה לֵית אַתְּ מוֹבֶלֶת לִי לִשְׁכוּנָתֵהּ דְּר' יוֹסִי הַגְּלִילִי, דַּאֲנָא שָׁמַע דְּעָבִיד מִצְוָן סַגִּיאָן, אֲמַרָה לֵהּ: מִשְׁבַקְתֵּהּ אֲנָא, וְלֵית לִי מַחְמֵי סְבַר אַפּוֹי. חַד זְמַן מָטוּן לְהַהוּא שְׁכוּנָתָא, שְׁרִי חֲבַט עֲלַהּ, וַהֲווֹן מִתְבַּזּוּן בְּשׁוּקָא. אוֹדִיק רַבִּי יוֹסִי הַגְּלִילִי וַחֲמָתְהוֹן, וִיהֲבִינוּן בְּחַד בַּיִת מִן דִּידֵהּ, וַהֲוָה זַיִין לְהוֹן כָּל יוֹמַיָּא דַּהֲוָה חַיִּין, עַל שׁוּם דִּכְתִיב: "וּמִבְּשָׂרְךָ לֹא תִתְעַלָּם". בְּיוֹמֵי דְּרַבִּי תַּנְחוּמָא הֲווֹ צְרִיכִין יִשְׂרָאֵל לְמִטְרָא. אַתּוּן לְגַבֵּהּ, אָמְרִין לֵהּ: (לְ)רַבִּי, גְּזוֹר תַּעֲנִיתָא דְּלֵיחוּת מִטְרָא. גְּזַר תַּעֲנִיתָא דְּיָתֵי מִטְרָא פַּעַם רִאשׁוֹנָה וּשְׁנִיָּה וְלָא אֲתָא מָטָר. פַּעַם שְׁלִישִׁית עַל וּדְרַשׁ: כָּל עַמָּא יְפַלְּגוּן מִצְוָה. חַד גְּבַר נְסַב מִן דַּהֲוָה לֵהּ גּוֹ בֵּיתֵהּ וּנְפַק לְמִפְלַג גּוֹ שׁוּקָא. פְּגַע בֵּהּ מִשְׁבַּקְתֵּהּ, אֲמַרָה לֵהּ: זְכֵי בִּי, דְּמִן הַהוּא יוֹמָא דִּנְפַקַת הַהִיא אִתְּתָא מִן בֵּיתָךְ לָא חֲמִית טָב. כֵּיוָן שֶׁרָאָה אוֹתָהּ עֲרוּמָה וּבְצָרָה גְּדוֹלָה, נִתְמַלֵּא עָלֶיהָ רַחֲמִים וְנָתַן לָהּ, עַל שׁוּם: "וּמִבְּשָׂרְךָ לֹא תִתְעַלָּם". וּצְפָה בָּהֶן חַד גַּבְרָא, אֲזַל אֲמַר לֵהּ לְרַבִּי תַּנְחוּמָא. אֲמַר לֵהּ: חֲמִית גְּבַר פְּלָן מִשְׁתַּעִי עִם מִשְׁבַּקְתֵּהּ וִיהַב לַהּ פְּרִיטִין. אִלּוּלֵי דַּהֲוָה חֲשִׁיד עִמָּהּ, לָא הֲוָה מִשְׁתַּעִי לַהּ וְיָהֵב לַהּ פְּרִיטִין, שְׁלַח רַבִּי תַּנְחוּמָא וְאַיְתֵּהּ. אֲמַר לֵהּ: לֵית אַתְּ יָדַע דְּעָלְמָא קָאֵים בְּצַעֲרָא, בְּנֵי אֱנָשָׁא קַיָּמִין בְּצַעֲרָא, וְאִשְׁתַּעִית לְמִשְׁבַּקְתֵּךְ, וְלֹא עוֹד יְהִיבַת לַהּ פְּרִיטִין, לֵית אַתְּ יָדַע דְּהָא לָא אָרִיךְ, אֲמַר לֵהּ: וְלָא אַתְּ דְּרַשְׁתְּ: כָּל עַמָּא יִפְּקוּן וִיפַלְגּוּן מִצְוָה, נְסִיבִית מִן מָה דַּהֲוָה גּוֹ בֵּיתֵי וּנְפַקִית לְמִפְלַג מִצְוָה גּוֹ שׁוּקָא וּפְגַעַתְּ בִּימִשְׁבַּקְתִּי אֲמַרָה לִי: זְכֵי בִּי, דְּמִן הַהוּא יוֹמָא דִּנְפַקַת הַהִיא אִתְּתָא מִן בֵּיתָךְ לָא חֲמִית טָב, כֵּיוָן שֶׁרָאִיתִי אוֹתָהּ בְּצָרָה גְּדוֹלָה, נִתְמַלֵּאתִי עָלֶיהָ רַחֲמִים וְנָתַתִּי לָהּ עַל שׁוּם: "וּמִבְּשָׂרְךָ לֹא תִתְעַלָּם". בְּאוֹתָהּ שָׁעָה הִגְבִּיהַּ [רַבִּי תַּנְחוּמָא] פָּנָיו לַשָּׁמַיִם וְאָמַר: אִם בָּשָׂר וָדָם אַכְזָרִי, שֶׁאֵין לָהּ עָלָיו מְזוֹנוֹת, כֵּיוָן שֶׁרָאָה אוֹתָהּ עֲרוּמָה וּבְצָרָה גְּדוֹלָה נִתְמַלֵּא עָלֶיהָ רַחֲמִים וְנָתַן לָהּ, אָנוּ שֶׁאָנוּ בָּנֶיךָ, בְּנֵי בְּחוּנֶיךָ, בְּנֵי אַבְרָהָם יִצְחָק וְיַעֲקֹב, וּמְזוֹנוֹתֵינוּ עָלֶיךָ עַל אַחַת כַּמָּה וְכַמָּה. בְּאוֹתָהּ שָׁעָה יָרְדוּ גְּשָׁמִים וְנִתְרַוָּה הָעוֹלָם.

"אָז יִבָּקַע כַּשַּׁחַר אוֹרֶךָ וַאֲרֻכָתְךָ מְהֵרָה תִצְמָח" אֲפִלּוּ אוֹתָהּ שֶׁכָּתוּב בָּהּ "וְהַאֲרַכְתָּ יָמִים", ["מְהֵרָה תִצְמָח"]. "וְהָלַךְ לְפָנֶיךָ צִדְקֶךָ" כָּל מַה דְּאַתְּ לָעֵי, עִם גָּרְמֵךְ אַתְּ לָעֵי, לְפִיכָךְ: "וּכְבוֹד ה' יַאַסְפֶךָ" וְכָל עִנְיָנָא. "וְתָפֵק לָרָעֵב נַפְשֶׁךָ" אִם אֵין לְךָ לִתֵּן לוֹ, נַחֲמוֹ בִּדְבָרִים. אֱמֹר לוֹ: תֵּצֵא נַפְשִׁי עָלֶיךָ, שֶׁאֵין לִי מַה לִּתֵּן לְךָ וְכוּ'. "וּבָנוּ מִמְּךָ חָרְבוֹת עוֹלָם" רַבִּי טַרְפוֹן יָהֵיב לֵהּ לְרַבִּי עֲקִיבָא שִׁתָּא קִנְטֵרָא דִּכְסָף. אֲמַר לֵהּ: זְבוֹן לִי חֲדָא אוּסְיָא דְּנֶהֱוֵי מִתְפַּרְנְסִין מִנַּהּ וְלָעִין בְּאוֹרָיְתָא תַּרְוֵינָן. נְסַבְהוֹן וּפָלְגוּן לְסָפְרַיָּא וּלְמַתְנַיָּא וּלְאִלֵּין דְּלָעֵין בְּאוֹרָיְתָא. בָּתַר יוֹמִין קָם עִמֵּהּ רַבִּי טַרְפוֹן, אֲמַר לֵהּ: זְבִנְתֵּהּ הַהִיא אוּסְיָא, אֲמַר לֵהּ: אִין. אֲמַר לֵהּ: וְלֵית אַתְּ מַחְמֵי יָתָהּ לִי, נַקְטֵהּ וַחֲמָתֵהּ לְסָפְרַיָּא וּלְמַתְנַיָּא וּלְאִלֵּין דְּלָעֵין בְּאוֹרָיְתָא וּדְסַגְּלִין בְּאוֹרָיְתָא. אֲמַר לֵהּ: אִיתָא בַּר נַשׁ דְּלָעֵי מָגֵן, אַפּוֹכֵהּ (הֵן) הִיא גַּבִּי דָּוִד מַלְכָּא, דִּכְתִיב: "פִּזַּר נָתַן לָאֶבְיוֹנִים [צִדְקָתוֹ עֹמֶדֶת לָעַד"]. "אָז תִתְעַנַּג עַל ה'" הֲרֵי אַרְבַּע עֶשְׂרֵה, וְאִלּוּ עַשְׂרֵי אַחֲרַנְיָתָא הֵן אִנּוּן גַּבֵּי יַעֲקֹב, דִּכְתִיב בֵּהּ: "וְהַאֲכַלְתִּיךָ נַחֲלַת יַעֲקֹב אָבִיךָ" וְגוֹ'. "וְיִתֶּן לְךָ הָאֱלֹהִים וְגוֹ' יַעַבְדוּךָ עַמִּים" וְגוֹ'.

"וְכִי יָמוּךְ אָחִיךָ וּמָטָה יָדוֹ עִמָּךְ" אַל תַּנִּיחֵהוּ שֶׁיֵּרֵד. לְמָה הוּא דּוֹמֶה, לְמַשּׂוֹי שֶׁעַל גַּבֵּי חֲמוֹר, עוֹדֵהוּ בִּמְקוֹמוֹ אֶחָד אוֹחֵז בּוֹ וּמַעֲמִידוֹ, נָפַל לָאָרֶץ חֲמִשָּׁה אֵין מַגְבִּיהִין אוֹתוֹ. מִנַּיִן אִם הֶחֱזַקְתָּ אַרְבָּעָה וַחֲמִשָּׁה פְּעָמִים, חֲזֹר וְהַחֲזֵק, שֶׁנֶּאֱמַר: "וְהֶחֱזַקְתָּ בּוֹ". יָכוֹל אֲפִלּוּ אַתָּה מַפְסִידוֹ לְתַרְבּוּת רָעָה, תַּלְמוּד לוֹמַר: "עִמָּךְ". "גֵּר" זֶה גֵּר צֶדֶק. "תּוֹשָׁב" זֶה גֵּר אוֹכֵל נְבֵלוֹת. "וָחַי אָחִיךָ עִמָּךְ" חַיֶּיךָ קוֹדְמִין לְחַיָּיו. תַּנְיָא: רַבִּי אוֹמֵר: גֵּר צֶדֶק הָאָמוּר לְעִנְיַן מְכִירָה אֵינִי יוֹדֵעַ מַה הוּא. דִּכְתִיב: "כִּי יָמוּךְ אָחִיךָ עִמָּךְ וְנִמְכַּר לָךְ", וְלֹא לְךָ אֶלָּא לַגֵּר, שֶׁנֶּאֱמַר: "וְכִי תַשִּׂיג יַד גֵּר" זֶה גֵּר צֶדֶק כו'. לְמֵימְרָא דְּגֵר קָנֵי עֶבֶד עִבְרִי, וּרְמִינְהוּ: אֵין הַגֵּר נִקְנָה בְּעֶבֶד עִבְרִי, וְאֵין אִשָּׁה וְגֵר קוֹנִין עֶבֶד עִבְרִי. גֵּר לֹא מִקְּנֵי בְּעֶבֶד עִבְרִי, "וְשָׁב אֶל מִשְׁפַּחְתּוֹ" אָמַר רַחֲמָנָא, יָצָא גֵּר שֶׁאֵין לוֹ מִשְׁפָּחָה. וְאֵין אִשָּׁה וְגֵר קוֹנִין עֶבֶד עִבְרִי. אִשָּׁה דְּלָאו אֹרַח אַרְעָהּ. גֵּר גְּמִירִי, דְּמִקְּנֵי קָנֵי, דְּלָא מִקְּנֵי לָא קָנֵי. אָמַר רַב נַחְמָן בַּר יִצְחָק: אֵינוֹ קוֹנֶה וְדִינוֹ כְּיִשְׂרָאֵל, אֲבָל קוֹנֶה הוּא וְדִינוֹ כְּנָכְרִי. דְּתַנְיָא: הַנִּרְצַע וְהַנִּמְכַּר לְנָכְרִי, הֲרֵי זֶה אֵינוֹ עוֹבֵד לֹא אֶת הַבֵּן וְלֹא אֶת הַבַּת. אָמַר מַר: אֵין אִשָּׁה [וְגֵר] קוֹנֶה עֶבֶד עִבְרִי. נֵימָא דְּלָא כְּרַבָּן שִׁמְעוֹן בֶּן גַּמְלִיאֵל, דְּתַנְיָא: אִשָּׁה קוֹנָה שְׁפָחוֹת, וְאֵין אִשָּׁה קוֹנָה עֲבָדִים. רַבָּן שִׁמְעוֹן בֶּן גַּמְלִיאֵל אוֹמֵר: אַף קוֹנָה עֲבָדִים. אֲפִלּוּ תֵּימָא רַבָּן שִׁמְעוֹן בֶּן גַּמְלִיאֵל, לָא קַשְׁיָא, כָּאן בְּעֶבֶד עִבְרִי כָּאן בְּעֶבֶד כְּנַעֲנִי. עֶבֶד עִבְרִי צְנִיעַ לָהּ, עֶבֶד כְּנַעֲנִי פְּרִיץ לָהּ. אֶלָּא הָא דְּתָנֵי רַב יוֹסֵף: אַרְמַלְתָּא לָא תְּרַבֵּי כַּלְבָּא, וְלָא תַּשְׁרֵי בַּר בֵּי רַב בְּאֻשְׁפִּיזָא, בִּשְׁלָמָא בַּר בֵּי רַב צְנִיעַ לַהּ, אֶלָּא כַּלְבָּא כֵּיוָן דְּקָא מִסְרִיךְ בָּהּ כְּעֶבֶד כְּנַעֲנִי דָּמֵי, כֵּיוָן דְּכִי שָׁדֵי לֵהּ אוּמְצָא מִיסְרִיךְ סְרִיךְ, אָמְרִי אִינָשֵׁי: מִשּׁוּם אוּמְצָא דְּשַׁדְיָא לֵהּ.

"אַל תִּקַּח מֵאִתּוֹ נֶשֶׁךְ וְתַרְבִּית". הִנִּיחַ לָהֶן אֲבִיהֶן מָעוֹת שֶׁל רִבִּית, אַף עַל פִּי שֶׁיּוֹדְעִין שֶׁהֵן שֶׁל רִבִּית אֵינָן חַיָּבִין לְהַחֲזִיר. דְּאָמַר קְרָא: "אַל תִּקַּח מֵאִתּוֹ נֶשֶׁךְ וְתַרְבִּית" לְדִידֵהּ קָא מַזְהַר לֵהּ רַחֲמָנָא, בְּרֵהּ לָא קָא מַזְהַר לֵהּ רַחֲמָנָא. וְאֵלּוּ עוֹבְרִין בְּלֹא תַעֲשֶׂה: הַמַּלְוֶה, וְהַלּוֹוֶה, וְהֶעָרֵב, וְהָעֵדִים. וַחֲכָמִים אוֹמְרִים: אַף הַסּוֹפֵר. עוֹבְרִים עַל לֹא תִתֵּן לוֹ, וְעַל בַּל תִּקַּח מִמֶּנּוּ, וְעַל לֹא תִהְיֶה לוֹ כְּנֹשֶׁה, וְעַל לֹא תְשִׂימוּן עָלָיו נֶשֶׁךְ, וְעַל לִפְנֵי עִוֵּר לֹא תִּתֵּן מִכְשׁוֹל. אָמַר אַבָּיֵי: מַלְוֶה עוֹבֵר בְּכֻלָּן. וְלוֹוֶה עוֹבֵר מִשּׁוּם לֹא תַשִּׁיךְ לְאָחִיךָ, וּלְאָחִיךָ לֹא תַשִּׁיךְ, וְלִפְנֵי עִוֵּר לֹא תִּתֵּן מִכְשׁוֹל. עָרֵב סוֹפֵר וְעֵדִים אֵינָן עוֹבְרִין אֶלָּא מִשּׁוּם לֹא תְשִׂימוּן עָלָיו נֶשֶׁךְ וְכוּ' (כִּדְכָתוּב בְּרֶמֶז ש"נ). תָּנוּ רַבָּנָן: "אַל תִּקַּח מֵאִתּוֹ נֶשֶׁךְ וְתַרְבִּית" אֲבָל אַתָּה נַעֲשָׂה לוֹ עָרֵב כְּנֶגֶד הַנָּכְרִי. כֵּיוָן דְּנָכְרִי דִּינֵהּ הוּא דְּאָזֵיל בָּתַר עָרְבָא, הוּא נִיהוּ דְּקָא שָׁקִיל מִנֵּהּ רִבִּיתָא, כְּגוֹן שֶׁקִּבֵּל עָלָיו לָדוּן בְּדִינֵי יִשְׂרָאֵל. אִי הָכִי רִבִּית נַמֵּי לָא לִשְׁקֹל, לְזוֹ וְלֹא קִבֵּל עָלָיו לְזוֹ. תַּנְיָא: רַבִּי אוֹמֵר. גֵּר תּוֹשָׁב הָאָמוּר לְעִנְיַן רִבִּית אֵינִי יוֹדֵעַ מַהוּ, דִּכְתִיב: "וְכִי יָמוּךְ אָחִיךָ וּמָטָה יָדוֹ עִמָּךְ וְהֶחֱזַקְתָּ בּוֹ גֵּר וְתוֹשָׁב וָחַי עִמָּךְ, אַל תִּקַּח מֵאִתּוֹ נֶשֶׁךְ וְתַרְבִּית". וּרְמִינְהוּ: לוֹוִין מֵהֶן וּמַלְוִין אוֹתָן בְּרִבִּית, וְכֵן בְּגֵר תּוֹשָׁב. אָמַר רַב נַחְמָן בַּר יִצְחָק: מִי כְּתִיב "אַל תִּקַּח מֵאִתָּם", "מֵאִתּוֹ" כְּתִיב, מִיִּשְׂרָאֵל. אָמַר רַבִּי אֶלְעָזָר: רִבִּית קְצוּצָה יוֹצְאָה בַּדַּיָּנִים. וְרַבִּי יוֹחָנָן אָמַר: אֲפִלּוּ רִבִּית קְצוּצָה אֵינָהּ יוֹצְאָה בַּדַּיָּנִין. מַאי טַעֲמָא דְּרַבִּי יוֹחָנָן, דִּכְתִיב: "בְּנֶשֶׁךְ נָתַן וְתַרְבִּית לָקַח וָחָי לֹא יִחְיֶה" לְמִיתָה נִתַּן וְלֹא לְהִשָּׁבוֹן. רַב אַדָּא בַּר אַהֲבָה אָמַר: אָמַר קְרָא: "וְיָרֵאתָ מֵאֱלֹהֶיךָ" לְמוֹרָא נִתַּן וְלֹא לְהִשָּׁבוֹן. רָבָא אָמַר: מִגּוּפֵהּ דִּקְרָא נָפְקָא: "מוֹת יוּמָת דָּמָיו בּוֹ" הוּקְשׁוּ מַלְוֵי בְּרִבִּית לְשׁוֹפְכֵי דָּמִים, מַה שּׁוֹפְכֵי דָּמִים לֹא נִתְּנוּ לְהִשָּׁבוֹן אַף מַלְוֵי בְּרִבִּית לֹא נִתְּנוּ לְהִשָּׁבוֹן. מַאי טַעֲמָא דְּרַבִּי אֶלְעָזָר, אָמַר קְרָא: "וְחֵי אָחִיךָ עִמָּךְ" אַהְדַּר לֵהּ דְּנֵיחֵי בַּהֲדָךְ. וְרַבִּי יוֹחָנָן הַאי "וָחַי אָחִיךָ עִמָּךְ" מַאי עָבֵיד לֵהּ, מִבָּעֵי לֵהּ לְכִדְתַנְיָא: שְׁנַיִם שֶׁמְּהַלְּכִין בַּדֶּרֶךְ וּבְיָד אֶחָד קִיתוֹן שֶׁל מַיִם, אִם יִשְׁתּוּ שְׁנֵיהֶן יָמוּתוּ אִם יִשְׁתֶּה אֶחָד מֵהֶן יַגִּיעַ לְיִשּׁוּב. דָּרַשׁ בֶּן פְּטוּרָא: מוּטָב שֶׁיָּמוּתוּ שְׁנֵיהֶן וְלֹא יִרְאֶה אֶחָד בְּמִיתָתוֹ שֶׁל חֲבֵרוֹ. עַד שֶׁבָּא רַבִּי עֲקִיבָא וְלִמֵּד: "וְחֵי אָחִיךָ עִמָּךְ" חַיֶּיךָ קוֹדְמִים לְחַיֵּי חֲבֵרְךָ. "וְיָרֵאתָ מֵאֱלֹהֶיךָ" תַּנְיָא: אָמַר רַבִּי יוֹסִי: בּוֹא וּרְאֵה כַּמָּה סְמוּיוֹת עֵינֵיהֶן שֶׁל מַלְוֵי בְּרִבִּית, אָדָם קוֹרֵא לַחֲבֵרוֹ רָשָׁע יוֹרֵד עִמּוֹ לְחַיָּיו, וְהֵן מְבִיאִין מְגִלָּה עֵדִים וְלַבְלָר וְקֻלְמוֹס וּדְיוֹ, וְכוֹתְבִין וְחוֹתְמִים: פְּלוֹנִי כָּפַר בֶּאֱלֹהֵי יִשְׂרָאֵל. "אַל תִּקַּח מֵאִתּוֹ נֶשֶׁךְ וְתַרְבִּית" אֵיזֶהוּ נֶשֶׁךְ וְאֵיזֶהוּ תַּרְבִּית, [נֶשֶׁךְ מַלְוֶה סֶלַע בַּחֲמִשָּׁה דִּינָרִין, וְסָאתַיִם חִטִּין בְּשָׁלֹשׁ, מִפְּנֵי שֶׁנּוֹשֵׁךְ. אֵיזֶהוּ תַּרְבִּית,] הַמַּרְבֶּה בַּפֵּרוֹת. כֵּיצַד, לָקַח הֵימֶנּוּ חִטִּין בְּדִינַר זָהָב הַכּוֹר, וְכֵן הַשַּׁעַר, עָמְדוּ חִטִּים בִּשְׁלשִׁים דִּינָרִים. אָמַר לוֹ: תֵּן לִי חִטַּי, שֶׁאֲנִי מוֹכְרָן וְלוֹקֵחַ אֲנִי בָּהֶן יַיִן. אָמַר לוֹ: הֲרֵי חִטֶּיךָ עֲשׂוּיוֹת עָלַי בִּשְׁלשִׁים דִּינָרִין, הֲרֵי לְךָ אֶצְלִי בָּהֶן יַיִן, וְיַיִן אֵין לוֹ. הָא אִם יֵשׁ לוֹ חַיָּב לִתֵּן לוֹ. "כַּסְפְּךָ" וְלֹא כֶּסֶף אֲחֵרִים, "אָכְלֶךָ" וְלֹא אֹכֶל אֲחֵרִים. אוֹ "כַּסְפְּךָ" וְלֹא כֶּסֶף מַעֲשֵׂר, "אָכְלֶךָ" וְלֹא אֹכֶל בְּהֵמָה, כְּשֶׁהוּא אוֹמֵר: "נֶשֶׁךְ כֶּסֶף" לְרַבּוֹת כֶּסֶף מַעֲשֵׂר, "נֶשֶׁךְ אֹכֶל" לְרַבּוֹת אֹכֶל בְּהֵמָה.

{rרמז תרסוr}  "אֶת כַּסְפְּךָ לֹא תִתֵּן לוֹ בְּנֶשֶׁךְ וּבְמַרְבִּית לֹא תִתֵּן אָכְלֶךָ" לָמָּה חִלְּקָן הַכָּתוּב בִּתְרֵי קְרָאֵי, לַעֲבֹר עָלָיו בִּשְׁנֵי לָאוִין. תָּנוּ רַבָּנָן: אֵין לִי אֶלָּא נֶשֶׁךְ בְּכֶסֶף וְרִבִּית בְּאֹכֶל, נֶשֶׁךְ בְּאֹכֶל מִנַּיִן, תַּלְמוּד לוֹמַר: ("לֹא תַשִּׁיךְ) [נֶשֶׁךְ] אֹכֶל", רִבִּית בְּכֶסֶף מִנַּיִן, תַּלְמוּד לוֹמַר: "נֶשֶׁךְ כֶּסֶף" אִם אֵינוֹ עִנְיָן לְנֶשֶׁךְ כֶּסֶף דְּהָא כְּתִיב "לֹא תַשִּׁיךְ", תְּנֵהוּ עִנְיָן לְרִבִּית בֵּין בְּכֶסֶף בֵּין בְּאֹכֶל. אֵין לִי אֶלָּא בַּלֹּוֶה, דִּכְתִיב: "לֹא תַשִּׁיךְ", בַּמַּלְוֶה מִנַּיִן, (תַּלְמוּד לוֹמַר: "נֶשֶׁךְ כֶּסֶף"). נֶאֱמַר: "נֶשֶׁךְ" בַּלֹּוֶה וְנֶאֱמַר "נֶשֶׁךְ" בַּמַּלְוֶה, מַה נֶּשֶׁךְ הָאָמוּר בַּלֹּוֶה לֹא חִלַּקְתָּ בֵּין בְּכֶסֶף בֵּין בְּאֹכֶל בֵּין בְּנֶשֶׁךְ בֵּין בְּתַרְבִּית, אַף נֶשֶׁךְ הָאָמוּר בַּמַּלְוֶה לֹא תַּחֲלֹק בּוֹ בֵּין בְּנֶשֶׁךְ בֵּין בְּתַרְבִּית בֵּין בְּכֶסֶף בֵּין בְּאֹכֶל. מִנַּיִן לְרַבּוֹת כָּל דָּבָר, תַּלְמוּד לוֹמַר: "נֶשֶׁךְ כָּל דָּבָר אֲשֶׁר יִשָּׁךְ". רָבִינָא אָמַר: לֹא נֶשֶׁךְ בְּאֹכֶל וְלֹא תַּרְבִּית בְּכֶסֶף צְרִיכִי קְרָא. דְּאִי כָּתַב רַחֲמָנָא: "אֶת כַּסְפְּךָ לֹא תִתֵּן לוֹ בְּנֶשֶׁךְ וְאָכְלֶךָ לֹא תִתֵּן בְּמַרְבִּית" כִּדְקָאָמַרַת. הַשְׁתָּא דִּכְתִיב: "אֶת כַּסְפְּךָ לֹא תִתֵּן לוֹ בְּנֶשֶׁךְ וּבְמַרְבִּית לֹא תִתֵּן אָכְלֶךָ" קָרֵי בֵּהּ הָכִי: אֶת כַּסְפְּךָ לֹא תִתֵּן לוֹ בְּנֶשֶׁךְ וּבְמַרְבִּית, בְּנֶשֶׁךְ וּבְמַרְבִּית לֹא תִתֵּן אָכְלֶךָ. וְהָא תָּנָא "נֶאֱמַר נֶאֱמַר" קָאָמַר, הָכִי קָאָמַר: אִלּוּ לֹא נֶאֱמַר קְרָא הָיִיתִי אוֹמֵר גְּזֵרָה שָׁוָה, הַשְׁתָּא דְּכָתַב קְרָא גְּזֵרָה שָׁוָה לָמָּה, לְנֶשֶׁךְ כָּל דָּבָר דְּלָא כְּתִיב בַּמַּלְוֶה. אָמַר רָבָא: לָמָּה לִי לְמִכְתַּב לָאו בְּרִבִּית (כָּתוּב בְּרֶמֶז תר"ו). אָמַר רָבָא: לָמָּה לִי דְּכָתַב יְצִיאַת מִצְרַיִם גַּבִּי רִבִּית, וְגַבִּי מִשְׁקָלוֹת, וְגַבִּי צִיצִית, אָמַר הַקָּדוֹשׁ בָּרוּךְ הוּא: אֲנִי הוּא שֶׁהִבְחַנְתִּי בְּמִצְרַיִם בֵּין טִפָּה שֶׁל בְּכוֹר לְטִפָּה שֶׁאֵינָהּ שֶׁל בְּכוֹר, וַאֲנִי הוּא שֶׁעָתִיד לִפָּרַע מִמִּי שֶׁתּוֹלֶה מָעוֹתָיו בְּנָכְרִי וּמַלְוֶה אוֹתָם לְיִשְׂרָאֵל בְּרִבִּית. וַאֲנִי הוּא שֶׁהִבְחַנְתִּי וְכוּ', אֲנִי הוּא שֶׁעָתִיד לִפָּרַע מִמִּי שֶׁטּוֹמֵן מִשְׁקָלוֹתָיו בַּמֶּלַח וְשׁוֹקֵל בָּהֶם. וּמִמִּי שֶׁתּוֹלֶה קָלָא אִילָן בְּבִגְדוֹ וְאוֹמֵר תְּכֵלֶת הִיא. "וּבְמַרְבִּית לֹא תִתֵּן אָכְלֶךָ אֲנִי ה' אֱלֹהֵיכֶם" מִכָּאן אָמְרוּ: כָּל הַמְקַבֵּל עָלָיו עֹל מִצְוַת רִבִּית מְקַבֵּל עָלָיו עֹל מַלְכוּת שָׁמַיִם. "אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרָיִם" עַל תְּנַאי כָּךְ הוֹצֵאתִי אֶתְכֶם מֵאֶרֶץ מִצְרַיִם שֶׁתְּקַבְּלוּ עֲלֵיכֶם מִצְוַת רִבִּית. שֶׁכָּל הַמּוֹדֶה בְּמִצְוַת רִבִּית מוֹדֶה בִּיצִיאַת מִצְרַיִם, וְכָל הַכּוֹפֵר בְּמִצְוַת רִבִּית כּוֹפֵר בִּיצִיאַת מִצְרַיִם.

"לָתֵת לָכֶם אֶת אֶרֶץ כְּנַעַן". תָּנוּ רַבָּנָן: לְעוֹלָם יְחַזֵּר אָדָם וְיָדוּר בְּאֶרֶץ יִשְׂרָאֵל אֲפִלּוּ בְּעִיר שֶׁרֻבָּהּ נָכְרִים, וְאַל יָדוּר בְּחוּצָה לָאָרֶץ אֲפִלּוּ בְּעִיר שֶׁרֻבָּהּ יִשְׂרָאֵל. שֶׁכָּל הַדָּר בְּאֶרֶץ יִשְׂרָאֵל מַעֲלֶה עָלָיו הַכָּתוּב כְּאִלּוּ קִבֵּל עָלָיו [עֹל] מַלְכוּת שָׁמַיִם, שֶׁנֶּאֱמַר: "לָתֵת לָכֶם אֶת אֶרֶץ כְּנַעַן לִהְיוֹת לָכֶם לֵאלֹהִים". וְכָל הַדָּר בְּאֶרֶץ יִשְׂרָאֵל יֵשׁ לוֹ אֱלוֹהַּ. וְכִי הַדָּר בְּכָל הָעוֹלָם אֵין לוֹ אֱלוֹהַּ, אֶלָּא לוֹמַר לְךָ: כָּל מִי שֶׁאֵינוֹ דָּר בְּאֶרֶץ יִשְׂרָאֵל, לֹא קִבֵּל עָלָיו עֹל מַלְכוּת שָׁמַיִם. וְכֵן הוּא אוֹמֵר בְּדָוִד: "כִּי גֵרְשׁוּנִי הַיּוֹם מֵהִסְתַּפֵּחַ בְּנַחֲלַת ה' לֵאמֹר לֵךְ עֲבֹד אֱלֹהִים אֲחֵרִים" וּמִי אָמַר לוֹ לַעֲבֹד אֱלִילִים, אֶלָּא לוֹמַר לְךָ: כָּל הַיּוֹצֵא מֵאֶרֶץ יִשְׂרָאֵל לְחוּצָה לָאָרֶץ, מַעֲלֶה עָלָיו הַכָּתוּב כְּאִלּוּ עוֹבֵד אֱלִילִים. תָּנָא דְּבֵי רַב עָנָן: כָּל הַקָּבוּר בְּאֶרֶץ יִשְׂרָאֵל כְּאִלּוּ קָבוּר תַּחַת הַמִּזְבֵּחַ, כְּתִיב הָכָא "מִזְבַּח אֲדָמָה תַּעֲשֶׂה לִי", וּכְתִיב הָתָם: "וְכִפֶּר אַדְמָתוֹ עַמּוֹ".

מִנַּיִן שֶׁאֵין אָדָם רַשַּׁאי לִמְכֹּר אֶת עַצְמוֹ וּלְהַנִּיחַ בְּפֻנְדָּתוֹ, וְלִקַּח בָּהֶן בְּהֵמָה וְלִקַּח בָּהֶן כֵּלִים וְלִקַּח בָּהֶן בַּיִת, אֶלָּא אִם כֵּן הֶעֱנִי, תַּלְמוּד לוֹמַר: "כִּי יָמוּךְ וְנִמְכַּר" אֵין נִמְכַּר אֶלָּא לִכְשֶׁיֵּעָנִי. מִנַּיִן כְּשֶׁתְּהֵא קוֹנֶה, לֹא תְּהֵא קוֹנֶה אֶלָּא עֶבֶד עִבְרִי, תַּלְמוּד לוֹמַר: "כִּי תִקְנֶה עֶבֶד עִבְרִי". וּמִנַּיִן כְּשֶׁיְּהֵא נִמְכַּר, לֹא יְהֵא נִמְכַּר אֶלָּא לְךָ, תַּלְמוּד לוֹמַר: "וְנִמְכַּר לָךְ". וּמִנַּיִן כְּשֶׁיִּהְיוּ בֵּית דִּין מוֹכְרִין אוֹתוֹ לֹא יְהוּ מוֹכְרִין אוֹתוֹ אֶלָּא לְךָ, תַּלְמוּד לוֹמַר: "כִּי יִמָּכֵר לְךָ אָחִיךָ". "אָחִיךָ" נְהַג בּוֹ אַחֲוָה. יָכוֹל אַף הוּא יִנְהַג בְּעַצְמוֹ אַחֲוָה, תַּלְמוּד לוֹמַר: "עֶבֶד". הָא כֵּיצַד, אַתָּה הֱוֵי נוֹהֵג בּוֹ אַחֲוָה, וְהוּא יִנְהַג בְּעַצְמוֹ עַבְדוּת. "לֹא תַעֲבֹד בּוֹ עֲבֹדַת עָבֶד" לֹא יְטַיֵּל אַחֲרֶיךָ בִּגְלַטְקָא. וְלֹא יוֹלִיךְ אַחֲרֶיךָ כֵּלִים לְבֵית הַמֶּרְחָץ. דָּבָר אַחֵר: "לֹא תַעֲבֹד בּוֹ עֲבֹדַת עֶבֶד" בּוֹ אִי אַתָּה עוֹבֵד עֲבוֹדַת עֶבֶד, אֲבָל עוֹבֵד אַתָּה בְּבֶן חוֹרִין עֲבוֹדַת עֶבֶד (כָּתוּב בְּרֶמֶז שי"א). "כְּשָׂכִיר" מַה שָּׂכִיר בְּיוֹמוֹ תִּתֵּן שְׂכָרוֹ, אַף זֶה בְּיוֹמוֹ תִּתֵּן שְׂכָרוֹ. "כְּתוֹשָׁב" מַה תּוֹשָׁב בַּטּוֹב לוֹ לֹא תּוֹנֶנּוּ, אַף זֶה בַּטּוֹב לוֹ לֹא תּוֹנֶנּוּ. "יִהְיֶה עִמָּךְ" עִמְּךָ בְּמַאֲכָל עִמְּךָ בְּמִשְׁתֶּה. שֶׁלֹּא תְּהֵא אַתָּה אוֹכֵל פַּת נְקִיָּה וְהוּא אוֹכֵל פַּת הַדְרָאָה, אַתָּה שׁוֹתֶה יַיִן יָשָׁן וְהוּא שׁוֹתֶה יַיִן חָדָשׁ, אַתָּה יָשֵׁן עַל גַּבֵּי מוּכִין וְהוּא יָשֵׁן עַל גַּבֵּי תֶּבֶן. "עַד שְׁנַת הַיֹּבֵל" שֶׁלֹּא יִכָּנֵס בָּהּ כְּלוּם. "יַעֲבֹד עִמָּךְ" שֶׁלֹּא יִמְסֹר אֻמָּנוּתוֹ לְאַחֵר. שֶׁאִם הָיָה בַּלָּן לְרַבִּים, סַפָּר לְרַבִּים, נַחְתּוֹם לְרַבִּים, שֻׁלְחָנִי לְרַבִּים לֹא יַעֲשֶׂה. [רַבִּי יוֹסִי אוֹמֵר: אִם הָיָה אֻמָּנוּתוֹ לְפָנִים מִכָּאן יַעֲשֶׂה, אֲבָל רַבּוֹ לֹא יְלַמְּדֶנּוּ בַּתְּחִלָּה]. אֲבָל אָמְרוּ חֲכָמִים: מְסַפֵּר לוֹ אֶת שְׂעָרוֹ, וּמְכַבֵּס לוֹ אֶת כְּסוּתוֹ, וְאוֹפֶה לוֹ אֶת עִסָּתוֹ. "וְיָצָא מֵעִמָּךְ" שֶׁלֹּא תְּהֵא אַתָּה בַּכְּפָר וְהוּא בַּכְּרַךְ, אַתָּה בַּכְּרַךְ וְהוּא בַּכְּפָר. "הוּא וּבָנָיו עִמּוֹ" מַה הוּא רַבּוֹ חַיָּב בִּמְזוֹנוֹתָיו, אַף אִשְׁתּוֹ וּבָנָיו רַבּוֹ חַיָּב בִּמְזוֹנוֹתֵיהֶם. יָכוֹל אֲפִלּוּ נָשָׂא אִשָּׁה שֶׁלֹּא מִדַּעַת רַבּוֹ, תַּלְמוּד לוֹמַר: "הוּא וְאִשְׁתּוֹ וּבָנָיו" מַה הוּא מִדַּעַת רַבּוֹ אַף אִשְׁתּוֹ וּבָנָיו מִדַּעַת רַבּוֹ (כָּתוּב בֶּרֶמֶז שי"א בַּפָּסוּק וְיָצְאָה אִשְׁתּוֹ עִמּוֹ). "וְשָׁב אֶל מִשְׁפַּחְתּוֹ" אָמַר רַבִּי אֱלִיעֶזֶר בֶּן יַעֲקֹב: בְּמִי הוּא מְדַבֵּר, אִם בְּמוֹכֵר עַצְמוֹ הֲרֵי כְּבָר אָמוּר, אִם בְּנִרְצַע הֲרֵי כְּבָר אָמוּר, הָא אֵין הַכָּתוּב מְדַבֵּר אֶלָּא בִּמְכָרוּהוּ בֵּית דִּין שְׁתַּיִם וְשָׁלשׁ שָׁנִים לִפְנֵי הַיּוֹבֵל שֶׁהַיּוֹבֵל מוֹצִיאוֹ. סָלְקָא דַּעְתָּךְ אָמֵינָא: מוֹכֵר עַצְמוֹ דְּלָא עֲבַד אִסּוּרָא, אֲבָל מְכָרוּהוּ בֵּית דִּין דַּעֲבַד אִסּוּרָא אֵימָא נִקְנְסֵהּ, קָא מַשְׁמַע לָן (כָּתוּב לְעֵיל רֶמֶז תרנ"ט בַּפָּסוּק וְשַׁבְתֶּם אִישׁ אֶל אֲחֻזָּתוֹ). (רַבִּי אֱלִיעֶזֶר בַּר יוּדָן) [אָמַר רַבִּי אֶלְעָזָר יוּדָן: בְּרִבִּי] הָיָה דּוֹרֵשׁ: אֵין רוֹצְעִין אֶלָּא בְּמִילָתָא. וַחֲכָמִים אוֹמְרִים: אֵין עֶבֶד עִבְרִי כֹּהֵן נִרְצָע, מִפְּנֵי שֶׁנַּעֲשָׂה בַּעַל מוּם. וְיֵעָשֶׂה בַּעַל מוּם, אָמַר קְרָא: "וְשָׁב אֶל מִשְׁפַּחְתּוֹ" לַמֻּחְזָק שֶׁבְּמִשְׁפַּחְתּוֹ.

{rרמז תרסזr}  תָּנוּ רַבָּנָן: "וְשָׁב אֶל מִשְׁפַּחְתּוֹ" לְמִשְׁפַּחְתּוֹ הוּא שָׁב, וְאֵינוֹ שָׁב לְמַה שֶּׁהֻחְזְקוּ אֲבוֹתָיו, דִּבְרֵי רַבִּי יְהוּדָה. רַבִּי מֵאִיר אוֹמֵר: אַף הוּא שָׁב לְמַה שֶּׁהֻחְזְקוּ אֲבוֹתָיו, "וְאֶל אֲחֻזַּת אֲבוֹתָיו" כַּאֲבוֹתָיו. וְכֵן בַּגּוֹלֶה, כְּשֶׁהוּא אוֹמֵר "יָשׁוּב" לְרַבּוֹת אֶת הָרוֹצֵחַ. מַאי "וְכֵן בַּגּוֹלֶה", כִּדְתַנְיָא: "יָשׁוּב הָרוֹצֵחַ אֶל אֶרֶץ אֲחֻזָּתוֹ" לְאֶרֶץ אֲחֻזָּתוֹ הוּא שָׁב וְאֵין שָׁב לְמַה שֶּׁהֻחְזְקוּ אֲבוֹתָיו, דִּבְרֵי רַבִּי יְהוּדָה. רַבִּי מֵאִיר אוֹמֵר: אַף הוּא שָׁב לְמַה שֶּׁהֻחְזְקוּ אֲבוֹתָיו, גָּמַר "שִׁיבָה שִׁיבָה" מֵהָתָם. "כִּי עֲבָדַי הֵם" שְׁטָרִי קוֹדֵם עֲלֵיהֶם רִאשׁוֹן. "אֲשֶׁר הוֹצֵאתִי אֹתָם מֵאֶרֶץ מִצְרָיִם" עַל תְּנַאי כָּךְ הוֹצֵאתִי אוֹתָם מֵאֶרֶץ מִצְרַיִם, שֶׁלֹּא יִמָּכְרוּ מִמְכֶּרֶת עֶבֶד. דָּבָר אַחֵר: "לֹא יִמָּכְרוּ מִמְכֶּרֶת עָבֶד" לֹא יַעֲשֵׂם סִימְטָא, וְיַעֲמִידֵם עַל אֶבֶן הַלֶּקַח.

אַזְהָרָה לְגוֹנֵב נְפָשׁוֹת מִנַּיִן, רַבִּי יֹאשִׁיָּה אָמַר: "מִלֹּא תִגְנֹב", רַבִּי יוֹחָנָן אָמַר: מִ"לֹּא יִמָּכְרוּ מִמְכֶּרֶת עָבֶד". וְלָא פְּלִיגִי, מַר קָא חֲשִׁיב לָאו דִּגְנֵבָה וּמַר קָא חֲשִׁיב לָאו דִּמְכִירָה. "לֹא תִרְדֶּה בוֹ בְּפָרֶךְ" לֹא תֹּאמַר לוֹ הָחֵם אֶת הַכּוֹס הַזֶּה וְאֵינוֹ צָרִיךְ, הַצְנֵן הַכּוֹס הַזֶּה וְאֵינוֹ צָרִיךְ, עֲדֹר תַּחַת הַגֶּפֶן הַזֶּה עַד שֶׁאָבוֹא. שֶׁמָּא תֹּאמַר לְצֹרֶךְ עַצְמִי אֲנִי עוֹשֶׂה, הֲרֵי הַדָּבָר מָסוּר לַלֵּב, שֶׁנֶּאֱמַר בּוֹ: "וְיָרֵאתָ מֵאֱלֹהֶיךָ". שֶׁמָּא תֹּאמְרוּ: הוֹאִיל וְאָסַרְתָּ לָנוּ אֶת כָּל הַדְּבָרִים הָאֵלֶּה, בַּמֶּה נִשְׁתַּמֵּשׁ, תַּלְמוּד לוֹמַר: "וְעַבְדְּךָ וַאֲמָתְךָ אֲשֶׁר יִהְיוּ לָךְ מֵאֵת הַגּוֹיִם" מַה תַּלְמוּד לוֹמַר, מִנַּיִן אַתָּה אוֹמֵר יִשְׂרָאֵל שֶׁבָּא עַל שִׁפְחָתוֹ וְיָלְדָה מִמֶּנּוּ בֵּן תְּהֵא אַתָּה מֻתָּר לְשַׁעְבְּדוֹ, תַּלְמוּד לוֹמַר: "אֲשֶׁר יִהְיוּ לָךְ". "מֵאֵת הַגּוֹיִם אֲשֶׁר סְבִיבֹתֵיכֶם" וְלֹא מִן הַכְּנַעֲנִים שֶׁבָּאָרֶץ. "מֵהֶם תִּקְנוּ" בְּנֵיהֶם וּבְנוֹתֵיהֶם. הֵן עַצְמָן מִנַּיִן, תַּלְמוּד לוֹמַר: "אֲשֶׁר הוֹלִידוּ בְּאַרְצְכֶם". "מֵהֶם תִּקְנוּ עֶבֶד וְאָמָה" מֵקִישׁ עֶבֶד לְאָמָה, מָה אָמָה אֵין לָהּ קִדּוּשִׁין אַף עֶבֶד אֵין לוֹ קִדּוּשִׁין.

"וְגַם מִבְּנֵי הַתּוֹשָׁבִים הַגָּרִים עִמָּכֶם מֵהֶם תִּקְנוּ" בְּנֵיהֶם וּבְנוֹתֵיהֶם. הֵן עַצְמָן מִנַּיִן, תַּלְמוּד לוֹמַר: "מֵהֶם תִּקְנוּ". "וּמִמִּשְׁפַּחְתָּם אֲשֶׁר עִמָּכֶם" מִנַּיִן לְאֶחָד מִן הָאֻמּוֹת שֶׁבָּא עַל הַכְּנַעֲנִית וְיָלְדָה הֵימֶנּוּ בֵּן, שֶׁאַתָּה רַשַּׁאי לִקְנוֹתוֹ בְּעֶבֶד, תַּלְמוּד לוֹמַר: "וְגַם מִבְּנֵי הַתּוֹשָׁבִים הַגָּרִים עִמָּכֶם מֵהֶם תִּקְנוּ". יָכוֹל אַף כְּנַעֲנִי שֶׁבָּא עַל אַחַת מִן הָאֻמּוֹת וְהוֹלִיד [מִמֶּנָּה] בֵּן, שֶׁאַתָּה רַשַּׁאי לִקְנוֹתוֹ בְּעֶבֶד, תַּלְמוּד לוֹמַר: "אֲשֶׁר הוֹלִידוּ בְּאַרְצְכֶם" מִן הַנוֹלָדִים בְּאַרְצְכֶם, וְלֹא מִן הַגָּרִים בְּאַרְצְכֶם. אָמַר רֵישׁ לָקִישׁ: מִנַּיִן לְנָכְרִי שֶׁקּוֹנֶה (חֲבֵרוֹ) [הַנָּכְרִי] לְמַעֲשֵׂה יָדָיו, תַּלְמוּד לוֹמַר: "וְגַם מִבְּנֵי הַתּוֹשָׁבִים הַגָּרִים עִמָּכֶם מֵהֶם תִּקְנוּ" אַתֶּם קוֹנִים מֵהֶן, וְלֹא הֵן קוֹנִין מִכֶּם וְלֹא הֵן קוֹנִין זֶה מִזֶּה. (הַאי אִצְטְרִיךְ לְגוּפֵהּ) יָכוֹל לֹא יִקְנוּ זֶה אֶת זֶה לְמַעֲשֵׂה יָדָיו, אָמַרְתָּ קַל וָחֹמֶר: נָכְרִי יִשְׂרָאֵל קוֹנֶה, נָכְרִי נָכְרִי לֹא כָּל שֶׁכֵּן. וְאֵימָא הָנֵי מִלֵּי בְּכַסְפָּא, אֲבָל בַּחֲזָקָה לָא, אָמַר רַב פַּפָּא: עַמּוֹן וּמוֹאָב טִהֲרוּ בְּסִיחוֹן. אַשְׁכְּחָן נָכְרִי נָכְרִי, נָכְרִי יִשְׂרָאֵל מְנָלָן, דִּכְתִיב: "וַיִּשְׁבְּ מִמֶּנּוּ שֶׁבִי". (וְקָאָמַר רַחֲמָנָא: אַתֶּם קוֹנִין מֵהֶם, אַלְמָא נָכְרִי גּוּפוֹ קָנוּי). "וְהָיוּ לָכֶם לַאֲחֻזָּה" הֲרֵי הוּא כַּאֲחֻזָּה, מָה אֲחֻזָּה נִקְנֵית בְּכֶסֶף בִּשְׁטָר וּבַחֲזָקָה אַף הָעֲבָדִים וְכוּ'. "וְהִתְנַחַלְתֶּם אֹתָם" אָמַר רַב: בַּת הַנִּזֹּנֶת מִן הָאַחִין מַעֲשֵׂה יָדֶיהָ לְעַצְמָהּ, דִּכְתִיב: "וְהִתְנַחַלְתֶּם אֹתָם לִבְנֵיכֶם" אוֹתָם לִבְנֵיכֶם, וְלֹא בְּנוֹתֵיכֶם לִבְנֵיכֶם. מַגִּיד, שֶׁאֵין אָדָם מוֹרִישׁ זְכוּת בִּתּוֹ לִבְנוֹ. הַמַּפְקִיר עַבְדּוֹ יָצָא לְחֵרוּת, וְצָרִיךְ גֵּט שִׁחְרוּר, דְּגָמַר "לָהּ לָהּ" מֵאִשָּׁה. אֲבָל גֵּר שֶׁמֵּת וּבִזְבְּזוּ יִשְׂרָאֵל אֶת נְכָסָיו וְהָיוּ בָּהֶן עֲבָדִים בֵּין גְּדוֹלִים בֵּין קְטַנִּים, קָנוּ עַצְמָן בְּנֵי חוֹרִין. עֲבָדָיו דְּגֵר כִּי אִשְׁתּוֹ, מָה אִשְׁתּוֹ לְאַחַר מִיתָתוֹ מִשְׁתַּלַּחַת בְּלֹא גֵּט אַף עֲבָדָיו מִשְׁתַּלְּחִין בְּלֹא גֵּט. אִי הָכִי יִשְׂרָאֵל נַמֵּי, אָמַר קְרָא: "וְהִתְנַחַלְתֶּם אֹתָם לִבְנֵיכֶם אַחֲרֵיכֶם לָרֶשֶׁת אֲחֻזָּה". אִי הָכִי גֵּרִים נַמֵּי, אַתֶּם וְלֹא גֵּרִים. אָמָה הָעִבְרִיָּה נִקְנֵית בִּשְׁטָר מְנָלָן, אָמַר (רַב הוּנָא) [עוּלָא]: אָמַר קְרָא: "אִם אַחֶרֶת יִקַּח לוֹ" הֵקִישָׁהּ הַכָּתוּב לְאַחֶרֶת, מָה אַחֶרֶת נִקְנֵית בִּשְׁטָר אַף אָמָה הָעִבְרִיָּה נִקְנֵית בִּשְׁטָר כו'. וְרַב חִסְדָּא אָמַר: "לֹא תֵצֵא כְּצֵאת הָעֲבָדִים" אֲבָל נִקְנֵית כְּקִנְיַן עֲבָדִים, וּמַאי נִיהוּ, שְׁטָר. אֲבָל בַּחֲזָקָה לָא, דְּאָמַר קְרָא: "וְהִתְנַחַלְתֶּם אֹתָם" אוֹתָם בַּחֲזָקָה, וְלֹא אַחֵר בַּחֲזָקָה כו'. וּמָה רָאִיתָ, מִסְתַּבְּרָא שְׁטָר הֲוָה לֵהּ לְרַבּוֹיֵי שֶׁכֵּן מוֹצִיא בְּאִשּׁוּת בַּת יִשְׂרָאֵל. וְרַב הוּנָא, "לֹא תֵצֵא כְּצֵאת הָעֲבָדִים" שֶׁאֵינָהּ יוֹצְאָה בְּרָאשֵׁי אֵבָרִים כְּעֶבֶד. וְרַב חִסְדָּא, אִם כֵּן נִכְתּוֹב קְרָא "לֹא תֵצֵא כַּעֲבָדִים", מַאי "כְּצֵאת", שְׁמַע מִנַּהּ תַּרְתֵּי. "וְהִתְנַחַלְתֶּם אֹתָם" וְגוֹ' הִקִּישָׁן הַכָּתוּב לְעֶבֶד כְּנַעֲנִי וְלִשְׂדֵה אֲחֻזָּה, מַה שְּׂדֵה אֲחֻזָּה נִקְנֵית בְּכֶסֶף בִּשְׁטָר וּבַחֲזָקָה אַף עֶבֶד כְּנַעֲנִי נִקְנָה בְּכֶסֶף בִּשְׁטָר וּבַחֲזָקָה. אִי מַה שְּׂדֵה אֲחֻזָּה חוֹזֶרֶת לַבְּעָלִים בַּיּוֹבֵל אַף עֶבֶד כְּנַעֲנִי חוֹזֵר לַבְּעָלִים בַּיּוֹבֵל, תַּלְמוּד לוֹמַר: "לְעֹלָם בָּהֶם תַּעֲבֹדוּ". תָּנוּ רַבָּנָן: כֵּיצַד בַּחֲזָקָה, הִתִּיר לוֹ מִנְעָלוֹ, הִנְעִיל לוֹ מִנְעָלוֹ, אוֹ הוֹלִיךְ כֵּלָיו אַחֲרָיו לְבֵית הַמֶּרְחָץ, הִפְשִׁיטוֹ, הִרְחִיצוֹ, סָכוֹ, גֵּרְדוֹ, הִלְבִּישׁוֹ, הִנְעִילוֹ, הִגְבִּיהוֹ קָנָהוּ (לוֹ). אָמַר רַבִּי שִׁמְעוֹן: לֹא תְּהֵא חֲזָקָה גְּדוֹלָה מֵהַגְבָּהָה, שֶׁהַגְבָּהָה קוֹנָה בְּכָל מָקוֹם כו'. הַבָּנִים נוֹחֲלִין אֶת הָאָב וְלֹא הַבָּנוֹת, דִּכְתִיב: "וְהִתְנַחַלְתֶּם אֹתָם לִבְנֵיכֶם אַחֲרֵיכֶם" וְלֹא לִבְנוֹתֵיכֶם. אֶלָּא מֵעַתָּה "לְמַעַן יִרְבּוּ יְמֵיכֶם" הָכִי נַמֵּי בְּנֵיכֶם וְלֹא בְּנוֹתֵיכֶם, בְּרָכָה שָׁאנֵי.

מִנַּיִן לַמֻּחְזָק אַחֲרָיו בְּנוֹ שֶׁהוּא בְּנוֹ, תַּלְמוּד לוֹמַר: "לִבְנֵיכֶם אַחֲרֵיכֶם".

"לָרֶשֶׁת אֲחֻזָּה" הֲרֵי הֵן כַּאֲחֻזָּה. מָה אֲחֻזָּה אֵין לָהּ אוֹנָאָה, אַף עֲבָדִים אֵין לָהֶן אוֹנָאָה.

"לְעֹלָם בָּהֶם תַּעֲבֹדוּ". אֵיזֶהוּ סִימָנֶיהָ שֶׁל בּוֹגֶרֶת, רַבִּי יוֹסִי הַגְּלִילִי אוֹמֵר: מִשֶּׁיַּעֲלֶה הַקֶּמֶט תַּחַת הַדַּד. אָמַר שְׁמוּאֵל: לֹא שֶׁיַּעֲלֶה הַקֶּמֶט מַמָּשׁ, אֶלָּא כָּל שֶׁתַּחֲזֹר יָדֶיהָ לַאֲחוֹרֶיהָ וְנִרְאֶה כְּמוֹ שֶׁיַּעֲלֶה קֶמֶט תַּחַת הַדַּד. שְׁמוּאֵל בְּדַק בַּאֲמָתֵהּ וְיָהֵיב לַהּ אַרְבָּעָה (מֵאָה) זוּזֵי דְּמֵי בָּשְׁתָּהּ. שְׁמוּאֵל לְטַעֲמֵהּ, דְּאָמַר שְׁמוּאֵל: "לְעֹלָם בָּהֶם תַּעֲבֹדוּ" לַעֲבוֹדָה נִתְּנוּ וְלֹא לְבשֶׁת. שְׁמוּאֵל מְיַחֵד לָהֶן. רַב נַחְמָן מַחֲלִיף לָהֶן. רַב שֵׁשֶׁת מְסַר לְהוּ לְעַרְבָאֵי, וַאֲמַר לְהוּ: אַזְהַרוּ מִיִּשְׂרָאֵל. "לְעֹלָם בָּהֶם תַּעֲבֹדוּ" רְשׁוּת, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר: חוֹבָה. מַאי טַעֲמָא דְּרַבִּי יִשְׁמָעֵאל, אַיְדִי דְּכָתַב רַחֲמָנָא "לֹא תְחַיֶּה כָּל נְשָׁמָה", אִצְטְרִיךְ נַמֵּי לְמִכְתַּב "לְעֹלָם בָּהֶם תַּעֲבֹדוּ", לְמִישְׁרֵי אֶחָד מִכָּל הָאֻמּוֹת שֶׁבָּא עַל הַכְּנַעֲנִית וְיָלְדָה לוֹ בֵּן וְכוּ' (כְּדִלְעֵיל). וְרַבִּי עֲקִיבָא, מִ"מֵּהֶם תִּקְנוּ" נָפְקָא, "לְעֹלָם בָּהֶם תַּעֲבֹדוּ" לָמָּה לִי, לְחוֹבָה. וְרַבִּי יִשְׁמָעֵאל "בָּהֶם" וְלֹא בַּאֲחֵיכֶם. וְרַבִּי עֲקִיבָא, [בַּאֲחֵיכֶם] מִסֵּיפֵהּ דִּקְרָא נָפְקָא: "וּבַאֲחֵיכֶם בְּנֵי יִשְׂרָאֵל לֹא תִרְדֶּה בּוֹ בְּפָרֶךְ". וְר' יִשְׁמָעֵאל, אַיְדִי דִּכָתַב "וּבַאֲחֵיכֶם" כָּתַב נַמֵּי "בָּהֶם", לְכִדְתָנָא: כו' כָּל פָּרָשָׁה שֶׁנֶּאֶמְרָה וְנִשְׁנֵית לֹא נִשְׁנֵית אֶלָּא בִּשְׁבִיל דָּבָר שֶׁנִּתְחַדֵּשׁ בָּהּ. אֲמַר רָבָא: בְּהָנֵי תְּלָת מִלֵּי נָחֲתִי בַּעֲלֵי בָּתִּים מִנִּכְסֵיהֶם: דְּמַפְּקִי עַבְדַיְהוּ לְחֵרוּת, וּמְסַיְרִי נִכְסַיְהוּ בְּשַׁבְּתָא, וּדְקָבְעִי סְעֻדְּתַיְהוּ בְּשַׁבְּתָא בְּעִדַּן בֵּי מִדְרָשָׁא. שְׁתֵּי מִשְׁפָּחוֹת הָיוּ בִּירוּשָׁלַיִם, אַחַת קָבְעָה סְעֻדָּתָהּ בְּעֶרֶב שַׁבָּת וְאַחַת קָבְעָה סְעֻדָּתָהּ בְּשַׁבָּת בִּזְמַן מִדְרָשׁ, וּשְׁתֵּיהֶן נֶעֶקְרוּ. מַעֲשֶׂה בְּרַבִּי אֱלִיעֶזֶר שֶׁנִכְנַס לְבֵית הַכְּנֶסֶת וְלֹא מָצָא שָׁם עֲשָׂרָה, וְשִׁחְרֵר עַבְדּוֹ. וְהָא הַמְשַׁחְרֵר עַבְדּוֹ עוֹבֵר בַּעֲשֵׂה, שֶׁנֶּאֱמַר: "לְעֹלָם בָּהֶם תַּעֲבֹדוּ", לִדְבַר מִצְוָה שָׁאנֵי. וְהָא מִצְוָה בַּעֲבֵרָה הוּא, מִצְוָה דִּבְרַבִּים שָׁאנֵי. רַב סְעוֹרָם אֲחוּהּ דְּרָבָא הֲוַה תָּקֵיף אִינָשֵׁי דְּלָא הֲווֹ מְעַלּוּ, וּמְעַיֵל לְהוֹ בְּגוּהַרְקָא דְּרָבָא. אָמַר לֵהּ רָבָא: שַׁפִּיר קָא עֲבִידַת, דְּתַנְיָא: רְאִיתוֹ שֶׁאֵינוֹ נוֹהֵג כַּשּׁוּרָה, מִנַּיִן שֶׁאַתָּה רַשַּׁאי לְהִשְׁתַּעְבֵּד בּוֹ, תַּלְמוּד לוֹמַר: "לְעֹלָם בָּהֶם תַּעֲבֹדוּ וּבְאַחֵיכֶם". יָכוֹל אֲפִלּוּ נוֹהֵג כַּשּׁוּרָה, תַּלְמוּד לוֹמַר: "אִישׁ בְּאָחִיו לֹא תִרְדֶּה בוֹ בְּפָרֶךְ". "וּבְאַחֵיכֶם בְּנֵי יִשְׂרָאֵל אִישׁ בְּאָחִיו" אֵין לִי אֶלָּא אִישׁ בְּאִישׁ, אִישׁ בְּאִשָּׁה אִשָּׁה בְּאִישׁ אִשָּׁה בְּאִשָּׁה מִנַּיִן, תַּלְמוּד לוֹמַר: "אִישׁ בְּאָחִיו" מִכָּל מָקוֹם. "לֹא תִרְדֶּה בוֹ בְּפָרֶךְ" בּוֹ אִי אַתָּה רוֹדֶה בְּפָרֶךְ, אֲבָל רוֹדֶה אַתָּה בְּבֶן חוֹרִין. "וְכִי תַשִּׂיג יַד גֵּר וְתוֹשָׁב עִמָּךְ" מִי גָּרַם לָזֶה שֶׁיַּעֲשִׁיר, דִּבּוּקוֹ עִמְּךָ. "וּמָךְ אָחִיךָ עִמּוֹ", מִי גָּרַם לָזֶה שֶׁיֵּעָנִי, דִּבּוּקְךָ עִמּוֹ. "וְנִמְכַּר לְגֵר" זֶה גֵּר צֶדֶק. "תּוֹשָׁב" זֶה גֵּר אוֹכֵל נְבֵלוֹת. "מִשְׁפַּחַת גֵּר" זֶה הַנָּכְרִי, כְּשֶׁהוּא אוֹמֵר "לְעֵקֶר" לְהָבִיא אֶת הַנִּמְכַּר לָאֱלִילִים עַצְמָהּ. אֵיזֶהוּ גֵּר תּוֹשָׁב, זֶה שֶׁקִּבֵּל עָלָיו בִּפְנֵי שְׁלשָׁה שֶׁלֹּא לַעֲבֹד אֱלִילִים, דִּבְרֵי רַבִּי מֵאִיר. וַחֲכָמִים אוֹמְרִים: כָּל שֶׁקִּבֵּל עָלָיו שֶׁבַע מִצְוֹת שֶׁקִּבְּלוּ עֲלֵיהֶן בְּנֵי נֹחַ. אֲחֵרִים אוֹמְרִים: אֵלּוּ לֹא בָּאוּ לִכְלָל גֵּר תּוֹשָׁב, אֶלָּא אֵיזֶהוּ גֵּר תּוֹשָׁב, רַבִּי יְהוּדָה אוֹמֵר: זֶה גֵּר אוֹכֵל נְבֵלוֹת. וּמְיַחֲדִין אֶצְלוֹ יַיִן אֲפִלּוּ בְּעִיר שֶׁרֻבָּהּ נָכְרִים, וְאֵין מַפְקִידִין אֶצְלוֹ יַיִן אֲפִלּוּ בְּעִיר שֶׁרֻבָּהּ יִשְׂרָאֵל, אֲבָל מַפְקִדִין אֶצְלוֹ שֶׁמֶן אֲפִלּוּ בְּעִיר שֶׁרֻבָּהּ נָכְרִים. יֵינוֹ כְּשַׁמְנוֹ, וּשְׁאָר כָּל דְּבָרָיו כְּגוֹי. רַבָּן שִׁמְעוֹן בֶּן גַּמְלִיאֵל אוֹמֵר: יֵינוֹ יֵין נֶסֶךְ, וְאָמְרִי לָהּ: מֻתָּר בִּשְׁתִיָּה. וּשְׁאָר כָּל דְּבָרָיו כְּגוֹי, לִתֵּן רְשׁוּת וּלְבַטֵּל רְשׁוּת. וְהָתַנְיָא: אֵיזֶהוּ גֵּר תּוֹשָׁב, כָּל שֶׁקִּבֵּל עָלָיו בִּפְנֵי שְׁלשָׁה שֶׁלֹּא לַעֲבֹד אֱלִילִים, כִּי תַּנְיָא הַהִיא לְהַחֲיוֹתוֹ. "אַחֲרֵי נִמְכַּר גְּאֻלָּה תִּהְיֶה לוֹ" אָמַר רַבִּי שִׁמְעוֹן: דָּבָר זֶה דָּרַשׁ רַבִּי עֲקִיבָא כְּשֶׁבָּא (מִכּוֹפְרִי) [מִזְּפִירִין]: מִנַּיִן לִגְזֵלוֹ שֶׁהוּא אָסוּר, שֶׁנֶּאֱמַר: "אַחֲרֵי נִמְכַּר גְּאֻלָּה תִּהְיֶה לוֹ" שֶׁלֹּא יִמְשְׁכֶנּוּ וִיֵצֵא. יָכוֹל יִגְלֹם עָלָיו, תַּלְמוּד לוֹמַר: "וְחִשַּׁב עִם קֹנֵהוּ" יְדַקְדֵּק עִם קוֹנֵהוּ. גְּזֵלוֹ אָסוּר, הַפְקָעַת הַלְוָאָתוֹ מֻתָּר. אָמַר לֵהּ אַבָּיֵי לְרָבָא: עֶבֶד עִבְרִי נַמֵּי הַפְקָעַת הַלְוָאָתוֹ הִיא, רָבָא לִטְעָמֵהּ, דְּאָמַר רָבָא: עֶבֶד עִבְרִי גּוּפוֹ קָנוּי.

{rרמז תרסחr}  אָמַר רַבִּי שִׁמְעוֹן חֲסִידָא: גֶּזֶל הַגּוֹי אָסוּר, אֲבֵדַת גוֹי מֻתֶּרֶת. מִנַּיִן לְגָזֵל שֶׁאָסוּר, שֶׁנֶּאֱמַר: "וְאָכַלְתָּ אֶת כָּל הָעַמִּים" בִּזְמַן שֶׁהֵן מְסוּרִין בְּיָדְךָ. אֲבֵדַת גוֹי מֻתֶּרֶת, דִּכְתִיב: "לְכָל אֲבֵדַת אָחִיךָ" לְאָחִיךָ אַתָּה מַחֲזִיר וְאִי אַתָּה מַחֲזִיר לְגוֹי, אֵימָא: הָנֵי מִילֵּי הֵיכָא דְּלָא אֲתָא לְיָדֵהּ דְּלָא מִחַיַּב לְאַהְדּוּרֵי בָּתְרֵהּ כִּדְיִשְׂרָאֵל, אֲבָל הֵיכָא דַּאֲתָא לְיָדֵהּ לְגוֹי נַמֵּי לִיהַדַּר, אֲמַר רָבִינָא: "וּמְצָאתָהּ" דַּאֲתָא לְיָדֵהּ מַשְׁמַע. בָּא וְאָמַר לוֹ: הֲרֵינִי הוֹלֵךְ לִמָּכֵר, יָכוֹל תִּזָּקֵק לוֹ, תַּלְמוּד לוֹמַר: "אַחֲרֵי נִמְכַּר" אִי אַתָּה זָקוּק לוֹ אֶלָּא עַד שֶׁיִּמָּכֵר. "גְּאֻלָּה תִּהְיֶה לוֹ" מִיָּד, אַל תַּנִּיחֵהוּ שֶׁיִּטָּמַע. וּמִנַּיִן שֶׁאָחִיו מֵאָבִיו קוֹדֵם לְאָחִיו מֵאִמּוֹ, תַּלְמוּד לוֹמַר: "אֶחָד מֵאֶחָיו יִגְאָלֶנּוּ". "דֹדוֹ" זֶה אֲחִי אָבִיו, "בֶן דֹּדוֹ" זֶה בֶּן אֲחִי אָבִיו, "אוֹ מִשְּׁאֵר בְּשָׂרוֹ" [מְלַמֵּד] שֶׁהַקָּרוֹב קָרוֹב קוֹדֵם. "אוֹ הִשִּׂיגָה יָדוֹ" יַד עַצְמוֹ, "וְנִגְאָל" מִכָּל אָדָם, מַה תַּלְמוּד לוֹמַר: "יִגְאָלֶנּוּ" שָׁלשׁ פְּעָמִים, לְרַבּוֹת כָּל גְּאֻלּוֹת שֶׁיְּהוּ כַּסֵּדֶר הַזֶּה. בְּעָא מִנֵּהּ רַב הוּנָא בַּר חִנְּנָא מֵרַב שֵׁשֶׁת, עֶבֶד עִבְרִי הַנִּמְכַּר לְנָכְרִי, נִגְאָל לַחֲצָאִין אוֹ לֹא, אֲמַר לֵהּ וְלָאו אֲמַרְתְּ הָתָם "וְנִמְכַּר כֻּלּוֹ" וְלֹא חֶצְיוֹ, הָכִי נַמֵּי נִגְאָל כֻּלּוֹ וְלֹא חֶצְיוֹ. בְּעָא מִנֵּהּ רַב הוּנָא בַּר חִנָּנָא מֵרַב שֵׁשֶׁת: הַמּוֹכֵר בַּיִת בְּבָתֵּי עָרֵי חוֹמָה נִגְאָל לַחֲצָאִין אוֹ אֵין נִגְאָל לַחֲצָאִין. "גְּאֻלָּה גְּאֻלָּה" גָּמַר מִשְּׂדֵה אֲחֻזָּה, מַה שְּׂדֵה אֲחֻזָּה אֵין נִגְאָל לַחֲצָאִין אַף הַאי נַמֵּי אֵין נִגְאָל לַחֲצָאִין. אוֹ דִּילְמָא הֵיכָא דְּגָלֵי גָּלֵי, הֵיכָא דְּלָא גָּלֵי לָא גָּלֵי. אֲמַר לֵהּ: מִמִּדְרָשׁוֹ שֶׁל רַבִּי שְׁמוּאֵל נִשְׁמָע שֶׁלּוֹוֶה וְגוֹאֵל וְגוֹאֵל לַחֲצָאִין וְגוֹ'. אָמַר רַבִּי שִׁמְעוֹן: מַה טַּעַם, לְפִי שֶׁמָּצִינוּ בְּמוֹכֵר שְׂדֵה אֲחֻזָּה שֶׁיָּפֶה כֹּחוֹ שֶׁאִם הִגִּיעַ יוֹבֵל וְלֹא נִגְאֲלָה חוֹזֶרֶת לַבְּעָלִים בַּיּוֹבֵל, הוּרַע כֹּחוֹ שֶׁאֵין לֹוֶה וְגוֹאֵל וְגוֹאֵל לַחֲצָאִין. מַקְדִּישׁ שֶׁהוּרַע כֹּחוֹ שֶׁאִם הִגִּיעַ יוֹבֵל וְלֹא נִגְאֲלָה יוֹצְאָה לַכֹּהֲנִים בַּיּוֹבֵל, יָפֶה כֹּחוֹ שֶׁלֹּוֶה וְגוֹאֵל וְגוֹאֵל לַחֲצָאִין. הַאי מוֹכֵר בַּיִת בְּבָתֵּי עָרֵי חוֹמָה נַמֵּי, הוֹאִיל וְהוּרַע כֹּחוֹ שֶׁאִם מָלְאָה לוֹ שָׁנָה תְמִימָה וְלֹא נִגְאַל נֶחֱלַט, יָפֶה כֹּחוֹ שֶׁלֹּוֶה וְגוֹאֵל וְגוֹאֵל לַחֲצָאִין. תָּנֵי חֲדָא: לֹוֶה וְגוֹאֵל, וְתַנְיָא אִידָךְ: אֵינוֹ לֹוֶה וְגוֹאֵל. לָא קַשְׁיָא, הָא רַבָּנָן הָא רַבִּי שִׁמְעוֹן.

{rרמז תרסטr}  נִרְצַע אֵינוֹ עוֹבֵד לֹא אֶת הַבֵּן וְלֹא אֶת (הָאָח) [הַבַּת], דִּכְתִיב: "וְרָצַע אֲדֹנָיו אֶת אָזְנוֹ בַּמַּרְצֵעַ וַעֲבָדוֹ" לוֹ וְלֹא לַבֵּן, לוֹ וְלֹא (לָאָח) [לַבַּת]. נִמְכַּר לְנָכְרִי אֵינוֹ עוֹבֵד אֶת הַבֵּן, דְּאָמַר קְרָא: "וְחִשַּׁב עִם קֹנֵהוּ" וְלֹא עִם יוֹרְשֵׁי קוֹנֵהוּ. מִכְּלָל דְּאִית לֵהּ כו'. גֵּר יוֹרֵשׁ אֶת הַנָּכְרִי אֵינוֹ מִדִּבְרֵי תּוֹרָה אֶלָּא מִדִּבְרֵי סוֹפְרִים יוֹרְשִׁים כו', אֲקִילוּ רַבָּנָן גַּבִּי גֵּר שֶׁמָּא יַחֲזֹר לְסוּרוֹ. וְרַבִּי חִיָּא בַּר אַבָּא אָמַר רַבִּי יוֹחָנָן: נָכְרִי יוֹרֵשׁ אֶת אָבִיו, דִּכְתִיב: "כִּי לִבְנֵי לוֹט נְתַתִּיהָ יְרֻשָּׁה".

"וְחִשַּׁב עִם קֹנֵהוּ" עִמּוֹ הוּא מְחַשֵּׁב, וְאֵין מְחַשֵּׁב עִם הַיּוֹרְשִׁין. "מִשְּׁנַת הִמָּכְרוֹ לוֹ עַד שְׁנַת הַיֹּבֵל" וְאֵין יוֹצֵא בְּשֵׁשׁ. "וְהָיָה כֶּסֶף מִמְכָּרוֹ" בְּכֶסֶף הוּא נִמְכָּר, וְאֵין נִמְכָּר לֹא בִּתְבוּאָה וְלֹא בְּכֵלִים. מִנַּיִן שֶׁיּוֹצֵא בְּגִרְעוֹן כֶּסֶף, תַּלְמוּד לוֹמַר: "אִם עוֹד רַבּוֹת בַּשָּׁנִים לְפִיהֶן יָשִׁיב גְּאֻלָּתוֹ (כָּתוּב בְּרֶמֶז תרס"ד). הַהוּא גַּבְרָא דְּקָדִישׁ בְּשִׁירָאֵי, רַבָּה אֲמַר: לָא צְרִיכָא שׁוּמָא. וְרַב יוֹסֵף אֲמַר: צְרִיכָא שׁוּמָא. אִי דַּאֲמַר לַהּ: בְּכָל דְּהוּ דְּכֻלֵּי עָלְמָא לָא צְרִיכָא שׁוּמָא. אִי דַּאֲמַר לֵהּ: חַמְשִׁין וְלֹא שָׁווּ חַמְשִׁין, הָא לָא שָׁוִי. כִּי פְּלִיגִי דַּאֲמַר חַמְשִׁין וְשָׁוִי חַמְשִׁין. רַבָּה אֲמַר: לָא צְרִיכָא שׁוּמָא, דְּהָא שָׁוֵי חַמְשִׁין. וְרַב יוֹסֵף אָמַר: צְרִיכָא שׁוּמָא, כֵּיוָן דְּאִתְּתָא לָא בְּקִיאָה בְּשׁוּמָא לָא סָמְכָא דַעְתָּה. וְאִכָּא דְאָמְרִי: בְּכָל דְּהוּ נַמֵּי פְּלִיגִי. רַב יוֹסֵף אָמַר: שְׁוֵה כֶּסֶף כְּכֶסֶף, מַה כֶּסֶף דְּקַיִץ אַף שְׁוֵה כֶּסֶף דְּקַיִץ. אָמַר רַב יוֹסֵף: מְנָא אָמֵינָא לָהּ, דְּתַנְיָא: "מִכֶּסֶף מִקְנָתוֹ" בְּכֶסֶף הוּא נִקְנָה, וְאֵינוֹ נִקְנָה בִּתְבוּאָה וְכֵלִים. הֵיכִי דָּמֵי, אִילֵימָא דְּלָא מִקְּנֵי בְּהוּ כְּלָל, "יָשִׁיב גְּאֻלָּתוֹ" אָמַר רַחֲמָנָא, לְרַבּוֹת שְׁוֵה כֶּסֶף כְּכֶסֶף. אֶלָּא דְּלֵית בְּהוּ שְׁוֵה פְּרוּטָה, מַאי אִירְיָא תְּבוּאָה וְכֵלִים, אֲפִלּוּ כֶּסֶף נַמֵּי, אֶלָּא לָאו דְּאִית בְּהוּ שְׁוֵה פְּרוּטָה וְכֵיוָן דְּלָא קַיְצִי לָא. וְאִידָךְ, אֲמַר לָךְ: לְעוֹלָם דְּלֵית בְּהוּ שְׁוֵה פְּרוּטָה, וְלָא מִבַּעְיָא קָאָמַר: לָא מִבַּעְיָא כֶּסֶף דְּאִי אִית בֵּהּ שְׁוֵה פְּרוּטָה אִין, אִי לָא לָא, אֲבָל תְּבוּאָה וְכֵלִים כֵּיוָן דִּמְקָרְבָא הֲנָיָתָן גָּמְרָה וּמִקַּנְיָא נַפְשָׁהּ, קָא מַשְׁמַע לָן. עֶבֶד עִבְרִי נִקְנָה בְּכֶסֶף וּבִשְׁטָר. וְקוֹנֶה אֶת עַצְמוֹ בְּשָׁנִים וּבַיּוֹבֵל וּבְגִרְעוֹן כֶּסֶף. יִתֵרָה עָלָיו אָמָה הָעִבְרִיָּה, שֶׁהִיא קוֹנָה עַצְמָהּ בַּסִּמָנִים. הַנִּרְצָע נִקְנֶה בִרִצִיעָה. וְקוֹנֶה אֶת עַצְמוֹ בַּיּוֹבֵל וּבְמִיתַת הָאָדוֹן. בְּכֶסֶף מְנָלָן, אָמַר קְרָא: "מִכֶּסֶף מִקְנָתוֹ" מְלַמֵּד שֶׁנִּקְנָה בְּכֶסֶף. אַשְׁכְּחָן עֶבֶד עִבְרִי הַנִּמְכַּר לְנָכְרִי הוֹאִיל וְכָל קִנְיָנוֹ דְנָכְרִי בְּכֶסֶף, נִמְכַּר לְיִשְׂרָאֵל מְנָלָן, אֲמַר קְרָא "וְהֶפְדָּהּ" מְלַמֵּד שֶׁמְּגָרֵעַ פִּדיוֹנָהּ וְיוֹצְאָה. אַשְׁכְּחָן אָמָה הָעִבְרִיָּה הוֹאִיל וּמִקַדְּשָׁה בְּכֶסֶף מִקַּנְיָא נַמֵּי בְּכֶסֶף, עֶבֶד עִבְרִי מְנָלָן, אָמַר קְרָא: "כִּי יִמָּכֵר לְךָ אָחִיךָ הָעִבְרִי אוֹ הָעִבְרִיָּה" מֵקִישׁ עֶבֶד עִבְרִי לְאָמָה הָעִבְרִיָּה, מָה אָמָה הָעִבְרִיָּה נִקְנֵית בְּכֶסֶף אַף עֶבֶד עִבְרִי נִקְנָה בְּכֶסֶף. מוֹכֵר עַצְמוֹ מְנָלָן, אָמַר קְרָא: "וְכִי תַשִּׂיג" וָי"ו מוֹסִיף עַל עִנְיָן רִאשׁוֹן. נִמְכַּר מָנֶה מָנֶה [וְהִשְׁבִּיח] וַהֲרֵי הוּא [יָפֶה] מִמָּאתַיִם מָאתַיִם, מִנַּיִן שֶׁאֵין מְחַשְּׁבִין אֶלָּא מִמָּנָה מָנָה, תַּלְמוּד לוֹמַר: "מִכֶּסֶף מִקְנָתוֹ". מִמָּאתַיִם וְאֵינוֹ [יָפֶה] אֶלָּא מִמָּנֶה מָנֶה מִנַּיִן וְכוּ', תַּלְמוּד לוֹמַר: "כְּפִי שָׁנָיו יָשִׁיב אֶת גְּאֻלָּתוֹ". לָמַדְנוּ, לַנִּמְכַּר לְנָכְרִי שֶׁנִּגְאַל יָדוֹ עַל הָעֶלְיוֹנָה. מִנַּיִן אַף נִמְכַּר לְיִשְׂרָאֵל וְנִגְאַל יָדוֹ עַל הָעֶלְיוֹנָה, תַּלְמוּד לוֹמַר: "שָׂכִיר שָׂכִיר" לִגְזֵרָה שָׁוָה, מַה שָּׂכִיר הָאָמוּר בְּנָכְרִי נִגְאָל וְיָדוֹ עַל הָעֶלְיוֹנָה אַף שָׂכִיר הָאָמוּר בְּיִשְׂרָאֵל נִגְאָל וְיָדוֹ עַל הָעֶלְיוֹנָה. "כִּשְׂכִיר שָׁנָה בְּשָׁנָה יִהְיֶה עִמּוֹ" מַה שֶּׁאוֹכֵל יֹאכַל, וּמַה שֶּׁשּׁוֹתֶה יִשְׁתֶּה. "לֹא יִרְדֶּנּוּ בְּפֶרֶךְ לְעֵינֶיךָ" יָכוֹל נִכְנָס לְבֵיתוֹ לֵידַע מָה עוֹשִׂין לוֹ, תַּלְמוּד לוֹמַר: "לְעֵינֶיךָ" אִי אַתָּה מְצֻוֶּה אֶלָּא לְעֵינֶיךָ. מַרְבִּין עַל הַשָּׂכָר, וְאֵין מַרְבִּין עַל הַמֶּכֶר. כֵּיצַד, הִשְׂכִּיר לוֹ אֶת הֶחָצֵר בְּפָחוֹת, וְאָמַר לוֹ: אִם מֵעַכְשָׁיו אַתָּה נוֹתֵן לִי, הֲרֵי הוּא לְךָ בַּעֲשָׂרָה סְלָעִים לַשָּׁנָה, וְאִם שֶׁל חֹדֶשׁ בְּחֹדֶשׁ, סֶלַע לַחֹדֶשׁ, מֻתָּר. מָכַר לוֹ אֶת הַשָּׂדֶה וְאָמַר לוֹ: אִם עַכְשָׁו אַתָּה נוֹתֵן לִי, הֲרֵי שֶׁלְּךָ בְּאֶלֶף זוּז, וְאִם לַגֹּרֶן, בִּשְׁנֵים עָשָׂר מָנָה, אָסוּר. מַאי שְׁנָא רֵישָׁא מַאי שְׁנָא סֵיפָא, רַבָּה וְרַב יוֹסֵף דְּאָמְרִי תַּרְוַיְהוּ: שְׂכִירוּת אֵין מִשְׁתַּלֶּמֶת אֶלָּא לְבַסּוֹף, וְהַאי כֵּיוָן דְּלָא מְטָא זִמְנֵהּ לְמִגְבֵּי לָאו אֲגַר נְטַר לֵהּ מַשְׁוֵי הוּא דְּהָכִי שָׁוֵי, וְהַאי דְקָאָמַר לֵהּ: אִם מֵעַכְשָׁו אַתָּה נוֹתֵן לִי הֲרֵי שֶׁלְּךָ בְּעֶשֶׂר סְלָעִים, אוֹזוֹלֵי הוּא דְּקָא מוֹזִיל גַּבֵּיהּ. סֵיפָא, כֵּיוָן דִּזְבִינֵי נִינְהוּ בָּעֵי לְמִישְׁקַל דְּמֵי מֵהַשְׁתָּא, הִלְכָּךְ אֲגַר נָטַר הוּא וְאָסוּר. אֲמַר רָבָא: דַּקּוּ בָּהּ רַבָּנָן בְּהָא מִלְּתָא וְאוֹקְמוּהָ אַקְּרָא: "כִּשְׂכִיר שָׁנָה בְּשָׁנָה יִהְיֶה עִמּוֹ" שְׂכִירוּת שֶׁל שָׁנָה זוֹ אֵינָהּ מִשְׁתַּלֶּמֶת אֶלָּא בְּשָׁנָה אַחֶרֶת. תַּנְיָא: רַבִּי אוֹמֵר: "אִם לֹא יִגָּאֵל בְּאֵלֶּה" בְּאֵלֶּה נִגְאָל וְאֵין נִגְאָל בְּשֵׁשׁ. שֶׁיָּכוֹל, וּמַה מִּי שֶׁאֵינוֹ נִגְאָל בְּאֵלֶּה נִגְאָל בְּשֵׁשׁ זֶה שֶׁנִּגְאָל בְּאֵלֶּה אֵינוֹ דִּין שֶׁנִּגְאָל בְּשֵׁשׁ, תַּלְמוּד לוֹמַר: "בְּאֵלֶּה" בְּאֵלֶּה הוּא נִגְאָל וְאֵינוֹ נִגְאָל בְּשֵׁשׁ וְכוּ', אָמַר קְרָא: "יִגְאָלֶנּוּ" לָזֶה וְלֹא לְאַחֵר. רַבִּי יוֹסִי הַגְּלִילִי אוֹמֵר: "בְּאֵלֶּה" לְשִׁחְרוּר, בִּשְׁאָר כָּל אָדָם לְשִׁעְבּוּד. רַבִּי עֲקִיבָא אוֹמֵר: "בְּאֵלֶּה" לְשִׁעְבּוּד, בִּשְׁאָר כָּל אָדָם לְשִׁחְרוּר. וּבִסְבָרָא קָמִפַּלְגִּי. רַבִּי יוֹסִי הַגְּלִילִי סְבַר, מִסְתַּבְּרָא גְּאֻלַת אֲחֵרִים לְשִׁעְבּוּד, דְּאִי אֲמַרְתְּ לְשִׁחְרוּר מִמַּנְעִי וְלָא פָּרְקִי לֵהּ. רַבִּי עֲקִיבָא סְבַר, מִסְתַּבְּרָא גְּאֻלַת קְרוֹבִים לְשִׁעְבּוּד, דְּאִי אֲמַרְתְּ לְשִׁחְרוּר כָּל יוֹמָא אָזֵיל וּמְזַבֵּן נַפְשֵׁהּ. וַחֲכָמִים אוֹמְרִים: הַכֹּל לְשִׁחְרוּר. מַאן חֲכָמִים, רַבִּי הִיא, דְּמַפִּיק לֵהּ הַאי "בְּאֵלֶּה" לִדְרָשָׁא אַחֲרִיתָא, וּמִקְרָא נִדְרָשׁ בֵּין לְפָנָיו בֵּין לְאַחֲרָיו. וְרַבִּי הַאי "וְיָצָא בִּשְׁנַת הַיֹּבֵל" מַאי עָבֵיד לֵהּ, מִבָּעֵי לֵהּ לְכִדְתַנְיָא: "וְיָצָא בִּשְׁנַת הַיֹּבֵל" בְּנָכְרִי שֶׁיֶּשְׁנוֹ תַּחַת יָדְךָ הַכָּתוּב מְדַבֵּר, אוֹ אֵינוֹ אֶלָּא בְּנָכְרִי שֶׁאֵינוֹ תַּחַת יָדְךָ, אָמַרְתָּ: וְכִי מָה אֶפְשָׁר לַעֲשׂוֹת לוֹ, הָא אֵינוֹ מְדַבֵּר אֶלָּא בְּנָכְרִי שֶׁיֶּשְׁנוֹ תַּחַת יָדְךָ. "כִּי לִי בְנֵי יִשְׂרָאֵל עֲבָדִים" אָמַר רַב: פּוֹעֵל יָכוֹל לַחֲזֹר בּוֹ אֲפִלּוּ בַּחֲצִי הַיּוֹם, שֶׁנֶּאֱמַר: "כִּי לִי בְנֵי יִשְׂרָאֵל עֲבָדִים עֲבָדַי הֵם" וְלֹא עֲבָדִים לַעֲבָדִים. "אֲשֶׁר הוֹצֵאתִי אוֹתָם מֵאֶרֶץ מִצְרָיִם" עַל תְּנַאי כָּךְ הוֹצֵאתִי אוֹתָם מֵאֶרֶץ מִצְרַיִם שֶׁלֹּא יִשְׁתַּעְבְּדוּ.

~ פרק כו

"אֲנִי ה' אֱלֹהֵיכֶם" מַה תַּלְמוּד לוֹמַר, מְלַמֵּד, שֶׁכָּל הַמְשַׁעְבֵּד בָּהֶם לְמַטָּה, כְּאִלּוּ מְשַׁעְבֵּד בָּהֶם לְמַעְלָה. "לֹא תַעֲשׂוּ לָכֶם אֱלִילִם" זֶה אֶחָד מִן הַשֵּׁמוֹת הַמְגֻנִּים שֶׁנִּקְרֵאת עֲבוֹדַת אֱלִילִים עַל שֵׁם מַעֲשֶׂיהָ. "וּפֶסֶל וּמַצֵּבָה" מַה הַפֶּסֶל עֲשִׂיָּתוֹ פְּסַלְתּוֹ, אַף מַצֵּבָה עֲשִׂיָּתוֹ פְּסַלְתָּהּ. מַה מַּצֵּבָה בַּל תָקִימוּ, אַף פֶּסֶל בַּל תָקִימוּ. "לֹא תָקִימוּ לָכֶם" אֵלּוּ מַרְקוֹלִיס שֶׁעַל הַדְּרָכִים. רַבָּן שִׁמְעוֹן בֶּן גַמְלִיאֵל אוֹמֵר: אֵלּוּ חֲמָנִים שֶׁבְּרָאשֵׁי גַּגּוֹת. "וְאֶבֶן מַשְׂכִּית" רַב אִקְּלַע לְבָבֶל בְּתַעֲנִית צִבּוּר, קָם קְרָא בְּסִפְרָא, פְּתַח בָּרִיךְ, חָתִים לָא בָּרִיךְ, וְנַפוּל כֻּלֵּי עָלְמָא עַל אַנְפַּיְהוּ וְרַב לָא נָפִיל עַל אַפֵּהּ. מַאי טַעֲמָא לָא נְפַל עַל אַפֵּהּ, רִצְפָּה שֶׁל אֲבָנִים הֲוָה, וְתַנְיָא: "וְאֶבֶן מַשְׂכִּית לֹא תִתְּנוּ בְּאַרְצְכֶם לְהִשְׁתַּחֲוֹת עָלֶיהָ" בְּאַרְצְכֶם אִי אַתָּה מִשְׁתַּחֲוֶה, אֲבָל אַתָּה מִשְׁתַּחֲוֶה בַּמִּקְדָּשׁ. וְכִדְעוּלָא: לֹא אָסְרָה תּוֹרָה אֶלָּא רִצְפָּה שֶׁל אֲבָנִים בִּלְבַד. אִי הָכִי מַאי אִירְיָא רַב, אֲפִלּוּ כֻּלְּהוּ נַמֵּי, קַמֵּהּ דְּרַב הוּא דַּהֲוַאי. וְלֵיזִיל גַּבִּי צִבּוּרָא וְלִנְפּוֹל עַל אַפֵּיהּ, לָא מַטְרַח צִבּוּרָא. אֲמַר רַב חִיָּא בְּרֵהּ דְּרַב הוּנָא: חֲזִינָא לְהוּ לְאַבָּיֵי וְרָבָא דְּמַצְלִי אַצְלוֹיֵי. "אֶת שַׁבְּתֹתַי תִּשְׁמֹרוּ" (כָּתוּב לְמַעְלָה בְּרֶמֶז תר"ד). כְּנֶגֶד זֶה הַנִּמְכַּר לְנָכְרִי הַכָּתוּב מְדַבֵּר, שֶׁלֹּא יֹאמַר: [הוֹאִיל] רַבִּי עוֹבֵד אֱלִילִים אַף אֲנִי עוֹבֵד אֱלִילִים, רַבִּי מְגַלֶּה עֲרָיוֹת אַף אֲנִי אֲגַלֶּה עֲרָיוֹת, רַבִּי מְחַלֵּל שַׁבָּתוֹת אַף אֲנִי אֲחַלֵּל שַׁבָּתוֹת. תַּלְמוּד לוֹמַר: "לֹא תַעֲשׂוּ לָכֶם אֱלִילִים וּפֶסֶל וּמַצֵּבָה לֹא תָקִימוּ לָכֶם וְאֶבֶן מַשְׂכִּית לֹא תִתְּנוּ בְּאַרְצְכֶם לְהִשְׁתַּחֲוֹת עָלֶיהָ כִּי אֲנִי ה' אֱלֹהֵיכֶם, אֶת שַׁבְּתֹתַי תִּשְׁמֹרוּ וּמִקְדָּשִׁי תִּירָאוּ" הִזְהִיר בּוֹ הַכָּתוּב אֶת כָּל הַמִּצְוֹת. "אֲנִי ה'" אֲנִי נֶאֱמָן לְשַׁלֵּם שָׂכָר.


@ פָּרָשַׁת בְּחֻקֹּתַי

{rרמז תרעr}  "חִשַּׁבְתִּי דְרָכָי וָאָשִׁיבָה רַגְלַי אֶל עֵדֹתֶיךָ חַשְׁתִּי וְלֹא הִתְמַהְמָהְתִּי" אָמַר דָּוִד לִפְנֵי הַקָּדוֹשׁ בָּרוּךְ  הוּא: רִבּוֹנוֹ שֶׁל עוֹלָם, בְּכָל יוֹם וָיוֹם הָיִיתִי מְחַשֵּׁב וְאוֹמֵר: לְמָקוֹם פְּלוֹנִי אֲנִי הוֹלֵךְ, לְבֵית דִּירָה פְּלוֹנִית אֲנִי הוֹלֵךְ, וְהָיוּ רַגְלַי מְבִיאוֹת אוֹתִי לְבָתֵּי כְּנֵסִיּוֹת וּלְבָתֵּי מִדְרָשׁוֹת, הָדָא הוּא דִּכְתִיב: "וָאָשִׁיבָה רַגְלַי אֶל עֵדֹתֶיךָ". רַבִּי (חֲנִינָא) [חוּנָא] בְּשֵׁם רַבִּי אַחָא אָמַר: חִשַּׁבְתִּי מַתַּן שְׂכָרָן שֶׁל מִצְוֹת וְהֶפְסֵדָן שֶׁל עֲבֵרוֹת, "וָאָשִׁיבָה רַגְלַי אֶל עֵדֹתֶיךָ". רַבִּי מְנַחֵם חַתְנֵהּ דְּר' (חֲנִינָא) [אֶלְעָזָר בַּר אֲבִינָא] אָמַר: חִשַּׁבְתִּי מַה שֶּׁכָּתַבְתָּ לָנוּ בַּתּוֹרָה: "אִם בְּחֻקֹּתַי תֵּלֵכוּ", וּמַה כְּתִיב תָּמָן, "וְנָתַתִּי שָׁלוֹם בָּאָרֶץ", "וְאִם לֹא תִשְׁמְעוּ לִי", מַה כְּתִיב תָּמָן, "וְיָסַפְתִּי לְיַסְּרָה אֶתְכֶם". רַבִּי אַבָּא בְּרֵהּ דְּרַבִּי חִיָּא בְּשֵׁם רַבִּי (חִיָּא) [יוֹנָחָן] אָמַר: חִשַּׁבְתִּי בְּרָכוֹת וְחִשַּׁבְתִּי קְלָלוֹת. חִשַּׁבְתִּי בְּרָכוֹת מֵאָלֶ"ף וְעַד תָּי"ו, וְחִשַּׁבְתִּי קְלָלוֹת מִן וָי"ו וְעַד הֵ"א. וְלֹא עוֹד, אֶלָּא שֶׁהֵן הֲפוּכוֹת. הָא כֵּיצַד, אִם זְכִיתֶם אֲנִי הוֹפֵךְ לָכֶם אֶת הַקְּלָלוֹת לִבְרָכוֹת. וְאֵימָתַי, כְּשֶׁתִּשְׁמְרוּ אֶת תּוֹרָתִי, הָדָא הוּא דִּכְתִיב: "אִם בְּחֻקֹּתַי תֵּלֵכוּ".

[אָמַר רַבִּי אֶלְעָזָר]: בְּנֹּהַג שֶׁבָּעוֹלָם, מֶלֶךְ בָּשָׂר וָדָם גּוֹזֵר גְּזֵרָה, אִם רוֹצֶה הוּא מְקַיְּמָהּ, וְאִם לָאו סוֹף שֶׁמְּקַיְּמָהּ עַל יְדֵי אֲחֵרִים. אֲבָל הַקָּדוֹשׁ בָּרוּךְ  הוּא אֵינוֹ כֵּן, אִם גּוֹזֵר גְּזֵרָה הוּא מְקַיְּמָהּ תְּחִלָּה ("אִישׁ אִמּוֹ וְאָבִיו תִּירָאוּ") [הָדָא הוּא דִּכְתִיב: "מִפְּנֵי שֵׂיבָה תָּקוּם וְהָדַרְתָּ פְּנֵי זָקֵן וְיָרֵאתָ מֵּאֱלֹהֶיךָ אֲנִי ה'"] אֲנִי הוּא שֶׁקִיַּמְתִּי מִצְוַת זָקֵן תְּחִלָּה. דָּבָר אַחֵר: "אִם בְּחֻקֹּתַי תֵּלֵכוּ" חֻקִּים שֶׁחָקַקְתִּי בָּהֶם אֶת הַשָּׁמַיִם וְאֶת הָאָרֶץ, שֶׁנֶּאֱמַר: "אִם לֹא בְּרִיתִי יוֹמָם וָלַיְלָה חֻקּוֹת שָׁמַיִם וָאָרֶץ לֹא שָׂמְתִּי. חֻקִּים שֶׁחָקַקְתִּי בָּהֶם אֶת הַשֶּׁמֶשׁ וְאֶת הַיָּרֵחַ, שֶׁנֶּאֱמַר: "כֹּה אָמַר ה' נֹתֵן שֶׁמֶשׁ לְאוֹר יוֹמָם חֻקֹּת יָרֵחַ וְכוֹכָבִים לְאוֹר לָיְלָה. חֻקִּים שֶׁחָקַקְתִּי בָּהֶם אֶת הַיָּם, שֶׁנֶּאֱמַר: "בְּשׂוּמוֹ לַיָּם חֻקּוֹ". חֻקִּים שֶׁחָקַקְתִּי בָּהֶם אֶת הַחוֹל, שֶׁנֶּאֱמַר: "אֲשֶׁר שַׂמְתִּי חוֹל גְּבוּל לַיָּם חָק עוֹלָם. חֻקִּים שֶׁחָקַקְתִּי בָּהֶם אֶת הַתְּהוֹם, שֶׁנֶּאֱמַר: "בְּחֻקּוֹ חוּג עַל פְּנֵי תְהוֹם", "חֹק" וְ"חוּג" לִגְזֵרָה שָׁוָה. חֻקִּים שֶׁבָּהֶן חֲקוּקִים עַל יֵצֶר הָרַע, הָדָא הוּא דִּכְתִיב: "הוֹי הַחֹקְקִים חִקְקֵי אָוֶן". אָמַר רַבִּי לֵוִי: מָשָׁל לְמָקוֹם אֶדְרֵימוֹן שֶׁהוּא מְשֻׁבָּשׁ בִּגְיָסוֹת. הוֹשִׁיב בָּהּ הַמֶּלֶךְ קֻסְטָרְיָנוֹס אֶחָד לְשָׁמְרוֹ. כָּךְ אָמַר הַקָּדוֹשׁ בָּרוּךְ  הוּא: הַתּוֹרָה אֶבֶן וְיֵצֶר הָרַע אֶבֶן, הָאֶבֶן תִּשְׁמֹר אֶת הָאֶבֶן. הַתּוֹרָה אֶבֶן דִּכְתִיב: "וָאֶתְּנָה לְךָ אֶת לֻחֹת הָאֶבֶן" וְגוֹ', וְיֵצֶר הָרַע אֶבֶן שֶׁנֶּאֱמַר: "וַהֲסִירֹתִי אֶת לֵב הָאֶבֶן מִבְּשַׂרְכֶם. חֻקִּים שֶׁהֵן מְבִיאִין אֶת הָאָדָם לְחַיֵּי הָעוֹלָם הַבָּא, שֶׁנֶּאֱמַר: "וְהָיָה הַנִּשְׁאָר בְּצִיּוֹן וְהַנּוֹתָר בִּירוּשָׁלַיִם קָדוֹש יֵאָמֶר לוֹ כָּל הַכָּתוּב לַחַיִּים בִּירוּשָׁלָיִם" הוּא הָעוֹסֵק בַּתּוֹרָה שֶׁהִיא עֵץ חַיִּים. הַסַּיִף וְהַסֵּפֶר נִתְּנוּ מְכֹרָכִין מִן הַשָּׁמַיִם. אָמַר לָהֶם [הַקָּדוֹשׁ בָּרוּךְ הוּא]: אִם תִּשְׁמְרוּ מַה שֶּׁכָּתוּב בַּסֵּפֶר הַזֶּה תִּנָּצְלוּ מִן הַסַּיִף הַזֶּה, וְאִם לָאו הוּא הוֹרֵג אֶתְכֶם. וְהֵיכָן מַשְׁמָעוֹ שֶׁל דָּבָר, שֶׁנֶּאֱמַר: "וַיְגָרֶשׁ אֶת הָאָדָם וַיַּשְׁכֵּן מִקֶּדֶם לְגַן עֵדֶן אֶת הַכְּרֻבִים וְאֵת לַהַט הַחֶרֶב הַמִּתְהַפֶּכֶת לִשְׁמֹר אֶת דֶּרֶךְ עֵץ הַחַיִּים. "דֶּרֶךְ" זוֹ דֶּרֶךְ אֶרֶץ, וְאַחַר כָּךְ: "עֵץ חַיִּים" זוֹ תּוֹרָה. רַבִּי שִׁמְעוֹן בֶּן יוֹחַאי אוֹמֵר: הַכִּכָּר וְהַמַּקֵּל נִתְּנוּ מְכֹרָכִין מִן הַשָּׁמַיִם. אָמַר לָהֶם: אִם שְׁמַרְתֶּם אֶת הַתּוֹרָה הֲרֵי הַכִּכָּר לֶאֱכֹל, וְאִם לָאו הֲרֵי הַמַּקֵל לִלְקוֹת בּוֹ. מֵהֵיכָן מַשְׁמָעוֹ שֶׁל דָּבָר, שֶׁנֶּאֱמַר: "אִם תֹּאבוּ וּשְׁמַעְתֶּם טוּב הָאָרֶץ תֹּאכֵלוּ, וְאִם תְּמָאֲנוּ וּמְרִיתֶם חֶרֶב תְּאֻכְּלוּ" וַחֲרָבוּן תֹּאכְלוּ. אֲמַר רַבִּי אַחָא: צְרִיכִין יִשְׂרָאֵל לְחָרוּבָא עָבְדוּן תְּתוּבָא. אֲמַר רַבִּי עֲקִיבָא: יָאֵי הוּא מִסְכְּנוּתָא לִבְרָתֵהּ דְּיַעֲקֹב, כְּעָרְקָא סֻמָּקָא בְּרֵישֵׁהּ דְּסוּסְיָא חִוְּרָא.

{rרמז תרעאr}  זֶה שֶׁאָמַר הַכָּתוּב: "אִם חֲרוּצִים יָמָיו" כְּשֶׁבָּרָא הַקָּדוֹשׁ בָּרוּךְ הוּא אֶת הָעוֹלָם חָרַץ יָמָיו שֶׁל כָּל אֶחָד וְאֶחָד, שֶׁנֶּאֱמַר: "וְהָיוּ לְאוֹתוֹת וּלְמוֹעֲדִים". וּלְמִי נְתָנָם, לְיִשְׂרָאֵל, שֶׁנֶּאֱמַר: "מַגִּיד דְּבָרָיו לְיַעֲקֹב חֻקָּיו" וְגוֹ'. "מִסְפַּר חֳדָשָׁיו אִתָּךְ חֻקָּיו עָשִׂיתָ [וְלֹא יַעֲבֹר"] אָמַר הַקָּדוֹשׁ בָּרוּךְ הוּא לְיִשְׂרָאֵל: אִם עֲשִׂיתֶם חֻקַּי אֵין הַשָּׂטָן נוֹגֵעַ בָּכֶם, שֶׁנֶּאֱמַר: "מִדֵּי עָבְרוֹ יִקַּח אֶתְכֶם". הֱוֵי: "חֻקָּיו עָשִׂיתָ וְלֹא יַעֲבֹר". אָדָם הָרִאשׁוֹן אִלּוּ שָׁמַר אֶת הַתּוֹרָה וְאֶת הַמִּצְוָה שֶׁנָּתַתִּי לוֹ, לֹא מֵת. לְפִיכָךְ כְּתִיב "אִם בְּחֻקֹּתַי תֵּלֵכוּ". "אִם בְּחֻקֹּתַי" וְגוֹ' מְלַמֵּד, שֶׁהַמָּקוֹם מִתְאַוֶּה שֶׁיְּהוּ יִשְׂרָאֵל עֲמֵלִים בַּתּוֹרָה, וְכֵן הוּא אוֹמֵר: "לוּ עַמִּי שׁוֹמֵעַ לִי יִשְׂרָאֵל בִּדְרָכַי יְהַלֵּכוּ, כִּמְעַט אוֹיְבֵיהֶם אַכְנִיעַ וְעַל צָרֵיהֶם אָשִׁיב יָדִי", וְאוֹמֵר: "לוּא הִקְשַׁבְתָּ לְמִצְוֹתָי וַיְהִי כַנָּהָר שְׁלוֹמֶךָ וְצִדְקָתְךָ כְּגַלֵּי הַיָּם", וְאוֹמֵר: "מִי יִתֵּן וְהָיָה לְבָבָם זֶה לָהֶם לְיִרְאָה אוֹתִי" וְגוֹ'. "אִם בְּחֻקֹּתַי תֵּלֵכוּ" יָכוֹל אֵלּוּ הַמִּצְוֹת, כְּשֶׁהוּא אוֹמֵר: "וְאֶת מִצְוֹתַי תִּשְׁמְרוּ", הֲרֵי מִצְוֹת אֲמוּרוֹת, הָא שֶׁאֵינוֹ אוֹמֵר "אִם בְּחֻקֹּתַי תֵּלֵכוּ" אֶלָּא שֶׁיְּהוּ יִשְׂרָאֵל עֲמֵלִים בַּתּוֹרָה. וְכֵן הוּא אוֹמֵר: "אִם לֹא תִשְׁמְעוּ לִי". וְכֵן הוּא אוֹמֵר: "זָכוֹר אֶת יוֹם הַשַּׁבָּת לְקַדְשוֹ" יָכוֹל בְּלִבְּךָ, כְּשֶׁהוּא אוֹמֵר: שָׁמוֹר אֶת יוֹם הַשַׁבָּת" הֲרֵי שְׁמִירַת הַלֵּב אֲמוּרָה, הָא אֵינוֹ אוֹמֵר "זָכוֹר אֶת יוֹם", אֶלָּא לִהְיוֹת שׁוֹנֶה בְּפִיךָ. וְכֵן הוּא אוֹמֵר: "זְכֹר אֵת אֲשֶׁר הִקְצַפְתָּ", יָכוֹל בְּלִבְּךָ, כְּשֶׁהוּא אוֹמֵר: "אַל תִּשְׁכַּח" הֲרֵי שִׁכְחַת לֵב אֲמוּרָה, הָא אֵינוֹ אוֹמֵר "זְכֹר", [אֶלָּא] לִהְיוֹת שׁוֹנֶה בְּפִיךָ. וְכֵן הוּא אוֹמֵר: "זָכוֹר אֵת אֲשֶׁר עָשָׂה ה' אֱלֹהֶיךָ לְמִרְיָם" יָכוֹל בְּלִבְּךָ, כְּשֶׁהוּא אוֹמֵר: "הִשָּׁמֶר בְּנֶגַע הַצָּרַעַת לִשְׁמֹר מְאֹד וְלַעֲשׂוֹת" הֲרֵי שְׁמִירַת הַלֵּב אֲמוּרָה, הָא מָה אֲנִי מְקַיֵּם "זָכוֹר", שֶׁתְּהֵא שׁוֹנֶה בְּפִיךָ. וְכֵן הוּא אוֹמֵר: "זָכוֹר אֵת אֲשֶׁר עָשָׂה לְךָ עֲמָלֵק" יָכוֹל בִּלְבָבְךָ, כְּשֶׁהוּא אוֹמֵר "לֹא תִשְׁכַּח" הֲרֵי שְׁכִיחַת לֵב אֲמוּרָה, הָא שֶׁאֵינוֹ אוֹמֵר זָכוֹר אֶלָּא לִהְיוֹת שׁוֹנֶה בְּפִיךָ. אָמַר רַבִּי לֵוִי: בּוֹא וּרְאֵה שֶׁלֹּא כְּמִדַּת הַקָּדוֹשׁ בָּרוּךְ הוּא מִדַּת בָּשָׂר וָדָם. הַקָּדוֹשׁ  בָּרוּךְ הוּא בֵּרֵךְ אֶת יִשְׂרָאֵל בְּעֶשְׂרִים וּשְׁתַּיִם אוֹתִיּוֹת, וְקִלְּלָן בִּשְׁמוֹנֶה. בֵּרְכָן בְּעֶשְׂרִים וּשְׁתַּיִם: מֵ"אִם בְּחֻקֹּתַי" עַד "קוֹמֲמִיּוּת". וְקִלְּלָן בִּשְׁמֹנֶה: מִ"וְּאִם בְּחֻקֹּתַי תִּמְאָסוּ" עַד "גָּעֲלָה נַפְשָׁם". וְאִלּוּ משֶׁה רַבֵּנוּ בֵּרְכָן בִּשְׁמוֹנָה: מִ"וְּהָיָה אִם שָׁמוֹעַ" עַד "לְעָבְדָם". וְקִלְּלָם בְּעֶשְׂרִים וּשְׁתַּיִם: מִ"וְּהָיָה אִם לֹא תִשְׁמַע" עַד "וְאֵין קוֹנֶה". בִּשְׁלָמָא לְר' מֵאִיר, הַיְינוּ דִּכְתִיב: "אִם בְּחֻקֹּתַי תֵּלֵכוּ, וְאִם בְּחֻקֹּתַי תִּמְאָסוּ", אֶלָּא לְרַבִּי חֲנִינָא בֶּן גַּמְלִיאֵל לָמָּה לִי, אִצְטְרִיךְ, סָלְקָא דַּעְתָּךְ אָמֵינָא: אִם בְּחֻקֹּתַי תֵּלֵכוּ בְּרָכָה, וְאִם בְּחֻקֹּתַי תִּמְאָסוּ לֹא בְּרָכָה וְלֹא קְלָלָה, קָא מַשְׁמַע לָן. "אִם בְּחֻקֹּתַי תֵּלֵכוּ וְאֶת מִצְוֹתַי תִּשְׁמְרוּ וַעֲשִׂיתֶם אֹתָם" הַלָּמֵד לַעֲשׂוֹת, וְלֹא הַלָּמֵד שֶׁלֹּא לַעֲשׂוֹת. שֶׁהַלָּמֵד שֶׁלֹּא לַעֲשׂוֹת, נֹחַ לוֹ שֶׁלֹּא נִבְרָא. אָמַר רַבִּי חַמָּא בַּר חֲנִינָא: "אִם שְׁמַרְתֶּם [אֶת הַתּוֹרָה], הֲרֵי אֲנִי מַעֲלֶה עֲלֵיכֶם כְּאִלּוּ אַתֶּם עוֹשִׂים אוֹתָם, כְּדִכְתִיב: "וַעֲשִׂיתֶם אֹתָם". אָמַר רַבִּי חֲנִינָא בַּר פַּפָּא: [אָמַר לָהֶם:] אִם שְׁמַרְתֶּם אֶת הַתּוֹרָה, מַעֲלֶה אֲנִי עֲלֵיכֶם כְּאִלּוּ אַתֶּם עוֹשִׂים עַצְמְכֶם, הָדָא הוּא דִּכְתִיב: "וַעֲשִׂיתֶם אֹתָם". אָמַר רַבִּי יוֹחָנָן: הַלָּמֵד שֶׁלֹּא לַעֲשׂוֹת, נֹחַ לוֹ אִלּוּ נֶהְפְּכָה שִׁלְיָתוֹ עַל פָּנָיו וְלֹא יָצָא לָעוֹלָם. אָמַר רַבִּי אַחָא: הַלָּמֵד עַל מְנָת לַעֲשׂוֹת זוֹכֶה לְרוּחַ הַקֹּדֶשׁ. מַה טַּעַם, "לֹא יָמוּשׁ סֵפֶר הַתּוֹרָה הַזֶּה מִפִּיךָ וְהָגִיתָ בּוֹ יוֹמָם וָלַיְלָה וְגוֹ' כִּי אָז תַּצְלִיחַ אֶת דְּרָכֶיךָ וְאָז תַּשְׂכִּיל", וְאֵין "תַּשְׂכִּיל" אֶלָּא רוּחַ הַקֹּדֶשׁ, כְּמָה דְּאַתְּ אָמַר: מַשְׂכִּיל לְאֵיתָן הָאֶזְרָחִי.

"וְנָתַתִּי גִשְׁמֵיכֶם בְּעִתָּם" שְׁלשָׁה נָתְנוּ מַתָּנָה לָעוֹלָם: הַתּוֹרָה וְהַמְּאוֹרוֹת [וְהַגְּשָׁמִים]. "וְנָתַתִּי גִשְׁמֵיכֶם בְּעִתָּם" לֹא שִׁכּוֹרָה וְלֹא צְמֵאָה אֶלָּא בֵּינוֹנִית. שֶׁכְּשֶׁהַגְּשָׁמִים הַלָּלוּ מְרֻבִּים, מְטַשְׁטְשִׁין אֶת הָאָרֶץ וְאֵינָהּ עוֹשָׂה פֵּרוֹת. "וְנָתַתִּי" אֲנִי, וְלֹא עַל יְדֵי מַלְאָךְ וְלֹא עַל יְדֵי שָׁלִיחַ. "גִשְׁמֵיכֶם" וְלֹא גִּשְׁמֵי כָּל הָאֲרָצוֹת. וְכֵן הוּא אוֹמֵר: "הַנּוֹתֵן מָטָר עַל פְּנֵי אֶרֶץ וְשׁוֹלֵחַ מַיִם" וְגוֹ'. "וְנָתַתִּי גִשְׁמֵיכֶם בְּעִתָּם" בָּרְבִיעִיּוֹת. אוֹ אֵינוֹ אֶלָּא בְּעַרְבֵי שַׁבָּתוֹת, אָמְרוּ: אֲפִלוּ שָׁנִים כִּשְׁנֵי אֵלִיָּהוּ וּגְשָׁמִים יוֹרְדִין בְּעַרְבֵי שַׁבָּתוֹת אֵינוֹ אֶלָּא סִימַן קְלָלָה, הָא מָה אֲנִי מְקַיֵּם "וְנָתַתִּי גִשְׁמֵיכֶם בְּעִתָּם", (בַּלֵּילוֹת) [בְּלֵילֵי רְבִיעִיּוֹת]. מַעֲשֶׂה בִּימֵי הוֹרְדוֹס, שֶׁהָיוּ הַגְּשָׁמִים יוֹרְדִין בַּלֵּילוֹת, וּבְשַׁחֲרִית נָשְׁבָה הָרוּחַ וְזָרְחָה הַחַמָּה וְנִתְנַגְּבָה הָאָרֶץ, וְהַפּוֹעֲלִין יוֹצְאִין וְעוֹשִׂין מְלַאכְתָּן וְיוֹדְעִין שֶׁמַּעֲשֵׂיהֶם לְשֵׁם שָׁמַיִם. "וְנָתַתִּי גִשְׁמֵיכֶם בְּעִתָּם" בְּלֵילֵי שַׁבָּתוֹת. אָמְרוּ: מַעֲשֶׂה בִּימֵי שִׁמְעוֹן בֶּן שָׁטַח, הָיוּ גְּשָׁמִים יוֹרְדִין מִלֵּילֵי שַׁבָּת לְלֵילֵי שַׁבָּת, עַד שֶׁנַּעֲשׂוּ חִטִּין כִּכְלָיוֹת וּשְׂעוֹרִים כְּגַרְעִינֵי זֵיתִים וַעֲדָשִׁים כְּדִינְרֵי זָהָב, וְצָרְרוּ מֵהֶם חֲכָמִים וְהִנִּיחוּ דֻּגְמָא לְדוֹרוֹת. לְהוֹדִיעַ כַּמָּה חֵטְא גּוֹרֵם, וְכֵן הוּא אוֹמֵר: "עֲוֹנוֹתֵיכֶם הִטּוּ אֵלֶּה וְחַטֹּאתֵיכֶם מָנְעוּ הַטּוֹב מִכֶּם". "וְנָתַתִּי גִשְׁמֵיכֶם בְּעִתָּם" וְלֹא גִּשְׁמֵי כָּל שְׁאָר אֲרָצוֹת. הָא מָה אֲנִי מְקַיֵּם "וְנִבְרְכוּ בְךָ כָּל מִשְׁפְּחֹת הָאֲדָמָה", שֶׁיְּהוּ פֵּרוֹת מְרֻבִּים בְּאֶרֶץ יִשְׂרָאֵל וְרָעָב בְּכָל הָאֲרָצוֹת, וְיִהְיוּ בָּאִים (וְנוֹטְלִין) [וְלוֹקְחִין] מִכֶּם וּמַעֲשִׁירִין אֶתְכֶם בִּכְסָפִים, כָּעִנְיָן שֶׁנֶּאֱמַר: "וַיְלַקֵּט יוֹסֵף אֶת כָּל הַכֶּסֶף הַנִּמְצָא בְאֶרֶץ מִצְרַיִם וּבְאֶרֶץ כְּנַעַן, וְאוֹמֵר: "וּכְיָמֶיךָ דָּבְאֶךָ" שֶׁיְּהוּ כָּל הָאֲרָצוֹת דּוֹבְאִים כֶּסֶף וּמְבִיאוֹת לְאֶרֶץ יִשְׂרָאֵל.

{rרמז תרעבr}  "וְנָתְנָה הָאָרֶץ יְבוּלָהּ" לֹא כְּדֶרֶךְ שֶׁעוֹשָׂה עַכְשָׁו, אֶלָּא כְּדֶרֶךְ שֶׁעָשְׂתָה בִּימֵי אָדָם הָרִאשׁוֹן. וּמִנַּיִן אַתָּה אוֹמֵר שֶׁהָאָרֶץ עֲתִידָה לִהְיוֹת נִזְרַעַת וְעוֹשָׂה פֵּרוֹת בַּת יוֹמָהּ, תַּלְמוּד לוֹמַר: "זֵכֶר עָשָׂה לְנִפְלְאוֹתָיו". וְאוֹמֵר: "תַּדְשֵׁא הָאָרֶץ דֶּשֶׁא עֵשֶׂב מַזְרִיעַ זֶרַע" מְלַמֵּד, שֶׁבּוֹ בַּיּוֹם שֶׁנִּזְרַעַת בּוֹ בַּיּוֹם עוֹשָׂה פֵּרוֹת. "וְעֵץ הַשָּׂדֶה יִתֵּן פִּרְיוֹ" לֹא כְּדֶרֶךְ שֶׁעוֹשָׂה עַכְשָׁו, אֶלָּא כְּדֶרֶךְ שֶׁעָשְׂתָה בִּימֵי אָדָם הָרִאשׁוֹן. וּמִנַּיִן אַתָּה אוֹמֵר יְהֵא אִילָן נִטַּע וְעוֹשֶׂה פֵּרוֹת בֶּן יוֹמוֹ, תַּלְמוּד לוֹמַר: "זֵכֶר עָשָׂה לְנִפְלְאוֹתָיו", וְאוֹמֵר: "עֵץ פְּרִי עוֹשֶׂה פְּרִי לְמִינוֹ" מְלַמֵּד, שֶׁבּוֹ בַּיּוֹם שֶׁנִּטַּע בּוֹ בַּיּוֹם עָשָׂה פֵּרוֹת. וּמִנַּיִן שֶׁאַף הָעֵץ עָתִיד לִהְיוֹת מַאֲכָל, תַּלְמוּד לוֹמַר: "עֵץ פְּרִי" אִם לְלַמֵּד שֶׁעוֹשֶׂה פֵּרוֹת, הֲרֵי כְּבָר נֶאֱמַר "עוֹשֶׂה פְּרִי", אִם כֵּן לָמָּה נֶאֱמַר "עֵץ פְּרִי", אֶלָּא מַה פְּרִי מַאֲכָל, אַף הָעֵץ עָתִיד לִהְיוֹת מַאֲכָל. וּמִנַּיִן שֶׁאַף אִילָנֵי סְרָק עֲתִידִין (לִהְיוֹת) לְהוֹצִיא פֵּרוֹת, תַּלְמוּד לוֹמַר: "וְעֵץ הַשָּׂדֶה יִתֵּן פִּרְיוֹ". "וְהִשִּׂיג לָכֶם דַּיִשׁ אֶת בָּצִיר" שֶׁתִּהְיוּ עֲסוּקִים בַּדַּיִשׁ עַד שֶׁתַּגִּיעַ בָּצִיר. "וּבָצִיר יַשִּׂיג אֶת זָרַע" שֶׁתִּהְיוּ עֲסוּקִים בַּבָּצִיר עַד שֶׁתַּגִּיעַ זֶרַע. "וַאֲכַלְתֶּם לַחְמְכֶם לָשׂבַע" אֵין צָרִיךְ לוֹמַר שֶׁיְּהֵא אָדָם אוֹכֵל הַרְבֵּה וְשָׂבֵעַ, אֶלָּא אוֹכֵל קִמְעָא וּמִתְבָּרֵךְ (עָלָיו) [בְּמֵעָיו], כְּמָה שֶׁנֶּאֱמַר לְהַלָּן: "וּבֵרֵךְ אֶת לַחְמְךָ וְאֶת מֵימֶיךָ". "וִישַׁבְתֶּם לָבֶטַח בְּאַרְצְכֶם" בְּאַרְצְכֶם אַתֶּם יוֹשְׁבִים לָבֶטַח, וְאִי אַתֶּם יוֹשְׁבִים לָבֶטַח בְּחוּצָה לָאָרֶץ. שֶׁמָּא תֹּאמְרוּ: הֲרֵי מַאֲכָל הֲרֵי מִשְׁתֶּה, אִם אֵין שָׁלוֹם אֵין (כָּאן) כְּלוּם, תַּלְמוּד לוֹמַר: "וְנָתַתִּי שָׁלוֹם בָּאָרֶץ" מְלַמֵּד, שֶׁהַשָּׁלוֹם שָׁקוּל כְּנֶגֶד הַכֹּל. וְכֵן הוּא אוֹמֵר: "עוֹשֶׂה שָׁלוֹם בִּמְרוֹמָיו", וְאוֹמֵר: "עוֹשֶׂה שָׁלוֹם וּבוֹרֵא אֶת הַכֹּל" מַגִּיד שֶׁהַשָּׁלוֹם שָׁקוּל כְּנֶגֶד הַכֹּל. "וּשְׁכַבְתֶּם וְאֵין מַחֲרִיד" לֹא יְרֵאִין מִכָּל אָדָם. "וְהִשְׁבַּתִּי חַיָּה רָעָה" רַבִּי יְהוּדָה אוֹמֵר: מַעֲבִירָם מִן הָעוֹלָם. רַבִּי שִׁמְעוֹן אוֹמֵר: מַשְׁבִּיתָם שֶׁלֹּא תַּזִּיק. אָמַר רַבִּי שִׁמְעוֹן: אֵימָתַי הוּא שְׁבָחוֹ שֶׁל הַקָּדוֹשׁ בָּרוּךְ הוּא, כְּשֶׁאֵין מַזִּיקִין, אוֹ כְּשֶׁיֵּשׁ מַזִּיקִין וְאֵין מַזִּיקִים, הֱוֵי אוֹמֵר: כְּשֶׁיֵּשׁ מַזִּיקִין וְאֵין מַזִּיקִים. וְכֵן הוּא אוֹמֵר: "מִזְמוֹר שִׁיר לְיוֹם הַשַּׁבָּת" לַמַּשְׁבִּית מַזִּיקִין מִן הָעוֹלָם שֶׁלֹּא יַזִּיקוּ. וְכֵן הוּא אוֹמֵר: "וְגָר זְאֵב עִם כֶּבֶשׂ וְנָמֵר עִם גְּדִי יִרְבָּץ וְעֵגֶל וּכְפִיר וּמְרִיא יַחְדָּו וְנַעַר קָטֹן נֹהֵג בָּם, וּפָרָה וָדֹב תִּרְעֶינָה יַחְדָּו יִרְבְּצוּ יַלְדֵיהֶן וְאַרְיֵה כַּבָּקָר יֹאכַל תֶּבֶן, וְשִׁעֲשַׁע יוֹנֵק עַל חֻר פָּתֶן וְעַל מְאוּרַת צִפְעוֹנִי גָּמוּל יָדוֹ הָדָה" מְלַמֵּד, שֶׁיְּהֵא תִּינוֹק מִיִּשְׂרָאֵל מוֹשִׁיט אֶצְבָּעוֹ לְתוֹךְ עֵינָיו שֶׁל צִפְעוֹנִי, וּמוֹצִיא מָרָה מִתּוֹךְ פִּיו. וְאוֹמֵר: "גָּמוּל יָדוֹ הָדָה" זוֹ חַיָּה הַהוֹרֶגֶת אֶת הַבְּרִיּוֹת. "וְחֶרֶב לֹא תַעֲבֹר בְּאַרְצְכֶם" אֵין צָרִיךְ לוֹמַר לַבָּאִין לַמִּלְחָמָה, אֶלָּא שֶׁלֹּא יְהוּ עוֹבְרִין וְשָׁבִין מִמְּדִינָה לִמְדִינָה, כְּדֶרֶךְ שֶׁעָבְרוּ בִּימֵי יֹאשִׁיָּהוּ.

"וּרְדַפְתֶּם אֶת אֹיְבֵיכֶם וְנָפְלוּ" שֶׁיְּהוּ נוֹפְלִים אִישׁ בְּחֶרֶב רֵעֵהוּ. "וְרָדְפוּ מִכֶּם חֲמִשָּׁה מֵאָה". "מִכֶּם" מִן הַחַלָּשִׁים שֶׁבָּכֶם, וְלֹא מִן הַגִּבּוֹרִים שֶׁבָּכֶם. "וּמֵאָה מִכֶּם רְבָבָה יִרְדֹּפוּ" וְכִי כָּךְ הוּא הַחֶשְׁבּוֹן, וַהֲלֹא אֵין רָאוּי לוֹמַר אֶלָּא מֵאָה מִכֶּם שְׁנֵי אֲלָפִים יִרְדֹּפוּ, אֶלָּא אֵין דּוֹמִין הַמֻּעָטִין הָעוֹשִׂים אֶת הַתּוֹרָה לַמְרֻבִּין הָעוֹשִׂין. "וְנָפְלוּ אֹיְבֵיכֶם לִפְנֵיכֶם לֶחָרֶב" שֶׁיְּהוּ נוֹפְלִין שֶׁלֹּא כְּדֶרֶךְ הָאָרֶץ. "וּפָנִיתִי אֲלֵיכֶם" מָשָׁל, לְמָה הַדָּבָר דּוֹמֶה, לְבַעַל הַבַּיִת שֶׁשָּׂכַר פּוֹעֲלִים, וְהָיָה שָׁם פּוֹעֵל אֶחָד שֶׁעָשָׂה עִמּוֹ מְלָאכָה שָׁלשׁ שָׁנִים, וּבָאוּ פּוֹעֲלִים לִטֹּל שְׂכָרָן וּבָא פּוֹעֵל הַהוּא עִמָּהֶן, וּבַעַל הַבַּיִת אוֹמֵר לַפּוֹעֵל: בְּנִי, הַלָּלוּ עָשׂוּ עִמִּי מֻעָט אֶתֵּן לָהֶם שָׂכָר מֻעָט, אֲבָל אַתָּה חֶשְׁבּוֹנוֹת הַרְבֵּה יֵשׁ לִי לְחַשֵּׁב עִמְּךָ. כָּךְ יִשְׂרָאֵל מְבַקְּשִׁין שְׂכָרָן בָּעוֹלָם הַזֶּה מִלִּפְנֵי הַמָּקוֹם, וְהָאֻמּוֹת מְבַקְּשִׁין שְׂכָרָן מִלִּפְנֵי הַמָּקוֹם. וְהַמָּקוֹם אוֹמֵר לָהֶם לְיִשְׂרָאֵל: בָּנַי, אִפָּנֶה לָכֶם. הַלָּלוּ עוֹשִׂין עִמִּי מֻעָט אֲנִי אֶתֵּן לָהֶם שָׂכָר מֻעָט בָּעוֹלָם הַזֶּה שֶׁמֻּעָט. אֲבָל אַתֶּם חֶשְׁבּוֹנוֹת הַרְבֵּה יֵשׁ לִי לְחַשֵּׁב עִמָּכֶם. "וּפָנִיתִי אֲלֵיכֶם" בְּטוֹבָה. "וְהִפְרֵיתִי אֶתְכֶם" בִּפְרִיָּה וּרְבִיָּה. "וְהִרְבֵּיתִי אֶתְכֶם" בְּקוֹמָה זְקוּפָה. "וַהֲקִימֹתִי אֶת בְּרִיתִי אִתְּכֶם" לֹא כַּבְּרִית הָרִאשׁוֹנָה שֶׁהֵפַרְתֶּם אוֹתָהּ, [שֶׁנֶּאֱמַר: "אֲשֶׁר הֵמָּה הֵפֵרוּ אֶת בְּרִיתִי וְאָנֹכִי בָּעַלְתִּי בָּם נְאֻם ה'. אֶלָּא בְּרִית חֲדָשָׁה שֶׁלֹּא תּוּפַר מֵעַתָּה, שֶׁנֶּאֱמַר:] "הִנֵּה יָמִים בָּאִים נְאֻם ה' וְכָרַתִּי אֶת בֵּית יִשְׂרָאֵל וְאֶת בֵּית יְהוּדָה בְּרִית חֲדָשָׁה".

"וַאֲכַלְתֶּם יָשָׁן נוֹשָׁן" מְלַמֵּד, שֶׁכָּל הַמִּתְיַשֵּׁן יָפֶה מֵחֲבֵרוֹ. "נוֹשָׁן" אֵין לִי אֶלָּא יַיִן שֶׁדַּרְכּוֹ לִהְיוֹת כָּךְ, מִנַּיִן לְרַבּוֹת כָּל דָּבָר הַמְיֻשָּׁן, תַּלְמוּד לוֹמַר: "יָשָׁן נוֹשָׁן". "וְיָשָׁן מִפְּנֵי חָדָשׁ תּוֹצִיאוּ" שֶׁיְּהוּ אוֹצָרוֹת מְלֵאִין יָשָׁן וּגְרָנוֹת מְלֵאִין חָדָשׁ, וְאַתֶּם תִּהְיוּ מַקְפִּידִים: הֵיאַךְ נוֹצִיא יָשָׁן לִפְנֵי חָדָשׁ. "וְנָתַתִּי מִשְׁכָּנִי בְּתוֹכֲכֶם" זֶה בֵּית הַמִּקְדָּשׁ. "וְלֹא תִגְעַל נַפְשִׁי אֶתְכֶם" מִשֶּׁאֶגְאַל אֶתְכֶם, עוֹד אֵינִי מוֹאֵס בָּכֶם (כָּתוּב בְּסוֹף פָּרָשַׁת נֹחַ).

"וְהִתְהַלַּכְתִּי בְּתוֹכֲכֶם" מָשְׁלוּ מָשָׁל. לְמַה הַדָּבָר דּוֹמֶה, לְמֶלֶךְ שֶׁבָּא אֵצֶל אֲרִיסוֹ וְהָיָה הָאָרִיס הַהוּא מִטַּמֵּר מִלְּפָנָיו. וְהַמֶּלֶךְ אָמַר לָאָרִיס: מַה לְךָ שֶׁאַתָּה מִטַּמֵּר מִלְּפָנַי, הֲרֵינִי כַּיּוֹצֵא בְּךָ. כָּךְ עָתִיד הַמָּקוֹם לְטַיֵּל בֵּין הַצַּדִּיקִים, וְצַדִּיקִים מִזְדַּעְזְעִין מִלְּפָנָיו. וְהַמָּקוֹם אוֹמֵר לָהֶם לַצַּדִּיקִים: מַה לָּכֶם שֶׁאַתֶּם מִזְדַּעְזְעִים מִלְּפָנַי, הֲרֵינִי כַּיּוֹצֵא בָּכֶם, [אִי] לְפִי שֶׁאֲנִי כַּיּוֹצֵא בָּכֶם, יָכוֹל לֹא תְּהֵא מוֹרָאִי עֲלֵיכֶם, תַּלְמוּד לוֹמַר: "וְהָיִיתִי לָכֶם לֵאלֹהִים וְאַתֶּם תִּהְיוּ לִי לְעָם". אִם אֵין אַתֶּם מַאֲמִינִים לִי בַּדְּבָרִים הַלָּלוּ: "אֲנִי ה' אֱלֹהֵיכֶם אֲשֶׁר הוֹצֵאתִי אֶתְכֶם מֵאֶרֶץ מִצְרַיִם" אֲנִי הוּא שֶׁעָשִׂיתִי לָכֶם נִסִּים בְּמִצְרַיִם, עָתִיד אֲנִי לַעֲשׂוֹת לָכֶם אֶת כָּל (הַמַּעֲשִׂים) [הַנִּסִּים] הָאֵלּוּ. "מִהְיֹת לָהֶם עֲבָדִים" מַה תַּלְמוּד לוֹמַר, לְפִי שֶׁנֶּאֱמַר לְהַלָּן: "מִבֵּית עֲבָדִים", יָכוֹל עֲבָדִים לַעֲבָדִים הָיוּ, תַּלְמוּד לוֹמַר: "מִהְיֹת לָהֶם עֲבָדִים" עֲבָדִים לִמְלָכִים הָיוּ, וְלֹא עֲבָדִים לַעֲבָדִים.

"וָאֶשְׁבֹּר מֹטֹת עֻלְּכֶם" מָשְׁלוּ מָשָׁל. לְמַה הַדָּבָר דּוֹמֶה, לְבַעַל הַבַּיִת שֶׁהָיְתָה לוֹ פָּרָה חוֹרֶשֶׁת, וְהִשְׁאִילָהּ לְאַחֵר לִהְיוֹת חוֹרֵשׁ בָּהּ. וְהָיָה לוֹ לָאִישׁ הַהוּא עֲשָׂרָה בָּנִים. זֶה בָּא וְחָרַשׁ וְיָשַׁב לוֹ, וְזֶה בָּא וְחָרַשׁ וְיָשַׁב לוֹ, וְהָיְתָה הַמַּעֲנָה אֲרֻכָּה וְרָבְצָה לָהּ אוֹתָהּ פָּרָה. נִכְנְסוּ כָּל הַפָּרוֹת וְאוֹתָהּ פָּרָה לֹא נִכְנְסָה. וּכְשֶׁרָאָה בַּעַל הַבַּיִת שֶׁלֹּא נִכְנְסָה פָּרָתוֹ, לֹא הִסְפִּיק דַּעְתּוֹ לְקַבֵּל פִּיּוּס, מִיָּד קָפַץ וְשָׁבַר אֶת הָעֹל וּפָסַק אֶת הַסִּמְלוֹנִין. כָּךְ הָיוּ יִשְׂרָאֵל בָּעוֹלָם הַזֶּה. שִׁלְטוֹן אֶחָד בָּא וּמְשַׁעְבֵּד וְהוֹלֵךְ לוֹ, בָּא שִׁלְטוֹן אַחֵר וּמְשַׁעְבֵּד וְהוֹלֵךְ לוֹ. כְּשֶׁמַּגִּיעַ הַקֵּץ, אֵין הַקָּדוֹשׁ בָּרוּךְ הוּא אוֹמֵר לָהֶם לְאֻמּוֹת הָעוֹלָם: כָּךְ עֲשִׂיתֶם לְבָנַי. אֶלָּא מִיָּד מְשַׁבֵּר אֶת הָעֹל וּמְקַצֵּץ אֶת הַסִּמְלוֹנִין, שֶׁנֶּאֱמַר: "וָאֶשְׁבֹּר מֹטֹת עֻלְּכֶם". וְכֵן הוּא אוֹמֵר: "ה' צַדִּיק קִצֵּץ עֲבוֹת רְשָׁעִים". "וָאוֹלֵךְ אֶתְכֶם קוֹמְמִיּוּת" רַבִּי (יְהוּדָה) [שִׁמְעוֹן] אוֹמֵר מָאתַיִם אַמָּה. רַבִּי (שִׁמְעוֹן) [יְהוּדָה] אוֹמֵר: מֵאָה אַמָּה, כְּאָדָם הָרִאשׁוֹן. אֵין לִי אֶלָּא אֲנָשִׁים, נָשִׁים מִנַּיִן, תַּלְמוּד לוֹמַר: "בְּנוֹתֵינוּ כְזָוִיֹּת מְחֻטָּבוֹת תַּבְנִית הֵיכָל", וְכַמָּה הוּא [תַּבְנִית] הֵיכָל, מֵאָה אַמָּה. דָּבָר אַחֵר: "קוֹמְמִיּוּת" בְּקוֹמָה זְקוּפָה, שֶׁלֹּא יִהְיוּ יְרֵאִין מִכָּל אָדָם.

"וְאִם לֹא תִשְׁמְעוּ לִי" (כָּתוּב בְּרֶמֶז תת"צ).

"וְאִם לֹא תִשְׁמְעוּ לִי" לְמִדְרַשׁ חֲכָמִים. אוֹ יָכוֹל לְמַה שֶּׁכָּתוּב בַּתּוֹרָה, כְּשֶׁהוּא אוֹמֵר "וְלֹא תַעֲשׂוּ אֵת כָּל הַמִּצְוֹת הָאֵלֶּה", הֲרֵי מַה שֶּׁכָּתוּב בַּתּוֹרָה אָמוּר, הָא מָה אֲנִי מְקַיֵּם "וְאִם לֹא תִשְׁמְעוּ לִי", לְמִדְרַשׁ חֲכָמִים.

{rרמז תרעגr}  "וְאִם לֹא תִשְׁמְעוּ לִי" מַה תַּלְמוּד לוֹמַר "לִי", זֶה שֶׁיּוֹדֵעַ אֶת רַבֵּנוּ וּמִתְכַּוֵּן לִמְרֹד בּוֹ. וְכֵן הוּא אוֹמֵר: "כְּנִמְרוֹד גִּבּוֹר צַיִד [לִפְנֵי ה'"] שֶׁאֵין תַּלְמוּד לוֹמַר "לִפְנֵי ה'", אֶלָּא שֶׁהָיָה יוֹדֵעַ אֶת רִבּוֹנוֹ וּמִתְכַּוֵּן לִמְרֹד בּוֹ, וְכֵן הוּא אוֹמֵר: "וְאַנְשֵׁי סְדוֹם רָעִים וְחַטָּאִים [לַה' מְאֹד"] שֶׁאֵין תַּלְמוּד לוֹמַר "לַה' מְאֹד", אֶלָּא שֶׁהָיוּ יוֹדְעִין אֶת רִבּוֹנָן וּמִתְכַּוְּנִין לִמְרֹד בּוֹ. "וְלֹא תַעֲשׂוּ" יֵשׁ לְךָ אָדָם שֶׁאֵינוֹ לָמֵד אֲבָל עוֹשֶׂה, תַּלְמוּד לוֹמַר: "וְלֹא תַעֲשׂוּ". הָא כָּל שֶׁאֵינוֹ לָמֵד אַף אֵינוֹ עוֹשֶׂה. אוֹ יֵשׁ לְךָ אָדָם שֶׁאֵינוֹ לָמֵד וְאֵינוֹ עוֹשֶׂה, אֲבָל אֵין מוֹאֵס בַּאֲחֵרִים, תַּלְמוּד לוֹמַר: "וְאִם בְּחֻקֹּתַי תִּמְאָסוּ". הָא כָּל אָדָם שֶׁאֵינוֹ לָמֵד וְאֵינוֹ עוֹשֶׂה, לְסוֹף שֶׁמּוֹאֵס בַּאֲחֵרִים. אוֹ יֵשׁ לְךָ אָדָם שֶׁאֵינוֹ לָמֵד וְאֵינוֹ עוֹשֶׂה וּמוֹאֵס בַּאֲחֵרִים, אֲבָל אֵין שׂוֹנֵא אֶת הַחֲכָמִים. תַּלְמוּד לוֹמַר: "וְאִם אֶת מִשְׁפָּטַי תִּגְעַל נַפְשְׁכֶם". הָא כָּל אָדָם שֶׁאֵינוֹ לָמֵד וְאֵינוֹ עוֹשֶׂה וּמוֹאֵס בַּאֲחֵרִים, לְסוֹף שֶׁשּׂוֹנֵא אֶת חֲכָמִים. אוֹ יֵשׁ לְךָ אָדָם שֶׁאֵינוֹ לָמֵד וְאֵינוֹ עוֹשֶׂה וּמוֹאֵס בַּאֲחֵרִים וְשׂוֹנֵא אֶת חֲכָמִים, אֲבָל מַנִּיחַ אֶת אֲחֵרִים לַעֲשׂוֹת, תַּלְמוּד לוֹמַר: "לְבִלְתִּי עֲשׂוֹת". הָא כָּל אָדָם שֶׁאֵינוֹ לָמֵד וְאֵינוֹ עוֹשֶׂה וּמוֹאֵס בַּאֲחֵרִים וְשׂוֹנֵא אֶת חֲכָמִים, לְסוֹף שֶׁאֵין מַנִּיחַ אֶת אֲחֵרִים לַעֲשׂוֹת. אוֹ יֵשׁ לְךָ אָדָם שֶׁאֵינוֹ לָמֵד וְאֵינוֹ עוֹשֶׂה וּמוֹאֵס בַּאֲחֵרִים, וְשׂוֹנֵא אֶת חֲכָמִים, וְאֵין מַנִּיחַ אֶת אֲחֵרִים לַעֲשׂוֹת, אֲבָל מוֹדֶה בַּמִּצְוֹת שֶׁנִּתְּנוּ מֵהַר סִינַי. תַּלְמוּד לוֹמַר: "אֶת כָּל מִצְוֹתַי". הָא כָּל שֶׁאֵינוֹ לָמֵד וְאֵינוֹ עוֹשֶׂה וּמוֹאֵס בַּאֲחֵרִים וְשׂוֹנֵא אֶת חֲכָמִים וְאֵין מַנִּיחַ אֶת אֲחֵרִים לַעֲשׂוֹת, לְסוֹף שֶׁאֵינוֹ מוֹדֶה בַּמִּצְוֹת שֶׁנִּתְּנוּ מֵהַר סִינַי. אוֹ יֵשׁ לְךָ אָדָם שֶׁיֵּשׁ בּוֹ כָּל הַמִּדּוֹת הַלָּלוּ, אֲבָל אֵינוֹ כּוֹפֵר בָּעִקָּר, תַּלְמוּד לוֹמַר: "לְהַפְרְכֶם אֶת בְּרִיתִי". הָא כָּל אָדָם שֶׁיֵּשׁ בּוֹ כָּל הַמִּדּוֹת הַלָּלוּ לְסוֹף שֶׁכּוֹפֵר בָּעִקָּר. "אַף [אֲנִי"] אֵינִי מְדַבֵּר אֶלָּא בְּאַף. אֲנִי שֶׁבָּנִיתִי אֲנִי אֶהֱרֹס, וְשֶׁנָּטַעְתִּי אֲנִי אֶתּשׁ. וְכֵן הוּא אוֹמֵר: "הִנֵּה (אֶת) אֲשֶׁר בָּנִיתִי אֲנִי הֹרֵס וְאֵת אֲשֶׁר נָטַעְתִּי אֲנִי נֹתֵשׁ". "אֶעֱשֶׂה זֹאת" זוֹ קָשָׁה לָכֶם יוֹתֵר מִן הַכֹּל, שְׁמִי הַגָּדוֹל הוּא לָכֶם בַּעַל חוֹב. "לָכֶם" מִיֶּדְכֶם הֵן הַדְּבָרִים, וְאֵין הָרָעָה יוֹצְאָה מִלְּפָנַי לָעוֹלָם. וְכֵן הוּא אוֹמֵר: "מִפִּי עֶלְיוֹן לֹא תֵצֵא הָרָעוֹת וְהַטּוֹב". "וְהִפְקַדְתִּי עֲלֵיכֶם" שֶׁיְּהוּ הַמַּכּוֹת פּוֹקְדוֹת אֶתְכֶם מִזּוֹ לְזוֹ, עַד שֶׁהָרִאשׁוֹנָה פְּקוּדָה אֶצְלְכֶם אָבִיא אַחֶרֶת (וְיִסְמֹךְ) [וְאֶסְמְכָהּ] לָהּ. "בֶּהָלָה" זוֹ הַמַּכָּה הַמַּבְהֶלֶת אֶת בְּנֵי אָדָם, וְאֵי זוֹ, זוֹ מַכַּת מוֹתָן. רַבִּי אֱלִיעֶזֶר בַּר יְהוּדָה אוֹמֵר: בֶּעָוֹן חַלָּה אֵין בְּרָכָה (בְּמָמוֹנָם) [בַּמְכֻנָּס], וּמְאֵרָה מִשְׁתַּלַּחַת בַּשְּׁעָרִים, וְזוֹרְעִים וַאֲחֵרִים אוֹכְלִין אוֹתוֹ, שֶׁנֶּאֱמַר: "וְהִפְקַדְתִּי עֲלֵיכֶם בֶּהָלָה" אַל תִּקְרִי "בֶּהָלָה" אֶלָּא "בְּחַלָּה", וּכְתִיב: "וּזְרַעְתֶּם לָרִיק זַרְעֲכֶם". וְאִם נוֹתְנִין מִתְבָּרְכִין, שֶׁנֶּאֱמַר: "וְרֵאשִׁית עֲרִיסוֹתֵיכֶם תִּתְּנוּ לַכֹּהֵן לְהָנִיחַ בְּרָכָה אֶל בֵּיתֶךָ". "אֶת הַשַּׁחֶפֶת" יֵשׁ לְךָ אָדָם שֶׁחוֹלֶה וּמֻטָּל בַּמִּטָּה אֲבָל בְּשָׂרוֹ שָׁמוּר עָלָיו, תַּלְמוּד לוֹמַר: "אֶת הַשַּׁחֶפֶת" לְסוֹף שֶׁבְּשָׂרוֹ נִשְׁחָף. אוֹ עִתִּים שֶׁבְּשָׂרוֹ נִשְׁחָף אֲבָל נֹחַ לוֹ וְאֵינוֹ מַקְדִּיחַ, תַּלְמוּד לוֹמַר: "וְאֶת הַקַּדַּחַת". אוֹ עִתִּים שֶׁמַּקְדִּיחַ אֲבָל סָבוּר עַל עַצְמוֹ שֶׁיִּחְיֶה, תַּלְמוּד לוֹמַר: "מְכַלּוֹת עֵינַיִם". אוֹ הוּא אֵין סָבוּר עַל עַצְמוֹ שֶׁיִּחְיֶה, אֲבָל אֲחֵרִים סְבוּרִים עָלָיו שֶׁיִּחְיֶה, תַּלְמוּד לוֹמַר: "וּמְדִיבֹת נָפֶשׁ".

"וּזְרַעְתֶּם לָרִיק זַרְעֲכֶם וַאֲכָלֻהוּ אֹיְבֵיכֶם". אִם זוֹרְעִין וְאֵין מַצְמִיחַ, מֵעַתָּה מָה אוֹיְבִים אוֹכְלִים, אֶלָּא זוֹרְעִין שָׁנָה [רִאשׁוֹנָה] וְאֵינוֹ מַצְמִיחַ, לְשָׁנָה אַחֶרֶת כְּשֶׁהוּא מַצְמִיחַ בָּאִין אוֹיְבִים וְאוֹכְלִים אוֹתוֹ. דָּבָר אַחֵר: "וּזְרַעְתֶּם לָרִיק זַרְעֲכֶם" כְּנֶגֶד בָּנִים וּבָנוֹת הַכָּתוּב מְדַבֵּר, בָּנִים וּבָנוֹת שֶׁיְּהוּ לָכֶם חֵטְא מְאַבְּדָן, וְכֵן הוּא אוֹמֵר: "אֲשֶׁר טִפַּחְתִּי וְרִבִּיתִי אֹיְבִי כִלָּם". "וְנָתַתִּי פָנַי בָּכֶם" כְּשֵׁם שֶׁנֶּאֱמַר בַּטּוֹבָה: "וּפָנִיתִי אֲלֵיכֶם", כָּךְ נֶאֱמַר בָּרָעָה: "וְנָתַתִּי פָנַי בָּכֶם". מָשָׁל. לְמָה הַדָּבָר דּוֹמֶה, לְמֶלֶךְ שֶׁאָמַר לַעֲבָדָיו: פּוֹנֶה אֲנִי מִכָּל עֲסָקַי וְעוֹסֵק אֲנִי בָּכֶם לְרָעָה. "וְנִגַּפְתֶּם לִפְנֵי אֹיְבֵיכֶם" שֶׁיְּהֵא הַמָּוֶת הוֹרֵג בָּכֶם מִבִּפְנִים וּבַעַל דְּבָבָא מַקִּיף אֶתְכֶם מִבַּחוּץ.

"וְרָדוּ בָּכֶם שׂנְאֵיכֶם" שֶׁאַעֲמִיד עֲלֵיכֶם מִכֶּם וּבָכֶם. שֶׁבִּזְמַן שֶׁאֻמּוֹת הָעוֹלָם עוֹמְדִין עַל יִשְׂרָאֵל אֵין (נוֹטְלִין) [מְבַקְּשִׁים] אֶלָּא בְּגָלוּי, כָּעִנְיָן שֶׁנֶּאֱמַר: "וְהָיָה אִם זָרַע יִשְׂרָאֵל וְעָלָה מִדְיָן וַעֲמָלֵק וּבְנֵי קֶדֶם וְעָלוּ עָלָיו, וַיַּחֲנוּ עֲלֵיהֶם וַיַּשְׁחִיתוּ אֶת יְבוּל הָאָרֶץ עַד בּוֹאֲךָ עַזָּה וְלֹא יַשְׁאִירוּ מִחְיָה בְּיִשְׂרָאֵל וְשֶׂה וָשׁוֹר וַחֲמוֹר". בִּזְמַן שֶׁעוֹמְדִין עֲלֵיהֶן מִיִּשְׂרָאֵל אֵין מְחַפְּשִׂין אֶלָּא אַחַר מַטְמוֹנִיּוֹת. כָּעִנְיָן שֶׁנֶּאֱמַר: "וַאֲשֶׁר אָכְלוּ שְׁאֵר עַמִּי וְעוֹרָם מֵעֲלֵיהֶם הִפְשִׁיטוּ" וְגוֹ'. לְכָךְ נֶאֱמַר: "וְרָדוּ בָכֶם שׂנְאֵיכֶם" שֶׁאַעֲמִיד עֲלֵיכֶם מִכֶּם וּבָכֶם. "וְנַסְתֶּם" מִפְּנֵי אֵימָה. "וְאֵין רֹדֵף אֶתְכֶם" מִבְּלִי כֹּחַ.

"וְאִם עַד אֵלֶּה לֹא תִשְׁמְעוּ לִי". רַבִּי אֱלִיעֶזֶר אוֹמֵר: לְעוֹלָם אֵין הַמָּקוֹם מֵבִיא פֻּרְעָנוּת עַל יִשְׂרָאֵל עַד שֶׁמֵּעִיד בָּהֶם תְּחִלָּה, שֶׁנֶּאֱמַר: "וְאִם עַד אֵלֶּה לֹא תִשְׁמְעוּ לִי". רַבִּי יְהוֹשֻׁעַ אוֹמֵר: שֶׁמָּא יֹאמְרוּ יִשְׂרָאֵל, כָּלוּ כָּל הַמַּכּוֹת וְאֵין עוֹד לוֹ אֲחֵרוֹת לְהָבִיא, תַּלְמוּד לוֹמַר: "וְאִם עַד אֵלֶּה" עוֹד יֵשׁ לִי אֲחֵרוֹת מֵאֵלֶּה וְכָאֵלֶּה לְהָבִיא. "וְיָסַפְתִּי לְיַסְּרָה אֶתְכֶם שֶׁבַע עַל חַטֹּאתֵיכֶם" אַתֶּם עֲבַרְתֶּם לְפָנַי שֶׁבַע עֲבֵרוֹת, בּוֹאוּ וְקַבְּלוּ לָכֶם שֶׁבַע פֻּרְעָנֻיּוֹת. "וְשָׁבַרְתִּי אֶת גְּאוֹן עֻזְּכֶם" זֶה בֵּית הַמִּקְדָּשׁ, כָּעִנְיָן שֶׁנֶּאֱמַר: "הִנְנִי מְחַלֵּל אֶת מִקְדָּשִׁי גְּאוֹן עֻזְּכֶם". רַבִּי עֲקִיבָא אוֹמֵר: "וְשָׁבַרְתִּי אֶת גְּאוֹן עֻזְּכֶם" אֵלּוּ גִּבּוֹרִים שֶׁהָיוּ בָּהֶן בְּיִשְׂרָאֵל, כְּגוֹן יוֹאָב בֶּן צְרוּיָה וַחֲבֵרוֹ. אֲחֵרִים אוֹמְרִים: "וְשָׁבַרְתִּי אֶת גְּאוֹן עֻזְּכֶם" אֵלּוּ הַגֵּאִים שֶׁהֵן גְּאוֹנָם שֶׁל יִשְׂרָאֵל, כְּגוֹן פַּפּוֹס בֶּן יְהוּדָה, וְלוּלְיָנוּס, וַאֲלֶכְּסַנְדְּרִי וַחֲבֵרָיו.

{rרמז תרעדr}  "וְשָׁבַרְתִּי אֶת גְּאוֹן עֻזְּכֶם" אֵלּוּ רָאשֵׁי בּוּלָאוֹת שֶׁבִּיהוּדָה. "וְנָתַתִּי אֶת שְׁמֵיכֶם כַּבַּרְזֶל וְאֶת אַרְצְכֶם כַּנְּחֻשָׁה" זוֹ קָשָׁה מִן הָאַחֲרוֹנָה. שֶׁבָּאַחֲרוֹנָה הוּא אוֹמֵר: "וְהָיוּ שָׁמֶיךָ אֲשֶׁר עַל רֹאשְׁךָ נְחשֶׁת" שֶׁיְּהוּ שָׁמַיִם מַזִּיעִין כְּדֶרֶךְ שֶׁהַנְּחשֶׁת מַזִּיעָה, "וְהָאָרֶץ אֲשֶׁר תַּחְתֶּיךָ בַּרְזֶל" שֶׁלֹּא תְּהֵא הָאָרֶץ מַזִּיעָה כְּדֶרֶךְ שֶׁאֵין הַבַּרְזֶל מַזִּיעַ, וּתְהֵא מְשַׁמֶּרֶת פֵּרוֹתֶיהָ. וְכָאן הוּא אוֹמֵר: "וְנָתַתִּי אֶת שְׁמֵיכֶם כַּבַּרְזֶל" שֶׁלֹּא יְהוּ שָׁמַיִם מַזִּיעִין כְּדֶרֶךְ שֶׁאֵין הַבַּרְזֶל מַזִּיעַ, "וְאֶת אַרְצְכֶם כַּנְּחֻשָׁה" שֶׁתְּהֵא הָאָרֶץ מַזִּיעָה כְּדֶרֶךְ שֶׁהַנְּחשֶׁת מַזִּיעָה, וּתְהֵא מְאַבֶּדֶת פֵּרוֹתֶיהָ.

"וְתַם לָרִיק כֹּחֲכֶם" הֲרֵי אָדָם שֶׁלֹּא עָמַל וְלֹא חָרַשׁ וְלֹא זָרַע וְלֹא נִכֵּשׁ וְלֹא עָדַר וּבִשְׁעַת הַקָּצִיר בָּא שִׁדָּפוֹן וְיֵרָקוֹן וְלָקְתוֹ וְאֵין בְּכָךְ כְּלוּם, אֲבָל אָדָם שֶׁעָמַל וְזָרַע וְחָרַשׁ וְזִבֵּל וְדִיֵּר נִכֵּשׁ וְכִסֵּחַ וּבִשְׁעַת הַקָּצִיר בָּא שִׁדָּפוֹן וְיֵרָקוֹן וְלָקְתוֹ שֶׁשִּׁנָּיו שֶׁל זֶה קֵהוֹת. לְכָךְ נֶאֱמַר: "וְתַם לָרִיק כֹּחֲכֶם". דָּבָר אַחֵר: "וְתַם לָרִיק כֹּחֲכֶם" רַבִּי אוֹמֵר: זֶה הַכֶּרֶם. וְיֵשׁ אוֹמְרִים: זֶה הַפִּשְׁתָּן. דָּבָר אַחֵר: "וְתַם לָרִיק כֹּחֲכֶם" יֵשׁ בְּנֵי אָדָם שֶׁמַּשִּׂיא אֶת בִּתּוֹ וּפָסַק לָהּ מָמוֹן הַרְבֵּה, וְלֹא הִסְפִּיקוּ שִׁבְעַת יְמֵי הַמִּשְׁתֶּה לָצֵאת עַד שֶׁמֵּתָה בִּתּוֹ. נִמְצָא (הוֹרֵג) [קוֹבֵר] אֶת בִּתּוֹ וּמְאַבֵּד אֶת מָמוֹנוֹ. "וְלֹא תִתֵּן אַרְצְכֶם אֶת יְבוּלָהּ" אַף לֹא מַה שֶּׁאַתָּה מוֹבִיל לָהּ. "וְעֵץ הָאָרֶץ לֹא יִתֵּן פִּרְיוֹ" שֶׁלֹּא יְהֵא הָעֵץ חוֹנֵט אֶת פֵּרוֹתָיו בְּשָׁעָה שֶׁמַּפְרִיחַ, אֶלָּא יְהֵא מַלְקֶה פֵּרוֹתָיו. "וְאִם תֵּלְכוּ עִמִּי קֶרִי וְלֹא תֹאבוּ לִשְׁמֹעַ לִי" אַתֶּם עֲשִׂיתֶם אֶת דִּינַי עֲרַאי בָּעוֹלָם, אַף אֲנִי אֶעֱשֶׂה אֶתְכֶם עֲרַאי בָּעוֹלָם. "וְיָסַפְתִּי עֲלֵיכֶם מַכָּה שֶׁבַע כְּחַטֹּאתֵיכֶם" אַתֶּם עֲבַרְתֶּם לְפָנַי שֶׁבַע עֲבֵרוֹת, בּוֹאוּ קַבְּלוּ שֶׁבַע פֻּרְעָנֻיּוֹת.

{rרמז תרעהr}  "וְהִשְׁלַחְתִּי בָכֶם אֶת חַיַּת הַשָּׂדֶה" אֵין לִי אֶלָּא חַיַּת הַשָּׂדֶה מְשַׁכֶּלֶת, חַיָּה שֶׁאֵינָהּ מְשַׁכֶּלֶת מִנַּיִן, תַּלְמוּד לוֹמַר: "וְשֶׁן בְּהֵמוֹת אֲשַׁלַּח בָּם". יָכוֹל נוֹשְׁכִין וְאֵין מְמִיתִין, תַּלְמוּד לוֹמַר: "עִם חֲמַת זֹחֲלֵי עָפָר" מָה אֵלּוּ נוֹשְׁכִין וּמְמִיתִין, אַף אֵלּוּ נוֹשְׁכִין וּמְמִיתִין. וּכְבָר הָיוּ שָׁנִים בְּאֶרֶץ יִשְׂרָאֵל שׁוֹר נוֹשֵׁךְ וּמֵמִית, חֲמוֹר נוֹשֵׁךְ וּמֵמִית, עָרוֹד נוֹשֵׁךְ וּמֵמִית. "וְשִׁכְּלָה אֶתְכֶם" אֵלּוּ הַקְּטַנִּים. "וְהִכְרִיתָה אֶת בְּהֶמְתְּכֶם" (מִבִּפְנִים) [מִבַּחוּץ], "וְהִמְעִיטָה אֶתְכֶם" (מִבַּחוּץ) [מִבִּפְנִים]. "וְנָשַׁמּוּ דַּרְכֵיכֶם" לְרַבּוֹת "דֶּרֶךְ דַּרְכֵי דַּרְכֵיכֶם", לְרַבּוֹת שְׁבִילִים גְּדוֹלִים וּשְׁבִילִים קְטַנִּים. בֶּעָוֹן שְׁבוּעַת שָׁוְא וּשְׁבוּעַת שֶׁקֶר וְחִלּוּל הַשֵּׁם וְחִלּוּל שַׁבָּתוֹת, חַיָּה רָעָה בָּאָה וּבְהֵמָה כָּלָה מִן הַשָּׂדֶה וּבְנֵי אָדָם מִתְמַעֲטִין וְהַדְּרָכִים מִשְׁתּוֹמְמִין, שֶׁנֶּאֱמַר: "וְאִם בְּאֵלֶּה" אַל תִּקְרִי "בְּאֵלֶּה" אֶלָּא "בְּאָלָה", וּכְתִיב: "וְהִשְׁלַחְתִּי בָכֶם אֶת חַיַּת הַשָּׂדֶה וְשִׁכְּלָה", וּכְתִיב בִּשְׁבוּעַת שֶׁקֶר: "וְלֹא תִשָּׁבְעוּ בִשְׁמִי לַשֶּׁקֶר וְחִלַּלְתָּ", וּבְחִלּוּל הַשֵּׁם כְּתִיב: "וְלֹא תְחַלְּלוּ אֶת שֵׁם קָדְשִׁי", וּבְחִלּוּל שַׁבָּת כְּתִיב: "מְחַלֲלֶיהָ מוֹת יוּמָת", יָלְפִינַן "חִלּוּל חִלּוּל" מִשְּׁבוּעַת שֶׁקֶר. "וְהֵבֵאתִי עֲלֵיכֶם חֶרֶב נֹקֶמֶת נְקַם בְּרִית" נָקָם [בִּבְרִית] וְנָקָם [שֶׁאֵינוֹ] בִּבְרִית, וְאֵיזֶהוּ נָקָם שֶׁלֹּא בִּבְרִית, זֶה סִמּוּי שֶׁסִּמּוּ אֶת צִדְקִיָּהוּ. "וְנֶאֱסַפְתֶּם אֶל עָרֵיכֶם" מִפְּנֵי הַמְּצוּדָה. "וְשִׁלַּחְתִּי דֶבֶר בְּתוֹכֲכֶם" שֶׁיְּהֵא הַמָּוֶת [הוֹרֵג] מִבִּפְנִים וּבַעַל דְּבָבָא מַקִּיף אֶתְכֶם מִבַּחוּץ.

"וְנִתַּתֶּם בְּיַד אוֹיֵב" הֲלָכָה אֵין מְלִינִין אֶת הַמֵּת בִּירוּשָׁלַיִם, וּכְשֶׁאַתֶּם מוֹצִיאִין אוֹתוֹ לְקָבְרוֹ יְהוּ קְרוֹבָיו נִתָּנִין בְּיַד אוֹיֵב. בֶּעָוֹן עִנּוּי הַדִּין וְעִוּוּת הַדִּין וְקִלְקוּל הַדִּין, וּבֶעָוֹן בִּטּוּל תּוֹרָה חֶרֶב וּבִזָּה וּשְׁבִי וְדֶבֶר בָּא, וּבְנֵי אָדָם אוֹכְלִין וְאֵינָן שְׂבֵעִין, וְאוֹכְלִין לַחְמָם בַּמִּשְׁקָל. שֶׁנֶּאֱמַר: "וְהֵבֵאתִי עֲלֵיכֶם חֶרֶב", וּכְתִיב: "בְּשִׁבְרִי לָכֶם מַטֵּה לֶחֶם", וְאֵין בְּרִית אֶלָּא תּוֹרָה, דִּכְתִיב: "אִם לֹא בְרִיתִי יוֹמָם וָלָיְלָה וְגוֹ', וּכְתִיב: "יַעַן וּבְיַעַן בְּמִשְׁפָּטַי מָאָסוּ".

לְפִי שֶׁנֶּאֱמַר: "נָקוֹם יִנָּקֵם", נְקָמָה זוֹ אֵינִי יוֹדֵעַ מַה הִיא, כְּשֶׁהוּא אוֹמֵר: "וְהֵבֵאתִי עֲלֵיכֶם חֶרֶב" (כָּתוּב בְּרֶמֶז של"ה).

"בְּשִׁבְרִי לָכֶם מַטֵּה לֶחֶם" לְרַבּוֹת כָּל סוֹעֲדֵי לֶחֶם. "וְאָפוּ עֶשֶׂר נָשִׁים לַחְמְכֶם בְּתַנּוּר" מִבְּלִי עֵצִים. "וְהֵשִׁיבוּ לַחְמְכֶם בַּמִּשְׁקָל" שֶׁתְּהֵא פַּת נְפֹלֶת, וְהֵן שׁוֹקְלוֹת אוֹתָהּ מִתּוֹךְ הַתַּנּוּר. רַבִּי יוֹסִי בֶּן דּוֹרְמַסְקִית אוֹמֵר: "מִשְׁקָל" מַה תַּלְמוּד לוֹמַר, מִנַּיִן אַתָּה אוֹמֵר: הָיָה לְאָדָם אִיסָר אוֹ פְּרוּטָה, הָיָה יוֹשֵׁב וּמְשַׁקְּלוֹ וְאוֹמֵר: מָה אֶטֹּל בּוֹ, פַּת אֵינִי שָׂבֵעַ, אֵלֵךְ וְאֶטֹּל בּוֹ תְּמָרִים, שֶׁמָּא אֲנִי אוֹכֵל וְאֶשְׂבַּע, אַף עַל פִּי כֵן אוֹכֵל וְאֵינוֹ שָׂבֵעַ, תַּלְמוּד לוֹמַר: וַאֲכַלְתֶּם וְלֹא תִשְׂבָּעוּ. דָּבָר אַחֵר: "וַאֲכַלְתֶּם וְלֹא תִשְׂבָּעוּ" זֶה רָעָב שֶׁל מְהוּמָה.

"וַאֲכַלְתֶּם בְּשַׂר בְּנֵיכֶם וּבְשַׂר בְּנֹתֵיכֶם" אָמְרוּ: כְּשֶׁמֵּת דּוֹאֵג בֶּן יוֹסֵף הִנִּיחַ בֵּן קָטָן לְאִמּוֹ, וְהָיְתָה אִמּוֹ מוֹדַדְתּוֹ בִּטְפָחִים [בְּכָל שָׁנָה] וְנוֹתֶנֶת מִשְׁקָלוֹ זָהָב לַשָּׁמַיִם בְּכָל שָׁנָה וְשָׁנָה. כְּשֶׁהִקִּיפָתָהּ מְצוּדַת יְרוּשָׁלַיִם, טְבַחְתּוֹ בְּיָדָהּ וַאֲכָלָתוֹ. וְהָיָה יִרְמְיָה מְקוֹנֵן עָלֶיהָ לִפְנֵי הַמָּקוֹם: "אִם תֹּאכַלְנָה נָשִׁים פִּרְיָם עֹלְלֵי טִפֻּחִים", הֵשִׁיבָתוֹ רוּחַ הַקֹּדֶשׁ: "אִם יֵהָרֵג בְּמִקְדַּשׁ ה' כֹּהֵן וְנָבִיא" זֶה זְכַרְיָה בֶּן יְהוֹיָדָע. דָּבָר אַחֵר: "וַאֲכַלְתֶּם בְּשַׂר בְּנֵיכֶם וּבְשַׂר בְּנֹתֵיכֶם", אֵין לִי אֶלָּא אָבוֹת שֶׁיֹּאכְלוֹ בְּשַׂר בָּנִים וּבָנוֹת, בָּנִים וּבָנוֹת שֶׁיֹּאכְלוּ בְּשַׂר אֲבוֹתָם מִנַּיִן, תַּלְמוּד לוֹמַר: "תֹּאכֵלוּ", וְכֵן הוּא אוֹמֵר: "אָבוֹת יֹאכְלוּ בָנִים בְּתוֹכֵךְ וּבָנִים יֹאכְלוּ אֲבוֹתָם". "וְהִשְׁמַדְתִּי אֶת בָּמֹתֵיכֶם" כְּמַשְׁמָעוֹ. "וְהִכְרַתִּי אֶת חַמָּנֵיכֶם" אֵלּוּ הַנְּחָשִׁים וְהַקְּסָמִים [שֶׁבְּיִשְׂרָאֵל]. "וְנָתַתִּי אֶת פִּגְרֵיכֶם עַל פִּגְרֵי גִּלּוּלֵיכֶם" וְכִי מַה הַפְּגָרִים עוֹשִׂים אֵצֶל הַגִּלּוּלִים, אֶלָּא כְּשֶׁהָיָה אֵלִיָּהוּ (שׁוֹחֶה) [מְחַזֵּר] עַל תְּפוּחֵי רָעָב, מָצָא אָדָם אֶחָד שֶׁתָּפוּחַ וּמֻטָּל בָּרָעָב, אָמַר לוֹ: מֵאֵיזוֹ מִשְׁפָּחָה אַתָּה, אָמַר לוֹ: מִמִּשְׁפָּחָה פְּלוֹנִית. [וְכַמָּה הֱיִיתֶם, אָמַר לוֹ: שְׁלשֶׁת אֲלָפִים]. וְכַמָּה נִשְׁתַּיְּרוּ מִכֶּם, אָמַר לוֹ: אֲנִי. אָמַר לוֹ: [רְצוֹנְךָ] לוֹמַר דָּבָר אֶחָד וְתִחְיֶה, אָמַר לוֹ: הֵן אָמַר לוֹ: אֱמֹר: "שְׁמַע יִשְׂרָאֵל ה' אֱלֹהֵינוּ ה' אֶחָד" וְתִחְיֶה. צָוַח עָלָיו וְאָמַר: "הַס כִּי ה' אֱלֹהֵינוּ ה' לֹא לְהַזְכִּיר בְּשֵׁם ה'", לֹא לִמְּדַנוּ אַבָּא כָּךְ. מֶה הָיָה עוֹשֶׂה, נוֹטֵל אֶת יִרְאָתוֹ וְנוֹתְנָהּ עַל לִבּוֹ מְחַבְּקָהּ וּמְנַשְּׁקָהּ, עַד שֶׁנִּבְקַע [כְּרֵסוֹ] וְנָפַל הוּא (מִיִּרְאָתוֹ) [וְיִרְאָתוֹ] לָאָרֶץ. לְכָךְ נֶאֱמַר: "וְנָתַתִּי אֶת פִּגְרֵיכֶם עַל פִּגְרֵי גִּלּוּלֵיכֶם". אָמַר רַב יְהוּדָה אָמַר רַב: יוֹדְעִין הָיוּ יִשְׂרָאֵל שֶׁאֵין מַמָּשׁ בְּעוֹבְדֵי אֱלִילִים, וְלֹא עָבְדוּ לָאֱלִילִים אֶלָּא לְהַתִּיר עֲרָיוֹת בְּפַרְהֶסְיָא וְכוּ'. תָּא שְׁמַע: "וְנָתַתִּי אֶת פִּגְרֵיכֶם עַל פִּגְרֵי גִּלּוּלֵיכֶם" אָמְרוּ: אֵלִיָּהוּ זַ"ל הָיָה מְחַזֵּר עַל תְּפוּחֵי רָעָב שֶׁבִּירוּשָׁלַים וְכוּ' בָּתַר דַּאֲבִיקוּ בֵּיהּ וְכוּ'. "וְגָעֲלָה נַפְשִׁי אֶתְכֶם" זוֹ גּוֹלָה וְיֵשׁ אוֹמְרִים: זוֹ סִלּוּק שְׁכִינָה.

"וְנָתַתִּי אֶת עָרֵיכֶם [חָרְבָּה" "עִיר עָרֵי עָרֵיכֶם"] לְרַבּוֹת אֶת הַכְּרַכִּין וְאֶת הַמְּחוֹזוֹת. "וַהֲשִׁמֹּתִי אֶת מִקְדְּשֵׁיכֶם" לְרַבּוֹת אֶת בָּתֵּי כְּנֵסִיּוֹת וּבָתֵּי מִדְרָשׁוֹת. "וְלֹא אָרִיחַ בְּרֵיחַ נִיחֹחֲכֶם" כְּמַשְׁמָעוֹ, "וַהֲשִׁמֹּתִי אֲנִי אֶת הָאָרֶץ" זוֹ מִדַּת נַחַת רוּחַ, שֶׁאָמַר: "וַהֲשִׁמֹּתִי אֲנִי אֶת הָאָרֶץ וְשָׁמֲמוּ עָלֶיהָ אֹיְבֵיכֶם הַיּשְׁבִים בָּהּ" שֶׁמָּא יֹאמְרוּ יִשְׂרָאֵל: הוֹאִיל וְגָלִינוּ מִמֶּנָּה אוֹיְבִים הַבָּאִים אַחֲרֵינוּ יִמְצְאוּ עָלֶיהָ נַחַת רוּחַ, תַּלְמוּד לוֹמַר: "וְשָׁמֲמוּ עָלֶיהָ אֹיְבֵיכֶם הַיּשְׁבִים בָּהּ" זוֹ אוֹיְבִים הַבָּאִים אַחֲרֵיכֶם לֹא יִמְצְאוּ עָלֶיהָ נַחַת רוּחַ.

"וְאֶתְכֶם אֱזָרֶה בַגּוֹיִם". זוֹ מִדָּה קָשָׁה לְיִשְׂרָאֵל שֶׁאָמַר: "וְאֶתְכֶם אֱזָרֶה בַּגּוֹיִם", שֶׁבִּזְמַן שֶׁבְּנֵי הַמְּדִינָה גּוֹלִין וְיוֹשְׁבִין בְּמָקוֹם אֶחָד רוֹאִים זֶה אֶת זֶה וּמִתְנַחֲמִין, וְכָאן הוּא אוֹמֵר: "וְאֶתְכֶם אֱזָרֶה בַגּוֹיִם" שֶׁאֲפַזֵּר אֶתְכֶם בֵּין אֻמּוֹת הָעוֹלָם וְאֵין אֶחָד מִכֶּם קָרוֹב אֵצֶל חֲבֵרוֹ, כָּעִנְיָן שֶׁנֶּאֱמַר: "וַהֲפִיצֹתִים בַּגּוֹיִם וְזֵרִיתִים בָּאֲרָצוֹת", וְאוֹמֵר: "וָאֶזְרֵם בְּמִזְרֶה בְּשַׁעֲרֵי הָאָרֶץ" כְּאָדָם שֶׁזּוֹרֶה אֶת הַשְּׂעוֹרִים בְּמִזְרֶה וְאֵין אַחַת מֵהֶם נוֹגֵעַ בַּחֲבֶרְתָּהּ, כָּךְ אֵין אֶחָד מִכֶּם קָרוֹב לַחֲבֵרוֹ. "אַחֲרֵיכֶם חָרֶב" חֶרֶב הַנִּשְׁלַחַת אַחֲרֵיכֶם לֹא בִּמְהֵרָה חוֹזֶרֶת, כְּאָדָם שֶׁמֵּרִיק אֶת הַמַּיִם וְאֵין סוֹפָן לַחֲזֹר. "וְהָיְתָה אַרְצְכֶם שְׁמָמָה וְעָרֵיכֶם יִהְיוּ חָרְבָּה" זוֹ מִדָּה קָשָׁה לְיִשְׂרָאֵל. שֶׁבִּזְמַן שֶׁבַּעַל הַבַּיִת גּוֹלֶה מִבֵּיתוֹ וּמֵעִירוֹ וְסוֹפוֹ לַחֲזֹר כְּאִלּוּ אֵין בֵּיתוֹ וְכַרְמוֹ חָרֵב, וְכָאן הוּא אוֹמֵר: "וְהָיְתָה אַרְצְכֶם שְׁמָמָה וְעָרֵיכֶם יִהְיוּ חָרְבָּה" כְּאִלּוּ אֵין סוֹפוֹ לַחֲזֹר.

"אָז תִּרְצֶה הָאָרֶץ אֶת שַׁבְּתֹתֶיהָ כָּל יְמֵי הָשַּׁמָּה וְאַתֶּם בְּאֶרֶץ אֹיְבֵיכֶם" אֲנִי אָמַרְתִּי לָכֶם שֶׁתִּהְיוּ זוֹרְעִים שֵׁשׁ וּמַשְׁמִיטִין אַחַת, בִּשְׁבִיל שֶׁתֵּדְעוּ שֶׁהָאָרֶץ שֶׁלִּי הִיא. וְאַתֶּם לֹא עֲשִׂיתֶם כֵּן, עִמְדוּ וּגְלוּ מִמֶּנָּה וְהִיא תַּשְׁמִיט מֵאֵלֶיהָ עַד שֶׁתְּרַצֶּה לְפָנַי כָּל שְׁמִטִּין שֶׁהִיא חַיֶּבֶת לִי. לְכָךְ נֶאֱמַר: "אָז תִּרְצֶה הָאָרֶץ אֶת שַׁבְּתֹתֶיהָ". "וְהַנִּשְׁאָרִים בָּכֶם וְהֵבֵאתִי מֹרֶךְ בִּלְבָבָם" אֵינוֹ אוֹמֵר "מֹרֶךְ בִּלְבַבְכֶם" אֶלָּא "מֹרֶךְ בִּלְבָבָם" זוֹ אֵימָה וָפַחַד דְּאָגָה וְיִרְאָה. "וְרָדַף אֹתָם קוֹל עָלֶה נִדָּף" אָמַר רַבִּי יְהוֹשֻׁעַ בֶּן (יְהוּדָה) [קָרְחָה]: פַּעַם אַחַת הָיִינוּ יוֹשְׁבִים תַּחַת הָאִילָן, וְנָשְׁבָה הָרוּחַ וְהֵטִיחוּ עָלִים זֶה בָּזֶה, וְעָמַדְנוּ וְרַצְנוּ, וְאָמַרְנוּ: אוֹי לָנוּ הִגִּיעוּנוּ פָּרָשִׁים. לְאַחַר שָׁעָה נִפְנִינוּ לַאֲחוֹרֵינוּ וְרָאִינוּ שֶׁאֵין אָדָם שָׁם. וְיָשַׁבְנוּ וּבָכִינוּ וְאָמַרְנוּ: אוֹי לָנוּ נִתְקַיֵּם עָלֵינוּ מִקְרָא שֶׁכָּתוּב בַּתּוֹרָה: "וְרָדַף אֹתָם קוֹל עָלֶה נִדָּף". "וְנָסוּ מְנֻסַת חֶרֶב" מִפְּנֵי אֵימָה. "וְנָפְלוּ וְאֵין רֹדֵף" מִבְּלִי כֹּחַ. "וְכָשְׁלוּ אִישׁ בְּאָחִיו" אֵינוֹ אוֹמֵר: "אִישׁ בְּאָחִיו" אֶלָּא אִישׁ בֶּעָוֹן אָחִיו. מְלַמֵּד, שֶׁכָּל יִשְׂרָאֵל עֲרֵבִין זֶה בָּזֶה. "וְלֹא תִהְיֶה לָכֶם תְּקוּמָה לִפְנֵי אֹיְבֵיכֶם" זוֹ שָׁעָה שֶׁנִּלְכְּדָה בָּהּ יְרוּשָׁלַיִם. "וַאֲבַדְתֶּם בַּגּוֹיִם" רַבִּי עֲקִיבָא אוֹמֵר: אֵלּוּ עֲשֶׂרֶת הַשְּׁבָטִים שֶׁגָּלוּ לְמָדַי. אֲחֵרִים אוֹמְרִים: "וַאֲבַדְתֶּם בַּגּוֹיִם" אֵין אָבְדָּן אֶלָּא גּוֹלָה. יָכוֹל אָבְדָּן מַמָּשׁ, כְּשֶׁהוּא אוֹמֵר: "וְאָכְלָה אֶתְכֶם אֶרֶץ אֹיְבֵיכֶם" הֲרֵי אָבְדָּן מַמָּשׁ אָמוּר, הָא מָה אֲנִי מְקַיֵּם "וַאֲבַדְתֶּם בַּגּוֹיִם", אֵין אָבְדָּן אֶלָּא גּוֹלָה. אָמַר רַב: מִסְתְּפֵינָא מֵהַאי קְרָא: "וַאֲבַדְתֶּם בַּגּוֹיִם". מַתְקִיף לָהּ רַב פַּפָּא: דִּילְמָא כַּאֲבֵדָה הַמִּתְבַּקֶּשֶׁת, דִּכְתִיב: "תָּעִיתִי כְּשֶׂה אֹבֵד בַּקֵּשׁ עַבְדֶּךָ", אֶלָּא מִסֵּיפֵהּ דִּקְרָא: "וְאָכְלָה אֶתְכֶם אֶרֶץ אֹיְבֵיכֶם". וְדִילְמָא כַּאֲכִילַת קִשּׁוּאִין וּדְלוּעִין.

"וְאַף בַּעֲוֹנוֹת אֲבֹתָם אִתָּם יִמָּקּוּ" (כָּתוּב בְּרֶמֶז ר"צ).

"וְהִתְוַדּוּ אֶת עֲוֹנָם וְאֶת עֲוֹן אֲבֹתָם בְּמַעֲלָם אֲשֶׁר מָעֲלוּ בִי" שֶׁכֵּיוָן שֶׁנֶּהְפַּךְ לִבָּם לִתְשׁוּבָה וּמִתְוַדִּין עַל עֲוֹנוֹתֵיהֶן, מִיָּד מְרַחֲמִין עֲלֵיהֶן. שֶׁכָּךְ נֶאֱמַר: "וְהִתְוַדּוּ אֶת עֲוֹנָם וְאֶת עֲוֹן אֲבֹתָם בְּמַעֲלָם אֲשֶׁר מָעֲלוּ בִי". "וְאַף אֲשֶׁר הָלְכוּ עִמִּי בְּקֶרִי, אַף אֲנִי אֵלֵךְ עִמָּם בְּקֶרִי" עַל שֶׁעָשׂוּ אֶת דִּינַי עֲרַאי בָּעוֹלָם, אַף אֲנִי עוֹשֶׂה אוֹתָם עֲרַאי בָּעוֹלָם. "וְהֵבֵאתִי אֹתָם בְּאֶרֶץ אֹיְבֵיהֶם" זוֹ מִדָּה טוֹבָה לְיִשְׂרָאֵל, שֶׁמָּא יֹאמְרוּ יִשְׂרָאֵל: הוֹאִיל וְגָלִינוּ לְבֵין הָאֻמּוֹת נַעֲשֶׂה כְּמַעֲשֵׂיהֶם, אֲנִי אֵינִי מַנִּיחָן, עַל כָּרְחָן שֶׁלֹּא בְּטוֹבָתָן מַעֲמִיד אֲנִי נְבִיאִים עֲלֵיהֶן וּמַחֲזִירִין אוֹתָן תַּחַת כְּנָפַי, כְּעִנְיָן שֶׁנֶּאֱמַר: "וְהָעֹלָה עַל רוּחֲכֶם הָיוֹ לֹא תִהְיֶה אֲשֶׁר אַתֶּם אֹמְרִים נִהְיֶה כַגּוֹיִם כְּמִשְׁפְּחוֹת הָאֲרָצוֹת לְשָׁרֵת עֵץ וָאָבֶן, חַי אָנִי נְאֻם אֲדֹנָי ה' אִם לֹא בְּיָד חֲזָקָה וּבִזְרוֹעַ נְטוּיָה וּבְחֵמָה שְׁפוּכָה אֶמְלוֹךְ עֲלֵיכֶם" עַל כָּרְחֲכֶם שֶׁלֹּא בְּטוֹבַתְכֶם מַמְלִיךְ אֲנִי מַלְכוּתִי עֲלֵיכֶם.

"אוֹ אָז יִכָּנַע לְבָבָם הֶעָרֶל וְאָז יִרְצוּ אֶת עֲוֹנָם" כֵּיוָן שֶׁנִּכְנַע לִבָּם לִתְשׁוּבָה וּמִתְוַדִּים עַל עֲוֹנוֹתֵיהֶם, מִיָּד מְרַחֲמִין עֲלֵיהֶם, לְכָךְ נֶאֱמַר: "אוֹ אָז". רַבִּי נְחֶמְיָה אוֹמֵר: חֲבִיבִין יִסּוּרִין. שֶׁכְּשֵׁם שֶׁהַקָּרְבָּנוֹת מְרַצִּין כָּךְ יִסּוּרִין מְרַצִּין. בַּקָּרְבָּנוֹת הוּא אוֹמֵר: "וְנִרְצָה לוֹ לְכַפֵּר עָלָיו", בְּיִסּוּרִין הוּא אוֹמֵר: "וְאָז יִרְצוּ אֶת עֲוֹנָם. וְעוֹד, שֶׁיִּסּוּרִין מְרַצִּין יוֹתֵר מֵהַקָּרְבָּנוֹת, שֶׁהַקָּרְבָּנוֹת בַּמָּמוֹן וְיִסּוּרִין בַּגּוּף, וְכֵן הוּא אוֹמֵר: "עוֹר בְּעַד עוֹר וְכֹל אֲשֶׁר לָאִישׁ יִתֵּן בְּעַד נַפְשׁוֹ.

"וְזָכַרְתִּי אֶת בְּרִיתִי יַעֲקוֹב וְאַף אֶת בְּרִיתִי יִצְחָק" לָמָּה מָנָה הַכָּתוּב אֶת הָאָבוֹת אֲחוֹרַנִית, [אֶלָּא] אַף עַל פִּי שֶׁאֵין מַעֲשֵׂה אַבְרָהָם כְּדַאי מַעֲשֵׂה יִצְחָק כְּדַאי. אֵין מַעֲשֵׂה יִצְחָק כְּדַאי מַעֲשֵׂה יַעֲקֹב כְּדַאי. כְּדַאי מַעֲשֶׂה אֶחָד מֵהֶם, שֶׁיִּתָּלֶה הָעוֹלָם בְּגִינוֹ. וְלָמָּה נֶאֱמַר בְּאַבְרָהָם וּבְיַעֲקֹב זְכִירָה, וּבְיִצְחָק לֹא נֶאֱמַר זְכִירָה, אֶלָּא רוֹאִין כְּאִלּוּ אֶפְרוֹ שֶׁל יִצְחָק צָבוּר עַל גַּבֵּי הַמִּזְבֵּחַ. וְלָמָּה נֶאֱמַר בְּאַבְרָהָם וּבְיִצְחָק "אַף", וּבְיַעֲקֹב לֹא נֶאֱמַר "אַף", מִפְּנֵי שֶׁמִּטָּתוֹ שֶׁל יַעֲקֹב הָיְתָה שְׁלֵמָה. אֵין לִי אֶלָּא אָבוֹת, אִמָּהוֹת מִנַּיִן, תַּלְמוּד לוֹמַר: "אֶת אֶת" אֵתִים אֵלּוּ אִמָּהוֹת, שֶׁנֶּאֱמַר: "שָׁמָּה קָבְרוּ אֶת אַבְרָהָם וְאֵת שָׂרָה וְגוֹ' וְאֵת רִבְקָה וְגוֹ' אֶת לֵאָה". מִנַּיִן שֶׁהַבְּרִית כְּרוּתָה לָאָרֶץ, תַּלְמוּד לוֹמַר: וְהָאָרֶץ אֶזְכֹּר. וְלָמָּה מַזְכִּיר זְכוּת אָבוֹת וּמַזְכִּיר זְכוּת הָאָרֶץ עִמָּהֶן, אָמַר רַבִּי שִׁמְעוֹן בֶּן לָקִישׁ: מָשָׁל לְמֶלֶךְ שֶׁהָיוּ לוֹ שְׁלשָׁה בָּנִים, וְשִׁפְחָה אַחַת מְגַדַּלְתָּן. כֵּיוָן שֶׁהַמֶּלֶךְ שׁוֹאֵל בִּשְׁלוֹם בָּנָיו, הוּא אוֹמֵר: שַׁאֲלוּ לִי שְׁלוֹם הַמְגַדֶּלֶת. כָּךְ הַקָּדוֹשׁ בָּרוּךְ הוּא מַזְכִּיר זְכוּת אָבוֹת וּמַזְכִּיר זְכוּת הָאָרֶץ עִמָּהֶן, [הָדָא הוּא דִּכְתִיב:] "וְזָכַרְתִּי אֶת בְּרִיתִי יַעֲקוֹב וְאַף אֶת בְּרִיתִי יִצְחָק וְאַף אֶת בְּרִיתִי אַבְרָהָם אֶזְכֹּר וְהָאָרֶץ אֶזְכֹּר".

כְּתִיב: "יָד לְיָד לֹא יִנָּקֶה רָע וְזֶרַע צַדִּיקִים נִמְלָט" אָמַר רַבִּי פִּינְחָס: הָעוֹשֶׂה מִצְוָה בָּעוֹלָם הַזֶּה וְהוּא מְבַקֵּשׁ לִטֹּל שְׂכָרוֹ מִיָּד לְיָד לֹא יִנָּקֶה רָע רָשָׁע הוּא וְאֵינוֹ מַנִּיחַ לְבָנָיו כְּלוּם. כְּאִינַשׁ דְּאָמַר: הָא סַקָּא וְהָא סַלְעָא וְהָא סְאָתָא, קוּם (אֱ)כּוֹל לָךְ. כָּךְ, אִלּוּ בִּקְּשׁוּ אָבוֹת הָרִאשׁוֹנִים שָׂכָר עַל מִצְוֹת קַלּוֹת שֶׁעָשׂוּ בָּעוֹלָם הַזֶּה, מֵהֵיכָן הָיְתָה זְכוּת עוֹמֶדֶת לִבְנֵיהֶם אַחֲרֵיהֶם, הָדָא הוּא דִּכְתִיב: "וְזָכַרְתִּי אֶת בְּרִיתִי יַעֲקוֹב" וְגוֹ'.

"וְהָאָרֶץ תֵּעָזֵב מֵהֶם וְתִרֶץ אֶת שַׁבְּתֹתֶיהָ". אָמַרְתִּי לָהֶן לְיִשְׂרָאֵל: שֶׁיִּהְיוּ זוֹרְעִין שֵׁשׁ וּמַשְׁמִיטִין לִי אַחַת בִּשְׁבִיל שֶׁיֵּדְעוּ שֶׁהָאָרֶץ שֶׁלִּי הִיא, וְהֵם לֹא עָשׂוּ (אֶלָּא) [כֵּן], יַעַמְדוּ וְיִגְלוּ מִמֶּנָּה, וְהִיא תַּשְׁמִיט מֵאֵלֶיהָ, עַד שֶׁתְּרַצֶּה לְפָנַי כָּל שְׁמִטִּין שֶׁהִיא חַיֶּבֶת לִי, לְכָךְ נֶאֱמַר: "וְהָאָרֶץ תֵּעָזֵב מֵהֶם".

"יַעַן וּבְיַעַן" וְכִי רֹאשׁ בְּרֹאשׁ נִפְרַעְתִּי מִיִּשְׂרָאֵל, וַהֲלֹא לֹא נִפְרַעְתִּי מֵהֶם אֲפִלּוּ אֶחָד מִמֵּאָה שֶׁעָשׂוּ לְפָנַי, אִם כֵּן לָמָּה נֶאֱמַר: "יַעַן וּבְיַעַן", "יַעַן בְּמִשְׁפָּטַי מָאָסוּ" אֵלּוּ הַדִּינִין. "וְאֶת חֻקֹּתַי גָּעֲלָה נַפְשָׁם" אֵלּוּ מִדְרָשׁוֹת. זֹאת זוֹ עֲוֹנוֹת שֶׁל מִדְבָּר. גַּם זֹאת זוֹ עֲוֹנָהּ שֶׁל פְּעוֹר. "וְאַף גַּם זֹאת" זוֹ עֲוֹנָהּ שֶׁל מַלְכֵי הָאֱמוֹרִי. "לֹא מְאַסְתִּים וְלֹא גְּעַלְתִּים לְכַלֹּתָם" וְכִי מַה נִּשְׁתַּיֵּר לָהֶם לְיִשְׂרָאֵל שֶׁלֹּא [נִגְעֲלוּ וְשֶׁלֹּא] נִמְאֲסוּ, וַהֲלֹא כָּל מַתָּנוֹת טוֹבוֹת שֶׁנִּתְּנוּ לָהֶם נִטְּלוּ מֵהֶם, מַה נִּשְׁתַּיֵּר לָהֶם, זֶה סֵפֶר תּוֹרָה, שֶׁאִם לֹא הָיָה קַיָּם לְיִשְׂרָאֵל לֹא הָיוּ מְשֻׁנִּים מֵאֻמּוֹת הָעוֹלָם כְּלוּם. דָּבָר אַחֵר: "לֹא מְאַסְתִּים" בִּימֵי כַּשְׂדִּים, שֶׁהֶעֱמַדְתִּי לָהֶם דָּנִיֵּאל חֲנַנְיָה מִישָׁאֵל וַעֲזַרְיָה, "וְלֹא גְּעַלְתִּים" בִּימֵי (מָדַי) [הָמָן], שֶׁהֶעֱמַדְתִּי לָהֶם מָרְדְּכַי וְאֶסְתֵּר, "לְכַלֹּתָם" בִּימֵי יְוָנִים, שֶׁהֶעֱמַדְתִּי לָהֶם שִׁמְעוֹן הַצַּדִּיק, "לְהָפֵר בְּרִיתִי אִתָּם" בִּימֵי רוֹמִיִּים שֶׁהֶעֱמַדְתִּי לָהֶם רַבִּי וְחַכְמֵי הַדּוֹרוֹת, "כִּי אֲנִי ה' אֱלֹהֵיכֶם" לֶעָתִיד לָבוֹא, שֶׁאֵין כָּל אֻמָּה וְלָשׁוֹן יְכוֹלָה לִשְׁלֹט בָּהֶם. מִנַּיִן שֶׁהַבְּרִית כְּרוּתָה לַשְּׁבָטִים, תַּלְמוּד לוֹמַר: "וְזָכַרְתִּי לָהֶם בְּרִית רִאשֹׁנִים". "אֵלֶּה הַחֻקִּים" אֵלּוּ הַמִּדְרָשׁוֹת, "וְהַמִּשְׁפָּטִים" אֵלּוּ הַדִּינִין. "וְהַתֹּרוֹת" מְלַמֵּד שֶׁשְּׁתֵּי תּוֹרוֹת נִתְּנוּ לָהֶן לְיִשְׂרָאֵל: אַחַת בַּפֶּה וְאַחַת בִּכְתָב. אָמַר רַבִּי עֲקִיבָא: וְכִי שְׁתֵּי תּוֹרוֹת בִּלְבַד נִתְּנוּ לָהֶן, וַהֲלֹא תּוֹרוֹת הַרְבֵּה נִתְּנוּ לָהֶן, שֶׁנֶּאֱמַר: "זֹאת תּוֹרַת הָעוֹלָה", "וְזֹאת תּוֹרַת הַמִּנְחָה", "זֹאת תּוֹרַת הַחַטָּאת", "וְזֹאת תּוֹרַת הָאָשָׁם", "זֹאת תּוֹרַת זֶבַח הַשְּׁלָמִים", "זֹאת הַתּוֹרָה אָדָם כִּי יָמוּת בָּאֹהֶל" מְלַמֵּד, שֶׁתּוֹרוֹת הַרְבֵּה נִתְּנוּ לָהֶן לְיִשְׂרָאֵל. "אֲשֶׁר נָתַן ה' בֵּינוֹ וּבֵין בְּנֵי יִשְׂרָאֵל בְּהַר סִינַי בְּיַד משֶׁה" מְלַמֵּד, שֶׁנִּתְּנָה תּוֹרָה הִלְכוֹתֶיהָ וְדִקְדּוּקֶיהָ וּפֵרוּשֶׁיהָ עַל יְדֵי משֶׁה מִסִּינַי.

~ פרק כז

תָּנוּ רַבָּנָן: "בְּנֵי יִשְׂרָאֵל מַעֲרִיכִין וְאֵין הַנָּכְרִים מַעֲרִיכִין". יָכוֹל לֹא יְהוּ נֶעֱרָכִין, תַּלְמוּד לוֹמַר: "אִישׁ", דִּבְרֵי רַבִּי מֵאִיר. אָמַר רַבִּי מֵאִיר: וְכִי מֵאַחַר שֶׁמִּקְרָא אֶחָד מַרְבֶּה וּמִקְרָא אֶחָד מְמַעֵט, מִפְּנֵי מָה אֲנִי אוֹמֵר נֶעֱרָךְ וְלֹא מַעֲרִיךְ, מִפְּנֵי שֶׁרִבָּה הַכָּתוּב בַּנֶּעֱרָכִין יוֹתֵר מִמַּעֲרִיכִין, שֶׁהֲרֵי חֵרֵשׁ שׁוֹטֶה וְקָטָן נֶעֱרָכִין וְלֹא מַעֲרִיכִין. רַבִּי יְהוּדָה אוֹמֵר: בְּנֵי יִשְׂרָאֵל נֶעֱרָכִין, וְאֵין הַנָּכְרִים נֶעֱרָכִין. יָכוֹל לֹא יְהוּ מַעֲרִיכִין, תַּלְמוּד לוֹמַר: "אִישׁ". אָמַר רַבִּי יְהוּדָה: וְכִי מֵאַחַר שֶׁמִּקְרָא אֶחָד מַרְבֶּה וּמִקְרָא אֶחָד מְמַעֵט, מִפְּנֵי מָה אֲנִי אוֹמֵר הַנָּכְרִי מַעֲרִיךְ וְלֹא נֶעֱרָךְ, מִפְּנֵי שֶׁרִבָּה הַכָּתוּב בַּמַּעֲרִיכִין יוֹתֵר מִנֶּעֱרָכִין, שֶׁהֲרֵי טֻמְטוּם וְאַנְדְּרוֹגִינוֹס מַעֲרִיכִין אֲבָל לֹא נֶעֱרָכִין. אָמַר רָבָא: הִלְכְתָא כְּר' מֵאִיר מִסְתַּבְּרָא, דִּכְתִיב: "לֹא לָכֶם וְלָנוּ לִבְנוֹת בַּיִת לֵאלֹהֵינוּ. טַעְמָא דְּר' מֵאִיר לָא מִסְתַּבֵּר, דְּקָא מַיְתֵי לֵהּ מֵחֵרֵשׁ שׁוֹטֶה וְקָטָן דְּלָאו בְּנֵי דֵּעָה נִינְהוּ. טַעְמָא דְּרַבִּי יְהוּדָה מִסְתַּבֵּר, דְּקָא מַיְתֵי לֵהּ מִטֻּמְטוּם וְאַנְדְּרוֹגִינוֹס דְּאַף עַל גַּב דִּבְנֵי דֵּעָה נִינְהוּ מַעֲטִינְהוּ רַחֲמָנָא. הִלְכְתָא לָא מִסְתַּבְּרָא, דִּכְתִיב: "לֹא לָכֶם וְלָנוּ לִבְנוֹת" וְגוֹ'. וְרַבִּי יְהוּדָה, הַאי "לֹא לָכֶם וְלָנוּ" מַאי עָבֵיד לֵהּ, אָמַר רָבָא: מִשּׁוּם רִפְיוֹן יָדַיִם, דִּכְתִיב: "וַיְהִי עַם הָאָרֶץ מַרְפִּים יְדֵי עַם יְהוּדָה וּמְבַהֲלִים אוֹתָם לִבְנוֹת". "בְּנֵי יִשְׂרָאֵל" אֵין לִי אֶלָּא בְּנֵי יִשְׂרָאֵל, מִנַּיִן לְרַבּוֹת אֶת הַגֵּרִים וְאֶת הָעֲבָדִים (הַמְשֻׁחְרָרִין), תַּלְמוּד לוֹמַר: "וְאָמַרְתָּ אֲלֵהֶם". "אִישׁ" לְהוֹצִיא אֶת הַקָּטָן, יָכוֹל שֶׁאֲנִי מוֹצִיא אֶת הַקָּטָן שֶׁיֵּשׁ בּוֹ הַפְלָאָה, תַּלְמוּד לוֹמַר: "כִּי יַפְלִא". "כִּי יַפְלִא נֶדֶר" נֶאֱמַר כָּאן "נֶדֶר" וְנֶאֱמַר לְהַלָּן: "נֶדֶר" מַה נֶּדֶר הָאָמוּר לְהַלָּן נֶדֶר וּנְדָבָה אַף נֶדֶר הָאָמוּר כָּאן נֶדֶר וּנְדָבָה. אָמַר רַב הוּנָא: הִקְדִּישׁ וְאָכַל לוֹקֶה, שֶׁנֶּאֱמַר: "כִּי יַפְלִא" "וְלֹא יַחֵל" כָּל שֶׁיֶּשְׁנוֹ בְּהַפְלָאָה יֶשְׁנוֹ בְּבַל יַחֵל, וְכָל שֶׁאֵינוֹ בְּהַפְלָאָה אֵינוֹ בְּבַל יַחֵל. הִקְדִּישׁ [הוּא] וְאָכְלוּ אֲחֵרִים, רַב כָּהֲנָא אָמַר: אֵין לוֹקִין. רַבִּי יוֹחָנָן וְר' שִׁמְעוֹן בֶּן לָקִישׁ דְּאָמְרִי תַּרְוַיְהוּ לוֹקִין. מַר סָבַר [מֻפְלָא] הַסָּמוּךְ לְאִישׁ דְּאוֹרָיְתָא, וּמַר סָבַר דְּרַבָּנָן. תְּנַן הָתָם: "הַכֹּל מַעֲרִיכִין, וְנֶעֱרָכִין, נוֹדְרִין, וְנִדָּרִין, כֹּהֲנִים לְוִיִּם וְיִשְׂרָאֵל, נָשִׁים וַעֲבָדִים". "הַכֹּל מַעֲרִיכִין" לְאָתוֹיֵי מַאי, לְאָתוֹיֵי מֻפְלָא הַסָּמוּךְ לְאִישׁ. "הַכֹּל נֶעֱרָכִין" לְאָתוֹיֵי מְנֻוָּל וּמֻכֵּה שְׁחִין. סָלְקָא דַּעְתָּךְ אָמֵינָא: "נֶדֶר בְּעֶרְכְּךָ" כְּתִיב, כָּל שֶׁיֶּשְׁנוֹ בְּדָמִים יֶשְׁנוֹ בַּעֲרָכִין, וְכָל שֶׁאֵינוֹ בְּדָמִים אֵינוֹ בַּעֲרָכִין, קָא מַשְׁמַע לָן "נְפָשׁוֹת" כָּל דְּהוּ. אִבַּעְיָא לְהוּ מַהוּ (שֶׁמְּסִירִין) [שֶׁיְּסַדְּרוּ] לְבַעַל חוֹב, נִגְמַר "מִיכָה מִיכָה" מֵעֲרָכִין, אוֹ לֹא. תָּא שְׁמַע: דְּשָׁלַח רָבִין: דָּבָר זֶה שָׁאַלְתִּי לְכָל רַבּוֹתַי וְלֹא אָמְרוּ לִי דָּבָר, בְּרַם כָּךְ הָיְתָה שְׁאֵלָה: הָאוֹמֵר הֲרֵי עָלַי מָנָה לְבֶדֶק הַבַּיִת מַהוּ שֶׁיְּסַדְּרוּ, קַל וָחֹמֶר מִבַּעַל חוֹב: מַה בַּעַל חוֹב שֶׁמַּחֲזִירִים אֵין מְסַדְּרִין, הֶקְדֵּשׁ שֶׁאֵין מַחֲזִירִים אֵינוֹ דִּין שֶׁאֵין מְסַדְּרִין. וְרַבִּי יוֹחָנָן אָמַר: נֶדֶר בַּעֲרָכִין כְּתִיב, מָה עֲרָכִין מְסַדְּרִין אַף הֶקְדֵּשׁ מְסַדְּרִין. וְאִידָךְ, הַהוּא לְנִדּוֹן בִּכְבוֹדוֹ הוּא דַּאֲתָא, מָה (בַּעַל חוֹב) [עֲרָכִין] נִדּוֹן בִּכְבוֹדוֹ, אַף הֶקְדֵּשׁ נִדּוֹן בִּכְבוֹדוֹ. וִיסַדְּרוּ בְּבַעַל חוֹב קַל וָחֹמֶר מֵעֲרָכִין: וּמָה עֲרָכִין שֶׁאֵין מַחֲזִירִין מְסַדְּרִין, בַּעַל חוֹב שֶׁמַּחֲזִירִין אֵינוֹ דִּין שֶׁמְּסַדְּרִים. אָמַר קְרָא: "וְאִם מָךְ הוּא מֵעֶרְכֶּךָ" הוּא וְלֹא בַּעַל חוֹב. (וְאִידָךְ אָמַר לָךְ: הוּא וְלֹא אִשְׁתּוֹ וּבָנָיו). וְאִידָךְ, [הַאי "הוּא"] עַד שֶׁיְּהֵא בְּמָכוּתוֹ מִתְּחִלָּתוֹ וְעַד סוֹפוֹ. וְיַחְזְרוּ בְּהֶקְדֵּשׁ קַל וָחֹמֶר מִבַּעַל חוֹב: מַה בַּעַל חוֹב שֶׁאֵין מְסַדְּרִין מַחֲזִירִין, הֶקְדֵּשׁ שֶׁמְּסַדְּרִין אֵינוֹ דִּין שֶׁמַּחֲזִירִין. אָמַר קְרָא: "וּלְךָ תִּהְּיֶה צְדָקָה" מִי שֶׁצָּרִיךְ צְדָקָה, יָצָא הֶקְדֵּשׁ שֶׁאֵין צָרִיךְ צְדָקָה. אַשְׁכְּחֵהּ רַבָּה בַּר אֲבוּהּ לְאֵלִיָּהוּ דַּהֲוָה קָאֵי בְּבֵית הַקְּבָרוֹת שֶׁל גּוֹיִם, אָמַר לוֹ: מִנַּיִן שֶׁמְּסַדְּרִין לְבַעַל חוֹב, אָמַר לוֹ: גָּמַר "מִיכָה מִיכָה" מֵעֲרָכִין. אָמַר לוֹ: מִנַּיִן לְעָרֹם שֶׁלֹּא יִתְרֹם, אָמַר לוֹ: דִּכְתִיב: "וְלֹא יִרְאֶה בְּךָ עֶרְוַת דָּבָר". אָמַר לוֹ: וְלָאו כֹּהֵן הוּא מַר, מַאי טַעֲמָא קָאֵי מַר בְּבֵית הַקְּבָרוֹת, אָמַר לוֹ: לֹא מַתְנֵי מַר סֵדֶר טָהֳרוֹת, דִּתְנָן: רַבִּי שִׁמְעוֹן בֶּן יוֹחַאי אוֹמֵר: קִבְרֵי גּוֹיִם אֵין מְטַמְּאִין, שֶׁנֶּאֱמַר: "וְאַתֵּן צֹאנִי צֹאן מַרְעִיתִי" וְגוֹ'. אָמַר לוֹ: בְּאַרְבָּעָה סִדְרֵי לָא מָצֵינָא, בְּשִׁתָּא מָצֵינָא. מַי טַעֲמָא, מִשּׁוּם דּוֹחֲקָא. עַיְּלֵהּ לְגַן עֵדֶן, מַלְּיֵהּ לִגְלִימָא טָרְפִי. כִּי קָא נָפֵיק, שַׁמְעִינְהוּ לְנַטּוֹרֵי גַּן עֵדֶן דְּאָמְרִי: מַאן קָדִים וְאָכִיל לְעָלְמֵהּ כְּרַבָּה בַּר אֲבוּהּ. (נָפִיק) [נְפַץ] שַׁדִינְהוּ. וַאֲפִלּוּ הָכִי סְחַט גְּלִימֵהּ רֵיחָא וְזַבְּנֵהּ בִּתְלֵיסַר אַלְפֵי דִּינְרֵי, וּפַלְגִינְהוּ לְחַתְנָוָתֵהּ. "נֶדֶר בְּעֶרְכְּךָ" מֵקִישׁ עֲרָכִין לִנְדָרִים, מַה נְּדָרִים בְּבַל תְּאַחֵר לְשַׁלְּמוֹ, אַף כָּאן בַּעֲרָכִין בְּבַל תְּאַחֵר לְשַׁלְּמוֹ. "בְּעֶרְכְּךָ" לְהָבִיא עֵרֶךְ סְתָם. דָּבָר אַחֵר: "בְּעֶרְכְּךָ" עֵרֶךְ כֻּלּוֹ הוּא נוֹתֵן, וְאֵינוֹ נוֹתֵן עֵרֶךְ אֵבָרִים וְכוּ'. יָכוֹל שֶׁאֲנִי מוֹצִיא דָּבָר שֶׁהַנְּשָׁמָה תְּלוּיָה בּוֹ, תַּלְמוּד לוֹמַר: "נְפָשֹׁת". "נְפָשׁוֹת" וְלֹא אֶת הַמֵּת. אוֹצִיא אֶת הַמֵּת וְלֹא אוֹצִיא אֶת הַגּוֹסֵס, תַּלְמוּד לוֹמַר: "וְהֶעֱמִיד וְהֶעֱרִיךְ" כָּל שֶׁיֶּשְׁנוֹ בְּהַעֲמָדָה יֶשְׁנוֹ בְּהַעֲרָכָה, וְכָל שֶׁאֵינוֹ בְּהַעֲמָדָה אֵינוֹ בְּהַעֲרָכָה. דָּבָר אַחֵר: "נְפָשֹׁת" אֵין לִי אֶלָּא אֶחָד שֶׁהֶעֱרִיךְ אֶחָד, אֶחָד שֶׁהֶעֱרִיךְ מֵאָה מִנַּיִן, תַּלְמוּד לוֹמַר: "נְפָשֹׁת". דָּבָר אַחֵר: "נְפָשֹׁת" לְהָבִיא מְנֻוָּל וּמֻכֵּה שְׁחִין. שֶׁיָּכוֹל "נֶדֶר בְּעֶרְכְּךָ" כְּתִיב, כָּל שֶׁיֶּשְׁנוֹ בְּדָמִים יֶשְׁנוֹ בַּעֲרָכִין וְכָל שֶׁאֵינוֹ בְּדָמִים אֵינוֹ בַּעֲרָכִין, תַּלְמוּד לוֹמַר: "נְפָשֹׁת". [דָּבָר אַחֵר: "נְפָשׁוֹת"] אֵין לִי אֶלָּא אִישׁ שֶׁהֶעֱרִיךְ בֵּין אִישׁ בֵּין אִשָּׁה, אִשָּׁה שֶׁהֶעֱרִיכָה אִישׁ וְאִשָּׁה שֶׁהֶעֱרִיכָה אִשָּׁה מִנַּיִן, תַּלְמוּד לוֹמַר: "נְפָשֹׁת". "וְהָיָה עֶרְכְּךָ" לְרַבּוֹת טֻמְטוּם וְאַנְדְּרוֹגִינוֹס לְדָמִים. יָכוֹל לֹא יְהֵא בְּעֵרֶךְ אִישׁ, אֲבָל יְהֵא בְּעֵרֶךְ נְקֵבָה, תַּלְמוּד לוֹמַר: "וְהָיָה עֶרְכְּךָ הַזָּכָר, וְאִם נְקֵבָה הִיא" זָכָר וַדַּאי וּנְקֵבָה וַדָּאִית, וְלֹא טֻמְטוּם וְאַנְדְּרוֹגִינוֹס. אָמַר מַר: "בְּעֶרְכְּךָ" לְהָבִיא עֵרֶךְ סְתָם. מַאי "עֵרֶךְ סְתָם", דְּתַנְיָא: הָאוֹמֵר: עֵרֶךְ סְתָם עָלַי, נוֹתֵן פָּחוֹת שֶׁבָּעֲרָכִין שְׁלשֶׁת שְׁקָלִים. וְאֵימָא חֲמִשִּׁים, תָּפַסְתָּ מְרֻבֶּה לֹא תָּפַסְתָּ. וְאֵימָא שֶׁקֶל, דִּכְתִיב: "וְכָל עֶרְכְּךָ יִהְיֶה בְּשֶׁקֶל הַקֹּדֶשׁ", הַהוּא בְּהֶשֵּׂג יָד כְּתִיב. וְאֶלָּא קְרָא לָמָּה לִי, אָמַר רַב נַחְמָן אָמַר רַבָּה בַּר אֲבוּהּ: לוֹמַר: שֶׁאֵינוֹ נִדּוֹן בְּהֶשֵּׂג יָד, מַאי טַעֲמָא, דְּכִמְפָרֵשׁ דָּמֵי. וְאִית דְּאָמְרִי: אָמַר רַב נַחְמָן: לוֹמַר שֶׁנִּדּוֹן בְּהֶשֵּׂג יָד. פְּשִׁיטָא, מַהוּ דְּתֵימָא כִּמְפָרֵשׁ דָּמִי, קָא מַשְׁמַע לָן. אָמַר מַר: עֵרֶךְ כֻּלּוֹ הוּא נוֹתֵן, וְאֵינוֹ נוֹתֵן עֵרֶךְ אֵבָרִים. וְהָא אַפִּקְתֵּהּ לְעֵרֶךְ סְתָם, קָרֵי בֵּהּ "עֵרֶךְ בְּעֶרְכְּךָ". "נְפָשׁוֹת" וְלֹא אֶת הַמֵּת. הָא אַפִּקְתֵּהּ לְעֵרֶךְ סְתָם, קָרֵי בֵּהּ "נֶפֶשׁ נְפָשׁוֹת". אוֹצִיא אֶת הַמֵּת, וְלֹא אוֹצִיא אֶת הַגּוֹסֵס, תַּלְמוּד לוֹמַר: "וְהֶעֱמִיד וְהֶעֱרִיךְ". [אִי הָכִי] מֵת נַמֵּי תִּפּוּק לֵהּ מִ"וְּהֶעֱמִיד וְהֶעֱרִיךְ", אִין הָכִי נַמֵּי, אֶלָּא "נֶפֶשׁ נְפָשׁוֹת" לָמָּה לִי, כִּדְבָעִינָן לְמֵימַר קַמָּן. דָּבָר אַחֵר: "נְפָשֹׁת" אֵין לִי אֶלָּא אִישׁ שֶׁהֶעֱרִיךְ בֵּין אִישׁ בֵּין אִשָּׁה, אִשָּׁה שֶׁהֶעֱרִיכָה אִישׁ וְאִשָּׁה מִנַּיִן, תַּלְמוּד לוֹמַר: "נְפָשֹׁת". דָּבָר אַחֵר: "נְפָשֹׁת" לְהָבִיא מְנֻוָּל וּמֻכֵּה שְׁחִין. וְהָא אַפִּקְתֵּהּ לְהָנַךְ, הָנַךְ לָא צְרִיכִי קְרָא, מַה טַּעַם, שְׁקוּלִין הֵן. וְיָבוֹאוּ כֻּלָּן, [כִּי] אִצְטְרִיךְ קְרָא לִמְנֻוָּל וּמֻכֵּה שְׁחִין הוּא דְּאִצְטְרִיךְ. "וְהָיָה עֶרְכְּךָ" לְרַבּוֹת טֻמְטוּם וְאַנְדְּרוֹגִינוֹס לְדָמִים. דָּמִים לָמָּה לִי קְרָא, לֹא יְהֵא אֶלָּא דְּמֵי דִּיקְלָא מִי לָא יָהֵיב דְּמֵי, אָמַר רָבָא: לוֹמַר שֶׁנִּדּוֹן בִּכְבוֹדוֹ, סָלְקָא דַעְתָּךְ אֲמֵינָא: "נֶדֶר בְּעֶרְכְּךָ" כְּתִיב כָּל שֶׁיֶּשְׁנוֹ בַּעֲרָכִין נִדּוֹן בִּכְבוֹדוֹ וְכָל שֶׁאֵינוֹ בַּעֲרָכִין אֵין נִדּוֹן בִּכְבוֹדוֹ, קָא מַשְׁמַע לָן.

{rרמז תרעוr}  רַבִּי יְהוּדָה מַתִּיר בְּאַנְדְּרוֹגִינוֹס לָמוּל בְּשַׁבָּת. [אָמַר רַבִּי חַסְדָּא: לֹא לַכֹּל] אָמַר רַבִּי יְהוּדָה אַנְדְּרוֹגִינוֹס (אֵינוֹ לֹא) זָכָר (וְלֹא נְקֵבָה) [הוּא], שֶׁאִם אַתָּה אוֹמֵר כֵּן בַּעֲרָכִין יֵעָרֵךְ, וּמְנָלָן דְּלָא נֶעֱרָךְ, דְּתַנְיָא: "הַזָּכָר" וְלֹא טֻמְטוּם וְאַנְדְּרוֹגִינוֹס וְכוּ' (כְּדִלְעֵיל). אָמַר רַב נַחְמָן בַּר יִצְחָק: אַף אֲנַן נַמֵּי תְּנִינָא: הַכֹּל כְּשֵׁרִין לְקַדֵּשׁ, חוּץ מֵחֵרֵשׁ שׁוֹטֶה וְקָטָן. רַבִּי יְהוּדָה פּוֹסֵל בְּאִשָּׁה וּבְאַנְדְּרוֹגִינוֹס. וּמַאי שְׁנָא גַּבֵּי מִילָה, דִּכְתִיב: "יִמּוֹל לָכֶם כָּל זָכָר" (כָּתוּב בְּרֶמֶז תק"ע). מַאי שְׁנָא נְקֵבָה דְּכִי מִזְדַּקְנָא פָּחֲתָא וְקַיְמָא אַתִּלְתָּא, וּמַאי שְׁנָא זָכָר דְּלָא קָאֵי אַתִּלְתָּא, אֲמַר חִזְקִיָּה: אָמְרִי אִינְשֵׁי: סָבָא בְּבֵיתָא פָּאחָא בְּבֵיתָא, סַבְתָּא בְּבֵיתָא סִימָא בְּבֵיתָא. "וְאִם מִבֶּן חֹדֶשׁ" תַּנְיָא: רַבִּי אֱלִיעֶזֶר אוֹמֵר: נֶאֱמַר כָּאן "וָמַעְלָה", וְנֶאֱמַר לְהַלָּן: ("וּפְדוּיָו) מִבֶּן חֹדֶשׁ וָמָעְלָה". מַה לְּהַלָּן מִבֶּן חֹדֶשׁ וְיוֹם אֶחָד, אַף כָּאן חֹדֶשׁ וְיוֹם אֶחָד. וְאֵימָא כִּי הָתָם, מַה הָתָם חַד יוֹמָא [אַף כָּאן חַד יוֹמָא], אִם כֵּן גְּזֵרָה שָׁוָה מַאי אֲהַנֵּי. תָּנוּ רַבָּנָן: הַמַּעֲרִיךְ פָּחוֹת מִבֶּן חֹדֶשׁ, רַבִּי מֵאִיר אוֹמֵר: נוֹתֵן דָּמָיו, אֵין אָדָם מוֹצִיא דָּבָר לְבַטָּלָה, וְיוֹדֵעַ שֶׁאֵין עֵרֶךְ לְפָחוֹת מִבֶּן חֹדֶשׁ וְגָמַר וְאָמַר לְשֵׁם דָּמִים. וַחֲכָמִים אוֹמְרִים: לֹא אָמַר כְּלוּם. רַבָּנָן סָבְרִי אָדָם מוֹצִיא דְּבָרָיו לְבַטָּלָה. כְּמַאן אָזְלָא הָא דְּאָמַר רַב גִּדֵּל אָמַר רַב: הָאוֹמֵר עֵרֶךְ כְּלִי עָלַי נוֹתֵן דָּמָיו, כְּמַאן, כְּר' מֵאִיר. כְּמַאן אָזְלָא הָא דְּאָמַר (רָבָא) [רַבָּה] בַּר יוֹסֵף אָמַר רַב: הַמַּקְדִּישׁ בֶּהֱמַת חֲבֵרוֹ נוֹתֵן דָּמֶיהָ, כְּמַאן, כְּרַבִּי מֵאִיר. יוֹם שְׁלשִׁים, כִּלְמַטָּה הֵימֶנּוּ. שְׁנַת חָמֵשׁ וּשְׁנַת עֶשְׂרִים, כִּלְמַטָּה הֵימֶנּוּ, שֶׁנֶּאֱמַר: "וְאִם מִבֶּן שִׁשִּׁים שָׁנָה וָמַעְלָה" הֲרֵי אָנוּ לְמֵדִין בְּכֻלָּן מִשְּׁנַת שִׁשִּׁים. מַה שְּׁנַת שִׁשִּׁים כִּלְמַטָּה הֵימֶנָּה, אַף שְׁנַת חָמֵשׁ וּשְׁנַת עֶשְׂרִים כִּלְמַטָּה הֵימֶנָּה. הֵן, אִם עָשִׂיתָ שְׁנַת שִׁשִּׁים כִּלְמַטָּה הֵימֶנָּה לְהַחֲמִיר, נַעֲשֶׂה שְׁנַת חָמֵשׁ וּשְׁנַת עֶשְׂרִים כִּלְמַטָה הֵימֶנָּה לְהָקֵל, תַּלְמוּד לוֹמַר: "שָׁנָה שָׁנָה" לִגְזֵרָה שָׁוָה, מַה שָׁנָה הָאֲמוּרָה בִּשְׁנַת שִׁשִּׁים כִּלְמַטָּה הֵימֶנָּה בֵּין לְהָקֵל בֵּין לְהַחֲמִיר, אַף שָׁנָה הָאֳמוּרָה בִּשְׁנַת חָמֵשׁ וּשְׁנַת עֶשְׂרִים כִּלְמַטָּה הֵימֶנָּה בֵּין לְהָקֵל בֵּין לְהַחֲמִיר. רַבִּי אֱלִיעֶזֶר אוֹמֵר: עַד שֶׁיְּהוּ יְתֵרוֹת עַל הַשָּׁנָה חֹדֶשׁ וְיוֹם אֶחָד. מֻפְנֶה, דְּאִי לָא מֻפְנֶה אִכָּא לְמִפְרַךְ כִּדְפָרְכִינָן. "שָׁנָה שָׁנָה" יְתֵירֵי כְּתִיבִי. רַבִּי אֱלִיעֶזֶר אוֹמֵר: "מִנַּיִן שֶׁחֹדֶשׁ אֶחָד וְיוֹם אֶחָד אַחַר חֹדֶשׁ הֲרֵי הוּא כִּשְׁנַת שִׁשִּׁים, תַּלְמוּד לוֹמַר: "וָמַעְלָה", [נֶאֱמַר כַּאן "וָמַעְלָה"] וּלְהַלָּן הוּא אוֹמֵר: "מִבֶּן חֹדֶשׁ וָמָעְלָה", מַה "וָמָעְלָה" הָאָמוּר לְהַלָּן חֹדֶשׁ וְיוֹם אֶחָד אַחַר חֹדֶשׁ, אַף "וָמַעְלָה" הָאָמוּר כָּאן חֹדֶשׁ וְיוֹם אֶחָד אַחַר חֹדֶשׁ הֲרֵי הוּא כִּשְׁנַת שִׁשִּׁים. אֵין לִי אֶלָּא אַחַר שִׁשִּׁים, אַחַר חָמֵשׁ וְאַחַר עֶשְׂרִים מִנַּיִן, דִּין הוּא חַיָּב בִּשְׁנַת שִׁשִּׁים וְחַיָּב בִּשְׁנַת חָמֵשׁ וּבִשְׁנַת עֶשְׂרִים, מָה אַחַר שִׁשִּׁים חֹדֶשׁ אֶחָד וְיוֹם אֶחָד אַחַר חֹדֶשׁ הֲרֵי הוּא כִּשְׁנַת שִׁשִּׁים, אַף כָּאן חֹדֶשׁ אֶחָד וְיוֹם אֶחָד אַחַר חֹדֶשׁ הֲרֵי הֵן כִּשְׁנַת חָמֵשׁ וַהֲרֵי הֵן כִּשְׁנַת עֶשְׂרִים.

"וְאִם מָךְ הוּא מֵעֶרְכֶּךָ" אִם הָיָה עָנִי מִלִּתֵּן עֵרֶךְ. "וְהֶעֱמִידוֹ לִפְנֵי הַכֹּהֵן" לְהוֹצִיא אֶת הַמֵּת. אוֹצִיא אֶת הַמֵּת וְלֹא אוֹצִיא אֶת הַגּוֹסֵס, תַּלְמוּד לוֹמַר: "וְהֶעֱמִיד וְהֶעֱרִיךְ" אֶת שֶׁיֵּשׁ לוֹ עֲמִידָה יֵשׁ לוֹ הַעֲרָכָה, וְאֶת שֶׁאֵין לוֹ עֲמִידָה אֵין לוֹ הַעֲרָכָה. יָכוֹל אֲפִלּוּ אָמַר: עֶרְכּוֹ שֶׁל זֶה עָלַי, וּמֵת, יְהֵא פָּטוּר, תַּלְמוּד לוֹמַר: "יַעֲרִיכֶנּוּ" אַף עַל פִּי שֶׁמֵּת. "וְהֶעֱרִיךְ אֹתוֹ הַכֹּהֵן" שֶׁלֹּא לִתֵּן אֶלָּא בִּזְמַן הָעֵרֶךְ. "עַל פִּי אֲשֶׁר תַּשִּׂיג יַד הַנֹּדֵר" יָדוֹ וְלֹא יַד הַנִּדָּר. "יַד הַנֹּדֵר" בֵּין אִישׁ בֵּין אִשָּׁה וּבֵין קָטָן. מִכָּאן אָמְרוּ: הֶשֵּׂג יָד בַּנּוֹדֵר, וְהַשָּׁנִים בַּנִּדָּר, וְהָעֲרָכִין בַּנֶּעֱרָךְ. ("וְהֶעֱרִיךְ") [וְהָעֵרֶךְ] בִּזְמַן הָעֵרֶךְ. "יַעֲרִיכֶנּוּ הַכֹּהֵן" בִּנְיַן אָב לְכָל הָעֲרָכִים שֶׁיְּהוּ בְּכֹהֵן. אִם הָיָה עָנִי וְהֶעֱשִׁיר אוֹ עָשִׁיר וְהֶעֱנִי, נוֹתֵן עֵרֶךְ עָשִׁיר. רַבִּי יְהוּדָה אָמַר: אֲפִלּוּ עָנִי וְהֶעֱשִׁיר וְחָזַר וְהֶעֱנִי, נוֹתֵן עֵרֶךְ עָשִׁיר. אֲבָל בַּקָּרְבָּנוֹת אֵינוֹ כֵּן, אֲפִלּוּ מֵת אָבִיו וְהִנִּיחַ לוֹ רִבּוֹאוֹת, [אוֹ] סְפִינוֹת בַּיָּם וּבָאוּ לוֹ בְּרִבּוֹאוֹת, אֵין לַהֶקְדֵּשׁ בָּהֶן כְּלוּם. עָנִי וְהֶעֱשִׁיר "אֲשֶׁר תַּשִּׂיג יַד הַנֹּדֵר" וַהֲרֵי יָדוֹ מַשֶּׂגֶת. "עָשִׁיר וְהֶעֱנִי" "עַל פִּי אֲשֶׁר תַּשִּׂיג יַד הַנֹּדֵר". רַבִּי יְהוּדָה אוֹמֵר: אֲפִלּוּ עָנִי וְהֶעֱשִׁיר וְחָזַר וְהֶעֱנִי, נוֹתֵן עֵרֶךְ עָשִׁיר. מַאי טַעְמָא דְּר' יְהוּדָה, אָמַר קְרָא: "וְאִם מָךְ הוּא מֵעֶרְכֶּךָ" עַד שֶׁיְּהֵא בְּמָכוּתוֹ מִתְּחִלָּתוֹ וְעַד סוֹפוֹ. וְהַשָּׁנִים בַּנִּדָּר, כֵּיצַד, יֶלֶד שֶׁהֶעֱרִיךְ אֶת הַזָּקֵן, נוֹתֵן עֵרֶךְ זָקֵן, וְזָקֵן שֶׁהֶעֱרִיךְ אֶת הַיֶּלֶד, נוֹתֵן עֵרֶךְ יֶלֶד. וַעֲרָכִין בַּנֶּעֱרָךְ, כֵּיצַד, אִישׁ שֶׁהֶעֱרִיךְ אֶת הָאִשָּׁה, נוֹתֵן עֵרֶךְ אִשָּׁה. וְאִשָּׁה שֶׁהֶעֱרִיכָה אֶת הָאִישׁ, נוֹתֶנֶת עֵרֶךְ אִישׁ. "וְהָעֵרֶךְ בִּזְמַן הָעֵרֶךְ" כֵּיצַד, הֶעֱרִיכוֹ פָּחוֹת מִבֶּן חָמֵשׁ וְנַעֲשָׂה יוֹתֵר עַל בֶּן חָמֵשׁ, פָּחוֹת מִבֶּן עֶשְׂרִים וְנַעֲשָׂה יוֹתֵר מִבֶּן עֶשְׂרִים, אֵינוֹ נוֹתֵן אֶלָּא כִּזְמַן הָעֵרֶךְ. תָּנוּ רַבָּנָן: אַתָּה הִקְשֵׁיתָ דָּמִים לַעֲרָכִין [מַרְגָּלִיּוֹת לְקַלִּים] וְלִדּוֹן בִּכְבוֹדוֹ, יָכוֹל נָקִישׁ עֲרָכִין לְדָמִים שֶׁיִּתֵּן כִּשְׁעַת נְתִינָה, תַּלְמוּד לוֹמַר: "כְּעֶרְכְּךָ יָקוּם" אֵינוֹ נוֹתֵן אֶלָּא כִּזְמַן הָעֵרֶךְ. אַף עַל פִּי שֶׁאָמְרוּ חַיָּבֵי עֲרָכִין מְמַשְׁכְּנִין אוֹתָן, נוֹתְנִין לוֹ מָזוֹן שְׁלשִׁים יוֹם, וּכְסוּת שְׁנֵים עָשָׂר חֹדֶשׁ, מִטָּה מֻצַּעַת, סַנְדָּלָיו, וּתְפִלָּיו. [לוֹ], אֲבָל לֹא לְאִשְׁתּוֹ וּלְבָנָיו. וְאִם הָיָה אוּמָן, נוֹתְנִין לוֹ שְׁנֵי כְּלֵי אוּמָנוּת מִכָּל מִין וָמִין. וְאִם הָיָה חָרָשׁ, נוֹתְנִין לוֹ שְׁנֵי (מִצְעָדִין) [מַעֲצָדִין] וּשְׁנֵי מְגֵרוֹת. רַבִּי אֱלִיעֶזֶר אוֹמֵר: אִם הָיָה אִכָּר, נוֹתְנִין לוֹ צִמְדּוֹ. חַמָּר, נוֹתְנִין לוֹ חֲמוֹרוֹ. מַאי טַעֲמָא, אָמַר קְרָא: "וְאִם מָךְ הוּא מֵעֶרְכֶּךָ" [הַחֲיֵהוּ מֵעֶרְכֶּךָ], וְלֹא אִשְׁתּוֹ וּבָנָיו. מַה טַּעַם "מֵעֶרְכֶּךָ", רַבִּי אֱלִיעֶזֶר אוֹמֵר וְכוּ'. וְרַבָּנָן, הַנְהוּ לָאו כְּלֵי אוּמָנוּת אֶלָּא נְכָסִים נִינְהוּ. הָיָה לוֹ מִין אֶחָד מְרֻבֶּה וּמִין אֶחָד מֻעָט, אֵינוֹ אוֹמֵר לוֹ לִמְכֹּר מִן הַמְרֻבֶּה וְכוּ', וְכֹל שֶׁיֵּשׁ לוֹ מִן הַמֻּעָט. פְּשִׁיטָא, כִּי הֵיכִי דְּסַגִּי לֵהּ עַד הַשְׁתָּא הַשְׁתָּא נַמֵּי סַגִּי לֵהּ, מַהוּ דְּתֵימָא עַד הָאִדָּנָא דַּהֲוָה לֵהּ לְאוֹשְׁלֵי הֲווֹ מוֹשְׁלֵי לֵהּ, הַשְׁתָּא דְּלֵיכָּא דְמַשְׁאִיל לֵהּ [לָא], קָא מַשְׁמַע לָן. תָּנוּ רַבָּנָן: יָכוֹל יְהוּ קָדְשֵׁי בֶּדֶק הַבַּיִת עוֹשִׂין תְּמוּרָה, תַּלְמוּד לוֹמַר: "קָרְבָּן" מִי שֶׁנִּקְרָא קָרְבָּן, יָצְאוּ קָדְשֵׁי בֶּדֶק הַבַּיִת שֶׁלֹּא נִקְרְאוּ קָרְבָּן. וְלֹא, וְהָתַנְיָא: שׁוֹמֵעַ אֲנִי אֲפִלּוּ קָדְשֵׁי בֶּדֶק הַבַּיִת [שֶׁנִּקְרְאוּ קָרְבָּן], כָּעִנְיָן שֶׁנֶּאֱמַר: "וַנַּקְרֵב אֵת קָרְבַּן ה'", תַּלְמוּד לוֹמַר: "וְאֶל פֶּתַח אֹהֶל מוֹעֵד לֹא הֱבִיאוּ" כָּל הַבָּא לְפֶתַח אֹהֶל מוֹעֵד חַיָּבִין עָלָיו מִשּׁוּם שְׁחוּטֵי חוּץ, וּמִי שֶׁאֵינוֹ בָּא לְפֶתַח אֹהֶל מוֹעֵד אֵין חַיָּבִין עָלָיו מִשּׁוּם שְׁחוּטֵי חוּץ, אַלְמָא אִקְּרוּ קָרְבָּן. אָמַר רַבִּי (אָבִין) [חֲנִינָא]: לָא קַשְׁיָא, הָא רַבִּי שִׁמְעוֹן הָא רַבָּנָן, לְר' שִׁמְעוֹן אִקְּרוּ קָרְבָּן, לְרַבָּנָן לֹא אִקְּרוּ קָרְבָּן. וְלֹא, הָכְתִיב: "וַנַּקְרֵב אֶת קָרְבַּן ה'", אָמַר לָךְ: קָרְבַּן ה' אִקְּרֵי, קָרְבָּן סְתָמָא לָא אִקְּרֵי. מַאי רַבִּי שִׁמְעוֹן וּמַאי רַבָּנָן, דְּתַנְיָא: "לֹא יְבַקֵּר בֵּין טוֹב לְרַע וְלֹא יְמִירֶנּוּ" לָמָּה נֶאֱמַר, וַהֲלֹא כְּבָר נֶאֱמַר: "לֹא יַחֲלִיפֶנּוּ וְלֹא יָמִיר אֹתוֹ", לְפִי שֶׁנֶּאֱמַר: "לֹא יַחֲלִיפֶנּוּ וְלֹא יָמִיר אוֹתוֹ", מַשְׁמַע קָרְבַּן יָחִיד, קָרְבַּן צִבּוּר וְקָרְבַּן מִזְבֵּחַ וְקָרְבְּנוֹת בֶּדֶק הַבַּיִת [מִנַּיִן, תַּלְמוּד לוֹמַר: "לֹא יְבַקֵּר"]. אָמַר רַבִּי שִׁמְעוֹן: וַהֲלֹא מַעֲשֵׂר בַּכְּלָל הָיָה, וְלָמָּה יָצָא, לוֹמַר לְךָ: מַה מַּעֲשֵׂר קָרְבַּן יָחִיד וְקָרְבַּן מִזְבֵּחַ וְדָבָר שֶׁבָּא חוֹבָה וְדָבָר שֶׁאֵינוֹ בָּא בְּשֻׁתָּפוּת, אַף כָּל קָרְבַּן יָחִיד וְקָרְבַּן מִזְבֵּחַ וְדָבָר שֶׁבָּא חוֹבָה וְדָבָר שֶׁאֵינוֹ בָּא בְּשֻׁתָּפוּת. רַבִּי אוֹמֵר: לָמָּה יָצָא מַעֲשֵׂר, מֵעַתָּה לְפִי שֶׁיָּצָא לִדּוֹן [בִּתְמוּרַת שְׁמוֹ וּבִתְמוּרַת גּוּפוֹ, לוֹמַר לְךָ: תְּמוּרַת שְׁמוֹ קְרֵבָה וּתְמוּרַת גּוּפוֹ אֵינָהּ קְרֵבָה], תְּמוּרַת שְׁמוֹ נִגְאֶלֶת וּתְמוּרַת גּוּפוֹ אֵינָהּ נִגְאֶלֶת, תְּמוּרַת גּוּפוֹ חָלָה [עַל דָּבָר הָרָאוּי וְעַל דָּבָר שֶׁאֵינוֹ רָאוּי, וּתְמוּרַת שְׁמוֹ אֵינָהּ חָלָה אֶלָּא] עַל דָּבָר הָרָאוּי בִּלְבַד. אָמַר מַר: לִדּוֹן בִּתְמוּרַת שְׁמוֹ "הָעֲשִׂירִי" מִנַּיִן שֶׁאִם קָרָא לַתְּשִׁיעִי עֲשִׂירִי וְלָעֲשִׂירִי תְּשִׁיעִי וְלָאַחַד עָשָׂר עֲשִׂירִי, שֶׁשְּׁלָשְׁתָּן מְקֻדָּשִׁין, תַּלְמוּד לוֹמַר: "וְכָל מַעְשַׂר בָּקָר וָצֹאן". תְּמוּרַת גּוּפוֹ דִּכְתִיב: "וְאִם הָמֵר יָמִיר וְהָיָה הוּא וּתְמוּרָתוֹ יִהְיֶה קֹּדֶשׁ" (וְגָמַר "הַעֲבָרָה הַעֲבָרָה" מִבְּכוֹר). תְּמוּרַת שְׁמוֹ קְרֵבָה דִּתְנָן: "הַבָּקָר לְרַבּוֹת אַחַד עָשָׂר לִשְׁלָמִים". תְּמוּרַת גּוּפוֹ אֵינָהּ קְרֵבָה דִּכְתִיב: "קֹדֶשׁ הֵם" הֵם קְרֵבִים וְאֵין תְּמוּרָתָם קְרֵבָה, [וְגָמַר "הַעֲבָרָה הַעֲבָרָה" מִבְּכוֹר]. תְּמוּרַת שְׁמוֹ נִגְאֶלֶת כִּשְׁלָמִים וּתְמוּרָתוֹ כִּשְׁלָמִים. תְּמוּרַת גּוּפוֹ אֵינָהּ נִגְאֶלֶת (בִּבְכוֹר) [דִּכְתִיב: "הוּא] וּתְמוּרָתוֹ" (כִּבְכוֹר) ["יִהְיֶה קֹּדֶשׁ"]. תְּמוּרַת גּוּפוֹ חָלָה עַל דָּבָר הָרָאוּי וְעַל דָּבָר שֶׁאֵינוֹ רָאוּי, וּתְמוּרַת שְׁמוֹ אֵינוֹ חָלָה אֶלָּא עַל דָּבָר הָרָאוּי בִּלְבַד אָמְרִי: מִשּׁוּם דְּרַבִּי בָּהּ רַחֲמָנָא דְּאִיתַנְהִי בִּתְּמוּרַת שְׁמוֹ אִגָּרוֹעֵי מִגְרָע. אִין, דְּאָמְרִינַן: מַאי דְּרַבִּי רַבִּי, וּמַאי דְּלָא רַבִּי לָא רַבִּי. וְהָא מֵהֵיכָא תֵּיתֵי, אָמַר רַב הוּנָא בְּרֵהּ דְּרַב יְהוֹשֻׁעַ: מִשּׁוּם דַּהֲוֵי דָּבָר שֶׁהָיָה בִּכְלָל וְיָצָא לִדּוֹן בַּדָּבָר הֶחָדָשׁ, וְאֵין לְךָ בּוֹ אֶלָּא חִדּוּשׁוֹ בִּלְבַד. תָּנוּ רַבָּנָן: הָאוֹמֵר רַגְלָהּ שֶׁל זוֹ עוֹלָה יָכוֹל תְּהֵא כֻּלָּהּ עוֹלָה, תַּלְמוּד לוֹמַר: "כֹּל אֲשֶׁר יִתֵּן מִמֶּנּוּ לַה' יִהְיֶה קֹּדֶשׁ", "מִמֶּנּוּ לַה' וְלֹא כֻּלּוֹ לַה'. יָכוֹל תֵּצֵא לְחֻלִּין, תַּלְמוּד לוֹמַר: "יִהְיֶה קֹּדֶשׁ" לְרַבּוֹת אֶת כֻּלָּהּ. הָא כֵּיצַד, תִּמָּכֵר לְצָרְכֵי עוֹלוֹת וְדָמֶיהָ חֻלִּין חוּץ מֵאֵבֶר שֶׁבָּהּ, דִּבְרֵי רַבִּי מֵאִיר. וְרַבִּי יְהוּדָה אוֹמֵר: מִנַּיִן לָאוֹמֵר רַגְלָהּ שֶׁל זוֹ עוֹלָה, שֶׁכֻּלָּהּ עוֹלָה, תַּלְמוּד לוֹמַר: "כָּל אֲשֶׁר יִתֵּן מִמֶּנּוּ לַה' יִהְיֶה קֹּדֶשׁ" לְרַבּוֹת אֶת כֻּלָּהּ. אָמַר מַר: תִּמָּכֵר לְצָרְכֵי עוֹלוֹת. וְהָא קָא מַיְתֵי בְּהֵמָה מְחֻסֶּרֶת אֵבֶר, אָמַר רָבָא: בָּאוֹמֵר הֲרֵי עָלַי בְּהֵמָה בְּחַיֶּיהָ. אָמַר רָבָא: וּמוֹדֶה רַבִּי יְהוּדָה בְּדָבָר שֶׁהוּא עוֹשֶׂה אוֹתָהּ נְבֵלָה. אָמַר רַב חִסְדָּא: וּמוֹדֶה רַבִּי יְהוּדָה בְּדָבָר שֶׁהוּא עוֹשֶׂה אוֹתָהּ טְרֵפָה. וְרַב שֵׁשֶׁת אָמַר: בְּדָבָר שֶׁהִיא מֵתָה. מַאי אִכָּא בֵּין רַב חִסְדָּא לְרָבָא, רַב חִסְדָּא סָבַר כְּמַאן דְּאָמַר טְרֵפָה אֵינָהּ חָיָה, וְרָבָא סָבַר כְּמַאן דְּאָמַר טְרֵפָה חָיָה. וּמַאי אִכָּא בֵּין רָבָא לְרַב [שֵׁשֶׁת], אִכָּא בֵּינַיְהוּ דְּרַבִּי אֶלְעָזָר נִטְּלָה יָרֵךְ וְחָלָל שֶׁלָּהּ נְבֵלָה, רָבָא סָבַר כְּרַבִּי אֶלְעָזָר, וְרַב שֵׁשֶׁת לֹא סָבַר לָהּ. יָכוֹל יְהֵא הֶקְדֵּשׁ בֶּדֶק הַבַּיִת עוֹשֶׂה תְּמוּרָה, כְּתִיב: "קָרְבָּן" יָצָא הֶקְדֵּשׁ בֶּדֶק הַבַּיִת שֶׁאֵינוֹ קָרְבָּן. אוֹצִיא אֶת הֶקְדֵּשׁ בֶּדֶק הַבַּיִת וְלֹא אוֹצִיא אֶת שֶׁל צִבּוּר, תַּלְמוּד לוֹמַר: "לֹא יַחֲלִיפֶנּוּ". אוֹצִיא אֶת שֶׁל צִבּוּר וְלֹא אוֹצִיא אֶת שֶׁל שֻׁתָּפִין, תַּלְמוּד לוֹמַר: "וְלֹא יָמִיר אֹתוֹ". הַיָּחִיד עוֹשֶׂה תְּמוּרָה, וְלֹא אֶת שֶׁל צִבּוּר וְלֹא אֶת הַשֻּׁתָּפִין עוֹשִׂין תְּמוּרָה. אָמַר רַבִּי שִׁמְעוֹן: וַהֲלֹא מַעֲשֵׂר בַּכְּלָל הָיָה, וְלָמָּה יָצְאוּ, לְהָקִישׁ אֵלָיו, מַה מַּעֲשֵׂר מְיֻחָד קָרְבַּן יָחִיד (וְהֶקְדֵּשׁ מִזְבֵּחַ), אַף אֵין לִי אֶלָּא קָרְבַּן יָחִיד (וְהֶקְדֵּשׁ מִזְבֵּחַ). אוֹ דָּבָר שֶׁאַתָּה לוֹמְדוֹ לְדֶרֶךְ אֶחָד אַתָּה לוֹמְדוֹ לְכָל דְּרָכִים שֶׁיֵּשׁ בּוֹ, מַה מַּעֲשֵׂר מְיֻחָד קֳדָשִׁים קַלִּים וְנֶאֱכָלִין לִשְׁנֵי יָמִים וְנוֹהֵג בַּבָּקָר וּבַצֹּאן, אַף אֵינִי מַרְבֶּה אֶלָּא כַּיּוֹצֵא בּוֹ, מִנַּיִן לְרַבּוֹת קָדְשֵׁי קֳדָשִׁים וָקֳדָשִׁים קַלִּים שֶׁל יָחִיד, תַּלְמוּד לוֹמַר: "בְּהֵמָה, וְאִם בְּהֵמָה".

{rרמז תרעזr}  "לֹא יַחֲלִיפֶנּוּ" תְּנַן הָתָם: "הַכֹּל מְמִירִין, אֶחָד אֲנָשִׁים וְאֶחָד נָשִׁים. לֹא שֶׁאָדָם רַשַּׁאי לְהָמִיר, אֶלָּא, שֶׁאִם הֵמִיר, מוּמָר, וְסוֹפֵג אֶת הָאַרְבָּעִים". הָא גּוּפָא קַשְׁיָא: אָמַרְתְּ: "הַכֹּל מְמִירִין" לְכַתְּחִלָּה, כו' "לֹא שֶׁאָדָם רַשַּׁאי לְהָמִיר" אַלְמָא דִּיעֲבַד. וְתִסְבָּרָא: הַכֹּל מְמִירִין לְכַתְּחִלָּה, אַדְּקַשְׁיָא לָךְ מַתְנִיתִין תִּקְשֵׁי לָךְ קְרָא, דִּכְתִיב: "לֹא יַחֲלִיפֶנּוּ וְלָא יָמִיר אֹתוֹ". אֶלָּא אָמַר רַב יְהוּדָה: הָכִי קָאָמַר: הַכֹּל מַתְפִּיסִין בִּתְמוּרָה, אֶחָד אֲנָשִׁים וְאֶחָד נָשִׁים, וְלֹא שֶׁאָדָם רַשַּׁאי לְהָמִיר אֶלָּא שֶׁאִם הֵמִיר מוּמָר וְסוֹפֵג אֶת הָאַרְבָּעִים. "וְלֹא יָמִיר אֹתוֹ" (כָּתוּב לְמַעְלָה בְּרֶמֶז תנ"ט). וְרַבִּי יְהוּדָה בַּעֲלֵי חוֹבְרִין לִסְמִיכָה לֵהּ לֵהּ, מַאי טַעֲמָא, דְּהָא לֹא מְיֻחָד קָרְבָּן דִּידְהוּ. וְאִיבָעֵית אֵימָא: לְעוֹלָם אִית לֵהּ, [קָרְבַּן] נָכְרִי וַחֲבֵרוֹ מֵחַד קְרָא נָפְקִי, וְאַיְּתַר לֵהּ חַד לְבַעֲלֵי חוֹבְרִין לִסְמִיכָה. וּבֵין (לְרַבָּנָן) [לְר' מֵאִיר] וּבֵין לְרַבִּי יְהוּדָה טַעֲמָא דְּרַבְּיָהּ קְרָא לְאִשָּׁה, הָא לָא רַבְּיָהּ קְרָא הֲוָה אָמֵינָא כִּי עֲבָדָה [תְּמוּרָה] לָא תִּלְקֵי, וְהָאָמַר רַב יְהוּדָה אָמַר רַב, וְכֵן תָּנָא דְּבֵי רַבִּי יִשְׁמָעֵאל: "אִישׁ אוֹ אִשָּׁה כִּי יַעֲשׂוּ מִכָּל חַטֹּאת הָאָדָם" הִשְׁוָה הַכָּתוּב אִשָּׁה אִישׁ לְכָל עֳנָשִׁין שֶׁבַּתּוֹרָה. אִצְטְרִיךְ, סָלְקָא דַּעְתָּךְ אָמֵינָא: הָנֵי מִלֵּי עֳנָשִׁין דְּשָׁווּ בֵּין בְּיָחִיד בֵּין בְּצִבּוּר. אֲבָל הָכָא כֵּיוָן דְּעֹנֶשׁ שֶׁאֵינוֹ שָׁוֶה בַּכֹּל הוּא, דִּתְנָן: "אֵין הַצִּבּוּר וְהַשֻּׁתָּפִין עוֹשִׂין תְּמוּרָה", אִשָּׁה נַמֵּי כִּי עֲבָדָה לָא תִלְקֵי, קָא מַשְׁמַע לָן. וְאִצְטְרִיךְ גַּבֵּי סְמִיכָה וְאִצְטְרִיךְ גַּבֵּי תְּמוּרָה, סָלְקָא דַּעְתָּךְ אָמֵינָא הָנֵי מִלֵּי בְּדָבָר שֶׁיֵּשׁ בּוֹ מַעֲשֶׂה, אֲבָל מֵימַר דְּלָאו מַעֲשֶׂה הוּא סָלְקָא דַּעְתָּךְ אָמֵינָא לָא תְּחַיְּבָה אִשָּׁה, קָא מַשְׁמַע לָן, קְרָא. וְרַבִּי יוֹחָנָן דַּאֲמַר כְּעוֹשֶׂה מַעֲשֶׂה דָּמֵי, קְרָא לְמַאי אֲתָא, אִצְטְרִיךְ, סָלְקָא דַּעְתָּךְ אָמֵינָא: הָנֵי מִלֵּי בְּלָאו שֶׁשָּׁוֶה בַּכֹּל, אֲבָל תְּמוּרָה לֹא, לְהָכִי אִצְטְרִיךְ "וְאִם הָמֵר יָמִיר". "לֹא יַחֲלִיפֶנּוּ וְלֹא יָמִיר אֹתוֹ" וְגוֹ' הַשְׁתָּא רַע בְּטוֹב אָמַרְתָּ לֹא, טוֹב בְּרָע מִבַּעְיָא, אֶלָּא טוֹב מֵעִקָּרוֹ עוֹשֶׂה תְּמוּרָה, רַע מֵעִקָּרוֹ אֵין עוֹשֶׂה תְּמוּרָה. תָּנוּ רַבָּנָן: "לֹא יַחֲלִיפֶנּוּ" בְּשֶׁל אֲחֵרִים, "וְלֹא יָמִיר אֹתוֹ" בְּשֶׁל עַצְמוֹ. וְלִכְתּוֹב "לֹא יַחֲלִיפֶנּוּ", וְלֹא בָּעֵי "וְלֹא יָמִיר אֹתוֹ", אִי כְּתִיב הָכִי הֲוָה אָמֵינָא: תֵּצֵא זוֹ וְתִכָּנֵס זוֹ הוּא דְּתִלְקֵי, אֲבָל מֵימַר דְּתַרְוַיְהוּ קָא מַקְדִּישׁ לְהוּ אֵימָא לָא לָקֵי, קָא מַשְׁמַע לָן. הַאי "בְּשֶׁל אֲחֵרִים" דְּקָתָנֵי, הֵיכִי דָּמֵי, אִילֵימָא בְּהֶקְדֵּשׁ דִּידֵהּ וְחֻלִּין דְּעָלְמָא, מִי מָצֵי מַקְדִּישׁ, "אִישׁ כִּי יַקְדִּישׁ אֶת בֵּיתוֹ" אָמַר רַחֲמָנָא מַה בֵּיתוֹ בִּרְשׁוּתוֹ אַף כָּל בִּרְשׁוּתוֹ. וְאֶלָּא בְּהֵמָה דְּהֶקְדֵּשׁ דְּעָלְמָא וְחֻלִּין דִּידֵהּ, מִי מַתְפִּיס, וְהָתַנְיָא: אֵין אָדָם מַתְפִּיס בְּדָבָר שֶׁאֵינוֹ שֶׁלּוֹ. לְעוֹלָם בִּבְהֵמָה דְּהֶקְדֵּשׁ דְּעָלְמָא וְחֻלִּין דִּידֵהּ, וּכְגוֹן דְּאָמַר מָרֵהּ דִּבְהֵמָה דְּהֶקְדֵּשׁ: כָּל הָרוֹצֶה לְהָמִיר בִּבְהֶמְתּוֹ יָבוֹא וְיָמִיר. תָּנוּ רַבָּנָן: "בְּהֵמָה בִּבְהֵמָה" מִכָּאן שֶׁמְּמִירִין מִן הַצֹּאן עַל הַבָּקָר וּמִן הַבָּקָר עַל הַצֹּאן, מִן הַכְּבָשִׂים עַל הָעִזִּים וּמִן הָעִזִּין עַל הַכְּבָשִׂים, מִן הַזְּכָרִים עַל הַנְּקֵבוֹת וּמִן הַנְּקֵבוֹת עַל הַזְּכָרִים, מִן הַתְּמִימִים עַל בַּעֲלֵי מוּמִין וּמִן בַּעֲלֵי מוּמִין עַל הַתְּמִימִים. יָכוֹל אֲפִלּוּ קָדַם מוּם קָבוּעַ לְהֶקְדֵּשָׁן, תַּלְמוּד לוֹמַר: "לֹא יַחֲלִיפֶנּוּ וְלֹא יָמִיר אֹתוֹ טוֹב בְּרָע". "אוֹ רַע בְּטוֹב" לָמָּה לִי, שְׁמַע מִנַּהּ: טוֹב מֵעִקָּרוֹ עוֹשֶׂה תְּמוּרָה, רַע מֵעִקָּרוֹ אֵין עוֹשֶׂה תְּמוּרָה. רָבָא אֲמַר: תַּרְוַיְהוּ "טוֹב (בְּטוֹב") יִתּוֹרֵי מְיַתְּרִי, אִם כֵּן לִכְתּוֹב קְרָא "לֹא יַחֲלִיפֶנּוּ וְלֹא יָמִיר אֹתוֹ בְּרָע אוֹ רַע בְּטוֹב", לָמָּה לִי לְמִכְתַּב תַּרְוַיְיהוּ "טוֹב בְּטוֹב", חַד, כִּי מֵמִיר אֲפִלּוּ טוֹב בְּטוֹב לָקֵי, וְאִידָךְ, טוֹב מֵעִקָּרוֹ עוֹשֶׂה תְּמוּרָה, רַע מֵעִקָּרוֹ אֵין עוֹשֶׂה תְּמוּרָה. וְאַבָּיֵי אָמַר לָךְ: קַל וָחֹמֶר הוּא: וּמַה טּוֹב בְּרָע מְעַלֵּי לֵהּ לָקֵי, טוֹב בְּטוֹב דְּכִי הֲדָדֵי נִינְהוּ לֹא כָּל שֶׁכֵּן דְּלָקֵי. וְרָבָא, אֵין עוֹנְשִׁין מִן הַדִּין. וְאַבָּיֵי אָמַר לָךְ הַאי לָאו דִּינָא הוּא, מִי גָּרַע טוֹב מֵרַע. תָּנוּ רַבָּנָן: "בְּהֵמָה בִּבְהֵמָה" מִכָּאן שֶׁמְּמִירִין אֶחָד בִּשְׁנַיִם וּשְׁנַיִם בְּאֶחָד, אֶחָד בְּמֵאָה וּמֵאָה בְּאֶחָד. רַבִּי שִׁמְעוֹן אוֹמֵר: אֵין מְמִירִין אֶלָּא אֶחָד בְּאֶחָד, שֶׁנֶּאֱמַר: "בְּהֵמָה בִּבְהֵמָה" וְלֹא בְּהֵמָה בִּבְהֵמוֹת, וְלֹא בְּהֵמוֹת בִּבְהֵמָה. אָמַרוּ לוֹ: כְּשֵׁם שֶׁבְּהֵמָה יְחִידִית קְרוּיָה בְּהֵמָה, כָּךְ בְּהֵמוֹת רַבּוֹת קְרוּיוֹת בְּהֵמָה, שֶׁנֶּאֱמַר: "וּבְהֵמָה רַבָּה". וְר' שִׁמְעוֹן, בְּהֵמָה רַבָּה אִקְּרֵי, בְּהֵמָה סְתָמָא לָא אִקְּרֵי. וְטַעֲמָא דְּר' שִׁמְעוֹן מִשּׁוּם "בְּהֵמָה" הוּא, וְהָא טַעְמָא דְּר' שִׁמְעוֹן מִשּׁוּם "הוּא" הוּא, מַה הוּא מְיֻחָד אַף תְּמוּרָתוֹ מְיֻחֶדֶת. (אָמְרִי:) מֵעִקָּרָא אָמַר לָהֶם רַבִּי שִׁמְעוֹן מִן (בְּהֵמָה וְלֹא בְּהֵמוֹת) ["וְהָיָה הוּא וּתְמוּרָתוֹ"], וְכִי פָּרְכִי אִינְהוּ מִן ("בְּהֵמָה רַבָּה") ["בְּהֵמָה בִּבְהֵמָה"] אָמַר לְהוּ: "וְהָיָה הוּא וּתְמוּרָתוֹ" מַה הוּא מְיֻחָד אַף תְּמוּרָתוֹ מְיֻחֶדֶת. אָמַר רַבִּי שִׁמְעוֹן בֶּן לָקִישׁ: וּמוֹדֶה רַבִּי שִׁמְעוֹן שֶׁמְּמִירִין וְחוֹזְרִין וּמְמִירִין, מַה טַּעַם, קְדֻשָּׁה רִאשׁוֹנָה דְּהֶקְדֵּשׁ לְהֵיכָן הָלְכָה. וְרַבִּי יוֹחָנָן אָמַר: כְּשֵׁם שֶׁאֵין מְמִירִין שְׁנַיִם בְּאֶחָד, כָּךְ אֵין מְמִירִין וְחוֹזְרִין וּמְמִירִין וְכוּ'. תַּנְיָא כְּוָתֵהּ דְּרֵישׁ לָקִישׁ: יָכוֹל כְּשֵׁם שֶׁאָמַר רַבִּי שִׁמְעוֹן אֵין מְמִירִין שְׁנַיִם בְּאֶחָד כָּךְ אֵין מְמִירִין וְחוֹזְרִין וּמְמִירִין, תַּלְמוּד לוֹמַר: וְהָיָה הוּא וּתְמוּרָתוֹ וְגוֹ' אֲפִלּוּ בְּמֵאָה. אֵין תְּמוּרָה עוֹשָׂה תְּמוּרָה. מַאי טַעֲמָא, דְּאָמַר קְרָא: "וּתְמוּרָתוֹ" וְלֹא תְּמוּרַת תְּמוּרָתוֹ. אֵין הַוָּלָד עוֹשֶׂה תְּמוּרָה. דְּאָמַר קְרָא: "הוּא" וְלֹא וָלָד. וְרַבִּי יְהוּדָה אוֹמֵר: וָלָד עוֹשֶׂה תְּמוּרָה. דְּאָמַר קְרָא: "יִהְיֶה" לְרַבּוֹת אֶת הַוָּלָד. וְרַבָּנָן, "יִהְיֶה" לְרַבּוֹת שׁוֹגֵג כְּמֵזִיד. אָמַר אַבָּיֵי: כָּל מִלְּתָא דַּאֲמַר רַחֲמָנָא לָא תַּעֲבֵיד, אִי עָבֵיד מֵהַנֵּי. וְרָבָא אָמַר: לָא מֵהַנֵּי. וַהֲרֵי תְּמוּרָה דְּרַחֲמָנָא אָמַר: "לֹא יַחֲלִיפֶנּוּ וְלֹא יָמִיר אֹתוֹ", וּתְנָן: "לֹא שֶׁאָדָם רַשַּׁאי לְהָמִיר, אֶלָּא שֶׁאִם הֵמִיר מוּמָר, וְסוֹפֵג אֶת הָאַרְבָּעִים". אָמַר לָךְ רָבָא: שָׁאנֵי הָתָם דְּאָמַר קְרָא: "וְהָיָה הוּא וּתְמוּרָתוֹ יִהְיֶה קֹּדֶשׁ". וּלְאַבָּיֵי, אִי לָאו דְּאָמַר רַחֲמָנָא "וְהָיָה הוּא וּתְמוּרָתוֹ", הֲוָה אָמֵינָא תֵּצֵא זוֹ וְתִכָּנֵס זוֹ, קָא מַשְׁמַע לָן דְּתַרְוַיְהוּ קָדְשֵׁי. רַבִּי יוֹסִי בְּר' יְהוּדָה אוֹמֵר: עָשָׂה שׁוֹגֵג כְּמֵזִיד בִּתְמוּרָה, וְלֹא עָשָׂה שׁוֹגֵג כְּמֵזִיד בְּמֻקְדָּשִׁים. מַאי טַעֲמָא דְּר' יוֹסִי בְּר' יְהוּדָה, דִּכְתִיב: "יִהְיֶה קֹּדֶשׁ" לְרַבּוֹת שׁוֹגֵג בְּמֵזִיד. הֵיכִי דָּמֵי שׁוֹגֵג כְּמֵזִיד, אָמַר חִזְקִיָּה: כְּסָבוּר מֻתָּר לְהָמִיר. וְדִכְוָתַהּ גַּבִּי קֳדָשִׁים בָּאוֹמֵר מֻתָּר לְהַקְדִּישׁ בַּעֲלֵי מוּמִין לַמִּזְבֵּחַ, גַּבִּי תְּמוּרָה לָקֵי וְגַבִּי מִזְבֵּחַ לָא לָקֵי. רֵישׁ לָקִישׁ וְר' יוֹחָנָן אָמְרִי: כְּסָבוּר לוֹמַר תְּמוּרַת עוֹלָה וְאָמַר תְּמוּרַת שְׁלָמִים, דְּקָדִישׁ וְכוּ'. דִּכְוָתַהּ גַּבִּי קֳדָשִׁים לָא קָדְשֵׁי. כְּסָבוּר לְהַקְדִּישׁ שָׁחוֹר וְהִקְדִּישׁ אָדֹם, [גַּבִּי תְּמוּרָה לָקֵי גַּבִּי קֳדָשִׁים לָא לָקֵי]. (רֵישׁ לָקִישׁ) [רַבִּי יוֹחָנָן] אָמַר: כְּגוֹן תֵּצֵא זוֹ וְתִכָּנֵס זוֹ. דִּכְוָתַהּ גַּבִּי קֳדָשִׁים בְּאוֹמֵר קֳדָשִׁים שֶׁנּוֹלַד בָּהֶן מוּם נֶאֱכָלִין בְּלֹא פִּדְיוֹן, גַּבִּי תְּמוּרָה לָקֵי גַּבִּי קֳדָשִׁים לָא לָקֵי. רַב שֵׁשֶׁת אָמַר: כְּגוֹן דְּאָמַר אֶכָּנֵס לְבַיִת זֶה וְאַקְדִּישׁ [וְאָמִיר] מִדַּעְתִּי, וְהִקְדִּישׁ וְהֵמִיר שֶׁלֹּא מִדַּעְתּוֹ, גַּבִּי תְּמוּרָה (קָדֵישׁ) [לָקֵי] גַּבִּי קֳדָשִׁים לָא (קָדֵישׁ) [לָקֵי]. "וְהָיָה הוּא וּתְמוּרָתוֹ" מֵקִישׁ תְּמוּרָתוֹ לוֹ. מַה הוּא בַּעַל מוּם לֹא קָרֵב, אַף תְּמוּרָתוֹ בַּעַל מוּם לֹא קָרֵב. דְּסָלְקָא דַּעְתָּךְ אָמֵינָא: הוֹאִיל וְקָדוֹשׁ כְּשֶׁהִיא בַּעֲלַת מוּם, קְרֵבָה, קָא מַשְׁמַע לָן. "לֹא יָמִיר אֹתוֹ" הֶקְדֵּשׁ עוֹשֶׂה תְּמוּרָה, וְאֵין [הַוָּלָד] (תְּמוּרָה) עוֹשֶׂה תְּמוּרָה. רַבִּי יְהוּדָה אוֹמֵר: הַוָּלָד עוֹשֶׂה תְּמוּרָה. "טוֹב בְּרָע אוֹ רַע בְּטוֹב" תְּמִימִים בְּבַעֲלֵי מוּמִין, וּבַעֲלֵי מוּמִין בִּתְמִימִים. מִנַּיִן לְרַע שֶׁהוּא בַּעַל מוּם, שֶׁנֶּאֱמַר: "לֹא תִזְבַּח לַה' אֱלֹהֶיךָ שׁוֹר וָשֶׂה אֲשֶׁר יִהְיֶה בוֹ מוּם כֹּל דָּבָר רָע". "בְּהֵמָה בִּבְהֵמָה" לֹא בְּהֵמָה בְּעוֹפוֹת וְלֹא עוֹפוֹת בִּבְהֵמָה, לֹא בְּהֵמָה בִּמְנָחוֹת וְלֹא מְנָחוֹת בִּבְהֵמָה, לֹא עוֹפוֹת וּמְנָחוֹת בִּבְהֵמָה וְלֹא בְּהֵמָה בָּהֶן. "בְּהֵמָה בִּבְהֵמָה" וְלֹא בְּהֵמָה בְּאֵבָרִים וְלֹא אֵבָרִים בִּבְהֵמָה, וְלֹא בְּהֵמָה בְּעֻבָּרִין וְלֹא עֻבָּרִין בִּבְהֵמָה, לֹא אֵבָרִים וְעֻבָּרִין בִּשְׁלֵמִין וְלֹא שְׁלֵמִין בָּהֶם. רַבִּי יוֹסִי אוֹמֵר: (אֵין) מְמִירִין אֵבָרִים בִּשְׁלֵמִין, וְלֹא שְׁלֵמִים בָּהֶן. אָמַר רַבִּי יוֹסִי: וַהֲלֹא בַּמֻּקְדָּשִׁין, הָאוֹמֵר רַגְלָהּ שֶׁל זוֹ עוֹלָה, כֻּלָּהּ עוֹלָה, אַף כְּשֶׁיֹּאמַר רַגְלָהּ שֶׁל זוֹ תַּחַת זוֹ, תְּהֵא כֻּלָּהּ תְּמוּרָה תַּחְתֶּיהָ. אָמַר קְרָא: "וְהָיָה הוּא וּתְמוּרָתוֹ יִהְיֶה קֹּדֶשׁ" וְהֵיכָן קְדֻשָּׁה חָלָה עָלָיו, בְּבֵית הַבְּעָלִים, אַף תְּמוּרָה בְּבֵית הַבְּעָלִים. וַהֲרֵי הַבְּכוֹר עוֹשֶׂה תְּמוּרָה בְּבֵית הַבְּעָלִים וְאֵין עוֹשִׂין תְּמוּרָה בְּבֵית כֹּהֵן, דִּבְרֵי רַבִּי עֲקִיבָא. אָמַר רַבִּי יוֹחָנָן בֶּן נוּרִי: מִפְּנֵי מָה אֵין מְמִירִין בַּבְּכוֹר, אָמַר לוֹ רַבִּי עֲקִיבָא: חַטָּאת וְאָשָׁם מַתָּנָה לַכֹּהֵן, וְהַבְּכוֹר מַתָּנָה לַכֹּהֵן, מַה חַטָּאת וְאָשָׁם אֵין מְמִירִין בָּהֶן, אַף הַבְּכוֹר לֹא יָמִירוּ בּוֹ. אָמַר לוֹ רַבִּי יוֹחָנָן בֶּן נוּרִי: מַה לִּי אֵין מֵמִיר בְּחַטָּאת וְאָשָׁם שֶׁאֵין זָכִין בָּהֶן בְּחַיֵּיהֶן, תֹּאמַר בַּבְּכוֹר שֶׁכֵּן זָכִין בּוֹ בְּחַיָּיו. אָמַר לוֹ רַבִּי עֲקִיבָא: הֵשַׁבְתָּ עַל הַדִּין, מָה אַתָּה מֵשִׁיב עַל הַמִּקְרָא שֶׁאָמַר: "וְהָיָה הוּא וּתְמוּרָתוֹ יִהְיֶה קֹּדֶשׁ" הֵיכָן קְדֻשָּׁה חָלָה עָלָיו, בְּבֵית הַבְּעָלִים, אַף תְּמוּרָה בְּבֵית הַבְּעָלִים. אִם מִשֶּׁנְּתָנוֹ לַכֹּהֵן, זֶה וָזֶה אֵין עוֹשִׂים תְּמוּרָה. "וְהָיָה הוּא" הֶקְדֵּשׁ עוֹשֶׂה תְּמוּרָה, וְאֵין תְּמוּרָה עוֹשָׂה תְּמוּרָה. וַהֲלֹא דִּין הוּא: וּמָה אִם הֶקְדֵּשׁ שֶׁאֵין הַקְּדֻשָּׁה חָלָה עָלָיו בְּבַעַל מוּם קָבוּעַ הֲרֵי הוּא עוֹשֶׂה תְּמוּרָה, תְּמוּרָה שֶׁהַקְּדֻשָּׁה חָלָה עָלֶיהָ בְּבַעֲלַת מוּם קָבוּעַ אֵינוֹ דִּין שֶׁתְּהֵא עוֹשָׂה תְּמוּרָה. תַּלְמוּד לוֹמַר: "וְהָיָה הוּא" הֶקְדֵּשׁ עוֹשֶׂה תְּמוּרָה, וְאֵין תְּמוּרָה עוֹשָׂה תְּמוּרָה. "יִהְיֶה קֹּדֶשׁ" מְלַמֵּד שֶׁהַקְּדֻשָּׁה חָלָה עָלֶיהָ בְּבַעֲלַת מוּם קָבוּעַ. וַהֲלֹא דִּין הוּא: וּמָה אִם הֶקְדֵּשׁ שֶׁעוֹשֶׂה תְּמוּרָה אֵין הַקְּדֻשָּׁה חָלָה עָלָיו בְּבַעַל מוּם קָבוּעַ, תְּמוּרָה שֶׁאֵין עוֹשָׂה תְּמוּרָה אֵינוֹ דִּין שֶׁלֹּא תְּהֵא קְדֻשָּׁה חָלָה עָלֶיהָ בְּבַעֲלַת מוּם קָבוּעַ. תַּלְמוּד לוֹמַר: "יִהְיֶה קֹּדֶשׁ" מְלַמֵּד, שֶׁהַקְּדֻשָּׁה חָלָה בְּבַעֲלַת מוּם קָבוּעַ. רַבִּי יוֹסִי בְּר' יְהוּדָה אוֹמֵר: "יִהְיֶה קֹּדֶשׁ" לַעֲשׂוֹת הַשּׁוֹגֵג כְּמֵזִיד. בָּעֵי רָמִי בַּר חַמָּא: קָטָן שֶׁהִגִּיעַ לְעוֹנַת נְדָרִים, מַהוּ שֶׁיַּתְפִּיס בִּתְמוּרָה, מִי אָמְרִינָן כֵּיוָן דְּאָמַר מַר: "אִישׁ" מַה תַּלְמוּד לוֹמַר "כִּי יַפְלִא", לְרַבּוֹת מֻפְלָא הַסָּמוּךְ לְאִישׁ [דְּקָדְשֵׁי קָדוּשׁ], מִדְּאַקְדּוֹשֵׁי מַקְדִּישׁ אֵימוֹרֵי נַמֵּי מֵמִיר, אוֹ דִּילְמָא כֵּיוָן דְּלָאו בַּר עוֹנְשִׁין הוּא בִּתְמוּרָה לֹא מַתְפִּיס, וְאִם תִּמְצֵי לוֹמַר קָטָן עָבֵיד תְּמוּרָה דְּהָא אָתֵי לִכְלַל מַלְקוֹת, נָכְרִי מַהוּ שֶׁיַּתְפִּיס בִּתְמוּרָה, מִי אָמְרִינַן כֵּיוָן דְּאִיתְרַבֵּי לְאַקְדּוֹשֵׁי, דְּתַנְיָא: "אִישׁ" מַה תַּלְמוּד לוֹמַר "אִישׁ אִישׁ", לְרַבּוֹת הַנָּכְרִים שֶׁנּוֹדְרִים נְדָרִים וּנְדָבוֹת כְּיִשְׂרָאֵל, בִּתְמוּרָה נַמֵּי מִתְפַּס, אוֹ דִּילְמָא כֵּיוָן דְּלָא אָתֵי לִכְלָל עוֹנְשִׁין כִּי עָבֵיד תְּמוּרָה לָא קָדְשָׁה, אָמַר רָבָא: תָּא שְׁמַע: דְּתַנְיָא: קָדְשֵׁי נָכְרִים אֵין עוֹשִׂין תְּמוּרָה, דִּכְתִיב בְּרֵישׁ עִנְיַן תְּמוּרָה: "דַּבֵּר אֶל בְּנֵי יִשְׂרָאֵל לֵאמֹר", וְאִתַּקַּשׁ תְּמוּרַת בְּהֵמָה לְמַעְשַׂר בְּהֵמָה, וּמַעְשַׂר בְּהֵמָה לְמַעְשַׂר דָּגָן, וּבְמַעְשַׂר דָּגָן כְּתִיב: "אֶת מַעְשַׂר בְּנֵי יִשְׂרָאֵל" בְּנֵי יִשְׂרָאֵל וְלֹא נָכְרִים. וְרָמִי בַּר חַמָּא, מַקְדִּישׁ נָכְרִי לְהִתְכַּפֵּר נָכְרִי לָא קָא מִבַּעְיָא לֵהּ, כִּי קָא מִבַּעְיָא לֵהּ בְּהִקְדִּישׁ נָכְרִי לְהִתְכַּפֵּר יִשְׂרָאֵל, בָּתַר מַקְדִּישׁ אָזְלִינָן אוֹ בָּתַר מִתְכַּפֵּר אָזְלִינָן, הָא נַמֵּי תִּפְשׁוֹט לֵהּ מִדְּר' אַבָּהוּ אָמַר רַבִּי יוֹחָנָן: דְּמִתְכַּפֵּר עוֹשֶׂה תְּמוּרָה. וְרָמִי בַּר חַמָּא, הָנֵי מִלֵּי דְּקָאָתֵי מִכֹּחַ יִשְׂרָאֵל דְּקָרְבָּן דִּילֵהּ עָבֵיד תְּמוּרָה. אֲבָל נָכְרִי דְּקָרְבָּן דִּילֵהּ לָא עָבֵיד תְּמוּרָה מִי בָּעִינָן מִתְּחִלָּה וְעַד סוֹף בִּרְשׁוּת מַאן דְּעָבֵיד תְּמוּרָה, אוֹ לֹא, תֵּיקוֹ. "וְאִם כָּל בְּהֵמָה טְמֵאָה" אָמַר רַבִּי יוֹחָנָן: לְרַבָּנָן אֶחָד קָדְשֵׁי מִזְבֵּחַ וְאֶחָד קָדְשֵׁי בֶּדֶק הַבַּיִת הָיוּ בִּכְלָל הַעֲמָדָה וְהַעֲרָכָה. וְרֵישׁ לָקִישׁ אָמַר: לְרַבָּנָן קָדְשֵׁי בֶּדֶק הַבַּיִת הָיוּ בִּכְלָל הַעֲמָדָה וְהַעֲרָכָה, קָדְשֵׁי מִזְבֵּחַ לֹא הָיוּ בִּכְלָל הַעֲמָדָה וְהַעֲרָכָה. וְזֶה וְזֶה מוֹדִים לְרַבִּי שִׁמְעוֹן דְּקָדְשֵי מִזְבֵּחַ הָיוּ בִּכְלָל הַעֲמָדָה וְהַעֲרָכָה וְקָדְשֵי בֶּדֶק הַבַּיִת לֹא הָיוּ בִּכְלָל הַעֲמָדָה וְהַעֲרָכָה, וְדִבְרֵי הַכֹּל בַּעַל מוּם מֵעִקָּרוֹ לֹא הָיָה בִּכְלָל הַעֲמָדָה וְהַעֲרָכָה. תַּנְיָא כְּוָתֵהּ דְּר' יוֹחָנָן: "וְאִם כָּל בְּהֵמָה טְמֵאָה אֲשֶׁר לֹא יַקְרִיבוּ מִמֶנָּה לַה'" בְּבַעֲלֵי מוּמִין קְבוּעִין שֶׁנִּפְדוּ הַכָּתוּב מְדַבֵּר. אוֹ אֵינוֹ אֶלָּא בִּבְהֵמָה טְמֵאָה מַמָּשׁ. כְּשֶׁהוּא אוֹמֵר: "וְאִם בַּבְּהֵמָה הַטְּמֵאָה וּפָדָה בְעֶרְכֶּךָ", הֲרֵי בְּהֵמָה טְמֵאָה אֲמוּרָה, הָא מָה אֲנִי מְקַיֵּם: "וְאִם כָּל בְּהֵמָה טְמֵאָה אֲשֶׁר לֹא יַקְרִיבוּ מִמֶּנָּה", בְּבַעֲלֵי מוּמִין קְבוּעִין [שֶׁנִּפְדּוּ] הַכָּתוּב מְדַבֵּר. יָכוֹל יִפָּדוּ עַל מוּם עוֹבֵר, תַּלְמוּד לוֹמַר: "אֲשֶׁר לֹא יַקְרִיבוּ מִמֶּנָּה קָרְבָּן לַה'" מִי שֶׁאֵינָהּ קְרֵבָה לַה' כָּל עִקָּר, יָצָא מוּם עוֹבֵר שֶׁאֵינָהּ קְרֵבָה הַיּוֹם אֶלָּא לְמָחָר. אָמַר רַב גִּדֵּל אָמַר רַב: מַאי טַעֲמָא דְּר' יוֹחָנָן, כְּתִיב: "וְאִם כָּל בְּהֵמָה טְמֵאָה אֲשֶׁר לֹא יַקְרִיבוּ" וּכְתִיב: "בַּבְּהֵמָה הַטְּמֵאָה וּפָדָה בְעֶרְכֶּךָ", בְּקָדְשֵי בֶּדֶק הַבַּיִת כְּתִיב, וַעֲלַיְהוּ כְּתִיב: "וְהֶעֱמִיד וְהֶעֱרִיךְ". וְרֵישׁ לָקִישׁ מַאי טַעֲמָא, דִּכְתִיב: "וְהֶעֱרִיךְ הַכֹּהֵן אוֹתָהּ בֵּין טוֹב וּבֵין רָע" אֵיזֶהוּ דָּבָר שֶׁאֵינוֹ חָלוּק בֵּין טוֹב וּבֵין רַע, הֱוֵי אוֹמֵר: אֵלּוּ קָדְשֵׁי בֶּדֶק הַבַּיִת, וּכְתִיב: "אֹתָהּ" לְמַעוֹטֵי קָדְשֵׁי מִזְבֵּחַ. וְר' יוֹחָנָן סָבַר "אֹתָהּ" לְמַעוֹטֵי בַּעַל מוּם מֵעִקָּרוֹ. וּלְתַנָּא דְּבֵי לֵוִי דְּאָמַר דַּאֲפִלּוּ בַּעַל מוּם מֵעִקָּרוֹ הָיָה בִּכְלָל הַעֲמָדָה וְהַעֲרָכָה, וַאֲפִלּוּ חַיָּה וַאֲפִלּוּ בְּהֵמָה וַאֲפִלּוּ עוֹפוֹת, [וְהָכְתִיב:] "אֹתָהּ", לְתַנָּא דְּבֵי לֵוִי קַשְׁיָא. אָמַר רַב יְהוּדָה אָמַר רַב: מַאי טַעֲמָא דְּר' שִׁמְעוֹן דְאָמַר קָדְשֵׁי מִזְבֵּחַ הָיוּ [בִּכְלָל הַעֲמָדָה וְהַעֲרָכָה] קָדְשֵׁי בֶּדֶק הַבַּיִת לֹא הָיוּ, דִּכְתִיב: "וְהֶעֱרִיךְ אֹתָהּ הַכֹּהֵן בֵּין טוֹב וּבֵין רָע" אֵיזֶהוּ דָּבָר שֶׁחָלוּק בֵּין טוֹב לְרַע, הֱוֵי אוֹמֵר: אֵלּוּ קָדְשֵׁי מִזְבֵּחַ, וּכְתִיב "אֹתוֹ" לְמַעוֹטֵי קָדְשֵׁי בֶּדֶק הַבַּיִת. "טְמֵאָה" לְרַבּוֹת אֶת הַמֵּתָה. יָכוֹל אֲפִלּוּ אָמַר: הֲרֵי זוֹ הֶקְדֵּשׁ, וָמֵתָה, תִּפָּדֶה, תַּלְמוּד לוֹמַר: "וְהֶעֱמִיד וְהֶעֱרִיךְ" אֶת שֶׁיֵּשׁ לוֹ הַעֲמָדָה יֵשׁ לוֹ הַעֲרָכָה, וְאֶת שֶׁאֵין לוֹ הַעֲמָדָה אֵין לוֹ הַעֲרָכָה. וּמָה רָאִיתָ לְרַבּוֹת אֶת הַמֵּתָה וּלְהוֹצִיא אֶת שֶׁאָמַר הֲרֵי זוֹ הֶקְדֵּשׁ וָמֵתָה, אַחַר שֶׁרִבָּה הַכָּתוּב וּמִעֵט, הֲרֵי אָנוּ לְמֵדִין אוֹתָהּ מִבְּהֵמָה טְמֵאָה: מַה בְּהֵמָה טְמֵאָה מְיֻחֶדֶת שֶׁשָּׁוָה שְׁעַת פִּדְיוֹנָהּ לִשְׁעַת הֶקְדֵּשָׁהּ, אַף אֲנִי אֲרַבֶּה אֶת הַמֵּתָה שֶׁשָּׁוָה שְׁעַת פִּדְיוֹנָהּ לִשְׁעַת הֶקְדֵּשָׁהּ, וּמוֹצִיא אֲנִי אֶת שֶׁאָמַר הֲרֵי זוֹ הֶקְדֵּשׁ וָמֵתָה שֶׁלֹּא שָׁוָה שְׁעַת פִּדְיוֹנָהּ לִשְׁעַת הֶקְדֵּשָׁהּ. אוֹ דָּבָר שֶׁאַתָּה לָמְדוֹ בְּדֶרֶךְ אֶחָד אַתָּה לָמְדוֹ לְכָל הַדְּרָכִים שֶׁיֵּשׁ בּוֹ: מַה בְּהֵמָה טְמֵאָה מְיֻחֶדֶת שֶׁהִיא תְּחִלַּת הֶקְדֵּשׁ וּמוֹעֲלִין בָּהּ וְכֻלָּהּ לַשָּׁמַיִם, אַף אֵינִי מַרְבֶּה אֶלָּא כַּיּוֹצֵא בָּהּ, אֶת מַה יֵשׁ לָנוּ לְרַבּוֹת, פָּרִים הַנִּשְׂרָפִין וּשְׂעִירִים הַנִּשְׂרָפִין, מִנַּיִן לְרַבּוֹת קָדְשֵׁי קָדָשִׁים וְקָדָשִׁים קַלִּים שֶׁל יָחִיד וְשֶׁל צִבּוּר, תַּלְמוּד לוֹמַר: "בְּהֵמָה, וְאִם בְּהֵמָה, וְאִם כָּל בְּהֵמָה". "וְהֶעֱמִיד אֶת הַבְּהֵמָה לִפְנֵי הַכֹּהֵן" בְּהֵמָה נִפְדֵּית וְאֵין הָעוֹפוֹת וְהָעֵצִים וְהַלְּבוֹנָה וּכְלֵי שָׁרֵת נִפְדִּין. "וְהֶעֱרִיךְ הַכֹּהֵן אֹתָהּ בֵּין טוֹב וּבֵין רָע" אֵין פּוֹדִין אֶת הֶקְדֵּשׁ אַכְסְרָה. "כְּעֶרְכְּךָ הַכֹּהֵן כֵּן יִהְיֶה" אָמַר אֶחָד: הֲרֵי הִיא שֶׁלִּי בְּעֶשֶׂר סְלָעִים, אֶחָד אוֹמֵר: בְּעֶשְׂרִים, אֶחָד אוֹמֵר: בִּשְׁלשִׁים, אֶחָד אוֹמֵר: בְּאַרְבָּעִים, אֶחָד אוֹמֵר: בַּחֲמִשִּׁים, חָזַר בּוֹ שֶׁל חֲמִשִּׁים, מְמַשְׁכְּנִין מִנְּכָסָיו עַד עֶשֶׂר. חָזַר בּוֹ שֶׁל אַרְבָּעִים, מְמַשְׁכְּנִין מִנְּכָסָיו בְּעֶשֶׂר. חָזַר בּוֹ שֶׁל שְׁלשִׁים, מְמַשְׁכְּנִין נְכָסָיו בְּעֶשֶׂר. חָזַר בּוֹ שֶׁל עֶשְׂרִים, מְמַשְׁכְּנִין נְכָסָיו בְּעֶשֶׂר. חָזַר בּוֹ שֶׁל עֶשֶׂר, מוֹכְרִין אוֹתָהּ בְּשָׁוְיָהּ, אִם פָּחַת נִפְרָעִין מִשֶּׁל עֶשֶׂר [הַמּוֹתָר].

"וְאִם גָּאֹל יִגְאָלֶנָּה" לְרַבּוֹת אֶת הָאִשָּׁה. "וְאִם גָּאֹל יִגְאָלֶנָּה" לְרַבּוֹת אֶת הַיּוֹרֵש. "וְיָסַף חֲמִישִׁתוֹ עַל עֶרְכֶּךָ" הֲרֵי כָּאן שְׁנַיִם, אֶחָד מוֹסִיף חֹמֶשׁ וְאֶחָד [שֶׁאֵינוֹ] מוֹסִיף חֹמֶשׁ, וְאֵין יוֹדְעִין אִם בְּעָלָיו מוֹסִיפִין חֹמֶשׁ וְאִם כָּל אָדָם מוֹסִיף חֹמֶשׁ, מַה מָצִינוּ בַּגְּאֻלּוֹת הָאֲמוּרוֹת לְמַטָּה הַבְּעָלִים מוֹסִיפִין חֹמֶשׁ וְאֵין כָּל אָדָם מוֹסִיף חֹמֶשׁ, אַף בַּגְּאֻלּוֹת הָאֲמוּרוֹת כָּאן הַבְּעָלִים מוֹסִיפִין חֹמֶשׁ וְאֵין כָּל אָדָם מוֹסִיף חֹמֶשׁ. "וְאִישׁ כִּי יַקְדִּישׁ אֶת בֵּיתוֹ קֹדֶשׁ" יָכוֹל בְּבֵית דִּירָה הַכָּתוּב מְדַבֵּר, כְּשֶׁהוּא אוֹמֵר: "וְאִם הַמַּקְדִּישׁ יִגְאַל אֶת בֵּיתוֹ" הֲרֵי בֵּית דִּירָה אָמוּר, הָא מַה תַּלְמוּד לוֹמַר: "וְאִישׁ כִּי יַקְדִּישׁ אֶת בֵּיתוֹ קֹדֶשׁ", מַקְדִּישׁ אָדָם כָּל נְכָסָיו "קֹדֶשׁ לַה'" מְלַמֵּד שֶׁסְּתָם הֶקְדֵּשׁוֹת לְבֶדֶק הַבַּיִת. "וְהֶעֱרִיכוֹ הַכֹּהֵן בֵּין טוֹב וּבֵין רָע" אֵין פּוֹדִין אֶת הַהֶקְדֵּשׁוֹת אַכְסְרָה. "כַּאֲשֶׁר יַעֲרִיךְ אֹתוֹ הַכֹּהֵן כֵּן יָקוּם" הַבְּעָלִים אוֹמְרִים בְּעֶשְׂרִים וְכָל אָדָם אוֹמֵר בְּעֶשְׂרִים, הַבְּעָלִים קוֹדְמִין, מִפְּנֵי שֶׁהֵן מוֹסִיפִין חֹמֶשׁ. אָמַר אֶחָד: הֲרֵי שֶׁלִּי בְּעֶשְׂרִים וְאַחַת, כּוֹפִין אֶת הַבְּעָלִים לִתֵּן עֶשְׂרִים וָשֵׁשׁ. בְּעֶשְׂרִים וּשְׁתַּיִם, כּוֹפִין אֶת הַבְּעָלִים לִתֵּן עֶשְׂרִים וָשֶׁבַע. בְּעֶשְׂרִים וְשָׁלשׁ, כּוֹפִין אֶת הַבְּעָלִים לִתֵּן עֶשְׂרִים וּשְׁמוֹנֶה. בְּעֶשְׂרִים וְאַרְבַּע, כּוֹפִין אֶת הַבְּעָלִים לִתֵּן עֶשְׂרִים וָתֵשַׁע. בְּעֶשְׂרִים וְחָמֵשׁ, כּוֹפִין אֶת הַבְּעָלִים לִתֵּן שְׁלשִׁים, וְאֵין מוֹסִיפִין [חֲמִישִׁית] עַל עִלּוּיוֹ שֶׁל זֶה. אָמַר אֶחָד: הֲרֵי הִיא שֶׁלִּי בְּעֶשְׂרִים וָשֵׁשׁ, אִם רָצוּ הַבְּעָלִים לִתֵּן שְׁלשִׁים וְאַחַת וְדִינָר, הַבְּעָלִים קוֹדְמִין. וְאִם לָאו, אוֹמֵר לוֹ: הִגַּעְתִּיךָ. אָמַר רַבִּי יוֹחָנָן: גָּזַל וְלֹא נִתְיָאֲשׁוּ הַבְּעָלִים, שְׁנֵיהֶם אֵינָם יְכוֹלִין לְהַקְדִּישׁ, זֶה לְפִי שֶׁאֵינוֹ שֶׁלּוֹ וְזֶה לְפִי שֶׁאֵינוֹ בִּרְשׁוּתוֹ, שֶׁנֶּאֱמַר: "וְאִישׁ כִּי יַקְדִּישׁ אֶת בֵּיתוֹ" מַה בֵּיתוֹ שֶׁהוּא בִּרְשׁוּתוֹ אַף כֹּל שֶׁהוּא בִּרְשׁוּתוֹ. מִשּׁוּם הָכִי אָמְרִי נְהַרְדָּעֵי: לָא כָּתְבִינָן אַדְרַכְתָּא אַמְּטַלְטְלֵי. וְאִית דְּאָמְרִי: לָא כָּתְבִינָן אַדְרַכְתָּא אַמְּטַלְטְלִי דְּכָפְרִי דְּמֶחֱזִי כְּשִׁקְרָא, אֲבָל דְּלָא כָּפְרִי כָּתְבִינָן. וְכָל אַדְרַכְתָּא דְּלָא כְּתִיב בֵּהּ "זִיל דּוּן וּזְכֵי וְאַפִּיק לְנַפְשָׁךְ" לֵית בֵּהּ מַמָּשָׁא. מַאי טַעֲמָא, מִשּׁוּם דַּאֲמַר לֵהּ: לָאו בַּעַל דְּבָרִים דִּידִי אַתְּ. [אָמַר אַבָּיֵי:] וְאִי כָּתַב בֵּהּ לְמֶחֱצָה וְלִשְׁלִישׁ וְלִרְבִיעַ, מִגּוֹ דְּמִשְׁתַּעֵי דִּינָא לְפַלְגָּא מִשְׁתַּעֵי לְכֻלַּהּ. אָמַר אֲמֵימַר: וְאִי תָּפַס לָא מַפְּקִינָן מִנֵּהּ. וְכֵיוָן דִּכְתִיב בֵּהּ "כָּל דְּמִתְעַנֵּי מִן דִּינָא קַבֵּילִית עֲלַי" שְׁלִיחָא שַׁוְּיֵהּ. הַקַּרְקָעוֹת תִּשְׁעָה וְכֹהֵן אֶחָד. מְנָא הָנֵי מִלֵּי, אָמַר שְׁמוּאֵל: עֲשָׂרָה כֹּהֲנִים כְּתוּבִים בַּפָּרָשָׁה, חַד לְגוּפֵהּ, הָנַךְ הֲוֵי מִעוּט אַחַר מִעוּט, וְאֵין מִעוּט אַחַר מִעוּט אֶלָּא לְרַבּוֹת, דַּאֲפִלּוּ תִּשְׁעָה יִשְׂרָאֵל וְחַד כֹּהֵן. מַתְקִיף לַהּ רַב הוּנָא בַּר נָתָן: אֵימָא חֲמִשָּׁה כֹּהֲנִים וַחֲמִשָּׁה יִשְׂרְאֵלִים. קַשְׁיָא.

"וְאִם הַמַּקְדִּישׁ" אָמַר רַבִּי יְהוֹשֻׁעַ בֶּן לֵוִי: אַהֶקְדֵּשׁ רִאשׁוֹן מוֹסִיף חֹמֶשׁ, אַהֶקְדֵּשׁ שֵׁנִי אֵין מוֹסִיף חֹמֶשׁ. "וְאִם הַמַּקְדִּישׁ יִגְאַל אֶת בֵּיתוֹ" הַמַּקְדִּישׁ, וְלֹא הַמַּתְפִּיס. תַּנְיָא נַמֵּי הָכִי: פָּרָה זוֹ תַּחַת פָּרָה שֶׁל הֶקְדֵּשׁ, טַלִּית זוֹ תַּחַת טַלִּית שֶׁל הֶקְדֵּשׁ, טַלִּית זוֹ בְּחָמֵשׁ סְלָעִים תַּחַת טַלִּית שֶׁל הֶקְדֵּשׁ, הֶקְדֵּשׁוֹ פָּדוּי. אַהֶקְדֵּשׁ רִאשׁוֹן מוֹסִיף חֹמֶשׁ, אַהֶקְדֵּשׁ שֵׁנִי אֵין מוֹסִיף חֹמֶשׁ. בָּעֵי רָמִי בַּר חַמָּא: מַקְדִּישׁ מוֹסִיף חֹמֶשׁ אוֹ מִתְכַּפֵּר מוֹסִיף חֹמֶשׁ, אָמַר רָבָא: תָּא שְׁמַע: "וְאִם הַמַּקְדִּישׁ יִגְאַל אֶת בֵּיתוֹ" מַקְדִּישׁ, וְלֹא מִתְכַּפֵּר. אָמַר רַבִּי יוֹחָנָן: מַקְדִּישׁ מוֹסִיף חֹמֶשׁ, וּמִתְכַּפֵּר עוֹשֶׂה תְּמוּרָה. וְהַתּוֹרֵם מִשֶּׁלוֹ עַל שֶׁל חֲבֵרוֹ טוֹבַת הֲנָאָה שֶׁלּוֹ הִיא, דַּאֲמַר קְרָא: "אֶת כָּל מַעְשַׂר תְּבוּאָתְךָ".

("וְנָתַתָּ) [וְיָסַף חֲמִישִׁית] כֶּסֶף עֶרְכְּךָ עָלָיו" תָּנוּ רַבָּנָן כֵּיצַד רְשׁוּת הַגָּבוֹהַּ בְּכֶסֶף, גִּזְבָּר שֶׁנָּתַן מָעוֹת בִּבְהֵמָה אֲפִלּוּ בְּסוֹף הָעוֹלָם קָנָה, וְהַהֶדְיוֹט לֹא קָנָה עַד שֶׁיִּמְשֹׁךְ. כֵּיצַד אֲמִירָתוֹ לְגָבוֹהַּ כִּמְסִירָתוֹ לְהֶדְיוֹט, הָאוֹמֵר: שוֹר זֶה עוֹלָה, (שוֹר) [בַּיִת] זֶה הֶקְדֵּשׁ אֲפִלּוּ בְּסוֹף הָעוֹלָם קָנָה. וּבְהֶדְיוֹט לֹא קָנָה עַד שֶׁיִּמְשֹׁךְ וְיַחֲזִיק. מְשָכוֹ בְּמָנֶה וְלֹא הִסְפִּיק לִפְדוֹתוֹ עַד שֶׁעָמַד בְּמָאתַיִם, נוֹתֵן מָאתַיִם. מַאי טַעֲמָא, אֲמַר קְרָא: "וְנָתַן הַכֶּסֶף וְקָם לוֹ". מְשָכוֹ בְּמָאתַיִם וְלֹא הִסְפִּיק לִפְדּוֹתוֹ עַד שֶׁעָמַד בְּמָנֶה, נוֹתֵן מָאתַיִם, מַאי טַעֲמָא, לֹא יְהֵא כֹּחַ הֶדְיוֹט חָמוּר מִכֹּחַ הֶקְדֵּשׁ. פְּדָאוֹ בְּמָאתַיִם וְלֹא הִסְפִּיק לְמָשְׁכוֹ עַד שֶׁעָמַד בְּמָנֶה, נוֹתֵן מָאתַיִם, מַאי טַעֲמָא, "וְנָתַן הַכֶּסֶף וְקָם לוֹ". פְּדָאוֹ בְּמָנֶה וְלֹא הִסְפִּיק לְמָשְׁכוֹ עַד שֶׁעָמַד בְּמָאתַיִם, [מַה שֶׁפָּדָה פָּדוּי] וְאֵין נוֹתֵן לוֹ אֶלָּא מָנֶה. אַמַּאי, הָכָא נַמֵּי נֵימָא: לֹא יְהֵא כֹּחַ הֶדְיוֹט חָמוּר מִכֹּחַ הֶקְדֵּשׁ, אַטּוּ הֶדְיוֹט לָאו בְּמִי שֶׁפָּרַע מִדּוֹר הַמַּבּוּל קָאֵי. אָמַר רָמִי בַּר חַמָּא: הֲרֵי אָמְרוּ: הֶקְדֵּשׁ אֵין מִתְחַלֵּל עַל הַקַּרְקַע (כָּתוּב בְּרֶמֶז תרל"ח). "וְאִם הַמַּקְדִּישׁ יִגְאַל" לְרַבּוֹת אֶת הָאִשָּׁה. "וְאִם הַמַּקְדִּישׁ יִגְאַל" לְרַבּוֹת אֶת הַיּוֹרֵש. "וְיָסַף חֲמִישִׁית כֶּסֶף עֶרְכְּךָ עָלָיו וְהָיָה לוֹ" אִם נָתַן כֶּסֶף הֲרֵי הוּא שֶׁלּוֹ, וְאִם לָאו אֵינוֹ שֶׁלּוֹ. "שְׂדֵה אֲחֻזָּתוֹ" אֵין לִי אֶלָּא שְׂדֵה אֲחֻזָּתוֹ מִבֵּית אָבִיו, שְׂדֵה אֲחֻזָּתוֹ מִבֵּית אִמּוֹ מִנַּיִן, תַּלְמוּד לוֹמַר: "יַקְדִּישׁ אִישׁ". "וְהָיָה עֶרְכְּךָ לְפִי זַרְעוֹ" וְלֹא לְפִי גִּדּוּלוֹ, "זֶרַע חֹמֶר שְׂעֹרִים בַּחֲמִשִּׁים שֶׁקֶל כֶּסֶף" הֲרֵי זוֹ גְּזֵרַת מֶלֶךְ, אֶחָד הַמַּקְדִּישׁ בְּחוֹלַת הַמָּחוֹז וְאֶחָד הַמַּקְדִּישׁ בְּפַרְדְּסוֹת סְבַסְטִי, נוֹתֵן בֵּית זֶרַע חֹמֶר שְׂעוֹרִים בַּחֲמִשִּׁים שֶׁקֶל כֶּסֶף. מִנַּיִן לַלּוֹקֵחַ שָׂדֶה מֵאָבִיו וְהִקְדִּישָׁהּ וְאַחַר כָּךְ מֵת אָבִיו, מִנַּיִן שֶׁתְּהֵא לְפָנָיו כִּשְׂדֵה אֲחֻזָּה, תַּלְמוּד לוֹמַר: "וְאִם אֶת שְׂדֵה מִקְנָתוֹ" וְגוֹ' שָׂדֶה שֶׁאֵינָהּ רְאוּיָה לִהְיוֹת שְׂדֵה אֲחֻזָּה, יָצְאָה זוֹ שֶׁרְאוּיָה לִהְיוֹת שְׂדֵה אֲחֻזָּה, דִּבְרֵי רַבִּי יְהוּדָה וְרַבִּי שִׁמְעוֹן. רַבִּי מֵאִיר אוֹמֵר: מִנַּיִן לַלּוֹקֵחַ שָׂדֶה מֵאָבִיו, וּמֵת אָבִיו וְאַחַר כָּךְ הִקְדִּישָׁהּ, מִנַּיִן שֶׁתְּהֵא לְפָנָיו כִּשְׂדֵה אֲחֻזָּה, תַּלְמוּד לוֹמַר: "וְאִם אֶת שְׂדֵה מִקְנָתוֹ אֲשֶׁר לֹא מִשְּׂדֵה אֲחֻזָּתוֹ" שָׂדֶה שֶׁאֵינָהּ שְׂדֵה אֲחֻזָּה, יָצְאָה זוֹ שֶׁהִיא שְׂדֵה אֲחֻזָּה. הַמַּקְדִּישׁ אֶת שָׂדֵהוּ בְּשָׁעָה שֶׁהַיּוֹבֵל נוֹהֵג, נוֹתֵן בְּזֶרַע חֹמֶר שְׂעוֹרִים חֲמִשִּׁים שֶׁקֶל כֶּסֶף. הָיוּ שָׁם נְקָעִים עֲמֻקִּים עֲשָׂרָה טְפָחִים, אוֹ סְלָעִים גְּבוֹהִים עֲשָׂרָה טְפָחִים, אֵין נִמְדָדִין עִמָּהּ. תָּנָא: כּוֹר שֶׁל זֶרַע, וְלֹא כּוֹר שֶׁל תְּבוּאָה, מַפֹּלֶת יָד, וְלֹא מַפֹּלֶת שְׁוָרִים. תָּנֵי לֵוִי: לֹא מֵעָבָה וְלֹא מִדַּקָּה, אֶלָּא בֵּינוֹנִי. הָיוּ שָׁם נְקָעִים וְכוּ' וְלִקְדְּשׁוּ בְּאַנְפֵּי נַפְשַיְהוּ וְלִפַּרְקוּ, וְכִי תֵּימָא כֵּיוָן דְּלָא הָוֵי בֵּית כּוֹר לָא קָדְשִׁי, וְהָתַנְיָא: "שָׂדֶה" מַה תַּלְמוּד לוֹמַר, לְפִי שֶׁנֶּאֱמַר: "זֶרַע חֹמֶר שְׂעֹרִים בַּחֲמִשִּׁים שֶׁקֶל כֶּסֶף", אֵין לִי אֶלָּא שֶׁהִקְדִּישׁ כָּעִנְיָן הַזֶּה, מִנַּיִן לְרַבּוֹת לֶתֶךְ וַחֲצִי לֶתֶךְ, סְאָה (וַחֲצִי סְאָה), תַּרְקָב וַחֲצִי תַּרְקָב, תַּלְמוּד לוֹמַר: "שָׂדֶה" מִכָּל מָקוֹם. אָמַר מַר עֻקְבָּא בַּר חַמָּא: הָכָא בִּנְקָעִים מְלֵאִים מַיִם עָסְקִינָן, דְּלָאו בְּנֵי זְרִיעָה נִינְהוּ. דַּיְקָא נַמִּי, דְּקָתָנֵי דּוּמְיָא דִּסְלָעִים, שְׁמַע מִנַּהּ. אִי הָכִי פָּחוֹת מִכָּאן נַמֵּי, הָנֵי נְגָאנֵי דְאַרְעָא מִקְּרוּ שִׁדְרֵי דְאַרְעָא מִקְּרוּ. בִּשְׂדֵה אֲחֻזָּה לְהָקֵל וּלְהַחֲמִיר, כֵּיצַד, אֶחָד הַמַּקְדִּישׁ בְּחוֹלַת הַמָּחוֹז וְאֶחָד הַמַּקְדִּישׁ בְּפַרְדְּסוֹת סְבַסְטִי, נוֹתֵן בְּבֵית זֶרַע חֹמֶר שְׂעוֹרִים חֲמִשִּׁים שֶׁקֶל כֶּסֶף. וּבִשְׂדֵה מִקְנָה, נוֹתֵן אֶת שָׁוְיוֹ. רַבִּי אֱלִיעֶזֶר אוֹמֵר: אֶחָד שְׂדֵה אֲחֻזָּה וְאֶחָד שְׂדֵה מִקְנָה. מַה בֵּין שְׂדֵה אֲחֻזָּה לִשְׂדֵה מִקְנָה, שֶׁבִּשְׂדֵה אֲחֻזָּה נוֹתֵן חֹמֶשׁ, וּבִשְׂדֵה מִקְנָה אֵינוֹ נוֹתֵן חֹמֶשׁ. אָמַר רַב הוּנָא: הִקְדִּישׁ שָׂדֶה מְלֵאָה אִילָנוֹת, כְּשֶׁהוּא פּוֹדָן פּוֹדֶה אִילָנוֹת בְּשָׁוְיָן, וְחוֹזֵר וּפוֹדֶה קַרְקַע בֵּית זֶרַע חֹמֶר שְׂעוֹרִים בַּחֲמִשִּׁים שֶׁקֶל כֶּסֶף. אַלְמָא קָסָבַר רַב הוּנָא מַקְדִּישׁ בְּעַיִן יָפָה מַקְדִּישׁ. אֵיתִיבֵהּ רַב נַחְמָן: "בֵּית זֶרַע" אֵין לִי אֶלָּא בֵּית זֶרַע, שְׂדֵה גְּפָנִים [וּשְׂדֵה קָנִים] וּשְׂדֵה אִילָנוֹת מִנַּיִן, תַּלְמוּד לוֹמַר: "שָׂדֶה" מִכָּל מָקוֹם. אֲמַר לֵהּ: הָכָא נַמֵּי פּוֹדֶה וְחוֹזֵר וּפוֹדֶה. אֵיתִיבֵהּ: אֶחָד הַמַּקְדִּישׁ בְּחוֹלַת הַמָּחוֹז וְכוּ'. אֲמַר לֵהּ רְאוּיָה לְפַרְדְּסוֹת סְבַסְטִי קָאָמַר. אָמַר רַב פַּפָּא: הִקְדִּישׁ טְרָסִין פּוֹדֶה בְּשָוְיֵהוֹן, מַאי טַעֲמָא, "בֵּית זֶרַע" אָמַר רַחֲמָנָא, וְהָנֵי לָאו בְּנֵי זְרִיעָה נִינְהוּ. לֹא גְּאָלָן יוֹצְאִין לַכֹּהֲנִים [בַּיּוֹבֵל], מַאי טַעֲמָא, ("שְׂדֵה אֲחֻזָּה") אָמַר רַחֲמָנָא: "וְהָיָה הַשָּׂדֶה בְּצֵאתוֹ בַּיּוֹבֵל" שָׂדֶה כָּל דְּהוּ. מָכַר טְרָסִין נִגְאָלִין פָּחוֹת מִשְּׁתֵּי שָׁנִים, מַאי טַעֲמָא, "מִסְפַּר שְׁנֵי תְבוּאוֹת" אֲמַר רַחֲמָנָא, וְהַאי לָאו בְּנֵי תְּבוּאָה נִינְהוּ. לֹא גְּאָלָן חוֹזְרִין לַבְּעָלִים בַּיּוֹבֵל, מַאי טַעֲמָא, "וְשָׁב לַאֲחֻזָּתוֹ" אָמַר רַחְמָנָא, וַאֲחֻזָּתוֹ הִיא. הִקְדִּישׁ אִילָנוֹת פּוֹדָן בְּשָוְיֵהֶן, מַאי טַעֲמָא, "בֵּית זֶרַע" אָמַר רַחֲמָנָא, וְלֹא אִילָנוֹת. לֹא גְּאָלָן אֵין יוֹצְאִין לַכֹּהֲנִים בַּיּוֹבֵל, מַאי טַעֲמָא, "וְהָיָה הַשָּׂדֶה בְּצֵאתוֹ בַּיּוֹבֵל" אָמַר רַחֲמָנָא, וְלֹא אִילָנוֹת. מָכַר אִילָנוֹת אֵין נִגְאָלִין פָּחוֹת מִשְּׁתֵּי שָׁנִים, מַאי טַעֲמָא, "מִסְפַּר שְׁנֵי תְבוּאוֹת" אָמַר רַחֲמָנָא, וְהָנֵי (פָּחוֹת מִשְּׁתֵּי שָׁנִים לָאו) בְּנֵי תְּבוּאָה נִינְהוּ. לֹא גְּאָלָן אֵין חוֹזְרִין לַבְּעָלִים בַּיּוֹבֵל, מַאי טַעֲמָא, "וְשָׁב לַאֲחֻזָּתוֹ" אָמַר רַחֲמָנָא, וְלֹא אִילָנוֹת. מִנַיִן שֶׁאֵין אָדָם רַשַּׁאי לְהֲקְדִּישׁ אֶת שָׂדֵהוּ בִּשְׁנַת הַיּוֹבֵל, וְאִם הִקְדִּישָׁה הֲרֵי הִיא מְקֻדֶּשֶׁת, תַּלְמוּד לוֹמַר: "אִם מִשְּׁנַת הַיּוֹבֵל יַקְדִּישׁ שָׂדֵהוּ". ["שָׂדֵהוּ"] מַה תַּלְמוּד לוֹמַר, מִנַּיִן אַתָּה אוֹמֵר: הָיוּ שָׁם נְקָעִים עֲמוּקִין [עֲשָׂרָה טְפָחִים אוֹ סְלָעִים גְּבוֹהִים עֲשָׂרָה טְפָחִים] אֵין נִמְדָדִין עִמָּהּ, תַּלְמוּד לוֹמַר: "שָׂדֵהוּ". "כְּעֶרְכְּךָ יָקוּם" נוֹתֵן אַרְבָּעִים וְתֵשַׁע סְלָעִים וְאַרְבָּעִים וְתֵשַׁע פֻּנְדְּיוֹנוֹת. מַה טִּיבוֹ שֶׁל פֻּנְדְּיוֹן זֶה, קוֹלְבּוֹן לִפְרוֹטְרוֹט. "אַחַר הַיּוֹבֵל" סָמוּךְ לַיּוֹבֵל. מֻפְלָג מִן הַיּוֹבֵל מִנַּיִן, תַּלְמוּד לוֹמַר: "וְאִם אַחַר הַיּוֹבֵל יַקְדִּישׁ שָׂדֵהוּ". "שָׂדֵהוּ" מַה תַּלְמוּד לוֹמַר, מִנַּיִן אַתָּה אוֹמֵר: הָיוּ שָׁם נְקָעִים פְּחוּתִין מֵעֲשָׂרָה [אוֹ סְלָעִים גְּבוֹהִים עֲשָׂרָה טְפָחִים] הֲרֵי (אֵלּוּ) [אֵינָם] נִמְדָדִין עִמָּהּ, תַּלְמוּד לוֹמַר: "שָׂדֵהוּ". אִתְּמַר: הַמַּקְדִּישׁ שָׂדֵהוּ בִּשְׁנַת הַיּוֹבֵל עַצְמָהּ, רַב אָמַר: קָדוֹש וְנוֹתֵן חֲמִשִּׁים. וּשְׁמוּאֵל אָמַר: אֵינָהּ קְדוֹשָׁה כָּל עִקָּר. מַאי טַעֲמָא דְּרַב, אֲמַר קְרָא: "אִם מִשְׁנַת הַיּוֹבֵל" וּשְׁנַת הַיּוֹבֵל בִּכְלָל. וּשְׁמוּאֵל, מִי כְּתִיב "אִם בִּשְׁנַת הַיּוֹבֵל", "אִם מִשְּׁנַת הַיּוֹבֵל" כְּתִיב מִשְּׁנַת שֶׁאַחַר הַיּוֹבֵל. בִּשְׁלָמָא לְרַב הַיְנוּ דִּכְתִיב: "אִם מִשְּׁנַת הַיּוֹבֵל, וְאִם אַחַר הַיּוֹבֵל", אֶלָּא לִשְׁמוּאֵל מַאי "אַחַר הַיּוֹבֵל", אַחַר אַחַר. תָּנוּ רַבָּנָן: מִנַּיִן שֶׁאֵין מְחַשְּׁבִין חֳדָשִׁים עִם הַהֶקְדֵּשׁ, תַּלְמוּד לוֹמַר: "וְחִשַּׁב לוֹ הַכֹּהֵן אֶת הַכֶּסֶף עַל פִּי הַשָּׁנִים הַנּוֹתָרוֹת" שָׁנִים אַתָּה מְחַשֵּׁב, וְאִי אַתָּה מְחַשֵּׁב חֳדָשִׁים. מִנַּיִן שֶׁאִם רָצָה הֶקְדֵּשׁ לַעֲשוֹת חֳדָשִׁים לְשָׁנָה עוֹשֶׂה, הֵיכִי דָּמֵי, כְּגוֹן דְּאַקְדְּשֵׁהּ בְּפַלְגָּא דְּאַרְבָּעִים וְתַמְנֵי, תַּלְמוּד לוֹמַר: "וְחִשַּׁב לוֹ הַכֹּהֵן" מִכָּל מָקוֹם. הִקְדִּישׁוֹ שְׁתַּיִם וְשָׁלשׁ שָׁנִים לִפְנֵי הַיּוֹבֵל, [רַבִּי אוֹמֵר: אוֹמֵר אֲנִי] נוֹתֵן סֶלַע וּפֻנְדְּיוֹן לְשָׁנָה. וְאִם אָמַר: הֲרֵינִי נוֹתֵן דְּבַר שָׁנָה בְּשָׁנָה אֵין שׁוֹמְעִין לוֹ, אֶלָּא נוֹתֵן אֶת כֻּלּוֹ כְּאֶחָד. אֶחָד בְּעָלִים וְאֶחָד כָּל אָדָם. מַה בֵּין בְּעָלִים לְכָל אָדָם, אֶלָּא שֶׁהַבְּעָלִים נוֹתְנִין חֹמֶשׁ, וְכָל אָדָם אֵין נוֹתֵן חֹמֶשׁ. תָּנוּ רַבָּנָן: "וְנִגְרַע מֵעֶרְכֶּךָ" אַף מִן הַהֶקְדֵּשׁ, שֶׁאִם אָכְלָה הֶקְדֵּשׁ שָׁנָה אוֹ שְׁתַּיִם, אִי נַמֵּי לֹא אָכְלָה אֶלָּא שֶׁהָיְתָה לְפָנָיו, מְנַכֶּה סֶלַע וּפֻנְדְּיוֹן לְשָׁנָה. מִנַּיִן שֶׁאִם אָמְרוּ הַבְּעָלִים: אָנוּ נוֹתְנִים דְּבַר שָׁנָה בְּשָׁנָה אֵין שׁוֹמְעִין לוֹ, תַּלְמוּד לוֹמַר: "וְחִשַּׁב לוֹ הַכֹּהֵן אֶת הַכֶּסֶף" עַד שֶׁיְּהֵא הַכֶּסֶף כֻּלּוֹ כְּאֶחָד. מִנַּיִן שֶׁאֵין מַקְדִּישִׁין לִפְנֵי יוֹבֵל פָּחוֹת מִשְּׁתֵּי שָׁנִים, וְלֹא גוֹאֲלִים אַחַר הַיּוֹבֵל פָּחוֹת מִשָּׁנָה, תַּלְמוּד לוֹמַר: "וְחִשַּׁב לוֹ הַכֹּהֵן אֶת הַכֶּסֶף עַל פִּי הַשָּׁנִים הַנּוֹתָרוֹת עַד שְׁנַת הַיּוֹבֵל" שֶׁלֹּא יִכָּנֵס בָּהּ כְּלוּם. "וְאִם גָּאֹל יִגְאַל" (כָּתוּב בְּרֶמֶז תרס"ט). "וְאִם גָּאֹל יִגְאַל" לְרַבּוֹת אֶת הָאִשָּׁה. "וְאִם גָּאֹל יִגְאַל" לְרַבּוֹת אֶת הַיּוֹרֵש. "שָׂדֶה" מַה תַּלְמוּד לוֹמַר, שֶׁיָּכוֹל אֵין לִי אֶלָּא הַמַּקְדִּישׁ בֵּית כּוֹר כָּעִנְיָן הַזֶּה, [הִקְדִּישׁ] בֵּית לֶתֶךְ וּבֵית סְאָה וּבֵית קַב מִנַּיִן, תַּלְמוּד לוֹמַר: "שָׂדֶה" מִכָּל מָקוֹם. "וְיָסַף חֲמִשִׁית כֶּסֶף עֶרְכְּךָ עָלָיו וְקָם לוֹ" אִם נָתַן אֶת הַכֶּסֶף הֲרֵי הוּא שֶׁלּוֹ, וְאִם לָאו אֵינָהּ שֶׁלּוֹ.

"וְאִם לֹא יִגְאַל" הִקְדִּישָׁהּ וּגְאָלָהּ, אֵינָהּ יוֹצְאָה מִיָּדוֹ בַּיּוֹבֵל. גְּאָלָהּ בְּנוֹ, יוֹצְאָה לְאָבִיו בַּיּוֹבֵל. גְּאָלָהּ [אַחֵר אוֹ] אֶחָד מִן הַקְּרוֹבִים וּגְאָלָהּ מִיָּדוֹ, יוֹצְאָה לַכֹּהֲנִים בַּיּוֹבֵל. תָּנוּ רַבָּנָן: "וְאִם לֹא יִגְאַל אֶת הַשָּׂדֶה" בְּעָלִים, "וְאִם מָכַר אֶת הַשָּׂדֶה" גִּזְבָּר, "לְאִישׁ אַחֵר" לְאַחֵר וְלֹא לַבֵּן. אוֹ אֵינוֹ אֶלָּא לְאַחֵר וְלֹא לְאָח, כְּשֶׁהוּא אוֹמֵר "אִישׁ" הֲרֵי אָח אָמוּר, הָא מָה אֲנִי מְקַיֵּם "אַחֵר", לְאַחֵר וְלֹא לַבֵּן. וּמָה רָאִיתָ לְרַבּוֹת אֶת הַבֵּן וּלְהוֹצִיא אֶת הָאָח, מְרַבֶּה אֲנִי אֶת הַבֵּן שֶׁכֵּן קָם תַּחַת אָבִיו לְיַעֲדָהּ וּלְעֶבֶד עִבְרִי. אַדְּרַבָּה מְרַבֶּה אֲנִי אֶת הָאָח שֶׁכֵּן קָם תַּחַת (הָאָח) [אָבִיו] לְיִבּוּם, כְּלוּם יֵשׁ יִבּוּם אֶלָּא בְּמָקוֹם שֶׁאֵין בֵּן, הָא יֵשׁ בֵּן אֵין יִבּוּם. וְתִפּוּק לֵהּ דְּהָכָא תַּרְתֵּי וְהָכָא חֲדָא, מִשּׁוּם דְּעֶבֶד עִבְרִי מֵהַאי פִּירְכָא הוּא דְּנָפְקָא לֵהּ, כְּלוּם יֵשׁ יִבּוּם אֶלָּא בְּמָקוֹם שֶׁאֵין בֵּן. בְּעָא מִנֵּהּ רָמִי בַּר חַמָּא מֵרַב חִסְדָּא: הִקְדִּישׁ פָּחוֹת מִשְּׁתֵּי שָׁנִים לִפְנֵי הַיּוֹבֵל, מַהוּ שֶׁתֵּצֵא לַכֹּהֲנִים, אֲמַר לֵהּ: מַאי דַּעְתִּיךְ "וְנִגְרַע מֵעֶרְכְּךָ וְהָיָה הַשָּׂדֶה בְּצֵאתוֹ בַּיּוֹבֵל" (דִּכְתִיב) [דְּבַת] גֵּרָעוֹן אִין דְּלָאו בַּת גֵּרָעוֹן לֹא, אַדְּרַבָּא: "וְאִם לֹא יִגְאַל אֶת הַשָּׂדֶה וְהָיָה הַשָּׂדֶה בְּצֵאתוֹ בַיּוֹבֵל" וְהַאי נַמֵּי בַּת גְּאֻלָּה הִיא. הִגִּיעַ יוֹבֵל וְלֹא נִגְאֲלָה, הַכֹּהֲנִים נִכְנָסִין לְתוֹכָהּ וְנוֹתְנִין אֶת דָּמֶיהָ, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: נִכְנָסִין, וְלֹא נוֹתְנִין. רַבִּי אֶלְעָזָר אוֹמֵר: לֹא נִכְנָסִין וְלֹא נוֹתְנִין, אֶלָּא נִקְרֵאת שְׂדֵה רְטוּשִׁין, עַד הַיּוֹבֵל הַשֵּׁנִי. הִגִּיעַ יוֹבֵל הַשֵּׁנִי וְלֹא נִגְאֲלָה, נִקְרֵאת שְׂדֵה רְטוּשֵׁי רְטוּשִׁין, עַד הַיּוֹבֵל הַשְּׁלִישִׁי. לְעוֹלָם אֵין הַכֹּהֲנִים נִכְנָסִים לְתוֹכָהּ, עַד שֶׁיִּגְאָלֶנָּה אַחֵר. מַאי טַעֲמָא דְּרַבִּי יְהוּדָה, גָּמַר "קֹדֶשׁ קֹדֶשׁ" מִמַּקְדִּישׁ בַּיִת מַה לְהַלָּן בְּדָמִים אַף כָּאן בְּדָמִים. וְרַבִּי שִׁמְעוֹן גָּמַר "קֹדֶשׁ קֹדֶשׁ" מִכִּבְשֵׂי עֲצֶרֶת מַה לְהַלָּן בְּחִנָּם אַף כָּאן בְּחִנָּם. וְרַבִּי יְהוּדָה נַמֵּי נֵילַף מִכִּבְשֵׂי עֲצֶרֶת, דָּנִין קָדְשֵׁי בֶּדֶק הַבַּיִת מִקָּדְשֵׁי בֶּדֶק הַבַּיִת, וְאֵין דָּנִין קָדְשֵׁי בֶּדֶק הַבַּיִת מִקָּדְשֵׁי מִזְבֵּחַ. וְרַבִּי שִׁמְעוֹן נַמֵּי נֵילַף מִמַּקְדִּישׁ בַּיִת, דָּנִין דָּבָר שֶׁמַּתָּנָה לַכֹּהֲנִים מִדָּבָר שֶׁמַּתָּנָה לַכֹּהֲנִים. מַאי טַעֲמָא דְּרַבִּי אֶלְעָזָר, אֲמַר קְרָא: "וְאִם לֹא יִגְאַל אֶת הַשָּׂדֶה וְאִם מָכַר אֶת הַשָּׂדֶה לְאִישׁ אַחֵר וְהָיָה הַשָּׂדֶה בְּצֵאתוֹ", אָמַר אַבָּיֵי: סַכִּינָא חָרִיפָא לִפְסוּקֵי קְרָאֵי. אָמַר רָבָא: אֲמַר קְרָא: "וְהָיָה הַשָּׂדֶה בְּצֵאתוֹ בַיֹּבֵל" בְּצֵאתוֹ מִידֵי אַחֵר. תַּנְיָא: "לֹא יִגָּאֵל" יָכוֹל לֹא תְּהֵא נִגְאֶלֶת שֶׁתְּהֵא לְפָנָיו כִּשְׂדֵה מִקְנָה, תַּלְמוּד לוֹמַר: "עוֹד" לִכְמוֹת שֶׁהָיְתָה אֵינָהּ נִגְאֶלֶת, אֲבָל נִגְאֶלֶת שֶׁתְּהֵא לְפָנָיו כִּשְׂדֵה מִקְנָה. וְהָכָא בְּמַאי עָסְקִינָן, בְּשָׂדֶה שֶׁיּוֹצְאָה לַכֹּהֲנִים וְהִקְדִּישָׁהּ הַכֹּהֵן וְאָתוּ בְּעָלִים לְמִפְרָקָהּ, סָלְקָא דַּעְתָּךְ אָמֵינָא: לָא תִּפְרוֹק שֶׁתְּהֵא לְפָנָיו כִּשְׂדֵה מִקְנָה, תַּלְמוּד לוֹמַר: "עוֹד" לִכְמוֹת שֶׁהָיְתָה אֵינָהּ נִגְאֶלֶת, אֲבָל נִגְאֶלֶת שֶׁתְּהֵא לְפָנָיו כִּשְׂדֵה מִקְנָה. וְהָתַנְיָא: "בִּשְׁנַת הַיּוֹבֵל יָשׁוּב הַשָּׂדֶה לַאֲשֶׁר קָנָהוּ מֵאִתּוֹ" יָכוֹל יַחֲזֹר לַגִּזְבָּר שֶׁלְּקָחוֹ מִמֶּנּוּ, תַּלְמוּד לוֹמַר: "לַאֲשֶׁר לוֹ אֲחֻזַּת הָאָרֶץ", מַה תַּלְמוּד לוֹמַר "לַאֲשֶׁר קָנָהוּ", שָׂדֶה שֶׁיָּצְאָה לַכֹּהֲנִים וּמְכָרָהּ כֹּהֵן וְהִקְדִּישָהּ לוֹקֵח וּגְאָלָהּ אַחֵר, יָכוֹל תַּחֲזֹר לַבְּעָלִים הָרִאשׁוֹנִים, תַּלְמוּד לוֹמַר: "לַאֲשֶׁר קָנָהוּ מֵאִתּוֹ". וְאִצְטְרִיךְ לְמִכְתַּב "לֹא יִגָּאֵל" וְאִצְטְרִיךְ לְמִכְתַּב "לַאֲשֶׁר קָנָהוּ". דְּאִי כָּתַב רַחֲמָנָא "לֹא יִגָּאֵל" דְּלָא קָא הַדְרָא כְּלָל, אֲבָל הָכָא דְּקָא הַדְרָא תִּהֲדַר לְמָרָא קַמָּא, כָּתַב רַחֲמָנָא "לַאֲשֶׁר קָנָהוּ". וְאִי כָּתַב רַחֲמָנָא "לַאֲשֶׁר קָנָהוּ" דְּלָא קָא יָהֲבִי בְּעָלִים דָּמֵי, אֲבָל הָכָא דְּקָא יָהֲבִי דָּמֵי תֵּיקוּם בִּידַיְהוּ, כָּתַב רַחֲמָנָא "לֹא יִגָּאֵל". וְאִי כָּתַב "לֹא יִגָּאֵל" וְלֹא כָּתַב "עוֹד", הֲוָה אָמֵינָא לָא תִּפְרוֹק כְּלָל, כָּתַב רַחֲמָנָא "עוֹד" לִכְמוֹת שֶׁהָיְתָה אֵינָהּ נִגְאֶלֶת, אֲבָל נִגְאֶלֶת שֶׁתְּהֵא לְפָנָיו [כִּשְׂדֵה] מִקְנָה. "וְהָיָה הַשָּׂדֶה בְּצֵאתוֹ בַיֹּבֵל" אֵין שְׂדֵה חֲרָמִין נוֹהֵג אֶלָּא בִּזְמַן שֶׁהַיּוֹבֵל נוֹהֵג (כָּתוּב בְּרֶמֶז תרס"ה וּבַפָּסוּק עַל שְׂדֵה הָאָרֶץ יֵחָשֵׁב). "וְהָיָה הַשָּׂדֶה בְּצֵאתוֹ בַיֹּבֵל" מְלַמֵּד, שֶׁהַשָּׂדֶה קָרוּי עַל שֵׁם זָכָר. "קֹדֶשׁ" מַה קֹדֶשׁ הָאָמוּר לְהַלָּן אֵין יוֹצֵא אֶלָּא בְּפִדְיוֹן, אַף קֹדֶשׁ הָאָמוּר כָּאן אֵין יוֹצֵא אֶלָּא בְּפִדְיוֹן. מְלַמֵּד, שֶׁהַכֹּהֲנִים נִכְנָסִים לְתוֹכָהּ וְנוֹתְנִין אֶת דָּמֶיהָ. "כִּשְׂדֵה הַחֵרֶם לַכֹּהֵן תִּהְיֶה" מַה תַּלְמוּד לוֹמַר: מִנַּיִן לְכֹהֵן שֶׁהִקְדִּישׁ שְׁדֶה חֶרְמוֹ, שֶׁלֹּא יֹאמַר: הוֹאִיל וְיוֹצֵא לַכֹּהֲנִים וַהֲרֵי הִיא תַּחַת יָדִי, תְּהֵא שֶׁלִּי, וְדִין הוּא: בְּשֶׁל אֲחֵרִים אֲנִי זוֹכֶה בְּשֶׁל עַצְמִי לֹא כָּל שֶׁכֵּן, תַּלְמוּד לוֹמַר ["וְהָיָה הַשָּׂדֶה בְּצֵאתוֹ בַיֹּבֵל" וְגוֹ'] וְכִי מַה לָּמַדְנוּ מִשְׂדֵה חֲרָמִים, מֵעַתָּה הֲרֵי זֶה בָּא לְלַמֵּד וְנִמְצָא לָמֵד: מֵקִישׁ שְׂדֵה חֲרָמוֹת לִשְׂדֵה אֲחֻזָּתוֹ שֶׁל יִשְׂרָאֵל: מַה שְׂדֵה אֲחֻזָּתוֹ שֶׁל יִשְׂרָאֵל יוֹצְאָה מִתַּחַת יָדוֹ וּמִתְחַלֶּקֶת לְאֶחָיו הַכֹּהֲנִים, אַף שְׂדֵה חֶרְמוֹ יוֹצְאָה מִתַּחַת יָדוֹ וּמִתְחַלֶּקֶת לְאֶחָיו הַכֹּהֲנִים. אֲמַר מַר: וְדִין הוּא: בְּשֶׁל אֲחֵרִים אֲנִי זוֹכֶה וְכוּ' מִי דָּמֵי, הָתָם זוֹכֶה בְּעָלְמָא הָכָא קָא שָׁקִיל לֵהּ, אֲמַר רָמִי בַּר חָמָא: אִצְטְרִיךְ, סָלְקָא דַּעְתָּךְ אָמֵינָא: הוֹאִיל וּכְתִיב "וְאִישׁ אֶת קֳדָשָׁיו לוֹ יִהְיוּ" הָא נַמֵּי כָּקֳדָשָׁיו דָּמְיָא. אֲמַר לֵהּ רָבָא: מִי דָּמֵי, קֳדָשָׁיו לָאו בִּרְשׁוּתוֹ הָכָא בִּרְשׁוּתוֹ, אֶלָּא אָמַר רַב נַחְמָן בַּר יִצְחָק: אִצְטְרִיךְ, סָלְקָא דַּעְתָּךְ אָמֵינָא: הוֹאִיל וּכְתִיב "כִּי אֲחֻזַּת עוֹלָם הוּא לָהֶם" הָא נַמֵּי אֲחֻזָּתוֹ הִיא, קָמַשְׁמַע לָן אֲחֻזָּתוֹ אִין חֶרְמוֹ לֹא.

{rרמז תרעחr}  אָמַר רַבִּי חִיָּא בַּר אָבִין (אָמַר רַב חִסְדָּא): הֶחֱרִים מְטַלְטְלִין, נוֹתְנָן לְכָל כֹּהֵן שֶׁרָצָה, שֶׁנֶּאֱמַר: "כָּל חֵרֶם בְּיִשְׂרָאֵל לְךָ יִהְיֶה". הֶחֱרִים שָׂדֵהוּ, נוֹתְנָהּ לַכֹּהֵן שֶׁבְּאוֹתוֹ מִשְׁמָר, שֶׁנֶּאֱמַר: "כִּשְׂדֵה הַחֵרֶם לַכֹּהֵן תִּהְיֶה אֲחֻזָּתוֹ", וְגָמַר "לַכֹּהֵן לַכֹּהֵן" מִגֶּזֶל הַגֵּר. וְהָתָם מְנָלָן, דְּתַנְיָא: "לַה' לַכֹּהֵן" קְנָאוֹ הַשֵּׁם וּנְתָנוֹ לַכֹּהֵן שֶׁבְּאוֹתוֹ מִשְׁמָר. אוֹ אֵינוֹ אֶלָּא לְכֹהֵן שֶׁיִּרְצֶה, כְּשֶׁהוּא אוֹמֵר: "מִלְּבַד אֵיל הַכִּפּוּרִים אֲשֶׁר יְכַפֵּר בּוֹ עָלָיו", הֱוֵי: בְּכֹהֵן שֶׁבְּאוֹתוֹ מִשְׁמָר הַכָּתוּב מְדַבֵּר. שָׂדֶה הַיּוֹצְאָה לַכֹּהֲנִים בַּיּוֹבֵל, נוֹתְנִין לַמִּשְׁמָר שֶׁפָּגַע בּוֹ יוֹבֵל. אִבַּעְיָא לְהוֹ: פָּגַע בּוֹ בְּשַׁבָּת מַאי, אָמַר רַבִּי חִיָּא בַּר אַמִּי מִשְּׁמֵיהּ דְּחוּלְפְנָא: נוֹתְנָהּ לַמִּשְׁמָר הַיּוֹצֵא. חֶרְמֵי כֹּהֲנִים אֵין לָהֶם פִּדְיוֹן, אֶלָּא נוֹתְנָן לַכֹּהֲנִים [כַּתְּרוּמָה]. רַבִּי יְהוּדָה בֶּן בְּתֵירָא אוֹמֵר: סְתָם חֲרָמִים לְבֶדֶק הַבַּיִת, שֶׁנֶּאֱמַר: "כָּל חֵרֶם קֹדֶשׁ קָדָשִׁים הוּא לַה'". וַחֲכָמִים אוֹמְרִים סְתָם חֲרָמִים לַכֹּהֵן, שֶׁנֶּאֱמַר: "כִּשְׂדֵה הַחֵרֶם לַכֹּהֵן תִּהְיֶה אֲחֻזָּתוֹ. אִם כֵּן לָמָּה נֶאֱמַר: "כָּל חֵרֶם קֹדֶשׁ קָדָשִׁים הוּא", שֶׁהוּא חָל עַל קָדְשֵׁי קָדָשִׁים וְעַל קָדָשִׁים קַלִּים. תָּנוּ רַבָּנָן: חֲרָמִין כָּל זְמַן שֶׁהֵן בְּבֵית בְּעָלִים, הֲרֵי הֵן כְּהֶקְדֵּשׁ לְכָל דִּבְרֵיהֶם, שֶׁנֶּאֱמַר: "קֹדֶשׁ קָדָשִׁים הוּא לַה'", נְתָנָן לַכֹּהֵן, הֲרֵי הֵן כְּחֻלִין לְכָל דִּבְרֵיהֶם, שֶׁנֶּאֱמַר: "כָּל חֵרֶם בְּיִשְׂרָאֵל לְךָ יִהְיֶה". בִּשְׁלָמָא לְרַבָּנָן כִּדְמְפָרְשִׁי טַעֲמַיְהוּ, אֶלָּא רַבִּי יְהוּדָה בֶּן בְּתֵירָא הַאי "כִּשְׂדֵה הַחֵרֶם" מַאי עֲבִיד לֵהּ, מִבַּעְיָא לֵהּ לְכִדְתַנְיָא: "כִּשְׂדֵה הַחֵרֶם לַכֹּהֵן תִּהְיֶה אֲחֻזָּתוֹ" מַה תַּלְמוּד לוֹמַר, מִנַּיִן לְכֹהֵן שֶׁהִקְדִּישׁ שְׂדֵה חֶרְמוֹ, שֶׁלֹּא יֹאמַר הוֹאִיל וְיָצְאָה לַכֹּהֲנִים וַהֲרֵי הִיא תַּחַת יָדִי תְּהֵא שֶׁלִּי וְכוּ' (כִּדְלְעֵיל). וְאִידָךְ, מֵ"חֵרֶם הַחֵרֶם". וְאִידָךְ, "חֵרֶם הַחֵרֶם" לָא מַשְׁמַע לֵהּ. וְרַבִּי יְהוּדָה בֶּן בְּתֵירָא [דְּחָל] עַל קָדְשֵׁי קָדָשִׁים וְעַל קָדָשִׁים קַלִּים מְנָא לֵהּ, סָבַר לַהּ כְּר' (שִׁמְעוֹן) [יִשְׁמָעֵאל]. "כִּשְׂדֵה הַחֵרֶם לַכֹּהֵן תִּהְיֶה אֲחֻזָּתוֹ" מַה תַּלְמוּד לוֹמַר, מִנַּיִן אַתָּה אוֹמֵר שָׂדֶה שֶׁיּוֹצְאָה לַכֹּהֲנִים בַּיּוֹבֵל, וּגְאָלָהּ אֶחָד מִן הַכֹּהֲנִים וַהֲרֵי הִיא תַּחַת יָדוֹ, (שֶׁאוֹמֵר) [יָכוֹל יֹאמַר] הֲרֵי הִיא שֶׁלִּי. וְדִין הוּא: בְּשֶׁל אַחֵר אֲנִי זוֹכֶה בְּשֶׁלִּי לֹא כָּל שֶׁכֵּן. תַּלְמוּד לוֹמַר: "כִּשְׂדֵה הַחֵרֶם לַכֹּהֵן תִּהְיֶה אֲחֻזָּתוֹ" אֲחֻזָּתוֹ שֶׁל כֹּהֵן שֶׁלּוֹ, וְאֵין זוֹ שֶׁלּוֹ אֶלָּא יוֹצֵא לְכָל אֶחָיו הַכֹּהֲנִים. "וְאִם אֶת שְׂדֵה מִקְנָתוֹ אֲשֶׁר לֹא מִשְׂדֵה אֲחֻזָּתוֹ" מִנַּיִן אַתָּה אוֹמֵר הַלּוֹקֵחַ שָׂדֶה מֵאָבִיו וְכוּ' (כִּדְכָתוּב לְעֵיל). ("לַכֹּהֵן תִּהְיֶה אֲחֻזָּתוֹ" מַה תַּלְמוּד לוֹמַר, מִנַּיִן לְשָׂדֶה שֶׁיּוֹצְאָה לַכֹּהֲנִים בַּיּוֹבֵל, וּגְאָלָהּ אַחֵר מִן הַכֹּהֲנִים, שֶׁלֹּא יֹאמַר הוֹאִיל וְיוֹצְאָה לַכֹּהֲנִים וְכוּ' תַּלְמוּד לוֹמַר: "אֲחֻזָּתוֹ" אֲחֻזָּתוֹ שֶׁלּוֹ, וְאֵין זוֹ שֶׁלּוֹ. הָא כֵּיצַד, יוֹצְאָה מִתַּחַת יָדוֹ וּמִתְחַלֶּקֶת לְאֶחָיו הַכֹּהֲנִים). הַלּוֹקֵחַ שָׂדֶה מֵאָבִיו וְהִקְדִּישָׁהּ וְאַחַר כָּךְ מֵת אָבִיו, מִנַּיִן שֶׁתְּהֵא לְפָנָיו כִּשְׂדֵה אֲחֻזָּה, תַּלְמוּד לוֹמַר: "אִם (מִשְּׂדֵה) [אֶת שְׂדֵה] מִקְנָתוֹ אֲשֶׁר לֹא מִשְּׂדֵה אֲחֻזָּתוֹ" שָׂדֶה שֶׁאֵינָהּ רְאוּיָה לִהְיוֹת שְׂדֵה אֲחֻזָּה יָצְתָה זוֹ שֶׁהִיא רְאוּיָה לִהְיוֹת שְׂדֵה אֲחֻזָּה, דִּבְרֵי רַבִּי יְהוּדָה וְר' שִׁמְעוֹן. רַבִּי מֵאִיר אוֹמֵר: מִנַּיִן לְלוֹקֵח שָׂדֶה מֵאָבִיו וָמֵת אָבִיו וְאַחַר כָּךְ הִקְדִּישָׁהּ, מִנַיִן שֶׁתְּהֵא לְפָנָיו כִּשְׂדֵה אֲחֻזָּה, תַּלְמוּד לוֹמַר: "וְאִם (מִשְּׂדֵה) [אֶת שְׂדֵה] מִקְנָתוֹ אֲשֶׁר לֹא מִשְּׂדֵה אֲחֻזָּתוֹ", שָׂדֶה שֶׁאֵינָהּ אֲחֻזָּה [יָצְאָה זוֹ שֶׁהִיא שְׂדֵה אֲחֻזָּה]. וְאִלּוּ לְרַבִּי יְהוּדָה וְרַבִּי שִׁמְעוֹן מֵת אָבִיו וְאַחַר כָּךְ הִקְדִּישׁ, לֹא צְרִיךְ קְרָא. לֵימָא בְּהָא קָא מִפַּלְּגִּי: רַבִּי מֵאִיר סָבַר קִנְיַן פֵּרוֹת כְּקִנְיַן הַגּוּף דָּמֵי, וְרַבִּי יְהוּדָה וְרַבִּי שִׁמְעוֹן סָבְרִי לָאו כְּקִנְיַן הַגּוּף דָּמֵי. אָמַר רַב נַחְמָן בַּר יִצְחָק: בְּעָלְמָא לְרַבִּי שִׁמְעוֹן [וְר' יְהוּדָה] קִנְיַן פֵּרוֹת כְּקִנְיַן הַגּוּף דָּמֵי, וְהָכָא קְרָא אַשְׁכַּח וְדָרִישׁ: לִכְתּוֹב רַחֲמָנָא "וְאִם אֶת שְׂדֵה מִקְנָתוֹ אֲשֶׁר לֹא [שְׂדֵה] אֲחֻזָּתוֹ", אִי נַמֵּי: "אֲשֶׁר לֹא שְׂדֵה אֲחֻזָּה", מַאי "מִשְּׂדֵה [אֲחֻזָּתוֹ"], שָׂדֶה שֶׁאֵינָהּ רְאוּיָה לִהְיוֹת שְׂדֵה אֲחֻזָּה, יָצְאָה זוֹ שֶׁרְאוּיָה לִהְיוֹת שְׂדֵה אֲחֻזָּה.

"וְחִשַּׁב לוֹ הַכֹּהֵן אֵת מִכְסַת הָעֶרְכְּךָ". תָּנוּ רַבָּנָן "בְּמִכְסַת" מַה תַּלְמוּד לוֹמַר, לְפִי שֶׁנֶּאֱמַר בִּשְׂדֵה אֲחֻזָּה: "בֵּית זֶרַע חֹמֶר שְׂעֹרִים" וְגוֹ', יָכוֹל אַף שְׂדֵה מִקְנָתוֹ, תַּלְמוּד לוֹמַר: "בְּמִכְסַת". רַבִּי אֱלִיעֶזֶר אוֹמֵר: נֶאֱמַר כָּאן "וְחִשַּׁב" וְנֶאֱמַר לְהַלָּן "וְחִשַּׁב" מַה לְּהַלָּן דָּבָר קָצוּב, אַף כָּן דָּבָר קָצוּב. אִבַּעְיָא לְהוֹ: רַבָּנָן אִית לְהוּ גְּזֵרָה שָׁוָה וּמַפְּקִין לֵהּ לְחֹמֶשׁ, אוֹ דִּילְמָא לֵית לְהוּ גְּזֵרָה שָׁוָה וְלֵית לְהוּ חֹמֶשׁ, אָמַר רָבָא: מִסְתַּבְּרָא לֵית לְהוּ גְּזֵרָה שָׁוָה, מִדִּגַלֵּי רַחְמָנָא חֹמֶשׁ גַּבֵּי שְׂדֵה אֲחֻזָּה וְגַבֵּי מַקְדִּישׁ בַּיִת, הֲווֹ לְהוּ שְׁנֵי כְּתוּבִים הַבָּאִים כְּאֶחָד וְאֵין מְלַמְּדִין. וּלְמַאן דְּאָמַר מְלַמְּדִין, מִדִּגַלֵּי רַחְמָנָא [חֹמֶשׁ] בְּמַעְשֵׂר וּבִבְהֵמָה טְהוֹרָה וּבִבְהֵמָה טְמֵאָה, הַווּ לְהוּ טוּבָא וְאֵין מְלַמְּדִין. תַּנְיָא כְּוָתֵהּ דְּרָבָא וְלָא מִטַּעֲמֵהּ: "בְּמִכְסַת" אֵין מִכְסַת אֶלָּא דָּמִים, וְכֵן הוּא אוֹמֵר: "וַהֲרֵמוֹתָ מֶכֶס". יָכוֹל יוֹסִיף חֹמֶשׁ, תַּלְמוּד לוֹמַר: "בְּמִכְסַת הָעֶרְכְּךָ" הֵקִישׁוֹ הַכָּתוּב לְעֶרְכְּךָ, מַה עֲרָכִין אֵין מוֹסִיף חֹמֶשׁ אַף שְׂדֵה מִקְנֶה אֵין מוֹסִיף חֹמֶשׁ. "וְחִשַּׁב לוֹ הַכֹּהֵן אֶת מִכְסַת" אֵין "מִכְסַת" אֶלָּא דָּמִים. מְלַמֵּד, שֶׁנוֹתֵן לוֹ כָּל שָׁוְיָהּ. רַבִּי אֶלְעָזָר אוֹמֵר: צֵא וּרְאֵה שֶׁאֵינוֹ אוֹמֵר "וְחִשַּׁב" אֶלָּא דָּבָר שֶׁדָּמָיו קְצוּבִין, מַה "וְחִשַּׁב" הָאָמוּר לְהַלָּן זֶרַע חֹמֶר שְׂעוֹרִים בַּחֲמִשִּׁים שֶׁקֶל כֶּסֶף, אַף "וְחִשַּׁב" הָאָמוּר כָּאן זֶרַע חֹמֶר שְׂעוֹרִים בַּחֲמִשִּׁים שֶׁקֶל כֶּסֶף.

"עַד שְׁנַת הַיּוֹבֵל" שֶׁלֹּא יִכָּנֵס בָּהּ כְּלוּם. "וְנָתַן אֶת הָעֶרְכְּךָ בַּיּוֹם הַהוּא קֹדֶשׁ לַה'" מַה תַּלְמוּד לוֹמַר, לְפִי שֶׁמָּצִינוּ בְּהֶקְדֵּשׁוֹת וּמַעְשְׂרוֹת שֶׁמִתְחַלְּלִין עַל מָעוֹת שֶׁל חֻלִּין, נִגְנְבוּ אוֹ אָבְדוּ אֵינוֹ חַיָּב בְּאַחְרָיוּתָן. יָכוֹל אַף זֶה כֵּן, תַּלְמוּד לוֹמַר: "וְנָתַן אֶת הָעֶרְכְּךָ" וְגוֹ' חֻלִּין הֵן בְּיָדוֹ עַד שֶׁיָּבוֹאוּ לִידֵי גִּזְבָּר. בְּעֶרְכְּךָ אַף עַל גַּב דְּלָא אָמַר [עָלַי], חַיָּב, דִּכְתִיב: "וְנָתַן אֶת הָעֶרְכְּךָ" וְגוֹ'.

"וְנָתַן אֶת הָעֶרְכְּךָ בַּיּוֹם הַהוּא" שֶׁלֹּא יַשְׁהֶא מַרְגָּלִית לַקַּלִים. "קֹדֶשׁ לַה'" סְתָם הֶקְדֵּשׁוֹת לְבֶדֶק הַבַּיִת. "יָשׁוּב הַשָּׂדֶה לַאֲשֶׁר קָנָהוּ" (כָּתוּב לְעֵיל). "וְכָל עֶרְכְּךָ יִהְיֶה בְּשֶׁקֶל" אֵין בַּעֲרָכִין פָּחוֹת מִסֶּלַע. "בְּשֶׁקֶל הַקֹּדֶשׁ" מַה תַּלְמוּד לוֹמַר, לְפִי שֶׁנֶּאֱמַר: "וּפְדוּיָו מִבֶּן חֹדֶשׁ תִּפְדֶּה" יָכוֹל בַּעֲבָדִים וּבִשְׁטָרוֹת וּבְקַרְקָעוֹת, תַּלְמוּד לוֹמַר: "בְּשֶׁקֶל הַקֹּדֶשׁ" אֵין לִי אֶלָּא סְלָעִים שֶׁל קֹדֶשׁ. מִנַּיִן לְרַבּוֹת כָּל דָּבָר הַמִּטַּלְטֵל, תַּלְמוּד לוֹמַר: "וּפָדָה". אִם כֵּן לָמָּה נֶאֱמַר: "בְּשֶׁקֶל הַקֹּדֶשׁ", פְּרָט לַעֲבָדִים וְלִשְׁטָרוֹת וּלְקַרְקָעוֹת. "עֶשְׂרִים גֵּרָה יִהְיֶה הַשָּׁקֶל" לְלַמֶּדְךָ, כַּמָּה הוּא סֶלַע. מִנַּיִן אִם רָצָה לְהַרְבּוֹת יַרְבֶּה, תַּלְמוּד לוֹמַר: "יִהְיֶה". יָכוֹל אִם רָצָה לִפְחֹת יִפְחַת, תַּלְמוּד לוֹמַר: "הוּא". אִלּוּ נֶאֱמַר 'בְּכוֹר לֹא יַקְדִּישׁ', הָיִיתִי אוֹמֵר לֹא יַקְדִּישׁ הֶקְדֵּשׁוֹת, תַּלְמוּד לוֹמַר: "אִישׁ אֹתוֹ" אוֹתוֹ אִי אַתָּה מַקְדִּישׁ, אֲבָל בְּכוֹר מַקְדִּישׁ הֶקְדֵּשׁוֹת. כְּשֶׁהוּא אוֹמֵר "אֹתוֹ", שׁוֹמֵעַ אֲנִי בְּכוֹר [אֵינוֹ] מַקְדִּישׁ, אֲבָל פָּשׁוּט (אֵינוֹ) מַקְדִּישׁ, תַּלְמוּד לוֹמַר: "בַּבְּהֵמָה" בַּבְּהֵמָה אָמַרְתִּי לְךָ וְלֹא בָּאָדָם. יָכוֹל לֹא יַקְדִּישׁ בַּבֶּטֶן, תַּלְמוּד לוֹמַר: "אֲשֶׁר יְבֻכַּר לַה'" מִשֶׁיְּבֻכַּר לַה' אִי אַתָּה מַקְדִּישׁ, אֲבָל אַתָּה מַקְדִּישׁ בַּבֶּטֶן. יָכוֹל אַף וַלְדֵי כָּל הַקָּדָשִׁים, תַּלְמוּד לוֹמַר: "אַךְ בְּכוֹר" "אַךְ" חִלֵּק, דְּכָל חַד קָאֵים בִּקְדֻּשָּׁתֵהּ, אַלְמָא קָסָבַר וַלְדוֹת קָדָשִׁים בִּמְעִי אִמָּן הֵן קְדוֹשִין. רַבִּי יִשְׁמָעֵאל אוֹמֵר: כָּתוּב אֶחָד אוֹמֵר: "תַּקְדִּישׁ" וְכָתוּב אֶחָד אוֹמֵר "לֹא יַקְדִּישׁ", אִי אֶפְשָׁר לוֹמַר תַּקְדִּישׁ שֶׁכְּבָר נֶאֱמַר "לֹא יַקְדִּישׁ", וְאִי אֶפְשָׁר לוֹמַר לֹא יַקְדִּישׁ שֶׁכְּבָר נֶאֱמַר "תַּקְדִּישׁ", הָא כֵּיצַד, מַקְדִּישׁ אַתָּה אוֹתוֹ הֶקְדֵּשׁ עִלּוּי, וְאִי אַתָּה מַקְדִּישׁוֹ הֶקְדֵּשׁ מִזְבֵּחַ. וְרַבָּנָן, "לֹא יַקְדִּישׁ" מִבָּעֵי לֵהּ לְכִדְתַנְיָא: מִנַּיִן לַנּוֹלָד לוֹ בְּכוֹר בְּעֶדְרוֹ שֶׁמִּצְוָה לְהַקְדִּישׁוֹ, שֶׁנֶּאֱמַר: "הַזָּכָר תַּקְדִּישׁ". וְרַבִּי יִשְׁמָעֵאל, אִי לֹא מַקְדִּישׁ לֵהּ לָא קַדִּישׁ, קְדֻשָּׁתוֹ מֵרֶחֶם הוּא, וְכֵיוָן דְּכִי לָא מַקְדִּישׁ לֵהּ קַדִּישׁ, לָא צְרִיךְ לְאַקְדּוֹשֵׁהּ. עֲדַיִן אֲנִי אוֹמֵר: הוּא לֹא יַקְדִּישׁ, אֲבָל יַקְדִּישׁוּהוּ אֲחֵרִים, תַּלְמוּד לוֹמַר: "בַּבְּהֵמָה" [בַּבְּהֵמָה] עָסַקְתִּי. יָכוֹל לֹא יַקְדִּישֵׁהוּ מִן הַבֶּטֶן. תַּלְמוּד לוֹמַר: "אֲשֶׁר יְבֻכַּר לֹא יַקְדִּישׁ" מִשֶּׁנִּתְבַּכֵּר אֵינוֹ מַקְדִּישׁ, אֲבָל מַקְדִּישׁ בַּבֶּטֶן. מִכָּאן אָמְרוּ: מַעֲרִימִין עַל הַבְּכוֹר.

"אַךְ בְּכוֹר לֹא יַקְדִּישׁ" כָּל שֶׁהוּא קֹדֶשׁ אֵין הַקְּדֻשָׁה חָלָה עָלָיו. רַבִּי יִשְׁמָעֵאל אוֹמֵר: מִנַּיִן שֶׁלֹּא יַקְדִּישׁ אָדָם אֶת הַבְּכוֹר, תַּלְמוּד לוֹמַר: "בְּכוֹר לֹא יַקְדִּישׁ". יָכוֹל לֹא יַקְדִּישֶׁנּוּ הֶקְדֵּשׁ עִלּוּי, תַּלְמוּד לוֹמַר: "זָכָר תַּקְדִּישׁ". וּמָה רָאִיתָ לַהֲבִיאוֹ לְהֶקְדֵּשׁ עִלּוּי וּלְהוֹצִיאוֹ מֵהֶקְדֵּשׁ מִזְבֵּחַ, אַחַר שֶׁרִבָּה הַכָּתוּב מִעֵט, מִפְּנֵי מָה אֲנִי מְבִיאוֹ לְהֶקְדֵּשׁ עִלּוּי, שֶׁחָל עַל הַכֹּל, וּמוֹצִיאוֹ מֵהֶקְדֵּשׁ מִזְבֵּחַ שֶׁאֵינוֹ חָל עַל הַכֹּל. אֵין לִי אֶלָּא בְּכוֹר, מִנַּיִן לְכָל הַהֶקְדֵּשוֹת שֶׁלֹּא יְשַׁנֶּה מִקְּדֻשָּׁה לִקְדֻשָּׁה, תַּלְמוּד לוֹמַר: "בִּבְהֵמָה לֹא יַקְדִּישׁ אִם שׁוֹר אִם שֶׂה". יָכוֹל לֹא יַקְדִּישֶׁנּוּ הֶקְדֵּשׁ עִלּוּי, תַּלְמוּד לוֹמַר: "בִּבְקָרְךָ וּבְצֹאנְךָ הַזָּכָר תַּקְדִּישׁ". וּמָה רָאִיתָ לַהֲבִיאָם לְהֶקְדֵּשׁ עִלּוּי וּלְהוֹצִיאָם מֵהֶקְדֵּשׁ מִזְבֵּחַ, אַחַר שֶׁרִבָּה הַכָּתוּב מִעֵט, מִפְּנֵי מָה אֲנִי מְבִיאָם לְהֶקְדֵּשׁ עִלּוּי, שֶׁחָל עַל הַכֹּל, וּמוֹצִיאָם מֵהֶקְדֵּשׁ מִזְבֵּחַ שֶׁאֵינוֹ חָל עַל הַכֹּל. רַבִּי עֲקִיבָא אוֹמֵר: מִנַּיִן שֶׁלֹּא יַקְדִּישׁ אָדָם אֶת הַבְּכוֹר, תַּלְמוּד לוֹמַר: "בְּכוֹר לֹא יַקְדִּישׁ אִישׁ אֹתוֹ". יָכוֹל לֹא יַקְדִּישֶׁנּוּ הֶקְדֵּשׁ עִלּוּי, תַּלְמוּד לוֹמַר: "אַךְ". וּמַה רָאִיתָ לַהֲבִיאוֹ לְהֶקְדֵּשׁ עִלּוּי וּלְהוֹצִיאוֹ מֵהֶקְדֵּשׁ מִזְבֵּחַ, אַחַר שֶׁרִבָּה הַכָּתוּב מִעֵט, מִפְּנֵי מָה אֲנִי מְבִיאוֹ לְהֶקְדֵּשׁ עִלּוּי, שֶׁחָל עַל הַכֹּל, וּמוֹצִיאוֹ מֵהֶקְדֵּשׁ מִזְבֵּחַ שֶׁאֵינוֹ חָל עַל הַכֹּל. אֵין לִי אֶלָּא בְּכוֹר, מִנַּיִן לְכָל הַקָּדָשִׁים שֶׁלֹּא יְשַׁנֶּה אוֹתָם מִקְּדֻשָּׁה לִקְדֻשָּׁה, תַּלְמוּד לוֹמַר: "בִּבְהֵמָה לֹא יַקְדִּישׁ אִם שׁוֹר אִם שֶׂה". יָכוֹל לֹא יַקְדִּישֵׁם הֶקְדֵּשׁ עִלּוּי, תַּלְמוּד לוֹמַר: "אַךְ". וּמָה רָאִיתָ וְכוּ'.

"אִם שׁוֹר אִם שֶׂה לַה' הוּא" הוּא קָרֵב, וְאֵין תְּמוּרָתוֹ קְרֵבָה. וַהֲרֵי בְּכוֹר דְּרַחֲמָנָא אָמַר: "אַךְ בְּכוֹר שׁוֹר" וְגוֹ', וּתְנָן: "מַה בֵּין תְּמוּרָה וּמַעְשֵׂר לְכָל הַקֳדָשִׁים, שֶׁכָּל הַקֳּדָשִׁים נִמְכָּרִים בָּאִטְלִיז, וְנִשְׁחָטִין בָּאִטְלִיז, וְנִשְׁקָלִים בְּלִיטְרָא, חוּץ מִן הַבְּכוֹר וְהַמַּעְשֵׂר, וְיֵשׁ לָהֶן פִּדְיוֹן, וְלִתְמוּרוֹתֵיהֶן פִּדְיוֹן, חוּץ מִן הַבְּכוֹר וּמִן הַמַּעְשֵׂר". אַלְמָא לָא מְהַנֵּי. אֲמַר לֵהּ אַבָּיֵי: שָׁאנֵי הָתָם דְּאָמַר רַחֲמָנָא "הֵם" בַּהֲוָיָתָן יְהוּ. וּלְרָבָא הַאי "הֵם" לָמָּה לִי, הֵן קְרֵבִין, וְאֵין תְּמוּרָתָן קְרֵבִין, וּלְאַבָּיֵי, הַאי סְבָרָא מְנָא לֵהּ, "אִם שֶׁה לַה' הוּא" הוּא קָרֵב, וְאֵין תְּמוּרָתוֹ קְרֵבָה. וְרָבָא, אִין הָכִי נַמֵּי דְּמֵהַהוּא קְרָא, אֶלָּא "הֵם" לָמָּה לִי, לִמֵּד עַל הַבְּכוֹר וּמַעֲשֵׂר שֶׁאִם נִתְעָרֵב דָּמָם בְּכָל הָעוֹלִין שֶׁקְּרֵבִין לְגַבֵּי מִזְבֵּחַ. וְאַבָּיֵי נָפְקָא לֵהּ מִ"וְּלָקַח מִדַּם הַפָּר וּמִדַּם הַשָּׂעִיר" וַהֲלֹא דַּם הַפָּר מְרֻבֶּה מִדַּם הַשָּׂעִיר, מִכָּאן לְעוֹלִין שְׁאֵין מְבַטְּלִין זֶה אֶת זֶה. וְרָבָא, הָתָם סָבַר לַהּ כְּרַבִּי יוֹנָתָן, דְּאָמַר: מִזֶּה מִפְּנֵי עַצְמוֹ וּמִזֶּה מִפְּנֵי עַצְמוֹ. "וְאִם בַּבְּהֵמָה הַטְּמֵאָה וּפָדָה בְּעֶרְכֶּךָ" מַה בְּהֵמָה טְמֵאָה (מֵאַחַר) [מְיֻחֶדֶת] שֶׁתְּחִלָּתָהּ הֶקְדֵּשׁ וְכֻלָּהּ לַשָּׁמַיִם מוֹעֲלִין בָּהּ, אַף כָּל שֶׁתְּחִלָּתָהּ הֶקְדֵּשׁ וְכֻלָּהּ לַשָּׁמַיִם מוֹעֲלִין בָּהּ. כֻּלָּהּ לַשָּׁמַיִם לְמַעוֹטֵי קָדָשִׁים קַלִּים, כֵּיוָן דְּאִית לְהוּ לַבְּעָלִים בְּגַוַּיְהוּ לֵית בְּהוּ מְעִילָה כו'. אַתְּחִלַּת הֶקְדֵּשׁ מוֹסִיף חֹמֶשׁ וְלֹא הַמַּתְפִּיס, כִּדְרַבִּי יְהוֹשֻׁעַ בֶּן לֵוִי. וּקְרִי לִבְהֵמָה טְמֵאָה תְּחִלַּת הֶקְדֵּשׁ שֶׁאֵינָהּ סוֹף הֶקְדֵּשׁ וְכוּ'. "וּפָדָה בְעֶרְכְּךָ" מַה תַּלְמוּד לוֹמַר, לְפִי שֶׁנֶּאֱמַר: "בְּשֶׁקֶל הַקֹּדֶשׁ" יָכוֹל אֵין לִי אֶלָּא סְלָעִים שֶׁל קֹדֶשׁ, מִנַּיִן לְרַבּוֹת כָּל דָּבָר הַמִּטַּלְטֵל, תַּלְמוּד לוֹמַר: "וּפָדָה". אִם כֵּן לָמָּה נֶאֱמַר: "בְּשֶׁקֶל הַקֹּדֶשׁ", פּוֹדֶה הוּא בְּכָל דָּבָר הַמִּטַּלְטֵל, וּבִלְבַד שֶׁצָּרִיךְ לָשׁוּם בְּכֶסֶף. אָמַר: טַלִּית זוֹ תַּחַת חֲמוֹר זֶה, יָצָא לְחֻלִּין וְצָרִיךְ לַעֲשוֹת דָּמִים. "וְיָסַף חֲמִשִׁתוֹ עָלָיו" שֶׁיְּהֵא הוּא וְחָמְשׁוֹ חֲמִשָּׁה. "וְאִם לֹא יִגָּאֵל" בַּבְּעָלִים. "וְנִמְכַּר בְּעֶרְכֶּךָ" לְכָל אָדָם. "אַךְ כָּל חֵרֶם אֲשֶׁר יַחֲרִם" מַקְדִּישׁ וּמַחֲרִים [אָדָם] מִצֹּאנוֹ וּמִבְּקָרוֹ, וּמֵעֲבָדָיו וּמִשִּׁפְחוֹתָיו הַכְּנַעֲנִים, וּמִשְׂדֵה אֲחֻזָּתוֹ. וְאִם הֶחֱרִים אֶת כֻּלָּם, אֵין מָחְרָמִין, דִּבְרֵי רַבִּי אֶלְעָזָר. אָמַר רַבִּי אֶלְעָזָר בֶּן עֲזַרְיָה: וּמָה אִם לְגָבוֹהַּ, אֵין אָדָם רַשַּׁאי לְהַחֲרִים אֶת כָּל נְכָסָיו, עַל אַחַת כַּמָּה וְכַמָּה שֶׁיְּהֵא אָדָם חָס עַל נְכָסָיו. מְנָא הָנֵי מִלֵּי, דְּתָנוּ רַבָּנָן: "מִכָּל אֲשֶׁר לוֹ" וְלֹא כָּל אֲשֶׁר לוֹ, "מֵאָדָם" וְלֹא כָּל אָדָם, "מִבְּהֵמָה" וְלֹא כָּל בְּהֵמָה, "וּמִשְׂדֵה אֲחֻזָּתוֹ" וְלֹא כָּל אֲחֻזָּתוֹ. יָכוֹל לֹא יַחֲרִים, וְאִם הֶחֱרִים יְהוּ מָחְרָמִין, תַּלְמוּד לוֹמַר: "אַךְ כָּל חֵרֶם", דִּבְרֵי רַבִּי אֱלִיעֶזֶר וְכוּ'. וּצְרִיכָא דְּאִי כָּתַב רַחֲמָנָא "מִכָּל אֲשֶׁר לוֹ", הֲוָא אֲמִינָא כָּל דְּאִית לֵהּ לָא לַחֲרִים, אֲבָל מִין אֶחָד לַחֲרִים כֻּלֵהּ, כָּתַב רַחֲמָנָא "מֵאָדָם" וְלֹא כָּל אָדָם. וְאִי כָּתַב רַחֲמָנָא "מֵאָדָם" דְּלָא סַגְיָא לֵהּ בְּלָא עֲבוֹדָה, אֲבָל שָׂדֶה סַגְיָא לֵהּ בְּדִסְטוֹרִין. וְאִי אַשְׁמְעִינַן שָׂדֶה מִשּׁוּם דְּחַיּוּתֵיהּ, אֲבָל אָדָם סַגִּי לֵהּ בְּשַׁמָּעָא בְּעָלְמָא. וְאִי אַשְׁמְעִינָן הָנֵי תַּרְתֵּי מִשּׁוּם דְּהָכָא חַיּוּתֵיהּ וְהָכָא חַיּוּתֵיהּ, אֲבָל יַחֲרִים אָדָם בְּנוֹ וּבִתּוֹ וַעֲבָדָיו וְשִפְחוֹתָיו הָעִבְרִים וּשְׂדֵה מִקְנָתוֹ, תַּלְמוּד לוֹמַר: "בְּהֵמָה" מַה בְּהֵמָה יֵשׁ לוֹ רְשׁוּת לְמָכְרָהּ, אַף כָּל שֶׁיֵּשׁ לוֹ רְשׁוּת לְמָכְרָהּ. וַהֲלֹא בִּתּוֹ הַקְּטַנָּה יֵשׁ לוֹ רְשׁוּת לְמָכְרָהּ, יָכוֹל יַחֲרִימֶנָּה, תַּלְמוּד לוֹמַר: "בְּהֵמָה" מַה בְּהֵמָה יֵשׁ לוֹ רְשׁוּת לְמָכְרָהּ לְעוֹלָם, אַף כָּל שֶׁיֵּשׁ לוֹ רְשׁוּת לְמָכְרוֹ לְעוֹלָם. אָמַר רַבִּי אֶלְעָזָר בֶּן עֲזַרְיָה: [אִם לְגָבוֹהַּ אֵין אָדָם רַשַּׁאי] כו' הַיְינוּ תָּנָא קַמָּא, אִכָּא בֵּינַיְהוּ דְּרַבִּי אִלְעַאי, [דְּאָמַר רַבִּי אִלְעַאי:] בְּאוּשָׁא הִתְקִינוּ: הַמְבַזְבֵּז אַל יְבַזְבֵּז יוֹתֵר מֵחֹמֶשׁ. מַעֲשֶׂה בְּאֶחָד שֶׁבִּקֵּשׁ לְבַזְבֵּז [יוֹתֵר מֵחֹמֶשׁ], וְלֹא הִנִּיחוֹ חֲבֵרוֹ, וּמַנּוּ, רַבִּי יַשְבָּב. וְאָמְרִי לַהּ: רַבִּי יַשְבָּב, וְלֹא הִנִּיחוֹ חֲבֵרוֹ, וּמַנּוּ, רַבִּי עֲקִיבָא. וַהֲרֵי חֲרָמִים, דִּכְתִיב: "אַךְ כָּל חֵרֶם אֲשֶׁר יַחֲרִים וְגוֹ' לֹא יִמָּכֵר וְלֹא יִגָּאֵל", וּתְנָן: חֶרְמֵי כֹּהֲנִים אֵין לָהֶן פִּדְיוֹן, אֶלָּא נוֹתְנָן לַכֹּהֵן. [אַלְמָא לָא מְהַנֵּי], אֲמַר לֵהּ (רָבָא) [אַבָּיֵי]: שָׁאנֵי הָתָם, דַּאֲמַר קְרָא: "קֹדֶשׁ קָדָשִׁים הוּא" בַּהֲוָיָתוֹ יְהֵא. וּלְרָבָא, הַאי "הוּא" לְמַעוֹטֵי בְּכוֹר, דְּתַנְיָא: בִּבְכוֹר נֶאֱמַר: "לֹא תִפְדֶּה", וְנִמְכָּר. בְּמַעְשֵׂר נֶאֱמַר "לֹא יִגָּאֵל", וְאֵינוֹ נִמְכָּר לֹא חַי וְלֹא שָׁחוּט וְלֹא תָּם וְלֹא בַּעַל מוּם.

"לֹא יִמָּכֵר" לֹא יִמָּכֵר לַגִּזְבָּר, וְלֹא יִגָּאֵל לַבְּעָלִים. מַה יַּעֲשֶׂה לוֹ, "כִּשְׂדֵה הַחֵרֶם לַכֹּהֵן תִּהְיֶה אֲחֻזָּתוֹ". יָכוֹל אַף עַל פִּי שֶׁפֵּרֵשׁ לַשֵּׁם, תַּלְמוּד לוֹמַר "הוּא". רַבִּי יְהוּדָה בֶּן בְּתֵירָא אוֹמֵר: מִנַּיִן שֶׁסְּתָם חֲרָמִים לְבֶדֶק הַבַּיִת, תַּלְמוּד לוֹמַר: "כָּל חֵרֶם קֹדֶשׁ קָדָשִׁים הוּא לַה'". יָכוֹל אַף עַל פִּי שֶׁפֵּרֵשׁ לַכֹּהֵן, תַּלְמוּד לוֹמַר "הוּא". מִנַּיִן שֶׁמַחֲרִים אָדָם אֶת קָדָשָׁיו, תַּלְמוּד לוֹמַר: "כָּל חֵרֶם קֹדֶשׁ". מִנַּיִן שֶׁמַחֲרִים אָדָם אֶת קָדְשֵׁי קָדָשָׁיו, תַּלְמוּד לוֹמַר: "כָּל חֵרֶם קֹדֶשׁ קָדָשִׁים הוּא לַה'". יָכוֹל הַכֹּהֲנִים וּלְוִיִּם יְהוּ מַחֲרִימִין, תַּלְמוּד לוֹמַר: "אַךְ" דִּבְרֵי רַבִּי יְהוּדָה. רַבִּי שִׁמְעוֹן אוֹמֵר: הַכֹּהֲנִים אֵין מַחֲרִימִין שֶׁחֲרָמִים שֶׁלָּהֶן, וּלְוִיִּם מַחֲרִימִין שֶׁאֵין חֲרָמִים שֶׁלָּהֶן. אָמַר רַבִּי: נִרְאִין דִּבְרֵי רַבִּי יְהוּדָה בְּקַרְקָעוֹת, [שֶׁנֶּאֱמַר: "כִּי אֲחֻזַּת עוֹלָם הוּא לָהֶם"]. וְדִבְרֵי רַבִּי שִׁמְעוֹן בִּמְטַלְטְלִין, שֶׁאֵין חֲרָמִים שֶׁלָּהֶן (כָּתוּב בְּפָרָשַׁת בְּהַר בַּפָּסוּק כִּי אֲחֻזַּת עוֹלָם הוּא לָהֶם). אֲמַר רַב הוּנָא: קָדְשֵׁי מִזְבֵּחַ שֶׁהִתְפִּיסָן לְחֶרְמֵי כֹּהֲנִים, לֹא עָשָׂה כְּלוּם. מַאי טַעֲמָא, [אֲמַר קְרָא]: "כָּל חֵרֶם קֹדֶשׁ קָדָשִׁים הוּא לַה'" כָּל חֵרֶם דְּקָדְשֵׁי קָדָשִׁים קָאָתֵי לַה'. מֵיתִיבִי: קָדְשֵׁי מִזְבֵּחַ שֶׁהִתְפִּיסָן לְחֶרְמֵי כֹּהֲנִים, מַה שֶׁעָשָׂה עָשׂוּי כוּ'. תְּיֻבְתָּא דְּרַב הוּנָא תְּיֻבְתָּא. וְהָא רַב הוּנָא קְרָא קָאָמַר, אָמַר עוּלָא: "חֵרֶם כָּל חֵרֶם". וּמִי אָמַר עוּלָא הָכִי, וְהָאֲמַר עוּלָא: הַמַּתְפִּיס עוֹלָה לְבֶדֶק הַבַּיִת, אֵין בָּהּ אֶלָּא עִכּוּב גִּזְבָּר בִּלְבָד. מִדְּרַבָּנָן, וּקְרָא לִמְעִילָה הוּא דַּאֲתָא. לִמְעִילָה לָמָּה לִי קְרָא, "קֹדֶשׁ קָדָשִׁים" כְּתִיב בֵּהּ. וְלִטְעָמָךְ: הָא דְּאָמַר רַבִּי יַנַּאי: אֵין מְעִילָה מְפֹרֶשֶׁת מִן הַתּוֹרָה אֶלָּא בְּעוֹלָה, שֶׁנֶּאֱמַר: "נֶפֶשׁ כִּי תִמְעֹל מַעַל וְחָטְאָה בִּשְגָגָה מִקָּדְשֵׁי ה'" קָדָשִׁים הַמְיֻחָדִים לַשֵּׁם, אֵי זֶהוּ קֹדֶשׁ הַמְיֻחָד לַשֵּׁם, הֱוֵי אוֹמֵר: זֶה עוֹלָה, אֲבָל חַטָּאת וְאָשָׁם לָא אָתְיָן אֶלָּא מִדְּרַבִּי, דְּתַנְיָא: [רַבִּי אוֹמֵר:] "כָּל חֵלֶב לַה'" לְרַבּוֹת אֵמוּרֵי קָדָשִׁים לִמְעִילָה, לָמָּה לִי קְרָא, "קֹדֶשׁ קָדָשִׁים" כְּתִיב בְּהוּ, אֶלָּא אַף עַל גַּב דְּקֹדֶשׁ קָדָשִׁים כְּתִיב בְּהוּ, בָּעֵי קָרָא לְרַבַּיִנְהוּ לִמְעִילָה, חֲרָמִים נַמֵּי אַף עַל גַּב דְּקֹדֶשׁ קָדָשִׁים כְּתִיב בְּהוּ, בָּעֵי קָרָא לְרַבַּיִנְהוּ לִמְעִילָה.

{rרמז תרעטr}  תַּנְיָא: מִנַּיִן לַיּוֹצֵא לֵהָרֵג וְאָמַר אֶחָד עֶרְכּוֹ עָלָיו שֶׁלֹּא אָמַר כְּלוּם, תַּלְמוּד לוֹמַר: "כָּל חֵרֶם לֹא יִפָּדֶה". יָכוֹל אֲפִלּוּ קוֹדֵם שֶׁנִּגְמַר דִּינוֹ, תַּלְמוּד לוֹמַר: "מִן הָאָדָם" וְלֹא כָּל הָאָדָם. וּלְרַבִּי חֲנִינָא בֶּן עֲקַבְיָא דְּאָמַר נֶעֱרַךְ לְפִי שֶׁדָּמָיו קְצוּבִין, (וְרַבִּי יוֹסִי אוֹמֵר: נוֹדֵר וּמַעֲרִיךְ וּמַקְדִישׁ. וְאִם הִזִּיק חַיָּב בְּתַשְׁלוּמִין). הַאי "כָּל חֵרֶם" מַאי עֲבִיד לֵהּ, מִבָּעֵי לֵהּ לְכִדְתַנְיָא: רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָא אוֹמֵר: לְפִי שֶׁמָּצִינוּ לְמוּמָתִים בִּידֵי שָׁמַיִם שֶׁנּוֹתְנִין מָמוֹן וּמִתְכַּפֵּר לָהֶן, שֶׁנֶּאֱמַר: "אִם כֹּפֶר יוּשַׁת עָלָיו", יָכוֹל אַף בִּידֵי אָדָם כֵּן, תַּלְמוּד לוֹמַר: "כָּל חֵרֶם לֹא יִפָּדֶה". וְאֵין לִי אֶלָּא מִיתוֹת חֲמוּרוֹת שֶׁלֹּא נִתְּנוּ שִׁגְגָתָן לְכַפָּרָה, מִיתוֹת קַלּוֹת שֶׁנִּתְּנוּ שִׁגְגָתָן לְכַפָּרָה מִנַּיִן, תַּלְמוּד לוֹמַר: "כָּל חֵרֶם". (הַמַּקְדִּישׁ) [הַמְקַדֵּשׁ] בְּמַעְשֵׂר שֵׁנִי, בֵּין בְּשׁוֹגֵג בֵּין בְּמֵזִיד, לֹא קִדֵּשׁ, דִּבְרֵי רַבִּי מֵאִיר. מְנָהָנֵי מִלֵּי, אָמַר רַב אַחָא [בְּרֵהּ דְּרָבָא] מִשְּׁמֵהּ דִּגְמָרָא: דִּכְתִיב: "וְכָל מַעְשַׂר הָאָרֶץ מִזֶּרַע הָאָרֶץ מִפְּרִי הָעֵץ לַה' הוּא" בַּהֲוָיָתָן יְהֵא. "זֶרַע הָאָרֶץ" לְרַבּוֹת אֶת זֶרַע הַשּׁוּם הַשַּׁחֲלַיִם וְהַגַּרְגִּירִים. יָכוֹל שֶׁאֲנִי מַרְבֶּה אֶת זֶרַע לֶפֶת וּצְנוֹנוֹת וּשְׁאָר זֵרְעוֹנֵי גִנָּה שֶׁאֵינָן נֶאֱכָלִין, תַּלְמוּד לוֹמַר: "מִזֶּרַע" וְלֹא כָּל זֶרַע. "מִפְּרִי הָעֵץ" לְרַבּוֹת אֶת פֵּרוֹת הָאִילָן. יָכוֹל שֶׁאֲנִי מַרְבֶּה אֶת חֲרוּבֵי (שִׁיטָה) [שִׁקְמָה] וְצַלְמוֹנָה וְאֶת חֲרוּבֵי (גַּרְגֵּר) [גְּרֵידָה], תַּלְמוּד לוֹמַר: "מִפְּרִי הָעֵץ" וְלֹא כָּל פְּרִי הָעֵץ. מִנַּיִן לְרַבּוֹת אֶת הַיְרָקוֹת לְמַעְשְׂרוֹת, תַּלְמוּד לוֹמַר: וְכָל מַעְשַׂר הָאָרֶץ. יָכוֹל בִּשְׁנֵי מַעְשְׂרוֹת הַכָּתוּב מְדַבֵּר, תַּלְמוּד לוֹמַר: "הוּא". "הוּא" הָאָמוּר כָּאן וְ"הוּא" הָאָמוּר לְהַלָּן דְּבָרִים הַמְחֻסָּרִין כָּאן אָמְרָם הַכָּתוּב לְהַלָּן. "וְאִם גָּאֹל יִגְאַל אִישׁ מִמַּעְשְׂרוֹ" וְלֹא כָּל מַעְשְׂרוֹ, פְּרָט לְמַעֲשֵׂר שֵׁנִי שֶׁאֵין בּוֹ שְׁוֵה פְּרוּטָה. רַבִּי אַמִּי אָמַר: אֵין בּוֹ. רַב אַסִּי אָמַר: אֵין בְּחָמְשׁוֹ. שֶׁנֶּאֱמַר: "וְיָסַף חֲמִשִׁתוֹ עָלָיו" שֶׁיְּהֵא הוּא וְחָמְשׁוֹ חֲמִשָּׁה, דִּבְרֵי רַבִּי יֹאשִׁיָּה. רַבִּי יוֹנָתָן אָמַר: (חֹמֶשׁ) ["חֲמִשִׁתוֹ"] חָמְשׁוֹ שֶׁל קֶרֶן. "וְאִם גָּאֹל יִגְאַל" לְרַבּוֹת אֶת הָאִשָּׁה. "וְאִם גָּאֹל יִגְאַל" לְרַבּוֹת אֶת הַיּוֹרֵש. "אִישׁ" פְּרָט לְקָטָן. יָכוֹל שֶׁאֲנִי (מוֹצִיא) [מַרְבֶּה] בֶּן תֵּשַׁע שָׁנִים וְיוֹם אֶחָד, תַּלְמוּד לוֹמַר: "וְאִם גָּאֹל יִגְאַל". "מִמַּעְשְׂרוֹ" אֵין לִי אֶלָּא מַעֲשֵׂר שֶׁנִּכְנָס מִשְּׂדוֹתָיו, יָרַשׁ וְלָקַח וְנִתַּן לוֹ בְּמַתָּנָה מִנַּיִן, תַּלְמוּד לוֹמַר: "וְאִם גָּאֹל יִגְאַל". "מִמַּעְשְׂרוֹ" וְלֹא כָּל מַעְשְׂרוֹ, [פְּרָט לְמַעֲשֵׂר שֶׁנִּכְנָס לִירוּשָׁלַיִם וְיָצָא]. "מִמַּעְשְׂרוֹ" פְּרָט לְפָחוֹת מִשְּׁוֵה פְּרוּטָה. "יֹסֵף עָלָיו" שֶׁיְּהֵא הוּא וְחָמְשׁוֹ חֲמִשָּׁה.

{rרמז תרפr}  "וְכָל מַעְשַׂר בָּקָר וָצֹאן" מַעְשַׂר בְּהֵמָה נוֹהֵג בַּחֻלִּין אֲבָל לֹא בְּמֻקְדָּשִׁים. בַּבָּקָר וּבַצֹּאן, וְאֵין מִתְעַשְּׂרִין מִזֶּה עַל זֶה. בַּכְּבָשִׂים וּבָעִזִּים, וּמִתְעַשְּׂרִין מִזֶּה עַל זֶה. בֶּחָדָשׁ וּבְיָּשָׁן, וְאֵין מִתְעַשְּׂרִין מִזֶּה עַל זֶה. וִיהֵא חָדָשׁ וְיָשָׁן מִתְעַשְּׂרִים מִזֶּה עַל זֶה, מִקַּל וָחֹמֶר: וּמַה כְּבָשִׂים וְעִזִּים שֶׁהֵן כִּלְאַיִם זֶה בָּזֶה מִתְעַשְּׂרִין מִזֶּה עַל זֶה, חָדָשׁ וְיָשָׁן שֶׁאֵינָן כִּלְאַיִם זֶה בָּזֶה אֵינוֹ דִּין שֶׁיִּתְעַשְּׂרוּ מִזֶּה עַל זֶה. תַּלְמוּד לוֹמַר: "עַשֵּׂר תְּעַשֵּׂר" בִּשְׁתֵּי מַעְשְׂרוֹת הַכָּתוּב מְדַבֵּר אֶחָד מַעְשַׂר בְּהֵמָה וְאֶחָד מַעְשַׂר דָּגָן, וּמֵקִישׁ מַעְשַׂר בְּהֵמָה לְמַעְשַׂר דָּגָן, מַה מַעְשַׂר דָּגָן (מִין עַל שֶׁאֵינוֹ מִינוֹ) [מֵחָדָשׁ עַל הַיָּשָׁן] לֹא, אַף מַעְשַׂר בְּהֵמָה (מִמִּין עַל שֶׁאֵינוֹ מִינוֹ) [מֵחָדָשׁ עַל הַיָּשָׁן] לֹא. אִי הָכִי כְּבָשִׂים וְעִזִּים נַמֵּי לֵימָא מֵקִישׁ מַעְשַׂר בְּהֵמָה לְמַעְשַׂר דָּגָן, מַה מַעְשַׂר דָּגָן מִמִּין עַל שֶׁאֵינוֹ מִינוֹ לֹא, אַף מַעְשַׂר בְּהֵמָה מִמִּין עַל שֶׁאֵינוֹ מִינוֹ לֹא. הָא רַבִּי רַחֲמָנָא "וָצֹאן" מַשְׁמַע כָּל צֹאן. אִי הָכִי חָדָשׁ וְיָשָׁן נַמֵּי, הָכְתִיב: "עַשֵּׂר תְּעַשֵּׂר". וּמָה רָאִיתָ, אָמַר רָבָא: אֲמַר קְרָא: "שָׁנָה שָׁנָה" לְשָׁנָה הִקְשֵׁיתִיו וְלֹא לְדָבָר אֵחַר. אֲמַר לֵהּ רַבִּי (אַבָּא) [רָבָא] בַּר חָנָן (לְר' אַמִּי) [לְאַבָּיֵי]: [אֶלָּא מֵעַתָּה] גַּבֵּי מַעְשַׂר בְּהֵמָה דְּלָא כְּתִיבֵי "וְכָל מַעְשַׂר בָּקָר וּמַעְשַׂר צֹאן", יִתְעַשְּׂרוּ מִזֶּה עַל זֶה, אֲמַר קְרָא: "הָעֲשִׂירִי" תֵּן עֲשִׂירִי לָזֶה וַעֲשִׂירִי לָזֶה. אִי הָכִי כְּבָשִׂים וְעִזִּים נַמֵּי, הָא כְּתִיב: "וָצֹאן" מַשְׁמַע כָּל צֹאן אֶחָד, הָכָא נַמֵּי נֵימָא כָּל מַעְשַׂר דָּגָן אֶחָד, אָמַר אַבָּיֵי: "רֵאשִׁיתָם". רָבָא אָמַר: בְּלָא "רֵאשִׁיתָם" [נַמֵּי מַשְׁמַע] כָּל מַעְשַׂר דָּגָן אֶחָד לֹא מָצִיתָ אָמַרְתָּ. בִּשְׁלָמָא הָתָם אָמְרִינָן "וָצֹאן" מַשְׁמַע כָּל [צֹאן] אֶחָד, דְּאִי סָלְקָא דַּעְתָּךְ כְּבָשִׂים וְעִזִּים נַמֵּי לָא, לִכְתּוֹב "וְכָל מַעְשַׂר בְּהֵמָה". וְכִי תֵּימָא אִי כָּתַב "בְּהֵמָה" הֲוָה אָמֵינָא אֲפִלּוּ חַיָּה, "תַּחַת תַּחַת" מִקָּדָשִׁים גָּמַר, וְאָתֵי בְּקַל וָחֹמֶר מֵחָדָשׁ וְיָשָׁן. בָּקָר וְצֹאן לָמָּה לִי, בָּקָר וָצֹאן הוּא דְּאֵין מִתְעַשְּׂרִין מִזֶּה עַל זֶה, הָא כְּבָשִׂים וְעִזִּים מִתְעַשְּׂרִין מִזֶּה עַל זֶה. אֶלָּא הָכָא מִי סַגִּי דְּלָא כְּתִיב "דָּגָן" לְמַעוֹטֵי שְׁאָר מִינִין. מַתְקִיף לַהּ רַב הוּנָא (בַּר נָתָן) [בְּרֵהּ דְּרַב נַחְמָן]: אֵימָא לְעָרְבוּ לְבָקָר וָצֹאן, אֲמַר לֵהּ מַר זוּטְרָא בְּרֵהּ דְּרַב נַחְמָן לְרָבָא: אִית לֵהּ נַמֵּי "הָעֲשִׂירִי". אִכָּא דְּאָמְרִי: אָמַר רָבָא: בְּלָא "עֲשִׂירִי" נַמֵּי לָא מָצִיתָ אָמַרְתָּ בָּקָר וָצֹאן מִתְעַשְּׂרִין מִזֶּה עַל זֶה, דְּאִתַּקַּשׁ מַעְשַׂר בְּהֵמָה לְמַעְשַׂר דָּגָן, מַה מַעְשַׂר דָּגָן מִמִּין עַל שֶׁאֵינוֹ מִינוֹ לֹא, אַף מַעְשַׂר בְּהֵמָה מִמִּין עַל שֶׁאֵינוֹ מִינוֹ לֹא. וְהָא רָבָא הוּא דְּאָמַר: "שָׁנָה" לְשָׁנָה הִקְשֵׁיתִיו וְלֹא לְדָבָר אַחֵר. הֲדַר בֵּהּ רָבָא מֵהַהִיא. וְאִיתֵימָא: חֲדָא מִנַּיְהוּ רַב פַּפָּא אֲמַרַהּ. תָּנוּ רַבָּנָן: מִנַּיִן שֶׁאִם קָרָא לַתְּשִׁיעִי עֲשִׂירִי וְלָעֲשִׂירִי תְּשִׁיעִי וְלָאַחַד עָשָׂר עֲשִׂירִי, שְׁלָשְתָּן מְקֻדָּשִׁין, תַּלְמוּד לוֹמַר: "וְכָל מַעְשַׂר בָּקָר וָצֹאן" וְכוּ'. יָכוֹל שֶׁאֲנִי מַרְבֶּה אַף שְׁמִינִי וּשְׁנֵים עָשָׂר, אָמַרְתָּ: הוֹאִיל וְהוּא קָדוֹש וְטָעוּתוֹ מִתְקַדֶּשֶׁת, מַה הוּא אֵינוֹ מְקֻדָּשׁ אֶלָּא בְּסָמוּךְ, אַף טָעוּתוֹ אֵין מִתְקַדֶּשֶׁת אֶלָּא בְּסָמוּךְ. וְהָתַנְיָא: מַה הוּא מְיֻחָד אַף טָעוּתוֹ מְיֻחֶדֶת, הָא מַנִּי, רַבִּי אֶלְעָזָר בְּר' שִׁמְעוֹן הִיא, דְּאָמַר: לְעוֹלָם אֵין אַחַד [עָשָׂר] קָדוֹש, עַד שֶׁיִּשְׁתֹּק בַּתְּשִׁיעִי וְיִקְרָא לַעֲשִׂירִי תְּשִׁיעִי וְלָאַחַד עָשָׂר עֲשִׂירִי, סָבַר לַהּ כְּר' יְהוּדָה דְּאָמַר: טָעוּת מַעְשֵׂר תְּמוּרָה הִיא, וְסָבַר לַהּ כַּאֲבוּהּ דְּאָמַר: אֵין מֵמִיר חוֹזֵר וּמֵמִיר. תַּנְיָא: "הַבָּקָר" לְרַבּוֹת אַחַד עָשָׂר לִשְׁלָמִים, יָכוֹל שֶׁאֲנִי מַרְבֶּה אַף הַתְּשִׁיעִי, אָמַרְתָּ: וְכִי הֶקְדֵּשׁ לְפָנָיו מְקַדֵּשׁ אוֹ לְאַחֲרָיו מְקַדֵּשׁ, הֱוֵי אוֹמֵר: לְאַחֲרָיו מְקַדֵּשׁ. תָּנוּ רַבָּנָן: כֵּיצַד מְעַשְּׂרָן, כּוֹנְסָן לַדִּיר, וְעוֹשֶׂה לָהֶן פֶּתַח קָטָן כְּדֵי שֶׁלֹּא יְהוּ יְכוֹלִין לָצֵאת שְׁנַיִם כְּאֶחָד, וּמַעֲמִיד אִמּוֹתֵיהֶן מִבַּחוּץ וְהֵן מִבִּפְנִים, (וּגְדִיּוֹתָיו יוֹצְאוֹת) [וְגוֹעוֹת וְיוֹצֵא] לִקְרַאת אִמָּם. וְלִפְּקִינְהוּ אִינְהוּ. "יַעֲבֹר" כְּתִיב, וְלֹא שֶׁיַּעֲבִירוּהוּ. וְלִשְׁדֵּי לְהוּ יַרְקֵי וְלִפְּקוּ לְוָתֵהּ, אָמַר רַב הוּנָא: גְּזֵרָה מִשּׁוּם יָתוֹם וּמִשּׁוּם לָקוּחַ. "כָּל אֲשֶׁר יַעֲבֹר" פְּרָט לִטְרֵפָה שֶׁאֵינָהּ עוֹבֶרֶת, "תַּחַת הַשֵּׁבֶט" מִצְוָה לִמְנוֹתָם בְּשֵׁבֶט. לֹא מְנָאָן בְּשֵׁבֶט, אוֹ שֶׁמְּנָאָן רְבוּצִין, אוֹ עוֹמֵד, מִנַּיִן, תַּלְמוּד לוֹמַר: "הָעֲשִׂירִי קֹדֶשׁ" מִכָּל מָקוֹם. [וְאֵין לִי אֶלָּא שֶׁקָּרָא שְׁמוֹ עֲשִׂירִי, לֹא קָרָא שְׁמוֹ עֲשִׂירִי מִנַּיִן, תַּלְמוּד לוֹמַר: "יִהְיֶה קֹדֶשׁ" מִכָּל מָקוֹם]. יָכוֹל הָיוּ לוֹ מֵאָה וְנָטַל עֲשָׂרָה, עֲשָׂרָה וְנָטַל אֶחָד, יָכוֹל יְהוּ מְעֻשָּׂרִין, תַּלְמוּד לוֹמַר: "עֲשִׂירִי" וְאֵין זֶה עֲשִׂירִי. רַבִּי יוֹסִי בְּר' יְהוּדָה אוֹמֵר: מַעֲשֵׂר. מַאי טַעֲמָא דְּר' יוֹסִי בְּר' יְהוּדָה, סָבַר לַהּ כְּאַבָּא אֶלְעָזָר בֶּן גּוֹמֵל, דְּתַנְיָא: אַבָּא אֶלְעָזָר בֶּן גּוֹמֵל אוֹמֵר: "וְנֶחְשַׁב לָכֶם תְּרוּמַתְכֶם" בִּשְׁתֵּי תְּרוּמוֹת הַכָּתוּב מְדַבֵּר: אַחַת תְּרוּמָה גְּדוֹלָה וְאַחַת תְּרוּמַת מַעְשֵׂר, כְּשֵׁם שֶׁתְּרוּמָה גְּדוֹלָה נִטֶּלֶת בְּאֹמֶד וּבְמַחֲשָׁבָה, אַף תְּרוּמַת מַעְשֵׂר נִטֶּלֶת בְּאֹמֶד וּבְמַחֲשָׁבָה, וּמַעְשֵׂר קַרְיֵהּ רַחְמָנָא תְּרוּמָה, דִּכְתִיב: "כִּי אֶת מַעְשַׂר בְּנֵי יִשְׂרָאֵל אֲשֶׁר יָרִימוּ", וְאִתַּקַּש מַעְשַׂר בְּהֵמָה לְמַעְשַׂר דָּגָן, מַה מַעְשַׂר דָּגָן נִטָּל בְּאֹמֶד וּבְמַחֲשָׁבָה, אַף מַעְשַׂר בְּהֵמָה נִטָּל בְּאֹמֶד וּבְמַחֲשָׁבָה. וְלַד הַמְעֻשֶּׂרֶת לֹא יִנּוֹק מִן הַמְעֻשָּׂרוֹת. וַאֲחֵרִים מִתְנַדְּבִים כָּךְ. וְלַד הַמֻקְדָּשִׁין לֹא יִנּוֹק מִן הַמֻקְדָּשִׁין. וַאֲחֵרִים מִתְנַדְּבִין כָּךְ. הַפּוֹעֲלִין לֹא יֹאכְלוּ מִגְּרוֹגְרוֹת הֶקְדֵּשׁ, וְכֵן פָּרָה לֹא תֹּאכַל מִכַּרְשִׁינֵי הֶקְדֵּשׁ. מְנָא הָנֵי מִלֵּי, אָמַר רַב אַחַדְבּוֹי בַּר אַמִּי: אָתְיָא "הַעֲבָרָה הַעֲבָרָה" מִבְּכוֹר, מַה בְּכוֹר מוֹעֲלִין בּוֹ אַף חֲלֵב הַמְעֻשֶּׂרֶת נַמֵּי מוֹעֲלִין בּוֹ. חֲלֵב הַמֻקְדָּשִׁין נַמֵּי אָתְיָא "אִמּוֹ אִמּוֹ" מִבְּכוֹר. הַפּוֹעֲלִין לֹא יֹאכְלוּ וְכוּ' מַאי טַעֲמָא, אֲמַר קְרָא: "לֹא תַחְסֹם שׁוֹר בְּדִישׁוֹ" דִּישׁוֹ שֶׁלְּךָ וְלֹא דִּישׁוֹ שֶׁל הֶקְדֵּשׁ. וַהֲרֵי מַעֲשֵׂר דְּאָמַר רַחֲמָנָא לֹא יִגָּאֵל, וּתְנָן: "כָּל הַקָּדָשִׁים יֵשׁ לָהֶן פִּדְיוֹן וְלִתְמוּרוֹתֵיהֶן פִּדְיוֹן, חוּץ מִן הַבְּכוֹר וּמִן הַמַּעְשֵׂר", אַלְמָא לָא מְהַנֵּי, אָמַר לָךְ אַבָּיֵי: מַעְשֵׂר נַמֵּי אִתְּרַבֵּי מֵהֵיכָא דְּאִתְּרַבֵּי בְּכוֹר, דְּיָלֵיף "הַעֲבָרָה הַעֲבָרָה" מִבְּכוֹר.

{rרמז תרפאr}  "כֹּל אֲשֶׁר יַעֲבֹר" נֶאֱמַר כָּאן "הַעֲבָרָה" וְנֶאֱמַר לְהַלָּן "הַעֲבָרָה", מַה הַעֲבָרָה הָאָמוּר לְהַלָּן אֵין קְדֻשָּׁה חָלָה עָלָיו אֶלָּא בְּחַיֵּי אִמּוֹ, אַף הַעֲבָרָה הָאָמוּר לְהַלָּן אֵין קְדֻשָּׁה חָלָה עָלָיו אֶלָּא בְּחַיֵּי אִמּוֹ. אִי מַה לְהַלָּן זְכָרִים אַף כָּאן זְכָרִים, תַּלְמוּד לוֹמַר: "כֹּל אֲשֶׁר יַעֲבֹר תַּחַת הַשֵּׁבֶט" אֶחָד זְכָרִים וְאֶחָד נְקֵבוֹת בְּמַשְׁמַע. מַעְשֵׂר יָלֵיף "תַּחַת תַּחַת" מָקָדָשִׁים, לְהוֹצִיא אֶת הַכִּלְאַיִם. וְגָמַר "הַעֲבָרָה הַעֲבָרָה" מִבְּכוֹר דְּלָא קָרֵב בַּעַל מוּם. קָפַץ אֶחָד מִן הַמְּנוּיִים לְתוֹכָן, כְּלָן פְּטוּרִין. עֲשִׂירִי וַדַּאי אָמַר רַחֲמָנָא וְלֹא עֲשִׂירִי סָפֵק. הַכֹּל נִכְנָסִין לַדִּיר לְהִתְעַשֵּׂר, חוּץ מִן הַכִּלְאַיִם, וּטְרֵפָה, וְיוֹצֵא דֹּפֶן, וּמְחֻסַּר זְמַן, וְיָתוֹם. וְאֵיזֶהוּ יָתוֹם, כָּל שֶׁמֵּתָה אִמּוֹ [אוֹ שֶׁנִּשְׁחֲטָה, וְאַחַר כָּךְ יָלְדָה]. רַבִּי יְהוֹשֻׁעַ אוֹמֵר: אֲפִלּוּ נִשְׁחֲטָה אִמּוֹ וְהַשֶּׁלַח קַיָּם, אֵין זֶה יָתוֹם. מְנָא הָנֵי מִלֵּי, דְּתָנוּ רַבָּנָן: "שׁוֹר אוֹ כֶשֶׂב" פְּרָט לְכִלְאַיִם וְכוּ'. רַבִּי יִשְׁמָעֵאל בְּנוֹ שֶׁל רַבִּי יוֹחָנָן בֶּן בְּרוֹקָה [אוֹמֵר]: נֶאֱמַר כָּאן "תַּחַת" וְנֶאֱמַר לְהַלָּן "תַּחַת אִמּוֹ", מַה לְהַלָּן פְּרָט לְכָל הַשֵּׁמוֹת הַלָּלוּ אַף כָּאן פְּרָט לְכָל הַשֵּׁמוֹת הַלָּלוּ. וּמַה כָּאן פְּרָט לִטְרֵפָה אַף לְהַלָּן פְּרָט לִטְרֵפָה. "הַכֹּל" לְאָתוֹיֵי מַאי, לְאָתוֹיֵי הָא דְּתָנוּ רַבָּנָן: הָרוֹבֵעַ וְנִרְבָּע וְהַמֻּקְצֶה וְהַנֶּעֱבָד וְהָאֶתְנָן וְהַמְּחִיר וְטֻמְטוּם וְאַנְדְּרוֹגִינוֹס, כֻּלָּן נִכְנָסִין לַדִּיר לְהִתְעַשֵּׂר. רַבִּי שְׁמוּאֵל בֶּן יְהוּדָה אוֹמֵר מִשּׁוּם רַבִּי שִׁמְעוֹן: טֻמְטוּם וְאַנְדְּרוֹגִינוֹס אֵין נִכְנָסִין לַדִּיר לְהִתְעַשֵּׂר, וְתָנָא דִּידָן אִי גָּמַר "תַּחַת תַּחַת" מִקָּדָשִׁים הָנֵי נַמֵּי לָא, וְאִי לָא גָּמַר הָנַךְ מְנָא לֵהּ, לְעוֹלָם גְּמִיר, וְהָנֵי רַחֲמָנָא רַבִּינְהוּ, דִּכְתִיב: "כִּי מָשְׁחָתָם בָּהֶם מוּם בָּם" וְתָנָא דְּבֵי רַבִּי יִשְׁמָעֵאל: כָּל מָקוֹם שֶׁנֶּאֱמַר בּוֹ הַשְׁחָתָה אֵינוֹ אֶלָּא דְבַר עֶרְוָה וֶאֱלִילִים, דְבַר עֶרְוָה דִּכְתִיב: "כִּי הִשְׁחִית כָּל בָּשָׂר", אֱלִילִים "פֶּן תַּשְׁחִיתוּן וַעֲשִׂיתֶם לָכֶם פֶּסֶל", כָּל שֶׁהַמּוּם פּוֹסֵל בּוֹ דְבַר עֶרְוָה וַעֲבוֹדַת אֱלִילִים פּוֹסְלִין בּוֹ וְכָל שֶׁאֵין הַמּוּם פּוֹסֵל בּוֹ אֵין דְבַר עֶרְוָה וַעֲבוֹדַת אֱלִילִים פּוֹסְלִין בּוֹ, וְהַאי מַעְשֵׂר הוֹאִיל וְלֹא פָּסֵיל בֵּהּ מוּמָא, דִּכְתִיב: "לֹא יְבַקֵּר בֵּין טוֹב לָרַע", דְבַר עֶרְוָה וַעֲבוֹדַת אֱלִילִים נַמֵּי לָא פָּסְלִי בֵּהּ. רוֹבֵעַ וְנִרְבָּע דְּבַר עֶרְוָה, מֻקְצֶה וְנֶעֱבָד עֲבוֹדַת אֱלִילִים, וְאֶתְנָן דְּבַר עֶרְוָה, וּמְחִיר אִתַּקַּשׁ לְאֶתְנָן, טֻמְטוּם וְאַנְדְּרוֹגִינוּס קָסָבַר סְפֵיקָא הוּא. רַבִּי שִׁמְעוֹן בֶּן יְהוּדָה סָבַר בְּרִיָּה הוּא, וּמִעֵט רַחְמָנָא גַּבֵּי קָדָשִׁים זָכָר וַדַּאי נְקֵבָה וַדָּאִית, וְלֹא טֻמְטוּם וְאַנְדְּרוֹגִינוּס. מַעְשֵׂר נַמֵּי גָּמַר "תַּחַת תַּחַת" מִקָּדָּשִׁים. תָּנוּ רַבָּנָן: הַכֹּל נִכְנָסִים לַדִּיר לְהִתְעַשֵּׂר חוּץ מִן הַכִּלְאַיִם וּטְרֵפָה, דִּבְרֵי רַבִּי אֱלִיעֶזֶר בֶּן יְהוּדָה אִישׁ כְּפַר בַּרְתוֹתָא שֶׁאָמַר מִשּׁוּם רַבִּי יְהוֹשֻׁעַ. אָמַר רַבִּי עֲקִיבָא: אֲנִי שָׁמַעְתִּי מִמֶּנּוּ אַף יוֹצֵא דֹפֶן וּמְחֻסַּר זְמַן וְיָתוֹם. וְתַנָּא קַמָּא, אִי גָּמַר "תַּחַת תַּחַת" מִקָּדָשִׁים, הָנֵי נַמֵּי לָא, וְאִי לָא גָּמַר, בִּשְׁלָמָא טְרֵפָה כְּתִיב: "כֹּל אֲשֶׁר יַעֲבֹר" פְּרָט לִטְרֵפָה שֶׁאֵינָהּ עוֹבֶרֶת, אֶלָּא כִּלְאַיִם מְנָא לֵהּ, לְעוֹלָם גָּמַר, וְיוֹצֵא דֹפֶן, סָבַר לָהּ כְּר' שִׁמְעוֹן דְּאָמַר: יוֹצֵא דֹפֶן וְלָד מְעַלְּיָא הוּא, וּדְלָא כְּר' יוֹחָנָן, וּבִמְחֻסַּר זְמַן סָבַר לָהּ כְּר' שִׁמְעוֹן בֶּן יְהוּדָה, יָתוֹם כְּגוֹן שֶׁהַשֶּׁלַח קַיָּם, וְר' יְהוֹשֻׁעַ לְטַעֲמֵהּ, דְּאָמַר: אֲפִלּוּ שָחַט אֶת אִמּוֹ וְהַשֶּׁלַח קַיָּם אֵין זֶה יָתוֹם. הֵעִיד רַבִּי יִשְׁמָעֵאל בֶּן כַּתְרִיאֵל מֵעֲרָקַת לִבְנֶה לִפְנֵי רַבִּי: בִּמְקוֹמֵנוּ מַפְשִׁיטִין אֶת הַמֵּתָה וּמַלְבִּישִׁין אֶת הַחַיָּה. אָמַר רַבִּי: נִתְגַּלָּה טַעֲמָא שֶׁל מִשְׁנָתֵנוּ. חֲזִירִין שֶׁבִּמְקוֹמֵנוּ יֵשׁ לָהֶן שִׁשִּׁים רִבּוֹא קְלָפֵי עָלִין. יַתּוּשׁ שֶׁבִּמְקוֹמֵנוּ יֵשׁ בּוֹ שִׁשִּׁים רִבּוֹא קְלָפִים בְּבֵית הֶמְסֵס שֶׁלּוֹ. פַּעַם אַחַת נָפַל אֶרֶז בִּמְקוֹמֵנוּ וְעָבְרוּ שֵׁשׁ עֶשְׂרֵה קְרוֹנוֹת עַל חֻדּוֹ אַחַת. פַּעַם אַחַת נָפְלָה בֵּיצַת בַּר יוֹכָנִי וְטִבְּעָהּ שִׁשִּׁים כְּרַכִּים וְשָׁבְרָה שְׁלֹש מֵאוֹת אֲרָזִים, וּמִי שָׁדְיָא לֵהּ, וְהָכְתִיב: "כְּנַף רְנָנִים נֶעֱלָסָה", הַהִיא מֻזַּרְתּא הֲוַאי. קָרָא לַתְּשִׁיעִי עֲשִׂירִי וְלָעֲשִׂירִי תְּשִׁיעִי וְלָאַחַד עָשָׂר עֲשִׂירִי, שְׁלָשְתָּן מְקֻדָּשִׁין. הַתְּשִׁיעִי נֶאֱכָל בְּמוּמוֹ, הָעֲשִׂירִי מַעְשֵׂר, וְאַחַד עָשָׂר קָרֵב לִשְׁלָמִים וְעוֹשֶׂה תְּמוּרָה, דִּבְרֵי רַבִּי מֵאִיר. אָמַר רַבִּי יְהוּדָה: וְכִי יֵשׁ תְּמוּרָה עוֹשֶׂה תְּמוּרָה, אָמְרוּ מִשּׁוּם רַבִּי מֵאִיר: אִלּוּ הָיָה תְּמוּרָה, לֹא הָיָה קָרֵב. קָרָא לַתְּשִׁיעִי עֲשִׂירִי וְלָעֲשִׂירִי עֲשִׂירִי וְלָאַחַד עָשָׂר עֲשִׂירִי, אֵין אַחַד עָשָׂר מְקֻדָּשׁ. קָרָא לַתְּשִׁיעִי תְּשִׁיעִי וְלַעֲשִׂירִי אַחַד עָשָׂר וְלָאַחַד עָשָׂר עֲשִׂירִי, רַבִּי אוֹמֵר: אֵינוֹ מְקֻדָּשׁ. רַבִּי יוֹסִי אוֹמֵר: מְקֻדָּשׁ. זֶה הַכְּלָל שֶׁאָמַר רַבִּי: כָּל (זְמַן) שֶׁנֶּעֱקָר שָׁם עֲשִׂירִי הֵימֶנּוּ, לְפָנָיו מְקֻדָּשׁ, וּלְאַחֲרָיו אֵינוֹ מְקֻדָּשׁ. "לֹא יְבַקֵּר בֵּין טוֹב לָרַע" (כָּתוּב לְעֵיל בְּרֶמֶז תרע"ז בַּפָּסוּק לֹא יַחֲלִיפֶנּוּ). לְפִי שֶׁנֶּאֱמַר: "וְכָל מִבְחַר נִדְרֵיכֶם" יָכוֹל יְהֵא מוֹצִיא אֶת הַיָּפֶה, תַּלְמוּד לוֹמַר: "לֹא יְבַקֵּר בֵּין טוֹב לָרַע". "וְלֹא יְמִירֶנּוּ" הָא אִם הֵמִיר עוֹבֵר בְּלֹא תַּעֲשֶׂה. "וְאִם הָמֵר יְמִירֶנּוּ" לְרַבּוֹת אֶת הָאִשָּׁה. "וְאִם הָמֵר יְמִירֶנּוּ" לְרַבּוֹת אֶת הַיּוֹרֵש. "וְהָיָה הוּא וּתְמוּרָתוֹ יִהְיֶה קֹּדֶשׁ לֹא יִגָּאֵל" אֵימָתַי עוֹשֶׂה תְּמוּרָה, מֵחַיִּים. וְאֵימָתַי אֵינוֹ נִגְאָל, מֵחַיִּים, הָא לְאַחַר שְׁחִיטָה יִגָּאֵל, וְרַבָּנָן הוּא דְּגָזְרוּ בָּהּ אַחַר שְׁחִיטָה אַטּוּ לִפְנֵי שְׁחִיטָה, דָּבָר הַנִּשּׁוֹם מֵחַיִּים גָּזוּר רַבָּנָן דָּבָר שֶׁאֵינוֹ נִשּׁוֹם מֵחַיִּים לָא גָזוּר רַבָּנָן, וּבְיַתְמֵי אוֹקַמְהוּ רַבָּנָן אַדְּאוֹרַיתָא. "לֹא יִגָּאֵל" (כָּתוּב בַּפָּסוּק וּמָעֲלָה מַעַל בַּה' בְּרֶמֶז תע"ט).

{rרמז תרפבr}  תַּנְיָא: בִּבְכוֹר נֶאֱמַר: "לֹא תִּפְדֶּה", וְנִמְכָּר. בְּמַעְשֵׂר נֶאֱמַר: "לֹא יִגָּאֵל", וְאֵינוֹ נִמְכָּר לֹא חַי וְלֹא שָׁחוּט לֹא תַּם וְלֹא בַּעַל מוּם. מְנָא הָנֵי מִילֵּי, [אָמַר רַב חִנְּנָא] אָמַר רַב: נֶאֱמַר "לֹא יִגָּאֵל" בְּמַעְשֵׂר וְנֶאֱמַר "לֹא יִגָּאֵל" בַּחֲרָמִים, מַה לְהַלָּן מְכִירָה עִמּוֹ אַף כָּאן מְכִירָה עִמּוֹ. אֲמַר לֵהּ רַב נַחְמָן בַּר יִצְחָק לְרַב הוּנָא בְּרֵהּ דְּרַב יְהוֹשֻׁעַ: מֻפְנֶה, דְּאִי לָא מֻפְנֶה אִכָּא לְמִפְרַךְ: מַה לַחֲרָמִים שֶׁכֵּן חָלִין עַל הַכֹּל, לָאיִי אַפְנוּיֵי מֻפְנֶה, לֹא יֹאמַר "לֹא יִגָּאֵל" בַּחֲרָמִים וְיִגְמַר מִמַּעְשֵׂר: מַה מַעְשֵׂר קָדוֹש וְאֵינוֹ נִגְאָל אַף חֲרָמִים קְדוֹשִין וְאֵינָן נִגְאָלִין. לֹא יִגְאַל דְּכָתַב רַחְמָנָא בַּחֲרָמִים לָמָּה לִי, לְאַפְנוּיֵי. אִכָּא לְמִפְרַךְ: מַה לְמַעְשֵׂר שֶׁכֵּן קָדוֹש לְפָנָיו וּלְאַחֲרָיו, אֶלָּא לֹא יֹאמַר "לֹא יִגָּאֵל" בַּחֲרָמִים וְיִגְמַר מִבְּכוֹר: מַה בְּכוֹר קָדוֹש וְאֵינוֹ נִגְאָל אַף חֲרָמִים קְדוֹשִׁים וְאֵינָם נִגְאָלִים. "לֹא יִגָּאֵל" דְּכָתַב בַּחֲרָמִים לָמָּה לִי, לְאַפְנוֹיֵי. אִכָּא לְמִפְרַךְ כִּדְפָרְכִינָן: מַה לִבְכוֹר שֶׁכֵּן קְדֻשָּׁתוֹ מֵרֶחֶם, אֶלָּא לֹא יֹאמַר "לֹא יִגָּאֵל" בְּמַעֲשֵׂר וְנִגְמוֹר "הַעֲבָרָה הַעֲבָרָה" מִבְּכוֹר: מַה בְּכוֹר קָדוֹשׁ וְאֵינוֹ נִגְאָל אַף מַעְשֵׂר קָדוֹש וְאֵינוֹ נִגְאָל, "לֹא יִגָּאֵל" דְּכָתַב רַחֲמָנָא גַּבֵּי מַעְשֵׂר לָמָּה לִי, לְאַפְנוּיֵי. וְאַכַּתִּי [בְּמַעְשֵׂר נַמֵּי] לֹא מֻפְנֶה, (דִּבְכוֹר) דְּאִכָּא לְמִפְרַךְ כִּדְפָרְכִינָן, "וְהַעֲבַרְתָּ" קְרָא יְתֵירָא הוּא. בְּכוֹר נַמֵּי נֵילַף גְּאֻלָּה גְּאֻלָּה מֵחֲרָמִים, דְּמַעְשֵׂר מֻפְנֶה, דִּבְכוֹר לָא מֻפְנֶה. וּמַאי חָזֵית דְּלֹא תִּפְדֶּה דִּבְכוֹר לְגוּפֵהּ וּדְמַעְשֵׂר לְאַפְנוּיֵי, וְאֵימָא דְּמַעְשֵׂר לְגוּפֵהּ וְדִבְכוֹר לְאַפְנוּיֵי, דָּנִין גְּאֻלָּה מִגְּאֻלָּה, וְאֵין דָּנִין פְּדִיָּה מִגְּאֻלָּה. מַאי נָפְקָא מִנַּהּ, הָא תָּנָא דְּבֵי רַבִּי יִשְׁמָעֵאל: וְשָׁב הַכֹּהֵן וְכוּ'. וְלֵילַף בְּכוֹר "הַעֲבָרָה הַעֲבָרָה" מִמַּעֲשֵׂר, דְּהָא מַעֲשֵׂר נַמֵי גָּמַר "גְּאֻלָּה גְּאֻלָּה" מֵחֲרָמִים, מִעֵט רַחְמָנָא גַּבֵּי חֲרָמִים "הוּא" הוּא וְלֹא בְּכוֹר. וְאֵמָא ["הוּא"] וְלֹא מַעֲשֵׂר, מַעֲשֵׂר גְּאֻלָּה כְּמוֹתוֹ. רָבָא אָמַר: "לֹא יִגָּאֵל" דַּחֲרָמִים לֹא צְרִיכָא, דְּאִיתְנְהוּ הֵיכָא, אִי בֵּי בְּעָלִים הֶקְדֵּשׁ נִינְהוּ, אִי בֵּי כֹּהֵן חֻלִּין נִינְהוּ, דְּהָא תַּנְיָא: חֲרָמִים כָּל זְמַן שֶׁהֵן בְּבֵית בְּעָלִים הֲרֵי הֵן כְּהֶקְדֵּשׁ לְכָל דִּבְרֵיהֶם, שֶׁנֶּאֱמַר: "כָּל חֵרֶם קֹדֶשׁ קָדָשִׁים הוּא לַה'". נָתְנוֹ לַכֹּהֵן (וּכְשֶׁהֵם בְּבֵית כֹּהֵן) הֲרֵי הֵן כְּחֻלִּין לְכָל דִּבְרֵיהֶם, שֶׁנֶּאֱמַר: "כָּל חֵרֶם בְּיִשְׂרָאֵל לְךָ יִהְיֶה", "לֹא יִגָּאֵל" דְּכָתַב רַחֲמָנָא בַּחֲרָמִים לָמָּה לִי, אִם אֵינוֹ עִנְיָן לַחֲרָמִים, תְּנֵהוּ עִנְיָן לְמַעְשֵׂר. אֵימָא תְּנֵהוּ עִנְיָן לִבְכוֹר, מַעְשֵׂר גְּאֻלָּה כְּמוֹתוֹ. רַב אַשִּׁי אָמַר: "לֹא יִגָּאֵל" דְּמַעְשֵׂר לֹא יִמָּכֵר הוּא, דִּכְתִיב: "וְהָיָה הוּא וּתְמוּרָתוֹ יִהְיֶה קֹּדֶשׁ" וְגוֹ' אֵימָתַי עוֹשֶׂה תְּמוּרָה, מֵחַיִּים. אֵימָתַי אֵינוֹ נִגְאָל, מֵחַיִּים. הָא לְאַחַר שְׁחִיטָה נִגְאָל, הָא בָּעֵי הַעֲמָדָה וְהַעֲרָכָה, אֶלָּא שְׁמַע מִנַּהּ "לֹא יִגָּאֵל" לֹא יִמָּכֵר הוּא. הָנִיחָא לְמַאן דְּאָמַר קָדְשֵׁי מִזְבֵּחַ הָיוּ בִּכְלָל הַעֲמָדָה וְהַעֲרָכָה, אֶלָּא לְמַאן דְּאָמַר לֹא הָיוּ בִּכְלָל, מַאי אִכָּא לְמֵימָר, אֲנַן הָכִי קָאָמְרִינָן: מִי אִכָּא מִידִי דְּמֵחַיִּים לָא מִפָּרַק וּלְאַחַר שְׁחִיטָה מִפָּרַק. אַלָּמָה לָא, מֵחַיִּים דַאֲלִימָא קְדֻשָּׁתֵהּ לָא מִפָּרַק, לְאַחַר שְׁחִיטָה דְּקִילָא קְדֻשָּׁתֵהּ מִפָּרַק. וְלָא כָּל דְכֵן הוּא: וּמַה מֵחַיִּים דְּאַלִּים לְמִתְפַּס פִּדְיוֹנֵהּ לָא מִפָּרַק לְאַחַר שְׁחִיטָה דְּלָא אַלִּים לְמִתְפַּס פִּדְיוֹנֵהּ (לָא) מִפָּרַק, אֶלָּא שְׁמַע מִנַּהּ: "לֹא יִגָּאֵל" לֹא יִמָּכֵר הוּא. וְלִכְתּוֹב רַחֲמָנָא לֹא יִמָּכֵר, אִי כְּתַב רַחֲמָנָא לֹא יִמָּכֵר, הֲוָה אָמֵינָא: אִזְדַּבּוֹנֵי הוּא דְּלָא מִזְדְּבַן דְּקָא עֲבִיד בֵּהּ עֻבְדִּין דְּחוֹל, (אָחוֹל) [אֲבָל] אִפָּרוֹקֵי מִפָּרַק דְּהָא קָא עָיְלִי דָּמָיו לְהֶקְדֵּשׁ, לְהָכִי כְּתִיב: "לֹא יִגָּאֵל" דְּלָא אִזְדַּבּוֹנֵי מִזְדְּבַן וְלָא אִפָּרוֹקֵי מִפָּרַק. מִנַּיִן שֶׁמַעְשַׂר בְּהֵמָה בַּעֲמוֹד וַעֲשֵׂר, תַּלְמוּד לוֹמַר: "יִהְיֶה קֹדֶשׁ" מְלַמֵּד, שֶׁמַעְשַׂר בְּהֵמָה בַּעֲמוֹד וַעֲשֵׂר. רַבִּי יוֹסֵי הַגְּלִילִי אוֹמֵר: "וְהַעֲבַרְתָּ" מְלַמֵּד, שֶׁמַעְשַׂר בְּהֵמָה בַּעֲמוֹד וַעֲשֵׂר. רַבִּי עֲקִיבָא אוֹמֵר: "עַשֵּׂר תְּעַשֵּׂר" מְלַמֵּד, שֶׁמַעְשַׂר בְּהֵמָה בַּעֲמוֹד וַעֲשֵׂר. רַבִּי אוֹמֵר: "אֵלֶּה הַמִּצְוֹת" מְלַמֵּד, שֶׁמַעְשַׂר בְּהֵמָה בַּעֲמּוֹד וַעֲשֵׂר. "אֵלֶּה הַמִּצְוֹת" אֵין נָבִיא רַשַּׁאי לְחַדֵּשׁ דָּבָר מֵעַתָּה. "אֲשֶׁר צִוָּה ה' אֶת משֶׁה" כְּדַאי הַשָּׁלִיחַ לְשׁוֹלְחוֹ. "אֶת משֶׁה אֶל בְּנֵי יִשְׂרָאֵל" כְּדַאי הַשָּׁלִיחַ לְמִי שֶׁנִּשְׁתַּלֵּחַ אֶצְלָן. וּכְדַאי מִי שֶׁנִּשְׁתַּלֵּחַ אֶצְלָן לַשָּׁלִיחַ, "אֶל בְּנֵי יִשְׂרָאֵל" זְכוּת בְּנֵי יִשְׂרָאֵל גָּרְמָה. "בְּהַר סִינַי" מְלַמֵּד שֶׁכֻּלָּם נֶאֶמְרוּ בְּסִינַי.

שִׁעוּרִין שֶׁל עֳנָשִׁין הֲלָכָה לְמשֶׁה מִסִּינַי. אֲחֵרִים אוֹמְרִים: בֵּית דִּינוֹ שֶׁל יַעְבֵּץ תִּקְּנוּם. וְהָכְתִיב: "אֵלֶּה הַמִּצְוֹת" שֶׁאֵין נָבִיא רַשַּׁאי לְחַדֵּשׁ דָּבָר מֵעַתָּה, אֶלָּא שְׁכַחוּם וְחָזְרוּ וִיסַדּוּם. מַנְצְפַּ"ךְ צוֹפִים אֲמָרוּם. וְהָכְתִיב: "אֵלֶּה הַמִּצְוֹת" שֶׁאֵין נָבִיא רַשַּׁאי לְחַדֵּשׁ דָּבָר מֵעַתָּה, אֶלָּא שְׁכַחוּם וְחָזְרוּ וִיסַדּוּם. אָמַר רַב יְהוּדָה אָמַר שְׁמוּאֵל: שְׁלשֶׁת (מֵאוֹת) [אֲלָפִים] הֲלָכוֹת נִשְׁתַּכְּחוּ בִּימֵי אֶבְלוֹ שֶׁל משֶׁה, אָמְרוּ לוֹ לִיהוֹשֻעַ: שְׁאַל, אָמַר לָהֶם: "לֹא בַשָּׁמַיִם הִיא". אָמְרוּ לוֹ לְאֶלְעָזָר: שְׁאַל, אָמַר לָהֶם: "אֵלֶּה הַמִּצְוֹת" [שֶׁאֵין נָבִיא רַשַּׁאי לְחַדֵּשׁ דָּבָר מֵעַתָּה]. אָמַר רַב יְהוּדָה אָמַר רַב: בְּשָׁעָה שֶׁנִּפְטַר משֶׁה לְגַן עֵדֶן, אָמַר לוֹ לִיהוֹשֻעַ: כָּל סְפֵקוֹת שֶׁיֵּשׁ לְךָ שְׁאַל, אָמַר לוֹ: רַבִּי, כְּלוּם הִנַּחְתִּיךָ [שָׁעָה אַחַת] וְהָלַכְתִּי לְמָקוֹם אַחֵר, לֹא כָּךְ כָּתַבְתָּ בִּי: "וּמְשָׁרְתוֹ יְהוֹשֻׁעַ בִּן נוּן נַעַר לֹא יָמִישׁ מִתּוֹךְ הָאֹהֶל, מִיַּד תָּשַׁשׁ כֹּחוֹ שֶׁל (משֶׁה) [יְהוֹשֻׁעַ], נִשְׁתַּכְּחוּ מִמֶּנוּ שְׁלשׁ מֵאוֹת הֲלָכוֹת, וְנוֹלְדוּ לוֹ שְׁבַע מֵאוֹת סְפֵקוֹת. בִּקְּשׁוּ כָּל יִשְׂרָאֵל לְהָרְגוֹ, אָמַר לוֹ הַקָּדוֹשׁ בָּרוּךְ  הוּא: לוֹמַר לְךָ אִי אֶפְשָׁר, לֵךְ וְהַטְרֵד אוֹתָם בְּמִלְחָמָה, שֶׁנֶּאֱמַר: "וַיְהִי אַחֲרֵי מוֹת משֶׁה" וְגוֹ', וּכְתִיב: "בְּעוֹד שְׁלשֶׁת יָמִים הָכִינוּ לָכֶם צֵדָה", וְתָנָא אַף אֶלֶף וּשְׁבַע מֵאוֹת סְפֵקוֹת שֶׁל גְּזֵרוֹת שָׁווֹת וְשֶׁל קַלִּין וַחֲמוּרִין וְשֶׁל דִּקְדּוּקֵי סוֹפְרִים נִשְׁתַּכְּחוּ בִּימֵי אֶבְלוֹ שֶׁל משֶׁה. אָמַר רַבִּי [אַבָּהוּ]: אַף עַל פִּי כֵן הֶחֱזִירָן עָתְנִיאֵל בֶּן קְנַז בְּפִלְפּוּלוֹ, שֶׁנֶּאֱמַר: "וַיֹּאמֶר כָּלֵב אֲשֶׁר יַכֶּה אֶת קִרְיַת סֵפֶר", וּכְתִיב: "וַיִּלְכְּדָהּ עָתְנִיאֵל בֶּן קְנַז".

[כְּתִיב: "כִּי פֹעַל אָדָם יְשַׁלֶּם לוֹ" עֻבְדָא הֲוָה בְּחַד גַּבְרָא דַּהֲווּ לֵהּ תְּרֵין בְּנִין. חַד עֲבִיד מִצְוָן סַגִּיאִין, וְחַד לָא עֲבִיד מִצְוָה כָּל עִקָּר. דֵּין דַּהֲוָה עֲבִיד מִצְוָן סַגִּיאִין, זַבֵּין בֵּיתֵיהּ וְכָל מַה דְּהֲוָה לֵהּ בְּגִין מִצְוָתָא. יוֹמָא חַד, בְּיוֹם הוֹשַעְנָא רַבָּה, יְהָבַת לֵהּ אִתְּתֵהּ עֲשָׂרָה פּוֹלָסִין, אֲמַרָה לֵהּ: פּוּק זְבִין לְבָנֶיךָ כְּלוּם מִן שׁוּקָא. כֵּיוָן דִּנְפַק גּוֹ שׁוּקָא, פְּגָעִין בֵּהּ גַּבָּאֵי צְדָקָה. אָמְרִין: הָא מָארֵי מִצְוָתָא. אֲמַרוּ לֵהּ: הַב חוּלְקְךָ בַּהֲדֵי מִצְוָתָא, דְּאֲנַן בָּעְיָן לְמִזְבַּן קְלוֹב לַחֲדָא יַתְמָתָא. נְסֵיב אִלֵּין פּוֹלָסִין וִיהַב לְהוֹן. וְנִתְבַּיֵּשׁ לֵילֵךְ אֵצֶל אִשְׁתּוֹ. מֶה עָשָׂה, הָלַךְ לוֹ לְבֵית הַכְּנֶסֶת, וַחֲמָא תַּמָּן מִן אִלֵּין אֶתְרוֹגַיָּא, דְּמִיַּנּוּקַיָּא מְקַלְקְלִי בְּיוֹם הוֹשַעְנָא, דִּתְנִינָן: "מִיָּד הַתִּינוֹקוֹת שׁוֹמְטִין אֶת לוּלְבֵיהֶם וְאוֹכְלִין אֶת אֶתְרוֹגֵיהֶם". נְסַב מִנְּהוֹן וּמַלֵּי מְכוּנְסֵהּ, וְהָלַךְ וּפָרַשׁ בַּיָּם הַגָּדוֹל, עַד שֶׁהִגִּיעַ לִמְדִינַת הַיָּם. אֵרְעָת שַׁעְתָּא וְאִשְׁתְּכַח מַלְכָּא דְּחָשׁ מְעוֹהִי. אָמְרִין לֵהּ אָסְוָתָא: אִלּוּ הֲוָה לָךְ חַד אֶתְרוֹגָא, מִן מַה דִּטְעִין יְהוּדָאֵי בְּיוֹמָא דְּהוֹשַעְנָא, הֲוֵית אָכֵיל וּמִתַּסֵּי לְשַׁעְתָּא, בְּעוֹי בְּכָל מְדִינָתָא וּבְכָל אִלְפָא, וְלָא אַשְׁכְּחוּן. אַזְלוּן וְאַשְׁכְּחוּן לְהַהוּא גַּבְרָא דִּרְבִיעָא עַל שַׂקֵּהּ. אָמְרִין לֵהּ: אִית גַּבָּךְ כְּלוּם מִזַּבְּנָא, אָמַר לָהֶם: גְּבַר מִסְכֵּן אֲנָא, וְלָא אִית גַּבִּי כְּלוּם. פַּתְחוּן שַׂקֵּהּ וְאַשְׁכְּחוּן מָלֵי אֶתְרוֹגִין. אַטְעוֹנֵהּ וְאַסְקוֹנֵהּ גַּבֵּי מַלְכָּא. אֵרְעָת שַׁעְתָּא וַאֲכַל מִן אִלֵּין אֶתְרוֹגַיָּא וְאִתַּסֵּי. אָמַר: פַּנּוּן לֵהּ מַרְצוֹפֵהּ וּמַלּוּן לֵהּ דִּינָרִין. וַעֲבַדוּ לֵהּ כֵּן וַאֲזַל לְשָׁלוֹם. "שָׁלוֹם רַב לְאוֹהֲבֵי תוֹרָתֶךָ וְאֵין לָמוֹ מִכְשׁוֹל", "וַעֲנָוִים יִירְשׁוּ אָרֶץ וְהִתְעַנְּגוּ עַל רֹב שָׁלוֹם"].

הַדְרָן עֲלָךְ יַלְקוּט שִׁמְעוֹנִי סֵפֶר וַיִּקְרָא

