&UniqueId=1911&LastLevelIndex=0&CosmeticsType=#nik=1#rnft=2 0#is2=12#is3=12#is4=18#is5=32#ip3=_nbsp;_nbsp;_nbsp;_nbsp;_nbsp;_nbsp;#ip4=_nbsp;_nbsp;#sil=5#bs5=40#pr2=<br>#pr3=<br>#pr4=<br><hr><br>#pr5=<br><hr><br><center>#su5=</center>#rep=(=<small><small>(^^)=)</small></small>#rep3=[[=<b>^^]]=</b>#rep4=[=<small><small>[^^]=]</small></small>#rep5={=<br><div style='font-size:170%; font-family:Ezra SIL SR; text-align: justify;  margin-left:16;  margin-right:16; padding:16; background-color:RGB(255,255,220); color:RGB(0,0,0); border-style:solid; border-width:1;'>^^}=</div>#rep7=*=<center><B>***</B></center>&SearchInTitles=1&RavMechaber=הרב אברהם ישראל שליט''א&FilesGotFrom=ר שי שושן&TextSource=הרב אברהם ישראל שליט''א
$ אבות ישראל - על פרקי אבות
<b><big><big>הרב אברהם ישראל שליט''א</big></big></b>
דרשות מוסריות בשילוב משלים ומעשיות נפלאים על פרקי אבות - התש''ע
<small>בהסכמת מורנו הגאון רבי יצחק יוסף שליט''א ראש ישיבת ''חזון עובדיה'' </small>
<small> ובהסכמת מורנו הגאון הרב חיים רבי שליט''א ראש מוסדות ''עטרת חכמים''</small>

^ הַקְדָּמָה

אוֹדֶה אֵל חַי שִׁמְךָ, וַאֲרוֹמִמְךָ, וְזֵכֶר רַב טוּבְךָ, אֲנִי מַזְכִּיר הַיּוֹם. מוֹדֶה אֲנִי לְפָנֶיךָ עַל הַחֶסֶד הֶעָצוּם שֶׁזִּכִּיתָנִי לִהְיוֹת מִיּוֹשְׁבֵי בֵּית הַמִּדְרָשׁ וְלֹא מִיּוֹשְׁבֵי קְרָנוֹת, וְזֹאת עָלִיתָ עַל כֻּלָּנָה שֶׁזִּכִּיתָנוּ לִהְיוֹת מִמְּזַכֵּי הָרַבִּים בַּתּוֹרָה שֶׁבְּעַל פֶּה וּבַתוֹרָה שֶׁבִּכְתָב, וּתְהִלּוֹת לָאֵל עֶלְיוֹן הִתְקַבְּלוּ דְּבָרֵינוּ בְּקֶרֶב שׁוֹחֲרֵי תּוֹרָה וְלוֹמְדֶיהָ, וְעָלוּ סְפָרֵינוּ עַל שֻׁלְחָן מְלָכִים, וְהַכֹּל בְּחַסְדֵי ה' עָלַי וְלֹא בִּזְכוּתִי כְּלָל וְעִקָּר.

וּלְךָ נָא רְאֵה מַה שֶׁכָּתַב רַבֵּנוּ הָרַמְבָּ"ם בַּפְּתִיחָה לְמוֹרֶה נְבוּכִים: "הַמַּעֲתִיק סֵפֶר, וּמַרְבִּיצוֹ בְּיִשְׂרָאֵל, הוּא כְּאִלּוּ דּוֹרֵשׁ דְּבָרִים אֵלֶּה בְּרַבִּים לַאֲלָפִים וְלִרְבָבוֹת מִבְּנֵי אָדָם".

וְהַפְּרִי מְגָדִים בַּהַקְדָּמָה לְאוֹרַח חַיִּים כָּתַב: "וְהִנֵּה עֵט סוֹפֵר שָׁלִיחַ הַלֵּב, וְלִפְעָמִים יוֹתֵר פּוֹעֵל מֵהַדִּבּוּר, כִּי הַדִּבּוּר בִּמְקוֹמוֹ, וּכְתַב לְמָּקוֹם רָחוֹק וְלָרַבִּים וְכוּ', וְעַל כֵּן לָקַחְתִּי עֵטִי אִתִּי וְרָשַׁמְתִּי מַה שֶּׁלִּמַּדְתִּי". 

וְכֵן כָּתַב הַיַּעֲבֵ"ץ בְּמִגְדֹּל עוֹז (עלית הַכְּתִיבָה), שֶׁאִם כּוֹתֵב חִדּוּשֵׁי תּוֹרָה וּמוֹסֵר אוֹתָם לָרַבִּים, אֵין קֵץ לִשְׂכָרוֹ, צִדְקָתוֹ עוֹמֶדֶת לָעַד, וּבְוַדַּאי אֵין הַרְבָּצַת תּוֹרָה גְּדוֹלָה מִזּוֹ, זְכוּת הָרַבִּים תְּלוּיָה בּוֹ, כִּי יַעֲמִיד תַּלְמִידִים הַרְבֵּה, יְשׁוֹטְטוּ רַבִּים וַתַּרְבֶּה הַדַּעַת אֶת ה', בְּיִחוּד אִם הוּא דָּר בְּמָקוֹם שֶּׁאֵין הַתּוֹרָה חֲבִיבָה, וּבִשְׁעַת הַמְּכֻנָּסִים פִּזַּר דְּבָרֶיךָ בְּאַרְבַּע רוּחוֹת הָעוֹלָם, וְלֹא יִמָּלֵט שֶׁיִּמָּצְאוּ מְקוֹמוֹת שֶׁדִּבְרֵי תּוֹרָה חֲבִיבִים עֲלֵיהֶם וַיַּעֲשׂוּ פְּרִי תְּבוּאָה וְכוּ', וְיִתְקַיְּמוּ עַל יָדְךָ כִּי לֹא תִשָּׁכַח מִפִּי זַרְעוֹ. ע"כ.

הַגָּאוֹן רַבִּי יְחֶזְקֵאל לַנְדֹּא בָּעַל שׁוּ"ת נוֹדַע בִּיהוּדָה, בְּהַקְדָּמָתוֹ לְסֵפֶר הַ"צְּלָ"ח" (מַסֶּכֶת פְּסָחִים) כָּתַב שָׁם בְּגֹדֶל עַנְוְתָנוּתוֹ בְּזוֹ הַלָּשׁוֹן: וְצָרִיךְ אֲנִי לְהוֹדִיעַ, כִּי כָּל דְּבָרַי הֵם לַתַּלְמִידִים, אֲבָל לִגְדוֹלֵי הַדּוֹר הֵמָּה יְכוֹלִים לְחַדֵּשׁ דְּבָרִים הַטּוֹבִים יוֹתֵר, כִּי אֲנִי בְּעֹנִי הֲכִינוֹתִי מִנְחַת עָנִי, אָמְנָם גַּם לִגְדוֹלִים מִמֶּנִּי לִפְעָמִים יִהְיֶה לָהֶם תּוֹעֶלֶת, וְעַל כָּל פָּנִים אַרְוִיחַ לָהֶם הַזְּמַן, וְדָבָר שֶׁיָּגַעְתִּי כַּמָּה שָׁעוֹת, הֵם יִמְצְאוּ מוּכָן לִפְנֵיהֶם. ע"ש.

וּבֶאֱמֶת זֶה מַה שֶׁהִתְכַּוַּנְתִּי לַעֲשׂוֹת בְּחִבּוּר הַנּוֹכְחִי, שֶׁכָּל מִי שֶׁיִּרְצֶה לְהַרְצוֹת בִּפְנֵי הָרַבִּים בְּעִנְיְנֵי מוּסַר, בִּפְרָט בְּיַמִּים אֵלּוּ שֶׁנּוֹהֲגִים כָּל יִשְׂרָאֵל לִלְמֹד פִּרְקֵי אֲבוֹת, יוּכַל לְהֵעָזֵר בְּסֵפֶר הַנּוֹכְחִי שֶׁבּוֹ מְקֻבָּצִים פֵּרוּשִׁים קַלִּים וּבְרוּרִים, בְּשִׁלּוּב מְשָׁלִים וּמַעֲשִׂיּוֹת, הַמּוֹשְׁכִים אֶת הַלְּבָבוֹת, וְלֹא יִצְטָרֵךְ לִפְתֹּחַ הַרְבֵּה סְפָרִים וּלְבַזְבֵּז זְמַן רַב לְצֹרֶךְ זֶה.

וּמַה נָּעֲמוּ לְחִכִּי דְּבָרָיו הַמַּלְהִיבִים שֶׁל רַב רַבָּנָן הַגָּאוֹן רַבִּי שָׁלוֹם מָשָׁאשׁ זַצַ"ל, רַבָּה שֶׁל יְרוּשָׁלַיִם, בְּמִכְתָּבוֹ לְמָרָן פְּאֵר הַדּוֹר שְׁלִיטָ"א בְּרֹאשׁ סִפְרוֹ הַגָּדוֹל יַבִּיעַ אוֹמֵר חֵלֶק י', שֶׁכָּתַב: 

בְּקַבְּלִי אֶת סִפְרוֹ הֶחָדָשׁ 'עָנָף עֵץ אֲבוֹת', עַל מַסֶּכֶת אֲבוֹת, הֻפְתַּעְתִּי לִרְאוֹת, אֶת הַסִּיַּעְתָּא דִּשְׁמַיָּא שֶׁיֵּשׁ לוֹ מִן הַשָּׁמַיִם, שֶׁעִם כָּל עֲבוֹדָתוֹ הַגְּדוֹלָה עִם הַצִּבּוּר, דָּבָר שֶּׁאֵין לוֹ קֵץ וְתַכְלִית, לְסוֹבֵב נְתִיבוֹת אֶרֶץ, וּלְכַתֵּת רַגְלָיו בֶּעָרִים הַקְּרוֹבוֹת וְהָרְחוֹקוֹת, לְקַדֵּשׁ שֵׁם שָׁמַיִם וּלְהַחְזִיר אֲנָשִׁים בִּתְשׁוּבָה, לַתּוֹרָה וְלַדָּת, וּלְגַדֵּל בְּנֵיהֶם לַתּוֹרָה, עִם כָּל זֶה מוֹצֵא מָקוֹם וּזְמַן, לְחַבֵּר סְפָרִים יְקָרִים מִסַּפִּירִים, בש"ס, בַּהֲלָכָה, בָּאֲגָדָה, רֹאשׁוֹ שֶׁל זֶה בְּצַד זְנָבוֹ שֶׁל זֶה.

וְגַם סִפְרוֹ זֶה הֶחָדָשׁ, מָצָא חֵן בְּעֵינָי, כִּי הוּא יָחִיד בְּמִינוֹ, לְפָרֵשׁ כָּל מִשְׁנָה מִמַּסֶּכֶת אֲבוֹת, עַל פִּי הַשַּׁ"ס וְכוּ', וְשׁוּב פּוֹנֶה בְּהָבִיאוֹ מַעֲשִׂיּוֹת יִקְרֵי הַמְּצִיאוּת, שֶׁיֵּשׁ בְּתוֹכָם חָכְמָה נִפְלָאָה, וּמוּסָר הַשְׂכֵּל, וְהוּא מְשַׂמֵּחַ אֱלֹהִים וַאֲנָשִׁים, וְכָל חֲכַם וְנָבוֹן יִמְצָא מְבֻקָּשׁוֹ, בֶּן פּוֹרָת יוֹסֵף. ע"ש. 

קָרָאתִי אֶת שָׁם הַסֵּפֶר "אֲבוֹת יִשְׂרָאֵל", כְּדֵי לִרְמֹז אֶת שְׁמִי וְשֵׁם מִשְׁפַּחְתִּי, שֶׁיִּשְׂרָאֵל הוּא שָׁם מִשְׁפַּחְתִּי, וּ"אֲבוֹת" בְּגִימַטְרִיָּא קְטַנָּה = 14 עִם הַכּוֹלֵל, וְגַם שְׁמִי 'אַבְרָהָם' בְּגִימַטְרִיָּא קְטַנָּה = 14. נֶעֱזַרְתִּי בְּסִפְרִי זֶה בַּסְּפָרִים הַחֲשׁוּבִים - 'עָנָף עֵץ אֲבוֹת', 'יַחֵל יִשְׂרָאֵל ', 'אִמְרֵי שֶׁפֶר', וְעוֹד. 

בְּצֵאתִי מִן הַקֹּדֶשׁ, אֲבָרֵךְ אֶת הוֹרַי וְאֶת כָּל בְּנֵי מִשְׁפַּחְתִּי, וּבְעִקָּר אֶת נְוַת בֵּיתִי רַעְיָתִי הַחֲשׁוּבָה שֶׁתִּחְיֶה, אֲשֶׁר מוֹסֶרֶת עָצְמָה לְמַעַן הַתּוֹרָה הַקְּדוֹשָׁה, וּלְמַעַן זִכּוּי הָרַבִּים, וְגִדּוּל הַיְלָדִים, תִּהְיֶה מַשְׂכָּרְתָּהּ שְׁלֵמָה מֵאֵת ה', וְנִזְכֶּה לִרְאוֹת נַחַת וְשַׁלְוָה מִכָּל יוֹצְאֵי חֲלָצֵינוּ, וְלֹא תָּמוּשׁ הַתּוֹרָה מִפִּינוּ וּמִפִּי זַרְעֵנוּ עַד עוֹלָם. אָמֵן.

*

וּלְסִיּוּם, הֲרֵינִי מְגַלֶּה דַּעְתִּי שֶׁכָּל מַטְרָתִי בְּחִבּוּר זֶה [וּבִשְׁאָר הַחִבּוּרִים שֶׁזָּכִיתִי לְהוֹצִיא וְשֶׁאֶזְכֶּה לְהוֹצִיא בס''ד], לַעֲשׂוֹת נַחַת רוּחַ לְיוֹצְרִי וְלַעֲשׂוֹת רְצוֹן בּוֹרְאִי שֶּׁצִּוָּנוּ לִלְמֹד וּלְלַמֵּד וּלְהַעֲלוֹת עַל הַכְּתוּבִים כָּל דָּבָר הַמִּתְחַדֵּשׁ כְּפִי שֶׁלִּמְדוּנוּ רַבּוֹתֵינוּ ז''ל. וְכָל הַמַּחְשָׁבוֹת הַפְּסוּלוֹת וְשֶׁאֵינָם רְאוּיוֹת, אֲשֶׁר הֵמָּה מֵעֲצַת הַיֵּצֶר הָרַע, הֲרֵינִי מְּבָטְלַם בִּטּוּל גָּמוּר כְּעַפְרָא דְּאַרְעָא, וּכְדָבָר שֶּׁאֵין בּוֹ מַמָּשׁ. וְכָל דִּבּוּרִי וּמַעֲשִׂי הוּא כְּדֵי לְיַחֵד שֵׁם ה' וּשְׁכִינְתֵּיהּ בְּלִי שׁוּם פְּנִיָּה זָרָה כְּלָל וְעִקָּר.

יְהִי רָצוֹן מִלְּפָנֶיךָ ה' אֱלֹהַי וֵאלֹהֵי אֲבוֹתַי כְּשֵׁם שֶׁעֲזַרְתַּנִי בְּחֶסֶד עֶלְיוֹן וּבְרַחֲמִים מְרֻבִּים לְסַיֵּם סֵפֶר זֶה, כֵּן תַּעַזְרֵנִי לְהַתְחִיל וּלְסַיֵּם עוֹד סְפָרִים אֲחֵרִים טוֹבִים וּמְתֻקָּנִים שֶׁיִּהְיוּ לְתוֹעֶלֶת הָרַבִּים וַיַּעַמְדוּ לְדוֹר דּוֹרִים. וְנִזְכֶּה לְלַמֵּד וְלִלְמֹד לִשְׁמוֹר וְלַעֲשׂוֹת וּלְקַיֵּם אֶת כָּל דִּבְרֵי תַּלְמוּד תוֹרָתֶךָ בְּאַהֲבָה אֲנַחְנוּ וְזַרְעֵנוּ וְזֶרַע זַרְעֵנוּ עַד עוֹלָם. וְיִתְקַיֵּם בִּי הַפָּסוּק: "בְּהִתְהַלֶּכְךָ תַּנְחֶה אוֹתְךָ בְּשָׁכְבְּךָ תִשְׁמוֹר עָלֶיךָ וַהֲקִיצוֹתָ הִיא תְשִׂיחֶךָ". "ה' עוֹז לְעַמּוֹ יִתֵּן ה' יְבָרֵךְ אֶת עִמּוֹ בְּשָׁלוֹם". 


**INDEX_WRITE=<p>
^ פֶּרֶק א'
**INDEX_WRITE=<p>
# מִשְׁנָה א

{ משֶׁה קִבֵּל תּוֹרָה מִסִּינַי, וּמְסָרָהּ לִיהוֹשֻׁעַ, וִיהוֹשֻׁעַ לִזְקֵנִים, וּזְקֵנִים לִנְבִיאִים, וּנְבִיאִים מְסָרוּהָ לְאַנְשֵׁי כְנֶסֶת הַגְּדוֹלָה. הֵם אָמְרוּ שְׁלשָׁה דְבָרִים, הֱווּ מְתוּנִים בַּדִּין, וְהַעֲמִידוּ תַלְמִידִים הַרְבֵּה, וַעֲשׂוּ סְיָג לַתּוֹרָה:}
**INDEX_WRITE=<p>
@ הֱווּ מְתוּנִים בַּדִּין

אֶחָד הַפֵּרוּשִׁים לַמְּתִינוּת בַּדִּין, הוּא, שֶׁגַּם אִם רוֹאֶה הָאָדָם שֶׁמִּדַּת הַדִּין מְתוּחָה עָלָיו, וּפוֹקְדִים אוֹתוֹ יִּסּוּרִים לְלֹא הֲפוּגָה, יֵשׁ לוֹ לִהְיוֹת מָתוּן בַּדִּין, וְאֶל יֶחֱטָא בִּלְשׁוֹנוֹ, וְאֶל יְהַרְהֵר בְּמַחֲשַׁבְתּוֹ כְּלַפֵּי שָׁמַיִם, שֶׁהֲרֵי כָּל מַה שֶּׁנַּעֲשָׂה הוּא אַךְ וְרַק לְטוֹבָתוֹ, גַּם אִם בְּעֵינֵי הַבָּשָׂר שֶׁלָּנוּ לֹא נִרְאֵית לָנוּ הַתּוֹעֶלֶת שֶׁיֵּשׁ בְּאוֹתָהּ צָרָה.

כְּשֶׁהָאָדָם מָתוּן, אֲזַי יֵשׁ בִּיכֹלְתוֹ לְהִתְגַּבֵּר עַל הַצָּרָה שֶׁפָּקְדָה אוֹתוֹ, אֲבָל כְּשֶׁאָדָם אֵינוֹ נוֹהֵג בִּמְתִינוּת וּבְסַבְלָנוּת, הֲרֵי מִלְּבַד שֶׁאֵינוֹ יוֹצֵא מֵהַבְּעָיָה שֶׁבָּהּ הוּא נִמְצָא, הֲלוֹא בְּנוֹסָף לְכָךְ נָפְלָה עָלָיו צָרָה הַרְבֵּה יוֹתֵר גְּדוֹלָה, שֶׁהֲרֵי הוּא מַרְגִּישׁ שֶׁה' יִתְבָּרַךְ אֵינוֹ אוֹהֵב אוֹתוֹ וְהוּא צוֹעֵד לְבַד בַּמַּעֲרָכָה נֶגֶד מִדַּת הַדִּין שֶׁפָּגְעָה בּוֹ, וְאוֹי וַאֲבוֹי יִהְיֶה לוֹ בְּדֶּרֶךְ שֶׁכָּזוֹ, שֶׁסּוֹפָהּ יֵאוּשׁ וּנְפִילוֹת וּשְׁאָר מַרְעִין בִּישִׁין. 

הִנֵּה לְפָנֵינוּ מַעֲשֵׂה, שֶׁיַּמְחִישׁ לָנוּ עַד כַּמָּה מוֹעִילָה מִדַּת הַמְתִינוּת וְקַבָּלַת הַדִּין בְּאַהֲבָה, כְּדֵי לְהוֹצִיא אֶת הָאָדָם מֵהַמָּקוֹם הֲכִי גָּרוּעַ וַהֲכִי מְסֻכָּן שֶׁיָּכוֹל לִהְיוֹת.

מְסֻפָּר עַל רַבֵּנוּ גֵרְשׁוֹם מֵאוֹר הַגּוֹלָה [שֶׁחַי לִפְנֵי כְּ-1000 שָׁנָה], שֶׁלֹּא זָכָה לְהִפָּקֵד בְּבָנִים מֵאִשְׁתּוֹ הָרִאשׁוֹנָה, וְלָכֵן יָעֲצָה לוֹ אִשְׁתּוֹ שֶׁיִּקַּח אִשָּׁה נוֹסֶפֶת, שָׁמַע הָרַב לַעֲצַת אִשְׁתּוֹ וְנָשָׂא אִשָּׁה נוֹסֶפֶת.

וְהִנֵּה מֵאֵת ה' חָלְתָה בִּתּוֹ שֶׁל הַמֶּלֶךְ וְלֹא מָצְאוּ תְּרוּפָה לְמַכָּתָהּ, אוּלָם רַבֵּנוּ גֵרְשׁוֹם בְּחָכְמָתוֹ הָרַבָּה הִצְלִיחַ לְרַפֵּא אוֹתָהּ וּבַעֲבוּר כָּךְ רָצָה הַמֶּלֶךְ לָתֵת לוֹ מָמוֹן רַב, אַךְ הָרַב סֵרַב לְקַבֵּל מָמוֹן. וּכְשֶׁנּוֹדַע הַדָּבָר לְאִשְׁתּוֹ הַשְּׁנִיָּה שֶׁהָיְתָה אוֹהֶבֶת מָמוֹן כָּעֲסָה עַל כָּךְ וְהֶחְלִיטָה לִנְקֹם בּוֹ עַל כָּךְ, וְלָכֵן הֶעֱלִילָה עָלָיו עֲלִילוֹת שָׁוְא אֵצֶל הַמֶּלֶךְ, וּבְגִין כָּךְ כָּלָא אוֹתוֹ הַמֶּלֶךְ בְּמִבְצָר גָּבוֹהַּ שֶׁהָיָה סָגוּר לְלֹא שׁוּם פֶּתַח, וְהָיָה מִן הַנִּמְנָע לְהִמָּלֵט מִמֶּנּוּ.

אַךְ רַבֵּנוּ גֵרְשׁוֹם לֹא נָפַל לְעַצְבוּת וְיֵאוּשׁ אֶלָּא הָיָה שָׁרוּי בְּרוֹגַעַ וְשַׁלְוָה וְהֵחֵל לַחְשֹׁב כֵּיצַד לָצֵאת מִמָּקוֹם זֶּה. מֹחוֹ הַגְּאוֹנִי אָמַר לוֹ שֶׁהַמְּהַנְדֵּס שֶׁתִּכְנֵן אֶת הַמִּבְצָר, חָשַׁשׁ שֶׁאוּלַי הוּא עַצְמוֹ יִכָּלֵא כָּאן אֵי פַּעַם, וּבְוַדַּאי הִשְׁאִיר לוֹ פֶּתַח מְסֻיָּם וְלֹא גִּלָּה עַל כָּךְ לַמֶּלֶךְ. הוּא הִתְחִיל לְמַשֵּׁשׁ אֶבֶן אַחַר אֶבֶן, עַד שֶׁאַחַת מֵהֵן הִתְרוֹפְפָה וְנִפְתַּח לְפָנָיו חַלּוֹן גָּדוֹל. אַךְ עֲדַיִן לֹא הָיָה יָכוֹל לָצֵאת בִּגְלַל הַגֹּבַהּ הָרַב.

וְהִנֵּה לְהַפְתָּעָתוֹ הָרַבָּה רָאָה אֶת אִשְׁתּוֹ הָרִאשׁוֹנָה יוֹשֶׁבֶת בְּתַחְתִּית הַמִּבְצָר וּבוֹכָה עַל גּוֹרָלוֹ שֶׁל בַּעְלָהּ, מִיַּד קָרָא לְאִשְׁתּוֹ וְאָמַר לָהּ שֶׁתָּבִיא תּוֹלַעַת מֶשִׁי וְג'וּק וְתִשְׁלַח אֶת הַתּוֹלַעַת לְרֹאשׁ הַמִּבְצָר וְאַחֲרֶיהָ תִּשְׁלַח אֶת הַג'וּק שֶׁיִּרְדֹּף אַחֲרֶיהָ, וְכַמּוּבָן הַתּוֹלַעַת תָּנוּס מִפָּנָיו, וּמִמֵּילָא תּוֹלַעַת הַמֶּשִׁי תַּפְרִישׁ חוּטֵי מֶשִׁי וְאָז תִּקְשֹׁר הָרַבָּנִית חוּט דַּק לְחוּט מֶשִׁי וּכְשֶׁיַּגִּיעַ הַחוּט לִידֵי הָרַב תִּקְשֹׁר הָרַבָּנִית לְחוּט זֶה חוּט עָבֶה יוֹתֵר וְכָךְ יֵצֵא הָרַב מֵהַמִּבְצָר לְחַיִּים טוֹבִים וּלְשָׁלוֹם (וּמֵאָז עָשָׂה רַבֵּנוּ גֵרְשׁוֹם אֶת הַחֵרֶם הַיָּדוּעַ שֶׁלֹּא לָקַחַת שְׁתֵּי נָשִׁים).

כַּמָּה מוּסַר הַשְׂכֵּל יֵשׁ לִלְמֹד מִמַּעֲשֵׂה רַב זֶה, שֶׁגַּם בְּשָׁעוֹת גּוֹרָלִיּוֹת שֶׁל סַכָּנַת חַיִּים, אֵין לִפּוֹל לְיֵאוּשׁ וְעַצְבוּת אֶלָּא יֵשׁ לְהִתְעוֹדֵד וְלִשְׂמוֹחַ, וְעַל יְדֵי כָּךְ אֶפְשָׁר לָצֵאת מִכָּל צָרָה וְצוּקָה. 

~ אֵין יֵאוּשׁ

מְחֻסְּרֵי הָאֱמוּנָה חַיֵּיהֶם אֵינָם חַיִּים, שֶׁכֵּן חֲשָׁשׁוֹתֵיהֶם אֵינָם פּוֹסְקִים, וְכָל אֵרוּעַ שֶׁאֵינוֹ שִׁגְרָתִי הַחוֹלֵף עֲלֵיהֶם, מְלוּוֶה בִּ'דְּפִיקוֹת לֵב'. וּלְעֻמָּתָם, בַּעֲלֵי הָאֱמוּנָה - אֱמוּנָתָם מְסַיַּעַת לָהֶם לְהַעֲבִיר אֶת חַיֵּיהֶם בְּהַשְׁקֵט וּבֶטַח, וְגַם אִם עוֹבְרִים עֲלֵיהֶם אֵרוּעִים קָשִׁים בִּמְיֻחָד, הֵם אֵינָם מְאַבְּדִים אֶת צְלִילוּת דַּעְתָּם, אֶלָּא מַמְשִׁיכִים לִפְנוֹת לַכְּתֹבֶת הַנְּכוֹנָה [בּוֹרֵא עוֹלָם]. 

לְפָנֵינוּ מַעֲשֵׂה נּוֹרָא שֶׁיַּמְחִישׁ לָנוּ עַד כַּמָּה מוּטָל עַל הָאָדָם לְהִזָּהֵר שֶׁלֹּא לֶהָרִים יָדַיִם וְלִפּוֹל לְיֵאוּשׁ גַּם בְּמַשְׁבְּרִים הַקָּשִׁים בְּיוֹתֵר הַפּוֹקְדִים אוֹתָנוּ.

בְּנֵי זוּג שֶׁלֹּא נִפְקְדוּ בְּמֶשֶׁךְ כְּ-15 שָׁנָה בְּזֶרַע שֶׁל קַיָימָא, הֶחְלִיטוּ לְהִפָּרֵד לְלֹא מְרִיבוֹת וְחִכּוּכִים, וְלִפְנוֹת כָּל אֶחָד לְדַרְכּוֹ.

וְהִנֵּה, זְמַן קָצַר לְאַחַר נְתִינַת הַגֵּט, נוֹדַע שֶׁהָאִשָּׁה מְעֻבֶּרֶת. נוּ, לִכְאוֹרָה אֵין כָּל בְּעָיָה, יִשָּׂא הָאִישׁ אֶת גְּרוּשָׁתוֹ מֵחָדָשׁ, וִיקַיֵּם בְּכָךְ מִצְוַת מַחֲזִיר גְּרוּשָׁתוֹ. אֲבָל, הַבְּשׂוֹרָה הַזּוֹ הִכְּתָה אֶת בְּנֵי הַזּוּג לְשֶׁעָבַר בְּהֶלֶם, שֶׁכֵּן הָאִישׁ הָיָה כֹּהֵן, וְאָסוּר לוֹ לָשֵׂאת גְּרוּשָׁה. הַבְּכִיּוֹת וְהַצַּעַר, עֲלוּ עַד לִשְׁמֵי - שָׁמַיִם.

הַבַּעַל בָּא אֶל הַגָּאוֹן רַבִּי חַיִּים קַנְיֵבְסְקִי, כַּאֲשֶׁר כָּל אֶחָד מֵבִין שֶׁבְּפִי הַגָּאוֹן לֹא הָיְתָה יְכוֹלָה לִהְיוֹת בְּשׂוֹרָה כָּל שֶׁהִיא. "אֵינֶנִּי רוֹאֶה כָּל דֶּרֶךְ שֶׁתּוּכַל לָשֵׂאת אֶת גְּרוּשָׁתְךָ מֵחָדָשׁ'', אָמַר הָרַב, וְהִצִּיעַ לוֹ לַעֲלוֹת לְבֵיתוֹ שֶׁל חָמִיו, מָרָן הָרַב אֶלְיָשִׁיב שְׁלִיטָ"א.

הַבֶּכִי הַנּוֹרָא חָזַר עַל עַצְמוֹ גַּם בְּבֵית הָרַב אֶלְיָשִׁיב, שֶׁסָּפַק יָדָיו בְּצַעַר רַב, וְאָמַר שֶׁבְּוַדַּאי אָסוּר לְכֹהֵן לִישָׁא מֵחָדָשׁ אֶת הַגְּרוּשָׁה. גְּזֵרָה הִיא מִשָּׁמַיִם, וְאַתֶּם קַבְּלוּ דִּין שָׁמַיִם עֲלֵיכֶם. הַדָּבָר הַיָּחִיד שֶׁבִּיכָלְתִּי לוֹמַר לְךָ הוּא; שֶׁתִּגַּשׁ לַכֹּתֶל הַמַּעֲרָבִי וְתִתְפַּלֵּל לַה' יִתְבָּרַךְ שֶׁיּוֹשִׁיעַ אוֹתְךָ.

הַכֹּהֵן הָאֻמְלָל שָׁמַע אֶת הַדְּבָרִים, וּמִיַּד בְּצֵאתוֹ מִבֵּית הָרַב נָסַע לַכֹּתֶל הַמַּעֲרָבִי. וְזֹאת יֵשׁ לְהַדְגִּישׁ, שֶׁהֵחֵל לְמִן הָרֶגַע הָרִאשׁוֹן, שֶׁבּוֹ נוֹדְעָה בְּשׂוֹרַת הָעִבּוּר, לֹא אִבֵּד מְיֻדָּעֵנוּ זֶה אֶת עֶשְׁתּוֹנוֹתָיו, וְהָאֱמוּנָה שֶׁפִּעֲמָה בּוֹ חִזְּקָה גַּם אֶת כָּל הַסּוֹבְבִים אוֹתוֹ.

בְּבוֹאוֹ לִשְׂרִיד בֵּית מִקְדָּשֵׁנוּ, נִצָּב לְיַד הָאֲבָנִים וְ'הִרְעִישׁ' אֶת הַמָּקוֹם בִּזְעָקוֹת וּבְכִיּוֹת נוֹרָאִיּוֹת. הָאֲנָשִׁים מִסְּבִיבוֹ הֵבִינוּ שֶׁמְּדֻבָּר בְּצָרָה גְּדוֹלָה בִּמְיֻחָד, אַךְ לֹא הֵעֵזּוּ לָגֶשֶׁת אֶל הַמִּתְפַּלֵּל וּלְהַצִּיעַ אֶת עֶזְרָתָם.

לְאַחַר זְמַן מְמֻשָּׁךְ שֶׁבּוֹ עָמַד וְהִתְפַּלֵּל וְשָׁפַךְ אֶת שִׂיחוֹ לִפְנֵי מִי שֶׁשִּׁכֵּן אֶת שְׁמוֹ בְּמָקוֹם הַזֶּה, מַרְגִּישׁ הַכֹּהֵן בַּדְּפִיקוֹת עַל גַּבּוֹ. הוּא מִסְתּוֹבֵב אֲחוֹרַנִּית, וְרוֹאֶה לְפָנָיו אַבְרֵךְ תַּלְמִיד חֲכַם, הַמְּנַסֶּה לְהִתְעַנְיֵן מַה מֵצִיק לוֹ.

לְאַחַר שֶׁהוּא מְסַפֵּר אֶת סִפּוּרוֹ הַמְאֹד כָּאוּב, פּוֹנֶה אֵלָיו הַתַּלְמִיד חֲכַם וְשׁוֹאֵל אוֹתוֹ: הַאִם יֵשׁ לְךָ אַבָּא? הַכֹּהֵן לֹא הֵבִין אֶת הַשְּׁאֵלָה, אֲבָל הֵשִׁיב שֶׁאָכֵן יֵשׁ לוֹ אַבָּא, אֲבָל הוּא זָקֵן מֻפְלָג, וְנִמְצָא בְּבֵית אֲבוֹת בְּאַמֶרִיקָה, וְכִמְעַט שֶׁאֵינוֹ מְתַקְשֵּׁר עִם הָאֲנָשִׁים שֶׁמִּסְּבִיבוֹ.

אָמַר הַתַּלְמִיד חֲכַם: אִם אַתָּה שׁוֹאֵל לַעֲצָתִי, טוּס לְאַמֶרִיקָה, וְסַפֵּר לְאָבִיךָ אֶת שֶׁעָבַר עָלֶיךָ. הַכֹּהֵן נִיסָה לוֹמַר לוֹ שֵׁנִית, שֶׁאָבִיו נִמְצָא בְּמַצַּב שֶׁקָּשֶׁה מְאֹד לְתַקְשֵׁר אִתּוֹ, וּבִכְלָל - לְשֵׁם מַה לַעֲשׂוֹת אֶת הַמַּאֲמָץ הַגָּדוֹל הַזֶּה וְלָטוּס לְחוּ"ל כְּדֵי לְסַפֵּר לְאַבָּא הַקָּשִׁישׁ אֶת הַסִּפּוּר. אֲבָל הַתַּלְמִיד חֲכַם כְּבָר לֹא שָׁמַע אֶת הַדְּבָרִים, וְהָלָךְ לְדַרְכּוֹ.

הִתְיַשֵּׁב הַכֹּהֵן בְּדַעְתּוֹ, וְחָשַׁב מַה עָבַר עָלָיו בִּימָמָה הָאַחֲרוֹנָה, וְהֶחְלִיט שֶׁאִם מָרָן הָרַב אֶלְיָשִׁיב אָמַר לוֹ לָגֶשֶׁת וּלְהִתְפַּלֵּל בַּכֹּתֶל, וּבְעֵת הַתְּפִלָּה בַּכֹּתֶל נִגַּשׁ אֵלָיו אָדָם שֶׁאֵינֶנּוּ מַכִּירוֹ, וּמְיַעֵץ לוֹ לָטוּס לְחוּ"ל, אוּלַי בְּכָל זֹאת כְּדַאי לַעֲשׂוֹת אֶת הַמַּאֲמָץ הַזֶּה.

לֹא חָלְפוּ דַּקּוֹת סְפוּרוֹת, וְהַכֹּהֵן הִזְמִין כַּרְטִיס טִיסָה, וְכַעֲבֹר יְמָמָה וָחֵצִי הוּא הָיָה כְּבָר לְיַד אָבִיו, בְּבֵית הָאָבוֹת. הָאַבָּא לֹא דִּבֵּר, אֲבָל עָשָׂה רוֹשֵׁם כְּמִי שֶׁמַּאֲזִין לְדִבְרֵי בְּנוֹ. הַצֶּוֶת הָרְפוּאִי שֶׁהָיָה צָמוּד לְקָשִׁישׁ, אָמַר מֵרֹאשׁ לַבֵּן, שֶׁאַבָּא שֶׁלּוֹ כְּבָר לֹא הוֹצִיא מִפִּיו מִילָה אַחַת בְּמֶשֶׁךְ חֳדָשִׁים אֲרֻכִּים, וְלָכֵן שֶׁלֹּא יְצַפֶּה שֶׁהַזָּקֵן יִפְתָּח עַתָּה אֶת פִּיו.

בְּעֵת שֶּׁסִּפֵּר הַבֵּן לְאָבִיו אֶת שֶׁעָבַר עָלָיו, הִרְבָּה הַבֵּן לִבְכּוֹת, וְהִנֵּה קָרָה הֲלֹא יְאֻמַּן. הָאַבָּא פָּתַח אֶת פִּיו, וְאָמַר לַבֵּן, בְּמִלִּים בְּרוּרוֹת, שֶׁהוּא אֵינוֹ הַבֵּן שֶׁלּוֹ, אֶלָּא יֶלֶד מְאֻמָּץ, שֶׁגִּדְּלוֹ לְאַחַר הַשּׁוֹאָה, וּמִמֵּילָא אֵינוֹ כֹּהֵן, וְלָכֵן אֵין לוֹ כָּל בְּעָיָה לְהִנָּשֵׂא מֵחָדָשׁ לִגְרוּשָׁתוֹ...

אִי אֶפְשָׁר לְתָאֵר אֶת צַהֲלַת הַשִּׂמְחָה שֶׁנִּשְׁמְעוּ בְּחַדְרוֹ שֶׁל הַקָּשִׁישׁ בְּבֵית הָאָבוֹת בְּאַמֶרִיקָה. רוֹאִים אָנוּ כַּמָּה צָרִיךְ הָאָדָם לְהִתְעוֹדֵד וּלְהִתְאוֹשֵׁשׁ מֵהַצָּרוֹת הַפּוֹקְדוֹת אוֹתוֹ, וּלְהָשִׂים בִּטְחוֹנוֹ בַּה' יִתְבָּרַךְ שֶׁיּוֹצִיאֵהוּ מֵאֲפֵלָה לְאוֹרָהּ וּמֵחֲשֵׁכָה לְאוֹר גָּדוֹל.

~ הַמְתִינוּת גּוֹרֶמֶת לְהָבִין אֶת מִידַת הַדִּין

הַשְׁגָּחָה פְּרָטִית מְלַוָּה כָּל יְהוּדִי מֵרֶגַע לֵידָתוֹ וְעַד אַחֲרִית יָמָיו. הַקָּדוֹשׁ בָּרוּךְ הוּא מְנַהֵל אֶת עוֹלָמוֹ לְפִי הֲבָנָתוֹ לְטוֹבַת הָאָדָם, וְגַם כְּשֶׁהַדָּבָר נִרְאָה לוֹ רַע, בְּעֶצֶם הוּא רַק לְטוֹבָה, וְאִם יַמְתִּין בְּסַבְלָנוּת, יְגַלֶּה עַד כַּמָּה הַכֹּל הָיָה בַּסּוֹף אַךְ וְרַק לְטוֹבָתוֹ וּלְהַצָּלָתוֹ, וְעַל יְדֵי כָּךְ יָבִין מַדּוּעַ הָיָה צֹרֶךְ שֶׁתִּפְגַּע בּוֹ מִדַּת הַדִּין.

לְפָנֵינוּ מַעֲשֵׂה שֶׁהָיָה בְּסוֹף מִלְחֶמֶת הָעוֹלָם הַשְּׁנִיָּה, שֶׁיַּמְחִישׁ לָנוּ עַד הֵיכָן מַגִּיעִים פְּנֵי הַדְּבָרִים. 

לְאַחַר שֶׁאַרְצוֹת הַבְּרִית הֵחֵלּוּ לְהִלָּחֵם נֶגֶד הַנָּאצִים, יִמַּח שְׁמָם, הַנָּאצִים נָסוֹגוּ בְּכָל הַחֲזִיתוֹת, אַךְ לֹא נָתְנוּ לַיְּהוּדִים מְנוּחָה, הֵם לָקְחוּ אוֹתָם לַמַּחֲנֶה "בֶּרְגֶּן בֶּלְזֶן" שֶׁבְּגֶרְמַנְיָה, וְהַמַּצָּב בַּמַּחֲנֶה הָיָה קָשֶׁה מִנְּשׂוֹא. רָעָב צָמָא וּמַחֲלוֹת, הָיוּ רַק חֵלֶק מִן הַצָּרוֹת שֶׁאָפְפוּ אֶת יוֹשְׁבֵי הַמַּחֲנֶה. הַמַּחֲנֶה הָיָה מְּחֻלָּק לַאֲגַפִּים, וּבְאֶחָד מֵהֶם הָיוּ גַּם חֲיָלִים רוּסִים שְׁבוּיִים.

בֹּקֶר אֶחָד, הִגִּיעוּ הַנָּאצִים לְאַגַּף זֶה, וְהִכְרִיזוּ: אֲנַחְנוּ יוֹדְעִים כִּי בְּעוֹד כַּמָּה יָמִים יַגִּיעוּ הֵנָּה הָאַנְגְּלִים, וְאָנוּ רוֹצִים שֶׁתְּסַפְּרוּ לָהֶם כַּמָּה טוֹב הָיָה לָכֶם אֶצְלֵנוּ, לָכֵן הֵבֵאנוּ לָכֶם לַחְמָנִיּוֹת טְרִיּוֹת.

הָרָעָב שֶׁשָּׂרַר בַּמַּחֲנֶה הָיָה נּוֹרָא, בִּלְתִּי נִתַּן לְתֵאוּר. אֶחָד הַיְהוּדִים שֶׁנִּצּוֹל מִשָּׁם מְסַפֵּר, שֶׁבְּמֶשֶׁךְ חָמֵשׁ שָׁנִים כִּמְעַט וְלֹא אָכַל, וְכָל מַחְשַׁבְתּוֹ הָיְתָה נְתוּנָה רַק לַשְּׁאֵלָה אֵיךְ לְהַשִּׂיג אוֹכֵל.

אִם הָיָה נִשְׁאַל בְּאוֹתוֹ רֶגַע מַה הָיָה מַעֲדִיף: לְהִשְׁתַּחְרֵר אוֹ לַחְמָנִיָּה? הָיָה מְבַקֵּשׁ לַחְמָנִיָּה! הַמֹּחַ נַעֲשָׂה אָטוּם, וְלֹא הָיָה מְסֻגָּל לַחְשֹׁב עַל שׁוּם דָּבָר מִלְּבַד אוֹכֵל. 

הוּא נֶעֱמַד בַּתּוֹר, וּכְשֶׁהִבִּיט לְעֵבֶר סַל הַלַחְמָנְיוֹת, רָאָה שֶׁלֹּא נוֹתְרוּ בּוֹ הַרְבֵּה לַחְמָנִיּוֹת. הִתְעוֹרֵר בְּלִבּוֹ הַחֲשָׁשׁ שֶׁמָּא בְּדִיּוּק כְּשֶׁיַּגִּיעַ יִגָּמְרוּ הַלַחְמָנִיּוֹת. מַחְשָׁבָה זוֹ, גָּרְמָה לוֹ לִדְפִיקוֹת לֵב מוּאָצוֹת, זֵעָה קָרָה נִגְּרָה מִמֶּנּוּ מֵרֹב פַּחַד.

הַתּוֹר מִתְקַדֵּם, שִׁשָּׁה אֲנָשִׁים לְפָנָיו. הוּא מַבִּיט וְרוֹאֶה שֶׁנִּשְׁאֲרוּ שֶׁבַע לַחְמָנִיּוֹת, מַה שֶּׁאוֹמֵר שֶׁהוּא יִּזְכֶּה בָּאַחֲרוֹנָה. וְהִנֵּה מִתְקַדְּמִים לְאַט לְאַט וּבֶאֱמֶת קִבֵּל אֶת הַלַּחְמָנִיָּה הָאַחֲרוֹנָה.

הוּא הָיָה מְאֻשָּׁר, הִנֵּה בְּיָדוֹ הַלַּחְמָנִיָּה. אָמְנָם קְטַנָּה, אֲבָל טְרִיָּה וְרֵיחָנִית. בְּאוֹתוֹ רֶגַע הִבְחִין לְפֶתַע שֶׁלְּיַד הֶחָיִל הַגֶּרְמָנִי מֻנָּחִים סַלִּים מְלֵאִים בְּלַחְמָנִיּוֹת. 

מִיַּד עָלָה בְּדַעְתּוֹ רַעְיוֹן: אִם יֵשׁ כָּל כָּךְ הַרְבֵּה לַחְמָנִיּוֹת, מַדּוּעַ לֹא לָקַחַת עוֹד אַחַת, הֲרֵי הַנָּאצִי וַדַּאי לֹא יְזַהֶה אוֹתוֹ בֵּין כָּל כָּךְ הַרְבֵּה יְהוּדִים. וְאָז כְּשֶׁהַנָּאצִי שָׁאַל מִי הַבָּא בַּתּוֹר, אָמַר הַיְּהוּדִי: "אֲנִי", וְקִבֵּל עוֹד לַחְמָנִיָּה. בְּיָדָיו הָיוּ שְׁתֵּי לַחְמָנִיּוֹת טְרִיּוֹת. הוּא הָיָה מְאֻשָּׁר.

לְפֶתַע הוּא מַרְגִּישׁ יָד לוֹפֶתֶת אֶת צַוָּארוֹ, וְקוֹל מְאַיֵּם לוֹחֵשׁ בְּאָזְנָיו: "רָאִיתִי אוֹתְךָ יְהוּדִי!" הוּא הִסְתַּכֵּל לִרְאוֹת מִי הַדּוֹבֵר, וְרָאָה שֶׁזֶּה לֹא הָיָה נָאצִי, אֶלָּא חַיָּל רוּסִי שָׁבוּי. אוֹתוֹ רוּסִי בִּרְיוֹן תָּפַס בּוֹ בְּחָזְקָה וְאָמַר: תֶּן לִי אֶת הַלַּחְמָנִיָּה הַשְּׁנִיָּה!

הַיְּהוּדִי עָרַךְ לְעַצְמוֹ חֶשְׁבּוֹן: הוּא הֲרֵי אַסִּיר כָּמוֹנִי, מַה פִּתְאוֹם שֶׁאֵתֶּן לוֹ. וְלָכֵן אָמַר לוֹ בְּתֹקֶף שֶׁאֵינוֹ רוֹצֶה לָתֶת לוֹ אֶת הַלַּחְמָנִיָּה.

תָּפַס אוֹתוֹ הָרוּסִי עִם עוֹד שְׁנֵי בִּרְיוֹנִים רוּסִים, וְהִכְנִיסוּ אוֹתוֹ לְתוֹךְ הַצְּרִיף, שָׁם חָבְטוּ בּוֹ קָשׁוֹת וּבָעֲטוּ בּוֹ בְּאַכְזָרִיּוּת, כִּמְעַט הוֹצִיאוּ אֶת נִשְׁמָתוֹ. וּכְשֶׁהָיוּ בְּטוּחִים שֶׁנָּפַח אֶת נִשְׁמָתוֹ, נָטְלוּ מִמֶּנּוּ אֶת הַלַּחְמָנִיּוֹת וְהָלְכוּ.

הַיְּהוּדִי הִרְגִּישׁ אֶת צִלּוֹ שֶׁל מַלְאַךְ הַמָּוֶת פּוֹרֵשׂ עָלָיו אֶת כְּנָפָיו. נָשָׂא עֵינָיו לַמָּרוֹם וְקָרָא: רִבּוֹנוֹ שֶׁל עוֹלָם, דַּוְקָא עַכְשָׁו לָמוּת, רֶגַע לִפְנֵי הַשִּׁחְרוּר?! אִם רָצִיתָ לָקַחַת לִי אֶת נִשְׁמָתִי, בְּמֶשֶׁךְ הַחֲמֵשׁ הַשָּׁנִים הָאֵלֶּה שֶׁהָיִיתִי כָּאן, הָיוּ לְךָ מֵאוֹת הִזְדַּמְּנוּיוֹת לַעֲשׂוֹת זֹאת. וְכָךְ כְּשֶׁהוּא מַלֵּא טְעָנוֹת כְּלַפֵּי מַעְלָה, אִבֵּד אֶת הַכָּרָתוֹ.

כְּשֶׁהִתְעוֹרֵר מֵעֶלְפוֹנוֹ, רָאָה שֶׁמֶשׁ זוֹרַחַת. הוּא לֹא הֵבִין אֵיךְ זֶה יָכוֹל לִהְיוֹת. חָמֵשׁ שָׁנִים הוּא לֹא רָאָה שֶׁמֶשׁ זוֹרַחַת כְּשֶׁהוּא קָם, שֶׁהֲרֵי הַנָּאצִים הָיוּ מְעִירִים אֶת כֻּלָּם בְּאַרְבַּע לִפְנוֹת בֹּקֶר לְמִסְדַּר. וּמִי שֶׁלֹּא קָם, לֹא זָכָה לָקוּם יוֹתֵר... אָז אֵיךְ יִתָּכֵן שֶׁהוּא יָשֵׁן, וְהַשֶּׁמֶשׁ זוֹרַחַת?

לְאַט לְאַט חַדְרָהּ לְמֹחוֹ הַהַכָּרָה: הַנָּאצִים כְּבָר אֵינָם נִמְצָאִים כָּאן, הֵם בָּרְחוּ, הִשְׁתַּחְרַרְנוּ. אֲבָל לָמָּה כָּזֶה שֶׁקֶט מִסָּבִיב? הִבִּיט סְבִיבוֹ וְרָאָה שֶׁכֻּלָּם מֵתִים. הַלַּחְמָנִיּוֹת הָיוּ מֻרְעָלוֹת!!! אֲבָל עָלָיו נִגְזַר לִחְיוֹת, וְלָכֵן הַקָּדוֹשׁ בָּרוּךְ הוּא דֹּאֵג שֶׁיֻּקְּחוּ מִמֶּנּוּ אֶת הַלַּחְמָנִיּוֹת, אָמְנָם הוּא סֵרֵב לָתֶת אוֹתָם, אָז לָכֵן הוּא קִבֵּל מַכּוֹת, כְּדֵי שֶׁיּוּכַל לְהַמְשִׁיךְ לִחְיוֹת...

~ הַכֹּל לְטוֹבָה

לְפָנֵינוּ מַעֲשֵׂה נוֹסַף הַקָּשׁוּר לַנּוֹשֵׂא הַקּוֹדֵם, שֶׁמִּמֶּנּוּ נִלְמַד עַד כַּמָּה צְרִיכִים לְהוֹדוֹת לַה' יִתְבָּרַךְ עַל הַטּוֹבוֹת וְגַם עַל הַמַּכּוֹת שֶׁמְּקַבֵּל הָאָדָם, וּכְבָר אָמַר דָּוִד הַמֶּלֶךְ בִּתְהִלִּים: "יַסֹּר יִסְּרַנִּי יָהּ וְלַמָּוֶת לֹא נְתָנָנִי", כְּלוֹמַר, שֶׁהַיִּסּוּרִים בָּאוּ לְאָדָם בִּמְקוֹם הַמָּוֶת, וְלָכֵן צָרִיךְ לְקַבְּלָם בְּאַהֲבָה, מִפְּנֵי שֶׁלּוּלֵא הַיִּסּוּרִים, לֹא הָיָה אוֹתוֹ אָדָם בֵּין הַחַיִּים חָלִילָה. 

בְּסֵפֶר "וַיֹּאמֶר אַבְרָהָם", הֵבִיא מַעֲשֵׂה בְּנַפּוֹלְיוֹן קֵיסָר צָרְפַת, שֶׁהָיָה הוֹלֵךְ וְכוֹבֵשׁ אֲרָצוֹת. וְהִנֵּה בְּשָׁעָה שֶׁנִּלְחַם נֶגֶד רוּסְיָה, הִגִּיעַ לָעִיר אַחַת שֶׁהָיְתָה מְבֻצֶּרֶת מְאֹד, וּבְשׁוּם אוֹפֶן לֹא עָלְתָה בְּיָדוֹ לְהַבְקִיעַ אֶת חוֹמוֹת הָעִיר. לָכֵן מָצָא לְנָכוֹן לִבְנוֹת מָצוֹר סָבִיב לָהּ, וּלְהַקִּיף אֶת הָעִיר בְּחֵילוֹתָיו, וְכָךְ גָּרַם שֶּׁאֵין יוֹצֵא וְאֵין בָּא לְתוֹכָהּ, עַד שֶׁתִּפֹּל הָעִיר לְיָדָיו וְתִכָּנַע. 

עָבַר זְמַן מַה וְלֹא נִרְאוּ שׁוֹם סִימָנֵי כְּנִיעָה, [כַּנִּרְאֶה שֶׁהָיָה מְלַאי גָּדוֹל שֶׁל מָזוֹן בְּתוֹךְ הָעִיר]. הִתְחִילוּ הַיֵּאוּשׁ וְהָעַצְבוּת לְכַרְסֵם בְּלֶב צְבָאוֹת נַפּוֹלְיוֹן, מִכֵּיוָן שֶׁהָיָה עֲלֵיהֶם לְהִמָּצֵא זְמַן מְמֻשָּׁךְ בִּתְנָאֵי שָׂדֶה קָשִׁים בְּיוֹתֵר, עַד שֶׁכַּמָּה מֵהַקְּצִינִים הֵעִיזוּ לָגֶשֶׁת אֶל נַפּוֹלְיוֹן בְּהַצָּעָה שֶׁיִּנְטֹשׁ אֶת הַמָּצוֹר, וְיָשׁוּבוּ לְבֵיתָם.

בִּרְאוֹת נַפּוֹלְיוֹן אֶת הַיֵּאוּשׁ, הֶעֱלָה הַצָּעָה נוֹעֶזֶת, שֶׁהוּא בִּכְבוֹדוֹ וּבְעַצְמוֹ יָחַד עִם רֹאשׁ הַקְּצִינִים, יִתְחַפְּשׂוּ בִּלְבוּשׁ כַּפְרִיִּים כְּדֵי שֶׁלֹּא יַכִּירֵם אִישׁ, וְיַחְדְּרוּ אֶל תּוֹךְ הָעִיר לְרַגֵּל אוֹתָהּ, וְלָדַעַת מִקָּרוֹב אֶת הַמַּצָּב הַשּׂוֹרֵר, שָׁם וְהָיָה אִם מַצָּבָם בֶּכִי רַע, יַמְשִׁיכוּ בְּעַקְשָׁנוּת לָצוּר עַל הָעִיר, עַד שֶׁיִּכְבְּשׁוּהָ. וְאִם עֲדַיִן יֵשׁ לָהֶם מָזוֹן רַב, בְּלֵית בְּרֵירָה יִסּוֹגוּ מִכָּאן וְיָשׁוּבוּ לְבֵיתָם.

הַהַצָּעָה נִתְקַבְּלָה, וְנַפּוֹלְיוֹן וּמְפַקְּדוֹ הִתְחַפְּשׂוּ, וְנִכְנְסוּ בַּלַּיְלָה בְּסֵתֶר אֶל תּוֹךְ הָעִיר. הֵם הִתְחִילוּ לְהִסְתּוֹבֵב בִּמְקוֹמוֹת הַתֹּרְפָּה, עַד שֶׁהִגִּיעוּ אֶל בֵּית הַמַּרְזֵחַ. 

בְּבֵית הַמַּרְזֵחַ הָיוּ נִמְצָאִים בְּאוֹתָהּ הַשָּׁעָה אַנְשֵׁי הַצָּבָא הָרוּסִים שׁוֹתִים לְשָׁכְרָה, כְּדֵי לְהַשְׁכִּיחַ אֶת הָרָעָב הַמֵּצִיק לָהֶם. נַפּוֹלְיוֹן וְהַקָּצִין עָקְבוּ אַחַר שִׂיחוֹת הַחֲיָלִים וּקְצִינֵיהֶם, וְנוֹכְחוּ לִשְׁמוֹעַ שֶׁהָרָעָב כָּבֵד בָּאָרֶץ, וְלֹא תִשָּׁאֵר לָהֶם בְּרֵירָה אֶלָּא לְהִכָּנַע בִּפְנֵי צְבָאוֹ שֶׁל נַפּוֹלְיוֹן. 

דְּבָרִים אֵלּוּ שִׂמְחוּ אֶת נַפּוֹלְיוֹן, וְהוּא כְּבָר הִתְכּוֹנֶן לַעֲזֹב אֶת הַמָּקוֹם וְלַחֲזֹר לִבְסִיסָם. 

אַךְ לְפֶתַע הִסְתַּכֵּל בִּפְנֵיהֶם חַיָּל רוּסִי, אֲשֶׁר פַּעַם בִּקֵּר בְּצָרְפַת, וְרָאָה אֶת נַפּוֹלְיוֹן. הוּא פָּנָה לַחֲבֵרָיו וְאָמַר: הַבִּיטוּ בְּכַפְּרִי הַיּוֹשֵׁב כָּאן, אֲנִי מוּכָן לְהִשָּׁבֵעַ שֶׁזֶּה נַפּוֹלְיוֹן וְלֹא אַחֵר.

דְּבָרִים אֵלּוּ זִעְזְעוּ אֶת לִבָּם שֶׁל נַפּוֹלְיוֹן וְהַקָּצִין, אַךְ לְמַזָּלָם דִּבְרֵי הַחַיָּל לֹא נִכְנְסוּ בְּאָזְנֵי חֲבֵרָיו, וְהַקָּצִין הַמְּמֻנֶּה עָלָיו גָּעַר בּוֹ וְאָמַר לוֹ: חָדַל לְךָ מִדִּבְרֵי שְׁטוּת אֵלּוּ, אֵיךְ יִתָּכֵן שֶׁנַּפּוֹלְיוֹן בִּכְבוֹדוֹ וּבְעַצְמוֹ יַגִּיעַ לְכָאן וְעוֹד בְּצוּרָה רַשְׁלָנִית כָּזֹאת?! 

הַקָּצִין שֶׁנִּלְוָה לְנַפּוֹלְיוֹן, בִּרְצוֹתוֹ לְטַשְׁטֵשׁ אֶת זְהוּתָם וּלְהָסִיר מֵהֶם כָּל מְשִׁיכַת עַיִן, מֶה עָשָׂה? פָקַד עַל נַפּוֹלְיוֹן לְהַגִּישׁ לוֹ כּוֹס שֵׁכָר מֵהַמּוֹזֵג. נַפּוֹלְיוֹן תָּפַשׂ אֶת כַּוָּנָתוֹ, וְהִזְדָּרֵז לָקוּם וּלְהָבִיא אֶת מְבֻקָּשׁוֹ. 

עֵינַי הַחֲיָלִים הָיוּ נְעוּצוֹת בְּנַפּוֹלְיוֹן. וְהִנֵּה כְּשֶׁבָּא נַפּוֹלְיוֹן עִם הַכּוֹס בְּיָדוֹ, עָשָׂה תְּנוּעָה רַשְׁלָנִית בְּכַוָּנָה, וְהִפִּיל אֶת הַכּוֹס מִיָּדוֹ. הַקָּצִין הִתְנַפֵּל עַל נַפּוֹלְיוֹן וְנָתַן לוֹ סְטִירָה בְּתוֹסֶפֶת בְּעִיטָה, וְגִלְגְּלוֹ אָרְצָה. כְּשֶׁקָּם, זָכָה מִמֶּנּוּ לְעוֹד סְטִירָה מְצַלְצֶלֶת, וּמִהֵר לָנוּס הַחוּצָה. 

הַמְּסֻבִּים שָׁם פָּרְצוּ בִּצְחוֹק עַל הַמַּחֲזֶה, וְלָעֲגוּ לַחֲבֵרָם עַל חֲלוֹמוֹתָיו וְעַל דְּבָרָיו, שֶׁהֲרֵי אִם הָיָה זֶה נַפּוֹלְיוֹן, מִי הָיָה מֵעֵז לֶהָרִים יָד וְרֶגֶל עָלָיו וּלְהַכּוֹתוֹ וּלְבַזּוֹתוֹ. 

נַפּוֹלְיוֹן וְהַקָּצִין עָזְבוּ מִיַּד אֶת הָעִיר וְחָזְרוּ לְמַחֲנֵיהֶם. לְאַחַר שֶׁהִגִּיעוּ לַמַּחֲנֶה, נָפַל הַמְּפַקֵּד לְרַגְלֵי נַפּוֹלְיוֹן הַקֵּיסָר, וּבִקֵּשׁ שֶׁיִּסְלַח לוֹ עַל פִּשְׁעוֹ בְּמַה שֶׁהִרְהִיב עוֹז לְהַכּוֹת וּלְהַשְׁפִּיל אוֹתוֹ. הוּא הִתְנַצֵּל וְאָמַר כִּי עָשָׂה כֵּן לְהַצִּיל אֶת הַקֵּיסָר בָּזֶה שֶׁטֻּשְׁטַשׁ כָּל סִימָן מִזְּהוּתוֹ.

נַפּוֹלְיוֹן חִבְּקוּ וְנִשְּׁקוֹ וְאָמַר לוֹ: אִלְמָלֵא יָכֹלְתִּי לָתֶת לְךָ מַכּוֹת וּלְהַעֲנִיק לְךָ בִּזְיוֹנוֹת וּבָזֶה לְהַעֲלוֹתְךָ לְכֵס הַמְּלוּכָה, הֲרֵי כָּךְ הָיָה עָלַי לַעֲשׂוֹת. אַךְ הֱיוֹת וְאֵין הַדָּבָר בְּאֶפְשָׁרוּתִי, לָכֵן הַכָּרַת תּוֹדָתִי תִּהְיֶה בָּזֶה, שֶׁתַּחַת הַמַּכּוֹת וְהַחֶרְפָּה שֶׁהֶעֱנַקְתָּ לִי וְהִצַּלְתָּ חַיַּי, אֲנִי אַעַלְךָ בְּדַרְגָּה הַגְּבוֹהָה בְּיוֹתֵר, וְאֶתֵּן לְךָ מַתָּנוֹת רַבּוֹת וִיקָרוֹת.

כַּעֲבוֹר יָמִים אֲחָדִים הֻבְקְעָה הָעִיר, וְנַפּוֹלְיוֹן וְחֵילוֹ נִכְנְסוּ לְתוֹכָהּ בִּתְרוּעוֹת מִלְחָמָה וּכְבָשׁוּהָ. 

מוּסַר הַהַשְׂכֵּל שֶׁיֵּשׁ לִלְמֹד וּלְהָפִיק מִמַּעֲשֵׂה זֶה הוּא, שֶׁלִּפְעָמִים הָאָדָם עוֹמֵד לְפִי רֹעַ מַעֲשָׂיו בִּפְנֵי גְּזֵרוֹת קָשׁוֹת מִשָּׁמַיִם, וּבִתְמוּרָה לְכָךְ מְקַבֵּל יִסּוּרִין וָחֳלָאִים הַבָּאִים בְּתוֹר אִתּוּתִים שֶׁיִּפְקַח הָאָדָם אֶת עֵינָיו, וְיִצְעַד בַּדֶּרֶךְ הַיְשָׁרָה.

וְהָיָה אִם הָאָדָם תּוֹפֵס וּמִבֵּין אֶת מַטְּרַת הַיִּסּוּרִים, וּמֵטִיב אֶת מַעֲשָׂיו, כְּפִי שֶׁהֵבִין נַפּוֹלְיוֹן שֶׁהַמַּכּוֹת שֶׁסָּפַג הָיוּ אַךְ רַק לְטוֹבָתוֹ וּלְהַצָּלָתוֹ, אֲזַי אַשְׁרָיו וְאַשְׁרֵי חֶלְקוֹ. 

אוּלָם אוֹי וַאֲבוֹי הָיָה לְנַפּוֹלְיוֹן אִילּוּ הָיָה קָם וְגוֹעֵר בַּמְּפַקֵּד שֶׁלּוֹ, וּמוֹחֶה בּוֹ עַל כָּךְ שֶׁהִכָּה בּוֹ, שֶׁהֲרֵי אִם הָיָה עוֹשֶׂה כֵּן, בְּוַדַּאי לֹא הָיָה יוֹצֵא מִשָּׁם חָי. 

כָּךְ הַדָּבָר גַּם כַּאֲשֶׁר הַיִּסּוּרִים בָּאִים עַל הָאָדָם, יֵשׁ לוֹ לְקַבְּלָם בְּסֵבֶר פָּנִים יָפוֹת, וְלִשְׂמוֹחַ בָּהֶם, עַל שֶׁבָּאוּ לוֹ כְּעֵזֶר וְסִיּוּעַ כְּדֵי שֶׁיְּתַקֵּן אֶת מַעֲשָׂיו, וּבָזֶה יַצִּיל אֶת חַיָּיו גַּם בָּעוֹלָם הַזֶּה וְגַם בָּעוֹלָם הַבָּא.

~ כְּשֶׁמְּקַבְּלִים מַכָּה צָרִיךְ לְהִתְבּוֹנֵן לָמָּה הִיא בָּאָה

סִפֵּר הָרַב הַצַּדִּיק שִׁמְשׁוֹן פִּינְקוּס זַצַ"ל, עַל אָדָם אֶחָד, שֶׁלֹּא עָלֵינוּ נִפְטְרָה בִּתּוֹ הַקְּטַנָּה. וּמְאַחֵר שֶׁהָיָה לוֹ כַּמָּה שְׁאֵלוֹת, הוּא פָּנָה לַגָּאוֹן רַבִּי שְׁלֹמֹה זַלְמָן אוּיֶערְבַּךְ זַצַ"לְ. 

רַבִּי שְׁלֹמֹה תָּפַס אֶת יָדוֹ שֶׁל הָאָב וְאָמַר לוֹ: אַתָּה מַרְגִּישׁ אֶת הַיָּד שֶׁלִּי? "כֵּן", עָנָה הָאָב. שָׁאַל הָרַב: וַהֲרֵי אַתָּה לוֹבֵשׁ שָׁעוֹן, וּמַדּוּעַ אֵינְךָ מַרְגִּישׁ אֶת הַשָּׁעוֹן? אֶלָּא, לְשָׁעוֹן הִתְרַגַּלְתָּ, אֲבָל אֲנִי תָּפַסְתִּי אוֹתְךָ בְּהַפְתָּעָה, לָכֵן אַתָּה מַרְגִּישׁ אוֹתִי. 

אָמַר לוֹ הָרַב: הַקָּדוֹשׁ בָּרוּךְ הוּא תָּפַס אוֹתְךָ, הוּא רוֹצֶה שֶׁתַּרְגִּישׁ אוֹתוֹ, מַה שֶׁקָּרָה לְךָ נוֹעָד כְּדֵי שֶׁלֹּא תִשְׁכַּח שֶׁיֵּשׁ בּוֹרֵא לְעוֹלָם, כִּי כָּל אָסוֹן הוּא מַמָּשׁ בַּת קוֹל מִן הַשָּׁמַיִם. הַקָּדוֹשׁ בָּרוּךְ הוּא כִּבְיָכוֹל אוֹמֵר לָנוּ: "דָּבָר רִאשׁוֹן תֵּדְעוּ שֶׁאֲנִי כָּאן, תֵּדְעוּ שֶׁיֵּשׁ בּוֹרֵא לָעוֹלָם"!

וּמְסַפְּרִים כִּי בִּרְגָעִים הָאַחֲרוֹנִים שֶׁל 'פֶּסְיָה' בִּתּוֹ שֶׁל הַחִידוּשֵׁי הָרִי"מ [אֲשֶׁר הָיְתָה אַחַת מֵעֲשֶׂרֶת יְלָדָיו שֶׁנִּפְטְרוּ עַל פָּנָיו רַחְ"לִ], יָשַׁב אָבִיהָ סָמוּךְ לְחַדְרָהּ שָׁקוּעַ בְּמַחְשְׁבוֹתָיו. לְפֶתַע פָּנָה לָעוֹמְדִים מִסְּבִיבוֹ וְאָמַר: [["כְּשֶׁמְּקַבְּלִים סְטִירַת לֶחִי מִן הַשָּׁמַיִם, צְרִיכִים לְהִתְבּוֹנֵן וְלִלְמֹד לָדַעַת מַדּוּעַ מְקַבְּלִים זֹאת"!]]

~ הָאִתּוּתִים עוֹזְרִים לְמִי שֶׁיֵּשׁ לוֹ שֵׂכֶל

סִפֵּר הַצַּדִּיק רַבִּי אֵלִיָּהוּ לָאפְּיָאן זַצַ"ל עַל עַצְמוֹ, שֶׁכְּשֶׁהָיָה יֶלֶד קָטָן, הָיָה שׁוֹבָב, וּפַעַם אַחַת נִכְנַס לְתוֹךְ הַבַּיִת כְּשֶׁהוּא מְשַׂחֵק בְּכַדּוּר, וּבְלִי כַּוָּנָה פָּגַע בִּכְלִי זְכוּכִית שֶׁהָיָה מֻנָּח עַל הַשֻּׁלְחָן, וְהִפִּילוֹ עַל הָאָרֶץ וּשְׁבָרוֹ.

נִכְנְסָה אִמּוֹ לַחֶדֶר כְּשֶׁהִיא מְבֹהֶלֶת מִקּוֹל הַנֶּפֶץ, וּכְשֶׁרָאֲתָה מַה גָּרַם בְּנָהּ, הֵחֵלָּה לְהַמְטִיר עָלָיו צְעָקוֹת וּנְזִיפוֹת. קִבֵּל הַיֶּלֶד אֶת נְזִיפַת אִמּוֹ, וְהִצְדִּיק עָלָיו אֶת הַדִּין. 

וְהִנֵּה בְּאוֹתָהּ הַעֵת, נִכְנַס תַּרְנְגוֹל מֵהֶחָצֵר לַבָּיִת, וְעָף עַל עֲרֵמַת כּוֹסוֹת שֶׁנִּשְׁטְפוּ לֹא מִכְּבָר, וּכְתוֹצָאָה מִכָּךְ, נָפְלוּ אוֹתָם הַכּוֹסוֹת וְנִשְׁבְּרוּ. שׁוּב הָאֵם הַמְּבֹהֶלֶת נִכְנְסָה בַּחֲרָדָה וּבְכַעַס לְתוֹךְ הַחֶדֶר, אַךְ הַפַּעַם גִּלְּתָה שֶּׁאֵין זֶה אֶלָּא מַעֲלָלָיו שֶׁל אוֹתוֹ תַּרְנְגוֹל בִּלְבַד, וְנֶאֶנְחָה קָשׁוֹת וְקָרְאָה "אוֹי וַאֲבוֹי".

הַיֶּלֶד שֶׁצָּפָה אֶת כָּל הַמַּחֲזֶה וְאֶת תְּגוּבַת אִמּוֹ, נִפְגַּע מִכָּךְ מְאֹד, וְהֵחֵל לִבְכּוֹת. כְּשֶׁרָאֲתָה זֹאת אִמּוֹ, נִגְּשָׁה אֵלָיו וְלִטְּפָה אוֹתוֹ וְשָׁאֲלָה: מַדּוּעַ אַתָּה כֹּה עָצוּב?

הֵשִׁיב הַיֶּלֶד וַעֲנָה לָהּ בְּקוֹל בְּכִיָּה: יוֹדֵעַ הָיִיתִי עַד כֹּה שֶׁאַתְּ אוֹהֶבֶת אוֹתִי כְּמוֹ כָּל אִמָּא אוֹהֶבֶת. אֶלָּא שֶּׁהַיּוֹם הִתְאַכְזַבְתִּי קָשׁוֹת מִמֵּךְ, וְגִלִּיתִי שֶׁאֵינֵךְ אוֹהֶבֶת אוֹתִי, שֶׁהֲרֵי כְּשֶׁשָּׁבַרְתִּי אֲנִי רַק כּוֹס אַחַת בִּלְבַד, הִתְיַחַסְתְּ אֵלַי קָשׁוֹת וּפָגַעְתְּ בִּי. 

וּכְשֶׁהַתַּרְנְגוֹל שֶׁאֵינוֹ בְּנֵךְ שָׁבַר עֲרֵמַת כּוֹסוֹת, בָּטוּחַ הָיִיתִי שֶׁתִּמְרְטִי אֶת נוֹצוֹתָיו, וְהִנֵּה הִסְתַּפַּקְתְּ דַּוְקָא בַּאֲנָחָה בִּלְבַד, אִם כֵּן הֲרֵי שֶׁאֲנִי גָּרוּעַ בְּעֵינַיִךְ אַף מֵהַתַּרְנְגוֹל! 

אָמְרָה הָאֵם לִבְנָה: בְּנִי, הֲרֵי אַתָּה יֶלֶד פִקֵּחַ, וְדַוְקָא בְּשֶׁל כָּךְ שָׁאַתָּה מְסֻגָּל לְהָבִין, לָכֵן כָּעַסְתִּי עָלֶיךָ מַדּוּעַ אֵינְךָ מִתְנַהֵג כַּהֲבָנָתְךָ, מִפְּנֵי שֶׁאֲנִי דּוֹרֶשֶׁת מִבְּנִי מַחֲמַדִּי הִתְנַהֲגוּת הַהוֹלֶמֶת אוֹתוֹ, וְכָל הַכַּעַס וְהַצְּעָקוֹת נוֹבְעִים אַךְ וְרַק מִתּוֹךְ אַהֲבָה בִּלְבַד כְּדֵי שֶׁתְּשַׁפֵּר אֶת מַעֲשֶׂיךָ.

אַךְ מַה לִי לִצְעֹק וּלְהַכּוֹת בְכַעַס אֶת הַתַּרְנְגוֹל, וְכִי הַדָּבָר יוֹעִיל? וַהֲרֵי אֵין לוֹ שֵׂכֶל וְאֵינוֹ מְסֻגָּל לְהָבִין וּלְהַשְׂכִּיל וּלְהִתְבּוֹנֵן מַה הַמַּטָּרָה שֶׁבַּמַּכּוֹת, וְלָכֵן לֹא הִכֵּיתִי אוֹתוֹ.

אָמַר רַבִּי אֵלִיָּהוּ: מִכָּאן לָמַדְתִּי מוּסַר הַשְׂכֵּל, שֶׁהַקָּדוֹשׁ בָּרוּךְ הוּא נוֹתֵן מַכּוֹת וְיִסּוּרִים לְמִי שֶׁיֵּשׁ לוֹ שֵׂכֶל בְּרֹאשׁוֹ, וְיָכוֹל לְהָבִין מַה מַטְּרַת הַיִּסּוּרִים שֶׁבָּאוּ עָלָיו, וְאוֹתָם יִסּוּרִים נוֹעָדוּ כְּדֵי לְלַמֵּד אֶת הָאָדָם שֶׁלֹּא יַחְזֹר עַל טָעוּתוֹ פַּעַם נוֹסֶפֶת, וְלָכֵן מוּטָל עַל הָאָדָם לִהְיוֹת מָתוּן וְסַבְלָן כְּשֶׁפּוֹגַעַת בּוֹ מִדַּת הַדִּין, וְכָךְ יוּכַל לְהָבִין מַה רוֹצֶה מִמֶּנּוּ ה' יִתְבָּרַךְ.

~ לֹא כָּל מַה שֶׁאָנוּ רוֹצִים זֶה טוֹב

לִפְעָמִים אָדָם חוֹשֵׁב, שֶׁבִּגְלַל שֶׁה' יִתְבָּרַךְ לֹא נוֹתֵן לוֹ אֶת כָּל מַה שֶׁהוּא מְבַקֵּשׁ מִמֶּנּוּ, הֲרֵי זֶה סִימָן שֶׁאֵינוֹ אָהוּב בְּעֵינֵי ה', וּבִגְלַל זֶה נוֹפֵל לְיֵאוּשׁ וְעַצְבוּת, וְחוֹשֵׁב שֶׁאֵינוֹ שָׁוֶה כְּלוּם. אֲבָל צָרִיךְ לָדַעַת שֶׁלֹּא כָּל מַה שֶׁנִּרְאֶה לָנוּ שֶׁהוּא טוֹב עֲבוּרֵנוּ, הוּא אָכֵן טוֹב לָנוּ. 

וְהַדְּבָרִים יִתְבָּאֲרוּ בְּמָשָׁל שֶׁהוּבָא בְּסֵפֶר "וּמָתוֹק הָאוֹר": מְסֻפָּר עַל יֶלֶד קָטָן וְחִנָּנִי, עִם לְחַיִּים וְרֻדּוֹת, וּפֵאוֹת יָפוֹת, שֶׁעָלָה לָאוֹטוֹבּוּס. פָּנָה אֵלָיו הַנֶּהָג בְּחִיּוּךְ וְשָׁאַל אוֹתוֹ: חָמוּד, אֵיךְ קוֹרְאִים לְךָ? הֵשִׁיב הַיֶּלֶד: קוֹרְאִים לִי יוֹסִי.

וְהֵיכָן אַתָּה לוֹמֵד? הֵשִׁיב הַיֶּלֶד: "בַּחֵידֶר". וּמַה אַתָּה רוֹצֶה שֶׁאֶעֱשֶׂה לְמַעַנְךָ? אָמַר הַיֶּלֶד: נֶהָג, בְּבַקָּשָׁה מִמְּךָ תַּעֲשֶׂה תְּאוּנָה...

שָׁאַל הַנֶּהָג: מַה לַעֲשׂוֹת?! אָמַר הַיֶּלֶד: "תְּאוּנַת דְּרָכִים"... מַה פִּתְאוֹם לַעֲשׂוֹת תְּאוּנָה?

אָמַר הַיֶּלֶד: לֹא יוֹדֵעַ, אֲנִי כָּל הַזְּמַן שׁוֹמֵעַ עַל תְּאוּנוֹת דְּרָכִים, וְרָצִיתִי פַּעַם אַחַת לִרְאוֹת אֵיךְ זֶה נִרְאָה. אָז אָנָּא מִמְּךָ, עָשָׂה תְּאוּנַת דְּרָכִים...

אוֹמֵר לוֹ הַנֶּהָג: בְּשׁוּם פָּנִים וְאֹפֶן לֹא אֶעֱשֶׂה תְּאוּנָה! הִתְחִיל הַיֶּלֶד לִבְכּוֹת. דְּמָעוֹת זָלְגוּ עַל לְחַיָּיו, וּמַמָּשׁ כְּבָר רָאוּ שְׁלוּלִית עַל הָרִצְפָה, אֲבָל הַנֶּהָג בְּשׁוּם אֹפֶן אֵינוֹ מוּכָן לְמַלֹּאוֹת אֶת הַבַּקָּשָׁה הַמּוּזָרָה...

בַּסִּפּוּר הַזֶּה, כָּל אֶחָד מֵבִין שֶׁהַנֶּהָג צוֹדֵק וְלֹא הַיֶּלֶד. אֲבָל עָלֵינוּ לָדַעַת כִּי לִפְעָמִים גַּם אָנוּ מְבַקְשִׁים מֵהַקָּדוֹשׁ בָּרוּךְ הוּא דְּבָרִים שֶׁהֵם בִּבְחִינַת 'תְּאוּנָה' עֲבוּרֵנוּ, וְהַקָּדוֹשׁ בָּרוּךְ הוּא שֶׁהוּא יוֹדֵעַ זֹאת, בְּרֹב רַחֲמָיו לֹא נַעֲנָה לְבַקָּשׁוֹתֵינוּ.

רַק שֶׁאֲנַחְנוּ לֹא מְבִינִים זֹאת, וּבוֹכִים... אֲבָל הָאֱמֶת הִיא שֶׁהַכֹּל אַךְ וְרַק לְטוֹבָה! 

@ וַעֲשׂוּ סְיָג לַתּוֹרָה

אוֹמֵר רַבֵּנוּ יְחֶזְקֵאל לָוִינְשְׁטַיִין זַצַ"ל, שֶׁמֵּחוֹבָתֵנוּ לַעֲשׂוֹת גְּדָרִים וּסְיָגִים כְּדֵי שֶׁלֹּא נִכָּשֵׁל בְּחֵטְא. רַק לְאַחַר עֲשִׂיַּת הַסְּיָגִים, יֵשׁ לָאָדָם תִּקְוָה שֶׁיּוּכַל לִבְטֹחַ שֶׁלֹּא יִפּוֹל בְּיָדִי הַיֵּצֶר הָרַע, וּמִבַּלְעֲדֵי הַגְּדָרִים, קָשֶׁה מֶאֹד לְהִזָּהֵר שֶׁלֹּא לְהִכָּשֵׁל בַּעֲבֵרָה. 

אַל יַחְשֹׁב הָאָדָם כִּי בְּקַלּוּת יוּכַל לִבְרֹחַ מֵהַחֵטְא, כִּי הַיֵּצֶר הָרַע שׁוֹלֵחַ אֶת חִצָּיו מִמֶּרְחָק, בְּעֵת שֶּׁאֵין הָאָדָם מַרְגִּישׁ כְּלָל שֶׁעוֹמֵד הוּא קָרוֹב לַעֲבֵרָה. עַל כֵּן, רַק כַּאֲשֶׁר יַעֲשֶׂה גְּדָרִים וּסְיָגִים, וְיַרְחִיק אֶת עַצְמוֹ אַף מִדְּבָרִים שֶׁאֵינָם קְרוֹבִים מַמָּשׁ לַחֵטְא, יוּכַל לְהֵחָלֵץ מִתַּחְבּוּלוֹת הַיֵּצֶר.

הַגָּאוֹן רַבִּי יְהוּדָה צָדְקָה זַצַ"ל, הָיָה מְדַבֵּר עִם תַּלְמִידָיו בְּעִנְיְנֵי זְהִירוּת, שֶׁחַיָּבִים לְהִזָּהֵר וּלְהִתְרַחֵק מִפְּנֵי מִכְשׁוֹל שֶׁל עֲבֵרָה, עַד הַקָּצֶה הַשֵּׁנִי שֶׁל הַגְּבוּל.

וְאָמַר עַל כָּךְ מָשָׁל לַ"חֵפֶץ חָשׁוּד" שֶּׁהִתְגַּלָּה פִּתְאוֹם בָּרְחוֹב, וְחוֹשְׁשִׁים אוּלַי זוֹ פְּצָצָה הָעֲלוּלָה לִגְרֹם הֶרֶס וְאָבְדָּן נְפָשׁוֹת. בָּאִים אַנְשֵׁי הַמִּשְׁטָרָה, וּמַצִּיבִים גָּדֵר בִּפְנֵי הָעוֹבְרִים וְשָׁבִים, כְּדֵי שֶׁלֹּא יוֹכְלוּ לְהִתְקָרֵב לַמָּקוֹם בִּגְלַל הַסַּכָּנָה. 

הֵיכָן מַצִּיבִים אֶת הַמַּחְסוֹם? הֱוֵה אוֹמֵר, בְּמֶרְחַק שֶׁל עֲשָׂרוֹת מֶטְרִים מִן הַחֶפֶץ, וְלֹא בְּקִרְבָתוֹ מַמָּשׁ, כְּדֵי שֶׁאֲפִילוּ אִם יַעֲבוֹר מִישֶׁהוּ מִן הַגָּדֵר, עֲדַיִן לֹא יִתְחַכֵּךְ בַּ"פְּצָצָה" וַיִּפְגַּע חָלִילָה.

הַנִּמְשָׁל, אוֹמֵר הָרַב: מוֹצְאִים אָנוּ שֶׁחֲכָמֵינוּ ז''ל הִתְקִינוּ סְיָגִים וּגְדֵרוֹת כְּדֵי לְהַרְחִיק אֶת הָאָדָם מִן הָעֲבֵרָה. לְדֻגְמָא; חָשְׁשׁוּ רַבּוֹתֵינוּ אוּלַי אָדָם יְאַחֵר לִקְרֹא קְרִיאַת שְׁמַע כָּל הַלַּיְלָה עַד שֶׁיַּעֲלֶה עַמּוּד הַשַּׁחַר, עָמְדוּ וְקָבְעוּ אֶת סוֹף הַזְּמַן בַּחֲצוֹת, מִתּוֹךְ כַּוָּנָה מְיֻחֶדֶת; שֶׁאֲפִילוּ אִם יַעֲבוֹר אֶת חֲצוֹת בְּלֹא קְרִיאַת שְׁמַע, עֲדַיִן יֵשׁ שָׁהוּת לְפָנָיו לִקְרֹא בְּדִיעֲבַד אַחֲרֵי חֲצוֹת - וַעֲדַיִן לַיְלָה הוּא. 

וּכְמוֹ כֵּן הִזְהִירוּ אֶת הָאָדָם שֶׁלֹּא יִקְרָא לְאוֹר הַנֵּר, כְּדֵי שֶׁלֹּא יָבוֹא לְהַטּוֹתוֹ וּלְתַקְּנוֹ וְיַעֲבֹר עַל חִלּוּל שַׁבָּת. וְכָךְ רָאוּי לוֹ לָאָדָם לִגְדֹּר אֶת עַצְמוֹ בִּסְיָגִים בְּכָל עִנְיָנָיו, כְּדֵי שֶׁלֹּא יָבוֹא אַף פַּעַם לִידֵי עֲבֵרָה. 

*

מְסֻפָּר כִּי פַּעַם הִגִּיעַ לַעֲיָרָה קְטַנָּה רוֹכֵל, שֶׁבְּאַמְתַּחְתּוֹ הָיוּ סִפְרֵי קוֹדֶשׁ רַבִּים. נִגַּשׁ אֵלָיו אָדָם מִתּוֹשָׁבֵי הַמָּקוֹם אֲשֶׁר "זָכָה" לְתֹאַר שֶׁל 'בּוּר וְעַם הָאָרֶץ', וּבִקֵּשׁ לִקְנוֹת סִדּוּר. 

חִטֵּט הָאִישׁ בְּאַמְתַּחְתּוֹ שֶׁל הָרוֹכֵל, וּלְמַרְבִּית הַפֶּלֶא בָּחַר לְבַסּוֹף דַּוְקָא בְּסִדּוּרוֹ שֶׁל רַבִּי יַעֲקֹב מֵעֶמְדִּין, סִדּוּר הַמֵּכִיל פֵּרוּשִׁים נִרְחָבִים וּבְנוֹסָף לְכָךְ יֶשְׁנָה הַקְדָּמָה אֲרוּכָה בִּתְחִלַּת הַסִּדּוּר וּבְסוֹף הַסִּדּוּר. 

תָּמְהוּ כּוּלָּם לְפֵשֶׁר מַעֲשָׂיו וּשְׁאָלוּהוּ: אַתָּה שֶּׁאֵינְךָ מֵבִין אֲפִילוּ תָּג אֶחָד מִכָּל אוֹתָם פֵּרוּשִׁים עֲמוּקִים, לְשֵׁם מַה אַתָּה זָקוּק לְסִדּוּר כֹּה גָּדוֹל וְיָקָר, מַדּוּעַ לֹא תִקְנֶה אֶת הַסִּדּוּר הַפָּשׁוּט וְהַזּוֹל בְּיוֹתֵר? 

הִסְבִּיר הָאִישׁ: אָכֵן בּוּר וְעָם הָאָרֶץ אֲנִי, אוּלָם בָּנַי לְדַאֲבוֹנִי גְּרוּעִים מִמֶּנִּי בְּהַרְבֵּה, שֶׁהֲרֵי לִי לְכָל הַפָּחוּת יֵשׁ יַחַס שֶׁל כָבוֹד כְּלַפֵּי הַסִדּוּר. לְעֻמַּת זֹאת, בָּנַי כְּלָל לֹא מְבִינִים מַהוּ סִדּוּר, וְהֵם מְזַלְזְלִים בְּסִדּוּר, וְכוֹתְבִים בּוֹ, וְקוֹרְעִים אוֹתוֹ. 

וְלָכֵן הֶחְלַטְתִּי שֶׁטּוֹב אֶעֱשֶׂה אִם אֶקְנֶה סִדּוּר שֶׁדַּפָּיו הָרִאשׁוֹנִים הֵם הַקְדָּמָה וּבְשׁוּלֵי כָּל עַמּוּד נִמְצָא פֵּרוּשׁ, אִם יִכְתְּבוּ בּוֹ אוֹ יִקְרְעוּ אוֹתוֹ, יַעֲשׂוּ זֹאת לְכָל הַפָּחוֹת בְּדַפֵּי הַהַקְדָּמָה וּבַפֵּרוּשׁ שֶׁמִּסָּבִיב לַדַּף, וְכָךְ לֹא יִפְגְּעוּ בְּגוּף הַסִּדּוּר עַצְמוֹ, וְהַדַּפִּים שֶׁמִּסָּבִיב יְהַווּ מֵעֵין גֶּדֶר וּסְיָג לַתְּפִלָּה עָצְמָה...

כָּךְ לְהַבְדִּיל יֵשׁ לִנְהֹג בְּכָל דָּבָר שֶׁל קְדוּשָׁה, שֶׁאִם אָדָם יוֹדֵעַ שֶׁעָלוּל לְהִכָּשֵׁל בְּדָבָר מְסֻיָּם, יַעֲשֶׂה לְעַצְמוֹ סְיָג וְגֶדֶר כְּדֵי שֶׁלֹּא יִכָּשֶׁל בּוֹ, וּכְפִי שֶׁצִּוּוּ חֲכָמִים שֶׁלֹּא לֶאֱכוֹל חָלָב וּבָשָׂר, כְּדֵי שֶׁלֹּא נַגִּיעַ לִידֵי בִּשּׁוּל בָּשָׂר וְחָלָב, וְנַעֲבֹר חָלִילָה עַל אִסּוּר מֵהַתּוֹרָה. וְכֵן כָּל כַּיּוֹצֵא בָּזֶה.

~ הָעוֹבֵר עַל הַסְיָג נִכְשָׁל בַּעֲבֵרָה

סִפֵּר רַבֵּנוּ הַבֵּן אִישׁ חַי זִיעַ"א: מַעֲשֵׂה שֶׁהָיָה בְּבַעַל מָלוֹן אֶחָד, שֶׁהָיוּ לוֹ חַדְרֵי הַאֲרָחָה לְכָל עוֹבֵר אוֹרַח, וְהָיוּ נִכְנָסִים אֵלָיו סוֹחֲרִים וְעוֹבְרֵי אוֹרַח, וּלְאַחַר שֶׁהָיוּ אוֹכְלִים וִישֵׁנִים, הָיוּ מְשַׁלְּמִים לוֹ עֲבוּר כָּךְ.

לְבַעַל הַמָּלוֹן הָיְתָה בַּת אַחַת יָפָה עַד מְאֹד, וְהָיְתָה יוֹשֶׁבֶת שָׁם בְּחַדְרָהּ הַמְּיֻחָד לָהּ, וְלֹא הָיְתָה יוֹצֵאת מִפֶּתַח חַדְרָהּ הַחוּצָה. וְאָבִיהָ צִּוָּה אוֹתָהּ, שֶׁאִם יִגַּשׁ אִישׁ אֶחָד מֵהָאוֹרְחִים לְתוֹךְ חַדְרָהּ כְּדֵי לָתֶת לָהּ אֵיזֶה חֵפֶץ בְּמַתָּנָה, לֹא תְּקַבֵּל מִמֶּנּוּ אֲפִילוּ אִם יִתֵּן לָהּ דָּבָר יָקָר מְאֹד, מִפְּנֵי שֶּׁיִּתָּכֵן שֶׁאוֹתוֹ הָאִישׁ רוֹצֶה לְהִכָּשֵׁל עִמָּהּ בַּעֲבֵרָה, וְלָכֵן הוּא מְפַתֶּה אוֹתָהּ עַל יְדֵי דְּבָרִים יִקְרֵי עֵרֶךְ.

הֲבַּת הָיְתָה שׁוֹמֶרֶת מִצְוַת אָבִיהָ, וְלֹא הָיְתָה מְקַבֶּלֶת מִיַּד שׁוּם אִישׁ מְאוּמָה. וַיְהִי הַיּוֹם, וַיָּבֹא לְבֵית הַמָּלוֹן הַהוּא סוֹחֵר אֶחָד, וְהָיְתָה לוֹ סְחוֹרָה יְקָרָה מְאֹד וְתַכְשִׁיטֵי נָשִׁים נְדִירִים מְאֹד שֶׁהָיוּ מְשֻׁבָּצִים בָּאֲבָנִים טוֹבוֹת וּמַרְגָּלִיּוֹת, אֲשֶׁר לֹא נִמְצָא בְּאוֹתוֹ מָקוֹם כְּמוֹתָם אֲפִילוּ מִקְצָת מִן הַמִּקְצָת.

חַדְרוֹ שֶׁל אוֹתוֹ סוֹחֵר, הָיָה קָרוֹב לְחַדְרָהּ שֶׁל הַבַּת, וְחַלּוֹן חַדְרוֹ פּוֹנֶה לְחַלּוֹן חַדְרָהּ. וְהִנֵּה כַּאֲשֶׁר הוֹצִיא הַסּוֹחֵר אֶת סְחוֹרָתוֹ מִתּוֹךְ הַתֵּבָה, וְהָיָה מְסַדֵּר אוֹתָם זֶה עַל זֶה יָפֶה, רָאֲתָה הַבַּת מֵחַלּוֹן חַדְרָהּ אֶת תַּכְשִׁיטֵי הַנָּשִׁים, וְהָיוּ לְפֶלֶא בְּעֵינֶיהָ, כִּי לֹא רָאֲתָה תַּכְשִׁיטִים כָּאֵלּוּ מִיָּמֶיהָ.

אוֹתוֹ סוֹחֵר בִּרְאוֹתוֹ אֶת יוֹפְיָה שֶׁל הַבַּת, חָשַׁק בָּהּ מְאֹד, וְחָשַׁב בִּלְבָבוֹ לָתֶת לָהּ שְׁנֵי צְמִידִים וּשְׁנֵי נְזָמִים יְקָרִים בְּמַתָּנָה, כְּדֵי שֶׁיּוּכַל לִקְנוֹת אֶת לִבָּהּ, וּלְאַחַר מִכֵּן יוּכַל לַעֲשׂוֹת עִמָּהּ מַה שֶּׁלִּבּוֹ חָפֵץ.

נִגַּשׁ אֵלֶיהָ וְאָמַר לָהּ: הִנֵּה לָךְ צְמִידִים וּנְזָמִים אֵלּוּ בְּמַתָּנָה. הַבַּת, אַף עַל פִּי שֶׁהָיְתָה שׁוֹמֶרֶת מִצְוַת אָבִיהָ שֶׁצִּוָּה עָלֶיהָ לֹא לָקַחַת מִיַּד אִישׁ מְאוּמָה, עִם כָּל זֶה חָשַׁק לִבָּהּ בְּאוֹתָם תַּכְשִׁיטִים, וְלָקְחָה אוֹתָהּ מִיָּדוֹ וְנִכְנְסָה מַהֵר לְחַדְרָהּ וְסָגְרָה אֶת הַדֶּלֶת וְאֶת הַחַלּוֹנוֹת.

לְמָחֳרָת נִגַּשׁ הַסּוֹחֵר אֶל חֶדֶר הַבַּת כְּדֵי לְהִכָּנֵס אֶצְלָהּ וְלַעֲשׂוֹת דְּבַר עֲבֵרָה, וְהִנֵּה הוּא רוֹאֶה שֶׁמֵּעֵת שֶׁקִּבְּלָה הַבַּחוּרָה אֶת הַמַּתָּנָה, סָגְרָה חַדְרָהּ עָלֶיהָ וְסָתְמָה אֶת הַחַלּוֹנוֹת, וְהִיא יוֹשֶׁבֶת בְּחַדְרָהּ וְאֵין יוֹצֵא וְאֵין בָּא, כִּי הָיְתָה יְרֵאַה מֵהָאִישׁ הַהוּא, פֶּן יָעִיז פָּנָיו לִקְרָב אֵלֶיהָ מֵחֲמַת הַמַּתָּנָה שֶׁנָּתַן לָהּ. 

כַּאֲשֶׁר רָאָה הַסּוֹחֵר כִּי אֵינוֹ יָכוֹל לָגֶשֶׁת אֵלֶיהָ, חָרָה אַפּוֹ וְאָמַר בְּלִבּוֹ: כְּשֵׁם שֶׁהִיא רִמְתָה אוֹתִי, כָּךְ אֲנִי אֲרַמֶּה אוֹתָהּ! 

כְּשֶׁהֵאִיר הַבֹּקֶר, לִפְנֵי שֶׁנִּפְתַּח הַבֵּית מָלוֹן וַעֲדַיִן אַף אֶחָד לֹא יָצָא מִשָּׁם, הֵחֵל הַסּוֹחֵר לִצְעֹק בְּקוֹלֵי קוֹלוֹת צָעֲקָה גְּדוֹלָה וּמָרָה, וַיֹּאמֶר: נִגְנַב מִסְּחוֹרָתִי שְׁנֵי צְמִידִים, וּשְׁנֵי נְזָמִים!!!

מִיַּד הֵחֵלּוּ לְחַפֵּשׂ אֶת הַתַּכְשִׁיטִים בְּחַדְרֵי הָאוֹרְחִים וּבִכְלֵיהֶם, עַד שֶׁהִגִּיעוּ לְחַדְרָהּ שֶׁל הַבַּת, וְשָׁם נִמְצָאוּ הַתַּכְשִׁיטִים, וְנִתְבָּרֵר לְעֵינֵי הַכֹּל כִּי הִיא גְּנַבְתָּם... מִיַּד הוֹדִיעַ זֹאת לַמִּשְׁטָרָה, וְלָקְחוּ אֶת הַבַּת לְבֵית הַכֶּלֶא אֲשֶׁר אֲסוּרִים שָׁם הַגַּנָּבִים.

אָמְרָה הַבַּת: נִלְקָחְתִּי לְבֵית הַכֶּלֶא אַף עַל פִּי שֶׁלֹּא עָשִׂיתִי כְּלוּם, אַךְ צַדִּיק ה' בְּכָל דְּרָכָיו, כִּי אֲנִי גָּרַמְתִּי זֹאת לְעַצְמִי, בִּגְלַל שֶּׁקִּבַּלְתִּי מִיַּד הָאִישׁ הַהוּא מַתָּנָה, וְלֹא שָׁמַעְתִּי לְמִצְוַת אֲבִי אֲשֶׁר צִוַּנִי וְאָמַר לִי לֹא לְקַבֵּל מַתָּנוֹת.

כָּךְ גַּם לְעִנְיָנֵנוּ, מִי שֶׁאֵינוֹ שׁוֹמֵר עַל הַגָּדֵר, וְאֵינוֹ עוֹשֶׂה גְּדָרִים לְעַצְמוֹ, וּמַרְשֶׁה לְעַצְמוֹ לָקַחַת מַתָּנוֹת מֵהַיֵּצֶר, כְּגוֹן לִישׁוֹן עוֹד קְצָת עַל חֶשְׁבּוֹן הַתְּפִלָּה, לְטַיֵּל וּלְבַלּוֹת עַל חֶשְׁבּוֹן לִמּוּד תּוֹרָה, לְקַבֵּל עִתּוֹן בְּמַתָּנָה בְּתַחֲנַת דֶּלֶק, וּלְהִסְתַּכֵּל וְ"לֶהֱנוֹת" מִמַּרְאוֹת אֲסוּרוֹת, וְכֵן כָּל מִינֵי דְּבָרִים הַדּוֹמִים לָזֶה, הֲרֵי בְּסוֹפוֹ שֶׁל דָּבָר יִתָּפֵס בְּקַלְקַלָּתוֹ, וִיגַלֶּה אֶת טָעוּתוֹ עַל שֶׁפָּרַץ אֶת הַגָּדֵר.
**INDEX_WRITE=<p>
# משנה ב

{ שִׁמְעוֹן הַצַּדִּיק הָיָה מִשְּׁיָרֵי כְנֶסֶת הַגְּדוֹלָה. הוּא הָיָה אוֹמֵר, עַל שְׁלשָׁה דְבָרִים הָעוֹלָם עוֹמֵד, עַל הַתּוֹרָה וְעַל הָעֲבוֹדָה וְעַל גְּמִילוּת חֲסָדִים: }
**INDEX_WRITE=<p>
@ עַל הַתּוֹרָה

הָעַמּוּד הָרִאשׁוֹן שֶׁעָלָיו עוֹמֵד הָעוֹלָם, הוּא לִמּוּד הַתּוֹרָה. וְאָמְרוּ בְּמַסֶּכֶת בָּבָּא בָּתְרָא (ח.): אֵין פֻּרְעָנוּת בָּאָה לָעוֹלָם אֶלָּא בִּגְלַל עַמֵּי הָאָרֶץ שֶׁאֵינָם עוֹסְקִים בַּתּוֹרָה.

וּמוּבָא שָׁם בַּגְּמָרָא, מַעֲשֵׂה שֶׁאַנְשֵׁי הַמַּלְכוּת הֵטִילוּ עַל אַנְשֵׁי טְבֶרְיָה לַעֲשׂוֹת כֶּתֶר יָקָר לַמֶּלֶךְ. בָּאוּ תּוֹשָׁבֵי טְבֶרְיָה אֵצֶל רַבִּי יְהוּדָה הַנָּשִׂיא, וְדָרְשׁוּ שֶׁגַּם הַתַּלְמִידֵי חֲכָמִים יִשְׁתַּתְּפוּ בַּהוֹצָאוֹת עֲבוּר הַכֶּתֶר.

אָמַר לָהֶם הָרַב: תַּלְמִידֵי חֲכָמִים אֵינָם צְרִיכִים לְהִשְׁתַּתֵּף! אָמְרוּ לוֹ: אִם כֵּן, נִבְרַח מֵהָעִיר. אָמַר לָהֶם: בְּבַקָּשָׁה תִּבְרְחוּ. וְאָכֵן חֲצִי מֵהַתּוֹשָׁבִים בָּרְחוּ.

כְּשֶׁשָּׁמְעוּ זֹאת אַנְשֵׁי הַשִּׁלְטוֹן, הוֹדִיעוּ לְתוֹשָׁבֵי טְבֶרְיָה שֶׁנִּשְׁאֲרוּ, שֶׁהֵם יְשַׁלְּמוּ מַחֲצִית מִדְּמֵי הָעֲטָרָה שֶׁל הַמֶּלֶךְ. בָּאוּ שְׁאֵרִית הַתּוֹשָׁבִים, וְאָמְרוּ לְרַבִּי יְהוּדָה הַנָּשִׂיא, אִם לֹא יִשְׁתַּתְּפוּ עִמָּנוּ תַּלְמִידֵי הַחֲכָמִים גַּם אָנוּ נִבְרַח מֵהָעִיר. אָמַר לָהֶם: בְּבַקָּשָׁה תִּבְרְחוּ.

בָּרְחוּ כֻּלָּם מֵהָעִיר, וְנִשְׁאֲרוּ בִּטְבֶרְיָה רַק תַּלְמִידֵי חֲכָמִים, וְאָז קִבְּלוּ הוֹדָעָה מֵהַשִּׁלְטוֹנוֹת שֶׁהַמֶּלֶךְ מָחַל עַל כָּל דְּמֵי הָעֲטָרָה, וּפָטַר אוֹתָם. אָמַר רַבִּי: רְאִיתֶם שֶּׁאֵין פֻּרְעָנוּת בָּאָה אֶלָּא בִּשְׁבִיל עַמֵּי הָאָרֶץ.

הַבֶּט וּרְאֵה עַד כַּמָּה כֹּחָם שֶׁל לוֹמְדֵי הַתּוֹרָה הוּא גָּדוֹל, וְכָל צָרָה וּגְזֵרָה שֶׁבָּאָה לָעוֹלָם, הֲרֵי הִיא בִּגְלַל אֵלּוּ שֶׁלֹּא לוֹמְדִים תּוֹרָה. וְאֵלּוּ אוֹתָם שֶׁלּוֹמְדִים, הֵם עַמּוּדֵי הַתָּוֶךְ שֶׁל הָעוֹלָם וְלָכֵן פְּטוּרִים מִלְּשַׁלֵּם מִסִּים וְכַדּוֹמֶה.

~ הַתּוֹרָה מַצִּילָה מִמָּוֶת

לְפָנֵינוּ מַעֲשֵׂה שֶּׁאֵרַע בְּיָמֵינוּ, אֲשֶׁר מִמֶּנּוּ נִלְמַד עַד כַּמָּה לִמּוּד הַתּוֹרָה אָכֵן מָגֵן וּמַצִּיל אֶת הָאָדָם מִכָּל דָּבָר רַע, וּמִכֹּל פֶּגַע וְצָרָה.

מַעֲשֶׂה בִּיהוּדִי מִלּוֹנְדוֹן, שֶׁלֹּא וִתֵּר מֵעוֹדוֹ עַל שִׁעוּר הָדַף הַיּוֹמִי. לוֹמְדֵי הַשִּׁעוּר בּוֹ הוּא מִשְׁתַּתֵּף מְסַפְּרִים, שֶׁהַמְּסִירוֹת שֶׁלּוֹ לְלִמּוּד, גּוֹרֶמֶת לְהִתְפַּעֲלוּת מְרֻבָּה בְּקֶרֶב כָּל חֲבֵרָיו, הַמְּצַיְּנִים אֶת הָעֻבְדָּה שֶׁמֻּשָּׂגִים שֶׁל כֶּסֶף וְזָהָב, הֶפְסֵדִים וּרְוָחִים, מֵעוֹלָם לֹא נִכְנְסוּ לְמַעֲרֶכֶת הַשִּׁקּוּלִים שֶׁלּוֹ.

לְעִתִּים תְּכוּפוֹת הוּא נִשְׁאַר שָׁעָה אֲרוּכָּה אַחֲרֵי הַשִּׁעוּר, וּמִתְפַּלְפֵּל עִם מַּגִּיד הַשִׁעוּר וְהַלּוֹמְדִים בְּעִנְיְנֵי הַסֻּגְיָה שֶׁנִּלְמְדָה זֶה עַתָּה. מִצִּדּוֹ, כָּל הַלְּקוֹחוֹת יְכוֹלִים לְהַמְתִּין לוֹ בְּסַבְלָנוּת עַד שֶׁהוּא יְסַיֵּם אֶת הַמַּשָּׂא וּמַתָּן הַהִלְכָתִי, וְרַק לְּאַחַר מִכֵּן יִתְפַּנֶּה אֲלֵיהֶם.

וְהִנֵּה פַּעַם אַחַת אֵרַע לוֹ אוֹנֵס גָּמוּר, וְהָאִישׁ נֶאֱלָץ לִנְסֹעַ לְדַרְכּוֹ לִפְנֵי הַשִּׁעוּר. אוּלָם, לֹא אִישׁ כָּמוֹהוּ יִוָּתֵר עַל הָדַף הַיּוֹמִי. בְּדוֹר הַקַּלָּטוֹת וְהַדִּיסְקִים שֶׁל יָמֵינוּ, לֹא צָרִיךְ לִהְיוֹת 'מְשֻׁכְלָל' מִדַּי כְּדֵי לָקַחַת קַלֶּטֶת עִם הָדַף הַיּוֹמִי שֶׁל אוֹתוֹ יוֹם, לְהַכְנִיסָהּ לְמַכְשִׁיר הַטֵּיְפּ בָּרֶכֶב, וְלִשְׁמֹעַ.

וְכָךְ עָשָׂה מְיֻדָּעֵנוּ הַגְבִיר הַלּוֹנְדּוֹנִי. מִיַּד בִּתְחִלַּת הַדֶּרֶךְ סָגַר אֶת כָּל הַפֶּלֶאפוֹנִים שֶׁלּוֹ, הִפְעִיל אֶת הַטֵּיְפּ, וְהֵחֵל לְהִתְעַנֵּג עַל דִּבְרֵי הַסֻּגְיָה שֶׁל הַ'דַּף הַיּוֹמִי', וְלֹא הִתְבַּטֵּל לְרֶגַע.

בִּהְיוֹתוֹ כְּבָר בָּאוֹטוֹסְטְרָדָה שֶׁמִּחוּץ לְלוֹנְדוֹן, נָסְעָה לְפָנָיו מַשָּׁאִית גְּדוֹלָה וַאֲרוּכָֹּה בִּמְהִירוּת אִטִּית בִּמְיֻחָד, וְהוּא רָצָה לְעוֹקְפָהּ. הָאִישׁ מִתְכּוֹנֵן לַעֲבוֹר לִנְתִיב הַנֶּגְדִּי כְּדֵי לַעֲקֹף, וּלְפֶתַע הוּא שׁוֹמֵעַ קוֹל סִירֶנָה מִשְׁטַרְתִּית.

הַיְּהוּדִי שֶׁלָּנוּ הָיָה בָּטוּחַ שֶׁנַּיֶּדֶת מִשְׁטָרָה נוֹסַעַת מֵאַחֲרָיו, וּמְבַקֶּשֶׁת גַּם הִיא לַעֲקֹף אֶת הַמַּשָּׂאִית, וְלָכֵן הִפְעִילוּ הַשּׁוֹטְרִים אֶת הַסִּירֶנָה, כְּדֵי שֶׁיַּחְזֹר הוּא לַמַּסְלוּל וְיַנִּיחַ לָהֶם לְבַצֵּעַ אֶת הָעֲקִיפָה לְפָנָיו.

הַיְּהוּדִי הֶעָשִׁיר צִיֵּת לַסִּירֶנָה, וְחָזַר לִנְתִיב הַנְּסִיעָה שֶׁלּוֹ, תּוֹךְ שֶׁהוּא מַמְתִּין לַעֲקִיפָתָה שֶׁל הַנַּיֶּדֶת. הוּא מַמְתִּין, אֲבָל הַנַּיֶּדֶת לֹא בָּאָה. גַּם בַּמַּרְאָה שֶׁבְּתוֹךְ הָרֶכֶב, וּבְאֵלּוּ שֶׁבַּצְּדָדִים, אִי אֶפְשָׁר הָיָה לְאַתֵּר אֶת הַנַּיֶּדֶת עִם הָאוֹרוֹת הַמְּהַבְהֲבִים. הַנַּיֶּדֶת נֶעֱלָמָה כְּאִלּוּ בָּלְעָה אוֹתָהּ הָאֲדָמָה.

וְאָז כַּעֲבוֹר 3-4 שְׁנִיּוֹת נוֹסָפוֹת, הוּא מַבְחִין בְּמַסְלוּל הַנֶּגְדִּי בְּמַשָּׂאִית עֲנָקִית, מַה שֶׁנִּקְרָא 'סֶמִיטְרֵיְלֶר', הַחוֹלֶפֶת לְיָדוֹ בִּמְהִירוּת רַבָּה, הַמֻּתֶּרֶת עַל פִּי הַחֹק בָּאוֹטוֹסְטְרָדָה הָאַנְגְלִית. 

לִבּוֹ שֶׁל הָאִישׁ הֶחְסִיר פְּעִימָה, מִכֵּיוָן שֶׁגַּם הַמַּשָּׂאִית הַנּוֹסַעַת בִּנְתִיב שֶׁלּוֹ הָיְתָה אֲרוּכָה, וְלָכֵן אִם הָיָה עוֹקֵף, הוּא לֹא הָיָה מַצְלִיחַ לְסַיֵּם אֶת הָעֲקִיפָה בְּתוֹךְ 3-4 שְׁנִיּוֹת, וְאִם לֹא הָיָה חוֹזֵר מִיַּד בִּגְלַל הַסִּירֶנָה לַנְתִיב שֶׁלּוֹ, מִי יוֹדֵעַ מַה הָיָה קּוֹרֶה. גַּם לְאַחַר שֶׁהַמַּשָּׂאִית שֶּׁבָּאָה מִמּוּל חָלְפָה, הוּא מַמְשִׁיךְ לְחַפֵּשׂ אֶת הַנַּיֶּדֶת, וְאֵינוֹ מוֹצֵא. 

הוּא עוֹזֵב אֶת הַחִפּוּשִׂים אַחֲרֵי. הַנַּיֶּדֶת, וּבֵינְתַיִם הוּא רוֹאֶה שֶׁבְּשֶׁל הַפַּחַד מֵהַמַּשָּׂאִית שֶׁהִגִּיעָה מִמּוּל, אִבֵּד מְעַט אֶת הַשְּׁלִיטָה בְּעִנְיְנֵי הַסֻּגְיָה שֶׁבָּה הָיָה עוֹסֵק, וְהֶחְלִיט לְהַחְזִיר אֶת הַקַּלֶּטֶת כַּמָּה דַּקּוֹת אֲחוֹרַנִּית, כְּדֵי לְהַאֲזִין שׁוּב לַקֶּטַע שֶׁהֻשְׁמַע בִּזְמַן זֶה.

וְהִנֵּה שׁוּב נִשְׁמַעַת לָהּ הַסִירֶנָה, הַפַּעַם הוּא כְּבָר לֹא חִפֵּשׂ אֶת הַנַּיֶּדֶת. הַיְּהוּדִי שֶׁלָּנוּ הֵבִין לְפֶתַע אֶת גֹּדֶל הַנֵּס שֶּׁאֵרַע לוֹ. יוֹשֵׁב שְׁחָקִים רָאָה אֶת הַסַּכָּנָה הַנִּשְׁקֶפֶת לוֹ מֵהַמַּשָּׂאִית שֶׁמִּמּוּל, וּבְדִיּוּק בְּרֶגַע שֶׁבּוֹ בִּקֵּשׁ לַעֲקֹף אֶת הַמַּשָּׂאִית שֶׁנָּסְעָה בַּנְתִיב שֶׁלּוֹ, הֻשְׁמְעָה בַּקַּלֶּטֶת סִּירֶנָה מִשְׁטַרְתִית שֶׁהוּקְלֶטָה בְּעֵת הַשִּׁעוּר בַּקַּלֶּטֶת - לִפְנֵי לְמַעְלָה מֵ- 25 שָׁנָה!!!

וּכְדֵי שֶׁהַדְּבָרִים יִהְיוּ בְּרוּרִים כָּל צָרְכָּם, וּכְדֵי לְהָבִין אֶת גֹּדֶל הַשָּׂכָר שֶׁמְּשַׁלֵּם הַשֵּׁם יִתְבָּרַךְ לְמִי שֶׁקּוֹבֵעַ עִתִּים לַתּוֹרָה, נְבָאֵר אֶת מַה שֶׁקָּרָה.

הַקַּלֶּטֶת שֶׁרָכַשׁ הַיְּהוּדִי הֶעָשִׁיר בְּלוֹנְדוֹן, הֵכִילָה אֶת הָדַף הַיּוֹמִי שֶׁהוּקְלַט בְּשִׁעוּר בִּירוּשָׁלַיִם לִפְנֵי לְמַעְלָה מִמַּחֲצִית יוֹבֵל שָׁנִים. הַמָּקוֹם בּוֹ הוּקָלַט הַשִּׁעוּר, הָיָה בֵּית מִדְרַשׁ קָטֹן וְצָנוּעַ בִּשְׁכוּנַת מֵאָה שְׁעָרִים, וְהַקַלַטוֹת נִמְכְּרוּ גַּם בְּלוֹנְדוֹן.

בְּעֵת שֶׁמַּגִּיד הַשִּׁעוּר הַיְּרוּשַׁלְמִי אָמַר אֶת שִׁעוּרוֹ, עָבְרָה בַּחוּץ נַייֵדֶת מִשְׁטַרְתִית, וְהֵשְּׁמִיעָה אֶת הַסִּירֶנָה שֶׁלָּהּ. רַק יוֹדֵעַ תַּעֲלוּמוֹת יוּכַל לָדַעַת אֶת סוּג הָאֵרוּעַ שֶׁבּוֹ הֻשְׁמְעָה הַסִּירֶנָה בִּירוּשָׁלַיִם, וְרַק הוּא יָדַע שֶׁבְּעוֹד 25 שָׁנִים, יִסַּע אוֹתוֹ יְהוּדִי לוֹנְדוֹנִי בִּמְכוֹנִיתוֹ, וְיִסְתַּכֵּן בַּעֲקִיפָה, וְהַדֶּרֶךְ הַיְּחִידָה לְהַחְזִירוֹ אֶל נְתִיב הַנְּסִיעָה שֶׁלּוֹ תִּהְיֶה בְּאֶמְצָעוּת סִּירֶנָה.

וְצָרִיךְ לְצַיֵּן פְּרָט חָשׁוּב נוֹסַף שֶּׁסִּפֵּר הָאִישׁ הַהוּא בְּעַצְמוֹ, לְאַחַר שֶׁנּוֹדַע לוֹ עַל הַנֵּס הַגָּדוֹל. הָאִישׁ סִפֵּר, שֶׁכַּאֲשֶׁר הִתְיַשֵּׁב בָּרֶכֶב, וְהִתְכּוֹנֵן לְהַתְחִיל בִּנְסִיעָה, הִסְתַּפֵּק הַאִם לְעַיֵּן לִפְנֵי הַנְּסִיעָה בְּכוֹתָרוֹת עִתּוֹן הַבֹּקֶר שֶׁהוֹצִיא מִתֵּבַת הַדֹּאַר שֶׁלּוֹ, אוֹ לִפְתֹּחַ אֶת הַיּוֹם בַּשִּׁעוּר הַמֻּקְלָט שֶׁל דַּף הַיּוֹמִי, וּלְהַתְחִיל מִיַּד בְּנְסִיעָה.

הֶחְלַטְתִּי לִשְׁמוֹעַ קוֹדֵם כָּל אֶת הַשִּׁעוּר, וְרַק אַחַר כָּךְ בְּסִיּוּמָהּ שֶׁל הַנְּסִיעָה – 'לִקְרֹא אֶת הַכּוֹתָרוֹת', סִפֵּר הָאִישׁ לַנּוֹכְחִים. וּבְעֶצֶם זֶה מַה שֶּׁגָּרַם לוֹ לְהִנָּצֵל מִמָּוֶת בָּטוּחַ.

כַּאֲשֶׁר הַקָּדוֹשׁ בָּרוּךְ הוּא רוֹאֶה אֶת הַחֲשִׁיבוּת שֶׁהָאָדָם מַעֲנִיק לְלִמּוּד תּוֹרָה, וּמִתְגַּבֵּר עַל עַצְמוֹ, וּמַחְלִיט לִפְתּוֹחַ אֶת הַיּוֹם בִּשְׁמִיעַת הַשִּׁעוּר, הֲרֵי שֶׁגַּם זְכוּת זוֹ מֻפְקֶדֶת בְּפִקָּדוֹן שֶׁל מַעְלָה, וּמְלַמֶּדֶת עָלָיו סַנֵּגוֹרְיָה לִפְנֵי בּוֹרֵא עוֹלָם, שֶׁשּׁוֹלֵחַ לוֹ אֶת סִּירֶנָת הַהַצָּלָה הַפְּרָטִית שֶׁלּוֹ. (בָּרְכִי נַפְשִׁי).

~ דֶּרֶךְ הַתּוֹרָה אֶפְשָׁר לָדַעַת מַה רָצוֹן ה'

כָּתַב רַבִּי פִּנְחָס הוֹרְבִיץ [בָּעַל "הַהַפְלָאָה"] לְבָאֵר אֶת הַמִּשְׁנָה "דַּע מַה לְמַעְלָה מִמְּךָ, עַיִן רוֹאָה וְאֹזֶן שׁוֹמַעַת וְכָל מַעֲשֶׂיךָ בְּסֵפֶר נִכְתָּבִים": זְכוֹר אָדָם שֶׁהַדּוֹרוֹת מִתְמַעֲטִים, וְדַע כַּמָּה מַעֲלוֹת טוֹבוֹת הָיוּ לַדּוֹרוֹת שֶׁ"לְמַעְלָה מִמְּךָ", בֶּעָבָר הָיְתָה נְבוּאָה, וּכְשֶׁהָיָה צֹרֶךְ בְּהוֹכָחַת הַדּוֹר, הָיָה הַנָּבִיא מוֹכִיחַ וּמְלַמֵּד. [שְׁמוּאֵל הַנָּבִיא נִקְרָא "הֲרוֹאֶה", נְבִיאִים אֲחֵרִים נִקְרְאוּ בְּשֵׁם "צוֹפֶה" וְ"חוֹזֶה", הֲרֵי לָנוּ שֶׁדּוֹרוֹת רִאשׁוֹנִים הָיוּ בִּבְחִינַת "עַיִן רוֹאָה]. 

לְאַחַר מִכֵּן, כְּשֶׁפָּסְקָה הַנְּבוּאָה מִיִּשְׂרָאֵל, הָיוּ מִשְׁתַּמְּשִׁים בְּבַת קוֹל, וּכְמוֹ שֶׁמּוּבָא בַּגְּמָרָא פְּעָמִים רַבּוֹת, שֶׁיָּצְתָה בַּת קוֹל וְאָמְרָה דָּבָר מְסֻיָּם. כָּל אֵלּוּ בִּבְחִינַת "אֹזֶן שׁוֹמַעַת".

וְאִלּוּ כַּיּוֹם, כְּשֶׁאֵין לָנוּ בְּמִי לְהִתְיַעֵץ וְלֹא אֶל מִי לִפְנוֹת, הַתּוֹרָה הַקְּדוֹשָׁה הִיא בִּבְחִינַת "וְכָל מַעֲשֶׂיךָ בַּסֵּפֶר נִכְתָּבִים". וְכָךְ הָיָה רַבִּי חַיִּים מִּוַלֹאזִ'ין אוֹמֵר: כַּיּוֹם הַזֶּה בִּזְמַן הַהֶסְתֵּר, "כָּל מַעֲשֶׂיךָ בַּסֵּפֶר נִכְתָּבִים", לְכָל שְׁאֵלָה, צָרִיךְ הָאָדָם לִמְצוֹא פִּתְרוֹן בְּסֵפֶר הַתּוֹרָה, כִּי אֵין לָנוּ שׁוּם דָּבָר מִלְּבַד הַתּוֹרָה הַזֹּאת.

@ עַל הָעֲבוֹדָה

בִּזְמַן שֶּׁבֵּית הַמִּקְדָּשׁ הָיָה קַיָּם, הָיְתָה עֲבוֹדַת הַקָּרְבָּנוֹת אַחַת מֵהָעַמּוּדִים הַמַּחְזִיקִים אֶת הָעוֹלָם. אֲבָל כַּיּוֹם שֶׁבַּעֲווֹנוֹת הָרַבִּים חָרַב בֵּית מִקְדָשֵׁינוּ, "וּנְשַׁלְּמָה פָּרִים שְׂפָתֵינוּ", כְּלוֹמַר, אָנוּ מְשַׁלְּמִים לְבוֹרֵא עוֹלָם אֶת הַתְּפִלָּה שֶׁאָנוּ מִתְפַּלְּלִים אֵלָיו בִּמְקוֹם לְהַקְרִיב פָּרִים.

פַּעַם בָּאָה אִשָּׁה אֶל הַמַּגִּיד מִמֶזְרִיץ' [תַּלְמִידוֹ שֶׁל הַבַּעַל שֵׁם טוֹב], וְאָמְרָה לוֹ: שָׁמַעְתִּי שֶׁהָרַב עוֹשֶׂה נִפְלָאוֹת, וַאֲנִי רוֹצָה בֵּן. עָנָה לָהּ הָרַב: בְּסֵדֶר, רַק תָּשִׂימִי עַל הַשֻׁלְחָן מָאתַיִם וַחֲמִשִּׁים אֶלֶף זְהוּבִים... 

אָמְרָה הָאִשָּׁה: רַבִּי, זֶה הוֹן עָתֵק. אָמַר הָרַב: זוֹ הָעִסְקָה וְאֵינִי מוּכָן לְהִתְפַּשֵּׁר. הָלְכָה הָאִשָּׁה, וְחָזְרָה לְאַחַר תְּקוּפָה עִם מַרְבִּית הַסְּכוּם. 

אָמַר לָהּ הָרַב: דִּבַּרְתִּי עַל כָּל הַסְּכוּם, אָגוֹרָה לֹא פָּחוֹת. הִתְרַגְּזָה הָאִשָּׁה וְאָמְרָה: אַתָּה חוֹשֵׁב שֶׁאֲנִי זְקוּקָה לְךָ? אֲנִי אֶתְפַּלֵּל, וַה' יִתֵּן לִי! 

אָמַר הַמַּגִּיד מִמֶזְרִיץ': עַכְשָׁו יִהְיֶה לָהּ בֵּן. אֲנִי לֹא יָכוֹל לָתֶת לָהּ בֵּן, אֲבָל בְּעֶזְרַת הַתְּפִלּוֹת שֶׁהִיא תִּתְפַּלֵּל, אֶפְשָׁר לְקַבֵּל בֶּן. הַיּוֹם אֲנָשִׁים שָׁכְחוּ שֶׁיֵּשׁ תְּפִלָּה, וּבִמְקוֹם לְהִתְפַּלֵּל, עַל כָּל דָּבָר הוֹלְכִים לָרַבָּנִים לְבַקֵּשׁ בְּרָכָה. מַה עִם הַתְּפִלָּה? ה' יִתְבָּרַךְ רוֹצֶה שֶׁבָּנָיו יְדַבְּרוּ אִתּוֹ.

~ לְהִתְפַּלֵּל שֶׁהַכֹּל יַעֲבוֹר בְּשָׁלוֹם

מְסַפְּרִים שֶׁפַּעַם אַחַת, צִוָּה הַבַּעַל שֵׁם טוֹב שֶׁיָּבִיאוּ לוֹ יַיִן מִמְּדִינַת בַּסֶרְבְיָה, בְּהַשְׁגָּחָה גְּדוֹלָה וּשְׁמִירָה יְתֵרָה בְּתַכְלִית הַכַּשְׁרוּת, וּמָסַר הַדָּבָר לְתַלְמִידוֹ רַבִּי דָּוִד. נָסַע ר' דָּוִד בְּעַצְמוֹ לְאוֹתוֹ מָקוֹם, הִתְעַכֵּב שָׁם שְׁנֵי חֳדָשִׁים - אֱלוּל וְתִשְׁרֵי. 

כָּל עֵת עֲבוֹדַת הַיַּיִן, הִשְׁגִּיחַ בְּעַצְמוֹ עַל כָּל פְּרָט וּפְרָט, וְדָאַג שֶׁמִּן הָרֶגַע הָרִאשׁוֹן שֶׁקָּנָה אֶת הָעֲנָבִים, כָּל פְּעֻלָּה וּפְעֻלָּה תִּהְיֶה בְּתַכְלִית הַכַּשְׁרוּת לִמְהַדְּרִין מִן הַמְּהַדְּרִין, וְגַם לְאַחַר חַג הַסֻּכּוֹת הִתְעַכֵּב שָׁם עוֹד כַּמָּה שָׁבוּעוֹת עַד לְאַחַר גְּמַר תְּסִיסַת הַיַּיִן, עַד שֶׁמִּלְּאוּ אֶת הֶחָבִיּוֹת בְּיַיִן. 

בְּדַרְכּוֹ חֲזָרָה הָיְתָה לוֹ יְגִיעָהּ רַבָּה, כִּי הַדְּרָכִים אָז הָיוּ כְּבָר מְשֻׁבָּשׁוֹת בִּגְלַל מֶזֶג הָאֲוִיר הַחֹרְפִי וְהַסּוֹעֵר, וְנָסַע מַמָּשׁ בִּמְסִירוּת נֶפֶשׁ, עַד כְּדֵי כָּךְ שֶׁפַּעַם אַחַת טָבְעוּ רַגְלָיו בַּבּוֹץ, וּבָאוּ מַיִם עַד נֶפֶשׁ, וְעַל אַף הַכֹּל לֹא הִסִּיחַ דַּעְתּוֹ כְּלָל מִשְּׁמִירַת הַיַּיִן אֲפִילוּ לְרֶגַע קָט.

לְאַחַר עָמָל וַיֵּגַּע רַב, עָלָה בְּיָדוֹ לְהָבִיא אֶת הַיַּיִן בִּשְׁמִירָה מְעֻלָּה וּבְכַשְׁרוּת מְהֻדֶּרֶת לָעִיר בָּהּ שָׁהָה הַבַּעַל שֵׁם טוֹב. מִיַּד בְּהַגִּיעוֹ רָץ בְחִפָּזוֹן אֶל הַבַּעַל שֵׁם טוֹב כְּדֵי לְסַפֵּר לוֹ שֶּׁהֵבִיא אֶת הַיַּיִן בִּשְׁמִירָה מְעֻלָּה כְּפִי חֶפְצוֹ. 

וְהִנֵּה בְּאוֹתוֹ הָרֶגַע שֶׁעָמְדָה הָעֲגָלָה עִם חָבִיּוֹת הַיַּיִן לִפְנֵי בֵּיתוֹ שֶׁל הַבַּעַל שֵׁם טוֹב, עָבַר שָׁם בִּרְכִיבָה חַיָּל אֶחָד מִשּׁוֹמְרָיו שֶׁל אֲדוֹן הָעִיר, שֶׁתַּפְקִידוֹ הָיָה לִשְׁמוֹר שֶׁלֹּא יָבִיאוּ יַיִן שָׂרַף לָעִיר, וְלֹא זָז מִשָּׁם עַד שֶׁאִלְּצָם לִפְתֹּחַ אֶת הֶחָבִיּוֹת, וְהִכְנִיס פְּנִימָה אֶת הַשִּׁפּוּד שֶׁלּוֹ כְּדֵי לִטְעֹם, וְאַחַר שֶׁרָאָה שֶׁהֵם חָבִיּוֹת יַיִן, הִמְשִׁיךְ בְּדַרְכּוֹ, אַךְ הַיַּיִן הַמְּהֻדָּר נֶהְפַּךְ לְ"יַיִן נֶסֶךְ", וְנֶאֱסַר עַל יְדֵי נְגִיעָתוֹ שֶׁל הַגּוֹי. 

צַעַר גָּדוֹל וְיָגוֹן רַב הָיָה לְרַבִּי דָּוִד, כָּל טִרְחָתוֹ הַגְּדוֹלָה וִיגִיעָתוֹ הָעֲצוּמָה הָיְתָה לַהֶבֶל וָרִיק. נִכְנַס בִּבְכִיָּה לַבַּעַל שֵׁם טוֹב וְאָמַר לוֹ: יוֹדִיעֵנִי רַבֵּנוּ מַה חֶטְאִי וּמַה פִּשְׁעִי כִּי הִתְחַיַּבְתִּי בְּעֹנֶשׁ גָּדוֹל זֶה. 

אָמַר לוֹ הָרַב: עוֹנֶשׁ זֶה הִגִּיעַ לְךָ עֲבוּר שֶּׁמָּסַרְתָּ נַפְשְׁךָ בִּשְׁמִירַת הַיַּיִן, וְשָׁכַחְתָּ מֵעִקַּר הַשְּׁמִירָה, הָיָה לְךָ לְהִתְפַּלֵּל לַה' שֶׁיַּעֲזֹר לְךָ לִשְׁמוֹר אֶת הַיַּיִן הֵיטֵב, וּבִשְׁבִיל שֶׁשָּׁכַחְתָּ לְהִתְפַּלֵּל לַשּׁוֹמֵר הָאֲמִתִּי, עָלָה לְךָ כָּךְ.

מִזֶּה נִלְמַד עַד כַּמָּה מוּטָל עַל הָאָדָם חוֹב גָּמוּר לְהִתְפַּלֵּל קוֹדֵם כָּל לְבוֹרֵא עוֹלָם, וּלְאַחַר מִכֵּן רַשַּׁאי לִפְנוֹת לְבָשָׂר וְאָדָם שֶׁיַּעַזְרוּ לוֹ, אֲבָל אֵין לִבְטֹחַ בְּבָשָׂר וְאָדָם שֶּׁאֵין לוֹ תְּשׁוּעָה, וְרַק לַה' לְבַדּוֹ הַיְשׁוּעָה.

~ לְבַקֵּשׁ מֵה' עֶזְרָה

מְסַפְּרִים שֶׁבְּאֶחָד מִבָּתֵּי הַחוֹלִים, הָיְתָה מַחְלָקָה קָשָׁה מְאֹד, שֶׁבְּדֶרֶךְ כְּלָל עָבְדוּ בָּהּ שְׁלוֹשָׁה רוֹפְאִים. לַיְלָה אֶחָד הָיָה מַחְסוֹר בְּרוֹפְאִים. לָקְחוּ רוֹפֵא אֶחָד וְאָמְרוּ לוֹ כָּךְ: אַתָּה תִּהְיֶה אַחֲרַאי עַל מַחְלָקָה זוֹ, דַּע לְךָ דָּבָר אֶחָד, יִתָּכֵן שֶׁכָּל הַלַּיְלָה יַעֲבוֹר בְּשֶׁקֶט, אֲבָל אִם לְפֶתַע חוֹלֶה מְסֻיָּם יִתְעוֹרֵר, וְחוֹלֶה שֵׁנִי יִזְדַּקֵּק לְטִפּוּל, וּבְנוֹסָף לְכָךְ יַגִּיעַ עוֹד מִקְרֶה חֵרוּם, אַתָּה לֹא תִּסְתַּדֵּר לְבַד. בְּמַצַּב כָּזֶה, עָלֶיךָ לְהָרִים טֶלֶפוֹן וּלְבַקֵּשׁ עֶזְרָה, וּמִיַּד יַזְעִיקוּ לְךָ עוֹד רוֹפְאִים. 

וְאָכֵן כָּךְ אֵרַע, חוֹלֶה לְפֶתַע הִתְעוֹרֵר וְכוּ'. אוֹתוֹ רוֹפֵא רָץ מְמִיטָה לְמִטָּה, וְלֹא הִסְפִּיק, וּלְבַסּוֹף אֶחָד הַחוֹלִים מֵת בְּאוֹתוֹ לַיְלָה. תָּבְעוּ אוֹתוֹ לְמִשְׁפָּט בְּאַשְׁמַת רַשְׁלָנוּת רְפוּאִית, וְהוּא עָמַד לִפְנֵי הַשּׁוֹפֵט וְטָעַן: זֶה הָיָה לְמַעְלָה מִכֹּחוֹתַי, לֹא הָיִיתִי מְסֻגָּל לְהִתְמוֹדֵד עִם הַכֹּל.

אֲבָל הַתּוֹבֵעַ טָעַן כְּנֶגְדּוֹ: הֲרֵי הִזְהִירוּ אוֹתְךָ מֵרֹאשׁ, שֶׁאִם לֹא תִּסְתַּדֵּר, תִּזְעָק לְעֶזְרָה, מַדּוּעַ לֹא עָשִׂיתָ זֹאת, לְפִיכָךְ אַתָּה אָשֵׁם בִּגְרִימַת מָוֶת בְּרַשְׁלָנוּת!!!

אוֹמֵר הָרַב פִּינְקוּס זַצַ"ל: כַּאֲשֶׁר אָדָם יִטְעַן לִפְנֵי הַקָּדוֹשׁ בָּרוּךְ הוּא "חִיַּבְתָּ אוֹתִי בְּמִצְוַת 'וְהָגִיתָ בּוֹ יוֹמָם וָלַיְלָה', אָסַרְתָּ עָלַי לְדַבֵּר לָשׁוֹן הָרַע, צִוִּיתָ אוֹתִי לִשְׁמוֹר עַל הָעֵינַיִם וְעַל הָאָזְנַיִם וְכוּ', לֹא יָכֹלְתִּי לַעֲמוֹד בָּזֶה.

הַתְּשׁוּבָה תִּהְיֶה: לָמָּה לֹא בִּקַּשְׁתָּ עֶזְרָה?! מַדּוּעַ לֹא פָּנִיתָ אֶל הַקָּדוֹשׁ בָּרוּךְ הוּא בִּתְפִלָּה?! אִם הָיִיתָ עוֹשֶׂה זֹאת וְהָיִיתָ אוֹמֵר "אָנָּא ה' עֲזֹר לִי", הָיִיתָ מְקַבֵּל אֶת עֶזְרָתוֹ יִתְבָּרַךְ. זוֹ תִּהְיֶה הַתְּבִיעָה כְּלַפֵּינוּ. 

זוֹהִי בְּעֶצֶם הַתְּפִלָּה, וְאֵין הַכַּוָּנָה לִתְפִלַּת הָעֲמִידָה, אֶלָּא כִּבְיָכוֹל לָקַחַת אֶת הַקָּדוֹשׁ בָּרוּךְ הוּא אִתָּנוּ, וּלְהַכְנִיס אוֹתוֹ לְתוֹךְ הַחַיִּים שֶׁלָּנוּ, וְלִפְנוֹת אֵלָיו בְּכָל רֶגַע, וְאָז הַכֹּל יִסְתַּדֵּר בְּאֹרַח פֶּלֶא. 

עָלֵינוּ לָדַעַת שֶׁה' יִתְבָּרַךְ הוּא כָּל יָכוֹל, וּמִי שֶּׁנִּמְצָא עִם ה' יִתְבָּרַךְ, אֵין לְשַׁעֵר וְאֵין לְתָאֵר מַה שֶׁהוּא יָכוֹל לַעֲשׂוֹת לְמַעֲנֵנוּ. אֲבָל צְרִיכִים לִהְיוֹת אִתּוֹ כָּל הַזְּמַן!

יֶשְׁנָם הַסְּבוּרִים שֶׁכְּמוֹ שֶׁבַּמְּכוֹנִית כְּשֶׁנִּגְמַר הַמַּצְבֵּר מְבַקְשִׁים מֵחָבֵר שֶׁיִּתֵּן דְּחִיפָה לִמְכוֹנִית וְאָז הַמְכוֹנִית מַמְשִׁיכָה לִנְסֹעַ לְבַד בְּכֹחוֹת עָצְמָה, כָּךְ כְּשֶׁקָּשֶׁה זוֹעֲקִים לַקָּבָּ"ה, וּכְשֶׁזּוֹכִים לְסִיַּעְתָּא דִּשְׁמַיָּא אוֹמְרִים לוֹ: "תּוֹדָה לְךָ ה' אֲנִי כְּבָר מִסְתַּדֵּר לְבַד".

מִי שֶׁחוֹשֵׁב כָּךְ, טוֹעֶה טָעוּת יְסוֹדִית. אָדָם זָקוּק שֶׁבּוֹרֵא עוֹלָם יִדְחֹף אוֹתוֹ כָּל רֶגַע, עַד שֶּׁמָּשִׁיחַ יָבוֹא. רַק לְבוֹרֵא עוֹלָם יֵשׁ אֶת הַכֹּחַ וְהַמֶּמְשָׁלָה, וְהוּא מַחֲזִיק אֶת כָּל הָעוֹלָם, וְהוּא מַחֲזִיק גַּם אוֹתָנוּ. אָדָם מִצִּדּוֹ יָכוֹל רַק 'לְסוֹבֵב קְצָת אֶת הָהֱגֶה' יְמִינָה שְׂמֹאלָהּ, אֲבָל בְּלִי ה' יִתְבָּרַךְ אִי אֶפְשָׁר לַעֲבוֹר אֶת הַחַיִּים. וְלָכֵן חוֹבָה לִפְנוֹת אֵלָיו עֶרֶב וָבֹקֶר וְצָהֳרַיִם.

@ וְעַל גְּמִילוּת חֲסָדִים

בְּמַסֶּכֶת רֹאשׁ הַשָּׁנָה (דַּף יח.) מוּבָא, שֶׁרָבָא וְאַבַּיֵי מִבֵּית עֵלִי הָיוּ, וְרָבְצָה עֲלֵיהֶם הַקְּלָלָה שֶׁיָּמוּתוּ בְּקִצּוּר יָמִים וְשָׁנִים, אוּלָם רָבָא עָסַק בַּתּוֹרָה וְלָכֵן חָי אַרְבָּעִים שָׁנָה, וְאִלּוּ אַבַּיֵּי שֶׁעָסַק גַּם בַּתּוֹרָה וְגַם בִּגְמִילוּת חֲסָדִים, חָי שִׁשִּׁים שָׁנָה.

וְהִקְשָׁה הַגָּאוֹן הָרַב שְׁטַיִינְמָן שְׁלִיטָ"א, צָרִיךְ בֵּאוּר, שֶׁהֲרֵי כְּשֶׁאַבַּיֵּי עָסַק בְּגְמִילוּת חֲסָדִים, בְּוַדַּאי רָבָא עָסַק בַּתּוֹרָה, וְאִם כֵּן, הֲרֵי תַּלְמוּד תּוֹרָה שָׁקוּל כְּנֶגֶד כֹּל הַמִּצְווֹת וְחָשׁוּב יוֹתֵר מִגְּמִילוּת חֲסָדִים, וּמַה הָיְתָה הַטַּעֲנָה עַל רָבָא שֶׁבִּגְלַל זֶה מֵת לִפְנֵי אַבַּיֵּי?

וּבֵאֵר הָרַב: מַה יוֹתֵר מֵזִין בָּשָׂר אוֹ מַיִם? וַדַּאי שֶׁבָּשָׂר. אֲבָל לְלֹא מַיִם, לֹא נִתַּן לְבַשֵּׁל כְּלָל אֶת הַבָּשָׂר. תּוֹרָה בְּוַדַּאי שֶׁהִיא חֲשׁוּבָה יוֹתֵר מִגְּמִילוּת חֲסָדִים, אֲבָל כְּדֵי לְקַיֵּם מִצְוַת תַּלְמוּד תּוֹרָה כָּרָאוּי, צְרִיכִים גְּמִילוּת חֲסָדִים, מִשּׁוּם שֶׁגְּמִילוּת חֲסָדִים הִיא הַ''מַיִם" שֶׁעַל יָדָם מְבַשְּׁלִים אֶת הַ''בָּשָׂר".

 ~ גְּמִילוּת חֲסָדִים הִיא הָרֶגֶל הַמַּחֲזִיקָה אֶת הָעוֹלָם

אוֹמְרִים בְּשֵׁם רַבֵּנוּ אֱלִימֶלֶךְ מְלִיזֶ'נְסְק, שֶׁעַד תְּקוּפָתוֹ שֶׁל רַבֵּנוּ הָאֲרִ"י, הָיָה עַמּוּד הַתּוֹרָה מַחֲזִיק אֶת הָעוֹלָם. וּמִימוֹת הָאֲרִ"י, הִתְחִיל עַמּוּד הָעֲבוֹדָה לְהַחְזִיק אֶת הָעוֹלָם [דְּהַיְינוּ הַתְּפִלָּה]. מִכָּאן וְאֵילָךְ עַמּוּד הַגְּמִילוּת חֲסָדִים הוּא הָעִקָּר, וְרַשַּׁאי הָאָדָם לִדְחוֹת אֶת הַתּוֹרָה וְהָעֲבוֹדָה, מִפְּנֵי מִצְוַת גְּמִילוּת חֲסָדִים שֶׁהִיא הָעִקָּר בְּיָמֵינוּ. (מְמַּעְיָנוֹת הַנֵּצַח). 

מְסֻפָּר עַל רַבָּה שֶׁל הָעִיר פְּרָאג רַבִּי יְחֶזְקֵאל לָנְדֹא הוּא בָּעַל הַ''נוֹדָע בִּיהוּדָה" שֶׁשָּׂם דָּגֵשׁ מְיֻחָד עַל כָּךְ שֶׁבְּנֵי קְהִלָּתוֹ יַעַסְקוּ בְּמִצְוָת גְּמִילוּת חֲסָדִים. הוּא הָיָה דּוֹרֵשׁ בְּתֹקֶף מִבַּעֲלֵי הַבָּתִּים, שֶׁיַּעַסְקוּ בִּגְמִילוּת חֶסֶד הֵן בְּגוּפָם וְהֵן בְּמָמוֹנָם.

אוּלָם לְדַאֲבוֹן לִבּוֹ, הוּא נוֹכָח לָדַעַת שֶּׁאֵין הַצִּבּוּר שָׂשׂ לְקַיֵּם אֶת הַמִצְוָה כְּהִלְכָתָהּ, וְאַף נוֹהֵג בָּהּ בְּזִלְזוּל.

מֶה עָשָׂה? נִכְנַס לַיְּשִׁיבָה שֶׁשָּׁכְנָה בְּבֵית הַכְּנֶסֶת הַגָּדוֹל בִּפְרָאג וּבָהּ הָיָה נוֹתֵן שִׁעוּר מִידֵי יוֹם בְּיוֹמוֹ, סָגַר אֶת הַגְּמָרָא, וְיָצָא לְטַיֵּל בַּשּׁוּק הַמֶּרְכָּזִי שֶׁל הָעִיר. 

הַדָּבָר הִפְלִיא אֶת אַנְשֵׁי הָעִיר, שֶׁהֲרֵי מֵעוֹלָם לֹא נִרְאָה רַבָּם מְטַיֵּל לַהֲנָאָתוֹ בִּרְחוֹבָהּ שֶׁל עִיר. הֵם פַּנּוּ אֵלָיו וְשַׁאֲלוּ: רַבֵּנוּ, מַה קָרָה? 

אָמַר לָהֶם: שֻׁלְחָן שֶׁעוֹמֵד בְּדֶרֶךְ כְּלָל עַל שָׁלוֹשׁ רַגְלָיִם, אִם חֲסֵרָה רֶגֶל אַחַת, עֲדַיִן נִתַּן עַל יְדֵי תִּכְנוּן מְדֻקְדָּק לְהַעֲמִידוֹ בְּזָוִית מְסֻיֶּמֶת, וּלְהַחְזִיקוֹ עַל שְׁתֵּי רַגְלָיִם רְחָבוֹת וּבְרִיאוֹת. 

אַךְ אִם גַּם אַחַת מִן הַשְּׁתַּיִם הִיא רֶגֶל שְׁבוּרָה וְרוֹפֶפֶת, שׁוּב אֵין אֶפְשָׁרוּת לְהִשְׁתַּמֵּשׁ בַּשֻׁלְחָן, אֶלָּא אִם כֵּן יַעֲשׂוּ אַחַת מִן הַשְּׁתַּיִם - אוֹ שֶׁיְּתַקְּנוּ אֶת הָרֶגֶל הָרְעוּעָה, אוֹ שֶּׁיָּסִירוּ גַּם אֶת הָרֶגֶל הָאַחֲרוֹנָה, וְכָךְ יִהְיֶה נִתַּן לְנַצְּלוֹ לְכָל הַפָּחוֹת כְּמַגָּשׁ. 

הִמְשִׁיךְ הָרַב וְאָמַר: הָעוֹלָם שֶׁלָּנוּ עוֹמֵד עַל שָׁלוֹשׁ רַגְלָיִם, רֶגֶל הָעֲבוֹדָה, הִיא עֲבוֹדַת הַקָּרְבָּנוֹת בְּבֵית הַמִּקְדָּשׁ. רֶגֶל זוֹ אֵינָהּ קַיֶּמֶת, כִּי אֵין לָנוּ בֵּית הַמִּקְדָּשׁ בַּעֲווֹנוֹתֵינוּ. נִשְׁאֲרוּ לָנוּ רַק שְׁתֵּי רַגְלָיִם - הַתּוֹרָה וּגְמִילוּת חֲסָדִים. 

אוּלָם אִם אֵינְכֶם מוּכָנִים לְהַחֲזִיק אֶת הָרֶגֶל הַשְּׁנִיָּה שֶׁל גְּמִילוּת הַחֲסָדִים, וְאַתֶּם מַנִּיחִים לָהּ לְהִשָּׁמֵט וְלִפּוֹל, אִם כֵּן נִשְׁאֲרָה רַק הַתּוֹרָה, דְּהַיְינוּ נִשְׁאֲרוּ כָּאן בָּעִיר רַק הַתַּלְמִידִים שֶׁלִּי וְהַשִׁיעוּרִים שֶׁאֲנִי אוֹמֵר בַּיְּשִׁיבָה. 

אֶלָּא שֶׁעַל רֶגֶל אַחַת בִּלְבַד אֵין הָעוֹלָם יָכוֹל לַעֲמוֹד, וְלָכֵן אִם אֵין אַתֶּם נוֹטְלִים לִידֵיכֶם אֶת הָאֶפְשָׁרוּת הָרִאשׁוֹנָה וּמְתַקְּנִים אֶת הָרֶגֶל הַשְּׁנִיָּה הָרוֹפֶפֶת, דְּהַיְינוּ אֶת הַגְּמִילוּת חֲסָדִים, אֲזַי אֵין לִי בְּרֵירָה, וַאֲנִי פּוֹעֵל לְפִי הָאֶפְשָׁרוּת הָאַחֶרֶת. אֲנִי מֵסִיר גַּם אֶת הָרֶגֶל הָרִאשׁוֹנָה שֶׁהִיא הַתּוֹרָה, וְכָךְ עוֹלָמֵנוּ יִשָּׁעֵן חָלִילָה עַל הָאָרֶץ לְלֹא יְכֹלֶת עֲמִידָה. כָּךְ פָּקַח הָרַב אֶת עֵינֵיהֶם, וּפָתַח אֶת לְבָבָם לִגְמִילוּת חֲסָדִים.

~ מַעֲלָתוֹ שֶׁל הַגּוֹמֵל חֲסָדִים

לִפְעָמִים נִדְמֶה לַאֲנָשִׁים, שֶׁאָדָם הַהוֹלֵךְ בְּצוּרָה פְּשׁוּטָה וְעוֹבֵד בְּמִקְצוֹעַ שֶׁאֵינוֹ מְכֻבָּד, אֵין מַה לְהִתְפַּעֵל מִמֶּנּוּ וּמִמַּעֲשָׂיו, שֶׁהֲרֵי מַה כְּבָר אֶפְשָׁר לִמְצוֹא בְּאֶחָד כָזֶה, אֲבָל שֶּׁרוֹאִים אָדָם הָדוּר בִּלְבוּשׁוֹ, וּזְקָנוֹ אָרוֹךְ וּמְסֻדָּר, וְנוֹדַע שְׁמוֹ בָּרַבִּים, אֲזַי נוֹהֲגִים בּוֹ כָּבוֹד וּשְׂמֵחִים לִהְיוֹת בִּמְחִצָּתוֹ. הַסִּפּוּר שֶׁלְּפָנֵינוּ יַמְחִישׁ לָנוּ לְאֵיזֶה מַעֲלוֹת יָכוֹל לְהַגִּיעַ אָדָם פָּשׁוּט, בִּזְכוּת גְּמִילוּת חֲסָדִים שֶׁעָשָׂה פַּעַם בְּחַיָּיו.

מַעֲשֵׂה בְּאִישׁ אֶחָד שֶׁהָיָה תַּלְמִיד חֲכַם חָסִיד וְעָנָיו, וּבִקֵּשׁ מֵאֱלֹהָיו לְהוֹדִיעוֹ מִי יִהְיֶה אֶחָד מֵחֲבֵרָיו בָּעוֹלָם הַבָּא, וְצָם יָמִים רַבִּים וְהִרְבָּה בִּתְפִלָּה וְתַחֲנוּנִים, עַד שֶׁנֶּאֱמַר לוֹ בַּחֲלוֹם, שֶׁפְּלוֹנִי הַקַּצָב יִהְיֶה מֵחֲבֵרָיו בָּעוֹלָם הַבָּא. הֵקִיץ הֶחָסִיד מִשְּׁנָתוֹ וְהָיָה דּוֹאֵג וְנֶאֱנָח עַד מְאֹד.

חָזַר שֵׁנִית לְהִתְעַנּוֹת וּלְחַלּוֹת אֶת פְּנֵי ה' שֶׁיּוֹדִיעוֹ מִי יִהְיֶה חֲבֵרוֹ, וְשׁוּב אָמְרוּ לוֹ בַּחֲלוֹם שֶׁכְּבָר הוֹדִיעוּ לוֹ שֶׁחֲבֵרוֹ בָּעוֹלָם הַבָּא הוּא פְּלוֹנִי הַקַּצָב! כְּשׁוֹמְעוֹ דָּבָר זֶה, נִדְהָם וְנֶאֱנָח וּבָכָה בֶּכִי גָּדוֹל עַל דָּבָר זֶה.

וְהִנֵּה שָׁמַע קוֹל קוֹרֵא אֵלָיו מֵהַשָּׁמַיִם וְאוֹמֵר: לוּלֵא שָׁאַתָּה חָסִיד וְיֵשׁ בְּךָ מַעֲשִׂים טוֹבִים, הָיִיתָ חַיָּב מִיתָה. מַדּוּעַ חָרָה לְךָ עַל שֶׁשָּׁמַעְתָּ שֶׁהַקַּצָב הוּא מֵחֲבֵרֶיךָ?! הֲיָדַעְתָּ אֶת אֲשֶׁר עָשָׂה הַקַּצָב מַעֲשִׂים טוֹבִים שֶׁלֹּא יוּכַל כָּל אָדָם לַעֲשׂוֹת, וּמַעֲלָתוֹ מָעֲלָה גְּדוֹלָה בָּעוֹלָם הַבָּא.

קָם הֶחָכָם בַּבֹּקֶר, וְהָלָךְ לַחֲנוּתוֹ שֶׁל הַקַּצָב, וְיָשַׁב עִמּוֹ וְאָמַר לוֹ: רְצוֹנִי שֶׁתּוֹדִיעֵנִי מַעֲשֶׂיךָ וַחֲסָדֶיךָ בְּעוֹלָמְךָ. אָמַר לוֹ הַקַּצָב: אֲדוֹנִי, אַתָּה רוֹאֶה מְלַאכְתִּי, וּמִמַּה שֶׁאֲנִי מַרְוִיחַ, אֲנִי נוֹתֵן חֲצִי לִצְדָקָה, וּמֵהַחֵצִי הַשֵּׁנִי אֲנִי מְפַרְנֵס אֶת נַפְשִׁי וּנְפָשׁוֹת בְּנֵי בֵּיתִי. 

אָמַר לוֹ הֶחָכָם: אֲנָשִׁים רַבִּים נוֹתְנִים צְדָקָה יוֹתֵר מִזֶּה, אֲבָל הוֹדִיעֵנִי אִם עָשִׂיתָ דָּבָר גָּדוֹל שֶׁלֹּא יוּכַל לַעֲשׂוֹת שׁוּם אָדָם אַחֵר!

הֶחְרִישׁ הַקַּצָב שָׁעָה גְּדוֹלָה, וְאָז אָמַר לוֹ: אֲדוֹנִי, זָכָרְתִּי דָּבָר שֶׁעָשִׂיתִי לִפְנֵי כַּמָּה שָׁנִים, וְזֶה תּוֹכֵן הַסִּפּוּר:

בְּאֶחָד הַיָּמִים הָיִיתִי מִתְעַסֵּק בִּמְלַאכְתִּי, וְהִנֵּה אֹרְחַת גּוֹיִים בָּאָה וְכַמָּה שְׁבוּיִים עִמָּם, וּבֵינֵיהֶם נַעֲרָה קְטַנָּה בּוֹכָה בְּמַר נֶפֶשׁ. קָרַבְתִּי אֵלֶיהָ וְאָמַרְתִּי לָהּ: בִּתִּי, לָמָּה תִּבְכִּי וְלָמָּה תִּצְעֲקִי? וַתֹּאמֶר לִי: אֲדוֹנִי, אֲנִי יְהוּדִיָּה, וַאֲנִי מְפַחֶדֶת שֶׁמָּא יוֹצִיאֵנִי הַגּוֹיִם הָאֵלֶּה מִכְלָל יִשְׂרָאֵל, וּרְצוֹנִי שֶׁהַיְּהוּדִים יִפְדּוּנִי מִיַּד הָעֲרֵלִים הַלָּלוּ. 

כְּשׁוֹמְעִי דְּבָרֶיהָ, חָמַלְתִּי עָלֶיהָ וְאָמַרְתִּי לָהּ: אֲנִי אֶפְדֵּךְ! הָלָכְתִּי לַאַדוֹנֶיהָ, וְקָנִיתִי אוֹתָהּ בְּדָמִים מְרֻבִּים יוֹתֵר מִמָּמוֹנִי, וַהֲבֵאתִיהָ לְבֵיתִי, וְגִדַּלְתִּיהָ עַד שֶׁבָּגְרָה. 

זִכַּנִי ה' יִתְבָּרַךְ לְבֵן יָחִיד, וּכְשֶׁהִגִּיעַ בְּנִי לְגִיל 21, דִּבַּרְתִּי עִמּוֹ, וְאָמַרְתִּי לוֹ שֶׁרְצוֹנִי שֶׁיִּשָּׂא אֶת הַנַּעֲרָה הַזֹּאת לְאִשָּׁה, וַאֲנִי אֶתֶּן לָהֶם בְּגָדִים וְתַכְשִׁיטִים חֲשׁוּבִים מְאֹד. וַיֹּאמֶר לִי בְּנִי: הִנְּנִי בְּיָדֶיךָ עֲשֵׂה הַטּוֹב בְּעֵינֶיךָ!

שָׂמַחְתִּי לִשְׁמוֹעַ שֶׁבְּנִי מַסְכִּים לִנְשׂוֹא אוֹתָהּ, וְהֵכַנְתִּי לָהֶם כָּל צָרְכֵיהֶם, מִחוּט וְעַד שְׂרוֹךְ נַעַל לֹא חִסַּרְתִּי דָּבָר, וְעָשִׂיתִי סְעוּדָה גְּדוֹלָה לִכְבוֹד הַחֻפָּה, וְלֹא הִנַּחְתִּי מִכָּל בְּנֵי עִירִי אֶחָד שֶׁלֹּא בָּא לַחֻפָּה, וְגַם כָּל הָעֲנִיִּים בָּאוּ, וְהוֹשַׁבְתִּי אוֹתָם עִם בְּנֵי הָעִיר כְּדֵי שֶׁלֹּא יִתְבַּיְּשׁוּ, וְשַׂמְתִּי לִפְנֵיהֶם מַאֲכָלִים וּמַעֲדַנִּים, וְאָכְלוּ וְשָׁתוּ, וְהָיוּ שְׂמֵחִים וְטוֹבֵי לֵב.

וְהִנֵּה שַׂמְתִּי לֵב, שֶׁבְּאֶחָד הַשֻּׁלְחָנוֹת לֹא הָיוּ אוֹכְלִים כְּלוּם, נִגַּשְׁתִּי לְשָׁם וְשָׁאַלְתִּי: אֶחָי לָמָּה אֵינְכֶם אוֹכְלִים כְּלוּם? שֶׁמָּא מְצָאתֶם בְּמַטְעַמַּי אֵיזֶה דָּבָר לֹא טוֹב? וַיֹּאמְרוּ לִי: הֶעָנִי הַזֶּה שֶׁהושַׁבְתָּ עִמָּנוּ, בּוֹכֶה מֵהָעֵת שֶׁיָּשַׁב כָּאן עַד עַכְשָׁו, וְלָכֵן אָנוּ לֹא נוּכַל לֶאֱכוֹל מִפְּנֵי אַנְחָתוֹ.

לָקַחְתִּי אֶת הֶעָנִי בְּיָדִי, וְהוֹצֵאתִיו לַחוּץ וְאָמַרְתִּי לוֹ: אָחִי, הוֹדִיעֵנִי מַה יֵשׁ לְךָ וְאַל תַּעֲלִים מִמֶּנִי כְּלוּם, אִם יֵשׁ לְךָ חוֹבוֹת, אֶתֶּן לְךָ מָמוֹן לְשַׁלֵּם, וְאִם אַתָּה צָרִיךְ הַלְוָאָה, אֶתֶּן לְךָ.

וַיֹּאמֶר לִי הֶעָנִי: אֵין עָלַי חוֹב וְאֵינִי צָרִיךְ הַלְוָאָה, אֲבָל אֲנִי בּוֹכֶה עַל הַנַּעֲרָה שֶׁאַתָּה מַשִּׂיא אוֹתָהּ לְבִנְךָ, שֶׁהִיא מֵעִיר פְּלוֹנִית, וַאֲנִי קִדַּשְׁתִּיהָ לִפְנֵי כַּמָּה שָׁנִים, וְהִיא מְאֹרֶסֶת לִי, וְהִנֵּה שְׁטַר הָאֵרוּסִין בְּיָדִי. הוֹצִיא הֶעָנִי אֶת הַשְּׁטָר וְהֶרְאָה לִי שֶׁאָכֵן הִיא מְאֹרֶסֶת לוֹ. 

אָמַרְתִּי לוֹ: הַאִם יֵשׁ לְךָ סִימָן בַּנַּעֲרָה הַזֹּאת שֶׁהִיא שֶׁלְּךָ? וַיֹּאמֶר לִי: רָאִיתִי אוֹתָהּ פַּעַם אַחַת בְּבֵית אָבִיהָ, וְרָאִיתִי בְּגוּפָהּ סִימָן כָזֶה וְכָזֶה בְּמָקוֹם פְּלוֹנִי. הֶאֱמַנְתִּי לִדְבָרָיו, וְאָמַרְתִּי לוֹ שֶׁאֲנִי אֲמַלֵּא אֶת רְצוֹנוֹ. 

קָרָאתִי לִבְנִי וְאָמַרְתִּי לוֹ: בְּנִי, אַתָּה עָשִׂיתָ רְצוֹנִי וְהִסְכָּמְתָּ לְהִתְחַתֵּן עִם הַנַּעֲרָה הַזֹּאת, וְעַתָּה רְצוֹנִי שֶׁתְּמַלֵּא אֶת בַּקָּשָׁתִי. וַיֹּאמֶר לִי בְּנִי: כָּל אֲשֶׁר תֹּאמַר לִי אֶעֱשֶׂה וְלֹא אַמְרֶה אֶת פִּיךָ.

אָמַרְתִּי לִבְנִי: הַנַּעֲרָה הַזֹּאת הִיא מְאֹרֶסֶת לְאָדָם אַחֵר, וְאוֹתוֹ אָדָם נִמְצָא כָּאן, וְלָכֵן עֲשֵׂה רְצוֹנִי וְתֶן לוֹ אֶת הַנַּעֲרָה וְהוּא יַחְגוֹג אֶת הַחֲתֻנָּה בִּמְקוֹמְךָ.

הִסְכִּים בְּנִי לִדְבָרַי, וְהֵבֵאנוּ אֶת הָאִישׁ הָאוֹרֵחַ וְאֶת הַנַּעֲרָה, וְעָרְכוּ אֶת הַחֻפָּה וּלְאַחַר הַחֲתֻנָּה, הֵבֵאתִי לָהֶם כָּל מַה שֶׁהָיָה מוּכָן בַּבַּיִת עֲבוּר בְּנִי, וְיָשְׁבוּ עִמִּי יָמִים רַבִּים, עַד שֶׁרָצוּ לָשׁוּב לְעִירָם, וָאֶתֵּן לָהֶם מַתָּנוֹת טוֹבוֹת וְצֵדָה לַדֶּרֶךְ וְאֶשְׁלָחֵם בְּשָׁלוֹם, וְשָׁאַלְתִּי בְּכָל עֵת לְעוֹבְרֵי דֶּרֶךְ בִּשְׁלוֹמָם. 

כְּשֶׁשָּׁמַע הֶחָכָם אֶת הַסִּפּוּר שֶּׁסִּפֵּר לוֹ הַקַּצָב, אָמַר לוֹ בְּהִתְפַּעֲלוּת: בָּרוּךְ אַתָּה לה' הֵנַחְתָּ אֶת לְבָבִי וְשִׂמַּחְתַּנִי, כִּי אַתָּה עָתִיד לִהְיוֹת אֶחָד מֵחֲבֵרַי בָּעוֹלָם הַבָּא. (אוֹצַר הַמִּדְרָשִׁים עַמּוּד 320). 

~ גְּמִילוּת חֲסָדִים עַד הֵיכָן

מַעֲשֵׂה הָיָה בִּיהוּדִי צַדִּיק וּשְׁמוֹ רַבִּי שְׁרָגָא פֵיְיבֵּל, שֶׁהָיָה מְנַהֵל גְּמַ"ח שֶׁל הַלְוָאוֹת. בְּאֶחָד הַיָּמִים בָּא אָדָם אֶחָד לְבַקֵּשׁ מִמֶּנּוּ הַלְוָאָה גְּדוֹלָה לְמֶשֶׁךְ זְמַן מְסֻיָּם. רַבִּי שְׁרָגָא פֵיְיבֵּל כְּדַרְכּוֹ נַעֲנָה לוֹ בִּמְאוֹר פָּנִים, וְהִלְוָה לוֹ.

עָבַר זְמַן רַב, וְאַף זְמַן הַפֵּרָעוֹן עָבַר, וְהַסּוֹחֵר לֹא עָמַד בְּהַבְטָחָתוֹ. כְּמִנְהָגוֹ לֹא תָּבַע רַבִּי שְׁרָגָא אֶת חוֹבוֹ, וְלֹא הִזְכִּיר דָּבָר בִּפְנֵי הַלּוֹוֶה. 

לְיָמִים, נִזְקָק רַבִּי שְׁרָגָא עַצְמוֹ לִסְכוּם כֶּסֶף נִכָּר. זָכְרָה רַעֲיָתוֹ אֶת הַחוֹב הַגָּדוֹל שֶׁחַיָּב לָהֶם אוֹתוֹ סוֹחֵר, וְהֶחְלִיטָה לָגֶשֶׁת אֵלָיו וּלְבַקְּשׁוֹ שֶׁיִּפְרַע אֶת חוֹבוֹ, הוֹאִיל וְהָיָה יָדוּעַ לָהּ שֶׁיֵּשׁ בְּאֶפְשָׁרוּתוֹ לְהַחְזִיר אֶת הַהַלְוָאָה.

וְהִנֵּה כַּאֲשֶׁר פָּנְתָה אֵלָיו וּבִקְּשָׁה מִמֶּנּוּ שֶׁיַּחְזִיר אֶת הַחוֹב, עָנָה לָהּ הַסּוֹחֵר בְּעַזּוּת וּבְחֻצְפָּה, וְסֵרַב לְהַחְזִיר אֶת הַכֶּסֶף. נִסְעֶרֶת חָזְרָה הָאִשָּׁה לְבֵיתָהּ, וּבְקֹשִׁי רַב עָלָה בִּידֵי בַּעֲלָה לְהַרְגִּיעָהּ. 

עָבַר זְמַן, וְשׁוּב הוֹפִיעַ אוֹתוֹ סוֹחֵר בְּבֵית רַבִּי שְׁרָגָא, אוּלָם לֹא עַל מְנָת לְהַחְזִיר אֶת חוֹבוֹ הַיָּשָׁן, אֶלָּא כְּדֵי לְבַקֵּשׁ הַלְוָאָה נוֹסֶפֶת, וְהִבְטִיחַ שֶׁעַד תַּאֲרִיךְ מְסֻיָּם יִפְרָע גַּם אֶת הַהַלְוָאָה הַחֲדָשָׁה וְגַם אֶת חוֹבוֹ הַיָּשָׁן.

נִדְהָם רַבִּי שְׁרָגָא מֵעַזּוּת הַמֵּצַח שֶׁל אוֹתוֹ סוֹחֵר, וְאָמַר לוֹ: עָלַי לַחְשּׁוֹב בַּדָּבָר, וְעַכְשָׁו לֵךְ לְבֵיתְךָ, וַאֲנִי אֶתֶּן לְךָ אֶת תְּשׁוּבָתִי בַּהֶקְדֵּם.

שָׁמְעָה זֹאת אִשְׁתּוֹ וְטָעֲנָה כְּנֶגֶד בַּעֲלָה: כֵּיצַד אֶפְשָׁר לְהַעֲלוֹת עַל הַדַּעַת לָתֶת לְאָדָם כָּזֶה הַלְוָאָה נוֹסֶפֶת לְאַחַר הִתְנַהֲגוּת כְּפוּיַת טוֹבָה שֶׁכָּזוֹ, אֵין לִי סָפֵק שֶׁאַף אֶת הַהַלְוָאָה הַחֲדָשָׁה לֹא יִפְרָע! 

אָמַר לָהּ בַּעֲלָה בְּנִיחוּתָא: וְכִי טוֹבִים אָנוּ מִיהוּדִי זֶה? הֲרֵי בְּכָל שָׁנָה בִּפְרֹס חֹדֶשׁ אֱלוּל וְהַיָּמִים הַנּוֹרָאִים, עוֹמְדִים אָנוּ לִפְנֵי כֵּס הַמִּשְׁפָּט, וּמְבַקְּשִׁים מֵהַקָּדוֹשׁ בָּרוּךְ הוּא שֶׁיִּסְלַח וְיִמְחַל לָנוּ עַל כָּל חֲטָאֵינוּ, וּבְשָׁעָה שֶׁאָנוּ מְבַקְשִׁים אֶת הַסְּלִיחָה וְהַמְּחִילָה מֵאֵת הַקָּדוֹשׁ בָּרוּךְ הוּא, וּמִתְחַיְּבִים לַחְזֹר בִּתְשׁוּבָה שְׁלֵמָה, הֲרֵי אָנוּ מִתְכַוְונִים לְכָךְ בִּרְצִינוּת, וְרוֹצִים בְּכָל לִבֵּנוּ לְשַׁנּוֹת אֶת דַּרְכֵּנוּ לְטוֹבָה. בַּקָּשׁוֹתֵינוּ וּתְפִלּוֹתֵינוּ חוֹזְרוֹת וְנִשְׁנוֹת בְּכָל שָׁנָה וְשָׁנָה, וְאַף עַל פִּי כֵּן שׁוּב חוֹזְרִים אָנוּ לְּסוּרֵנוּ בְּכָל שָׁנָה. 

הֲרֵי אַף יְהוּדִי זֶה מִתְכַּוֵּן כָּרֶגַע בְּכָל לִבּוֹ לְהַחְזִיר אֶת חוֹבוֹ הַיָּשָׁן, וְלִפְרֹעַ אֶת הֶחָדָשׁ, אִם יְקַבֵּל אֶת הַהַלְוָאָה. אִם כֵּן, הַאִם אֵין אָנוּ חַיָּבִים לְמַלֵּא אֶת בַּקָּשָׁתוֹ? אִם נִגְמוֹל חֶסֶד עִם אוֹתוֹ יְהוּדִי לִפְנִים מִשּׁוּרַת הַדִּין, כָּךְ גַּם יִתְנַהֵג עִמָּנוּ ה' יִתְבָּרַךְ לִפְנִים מִשּׁוּרַת הַדִּין. וְאָכֵן נָתְנוּ לְאוֹתוֹ הָאִישׁ אֶת הַהַלְוָאָה.
**INDEX_WRITE=<p>
# משנה ג

{ אַנְטִיגְנוֹס אִישׁ סוֹכוֹ קִבֵּל מִשִּׁמְעוֹן הַצַּדִּיק. הוּא הָיָה אוֹמֵר, אַל תִּהְיוּ כַעֲבָדִים הַמְשַׁמְּשִׁין אֶת הָרַב עַל מְנָת לְקַבֵּל פְּרָס, אֶלָּא הֱווּ כַעֲבָדִים הַמְשַׁמְּשִׁין אֶת הָרַב שֶׁלֹּא עַל מְנָת לְקַבֵּל פְּרָס, וִיהִי מוֹרָא שָׁמַיִם עֲלֵיכֶם:}

@ אַל תִּהְיוּ מְשַׁמְּשִׁים עַל מְנָת לְקַבֵּל פְּרָס

לִכְאוֹרָה הַדָּבָר תָּמוּהַּ, וְכִי יֵשׁ עֲבוֹדָה לְלֹא תַּגְמוּל? וְאִם כֵּן מַדּוּעַ יֵשׁ צֹרֶךְ לוֹמַר לְאָדָם שֶׁיַּעֲבֹד אֶת ה' לֹא עַל מְנָת לְקַבֵּל פְּרָס, וַהֲרֵי אֵין הַקָּדוֹשׁ בָּרוּךְ הוּא חָשׁוּד חַס וְשָׁלוֹם שֶׁלֹּא יְשַׁלֵּם שָׂכָר טוֹב לְמִי שֶׁעָשָׂה אֶת רְצוֹנוֹ?

אוּלָם נִתַּן לְבָאֵר זֹאת עַל פִּי מַה שֶׁאָמְרוּ בְּמַסֶּכֶת סַנְהֶדְרִין (דַּף צ"ב): בְּשָׁעָה שֶׁהִפִּיל נְבוּכַדְנֶצַּר הָרָשָׁע אֶת חֲנַנְיָה מִישָׁאֵל וַעֲזַרְיָה לְכִבְשַׁן הָאֵשׁ, אָמַר לוֹ הַקָּדוֹשׁ בָּרוּךְ הוּא לִיחֶזְקֵאל, לֵךְ וְהַחֲיֵה אֶת הַמֵּתִים שֶּׁהֵמִית נְבוּכַדְנֶצַּר בְּבִקְעַת דּוּרָא. 

לְאַחַר שֶׁהֶחְיָה אוֹתָם יְחֶזְקֵאל, בָּאוּ הָעֲצָמוֹת וְטָפְחוּ לוֹ לְאוֹתוֹ רָשָׁע עַל פָּנָיו. שָׁאַל נְבוּכַדְנֶצַּר: מַה טִּיבָן שֶׁל עֲצָמוֹת אֵלּוּ וּמֵהֵיכָן הֵם בָּאוּ? אָמְרוּ לוֹ חֲכָמָיו: יְחֶזְקֵאל הַנָּבִיא מְחַיֶּה מֵתִים בְּבִקְעַת דּוּרָא.

כְּשֶׁשָּׁמַע זֹאת נְבוּכַדְנֶצַּר, פָּתַח פִּיו וְהֵחֵל לְשַׁבֵּחַ אֶת ה' יִתְבָּרַךְ, וְכָךְ אָמַר: אָתוֹהִי כַּמָּה רַבְרְבִין וְתִמְהוֹהִי כַּמָּה תַּקִּיפִין, מַלְכוּתֵיהּ מַלְכוּת עָלַם וְשָׁלְטָנֵהּ עִם דָּר וְדָר [פֵּרוּשׁ: אוֹתוֹתָיו מְאֹד גְּדוֹלִים, וּמוֹפְתָיו הַתְּמוּהִים מְאֹד חֲזָקִים, מַלְכוּתוֹ מַלְכוּת עוֹלָמִים, וּמֶמְשַׁלְתּוֹ בִּזְמַן כָּל הַדּוֹרוֹת].

אָמַר ר' יִצְחָק, אִלְמָלֵא בָּא מַלְאַךְ וְסָטַר לִנְבוּכַדְנֶצַּר עַל פִּיו, בִּקֵּשׁ לְגַנּוֹת כָּל שִׁירוֹת וְתִשְׁבָּחוֹת שֶׁאָמַר דָּוִד בְּסֵפֶר תְּהִלִּים [שֶׁהָיָה מְסַדֵּר שְׁבָחוֹת נָאוֹת יוֹתֵר מִדָּוִד, וְאִלּוּ אֲמָרָן, הָיָה הַקָּדוֹשׁ בָּרוּךְ הוּא נוֹטֶה אַחֲרֵיהֶן יוֹתֵר מֵאַחֲרֵי הַשִּׁירוֹת שֶׁחִבֵּר דָּוִד בְּסֵפֶר תְּהִלִּים]. 

תָּמַהּ רַבִּי שָׁלוֹם שְׁבַדְרוֹן תְּמִיהָה עֲצוּמָה. מַה זֶה שֶּׁאֵין מַנִּיחִים לִנְבוּכַדְנֶצַּר לוֹמַר שִׁירוֹת וְתִשְׁבָּחוֹת לְבוֹרֵא עוֹלָם, וְעוֹד סוֹטְרִים אוֹתוֹ עַל פִּיו? מַה עִם הַ''בְּחִירָה". נְבוּכַדְנֶצַּר מִשְׁתּוֹקֵק לוֹמַר שִׁירוֹת וְתִשְׁבָּחוֹת נָאוֹת יוֹתֵר מִדָּוִד הַמֶּלֶךְ, הִנִּיחוּ לוֹ וְיֹאמַר?

אָמַר הָרַב רַעֲיוֹן נִפְלָא בְּשֵׁם הָאַדְמוֹ"ר רַבִּי מְנַחֵם מֶנְדֶל מִקּוֹצְק זַצַ"ל: חַס וְשָׁלוֹם שֶׁיִּסָּגְרוּ אֶת פִּיו. לֹא נוֹטְלִים מֵהָאָדָם אֶת הַ''בְּחִירָה", וְלֹא רוֹצִים לְהַשְׁקִיט אוֹתוֹ וְאֶת קִּילוּסָיו, אֶלָּא רוֹצִים רַק לִבְחֹן אוֹתוֹ.

דָּוִד הַמֶּלֶךְ עַ"ה, מְשַׁבֵּחַ וּמְקַלֵּס לְבוֹרֵא עוֹלָם בְּכָל הַמַּצָּבִים, מִתּוֹךְ סֵבֶל וְצַעַר, יִסּוּרִין וּרְדִיפוֹת, שָׁר אֶת שִׁירוֹתָיו, כְּפִי שֶׁכָּתוּב בִּתְהִלִּים: "חֶסֶד וּמִשְׁפַּט אָשִׁירָה", וְדָרְשׁוּ חֲכָמֵינוּ ז''ל בְּמַסֶּכֶת בְּרָכוֹת (דַּף ס:), אִם חֶסֶד, אָשִׁירָה. וְאִם מִשְׁפָּט, אָשִׁירָה. כְּלוֹמַר גַּם כְּשֶׁמִּדַּת הַדִּין פּוֹגַעַת בּוֹ, הָיָה דָּוִד הַמֶּלֶךְ שָׁר וּמְשַׁבֵּחַ אֶת ה' יִתְבָּרַךְ. זֶהוּ כֹּחוֹ שֶׁל דָּוִד הַמֶּלֶךְ, אֵלּוּ הֵן שִׁירוֹתָיו וְתִשְׁבְּחוֹתָיו. 

נְבוּכַדְנֶצַּר אָמְנָם מְשַׁבֵּחַ לְבוֹרֵא עוֹלָם, אֲבָל בְּאֵיזֶה מַצָּב? כְּשֶׁהוּא נִמְצָא בְּפִסְגַּת מַלְכוּתוֹ, בִּכְבוֹדוֹ שֶׁל עוֹלָם. וְאָז בָּא מַלְאַךְ וְסָטְרוּ עַל פִּיו, כְּדֵי לִבְחֹן אוֹתוֹ הַאִם גַּם לְאַחַר שֶׁקִּבֵּל סְטִירָה מַמְשִׁיךְ הוּא לוֹמַר שִׁירוֹת וְתִשְׁבָּחוֹת, וּנְבוּכַדְנֶצַּר נִשְׁתַּתֵּק.

נִמְצֵאנוּ לְמֵדִים, שֶׁהַשְּׁבָחִים שֶׁמְּשַׁבְּחִים הָרְשָׁעִים, הֵם מִן הַשָּׂפָה וְלַחוּץ וְלֹא מִתּוֹךְ הַ''לֵב". וְלָכֵן אוֹמֵר הַתַּנָּא - אַל תְּשַׁמֵּשׁ אֶת ה' עַל מְנָת לְקַבֵּל פְּרָס כְּפִי שֶׁעָשָׂה נְבוּכַדְנֶצַּר, אֶלָּא כְּדָוִד, שֶׁעָבַד אֶת ה' שֶׁלֹּא עַל מְנָת לְקַבֵּל פְּרָס.

~ בָּטֵל דָּבָר בְּטֵלָה אַהֲבָה

אָדָם שֶׁעוֹבֵד אֶת ה' יִתְבָּרַךְ כְּאוֹתָם אֲנָשִׁים שֶׁכָּל עֲבוֹדָתָם תְּלוּיָה בִּפְרָס שֶׁעֲתִידִים לְקַבֵּל מֵהַמַּעֲסִיק שֶׁלָּהֶם, אֲזַי בְּרֶגַע שֶּׁאֵין הֵם מְרוּצִים מֵהַתְּמוּרָה שֶׁנָּתַן לָהֶם הַמַּעֲסִיק, אֵין הֵם מַמְשִׁיכִים בָּעֲבוֹדָה. כָּךְ גַּם הָעוֹבֵד אֶת ה', לֹא יַעֲשֶׂה זוֹ בִּשְׁבִיל נְגִיעוֹת אִישִׁיּוֹת, אֶלָּא יַעֲשֶׂה זֹאת לְשֵׁם שָׁמַיִם.

בְּסִפְרוֹ "נִפְלָאִים מַעֲשֶׂיךָ" מְסַפֵּר רַבֵּנוּ הַבֵּן אִישׁ חַי, עַל יְהוּדִי וּשְׁמוֹ טוּבְיָה, שֶׁחַי בִּמְדִינָה מֻסְלְמִית, וְכִהֵן בָּהּ כְּשׁוֹפֵט הָעֶלְיוֹן. עֶמְדָּתוֹ הַבְּכִירָה נָתְנָה בְּיָדוֹ כֹּחַ וְהַשְׁפָּעָה, וְעַל פִּיו נָשַׁק כָּל דָּבָר. 

הַגּוֹיִים לֹא יָכְלוּ לְקַבֵּל אֶת הַצְלָחָתוֹ, וְהֶעֱלִילוּ עָלָיו עֲלִילָה, וּבְשֶׁל כָּךְ הוּא הָיָה צָפוּי לְעֹנֶשׁ חָמוּר. בְּדֶרֶךְ נֵס נוֹדְעָה לוֹ הַמְזִימָה, וְהוּא בָּרַח עַל נַפְשׁוֹ. 

בְּדֶרֶךְ מְנוּסָתוֹ, הִגִּיעַ טוּבְיָה לִשְׂפַת נָהָר רָחַב לְלֹא אֶפְשָׁרוּת לַחֲצוֹתוֹ. הִזְדַּמֵּן לְשָׁם נָכְרִי שֶּׁהִכִּירוּ בִּימֵי גְּדֻלָּתוֹ כְּשׁוֹפֵט, וּשְׁאָלוֹ הַנָּכְרִי: בַּמֶּה אוּכַל לַעְזוֹר לְךָ אֲדוֹנִי הַשּׁוֹפֵט?

הֵשִׁיב טוּבְיָה: אֲנִי זָקוּק בִּדְחִיפוּת לַעֲבוֹר אֶת הַנָּהָר. אָמַר לוֹ הַגּוֹי: יוֹדֵעַ אֲנִי לִשְׂחוֹת הֵיטֵב, וְאָדָם חָזָק אֲנִי, עֲלֵה עַל גַּבִּי, וְאַעֲבִירְךָ אֶת הַנָּהָר בִּשְׂחִיָּה! כְּשֶׁהִתְקָרְבוּ לְצַד הַשֵּׁנִי שֶׁל הַנָּהָר, הוֹדָה טוּבְיָה לַגּוֹי וְאָמַר: לְעוֹלָם לֹא אֶשְׁכַּח לְךָ זֹאת, הִצַּלְתָּ אֶת חַיַּי. 

אָמַר לוֹ הַנָּכְרִי: בִּרְצוֹנִי לִבְקָרְךָ בְּקָרוֹב בְּאַרְמוֹן הַמֶּלֶךְ, שָׁם תוּכַל לְהָשִׁיב לִי כִּגְמוּלִי. נֶאֱנָח טוּבְיָה וְאָמַר: לְצַעֲרִי לֹא אֶחֱזֹר עוֹד לָאַרְמוֹן הַמֶּלֶךְ. נֶאֱלַצְתִּי לִבְרֹחַ מִשָּׁם מֵחֲמַת עֲלִילַת שָׁוְא  שֶׁהֶעֱלִילוּ עָלַי.

הַכַּפְרִי נִדְהָם בְּשׁוֹמְעוֹ אֶת דִּבְרֵי הַשּׁוֹפֵט, וּכְשֶׁהוּא נוֹשֵׁם וְנוֹשֵׁף בִּכְבֵדוּת, שָׁאַל אֶת הַשּׁוֹפֵט בָּעַל הַמְמַדִּים: וְכִי אֵינְךָ מְשַׁמֵּשׁ עַתָּה יוֹתֵר בְּתַפְקִידְךָ כְּשׁוֹפֵט? הֵחֵל הַשּׁוֹפֵט לְסַפֵּר לוֹ עַל מַצָּבוֹ וְאֶת כָּל אֲשֶׁר קָרָהוּ... 

הַכַּפְרִי הֶעָיֵף וְהַמְּאֻכְזָב חָשַׁב לְעַצְמוֹ: מַה לִי וּלְמַשָּׂא כָּבֵד זֶה, וְכִי מַה תּוֹעֶלֶת תִצְמָח לִי אִם אֵינוֹ מְשַׁמֵּשׁ עַתָּה בְּפֹעַל כְּשׁוֹפֵט, וּמִי יוֹדֵעַ אִם אֵי פַּעַם יַחְזֹר לְמִשְׂרָתוֹ, אֵין לִי חֵפֶץ לֹא בּוֹ וְלֹא בְּטוֹבָתוֹ. וּמִיַּד זָרַק אֶת הַשּׁוֹפֵט לָמָיִם.

כָּךְ לְהַבְדִּיל הַנִּמְשָׁל: אָדָם שֶׁעוֹשֶׂה רְצוֹן בּוֹרְאוֹ מִתּוֹךְ מַטָּרָה לְקַבֵּל שָׂכָר וְטוֹבַת הֲנָאָה, הֲרֵי אֵינוֹ מַרְאֶה בְּכָךְ שֶׁאוֹהֵב אֶת הַשֵּׁם, וְלָכֵן מְסֻגָּל הוּא בְּאֶחָד מִן הַיָּמִים לִבְעֹט וְלִזְרֹק מֵעָלָיו אֶת הַכֹּל.

הַדָּבָר עָלוּל לִהְיוֹת מָצוּי אֵצֶל בַּעֲלֵי תְּשׁוּבָה שֶׁחָזְרוּ בִּתְשׁוּבָה בִּגְלַל שֶּׁהִבְטִיחוּ לָהֶם שֶׁמִּי שֶׁחוֹזֵר בִּתְשׁוּבָה, נִפְתָּחִים לוֹ כָּל הַשְּׁעָרִים הַטּוֹבִים וְכוּ', וּכְשֶׁרוֹאִים שֶּׁאֵין הַדְּבָרִים מִתְקַיְּמִים כְּפִי שֶׁהֵם צִפּוּ, אֲזַי הֵם יְכוֹלִים לִפְרֹק מֵעֲלֵיהֶם הַכֹּל.

אוּלָם כְּשֶׁעוֹשִׂים אֶת הַמִּצְווֹת לְשֵׁם שָׁמַיִם וְלֹא עַל מְנָת לְקַבֵּל שָׂכַר, הֲרֵי זֹאת רְאָיָה אֲמִתִּית שֶׁאָנוּ אוֹהֲבִים אֶת הַקָּדוֹשׁ בָּרוּךְ הוּא, וְלֹא נַעֲזֹב אוֹתוֹ אֲפִילוּ כְּשֶׁלֹּא נְקַבֵּל שָׂכַר עַל הַמִּצְווֹת, אֶלָּא אַדְּרַבָּה גַּם כְּשֶׁיֵּשׁ יִסּוּרִים וּבְעָיוֹת חַס וְשָׁלוֹם, שְׂמֵחִים אָנוּ לַעֲשׂוֹת נַחַת רוּחַ לְיוֹצְרֵנוּ וְלַעֲשׂוֹת רְצוֹן בּוֹרְאֵנוּ.

**INDEX_WRITE=<p>

# מִשְׁנָה ד

{ יוֹסֵי בֶּן יוֹעֶזֶר אִישׁ צְרֵדָה וְיוֹסֵי בֶּן יוֹחָנָן אִישׁ יְרוּשָׁלַיִם קִבְּלוּ מֵהֶם. יוֹסֵי בֶן יוֹעֶזֶר אִישׁ צְרֵדָה אוֹמֵר, יְהִי בֵיתְךָ בֵּית וַעַד לַחֲכָמִים, וֶהֱוֵי מִתְאַבֵּק בַּעֲפַר רַגְלֵיהֶם, וֶהֱוֵי שׁוֹתֶה בַצָּמָא אֶת דִּבְרֵיהֶם:}

@ וֶהֱוֵי מִתְאַבֵּק בַּעֲפַר רַגְלֵיהֶם

פֵּרֵשׁ רַבֵּנוּ עוֹבַדְיָה מִבַּרְטְנוּרָא, שֶׁתֵּלֵךְ אַחֲרֵי חַכְמֵי יִשְׂרָאֵל, שֶׁהַמְּהַלֵּךְ בַּדֶּרֶךְ, מַעֲלֶה אָבָק בְּרַגְלָיו, וְהַהוֹלֵךְ אַחֲרָיו, מִתְמַלֵּא מֵהָאָבָק שֶׁהוּא מַעֲלֶה בְּרַגְלָיו.

כָּךְ צְרִיכִים הַתַּלְמִידִים לָתֶת לָרַב לָלֶכֶת בָּרֹאשׁ, וּלְהַנְהִיג אוֹתָם בַּדֶּרֶךְ הַיְשָׁרָה, וְכַאֲשֶׁר הוֹלְכִים אַחֲרֵי הוֹרָאַת הָרַבָּנִים, אַף עַל פִּי שֶׁהַדֶּרֶךְ נִרְאֵית מְאֻבֶּקֶת וְלֹא בְּרוּרָה, אֲבָל בְּסוֹפוֹ שֶׁל דָּבָר מַגִּיעִים לַמָּקוֹם הַנָּכוֹן שֶׁאֵלָיו אָנוּ צְרִיכִים לְהַגִּיעַ.

*

מְסַפְּרִים שֶׁפַּעַם הִגִּיעַ הַצַּדִּיק רַבִּי אֵלִיָּהוּ לוּפְּיָאן לְהֵיכָל יְשִׁיבַת "תִּפְאֶרֶת צְבִי", שָׁם כִּהֵן רַבִּי שָׁלוֹם שְׁבַדְרוֹן כְּמַשְׁגִּיחַ רוּחָנִי שָׁנִים רַבּוֹת. רַבִּי אֵלִיָּהוּ שׂוֹחַח עִם צְעִירֵי הַצֹּאן בְּדִבְרֵי מוּסַר וְיִרְאַת שָׁמַיִם.

בְּסִיּוּם תְּפִילַת עַרְבִית פָּנָה רַבִּי אֵלִיָּהוּ לָצֵאת מֵהָאוּלָם. הַתַּלְמִידִים לִוּוּ אוֹתוֹ בְּיִרְאַת כָּבוֹד, וּלְפֶתַע מַשֶּׁהוּ מוּזָר הִתְרַחֵשׁ שָׁם, מַשֶּׁהוּ שֶׁנֶּחֱרַט בְּלֵב הַנּוֹכְחִים.

לְפֶתַע הִשְׁתַּטַח רַבִּי שָׁלוֹם לְרֶגַע קָצַר עַל רִצְפַת הַהֵיכָל בְּאוֹתוֹ מָקוֹם שֶׁעָמַד לִפְנֵי כֵּן רַבִּי אֵלִיָּהוּ לוּפְּיָאן. הַבַּחוּרִים הִבִּיטוּ זֶה בָּזֶה בְּמַבַּט שֶׁמְּבַקֵּשׁ הֶסְבֵּר, הֵם לֹא הֶאֱמִינוּ שֶׁרַבָּם נוֹהֵג בְּמוּזָרוֹת כָּזוֹ.

עַד שֶׁהִסְפִּיקוּ לְהַרְהֵר בְּמַה שֶׁעֵינֵיהֶם רוֹאוֹת, קָם רַבִּי שָׁלוֹם עַל רַגְלָיו, וְהִמְשִׁיךְ לְלַוּוֹת אֶת רַבִּי אֵלִיָּהוּ לְכִוּוּן הַיְּצִיאָה. מִשֶּׁנִּפְרְדוּ מֵרַבִּי אֵלִיָּהוּ, קָרָא רַבִּי שָׁלוֹם אֶת סִימָן הַשְּׁאֵלָה הַגָּדוֹל שֶׁעָמַד עַל פְּנֵי תַּלְמִידָיו. הוּא יָדַע שֶׁהוּא חַיָּב לָהֶם תְּשׁוּבָה.

פָּנָה הָרַב לְתַלְמִידָיו וְאָמַר: רָצִיתִי לְקַיֵּם פְּשׁוּטוֹ כְּמַשְׁמָעוֹ אֶת מַאֲמָר חֲכָמֵינוּ ז''ל בַּמִּשְׁנָה "וֶהֱוֵי מִתְאַבֵּק בְּעָפָר רַגְלֵיהֶם שֶׁל תַּלְמִידֵי חֲכָמִים", וְלָכֵן הִשְׁתַּטַּחְתִּי בְּאוֹתוֹ מָקוֹם שֶׁעָמַד רַבִּי אֵלִיָּהוּ לוּפְּיָאן...

~ הָרַב הוּא הַמְּנַצֵּחַ

פַּעַם פָּנָה יְהוּדִי פָּשׁוּט אֶל הָרַב וְשָׁאַל: הַשּׁוֹחֵט עוֹבֵד עֲבוֹדָה קָשֶׁה בְּבֵית הַמִּטְבָּחַיִם בַּחֹרֶף וּבַקַּיִץ, הַמְּלַמֵּד מָסוּר לְתַלְמִידָיו וּמַשְׁקִיעַ בָּהֶם כָּל כֹּחוֹ, מַזְכִּיר הַקְּהִלָּה עוֹבֵד בְּמִשְׂרָדוֹ מִבֹּקֶר עַד עֶרֶב, הַבַּלָּן וְהַשַּׁמָּשׁ קָמִים בְּאַשְׁמֹרֶת הַבֹּקֶר וְעוֹמְדִים עַל מִשְׁמַרְתָּם. כָּל אֵלּוּ הַמְשָׁרְתִים בַּקֹּדֶשׁ מְקַבְּלִים מַשְׂכֹּרֶת בְּדִין וּבְיֹשֶׁר. 

אֲבָל הָרַב יוֹשֵׁב וְלוֹמֵד בְּבֵיתוֹ כְּמוֹ מֶלֶךְ, וְלֹא יוֹדֵעַ מַה זֶה קוֹר וּמַה זֶה חוֹם, וְאֵינוֹ עוֹבֵד עֲבוֹדָה גּוּפָנִית, וְעִם כָּל זֶה הוּא מְקַבֵּל מַשְׂכֹּרֶת הֲגוּנָה, עַל מַה וְלָמָּה מַגִּיעַ לוֹ מַשְׂכֹּרֶת זוֹ?

הֵשִׁיב לוֹ הָרַב: כָּפְרִי אֶחָד הִגִּיעַ פַּעַם לָעִיר, וְלָקְחוּ אוֹתוֹ לְקוֹנְצֶרְט שֶׁל תִּזְמֹרֶת. 

חָזַר הַכַּפְרִי לְבֵיתוֹ וְסִפֵּר לִידִידָיו: בִּקַּרְתִּי בְּקוֹנְצֶרְט וְרָאִיתִי אֵיךְ חַבְרֵי הַתִּזְמֹרֶת מִתְאַמְּצִים בִּמְלַאכְתָּם, חֶלְקָם נוֹשְׁפִים בַּחֲצוֹצְרוֹת בְּכָל כֹּחָם עַד טִפַּת נִשְׁמָתָם הָאַחֲרוֹנָה, הַמְּתוֹפֵף מְנַעֲנֵעַ אֶת יָדָיו וְרַגְלָיו, וְלַמְרוֹת זֹאת שָׁמַעְתִּי שֶׁמַּשְׂכֻּרְתָּם זְעוּמָה.

לְעֻמַּת זֹאת, עָמַד שָׁם הַ''מְנַצֵּחַ", וְרָאִיתִי שֶׁאֵינוֹ מִתְאַמֵּץ כְּלָל, הוּא מַחֲזִיק שַׁרְבִיט בְּיָדוֹ וְעוֹשֶׂה תְּנוּעוֹת לְיָמִין וְלִשְׂמֹאל, וּכְפִי שֶׁמָּסְרוּ לִי, הוּא מְקַבֵּל מַשְׂכֹּרֶת הֲגוּנָה וְנִכְבָּדָה, פִּי כַּמָּה יוֹתֵר מִכָּל הַנַּגָּנִים.

הִסְבִּירוּ לוֹ חֲבֵרָיו: אָכֵן כֻּלָּם עוֹבְדִים, אֲבָל הַכֹּל בִּזְכוּת הַמְּנַצֵּחַ שֶׁמַּדְרִיךְ אוֹתָם כֵּיצַד לְנַגֵּן... 

וְהַנִּמְשָׁל הוּא, שֶׁהָרַב הוּא "הַמְּנַצֵּחַ", הַשַּׁרְבִיט בְּיָדוֹ, וּלְלֹא הָרַב, לֹא הָיוּ מִסְתַּדְּרִים כָּל אוֹתָם בְּנֵי מְלָאכָה שֶׁהִזְכַּרְתָּ לְמַעְלָה, וְלָכֵן מַגִּיעַ לוֹ הַכֹּל. 

אָדָם שֶׁחַי בְּהַרְגָּשָׁה שֶׁהָרַב הוּא הַמְּנַצֵּחַ עָלָיו, וְהוּא הַמַּדְרִיךְ אֶת דַּרְכּוֹ וּלְלֹא הָרַב חַיָּיו אֲבוּדִים, אֲזַי יְכַבֵּד אֶת חַכְמֵי יִשְׂרָאֵל יוֹתֵר מֵאָשֵׁר מְכַבֵּד אֶת הוֹרָיו וְאֶת עַצְמוֹ, שֶׁהֲרֵי אָדָם צָרִיךְ אֶת רַבּוֹתָיו יוֹתֵר מֵאָשֵׁר צָרִיךְ אֶת הוֹרָיו, וְכָל עַצְמוּתוֹ תָּלוּי בְּרַבּוֹ, וְלָכֵן יֵשׁ לְהִכָּנַע לְרַבּוֹ וּלְקַבֵּל אֶת מָרוּתוֹ.

@ הֱוֵי שׁוֹתֶה בַּצָּמָא אֶת דִּבְרֵיהֶם

הֶחָסִיד יַעֲבֵ"ץ מְבָאֵר אֶת הַמִּשְׁנָה, שֶׁכַּיָּדוּעַ טֶבַע הָאָדָם לָקוּץ בְּדָבָר שֶׁהוּא רָגִיל וְשִׁגְרָתִי. לָכֵן בָּא הַתַּנָּא וּמוֹרֶה לָנוּ שֶׁלֹּא יֹאמַר הָאָדָם "כְּבָר שָׁמַעְתִּי דָּבָר זֶה פְּעָמִים רַבּוֹת", אֶלָּא "הֱוֵי שׁוֹתֶה בַּצָּמָא אֶת דִּבְרֵיהֶם", וּמַהוּ צִמָּאוֹן? לְהַרְגִּישׁ תָּמִיד כְּאִלּוּ זּוֹ הַפַּעַם הָרִאשׁוֹנָה שֶׁאַתָּה לוֹמֵד וְשׁוֹמֵעַ דִּבְרֵי תּוֹרָה מִפִּי הַחֲכָמִים. 

כַּיּוֹצֵא בָּזֶה סִפֵּר רַבִּי יִצְחָק זִילְבֶּרְשְׁטֵיין שְׁלִיטָ"א עַל הָרַב אַרְיֵה לֵוִין זַצַ"ל, שֶׁהֻזְמַן לְדַבֵּר בִּפְנֵי תַּלְמִידִים הָעוֹמְדִים לִפְנֵי בַּר מִצְוָה בְּבֵית סֵפֶר מַמְלַכְתִּי בְּתֵל אָבִיב, וְסִפֵּר לָהֶם אוֹדוֹת הַמִּפְגָּשׁ הָאַחֲרוֹן שֶׁהָיָה לוֹ בְּבֵית הַכֶּלֶא שֶׁל הַבְּרִיטִים, בְּצֵל הַגַּרְדּוֹם, עִם הַנִּדּוֹנִים לַמָּוֶת בַּרַזָנִי וּפַיְינְשְׁטֵיין הי"ד. 

הָרַב בָּא לְהָנִיחַ לָהֶם תְּפִלִּין, וְהֵם מְאֹד הִתְרַגְּשׁוּ וּבָכוּ בֶּכִי גָּדוֹל שֶׁזּוֹ הַפַּעַם הָאַחֲרוֹנָה בְּחַיֵּיהֶם שֶׁיַּנִּיחוּ תְּפִלִּין. הַנִּדּוֹנִים לֹא יָכְלוּ לְהִפָּרֵד מֵהַתְּפִלִּין, וְהִצְמִידוּ אוֹתָן לְלִבָּם, וְנִשְּׁקוּ אוֹתָן לְלֹא הֶרֶף.

אָמַר הָרַב לֵוִין לַתַּלְמִידִים: וְכִי רַק בַּפַּעַם הָאַחֲרוֹנָה צְרִיכִים לְּהִתְרַגֵּשׁ וְלִבְכּוֹת כְּשֶׁמַּנִּיחִים תְּפִלִּין, וְכִי דַּוְקָא אָדָם שֶׁיֵּשׁ לוֹ לִחְיוֹת רַק שָׁעוֹת מִסְפַּר צָרִיךְ לִשְׁפּוֹךְ לִבּוֹ עַל הַתְּפִלִּין, הֲרֵי מִי שֶׁכָּל הַחַיִּים עוֹמְדִים לְפָנָיו וְהַקָּדוֹשׁ בָּרוּךְ הוּא מַשְׁפִּיעַ עָלָיו לְלֹא הֶרֶף חֵן וָחֶסֶד וְרַחֲמִים, הֲרֵי בָּרוּר שֶׁלְּאָדָם כָּזֶה רָאוּי לְּהִתְרַגֵּשׁ וּלְהוֹדוֹת לַה' יִתְבָּרַךְ בְּכָל כֹּחוֹ וּבְכָל מְאוֹדוֹ.

כָּךְ גַּם צְרִיכִים אָנוּ לְהַרְגִּישׁ כְּשֶׁשּׁוֹמְעִים אוֹ קוֹרְאִים דְּבַר תּוֹרָה שֶׁכְּבָר לָמַדְנוּ בֶּעָבָר. כְּמוֹ הַהִתְלַהֲבוּת שֶׁיֵּשׁ לָאָדָם צָמֵא כְּשֶׁרוֹאֶה מַיִם, אַף עַל פִּי שֶׁכְּבָר שָׁנִים רַבּוֹת הוּא שׁוֹתֶה אֶת אוֹתָם הַמַּיִם. כָּךְ צְרִיכָה לִהְיוֹת הַהִתְלַהֲבוּת לְגַבֵּי דִּבְרֵי תּוֹרָה. 

וּכְמוֹ כֵן כָּתַב מָרָן הַשֻׁלְחָן עָרוּךְ (סִימָן סא סְעִיף ב) עַל הַפָּסוּק "אֲשֶׁר אָנֹכִי מְצַוְּךָ הַיּוֹם" רְצוֹנוֹ לוֹמַר: בְּכָל יוֹם יִהְיוּ בְּעֵינֶיךָ כַּחֲדָשִׁים, וְלֹא כְּמִי שֶׁכְּבָר שָׁמַע אוֹתוֹ הַרְבֵּה פְּעָמִים שֶׁאֵינוֹ חָבִיב אֶצְלוֹ. 

**INDEX_WRITE=<p>
# משנה ה

{יוֹסֵי בֶּן יוֹחָנָן אִישׁ יְרוּשָׁלַיִם אוֹמֵר, יְהִי בֵיתְךָ פָּתוּחַ לִרְוָחָה, וְיִהְיוּ עֲנִיִּים בְּנֵי בֵיתֶךָ, וְאַל תַּרְבֶּה שִׂיחָה עִם הָאִשָּׁה. בְּאִשְׁתּוֹ אָמְרוּ, קַל וָחֹמֶר בְּאֵשֶׁת חֲבֵרוֹ. מִכָּאן אָמְרוּ חֲכָמִים, כָּל זְמַן שֶׁאָדָם מַרְבֶּה שִׂיחָה עִם הָאִשָּׁה, גּוֹרֵם רָעָה לְעַצְמוֹ, וּבוֹטֵל מִדִּבְרֵי תוֹרָה, וְסוֹפוֹ יוֹרֵשׁ גֵּיהִנָּם:}

@ יְהִי בֵּיתְךָ פָּתוּחַ לִרְוָחָה וְיִהְיוּ עֲנִיִּים בְּנֵי בֵּיתְךָ

הַתַּנָּא בָּא לְהַשְׁמִיעֵנוּ, שֶׁלֹּא מַסְפִּיק שֶׁיִּהְיֶה בֵּיתְךָ פָתוּחַ לִרְוָחָה, אֶלָּא יִהְיוּ עֲנִיִּים בְּנֵי בֵּיתְךָ, כְּלוֹמַר גַּם כַּאֲשֶׁר מַגִּיעִים אֲנָשִׁים פְּשׁוּטִים לְלֹא שׁוּם יִחוּס וּמַעֲמַד, תֶּן לָהֶם הַרְגָּשָׁה טוֹבָה כְּדֵי שֶּׁיַּרְגִּישׁוּ כְּמוֹ בְּנֵי בַּיִת, וּתְכַבֵּד אוֹתָהּ בְּכָבוֹד הָרָאוּי לָהֶם.

לְפָנֵינוּ מַעֲשֵׂה שֶׁהָיָה, שֶׁמִּמֶּנּוּ נִלְמַד שֶׁלֹּא הָעִקָּר לְהַכְנִיס אוֹרְחִים לְבֵיתוֹ, אֶלָּא הָעִקָּר הוּא לְקַבְּלָם בְּסֵבֶר פָּנִים יָפוֹת וְלָתֵת לָהֶם הַרְגָּשָׁה טוֹבָה, וּלְהַרְאוֹת לָהֶם שֶׁנָּעִים לוֹ שֶׁהֵם בָּאוּ לִשְׁהוֹת בִּמְחִצָּתוֹ וְלֶאֱכֹל עַל שֻׁלְחָנוֹ.

[[כָּתוּב בַּמִּדְרָשׁ]] עַל הַפָּסוּק בְּמִשְׁלֵי (טו, יז): "טוֹב אֲרֻחַת יָרָק וְאַהֲבָה שָׁם מִשּׁוֹר אָבוּס וְשִׂנְאָה בוֹ". אָמַר רַבִּי לֵוִי, כְּנֶגֶד מִי אָמַר שְׁלֹמֹה פָּסוּק זֶה? כְּנֶגֶד שְׁנֵי בְּנֵי אָדָם שְׁפַּגְעוּהוּ.

בְּשָׁעָה שֶׁיָּרַד שְׁלֹמֹה מִמַּלְכוּתוֹ וְהָיָה מְחַזֵּר עַל הַפְּתָחִים בִּשְׁבִיל פַּרְנָסָה, פָּגְשׁוּ בּוֹ שְׁנֵי בְּנֵי אָדָם שֶׁהָיוּ מַכִּירִים אוֹתוֹ, בָּא אֶחָד מֵהֶם וְנִשְׁתַּטַּח לְפָנָיו, וְאָמַר לוֹ: אֲדוֹנִי הַמֶּלֶךְ, אִם רְצוֹנְךָ גַלְגֵּל עִמִּי הַיּוֹם. 

מִיַּד הָלַךְ עִמּוֹ, וְהַעֲלֵהוּ לָעֲלִיָּה וְזָבַח שּׁוֹר, וְהֵבִיא לְפָנָיו מַטְעַמִּים רַבִּים, וְהִתְחִיל מַשְׁמִיעַ לוֹ דִּבְרֵי מַלְכוּתוֹ, וְאָמַר לוֹ: זְכוֹר אַתָּה שֶׁעָשִׂיתָ כָּךְ וְכָךְ בְּיוֹם פְּלוֹנִי שֶׁהָיִיתָ מֶלֶךְ. מִיַּד כֵּיוָן שֶׁהִזְכִּיר לוֹ יְמֵי מַלְכוּתוֹ, הִתְחִיל שְׁלֹמֹה בּוֹכֶה וְגוֹעֶה, וְכֵן כָּל אוֹתָהּ סְעוּדָה, עַד שֶׁעָמַד מִשָּׁם שָׂבֵעַ מִבְּכִיָּתוֹ.

לְמָחֳרָת פָּגַשׁ אוֹתוֹ חֲבֵרוֹ, הִתְחִיל מִשְׁתַּטֵּחַ לְפָנָיו, וְאָמַר לוֹ: אֲדוֹנִי הַמֶּלֶךְ, רְצוֹנְךָ שֶׁתְּגַלְגֵּל עִמִּי הַיּוֹם? אָמַר לוֹ: שֶׁמָּא אַתָּה מְבַקֵּשׁ לַעֲשׂוֹת לִי כְּמוֹ שֶׁעָשָׂה חֲבֵרְךָ אֶתְמוֹל? אָמַר לוֹ: אֲדוֹנִי הַמֶּלֶךְ, אִישׁ עָנִי אֲנִי, אִם רְצוֹנְךָ, גַּלְגֵּל עִמִּי הַיּוֹם בִּמְעַט יֶרֶק שֶׁיֵּשׁ לִי. 

בְּאוֹתָהּ שָׁעָה הָלַךְ לְבֵיתוֹ וְרָחַץ לוֹ יָדָיו וְרַגְלָיו, וְהֵבִיא לוֹ מְעַט יֶרֶק, וְהִתְחִיל אוֹתוֹ הָאִישׁ לְנַחֲמוֹ, וְאָמַר לוֹ: אֲדוֹנִי הַמֶּלֶךְ, שְׁבוּעָה נִשְׁבַּע הַקָּדוֹשׁ בָּרוּךְ הוּא לְאָבִיךָ שֶׁאֵינוֹ פּוֹסֵק מְלוּכָה מִזַּרְעוֹ, אֶלָּא כָּךְ הִיא דַּרְכּוֹ שֶׁל הַקָּדוֹשׁ בָּרוּךְ הוּא - מוֹכִיחַ וְחוֹזֵר וּמוֹכִיחַ, שֶׁנֶּאֱמַר "כִּי אֶת אֲשֶׁר יֶאֱהָב ה' יוֹכִיחַ", אֲבָל הַקָּדוֹשׁ בָּרוּךְ הוּא מַחְזִירְךָ לְמַלְכוּתְךָ.

כֵּיוָן שֶׁשָּׁמַע שְׁלֹמֹה כָּךְ, שָׂבָע. לְאַחַר שֶׁחָזַר שְׁלֹמֹה לְמַלְכוּתוֹ, כָּתַב בְּחָכְמָתוֹ: "טוֹב אֲרוּחַת יָרַק וְאַהֲבָה שָׁם" שֶׁאָכַלְתִּי אֵצֶל הֶעָנִי, "מִשּׁוֹר אֵבוּס וְשִׂנְאָה בּוֹ" שֶׁהֱאֶכִילָנִי אוֹתוֹ עָשִׁיר שֶׁהִזְכִּיר לִי אֶת צַעֲרִי.

~ לְחַנֵּךְ אֶת יְלָדָיו לְהַכְנָסַת אוֹרְחִים

סִפֵּר הָרַב יִשְׂרָאֵל לָאוֹ שְׁלִיטָ"א בְּסִפְרוֹ "יַחֵל יִשְׂרָאֵל": הִכַּרְתִּי אִישִׁית רַב חָשׁוּב, שֶּׁסִּפֵּר לִי מַעֲשֵׂה שֶּׁאֵרַע. בָּעֲיָרָה קְטַנָּה בְּלִיטָא בְּבֵית הוֹרָיו, הָיָה חֹק בַּל יַעֲבוֹר, שֶּׁאֵין נִגָּשִׁים לְשֻׁלְחָן הַשַּׁבָּת לְלֹא אוֹרְחִים.

אוּלָם פַּעַם אַחַת הַנֹּהַג הַקָּבוּעַ עָמַד לְהִתְבַּטֵּל. הָיָה זֶה לֵיל שַׁבָּת חֹרְפִי, הָאֲדָמָה הָיְתָה בּוֹצִית עֵקֶב גֶשֶׁם זַלְעֲפוֹת שֶׁיָּרַד לְלֹא הַפְסָקָה. קֹר מַקְפִּיא וָאַפֵלָה מֻחְלֶטֶת שָׂרְרוּ בִּרְחֹבוֹת, וּמָנְעוּ מִן הָאֲנָשִׁים לָצֵאת הַחוּצָה, אִישׁ לֹא הִזְדַּמֵּן לָעַיָירַה בְּאוֹתָהּ שַׁבָּת.

אֲבִי הַמִּשְׁפָּחָה לֹא מָצָא בְּבֵית הַכְּנֶסֶת אוֹרֵחַ. רָטוּב עַד לְשַׁד עַצְמוֹתָיו שָׁב הָאָב לְבֵיתוֹ וְאָמַר בְּעֶצֶב: 'אֵין אֶת מִי לְהָבִיא אֵין נֶפֶשׁ חַיָּה בַּחוּץ'. 

אוּלָם הָאֵם שֶׁהָיְתָה רְגִילָה לְאָרֵחַ אוֹרְחִים בְּשַׁבָּת, סֵרְבָה לְקַבֵּל אֶת דְּבָרָיו וְאָמְרָה: אֵיךְ יִתָּכֵן שֶׁנִּסְעַד לְלֹא אוֹרֵחַ, אֵיזֶה מֶסֶר חִיּוּבִי נַעֲבִיר לִילָדֵינוּ בְּכָךְ שֶׁיִּרְאוּ שֶׁנִּתָּן לֶאֱכוֹל מִבְּלִי לַחְלֹק אֶת אֲרוּחוֹתֵינוּ עִם אָדָם אַחֵר. הִיא לֹא הִסְכִּימָה לָגֶשֶׁת לַקִּדּוּשׁ עַד שֶׁיִּמָּצֵא אוֹרֵחַ, וְהִצִּיעָה לְהַזְמִין בַּחוּרִים מִן הַיְּשִׁיבָה שֶׁבָּעַיָירַה הַסְּמוּכָה. 

הָאָב טָעַן שֶׁהַיְשִׁיבָה רְחוֹקָה וְהַדֶּרֶךְ לְשָׁם קָשָׁה, וּבְנוֹסָף לְכָךְ, מֶזֶג הָאֲוִיר כֹּה סוֹעֵר. אוּלָם הָאֵם בְּשֶׁלָּהּ: הַיְלָדִים חַיָּבִים לָדַעַת שֶּׁאֵין שֻׁלְחָן שַׁבָּת לְלֹא אוֹרְחִים, זֶהוּ יְסוֹד חָשׁוּב בְּחִנּוּךְ!

הַמְשִׂימָה לְהָבִיא בָּחוּר מִן הַיְּשִׁיבָה, הֻטְּלָה עַל הַיֶּלֶד מְסַפֵּר הַסִּפּוּר, וְהוּא נֶאֱלָץ לָלֶכֶת בַּגֶּשֶׁם הַשּׁוֹטֵף לַעֲיָרָה הַסְּמוּכָה. הַדֶּרֶךְ אַרְכָה זְמַן רַב, וְהַיֶּלֶד הִגִּיעַ לַיְּשִׁיבָה נוֹטֵף מַיִם וְרוֹעֵד מִקּוֹר. 

הִזְמִין הַיֶּלֶד אֶת הַבַּחוּרִים לָבוֹא עִמּוֹ לַסְּעוּדָה, אַךְ מִי מֵהֶם יֵאוֹת לָצֵאת בְּמֶזֶג אֲוִיר כָּזֶה עַד לַעֲיָרָה הַשְּׁכֵנָה. עָמַד הַיֶּלֶד בְּאֶמְצַע בֵּית הַמִּדְרָשׁ, וּפָרַץ בִּבְכִי מַר. 

נִגַּשׁ אֵלָיו אֶחָד הַבַּחוּרִים וּשְׁאָלוֹ: מַדּוּעַ אַתָּה בּוֹכֶה? סִפֵּר הַיֶּלֶד אֶת סִפּוּר הַמַּעֲשֶׂה וְאָמַר: כֵּיצַד אוּכַל לְאַכְזֵב אֶת אִמִּי וְלַחֲזֹר הַבָּיְתָה לְלֹא אוֹרֵחַ? כְּשֶׁשָּׁמַע זֹאת הַבָּחוּר, אָמַר לוֹ: אֲנִי אָבוֹא אִתְּךָ. בְּהַגִּיעָם לַבָּיִת, נַעֲשָׂה סוֹף סוֹף הַקִּדּוּשׁ וְהֵחֵלּוּ בַּסְּעוּדָה, עַד שֶׁלְּבַסּוֹף אוֹתוֹ בָּחוּר נַעֲשָׂה שָׁם בֶּן בַּיִת, וְנָשָׂא אֶת בַּת מְאָרְחָיו לְאִשָּׁה.

~ כֵּיצַד בּוֹדְקִים אִם הָאִשָּׁה טוֹבָה

מְסֻפָּר בַּמִּדְרָשׁ, שֶׁלְּאַחַר שֶׁגֵּרֵשׁ אַבְרָהָם אֶת יִשְׁמָעֵאל מִבֵּיתוֹ, הָלַךְ יִשְׁמָעֵאל וְלָקַח לוֹ אִשָּׁה מִבְּנוֹת מוֹאָב וּשְׁמָהּ 'עַשִׂיָיה'. לְאַחַר 3 שָׁנִים, הָלַךְ אַבְרָהָם לִרְאוֹת אֶת יִשְׁמָעֵאל, וְנִשְׁבַּע לְשָׂרָה שֶׁאֵינוֹ יוֹרֵד מִן הַגָּמָל בְּמָקוֹם שֶׁיִּשְׁמָעֵאל שָׁרוּי שָׁם. 

הִגִּיעַ אַבְרָהָם לְבֵיתוֹ שֶׁל יִשְׁמָעֵאל, וּמָצָא שָׁם אֶת אִשְׁתּוֹ. אָמַר לָהּ: הֵיכָן הוּא יִשְׁמָעֵאל? אָמְרָה לוֹ: הָלַךְ הוּא עִם אִמּוֹ לְהָבִיא פֵּרוֹת וּתְמָרִים מִן הַמִּדְבָּר. אָמַר לָהּ: תְּנִי לִי מְעַט לֶחֶם וּמְעַט מַיִם כִּי עָיְפָה נַפְשִׁי מִדֶּרֶךְ הַמִּדְבָּר. אָמְרָה לוֹ: אֵין לִי לֹא לֶחֶם וְלֹא מַיִם! אָמַר לָהּ: כְּשֶׁיָּבֹא יִשְׁמָעֵאל, תַּגִּיד לוֹ בְּמִלִּים הָאֵלּוּ: "הַחְלֵף אֶת מִפְתַּן בֵּיתְךָ, מִפְּנֵי שֶׁאֵינָהּ טוֹבָה לְךָ וְלֹא רְאוּיָה לְךָ"! 

כְּשֶׁבָּא יִשְׁמָעֵאל לְבֵיתוֹ, אָמְרָה לוֹ אִשְׁתּוֹ אֶת הַדְּבָרִים, וְהֵבִין יִשְׁמָעֵאל מַה הָיְתָה כַּוָּנָתוֹ שֶׁל אָבִיו, וְשִׁלַּח אוֹתָה מִבֵּיתוֹ.

הָלְכָה אִמּוֹ וְלָקְחָה לוֹ אִשָּׁה מִבֵּית אָבִיהָ וְ'פָטִימָה' שְׁמָהּ. לְאַחַר ג' שָׁנִים נוֹסָפוֹת, הָלַךְ אַבְרָהָם לִרְאוֹת אֶת יִשְׁמָעֵאל, וְהִגִּיעַ לְשָׁם בַּחֲצִי הַיּוֹם, וּמָצָא אֶת אִשְׁתּוֹ הַחֲדָשָׁה שֶׁל יִשְׁמָעֵאל. אָמַר לָהּ: הֵיכָן הוּא יִשְׁמָעֵאל? אָמְרָה לוֹ: הָלַךְ לְהָבִיא פֵּרוֹת וּתְמָרִים מִן הַמִּדְבָּר. אָמַר לָהּ: תְּנִי לִי מְעַט לֶחֶם וּמְעַט מַיִם כִּי עָיֵף אֲנִי מֵהַדֶּרֶךְ. מִיַּד הוֹצִיאָהּ וְנָתְנָה לוֹ. 

עָמַד אַבְרָהָם וְהָיָה מִתְפַּלֵּל לִפְנֵי הַקָּדוֹשׁ בָּרוּךְ הוּא עַל בְּנוֹ, וְנִתְמַלֵּא בֵּיתוֹ שֶׁל יִשְׁמָעֵאל מִכָּל טוּב, וּמָמוֹן וּבְרָכוֹת. וּכְשֶׁבָּא יִשְׁמָעֵאל סִפְּרָה לוֹ אִשְׁתּוֹ אֶת הַדְּבָרִים שֶׁהָיוּ עִם אָבִיו, וְיָדַע יִשְׁמָעֵאל שֶׁעַד עַכְשָׁו רַחֲמָיו עָלָיו כְּרַחֵם אַב עַל בָּנִים. (יַלְקוּט שִׁמְעוֹנִי פָּרָשַׁת וַיֵּרָא רמז פב).

מִכָּאן לוֹמְדִים אָנוּ, שֶׁהַמִּבְחָן הַגָּדוֹל שֶׁנִּתָּן לְאָדָם לִבְחֹן אֶת הָאִשָּׁה שֶׁעוֹמֵד לְהִתְחַתֵּן עִמָּהּ, הַאִם רְאוּיָה הִיא לוֹ אוֹ לֹא, זֶהוּ עַל יְדֵי שֶׁבּוֹחֵן אוֹתָהּ אִם הִיא אוֹהֶבֶת לְהַכְנִיס אוֹרְחִים בְּעַיִן יָפָה, אוֹ שֶׁעֵינֶיהָ צָרוֹת בְּאוֹרְחִים.

@ וְיִהְיוּ עֲנִיִּים בְּנֵי בֵיתֶךָ, וְאַל תַּרְבֶּה שִׂיחָה עִם הָאִשָּׁה

מָרָן הַחִידָ"א כָּתַב לְבָאֵר אֶת סְמִיכוּת תְּחִלַּת הַמִּשְׁנָה "וְיִהְיוּ עֲנִיִּים בְּנֵי בֵּיתְךָ", לְהֶמְשֵׁךְ הַמִּשְׁנָה "וְאַל תַּרְבֶּה שִׂיחָה עִם הָאִשָּׁה", שֶׁבָּאוּ חֲכָמֵינוּ ז''ל לְלַמְּדֵנוּ, שֶׁלֹּא תִּתְיַעֵץ עִם אִשְׁתְּךָ בְּעִנְיַן הֲבָאַת עֲנִיִּים בְּבֵיתְךָ, כִּי הָאִשָּׁה עֵינָהּ צָרָה בְּאוֹרְחִים. 

וְלָכֵן אִם יֵשׁ צֹרֶךְ לְהַזְמִין אוֹרְחִים לְבֵיתוֹ [כְּגוֹן שֶּׁאֵין לָהֶם הֵיכָן לַעֲשׂוֹת שַׁבָּת, וְאֵין מִי שֶׁמּוּכָן לְהַכְנִיסָם לְבֵיתוֹ], וְיֵשׁ חֲשַׁשׁ שֶׁאִשְׁתּוֹ תִּתְנַגֵּד לְכָךְ, יֵשׁ לוֹ לְהַכְנִיסָם לְבֵיתוֹ אַף נֶגֶד רְצוֹנָהּ שֶׁל אִשְׁתּוֹ. 

וְדוֹמֶה הַדָּבָר לְמִי שֶׁרוֹצֶה לְהָנִיחַ תְּפִלִּין וְאִשְׁתּוֹ מְסָרֶבֶת לוֹ, וְכִי יַעֲלֶה עַל הַדַּעַת שֶׁיִּשְׁמַע לָהּ בִּגְלַל "שְׁלוֹם בַּיִת"? כָּךְ הַדָּבָר גַּם לְגַבֵּי הַכְנָסַת אוֹרְחִים שֶׁגְּדוֹלָה יוֹתֵר מֵהַקְבָּלַת פְּנֵי שְׁכִינָה. וְכַמּוּבָן שֶׁצָּרִיךְ הַבַּעַל לַעֲזֹר וּלְסַיֵּעַ לְאִשְׁתּוֹ בְּמִצְוָה זוֹ, וְלֹא לְהַטִּיל עָלֶיהָ אֶת כָּל הָעֹל.

וּמַעֲשֵׂה שֶׁהָיָה, בְּלֵיל חַג סֻכּוֹת דָּפַק בְּבֵיתוֹ שֶׁל רְאוּבֵן אִישׁ עָנִי, וּבִקֵּשׁ לְהִתְאָרֵחַ אֶצְלוֹ בֶּחָג, כִּי אֵין לוֹ מָקוֹם אַחֵר לֶאֱכוֹל וְלִישׁוֹן. רָעֲיָיתוֹ שֶׁל רְאוּבֵן לֹא רָצְתָה לְאָרֵחַ אֶת הֶעָנִי, וְיָדַע רְאוּבֵן שֶׁאִם יַכְנִיס אֶת הָאוֹרֵחַ, יִגְרֹם הַדָּבָר לִקְצָת מְתִיחוּת בְּבֵיתוֹ, וּבָא לִשְׁאוֹל אֶת הָרַב יִצְחָק זִילְבֶּרְשְׁטֵיין שְׁלִיטָ"א הַאִם בְּכָל זֹאת יַכְנִיס אֶת הֶעָנִי, אוֹ שֶׁמָּא גָּדוֹל הַשָּׁלוֹם וְלֹא יַכְנִיס אֶת הָאוֹרֵחַ.

הֵשִׁיב לוֹ הָרַב, שֶׁשָּׁמַע בְּשֵׁם הָרַב הַקָּדוֹשׁ מְרִימִנוֹב, שֶׁאֲפִילוּ אִם יָבוֹא לוֹ מַחְלֹקֶת עִם אִשְׁתּוֹ עַל יְדֵי הַכְנָסַת אוֹרְחִים, לֹא יַשְׁגִּיחַ עַל זֶה, מִשּׁוּם שֶׁגְּדוֹלָה הַכְנָסַת אוֹרְחִים יוֹתֵר מֵהַקְבָּלַת פְּנֵי שְׁכִינָה. 

וְהוֹסִיף לְהָבִיא רְאָיָה לָזֶה מִלּוֹט, שֶׁקִּבֵּל אוֹרְחִים בְּבֵיתוֹ [אֶת שְׁנֵי הַמַּלְאָכִים], אַף עַל פִּי שֶׁאִשְׁתּוֹ הִתְנַגְּדָה לְכָךְ. וּרְאָיָה לְכָךְ שֶׁהִתְנַגְּדָה, שֶׁהֲרֵי גִּלְּתָה לְכֻלָּם עַל דָּבָר הָאוֹרְחִים, וְלָכֵן עוֹד בְּאוֹתוֹ לַיְלָה הִתְקַבְּצוּ כָּל אַנְשֵׁי סְדוֹם מִסָּבִיב לְבֵיתָם כְּדֵי לִפְגֹעַ בָּהֶם. (חִשּׁוּקֵי חֶמֶד). 

~ אֵין לְהַרְבּוֹת שִׂיחָה

הַמִּשְׁנָה אוֹמֶרֶת שֶּׁאֵין לְהַרְבּוֹת שִׂיחָה עִם הָאִשָּׁה. וּמַשְׁמַע שֶׁדַּוְקָא עִם הָאִשָּׁה אֵין לְהַרְבּוֹת שִׂיחָה, אֲבָל עִם גְּבָרִים מֻתָּר לְהַרְבּוֹת שִׂיחָה, וַהֲרֵי אֶחָד מֵהַקִּנְיָנִים שֶׁל הַתּוֹרָה זֶה "מִעוּט שִׂיחָה", וְאִם כֵּן גַּם אִם שְׁאָר בְּנֵי אָדָם אֵין לְהַרְבּוֹת שִׂיחָה.

אֻמְנָם הַדְּבָרִים יִתְבָּאֲרוּ עַל פִּי הַמַּעֲשֶׂה שֶׁכָּתַב רַבֵּנוּ יוֹסֵף חַיִּים בְּסִפְרוֹ חַסְדֵי אֲבוֹת: הַמַּעֲשֶׂה בְּחָכָם אֶחָד שֶׁהָיָה יוֹשֵׁב בְּחַדְרוֹ וְעוֹסֵק בַּתּוֹרָה, וְהָיָה בַּחֶדֶר הַשֵּׁנִי הַסָּמוּךְ לְחַדְרוֹ, קְבוּצָה שֶׁל נָשִׁים, וְאִשָּׁה אַחַת הָיְתָה דַּבְּרָנִית מְאֹד, וְהָיְתָה יוֹשֶׁבֶת וּמְדַבֶּרֶת עִמָּהֶן מֶשֶׁךְ שְׁלֹשָׁה שָׁעוֹת בְּלִי הֶפְסֵק, וּמֵחֲמָת כֵּן, נִטְרַד הֶחָכָם מִלִּמּוּדוֹ, וְחָרָה לוֹ הַדָּבָר מְאֹד.

קָם הֶחָכָם וְנִכְנַס לַחֶדֶר שֶׁלָּהֶן, וְאָמַר לָהּ: חֲכָמִים אָמְרוּ "עֲשָׂרָה קַבִּין שִׂיחָה יָרְדוּ לָעוֹלָם, תִּשְׁעָה נָטְלוּ הַנָּשִׁים וְאַחַת כָּל הָעוֹלָם כֻּלּוֹ", וְאַתְּ כְּבָר גָּמַרְתְּ אֶת כָּל הַתִּשְׁעָה חֲלָקִים שֶׁל הַנָּשִׁים, וְנִכְנַסְתְּ לְהִשְׁתַּמֵּשׁ גַּם בַּחֵלֶק הָעֲשִׂירִי שֶׁל הַגְּבָרִים?! 

הָאִשָּׁה הַהִיא הָיְתָה מַשְׂכֶּלֶת וַחֲכָמָה, וַתֹּאמַר לוֹ: מַה יֵשׁ בְּכָךְ שֶׁאֲנִי גָּמַרְתִּי אֶת כָּל הַתִּשְׁעָה חֲלָקִים שֶׁל הַנָּשִׁים וְנִכְנַסְתִּי בַּחֵלֶק הָעֲשִׂירִי שֶׁל הַגְּבָרִים, וְכִי בִּגְלַל זֶה אֲנִי נִקְרֵאת גַזְלָנִית? וַהֲרֵי הַחֵלֶק שֶׁל הַגְּבָרִים שַׁיָיך גַּם לַנָּשִׁים?!

אָמַר לָהּ הֶחָכָם: מַדּוּעַ אַתְּ אוֹמֶרֶת שֶׁאֵינֵךְ גּוֹזֶלֶת מֵהַחֵלֶק הָעֲשִׂירִי שֶׁל הַגְּבָרִים, וַהֲרֵי אֵין לַנָּשִׁים אֶלָּא תִּשְׁעָה חֲלָקִים, וְכֵיוָן שֶּׁאַתְּ מוֹדָה שֶׁגָּמַרְתָּ אֶת הַתִּשְׁעָה חֲלָקִים וְתִכָּנֵס לַחֵלֶק הָעֲשִׂירִי, הֲרֵי אַתְּ גּוֹזֶלֶת מִן הַחֵלֶק שֶׁל הַגְּבָרִים?! 

וַתֹּאמֶר לוֹ הָאִשָּׁה: אִם אַתָּה חֲכַם, צָרִיךְ אַתָּה לְדַקְדֵּק בְּדִבְרֵי חֲכָמִים שֶׁאָמְרוּ "תִּשְׁעָה נָטְלוּ נָשִׁים, וְאֶחָד כָּל הָעוֹלָם כֻּלּוֹ", וְלֹא אָמְרוּ "וְאַחַת נָטְלוּ הָאֲנָשִׁים". וְכֵיוָן שֶׁאָמְרוּ "כָּל הָעוֹלָם כֻּלּוֹ", נִמְצָא שֶׁהַחֵלֶק הָעֲשִׂירִי, שֻׁתָּפִים בּוֹ אֲנָשִׁים וְהַנָּשִׁים בְּיַחַד, שֶׁהֲרֵי בְּכָל הָעוֹלָם כֻּלּוֹ כְּלוּלוֹת גַּם הַנָּשִׁים.

נִמְצֵאנוּ לְמֵדִים, שֶׁאִם אֲנִי נִכְנַסְתִּי בַּחֵלֶק הָעֲשִׂירִי, עוֹדֶנִּי מִשְׁתַּמֶּשֶׁת בְּשֶׁלִּי, כִּי הַחֵלֶק הָעֲשִׂירִי הוּא מְשֻׁתָּף לְכֻלָּנוּ. בְּכָךְ נִצְּחָה אוֹתָהּ אִשָּׁה אֶת אוֹתוֹ חֲכַם. 

לְפִי זֶה מְבָאֵר הַבֵּן אִישׁ חַי, מֵאַחַר שֶׁהָאֲנָשִׁים וְהַנָּשִׁים שָׁוִים בַּחֵלֶק הָעֲשִׂירִי שֶׁל הַדִּבּוּר, בָּא הַתַּנָּא לְעוֹרֵר אֶת הָאֲנָשִׁים בְּמִעוּט שִׂיחָה, וְלָכֵן אָמַר בִּלְשׁוֹן מְלִיצָה "אַל תַּרְבֶּה שִׂיחָה עִם הָאִשָּׁה", פֵּרוּשׁ, אַל תַּרְבֶּה שִׂיחָה לֹא רַק בְּתִשְׁעָה חֲלָקִים שֶׁהֵם שֶׁל הַנָּשִׁים דַּוְקָא, אֶלָּא אֲפִילוּ בַּחֵלֶק הָעֲשִׂירִי שֶׁהוּא מְשֻׁתָּף עִם הָאִשָּׁה, אַל תַּרְבֶּה בּוֹ, וּבָזֶה רָמַז לָאָדָם שֶׁיְּמַעֵט הַשִּׂיחָה עִם כָּל אָדָם אֲפִילוּ עִם אֲנָשִׁים.

**INDEX_WRITE=<p>
# משנה ו

{ יְהוֹשֻׁעַ בֶּן פְּרַחְיָה וְנִתַּאי הָאַרְבֵּלִי קִבְּלוּ מֵהֶם. יְהוֹשֻׁעַ בֶּן פְּרַחְיָה אוֹמֵר, עֲשֵׂה לְךָ רַב, וּקְנֵה לְךָ חָבֵר, וֶהֱוֵי דָן אֶת כָל הָאָדָם לְכַף זְכוּת: }

@ עֲשֵׂה לְךָ רַב

אוֹמֵר הַמִּדְרָשׁ שְׁמוּאֵל: אִם תִּלְמַד תּוֹרָה מֵהַרְבֵּה רַבָּנִים וְלֹא תַּעֲשֶׂה לְךָ רַק רַב אֶחָד, עָלוּל אַתָּה לְהִתְבַּלְבֵּל, שֶׁהֲרֵי אֵין דֵּעוֹת בְּנֵי אָדָם שָׁווֹת, וְגַם לֹא דֵּעוֹתֵיהֶם שֶׁל תַּלְמִידֵי חֲכָמִים, זֶה אוֹמֵר כָּךְ וְֶזֶה אוֹמֵר כָּךְ, עַל כֵּן "עֲשֵׂה לְךָ רַב", דְּאַג שֶׁיִּהְיֶה לְךָ רַב מֻבְהָק חֲכַם שֶׁרֹב תוֹרָתְךָ מִמֶּנּוּ, מִמֶּנּוּ תִקְנֶה תּוֹרָה וְדֶרֶךְ חַיִּים שֶׁבָּה תֵּלֵךְ וְתִצְעַד לְכָל אוֹרֵךְ הַדֶּרֶךְ.

וּמָשַׁל לְמַה הַדָּבָר דּוֹמֶה, לְאָדָם שֶׁיּוֹשֵׁב לְיַד שֻׁלְחָן עָרוּךְ, הֶעָמוּס מִינֵי מַאֲכָלִים טוֹבִים לָרוֹב, וְסוּגֵי יַיִן שׁוֹנִים. כָּל מַאֲכָל וּמַשְׁקֵה כְּשֶׁלְּעַצְמוֹ הוּא מַעֲדָן בָּרִיא וְעָרֵב לַחֵיךְ, אֲבָל כְּשֶׁכָּל אֵלֶּה מְעֻרְבָּבִים יָחַד, יִהְיֶה הַטַּעַם טָפֵל, וְהַתַּעֲרֹבֶת אַף עֲלוּלָה לִגְרֹם לִבְעָיוֹת עִכּוּל וְלִשְׁאָר מַחֲלוֹת. כָּךְ הוּא הַדָּבָר לְגַבֵּי הָרַב, אַף שֶׁכָּל הָרַבָּנִים טוֹבִים, אֲבָל יֵשׁ לְהִמָּנַע מֵעִרְבּוּב וּבִלְבּוּל הַדַּעַת.

@ וּקְנֵה לְךָ חָבֵר

כְּדֵי לִזְכּוֹת לְחָבֵר טוֹב, צָרִיךְ לִקְנוֹתוֹ וּלְהַשְׁקִיעַ בּוֹ, כְּדֵי לְהַרְאוֹת לוֹ שֶׁאָכֵן אַהֲבָתוֹ אֵינָהּ מִן הַשָּׂפָה וְלַחוּץ אֶלָּא אַהֲבָתוֹ אַהֲבַת נֶפֶשׁ, שֶׁכַּיָּדוּעַ הַנְּתִינָה גּוֹרֶמֶת לְאַהֲבָה.

חָבֵר טוֹב הוּא חָבֵר שֶׁהוֹכִיחַ אֶת נֶאֱמָנוּתוֹ, שֶׁחַבְרוּתוֹ עָמְדָה בְּמִבְחָן, וְלֹא חָבֵר שֶׁחוֹשֵׁב אֵיזוֹ תּוֹעֶלֶת יָפִיק מֵהַחֲבֵרוּת עִמְּךָ, אֶלָּא חָבֵר כָּזֶה שֶׁהוּא "לְךָ" חָבֵר, וְלֹא לְעַצְמוֹ, שֶׁדּוֹרֵשׁ אֶת טוֹבָתְךָ וְלֹא רַק אֶת טוֹבַת עַצְמוֹ. חָבֵר כָּזֶה צָרִיךְ "לִקְנוֹת" וּלְהַשְׁקִיעַ רַבּוֹת כְּדֵי לְרָכְשׁוֹ.

הַפָּסוּק אוֹמֵר: "וְאָהַבְתָּ לְרֵעֲךָ כָּמוֹךָ אֲנִי הַשֵּׁם". מַדּוּעַ בָּחַר הַקָּדוֹשׁ בָּרוּךְ הוּא לְהַזְכִּיר אֶת שְׁמוֹ דַּוְקָא בְּמִצְוָה זוֹ, וּמַה הָרֶמֶז שֶׁרָצָה לִרְמֹז לָנוּ בְּכָךְ? 

הַתְּשׁוּבָה לְכָךְ נִמְצֵאת בַּמַּעֲשֶׂה הַבָּא: מַעֲשֵׂה בִּשְׁנֵי סוֹחֲרִים יְהוּדִים, הָאֶחָד מִבַּגְדַּד וְהַשֵּׁנִי מֵאֲלֶכְּסַנְדְּרִיָּה, שֶׁמִּתּוֹךְ קִשְׁרֵי הַמִּסְחָר שֶׁבֵּינֵיהֶם הִגִּיעוּ לִכְלָל יְדִידוּת אֲמִיצָה עַל אַף הַמֶּרְחָק הָרַב שֶׁהָיָה בֵּינֵיהֶם.

וְהִנֵּה לְיָמִים, יָרַד הַסּוֹחֵר הָאֲלֶכְּסַנְדְּרִי מִנְּכָסָיו, וְהִגִּיעַ עַד פַּת לֶחֶם, וְהֵחֵל לִפְשֹׁט יָדוֹ בְּחוּצוֹת הָעִיר, הוּא לֹא הָיָה מְסֻגָּל לְכָךְ, אַךְ מִנַּיִן יָבִיא לֶחֶם?

אָמְרָה לוֹ אִשְׁתּוֹ: לֵךְ לְבַגְדַּד לִידִידְךָ, וְסַפֵּר לוֹ עַל מַצָּבְךָ, וְהוּא לָבֶטַח יַעֲזֹר לְךָ. שָׁמַע הָאִישׁ בַּעֲצַת אִשְׁתּוֹ, וְיָצָא לַדֶּרֶךְ. יָמִים וְלֵילוֹת כִּתֵּת רַגְלָיו בַּדְּרָכִים, עַד שֶׁהִגִּיעַ לְבַגְדַּד. לְעֵת עֶרֶב נִכְנַס בְּשַׁעֲרֵי הָעִיר כְּשֶׁהוּא בַּאֲפִיסַת כֹּחוֹת מֻחְלֶטֶת. 

לְהִכָּנֵס לְבֵית יְדִידוֹ בִּשְׁעַת לַיְלָה מְאֻחֶרֶת, וּבְמַצַּב מֻזְנָח כְּפִי שֶׁהוּא נִרְאָה, הוּא לֹא רָצָה, עַל כֵּן, חִפֵּשׂ אַחַר מָקוֹם נָטוּשׁ לְהָנִיחַ בּוֹ אֶת רֹאשׁוֹ. מִשֶּׁמָּצָא בְּפַאֲתֵי הָעִיר חֻרְבָּה רֵיקָה מֵאָדָם, הֶחְלִיט לָלוּן בָּהּ וְלָלֶכֶת לְבֵית יְדִידוֹ לְמָחֳרָת כְּשֶׁהֵאִיר הַיּוֹם. 

הוּא נִשְׁכָּב בְּאֶחָת מִפִּנּוֹת הַחֻרְבָּה וְנִרְדָּם. בְּאֶמְצַע הַלַּיְלָה, נֵעוֹר לְקוֹלוֹת מְרִיבָה בֵּין שְׁנֵי שׁוֹדְדִים שֶׁרָבוּ עַל חֲלוּקַת שָׁלָל, תּוֹךְ כְּדֵי מְרִיבָה, שָׁלַף הָאֶחָד חֶרֶב, וְדָקַר אֶת שֻׁתָּפוֹ לַמָוֶות. בְּפַחַד רַב נִצְמָד הַסּוֹחֵר לְפִנָּתוֹ לְבַל יִרְאֵהוּ הַשּׁוֹדֵד, וְלֹא הֵעֵז לָזוּז מִמְּקוֹמוֹ גַּם לְאַחַר שֶׁהָרוֹצֵחַ עָזַב אֶת הַמָּקוֹם. 

בַּבֹּקֶר הִגִּיעוּ שׁוֹטְרִים לְחוּרְבָה, וּמָצְאוּ בָּהּ אֶת גּוּפַת הַנִּרְצָח, וְאֶת מְיֻדָּעֵנוּ הַסּוֹחֵר. כֵּיוָן שֶׁהָיָה זָר בַּמָּקוֹם, וְאַף חֲזוּתוֹ הָיְתָה חֲשׁוּדָה, סָבְרוּ הַשּׁוֹטְרִים כִּי הוּא הָרוֹצֵחַ, וְאִלְּצוּהוּ לְהוֹדוֹת בְּמַעֲשֶׂה. 

הַסּוֹחֵר שֶׁהָיָה מְיֹאָשׁ וּמְדֻכְדָּךְ, אִבֵּד אֶת כּוֹחַ הַהִתְמַרְדוּת, וְהוֹדָה בָּרֶצַח עַל אַף שֶׁלֹּא בִּצַּע הוּא. הָאִישׁ הוּבָא לִפְנֵי הַשּׁוֹפֵט, וְנִגְזַר דִּינוֹ לְמָוֶת. 

הוֹבִילוּהוּ לִתְלִיָּה בְּכִכַּר הָעִיר כְּשֶׁהֲמוֹן הָעָם נֶאֱסָף לַחֲזוֹת בְּתְלִיָיתוֹ. בֵּין הַנֶּאֱסָפִים עָמַד הַסּוֹחֵר הַבָּגְדַאדִי אֲשֶׁר זִהָה אֶת הַנִּדּוֹן לַמָוֶות כִּידִידוֹ, וּכְמִי שֶׁהִכִּירוֹ שָׁנִים רַבּוֹת, לֹא הֶאֱמִין הָאִישׁ בַּמַּעֲשֶׂה שֶׁיּוּחַס לִידִידוֹ, וְהֵחֵל מְפַלֵּס דַּרְכּוֹ לְעֵבֶר עַמּוּד הַתְּלִיָּה.

כְּשֶׁהִגִּיעַ לַגַּרְדוֹם, הִתְפָּרֵץ בְּסַעֲרַת נֶפֶשׁ לְעֵבֶר הַתָלְיָינִים וְאָמַר: יֵשׁ לָכֶם טָעוּת, הוֹרִידוּהוּ מֵהַגַּרְדּוֹם, אֲנִי הוּא הָרוֹצֵחַ!

זִהָה הַנִּדּוֹן לַמָוֶות אֶת יְדִידוֹ הַבָּגְדַאדִי, וּבִשְׁאֵרִית כֹּחוֹתָיו צָעַק אֶל הַסּוֹבְבִים אוֹתוֹ: אַל תַּאֲמִינוּ לוֹ, הָאִישׁ הַזֶּה אֵינוֹ שָׁפוּי בְּדַעְתּוֹ, אֲנִי הוּא הָרוֹצֵחַ, לִי מַגִּיעַ הָעֹנֶשׁ וְלֹא לוֹ! 

הַקָּהָל שֶׁהָיָה נוֹכָח לְחִלּוּפֵי הַדְּבָרִים הַלָּלוּ, הִשְׁתַּתֵּק בְּהֶלֶם, וְאַף הַתַּלְיָין נוֹתַר עַל עוֹמְדוֹ מִשְׁתּוֹמֵם. מַחֲזֵה כָּזֶה טֶרֶם רָאָה מֵעוֹדוֹ. הַמִּקְרֶה הִגִּיעַ אֶל הַמֶּלֶךְ, וְאַף הוּא הָיָה נִפְעָם לִשְׁמֹעַ סִפּוּר הַמַּעֲשֶׂה.

הִזְמִין אֵלָיו הַמֶּלֶךְ אֶת שְׁנֵי הָאֲנָשִׁים, וּבִקֵּשׁ מֵהֶם לְסַפֵּר לוֹ אֶת הָאֱמֶת לַאֲמִתָּה, מִי מֵהֶם הוּא הָרוֹצֵחַ, וְהוֹסִיף הַמֶּלֶךְ וְאָמַר: אֲנִי מַּבְטִיחַ לָכֶם שֶׁאִם אֶשְׁתַּכְנַע בַּאֲמִתּוּת הַדְּבָרִים, לֹא אוֹצִיא אִישׁ מִכֶּם לַהוֹרֵג.

סִפְּרוּ הַשְּׁנַיִם אִישׁ אִישׁ אֶת סִפּוּרוֹ, וּמְשֶׁסִיֵימוּ קָם הַמֶּלֶךְ מִמְּקוֹמוֹ נִרְגָּשׁ, וְקָרָא: מִיָּמַי לֹא פָּגָשְׁתִּי שְׁנֵי חֲבֵרִים כְּמוֹכֶם, חֲבֵרִים שֶׁכָּל אֶחָד מוּכָן לְהֵהָרֵג כְּדֵי לְהַצִּיל אֶת חֲבֵרוֹ. יֵשׁ לִי בַּקָּשָׁה אֲלֵיכֶם, אָנָּא צַרְפוּנִי לְחֶבְרַתְכֶם, רוֹצֶה אֲנִי לִהְיוֹת הֶחָבֵר הַשְּׁלִישִׁי שֶׁלָּכֶם. מַעֲרִיצִים יֵשׁ לִי הַרְבֵּה, וְרַבִּים הֵם הַסָּרִים לְמִשְׁמַעְתִּי, אַךְ חָבֵר אֲמִתִּי כָּזֶה שֶׁיִּהְיֶה מוּכָן לְהֵהָרֵג בִּשְׁבִילִי. עִם שְׁנַיִם כְּמוֹכֶם רוֹצֶה אֲנִי לְהִתְחַבֵּר.

וְזֶה כַּוָונַת הַפָּסוּק "וְאָהַבְתָּ לְרֵעֲךָ כָּמוֹךָ" אִם אוֹהֵב אַתָּה אֶת חֲבֵרְךָ כְּפִי שֶׁאוֹהֵב אַתָּה אֶת עַצְמְךָ, אָז "אֲנִי הַשֵּׁם", אֲנִי ה' כִּבְיָכוֹל רוֹצֶה גַּם כֵּן לְהִצְטָרֵף לַחֲבֵרוּת זוֹ, עַל חֲבֵרוּת כָּזוֹ שְׁרוּיָה הַשְּׁכִינָה. לַחֲבֵרוּת אֲמִיצָה כָּזוֹ מִתְכַּוֵּן רַבִּי יְהוֹשֻׁעַ בְּאוֹמְרוֹ "וּקְנֵה לְךָ חָבֵר".

~ אַל תַּרְבֶּה בַּחֲבֵרִים

דִּקְדֵּק הַתַּנָּא לוֹמַר בְּמִשְׁנָתֵנוּ "קְנֵה לְךָ חָבֵר", כְּלוֹמַר חָבֵר אֶחָד וְלֹא הַרְבֵּה חֲבֵרִים, מִפְּנֵי שֶׁרִבּוּי הַחֲבֵרִים אֵינוֹ מוֹעִיל כָּל כָּךְ לָאָדָם, וּבִפְרָט יֵשׁ לְלַמֵּד אֶת הַנֹּעַר הַצָּעִיר, שֶּׁאֵין לָהֶם לְהִתְלַהֵב מֵחֲבֵרִים הָרַבִּים, וְלֹא לְהִמָּשֵׁךְ אַחֲרֵיהֶם, כִּי הֵם מְסַיְּעִים וְעוֹזְרִים רַק מָתַי שֶׁיֵּשׁ לָהֶם טוֹבַת הֲנָאָה, אֲבָל לֹא יַעַמְדוּ לְאָדָם בִּשְׁעַת צָרָתוֹ, וּבִזְמַן אֱמֶת, לְמִי אִכְפַּת אִם אַתָּה חָי אוֹ מֵת. 

רַבּוֹתֵינוּ מְסַפְּרִים עַל פִילוֹסוֹף אֶחָד, שֶׁצִּוָּה אֶת בְּנוֹ לִפְנֵי מוֹתוֹ וְאָמַר לוֹ: בְּנִי כַּמָּה אוֹהֲבִים קָנִיתָ בְּחַיֶּיךָ? עָנָהוּ בְּנוֹ: כְּבָר קָנִיתִי לִי מֵאָה אוֹהֲבִים! אָמַר לוֹ הַפִילוֹסוֹף: אַל תֹּאהַב וְאַל תְּהַלֵּל הָאוֹהֵב טֶרֶם שֶׁתֶּנַסֵהוּ וְתִבְחֲנֵהוּ. וְתֵדַע בֶּאֱמֶת, כִּי אֲנִי שֶׁנּוֹלַדְתִּי לְפָנֶיךָ, לֹא קָנִיתִי בְּכָל חַיַּי כִּי אִם חֲצִי אוֹהֵב, וְאַתָּה אֵיךְ קָנִיתָ מֵאָה? וְעַתָּה לֵךְ וּבְּחֵנַּם אִם תִּמְצָא בְּכֻלָּם חָבֵר אֶחָד טוֹב.

 אָמַר לוֹ הַבֵּן: אֲבִי, אֵיךְ אֶבְחַנֵם? אָמַר לוֹ: בְּנִי, לֵךְ וְקַח עֵגֶל אֶחָד וּתְמִיתֵהוּ, וְתְנַתְחֵהוּ לִנְתָחִים, וְשִׂימָם בַּשָּׂק, וְהַשַּׂק יִהְיֶה מַלֵּא בְּדָם מִבִּפְנִים וּמִבַּחוּץ, וְלֵךְ אֶל אֶחָד מֵאוֹהֲבֶיךָ וֶאֱמֹר לוֹ: אֲהוּבִי וְרֵעִי, הִנֵּנִי מַפִּיל תְחִנָּתִי לְפָנֶיךָ שֶׁתִּקְבֹּר בְּבֵיתְךָ אֶת הָאִישׁ אֲשֶׁר הָרַגְתִּי וְהִנַּחְתִּי אוֹתוֹ בַּשָּׂק, וְאִישׁ לֹא יָדַע מְאוּמָה מִכָּךְ, וְהַצִּילֵנִי מִן הַצָּרָה הַזֹּאת.

הָלַךְ הַבֵּן וְעָשָׂה כֵּן. וַיֵּלֶךְ אֶל אֶחָד מֵאוֹהֲבָיו וַיֹּאמֶר לוֹ כְּכָל אֲשֶׁר צִוָּהוּ אָבִיו. וַיַּעֲנֵהוּ הָאוֹהֵב: אוֹהֲבִי! לֵךְ וְשָׂא הַמֵּת עַל כְּתֵפְךָ וּקְבָרֻהוּ, וְתִסְבּוֹל הַצָּרָה לְבַד, כִּי בְּבֵיתִי לֹא תִּכָּנֵס. וַיֵּלֶךְ לְכָל אֶחָד וְאֶחָד מֵאוֹהֲבָיו, וְכַאֲשֶׁר עָנָהוּ הָרִאשׁוֹן כֵּן עָנָהוּ הַשֵּׁנִי וְכֵן כֻּלָּם.

 שָׁב הַבֵּן אֶל אָבִיו וְסִפֵּר לוֹ אֶת כָּל מַה שֶׁקָּרָה לוֹ. וַיֹּאמֶר לוֹ אָבִיו: הִנֵּה קָרָה לְךָ כַּאֲשֶׁר אָמַר הַפִילוֹסוֹף, "רַבִּים הָאוֹהֲבִים בְּמִסְפַּר וּלְעֵת הַצּוֹרֵךְ הֵם מֻעָטִים". וְעַתָּה לֵךְ אֶל הָאִישׁ אֲשֶׁר אָמַרְתִּי לְךָ שֶׁהוּא חֲצִי אוֹהֲבִי, וּרְאֵה כֵּיצַד יִנְהָג עִמְּךָ.

 וַיֵּלֶךְ וַיֹּאמֶר לוֹ כַּאֲשֶׁר אָמַר אֶל אוֹהֲבָיו. וַיַּעֲנֵהוּ הָאִישׁ וַיֹּאמֶר לוֹ: בֹּא עִמִּי אֶל בֵּיתִי בַּסֵּתֶר שֶׁלֹּא יִרְאוּךָ הַשְּׁכֵנִים. וַיּוֹצִיא כָּל אִישׁ מֵעָלָיו, וְאִשְׁתּוֹ וְכָל בְּנֵי בֵּיתוֹ, וַיַּחְפֹּר הַקֶּבֶר בְּבֵיתוֹ, וַיְהִי כִּי רָאָה זֹאת הַנַּעַר, הֵבִין הַכֹּל, וַיּוֹצִיא הָעֵגֶל מִן הַשַּׂק וַיַּרְאֵהוּ לוֹ מְנוּתַח, וְהוֹדָה לוֹ עַל אֱמוּנָתוֹ הַטּוֹבָה וְאַהֲבָתוֹ הַנְּכוֹנָה עִם אָבִיו.

 וַיֵּלֶךְ וַיְסַפֵּר לְאָבִיו אֲשֶׁר קָרָה לוֹ עִם חֲצִי אוֹהֲבוֹ, וַיֹּאמֶר לוֹ אָבִיו: עַל זֶה הָאוֹהֵב אָמַר הַפִּילוֹסוֹף: "זֶה אוֹהֵב נֶאֱמָן הָעוֹזֵר אוֹתְךָ בְּעֵת יִשְׂטֶמֹךָ הַזְּמַן". (אוֹצַר הַמִּדְרָשִׁים עַמּוּד שיט).

@ הֱוֵי דָן אֶת כָּל הָאָדָם לְכַף זְכוּת

חוֹבַת הָאָדָם הִיא לָדוּן כָּל אֶחָד לְכַף זְכוּת. גַּם כַּאֲשֶׁר נִרְאָה לָנוּ בָּרוּר שֶׁאֵיזֶה מִישֶׁהוּ פָּגַע בָּנוּ אוֹ עָשָׂה נֶגְדֵּנוּ אֵיזֶה דָּבָר, יֵשׁ לָדוּן אוֹתוֹ לְכַף זְכוּת וּלְהִתְנַהֵג בְּסַבְלָנוּת.

הַמְתִינוּת וְהַסַּבְלָנוּת הִיא טוֹבָה וַחֲשׁוּבָה בְּכָל מָקוֹם וּבְכָל זְמַן, וְיֵשׁ לְהַמְחִישׁ זֹאת עַל פִּי מָשָׁל: לְאָדָם אֶחָד הָיָה כֶּלֶב שֶׁשָּׁמַר עַל בֵּיתוֹ בְּנֶאֱמָנוּת, וְלֹא פַּעַם גֵּרֵשׁ מִן הַבַּיִת גַּנָּבִים וְחַיּוֹת רָעוֹת. הָאִישׁ לֹא חֲשַׁשׁ מֵעוֹלָם לַעֲזֹב אֶת בֵּיתוֹ, בְּיוֹדְעוֹ שֶׁכַּלְבּוֹ יִשְׁמֹר עָלָיו מִכָּל מִשְׁמָר.

פַּעַם הָלַךְ הָאִישׁ לַיַּעַר לִכְרוֹת עֵצִים, וְהִשְׁאִיר אֶת בְּנוֹ הַקָּטָן בְּבֵיתוֹ, כְּשֶׁהַכֶּלֶב עוֹמֵד לִשְׁמוֹר עָלָיו. וְהִנֵּה כְּשֶחָזַר הָאִישׁ מֵהַיַּעַר וְהִתְקָרֵב לַדֶּלֶת בֵּיתוֹ, מָצָא כִּתְמֵי דָּם גְּדוֹלִים עַל הָרִצְפָה.

הָאִישׁ נִבְהַל וְקָרָא בְּקוֹל לִבְנוֹ, אַךְ הַבֵּן לֹא עָנָה. קָרָא שׁוּב, וְלֹא הָיָה מַעֲנֵה. כְּשֶׁנִּגָּשׁ לְמִטָּתוֹ, הַיֶּלֶד לֹא הָיָה שָׁם.

בְּפִנַּת הַחֶדֶר שָׁכַב הֲכֶלֶב שֶׁעַל פִּיו הָיוּ כִּתְמֵי דָּם. חָשַׁב הָאָב שֶׁאָכֵן הֲכֶלֶב טָרַף אֶת בְּנוֹ, וְעִם הַקַּרְדֹּם שֶׁהָיָה בְּיָדוֹ, הוֹרִיד אֶת רֹאשׁ הַכֶּלֶב, וְיָשַׁב לִבְכּוֹת בְּקוֹל בֶּכִי מַר עַל מוֹת בְּנוֹ. 

לְקוֹל בְּכִיָּתוֹ הִתְעוֹרֵר הַבֵּן שֶׁנִּרְדַּם מֵאֲחוֹרֵי הַבַּיִת, וּבָא אֶל הָאָב הַנִּדְהָם, וְסִפֵּר לוֹ עַל הַחֶסֶד שֶׁעָשָׂה עִמּוֹ הַכֶּלֶב הַיּוֹם. 

הוֹצִיא הַיֶּלֶד אֶת אָבִיו הַחוּצָה, וְהִנֵּה רוֹאֶה הָאָב פֶּגֶר שֶׁל זְאֵב מוּטָל עַל הָרִצְפָה בֶּחָצֵר. לוּלֵא הַכֶּלֶב שֶּׁהִצִּיל אֶת הַבֵּן מִשִׁינֵי הַזְּאֵב, לֹא הָיָה עוֹד בְּנוֹ בַּחַיִּים. רֶאֶה לְמַה הוֹבִילָה הַפְּזִיזוּת וְהַחוֹסֵר בְּכַף זְכוּת.

*

אוֹמֵר רַבֵּנוּ הֶחָפֵץ חַיִּים: לִפְעָמִים אָדָם מְבַקֵּשׁ מֵחֲבֵרוֹ הַלְוָאָה אוֹ טוֹבָה אַחֶרֶת, וְהֶחָבֵר אֵינוֹ מְמַלֵּא אֶת מְבֻקָּשׁוֹ. נִרְאָה לַמְּבַקֵּשׁ כִּי חֲבֵרוֹ אֵינוֹ מְמַלֵּא אֶת בַּקָּשָׁתוֹ מֵרֹעַ לֵב, שֶׁהֲרֵי כְּלַפֵּי חוּץ נִרְאָה שֶׁמַּצָּבוֹ טוֹב, וּבְוַדַּאי יֵשׁ לוֹ מָמוֹן כְּדֵי לְהַלְווֹת לוֹ. 

אַךְ יִתָּכֵן שֶׁבֶּאֱמֶת מַצָּבוֹ שֶׁל חֲבֵרוֹ דָּחוּק בְּיוֹתֵר, וְהוּא נוֹהֵג בְּמַעֲמַד שֶׁל גְּבִיר, כְּדֵי לִשְׁמוֹר עַל מַעֲמָדוֹ הַקּוֹדֵם בֵּין חֲבֵרָיו הַסּוֹחֲרִים, עַל מְנָת שֶׁיַּמְשִׁיכוּ לְנַהֵל עִמּוֹ קִשְׁרֵי מִסְחָר, אַךְ מַצָּבוֹ הָאֲמִתִּי רָחוֹק מִלִּהְיוֹת מַזְהִיר. 

עַל כָּךְ מַזְהִיר הַתַּנָּא בְּאָבוֹת וְאוֹמֵר: "אַל תָּדִין אֶת חֲבֵרְךָ עַד שֶׁתַּגִּיעַ לִמְקוֹמוֹ", תְּחִלָּה עָלֶיךָ לְהָבִין אֶת סִבּוֹת הִתְנַהֲגוּתוֹ, וּכְשֶׁתַעֲמוֹד עַל שׁוֹרְשֵי מַעֲשָׂיו, מֵרֹב הַסִּכּוּיִים שֶׁתָּדוּנוּ לְכַף זְכוּת.

~ מַעֲלָתוֹ שֶׁל הַדָּן לְכַף זְכוּת

בְּמַסֶּכֶת תַּעֲנִית (כא:) מְסֻפָּר עַל אַבָּא אוּמְנָא, שֶׁהָיוּ נוֹתְנִים לוֹ 'שָׁלוֹם' כָּל יוֹם מִן הַשָּׁמַיִם, וּלְאַבַּיֵּי רַק פַּעַם אַחַת בַּשָּׁבוּעַ, וְהָיָה אַבַּיֵּי מִצְטַעֵר עַל כָּךְ. אָמְרוּ לוֹ: אֵין אַתָּה יָכוֹל לַעֲשׂוֹת כְּמַעֲשָׂיו שֶׁל אַבָּא אוּמְנָא, וְלָכֵן לֹא מַגִּיעַ לְךָ שָׁלוֹם בְּכָל יוֹם כָּמוֹהוּ.

יוֹם אֶחָד שָׁלַח אַבַּיֵּי זוּג חֲכָמִים שֶׁיִּבְדְּקוּ אֶת מַעֲשָׂיו שֶׁל אַבָּא אוּמְנָא. הָלְכוּ לְבֵיתוֹ, וְהֶאֱכִילָם וְהִשְׁקָם וְהִצִּיעַ לָהֶם מַצָּעוֹת כְּדֵי לִישׁוֹן בַּלַּיְלָה. בַּבֹּקֶר קָמוּ, וְגִלְּלוֹ אֶת הַמַּצָּעוֹת שֶׁל אַבָּא אוּמְנָא, וְלָקְחוּ אוֹתָם לְלֹא רְשׁוּת, כְּדֵי לְמוֹכְרָם בַּשּׁוּק. 

וְהִנֵּה הֵם רוֹאִים בַּשּׁוּק אֶת אַבָּא אוּמְנָא. אָמְרוּ לוֹ: כַּמָּה שָׁוִים הַמַּצָּעִים הַלָּלוּ? אָמַר לָהֶם: כָּךְ וְכָךְ, וְלֹא הִקְפִּיד עֲלֵיהֶם עַל שֶׁלָּקְחוּ לוֹ אֶת הַמַּצָּעִים, וְגַם לֹא הִסְכִּים לְקַחְתָּם בַּחֲזָרָה, אֶלָּא אַדְּרַבָּה אָמַר לָהֶם שֶׁנָּתַן לָהֶם אוֹתָם בְּמַתָּנָה גְּמוּרָה, מִפְּנֵי שֶׁחָשַׁב שֶׁהִזְדַּמֵּן לָהֶם פִּדְיוֹן שְׁבוּיִים, וּמִתְבַיִישִׁים הֵם לְבַקֵּשׁ מִמֶּנּוּ שֶׁיַּעֲזֹר לָהֶם, וְלָכֵן הֶחְלִיט לָתֶת לָהֶם אוֹתָם בְּמַתָּנָה. 

אָז הֵבִינוּ כֻּלָּם מַדּוּעַ אוֹתוֹ צַדִּיק זוֹכֶה לְקַבֵּל שָׁלוֹם מִן הַשָּׁמַיִם בְּכָל יוֹם, שֶׁאָכֵן רַבִּים וּשְׁלֵמִים לֹא יְכוֹלִים לְהַגִּיעַ לְדַרְגָּה שֶׁכָּזוֹ.

~ לָדוּן אֶת אִשְׁתְּךָ לְכַף זְכוּת

לִפְעָמִים קוֹרֵה שֶׁהַבַּעַל בָּא הַבָּיְתָה לְאַחַר יוֹם עֲבוֹדָה מְפָרֵךְ, וּמוֹצֶא שֶׁהַבַּיִת לֹא מְסֻדָּר, אוֹ שֶּׁאֵין אוֹכֵל, אוֹ שֶׁאִשְׁתּוֹ אֵינָהּ נִמְצֵאת בַּבַּיִת, אוֹ שֶׁלֹּא כִבְּסַה לוֹ מִכְנָסַיִם וְכַדּוֹמֶה.

עָלָיו לָדַעַת, שֶׁאִשְׁתּוֹ הִיא רַק בֶּן אָדָם וְאֵינָהּ רוֹבּוֹט, וּבְוַדַּאי שֶׁיֵּשׁ לָהּ סִבָּה מֻצְדֶּקֶת לְמַעֲשֶׂיהָ, וּמְחוּיָיב הַבַּעַל לָדוּן אֶת אִשְׁתּוֹ לְכַף זְּכוּת. 

הַבַּעַל צָרִיךְ לָדַעַת שֶׁאִשְׁתּוֹ מְצַפָּה מִמֶּנּוּ שֶׁיָּבִין שֶׁהִיא נִמְצֵאת בִּמְצוּקָה מְסֻיֶּמֶת שֶׁגָּרְמָה לָהּ לְהִתְנַהֵג כָּךְ, וּמְצַפָּה מִמֶּנּוּ לְחֹם, אַהֲבָה וְעֶזְרָה. וְאִם אֵינוֹ דָּן אוֹתָהּ לְכַף זְּכוּת, הֲרֵי הוּא עָלוּל לְהַפְסִיד מִכָּךְ.

דֻּגְמָא מוּחָשִׁית לְהִתְנַהֲגוּת בַּבַּיִת עִם הָאִשָּׁה, מוֹצְאִים אָנוּ בְּגָדוֹל הַתַּנָּאִים - הִלֵּל הַזָּקֵן, שֶּׁהִזְמִין אוֹרֵחַ לְבֵיתוֹ לַאֲרוּחַת צָהֳרָיִם. כְּשֶׁהִגִּיעַ הִלֵּל עִם הָאוֹרֵחַ לְבֵיתוֹ, יָשַׁב עִמּוֹ שָׁעָה אֲרֻכָּה, עַד שֶׁאִשְׁתּוֹ הִגִּישָׁה אֶת הַסְּעוּדָה.

אָמַר לָהּ הִלֵּל: בִּתִּי, מִפְּנֵי מַה לֹא הִגַשְׁת אֶת הַסְּעוּדָה מִיַּד? אָמְרָה לוֹ: עָנִי אֶחָד בָּא אֶל בֵּיתִי, וְאָמַר לִי שֶּׁהַיּוֹם הוּא נוֹשֵׂא אִשָּׁה, וְאֵין לוֹ סְעוּדָה כְּלָל. מִיַּד נָטַלְתִּי אֶת כָּל הַסְּעוּדָה שֶׁהֵכַנְתִּי לַאֲרוּחַת הַצָּהֳרַיִם, וְנָתַתִּי אוֹתָהּ לָעֳנִי, וְנִגַּשְׁתִּי לָלוּשׁ וְלֶאֱפוֹת עִסָּה אַחֶרֶת, וּבִישַׁלְתִי אוֹכֵל אַחֵר, וְהִנַּחְתִּי לִפְנֵיכֶם. 

אָמַר לָהּ הִלֵּל הַזָּקֵן: בִּתִּי, אַף אֲנִי לֹא דַּנְתִּי אוֹתָךְ אֶלָּא לְכַף זְכוּת, שֶׁכָּל הַמַּעֲשִׂים שֶׁאַתְּ עוֹשָׂה, אֵינָם אֶלָּא לְשֵׁם שָׁמַיִם. (מַסֶּכֶת דֶּרֶךְ אֶרֶץ רַבָּה).

רְאֵה עַד הֵיכָן יֵשׁ לָדוּן לְכַף זְכוּת. גַּם בַּזְּמַנִּים שֶׁל לָחַץ שֶׁהָאוֹרֵחַ הַמְכֻבָּד כְּבָר נִמְצָא עַל הַשֻּׁלְחָן, וְהָאוֹכֵל מִשּׁוּם מַה אֵינֶנּוּ מוּכָן וּמְזֻמָּן, אֵין לְהִתְפָּרֵץ עַל הָאִשָּׁה וּלְהַטִיף לָהּ מוּסַר עַל חֹסֶר הָאַחֲרָיוּת שֶׁלָּהּ, מִפְּנֵי שֶׁלְּעוֹלָם לֹא תֵּדַע מַה מָנַע מִמֶּנָּה לְהִמָּנַע מִמַּה שְׁהִטַלְתָה עָלֶיהָ לַעֲשׂוֹת.

~ לְלַמֵּד זְכוּת גַּם עַל מִי שֶׁנִּרְאָה שֶּׁאֵין מַה לְלַמֵּד עָלָיו

מִפְּאַת חֹסֶר הַיְּכֹלֶת שֶׁל הָאָדָם לִרְאוֹת תְּמוּנָה כּוֹלֶלֶת וְלָדוּן "אֶת כָּל הָאָדָם", לוֹקִים רַבִּים וְאַף טוֹבִים בִּפְגָם זֶה שֶׁל נְטִיָּה לָדוּן לְכַף חוֹבָה, וְלָכֵן דָּנִים לְכַף חוֹבָה אֲפִילוּ אֲנָשִׁים כְּשֵׁרִים וְצַדִּיקִים. אִלְמָלֵא נְטִיָּה מְגֻנָּה זוֹ, הָיָה נִמְנַע צַעַר רַב מֵאֲנָשִׁים שֶׁנָּפְלוּ קָּרְבָּן לַחֲשָׁדוֹת שָׁוְא. 

הַחוֹבָה לָדוּן לְכַף זְכוּת קַיֶּמֶת גַּם בְּמָקוֹם שֶׁיֶּשְׁנָן עֻבְדּוֹת הַמּוֹכִיחוֹת לִכְאוֹרָה כְּנֶגֶד הֶחָשׁוּד, וְהַמַּעֲשֶׂה שֶׁלְּפָנֵינוּ יוֹכִיחַ עַל כָּךְ. 

בָּעֲיָרָה בַּרְדִיצ'וֹב, הָלַךְ לְעוֹלָמוֹ גְּבִיר הָעֲיָרָה, אֲשֶׁר יָצָא שִׁמְעוֹ לְשִׁמְצָה כְּקַמְצָן מֻפְלָג. הַחֶבְרָא קַדִּישָׁא דָּרְשׁוּ מִמִּשְׁפַּחְתּוֹ סְכוּם כֶּסֶף גָּדוֹל, אוּלָם הַיּוֹרְשִׁים הִתְנַגְּדוּ לְתַשְׁלוּם הַכָּבֵד שֶׁהֻטַּל עֲלֵיהֶם, בְּאוֹמְרָם שֶּׁאֵין הֵם אֲשֵׁמִים, וְאֵין הֵם חַיָּבִים לָשֵׂאת בְּתוֹצְאוֹת הִתְנַהֲגוּתוֹ שֶׁל הַנִּפְטָר.

עִנְיַן הַוִּכּוּחַ הִגִּיעַ עַד רַבִּי לֵוִי יִצְחָק מְבַּרְדִיצ'וֹב, וְהוּא קָרָא אֵלָיו אֶת אַנְשֵׁי הַחֶבְרָא קַדִּישָׁא לְבֵרוּר הַעִנְיַין. 

לְאַחַר שֶׁשָּׁמַע מִיהוּ הַנִּפְטָר, הוֹרָה לָהֶם הָרַב שֶׁלֹּא יִדְרְשׁוּ כֶּסֶף רַב עֲבוּר הַקְּבוּרָה. הוּא אַף הוֹדִיעַ שֶׁהוּא עַצְמוֹ יִשְׁתַּתֵּף בַּלְוַויָה. בִּרְאוֹת הַתּוֹשָׁבִים אֶת רַבָּם צוֹעֵד אַחַר אֲרוֹן הַנִּפְטָר, פָּסְקוּ מִמְּלַאכְתָּם, וְיָצְאוּ גַּם הֵם לַחְלֹק כָּבוֹד אַחֲרוֹן לָמֵת.

עִם תֹּם הַלְוָיָה, נִגְּשׁוּ חֲשׁוּבֵי הָעִיר אֶל הָרַב, וְתָמְהוּ בְּאוֹזְנָיו עַל פֵּשֶׁר יַחֲסוֹ אֶל הֶעָשִׁיר הַנִּפְטָר שֶׁהָיָה יָדוּעַ בְּקַמְצָנוּתוֹ הָרַבָּה.

אָמַר לָהֶם הָרַב: גִּלִּיתִי אֶת פְּנִימִיּוּתוֹ הַטּוֹבָה בִּזְכוּת שְׁלוֹשָׁה דִּינֵי תּוֹרָה שֶׁהוּבְאוּ לְפָנַי, וַאֲשֶׁר מֵהֶם עָמַדְתִּי עַל אוֹפְיוֹ הָאֲמִתִּי שֶׁל הָאִישׁ.

דִּין הַתּוֹרָה הָרִאשׁוֹן הָיָה לִפְנֵי שָׁנִים רַבּוֹת, כְּשֶׁהִגִּיעַ סוֹחֵר לְעִירֵנוּ, וּבְיָדוֹ סְכוּם כֶּסֶף גָּדוֹל שֶׁהִפְקִידוּ בְּיָדָיו סוֹחֲרִים אֲחֵרִים כְּדֵי שֶׁיְּבַצֵּעַ קְנִיּוֹת עֲבוּרָם.

מִשֶּׁסִּיֵּם הַסּוֹחֵר אֶת קְנִיוֹתָיו, רָצָה לְשַׁלֵּם, אַךְ אָז נוֹכָח לָדַעַת שֶׁהָאַרְנָק נֶעְלָם. בְּרֹב צַעֲרוֹ וְיֵאוּשׁוֹ הִתְעַלֵּף. רוֹפֵא שֶׁהוּחַשׁ לְהַחְיוֹתוֹ, הִצְלִיחַ לְעוֹרְרוֹ, אַךְ מִשֶּׁנִּזְכַּר הַסּוֹחֵר בַּאֲשֶׁר אֵרַע לוֹ, אִבֵּד הַכָּרָתוֹ שׁוּב, וְכִמְעַט שֶׁלֹּא הָיָה נִתַּן לְעוֹרְרוֹ. אָמְרוּ הָרוֹפְאִים: אִם לֹא יִמָּצֵא הַכֶּסֶף, חַיָּיו שֶׁל הָאִישׁ בְּסַכָּנָה. 

לְפֶתַע, בְּעוֹד כֻּלָּם עוֹמְדִים אוֹבְדֵי עֵצוֹת, הִגִּיעַ הַגְּבִיר שֶׁנִּפְטַר, וְהוֹדִיעַ כִּי מָצָא אֶת הָאֲבֵדָה. הוּא הוֹשִׁיט אֶת סְכוּם הַכֶּסֶף לַסּוֹחֵר שֶׁהִתְעוֹרֵר מֵעֶלְפוֹנוֹ לְאַחַר שֶׁהַיְדִיעָה עַל מְצִיאַת הַכֶּסֶף חַדְרָהּ לְהַכָּרָתוֹ.

מְאֻחָר יוֹתֵר, הִגִּיעַ לְבֵית הַגְּבִיר אָדָם שֶׁהִזְדַּהָה בְּפָנָיו כַּגַּנָּב שֶׁנָּטַל אֶת כַּסְפּוֹ שֶׁל הַסּוֹחֵר, וְאָמַר לַסּוֹחֵר: הִתְפָּעַמְתִּי לְנֹכַח גֹּדֶל הַמַּעֲשֶׂה שֶׁעָשִׂיתָ, בִּרְצוֹנִי לְכַפֵּר עַל מַעֲשַׂי וְלִמְסֹר לְךָ אֶת הַכֶּסֶף שֶׁעִמִּי, תְּמוּרַת הַכֶּסֶף שֶׁנָּתַתָּ לַסּוֹחֵר.

אוּלָם הֶעָשִׁיר סֵרֵב לְקַבֵּל אֶת הַכֶּסֶף בְּאוֹמְרוֹ: הָיְתָה זוֹ זְכוּת גְּדוֹלָה עֲבוּרִי לְהַצִּיל בְּכַסְפִּי נֶפֶשׁ מִיִּשְׂרָאֵל, אֵינֶנִּי מְוַותֵּר עַל הַמִצְוָה שֶׁעָשִׂיתִי. מִשֶּׁלֹּא הִגִּיעוּ לְעֵמֶק הַשָׁוֶוה, פַּנּוּ הַשְּׁנַיִם אֵלַי, וַאֲנִי פָּסַקְתִּי לְטוֹבַת הֶעָשִׁיר הַנָּדִיב, שֶׁאֵינוֹ חַיָּב לְקַבֵּל אֶת הַכֶּסֶף מֵהַגַּנָּב.

דִּין הַתּוֹרָה הַשֵּׁנִי הָיָה זְמַן מַה לְאַחַר מִכֵּן. אָדָם בְּעִירֵנוּ הִתְקַשָּׁה בְּפַרְנָסַת בֵּיתוֹ. כְּמוֹצָא אַחֲרוֹן הֶחְלִיט לָצֵאת לְעִיר אַחֶרֶת כְּדֵי לְחַפֵּשׂ שָׁם מָקוֹר פַּרְנָסָה. אִשְׁתּוֹ חָשְׁשָׁה שֶׁאִם יַעֲזוֹב אֶת הַבַּיִת, מַצָּבָם רַק יַחֲמִיר, וְכִי הִיא וִילָדֶיהָ יִשָּׁאֲרוּ לְלֹא פְּרוּטָה, לָכֵן לֹא הִסְכִּימָה לַנְּסִיעָה.

אֶלָּא שֶׁהַבַּעַל נָחוּשׁ הָיָה בְּדַעְתּוֹ לָצֵאת לַדָּרֶךְ. לְפֶתַע עָלָה רַעְיוֹן בְּמוֹחוֹ. הוּא פָּנָה וְאָמַר לְאִשְׁתּוֹ: מִידֵי שָׁבוּעַ תִיגְשִׁי לַגְּבִיר (הַנִּפְטָר), וּתְבַקְשִׁי מִמֶּנּוּ אֶת מַשְׂכֻּרְתִּי עֲבוּר הַטִּרְחָה שֶׁטּוֹרֵחַ אֲנִי עֲבוּרוֹ בְּנֶסִיעָתִי זוֹ. 

הָאִשָּׁה הֶאֱמִינָה לְדִבְרֵי בַּעֲלָה, וְשָׁבוּעַ לְאַחַר שֶׁנָּסַע, הִיא נִגְּשָׁה לְמִשְׂרָדוֹ שֶׁל הַגְּבִיר, וּבִקְּשָׁה מְגִזְבַּרוֹ אֶת הַמַּשְׂכֹּרֶת הַמֻּבְטַחַת. הַגִּזְבָּר כַּמּוּבָן לֹא הֵבִין עַל אֵיזוֹ מַשְׂכֹּרֶת הִיא שָׂחָה, וּמִשֶּׁלֹּא הִצְלִיחַ לְשַׁכְנֵעַ אוֹתָהּ בְּטָעוּתָהּ, קָרָא לַגְּבִיר כְּדֵי שֶׁיְּסַיֵּעַ לוֹ לְהִפָּטֵר מֵהָאִשָּׁה הַמּוּזָרָה.

כְּשֶׁשָּׁמַע הַגְּבִיר אֶת טַעֲנוֹת הָאִשָּׁה, הֵבִין מִבֵּן דְּבָרֶיהָ אֶת אֲשֶׁר אֵרַע, וְהוֹרָה לַגִּזְבָּר לְשַׁלֵּם לָאִשָּׁה אֶת מַשְׂכֹּרֶת בַּעֲלָה מִידֵי שָׁבוּעַ בְּשָׁבוּעַ.

לְאַחַר זְמַן אָרוֹךְ חָזַר הַבַּעַל לְאִשְׁתּוֹ וְלִילָדָיו, וְהוּא הִתְפַלֵּא לִמְצוֹא בַּיִת מְסֻדָּר שֶׁלֹּא חָסֵר בּוֹ מְאוּם. לִשְׁאֵלָתוֹ כֵּיצַד הֵם הִסְתַּדְּרוּ עַד כֹּה? עָנְתָה הָאִשָּׁה, כִּי אָכֵן הִיא קִבְּלָהּ אֶת הַמַּשְׂכֹּרֶת מִן הַגְּבִיר מִידֵי שָׁבוּעַ. 

הַבַּעַל שֶׁיָּדַע אֶת הָאֱמֶת שֶּׁאֵין לוֹ וְלַגְּבִיר שׁוּם עֵסֶק, הִתְפַּעֵל מִטּוּב לִבּוֹ שֶׁל הַגְּבִיר, וְאָץ אֵלָיו לְהָשִׁיב לוֹ אֶת כַּסְפּוֹ. אֶלָּא שֶׁהַגְּבִיר מֵאֵן לְקַבֵּל אֶת הַכֶּסֶף חֲזָרָה, וְהִבְהִיר לַבַּעַל שֶׁאֵינוֹ מוּכָן לִמְכּוֹר אֶת הַמִצְוָה שֶׁזָּכָה בָּהּ בְּיֹשֶׁר.

שְׁנֵיהֶם הִגִּיעוּ אֵלַי לְדִין תּוֹרָה, וְשׁוּב פָּסַקְתִּי לְטוֹבַת הַגְּבִיר שֶׁאֵינוֹ חַיָּב לְקַבֵּל מֵהַבַּעַל אֶת הַכֶּסֶף בַּחֲזָרָה.

דִּין הַתּוֹרָה הַשְּׁלִישִׁי, הָיָה בְּעִקְבוֹת הַלְוָאָה אוֹתָהּ בִּקֵּשׁ מִן הַגְּבִיר אֶחָד הַסּוֹחֲרִים בָּעִיר שֶׁיָּרַד מִנְּכָסָיו. לִשְׁאֵלָתוֹ שֶׁל הַגְּבִיר מִי יִהְיֶה עָרֶב לַהַלְוָאָה, הֵשִׁיב אוֹתוֹ סוֹחֵר: 'הַקָּדוֹשׁ בָּרוּךְ הוּא'. הִסְכִּים הַגְּבִיר לַבַּקָּשָׁה, וְנָתַן לוֹ אֶת הַהַלְוָאָה.

בְּהַגִּיעַ זְמַן הַפֵּרָעוֹן, לֹא הָיָה לַסּוֹחֵר אֶת סְכוּם הַכֶּסֶף הַדָּרוּשׁ, וְרַק לְאַחַר שָׁנָה הוּא בָּא אֶל הַגְּבִיר וּבְיָדוֹ סְכוּם הַפֵּרָעוֹן. לְהַפְתָּעָתוֹ, סֵרֵב הַגְּבִיר לְקַבֵּל אֶת הַכֶּסֶף, בְּטַעֲנָה כִּי הַקָּדוֹשׁ בָּרוּךְ הוּא הָעָרֶב לַהַלְוָאָה כְּבָר הֵשִׁיב לוֹ אֶת הַכֶּסֶף. 

אֶלָּא שֶׁהַסּוֹחֵר לֹא חָפֵץ בְּמַתְּנַת חִנָּם, וְרָצָה לְהָשִׁיב אֶת חוֹבוֹ. מִשֶּׁעָמַד הַגְּבִיר בְּסִירוֹבוֹ, נִגְּשׁוּ אֵלַי הַשְּׁנַיִם, וְשׁוּב פָּסַקְתִּי לְטוֹבַת הַגְּבִיר, שֶׁאֵינוֹ חַיָּב לְקַבֵּל אֶת הַכֶּסֶף חֲזָרָה.

מוּסַר הַהַשְׂכֵּל הַנִּלְמָד מִמַּעֲשִׂים אֵלּוּ הוּא, שֶׁיֵּשׁ לָדוּן אֶת כָּל כֻּלּוֹ שֶׁל הָאָדָם לְכַף זְכוּת. אִישׁ אֵינוֹ יָכוֹל לָדוּן אֶת "כָּל הָאָדָם", וְלָכֵן חוֹבָה לָדוּן מִסָּפֵק אֶת כֻּלּוֹ לִזְכוּת. וַאֲפִילוּ אָדָם שֶׁכָּל הַסּוֹבְבִים אוֹתוֹ רָאוּ בּוֹ קַמְצָן מֵאֵין כָּמוֹהוּ, בְּסוֹפוֹ שֶׁל דָּבָר הָיָה נָדִיב לֵב בְּאֹפֶן יוֹצֵא דֹּפֶן, וְעַנְוְתָנוּתוֹ וְהַקְפָּדָתוֹ עַל מַתָּן בַּסֵּתֶר, הֵן הֵם שֶׁהִסְתִּירוּ אֶת מַעֲשָׂיו עַד שֶׁאֲפִילוּ בָּנָיו לֹא הִכִּירוּהוּ.

~ כְּפִי שֶׁאָדָם דָּן אֶת חֲבֵרוֹ כָּךְ יָדוּנוּ אוֹתוֹ

כָּתוּב בַּמִּדְרָשׁ שְׁמוּאֵל, כִּי בְּשָׁעָה שֶׁהָאָדָם בָּא לִפְנֵי בֵּית דִּין שֶׁל מַעְלָה, הַקָּדוֹשׁ בָּרוּךְ הוּא רוֹצֶה כִּי הָאָדָם יַסְכִּים עִם פְּסַק הַדִּין שֶׁיִּפְסְקוּ עָלָיו, אַךְ מֵאַחַר שֶּׁאֵין אָדָם רוֹאֶה חוֹבָה לְעַצְמוֹ, וְעַל כָּל עָווֹן שֶׁיּוֹכִיחוּ לוֹ שֶׁעָשָׂה, הוּא יִמְצָא הֶסְבֵּרִים לָמָּה לֹא מַגִּיעַ לוֹ לְהֵעָנֵשׁ.

לָכֵן לִפְנֵי שֶׁדָּנִים אֶת הָאָדָם, הַקָּדוֹשׁ בָּרוּךְ הוּא מְלַמֵּד אֶת הָאָדָם אֶת כָּל דִּינֵי הַתּוֹרָה. כָּעֵת הוּא מֵבִין לָעֹמֶק אֶת חֻמְרַת הָעֲווֹנוֹת, וְיוֹדֵעַ מַהוּ עוֹנְשָׁם שֶׁל כָּל הַחַטָּאִים. עַכְשָׁו מַצִּיגִים לְפָנָיו מִקְרִים שׁוֹנִים, וְכִבְיָכוֹל נוֹתְנִים לוֹ לְהַכְרִיעַ בָּהֶם אֶת הַדִּין; מַה דִּינוֹ שֶׁל הָעוֹבֵר עֲבֵרָה פְּלוֹנִית, מַה עוֹנְשׁוֹ שֶׁל הָעוֹשֶׂה חֵטְא אַלְמוֹנִי, וְכֵן הָלְאָה.

הָאָדָם חוֹרֵץ אֶת הַדִּין בְּבִטְחָה לְאוֹר הַיֶּדַע שֶׁרָכַשׁ, וּמַכְרִיעַ לְלֹא הִסּוּס לְחוֹבָה כְּפִי שֶׁלָּמַד מִן הַתּוֹרָה שֶׁלִּמְּדוּהוּ. וְאָז לְאַחַר פִּסְקֵי הַדִּין, מַּרְאִים לוֹ כִּי אֵלּוּ עֲבֵרוֹתָיו וְאֵלּוּ חֲטָאָיו, וּלְמַעֲשֶׂה הוּא חָרַץ אֶת דִּינוֹ בְּמוֹ פִּיו. כָּעֵת שׁוּב אֵין בְּיָדוֹ בַּמֶּה לְהִצְטַדֵּק, וְכָל שֶּׁנּוֹתַר לוֹ הוּא לְהַצְדִּיק עָלָיו אֶת הַדִּין.

וְכָךְ נָהַג נָתַן הַנָּבִיא, כַּאֲשֶׁר נִשְׁלַח עַל יְדֵי הַקָּדוֹשׁ בָּרוּךְ הוּא לְהוֹכִיחַ אֶת דָּוִד הַמֶּלֶךְ עַל מַעֲשֵׂה בַּת שֶׁבַע. הוּא בָּא אֵלָיו בַּעֲקִיפִין, וּמַתְחִיל לְסַפֵּר לוֹ עַל עָשִׁיר אֲשֶׁר גָּזָל אֶת כִּבְשָׂתוֹ הַיְּחִידָה שֶׁל הֶעָנִי. דָּוִד שׁוֹמֵעַ זֹאת, "וַיִּחַר אַף דָּוִד בָּאִישׁ הֶעָשִׁיר מְאֹד, וַיֹּאמַר אֶל נָתַן: חָי ה' כִּי בֵּן מָוֶת הָאִישׁ הָעֹשֶׂה זֹאת, וְאֶת הַכִּבְשָׂה יְשַׁלֵּם אַרְבַּעְתָּיִם". 

אָז פּוֹנֶה אֵלָיו נָתַן הַנָּבִיא בְּאֹפֶן יָשִׁיר, וְאוֹמֵר לוֹ: "אַתָּה הָאִישׁ"!!! לְאַחַר שֶׁדָּוִד הַמֶּלֶךְ חָרַץ אֶת דִּינוֹ, לֹא נוֹתַר לוֹ בְּמַה לְהִצְטַדֵּק, וְהוּא אָכֵן מוֹדֶה וְאוֹמֵר: "חָטָאתִי לְהַשֵּׁם".

אוּלָם, אוֹמֵר הַבַּעַל שֵׁם טוֹב, אָדָם שֶׁמַּרְבֶּה לָדוּן אֶת הַזּוּלַת לְכַף זְכוּת, הֲרֵי כְּשֶׁיְּבַקְּשׁוּ מִמֶּנּוּ חַוּוֹת דַּעַת עַל מַעֲשָׂיו שֶׁל הַשֵּׁנִי, מִיַּד יָדוּן אוֹתוֹ לְכַף זְּכוּת כְּפִי שֶׁהָיָה רָגִיל לָדוּן בָּעוֹלָם הַזֶּה, וּמִמֵּילָא גַּם אוֹתוֹ יָדוּנוּ בְּאוֹתָהּ מִדָּה, וְיֵשׁ לוֹ סִכּוּי גָּדוֹל לָצֵאת נָקִי בַּדִּין. הֲרֵי לְפָנֵינוּ מֵלִיץ יֹשֶׁר שֶׁיּוּכַל לְזַכּוּת אֶת הָאָדָם בְּיוֹם הַדִּין הַגָּדוֹל וְהַנּוֹרָא.

~ הַמְכַנֶּה הַמְּשֻׁתָּף לָרַב חָבֵר וְכַף זְּכוּת

כּוֹתֵב הַחִידָ"א זצ"ל בְּסִּפְרוֹ רְאִיַּת הָעַיִן, שֶׁרָאשֵׁי תֵּבוֹת שֶׁל רַב חָבֶר דָּן הֵם עוֹלִים בְּגִימַטְרִיָּא 212, כְּמִנְיַן הָאוֹתִיּוֹת שֶׁל "רִיב" וְגַם "רַבִּי". הֱוֵי אוֹמֵר, שֶׁאִם אָכֵן הִצְלִיחַ אָדָם לַעֲשׂוֹת לְעַצְמוֹ רַב, וְקָנָה לוֹ חָבֵר, וְאַף דָּן אֶת כָּל אָדָם לְכַף זְּכוּת, הֲרֵי הוּא מְבַטֵּל מֵעַצְמוֹ כָּל רִיב וּמָדוֹן, וְאַף עֲתִידוֹ מֻבְטָח, ומועתד לְהַגִּיעַ לְדַרְגַּת וּמַעֲמַד חֲכַם, וְיִקָּרֵא בְּשֵׁם "רַבִּי".

**INDEX_WRITE=<p>
# משנה ז

 {נִתַּאי הָאַרְבֵּלִי אוֹמֵר, הַרְחֵק מִשָּׁכֵן רָע, וְאַל תִּתְחַבֵּר לָרָשָׁע, וְאַל תִּתְיָאֵשׁ מִן הַפֻּרְעָנוּת:}

@ הַרְחֵק מִשָּׁכֵן רָע, וְאַל תִּתְחַבֵּר לָרָשָׁע

הִנֵּה הַתַּנָּא אוֹמֵר לְגַבֵּי שָׁכֵן רַע, שֶׁצָּרִיךְ לְהִתְרַחֵק מִמֶּנּוּ, וְאֵין זֶה מַסְפִּיק שֶׁאֵינוֹ מִתְחַבֵּר אֵלָיו, וְאִלּוּ לְגַבֵּי הָרָשָׁע, מַסְפִּיק רַק לֹא לְהִתְחַבֵּר אֵלָיו, אֲבָל אֶפְשָׁר לָגוּר בִּסְבִיבָתוֹ וּבִשְׁכֵנוּתוֹ, וְאַף לוֹמַר לוֹ שָׁלוֹם וְכַדּוֹמֶה. וְצָרִיךְ בֵּאוּר מַדּוּעַ הַשָּׁכֵן הָרַע גָּרוּעַ יוֹתֵר מֵהָרָשָׁע.

וְנִרְאָה לוֹמַר, שֶׁשָּׁכֵן רַע אֵינוֹ אָדָם שֶׁמְּחַלֵּל שַׁבָּת אוֹ אוֹכֵל מַאֲכָלוֹת אֲסוּרוֹת וְכַדּוֹמֶה, אֶלָּא הוּא אָדָם הַחוֹבֵשׁ כִּפָּה לְרֹאשׁוֹ וְאַף לוֹבֵשׁ צִיצִית בְּבִגְדוֹ, וְיִתָּכֵן שֶׁיֵּשׁ לוֹ גַּם כּוֹבַע וַחֲלִיפָה, אֲבָל מְזַלְזֵל הוּא בַּמִּצְווֹת, כְּפִי שֶׁאָמְרוּ חֲכָמֵינוּ ז''ל בְּמַסֶּכֶת בְּרָכוֹת (דַּף ח.), כָּל מִי שֶׁיֵּשׁ לוֹ בֵּית הַכְּנֶסֶת בְּעִירוֹ וְאֵינוֹ נִכְנַס שָׁם לְהִתְפַּלֵּל - נִקְרָא שָׁכֵן רַע.

לְפִיכָךְ בָּא הַתַּנָּא וּמַזְהִיר אוֹתָנוּ לְהִתְרַחֵק דַּוְקָא מֵאוֹתוֹ שָׁכֵן, מִפְּנֵי שֶׁלִּפְעָמִים עָלוּל הָאָדָם לִהְיוֹת מֻשְׁפָּע מִמֶּנּוּ לְרָעָה, שֶׁהָרֵי חֲזוּתוֹ מְסַנְוֵורֶת אֶת הָאָדָם, וְגוֹרֶמֶת לוֹ לִלְמֹד מִמַּעֲשָׂיו הָרָעִים, שֶׁהֲרֵי אִם "צַדִּיק" כָּזֶה מְזַלְזֵל בִּתְפִלָּה בְּצִבּוּר וְכַדּוֹמֶה, וְכִי אֲנִי יוֹתֵר טוֹב מִמֶּנּוּ? וְלָכֵן חַלָּה הַחוֹבָה לְהִתְרַחֵק מִשָּׁכֵן כָּזֶה. 

אֲבָל מֵאָדָם רָשָׁע שֶׁחֲזוּתוֹ הַחִיצוֹנִית גּוֹרֶמֶת לָנוּ לְהִתְרַחֵק מֵחֶבְרָתוֹ, אֵין כָּל כָּךְ חֲשַׁשׁ שֶׁאִם לֹא נִתְרַחֵק מִמֶּנּוּ, נָבוֹא חָלִילָה לְחַקּוֹת אוֹתוֹ וּלְהִדַּמּוֹת לוֹ בְּמַעֲשָׂיו. וְלָכֵן מַזְהִיר אוֹתָנוּ הַתַּנָּא שֶׁמַּסְפִּיק רַק שֶׁלֹּא נִתְחַבֵּר לָרָשָׁע, אֲבָל לִהְיוֹת בִּסְבִיבָתוֹ וּבִשְׁכֵנוּתוֹ, אֵין כָּל כָּךְ חֲשַׁשׁ, וְאַדְרַבָּה יָכוֹל הוּא לְהַשְׁפִּיעַ עַל אוֹתוֹ רָשָׁע לְהִתְקָרֵב לַדֶּרֶךְ הַיְשָׁרָה.

דֻּגְמָא לְכָךְ רוֹאִים אָנוּ בָּעֲווֹנוֹת הָרַבִּים, נָשִׁים חֲרֵדִיּוֹת הַמְּדַקְדְּקוֹת בְּמִצְוָה קַלָּה כְּבַחֲמוּרָה, הַהוֹלְכוֹת בִּלְבוּשֵׁי שָׁחַץ וְגֵרוּי, כְּגוֹן מַלְבּוּשִׁים צָרִים, וְסוּגֵי פֵּאוֹת הָאֲסוּרוֹת לְכָל הַדֵּעוֹת.

וְהַדָּבָר תָּמוּהַּ, כֵּיצַד וְאֵיךְ נָשִׁים צִדְקָנִיוֹת וַחֲשׁוּבוֹת יְרֵאוֹת ה' הַמּוֹסְרוֹת נַפְשָׁם עַל הַתּוֹרָה שֶׁל בַּעֲלֵיהֶן וְשֶׁל בְּנֵיהֶן, וְהִנֵּה כָּאן נִתְפָּסוֹת בִּפְרִיצוּת נוֹרָאָה שֶּׁאֵין לָהּ שׁוּם הֵיתֶר, וְאֵין רוּחַ חֲכָמִים נוֹחָה מֵהֵן. מִנַּיִן לָהֶן הַכֹּחַ וְהָעֹז הַזֶּה לָקוּם בַּחֲצִיפוּת נֶגֶד גְּדוֹלֵי יִשְׂרָאֵל, הֲרֵי זֶה פֶּלֶא שֶׁל טִמְטוּם, וְכֵיצַד הִצְלִיחַ כֹּחַ הָרַע לְטַפֵּש אוֹתָם עַד כְּדֵי כַּךְ, הֲלֹא גַּם לְטִפֵּשׁ בֵּן אָדָם צָרִיךְ לְהֵאָחֵז בְּמַשֶּׁהוּ שֶׁל אֱמֶת, וּבְאֵיזוֹ אֱמֶת נֶאֱחָזוֹת אוֹתָן נָשִׁים יִרְאוֹת ה' נְשׁוֹת בְּנֵי תּוֹרָה.

אֶלָּא לְפִי הֶאָמוּר, הַמַּהֲלָךְ הוּא פָּשׁוּט. אוֹתָן נָשִׁים שֶּׁהַיֵּצֶר צַד בְּרִשְׁתּוֹ, אֵלּוּ הֵן נָשִׁים מוּעָטוֹת שֶׁאָמְנָם נְשׁוֹת בְּנֵי תּוֹרָה הֵן, אֶלָּא שֶּׁאֵין תּוֹכָן כְּבָרַן, שֶׁאֶת פְּנִימִיּוּתָן רַק הַקָּדוֹשׁ בָּרוּךְ הוּא יוֹדֵעַ, וְלָכֵן נִתְּנָה לַיֵּצֶר רְשׁוּת מִן הַשָּׁמַיִם לְצוּדַן בְּרִשְׁתּוֹ. וּמֵאַחַר שֶׁמְּגַלְגְּלִים חוֹבָה עַל יְדֵי חַיָּב, הִשְׁתַּמֵּשׁ בָּהֶן הַיֵּצֶר כְּדֵי שֶׁיְּשַׁמְּשׁוּ דֻּגְמָא לְנָשִׁים אֲחֵרוֹת שֶׁהֵן בֶּאֱמֶת יִרְאוֹת ה'.

וְאָז כְּשֶׁאוֹתָן נָשִׁים צִדְקָנִיּוֹת רוֹאוֹת אֶת הַשְּׁכֵנוֹת הַחֲרֵדִיּוֹת שֶׁלָּהֶן הוֹלְכוֹת בִּבְגָדִים חֲצוּפִים וּפֵאָה נוֹכְרִית מוֹדֶרְנִית, אֹומְרוֹת הֵן לְעַצְמָן: מַה, אֲנִי יוֹתֵר צַדִּיקָה מִפְּלוֹנִית אֵשֶׁת בֵּן תּוֹרָה הַמְהַלֶּכֶת בְּפֵאָה מוֹדֶרְנִית? וּמִזֶּה נִתְפַּשֵּׁט הַנֶּגַע בְּנָשִׁים רַבּוֹת שֶׁהָיוּ שְׁכֵנוֹת שֶׁל נָשִׁים רָעוֹת בְּדֵעוֹתֵהן, וְזֶה מַה שֶּׁגָּרַם לָהֶם הַשְּׁכֵנוּת. 

וְלָכֵן אָמַר הַתַּנָּא "הַרְחֵק מִשָּׁכֵן רַע" שֶׁנִּרְאֶה דָּתִי וַחֲרֵדִי, אֲבָל אֵין תּוֹכוֹ כְּבָרוֹ, וְיָכוֹל הוּא לְהַשְׁפִּיעַ עָלֶיךָ יוֹתֵר מֵרָשָׁע גָּמוּר.

*

לְפָנֵינוּ מַעֲשֵׂה שֶׁיּוֹכִיחַ לָנוּ, עַד כַּמָּה יָכוֹל הָאָדָם לִהְיוֹת מֻשְׁפָּע לְרָעָה, מִשְּׁכֵנִים חֲרֵדִים הָעוֹשִׂים מַעֲשִׂים שֶׁאָסוּר לַעֲשׂוֹת.

בִּישִׁיבָתוֹ שֶׁל הָרַבִּי מִקּוֹצְק, הָיוּ בּוֹחֲנִים אֶת הַבַּחוּרִים שֶׁבָּאִים לְהִתְקַבֵּל לַיְּשִׁיבָה, הַאִם הֵם מְסֻגָּלִים לִהְיוֹת עִם הָאֱמֶת גַּם כַּאֲשֶׁר הַדָּבָר הוּא נֶגֶד הַזֶּרֶם וְנֶגֶד הַחֶבְרָה. 

פַּעַם אַחַת בָּא בָּחוּר לְהִתְקַבֵּל לַיְּשִׁיבָה. אָמַר לוֹ הָרַבִּי שֶּׁקָּשֶׁה לוֹ לְשׂוֹחֵחַ עִמּוֹ הַיּוֹם, וְלָכֵן כְּדַאי שֶׁיִּשָּׁאֵר לָלוּן בַּיְּשִׁיבָה, וּלְמָחֳרָת יְדַבֵּר עִמּוֹ. סִדְרוּ לְאוֹתוֹ בָּחוּר חֶדֶר בַּפְּנִימִיָּה, וְדָאֲגוּ לְהַרְדִּימוֹ בְּחֶדֶר נֹחַ וְנָעִים.

בַּבֹּקֶר הַשְׁכֵּם קָמָה קְבוּצַת בַּחוּרִים לְהִתְפַּלֵּל עִם הַנֵּץ הַחַמָּה, וּבַחֲזָרָתָם פָּתְחוּ אֶת הַחַלּוֹנוֹת וְהֵעִירוּ אֶת הַבָּחוּר. לְתַדְהֵמָתוֹ רָאָה הַבָּחוּר אֶת אוֹתָם בַּחוּרֵי יְשִׁיבָה אוֹכְלִים וְשׁוֹתִים, וְהֵחֵל לְהוֹכִיחָם שֶׁאָסוּר לֶאֱכוֹל קוֹדֵם הַתְּפִלָּה. 

הַבַּחוּרִים הֵחֵלּוּ לִצְחוֹק עָלָיו וְאָמְרוּ לוֹ שֶׁהוּא "מַחְמִיר", וְלָעֲגוּ לוֹ עַל דְּבָרָיו, עַד שֶׁלְּאַט לְאַט הִתְרַכֵּךְ הַבָּחוּר וְהֵחֵל לֶאֱכוֹל יָחַד אִתָּם.

לְאַחַר הַתְּפִלָּה נִגַּשׁ הַבָּחוּר לָרַבִּי מִקּוֹצְק, אַךְ הָרַבִּי הוֹדִיעַ לוֹ שֶׁאֵינוֹ מְקַבְּלוֹ לַיְּשִׁיבָה מֵחֲמַת שֶּׁנִּכְשַׁל בַּ"מִבְחָן" וְאָכַל לִפְנֵי הַתְּפִלָּה. בָּכָה הַבָּחוּר וְהִתְחָרֵט, אַךְ לֹא נִתְקַבֵּל לַיְּשִׁיבָה, מִפְּנֵי שֶׁעִקַּר הָעֲבוֹדָה הִיא - לֹא לִהְיוֹת מֻשְׁפָּע מִמַּה שֶּׁאֲחֵרִים עוֹשִׂים גַּם אִם נִרְאָה לְךָ שֶׁהֵם חֲרֵדִים וְצַדִּיקִים יוֹתֵר מִמְּךָ!

רוֹאִים אָנוּ מִסִּפּוּר זֶה, שֶׁמֵּאַחַר שֶׁאוֹתוֹ בָּחוּר הָיָה בְּחֶבְרָתָם שֶׁל בַּחוּרֵי יְשִׁיבוֹת הַנִּרְאִים כְּיִרְאֵי שָׁמַיִם, אַף עַל פִּי שֶׁהָיָה בָּטוּחַ וּבָרוּר לוֹ שֶׁאֵינָם נוֹהֲגִים כַּשּׁוּרָה וּבְוַדַּאי אֵין לָהֶם שׁוּם הֵיתֶר לֶאֱכוֹל לִפְנֵי הַתְּפִלָּה, בְּכָל זֹאת הַהִתְחַבְּרוּת לַשְּׁכֵנִים אֵלּוּ גָּרְמָה לוֹ לְהָקֵל לְעַצְמוֹ בִּדְבָרִים הָאֲסוּרִים, וּבָזֶה הָיָה כִּשְׁלוֹנוֹ.

וְכָךְ כּוֹתֵב מוֹרֵנוּ הָרַב חַיִּים רַבִּי שְׁלִיטָ"א: שָׁכֵן שֶׁעוֹשֶׂה רַעַשׁ בַּלֵּילוֹת, וּמַשְׁמִיעַ שִׁירִים בְּקוֹל רָם, וּמַפְרִיעַ לִמְנוּחַת הַשְּׁכֵנִים, וְלִפְעָמִים גַּם בָּנָיו זוֹרְקִים קְלִפּוֹת בַּחֲדַר מַדְרֵגוֹת וְכַדּוֹמֶה, נָכוֹן שֶׁזֶּה נֶגֶד הַהֲלָכָה, אֲבָל יֵשׁ לְדוּנוֹ לְכַף זְכוּת, כִּי בָּנָיו שׁוֹבָבִים קְצָת, וְאִשְׁתּוֹ לֹא מִשְׁתַּלֶּטֶת עֲלֵיהֶם, וּצְרִיכִים לְוַתֵּר לָהֶם עַד כַּמָּה שֶׁאֶפְשָׁר, וּלְהַרְבּוֹת אַהֲבָה וְאַחְוָה, וְכַמּוּבָן שֶׁאָסוּר לְשׂוֹנְאָם אוֹ לְסַפֵּר עֲלֵיהֶם לָשׁוֹן הָרַע וּרְכִילוּת וְכַיּוֹצֵא בָּזֶה.

וְכֵן חָבֶר שֶׁיֵּשׁ לוֹ בְּעָיָה בְּגַשְׁמִיּוּת, כְּגוֹן שֶׁהוּא אוֹהֵב לֶאֱכוֹל וְלֶהֱנוֹת יוֹתֵר מִדַּי, וּמִתְנַהֵג בְּצוּרָה זוֹלָה מִדַּי, כָּל זֶה לֹא נּוֹרָא, וַעֲדַיִן אֵין זֶה נֶחְשָׁב לֶחָבֵר רַע, כִּי זֶה בְּגַשְׁמִיּוּת בִּלְבַד, וְלֹא מַשְׁפִּיעַ עַל אֲחֵרִים. 

אֲבָל חָבֶר לְסַפְסָל בְּבֵית הַכְּנֶסֶת וּבְבֵית הַמִּדְרָשׁ, אֲשֶׁר הוּא אָדִישׁ בַּעֲבוֹדַת ה', וּמִתְנַהֵג בְּלֵיצָנוּת, וּמְדַבֵּר שְׁטֻיּוֹת, אֵין לוֹ רָמָה רוּחָנִית, וּמִתְלַהֵב מֵהֲנָאוֹת שֶׁל הָעוֹלָם הַזֶּה, וּמְדַבֵּר עַל כָּךְ הַרְבֵּה, זֶה חָבֵר שֶׁמִצְוָה בְּחָכְמָה רַבָּה לְהִתְרַחֵק מִמֶּנּוּ. (הַנְהָגוֹת יוֹם יוֹם).

~ שְׁכֵנִים טוֹבִים גַּם לְאַחַר מִיתָה

דֶּרֶךְ אַגַּב, כָּתַב בְּסֵפֶר "קַב הַיָּשָׁר" (פֶּרֶק ו) בְּשֵׁם "סֵפֶר חֲסִידִים", מַעֲשֵׂה בְּצַדִּיק אֶחָד שֶׁהָיָה קָבוּר בֵּין אֲנָשִׁים רְשָׁעִים, וְהָיָה בָּא בְּכָל לַיְלָה בַּחֲלוֹם לְאוֹהֲבָיו וּקְרוֹבָיו, וְצָעַק לָהֶם בְּקוֹל בֶּכִי שֶׁיּוֹצִיאוּהוּ מִשָּׁם. וְאָמַר אוֹתוֹ הַצַּדִּיק, שֶׁטַּעַם לָזֶה, כִּי בַּעֲבוּר שֶׁסְּבִיבוֹתָיו קְבוּרִים רְשָׁעִים, מוֹנְעִים מִלְּהוֹדִיעַ לוֹ סוֹדֵי הַתּוֹרָה וְנַפְשׁוֹ יְבֵשָׁה בִּלְתִּי לַחְלוּחִית. וְלֹא הָיוּ לִקְרוֹבָיו מְנוּחָה מִמֶּנּוּ עַד שֶּׁהֻכְרְחוּ לְהוֹצִיא אוֹתוֹ מִן הַקֶּבֶר וְלִקְבֹּר אוֹתוֹ בְּמָקוֹם אַחֵר. 

וְעַל כֵּן הַחֲסִידִים הָרִאשׁוֹנִים שֶׁבְּאֶרֶץ יִשְׂרָאֵל, הָיוּ נוֹהֲגִים לִקְנוֹת לָהֶם קֶבֶר בְּבֵית הַקְּבָרוֹת בִּהְיוֹתָם בְּחַיֵּי חַיֵּיהֶם, אֵצֶל אֲנָשִׁים כְּשֵׁרִים הַיְּדוּעִים לָהֶם שֶׁהָיוּ צַדִּיקִים, וְגַם הָיוּ נוֹהֲגִים לְהִתְפַּלֵּל שָׁם בְּאוֹתוֹ מָקוֹם, וְהָיוּ אוֹמְרִים שָׁם קְצָת דִּבְרֵי תּוֹרָה, וְהָיוּ נוֹהֲגִים לִתֵּן שָׁם צְדָקָה, וּבָזֶה הָיוּ מְטַהֲרִים וּמְקַדְּשִׁים הַמָּקוֹם שֶׁהָיָה מוּכָן לָהֶם שָׁם לְהִקָּבֵר. וּמֵחֲמָת אוֹתָהּ קְדוּשָׁה, הָיוּ גּוֹרְמִים שֶׁלֹּא תִּתְקָרֵב לְשָׁם הַסִּטְרָא אַחֲרָא לְאַחַר מוֹתָם.

וּבְסֵפֶר "יִקְרָא דְּחַיֵּי" (הֶעֱרָה 359) הֵבִיא דִּבְרֵי מָרָן הַשֻׁלְחָן עָרוּךְ בְּיוֹרֶה דֵּעָה (סִימָן שסב) שֶׁכָּתַב, שֶּׁאֵין קוֹבְרִים רָשָׁע אֵצֶל צַדִּיק, אֲפִילוּ רָשָׁע חָמוּר אֵצֶל רָשָׁע קַל. וְכֵן אֵין קוֹבְרִים צַדִּיק וְכָשֵׁר וּבֵינוֹנִי אֵצֶל חָסִיד מֻפְלָג.

וְכָתַב עַל זֶה, שֶּׁרוֹאִים מִכָּאן, שֶׁעַל הָאָדָם לַעֲמֹל כָּל יְמֵי חַיָּיו, עַל מְנָת שֶׁגַּם לְאַחַר פְּטִירָתוֹ יִּזְכֶּה ל"שְׁכֵנִים" טוֹבִים. וְכַיּוֹם בְּאֶחָד מִבָּתֵּי הָעַלְמִין בְּאֶרֶץ יֵשׁ חֶלְקָה רְגִילָה שֶׁל שׁוֹמְרֵי שַׁבָּת, וְיֵשׁ חֶלְקָה הַנִּקְרֵאת "חֶלְקַת חֲרֵדִים", וְאֶחָד הַגְּדָרִים עַל מְנָת שֶׁיּוּכַל הָאָדָם לְהִכָּנֵס לְחֶלְקָהּ זוֹ הַנִּקְרֵאת חֶלְקַת חֲרֵדִים, שֶׁלֹּא הָיָה לַנִּפְטָר בְּבֵיתוֹ טֶלֶוִיזְיָה. 

~ לְהִתְרַחֵק מִשְּׁכֵנוֹ הָרַע

רַבֵּנוּ יוֹסֵף חַיִּים בְּסִפְרוֹ חַסְדֵי אֲבוֹת הִקְשָׁה, הֲרֵי אִם צָרִיךְ לְהִתְרַחֵק מִשָּׁכֵן רַע, כָּל שֶׁכֵּן שֶׁלֹּא יִתְחַבֵּר לָרָשָׁע, וּמַדּוּעַ הָיָה צֹרֶךְ לְהַזְהִיר אֶת הָאָדָם עַל כָּךְ?

וְכָתַב לְבָאֵר זֹאת עַל פִּי מַעֲשֵׂה בְּחָסִיד שֶׁבָּא אֵצֶל הָרַמְבָּ"ם לִפְנֵי יוֹם כִּפּוּר, וְאָמַר לוֹ: בְּיוֹם כִּפּוּרִים מַזְכִּירִים כַּמָּה עֲוֹנוֹת שֶׁל עֲבוֹדָה זָרָה גִּלּוּי עֲרָיוֹת וּשְׁפִיכוּת דַּמִּים, וַאֲנִי יוֹדֵעַ בְּעַצְמִי שֶׁלֹּא חָטָאתִי בָּהֶם, וְאֵיךְ אֲשַׁקֵּר וְאוֹמָר שֶׁחָטָאתִי בָּהֶם?

הֵשִׁיב לוֹ הָרַמְבָּ"ם: חֲכָמֵינוּ ז''ל אוֹמְרִים, שֶׁכָּל הַמִּתְגָּאֶה, הֲרֵי זֶה כְּאִלּוּ עוֹבֵד עֲבוֹדָה זָרָה, וְכֵן הַכּוֹעֵס כְּאִלּוּ עוֹבֵד עֲבוֹדָה זָרָה, וְהַמַּלְבִּין פְּנֵי חֲבֵרוֹ בָּרַבִּים כְּאִלּוּ שׁוֹפֵךְ דַּמִּים, וְכֵן כַּיּוֹצֵא בָּזֶה. 

נִמְצָא שֶּׁאֵין אַתָּה מְשַׁקֵּר בְּכָךְ שֶׁאַתָּה מִתְוַדֶּה עַל עֲבוֹדָה זָרָה וְכַדּוֹמֶה, מִפְּנֵי שֶׁלֹּא יִתָּכֵן שֶׁתּוּכַל לְהַאֲמִין בְּעַצְמְךָ שֶׁלֹּא כָּעַסְתָּ, וְלֹא הִתְגַאֵתָה, וְלֹא הִלְבַּנְתָּ פְּנֵי חֲבֵרְךָ מֵעוֹלָם. 

נִמְצֵאנוּ לְמֵדִים, שֶׁיֵּשׁ עֲוֹן גָּמוּר שֶׁהוּא עֲוֹן עֲבוֹדָה זָרָה, וְיֵשׁ דָּבָר שֶׁהוּא שָׁכֵן לְאוֹתוֹ עֲוֹן וְאֵינוֹ אוֹתוֹ עֲוֹן מַמָּשׁ, אֶלָּא שֶׁהָעוֹשֶׂה אוֹתָהּ נֶחְשָׁב לוֹ כְּאִלּוּ עָשָׂה אֶת הֶעָווֹן עַצְמוֹ.

וְזֶה שֶׁרָמַז הַתַּנָּא "הַרְחֵק מִשָּׁכֵן רַע" לֹא רַק שֶׁצָּרִיךְ אַתָּה לְהִתְרַחֵק מִן הָרַע עַצְמוֹ, אֶלָּא הִתְרַחֵק גַּם מִדָּבָר שֶׁהוּא שָׁכֵן שֶׁל הָרַע, כְּגוֹן גַּאֲוָה, וְכָעָס, וְכַיּוֹצֵא בָּזֶה, וְאָז מִמֵּילָא אַל תִּתְחַבֵּר לָרָשָׁע זֶה, כְּלוֹמַר, שֶׁאִם לֹא תִּתְרַחֵק מֵהַשָּׁכֵן שֶׁל הָרַע, דְּהַיְינוּ מֵהַכַּעַס וְכַדּוֹמֶה, הֲרֵי אַתָּה נַעֲשָׂה חֲבֵרוֹ שֶׁל הָרָשָׁע שֶׁעוֹבֵד עֲבוֹדָה זָרָה, מִפְּנֵי שֶׁגַּם אַתָּה נֶחְשָׁב לְעוֹבֵד עֲבוֹדָה זָרָה, אֲבָל אִם הִתְרַחַקְתְּ מֵהַמִּדּוֹת הָרָעוֹת, אֵין אֶת נַעֲשָׂה חֲבֵרוֹ שֶׁל הָרָשָׁע. 

@ אַל תִּתְיָאֵשׁ מִן הַפֻּרְעָנוּת

כַּאֲשֶׁר פּוֹקְדִים אֶת הָאָדָם צָרוֹת וּפֻרְעָנֻיּוֹת, אֵין לוֹ לָבוֹא חָלִילָה לִידֵי יֵאוּשׁ, אֶלָּא יִתְחַזֵּק בֶּאֱמוּנָה וּבְשִׂמְחָה, וְעַל יְדֵי כָּךְ יִהְיֶה לוֹ קַל יוֹתֵר לְהִתְגַּבֵּר עַל הַצָּרָה שֶׁפָּקְדָה אוֹתוֹ. אֲבָל אִם יִפּוֹל חָלִילָה לְיֵאוּשׁ, הֲרֵי לֹא רַק שֶׁלֹּא יֵצֵא מֵאוֹתָהּ צָרָה, אֶלָּא נִכְנַס לְצָרָה נוֹסֶפֶת, שֶׁעֲלוּלָה לְהַפִּיל אוֹתוֹ לְעוֹד צָרוֹת רַבּוֹת, וּמִי יוֹדֵעַ מַה יִהְיֶה סוֹפוֹ.

וּמְסַפְּרִים עַל רַבִּי שִׂמְחָה בּוֹנִים מִּפְּשִׁיסְחָא, שֶׁהָיָה נוֹכָח לְיַד שְׂפַת הַנָּהָר, וְהִנֵּה יְהוּדִי אֶחָד הֶחְלִיק לַנָּהָר הַגּוֹעֵשׁ וְהָיָה עוֹמֵד בְּסַכָּנַת חַיִּים. זָעֲקוּ הַנּוֹכְחִים בַּחֲרָדָה - הַצִּילוּ! הַצִּילוּ! הַיְּהוּדִי טּוֹבֵעַ.

הִתְקָרֵב רַבִּי בּוּנָם לַנָּהָר, וְקָרָא בִּצְחוֹק לְעֵבֶר הַיְּהוּדִי: כְּשֶׁתִּפְגוֹשׁ אֶת הַלִּוְיָתָן בְּקַרְקָעִית הַיָּם, מְסֹר לוֹ דְּרִישַׁת שָׁלוֹם מִמֶּנִּי! הַדָּבָר שִׁעֲשֶׁע אֶת הַיְּהוּדִי, וְנָתַן לוֹ כֹּחוֹת חֳדָשִׁים, וְהֵחֵל שׁוּב לְהֵאָבֵק בְּמַעַרְבֹּלֶת הַיָּם, עַד שֶּׁהִצְלִיחַ לְהֵחָלֵץ מֵהַנָּהָר בְּשָׁלוֹם.

כְּשֶׁיָּצָא מֵהַנָּהָר פָּנָה מִיַּד לָרַב וְאָמַר לוֹ: הִצַּלְתָּ אוֹתִי מִמָּוֶת, אִלְמָלֵא אָמַרְתָּ אֶת דְּבָרֶיךָ הַמֶשַׁעֲשֶׁעִים, וַדַּאי הָיִיתִי טוֹבֵעַ מֵרֹב יֵאוּשׁ וּבִלְבּוּל שֶׁזָּרְעוּ בִּי כָּל הָעוֹמְדִים מִסָּבִיב בִּצְעָקוֹת הַשֶּׁבֶר שֶׁלָּהֶם, וְרַק אַתָּה בְּחָכְמָתְךָ הִצְלַחְתָּ לְעוֹרְרֵנִי לְשִׂמְחָה וּלְרָצוֹן לִחְיוֹת.

אָמַר לוֹ הָרַב: עַל זֶה נֶאֱמַר "כִּי בְּשִׂמְחָה - תֵּצֵאוּ" כְּלוֹמַר, עַל יְדֵי הַשִּׂמְחָה, אָדָם יוֹצֵא מִכָּל הַצָּרוֹת... 

יֵשׁ לִזְכֹּר תָּמִיד, שֶׁכָּל יְהוּדִי שֶׁשָּׂמֵחַ, הוּא גּוֹרֵם שִׂמְחָה לְבוֹרֵא עוֹלָם, וִיהוּדִי עָצוּב, גּוֹרֵם חָלִילָה צַעַר לְבוֹרֵא עוֹלָם, כְּפִי שֶּׁבֵּאֵר הַמַהַרְשָׁ''א אֶת דִּבְרֵי הַגְּמָרָא בְּמַסֶּכֶת תַּעֲנִית (דַּף כב.).

~ קַח אֶת הַחַיִּים בְּקַלוּת

כָּתַב בְּסֵפֶר "חוֹבוֹת הַלְּבָבוֹת" (בַּהַקְדָּמָה): וְיָדַעְתִּי כַּמָּה שְׂכָלִים אָבְדוּ בַּעֲבוּר הַמּוֹרָא, וְכַמָּה חֶסְרוֹנִים גָּרַם אוֹתָם הַפַּחַד. כְּלוֹמַר, שֶׁאָדָם לוֹקֵחַ כָּל דָּבָר לַלֵּב, גּוֹרֵם לְעַצְמוֹ צָרוֹת רַבּוֹת וְרָעוֹת. 

וְאָמְרוּ עַל כָּךְ מָשָׁל: בַּיָּמִים קַדְמוֹנִים הָיָה עוֹף אֶחָד הַשּׁוֹכֵן בְּחוֹף הַיָּם, אֲשֶׁר דְּגֵי הַיָּם הָיָה מְזוֹנוֹ וְצֵדָתוֹ, וְהִנֵּה דַּיָּג אֶחָד זָרַק אֶת חַכָּתוֹ וְהֶעֱלָה בָּהּ דָּג אֶחָד. רָאָה הָעוֹף מֵרָחוֹק אֶת הַדָּג הָעוֹלֶה מִן הַיָּם עַל יְדֵי הַחַכָּה, וּמִהֵר לִבְלֹעַ אוֹתוֹ.

אוּלָם, נִתְפְּשָׂה הַחַכָּה בִּגְרוֹנוֹ, וְלֹא יָדַע כֵּיצַד לְהִשְׁתַּחְרֵר וּלְהַצִּיל אֶת נַפְשׁוֹ הָאוּמְלָלָה. וּכְּשֶׁהוֹשִׁיט הַדַּיָּג אֶת יָדוֹ לְקַחְתּוֹ, הִתְּנוֹעֶעַה הָעוֹף תְּנוּעָה חֲזָקָה בְּכָל כֹּחוֹ, וּבָרַח לוֹ לְנַפְשׁוֹ. וּמֵאָז פַּחַד לֶאֱכוֹל דָּגִים מִפְּנֵי שֶׁחָשַׁשׁ אוּלַי שׁוּב יִלָּכֵד בַּחַכָּה הַטְּמוּנָה בְּאֶחָד מֵהַדָּגִים, וְכָךְ עָמַד עַד שֶׁמֵּת מֵרָעָב...

כָּךְ גַּם דּוֹמִים אוֹתָם אֲנָשִׁים שֶׁנּוֹפְלִים לְמַשְׁבְּרִים, וְאֵינָם מְנַסִּים לָצֵאת מֵהֶם, אֶלָּא נִכְנָסִים לְתוֹךְ עַצְמָם, וְגוֹמְרִים אֶת יְמֵיהֶם בִּמְרִירוּת וְדִכָּאוֹן נַפְשִׁי. רַחֲמָנָא לִצְּלָן. 

~ אַל תִּקַּח לַלֵּב

פַּעַם שָׁמַע אֲלֶכְּסַנְדֶּר מוֹקְדוֹן מֵרַבּוֹ "אָרִיסְטוֹ", שֶׁהַדְּאָגָה וְהָעַצְבוּת אוֹכְלִים וּמְכַלִּים אֶת לֵב הָאָדָם. וְכֵיוָן שֶׁרָצָה אֲלֶכְּסַנְדֶּר לִבְדּוֹק אִם אָכֵן הַדְּבָרִים נְכוֹנִים אוֹ לֹא, לָקַח מִינֵי בְּהֵמוֹת שֶׁדּוֹמוֹת בְּטִבְעָן לָאָדָם, וְכָלָא אוֹתָם יָמִים רַבִּים בִּמְקוֹמוֹת חֲשׁוּכִים, וְנָתַן לָהֶם מָזוֹן רַק כְּדֵי חַיּוּתָם. לְאַחַר זְמַן מַה, הוֹצִיאָם וּשְׁחָטָם, וּכְשֶׁהוֹצִיא אֶת לִבָּם, נוֹכָח לָדַעַת שֶׁלִּבָּם כָּלָה וְנָמָס, וְיָדַע כִּי אֱמֶת אָמַר לוֹ רַבּוֹ. (צֶמַח צַדִּיק).

לְפִי זֶה, אֶפְשָׁר לְהָבִין אֶת הַמִּלִּים שֶׁנְּפוֹצוֹת הַיּוֹם "אוֹכֵל אֶת הַלֵּב", "אָכַלְתָּ לִי אֶת הַלֵּב", שֶׁאָכֵן אָדָם שֶׁלּוֹקֵחַ כָּל דָּבָר לַלֵּב, הֲרֵי הוּא אוֹכֵל וּמֵמִיס אֶת לִבּוֹ. וְלֹא לְחִנָּם שׁוֹמְעִים אָנוּ הַיּוֹם עַל הַתְקָפוֹת לֵב, שַׁבָץ לֵב, דּוֹם לֵב וְכַדּוֹמֶה, מִפְּנֵי שֶׁכֻּלָּם לוֹקְחִים אֶת הַכֹּל לַלֵּב, וְאָז הַלֵּב פָּשׁוּט מְאֹד קוֹרֵס. אֲבָל כְּשֶׁלּוֹקְחִים הַכֹּל בְּקַלּוּת וְלֹא מִתְיָיאַשִׁים מֵהַפֻּרְעָנוּת, עַל יְדֵי זֶה זוֹכִים לְלֵב בָּרִיא וּלְנֶפֶשׁ בְּרִיאָה וַחֲזָקָה.

~ יֵשׁ עַל מַה לִהְיוֹת שָׂמֵחַ

מַעֲשֵׂה בְּבָחוּר יְשִׁיבָה אֶחָד הָיָה מִשְׁתַּדֵּל מְאֹד לְקַיֵּם מִצְווֹת וְלִלְמֹד תּוֹרָה, אַךְ לֹא הָיָה מַצְלִיחַ בְּלִמּוּדָיו וּתְפִלּוֹתָיו הָיוּ לְלֹא כַּוָּנָה וְכוּ', וְלָכֵן נָפַל בְּרוּחוֹ עַד מְאֹד. 

פָּנָה אֵלָיו רֹאשׁ הַיְּשִׁיבָה וְעוֹדְדוּ: שְׁמַע בְּנִי, אַתָּה יוֹדֵעַ שֶׁיֵּשׁ מִלְּיוֹנִים אֲנָשִׁים שֶׁמְּקַנְּאִים בְּךָ? אָמַר לוֹ הַבָּחוּר: מִי מְקַנֵּא בִּי? וּבִכְלָל בַּמֶּה יֵשׁ לְקַנֵּא בִּי?

הִסְבִּיר לוֹ רֹאשׁ הַיְּשִׁיבָה, שֶׁמִּלְיוֹנֵי מֵתִים מְקַנְּאִים בּוֹ שֶׁהוּא חָי וְיָכוֹל לְקַיֵּם מִצְווֹת שֶׁעַל יָדָן יִּזְכֶּה לְחַיֵּי הָעוֹלָם הַבָּא, וְאִלּוּ אוֹתָם מֵתִים אֵינָם יְכוֹלִים לְקַיֵּם שׁוּם מִצְוָה וַאֲפִילוּ צַדִּיקִים שֶׁמֵּתוּ מְקַנְּאִים בּוֹ. [לָכֵן גַּם אָסְרוּ לְהִכָּנֵס עִם צִיצִית מְגֻלָּה לְשׁוּם בֵּית הַקְּבָרוֹת, מִפְּנֵי קִנְאַת הַמֵּתִים, וַאֲפִילוּ לְקֶבֶר רַבִּי שִׁמְעוֹן בַּר יוֹחַאי אָסוּר, מִפְּנֵי טָעַם זֶה. וְאֵיךְ לֹא תִּשְׂמַח שֶׁאַתָּה יָכוֹל לַעֲשׂוֹת מַה שֶׁצַּדִּיקִים אֵינָם יְכוֹלִים לַעֲשׂוֹת!]. 

וְעַל כֵּן, כָּל יְהוּדִי צָרִיךְ לִהְיוֹת בְּשִׂמְחָה תָּמִיד, עַל כָּךְ שֶׁזּוֹכֶה כָּל יוֹם לִחְיוֹת וְלַעֲשׂוֹת מִצְווֹת בְּכָל זְמַן שֶׁהַנְּשָׁמָה בְּאַפּוֹ, וּבְגִין כָּךְ יֵשׁ לוֹ לִבְרֹחַ מֵהַיֵּאוּשׁ.
**INDEX_WRITE=<p>
# משנה ח

{ יְהוּדָה בֶן טַבַּאי וְשִׁמְעוֹן בֶּן שָׁטַח קִבְּלוּ מֵהֶם. יְהוּדָה בֶּן טַבַּאי אוֹמֵר, אַל תַּעַשׂ עַצְמְךָ כְּעוֹרְכֵי הַדַּיָּנִין. וּכְשֶׁיִּהְיוּ בַּעֲלֵי דִינִין עוֹמְדִים לְפָנֶיךָ, יִהְיוּ בְעֵינֶיךָ כִּרְשָׁעִים. וּכְשֶׁנִּפְטָרִים מִלְּפָנֶיךָ, יִהְיוּ בְעֵינֶךָ כְּזַכָּאִין, כְּשֶׁקִּבְּלוּ עֲלֵיהֶם אֶת הַדִּין:}

מִשְׁנָה זוֹ מוֹרָה לַדַיָין, שֶׁבְּעֵת הַדִּיּוּן בְּבֵית הַדִּין, עָלָיו לְהִתְיָיחֵס לִשְׁנֵי בְּעָלֵי הַדִּין כְּאֵל שְׁנֵי חֲשׁוּדִים, אַף אִם הוּא מַכִּיר אוֹתָם כַּאֲנָשִׁים יְשָׁרִים וְטוֹבִים שֶׁאֵינָם מְסֻגָּלִים לַעֲשׂוֹת רְמִיָּה, בְּכָל זֹאת עָלָיו לְהַפְגִּין יַחַס שָׁוֶה שֶׁל חַשְׁדָּנוּת כְּלַפֵּי הַשְּׁנָיִּם.

וְכָתַב מָרָן הַשֻׁלְחָן עָרוּךְ בְּחֹשֶׁן מִשְׁפָּט (סִימָן יז סְעִיף י): אִם בָּאוּ לְפָנָיו אֶחָד כָּשֵׁר וְאֶחָד רָשָׁע, לֹא יֹאמַר זֶה רָשָׁע וְחֶזְקָתוֹ מְשַׁקֵּר, וְזֶה בְּחֶזְקַת שֶׁאֵינוֹ מְשַׁנֶּה בְּדִבּוּרוֹ, וְלָכֵן אַטֶּה אֶת הַדִּין עַל הָרָשָׁע. אֶלָּא לְעוֹלָם יִהְיוּ שְׁנֵי בַּעֲלֵי הַדִּין בְּעֵינָיו כִּרְשָׁעִים, וּבַחֲזָקָה שֶׁכָּל אֶחָד מֵהֶם טוֹעֵן שֶׁקֶר, וְיָדוּן לְפִי מַה שֶׁיֵּרָאֶה לוֹ מִן הַדְּבָרִים. 

וְהוֹסִיף עַל כָּךְ הַשִּׂפְתֵי כֹּהֵן (שָׁם ס"ק יג) בְּשֵׁם "סֵפֶר חֲסִידִים", שֶּׁאֵין לְהִסְתַּכֵּל בִּפְנֵי בַּעֲלֵי הַדִּין בְּעֵת שֶׁשּׁוֹטְחִים הֵם אֶת טִיעוּנֵיהֶם, כֵּיוָן שֶׁאָסוּר לְהִסְתַּכֵּל בִּפְנֵי אָדָם רָשָׁע!

*

הַגָּאוֹן רַבִּי מֹשֶׁה זְאֵב ווֹאלְף, הָיָה אֶחָד הַמְּיֻחָד מִן הַמֻּעֲמָדִים לְכַהֵן כְּרַב הָעִיר בִּיאַליסטוק, וּשְׁנַיִם מֵחֲשׁוּבֵי פַּרְנְסֵי הָעִיר רַבִּי זִימְל אֶפְּשְׁטֵין, וְרַבִּי קוֹפֶּל הַלְפֶּרִין, עָשׂוּ מַאֲמָצִים כַּבִּירִים, וּבְרֹב הַשְׁפָּעָתָם נִבְחָר הַגָּאוֹן לְרַבָּהּ שֶׁל הָעִיר. 

שְׁנֵי הַפַּרְנָסִים הָאֵלֶּה הָיוּ עֲשִׁירִים מְאֹד, וְהֵם הָיוּ שֻׁתָּפִים בְּכָל עִסְקֵיהֶם, וְגַם יָדָם הָיְתָה פְּתוּחָה לְכָל דָּבָר שֶׁבִּקְדֻשָּׁה לְצָרְכֵי יְהוּדֵי הָעִיר, מִקְוָאוֹת טָהֳרָה, בָּתֵּי כְּנֵסִיּוֹת, וּבָתֵּי מִדְרָשׁוֹת וְכַדּוֹמֶה, וּבְנוֹסָף לְכָךְ הֵם עַצְמָם הָיוּ לַמְדָנִים וְקוֹבְעֵי עִתִּים לַתּוֹרָה.

וְהִנֵּה פָּרַץ בֵּינֵיהֶם סִכְסוּךְ כַּסְפִּי בְּעִנְיְנֵי עִסְקֵיהֶם, וְהֶחְלִיטוּ לְהָבִיא אֶת הַדְּבָרִים לִפְנֵי הַגָּאוֹן רַבִּי מֹשֶׁה זְאֵב, עֶרֶב לִפְנֵי בּוֹאָם לְבֵית הַדִּין, הִתְכּוֹנְנוּ בְּעַצְמָם כָּל אֶחָד בִּפְנֵי עַצְמוֹ בְּעִיּוּן בְּחֹשֶׁן מִשְׁפָּט וּבְסִפְרֵי הַפּוֹסְקִים, כְּדֵי לְהוֹכִיחַ צִדְקַת טַעֲנוֹתֵיהֶם, עַל פִּי הַהֲלָכָה.

וְהִנֵּה בְּאוֹתוֹ יוֹם שֶׁבָּאוּ לְהִתְדַּיֵּן לִפְנֵי הָרַב וּבֵית דִּינוֹ, נִכְנַס הַשַּׁמָּשׁ שֶׁל בֵּית הַדִּין כְּשֶׁהוּא מְבֹהָל, וְהוֹדִיעַ לָרַב כִּי שְׁנֵי הַפַּרְנָסִים בָּאוּ לְבֵית הַדִּין וּמַמְתִּינִים בַּפְּרוֹזְדוֹר. אָמַר לוֹ הָרַב בְּנַחַת, לֵךְ וְתִשְׁאַל אוֹתָם לְשֵׁם מַה בָּאוּ לְכָאן, אִם לְצֹרֶךְ הַקְּהִלָּה, אוֹ שֶׁיֵּשׁ לָהֶם דִּין תּוֹרָה. 

יָצָא הַשַּׁמָּשׁ וְחָזַר וְהוֹדִיעַ כִּי הֵם בָּאוּ לָדוּן בְּעִנְיָנָם בִּפְנֵי רַבֵּנוּ. אָמַר הָרַב, אִם כֵּן יַמְתִּינוּ וְיִכָּנְסוּ לְפִי הַתּוֹר שֶׁל הַמִתְדַיִינִים.

כְּשֶׁנִּכְנְסוּ שְׁנֵי הַפַּרְנָסִים שִׁלְשֵׁל הָרַב אֶת טַלִּיתוֹ עַל עֵינָיו, וְלֹא אָמַר לָהֶם שָׁלוֹם, וְלֹא בִּקֵּשׁ מֵהֶם לָשֶׁבֶת, אֶלָּא נִגַּשׁ מִיַּד לְדִיּוּן בְּעִנְיָנַם.

פָּתַח וְאָמַר: זִימְל וְקוֹפֶּל מִי מִכֶּם הַתּוֹבֵעַ, שֶׁהוּא יִהְיֶה הַטּוֹעֵן הָרִאשׁוֹן? אוֹתָם פַּרְנָסִים שֶׁהַכָּל קָרְאוּ לָהֶם בְּתֹאַר "רַבִּי" בִּגְלַל עָשְׁרָם וְחָכְמָתָם, נִפְגְּעוּ מְאֹד מְיַחֲסוֹ שֶׁל הָרַב אֵלֵיהֶם, וְהִתְמַרְמְרוּ בְּלִבּוֹתָם עַל קַבָּלַת פָּנִים כָּזֹאת מִצַּד הָרַב, שֶׁקְּרָאָם בִּשְׁמוֹתָם בְּלִי תֹּאַר "רַבִּי", וְגַם לֹא נָתַן לָהֶם שָׁלוֹם כְּדַרְכּוֹ תָּמִיד, וְכִמְעַט נִסְתַּתְּמוּ טַעֲנוֹתֵיהֶם. 

פָּתַח ר' זִימְל וְאָמַר, אֲנִי הַתּוֹבֵעַ, וְהִתְחִיל לְסַדֵּר אֶת טַעֲנוֹתָיו בְּקִצּוּר נִמְרָץ, בְּלִי הָרְאָיוֹת מֵהַשֻּׁלְחָן עָרוּךְ וְהַפּוֹסְקִים שֶּׁהֵכִין לִפְנֵי כֵּן. כְּשֶׁסִּיֵּם, פָּנָה הָרַב אֶל הַפַּרְנָס הַשֵּׁנִי, וְאָמַר: קוֹפֶּל, מַה יֵשׁ לְךָ לְהָשִׁיב עַל טַעֲנַת זִימְל? גַּם קוֹפֶּל עָנָה בְּקִצּוּר נִמְרָץ לְגוּף הָעִנְיָן, מִבְּלִי לְהוֹכִיחַ אֶת טַעֲנוֹתָיו עַל פִּי הַפּוֹסְקִים. 

כְּשֶׁסִּיְּמוּ, צִוָּה עֲלֵיהֶם הָרַב לָצֵאת הַחוּצָה, וְהִתְחִיל לָשֵׂאת וְלָתֵת בְּחָכְמָתוֹ הַגְּדוֹלָה וּבִבְקִיאוּתוֹ הָעֲצוּמָה עִם חֲבֵרָיו הַדָּיָנִים. וּלְאַחַר שֶׁהִגִּיעוּ לִפְסַק הַדִּין, צִוָּה הָרַב לְהַכְנִיס שׁוּב אֶת פַּרְנְסֵי הַקָּהָל כְּדֵי לִשְׁמוֹעַ אֶת פְּסַק הַדִּין. לְאַחַר מַתָּן פְּסַק הַדִּין, שָׁאַל הָרַב: הֵם אַתֶּם מְקַבְּלִים עֲלֵיכֶם לְבַצֵּעַ אֶת פְּסַק הַדִּין כַּדָּת? שְׁנֵיהֶם הֵשִׁיבוּ: "כֵּן". 

וּמִיַּד הִפְשִׁיל הָרַב אֶת טַלִּיתוֹ מֵעַל פָּנָיו כְּלַפֵּי רֹאשׁוֹ, הוֹשִׁיט אֶת יָדוֹ לִקְרָאתָם, וְעָמַד וְאָמַר: שָׁלוֹם רַבִּי זִימְל, שָׁלוֹם רַבִּי קוֹפֶּל, בְּרוּכִים הַבָּאִים, וְצִוָּה לַשָּׁמֶשׁ לְהָבִיא מִיַּד כִּבּוּד וְקָפֶה לְכָל אֶחָד מֵהֶם. 

אָמְרוּ לוֹ הָעֲשִׁירִים: רַבֵּנוּ, עַד עַתָּה הָיִינוּ זִימְל וקוֹפֶּל, וְרַק עַכְשָׁו נַעֲשֵׂינוּ רַבִּי זִימְל וְרַבִּי קוֹפֶּל? וּמַדּוּעַ לֹא נָתַן לָנוּ רַבֵּנוּ שָׁלוֹם בְּבוֹאֵנוּ לְבֵית הַדִּין?

הֵשִׁיב לָהֶם הָרַב: וַהֲלֹא מִשְׁנָה מְפֹרֶשֶׁת הִיא בְּמַסֶּכֶת אֲבוֹת - "וּכְשֶׁיִּהְיוּ בַּעֲלֵי הַדִּין עוֹמְדִים לְפָנֶיךָ יִהְיוּ בְּעֵינֶיךָ כִּרְשָׁעִים", וְהַנָּבִיא יְשַׁעְיָה אוֹמֵר "אֵין שָׁלוֹם אָמַר ה' לָרְשָׁעִים".

אוּלָם לְאַחַר שֶׁקִּבַּלְתֶּם עֲלֵיכֶם אֶת הַדִּין, חֲזַרְתֶּם לְצִדְקַתְכֵם וְיוּשְׁרֵכֵם, וּבְרוּכִים תִּהְיוּ בְּכָל הַבְּרָכוֹת שֶׁבַּתּוֹרָה. כָּךְ הִיא מִדָּתָם וְצִדְקָתָם שֶׁל גְּדוֹלֵי יִשְׂרָאֵל, שֶּׁאֵין לָהֶם מַשּׂוֹא פָּנִים בַּמִּשְׁפָּט.
**INDEX_WRITE=<p>
# משנה ט

{שִׁמְעוֹן בֶּן שָׁטַח אוֹמֵר, הֱוֵי מַרְבֶּה לַחֲקוֹר אֶת הָעֵדִים, וֶהֱוֵי זָהִיר בִּדְבָרֶיךָ, שֶׁמָּא מִתּוֹכָם יִלְמְדוּ לְשַׁקֵּר: }

הֱיוֹת שֶׁעַל פִּי שְׁנֵי עֵדִים יָקוּם דָּבָר, עֲלוּלִים שְׁנֵי עֵדֵי שֶׁקֶר לְהָבִיא לְאַשְׁמָתוֹ שֶׁל אָדָם חַף מִפֶּשַׁע, וְאַף לִגְרֹם לְהוֹצָאָתוֹ לַהוֹרֵג, וּכְפִי שֶׁמָּצִינוּ שֶׁכַּאֲשֶׁר נִתְמַנָּה רַבִּי שִׁמְעוֹן בֶּן שָׁטַח לְנָשִׂיא, בָּאוּ וְהוֹדִיעוֹ לוֹ שֶׁיֵּשׁ שְׁמוֹנִים נָשִׁים מְכַשֵּׁפוֹת בִּמְעָרָה בְּאַשְׁקְלוֹן.

מִיַּד עָמַד רַבִּי שִׁמְעוֹן בֶּן שָׁטַח, בְּיוֹם סַגְרִיר וְגָשׁוּם וְכִנֵּס שְׁמוֹנִים בַּחוּרִים בַּעֲלֵי קוֹמָה, וְלָקַח אוֹתָם עִמּוֹ אֶל הַמְּעָרָה, וְנָתַן בְּיַד כָּל אֶחָד מֵהֶם כַּד חָדָשׁ וְטַלִּית נְקִיָּה וּמֶקוּפֶּלֶת בְּתוֹכוֹ, וְהֵם כָּפוּ הַכַּדִּים עַל רֹאשָׁם. 

לִפְנֵי שֶׁנִּכְנַס לַמְּעָרָה לְבַדּוֹ, אָמַר לַבַּחוּרִים: כְּשֶׁתִּשְׁמְעוּ אֶת הַצִּפְצוּף שֶׁלִּי פַּעַם אַחַת, לִבְשׁוּ מִיַּד טליתותיכם, וּכְשֶׁתִּשְׁמְעוּ צִפְצוּף פַּעַם שֵׁנִית, הִכָּנְסוּ כֻּלְּכֶם כְּאֶחָד אֶל הַמְּעָרָה, וּמִיַּד כְּשֶׁתִּכָּנְסוּ, כָּל אֶחָד וְאֶחָד מִכֶּם יַעֲשֶׂה עַצְמוֹ כְּאִלּוּ בָּא לְחַבֵּק אַחַת מֵהֵן, וּמִיַּד תַגְבִּיהוּ אוֹתָן מִן הַקַּרְקַע, כְּדֵי שֶׁלֹּא יוּכְלוּ לְכַשֵּׁף אֶתְכֶם, שֶׁכָּל מְכַשֵּׁף שֶׁהִגְבַּהַת אוֹתוֹ מִן הַקַּרְקַע אֵינוֹ יָכוֹל לְכַשֵּׁף כְּלָל.

כְּשֶׁנִּכְנַס לַמְּעָרָה אָמְרוּ לוֹ הַמְּכַשֵּׁפוֹת: הֵיאַךְ בָּאתָ לְכָאן כְּשֶׁבְּגָדֵךָ יְבֵשִׁים בְּשָׁעָה שֶׁמִּטְרוֹת עוֹז יוֹרְדוֹת מִמְּרוֹמִים? אָמַר לָהֶן בֵּין הַטִּפִּין הָיִיתִי מְהַלֵּךְ. אָמְרוּ לוֹ: וּמַה בָּאתָ לַעֲשׂוֹת כָּאן? אָמַר לָהֶן מְכַשֵּׁף אֲנִי, וּבָאתִי לִלְמֹד וּלְלַמֵּד, עָשׂוּ לְפָנַי מַה שֶׁאַתֶּן יְכוֹלוֹת, וְאַחַר כָּךְ אֶעֱשֶׂה כֵּן גַּם אֲנִי.

אָמְרָה אַחַת מֵהֵן אֵיזוֹ מִילָה שֶׁל כִּשּׁוּף, פִּתְאוֹם הֵבִיאָה פַּת לְכֻלָּן. אָמְרָה מְכַשֵּׁפָה אַחֶרֶת אֵיזֶה כִּשּׁוּף, וֶהֱבִיאָהּ בָּשָׂר מְבֻשָּׁל. הָאַחַת הֵבִיאָה יַיִן וְהַשְּׁנִיָּה תַּבְשִׁילִים.

אָמְרוּ לוֹ: וְאַתָּה מַה יָכוֹל לַעֲשׂוֹת? אָמַר לָהֶן: יָכוֹל אֲנִי לְצַפְצֵף שְׁתֵּי צִפְצוּפִים, וַאֲנִי יָבִיא לְכָאן שְׁמוֹנִים בַּחוּרִים עֲטוּפִים טַלִיתוֹת יְבֵשׁוֹת, וְהֵם יִשְׂמְחוּ בָּכֵן וְאַתֶּן תִּשְׂמְחוּ בָּהֶם.

צִפְצֵף פַּעַם אַחַת וּמִיַּד לָבְשׁוּ טַלִיתוֹתֵיהֶם. צִפְצֵף פַּעַם שֵׁנִית, וְנִכְנְסוּ כֻּלָּם כְּאֶחָד אֶל הַמְּעָרָה. אָמַר לָהֶם: כָּל אֶחָד מִכֶּם יִטּוֹל אֶת בַּת זוּגוֹ. מִיַּד נִגְּשׁוּ אֲלֵיהֶם וְהֵרִימוּ אוֹתָם בָּאֲוִיר, וְהֵבִיאוּ אוֹתָן לְבֵית הַדִּין, וְדָנוּ אֶת דִּינָן, וְגָזְרוּ עֲלֵיהֶן דִּין מָוֶת, כְּמוֹ שֶׁנֶּאֱמַר "מְכַשֵּׁפָה לֹא תְחַיֶּה", וְתָלוּ אוֹתָן.

כָּאָב הַדָּבָר לִקְרוֹבֵי מִשְׁפַּחְתָּן שֶׁל הַמְּכַשֵּׁפוֹת, וּבָאוּ שְׁנַיִם מֵהֶם וְהֵעִידוּ עֵדוּת שֶׁקֶר עַל בְּנוֹ שֶׁל ר' שִׁמְעוֹן בֶּן שָׁטַח, וְהֶעֱלִילוּ עָלָיו שֶׁעָבַר עֲבֵרָה שֶׁיֵּשׁ בָּהּ חִיּוּב מִּיתַת בֵּית דִּין, וְנִגְמָר דִּינוֹ לֵהָרֵג. כְּשֶׁהוֹצִיאוּהוּ כְּדֵי לסוקלו, אָמַר: אִם יֵשׁ בִּי עֲוֹן זֶה, לֹא תִּהְיֶה לִי כַּפָּרָה עוֹלָמִית, וְאִם אֵין בִּי עָווֹן זֶה, תִּהְיֶה מִיתָתִי כַּפָּרָתִי עַל כָּל עֲווֹנוֹתַי, וְהַקּוֹלָר תָּלוּי בְּצַוָּאר הָעֵדִים.

שָׁמְעוּ זֹאת הָעֵדִים, וּבָאוּ וְהוֹדוּ שֶׁהֵם עֵדֵי שֶׁקֶר, וְאָמְרוּ שֶׁהֵעִידוּ עֵדוּת שֶׁקֶר בִּגְלַל הַמַּעֲשֶׂה שֶׁעָשָׂה אָבִיו לַנָּשִׁים הַמְּכַשֵּׁפוֹת. רָצָה אָבִיו לְהַחְזִירוֹ לְבֵיתוֹ.

אָמַר לוֹ בְּנוֹ: אַבָּא, אִם בִּקַּשְׁתָּ שֶׁתָּבֹא תְּשׁוּעָה עַל יָדְךָ, עֲשֵׂה אוֹתִי כְּמִפְתָּן הַבַּיִת שֶׁכֻּלָּם דּוֹרְכִים עָלָיו, וְתַנִּיחַ לִי, מִפְּנֵי שֶׁיֵּשׁ הֲלָכָה מְפֻרְסֶמֶת שֶׁכֵּיוָן שֶׁהָעֵד אָמַר אֶת עֵדוּתוֹ, שׁוּב אֵינוֹ חוֹזֵר וְאוֹמֵר עֵדוּת אַחֶרֶת, וְלָכֵן אַף עַל פִּי שֶׁהָעֵדִים הוֹדוּ שֶׁהֵעִידוּ שֶׁקֶר, אֵינָם נֶאֱמָנִים.

כְּשֶׁרָאָה רַבִּי שִׁמְעוֹן בֶּן שָׁטַח מַה נִגְרַם לִבְנוֹ כְּתוֹצָאָה מֵחֹסֶר חֲקִירָה עֲמוּקָה וּמְרֻבָּה לָעֵדִים, הוֹרָה בְּמִשְׁנָתֵינוּ שֶׁיֵּשׁ לְהַרְבּוֹת בַּחֲקִירַת הָעֵדִים, כְּדֵי לָדַעַת אֶת אֲמִתּוּת הַדִּין, עַל מְנָת שֶׁלֹּא תֵּצֵא תַּקָּלָה מִתַּחַת יְדֵי הַדַיָינִים חַס וְשָׁלוֹם.
**INDEX_WRITE=<p>
# משנה י

 {שְׁמַעְיָה וְאַבְטַלְיוֹן קִבְּלוּ מֵהֶם. שְׁמַעְיָה אוֹמֵר, אֱהוֹב אֶת הַמְּלָאכָה, וּשְׂנָא אֶת הָרַבָּנוּת, וְאַל תִּתְוַדַּע לָרָשׁוּת: }

@ אֱהוֹב אֶת הַמְּלָאכָה, וּשְׂנָא אֶת הָרַבָּנוּת

שׁוֹאֵל רַבִּי דָּוִד מְאַמְשִׁינוֹב, אֶל מִי דִּבְרֵי הַמִּשְׁנָה מְכֻוָּנִים, הַאִם אֶל הָרַב אוֹ אֶל בָּעַל הַמְּלָאכָה, הֲלֹא הָרַב אֵינוֹ יוֹדֵעַ לַעֲשׂוֹת מְלָאכָה, וְאִם יַעֲסֹק בָּהּ מִי יִלְמַד תּוֹרָה וְיָדוּן אֶת יִשְׂרָאֵל, וְאִם כֵּן מַדּוּעַ אָמְרוּ לוֹ לֶאֱהֹב אֶת הַמְּלָאכָה? כְּמוֹ כֵּן, בָּעַל הַמְּלָאכָה אֵינוֹ יָכוֹל לִהְיוֹת רַב, וְאִם כֵּן לְשֵׁם מַה הִזְהִירוּ אוֹתוֹ שֶׁיִּשְׂנָא אֶת הָרַבָּנוּת. 

וְאֶפְשָׁר לְיַישַׁב, שֶּׁהַתַּנָּא בָּא לְלַמֵּד אֶת הָאָדָם הַבַּטְלָן שֶׁאֵינוֹ חָפֵץ לִלְמֹד תּוֹרָה, וְגַם אֵינוֹ חָפֵץ לַעֲבוֹד בְּכָל עֲבוֹדָה שֶׁמַּצִּיעִים לוֹ, אֶלָּא אִם כֵּן תִּהְיֶה הָעֲבוֹדָה לְפִי כְּבוֹדוֹ וּלְפִי רוּחוֹ, אֲבָל עֲבוֹדָה בְּזוּיָה אֵינוֹ מוּכָן לַעֲבוֹד, וְלָכֵן יוֹשֵׁב כָּל הַיּוֹם בְּבֵיתוֹ, וּמְבַלֶּה אֶת זְמַנּוֹ בְּכָל מִינֵי דִּבְרֵי בַּטָּלָה.

וְעַל זֶה בָּא הַתַּנָּא וְאוֹמֵר: אֱהֹב אֶת הַמְּלָאכָה וְאַל תֹּאהַב אֶת הַבַּטָּלָה, וְגַם אִם הַמְּלָאכָה שֶׁהִצִּיעוּ לְךָ הִיא לֹא לְפִי כְּבוֹדְךָ, תִשְׂנָא אֶת הָרַבָּנוּת, כְּלוֹמַר אַל תִּהְיֶה רַבְרְבָן וְתִתְנַשֵּׂא לְקַבֵּל עֲבוֹדָה עִם מִשְׂרָה מְכֻבֶּדֶת, אֶלָּא תִשְׂנָא אֶת הַרַבְרֶבַנוּת, מִפְּנֵי שֶׁכָּל מְלָאכָה מְכַבֶּדֶת אֶת בְּעָלֶיהָ, וְהָעִקָּר שֶׁלֹּא תִּהְיֶה בָּטֵל. 

*

הַמִּדְרָשׁ מְסַפֵּר עַל אַנְדְּרִיָּנוּס קֵיסָר, שֶׁעָבַר בְּאֶחָד מִשְּׁבִילֵי טְבֶרְיָה, וְרָאָה זָקֵן חוֹפֵר חֲפִירָה בַּקַּרְקַע כְּדֵי לִנְטֹעַ עֲצֵי תְּאֵנִים. אָמַר לוֹ: זָקֵן! אִם לֹא חָסַכְתָּ בִּימֵי צְעִירוּתְךָ, לַשָּׁוְא תַּעֲבֹד עַכְשָׁו, כִּי לֹא יוֹעִיל בִּימֵי זִקְנוּתְךָ! אָמַר לוֹ הַזָּקֵן: אָכֵן יָגַעְתִּי בִּצְעִירוּתִי, וְגַם אַיַיגֵע בְּזִקְנוּתִי. 

שָׁאָלוּ אַנְדְּרִיָּנוּס: בֶּן כַּמָּה אַתָּה? אָמַר לוֹ: בֶּן מֵאָה שָׁנִים. אָמַר לוֹ: אַתָּה בֶּן מֵאָה וְחוֹשֵׁב שֶׁעוֹד תִּזְכֶּה לֶאֱכוֹל מִפֵּרוֹת עֵצִים אֵלֶּה שֶׁהִנְּךָ נוֹטֵעַ? אָמַר הַזָּקֵן: אִם אָכֵן אֶזְכֶּה וְאַאֲרִיךְ יָמִים, הֲרֵי שֶׁאוּכַל מֵהַפֵּרוֹת. וְאִם לֹא, כְּשֵׁם שֶׁיָּגְעוּ אֲבוֹתַי וַאֲנִי אָכַלְתִּי, כָּךְ אֲנִי יִגַּע עַל מְנָת שֶׁיִּזְכּוּ וַיֹּאכְלוּ בָּנַי. אָמַר לוֹ הַקֵּיסָר, אִם תִּזְכֶּה לֶאֱכוֹל מִפֵּרוֹת אֵלּוּ, תָּבִיא גַּם לִי מֵהֶם.

עָבְרוּ הַשָּׁנִים, וְגָדְלוּ עֲצֵי הַתְּאֵנִים וְהֵנִיבוּ פֵּרוֹת. אָמַר הַזָּקֵן; הִגִּיעַ הַעֵת לְהָבִיא מִפֵּרוֹת אֵלּוּ לַקֵּיסָר. לָקַח סַל וּמִלְאוֹ בִּתְאֵנִים, וְהָלַךְ לָאַרְמוֹן הַקֵּיסָר. שְׁאָלוֹ הַקֵּיסָר: מַה רְצוֹנְךָ? הִזְדַּהָה הַזָּקֵן: אֲנִי הוּא הַזָּקֵן שֶׁנָּטַעְתִּי עֵצִים, וּכְבוֹדוֹ בִּקֵּשׁ מִמֶּנִּי לְהָבִיא לוֹ מֵהֶם, וְאָכֵן בָּאתִי לְקַיֵּם אֶת בַּקָּשָׁתְךָ וְהֵבֵאתִי לְךָ מֵאוֹתָם פֵּרוֹת. מִיַּד צִוָּה הַמֶּלֶךְ לְפַנּוֹת אֶת הַתְּאֵנִים מֵהַסַּלְסִלָּה, וּלְמַלְּאוֹת בִּמְקוֹמָם דִּינְרֵי זָהָב.

שְׁכֵנְתוֹ שֶׁל הַזָּקֵן, הָיְתָה צָרַת עַיִן וְרָעָה, וּכְשֶׁשָּׁמְעָה אֶת הַמַּעֲשֶׂה, הֵחֵלָּה לְהַצִּיק לְבַעֲלָהּ וְאָמְרָה לוֹ: טִפֵּשׁ! רְאֵה כַּמָּה הַמֶּלֶךְ אוֹהֵב תְּאֵנִים, וּמְשַׁלֵּם תְּמוּרָתָם דִּינְרֵי זָהָב, לֵךְ גַּם אַתָּה וַעֲשֵׂה כְּמוֹ שֶׁעָשָׂה שְׁכֵנְךָ. 

בְּלֵית בְּרֵירָה לָקַח הַזָּקֵן שַׂק, וּמִלְאוֹ בִּתְאֵנִים, וְהָלָךְ לָאַרְמוֹן הַקֵּיסָר, וְאָמַר לוֹ: שָׁמַעְתִּי שֶׁכְּבוֹדוֹ אוֹהֵב תְּאֵנִים, וְהֵבֵאתִי לְךָ שַׂק מַלֵּא תְּאֵנִים. מִיַּד צִוָּה הַמֶּלֶךְ שֶׁיַּעֲמִידוּהוּ בְּשַׁעַר הָעִיר, וְכָל מִי שֶׁעוֹבֵר שָׁם יִקַּח תְּאֵנָה מֵהַשַּׂק, וְיִזְרֹק בְּפָנָיו. וְכָךְ עָשׂוּ. וְכָךְ חָזַר אוֹתוֹ הָאִישׁ לְבֵיתוֹ אָבֵל וְחָפוּי רֹאשׁ.

בְּמַעֲשֶׂה זֶה רוֹצִים רַבּוֹתֵינוּ לְלַמְּדֵנוּ, שֶׁבּוֹרֵא עוֹלָם חָפֵץ בְּחָרִיצוּת וּמַעֲשֵׂה יָדַיִם, וְאֵינוֹ חָפֵץ בְּבַטָּלָה, וְגַם אַנְדְּרִיָּנוּס הִתְפַּעֵל מֵחֲרִיצוּתוֹ שֶׁל אוֹתוֹ יְהוּדִי זָקֵן שֶׁהִגִּיעַ לְגִיל שֵׂיבָה, וְלַמְרוֹת זֹאת לֹא יָשַׁב בָּטֵל בְּבֵיתוֹ, אֶלָּא עָבַד וּפָעַל בַּחֲרִיצוּת רַבָּה, לְלֹא שׁוּם הִתְחַשְּׁבוּת בְּגִילוֹ וּשְׁנוֹתָיו הַמֻּפְלָגִים. 

*

יֵשׁ לְהַמְחִישׁ יְסוֹד זֶה בְּמַעֲשֵׂה הַבָּא: אָדָם צָעִיר הֵחֵל מְגַדֵּל עֵגֶל פָּעוּט בֶּן יוֹמוֹ, וּמֵאַחַר וּבֵיתוֹ הָיָה עַל רֹאשׁ הָהָר, הָיָה נֶאֱלָץ לָרֶדֶת דֶּרֶךְ מַדְרֵגוֹת רַבּוֹת לִמְקוֹם מִרְעֶה וּלְמֵי הַמַּעְיָן שֶׁהָיָה בָּעֵמֶק שֶׁבְּתַחְתִּית בֵּיתוֹ. 

לְפִיכָךְ, יוֹם יוֹם הָיָה מֵרִים בִּזְרוֹעוֹתָיו אֶת הָעֵגֶל, מוֹרִידוֹ לְמָטָּה וּמַעֲלֵהוּ לְמַעְלָה בְּכֹחוֹ וּבְמוֹ יָדָיו בְּקַלּוּת. אוּלָם הַיָּמִים חָלְפוּ, וְהַצָּעִיר הִזְדַקֵן, וְהָעֵגֶל הִתְבַּגֵּר, אֲבָל בְּכָל זֹאת לֹא שִׁנָּה הַזָּקֵן אֶת הֶרְגֵּלוֹ. 

עוֹבֵר אוֹרַח שֶׁהִזְדַּמֵּן לַמָּקוֹם, הִתְבּוֹנֵן בַּמַּעֲשֶׂה, וְהֻכָּה בְּתַדְהֵמָה, וְלֹא הֶאֱמִין לְמַרְאֶה עֵינָיו. הֶחְלִיט אוֹתוֹ עוֹבֵר אוֹרַח לָגֶשֶׁת לְאוֹתוֹ זָקֵן, וּשְׁאָלוֹ: אֲבַקֵּשׁ אֶת סְלִיחָתְךָ אֲדוֹנִי, הַאִם אַתָּה אָדָם מִן הַיִּשּׁוּב, אוֹ שֶׁמָּא מִשְׁתַּיֵּךְ אַתָּה לְמִשְׁפְּחֹת הַשֵּׁדִים?

זָקַף הַזָּקֵן אֶת גַּבּוֹתָיו וְעָנָה לוֹ בְּנֹעַם: אָדָם אָנֹכִי כְּכָל הָאֲנָשִׁים, וּמַדּוּעַ רָאִיתָ לִשְׁאוֹל שְׁאֵלָתְךָ זוֹ? 

הֵשִׁיב לוֹ הָאִישׁ: מִשּׁוּם שֶּׁמָּצָאתִי אָדָם שֶּׁפּוֹעֵל וְעוֹשֶׂה מַעֲשֵׂה גְּבוּרָה פִּלְאִית. כֵּיצַד אָדָם בְּגִילְךָ בְּמַאֲמָץ קַל, מְסֻגָּל לְהָרִים מִשְׁקַל שֶׁל שׁוֹר, וּלְהַעֲלוֹתוֹ לְרֹאשׁ הָהָר? עָנָה לוֹ הַזָּקֵן: יְדִידִי, הַסּוֹד וְהַיְּסוֹד בְּמַעֲשֵׂה זֶה הוּא - מִשּׁוּם שֶׁהִתְרַגַּלְתִּי מֵאָז יְמֵי קֶדֶם לְבַצֵּעַ יוֹם יוֹם פְּעֻלָּה זוֹ, וְלַמְרוֹת שֶׁבִּשְׁעָתוֹ הָיִיתִי צָעִיר יוֹתֵר וְגַם מִשְׁקַל הָעֵגֶל הָיָה קָטָן יוֹתֵר, עִם כָּל זֶה הוֹאִיל וְהַהֶרְגֵּל נִקְבָּע בִּי וְנַעֲשָׂה כְּטֶבַע, הֲרֵי שְׁהַשִׁינוּיִים הַקַּלִּים בְּכָל יוֹם לֹא הִשְׁפִּיעוּ עָלַי, וְעַל כֵּן, גַּם כַּיּוֹם חָשׁ וּמַרְגִּישׁ אֲנִי עֲדַיִן אֶת חוסני וְאֶת כֹּחִי בְּמוֹתְנָי.

כֵּן הַנִּמְשָׁל: אָדָם שֶׁבִּשְׁעַת בַּחרוּתוֹ הֻרְגַּל לַעֲבוֹד בְּמֶרֶץ, וּבָרַח מֵהָעַצְלוּת וְהַכְּבֵדוּת, לֹא חִפֵּשׂ חַיִּים קַלִּים, אֲזַי גַּם כְּשֶׁיַּזְקִין, עֲדַיִן יִהְיֶה כֹּחוֹ בְּמוֹתְנָיו וְיוּכַל לְהַמְשִׁיךְ לְנַהֵל אֶת חַיָּיו בִּבְרִיאוּת וּבְחוֹזְקָה. אֲבָל אוֹתוֹ שֶׁלֹּא הֻרְגַּל בְּכָךְ, הֲרֵי כְּשֶׁמִתְבַּגֵר, אֵינוֹ מְתַפְקֵד כָּרָאוּי, וְצָרִיךְ שֶׁכָּל דָּבָר יַעֲשׂוּ עֲבוּרוֹ, וְחַיָּיו אֵינָם חַיִּים. 

*

נְסַּיֵם בְּדִבְרֵי בָּעַל הַתַּנְיָא שֶׁכּוֹתֵב: נְתָאֵר לְעַצְמֵנוּ שְׁנֵי אֲנָשִׁים נֶאֱבָקִים בֵּינֵיהֶם. הָאֶחָד אֻמְנָם חָזָק יוֹתֵר מֵרֵעֵהוּ, אַךְ גַּם עָצֵל מְאֹד בְּכָל פְּעֻלּוֹתָיו. לְעֻמָּתוֹ, הַשֵּׁנִי ניחן בִּזְרִיזוּת יוֹתֵר מֵאָשֵׁר בְּכֹחַ פִיזִי. כַּנִּרְאֶה שֶׁהַחַלָּשׁ וְהַזָּרִיז יְנַצַּח בַּמַּאֲבָק, כֵּיוָן שֶׁלְּלֹא זְרִיזוּת קָשֶׁה מְאֹד לְנַצֵּחַ. 

יֶשְׁנָם הַרְבֵּה שִׁיטוֹת לְנַצֵּחַ אֶת הַיֵּצֶר הָרַע, אֲבָל גַּם אִם תִּשְׁתַּמֵּשׁ בְּכֻלָּן, אִם תִּהְיֶה עַצְלָן וְכָבֵד, אֲזַי הַיֵּצֶר הָרַע יְנַצַּח אוֹתָךְ, וְלֹא יַעֲזֹר לְךָ כָּל הַכֹּחוֹת שֶׁבִּרְשׁוּתְךָ!!!

כָּתַב הַ''תִּפְאֶרֶת יִשְׂרָאֵל", שֶׁעַל יְדֵי רִבּוּי שֵׁינָה, לֹא רַק שֶׁהוּא מַפְסִיד אֶת הַזְּמַן הַיָּקָר מִכָּל, אֶלָּא גַּם יִתְיֵישֵׁן שִׂכְלוֹ וִיאַבֵּד חֲרִיצוּתוֹ. וְאִם כֵּן, "בֶּן אָדָם מַה לְךָ נִרְדַּם..."
**INDEX_WRITE=<p>
# משנה יא

{אַבְטַלְיוֹן אוֹמֵר, חֲכָמִים, הִזָּהֲרוּ בְּדִבְרֵיכֶם, שֶׁמָּא תָחוֹבוּ חוֹבַת גָּלוּת וְתִגְלוּ לִמְקוֹם מַיִם הָרָעִים, וְיִשְׁתּוּ הַתַּלְמִידִים הַבָּאִים אַחֲרֵיכֶם וְיָמוּתוּ, וְנִמְצָא שֵׁם שָׁמַיִם מִתְחַלֵּל: }

@ חֲכָמִים, הִזָּהֲרוּ בְּדִבְרֵיכֶם

הַמִּשְׁנָה מוֹרָה לָנוּ לְהִזָּהֵר בִּדְבָרֵינוּ, כְּדֵי שֶׁחָס וְשָׁלוֹם לֹא תֵּצֵא תַּקָּלָה מִמִּלָּה שֶׁלֹּא נֶאֶמְרָה בַּמָּקוֹם וּבִזְמַן הַמַּתְאִים, כְּמוֹ שֶׁקָּרָה אֵצֶל אַנְטִיגְנוֹס אִישׁ סוֹכוֹ, שֶׁהָיוּ לוֹ שְׁנֵי תַּלְמִידִים צָדוֹק וּבַיִיתוּס, וּכְשֶׁאָמַר לָהֶם אַל תִּהְיוּ כַּעֲבָדִים הַמְּשַׁמְּשִׁים אֶת הָרַב עַל מְּנַת לְקַבֵּל פְּרָס וְכוּ', טָעוּ בִּדְבָרָיו, וְאָמְרוּ: וְכִי יַעֲלֶה עַל הַדַּעַת שֶּׁפּוֹעֵל יַעֲשֶׂה מְלָאכָה כָּל הַיּוֹם, וְלֹא יִטּוֹל אֶת שְׂכָרוֹ? סִימָן שֶּׁאֵין עוֹלָם הַבָּא, וְלֹא תְּחִיַּת הַמֵּתִים. וּבִגְלַל זֶה יָצְאוּ לְתַרְבּוּת רָעָה וְנַעֲשׂוּ כּוֹפְרִים.

לָכֵן הָיָה מַזְהִיר אַבְטַלְיוֹן, שֶׁיֵּשׁ לוֹמַר דְּבָרִים מְפֹרָשִׁים וּבְרוּרִים הֵיטֵב, כְּדֵי שֶׁלֹּא יִתְּנוּ לַאֲחֵרִים מָקוֹם לִטְעוֹת בְּדִבְרֵיהֶם.

לְעִתִּים תּוֹסֶפֶת מִילָה מְיֻתֶּרֶת, עֲלוּלָה לִגְרֹם הֶרֶס וְחֻרְבַּן, עַד כְּדֵי כָּךְ שֶׁמְּסֻגָּל הַדָּבָר לְחוֹלֵל מִלְחֲמוֹת וּשְׁפִיכוּת דָּמִים. 

וּכְדֵי לְהַמְחִישׁ זֹאת, יֵשׁ לְהַדְגִּים מַה שֶׁמְּסַפְּרִים אוֹדוֹת מֶלֶךְ אֶחָד, שֶׁשָּׁלַח אִגֶּרֶת לַמֶּלֶךְ שֶׁל הַמְּדִינָה הַשְּׁכֵנָה לִמְדִינָתוֹ, וְכָתַב לוֹ בָּזֶה הַלָּשׁוֹן: "שְׁלַח לִי סוּס כַּחוֹל שֶׁזְּנָבוֹ שָׁחוֹר וְאִם לֹא... 

עָנָה לוֹ הַמֶּלֶךְ הַשֵּׁנִי: אֵין לִי סוּס כְּמוֹ שֶׁאַתָּה רוֹצֶה, וְאִלּוּ הָיָה לִי סוּס כָּזֶה...

כְּשֶׁקִּבֵּל הַמֶּלֶךְ הָרִאשׁוֹן אֶת תְּשׁוּבָתוֹ שֶׁל הַמֶּלֶךְ הַשֵּׁנִי, כָּעַס מְאֹד, וְהִכְרִיז מִלְחָמָה עַל הַמְּדִינָה הַשְּׁכֵנָה, וְהַמִּלְחָמָה אַרְכָה חוֹדַשִׁים רַבִּים, וְנִשְׁפַּךְ דָּם רַב, אוֹצָרוֹת אָבְדוּ, וּרְכוּשׁ הֻשְׁמַד, עַד שֶׁלְּבַסּוֹף נִפְגְּשׁוּ שְׁנֵי הַמְּלָכִים יַחְדָּיו, עַל מְּנַת לְיַשֵּׁב אֶת הַסִּכְסוּךְ.

וְאָז שָׁאַל הַמֶּלֶךְ הַשֵּׁנִי אֶת הָרִאשׁוֹן: לָמָּה הִתְכַּוַונְת בַּמֶּה שֶׁאָמַרְתָּה "וְאִם לֹא..."? הֵשִׁיב הַמֶּלֶךְ: פָּשׁוּט מְאֹד כַּוָונָתִי הָיְתָה, שֶׁאִם לֹא תִּמְצָא סוּס בְּצֶבַע זֶה, אֲזַי כָּל צֶבַע אַחֵר גַּם יִהְיֶה טוֹב. 

שָׁאַל הַמֶּלֶךְ הָרִאשׁוֹן: וְלָמָּה הִתְכַּוַונְתָּ אַתָּה כְּשֶׁשָּׁלַחְתָּ לִי "וְאִם הָיָה לִי סוּס כָּזֶה..."? עָנָה הַמֶּלֶךְ: פָּשׁוּט מְאֹד הִתְכַּוַונְתִּי, שֶׁאִילּוּ הָיָה לִי סוּס כָּזֶה, בְּרָצוֹן הָיִיתִי שׁוֹלֵחַ לְךָ אוֹתוֹ. 

וְאָז שְׁנֵיהֶם פָּרְצוּ בִּקְרִיאָה וְאָמְרוּ: אֵיזוֹ שְׁטוּת עָשִׂינוּ בְּהַכְרִיזֵנוֹ מִלְחָמָה אִישׁ עַל רֵעֵהוּ בִּגְלַל חֹסֶר הֲבָנָה. וְאָז כָּרְתוּ בְּרִית שָׁלוֹם, וְכָתְבוּ אֶת הַסִּפּוּר בְּסֵפֶר הַיָּמִים שֶׁל שְׁתֵּי הַמְּדִינוֹת.

לְמֵדִים אָנוּ מִסִּפּוּר זֶה, שֶׁלִּפְעָמִים בִּגְלַל חֹסֶר הֲבָנָה וְחֹסֶר הִתְבּוֹנְנוּת בִּדְבָרָיו שֶׁל הַשֵּׁנִי, אֶפְשָׁר לְהָבִיא חֻרְבָּן גָּדוֹל, וְלַבְּעָיוֹת גְּדוֹלוֹת, וְלָכֵן מֵחוֹבָתוֹ שֶׁל כָּל אָדָם, לְדַקְדֵּק בִּדְבָרָיו כְּדֵי שֶׁלֹּא יִתֵּן לַאֲחֵרִים מָקוֹם לִטְעוֹת.

*

לְפָנֵינוּ מַעֲשֵׂה נוֹסָף, שֶׁמִּמֶּנּוּ נִלְמַד שׁוּב עַד כַּמָּה צָרִיךְ לְהִזָּהֵר מִמִּלָּה לֹא בַּמָּקוֹם, וְיֵשׁ לִשְׁקוֹל כָּל מִילָה שֶׁמּוֹצִיאִים בְּשֶׁקֶל הַקֹּדֶשׁ, וְרַק לְאַחַר מִכֵּן נִתַּן לְאוֹמְרָהּ, כְּדֵי שֶׁלֹּא תִּגְרֹם מִכְשׁוֹל וְתַקָּלָה.

מַעֲשֵׂה בְּשָׁלִיחַ תַּלְמִיד חֲכַם מִצְּפוֹן הָאָרֶץ, שֶׁהִגִּיעַ לְאַרְגֶנְטִינָה לְשֵׁם גְּבִיַּת כְּסָפִים לִישִׁיבָה מְסֻיֶּמֶת. בְּשַׁבָּת עָלָה אוֹתוֹ תַּלְמִיד חֲכַם לַתֵּבָה, וְדָרַשׁ דִּבְרֵי אֱלֹקִים בְּטוּב טָעַם וְדַעַת. הַצִּבּוּר שָׁתָה בַּצָּמָא אֶת דְּבָרָיו הַנִּלְהָבִים, וְהִתְרַשֵּׁם מְאֹד מִדִּבְרֵי תּוֹרָתוֹ. 

בְּצֵאת הַשַּׁבָּת שׁוּב דָּרַשׁ הָרַב, וְהֶחְלִיט כִּי כָּעֵת כְּבָר הַקַּרְקַע מֻכְשֶׁרֶת לַעֲרִיכַת מַגְבִּית, וּפָנָה לַעֲשׂוֹת כֵּן. וְהִנֵּה הוּא רוֹאֶה שֶׁחָלָה תַּפְנִית דְּרַסְטִית בַּצִּבּוּר, וְאוֹתָם אֲנָשִׁים שֶׁהָיוּ מִקּוֹדֵם רְתוּקִים לְמוֹצָא פִּיו, הֵחֵלּוּ לְפֶתַע לְהַזְעִיף לוֹ פָּנִים, וְלִשְׁלֹחַ לְעֶבְרוֹ מַבָּטֵי בּוּז. הוּא גַּם רָאָה שֶׁגַּם בְּקֹשִׁי תּוֹרְמִים לוֹ כַּמָּה פְּרוּטוֹת.

הָרַב פָּנָה אֲלֵיהֶם וְשָׁאַל בִּתְמִיהָה: מַה קָרָה? מַדּוּעַ פִּתְאוֹם נִשְׁתַּנּוּ פְּנֵיכֶם אֵלַי?

קָם הַגַּבַּאי וְשָׁאַל: הַאִם כְּבוֹד הָרַב כּוֹתֵב וּמַגִּיהַּ סִפְרִי תּוֹרָה? הָרַב הַמֻּפְתָּע הֵשִׁיב: "כֵּן". פְּנֵי כֻּלָּם חַוְורוּ, וְהֵחֵלּוּ לְהִתְלַחֵשׁ וְלוֹמַר: הִנֵּה אֱמֶת נָכוֹן הַדָּבָר!!! 

הָרַב בִּקֵּשׁ לִשְׁמוֹעַ בַּמֶּה מְּדֻבָּר, וְאָז אָמַר לוֹ הַגַּבַּאי: עַכְשָׁו נוֹדַע לָנוּ, כִּי כְּבוֹדוֹ לוֹקֵחַ בְּעִירוֹ אֶת סִפְרֵי הַתּוֹרָה כִּבְיָכוֹל לְהַגָּהָה, וְאַחַר כָּךְ מוֹכֵר אוֹתָם בִּגְנֵבָה, וּבָא לְחוּץ לָאָרֶץ עַד שֶׁיִּשְׁכְּחוּ מֵהַדָּבָר, וּמַעֲמִיד פְּנֵי חָסִיד, וְכָךְ מִנְהָגְךָ הָרַע תָּמִיד.

הָרַב תָּפַס אֶת עַצְמוֹ לְבַל יְאַבֵּד עֶשְׁתּוֹנוֹתָיו, וְשָׁאַל אֶת הַגַּבַּאי בְּאִפּוּק: מֵאֵיפֹה אַתָּה יוֹדֵעַ אֶת זֶה? הַגַּבַּאי הֵשִׁיב, שֶׁאִישׁ פְּלוֹנִי אָמַר אֶת זֶה. שָׁאַל הָרַב אֶת אוֹתוֹ הָאִישׁ הַאִם הוּא אָמַר כָּךְ? הֵשִׁיב הָאִישׁ: לֹא אָמַרְתִּי שֶׁהָרַב גּוֹנֵב תָּמִיד סֵפֶר תּוֹרָה, אֶלָּא שֶׁהָרַב גַּנָּב פַּעַם אַחַת סֵפֶר תּוֹרָה. 

שָׁאַל הָרַב: הַאִם רָאִיתָ אוֹתִי גּוֹנֵב סֵפֶר תּוֹרָה? הֵשִׁיב הָאִישׁ: לֹא, אֲבָל אִישׁ פְּלוֹנִי אָמַר שֶׁהוּא רָאָה. 

נִגְּשׁוּ לְאוֹתוֹ הָאִישׁ וְשָׁאֲלוּ: אַתָּה רָאִיתָ אֶת הָרַב גּוֹנֵב סֵפֶר תּוֹרָה? "לֹא", הֵשִׁיב הָאִישׁ, אָמַרְתִּי שֶׁהָרַב גַּנָּב סֵפֶר, אֲבָל לֹא אָמַרְתִּי סֵפֶר תּוֹרָה. 

שָׁאַל הָרַב: וּמִנַּיִן אַתָּה יוֹדֵעַ שֶּׁגָּנַבְתִּי סֵפֶר? הֵשִׁיב הָאִישׁ: אִישׁ לַמְדָּן וְחָכָם שֶׁהָיָה בַּקָּהָל, הוּא אָמַר כָּךְ בְּפֵרוּשׁ.

נִגְּשׁוּ לַחֲכַם הַלַּמְדָּן וְשַׁאֲלוּ הַאִם הוּא אָמַר זֹאת? הִשְׁתּוֹמֵם הֶחָכָם וְאָמַר: אֲנִי לֹא אָמַרְתִּי שֶׁהָרַב גַּנָּב סֵפֶר, אֲנִי בְּסַךְ הַכֹּל אָמַרְתִּי שֶׁדְּרָשָׁה כָּזֹאת יָפָה שֶׁהָרַב דָּרַשׁ, מִן הַסְּתָם הָרַב לֹא הִמְצִיא מֵעַצְמוֹ, אֶלָּא גַּנָּב אוֹתָהּ מֵאֵיזֶה סֵפֶר... 
**INDEX_WRITE=<p>
# משנה יב

{ הִלֵּל וְשַׁמַּאי קִבְּלוּ מֵהֶם. הִלֵּל אוֹמֵר, הֱוֵי מִתַּלְמִידָיו שֶׁל אַהֲרֹן, אוֹהֵב שָׁלוֹם וְרוֹדֵף שָׁלוֹם, אוֹהֵב אֶת הַבְּרִיּוֹת וּמְקָרְבָן לַתּוֹרָה: }

כָּתַב רַבֵּנוּ עֲזַרְיָה מפאנו זִיעַ"א בְּסִפְרוֹ גִּלְגּוּלֵי נְשַׁמּוֹת (אוֹת קטו) שֶׁאַהֲרֹן וְהִלֵּל הָיוּ מִשׁוֹרֵשׁ אֶחָד. וּבָזֶה מוּבָן לְהַפְלִיא מַה שֶׁהָיָה הִלֵּל אוֹמֵר וּמְצַוֵּה: "הֱוִי מִתַּלְמִידָיו שֶׁל אַהֲרֹן", מִפְּנֵי שֶׁגַּם הוּא עַצְמוֹ הָיָה מִשׁוֹרֵש נִשְׁמָתוֹ שֶׁל הִלֵּל. (הֲדַר יַעֲקֹב).

@ כָּל אֶחָד יָכוֹל לִהְיוֹת רוֹדֵף שָׁלוֹם

לִכְאוֹרָה קָשֶׁה, מַדּוּעַ הָיָה צָרִיךְ הִלֵּל לוֹמַר לָנוּ לִהְיוֹת מִתַּלְמִידָיו שֶׁל אַהֲרֹן הַכֹּהֵן, הָיָה מַסְפִּיק לוֹמַר לָנוּ שֶׁנִּהְיֶה רוֹדְפֵי שָׁלוֹם כְּפִי שֶׁנֶּאֱמַר בִּתְהִלִּים: "בַּקֵּשׁ שָׁלוֹם וְרָדְפֵהוּ". וְלָמָּה הָיָה צָרִיךְ לְהַזְכִּיר אֶת הַנְהָגָתוֹ שֶׁל אַהֲרֹן הַכֹּהֵן?

וְנִרְאָה לוֹמַר, שֶׁרָצָה הִלֵּל לְלַמֵּד מוּסַר לְאוֹתָם בְּנֵי אָדָם שֶׁטּוֹעֲנִים שֶׁאֵינָם יְכוֹלִים לִמְחוֹל לִפְלוֹנִי, וְלִסְלֹחַ לְאַלְמוֹנִי, מִשּׁוּם שֶׁמִּטִּבְעָם הֵם אֲנָשִׁים קָשִׁים וְלִבָּם לֹא נוֹתֵן לָהֶם לִסְלוֹחַ לַשֵּׁנִי כָּל כָּךְ מַהֵר, וּכְמוֹ שֶׁיֵּשׁ טּוֹעֲנִים ''אֲנִי טִיפּוּס פַּגִיע'', אוֹ "אֲנִי לֹא מְסֻגָּל לִשְׁכֹּחַ וְלִסְלֹחַ לוֹ עַל מַה שֶׁעָשָׂה לִי", אוֹ "זֶה הָאֹפִי שֶׁלִּי".

לְפִיכָךְ בָּא הִלֵּל לְלַמְּדֵנוּ, שֶּׁאֵין זוֹ סִבָּה מֻצְדֶּקֶת, שֶׁהֲרֵי אַהֲרֹן הָיָה כֹּהֵן, וְכַיָּדוּעַ הַכֹּהֲנִים קַפְּדָנִים מִטִּבְעָם, וּבָאִים מַהֵר מְאֹד לִידֵי כַּעַס [עַיֵּן בְּמַסֶּכֶת בָּבָא בָּתְרָא (דַּף קס:)], וּבְכָל זֹאת הָיָה אַהֲרֹן עוֹבֵד עַל מִדּוֹתָיו, וְאוֹהֵב שָׁלוֹם וְרוֹדֵף שָׁלוֹם, וְלֹא הָיָה מַחְזִיק בִּמְרִיבָה.

וְאִם אַהֲרֹן הָיָה מְסֻגָּל לַעֲשׂוֹת כֵּן עַל אַף טִבְעוֹ הַקַּפְּדָן, הֲרֵי שֶׁכָּל אֶחָד מֵאִתָּנוּ יָכוֹל לְהִשְׁתַּדֵּל לִהְיוֹת מִתַּלְמִידָיו שֶׁל אַהֲרֹן, וְלַעֲבֹד עַל מִדּוֹתָיו, כְּדֵי לְהַרְבּוֹת שָׁלוֹם בָּעוֹלָם.

וְעַל כְּגוֹן זֶה שָׂח הַגָּאוֹן רַבִּי אֵלִיָּהוּ הַכֹּהֵן מְאִיזְמִיר בְּסִפְרוֹ מַעֲשֵׂה אֵלִיָּהוּ: מַעֲשֵׂה שֶׁהָיָה בִּימֵי אַרִסְטוֹ, אֲשֶׁר הָיָה חֲכַם גַּם בְּחָכְמַת שִׂרְטוּטֵי יָדַיִם, וּבָא לְעִירוֹ אִישׁ אֲשֶׁר כָּמוֹהוּ בְּזֶה הַחָכְמָה, וּכְדֵי לְנַסּוֹתוֹ לָקַח אַרִסְטוֹ שַׁעֲוָה לְבָנָה מְאֹד, וְהִנִּיחַ יָדוֹ עַל הַשַּׁעֲוָה, וְנִרְשְׁמוּ שָׁם כָּל שִׂרְטוּטֵי יָדוֹ, וְנָתַן חֲתִיכוֹת הַשַּׁעֲוָה בְּיַד תַּלְמִידָיו כְּדֵי שֶׁיַּרְאוּ אוֹתָם לְאוֹתוֹ חֲכַם שֶׁבָּא, לִרְאוֹת אִם יַכִּיר בְּאֵלּוּ הַשִּׂרְטוּטִים אִם הֵם טוֹבִים אוֹ רָעִים.

כֵּיוָן שֶׁרָאָה אוֹתָם הֶחָכָם, אָמַר שֶׁהָאִישׁ שֶׁיֵּשׁ לוֹ אֵלּוּ הַשִּׂרְטוּטִים, הוּא אָדָם רַצְחַן וְרָשָׁע, וְיָדוֹ בְּכָל הָעֲבֵרוֹת, וְגַם הוּא חֲכַם מְאֹד. בָּאוּ הַתַּלְמִידִים וְהִגִּידוּ כֵּן לְאַרִסְטוֹ, וְלִגְלְגוּ עַל הֶחָכָם שֶׁאָמַר כֵּן, בִּרְאוֹתָם שאַרִסְטוֹ הָיָה פָּרוּשׂ מֵאֵלּוּ הַמַּעֲשִׂים. 

אָמַר לָהֶם אַרִסְטוֹ: אֱמֶת אָמַר, וּבֶאֱמֶת שֶׁהוּא חֲכַם גָּדוֹל, וְכָל מַה שֶׁאָמַר עָלַי אֱמֶת, מִשּׁוּם שֶׁכֵּן מְחַיֵּב עָלַי מַזָּלִי, וְכֵן מוֹרִים שִׂרְטוּטֵי יָדַי. אָמְנָם חָכְמָתִי גּוֹבֶרֶת עַל רֹעַ מַזָּלִי, וּמְבַטֶּלֶת אוֹתוֹ. וְכָךְ כָּל אָדָם יָכוֹל לַעֲבוֹד עַל עַצְמוֹ וּלְשַׁנּוֹת אֶת טִבְעוֹ הָרַע, וְלִהְיוֹת כְּאַהֲרֹן הַכֹּהֵן.

@ אוֹהֵב אֶת הַבְּרִיּוֹת

אַחַת הַדֻּגְמָאוֹת לְאַהֲבַת הַבְּרִיּוֹת, מְסַפְּרִים לָנוּ חֲכָמֵינוּ ז''ל בַּמִּדְרָשׁ, עַל מֹשֶׁה רַבֵּנוּ ע"ה.

מֹשֶׁה רַבֵּנוּ הָיָה יוֹצֵא לִרְאוֹת אֶת שְׁלוֹם אֶחָיו, וְלַחֲזוֹת בְּסִבְלוֹתָם, וּכְשֶׁרָאָה עַד כַּמָּה עַם יִשְׂרָאֵל סוֹבְלִים, חִפֵּשׂ תַּפְקִיד שֶׁדַּרְכּוֹ יוּכַל לְסַיֵּעַ לְאֶחָיו הַיְהוּדִים, מִבְּלִי שֶׁיַּרְגִּישׁ בְּכָךְ פַּרְעֹה. 

וְלָכֵן הִצִּיעַ לְפַרְעֹה שֶׁהוּא יְשַׁמֵּשׁ כ"שַׂר הָעֲבוֹדָה", הָאַחֲרַאי עַל יִעוּל הָעֲבוֹדָה, וְעַל שִׁפּוּר הַתְּפוּקָה. פַּרְעֹה הִסְכִּים לְכָךְ, וּמֹשֶׁה יוֹצֵא בְּמִסְגֶּרֶת תַּפְקִידוֹ הֶחָדָשׁ לִרְאוֹת אֶת שְׁלוֹם אֶחָיו. 

כַּאֲשֶׁר רָאָה מֹשֶׁה אֶת סִבְלָם שֶׁל יִשְׂרָאֵל, הָיָה בּוֹכֶה וְאוֹמֵר: חֲבָל לִי עֲלֵיכֶם, מִי יִתֵּן מוֹתִי עֲלֵיכֶם, שֶּׁאֵין לְךָ מְלָאכָה קָשָׁה מִמְּלֶאכֶת הַטִּיט. וְהָיָה נוֹתֵן כְּתֵפָיו, וּמְסַיֵּעַ לְכָל אֶחָד וְאֶחָד מֵהֵן.

כְּשֶׁהָיָה רוֹאֶה מַשּׂוֹי גָּדוֹל עַל אָדָם קָטָן, וּמַשּׂוֹי קָטָן עַל גָּדוֹל, וּמַשּׂוֹי אִישׁ עַל אִשָּׁה, וּמַשּׂוֹי אִשָּׁה עַל אִישׁ, וּמַשּׂוֹי זָקֵן עַל בָּחוּר, וּמַשּׂוֹי בָּחוּר עַל זָקֵן, מִיַּד הָיָה מְסַדֵּר אֶת הַמַּשָּׂא לְפִי כֹּחוֹת הָאֲנָשִׁים, וְעוֹשֶׂה כְּאִלּוּ הוּא מְסַיֵּעַ בְּכָךְ לְפַרְעֹה.

כַּאֲשֶׁר רָאָה אוֹתָם סוֹחֲבִים מַשָּׁאוֹת כְּבֵדִים, נַפְשׁוֹ יָצְאָה אֲלֵיהֶם מִצַּעַר. מַה עָשָׂה? נִגַּשׁ אֶל אֶחָד מֵהֶם וְאָמַר בְּתֹקֶף כְּאִלּוּ הוּא נוֹזֵף בּוֹ: כָּכָה סוֹחֲבִים? תַּנִּיחַ אֶת הַלְּבֵנָה עַל גַּבִּי, וַאֲנִי אַרְאֶה לְךָ אֵיךְ סוֹחֲבִים לְבֵנָה.

נִדְהָם אוֹתוֹ יְהוּדִי, וְלֹא הֵעֵז לְהַמְרוֹת אֶת פִּי הַשָּׂר, וְכָךְ נָשַֹׂא מֹשֶׁה עַל גַּבּוֹ אֶת אוֹתָהּ לְבֵנָה, בְּלִי שֶׁאוֹתוֹ יְהוּדִי הִרְגִּישׁ שֶׁמֹּשֶׁה עָשָׂה בִּשְׁבִילוֹ אֶת הָעֲבוֹדָה.

אַחַר כָּךְ נִגַּשׁ מֹשֶׁה לִיהוּדִי אַחֵר, וְרָאָה אוֹתוֹ מִתְקַשֶּׁה בִּבְנִיָּה וּבְהַנָּחַת הַטִּיט כְּרָאוּי. גַּם אֵלָיו נִגַּשׁ מֹשֶׁה כְּמֵעִיר לוֹ עַל עֲבוֹדָתוֹ, וְאָמַר לוֹ: לֹא כָּךְ עוֹשִׂים, תֶּן לִי וַאֲנִי אַרְאֶה לְךָ אֵיךְ לַעֲשׂוֹת. לָקַח מֹשֶׁה אֶת הַטִּיט, וְעָשָׂה מְלַאכְתּוֹ שֶׁל אוֹתוֹ יְהוּדִי. 

כָּךְ הָלַךְ מֹשֶׁה רַבֵּנוּ מִיהוּדִי לִיהוּדִי כְּדֵי לַעֲזֹר לָהֶם בְּפֹעַל, בְּלִי שֶּׁיַּרְגִּישׁוּ עַד כַּמָּה הוּא נוֹשֵׂא בָּעֹל עִמָּם. 

מַמְשִׁיךְ הַמִּדְרָשׁ וְאוֹמֵר: אָמַר הַקָּדוֹשׁ בָּרוּךְ הוּא, אַתָּה הִנַּחְתָּ עֲסָקֶיךָ וְהָלַכְתָּ לִרְאוֹת בְּצַעֲרָן שֶׁל יִשְׂרָאֵל, וְנָהַגְתָּ בָּהֶן מִנְהָג אַחִים, אֲנִי מַנִּיחַ אֶת הָעֶלְיוֹנִים וְאֶת הַתַּחְתּוֹנִים וָאֲדַבֵּר עִמְּךָ!

רְאֵה עַד כַּמָּה אוֹהֵב ה' אֶת אוֹתָם בְּנֵי אָדָם שֶׁנּוֹשְׂאִים בְּעֹל עִם הַשֵּׁנִי, וְאוֹהֲבִים אֶת עַם יִשְׂרָאֵל, וּמִשְׁתַּדְּלִים לַעֲזֹר וּלְסַיֵּעַ לָהֶם עַד כַּמָּה שֶׁאֶפְשָׁר.

וּמְסֻפָּר עַל הַמְּקֻבָּל הָאֱלֹקִי הַבָּבָא סָאלִי זיע''א, שֶׁנִּכְנַס אֵלָיו אָדָם, וְתִנָּה בְּפָנָיו אֶת צַעֲרוֹ. שָׁהָה זְמַן רַב בְּחַדְרוֹ וְאַחַר כָּךְ יָצָא מֵהָרַב בִּמְאוֹר פָּנִים.

מְשַׂרְתוֹ שֶׁל הָרַב נִכְנַס לִמְסֹר לָרַב אֶת עִנְיָינוֹ שֶׁל הַבָּא אַחֲרָיו, וְרָאָה אֶת הָרַב גּוֹעֶה בִּבְכִיָּה עֲצוּמָה. כְּשֶׁהִבְחִין הָרַב בִּכְנִיסַת הַמְּשָׁרֵת, אָמַר לוֹ: ''לְעִיתִים כֹּה כּוֹאֵב אֲנִי אֶת כְּאֵב הַזּוּלַת, עַד שֶׁאֲנִי מִתְפַּלֵּל שֶׁיַּחְתְּכוּ שְׁתֵּי יָדַי, וְיִהְיוּ כַּפָּרָה לְמַעַן יְרַפֵּא יְהוּדִי מִיִּסּוּרָיו...

~ לְהִתְבַּזּוֹת לְמַעַן הַשֵּׁנִי

מְסֻפָּר עַל הַגָּאוֹן רַבִּי חַיִּים מִבְּרִיסְק זַצַ"ל, שֶׁהָיָה נוֹהֵג לְעִתִּים לְטַיֵּל בִּבְרִיסְק, וְלַחְשֹׁב בְּלִמּוּד, וְהָיָה לָבוּשׁ כִּיהוּדִי פָּשׁוּט לְלֹא הַכּוֹבַע וּבִגְדֵי רַבָּנִים.

פַּעַם אַחַת כְּשֶׁחָלַף לְיַד תַּחֲנַת הָרַכֶּבֶת, פָּגַשׁ בּוֹ אוֹרֵחַ שֶׁיָּרַד מֵהָרַכֶּבֶת, וּשְׁאָלוֹ לַכְּתֹבֶת הָאַכְסַנְיָה שֶׁאֵלֶיהָ הֻזְמַן לְהִתְאָרֵחַ, הִצִּיעַ לוֹ הָרַב שְׁיֶלָוֵוהוּ, וְיַרְאֶה לוֹ הֵיכָן הַבַּיִת. 

לְאַחַר כַּמָּה פְּסִיעוֹת, אָמַר אוֹתוֹ יְהוּדִי לָרַב, כִּי הַמִּטְעָן שֶׁהֵבִיא כָּבֵד, וְהוּא מְבַקְּשׁוֹ שֶׁיְּסַיֵּעַ לוֹ, וְיִשָּׂא אֶת הַמִּזְוָדָה הַגְּדוֹלָה בְּיָדָיו. הָרַב הִסְכִּים וְנָשָׂא אֶת הַמִּזְוָדָה בְּמֶשֶׁךְ כָּל הַדֶּרֶךְ הָאֲרֻכָּה. 

כְּשֶׁרָאָה הָאוֹרֵחַ כִּי הָאָדָם הָאַלְמוֹנִי שֶׁנִּזְדַּמֵּן לוֹ מִתְקַשֶּׁה לִסְחֹב, וְאַף מְבַקְּשׁוֹ מִדֵּי פַּעַם שֶׁיְּסַיֵּעַ לוֹ מְעַט וְיַחֲלִיף עִמּוֹ אֶת הַמִּטְעָן לְכַמָּה רְגָעִים, הֵשִׁיב לוֹ הָאִישׁ: "אֵין לִי כֹּחַ, הִגַּעְתִּי עַכְשָׁו מֵהַדֶּרֶךְ, וְלֹא יַזִּיק לְךָ אִם תַּמְשִׁיךְ לִסְחֹב". כָּךְ אָמַר לוֹ הָאוֹרֵחַ כַּמָּה פְּעָמִים, עַד שֶׁהִגִּיעוּ לָרְחוֹב הַסָּמוּךְ לַכְּתֹבֶת הַמְּיֹעֶדֶת, וְאָז הֶרְאָה לוֹ הָרַב בְּאֶצְבָּעוֹ עַל הַבַּיִת שֶׁהוּא מְחַפֵּשׂ, וּבִקֵּשׁ לְהִפָּרֵד מִמֶּנּוּ לְשָׁלוֹם.

אָמַר הָאוֹרֵחַ: אִם כְּבָר עֲזַרְת לִי עַד עַכְשָׁו, אוּלַי תְלַוֵוה אוֹתִי וְתִשָּׂא אֶת חֲבִילוֹתַי עַד לַכְּתֹבֶת מַמָּשׁ? אַךְ הָרַב אָמַר: עַד כָּאן, יוֹתֵר אֵינֶנִּי יָכוֹל. הָאוֹרֵחַ הִפְצִיר בּוֹ שֶׁיַּעֲשֶׂה עִמּוֹ טוֹבָה שְׁלֵמָה שֶׁהֲרֵי אֵין הַמִצְוָה נִקְרֵאת אֶלָּא עַל שָׁם גּוֹמְרָהּ, וְהַמַּתְחִיל בַּמִצְוָה אוֹמְרִים לוֹ גְּמוֹר, וְאִם כְּבָר סָחַב וְהִתְיַיגֵע כָּל הַדֶּרֶךְ, שֶׁיַּשְׁלִים אֶת הַמִצְוָה עַד תֻּמָּהּ. אַךְ הָרַב סֵרֵב בְּכָל תּוֹקֵף.

לְמָחֳרָת שָׁאַל בָּעַל הָאַכְסַנְיָה אֶת הָאוֹרֵחַ, אִם בִּרְצוֹנוֹ לְבַקֵּר אֶת רַב הָעִיר וְלָתֵת לוֹ בִּרְכַּת שָׁלוֹם כַּנָּהוּג? הָאוֹרֵחַ הִסְכִּים מִיַּד, וַיֵּלְכוּ שְׁנֵיהֶם לְבֵית הָרַב. אַךְ כְּשֶׁהִגִּיעוּ לְבֵיתוֹ שֶׁל הָרַב, חָשְׁכוּ עֵינָיו שֶׁל הָאוֹרֵחַ. הָאִישׁ שֶׁאוֹתוֹ נִצַּלְתִּי וַעֲשִׂיתִיו לְנוֹשֵׂא מַשָּׁאוֹת, הוּא הוּא רַב הָעִיר.

מִיַּד הִבִּיעַ צַעֲרוֹ, וּבִקֵּשׁ מְחִילָה, אַךְ הָרַב הֵשִׁיב לוֹ: אֵין לְךָ מַה לְהִצְטַעֵר, לֹא קָרָה כְּלוּם. אָמַר הָאוֹרֵחַ: שְׁאֵלָה אַחַת לִי אֶל הָרַב, לְאַחַר שֶׁכְּבָר רָאָה הָרַב שֶׁאֵינֶנִּי מַכִּירוֹ וְהִסְכִּים לָלֶכֶת עִמִּי וְלָשֵׂאת אֶת הַמִּזְוָדָה דֶּרֶךְ כֹּה אֲרֻכָּה, מַדּוּעַ הִתְעַקֵּשׁ שֶׁלֹּא לָשֵׂאת אֶת הַפְּסִיעוֹת הָאַחֲרוֹנוֹת עַד הַבַּיִת וְלִגְמֹר אֶת הַמִצְוָה? 

אָמַר לוֹ הָרַב: אָכֵן בֶּאֱמֶת הָיִיתִי צָרִיךְ לְלַוּוֹתְךָ עַד הַבַּיִת כְּדֵי שֶׁיִּהְיֶה מַעֲשֵׂה חֶסֶד שָׁלֵם, אַךְ חָשַׁשְׁתִּי שֶׁאִם בָּעַל הָאַכְסַנְיָה יִרְאֶה אוֹתָנוּ צוֹעֲדִים כָּךְ בָּרְחוֹב, יִתְנַפֵּל עָלֶיךָ וְיִגְעַר בְּךָ עַל שֶׁהִטְרַחְתָּ אֶת רַב הָעִיר, וְלָכֵן הֶחְלַטְתִּי שֶׁמּוּטָב וְאֶפָּרֵד מִמְּךָ קוֹדֵם, וְלֹא אֶגְרֹם לְךָ לְבֹשֶׁת פָּנִים.

רְאֵה עַד כַּמָּה גְדֹלָה אַהֲבַת הַבְּרִיּוֹת שֶׁל אוֹתוֹ צַדִּיק, שֶׁלֹּא רַק שֶׁלֹּא חַס עַל כְּבוֹדוֹ לְמַעַן הַזּוּלַת, אֶלָּא חַס יוֹתֵר שֶׁלֹּא יִפְגְּעוּ בְּאוֹתוֹ יְהוּדִי שֶׁהִשְׁתַּמֵּשׁ בּוֹ כְּפוֹעֵל וּכְּסַּבָּל.

~ לִשְׁמוֹר עַל כְּבוֹדוֹ שֶׁל הַשֵּׁנִי

מְסֻפָּר עַל הַגָּאוֹן רַבִּי עֲקִיבָא אֵיגֶר זַצַ"ל, שֶׁכְּשֶׁהִגִּיעַ לְפִרְקוֹ וּבָא אֵצֶל חוֹתְנוֹ לֶעָתִיד כְּדֵי לַעֲשׂוֹת שַׁבָּת, אֵרַע שֶׁבְּאוֹתוֹ שַׁבָּת הִגִּיעַ עוֹד בָּחוּר לְאוֹתָהּ הָעִיר, בְּנוֹגֵעַ לְשִׁדּוּךְ אַחֵר, וְרַבִּי עֲקִיבָא אֵיגֶר הִכִּירוֹ, וּכְפִי שֶׁנָּהוּג אָז, הוּצְרָךְ רַבִּי עֲקִיבָא אֵיגֶר לִשָּׂא דְּרָשָׁתוֹ בְּבֵית הַכְּנֶסֶת.

אוּלָם, בִּגְלַל חֲשָׁשׁוֹ לִכְבוֹדוֹ שֶׁל הַבָּחוּר הַשֵּׁנִי, דִּבֵּר חֲצָאֵי דְּבָרִים וְהַקָּהָל לֹא הֵבִינוּ אֶת דְּבָרָיו, וְנִתְבַּזָּה שָׁם בִּזְיוֹנוֹת נוֹרָאִים. חוֹתְנוֹ כַּעַס מְאֹד עַל אוֹתוֹ אָדָם שֶׁהִצִּיעַ לוֹ אֶת הַשִׁידוּךְ, אֲבָל יָשַׁב בִּשְׁתִיקָה.

לְאַחַר מִכֵּן, עָלָה הַבָּחוּר הַשֵּׁנִי וְנָשָׂא אֶת דְּרָשָׁתוֹ, וּבְמוֹצָאֵי שַׁבָּת נִגְמָר הַשִׁידוּךְ שֶׁל אוֹתוֹ הַבָּחוּר, וְחָזַר בְּכָבוֹד לְעִירוֹ. 

לְאַחַר שֶׁעָזַב אוֹתוֹ בָּחוּר אֶת הָעִיר, נִגַּשׁ רַבִּי עֲקִיבָא אֵיגֶר אֶל מֵחוֹתְנוֹ, וּבִקְּשׁוֹ שֶׁיְּנַסֵּהוּ בְּשַׁבָּת הַבָּאָה וְיִרְאֶה כֵּיצַד הוּא דּוֹרֵשׁ. עָשָׂה הַמְחֻתָּן אֶת בַּקָּשָׁתוֹ, וְהִזְמִינוֹ לְשַׁבָּת הַבָּאָה שֶׁיִּשָּׂא דְּרָשָׁה בְּבֵית הַכְּנֶסֶת. וְאָז רָאוּ כּוּלָּם אֶת כֹּחוֹ הַגָּדוֹל בַּתּוֹרָה.

 חוֹתְנוֹ בִּקֵּשׁ מִמֶּנּוּ מְחִילָה וּסְלִיחָה עַל שֶּׁכָּעַס עָלָיו, וְשָׁאַל אֶת רַבִּי עֲקִיבָא אֵיגֶר, מַה פֵּשֶׁר הִתְנַהֲגוּתוֹ בְּשָׁבוּעַ שֶׁעָבַר שֶׁדִּבֵּר כְּאַחַד הָרֵיקִים?

עָנָה וְאָמַר: חָשַׁשְׁתִּי לִכְבוֹדוֹ שֶׁל הַבָּחוּר הַשֵּׁנִי שֶׁיִּתְבַּזֶּה לְאַחַר שֶׁיִּשְׁמְעוּ כּוּלָּם אֶת דְרַשָׁתִי, עַל כֵּן עָשִׂיתִי אֶת עַצְמִי כְּבָחוּר פָּשׁוּט, וְאָז הִתְרוֹמֵם כְּבוֹדוֹ שֶׁל הַשֵּׁנִי.

הִנֵּה לְפָנֵינוּ דֻּגְמָא שֶׁל אַהֲבַת הַבְּרִיּוֹת כְּמֹשֶׁה רַבֵּנוּ, שֶׁהָיָה מוּכָן לְהַשְׁפִּיל אֶת עַצְמוֹ וְלִסְבֹּל עֶלְבּוֹנוֹת, הָעִקָּר שֶׁלַּשֵּׁנִי תִּהְיֶה הַקַּלָּה וְהַרְגָּשָׁה טוֹבָה. וּבְוַדַּאי שֶּׁאֵין לִרְמֹס וּלְגַנּוֹת אֶת הַשֵּׁנִי, כְּדֵי לְגַדֵּל וּלְרוֹמֵם אֶת כְּבוֹדֵנוּ, כִּי לֹא בְּכָךְ חָפֵץ ה'.

*

~ אַהֲבַת הַבְּרִיּוֹת מְקָרֶבֶת לַתּוֹרָה

נִרְאָה לְבָאֵר אֶת הַמִּשְׁנָה "אוֹהֵב אֶת הַבְּרִיּוֹת וּמְקָרְבָם לַתּוֹרָה", שֶׁעַל יְדֵי שֶׁמַּרְאִים אַהֲבָה וְחִבָּה לַבְּרִיּוֹת, רַק אָז נִתַּן לְקָרְבָם לַתּוֹרָה. אֲבָל אִם בָּא לְהוֹכִיחַ אֶת חֲבֵרוֹ בְּפָנִים זוֹעֲפוֹת, אוֹ שֶׁרְצוֹנוֹ לְהַחְזִיר בִּתְשׁוּבָה אָדָם שֶׁרָחוֹק מִתּוֹרָה וּמִצְווֹת, וְאֵינוֹ מַרְאֶה לוֹ סֵבֶר פָּנִים יָפוֹת, אֲזַי לֹא יַעֲלֶה בְּיָדוֹ לְהוֹכִיחַ וּלְקָרֵב אֶת הַבְּרִיּוֹת, וְכַמַּיִם הַפָּנִים לַפָּנִים, כֵּן לֵב הָאָדָם לָאָדָם.

וּמְסַפְּרִים עַל הַצַּדִּיק רַבִּי אַרְיֵה לֵוִין, שֶׁפַּעַם כְּשֶׁגָּמַר תְּפִלָּתוֹ בְּעֶרֶב שַׁבָּת, לְאַחַר שֶׁיָּצָא מִבֵּית הַכְּנֶסֶת לְבֵיתוֹ וּפָנָיו כְּמַלְאַךְ ה' צְבָאוֹת, בַּדֶּרֶךְ נִגַּשׁ אֵלָיו אִישׁ שֶׁאֵינוֹ שׁוֹמֵר תּוֹרָה וּמִצְווֹת, וּבְיָדוֹ סִיגַרְיָה דְּלוּקָה, וְשָׁאַל אֶת הָרַב: אֵיפֹה מָלוֹן "הַמֶּלֶךְ דָּוִד" בִּירוּשָׁלַיִם. 

לַמְרוֹת שֶׁאוֹתוֹ אִישׁ הִתְנַהֵג בְּחֻצְפָּה בָּזֶה שֶׁבִּקֵּשׁ טוֹבָה מֵהָרַב בְּעוֹד שֶׁבְּיָדוֹ סִיגַרְיָה דְּלוּקָה, בְּכָל זֹאת נַעֲנָה הָרַב בְּסֵבֶר פָּנִים יָפוֹת וְאָמַר: לֹא אוּכַל לְהַסְבִּיר לְךָ מֵהַמָּקוֹם הַזֶּה הֵיכָן הַמָּלוֹן, לָכֵן אֲנִי בְּעַצְמִי אָבוֹא עִמְּךָ.

כְּשֶׁהָלְכוּ בַּדֶּרֶךְ, אוֹתוֹ הָאִישׁ הֶחָצוּף הִמְשִׁיךְ לְעַשֵּׁן כְּרָגִיל, וְהָרַב כְּדַרְכּוֹ בַּקֹּדֶשׁ, הִתְנַהֵג עִם הַיְּהוּדִי בְּאֹרֶךְ אַפַּיִים. לְאַחַר כְּרֶבַע שָׁעָה, כְּשֶׁנִּתָּן הָיָה לִרְאוֹת אֶת הַמָּקוֹם, אָמַר לוֹ הָרַב: "זֶהוּ הַמָּלוֹן שֶׁרָצִיתָ".

כְּשֶׁרָאָה אוֹתוֹ אָדָם אֶת הִתְנַהֲגוּתוֹ שֶׁל הָרַב כְּלַפָּיו, אָמַר לוֹ: דַּע לְךָ שֶׁיֵּשׁ לִי לֵב קָשֶׁה מְאֹד, אַף אֶחָד לֹא שָׁבַר לִי אֶת הַלֵּב. הַיְּחִידִי שֶׁשָּׁבַר אֶת לִבִּי זֶה אַתָּה, כִּי לַמְרוֹת שֶׁהִתְנַהֲגוּתִי לֹא הָיִיתָ רְצוּיָה, בְּכָל זֹאת לֹא כָּעַסְתָּ עָלַי, וְעַל כֵּן אֲנִי מַּבְטִיחַ לְךָ, אִם יֵשׁ אֲנָשִׁים כָּמוֹךָ בָּעוֹלָם, אֲנִי לֹא מְעַשֵּׁן יוֹתֵר בְּשַׁבָּת.

*

לִפְנֵי שָׁנִים רַבּוֹת חָי לוֹ בְּנַחַת וּבְשַׁלְוָה יְהוּדִי בְּשֵׁם שִׁמְשׁוֹן. כָּל מַכִּירָיו כִּנּוּ אוֹתוֹ בְּפַחַד בְּשֵׁם "שִׁמְשׁוֹן הַגִּבּוֹר". תֹּאַר זֶה נִתַּן לוֹ בִּגְלַל כֹּחוֹ הָרַב וּמַרְאֵהוּ הַמּוּצָק. מַרְאֵהוּ הֵטִיל אֵימָה עַל כָּל רוֹאָיו, וְכֻלָּם נִרְעֲדוּ מִשֶּׁרַק הֻזְכַּר שְׁמוֹ שֶׁל שִׁמְשׁוֹן.

שִׁמְשׁוֹן נָהַג לָקַחַת בְּ"הַלְוָאָה" מִצְרְכֵי מָזוֹן, אַךְ הָיָה שׁוֹכֵחַ לְהַחְזִיר אוֹתָהּ. אַף אֶחָד לֹא הֵעִיז לְהָעִיר לוֹ אוֹ לְבַקֵּשׁ מִמֶּנּוּ לִפְרֹעַ אֶת הַהַלְוָאָה, כִּי כַּאֲשֶׁר מִישֶׁהוּ הָיָה מַזְכִּיר לְשִׁמְשׁוֹן בַּעֲדִינוּת שֶׁיֵּשׁ אֵיזֶה שֶׁהוּא חוֹב קָטָן שֶׁעָלָיו לְשַׁלֵּם, הָיָה שִׁמְשׁוֹן שׁוֹאֵג בְּקוֹלוֹ הֶעָבֶה וְנוֹעֵץ מַבָּט רַצְחָנִי לְעֵבֶר אוֹתוֹ אָדָם, עַד שֶׁאוֹתוֹ הָאִישׁ הֶעְדִּיף לִשְׁכֹּחַ אֶת הַחוֹב.

כָּךְ נִמְשָׁךְ הַדָּבָר, עַד שֶׁסַּבְלָנוּתָם שֶׁל הַסּוֹחֲרִים פָּקְעָה, וְהֵם פַּנּוּ לָרַב בִּתְלוּנָה עַל מַעֲשָׂיו שֶׁל "שִׁמְשׁוֹן הַגִּבּוֹר". הָרַב שָׁלַח אֶת שַׁמָּשׁוֹ לִקְרֹא לְשִׁמְשׁוֹן, וּמֵאַחַר שֶׁיָּדַע שִׁמְשׁוֹן אֶת כֹּחוֹ שֶׁל הָרַב, הִתְיָיצֵב בִּזְרִיזוּת לְפָנָיו, וְשָׁאַל מַה הָרַב רוֹצֶה.

הָרַב הֵחֵל לְהוֹכִיחַ אוֹתוֹ עַל מַה שֶׁהוּא מֵעוֹלֵל בַּשּׁוּק, וְעַל הִתְנַהֲגוּתוֹ הַקְּלוֹקֶלֶת. שִׁמְשׁוֹן בְּעַזּוּת מֵצַח, הִכְחִישׁ אֶת כָּל הַטַּעֲנוֹת נֶגְדּוֹ, וְהוֹסִיף, שֶׁהוּא מוּכָן שֶׁהָרַב יָבִיא אֶת הָעֵדִים שֶׁטּוֹעֲנִים נֶגְדּוֹ, וְנִוָּכַח עִם מִי הָאֱמֶת. 

אָנוּ בֶּטַח מְבִינִים לְבַד, שֶׁאַף אֶחָד לֹא הֵעֵז לִתְבֹּעַ אֶת שִׁמְשׁוֹן לָדִין תּוֹרָה, שֶׁהֲרֵי זוֹ מַמָּשׁ סַכָּנַת נְפָשׁוֹת, וְכָךְ הִמְשִׁיךְ שִׁמְשׁוֹן בְּדַרְכּוֹ הָרָעָה מִיָּמִים יְמִימָה. 

בְּאֶחָד הַיָּמִים, הִגִּיעָה לַשּׁוּק אַלְמָנָה מֵאַחַד הַיִּשּׁוּבִים הַסְּמוּכִים, שֶׁהֶחְלִיטָה לָצֵאת לִמְכּוֹר יְרָקוֹת וּפֵרוֹת כְּדֵי לְפַרְנֵס אֶת עָצְמָה וְאֶת עוֹלָלֶיהָ. הִיא הִצִּיבָה שְׁנֵי אַרְגְּזֵי יְרָקוֹת וּפֵרוֹת הָעוֹנָה, וְצִיפְּתָה לַקּוֹנִים. 

לְפֶתַע שָׁמְעָה רַעַשׁ עָמוּם בַּשּׁוּק, אֲנָשִׁים הֵחֵלּוּ מִתְרוֹצְצִים בְּבֶהָלָה לִמְקוֹמוֹת שׁוֹנִים. הִיא לֹא יִחֲסָה לְכָךְ חֲשִׁיבוּת, מִפְּנֵי שֶׁהִיא לֹא הִכִּירָה עֲדַיִן אֶת שִׁמְשׁוֹן. לְיַד דוּכַנָה עָצַר שִׁמְשׁוֹן הַגִּבּוֹר, בָּחַר כַּמָּה פֵּרוֹת וִירָקוֹת, תָּחַב אוֹתָם לְחֵיקוֹ, וְהִמְשִׁיךְ לְדַרְכּוֹ.

הָאִשָּׁה פָּנְתָה לְשִׁמְשׁוֹן וְאָמְרָה לוֹ: אֲדוֹנִי, שָׁכַחְתָּ לְשַׁלֵּם עַל הַפֵּרוֹת וְהַיְּרָקוֹת.

שִׁמְשׁוֹן שָׁלַח לְעֶבְרָה מַבָּט זוֹעֵם וְאָמַר בְּקוֹל גַּס: לִפְנֵי שֶׁאַתְּ בִּכְלָל פּוֹתַחַת אֶת הַפֶּה שֶׁלָּךְ, תְבַרֵרִי מִיהוּ "שִׁמְשׁוֹן הַגִּבּוֹר". תַּגִּידִי יָפֶה "תּוֹדָה" שֶׁהִסְתַּפַּקְתִּי בְּמוּעָט, וְלֹא לָקַחְתִּי מִמֵּךְ יוֹתֵר.

כְּשֶׁשָּׁמְעָה זֹאת הָאִשָּׁה, הֵחֵלָּה לִצְעֹק לְעֵבֶר הַסּוֹחֲרִים שֶׁיַּחְזִירוּ לָהּ אֶת הַגְּנֵבָה, וּכְשֶׁרָאֲתָה שֶׁאַף אֶחָד לֹא זָז, פָּנְתָה אֵלֵיהֶם וְשָׁאֲלָה מַדּוּעַ אֵינָם מַגִּישִׁים לִי עֶזְרָה?

אָמְרוּ לָהּ: אָנוּ לֹא מִתְעַסְּקִים עִם שִׁמְשׁוֹן, לְכִי לָרַב וְתִתְבֶּעִי אוֹתוֹ לְדִין תּוֹרָה!

הָאִשָּׁה עָשְׂתָה כְּדִבְרֵיהֶם, וְנִגְּשָׁה הַיִישֶר לְבֵיתוֹ שֶׁל הָרַב. כְּשֶׁשָּׁמַע הָרַב אֶת טַעֲנוֹתֶיהָ, אָמַר: זֶהוּ זֶה, יֵשׁ לָנוּ דִּין תּוֹרָה עִם שִׁמְשׁוֹן. וּמִיַּד שָׁלַח לִקְרֹא לוֹ.

שִׁמְשׁוֹן הִגִּיעַ דֵּי מַהֵר כִּי הוּא יָדַע שֶׁלֹּא כְּדַאי לוֹ לְהִסְתַּבֵּךְ עִם הָרַב. הָרַב הוֹרָה לָאִשָּׁה לוֹמַר בִּפְנֵי שִׁמְשׁוֹן אֶת טַעֲנוֹתֶיהָ כְּלַפָּיו. וְהִיא הֵחֵלָּה לְסַפֵּר כֵּיצַד הִיא הִגִּיעָה לַשּׁוּק עִם אַרְגְּזֵי הַפֵּרוֹת וְהַיְּרָקוֹת שֶׁעָמְלָה בְּגִידוּלַם, וְשִׁמְשׁוֹן לָקַח וְלֹא שִׁלֵּם מְאוּמָה.

פָּנָה הָרַב לְשִׁמְשׁוֹן וְשָׁאַל: מַה יֵשׁ לְךָ לוֹמַר כְּנֶגֶד טַעֲנוֹתֶיהָ? שִׁמְשׁוֹן לֹא הִכְחִישׁ, הוּא הוֹדָה כִּי אָכֵן לָקַח מִמֶּנָּה פֵּרוֹת וִירָקוֹת, אֲבָל דַּעְתּוֹ הָיְתָה לְשַׁלֵּם לָהּ כְּשֶׁיִּהְיֶה לוֹ כֶּסֶף... 

כָּל הַנּוֹכְחִים גִיחֵכוּ לִשְׁמֹעַ דְּבָרָיו שֶׁל שִׁמְשׁוֹן. אַף אֶחָד לֹא זָכָר שֶׁשִּׁמְשׁוֹן שִׁלֵּם אֵי פַּעַם עֲבוּר מַשֶּׁהוּ. הָרַב הוֹדִיעַ לְשִׁמְשׁוֹן כִּי עָלָיו לְקַיֵּם אֶחָד מְהַשְׁנָיִים אוֹ לְהַחְזִיר לָרוֹכְלֶת אֶת כָּל הַסְּחוֹרָה שֶׁלָּקַח מִמֶּנָּה, אוֹ לְשַׁלֵּם לָהּ כָּאן וְעַכְשָׁו אֶת הַתַּשְׁלוּם הַמָּלֵא.

הָרַב הוֹסִיף וְהִזְהִיר אֶת שִׁמְשׁוֹן: אִם מִישֶׁהוּ יִתְבַּע אוֹתְךָ פַּעַם נוֹסֶפֶת לְדִין תּוֹרָה וְתֵצֵא חַיָּב בַּדִּין, אֲנִי מוֹדִיעַ לְךָ שֶׁאַטִּיל עָלֶיךָ עוֹנֵשׁ כָּבֵד. שִׁמְעוֹן שִׁלֵּם לָאִשָּׁה אֶת הַסְּכוּם עֲבוּר הַפֵּרוֹת וְהַיְּרָקוֹת, אַךְ בְּצֵאתוֹ מֵחֶדֶר בֵּית הַדִּין, סִנֵּן מִבֵּין שִׁנָּיו: "אֲנִי עוֹד אֱתְחַשְׁבֶּן עִם הָרַב!!! 

כַּעֲבוֹר מִסְפַּר יָמִים הֻזְמַן הָרַב לִהְיוֹת סַנְדָּק בִּבְרִית מִילָה שֶׁתִּתְקַיֵּם מִחוּץ לָעִיר. הָרַב הוֹרָה לְשַׁמָּשׁוֹ לִשְׂכֹּר עֲגָלָה וְלָצֵאת לַדֶּרֶךְ.

וְהִנֵּה הִבְחִין הַשַּׁמָּשׁ כִּי בְּמֶרְחַק מַה מֵהֶם, נִתַּן הָיָה לִרְאוֹת אֶת שִׁמְשׁוֹן מְנַסֶּה לִמְצוֹא מִסְתּוֹר. הַשַּׁמָּשׁ סִפֵּר עַל כָּךְ לָרַב, וְאָמַר שֶׁמּוּטָב לָשׁוּב הַבָּיְתָה מִשּׁוּם הַסַּכָּנָה. 

הָרַב הוֹרָה לָעֶגְלוֹן לַעֲצֹר בְּצָד הַדֶּרֶךְ כְּדֵי לְהִתְפַּלֵּל מִנְחָה. הָרַב נִגַּשׁ לְאֶחָד הָעֵצִים הַסְּמוּכִים וְהֵחֵל לְהִתְפַּלֵּל. לְאַחַר הַתְּפִלָּה, נִשְׁעָן הָרַב עַל אֶחָד הָעֵצִים וְשָׁקַע בְּמַחְשָׁבוֹת. לְאַחַר דַּקּוֹת אֲרֻכּוֹת, שָׁב הָרַב אֶל הַכִּרְכָּרָה וְהוֹרָה לָעֶגְלוֹן לְהַמְשִׁיךְ לִנְסֹעַ. 

הַכִּרְכָּרָה לֹא הִסְפִּיקָה לִנְסֹעַ הַרְבֵּה, וְהִנֵּה לְפֶתַע זִנֵּק שִׁמְשׁוֹן מִבֵּין הָעֵצִים וּבְמוֹ יָדָיו עָצַר אֶת הַסּוּסִים. שִׁמְשׁוֹן פָּתַח אֶת דֶּלֶת הַכִּרְכָּרָה, תָּפַס אֶת יָדָיו שֶׁל הָרַב וְהֵחֵל לְנַשְׁקָם כְּשֶמֵעֵינַיו זוֹלְגוֹת דְּמָעוֹת חַמּוֹת, וּבִקֵּשׁ מְחִילָה מֵהָרַב. 

הָרַב הִרְגִּיעוֹ וְאָמַר כִּי הוּא מוֹחֵל לוֹ, בִּתְנַאי שֶׁמִּכָּאן וּלְהַבָּא הוּא יְשַׁנֶּה אֶת הִתְנַהֲגוּתוֹ הָרָעָה. שִׁמְשׁוֹן הִבְטִיחַ לָרַב בְּכָל לִבּוֹ כִּי הוּא יֵהָפֵךְ לְאָדָם חָדָשׁ, וְלֹא יַעֲשֶׂה לְאַף אֶחָד רַע.

לְאַחַר שֶׁהָלַךְ שִׁמְשׁוֹן לְדַרְכּוֹ, פָּנָה הַשַּׁמָּשׁ אֶל הָרַב, וּבִקֵּשׁ הֶסְבֵּר כֵּיצַד יָדַע שֶׁשִּׁמְשׁוֹן לֹא יַעֲשֶׂה לָהֶם רַע?

הֵשִׁיב לוֹ הָרַב: אַתָּה בְּוַדַּאי מַכִּיר אֶת הַסִּפּוּר עִם יַעֲקֹב וְעֵשָׂו, שֶׁכַּאֲשֶׁר רָצָה עֵשָׂו לַהֲרוֹג אֶת יַעֲקֹב אָמְרָה רִבְקָה לְיַעֲקֹב, שֶׁיִּבְרַח וְיֵלֵךְ לְלָבָן "עַד שׁוּב חֲמַת אָחִיךָ", כְּלוֹמַר, עַד שֶׁעֵשָׂו יַפְסִיק לִשְׂנֹא אוֹתְךָ.

 יַעֲקֹב חָשַׁב בְּלִבּוֹ: כֵּיצַד אֵדַע שֶׁשִּׂנְאָתוֹ שֶׁל עֵשָׂו כְּלַפַּי פָּסְקָה, וְכִי הוּא יִשְׁלַח לִי מִכְתַּב שֶׁהוּא מִתְגַּעְגֵּעַ אֵלַי? וְאִם אֲנִי אֲקַבֵּל מִכְתַּב שֶׁכָּזֶה, הַאִם אוּכַל לִסְמֹךְ עַל כָּךְ? אוּלַי זוֹ מַלְכֹּדֶת?

אֶלָּא רִבְקָה רָמְזָה לוֹ בְּאוֹמְרָה "עַד שׁוּב אַף אָחִיךָ מִמְּךָ", שֶׁכַּאֲשֶׁר אַתָּה יַעֲקֹב תַּפְסִיק לָחוּשׁ שִׂנְאָה כְּלַפֵּי אָחִיךָ שֶׁבִּגְלָלוֹ אַתָּה עוֹזֵב אֶת הַבַּיִת, יִהְיֶה זֶה לְךָ לְסִימָן שֶׁעֵשָׂו הִפְסִיק לִשְׂנֹא אוֹתְךָ.

אָמַר הָרַב: כָּךְ גַּם קָרָה אִתָּנוּ. אֲנִי מְאֹד כָּעַסְתִּי עַל שִׁמְשׁוֹן, וְלִבִּי הָיָה מַלֵּא טִינָה כְּלַפָּיו. כָּעֵת כַּאֲשֶׁר עָמַדְתִּי לְהִפָּגֵשׁ אִתּוֹ, הִתְבּוֹנַנְתִּי בְּכָךְ שֶׁלַּמְרוֹת כָּל הִתְנַהֲגוּתוֹ, הֲרֵי הוּא יִהְיֶה בְּדִיּוּק כָּמוֹנִי, וְגַם הוּא בְּנוֹ שֶׁל אָבִינוּ שֶׁבַּשָּׁמַיִם, וְלִשְׂנֹא אוֹתוֹ זֶה אָסוּר.

כַּאֲשֶׁר הִתְבּוֹנַנְתִּי וְהִתְעַמַּקְתִּי בְּמַחְשָׁבָה זוֹ, הִרְגַּשְׁתִּי בְּלִבִּי כִּי הַכַּעַס וְהַטִּינָה שֶׁלִּי כְּלַפָּיו הֵחֵלּוּ לְהֵעָלֵם, וְלִבִּי הִתְמַלֵּא רַחֲמִים וְאַהֲבָה כְּלַפָּיו. לָכֵן הָיִיתִי בָּטוּחַ שֶׁאוֹתָם רְגָשׁוֹת מְפַעֲמִים אַף בְּלִבּוֹ שֶׁל שִׁמְשׁוֹן, וְלָכֵן לֹא פָּחַדְתִּי לְהַמְשִׁיךְ בַּדֶּרֶךְ וּלְהִפָּגֵשׁ אִתּוֹ. 

נִמְצֵאנוּ לְמֵדִים, שֶׁכַּאֲשֶׁר רוֹצִים לְקָרֵב יְהוּדִי לְדֶרֶךְ הַתּוֹרָה, יֵשׁ תְּחִלָּה לְהִתְמַלֵּא עָלָיו בְּאַהֲבָה וְלַחְשֹׁב עָלָיו מַחְשָׁבוֹת טוֹבוֹת, וְאָז גַּם הוּא יַחְשֹׁב כְּלַפֵּינוּ מַחְשָׁבָה חִיּוּבִית, וְיִהְיֶה לוֹ קַל וְנָעִים לְקַבֵּל אֶת דְּבָרֵינוּ, וְעַל יְדֵי כָּךְ נוּכַל לְקָרְבוֹ לַתּוֹרָה.

וְכַיּוֹצֵא בָּזֶה פֵּרְשׁוּ אֶת הַפָּסוּק בְּמִשְׁלֵי: "אַל תּוֹכַח לֵץ פֶּן יִשְׂנָאֶךָּ, הוֹכַח לְחָכָם וְיֶאֱהָבֶךָּ", אַל תֹּאמַר לָאָדָם "אַתָּה לֵץ וְרָשָׁע" וְכַיּוֹצֵא בָּזֶה, שֶּׁאֵין תּוֹכֵחָה כָּזֹאת מִתְקַבֶּלֶת עַל אֹזֶן שׁוֹמַעַת. אֶלָּא תַּרְאֶה לוֹ אַהֲבָה וְחִבָּה, וְתֹאמַר לוֹ: אַתָּה אִישׁ חֲכַם וּבַעַל דֶּרֶךְ אֶרֶץ וּמֻכְתָּר בְּנִימּוּסִים, וְאֵין לְךָ לַעֲשׂוֹת מַעֲשֵׂה כָּזֶה שֶׁהוּא הֵפֶךְ הַתּוֹרָה.

וּרְאֵה עוֹד בְּמַסֶּכֶת שַׁבָּת (דַּף לא.), כֵּיצַד קַפְּדָנוּתוּ שֶׁל שַׁמַּאי דָּחֲתָה שְׁלוֹשָׁה גּוֹיִים שֶׁלֹּא יִתְגַּיְּרוּ, וְעַנְוְתָנוּתוֹ שֶׁל הִלֵּל, קִרְבָה אוֹתָם תַּחַת כַּנְפֵי הַשְּׁכִינָה, וְכָל יְמֵיהֶם הָיוּ מְשַׁבְּחִים אוֹתוֹ עַל כָּךְ.

**INDEX_WRITE=<p>
# משנה יג


{הוּא הָיָה אוֹמֵר, נְגַד שְׁמָא, אֲבַד שְׁמֵהּ. וּדְלָא מוֹסִיף, יָסֵיף. וּדְלָא יָלֵיף, קְטָלָא חַיָּב. וּדְאִשְׁתַּמֵּשׁ בְּתַגָּא, חֳלָף: }

@ נְגִד שְׁמָא אָבַד שְׁמֵהּ

הַתַּנָּא מְלַמְּדֵנוּ, שֶׁאָדָם שֶׁרוֹצֶה לְהַגְדִּיל אֶת שְׁמוֹ כְּדֵי לְקַבֵּל כָּבוֹד וּשְׂרָרָה, אֲזַי לֹא רַק שֶׁאֵינוֹ מְקַבֵּל אֶת מְבֻקָּשׁוֹ, אֶלָּא בְּנוֹסָף לְכָךְ מְאַבֵּד אֶת הַמְעַט שֶׁהָיָה בְּיָדוֹ, וְנִמְצָא שֶׁיָּצָא קֵרֵחַ מִזֶּה מִזֶּה.

וּכְמוֹ שֶׁאָמְרוּ בְּמַסֶּכֶת סַנְהֶדְרִין (קו.), שֶׁהַגָּמָל תָּבַע מֵהַבּוֹרֵא יִתְבָּרַךְ, שֶׁיִּתֵּן לוֹ קַרְנַיִם כְּפִי גָּדְלוֹ, כְּמוֹ שֶׁיֵּשׁ אַף לַבְּרִיּוֹת הַקְּטַנּוֹת מִמֶּנּוּ [כְּגוֹן הַצְּבִי וְהָאַיִל וְכַדּוֹמֶה]. וּמַה "הִרְוִיחַ" הַגָּמָל בִּתְבִיעָתוֹ? גָּזְזוּ לוֹ גַּם אֶת הָאָזְנַיִם, כַּאֲשֶׁר עֵינֵינוּ הָרוֹאוֹת, שֶׁאָזְנָיו קְטַנּוֹת בְּיַחַס לְגוֹדְלוֹ.

כָּךְ גַּם מִי שֶׁמְּבַקֵּשׁ גְּדֻלָּה וְכָבוֹד לְעַצְמוֹ, יֶחְסַר מִמֶּנּוּ גַּם מְעַט הַכָּבוֹד שֶׁיֵּשׁ לוֹ, כִּי גַּאֲוַת אָדָם תַּשְׁפִּילֶנּוּ, וּכְמוֹ שֶׁאָמְרוּ חֲכָמֵינוּ ז''ל בְּמַסֶּכֶת סוֹטָה (דַּף ט'), עַל כַּמָּה אֲנָשִׁים גְּדוֹלִים שֶׁלֹּא הִסְתַּפְּקוּ בְּמַה שֶׁקִּבְּלוּ, וּלְבַסּוֹף אִבְּדוּ אֶת הַכֹּל וְאַף אֶת חַיֵּיהֶם.

~ הֶפְסֵדוֹ שֶׁל קֹרַח

וְיָדוּעַ שֶׁרַבֵּנוּ הָאֲרִ"י אָמַר ש"צַדִּי[[ק]] כְּתָמָ[[ר]] יִפְרָ[[ח]]" - סוֹפֵי תֵּבוֹת - [[קֹרַח]]. וְאוֹתוֹ קֹרַח שֶׁהָיָה צַדִּיק וּבַעַל רוּחַ הַקֹּדֶשׁ וְעָשִׁיר גָּדוֹל, עֵינוֹ הָיְתָה צָרָה, וְלָכֵן הָיָה כּוֹאֵב לוֹ מַדּוּעַ לֹא מִנּוּ אוֹתוֹ לִהְיוֹת נָשִׂיא, וְלָכֵן הֶחְלִיט לָקַחַת אֶת הַנְּשִׂיאוּת בְּכֹחַ. וְסוֹפוֹ הָיָה שֶׁלֹּא רַק שֶׁלֹּא זָכָה לִהְיוֹת נָשִׂיא, עוֹד בְּנוֹסָף לְכָךְ אִבֵּד אֶת כָּל מַה שֶׁהָיָה לוֹ, וְעַד הַיּוֹם נִשְׁאַר זִכְרוֹ לְרָעָה. וְהִתְקַיֵּם בּוֹ מַה שֶׁאָמַר הַתַּנָּא "נְגִד שְׁמָא אָבַד שְׁמֵהּ".

וְאוֹמֵר רַבִּי שִׂמְחָה בּוּנָם מִּפְּשִׁיסְחָא, קֹרַח אִישׁ אֶשְׁכּוֹלוֹת הָיָה, וְרָאוּי לִהְיוֹת מַנְהִיג, וּמִפְּנֵי מַה הִפְסִיד? מִפְּנֵי שֶׁלָּקַח לְעַצְמוֹ גְּדוֹלָה בְּכֹחַ, כְּמוֹ שֶׁנֶּאֱמַר "וַיִּקַּח קֹרַח", הוּא לֹא הִמְתִּין עַד שֶׁתַּגִּיעַ שְׁעָתוֹ וְיִבְחֲרוּ בּוֹ לַמַּנְהִיג וְלַנָּשִׂיא, אֶלָּא דָּחַק הַשָּׁעָה וְרָצָה לְהַמְלִיךְ אֶת עַצְמוֹ, וּכְבָר אָמְרוּ חֲכָמֵינוּ ז''ל, שֶׁכָּל הַדֹּחַק אֶת הַשָּׁעָה, שָׁעָה דוֹחַקְתוֹ. 

לְפִיכָךְ נֶאֱמַר "וַתִּפְתַּח הָאָרֶץ אֶת פִּיהָ וַתִּבְלַע אוֹתָם", מִדָּה כְּנֶגֶד מִדָּה, הֵם לֹא חִכּוּ בְּסַבְלָנוּת לִשְׁעָתָם, אַף הָאֲדָמָה לֹא הִמְתִּינָה לְבוֹא שְׁעָתָם, דְּהַיְינוּ לַזְּמַן בּוֹ יָשׁוּבוּ אֵלֶיהָ קֹרַח וְכָל עֲדָתוֹ לְאַחַר מוֹתָם, אֶלָּא מִיַּד בָּלְעָה אוֹתָהּ וְאֶת כָּל אֲשֶׁר לָהֶם חַיִּים שְׁאֹלָה. 

~ הַמְחַפֵּשׂ גְּדֻלָּה הַגְּדוּלָּה בּוֹרַחַת מִמֶּנּוּ

מְסֻפָּר עַל גָּאוֹן אֶחָד [שֶׁלֹּא הָיָה נִמְנָה עִם "עֲדַת הַחֲסִידִים"], שֶׁשָּׁאַל פַּעַם אֶת "הַחוֹזֶה מְלוּבְּלִין'': מַדּוּעַ יִנְהֲרוּ רַבִּים אֶל כְּבוֹדוֹ לִלְמֹד, וּמַה רָאוּ בִּכְבוֹדוֹ שֶׁכֻּלָּם נוֹסְעִים אֵלָיו, וְלָמָּה לֹא יָבוֹאוּ גַּם אֵלַי, הֲלוֹא אָנֹכִי תַּלְמִיד חֲכַם גָּדוֹל יוֹתֵר מִכְּבוֹדוֹ? 

הֵשִׁיב לוֹ הַצַּדִּיק בְּנַחַת: גַּם בְּעֵינָי יִפָּלֵא שֶׁהֵם בָּאִים אֵלַי, יוֹדֵעַ אֲנִי אֶת עֶרְכִּי הַשָּׁפֵל, מִי אֲנִי וּמַה אֲנִי כִּי רַבִּים יָבוֹאוּ אֵלַי לִדְרוֹשׁ אֶת דְּבַר ה', וְלָמָּה לֹא יֵלְכוּ בֶּאֱמֶת אֶל כְּבוֹדוֹ אֲשֶׁר יְדַעְתִּיו לְגָאוֹן מֻבְהָק סִינָי וְעוֹקֵר הָרִים. 

אוּלָם אוּלַי הִיא הַנּוֹתֶנֶת, מִשּׁוּם שֶׁאֲנִי מִתְפַּלֵּא עַל שֶׁהֵם בָּאִים אֵלַי, לָכֵן בָּאִים דַּוְקָא אֵלַי, וּמִפְּנֵי שֶׁכְּבוֹדוֹ מִתְפַּלֵּא לָמָּה לֹא יָבוֹאוּ אֵלָיו, עַל כֵּן אֵינָם בָּאִים אֵלָיו...

וְכָתַב בְּסֵפֶר "עַרְבֵי נַחַל" לְבָאֵר מַה שֶׁאָמְרוּ בְּמַסֶּכֶת סַנְהֶדְרִין (דַּף יד.): "הֱוֵי קַבָּל וְקַיָּם", כְּלוֹמַר, שֶׁעַל יְדֵי שֶׁמַּשְׁפִּיל אָדָם דַּעְתּוֹ וּבוֹרֵחַ מֵהַכָּבוֹד, יַאֲרִיךְ יָמִים. 

וְהַדָּבָר נָכוֹן עַל פִּי הַטֶּבַע, כִּי אִישׁ הַמִּתְגָּאֶה וְעוֹשֶׂה כָּל מִינֵי פְּעֻלּוֹת כְּדֵי לְהִתְגַּדֵּל, הֲרֵי בְּסוֹפוֹ שֶׁל דָּבָר הָרוֹדֵף אַחַר כָּבוֹד הַכָּבוֹד בּוֹרֵחַ, וְנַעֲשָׂה תָּמִיד הַהֵפֶךְ מִכַּוָּנָתוֹ, וְתוֹחֶלֶת מְמֻשָּׁכָה מַחֲלַת לֵב. מַה שֶּׁאֵין כֵּן שָׁפָל רוּחַ יַאֲרִיךְ יָמִים. וְזֶה פָּשׁוּט.

*

אֶחָד מִמַּלְכֵי הַמִּזְרָח בִּקֵּשׁ לִמְצוֹא לוֹ יוֹעֵץ יָשָׁר וְנֶאְמַן. כְּדֵי לִבְדּוֹק לְמִי רָאוּי לָתֶת מִשְׂרָה נִכְבָּדָה זוֹ, הֶחְלִיט לַעֲרֹךְ נִסָּיוֹן. קָרַא לַחֲמִשָּׁה הָאֲנָשִׁים שֶׁיָּצָא לָהֶם שֵׁם שֶׁל חֲכָמִים וּנְבוֹנִים, וּכְשֶׁבָּאוּ לְפָנָיו, רָאוּ מִיַּד שֶׁעַל יָדוֹ הַשְּׂמָאלִית שֶׁל הַמֶּלֶךְ חָמֵשׁ טַבָּעוֹת, וַעֲלֵיהֶן חֲמִשָּׁה יַהֲלוֹמִים גְּדוֹלִים מְאֹד.

הַמֶּלֶךְ פָּנָה אֲלֵיהֶם וְאָמַר: קָרָאתִי לָכֶם כְּדֵי שֶּׁתֹּאמְרוּ לִי אֶת הָאֱמֶת, אָמְרוּ נָא לִי מַה דַּעְתְּכֶם עַל כֹּחִי וּגְבוּרָתִי וְעַל תִּפְאֶרֶת מַמְלַכְתִּי הָאַדִּירָה. 

אַרְבָּעָה מֵהָאֲנָשִׁים שֶׁרָאוּ אֶת הַיַּהֲלוֹמִים הַגְּדוֹלִים וְהַיָּפִים שֶׁנָּצְצוּ וְהִבְרִיקוּ לִפְנֵי עֵינֵיהֶם, הָיוּ בְּטוּחִים שֶׁהַמֶּלֶךְ יִתֵּן אוֹתָם לָהֶם, וְעַל כֵּן הִרְבּוּ בְּהַשְׁמָעַת דִּבְרֵי שֶׁבַח עַל גְּדוּלָּתוֹ שֶׁל הַמֶּלֶךְ, וְהִשְׁווּ אוֹתוֹ לְגִבּוֹרִים וּלְאַנְשֵׁי הַשֵּׁם שֶׁהָיוּ לְפָנָיו, וְקָבְעוּ שֶׁהוּא עוֹלֶה עֲלֵיהֶם בְּמַעֲלוֹתָיו, וּפִּיאַרוּ אֶת חָכְמָתוֹ וְכוּ' וְכוּ'. 

לְאַחַר שֶׁתַּמּוּ דִּבְרֵיהֶם שֶׁל הָאַרְבָּעָה, הוֹרִיד הַמֶּלֶךְ אַרְבַּע טַבָּעוֹת מֵאֶצְבְּעוֹתָיו, וְנָתַן לַדוֹבְרִים. אַחַר כָּךְ פָּנָה לַחֲמִישִׁי, וְשָׁאַל אוֹתוֹ: מַדּוּעַ אַתָּה יוֹשֵׁב בְּשֶׁקֶט, אֱמוֹר אַף אַתָּה מַה דַעֲתְּךָ עָלַי?

אָמַר הָאִישׁ: עוֹצְמַתְךָ הִיא פִּקָּדוֹן שֶׁהָאֵל מָסַר בְּיָדְךָ, כְּדַי שֶׁתִּשְׁתַּמֵּשׁ בּוֹ לְטוֹבַת הָעַמִּים הַיּוֹשְׁבִים בְּמַמְלַכְתְּךָ, וּבָטוּחַ אֲנִי, שֶׁיָּבוֹא הַיּוֹם בּוֹ תִידָרֶשׁ לִמְסֹר דִּין וְחֶשְׁבּוֹן עַל הַשִׁימוּשׁ בְּפִקָּדוֹן זֶה. תִּפְאַרְתֶּךָ וְשִׁמְךָ הַגָּדוֹל יֹאבְדוּ אִם תַּעֲסֹק בְּכִבּוּשׁ מְדִינוֹת, וּתְבַלֶּה יָמֶיךָ בְּמִשְׁתֶּה וּבְהוֹלֵלוּת, בִּמְקוֹם שְׁתִּתְמַסֵר לְמִלּוּי תַּפְקִידֵיךָ הַמְּרֻבִּים.

כְּשֶׁשָּׁמַע זֹאת הַמֶּלֶךְ אָמַר לוֹ: לְךָ לֹא אֶתֶּן טַבַּעַת, לְךָ אֶתֶּן אֶת יְדִידוּתִי, וּבַעֲצָתְךָ אֶבְטַח, הִשָּׁאֵר לְיָדִי תָּמִיד, וֶהְיֵה לִי לְיוֹעֵץ.

לְמָחֳרָת בָּאוּ אַרְבַּעַת הָאֲחֵרִים וְאָמְרוּ לַמֶּלֶךְ, כִּי הַסּוֹחֵר אֲשֶׁר מִמֶּנּוּ קָנָה אֶת הַיַּהֲלוֹמִים רִמָּה אוֹתוֹ, וְאוֹתָם יַהֲלוֹמִים שֶׁנָּתַן לָהֶם הֵם מְזוּיָיפִים.

צָחַק הַמֶּלֶךְ וְאָמַר: גַּם אֲנִי יָדַעְתִּי זֹאת, אֲבָל נָהַגְתִּי עִמָּכֶם בְּהֶתְאֵם, כְּשֵׁם שְׁהֶעֱתַּרְתֶּם עָלַי רוֹב שְׁבָחִים מְזֻיָּפִים, אַף אֲנִי הֵבֵאתִי לָכֶם יַהֲלוֹמִים מְזֻיָּפִים, שִׁלַּמְתִּי לָכֶם בְּדִיּוּק לְפִי הָעֵרֶךְ שֶׁל סְחוֹרַתְכֶם, וּמַה לָכֶם אֵיפוֹא כִּי תָּלִינוּ עָלַי.

אַתָּה הָרְאֵתָ לָדַעַת, שֶׁאוֹתָם אֲנָשִׁים שֶׁחִפְּשׂוּ אֶת טוֹבָתָם, אִבְּדוּ אֶת מַה שֶׁרָצוּ, וְאִלּוּ אוֹתוֹ שֶׁבָּרַח מֵהֲנָאַת הַטּוֹבָה וּמִקִיבּוּל הַשָּׂכָר, וְהָלָךְ בַּדֶּרֶךְ הַיְשָׁרָה לְלֹא חֲנוּפָה, זָכָה שֶׁהִתְרוֹמֵם שְׁמוֹ יוֹתֵר מִכֻּלָּם. כָּךְ הָעוֹבֵד אֶת ה' יִתְבָּרַךְ בֶּאֱמֶת וּבְתָמִים, וְלֹא בִּשְׁבִיל לְגַדֵּל אֶת שְׁמוֹ, אֲזַי שְׁמוֹ הוֹלֵךְ לְפָנָיו, וה' יִתְבָּרַךְ מְגַדֵּל אֶת שְׁמוֹ בֶּאֱמֶת. 

@ וּדְלָא יָלִיף קְטָלָא חַיָּב

פֵּרוּשׁוֹ, שֶׁכָּל מִי שֶׁאֵינוֹ לוֹמֵד בִּזְמַן שֶׁיָּכוֹל לִלְמֹד, הֲרֵי הוּא חַיָּב מִיתָה, מִשּׁוּם שֶׁהַתּוֹרָה הִיא חַיֵּינוּ וְאוֹרֵךְ יָמֵינוּ, וּמִי שֶׁאֵינוֹ לוֹמֵד תּוֹרָה, אֵין מַה שֶׁיְּחַיֶּה אוֹתוֹ. 

וְיָדוּעַ הַמַּעֲשֶׂה בְּמַסֶּכֶת בְּרָכוֹת (סא:), שֶׁפַּעַם אַחַת גָּזְרָה מַלְכוּת הָרִשְׁעָה שֶׁלֹּא יַעַסְקוּ יִשְׂרָאֵל בַּתּוֹרָה, בָּא פַּפּוּס בֶּן יְהוּדָה וּמְצָאוֹ לְרַבִּי עֲקִיבָא שֶׁהָיָה מַקְהִיל קְהִלּוֹת בָּרַבִּים וְעוֹסֵק בַּתּוֹרָה. אָמַר לוֹ: עֲקִיבָא, אֵין אַתָּה מִתְיָירֵא מִפְּנֵי מַלְכוּת? 

אָמַר לוֹ: אֶמְשֹׁל לְךָ מָשָׁל, לְמַה הַדָּבָר דּוֹמֶה - לְשׁוּעָל שֶׁהָיָה מְהַלֵּךְ עַל גָּב הַנָּהָר, וְרָאָה דָּגִים שֶׁהָיוּ מִתְקַבְּצִים מִמָּקוֹם לְמָקוֹם, אָמַר לָהֶם: מִפְּנֵי מַה אַתֶּם בּוֹרְחִים? אָמְרוּ לוֹ: מִפְּנֵי רְשָׁתוֹת שֶׁמְּבִיאִים עָלֵינוּ בְּנֵי אָדָם. אָמַר לָהֶם: רְצוֹנְכֶם שֶׁתַּעֲלוּ לַיַּבָּשָׁה, וְנָדוּר אֲנִי וְאַתֶּם כְּשֵׁם שֶׁדָּרוּ אֲבוֹתַי עִם אֲבוֹתֵיכֶם? אָמְרוּ לוֹ: אַתָּה הוּא שֶׁאוֹמְרִים עָלֶיךָ פִּקֵּחַ שֶׁבַּחַיּוֹת? לֹא פִּקֵּחַ אַתָּה, אֶלָּא טִפֵּשׁ אַתָּה! וּמַה בִּמְקוֹם חַיוּתֵנוּ אָנוּ מִתְיָרְאִים, בִּמְקוֹם מִיתָתֵנוּ עַל אַחַת כַּמָּה וְכַמָּה! 

וְהַנִּמְשָׁל: אַף אֲנַחְנוּ, עַכְשָׁו שֶׁאָנוּ יוֹשְׁבִים וְעוֹסְקִים בַּתּוֹרָה, שֶׁכָּתוּב עָלֶיהָ "כִּי הוּא חַיֶּיךָ וְאֹרֶךְ יָמֶיךָ" אָנוּ מִתְיָרְאִים, אִם אָנוּ הוֹלְכִים וּמִתְבַּטְּלִים מִמֶּנָּה - עַל אַחַת כַּמָּה וְכַמָּה. 

אָמְרוּ: לֹא הָיוּ יָמִים מוּעָטִים עַד שֶׁתְּפָסוּהוּ לְרַבִּי עֲקִיבָא וַחֲבָשׁוּהוּ בְּבֵית הָאֲסוּרִים, וְתָפְסוּ גַּם אֶת פַּפּוּס בֶּן יְהוּדָה וַחֲבָשׁוּהוּ אֵצֶל רַבִּי עֲקִיבָא. אָמַר לוֹ: פַּפּוּס! מִי הֱבִיאֲךָ לְכָאן? אָמַר לוֹ: אַשְׁרֶיךָ רַבִּי עֲקִיבָא שֶׁנִתְּפַּסְת עַל דִּבְרֵי תּוֹרָה, אוֹי לוֹ לְפַפּוּס שֶׁנִּתְפַּס עַל דְּבָרִים בְּטֵלִים.

וְהִקְשָׁה הָרַב שְׁלֹמֹה לְוִינְשְׁטֵיין שְׁלִיטָ"א בְּסִפְרוֹ "וּמָתוֹק הָאוֹר", עַל אֵיזֶה דְּבָרִים בְּטֵלִים נִתְפַּס פַּפּוּס בֶּן יְהוּדָה?

וְתִרֶץ בְּשֵׁם הַגָּאוֹן מִוִּילְנָא, שֶׁבְּמַסֶּכֶת תַּעֲנִית (יח:) מְסֻפָּר עַל לוּלְיַינוּס וּפַּפּוּס שֶׁהָיוּ שְׁנֵי אַחִים, וְצַדִּיקִים גְּמוּרִים הָיוּ. וּפַעַם אַחַת נִמְצְאָה בַּת הַמֶּלֶךְ הַרוּגָה, וְאָמְרוּ הַגּוֹיִים שֶׁהַיְּהוּדִים הֲרָגוּהָ, וְגָזְרוּ גְּזֵרָה עַל שׂוֹנְאֵיהֶן שֶׁל יִשְׂרָאֵל.

הָלְכוּ לוּלְיַינוּס וּפַּפּוּס וְאָמְרוּ לַמֶּלֶךְ: אָנוּ הֲרָגְנוּהָ. כְּשֶׁשָּׁמַע זֹאת הַמֶּלֶךְ, גָּזַר לַהֲרוֹג רַק אוֹתָם בִּלְבַד, וּבְכָךְ פָּדוּ וְהִצִּילוּ אֶת שְׁאָר הַיְהוּדִים.

וְהִנֵּה לִפְנֵי שֶׁהוֹצִיאוּם לַהוֹרֵג, הִנִּיחוּ אוֹתָם בְּבֵית הָאֲסוּרִים, וְשָׁם פָּגַשׁ פַּפּוּס אֶת רַבִּי עֲקִיבָא וְאָמַר לוֹ: "אַשְׁרֶיךָ שְׁנִתְפַּסְתָ עַל דִּבְרֵי תּוֹרָה, וְאוֹי לוֹ לְפַפּוּס שֶׁנִּתְפַּס עַל דְּבָרִים בְּטֵלִים", כְּלוֹמַר, שֶׁאַף עַל פִּי שֶׁאֲנִי נִתְפַּסְתִי כְּדֵי לְהַצִּיל אֶת הַיְהוּדִים מִמָּוֶת, אֲבָל הַצָּלַת נְפָשׁוֹת לְעֻמַּת לִמּוּד תּוֹרָה, נֶחְשָׁב כִּדְבָרִים בְּטֵלִים...

(הערה - אָמַר הַמְּחַבֵּר: הִנֵּה בְּמַסֶּכֶת מְגִלָּה (טו:) אָמְרוּ "גָּדוֹל תַּלְמוּד תּוֹרָה יוֹתֵר מֵהַצָּלַת נְפָשׁוֹת", כְּלוֹמַר שֶׁאִם אָדָם יָשַׁב וְלָמַד, וּלְעֻמָּתוֹ חֲבֵרוֹ הָלַךְ לְהַצִּיל נֶפֶשׁ מִיִּשְׂרָאֵל, שְׂכָרוֹ שֶׁל הַלּוֹמֵד יוֹתֵר גָּדוֹל מִזֶּה שֶּׁהִצִּיל. אֲבָל וַדַּאי שְׁמִי שֶׁלּוֹמֵד וְרוֹאֶה יְהוּדִי טוֹבֵעַ, וְאֵין מִי שֶׁיַּעֲזֹר לוֹ, חַיָּב לְהַפְסִיק מִלִּמּוּדוֹ וּלְהַצִּילוֹ. וְזֶה כַּוָּנַת הַגָּאוֹן מִוִּילְנָא, שֶׁאַף שֶׁפַּפּוּס הִצִּיל נְפָשׁוֹת מִיִּשְׂרָאֵל, מִכָּל מָקוֹם שְׂכָרוֹ שֶׁל רַבִּי עֲקִיבָא גָּדוֹל יוֹתֵר, עַד כְּדֵי כָּךְ שֶׁפַּפּוּס נֶחְשָׁב לְיָדוֹ כְּמִי שֶׁהִתְעַסֵּק בִּדְבָרִים בְּטֵלִים. וְקַ"ל.)

וּלְפִי זֶה מוּבָן יוֹתֵר מַדּוּעַ מִי שֶׁאֵינוֹ לוֹמֵד חַיָּב מִיתָה, שֶׁהֲרֵי אִם הָיָה לוֹמֵד, הָיָה מָגֵן לֹא רַק עַל עַצְמוֹ, אֶלָּא עַל כָּל הָעוֹלָם כֻּלּוֹ, וּכְשֶׁאֵינוֹ לוֹמֵד, הֲרֵי הוּא וְכָל הָעוֹלָם בְּסַכָּנָה, וַהֲרֵי הוּא מְקַפֵּחַ בְּכָךְ חַיֵּי אָדָם, וְלָכֵן יֵשׁ לְקַפֵּחַ גַּם כֵּן אֶת חַיָּיו וּלְחַיִבוֹ מִיתָה.

וּכְבָר סִפֵּר הָאַדְמוֹ"ר רַבִּי מְנַחֵם מִקּוֹצְק לַחֲסִידָיו, שֶׁפַּעַם אֵרַע בְּיוֹם פּוּרִים שֶׁכָּל הָעוֹלָם הָיוּ עֲסוּקִים בְּאוֹתוֹ זְמַן בִּסְעוּדַת פּוּרִים וּבִשְׁאָר מִצְווֹת הַיּוֹם, וּבְדִיּוּק בְּאוֹתָהּ שָׁעָה יָשַׁב הָרַב מִבִּיאלֶא וְעָסַק בַּתּוֹרָה, וְנַעֲשָׂה רַעַשׁ גָּדוֹל בַּשָּׁמַיִם מִזֶּה, כִּי אִלְמָלֵא הוּא הָיָה לוֹמֵד, כָּל הָעוֹלָם כֻּלּוֹ הָיָה נִמְצָא לְלֹא תּוֹרָה וְהָיָה עָלוּל לְהֵחָרֵב, וְלָכֵן נָתְנוּ לוֹ מִן הַשָּׁמַיִם בֶּן צַדִּיק שֶּׁהֵאִיר אֶת הָעוֹלָם בְּתוֹרָתוֹ הַקְּדוֹשָׁה הֲלֹא הוּא הָאַדְמוֹר מִסוֹכֹטְשׁוֹב - בָּעַל הָאַבְנֵי נֵזֶר. 

*

מָרָן הֶחָפֵץ חַיִּים זַצַ"ל, הָיָה רָגִיל לְסַפֵּר, שֶׁמָּצָא פַּעַם אֶת הַגָּאוֹן ר' יִשְׂרָאֵל מִסַּלַּנְט זַצַ"ל בְּהִתְבּוֹדְדוּתוֹ, שֶׁהָיָה חוֹזֵר בְּמֶשֶׁךְ מִסְפַּר שָׁעוֹת לְלֹא הֶפְסֵק, אֶת מַאֲמָר מִשְׁנָתֵינוּ "וּדְלָא יָלִיף קְטָלָא חַיָּב..."

@ וּדְאִשְׁתַּמֵּשׁ בְּתַגָּא, חֳלָף

מְפָרֵשׁ ר' עוֹבַדְיָה מִבַּרְטְנוּרָא, שֶׁהַמִּשְׁתַּמֵּשׁ בְּכִתְרָהּ שֶׁל תּוֹרָה כְּאָדָם הַמִּשְׁתַּמֵּשׁ בְּכֵלָיו, חָלַף וְעָבַר מִן הָעוֹלָם. כְּלוֹמַר, אָסוּר לָאָדָם שֶׁלּוֹמֵד תּוֹרָה, לְנַצֵּל זֹאת כְּדֵי לְהִשְׁתַּמֵּשׁ בְּכֶתֶר תּוֹרָה לִצְרָכָיו הָאִישִׁיִּים.

וּכְמוֹ שֶׁמְּסַפְּרִים עַל רַבִּי יִשְׂרָאֵל הַמַּגִּיד מִקוֹזְ'נִיץ, שֶׁהָיָה שַׁקְדָן גָּדוֹל בְּלִמּוּד הַתּוֹרָה עוֹד מִשַּׁחַר יַלְדּוּתוֹ, וְאָבִיו שֶׁהָיָה בְּעַצְמוֹ גָּדוֹל בַּתּוֹרָה הִקְפִּיד מְאֹד עַל מִדַּת הַהַתְמָדָה שֶׁל בְּנוֹ, וְאָכֵן כָּל עֶרֶב הָיָה חוֹזֵר יִשְׂרָאֵל הַקָּטָן בְּשָׁעָה מְאֻחֶרֶת מִבֵּית הַמִּדְרָשׁ. 

בְּלֵיל רִאשׁוֹן שֶׁל חֲנֻכָּה, רָצָה הַיֶּלֶד לָלֶכֶת לְבֵית הַמִּדְרָשׁ וְלִלְמֹד כְּהֶרְגֵּלוֹ, אַךְ אָבִיו חֲשַׁשׁ שְׁמָּא יִתְפַּתֶּה הַיֶּלֶד לְשַׂחֵק עִם הַיְלָדִים בְּמִשְׂחֲקֵי חֲנֻכָּה, וּבִקֵּשׁ לְמוֹנְעוֹ מִלָּלֶכֶת.

אָמַר הַיֶּלֶד: אַבָּא, קִבַּלְתִּי מִמְּךָ שָׁלוֹשׁ פְּרוּטוֹת לִכְבוֹד חֲנֻכָּה, וְקָנִיתִי בָּהֶן נֵר, אָנָּא הַנַּח לִי לָלֶכֶת לִלְמֹד כָּל עוֹד יִבְעַר הַנֵּר, וַאֲנִי מַּבְטִיחַ לְךָ כִּי בָּרֶגַע שֶׁיִּכְבֶּה, אֶחֱזֹר הַבָּיְתָה. 

יָשַׁב יִשְׂרָאֵל הַצָּעִיר בְּבֵית הַמִּדְרָשׁ שָׁקוּעַ בְּלִמּוּד, עַד כִּי לֹא שָׁם לֵב שֶׁהַנֵּר כָּבָה, וְהַשָּׁעָה הִתְאַחֲרָה. כְּשֶׁהִגִּיעַ לְבֵיתוֹ, חֲשָׁד אָבִיו כִּי אָכֵן חֲשָׁשׁוֹ הִתְאַמֵּת, וּבְנוּ הִתְפַּתָּה לְשַׂחֵק בְּמִשְׂחְקֵי חֲנֻכָּה, וּלְפִיכָךְ הִכָּהוּ נִמְרָצוֹת. יִשְׂרָאֵל הַקָּטָן לֹא אָמַר מִלָּה לְהַצְדָּקָתוֹ, וְקִבֵּל עָלָיו אֶת הַדִּין בְּשֶׁקֶט.

לְיָמִים, כְּשֶׁסִּפֶּר אֶת הַמַּעֲשֶׂה לַחֲסִידָיו, שְׁאָלוּהוּ: רַבֵּנוּ, מַדּוּעַ לֹא אָמַרְתָּ לְאָבִיךָ אֶת הָאֱמֶת? הֵשִׁיב לָהֶם בִּתְמִיהָה: וְכִי אֲנַצֵּל וְאֵהָנֶה מִכִּתְרָהּ שֶׁל תּוֹרָה, וַהֲלֹא הִלֵּל הַזָּקֵן אָמַר בִּמְפֹרָשׁ "וּדְאִשְׁתַּמֵּשׁ בְּתַגָּא חָלַף"?

*

סִפֵּר תַּלְמִיד חֲכַם מִתַּלְמִידֵי הַגָּאוֹן ר' עֶזְרָא עֲטִיָּה זַצַ"ל, רֹאשׁ יְשִׁיבַת פּוֹרָת יוֹסֵף, שֶׁכַּאֲשֶׁר רָאָה אֶת רַבּוֹ לוֹמֵד שָׁעוֹת רַבּוֹת בְּהַתְמָדָה, הִגִּישׁ לוֹ כּוֹס קָפֶה, וּכְּשֶׁהֶרִים רֹאשׁ הַיְּשִׁיבָה אֶת רֹאשׁוֹ וְרָאָה אֶת תַּלְמִידוֹ, הִסְכִּים לְקַבֵּל אֶת הַקָּפֶה מִיָּדוֹ, אַךְ בִּתְנַאי שֶׁיָּבִיא לוֹ כּוֹס רֵיקָנִית נוֹסֶפֶת.

מִהֵר הַתַּלְמִיד וְהֵבִיא לוֹ כּוֹס רֵיקָה. אֲחָזוֹ רַבּוֹ בְּיָדוֹ, וְהוֹשִׁיבוּ לְיָדוֹ, וְהוֹרִיק חֲצִי מֵהַמַּשְׁקֶה לַכּוֹס הָרֵיקָנִית, וְהוֹשִׁיטָה לְתַלְמִידוֹ שֶׁיִּשְׁתֶּה עִמּוֹ. וּכְשֶׁרָאָה אֶת תַּלְמִידוֹ מַסְמִיק וּמַחְוִיר, הִסְבִּיר לוֹ רַבּוֹ: הֲרֵי הַמִּשְׁנָה אוֹמֶרֶת "דְּאֶשְׁתַּמֵּשׁ בְּתַגָּא חָלַף", הַאִם רְצוֹנְךָ לְהַכְשִׁילֵנִי? עַל כֵּן רַק אִם תְּהֵא אַתָּה נֶהֱנָה מֵהַמַּשְׁקֶה, אֲזַי יֻרְשֶׁה גַּם לִי לֵהָנוֹת מִמֶּנּוּ.

רְאוּ אֵיזוֹ מִדַּת חֲסִידוּת נִהַג אוֹתוֹ גָּדוֹל בְּעַצְמוֹ, שֶׁהֲרֵי הָיָה זֶה תַּלְמִידוֹ, וּבְנוֹסָף לְכָךְ אוֹתוֹ תַּלְמִיד הֶחְלִיט מֵעַצְמוֹ לְהָכִין כּוֹס קָפֶה לְרַבּוֹ, וְעִם כָּל זֹאת חֲשַׁשׁ וְהֶחְמִיר עַל עַצְמוֹ. כָּזֶה רְאֵה וְקָדֵשׁ.

**INDEX_WRITE=<p>
# משנה יד

{ הוּא הָיָה אוֹמֵר, אִם אֵין אֲנִי לִי, מִי לִי. וּכְשֶׁאֲנִי לְעַצְמִי, מָה אֲנִי. וְאִם לֹא עַכְשָׁיו, אֵימָתָי: }

@ אִם אֵין אֲנִי לִי מִי לִי

אוֹמֵר הִלֵּל הַזָּקֵן, אִם אֲנִי לֹא אֶשְׁתַּדֵּל בְּכֹחוֹת עַצְמִי לִצְבֹּר לִי זְכֻיּוֹת בְּקִיּוּם הַתּוֹרָה וְהַמִּצְווֹת, מִי לִי - מִי יְקַיֵּם אוֹתָן עֲבוּרִי, וּמִי יוּכַל לְזַכּוֹת אוֹתִי וְלַעֲזֹר לִי בָּעוֹלָם הַבָּא, אִם לֹא אֶתְאַמֵּץ אֲנִי בְּעַצְמִי לִזְכּוֹת בָּהֶן כָּאן בָּעוֹלָם הַזֶּה.

בְּפִרְקֵי רַבִּי אֱלִיעֶזֶר (פֶּרֶק לד), וּבְסִפְרֵי הַמּוּסָר מִשֶּׁלּוֹ מָשָׁל, לְאָדָם שֶׁהָיוּ לוֹ שְׁלֹשָׁה אוֹהֲבִים, פַּעַם הֻזְמַן אוֹתוֹ הָאִישׁ לְהִתְיַצֵּב לִפְנֵי הַמֶּלֶךְ, וְלִמְסֹר דִּין וְחֶשְׁבּוֹן עַל מַעֲשָׂיו. 

פַּחַד מָוֶת אָחַז אוֹתוֹ, וּבַצָּר לוֹ הָלַךְ וְקָרָא לְאֶחָד מֵאוֹהֲבָיו, וּבִקֵּשׁ מִמֶּנּוּ שֶׁיָּבוֹא עִמּוֹ אֶל הַמֶּלֶךְ. הֵשִׁיב לוֹ אוֹתוֹ אוֹהֵב: אֲנִי אֵינֶנִּי זָז מִבֵּיתִי, אֲנִי רַק שׁוֹלֵחַ אֶת בִּרְכָּתִי שֶׁתַּצְלִיחַ. 

פָּנָה הָאִישׁ לַאֲהוּבוֹ הַשֵּׁנִי וּבִקֵּשׁ מִמֶּנּוּ שֶׁיָּבוֹא עִמּוֹ. הִבְטִיחַ לוֹ אוֹתוֹ אוֹהֵב שֶׁאָמְנָם יְלַוְוה אוֹתוֹ עַד פֶּתַח אַרְמוֹנוֹ שֶׁל הַמֶּלֶךְ, אֲבָל לֹא יוֹתֵר מִזֶּה.

אוּלָם כְּשֶׁפָּנָה לְאוֹהֲבוֹ הַשְּׁלִישִׁי, הִבְטִיחַ לוֹ אוֹתוֹ אוֹהֵב שֶׁיֵּלֵךְ עִמּוֹ, וְלִיוָוה אוֹתוֹ אֶל הַמֶּלֶךְ, וְגַם הֵלִיץ טוֹב בַּעֲדוֹ עַד שֶׁיָּצָא מִשָּׁם לְלֹא שׁוּם פֶּגַע.

הַנִּמְשָׁל הוּא: לְאָדָם יֵשׁ אֲהוּבִים רַבִּים, כְּגוֹן מָמוֹנוֹ, בְּנֵי בֵּיתוֹ, וְהַתּוֹרָה וְהַמִּצְוֹת. בִּשְׁעַת חוֹלְיוֹ קוֹרֵא לַאֲהוּבוֹ הֶחָבִיב עָלָיו, הֲלֹא הוּא מָמוֹנוֹ, וּמְפַזֵּר מִמֶּנּוּ לָרוֹפְאִים כְּדֵי שְׁיוֹשִׁיעוּהוּ. אֲבָל לַמָּמוֹן יֵשׁ מִגְבָּלֹת, וּכְּשֶׁנִגְזֶרָה גְּזֵרָה, אֵין חָכְמָה וְאֵין עֵצָה וְאֵין תְּבוּנָה נֶגֶד ה', וְהַמָּמוֹן דּוֹמֵם וְאֵינוֹ זָז מִמְּקוֹמוֹ, אֶלָּא נִשְׁאַר בְּכַסֶּפֶת, כְּדֵי שֶׁבָּנָיו יְחַלְּקוּ אוֹתוֹ בֵּינֵיהֶם.

לְאַחַר מִכֵּן קוֹרֵא הוּא לְאִשְׁתּוֹ וּבְנֵי בֵּיתוֹ, וְהֵם אוֹמְרִים לוֹ שֶּׁאֵין בְּיָדָם לַעֲשׂוֹת מְאוּמָה. אַךְ מְלַוִים אוֹתוֹ בְּדַרְכּוֹ הָאַחֲרוֹנָה לַקֶּבֶר, וְאוֹמְרִים לוֹ: לֵךְ בְּשָׁלוֹם וְתָנוּחַ וְתַעֲמֹד לְגוֹרָלְךָ לְקֵץ הַיָּמִין.

לְאַחַר שֶׁהִתְאַכְזֵב מִשְּׁנֵי אֲהוּבָיו, קוֹרֵא לַאֲהוּבוֹ הַשְּׁלִישִׁי, הַתּוֹרָה וְהַמִּצְוֹת וְהַמַּעֲשִׂים טוֹבִים שֶׁסִּגֵּל בִּימֵי חַיָּיו, וְהֵם הוֹלְכִים לְפָנָיו, וְאוֹמְרִים לוֹ: עַד שֶׁלֹּא תַגִּיעַ לְשָׁם, אָנוּ מַקְדִּימִים אוֹתְךָ, וּמְלַמְּדִים עָלֶיךָ זְכוּת אֵצֶל מַלְכּוֹ שֶׁל עוֹלָם, שֶׁנֶּאֱמַר: "וְהָלָךְ לְפָנֶיךָ צִדְקֶךָ כְּבוֹד ה' יַאַסְפֶךָ". 

לְפִיכָךְ בָּאָה הַמִּשְׁנָה לְלַמֵּד אֶת הָאָדָם, שֶׁלִּפְנֵי שֶׁאַתָּה דּוֹאֵג לִרְכוּשְׁךָ וּלְגַשְׁמִיּוּת שֶׁל אִשְׁתְּךָ וְשֶׁל יְלָדֶיךָ, דְּאַג קוֹדֵם כָּל לְרוּחָנִיּוּת שֶׁלְּךָ, מִפְּנֵי שֶׁאִם אַתָּה לֹא תִּדְאַג לְעַצְמְךָ, אֲזַי לֹא יַעֲזֹר לְךָ לֹא מָמוֹנְךָ וְלֹא קְרוֹבֵי מִשִּׁפְחָתֶיךָ.

@ וְאִם לֹא עַכְשָׁיו, אֵימָתָי

רַבִּי יִשְׂרָאֵל מִסַּלַּנְט הָיָה אוֹמֵר: שְׁלוֹשָׁה דְּבָרִים צָרִיךְ אָדָם לַחְשֹׁב בְּשָׁעָה שֶׁהוּא נִגַּשׁ לִלְמֹד. דָּבָר רִאשׁוֹן עָלָיו לַחְשֹׁב, שֶׁכָּל הַתּוֹרָה אֵינָהּ אֶלָּא דַּף אֶחָד. דָּבָר שֵׁנִי, שֶׁהוּא הָאָדָם הַיָּחִיד עֲלֵי אֲדָמוֹת וְכָל הָעוֹלָם נוֹצַר בִּשְׁבִילוֹ. וְדָבָר שְׁלִישִׁי, שֶּׁהַיּוֹם זֶהוּ יוֹמוֹ הָאַחֲרוֹן עֲלֵי אֲדָמוֹת!!!

כְּשֶׁיּוֹשֵׁב אָדָם וּמְנַסֶּה לְהִתְמוֹדֵד עִם דַּף גְּמָרָא, אוֹ עִם הֲלָכָה סְבוּכָה, בָּא הַיֵּצֶר וּמְסִיתוֹ: "עָזוֹב, זוֹ גְּמָרָא קָשָׁה וַהֲלָכָה מְסֻבֶּכֶת, וְגַם אִם תִּתְעַמֵּק בָּהֶם לֹא תָּבִין אוֹתָם, עָבוֹר לִגְמָרָא אַחֶרֶת קַלָּה יוֹתֵר, וְלַהֲלָכָה בְּרוּרָה יוֹתֵר". 

אוּלָם כְּשֶׁיִּטּוֹל הָאִישׁ לְיָדוֹ אֶת הַגְּמָרָא הָאַחֶרֶת, וְאֶת הַהֲלָכָה הַבְּרוּרָה, שׁוּב יָבוֹא הַיֵּצֶר וִיסִיתוֹ בְּאוֹתָן הַמִּלִּים, וְכָךְ בַּעֲצַת הַיֵּצֶר יִפְתָּח הָאָדָם גְּמָרָא וַיִּסְגְּרֶהָ, וְיִפְתָּח אַחֶרֶת וְיִסְגֹּר גַּם אוֹתָהּ בְּלִי לִלְמֹד מְאוּמָה. 

אוֹ יָבוֹא הַיֵּצֶר וְיֹאמַר: "דַּפִּים רַבִּים כָּל כָּךְ יֵשׁ בַּגְּמָרָא, וַהֲרֵי מִמֵּילָא לֹא תוּכַל לְעוֹלָם לְסַיֵּם הַכֹּל, מוּטָב תִּסְגֹּר אֶת הַגְּמָרָא וְתִקַּח לְךָ סֵפֶר סִפּוּרִים אוֹ עִתּוֹן [דָּתִי]".

 לְפִיכָךְ אוֹמֵר רַבִּי יִשְׂרָאֵל סַלַנְטֶר, אִילּוּ הָיָה בֶּן אָדָם יוֹדֵעַ שֶׁיֵּשׁ רַק דַּף אֶחָד בְּכָל הַתּוֹרָה, וּמְלְכַתְחִילָה לֹא נָתַן הַקָּדוֹשׁ בָּרוּךְ הוּא אֶלָּא דַּף אֶחָד אֲשֶׁר כָּל הַלּוֹמֵד אוֹתוֹ נַעֲשָׂה לְתַלְמִיד חֲכַם מֻפְלָג, אֲזַי הִסְתַּכְּלוּתוֹ עַל אוֹתוֹ דַּף הָיְתָה שּׁוֹנָה בְּתַכְלִית, וְהָיָה אוֹמֵר לְעַצְמוֹ: מַה הַבְּעָיָה, וְכִי דַּף אֶחָד אֵינֶנִּי מְסֻגָּל לִלְמֹד? וְאָז הָיָה מַשְׁקִיעַ אֶת כָּל מִרְצוֹ וְכֹחוֹתָיו בְּדַף זֶה.

וְהִנֵּה לִפְעָמִים הַיֵּצֶר הָרַע בְּרֹב עָרְמָתוֹ, עָלוּל לִתְקֹף אֶת הָאָדָם מִכִּוּוּן אַחֵר וְלוֹמַר לוֹ: לֹא עָלֶיךָ מֻטֶּלֶת הַמְּלָאכָה שֶׁל לִמּוּד תּוֹרָה, אַתָּה עוֹבֵד וּמְפַרְנֵס מִשְׁפָּחָה, הַנַּח אֶת הַלִּמּוּד לְאֵלֶּה אֲשֶׁר תּוֹרָתָם אֻמָּנוּתָם, וּמַדּוּעַ לְךָ לְבַזְבֵּז אֶת זְמַנְּךָ?!

אוּלָם אִם יִחְיֶה הָאָדָם בְּהַרְגָּשָׁה כְּאִלּוּ הוּא הַיָּחִיד בָּעוֹלָם, וְיֹאמַר "אִם אֵין אֲנִי לִי מִי לִי" רַק אֲנִי לוֹמֵד תּוֹרָה בָּעוֹלָם, וְאִם אֲנִי לֹא אֶלְמַד, הִיא חָלִילָה תִּתְבַּטֵּל וְתִשְׁתַּכַּח מֵהָעוֹלָם. בְּאוֹפַן כָּזֶה לֹא יִמְצָא סִבּוֹת לְהִתְבַּטֵּל מִלִּמּוּדוֹ, כִּי כָּל הָעוֹלָם עוֹמֵד עָלָיו בְּרֶגַע זֶה, וְתָלוּי אַךְ וְרַק בּוֹ. 

נְקוּדָה שְׁלִישִׁית שֶׁצָּרִיךְ הָאָדָם לַחְשֹׁב בְּעֵת מִלְחַמְתּוֹ בַּיֵּצֶר: "הַיּוֹם יוֹמִי הָאַחֲרוֹן, מַה שֶׁאַסְפִּיק הַיּוֹם זֶהוּ הרווח שֶׁלִּי, וְאֵין לִי מָחֲר''! בְּכָךְ יִתְפַּטֵּר מִטַּעֲנוֹתָיו שֶׁל הַיֵּצֶר הָאוֹמֵר לוֹ: עַכְשָׁו אָתָּה עָיֵף, עַכְשָׁו אַתָּה עָסוּק וְלַחוּץ, תַּשְׁלִים בְּפַעַם אַחֶרֶת, לֹא נּוֹרָא אִם לֹא הֵבַנְתָּ, תַּמְשִׁיךְ מָחָר.

אֲבָל אִם אָדָם אוֹמֵר לְעַצְמוֹ: "אִם לֹא עַכְשָׁו אֵימָתַי", כְּלוֹמַר, אֵין פָּעַם אַחֶרֶת, יֵשׁ לִי אַךְ וְרַק אֶת הַיּוֹם הַזֶּה בִּלְבַד, בְּאוֹפֵן כָּזֶה הֲרֵי הוּא מַשְׁתִּיק וּמְבַטֵּל אֶת טַעֲנוֹת הַיֵּצֶר הָרַע, וְכָךְ יָכוֹל הוּא לְהַמְשִׁיךְ לַעֲבוֹד אֶת ה' וְלַעֲסֹק בַּתּוֹרָה כָּרָאוּי.

~ תַּעֲשֶׂה אֶת הַמֻּטָּל עָלֶיךָ

הָאַדְמוֹ"ר מִגּוּר בָּעַל הַ''שְׂפַת אֱמֶת" כָּתַב בְּשֵׁם סַבוֹ בָּעַל הַחִידוּשֵׁי הָרִי"מ, שֶׁבֵּאֵר אֶת הַמִּשְׁנָה כָּךְ: לְכָל אָדָם יֵשׁ אֶת תַּפְקִידוֹ הַמְּיֻחָד רַק לוֹ, וְלָכֵן "אִם אֵין אֲנִי לִי", דְּהַיְינוּ אִם אֲנִי לֹא אֶעֱשֶׂה אֶת הַמֻּטָּל עָלַי, "מִי לִי", אֵין אָדָם אַחֵר בָּעוֹלָם שֶׁיּוּכַל לַעֲשׂוֹת זֹאת בִּמְקוֹמִי, שֶׁהֲרֵי לַשֵּׁנִי יֵשׁ תַּפְקִיד וּמְשִׂימָהּ אַחֶרֶת וְשׁוֹנָה בָּעוֹלָם.

"וְאִם לֹא עַכְשָׁיו, אֵימָתָי", דְּהַיְינוּ לְכָל שָׁעָה וְשָׁעָה יֵשׁ אֶת הַסְּגֻלָּה הַמְּיֻחֶדֶת אַךְ וְרַק לָהּ, וְעַל כֵּן, אִם הָאָדָם אֵינוֹ מַשִּׂיג אֶת מַה שֶׁיָּכוֹל לְהַשִּׂיג בְּאוֹתָהּ שָׁעָה, שׁוּב לֹא יוּכַל לְתַקֵּן אֶת הַדָּבָר, שֶׁהֲרֵי בְּשָׁעָה הַבָּאָה לֹא יוּכַל לְהַשִּׂיג אֶת מַה שֶּׁהִפְסִיד בְּשָׁעָה הַקּוֹדֶמֶת.

*

בְּמַסֶּכֶת בְּרָכוֹת (דַּף י:) מוּבָא שֶׁכַּאֲשֶׁר עָלָה סַנְחֵרִיב לְהִלָּחֵם עִם יִשְׂרָאֵל וְלִכְבֹּשׁ אֶת יְרוּשָׁלַיִם, הָלַךְ חִזְקִיָּהוּ הַמֶּלֶךְ וְסָתַם אֶת מֵי גִּיחוֹן שֶׁהָיוּ יוֹצְאִים מִיְּרוּשָׁלַיִם אֶל מִחוּץ לַחוֹמָה, כְּדֵי שֶׁלֹּא יַגִּיעַ מַיִם לְסַנְחֵרִיב וְחַיָיליו. וַחֲכָמִים לֹא הִסְכִּימוּ עִמּוֹ עַל כָּךְ. 

וְהִנֵּה מְסַפֵּר רַבֵּנוּ הַחִידָ"א בְּסִפְרוֹ שֵׁם הַגְּדוֹלִים (מַעֲרֶכֶת ח אוֹת כא) שֶׁעַד הַיּוֹם בְּיוֹם שִׁשִּׁי בַּחֲצוֹת, הַהוֹלֵךְ אֵצֶל אֶחָד מִשַּׁעֲרֵי יְרוּשָׁלַיִם אֲשֶׁר הוּא סָמוּךְ לְמִגְדַּל, שׁוֹמֵעַ קוֹל מַיִם רַבִּים שֶׁהוֹלְכִים מִתַּחַת לָאָרֶץ. 

וּבִזְמַן שֶׁרַבֵּנוּ חַיִּים וִיטָאל זִיעַ"א הָיָה בִּירוּשָׁלַיִם, בָּא שַׂר אֶחָד תַּקִיף הַנִּקְרָא "בֹּאוּ סִיפִּין" וְיָדַע שֶׁמֶּלֶךְ יִשְׂרָאֵל סָתַם מֵי גִּיחוֹן, וְשָׁאַל אִם נִמְצָא הַיּוֹם מִי שֶׁיּוּכַל לִפְתֹּחַ אֶת מֵי גִּיחוֹן בַּחֲזָרָה, וְאָמְרוּ לוֹ הַגּוֹיִים, שֶׁיֵּשׁ חֲכַם שֶׁהוּא אִישׁ אֱלוֹקִי וּשְׁמוֹ ר' חַיִּים וִיטָאל, וּבַדַּאי שֶׁהוּא יָכוֹל לְפָתְחוֹ.

שָׁלַח הַשָּׂר לִקְרֹא לוֹ בְּיוֹם הַשִּׁשִּׁי, וְאָמַר לוֹ: גּוֹזְרַנִּי עָלֶיךָ שֶׁתִּפְתַּח אֶת הַנָּהָר הַזֶּה שֶׁסָּתַם הַמֶּלֶךְ שֶׁלָּכֶם, מִפְּנֵי שֶׁהוּא נִצְרָךְ הַרְבֵּה לָעִיר, וְעָלֶיךָ מוּטָל לְפָתְחוֹ, וְאִם אֵינְךָ עוֹשֶׂה כֵּן דָּמְךָ בְּרֹאשְׁךָ. 

בְּאוֹתָהּ שָׁעָה, רַבֵּנוּ חַיִּים וִיטָאל עָשָׂה קְפִיצַת הַדֶּרֶךְ וְהָלָךְ לְדַמֶּשֶׂק, וּבָא אֵלָיו רַבֵּנוּ הָאֲרִ"י זַצַ"ל בַּחֲלוֹם וְאָמַר לוֹ: לֹא טוֹב עָשִׂיתָ שֶׁבָּרַחְתָּ, מִפְּנֵי שֶׁזֶּה הַשָּׂר הָיָה גִּלְגּוּל סַנְחֵרִיב, וְלָכֵן נִקְרָא "אָבוּ סִיפִּין", שֶׁבְּעַרְבִי פֵּרוּשׁוֹ "אֲבִי הַתַּרְבּוּת", וְאַתָּה יֵשׁ בְּךָ נִיצוֹץ חִזְקִיָּה הַמֶּלֶךְ, וְהָיְתָה שְׁעַת הַכֹּשֶׁר לְתַקֵּן וְלִפְתֹּחַ מֵי גִּיחוֹן, כִּי שֶׁלֹּא בִּרְצוֹן חֲכָמִים עָשָׂה זֹאת חִזְקִיָּה הַמֶּלֶךְ עָ"הַ, וּבָזֶה הָיְתָה אַתְחַלְתָּ דְגֶאוּלָה. 

כְּשֶׁשָּׁמַע זֹאת רַבֵּנוּ חַיִּים וִיטָאל, אָמַר לוֹ: לֹא רָצִיתִי לְהִשְׁתַּמֵּשׁ בְּשֵׁמוֹת הַקֹּדֶשׁ כְּדֵי לִפְתֹּחַ אֶת מֵי הַגִּיחוֹן. אָמַר לוֹ הָאֲרִ"י: אִלּוּ לֹא הִשְׁתָּמַשְׁתָ בְּשֵׁמוֹת הַקֹּדֶשׁ כְּדֵי לִבְרֹחַ וְלָבֹא לְדַמָּשֶׂק, הֶחֱרַשְׁתִּי. אֲבָל מֵאַחַר שְׁהִשְׁתָּמַשְׁתָ לְצֹרֶךְ כָּךְ, אִם כֵּן הָיִיתָ יָכוֹל לְהִשְׁתַּמֵּשׁ גַּם לְצֹרֶךְ זֶה, וְהָיָה קִדּוּשׁ הַשֵּׁם וְתִקּוּן גָּדוֹל.

אָמַר לוֹ רַבִּי חַיִּים: אִם כֵּן, אֶחְזֹר לִירוּשָׁלַיִם וְאֶפְתַּח אֶת מֵי גִּיחוֹן? אָמַר לוֹ הָאֲרִ"י: חָלְפָה כְּבָר הַשָּׁעָה, וְעָבַר הַזְּמַן הָרָאוּי לְכָךְ. מִמַּעֲשֵׂה זֶה נִלְמַד עַד כַּמָּה יֵשׁ לָאָדָם לְקַיֵּם אֶת הַמֻּטָּל עָלָיו בִּזְמַנּוֹ וּבְעִתּוֹ, כְּדֵי שֶׁלֹּא יְאַבֵּד אֶת הַזְּמַן הָרָאוּי לְכָךְ, וְלֹא יוּכַל לְתַקֵּן אֶת אֲשֶׁר קִלְקֵל.
**INDEX_WRITE=<p>
# משנה טו

 {שַׁמַּאי אוֹמֵר, עֲשֵׂה תוֹרָתְךָ קֶבַע. אֱמוֹר מְעַט וַעֲשֵׂה הַרְבֵּה, וֶהֱוֵי מְקַבֵּל אֶת כָּל הָאָדָם בְּסֵבֶר פָּנִים יָפוֹת: }

נִרְאָה שֶׁהַקֶּשֶׁר שֶׁל תְּחִלָּה הַמִּשְׁנָה לְסוֹפָהּ, הוּא, שֶׁאַף עַל פִּי שְׁחַיָב הָאָדָם לַעֲשׂוֹת תּוֹרָתוֹ קָבַע וְלֹא לְהִתְבַּטֵּל מִלִּמּוּד הַתּוֹרָה שֶׁלֹּא לְצֹרֶךְ, וּמֻטָּל עָלָיו לְמַעֵט בְּדִבּוּרִים בְּטֵלִים וּלְהַרְבּוֹת בְּמַעֲשִׂים טוֹבִים וּבַעֲבוֹדַת הַבּוֹרֵא, עִם כָּל זֶה, מוּטָל עָלָיו גַּם לְקַבֵּל כָּל אָדָם בְּסֵבֶר פָּנִים יָפוֹת, וְאֵין בְּנֵי אָדָם צְרִיכִים לִסְבֹּל מִמֶּנּוּ הִתְנַהֲגוּת שֶׁאֵינָהּ הֲגוּנָה, בִּגְלַל שֶׁהוּא שַׁקְדָן וּמְמַהֵר לְלִמּוּדוֹ וְחַיָב לְהַסְפִּיק עוֹד כַּמָּה דַּפֵּי גְּמָרָא וְכַדּוֹמֶה.

וְכַיּוֹצֵא בָּזֶה הָיָה מַזְהִיר רַבִּי יִשְׂרָאֵל סַלַנְטֶר וְאוֹמֵר: הִנֵּה יֵשׁ אָדָם, אֲשֶׁר מֵרֹב חֶרְדָתוֹ הַגְּדוֹלָה מִיּוֹם הַדִּין בַּעֲשֶׂרֶת יְמֵי תְּשׁוּבָה, פָּנָיו זוֹעֲפוֹת כָּל הַיּוֹם, וְכִמְעַט לִבּוֹ בַּל עִמּוֹ, וְעַל יְדֵי כָּךְ הוּא נִכְשָׁל בְּיַחֲסוֹ עִם הַבְּרִיּוֹת, מִבְּלִי לְקַבְּלָם בְּסֵבֶר פָּנִים יָפוֹת, וְאֵינוֹ מִתְנַהֵג עִמָּהֶם בְּכָבוֹד הָרָאוּי לָהֶם.

וְצִיֵּן לְכָךְ דֻּגְמָא אַחַת: פַּעַם בְּעֶרֶב יוֹם הַכִּפּוּרִים בְּלֶכְתּוֹ שֶׁל רַבִּי יִשְׂרָאֵל סַלַנְטֶר אֶל בֵּית הַכְּנֶסֶת לִתְפִלַּת עַרְבִית, פָּגַשׁ בְּתַלְמִיד חֲכַם אֶחָד מִגְּדוֹלֵי הַיְרֵאִים, אֲשֶׁר פַּחַד ה' וְחֶרְדַּת הַדִּין שֶׁל הַיּוֹם הַקָּדוֹשׁ הָיוּ נִכָּרִים עַל פָּנָיו, וְדִמְעָתוֹ עַל לְחַיָּיו. 

רַבִּי יִשְׂרָאֵל פָּנָה אֵלָיו בְּאֵיזוֹ שְׁאֵלָה נְחוּצָה, וּמִגֹּדֶל חֶרְדָתוֹ וְעֶצְבוֹנוֹ שֶׁל אוֹתוֹ הָאִישׁ, לֹא הֵשִׁיב לוֹ מְאוּמָה.

אָמַר רַבִּי יִשְׂרָאֵל: כַּאֲשֶׁר עָבַרְתִּי מֵעַל פְּנֵי הָאִישׁ, חָשַׁבְתִּי בְּלִבִּי, מַה אֲנִי אָשֵׁם שֶׁהָאִישׁ הַזֶּה יָרֵא וּמְפַחֵד מִיּוֹם הַדִּין, וּמַה זֶה נוֹגֵעַ אֵלַי, הֲלֹא מִדַּרְכֵי הַהֲטָבָה עִם הַבְּרִיּוֹת, וּגְמִילוּת חֲסָדִים, חַיָב הוּא לַהֲשִׁיבֵנִי בְּנַחַת רוּחַ וּבְסֵבֶר פָּנִים יָפוֹת, וְלֹא לְהִתְנַהֵג כְּלַפַּי בְּפָנִים זוֹעֲפוֹת...

*

כַּיּוֹצֵא בָּזֶה מְסַפְּרִים עַל אֶחָד מִתַּלְמִידָיו הָאֲמִידִים שֶׁל ר' יִשְׂרָאֵל מִסַּלַּנְט, שֶּׁהִזְמִין אֶת רַבּוֹ לְהִתְאָרֵחַ אֶצְלוֹ בִּסְעוּדַת לֵיל שַׁבָּת, וְהִקְדִּים וְסִפֵּר לְרַבּוֹ שֶׁבֵּיתוֹ מִתְנַהֵל לְפִי כָּל הִדּוּרֵי הַהֲלָכָה, וְהַמֶבַשֶׁלֶת בְּמִטְבָּחוֹ הִיא אִשָּׁה אַלְמָנָה כְּשֵׁרָה וּצְנוּעָה, וְגַם אִשְׁתּוֹ נִכְנֶסֶת וְיוֹצֵאת וְעֵינֵיה פְקוּחוֹת עַל כָּל דָּבָר. בְּלֵילֵי שַׁבָּתוֹת עוֹרְכִים סְעוּדָה גְּדוֹלָה וְעוֹסְקִים בְּדִבְרֵי תּוֹרָה, וּמְזַמְּרִים זְמִירוֹת שַׁבָּת, וְכָךְ מַאֲרִיכִים בְּשֻׁלְחָן עַד שָׁעָה מְאֻחֶרֶת בַּלַּיְלָה.

לְאַחַר שֶׁשָּׁמַע הָרַב אֶת כָּל פְּרָטֵי הַלִיכוֹתַיו, הִסְכִּים לְקַבֵּל אֶת הַהַזְמָנָה רַק בִּתְנַאי שֶׁיִּקָּצְרוּ בִּסְעוּדַת לֵיל שַׁבָּת בִּשְׁעָתַיִם...

בְּלֵית בְּרֵירָה, קִבֵּל הַתַּלְמִיד אֶת הַתְּנַאי הַתָּמוּהַּ שֶׁל רַבּוֹ, וּמִשּׁוּם כָּךְ הִגִּישׁוֹ בִּפְזִיזוּת מָנָה אַחַר מָנָה, וּבְטֶרֶם עָבְרָה שָׁעָה, הֻגְּשׁוּ הַמַּיִם הָאַחֲרוֹנִים כְּנָהוּג לִפְנֵי בִּרְכַּת הַמָּזוֹן. כָּל טַעֲמוֹ שֶׁל שֻׁלְחַן הַשַּׁבָּת הַנִּפְלָא פָּג וְנֶעְלַם. 

הַתַּלְמִיד נִפְגַּע מִכָּךְ קָשׁוֹת, וּפָנָה וְשָׁאַל אֶת רַבּוֹ: יְלַמְּדֵנוּ רַבֵּנוּ אֵיזֶה פְּגַם מָצָא בְּהַנְהָגַת שֻׁלְחָנִי, וּלְשֵׁם מַה הִזְדָּרֵז כָּל כָּךְ לְסַיֵּם אֶת הַסְּעוּדָה? 

רַבִּי יִשְׂרָאֵל לֹא הֵשִׁיב דָּבָר, וּבִקֵּשׁ לְהַזְמִין אֶת הָאַלְמָנָה הַמְּבַשֶּׁלֶת, וְאָמַר לָהּ: אָנָּא סִלְחִי לִי גְּבֶרֶת עַל אֲשֶׁר עִייָפְתִּי אוֹתָךְ הָעֶרֶב, וּבִגְלָלִי הָיִיתְ נֶאֱלֶצֶת לְמַהֵר וּלְהַגִּישׁ לְלֹא שְׁהוּת מָנָה אַחַר מָנָה שֶׁלֹּא כְּדַרְכֵּךְ. 

הֵשִׁיבָה הַמְּבַשֶּׁלֶת: כָּל הַבְּרָכוֹת תָּחוּלְנָה עַל רֹאשׁ הָרַבִּי, הַלְוַאי וּכְבוֹדוֹ יִתְאָרֵחַ בְּבֵיתֵנוּ בְּכָל לֵילֵי הַשַּׁבָּתוֹת. בָּעַל הַבַּיִת שֶׁלִּי רָגִיל לְהַאֲרִיךְ בַּסְּעוּדָה עַד שָׁעָה מְאֻחֶרֶת בַּלַּיְלָה, וַאֲנִי עֲיֵפָה מֵעֲבוֹדָתִי בְּמֶשֶׁךְ כָּל הַיּוֹם, עַד שֶׁרַגְלָי כּוֹשְׁלוֹת מַמָּשׁ מֵרֹב עֲיֵפוֹת.

וְהִנֵּה הוֹדוֹת לִכְבוֹד הָרַב, הִזְדָּרְזוּ הָעֶרֶב, וַאֲנִי כְּבַר חוֹפְשִׁייָה לָלֶכֶת לְבֵיתִי לִסְעֹד עִם יְלָדַי וְלָנוּחַ... 

אָז פָּנָה ר' יִשְׂרָאֵל לְתַלְמִידוֹ וְאָמַר: כִּמְדֻמַּנִי, קִבַּלְתָּ תְּשׁוּבָה לִשְׁאֵלָתְךָ, וּפִתְרוֹן לְתִמְהוֹנְךָ. אָמְנָם הַנְהָגָתְךָ נָאָה וּמְהֻדֶּרֶת, אֲבָל בַּמֶּה דְּבָרִים אֲמוּרִים, אִם אֵינֶנָּה פּוֹגַעַת בַּאֲחֵרִים. אֲבָל כְּשֶׁאַתָּה עוֹשֶׂה מִצְווֹת וְהִדּוּרִים עַל חֶשְׁבּוֹן הַשֵּׁנִי שֶׁסּוֹבֵל מִכָּךְ, אֵין זֶה רְצוֹן ה' יִתְבָּרַךְ, וְעָלַיִךְ לְהִמָּנַע מִכָּךְ.

*

עוֹד מְסַפְּרִים עַל רַבִּי יִשְׂרָאֵל, שֶׁפַּעַם אַחַת לֹא יָכוֹל הָיָה לִהְיוֹת נוֹכָח בִּשְׁעַת אֲפִיַּת הַמַּצָּה הַשְּׁמוּרָה שְׁבְּהִידוּרָה דִּקְדֵּק מְאֹד. תַּלְמִידָיו שֶׁנָּטְלוּ אֶת מְלֶאכֶת הָאֲפִיָּה עַל עַצְמָם, שְׁאָלוּהוּ לְאֵלּוּ הִדּוּרִים עֲלֵיהֶם לָשִׂים לֵב בִּמְיֻחָד. 

ר' יִשְׂרָאֵל בִּקֵּשׁ מֵהֶם לְהִזָּהֵר בִּמְיֻחָד - לֹא לְצַעֵר אֶת הָאִשָּׁה הָעוֹסֶקֶת בְּלִישַׁת הַבָּצֵק, וְלֹא לְהֵאִיץ בָּהּ, מִשּׁוּם שֶׁהִיא אַלְמָנָה, וְכָל לָחַץ עָלֶיהָ שֶׁתְּמַהֵר בְּמַעֲשֶׂיהָ, יֵשׁ בּוֹ אִסּוּר שֶׁל "אַלְמָנָה לֹא תְּעַנּוּן". 

וְהוֹסִיף וְאָמַר: אֵין כַּשְׁרוּת הַמַּצָּה שְׁלֵמָה רַק שֶׁמְּדַקְדְּקִים בְּהִלְכוֹת הַפֶּסַח בְּבֵין אָדָם לַמָּקוֹם, אֶלָּא רַק אִם מְדַקְדְּקִים בְּנוֹסָף לְכָךְ גַּם בְּהִלְכוֹת שְׁ"בְּחֹשֶׁן מִשְׁפָּט" שֶׁבֵּין אָדָם לַחֲבֵרוֹ...

~ לְקַבֵּל כָּל אָדָם בְּסֵבֶר פָּנִים יָפוֹת

מְסַפְּרִים עַל רַבִּי לֵוִי יִצְחָק מִבַּרְדִיטְשׁוֹב, שֶׁהָיָה מְאָרֵחַ בְּסֻכָּתוֹ כָּל אָרְחֵי פִּרְחֵי שֶׁעָבְרוּ בְּעִירוֹ לְצַד שְׁאָר נִזְקָקִים וַעֲלוּבֵי נֶפֶשׁ. פַּנּוּ אֵלָיו חֲסִידָיו וְנִסּוּ לְהָנִיאוֹ מִכָּךְ, אָמְרוּ לוֹ: אוּלַי כְּדַאי שֶׁיּוֹאִיל רַבֵּנוּ לְהַזְמִין לְסֻכָּתוֹ "אוּשְׁפִּיזִין" אוֹרְחִים מְכֻבָּדִים יוֹתֵר תַּלְמִידֵי חֲכָמִים רַבָּנִים וְאַנְשֵׁי מַעֲשֵׂה, שֶׁכֵּן מַה לַאֲנָשִׁים פְּשׁוּטִים וַעֲלוּבִים אֵלּוּ בְּסֻכַּת קוֹדְשׁוֹ, הֲרֵי אֵין זֶה מַתְאִים לִכְבוֹד הַסֻּכָּה וְלִכְבוֹד הַתּוֹרָה.

הֵשִׁיב לָהֶם ר' לֵוִי יִצְחָק בְּאַהֲבַת יִשְׂרָאֵל צְרוּפָה שֶׁהָיְתָה כֹּה אוֹפְיָינִית לוֹ: כַּאֲשֶׁר אָבוֹא לְבֵית דִּין שֶׁל מָעֲלָה, אֲבַקֵּשׁ גַּם אֲנִי לְהִכָּנֵס וְלֵישֵׁב בְּסֻכַּת עוֹרוֹ שֶׁל לִוְויָתָן עִם כָּל הַצַּדִּיקִים. יַעַצְרוּ אוֹתִי בַּפֶּתַח וְיַגִּידוּ לִי: "לֵוִי יִצְחָק מַה לְךָ כָּאן, וְכִי אֵינְךָ יוֹדֵעַ שֶׁבְּמָקוֹם זֶה רַק צַדִּיקִים יָבוֹאוּ בּוֹ?". 

אוֹמֵר לָהֶם: נָכוֹן, אֵינֶנִּי רָאוּי לְהִכָּנֵס לַמָּקוֹם זֶה שֶׁיָּאֶה רַק לְצַדִּיקִים וְלֹא לַאֲנָשִׁים כָּמוֹנִי, אַךְ גַּם אֲנִי בְּסֻכָּתִי שֶׁלִּי לֹא בֵּרַרְתִּי בֵּין אוֹרְחָי, וְלֹא שִׁלַּחְתִּי יְהוּדִי אֶחָד מִסוּכָּתִי, אֶת כֻּלָּם קִבַּלְתִּי בְּשִׂמְחָה, וּלְכָל הַבָּאִים פָּתַחְתִּי אֶת דַּלְתִּי כָּל יְהוּדִי בַּאֲשֶׁר הוּא. 

*

מְסֻפָּר עַל הָאַחִים הַקְּדוֹשִׁים רַבִּי אֱלִימֶלֶךְ וְרַבִּי זוּשַׁא זִיעַ"א, שֶׁהָיוּ עוֹרְכִים גָּלוּת בְּמֶשֶׁךְ כַּמָּה שָׁנִים, וְהָיוּ עוֹבְרִים מְעַיָירָה לְעַיָירָה לְלֹא לֶחֶם לֶאֱכוֹל, וּלְלֹא בֶּגֶד לִלְבֹּשׁ. בְּדַרְכָּם הָיוּ לוֹמְדִים וּמְלַמְּדִים, וּמְפִיצִים אֶת תּוֹרַת הַחֲסִידוּת. 

בְּמַסְעוֹתֵיהֶם הָיוּ מַגִּיעִים מִפַּעַם לְפַעַם לְעַיָירָת 'לוּדְמִיר'. גְּבִיר הַעַיָירָה סֵרֵב לְהַכְנִיסָם לְבֵיתוֹ, בְּטַעֲנָה שֶּׁאֵין זֶה לִכְבוֹדוֹ לְאָרֵחַ זוּג קַבְּצָנִים בְּבֵיתוֹ. לְעֻמָּתוֹ הָיָה יְהוּדִי אַחֵר בַּעַיָירָה, שֶׁהָיָה עָנִי מָרוּד, אַךְ בָּעַל לֵב זָהָב וּנְשָׁמָה טְהוֹרָה, וְהוּא אִכְסֵן אֶת הָאַחִים בְּרָצוֹן וּבְשִׂמְחָה.

לְיָמִים יָצָא שְׁמָם בָּעוֹלָם. הָרַבִּי ר' אֱלִימֶלֶךְ וְהָרַבִּי ר' זוּשַׁא, נוֹדְעוּ כְּצַדִּיקִים יְסוֹדֵי עוֹלָם, וְרַבִּים הִתְדַּפְּקוּ עַל דַּלְתוֹתֵיהֶם לְבַקֵּשׁ הַדְרָכָה וּבְרָכָה. חֲסִידֵיהֶם קִנּוֹ לָהֶם עֲגָלָה מְהֻדֶּרֶת רְתוּמָה לְסוּסִים אַבִּירִים, וְהֵם הִמְשִׁיכוּ לָנוּעַ מֵעִיר לְעִיר וּלְהָפִיץ תּוֹרָה וַחֲסִידוּת.

יוֹם אֶחָד הִגִּיעוּ שׁוּב לעיירת 'לוּדְמִיר'. כְּשֶׁשָּׁמַע גְּבִיר הַעַיָירָה עַל בּוֹאָם שֶׁל שְׁנֵי הָאַחִים הַחֲשׁוּבִים, יָצָא לִקְרָאתָם וְהִזְמִינָם אֵלָיו הַבָּיְתָה. אָמְרוּ לוֹ הָאַחִים: בְּבַקָּשָׁה, יָכוֹל אַתָּה לָקַחַת אֶת הָעֲגָלָה וְהַסּוּסִים, וְאָנוּ נֵלֵךְ אֶל אוֹתוֹ יְהוּדִי עָנִי שֶׁהָיִינוּ מִתְאָרְחִים אֶצְלוֹ עַד הַיּוֹם. 

לִתְמִיהַת הֶעָשִׁיר לְפֵשֶׁר תְּשׁוּבָתָם, הֵשִׁיבוּ לוֹ: הֲלֹא אָנוּ לֹא הִשְׁתַנֵינוּ, אֶלָּא נִשְׁאַרְנוּ אוֹתָם אֱלִימֶלֶךְ וְזוּשַׁא כְּפִי שֶׁהָיִינוּ בְּבִּיקוּרֵינוּ הַקּוֹדְמִים בַּעֲיָרָה. אִם כֵּן, מַה נִשְׁתַּנָּה שֶׁכָּעֵת אַתָּה יוֹצֵא לִקְרָאתֵנוּ וּמְבַקֵּשׁ לְהַכְנִיסֵנוּ לְבֵיתְךָ, אֵין זֶה אֶלָּא מִשּׁוּם שֶׁכָּעֵת יֵשׁ עִמָּנוּ עֲגָלָה וְסוּסִים, לָכֵן אָמַרְנוּ לְךָ שֶׁתִּקַּח אֶת סוסינו וְעֶגְלָתֵנוּ ותארח אוֹתָם בְּבֵיתְךָ...

*

פַּעַם אַחַת, נִכְנַס אִישׁ לְחַדְרוֹ שֶׁל רַבִּי צְבִי חֲנוֹךְ מִבְּנְדִין בְּאֶמְצַע אֲסֵפַת רַבָּנִים חֲשׁוּבִים. קִבְּלוֹ הָרַב בְּאַהֲבָה וּבְכָבוֹד מְלָכִים, וְאַף קָרָא לָרַבָּנִית לְהָבִיא כִּבּוּד לָאוֹרֵחַ הַיָּקָר. הֵבִיאָה הָרַבָּנִית מִגְדָּנוֹת לִכְבוֹד הָאוֹרֵחַ כְּשֶׁהִיא סַקְרָנִית, וְתָמְהָה לָדַעַת מִי הָאוֹרֵחַ הַיָּקָר וְהֶחָשׁוּב הַזֶּה שֶּׁאֵין הִיא וּבְנֵי בֵּיתָה מַכִּירִים אוֹתוֹ.

לְאַחַר שֶׁהָלַךְ הָאוֹרֵחַ וְנִסְתַיִימָה הָאֲסֵפָה, נִכְנְסָה הָרַבָּנִית אֶל חֶדֶר הָרַב וְהִתְעֲנְיֵינָה מִי הוּא הָאוֹרֵחַ? 'אֵינֶנִּי יוֹדֵעַ', הֵשִׁיב הָרַב, זֶהוּ 'אוֹרֵחַ'... 

יִשְׁמַע חֲכַם וְיוֹסֵף לֶקַח מִכָּל הַמַעֲשִׂיּוֹת הַלָּלוּ, שֶׁאֵין לְכַבֵּד וּלְקַבֵּל בְּסֵבֶר פָּנִים יָפוֹת רַק אֲנָשִׁים חֲשׁוּבִים בַּעֲלֵי מִשְׂרָה אוֹ מַעֲמָד כָּל שֶׁהוּא, אֶלָּא כְּפִי שֶׁאוֹמֵר הַתַּנָּא "הֲוֵי מְקַבֵּל [[אֶת כָּל הָאָדָם]] בְּסֵבֶר פָּנִים יָפוֹת", וְלֹא מְשַׁנֶּה כֵּיצַד הוּא נִרְאֶה וּמַה מַעֲמָדוֹ הַחֶבְרָתִי.
**INDEX_WRITE=<p>
# משנה טז

{ רַבָּן גַּמְלִיאֵל הָיָה אוֹמֵר, עֲשֵׂה לְךָ רַב, וְהִסְתַּלֵּק מִן הַסָּפֵק, וְאַל תַּרְבֶּה לְעַשֵּׂר אֳמָדוֹת: }

@ עֲשֵׂה לְךָ רַב וְהִסְתַּלֵּק מִן הַסָּפֵק

בָּעַל "כְּנֶסֶת יִשְׂרָאֵל" מְפָרֵשׁ דִּבְרֵי הַתַּנָּא, וְהִקְדִּים מַעֲשֵׂה שֶׁהָיָה בִּשְׁנֵי גְּדוֹלֵי יִשְׂרָאֵל רַבִּי פִּנְחָס הוֹרוִיץ (בָּעַל הַ''הַפְלָאָה"), וְאָחִיו רַבִּי שְׁמֶעֶלְקֶא מִנִיקֶלְשְׁבוּרְג זַצַ"ל, שֶׁנָּסְעוּ יָחַד אֶל הַמַּגִּיד מִמֶעזְרִיטשׁ זִיעַ"א.

כְּשֶׁשָּׁמַע זֹאת הַגָּאוֹן רַבִּי יְחֶזְקֵאל לַנְדֹּא הַ''נוֹדַע בִּיהוּדָה", חָרָה לוֹ עַל חֲבֵרוֹ בָּעַל הַהַפְלָאָה, לָמָּה לוֹ הַנְּסִיעָה אֶל הָרַבִּי, הֲלֹא כָּל זֶה הוּא בִּטּוּל תּוֹרָה עֲבוּרוֹ?! 

כְּשֶׁהִגִּיעַ בָּעַל הַהַפְלָאָה לִמְחוֹז חֶפְצוֹ, סִפֵּר לַמַּגִּיד מִמֶעזְרִיטשׁ אֶת הַקְפָּדָתוֹ שֶׁל הַ''נוֹדַע בִּיהוּדָה" עַל שֶׁנָּסַע אֵלָיו. אָמַר לוֹ הַמַּגִּיד, כִּי קוּשִׁיָּה זוֹ יְשָׁנָה מְאֹד, כְּמוֹ שֶׁאָמְרוּ בְּמַסֶּכֶת זְבָחִים (דַּף קטז.) עַל הַפָּסוּק "וַיִּשְׁמַע יִתְרוֹ", מַה שְׁמוּעָה שָׁמַע וּבָא וְנִתְגַּיֵּר? קְרִיעַת יָם סוּף וּמִלְחֶמֶת עֲמָלֵק!

וְלִכְאוֹרָה קָשֶׁה, מַה תְּמִיהַת הַגְּמָרָא מַה שָׁמַע יִתְרוֹ, הֲרֵי מְפֹרָשׁ בַּתּוֹרָה שֶׁשָּׁמַע כִּי הוֹצִיא ה' אֶת יִשְׂרָאֵל מִמִּצְרַיִם? 

אוּלָם לְפִי קוּשִׁיָית הַנּוֹדָע בִּיהוּדָה עֲלֵיכֶם, קָשֶׁה גַּם כָּאן, לָמָּה הָיָה לוֹ לְיִתְרוֹ לִטְרֹחַ וְלֵילֵךְ אֶל חֹתְנוֹ מֹשֶׁה רַבֵּנוּ, הֲלֹא גַּם בְּבֵיתוֹ הָיָה יָכוֹל לִקְנוֹת יִרְאַת שָׁמַיִם וְלַחֲזֹר בִּתְשׁוּבָה, וְאִם כֵּן מַה שָׁמַע שֶׁבָּא, וּבָא עַד לְמֹשֶׁה. 

אֶלָּא הַתֵּרוּץ הוּא, כִּי "עֲמָלֵק" בְּגִימַטְרִיָּא = "סָפֵק", לְלַמְּדֵנוּ שֶׁעֲמָלֵק מַטִּיל תָּמִיד סָפֵק בָּאֱמוּנָה בָּהּ' יִתְבָּרַךְ, וַאֲפִילּוּ אַחַר קְרִיעַת יָם סוּף שֶׁכָּתוּב שָׁם "וַיַּאֲמִינוּ בָּהּ' וּבְמֹשֶׁה עַבְדּוֹ", בְּכָל זֹאת בָּא עֲמָלֵק וְהִכְנִיס סָפֵק בֶּאֱמוּנַת יִשְׂרָאֵל [כְּמוֹ שֶׁאָמְרוּ בְּנֵי יִשְׂרָאֵל "הֲיֵשׁ ה' בְּקִרְבֵּנוּ אִם אָיִן", וּמִיַּד לְאַחַר מִכֵּן נֶאֱמַר "וַיָּבֹא עֲמָלֵק וַיִּלָּחֶם עִם יִשְׂרָאֵל"]. 

עַל כֵּן בָּא יִתְרוֹ אֶל מֹשֶׁה כְּדֵי לְקַבֵּל מִמֶּנּוּ הִתְחַזְּקוּת בֶּאֱמוּנָה, וּלְהוֹצִיא אוֹתוֹ מִסְּפֵקוֹתָיו. וְלָכֵן צְרִיכִים לִנְסֹעַ מֵעֵת לְעֵת לָרַב, כִּי הוּא יְתָרֵץ לוֹ אֶת הַקֻּשְׁיוֹת וְהַסְּפֵקוֹת שֶׁמְּנַקְּרוֹת בְּמוֹחוֹ שֶׁל הָאָדָם בְּעִנְיְנֵי אֱמוּנָה וּבִטָּחוֹן. 

כַּאֲשֶׁר שָׁמַע הַגָּאוֹן הַנּוֹדָע בִּיהוּדָה אֶת הַדְּבָרִים הָאֵלֶּה מִפִּי בָּעַל הַהַפְלָאָה, נִתְפַּעֵל מְאֹד, וְהֶחְלִיט לִנְסֹעַ אֶל הַמַּגִּיד. אָמְנָם כְּשֶׁנָּסַע לְשָׁם, שָׁמַע כִּי הַמַּגִּיד הַקָּדוֹשׁ נִסְתַּלֵּק מִן הָעוֹלָם, וְהִצְטַעֵר עַל כָּךְ מְאֹד מְאֹד.

וְזֶה כַּוָונַת הַתַּנָּא בְּאוֹמְרוֹ "עֲשֵׂה לְךָ רַב", שֶׁלְּעִתִּים קְרוֹבוֹת תֵּלֵךְ אֵלָיו כְּדֵי לִשְׁמוֹעַ דִּבְרֵי תּוֹכַחְתּוֹ, וְעַל יְדֵי כָּךְ "הִסְתַּלֵּק מִן הַסָּפֵק" שֶׁהָרַב יְסַלֵּק מִמְּךָ אֶת הַסְּפֵקוֹת בֶּאֱמוּנָה, וְתִזְכֶּה לִקְנוֹת מִמֶּנּוּ יִרְאַת שָׁמַיִם וּמִדּוֹת טוֹבוֹת וְתִתְחַזֵּק בַּעֲבוֹדַת ה' יִתְבָּרַךְ, וְתַעֲקֹר בְּכָךְ אֶת הָעֲמָלֵק שֶׁבְּתוֹכֶךָ.

~ הָרַב מְסַלֵּק אֶת הַסְּפֵקוֹת

מַעֲשֵׂה שֶׁהָיָה אֵצֶל הַגָּאוֹן רַבִּי מָרְדְּכַי בְּנֶט, שֶּׁהֻצְרַךְ לְהִתְרַחֵץ בְּמַעְיָנוֹת הָרְפוּאָה שֶׁל 'קַארְלסְבַּד', וְשָׁם נִפְגָּשׁ עִם "רַב" רְפוֹרְמִי מֵעֲיָרָה אַחַת שֶׁבְּאַשְׁכְּנַז, וְאוֹתוֹ "רַב" הִתְפָּאֵר בְּפָנָיו כִּי כָּל עִנְיְנֵי קְהִלָּתוֹ הַדָּתִיִּים נֶחְתָּכִים עַל פִּיו.

תָּהָה רַבִּי מָרְדְּכַי עַל קַנְקַנּוֹ, וּמְצָאוֹ רֵיק מִכָּל יְדִיעַת הַתּוֹרָה. שָׁאַל אוֹתוֹ רַבִּי מָרְדְּכַי: מַה עוֹשֶׂה כְּבוֹדוֹ כְּשֶׁבְּנֵי קְהִלָּתוֹ בָּאִים אֵלָיו בִּשְׁאֵלוֹת שֶׁל אִסּוּר וְהֵיתֵּר, אוֹ שֶׁל הֲלָכוֹת טְרֵפוֹת, כְּשֶׁצָּרִיךְ לָתֶת לָהֶם תְּשׁוּבָה בְּרוּרָה - כָּשֵׁר אוֹ טָרֵף? עָנָה לוֹ הָרַב הַרְפוֹרְמִי, אֲנִי נוֹהֵג לְהַטְרִיף מִסָּפֵק. 

אָמַר לוֹ רַבִּי מָרְדְּכַי: אֲסַפֵּר לִכְבוֹדוֹ מַעֲשֵׂה: יְהוּדִי אֶחָד הָיָה גָּר בִּכְפַר רָחוֹק מֵעִיר פְרַנְקְפוּרְט, וְהָיָה מְגַדֵּל עוֹפוֹת, אֲוַוזִים וְתַרְנְגוֹלוֹת לִשְׁחִיטָה, הוּא הָיָה נִגַּשׁ לַשּׁוֹחֵט שֶׁל הַכְּפָר כְּדֵי לִשְׁחוֹט אֶת הָעוֹפוֹת, וְהַכַּפְרִי הָיָה מוֹכֵר אֶת בְּשָׂרָם וְשׁוּמַנָם שֶׁל הָעוֹפוֹת לִבְנֵי הַכְּפָר, וּמִזֶּה הִתְפַּרְנֵס. כְּשֶׁמָּצְאוּ אֵיזֶה שְׁאֵלָה בָּעוֹף, כְּגוֹן מַחַט בַּקֻּרְקְבָן אוֹ שֵׁבֶר בְּגַף וְכַיּוֹצֵא בָּזֶה, הָיָה הַכַּפְרִי רוֹתֵם אֶת סוּסוֹ וְנוֹסֵעַ לִפְרַנְקְפוּרְט לִשְׁאוֹל אֶת רַב הָעִיר, כְּדֵי שֶּׁיּוֹרֶה לוֹ הֲלָכָה לְמַעֲשֵׂה. 

פַּעַם אַחַת נִכְנַס לֵיצָן אֶחָד לְבֵיתוֹ שֶׁל הַכַּפְרִי, וְאָמַר לוֹ: לָמָּה לְךָ לִנְסֹעַ הָעֲיָרָה מֶרְחָק שֶׁל כַּמָּה פַּרְסָאוֹת, לִשְׁאוֹל אֶת הָרַב אִם כָּשֵׁר אוֹ טָרֵף, וּבִפְרָט בִּימוֹת הַחֹרֶף. שְׁמַע נָא לַעֲצָתִי, כָּתוּב בַּתּוֹרָה, "וּבָשָׂר בַּשָּׂדֶה טְרֵפָה לֹא תֹאכְלוּ, לַכֶּלֶב תַּשְׁלִיכוּן אוֹתוֹ". 

מִכָּאן מוּכָח שֶׁהַבָּשָׂר הַטָּרֵף מַגִּיעַ לַכֶּלֶב, לָכֵן אִם תִּהְיֶה אֵיזוֹ לְךָ שְׁאֵלָה בָּעוֹף אִם הוּא כָּשֵׁר אוֹ טָרֵף, הַנַּח אֶת הָעוֹף בְּמָקוֹם מְסוּיָים כְּדֵי שֶׁיִּהְיֶה נִרְאָה לְעֵינוֹ שֶׁל הֲכֶלֶב, וְאָז אִם יֹאכֲלֶנּוּ הַכֶּלֶב, סִימָן שֶׁהוּא טָרֵף, וְאִם לָאו, בְּוַדַּאי שֶׁהוּא כָּשֵׁר...

הַכַּפְרִי שֶׁהָיָה עַם הָאָרֶץ, שָׂמַח עַל הָעֵצָה, וּמֵאָז הָיָה נוֹהֵג לָתֵת עוֹף שֶׁיֵּשׁ בּוֹ שְׁאֵלָה בַּהֲלָכָה לִפְנֵי הַכֶּלֶב, וְהַכֶּלֶב אָכַל אֶת כָּל הָעוֹף רֹאשׁוֹ עַל כְּרָעָיו וְקִרְבּוֹ. 

לְאַחַר כְּחֹדֶשׁ יָמִים, הֶחְלִיט הַכַּפְרִי שׁוּב לִנְסֹעַ אֵצֶל רַב הָעִיר. כְּשֶׁרָאָהוּ רַב הָעִיר, שָׁאַל אוֹתוֹ: מִפְּנֵי מַה לֹא בָּאתָ זֶה זְמַן רַב לִשְׁאוֹל שְׁאֵלוֹת עַל הָעוֹפוֹת?

הֵשִׁיב לוֹ הַכַּפְרִי: אֲדוֹנִי הָרַב, אָמְנָם שְׁאֵלוֹת רַבּוֹת הָיוּ לִי בָּעוֹפוֹת, אֶלָּא שֶׁהַכֶּלֶב שֶׁלִּי הָיָה פּוֹסֵק בָּהֶם לְהַטְרִיף אוֹ לְהַכְשִׁיר. שָׁאַל אוֹתוֹ הָרַב: וְעַכְשָׁו לָמָּה בָּאתָ אֵלַי? הֵשִׁיב הַכַּפְרִי לְתֻמּוֹ: הַכֶּלֶב שֶׁלִּי הוּא מַחְמִיר יוֹתֵר מִדַּאי, וְתָמִיד הוּא רַק מַטְרִיף אֶת הָעוֹפוֹת...

פָּנָה הַגָּאוֹן רַבִּי מָרְדְּכַי אֶל "הָרַב" הַרְפוֹרְמִי וְאָמַר: וְגַם כְּבוֹדוֹ הוֹלֵךְ בְּאוֹתָהּ שִׁיטָה לְהַחְמִיר מִסָּפֵק, וְאֵין זוֹ דַּרְכּוֹ שֶׁל הָרַב, אֶלָּא כְּפִי שֶׁאוֹמֶרֶת הַמִּשְׁנָה "עֲשֵׂה לְךָ רַב, וְהִסְתַּלֵּק מִן הַסָּפֵק!!!".

~ הָרַב מְסַלֵּק אֶת הַדִּינִים

פֵּרוּשׁ נוֹסַף לַמִּשְׁנָה נִרְאָה לְבָאֵר עַל פִּי מַה שֶׁמְּסֻפָּר בְּסֵפֶר "חוּט הַמְשׁוּלָש", שֶׁאֶחָד מִתַּלְמִידֵי הַחֲתַם סוֹפֵר זַצַ"ל, חַלָּה, וְהִתְיָיאַשׁוּ חַכְמֵי הָרוֹפְאִים לִמְצוֹא לוֹ רְפוּאָה, וְהָיָה קָרוֹב לָמוּת. 

הַחֲתַם סוֹפֵר נִכְנַס לְחַדְרוֹ שֶׁל הַתַּלְמִיד הַגּוֹסֵס, וְצִוָּה לְכָל הַבַּחוּרִים שֶׁהָיוּ שָׁם לָצֵאת. אֶחָד הַתַּלְמִידִים הִתְחַבֵּא שָׁם כְּדֵי לִרְאוֹת מַה יַעֲשֶׂה הָרַב, וְשָׁמַע שֶׁהָרַב שׁוֹאֵל אֶת הַחוֹלֶה: מַה אַתָּה רוֹאֶה?

הַתַּלְמִיד הֵשִׁיב, שֶׁרוֹאֶה שֶׁחוֹשְׁבִים עָלָיו בַּשָּׁמַיִם לָדוּן אוֹתוֹ לְמִיתָה, וְכֻלָּם הִכְרִיעוּ לְחוֹבָה, רַק דַּיָּין אֶחָד אָמַר שֶׁצְּרִיכִים לְהַצִּילוֹ בִּזְכוּת רַבּוֹ, כְּדֵי שֶׁלֹּא לִגְרֹם כָּל כָּךְ צַעַר לְרַבּוֹ הַחֲתַם סוֹפֵר, בְּאוֹבְדָן תַּלְמִידוֹ הֶחָבִיב.

כְּשֶׁשָּׁמַע זֹאת הָרַב, אָמַר: אִם כֵּן, טוֹב הַדָּבָר, וְרָאוּי לְהַצִּיל אוֹתְךָ מִן הַדִּין! וְאָכֵן הַתַּלְמִיד נִרְפָּא מִחוֹלְיוֹ וְשָׁב לְאֵיתָנוֹ.

וּלְפִי זֶה יֵשׁ לְפָרֵשׁ, "עֲשֵׂה לְךָ רַב, וְהִסְתַּלֵּק מִן הַסָּפֵק", הַמִּילָה 'סָפֵק' מֻרְכֶּבֶת מֵאוֹתִיּוֹת 'פְּסָק', שֶׁבִּזְכוּת זֶה שֶׁיֵּשׁ לָאָדָם רַב, זוֹכֶה הוּא לְהִסְתַּלֵּק מְהַפְּסָק שֶּׁנִּגְזַר עָלָיו בְּבֵית דִּין שֶׁל מַעְלָה, מִשּׁוּם שֶׁבַּשָּׁמַיִם מִתְחַשְּׁבִים בְּרַבּוֹ שֶׁלֹּא יְגָרֵם לוֹ צַעַר כְּשֶׁיֵּעָנֵשׁ תַּלְמִידוֹ. **INDEX_WRITE=<p>
# משנה יז

{ שִׁמְעוֹן בְּנוֹ אוֹמֵר, כָּל יָמַי גָּדַלְתִּי בֵין הַחֲכָמִים, וְלֹא מָצָאתִי לַגּוּף טוֹב אֶלָּא שְׁתִיקָה. וְלֹא הַמִּדְרָשׁ הוּא הָעִקָּר, אֶלָּא הַמַּעֲשֶׂה. וְכָל הַמַּרְבֶּה דְבָרִים, מֵבִיא חֵטְא: }

@ וְלֹא מָצָאתִי לַגּוּף טוֹב אֶלָּא שְׁתִיקָה

כָּתַב רַבִּי עוֹבַדְיָה מִבַּרְטְנוּרָא, שֶּׁאֵין דָּבָר יוֹתֵר טוֹב לָאָדָם כְּמוֹ מִי שֶׁשּׁוֹמֵעַ אֶת חֶרְפָּתוֹ וְשׁוֹתֵק. וְכָתוּב בַּמִּדְרָשׁ: כִּי כָּל מִי שֶׁמְּחָרְפִים אוֹתוֹ, וְיָכוֹל לְהָשִׁיב וְאֵינוֹ מֵשִׁיב, נִקְרָא חָסִיד. 

וְכָתוּב בְּמִדְרָשׁ שׁוֹחֵר טוֹב עַל הַפָּסּוּק בִּתְהִלִּים (פֶּרֶק טז): לֹא תִּתֵּן חֲסִידֶךָ לִרְאוֹת שָׁחַת: אָמַר רַב הוּנָא בְּשֵׁם רַבִּי אֲלֶכְּסַנְדְּרִי, כָּל מִי שֶׁשּׁוֹמֵעַ קִלְלָתוֹ וְשׁוֹתֵק, נִקְרָא חָסִיד, וְדָוִד שֹׁמֵעַ קִלְלָתוֹ וְשָׁתַק, בַּדִּין הוּא שֶׁיִּקָּרֵא חָסִיד.

מָתַי הָיָה הַדָּבָר הַזֶּה שֶׁדָּוִד שָׁתַק? כַּאֲשֶׁר בָּרַח דָוִד הַמֶּלֶךְ מִפְּנֵי אַבְשָׁלוֹם, עָשָׂה דַּרְכּוֹ בְּנַחַל קִדְרוֹן וּבְמַעֲלֵה הַזֵּיתִים, עִם הָעָם אֲשֶׁר אִתּוֹ. וְהִנֵּה בְּעָבְרוֹ אֶת הַר הַזֵּיתִים סָמוּךְ לְעִיר בַּחוּרִים, יוֹצֵא לִקְרָאתוֹ שִׁמְעִי בֶּן גֵּרָא שֶׁהָיָה רֹאשׁ הַסַּנְהֶדְרִין, וּמְקַלֵּל אֶת דָּוִד הַמֶּלֶךְ קְלָלָה "נִמְרֶצֶת" [רָאשֵׁי תֵּבוֹת - נוֹאֵף, מוֹאָבִי, רוֹצֵחַ, צוֹרֵר, תוֹעֵבָה], וְאַף סוֹקֵל אוֹתוֹ בָּאֲבָנִים, וּמֵעָפֵר אוֹתוֹ בֶּעָפָר.

וְכֹה אָמַר שִׁמְעִי לְדָוִד בְּקַלְלוֹ אוֹתוֹ: "צֵא צֵא אִישׁ הַדָּמִים, וְאִישׁ הַבְּלִיַּעַל". יִתֵּן ה' אֶת הַמְּלוּכָה בְּיַד אַבְשָׁלוֹם בִּנְךָ, כִּי אִישׁ דַּמִּים אַתָּה"

כְּשֶׁשָּׁמַע זֹאת אֲבִישַׁי בֶּן צְרוּיָה, אָמַר אֶל הַמֶּלֶךְ: לָמָּה יְקַלֵּל הַכֶּלֶב הַמֵּת הַזֶּה אֶת אֲדֹנִי הַמֶּלֶךְ, אֶעְבְּרָה נָא וַאֲסִירָה אֶת רֹאשׁוֹ, שֶׁהֲרֵי הוּא מוֹרֵד בַּמַּלְכוּת.

אֲבָל דָּוִד הַמֶּלֶךְ שׁוֹמֵעַ אֶת חֶרְפָּתוֹ, וּבְגַדְלוּת נַפְשׁוֹ אוֹמֵר: הוּא מְקַלֵּל כִּי קִלְלָתוֹ מַגִּיעָה לִי, מִפְּנֵי שֶׁה' אָמַר לוֹ לְקַלֵּל אֶת דָּוִד, וְלָכֵן הַנִּיחוּ לוֹ שֶׁיַּמְשִׁיךְ לְקַלֵּל. כָּךְ הִמְשִׁיךְ דָּוִד לָלֶכֶת בִּשְׁתִיקָה, וְשִׁמְעִי הוֹלֵךְ עַל צֶלַע הָהָר וּמַמְשִׁיךְ בְּשֶׁלּוֹ.

עַל שְׁתִיקָתוֹ זוֹ שֶׁל דָּוִד שֶׁשָּׁמַע חֶרְפָּתוֹ וְלֹא הֵשִׁיב דָּבָר, זָכָה וְנִהְיֶה רֶגֶל רְבִיעִית בַּמֶּרְכָּבָה יָחַד עִם שְׁלוֹשֶׁת אֲבוֹת הָעוֹלָם, אַבְרָהָם יִצְחָק וְיַעֲקֹב.

נִתְבּוֹנֵן מַה הָיָה קּוֹרֶה אִילּוּ הָיָה דָּוִד מַחְלִיט לַעֲנוֹת לְשִׁמְעִי, וּלְהִתְנַקֵּם בּוֹ עַל שֶׁבִּזָּה וְחֵרֶף אוֹתוֹ, אַף אִם אָכֵן הָיָה שׁוֹמֵר בְּכָךְ עַל כְּבוֹדוֹ לְפִי שָׁעָה, אֲבָל הָיָה מַפְסִיד מִכָּךְ לְדוֹרֵי דּוֹרוֹת וּלְנַצֵּחַ נְצָחִים. אֲבָל כְּשֶׁשָּׁתַק, הִתְבָּרֵר שֶׁהַשְּׁתִיקָה עָצְמָה הֵבִיאָה אוֹתוֹ לְדַרְגָּה רוּחָנִית עֲצוּמָה, שֶׁלֹּא זָכָה לָהּ אַף אֶחָד מִגְּדוֹלֵי הַדּוֹרוֹת, חוּץ מֵהָאָבוֹת הַקְּדוֹשִׁים.

~ סוֹף הַדִּבּוּר חֲרָטָה

אָמַר רַבִּי יְהוּדָה הֶחָסִיד מִרֶגְנְסבוּרְג: כְּשֶׁאֲנִי מְדַבֵּר אֲנִי מִתְחָרֵט, וּכְשֶׁאֵינִי מְדַבֵּר אֵינִי מִתְחָרֵט. עַד שֶׁלֹּא דִּבַּרְתִּי אֲנִי שַׁלִּיט וּמוֹשֵׁל עַל דִּבּוּרִי, אֲבָל כְּשֶׁיֵּצֵא הַדִּבּוּר מִפִּי, הַדִּבּוּר מוֹשֵׁל בִּי.

בְּסֵפֶר "קַב הַיָּשָׁר" (פֶּרֶק א) כָּתַב: צָרִיךְ הָאָדָם לֵידַע, שֶּׁאֵין הַקָּדוֹשׁ בָּרוּךְ הוּא וַתְרָן, וַאֲפִילוּ עַל דִּבּוּר קַל אֵינוֹ מְוַתֵּר. בֹּא וּרְאֵה מַה שֶׁכָּתַב הָרַב הֶחָסִיד בְּסֵפֶר "רֶכֶב אֵלִיָּהוּ", מַה שֶּׁאֵרַע בְּיָמָיו:

אִשָּׁה אַחַת הָיְתָה יוֹשֶׁבֶת בֵּין שְׁאָרֵי נָשִׁים, וְהָיוּ מְסַפְּרוֹת אִשָּׁה אַחַת עִם חֲבֶרְתָּהּ, בְּעִנְיַן הַתְּשׁוּבָה שֶׁל דִּין וְחֶשְׁבּוֹן שֶׁצָּרִיךְ כָּל אָדָם לִתֵּן עַל מַעֲשָׂיו. פָּתְחָה אִשָּׁה אַחַת בְּדֶרֶךְ שְׂחוֹק וְאָמְרָה: אֲנִי בְּבוֹאִי לִפְנֵי יוֹם הַדִּין בְּבֵית דִּין שֶׁל מַעְלָה, וְיִשְׁאֲלוּ אוֹתִי לָמָּה עָשִׂית כָּךְ וְכָךְ, אֶעֱשֶׂה אֶת עַצְמִי אִלֶּמֶת שֶׁלֹּא אוּכַל לְהָשִׁיב. וְלֹא הָיוּ יָמִים מוּעָטִים, עַד שֶׁנַּעֲשֵׂית אוֹתָהּ אִשָּׁה אִלֶּמֶת עַד יוֹם מוֹתָהּ. רַחְ"לִ.

~ הַשְּׁתִיקָה מְגִלָּה אֶת הַפְּנִימִיּוֹת

בְּבָבֶל הָיוּ מְעוֹרָבוֹת בֵּין בְּנֵי יִשְׂרָאֵל מִשְׁפָּחוֹת פְּסוּלוֹת, שֶׁמְּקוֹרָן אֵינוֹ טָהוֹר. לֹא תָּמִיד הָיָה נִתַּן לָדַעַת אֵלּוּ הֵן הַמִּשְׁפָּחוֹת הַמְּיֻחָסוֹת, וְאֵלּוּ לֹא. אוּלָם הָיָה לַחֲכָמִים סִימָן הֶכֵּר לְכָךְ - כְּשֶׁהָיָה לִשְׁתֵּי מִשְׁפְּחוֹת אֵיזֶה רִיב בֵּינֵיהֶם, אוֹתָהּ מִשְׁפָּחָה שֶׁהָיְתָה שׁוֹתֶקֶת וְלֹא עֲוֹנָהּ לִמְחָרְפִים, נֶחְשְׁבָה לְמְיוּחֶסֶת. 

גַּם כַּאֲשֶׁר רָבוּ שְׁנַיִם זֶה עִם זֶה, הָרִאשׁוֹן מִבֵּין הַשְּׁנַיִם שֶּׁשָּׁתַק וְלֹא הִמְשִׁיךְ לְהָשִׁיב לְרֵעֵהוּ, יָדְעוּ לוֹמַר עָלָיו כִּי הוּא מְיֻחָס יוֹתֵר מִן הַשֵּׁנִי. מִשּׁוּם כָּךְ קָבְעוּ חֲכָמִים בְּקִדּוּשִׁין (דַּף עא:) "שְׁתִיקוּתֵיה דְּבָבֶל הָיְינוּ יְחוּסָא", כְּלוֹמַר, בְּבָבֶל, הַשְּׁתִיקָה הִיא הָרְאָיָה לְיִחוּסוֹ שֶׁל הָאָדָם.

~ תַּעֲנִית דִּבּוּר עָדִיף מִצּוֹם

הֶחָפֵץ חַיִּים זַצַ"ל כּוֹתֵב בְּסֵפֶר "מִשְׁנָה בְּרוּרָה" (סִימָן תקעא אוֹת ב), כִּי אָדָם שֶׁרוֹצֶה לִגְזֹר עַל עַצְמוֹ תַּעֲנִית לְשֵׁם כַּפָּרַת עֲווֹנוֹתָיו, מוּטָב לוֹ שֶׁיְּקַבֵּל עַל עַצְמוֹ תַּעֲנִית דִּבּוּר, וְלֹא הִתְנַזְרוּת מֵאֲכִילָה, בְּעוֹד שֶׁמִּתַּעֲנִית דִּבּוּר לֹא יִהְיֶה לוֹ כָּל נֵזֶק גּוּפָנִי הֲרֵי שֶׁעַל יְדֵי הֲצוֹם יֵחָלֵשׁ גּוּפוֹ, וְהוּא יִתְרַפֶּה בַּעֲבוֹדַת הַבּוֹרֵא וּבְלִמּוּד הַתּוֹרָה.

אוֹתוֹ רַעְיוֹן כָּתַב גַּם הַגְּרָ"א בְּאִגַּרְתּוֹ, שֶׁצָּרִיךְ הָאָדָם לִייַסֵּר אֶת עַצְמוֹ עַל יְדֵי רִסּוּן פִּיו וְתַאֲווֹתָיו, וְלֹא בְּתַעֲנִיּוֹת וּבְסִגּוּפִים גּוּפָנִיִּים.

~ מְתִיקוּת הַתּוֹרָה בִּזְכוּת שְׁתִיקָה

פָּעַם בִּקֵּשׁ בָּחוּר אֶחָד מֵרַבִּי יִצְחָק לְוִונְשְׁטֵיין שְׁלִיטָ"א לְהִכָּנֵס עִמּוֹ אֶל הַגָּאוֹן רַבִּי אַהֲרֹן לֵיבּ שְׁטֵינְמַן שְׁלִיטָ"א, כְּדֵי לְשׂוֹחֵחַ עִמּוֹ, אוּלָם הוּא הִזְהִיר מֵרֹאשׁ אֶת רַבִּי יִצְחָק שֶׁלֹּא יִתְעָרֵב בְּשִׂיחָה זוֹ, וְהַשְּׁנַיִם נִכְנְסוּ אֶל הַקֹּדֶשׁ פְּנִימָה.

בְּחַדְרוֹ שֶׁל הָרַב, פָּתַח הַבָּחוּר אֶת פִּיו וְשָׁאַל: הַאִם כְּבוֹד הָרַב אוֹהֵב סְטֵיק? רַבִּי אַהֲרֹן הִתְבּוֹנֵן בּוֹ וְשָׁאַל: מַה זֶה סְטֵיק?

הַבָּחוּר הֵשִׁיב: סטיק זֶה בָּשָׂר מְשֻׁבָּח, מְיֻחָד בְּמִינוֹ. "אֵינֶנִּי מַכִּיר דָּבָר כָּזֶה", נַעֲנָה הָרַב. הַבָּחוּר הִמְשִׁיךְ: אוּלַי יִרְצֶה הָרַב לִטְעֹם סְטֵיק? בִּיכָלְתִּי לְהָבִיא לוֹ לִטְעֹם מִן הַבָּשָׂר הַטָּעִים הַזֶּה?! הָרַב לֹא הֵגִיב לִשְׁאֵלָתוֹ.

הִמְשִׁיךְ הַבָּחוּר וְשָׁאַל: הַאִם הָרַב אוֹהֵב גְּלִידָה? שָׁאַל הָרַב: מַה זֶה גְּלִידָה? אָמַר הַבָּחוּר: כְּדַאי שֶׁהָרַב יִטְעַם פַּעַם וְיָבִין, כְּדַאי מְאֹד לִטְעֹם גְּלִידָה מִפַּעַם לְפַעַם...

בִּשְׁלַב זֶה הִתְבּוֹנֵן הָרַב שְׁטֵינְמַן עַל רַבִּי יִצְחָק וְשָׁאַל: מַה רוֹצֶה הַבָּחוּר הַזֶּה? רַבִּי יִצְחָק כִּמְעַט הָדַף אֶת הַבָּחוּר מִן הַחֶדֶר, אוּלָם הַבָּחוּר תָּפַס בּוֹ וְאָמַר: הַמְתֵּן רֶגַע, הֲלֹא אָמַרְתָּ לִי שֶׁתִּתֵּן לִי לְדַבֵּר וְלֹא תִתְעָרָב.

וְאָז פָּנָה הַבָּחוּר אֶל הָרַב שְׁטֵינְמַן וְאָמַר: אֲנִי מִסְתּוֹבֵב כְּבָר כְּעֶשֶׂר שָׁנִים בְּיֵּשִׁיבוֹת, מְחַפֵּשׂ וּבוֹדֵק, אַךְ לֹא מוֹצֵא אֶת מְקוֹמִי... כֻּלָּם אוֹמְרִים לִי שֶׁאֲנִי צָרִיךְ לְהַרְגִּישׁ טָעַם בַּלִּמּוּד, אַךְ אֵין לִי טָעַם... לָרַב אֵין טָעַם בְּסְטֵיק וּבְגְלִידָה, וְהוּא גַּם לֹא רוֹצֶה לִטְעֹם מֵהֶם, עַל אַף שֶׁאֲנִי אוֹמֵר שֶׁהֵם טְעִימִים מְאֹד. וְלִי אֵין טָעַם בַּלִּמּוּד, וְעַל אַף שֶׁכֻּלָּם אוֹמְרִים לִי שֶׁטּוֹב לִלְמֹד, אֵינֶנִּי מֵבִין מַה כֻּלָּם רוֹצִים מֵחַיָּי!...

שָׁמַע הָרַב אֶת דְּבָרָיו וְשָׁאַל: מַהוּ הַמַּאֲכָל הַמָּתוֹק בְּיוֹתֵר שֶׁקַּיָּם בָּעוֹלָם? הַבָּחוּר הִרְהֵר רֶגַע קָט וְאַחַר כָּךְ הֵשִׁיב: "דְּבָשׁ". 

הִמְשִׁיךְ הָרַב לִשְׁאוֹל: הַאִם יִתָּכֵן שֶׁמִּישֶׁהוּ יֹאמַר עַל דְּבָשׁ שֶׁהוּא מַר? הֵשִׁיב הַבָּחוּר: רַק אִם דַּעְתּוֹ הִשְׁתַּבְּשָׁה עָלָיו, אֲבָל אָדָם שָׁפוּי לְעוֹלָם לֹא יֹאמַר כָּךְ.

גַּם אָדָם בַּר דַּעַת מְסֻגָּל לוֹמַר שֶׁהַדְּבַשׁ מָרִיר, הִבְהִיר הָרַב, בְּמִקְרֶה שֶׁיֵּשׁ לוֹ פְּצָעִים עַל לְשׁוֹנוֹ, הֵם גּוֹרְמִים לִמְרִירוּת בַּפֶּה, מְצִיקִים וְכוֹאֲבִים, וְהוּא נוֹרְמָלִי לַחֲלוּטִין...

הִמְשִׁיךְ הָרַב וְאָמַר: אֵינֶנִּי מַכִּירְךָ וְאֵינֶנִּי יוֹדֵעַ מִי אַתָּה, אֲבָל יִתָּכֵן שֶׁעַל לְשׁוֹנְךָ יֵשׁ פְּצָעִים רוּחָנִיִּים שֶׁל לָשׁוֹן הָרַע, נִבוּל פֶּה, וּשְׁקָרִים. פְּצָעִים מִסּוּג זֶה, עֲלוּלִים לִגְרֹם לִמְרִירוּת רַבָּה וְלַהֲרוֹס אֶת הַטַּעַם בְּלִמּוּד. אִם אַתָּה אָכֵן לוֹקֶה בְּכָךְ, כְּדַאי שֶׁתֵּרָפֵא אֶת פְצַעֵיךָ עַל יְדֵי שְׁתִיקָה, וּמִיַּד תַּרְגִּישׁ בַּטַּעַם הַמָּתוֹק שֶׁל הַתּוֹרָה!!! 

~ זָכָה לְכָל הַתּוֹרָה בִּזְכוּת הַשְּׁתִיקָה

מַעֲשֵׂה שֶׁהָיָה עִם הַגָּאוֹן רַבִּי חִזְקִיָּה מְדִינִי, שֶׁבִּצְעִירוּתוֹ הָיָה לוֹמֵד בְּבֵית מִדְרַשׁ שֶׁהֻחְזַק עַל יְדֵי יְהוּדִי אָמִיד. לַמְרוֹת שֶׁהָיָה לְבֵית הַמִּדְרָשׁ זְמַנִּים קְבוּעִים לַלִּמּוּד, הָרַב מְדִינִי שֶׁמְּאֹד אָהַב לִלְמֹד תּוֹרָה, הָיָה מַשְׁכִּים לָבוֹא בַּבֹּקֶר, וְעוֹזֵב מְאֻחָר בָּעֶרֶב. בִּגְלַל הַתְמָדָה זוֹ, הַיְּהוּדִי הָאָמִיד שֶּׁהֶחְזִיק אֶת הַבֵּית הַמִּדְרָשׁ, חִבֵּב אוֹתוֹ מְאֹד, וְהָיָה נוֹתֵן לוֹ טוֹבוֹת שֶׁלֹּא הָיָה נוֹתֵן לַאֲחֵרִים.

אִישׁ אֶחָד שֶׁהָיָה בָּא הַרְבֵּה לְבֵית הַמִּדְרָשׁ, קִינָא בָּרַב מְדִינִי, כִּי חָשַׁב שֶׁהָרַב מְדִינִי הָיָה מְקַבֵּל יוֹתֵר כֶּסֶף מֵאֲנָשִׁים אֲחֵרִים הַלּוֹמְדִים בְּבֵית הַמִּדְרָשׁ, וְלָכֵן הֶחְלִיט עַל תָּכְנִית לְהִתְנַקֵּם בּוֹ. הוּא נָתַן שֹׁחַד לְעוֹזֶרֶת הַגוֹיָיה שֶׁהָיְתָה מְנַקָּה אֶת בֵּית הַמִּדְרָשׁ, כְּדֵי שֶׁהִיא תֹּאמַר לַאֲנָשִׁים שֶׁהָרַב מְדִינִי נִיסָה לְפַתּוֹת אוֹתָהּ לַעֲבֵרָה.

יוֹם אֶחָד מֻקְדָּם בַּבֹּקֶר, כַּאֲשֶׁר הָרַב מְדִינִי הִגִּיעַ לְבֵית הַמִּדְרָשׁ, הָעוֹזֶרֶת שֶׁהָיְתָה מְנַקָּה אֶת בֵּית הַמִּדְרָשׁ, רָצָה בִּצְעָקוֹת נוֹרָאוֹת לָרְחוֹב, וְטָעֲנָה שֶׁהָרַב מְדִינִי נִיסָה לְפַתּוֹת אוֹתָהּ לַעֲבֵרָה.

 אֲנָשִׁים רַבִּים רָצוּ לְבֵית הַמִּדְרָשׁ כּוֹלֵל הָאִישׁ שֶׁתִּכְנֵן אֶת כָּל הַסִּפּוּר, וְהִתְחִילוּ לִצְעֹק עַל הָרַב מְדִינִי, וְשַׁאֲלוּ אוֹתוֹ אֵיךְ הוּא הֵעֵז לַעֲשׂוֹת דָּבָר זֶה. הָאִישׁ שֶׁקִּינָא בָּרַב, שִׁכְנֵעַ אֶת הַצִּבּוּר לָלֶכֶת לְבֵיתוֹ שֶׁל הֶעָשִׁיר, וְלִדְרֹשׁ מִמֶּנּוּ שֶׁיִּפָּטֵר אֶת הָרַב מְדִינִי מֵהַמָּקוֹם, וְיַפְסִיק לִתְמֹךְ בּוֹ.

וְאָכֵן הָלְכוּ הָאֲנָשִׁים, וְסִפְּרוּ לֶעָשִׁיר מַה שֶׁקָּרָה בְּבֵית הַמִּדְרָשׁ. כְּשֶׁשָּׁמַע זֹאת הֶעָשִׁיר, אָמַר לָהֶם לַחְזֹר לְבֵית הַמִּדְרָשׁ, וְהוּא כְּבָר יַחְקֹר אֶת הָעִנְיָן. בְּמֶשֶׁךְ כָּל אוֹתוֹ הַזְּמַן שֶׁהָיוּ צְעָקוֹת בְּבֵית הַמִּדְרָשׁ, הָרַב מְדִינִי לֹא הִפְסִיק אֶת לִמּוּדוֹ לְרֶגַע, וַאֲפִילוּ לֹא טָרַח לְהָשִׁיב לְאֲשָׁמוֹת שֶׁלָּהֶם.

הַיְּהוּדִי הָאָמִיד הִגִּיעַ לְבֵית הַמִּדְרָשׁ, וְהִסְתַּכֵּל עַל הָרַב מְדִינִי בְּמֶשֶׁךְ חֲצִי שָׁעָה. לְאַחַר מִכֵּן הִכְרִיז הֶעָשִׁיר, שֶׁהָרַב מְדִינִי הוּא אִישׁ קָדוֹשׁ, וּמִי שֶׁיּוֹצִיא עָלָיו דִבָּה, לֹא יוּכַל שׁוּב לְהִכָּנֵס לְבֵית הַמִּדְרָשׁ שֶׁלּוֹ. בְּנוֹסָף לְכָךְ הוּא גַּם פִּיטְר אֶת הָעוֹזֶרֶת הַמִּרְשַׁעַת, וְאַף אֶחָד לֹא הֵעֵז לְדַבֵּר עָלָיו עוֹד.

עָבְרוּ כַּמָּה יָמִים, וְהִנֵּה בֹּקֶר אֶחָד כַּאֲשֶׁר הָרַב מְדִינִי הָיָה לוֹמֵד לְבַדּוֹ בְּבֵית הַמִּדְרָשׁ, נִגְּשָׁה אֵלָיו הָעוֹזֶרֶת, וּבָכְתָה לְפָנָיו וְאָמְרָה לוֹ: אַתָּה יוֹדֵעַ אֶת הָאֱמֶת שֶׁאֲנִי שִׁקַּרְתִּי כַּאֲשֶׁר הֶאֱשַׁמְתִּי אוֹתְךָ, אֲבָל זֶה לֹא אַשְׁמָתִי, כִּי פְּלוֹנִי נָתַן לִי שֹׁחַד, וְלָכֵן עָשִׂיתִי מַה שֶׁהוּא אָמַר לִי. וְכָעֵת הַכֶּסֶף שֶׁהוּא נָתַן לִי כְּבָר נִגְמָר, וְעַכְשָׁו אֵין לִי עֲבוֹדָה, לָכֵן רְצוֹנִי לְהוֹדִיעַ בְּפֻמְבִּי שֶׁאַתָּה חַף מִפֶּשַׁע, וּפְלוֹנִי הוּא שֶׁיָּזַם אֶת כָּל הָעִנְיָן!

הָרַב מְדִינִי חָשַׁב עַל הָעִנְיָן, מִצַּד אֶחָד הַהוֹדָעָה הַפֻּמְבִּית שֶׁל הָעוֹזֶרֶת תִּהְיֶה לְטוֹבָתוֹ, שֶׁכֻּלָּם יֵדְעוּ שֶׁהוּא חַף מִפֶּשַׁע. אֲבָל מִצַּד שֵׁנִי הוּא הֵבִין שֶׁזֶּה יִגְרֹם חִלּוּל הַשֵּׁם, שֶׁהֲרֵי כֵּיצַד מְסֻגָּל אָדָם שֶׁלּוֹמֵד תּוֹרָה לְהַעֲלִיל עֲלִילָה עַל תַּלְמִיד חֲכַם בִּגְלַל הַקִּנְאָה שֶׁבָּעֲרָה בּוֹ.

לָכֵן הֶחְלִיט הָרַב, שֶׁלַּמְרוֹת שֶׁהוּא יֶהֱנֶה מִכָּךְ, אֲבָל עָלָיו לִדְאֹג שֶׁלֹּא יִהְיֶה חִלּוּל הַשֵּׁם, וְלָכֵן אָמַר לְעוֹזֶרֶת: יֵשׁ לִי רַעֲיוֹן יוֹתֵר טוֹב, בִּמְקוֹם לִגְרֹם בּוּשָׁה וְחִלּוּל ה', אֲנִי אֶמְצָא לְךָ עֲבוֹדָה אַחֶרֶת, וְאֶת אַל תְּגַלִּי אֶת אֲשֶׁר נַעֲשָׂה. הִיא הִסְכִּימָה לְכָךְ, וְהָרַב מְדִינִי שָׁמַר עַל הַבְטָחָתוֹ, וְשִׁכְנַע אָדָם אַחֵר בַּקְּהִלָּה לְקַבֵּל אוֹתָהּ לַעֲבוֹדָה.

אוֹתוֹ הָאִישׁ שֶׁהִשְׁמִיץ אֶת הָרַב מְדִינִי, נִפְטַר תּוֹךְ שָׁבוּעַ, וְהוּא לָקַח אִתּוֹ לַקֶּבֶר אֶת סוֹדוֹ. אוּלָם הָרַב מְדִינִי נִזְכָּר, שֶׁאַחֲרֵי הַסִּפּוּר הַזֶּה, הוּא קִבֵּל בְּהִירוּת יֶתֶר בְּלִמּוּד הַתּוֹרָה, וְהוּא הִרְגִּישׁ שֶׁכָּעֵת הוּא קִבֵּל אֶת כָּל הַתּוֹרָה בְּמַתָּנָה, וְאָכֵן הִתְפַּרְסֵם כְּאֶחָד מִגְּדוֹלֵי הַדּוֹר, וְחִבֵּר אֶת הַחִבּוּרִים הַנּוֹדָעִים "שְׂדֵה חֶמֶד".

~ מִצְוָה לֹא לוֹמַר דָּבָר שֶׁאֵינוֹ נִשְׁמַע

בְּמַסֶּכֶת יְבָמוֹת (דַּף סד:) אָמְרוּ: כְּשֵׁם שֶׁמִצְוָה לוֹמַר דָּבָר שֶׁנִּשְׁמָע, כָּךְ מִצְוָה שֶׁלֹּא לוֹמַר דָּבָר שֶׁלֹּא נִשְׁמַע. לִפְעָמִים צְרִיכִים חָכְמָה וּבִינָה יְתֵרָה, לָדַעַת מָתַי הַשְּׁתִיקָה יָפָה, וּמָתַי יֵשׁ סִכּוּיִים שֶׁדְּבָרָיו יֵעָשׂוּ פֵּרוֹת.

וּכְמוֹ שֶׁהָיָה מַעֲשֵׂה עִם הַצַּדִּיק רַבִּי יִשְׂרָאֵל מְוִיזְנִיצַא, שֶּׁפָּנָה אֶל הַגַּבַּאי מְשַׁמְּשׁוֹ בַּקֹּדֶשׁ, וְאָמַר לוֹ: בֹּא נֵלֵךְ וּנְטַיֵּל. כְּשֶׁיָּצְאוּ לַדֶּרֶךְ, הִגִּיעַ הָרַב לְבֵיתוֹ שֶׁל מְנַהֵל בַּנְק יָדוּעַ.

כְּשֶׁהִגִּיעַ לְשָׁם דָּפַק עַל הַדֶּלֶת, בָּעַל הַבַּיִת פָּתַח אֶת הַדֶּלֶת וְהוּפְתַע לִרְאוֹת אֶת הָרַב בָּא לְבֵיתוֹ. הַמְּנַהֵל קִבֵּל אֶת הָרַב בְּסֵבֶר פָּנִים יָפוֹת, וְהִכְנִיסוּ בְּכָל הַדְרַת הַכָּבוֹד לְיַד הַשֻּׁלְחָן, וְהִגִּישׁ כִּבּוּד קַל. 

בָּעַל הַבַּיִת לֹא הִרְהִיב עוֹז לִשְׁאוֹל אֶת הָרַב מַדּוּעַ הוּא בָּא לְבֵיתוֹ, אֲבָל פָּנָה בִּלְחִישָׁה אֶל הַגַּבַּאי וּשְׁאָלוֹ לְפֵשֶׁר דָּבָר. הֵשִׁיבוּ הַגַּבַּאי: גַּם אֲנִי אֵינֶנִּי יוֹדֵעַ לָמָּה בָּא הָרַב לְכָאן. 

לְאַחַר מִכֵּן קָם הָרַבִּי מִכִּסְאוֹ וְנִפְרָד מִבַּעַל הַבַּיִת. בָּעַל הַבַּיִת יָצָא אַחֲרָיו לְלַוּוֹתוֹ, וְאָז פָּנָה אֶל הָרַב בִּשְׁאֵלָה: יִסְלַח לִי כְּבוֹד הָרַב עַל שְׁאֵלָתִי, בִּרְצוֹנִי לָדַעַת מַה סִבַּת הַבִּקּוּר. הֵשִׁיב לוֹ הָרַבִּי: בָּאתִי לְבֵית כְּבוֹדוֹ לְקַיֵּם מִצְוָה, וְקִיַימְתִיהָ.

 תָּמַהּ בָּעַל הַבַּיִת: אֵיזֶה מִצְוָה? הֵשִׁיב לוֹ הָרַב: רַבּוֹתֵינוּ אָמְרוּ "כְּשֵׁם שֶׁמִצְוָה לוֹמַר דָּבָר הֲנִשְׁמַע, כָּךְ מִצְוָה שֶׁלֹּא לוֹמַר דָּבָר שֶׁלֹּא נִשְׁמַע", וְאִלּוּ יָשַׁבְתִּי בְּבֵיתִי וּכְבוֹדוֹ בְּבֵיתוֹ, לֹא הָיִיתִי מְקַיֵּם אֶת מִצְוַת חֲז''ל, וְלָכֵן הָיִיתִי צָרִיךְ לָבוֹא אֶל בֵּיתוֹ, וְלִשְׁתֹּק שָׁם, וְאָז תִּתְקַיֵּם מִצְוַת חֲכָמִים כְּתִקּוּנָהּ. 

אָמַר לוֹ הַגְּבִיר: מִי אָמַר לִכְבוֹדוֹ שֶׁאֲנִי לֹא אֶשְׁמַע, אוּלַי כֵּן אֶשְׁמַע לוֹ?! הָרַבִּי הֵשִׁיב: יוֹדֵעַ אֲנִי שֶׁכְּבוֹדוֹ לֹא יִשְׁמַע! כְּכָל שֶׁהָרַבִּי סֵרֵב לוֹמַר מַהוּ הַדָּבָר, כָּךְ גָּבְרָה סַקְרָנוּתוֹ שֶׁל מְנַהֵל הַבַּנְק יוֹתֵר וַיִּוָּתֵר לָדַעַת מַהוּ הַדָּבָר, וְהִפְצִיר מְאֹד בָּרַבִּי שֶׁיְּגַלֶּה לוֹ מַהוּ הַדָּבָר שֶׁאֵינוֹ נִשְׁמַע.

לְבַסּוֹף נֶעְתַּר לוֹ הָרַבִּי, וְאָמַר לוֹ: יֶשְׁנָהּ אַלְמָנָה שֶׁשּׁוֹכֶנֶת בְּבַיִת בְּשְׁכוּנַתֵנוּ, וְהִיא עֲנִיָּה מְרוּדָה וְעָלֶיהָ לְכַלְכֵּל אֶת שִׁבְעַת יְתוֹמֵיה, וְהִיא חַיֶּבֶת לַבַּנְק שֶׁלָּכֶם דְּמֵי מַשְׁכַּנְתָּא שֶׁצְּרִיכָה לְשַׁלֵּם מִדֵּי חֹדֶשׁ בְּחָדְשׁוֹ, וּמִכֵּיוָן שֶּׁאֵין בְּאֶפְשָׁרוּתָהּ לְשַׁלֵּם, שְׁלַחְתֶּם אֵלֶיהָ הַתְרָאָה אַחֲרוֹנָה, שֶׁאִם לֹא תְשַׁלֵּם, בֵּיתָהּ יִמָּכֵר בִּמְכִירָה פֻּמְבִּית, וְהִיא וְהַיְתוֹמִים יוּצְאוּ הַחוּצָה, וְרָצִיתִי מְאֹד מִכְּבוֹדוֹ שְׁיֵוַותֵּר עַל הַחוֹב שֶׁל הָאַלְמָנָה.

עָנָה לוֹ הַגְּבִיר, אֲבָל אֲדוֹנִי הָרַב, אֵיךְ אֶפְשָׁר דָּבָר זֶה, וְכִי אֲנִי הַבְּעָלִים שֶׁל הַבַּנְק? אָמְנָם אֲנִי מְנַהֵל הַבַּנְק, אֲבָל אֵינֶנִּי בָּעַל הַבַּנְק, וְהַחוֹב הוּא כַּמָּה מֵאוֹת רֻבָּל, וְאִם כֵּן אֵיךְ אוּכַל לְוַותֵּר עַל מִכְתַּב הַהַתְרָאָה שֶׁכָּתַבְתִּי.

הִפְסִיקוֹ הָרַבִּי וְאָמַר: הֲלֹא כֹּה דְּבָרַי, אֲשֶׁר דִּבַּרְתִּי, שֶׁאַתָּה לֹא תֹאבֶה וְלֹא תִשְׁמַע, וְהִתְחִיל הָרַבִּי לְהַבִּיעַ צַעַר וּלְהִתְמַרְמֵר, אֵיךְ עָבַרְתִּי בִּגְלָלְךָ עַל דִּבְרֵי חֲכָמִים, וְאָמַרְתִּי דָּבָר שֶׁלֹּא נִשְׁמַע!!! 

הָרַבִּי הִפְסִיק אֶת הַשִּׂיחָה וּפָנָה עוֹרֵף, וְהָלָךְ לוֹ. דִּבְרֵי הָרַב נִכְנְסוּ לְלִבּוֹ שֶׁל הַמְּנַהֵל כְּחֵץ מִקֶּשֶׁת, וְלֹא נָתְנוּ לוֹ מָנוֹחַ, לְבַסּוֹף קִבֵּל אֶת הַחוֹב עַל עַצְמוֹ, וְשִׁלֵּם מִכִּיסוֹ אֶת כָּל הַחוֹב שֶׁל הָאַלְמָנָה לְקֻפַּת הַבַּנְק, וְהָאַלְמָנָה נִשְׁאֲרָה בְּבֵיתָהּ עִם הַיְתוֹמִים שֵׁלָה. כְּשֶׁשָּׁמַע הָרַבִּי בֵּרֵךְ אֶת הַגְּבִיר שֶׁיִּזְכֶּה כָּל יָמָיו לְעֹשֶׁר וְכָבוֹד. 
**INDEX_WRITE=<p>
# משנה יח

{רַבָּן שִׁמְעוֹן בֶּן גַּמְלִיאֵל אוֹמֵר, עַל שְׁלשָׁה דְבָרִים הָעוֹלָם עוֹמֵד, עַל הַדִּין וְעַל הָאֱמֶת וְעַל הַשָּׁלוֹם, שֶׁנֶּאֱמַר (זכריה ח) אֱמֶת וּמִשְׁפַּט שָׁלוֹם שִׁפְטוּ בְּשַׁעֲרֵיכֶם:}

@ דִּין, אֱמֶת וְשָׁלוֹם

עוֹלָמֵנוּ זָקוּק גַּם לָדִין, גַּם לָאֱמֶת, וְגַם לְשָׁלוֹם. אוּלָם עַל כָּל אִישׁ וּבְעִקָּר עַל הַדִּין, מֻטֶּלֶת הַחוֹבָה לְהַבְחִין אֵימָתַי רָאוּי לְהִשְׁתַּמֵּשׁ בְּכָל אֶחָד מִשְּׁלֹשֶׁת הַדְּבָרִים. לְעִתִּים יֵשׁ לִנְהֹג עַל פִּי הַדִּין מִבְּלִי לִסְטוֹת יָמִין וּשְׂמֹאל, וּלְעִתִּים יֵשׁ לָלֶכֶת בְּדֶרֶךְ הָאֱמֶת אוֹ הַשָּׁלוֹם. 

בְּסֵפֶר "מִדְרַשׁ שְׁמוּאֵל", הֵבִיא דִּבְרֵי רַבִּי מַתִּתְיָה הַיִּצְהָרִי, שֶׁנָּתַן דֻּגְמָא לְכָךְ מִשְּׁלוֹשָׁה מִקְרִים שׁוֹנִים.

הַמִּקְרֶה הָרִאשׁוֹן, הָיָה בְּעֵת שֶׁרַבִּי שִׁמְעוֹן בֶּן שָׁטַח רָאָה אִישׁ רוֹדֵף אַחַר רֵעֵהוּ, וּבְיָדוֹ סַכִּין שְׁלוּפָה. הָאִישׁ הַבּוֹרֵחַ, נָס לְתוֹךְ מְעָרָה, וְהָרוֹדֵף נִכְנַס אַחֲרָיו. לְאַחַר רְגָעִים אֲחָדִים, יָצָא הָרוֹדֵף וּבְיָדוֹ הַסַּכִּין מְגֹאֶלֶת בְּדָם. נִכְנַס רַבִּי שִׁמְעוֹן בֶּן שָׁטַח לַמְּעָרָה, וְרָאָה כִּי הָאָדָם שֶׁבָּרַח אֵלֶיהָ, שׁוֹכֵב שָׁם הָרוּג.

פָּנָה רַבִּי שִׁמְעוֹן לָרוֹצֵחַ וְאָמַר לוֹ: רָשָׁע! מִי הָרַג אֶת הָאִישׁ הַזֶּה? אוֹ אֲנִי אוֹ אַתָּה, וְאִם אֲנִי לֹא הָרַגְתִּי, אָז אַתָּה בְּוַדַּאי הָרַגְתָּ וְחַיָב אַתָּה מִיתָה. אֲבָל מַה אֶעֱשֶׂה שֶּׁאֵין דָּמְךָ מָסוּר בְּיָדִי, שֶׁהֲרֵי הַתּוֹרָה אָמְרָה "עַל פִּי שְׁנַיִם עֵדִים יוּמַת הַמֵּת", וּמֵאַחַר שֶּׁאֵין כָּאן עֵדִים, אִי אֶפְשָׁר לְהָרְגֶךָ עַל פִּי הַדִּין.

רוֹאִים אָנוּ, שֶׁהָאֱמֶת נוֹתֶנֶת כִּי הָרוֹצֵחַ יוּמַת, שֶׁהֲרֵי דָּם הַנִּרְצָח בְּרֹאשׁוֹ, וּכְמוֹ שֶׁאָמְרָה תּוֹרָה "נֶפֶשׁ תַּחַת נֶפֶשׁ". אוּלָם הַדִּין קוֹבֵעַ כִּי אֵין הוֹרְגִים אָדָם בְּלֹא שֶׁיִּהְיוּ שְׁנֵי עֵדִים שֶׁיָּעִידוּ בִּפְנֵי הַדַיָינִים עַל מַעֲשֵׂה הָרֶצַח.

זֶהוּ מִקְרֶה בּוֹ הַדִּין אֵינוֹ עוֹלֶה בְּקָנֶה אֶחָד עִם הָאֱמֶת, וְשִׁמְעוֹן בֶּן שָׁטַח נָהַג כְּמִדַּת הַדִּין וְלֹא כְּמִדַּת הָאֱמֶת.

מִקְרֶה שֵׁנִי מָּצִינוּ, שֶׁרַבִּי שִׁמְעוֹן בֶּן שָׁטַח לָקַח שְׁמוֹנִים בַּחוּרִים בַּעֲלֵי קוֹמָה, וְלָקַח אוֹתָם עִמּוֹ אֶל הַמְּעָרָה שֶׁהָיוּ בָּהּ שְׁמוֹנִים מְכַשֵּׁפוֹת, וְכָל אֶחָד מֵהַבַּחוּרִים לָקַח מְכַשֵּׁפָה אַחַת בְּיָדוֹ, וְהֵבִיאוּ אוֹתָן לִפְנֵי בֵּית הַדִּין, וְתָלוּ אֶת כֻּלָּן עַל עֵץ בְּיוֹם אֶחָד.

וְהִנֵּה עַל אַף שֶׁמִּן הַדִּין אִשָּׁה אֵינָהּ נִתְלֵית [כְּמוֹ שֶׁאָמְרוּ בְּמַסֶּכֶת סַנְהֶדְרִין (דַּף כה:)], מִכָּל מָקוֹם מֵאַחַר שֶׁרָאָה שֶׁהַשָּׁעָה צְרִיכָה לְכַךְ, מִפְּנֵי שֶׁהָעָם הָיָה פָּרוּץ בְּאִסּוּר זֶה, וְהָיָה צֹרֶךְ לִפְעֹל בְּאֹפֶן כָּזֶה לְמַעַן יִרְאוּ וְיִירָאוּ, בְּמִקְרֶה כָּזֶה, הָאֱמֶת גּוֹבֶרֶת עַל הַדִּין, מִשּׁוּם שֶׁיֵּשׁ צֹרֶךְ לַעֲשׂוֹת סְיָיג וְלִמְנֹעַ אֶת הַפִּרְצָה שֶׁנִּפְרְצָה בְּיִשְׂרָאֵל.

וְעַל כְּגוֹן זֶה אָמַר דָּוִד הַמֶּלֶךְ בִּתְהִלִּים: "עֵת לַעֲשׂוֹת לה' הֵפֵרוּ תוֹרָתֶךָ", שֶׁכַּאֲשֶׁר צָרִיךְ לַעֲשׂוֹת לְמַעַן כְּבוֹד שָׁמַיִם כְּדֵי שֶׁתֵּצֵא הָאֱמֶת לָאוֹר, יְכוֹלִים חֲכָמִים לְהָפֵר אֶת דִּינֵי הַתּוֹרָה לְשֵׁם כָּךְ.

וְהִנֵּה אַף עַל פִּי שֶׁהָאֱמֶת הִיא גְּדוֹלָה וְדוֹחָה לִפְעָמִים אֶת דִּינֵי הַתּוֹרָה, בְּכָל זֹאת מָּצִינוּ בַּגְּמָרָא (יְבָמוֹת סה:) שֶׁגָּדוֹל הַשָּׁלוֹם יוֹתֵר מֵהָאֱמֶת, וְלִפְעָמִים מִצְוָה וְחוֹבָה לְשַׁנּוֹת אֶת הָאֱמֶת כְּדֵי לְהַשְׁכִּין שָׁלוֹם בֵּין אָדָם לַחֲבֵרוֹ וּבֵין אִישׁ לְאִשְׁתּוֹ.

וּכְמוֹ שֶׁכָּתוּב בְּאָבוֹת דְּרַבִּי נָתַן: הֱוֵי מִתַּלְמִידָיו שֶׁל אַהֲרֹן, שֶׁהָיָה אוֹהֵב שָׁלוֹם וְרוֹדֵף שָׁלוֹם. כֵּיצַד? הֲרֵי שֶׁהָיוּ שְׁנֵי בְּנֵי אָדָם שֶׁעָשׂוּ מְרִיבָה זֶה עִם זֶה, הָיָה הוֹלֵךְ אַהֲרֹן וְיוֹשֵׁב אֵצֶל אֶחָד מֵהֶם, וְאוֹמֵר לוֹ: רָאִיתִי אֶת חֲבֵרְךָ פְּלוֹנִי, שֶׁהוּא אוֹכֵל אֶת לִבּוֹ וּבוֹכֶה בִּדְמָעוֹת שָׁלִישׁ וְאוֹמֵר "אוֹי לִי שֶׁכָּךְ אָמַרְתִּי לְחַבֵרִי, הֵיאַךְ אֶשָּׂא אֶת עֵינַי לְמוּלוֹ וְאַרְאֵהוּ, בֹּשְׁתִּי וְגַם נִכְלָמְתִּי מִמֶּנּוּ שֶׁאֲנִי הוּא שֶׁחָטָאתִי לוֹ". וְיוֹשֵׁב אַהֲרֹן וּמְדַבֵּר עַל לִבּוֹ, עַד שֶׁמֵּסִיר אֶת הַשִּׂנְאָה מִלִּבּוֹ. 

לְאַחַר מִכֵּן הוֹלֵךְ אַהֲרֹן וְיוֹשֵׁב אֵצֶל הַשֵּׁנִי, וּמְדַבֵּר עַל לִבּוֹ כְּפִי שֶׁדִּבֵּר עִם הָאָדָם הָרִאשׁוֹן, עַד שֶׁמֵּסִיר אֶת הַשִּׂנְאָה מִלִּבּוֹ.

בְּאֶחָד הַיָּמִים, הָיוּ נִפְגָּשִׁים שְׁנֵי הַחֲבֵרִים זֶה עִם זֶה, וְהָיוּ מִתְחַבְּקִים וּמִתְנַשְׁקִים זֶה עִם זֶה, וְעוֹשִׂים שָׁלוֹם בֵּינֵיהֶם. וְכַיּוֹצֵא בָּזֶה הָיָה עוֹשֶׂה כַּאֲשֶׁר הָיְתָה מְרִיבָה בֵּין בָּעַל לְאִשְׁתּוֹ. כָּזֶה רְאֵה וְקַדֵּשׁ.

~ כֵּיצַד הִשְׁכִּינוּ רַבּוֹתֵינוּ שָׁלוֹם

בְּ"סֵפֶר חֲרֵדִים" (פֶּרֶק ח) כָּתַב, שֶׁאוּמָנוּתוֹ שֶׁל אַהֲרֹן הַכֹּהֵן הָיְתָה לְהִתְבַּטֵּל מִתַּלְמוּדוֹ כְּדֵי לָלֶכֶת לָשִׂים שָׁלוֹם בִּמְקוֹמוֹ, וְהָיָה רוֹדֵף שָׁלוֹם גַּם בִּמְקוֹמוֹת אֲחֵרִים כְּשֶׁהָיָה שׁוֹמֵעַ שֶׁיֵּשׁ מַחְלֹקֶת. וְכֵן הָיָה פֹּה צְפַת הָרַב רַבִּי יוֹסִף סַארַאגוּסִי רַבּוֹ שֶׁל הָרַב רַבִּי דָוִד בֶּן זִמְרָא (הָרִדְבַּ"ז), שֶׁהָיָה מֵשִׂים שָׁלוֹם תָּמִיד בֵּין אָדָם לַחֲבֵרוֹ וּבֵין אִישׁ לְאִשְׁתּוֹ אֲפִילוּ בֵּין הַגּוֹיִם, וְזָכָה לִרְאוֹת אֶת אֵלִיָּהוּ. וּבִמְקוֹם שֶׁרָאָהוּ [קָרוֹב לְצִיּוּן הַתַּנָּא רַבִּי יְהוּדָה בַּר אִלְעַאי] שָׁם חָצַב לוֹ קֶבֶר.

*

סִפֵּר הַגָּאוֹן רַבִּי מֵאִיר מַאזוּז שְׁלִיטָ"א עַל הַגָּאוֹן רַבִּי חַיִּים בַּלַעִישׁ זַצַ"ל שֶׁהָיָה אַב בֵּית הַדִּין בְּתוּנִיס, וּפַעַם בָּא לְפָנָיו אִישׁ אֶחָד שֶׁרָצָה לְגָרֵשׁ אֶת אִשְׁתּוֹ, בִּגְלַל שֶׁאִשְׁתּוֹ אֵינָהּ יוֹדַעַת לְנַקּוֹת וּלְסַדֵּר אֶת הַבַּיִת, וְהִיא מְפֻזֶּרֶת וּבַלַגַנִיסְטִית גְּדוֹלָה, וְלָכֵן רוֹצֶה לְהִתְגָּרֵשׁ מִמֶּנָּה. הָרַב הִזְמִין אוֹתוֹ שֶׁיָּבֹא אֵלָיו מָחָר לְבֵיתוֹ בְּשָׁעָה 1.00 בַּצָּהֳרַיִם, וְהוּא יָכִין לוֹ אֶת הַגֵּט. 

הָלַךְ הָרַב לְבֵיתוֹ, וּבִקֵּשׁ מֵאִשְׁתּוֹ הָרַבָּנִית שְׁתֶבַלְגֵן אֶת הַבַּיִת לִפְנֵי שֶׁיָּבוֹא אוֹתוֹ הָאִישׁ לְקַבֵּל גֵּט. עָשְׂתָה הָרַבָּנִית כִּדְבָרָיו, וַהֲפָכָהּ אֶת הַבַּיִת לִסְדוֹם וַעֲמוֹרָה וּלְתוֹהוֹ וָבֹהוּ. הַנַּעֲלַיִם הָיוּ עַל הַשֻּׁלְחָן וְהַפֵּרוֹת וְהַיְּרָקוֹת הָיוּ מְפֻזָּרִים בַּסָּלוֹן, וְהַבְּגָדִים בַּמִּטְבָּח וְכוּ'.

לְמָחֳרָת בְּשָׁעָה 1.00 הִגִּיעַ אוֹתוֹ הָאִישׁ לְבֵית הָרַב עִם אִשְׁתּוֹ כְּדֵי לְגָרְשָׁהּ. וְהִנֵּה כְּשֶׁנִּכְנְסוּ לְבֵית הָרַב, עָמַד הָאִישׁ מִשְׁתָּאֵה וּמִשְׁתּוֹמֵם לְגֹדֶל הַחֻרְבָּן וְהַבַּלַגַן שֶׁיֵּשׁ בְּבֵיתוֹ שֶׁל הָרַב. וְאָז פָּנָה לְאִשְׁתּוֹ וְאָמַר לָהּ: אִם שׂוֹרֵר כָּזֶה בַּלַגָּן בְּבֵיתוֹ שֶׁל הָרַב, הֲרֵי אֶצְלֵנוּ בַּבַּיִת הַרְבֵּה יוֹתֵר טוֹב, וְאִם כֵּן, בּוֹאִי וְנַחְזֹר הַבָּיְתָה...

*

בְּסֵפֶר "שָׁלוֹם אָהֳלֶךָ" הֵבִיא מַעֲשֵׂה בִּשְׁנֵי סוֹחֲרִים יְהוּדִים בְּמָרוֹקוֹ, שֶׁהָיוּ יְדִידִים טוֹבִים, לְאֶחָד הַסּוֹחֲרִים קָרְאוּ חַיִּים, וְלַשֵּׁנִי קָרְאוּ דָּוִד. לְחַיִּים הָיְתָה בַּת יָפָה מְאֹד, וּכְשֶׁרָאָה אוֹתָהּ דָּוִד, חָשְׁקָה נַפְשׁוֹ בָּהּ, וַיְבַקֵּשׁ מֵאָבִיהָ לָתֶת לוֹ אוֹתָהּ לְאִשָּׁה. חַיִּים הִסְכִּים לְכָךְ, וְהֵכִין אֶת כָּל מַה שֶׁנָּחוּץ לְבִתּוֹ וּלְחַתוּנַתָה, וְסִדְּרוּ אֶת הַחֻפָּה בְּרֹב עַם וּבְשִׂמְחָה גְּדוֹלָה.

לְאַחַר הַחֲתֻנָּה, עָבְרָה הַבַּת לָגוּר בְּבֵית בַּעֲלָה הֶעָשִׁיר, וְהוּא אָהַב אוֹתָהּ מְאֹד. כַּעֲבוֹר תְּקוּפָה קְצָרָה, הָיוּ וִכּוּחִים בֵּינֵיהֶם, וַדָוִד רַב עִם אִשְׁתּוֹ הַצְּעִירָה. הָאִשָּׁה נֶעֶלְבַה מְאֹד, וְהָלְכָה לְבֵית אָבִיהָ חַיִּים.

בַּעֲלָה בִּקֵּשׁ מֵחַיִּים יְדִידוֹ שֶּׁיִּשְׁלַח בַּחֲזָרָה אֶת בִּתּוֹ אֵלָיו, אֲבָל חַיִּים סֵרַב לִשְׁלֹחַ אֶת בִּתּוֹ, וְאָמַר לוֹ: לֹא חִתַנְתִי אֶת בִּתִּי בִּכְדֵי שֶׁתִּחְיֶה חַיֵּי מְרִיבוֹת וְצַעַר. בַּעֲלָה יָכוֹל לָתֶת לָהּ גֵּט, וְאִם אֵינוֹ רוֹצֶה, הִיא תִשָּׁאֵר בְּבֵיתִי כָּל יְמֵי חַיֶּיהָ.

הַבַּעַל שָׁלַח שְׁלִיחִים, וּבִקֵּשׁ לְהַחְזִיר אֶת אִשְׁתּוֹ, אַךְ אָבִיהָ סֵרַב לְהַחְזִיר אֶת בִּתּוֹ לְבַעֲלָהּ. הַבַּעַל פָּנָה לְמֹשֵׁל הָעִיר שֶׁיִּתְעָרֵב גַּם הוּא בַּדָּבָר, וְאָכֵן הַמּוֹשֵׁל שָׁלַח מִכְתַּב לְחַיִּים, וּבִקֵּשׁ מִמֶּנּוּ לְהַחְזִיר אֶת בִּתּוֹ לִבְעֲלָהּ. חַיִּים כָּתַב תְּשׁוּבָה מְנֻמֶּסֶת לַמּוֹשֵׁל שֶׁהַפַּעַם הוּא לֹא יוּכַל לְמַלֵּא אֶת בַּקָּשָׁתוֹ, וּמוּטָב שֶׁהַמּוֹשֵׁל יָסִיר אֶת רֹאשׁוֹ מֵעָלָיו, מֵאָשֵׁר לְהַחְזִיר אֶת בִּתּוֹ לָאִישׁ שֶׁמַּעֲנֵה אוֹתָהּ.

הַבַּעַל שֶׁאָהַב אֶת אִשְׁתּוֹ, לֹא יָכַל לְהַשְׁלִים עִם הָעֻבְדָּה שֶׁאִשְׁתּוֹ אֵינָהּ חוֹזֶרֶת אֵלָיו. בַּצַּר לוֹ פָּנָה לְרַבִּי מֵאִיר בֶּן עָטָר, וַיִּתְחַנֵּן לְפָנָיו לְהַשְׁפִּיעַ עַל חַיִּים שֶּׁיִּשְׁלַח אֶת בִּתּוֹ מִבֵּיתוֹ. 

וְאָכֵן בְּאֶחָד הָעֲרָבִים, הָלַךְ הָרַב לְבֵיתוֹ שֶׁל חַיִּים, וּבַחֶדֶר הָאוֹרְחִים יָשְׁבוּ סוֹחֲרִים וְאוֹרְחִים רַבִּים. רְגִילִים הָיוּ בְּמָרוֹקוֹ, שֶׁכָּל מִי שֶׁנִּכְנַס לַחֶדֶר הָאוֹרְחִים, חוֹלֵץ נַעֲלָיו לְיַד הַפֶּתַח, וְנִכְנַס לְחֶדֶר הָאוֹרְחִים. רַבִּי מֵאִיר רָאָה אֶת כָּל זוּגוֹת הַנַּעֲלַיִם הַמֻּנָּחוֹת לִפְנֵי הַפֶּתַח, וְהִכִּיר אֶת נְעָלָיו שֶׁל חַיִּים בָּעַל הַבַּיִת. 

מִיַּד הִתְכּוֹפֵף הָרַב וְהֶחֱזִיק בַּנַעֲל שֶׁל חַיִּים, וְנִשֵּׁק אוֹתָהּ פְּעָמִים רַבּוֹת. חַיִּים רָאָה אֶת הָרַב מְנַשֵּׁק אֶת נַעֲלוֹ, וּמִיַּד צָעַק לִקְרָאתוֹ, וְאָמַר לוֹ: רַבִּי, מַה אַתָּה עוֹשֶׂה, מַדּוּעַ אַתָּה מַעֲלִיב אוֹתִי? אֲנִי מוּכָן לְמַלֵּא כָּל בַּקָּשׁוֹתֶיךָ, רַק אַל תַּעֲשֶׂה אֶת הַמַּעֲשֶׂה הַזֶּה לְנַשֵּׁק אֶת נְעָלַי.

אָמַר לוֹ ר' מֵאִיר: אִם כֵּן, שְׁלַח מִיַּד אֶת בִּתְּךָ לְבֵית בַּעֲלָה, וְאָז אַפְסִיק. הָאָב הֻכְרַח לְמַלֵּא אֶת בַּקָּשַׁת הָרַב, וְהָלָךְ לְבִתּוֹ וְאָמַר לָהּ: הָעֶרֶב אָתְּ חוֹזֶרֶת לְבֵית בַּעֲלֵךְ. וְכָךְ הָיָה.

*

מְסַפְּרִים עַל הָרַב הַגָּאוֹן רַבִּי מָרְדְּכַי לִבְטוֹן זַצַ"ל שֶׁהָיָה הָרַב הָרָאשִׁי בַּחֲלֵב שֶׁבְּסוּרְיָה, שֶׁפַּעַם אַחַת רָצָה אִישׁ אֶחָד לְגָרֵשׁ אֶת אִשְׁתּוֹ, וְלָכֵן נִגַּשׁ אֶל הָרַב וְאָמַר לוֹ שֶׁרְצוֹנוֹ לְהִתְגָּרֵשׁ. אָמַר לוֹ הָרַב: חֲזוֹר מָחָר עִם אִשְׁתְּךָ, וַאֲסַדֵּר לָכֶם גֵּט. 

כְּשֶׁיָּצָא הָאִישׁ מִבֵּית הָרַב, אָמַר הָרַב לְשַׁמָּשׁוֹ: מָחָר כְּשֶׁיָּבוֹא הָאִישׁ הַזֶּה עִם אִשְׁתּוֹ, תָּבוֹא וְתִלְחַשׁ בְּאוֹזְנִי אֵיזֶה מַשֶּׁהוּ, וַאֲנִי אֶכְעַס וְאֶצְעַק עָלֶיךָ, וְאַתָּה תַּרְאֶה אֶת עַצְמְךָ כְּאִלּוּ נֶעֶלַבְת וְתִבְרַח מַהֵר מִבְּלִי לְהָשִׁיב עַל כַּעֲסִי.

וְאָכֵן לְמָחֳרָת בָּאוּ הָאִישׁ וְאִשְׁתּוֹ לִפְנֵי הָרַב. הָרַב צִוָּה עַל הַסּוֹפֵר שֶׁיִּכְתֹּב אֶת הַגֵּט, וּבֵינְתַיִם בָּא הַשַּׁמַּשׁ, וְהֵחֵל לִלְחֹשׁ מַשֶּׁהוּ בְּאוֹזְנֵי הָרַב. הָרַב כַּעַס מְאֹד וְצָעַק עַל הַשַּׁמָּשׁ, וְהַשַּׁמָּשׁ יָצָא מֵהַמָּקוֹם בְּבֶהָלָה רַבָּה.

שָׁאַל הָאִישׁ אֶת הָרַב: מַדּוּעַ כְּבוֹד הָרַב כַּעַס וְצָעַק עַל הַשַּׁמָּשׁ בְּצוּרָה כָּזוֹ? אָמַר לוֹ הָרַב: הָאִישׁ הַזֶּה עָבַר כָּל גְּבוּל, הוּא לֹא מִתְבַּיֵּשׁ, עוֹד לִפְנֵי שֶׁאִשְׁתְּךָ קִבְּלָהּ אֶת הַגֵּט, הוּא בִּקֵּשׁ מִמֶּנִּי שְׁאֶזַרֵז אֶת כְּתִיבַת הַגֵּט, כִּי הוּא רוֹצֶה לְהִתְחַתֵּן אִתָּהּ...

כְּשֶׁשָּׁמַע הָאִישׁ אֶת דִּבְרֵי הָרַב, הִתְחָרֵט עַל שֶׁבִּקֵּשׁ לְגָרֵשׁ אֶת אִשְׁתּוֹ, וּבִקֵּשׁ מֵהָרַב לְהַפְסִיק לִכְתֹּב אֶת הַגֵּט... 

@ עַל הַדִּין וְעַל הָאֱמֶת

מְסֻפָּר עַל הַגָּאוֹן רַבִּי שְׁמֶעלְקֶה, שֶׁבְּעֵת שֶׁכִּהֵן כְּרַבָּה שֶׁל נִיקְלשְׁבוּרְג, הָיוּ מַקֵּל וְתַרְמִיל תְּלוּיִים בִּקְבִיעוּת עַל אֶחָד הַקִּירוֹת בְּבֵית דִּינוֹ. שְׁאָלוּהוּ פַּרְנְסֵי הַקְּהִלָּה, מַהִי הַסִּבָּה לִתְלוֹת אֶת שְׁנֵי הַחֲפָצִים הַלָּלוּ עַל הַקִּיר? 

הֵשִׁיב לָהֶם רַבִּי שְׁמֶעלְקֶה: דְּעוּ לָכֶם אַתֶּם פַּרְנְסֵי הַקְּהִלָּה, כִּי אֶצְלִי אֵין מַשּׂוֹא פָּנִים בַּדִּין, יִהְיֶה אֲשֶׁר יִהְיֶה אֲנִי לֹא אַטֶּה מִשְׁפָּט וְלֹא אַכִּיר פְּנֵי אִישׁ בְּבֵית דִּינִי, אֶלָּא יִקֹּב הַדִּין אֶת הָהָר. 

אַךְ אִם אֶחָד מִכֶּם לֹא יִהְיֶה מֵרוּצֶה מִדַּרְכִּי זוֹ, הֲרֵינִי מוּכָן בְּכָל עֵת וּבְכָל שָׁעָה לְהִסְתַּלֵּק מִן הָרַבָּנוּת, וְלָכֵן כְּבָר הֵכַנְתִּי לִי לְנֶגֶד עֵינַי אֶת מַקְלִי וְתַרְמִילִי, שֶׁעִמָּהֶם אֵצֵא לִנְדוֹד בַּדְּרָכִים, וְאַף אִם אֵאָלֵץ חָלִילָה לְחַזֵּר עַל הַפְּתָחִים, לֹא יַרְתִּיעַ אוֹתִי הַדָּבָר...

@ עַל הָאֱמֶת

אוֹמֵר הָרַב פִּיְנקוּס זַצַ"ל: אֶצְלֵנוּ מִצְטַיֵּר שֶׁהָאִסּוּר לְשַׁקֵּר, נֶאֱמַר רַק בְּמָקוֹם שֶׁעַל יְדֵי הַשֶּׁקֶר, נִגְרַם נֵזֶק לְמִישֶׁהוּ, אֲבָל לוֹמַר סְתָם שֶׁשְּׁמִי בֶּערְ'ל, בְּשָׁעָה שֶׁשְּׁמִי הָאֲמִתִּי הוּא שְׁמֶערְ'ל, אֵין בָּזֶה שׁוּם עָוֶול, שֶׁהֲרֵי דָּבָר זֶה בְּעֶצֶם לֹא מְשַׁנֶּה לְאַף אֶחָד, וְאַף אֶחָד לֹא יַרְוִויחַ אוֹ יַפְסִיד מַשֶּׁהוּ אִם אוֹמֵר שֶׁשְּׁמִי הוּא שְׁמֶערֶ'ל, וְכֵיוָן שֶׁאֲנִי לֹא רוֹצֶה שֶׁיֵּדְעוּ אֶת שְׁמִי, מַדּוּעַ לֹא לְשַׁנּוֹת וְלוֹמַר שֶׁקּוֹרְאִים לִי בֶּערְ'ל. 

כָּךְ הוּא הַמַּבָּט הַפָּשׁוּט עַל עִנְיַן זֶה שֶׁל אֱמֶת וְשֶׁקֶר. אֲבָל לַאֲמִתּוֹ שֶׁל דָּבָר, מַבָּט זֶה מֻטְעֶה מִיְּסוֹדוֹ, שֶׁהֲרֵי גַּם אִם לְאַף אֶחָד בָּעוֹלָם לֹא אִכְפַּת מַהוּ שְׁמִי, אֲבָל כְּשֶׁהוֹצֵאתִי מִפִּי דְּבַר שֶׁהוּא שֶׁקֶר, פָּשׁוּט הַרַסְתִיִ אֶת הָעוֹלָם, שֶׁהֲרֵי עֶצֶם הַמְּצִיאוּת שֶׁל שֶׁקֶר הִיא נֶגֶד כָּל מְצִיאוּת הָעוֹלָם, מִפְּנֵי שֶׁהָעוֹלָם קַיָּם עַל הָאֱמֶת.

וּמְסַפְּרִים עַל רַבֵּנוּ הֶחָפֵץ חַיִּים, שֶׁהָיָה מַקְפִּיד מְאֹד עַל עִנְיַן זֶה שֶׁל אֲמִירַת הָאֱמֶת. אִם אֶחָד הָיָה שׁוֹאֵל אֶת חֲבֵרוֹ: "מַה הַשָּׁעָה?", וַחֲבֵרוֹ הָיָה מַתְחִיל לוֹמַר לוֹ: "נִדְמֶה לִי שֶׁהַשָּׁעָה כָּךְ וְכָךְ", הוּא הָיָה מִתְרַגֵּז, מַה זֹאת אוֹמֶרֶת "נִדְמֶה לִי", אִם אַתָּה יוֹדֵעַ תֹּאמַר בְּרוּרוֹת "הַשָּׁעָה כָּךְ וְכָךְ", וְאִם אֵינְךָ יוֹדֵעַ, אַל תַעֲנֶה כְּלָל, אוֹ תֹּאמַר פָּשׁוּט שֶּׁאֵינְךָ יוֹדֵעַ!

~ לָמוּת לְמַעַן הָאֱמֶת

מְסַפְּרִים עַל הַצַּדִּיק רַבִּי רְפָאֵל מִבְּרַשִׁיד זִיעַ"א, שֶׁשָּׁלַח פַּעַם אֶת תַּלְמִידוֹ לִרְאוֹת מַה מֶזֶג הָאֲוִיר בַּחוּץ. חָזַר הַתַּלְמִיד וְאָמַר לְרַבּוֹ שֶׁמְּטַפְטֵף טִפּוֹת בַּחוּץ. מָתַי מְטַפְטֵף - שָׁאַל אוֹתוֹ הָרַב? עָנָה לוֹ הַתַּלְמִיד: עַכְשָׁו! 

מִיַּד קָם הָרַב וְהִטִּיף לוֹ מוּסַר: כֵּיצַד יָכוֹל אַתָּה לוֹמַר לִי שֶׁעַכְשָׁו מְטַפְטֵף, הֲרֵי אַתָּה נִמְצָא פֹּה בַּחֶדֶר, וְאוּלַי בֵּינְתַיִם בְּרֶגַע זֶה הִפְסִיק הַגֶּשֶׁם לְטַפְטֵף בַּחוּץ?! יָכֹלְתָּ לַעֲנוֹת וְלוֹמַר שֶׁכֶּשֶׁהַיִיתַּ בַּחוּץ, יָרְדוּ טִפּוֹת שֶׁל גֶשֶׁם... 

אוֹתוֹ רַבִּי רְפָאֵל לֹא רַק הָיָה "נָאֶה דּוֹרֵשׁ", אֶלָּא גַּם "נָאֶה מְקַיֵּם", וּכְפִי שֶׁנִּרְאֶה בַּסִּפּוּר שֶׁלְּפָנֵינוּ:

אָדָם אֶחָד נֶחְשָׁד שֶׁעָבַר עַל עֲבֵרָה פְּלִילִית, וֶהֱיוֹת וְהַדָּבָר לֹא הָיָה בָּרוּר, הֶחְלִיטוּ הַשּׁוֹפְטִים, שֶׁאִם שְׁנֵי צַדִּיקֵי הַדּוֹר רַבִּי מֹשֶׁה מִסְוַוארַן, וְרַבִּי רְפָאֵל מִבְּרַשִׁיד יִשָּׁבְעוּ שֶׁיְּהוּדִי זֶה חַף מִפֶּשַׁע, הֲרֵי הֵם מְשַׁחְרְרִים אוֹתוֹ. וְאִם לָאו, הֲרֵי הֵם הוֹרְגִים אוֹתוֹ!

רַבִּי מֹשֶׁה לֹא הִסֵּס, וְהִסְכִּים לְהִשָּׁבֵעַ עַל כָּךְ, מִפְּנֵי שֶׁפִּקּוּחַ נֶפֶשׁ דּוֹחֶה אִסּוּר שְׁבוּעַת שָׁוְא, וּבִפְרָט שֶׁבְּחַיָּיו שֶׁל הַנֶּאֱשָׁם, תְּלוּיִים גַּם חַיֵּי אִשְׁתּוֹ וּבָנָיו. אֲבָל רַבִּי רְפָאֵל שֶׁמִּדַּת הָאֱמֶת הָיְתָה הַיְּסוֹד הָעִקָּרִי בְּחַיָּיו, וּמֵעוֹלָם לֹא הוֹצִיא מִפִּיו דְּבַר שֶׁקֶר, לֹא הָיָה יָכוֹל לְהוֹצִיא מִפִּיו שְׁבוּעַת שָׁוְא, וְאַף עַל פִּי שֶׁתָּמִיד הָיָה מוּכָן לְהַפְקִיר אֶת נַפְשׁוֹ לְמַעַן כָּל יְהוּדִי, הַפַּעַם הִקְשִׁיחַ אֶת לִבּוֹ.

בְּהַגִּיעַ הַמּוֹעֵד הָאַחֲרוֹן שֶׁל הַמִּשְׁפָּט, בָּכְתָה מִשְׁפַּחְתּוֹ שֶׁל הַנֶּאֱשָׁם בִּפְנֵי רַבִּי רְפָאֵל, שֶׁלֹּא יַפְקִיר אֶת חַיֵּי קְרוֹבָם. וְרַבִּי רְפָאֵל הָיָה יוֹשֵׁב בְּחַדְרוֹ הַסָּגוּר, וּבוֹכֶה לְבוֹרֵא עוֹלָם שֶׁיִּקַּח אוֹתוֹ מֵהָעוֹלָם, כְּדֵי שֶׁלֹּא יִצְטָרֵךְ לְהוֹצִיא שֶׁקֶר מִפִּיו [וְדַעְתּוֹ הָיְתָה, שֶׁלְּאַחַר שֶׁיְּגַלּוּ שֶׁהוּא מֵת, יְבַטְּלוּ הַשִּׁלְטוֹנוֹת אֶת הַגְּזֵרָה, וְיִסְתַּפְּקוּ בִּשְׁבוּעָתוֹ שֶׁל רַבִּי מֹשֶׁה, וּבָזֶה יִנָּצֵל הַיְּהוּדִי בְּלִי שֶׁהָרַבִּי יִצְטָרֵךְ לְשַׁקֵּר].

וְכָךְ הָיָה בּוֹכֶה כָּל הַלַּיְלָה, עַד שֶׁפָּרְחָה נִשְׁמָתוֹ הַקְּדוֹשָׁה, וּבַבֹּקֶר שֶׁבָּאוּ לְקַחְתּוֹ לְהָעִיד בְּבֵית מִשְׁפָּט, גִּילוּ שֶׁהוּא מֵת...

כַּמָּה מוּסַר הַשְׂכֵּל יֵשׁ לִלְמֹד מִכָּךְ, שֶׁהָרַב הָיָה מוּכָן לָמוּת, וְהָעִקָּר שֶׁלֹּא לְהוֹצִיא מִפִּיו דְּבַר שֶׁקֶר. וּמְאִיתָּנוּ לֹא דּוֹרְשִׁים לָמוּת לְמַעַן הָאֱמֶת, אֶלָּא לְפָחוֹת לִחְיוֹת עִם הָאֱמֶת, וְלֹא לְחַפֵּשׂ אֶת הַשֶּׁקֶר.

*
**INDEX_WRITE=<BR><HR><BR>
^ פֶּרֶק ב
**INDEX_WRITE=<p>
# משנה א

{רַבִּי אוֹמֵר, אֵיזוֹהִי דֶרֶךְ יְשָׁרָה שֶׁיָּבוֹר לוֹ הָאָדָם? כֹּל שֶׁהִיא תִפְאֶרֶת לְעוֹשֶׂיהָ וְתִפְאֶרֶת לוֹ מִן הָאָדָם. וֶהֱוֵי זָהִיר בְּמִצְוָה קַלָּה כְּבַחֲמוּרָה, שֶׁאֵין אַתָּה יוֹדֵעַ מַתַּן שְׂכָרָן שֶׁל מִצְוֹת. וֶהֱוֵי מְחַשֵּׁב הֶפְסֵד מִצְוָה כְּנֶגֶד שְׂכָרָהּ, וּשְׂכַר עֲבֵרָה כְּנֶגֶד הֶפְסֵדָהּ. }

@ וֶהֱוֵי זָהִיר בְּמִצְוָה קַלָּה כְּבַחֲמוּרָה

יֵשׁ מִצְווֹת שֶׁהָאָדָם מַקְדִּישׁ לָהֶן יוֹתֵר זְמַן וּמַחְשָׁבָה מִן הָאֲחֵרוֹת. הַדָּבָר עוֹמֵד בְּדֶרֶךְ כְּלָל בְּיַחַס הַפוּךְ לְשְׁכִיחוּתַּן. כְּכָל שְׁהַמִצְוָה נְדִירָה יוֹתֵר, כָּךְ הַהִתְלַהֲבוּת וְהַדִּקְדּוּק בְּכָל פְּרָטֵי הַמִצְוָה גְּבוֹהִים יוֹתֵר. 

נַשְׁוֶוה לְמָשָׁל אֶת יַחַס הָאָדָם לְמִצְוַת קְרִיאַת שְׁמַע, אוֹ לְמִצְוַת שׁוֹפַר, אַרְבַּעַת הַמִּינִים, מַצָּה, אוֹ בִּרְכַּת הַחַמָּה, כֻּלָּן מִּצְווֹת עֲשֵׂה שֶׁהַזְּמַן גְּרָמָן, אַךְ הַהִתְלַהֲבוּת הַהַשְׁקָעָה וְהַדִּקְדּוּק בְּכָל הַפְּרָטִים, רַבִּים לְאֵין עָרֹךְ בְּאוֹתָן מִצְווֹת הַמִתְקַיִימוֹת אַחַת לַשָּׁנָה.

אִם כֵּן, מִצְוֹות קְרִיאַת שְׁמַע וּתְפִלָּה, עֲלוּלוֹת לְהֵחָשֵׁב כְּ"מִצְוָה קַלָּה" עֵקֶב שְׁכִיחוּתָּם, מִשּׁוּם הֱיוֹת הָאָדָם רָגִיל בָּהֶם. עַל כָּךְ הִזְהִיר הַתַּנָּא וְאָמַר, שֶּׁיָּשִׂים הָאָדָם לֵב וְיַשְׁגִּיחַ בְּאוֹתָהּ מִצְוָה "קַלָּה" "כְּבַחֲמוּרָה", שֶׁיַּעֲבֹד עַל עַצְמוֹ לְהִתְחַדֵּשׁ וְלִשְׂמוֹחַ בְּמִצְוָה זוֹ, כְּאִלּוּ הִיא מִצְוָה נְדִירָה, שֶׁהֲרֵי כָּל הַמִּצְווֹת נִתְּנוּ מֵאֵל אֶחָד וְאֵין הַבְדֵּל בֵּינֵיהֶם.

~ הַמִצְוָה נִמְדֶּדֶת לְפִי מַה שֶׁמַּעֲרִיכִים אוֹתָהּ

מְסֻפָּר עַל יְהוּדִי שֶׁהָיָה זָקוּק לִסְכוּם כֶּסֶף גָּדוֹל עַל מְנָת לְהַשִּׂיא אֶת בִּתּוֹ. כְּשֶׁבָּא לִפְנֵי רַבּוֹ לְבַקֵּשׁ בְּרָכָה, בֵּרְכוֹ הָרַב וְאָמַר לוֹ: לֵךְ לְבֵיתֵךְ, וְהַצָּעָה עִסְקִית הָרִאשׁוֹנָה שֶׁתֻּצַּע לְךָ, תְקַבְּלָה, כֵּיוָן שְׁבַעִיסְקָה הָרִאשׁוֹנָה שֶׁתָּבוֹא לְיָדְךָ, תִּשְׁרֶה בִּרְכַּת ה'.

שָׂמֵחַ וּמְעוֹדֵד חָזַר הַיְּהוּדִי לְבֵיתוֹ, וְהָיָה בָּטוּחַ שֶׁדִּבְרֵי רַבּוֹ יִתְקַיְּמוּ בִּמְלוֹאָם. בַּדֶּרֶךְ שָׁהָה בַּמָּלוֹן, וּפָגַשׁ שָׁם קְבוּצַת סוֹחֲרִים שֶׁיָּשְׁבוּ וְדָנוּ בְּעִסְקֵיהֶם. כְּשֶׁרָאָה אֶחָד מֵהֶם אֶת הַיְּהוּדִי מִתְקָרֵב אֲלֵיהֶם, רָצָה לְהִתְבַּדֵּחַ מְעַט עַל חֶשְׁבּוֹנוֹ, וְלָכֵן שְׁאָלוֹ הַאִם רְצוֹנוֹ לַעֲשׂוֹת עִמּוֹ עִסְקָה?

כֵּיוָן שֶּׁהַיְּהוּדִי זָכָר אֶת הוֹרָאַת רַבּוֹ, הֵשִׁיב מִיַּד בְּחִיּוּב. אָמַר לוֹ הַסּוֹחֵר: הַאִם תַּסְכִּים לִקְנוֹת אֶת הָעוֹלָם הַבָּא שֶׁלִּי בְּמַטְבֵּעַ אַחַת? עָנָה הַיְּהוּדִי: "כֵּן"! בִּתְמִימוּת וּלְלֹא הִסּוּס, הוֹצִיאוּ גִּלָּיוֹן, וְנִסְּחוּ שְׁטַר מְכִירָה כְּדָת וְכַדִּין, וְהֶעֱמִידוֹ שְׁנֵי עֵדִים, וּבְקִנְיָן קָנָה מֵהַסּוֹחֵר אֶת הָעוֹלָם הַבָּא שֶׁלּוֹ.

כַּאֲשֶׁר שָׁב הַסּוֹחֵר לְבֵיתוֹ, סִפֵּר לְאִשְׁתּוֹ אֶת הַמִּקְרֶה הַמְּבַדֵּחַ שֶּׁאֵרַע לוֹ בַּמָּלוֹן. לְשֵׁמַע הַדְּבָרִים, אָמְרָה לוֹ אִשְׁתּוֹ בִּרְצִינוּת: לֵךְ מִיַּד אֶל הַקּוֹנֶה, וּקְנֵה מִמֶּנּוּ אֶת הָעוֹלָם הַבָּא בַּחֲזָרָה, וְאִם לֹא תַּעֲשֶׂה כֵּן, הֲרֵי דּוֹרֶשֶׁת מִמְּךָ גֵּט מִיַּד...

תְּחִלָּה חָשַׁב הַסּוֹחֵר שֶׁאַף הִיא מִתְלוֹצֶצֶת, אַךְ הִיא בְּשֵׁלָה אֵינֶנִּי מוּכָנָה בְּשׁוּם אוֹפַן לִחְיוֹת עִם אִישׁ שֶׁמָּכַר אֶת הָעוֹלָם הַבָּא שֶׁלּוֹ. בְּלֵית בְּרֵירָה שָׁב הַסּוֹחֵר לַיְּהוּדִי, וּבִקְּשׁוֹ לִמְכּוֹר לוֹ בַּחֲזָרָה אֶת הָעוֹלָם הַבָּא.

הַיְּהוּדִי סֵרֵב בְּעַקְשָׁנוּת לְבַטֵּל אֶת הָעִסְקָה, וְאָמַר: עֵסֶק זֶה עֵסֶק, וְאֵינֶנִּי מַסְכִּים לְבַטְּלוֹ. הַסּוֹחֵר נִיסָה לְהַרְבּוֹת בִּמְחִיר הַשְּׁטָר, אַךְ לֹא עָזַר לוֹ דָּבָר.

נוֹתְרָה לַסּוֹחֵר רַק בְּרֵירָה אַחַת - לָלֶכֶת אֶל רַבּוֹ שֶׁל הַקּוֹנֶה, וּלְהִתְחַנֵּן לְפָנָיו שֶּׁיַּשְׁפִּיעַ עַל תַּלְמִידוֹ, שֶּׁיַּסְכִּים לִמְכּוֹר לוֹ אֶת עוֹלָמוֹ בַּחֲזָרָה, מִשּׁוּם שֶׁשְּׁלוֹם בֵּיתוֹ תָּלוּי בָּזֶה.

כַּאֲשֶׁר שָׁמַע הָרַב אֶת טְעָנוֹת הַצְּדָדִים, אָמַר הָרַב: צוֹדֵק תַּלְמִידִי, אֲבָל אוּכַל לְהַשְׁפִּיעַ עָלָיו לִמְכּוֹר לְךָ בַּחֲזָרָה אֶת הָעוֹלָם הַבָּא רַק אִם תְשַׁלֵּם לוֹ עֲבוּרָהּ מְחִיר הָגוּן. אָמַר לוֹ הַסּוֹחֵר: כְּכָל אֲשֶׁר תְּבַקֵּשׁ אֶתֶּן.

אָמַר לוֹ הָרַב: הִנֵּה תַּלְמִידֵי צָרִיךְ לְהַשִּׂיא אֶת בִּתּוֹ. אִם תְשַׁלֵּם לוֹ אֶת כָּל הַהוֹצָאוֹת שֶׁיֵּשׁ לוֹ בְּעִנְיַן זֶה, אֲצַוֶּה אוֹתוֹ לִמְכּוֹר לְךָ אֶת הָעוֹלָם הַבָּא שֶׁלְּךָ. הִסְכִּים הַסּוֹחֵר, וְנָתַן אֶת כָּל הַסְּכוּם הַנִּדְרָשׁ, וְאָז נַעֲשָׂה קִנְיַן בֵּין הַצְּדָדִים, וְהַכֹּל שָׁב עַל מְקוֹמוֹ בְּשָׁלוֹם. 

לְאַחַר מִכֵּן, נִגַּשׁ הַסּוֹחֵר לָרַב וּשְׁאָלוֹ: אָמְנָם עָשִׂיתִי כְּכָל אֲשֶׁר צִיוָה עָלַי הָרַב, אַךְ יֹאמַר לִי רַבֵּנוּ הֵיכָן הַצֶּדֶק? הֲרֵי אֶתְמוֹל שִׁלֵּם לִי הַיְּהוּדִי מַטְבֵּעַ אֶחָד עֲבוּר הַ''סְחוֹרָה", וּכְבָר הַיּוֹם עָלָה הַמְּחִיר בְּאַלְפֵי מַטְבְּעוֹת? 

עָנָה לוֹ הָרַב: מְחִיר הַסְּחוֹרָה נִקְבָּע לְפִי עֶרְכָּהּ. אֶתְמוֹל זִלְזַלְתָּ בְּעֵרֶךְ חֶלְקְךָ בָּעוֹלָם הַבָּא וְהֶעֶרַכְתָּ אוֹתוֹ בִּמְחִיר שֶׁל מַטְבֵּעַ אֶחָד, אִם כֵּן זֶה הָיָה שָׁוְיוֹ בֶּעֵנֶיךָ. אוּלָם תַּלְמִידִי שֶׁקָּנָה אֶת הָעוֹלָם הַבָּא שֶׁלְּךָ תְּמוּרַת אוֹתוֹ מַטְבֵּעַ, וְכָעֵת הוּא מַעֲרִיךְ וּמַחְשִׁיב אֶת הָעוֹלָם הַבָּא יוֹתֵר מֵאַלְפֵי מַטְבְּעוֹת, מִמֵּילָא עָלָה עֵרֶךְ הָעוֹלָם הַבָּא, וְכָל מַה שְשִׁילְמְתַּ כְּדֵי לִקְנוֹתוֹ בַּחֲזָרָה, בְּצֶדֶק וּבְיֹשֶׁר שִׁלַּמְתָּ.

זֶה הַכְּלָל, כַּמָּה שֶׁנַּעֲרִיךְ יוֹתֵר אֶת הַמִצְוָה [וְלֹא מְשַׁנֶּה אֵיזוֹ מִצְוָה נַעֲשֶׂה], כָּךְ יַעֲלֶה הָעֵרֶךְ וְהַשָּׂכָר שֶׁל אוֹתָהּ מִצְוָה. אֲבָל אִם אָדָם מְאַבֵּד תְּפִלָּה בְּצִבּוּר בִּגְלַל רֵיוַח שֶׁל כַּמָּה שְׁקָלִים, אֲזַי מַרְאֶה הוּא שֶׁמִּצְוַת הַתְּפִלָּה שָׁוָה בְּעֵינָיו פָּחוֹת מִכַּמָּה שְׁקָלִים, וּלְפִי זֶה יְקַבֵּל אֶת שְׂכָרוֹ לֶעָתִיד לָבֹא. וְכֵן הוּא בְּכָל הַמִּצְווֹת כֻלָּם. 

@ הֱוֵי מְחַשֵּׁב הֶפְסֵד מִצְוָה כְּנֶגֶד שְׂכָרָהּ

לִפְעָמִים אָדָם נִצְרָךְ לְקַיֵּם מִצְוָה מְסוּיֵימֶת, אַךְ חוֹשֵׁשׁ שֶׁאִם יְקַיֵּם אֶת אוֹתָהּ מִצְוָה, עָלוּל לְהִגָּרֵם לוֹ נֵזֶק כַּסְפִּי וְכַדּוֹמֶה, וְלָכֵן נִמְנַע הוּא מִקִּיּוּם הַמִצְוָה. לְפִיכָךְ בָּא הַתַּנָּא לְלַמְּדֵנוּ, שֶׁיֵּשׁ לְחַשֵּׁב אֶת הַהֶפְסֵד שֶׁעָלוּל לְהִגָּרֵם לוֹ בִּגְלַל עֲשִׂיָית הַמִצְוָה, כְּנֶגֶד הַשָּׂכָר שֶׁעָתִיד לְקַבֵּל בָּעוֹלָם הַבָּא וְלִפְעָמִים גַּם בָּעוֹלָם הַבָּא עֲבוּר אוֹתָהּ מִצְוָה.

*

סִפֵּר רַבֵּנוּ יוֹסֵף חַיִּים, מַעֲשֵׂה בְּאִשָּׁה אַחַת, שֶׁהָיָה לָהּ תַּנּוּר בְּחָצֵרָה שֶׁהָיְתָה אוֹפָה בּוֹ כָּל יוֹם פַּת עֲבוּרָהּ וַעֲבוּר בְּנֵי מִשְׁפַּחְתָּהּ. יוֹם אֶחָד קָרָה שֶׁאַחַר אֲפִיָיתָה, בָּא עָנִי בִּבְכִיָּה, וְהִתְחַנֵּן לְפָנֶיהָ שֶׁתִּתֵּן לוֹ לֶאֱכוֹל. הוֹצִיאָהּ הָאִשָּׁה כִּכַּר לֶחֶם וְנָתְנָה לוֹ. וְהִנֵּה מִיַּד לְאַחַר מִכֵּן בָּא עָנִי אַחֵר וְהִתְחַנֵּן לְפָנֶיהָ שֶׁתִּתֵּן לוֹ מַה לֶאֱכוֹל. הוֹצִיאָהּ הָאִשָּׁה כִּכַּר נוֹסַף וְנָתְנָה לוֹ, וְהֶחְיְתָה אֶת נַפְשׁוֹ.

בִּרְאוֹת הָאִשָּׁה שֶׁלֹּא נִשְׁאַר לָהּ בְּבֵיתָהּ מַה לֶאֱכוֹל, לָקְחָה אֶת שַׂק הַחִטִּים עַל כְּתֵפָהּ, וְהָלְכָה אֶל תַּחֲנַת הַקֶּמַח שֶׁהָיְתָה עַל יָד שְׂפַת הַיָּם, כְּדֵי לִטְחוֹן שָׁם אֶת הַחִטִּים. בְּעוֹבְרָה לְיַד שְׂפַת הַיָּם, פִּתְאוֹם בָּאָה רוּחַ חֲזָקָה וְהֵעִיפָה אֶת הַשַּׂק אֶל תּוֹךְ הַיָּם, וְלֹא נִשְׁאַר לָהּ מַה לֶאֱכוֹל.

בַּצַּר לָהּ הָלְכָה לְבֵית הַמִּדְרָשׁ, וְסִפְּרָה אֶת כָּל הַמַּעֲשֶׂה לִפְנֵי הָרַב. אָמַר לָהּ הָרַב: חַכִּי בִּתִּי עַד שֶׁאֶתְבּוֹנֵן בַּדָּבָר. וְהִנֵּה, תּוֹךְ כְּדֵי כָּךְ, בָּאוּ שְׁנֵי אֲנָשִׁים וּבְיָדָם אַרְנַק מַלֵּא זְהוּבִים וּרְצוֹנָם לִתְרֹם אֶת הַכֹּל בֵּית הַמִּדְרָשׁ, וְסִפְּרוּ שֶׁבִּהְיוֹתָם בָּאֳנִיָּה בְּלֶב יָם, פִּתְאוֹם נִתְקְלָה הָאֳנִיָּה בְּסֶלַע קָשֶׁה, וְנַעֲשָׂה בָּהּ חוֹר, וְהִתְחִיל לְהִכָּנֵס לְתוֹכָהּ מַיִם, וְהָיָה חֲשַׁשׁ שֶׁעִם הֶמְשֵׁךְ זְרִימַת הַמַּיִם לְתוֹכָהּ, תִּטְבַּע הָאֳנִיָּה וְכָל אֲשֶׁר בָּהּ בְּתוֹךְ הַיָּם. 

מִיַּד עָמָדוּ וְנָדְרוּ נֶדֶר גָּדוֹל לֵאלֹהֵי יִשְׂרָאֵל, שֶׁאִם יַעֲשֶׂה לָהֶם הַשֵּׁם יִתְבָּרַךְ נֵס, וְיַצִּילֵם שֶׁלֹּא יִטְבְּעוּ בַּיָּם, יַקְדִּישׁוּ אֶת הָאַרְנָק הַזֶּה לְבֵית הַמִּדְרָשׁ. וְהִנֵּה מִיַּד כַּאֲשֶׁר כִּלּוּ לְדַבֵּר אֶת דִּבְרֵיהֶם, שָׁמְעוּ קוֹל חֲבָטָה סָמוּךְ לַנֶּקֶב שֶׁל הָאֳנִיָּה, וּמִיַּד הִפְסִיקוּ הַמַּיִם לִזְרֹם לְתוֹכָהּ, וְאַחַר כָּךְ הִגִּיעוּ בְּשָׁלוֹם לְחוֹף מִבְטַחִים, וְלָכֵן בָּאוּ אֶל בֵּית הַמִּדְרָשׁ לְשַׁלֵּם אֶת נִדְרָם אֲשֶׁר נָדְרוּ לְהַשֵּׁם יִתְבָּרַךְ.

אָמַר לָהֶם הָרַב: לְכוּ לִרְאוֹת מַה סָתַם אֶת הַחוֹר שֶׁל הַסְּפִינָה. נִכְנְסוּ הָאֲנָשִׁים לְתוֹךְ הָאֳנִיָּה, וּמָצְאוּ שַׂק מַלֵּא חִטִּים שֶׁסָּגַר אֶת הַחוֹר שֶׁל הָאֳנִיָּה, וְהֵבִיאוּ אוֹתוֹ לְבֵית הַמִּדְרָשׁ.

שָׁאַל הָרַב אֶת הָאִשָּׁה, הַאִם הַשַּׂק הַזֹּאת שֶׁלָּךְ? כֵּן, הֵשִׁיבָה הָאִשָּׁה. אָמַר לָהּ הָרַב: עַתָּה רְאִי נָא אֵיזֶה זְכוּת זִכּוּ אוֹתָךְ מִן הַשָּׁמַיִם, שֶׁעַל יְדֵי שֶׁהֶחֱיֵית נֶפֶשׁ הָעֲנִיִּים בַּלֶּחֶם שֶּׁנָּתַתְּ לָהֶם, עַתָּה זָכִית עוֹד לְהַצָּלַת כָּל אַנְשֵׁי הָאֳנִיָּה, שֶׁהָרוּחַ הֵעִיפָה אֶת הַשַּׂק לַיָּם, וְהַשַּׂק סָגַר אֶת הַחוֹר שֶׁנִּקֵּב אֶת הָאֳנִיָּה, וְאָז חָדְלוּ הַמַּיִם לִזְרֹם לָאֳנִיָּה. אַשְׁרַיִךְ וְטוֹב לָךְ. 

מִסִּפּוּר זֶה נִלְמַד, שֶׁאַף אִם פְּעָמִים רַבּוֹת נִרְאָה לָאָדָם שֶׁנִּגְרַם לוֹ נֵזֶק אוֹ הֶפְסֵק כָּל שֶׁהוּא כְּתוֹצָאָה מִכָּךְ שֶּׁקִּיֵּם מִצְוָה מֶסוּיֶימֶת, אֵין לוֹ לַחְשֹׁב כָּךְ, אֶלָּא יָדַע שֶׁשְּׂכַר הַמִצְוָה עָתִיד לַחְזֹר אֵלָיו בְּקָרוֹב, וּלְפַצּוֹת אוֹתוֹ עַל הַהֶפְסֵד שֶׁנִּגְרַם לוֹ.

*

סִפֵּר מָרָן רַבֵּנוּ עוֹבַדְיָה יוֹסֵף עַל הָאָדוֹן הַיָּקָר מַר רַבֵּנוּ פּוֹלִיטִי ז''ל [שֶׁהָיָה גַּבַּאי יְשִׁיבַת פּוֹרָת יוֹסֵף], שֶׁבְּעוֹדוֹ בְּטוּרְקִיָּה, וְהָיָה לוֹ שָׁם בֵּית חֲרֹשֶׁת לִבְגָדִים. נִכְנַס אֵלָיו קָצִין גָּבוֹהַּ מֵהַצָּבָא הַטּוּרְקִי, שֶׁהָיָה אַחֲרַאי לְמַלְבּוּשֵׁי וּבִגְדֵי הַצָּבָא, וְרָצָה לִרְכוּשׁ מִמֶּנּוּ עַשְׂרוֹת אֲלָפִים חֲלִיפוֹת לַצָּבָא.

הַשָּׁעָה הָיְתָה קָרוֹב לִזְמַן תְּפִילַת מִנְחָה, וְלָכֵן בִּקֵּשׁ מִמֶּנּוּ שֶׁיִּדְחֶה אֶת הַמֶּקַח הַזֶּה לְעוֹד חֲצִי שָׁעָה, כְּדֵי שֶׁיַּסְפִּיק לָלֶכֶת לְבֵית הַכְּנֶסֶת לְהִתְפַּלֵּל וְלַחֲזֹר. סֵרֵב הַקָּצִין לְבַקָּשָׁתוֹ, וְלֹא רָצָה לְהַמְתִּין, וּמִיַּד הָלַךְ וְקָנָהּ מֵאִישׁ אַחֵר שֶׁהָיָה גַּם לוֹ בֵּית חֲרֹשֶׁת לִבְגָדִים.

לְאַחַר שֶׁחָזַר מַר פּוֹלִיטִי מִבֵּית הַכְּנֶסֶת, חִשֵּׁב וּמָצָא שֶּׁהִפְסִיד שְׁלֹשִׁים אֶלֶף זְהוּבִים, מִבִּטּוּל הָעִסְקָא הַזֹּאת, בִּשְׁבִיל תְּפִלַּת הַמִּנְחָה, וְהָיָה שָׂמֵחַ וְנוֹתֵן תּוֹדָה לְהַשֵּׁם יִתְבָּרַךְ עַל שֶׁעָמַד בַּנִּסָּיוֹן, לַמְרוֹת הֶפְסֵד הַמָּמוֹן. 

לֹא עָבַר זְמַן רַב, וְנוֹכַח הַקָּצִין שֶׁהַסְּחוֹרָה שֶׁקָּנָה אֵצֶל הָאִישׁ הָאַחֵר לֹא הָיְתָה רְאוּיָה בִּשְׁבִיל הַצָּבָא, וְחָזַר בַּחֲזָרָה לְמַר פּוֹלִיטִי, וְקָנָהּ מִמֶּנּוּ אֶת הַחֲלִיפוֹת לַצָּבָא, וְהִרְוִיחַ כִּפְלַיִם מִן הַרֵיוַח הָרִאשׁוֹן.

@ שְׂכַר עֲבֵרָה כְּנֶגֶד הֶפְסֵדָהּ

כָּאן מְלַמְּדֵנוּ הַתַּנָּא, שֶׁלִּפְעָמִים הָאָדָם כִּבְיָכוֹל נֶהֱנָה מַעֲשִׂיִּית עֲבֵרָה, אֲבָל לְאַחַר מִכֵּן עָתִיד לְהַפְסִיד מִכָּךְ רַבּוֹת, וְלֹא מִשְׁתַּלֶּמֶת לוֹ הַהֲנָאָה הָרִגְעִית מֵהָעֲבֵרָה שֶׁחָלְפָה וְהָלְכָה וְלֹא נִשְׁאַר מִמֶּנּוּ שׁוּם דָּבָר טוֹב, אֶלָּא רַק זִכְרוֹנוֹת כּוֹאֲבִים.

הֶחָכָם יוֹדֵעַ לָקַחְתָּ מִצְווֹת בְּעוֹדוֹ חָי כָּאן בָּעוֹלָם הַחוֹלֵף, וְלֹא מְבַזְבֵּז אֶת זְמַנּוֹ בִּשְׁבִיל הַנָּאוֹת הָעוֹלָם הַזֶּה הַחוֹלְפוֹת כְּהֶרֶף עַיִן. 

[[וְהִמְשִׁילוּ מָשָׁל]]: אָדָם אֶחָד הָיָה הוֹלֵךְ בַּיַּעַר, וְהִנֵּה שָׁמַע קוֹל צְעָקָה הַקּוֹרֵא לְעֶזְרָה, הִתְקָרֵב הָאִישׁ לִרְאוֹת מֵהֵיכָן בּוֹקֵעַ קוֹל הַצְּעָקוֹת, וְהִנֵּה רוֹאֶה הוּא עֲגָלָה מְהֻדֶּרֶת שׁוֹקַעַת בַּנָּהָר וְאָדָם אֶחָד שֶׁהָיָה נִמְצָא בְּתוֹכָהּ קוֹרֵא לְעֶזְרָה. מִהֵר הָאִישׁ וְחִילֵץ אֶת אוֹתוֹ אָדָם מֵהָעֲגָלָה וְהִצִּילוּ מִמָּוֶת לְחַיִּים. וְהִנֵּה לְתַדְהֵמָתוֹ מִתְבָּרֵר שֶׁאוֹתוֹ אָדָם הוּא לֹא פָּחוֹת מֵאָשֵׁר הַמֶּלֶךְ שֶׁל מְדִינָתוֹ. שָׂמַח הַמֶּלֶךְ שִׂמְחָה גְּדוֹלָה עַל שֶׁנִּצַּל עַל יָדוֹ מִמָּוֶת, וְלָכֵן אָמַר לוֹ שֶּׁבִּרְצוֹנוֹ לְהַעֲנִיקוֹ לוֹ מַתָּנָה יְקָרָה... מָחָר תָּבוֹא לְאַרְמוֹנִי וְתִכָּנֵס מְהַבֹקֶר עַד הָעֶרֶב לְחֶדֶר הָאוֹצָרוֹת שֶׁלִּי, וְתִקַּח מִשָּׁם כָּל מַה שֶׁתַּחְפֹּץ...

שָׁמַע זֹאת הָאִישׁ וְשָׂמַח שִׂמְחָה גְּדוֹלָה. לְמָחֳרָת בַּבֹּקֶר הִתְיַיצֵב הָאִישׁ בְּפֶתַח הָאַרְמוֹן וְקִבֵּל רְשׁוּת לְהִכָּנֵס לָאַרְמוֹן. וְהִנֵּה לִפְנֵי שֶׁהִגִּיעַ לְחֶדֶר הָאוֹצָרוֹת שֶׁל הַמֶּלֶךְ, הֵכִינוּ לִכְבוֹדוֹ מַאֲכָלִים טוֹבִים וּמַשְׁקָאוֹת חַרִיפִים וּכְלֵי זֶמֶר וְזַמָּרִים מְעֻלִּים וְעוֹד כָּל מִינֵי הַפְתָּעוֹת. אוֹתוֹ הָאִישׁ שֶׁהָיָה רָעֵב וְצָמֵא אָמַר לְעַצְמוֹ הֲרֵי יֵשׁ לִי זְמַן רַב עַד הָעֶרֶב, וּמַה אֲנִי צָרִיךְ לְמַהֵר כָּל כָּךְ, אוּכַל קְצָת אֶשְׁתֶּה קְצָת כְּדֵי שֶׁיִּהְיֶה לִי כֹּחַ לֶאֱסוֹף הַרְבֵּה אוֹצָרוֹת יִקְרוֹת עֵרֶךְ. וְאָכֵן אָכַל וְשָׁתָה וְלָגַם עוֹד כּוֹסִית וְעוֹד מַשְׁקֶה חָרִיף אַחֵר, וְגַם שָׁמַע קְצָת שִׁירִים יָפִים וּלְאַחַר שֶׁהִתְעֲיֵיף אָמַר: אָנוּחַ קְצָת כְּדֵי שֶׁאֶאֱגוֹר כֹּחַ לֶאֱסוֹף אוֹצָרוֹת. וְכָךְ נִרְדַּם אוֹתוֹ הָאִישׁ...

וְהִנֵּה לִקְרַאת הָעֶרֶב נִגְּשׁוּ אֵלָיו שׁוֹמְרֵי הַמֶּלֶךְ וְהֶעִירוּהוּ מִשְּׁנָתוֹ, וְאָמְרוּ לוֹ: "תָּם זְמַנְּךָ, וְעָלֶיךָ לַעֲזֹב מִיַּד אֶת הָאַרְמוֹן". וְאוֹתוֹ הָאִישׁ יָצָא אָבֵל וַחֲפוּי רֹאשׁ לְלֹא שׁוּם אוֹצַר מֵאוֹצְרוֹת הַמֶּלֶךְ...

הָבָה נִתְבּוֹנֵן כַּמָּה טִפֵּשׁ הוּא אוֹתוֹ הָאִישׁ, וַהֲרֵי אִם הָיָה מִתְאַפֵּק עַד הָעֶרֶב, וּמוֹשֵׁךְ יָדוֹ מִכֹּל אוֹתָם תַּפְנוּקִים שֶׁהוּכְנוּ בַּעֲבוּרוֹ, הָרֵי הוּא הָיָה הָאָדָם הַמְאוּשַׁר בְּיוֹתֵר בְּמֶשֶׁךְ כֹּל יְמֵי חַיָּיו, אֲבָל בִּשְׁבִיל הַנָּאוֹת שֶׁל רֶגַע, איבד אֶת כֹּל אושר חַיָּיו...

כָּךְ גַם בְּעִנְיְנֵי הָעוֹלָם הַזֶּה, אָדָם שֶׁרוֹב יָמָיו וּשְׁנוֹתָיו מְבַלֶּה בְּהַנָּאוֹת וּבְהַבְלֵי הָעוֹלָם הַזֶּה, וְאֵינוֹ דּוֹאֵג לֶאֱסוֹף אוֹצָרוֹת רוּחָנִיּוֹת לָעוֹלָם הַבָּא, אֲזַי כְּשֶׁיַּגִּיעַ הַזְּמַן לַעֲזֹב אֶת הָעוֹלָם, יִשָּׁאֵר לְלֹא שׁוּם אוֹצָר, וְאָז יִבְכֶּה רַבּוֹת עַל מָר גּוֹרָלוֹ וְעַל הֶפְסֵדוֹ הַגָּדוֹל. וְזֶה מָה שֶׁמְּלַמְּדִים אוֹתָנוּ רַבּוֹתֵינוּ, שֶׁאָדָם הוֹלֵךְ לְמָקוֹם עָפָר רִמָּה וְתוֹלֵעָה, וְלֹא נִשְׁאַר לוֹ שׁוּם הֲנָאָה מֵהֶבְלִי הָעוֹלָם הַזֶּה, וּכְשֶׁיָּבוֹא לִפְנֵי הַקָּדוֹשׁ בָּרוּךְ הוּא וְיִרְאֶה אֶת הָאוֹצָרוֹת שֶּׁהִפְסִיד, יִבְכֶּה רַבּוֹת עַל בִּזְבּוּז זְמַנּוֹ הַיָּקָר מִפָּז.

{וְהִסְתַּכֵּל בִּשְׁלשָׁה דְבָרִים וְאִי אַתָּה בָא לִידֵי עֲבֵרָה, דַּע מַה לְּמַעְלָה מִמָּךְ, עַיִן רוֹאָה וְאֹזֶן שׁוֹמַעַת, וְכָל מַעֲשֶׂיךָ בַּסֵּפֶר נִכְתָּבִין: }

@ דַּע מַה לְמַעְלָה מִמְּךָ

יֶשְׁנָם בְּנֵי אָדָם, שֶׁמִתְבַּיִישִׁים לַעֲשׂוֹת מַעֲשִׂים אֲסוּרִים לְיַד אֲנָשִׁים, אֲבָל בַּסֵּתֶר עוֹשִׂים הֵם כְּכָל הָעוֹלֶה עַל רוּחָם, וְאֵינָם מִתְחַשְּׁבִים בְּכָךְ שֶׁה' יִתְבָּרַךְ רוֹאֶה וּמַבִּיט עֲלֵיהֶם. וּכְבָר אָמַר הַנָּבִיא יִרְמְיָהוּ: "אִם יִסָּתֵר אִישׁ בַּמִּסְתָּרִים וַאֲנִי לֹא אֶרְאֶנּוּ נְאֻם ה', הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא".

וְעַל כְּגוֹן זֶה מָּצִינוּ בְּמַסֶּכֶת בָּבָא קַמָּא (דַּף עט:): שָׁאָלוּ תַּלְמִידָיו שֶׁל רַבָּן יוֹחָנָן בֶּן זַכַּאי אֶת רַבָּם, מִפְּנֵי מַה הֶחְמִירָה תּוֹרָה בְּגַנָּב יוֹתֵר מִבַּגַּזְלָן [שֶׁכַּאֲשֶׁר גַּנָּב נִתְפַּס בִּגְנֵבָתוֹ, מְשַׁלֵּם כֶּפֶל, וְלִפְעָמִים פִּי אַרְבָּעָה וַחֲמִשָּׁה. וְאִלּוּ הַגַּזְלָן מְשַׁלֵּם רַק אֶת הַקֶּרֶן]. 

אָמַר לָהֶם: הַגַּזְלָן הִשְׁוָוה אֶת כְּבוֹד הָעֶבֶד לִכְבוֹד הָאָדוֹן, כְּלוֹמַר, הַגַּזְלָן אֵינוֹ יָרֵא מִבְּנֵי אָדָם כְּמוֹ שֶׁאֵינוֹ יָרֵא מֵהַקָּדוֹשׁ בָּרוּךְ הוּא, שֶׁהֲרֵי הַגַּזְלָן חוֹמֵס וְלוֹקֵחַ מָמוֹן בְּגָלוּי וּלְעֵין כָּל.

וְאִלּוּ הַגַּנָּב לֹא הִשְׁוָוה כְּבוֹד הָעֶבֶד לִכְבוֹד הָאָדוֹן, אֶלָּא מְפַחֵד הוּא מִפְּנֵי אָדָם יוֹתֵר מֵאָשֵׁר מְפַחֵד מֵהַקָּדוֹשׁ בָּרוּךְ הוּא, וְלָכֵן בָּא לִגְנֹב בַּלַּיְלָה בְּשָׁעָה שֶּׁאֵין בְּנֵי אָדָם רוֹאִים אוֹתוֹ, וְאֵינוֹ חוֹשֵׁשׁ מִכָּךְ שֶׁבּוֹרֵא עוֹלָם רוֹאֶה אֶת מַעֲשָׂיו, וְעָתִיד לְהַעֲנִישׁוֹ עַל כָּךְ.

כָּךְ דַּרְכָּם שֶׁל בְּנֵי אָדָם, שֶׁתָּמִיד חוֹשְׁשִׁים "מַה יַגִּידוּ עָלַי", "מַה חוֹשְׁבִים עָלַי", "אֵיךְ יִסְתַּכְּלוּ עָלַי", אֲבָל לֹא מִתְבּוֹנְנִים "מַה חוֹשֵׁב עָלַי בּוֹרֵא עוֹלָם, "מַה יֹאמַר עָלַי בּוֹרֵא עוֹלָם", "אֵיךְ מִסְתַּכֵּל עָלַי בּוֹרֵא עוֹלָם".

וּמְסַפְּרִים עַל רַבִּי מָרְדְּכַי דֹּב וַיִיסְמַנְדֵל זַצַ"ל, אֲשֶׁר עָבַר אֶת הַשּׁוֹאָה, וְזָכָה לְהַצִּיל אַלְפֵי יְהוּדִים מִמָוֶות. פַּעַם הוּא הָיָה מְאוּשְׁפַּז בְּבֵית חוֹלִים עֵקֶב הֶתְּקֶף לֵב, לְפֶתַע תּוֹךְ כְּדֵי שְׁכִיבָתוֹ בַּמִּטָּה בְּחֻלְשָׁה עֲצוּמָה, הוּא חָשׁ שֶׁהוּא הוֹלֵךְ לָמוּת.

וְהִנֵּה הוּא הִבְחִין שֶׁפָּנָיו מְסֻבִּים אֶל הַקִּיר, וְנִזְכַּר שֶׁמּוּבָא בַּגְּמָרָא (כְּתוּבוֹת קג:) שְׁמִי שֶׁמֵּת וּפָנֶיךָ כְּלַפֵּי הָעָם, סִימָן יָפֶה לוֹ. וְאִם פָּנָיו כְּלַפֵּי הַקִּיר, סִימָן רַע לוֹ.

וְאָז הוּא חָשַׁב לְעַצְמוֹ: מַה יִהְיֶה, מַה יַחְשְׁבוּ עָלַי הָאֲנָשִׁים שֶׁיִּרְאוּ שֶׁאֲנִי מֵת וּפָנַי אֶל הַקִּיר. הוּא אֲזָר אֶת כָּל כֹּחוֹתָיו, וְנִסָּה לְהִסְתּוֹבֵב לְצַד הַשֵּׁנִי. אַךְ מִיַּד עָלְתָה בּוֹ מַחֲשָׁבָה: אֵין לְךָ מַה לַעֲשׂוֹת בְּרֵגַעֵיךָ הָאַחֲרוֹנִים חוּץ מִלִדְאוֹג מַה יֹאמְרוּ עָלֶיךָ אַחֲרֵי מוֹתְךָ?!

*

בְּסֶפֶר נֶפֶשׁ חַיָּה לְגָאוֹן רַבִּי רְפָאֵל צַבְאָן, כָּתַב לְבָאֵר אֶת הַפָּסוּק "בָּרוּךְ אַתָּה בְּבֹאֶךָ וּבָרוּךְ אַתָּה בְּצֵאתֶךָ", עַל פִּי מַה שֶׁאָמְרוּ חֲכָמֵינוּ ז''ל: "לְעוֹלָם יְהֵא אָדָם יְרֵא שָׁמַיִם בַּסֵּתֶר כִּבְגָלוּי", כְּלוֹמַר, לִפְעָמִים אָדָם מִתְנַהֵג כִּיהוּדִי יְרֵא שָׁמַיִם וּמְדַקְדֵּק בַּמִּצְווֹת, אַךְ כָּל זֶה דַּוְקָא כְּשֶׁהוּא לְיַד אֲנָשִׁים, אֲבָל בְּבֵיתוֹ וּבְחוֹמוֹתָיו, מַרְשֶׁה הוּא לְעַצְמוֹ לְזַלְזֵל בְּכַמָּה דְּבָרִים מִצְווֹת וּמַעֲשִׂים טוֹבִים. 

וְלִפְעָמִים יֶשְׁנָם שֶׁעוֹשִׂים לְהֵפֶךְ. כְּשֶׁהֵם נִמְצָאִים לְיַד אֲנָשִׁים, מִתְבַּיִישִׁים הֵם לְהַרְאוֹת שֶׁהֵם דָּתִיִּים וּמְקָיִימִים מִצְווֹת. אֲבָל בְּבוֹאָם לְבֵיתָם, נֶהֱפָכִים הֵם לַאֲנָשִׁים הַמְּדַקְדְּקִים בְּמִצְוָה קַלָּה כְּבַחֲמוּרָה. 

וְעַל זֶה רָמְזָה הַתּוֹרָה בְּאוֹמְרָה - תִּהְיֶה בָּרוּךְ בְּבוֹאֲךָ וּבָרוּךְ בְּצֵאתְךָ, כְּלוֹמַר, גַּם בְּבוֹאֲךָ בְּבֵיתְךָ, וְגַם בְּצֵאתְךָ מִחוּץ לְבֵיתֶךָ, תִּהְיֶה בַּדֶּרֶךְ הַמְבֹרֶכֶת, שֶׁהִיא דֶּרֶךְ הַתּוֹרָה הַקְּדוֹשָׁה. 

~ אֵיזֶה פַּרְצוּף יִהְיֶה לָנוּ בַּשָּׁמַיִם

סִפֵּר הָרַב שְׁלֹמֹה לְוִינְשְׁטֵין שְׁלִיטָ"א: פַּעַם כְּשֶׁהָיִיתִי אֵצֶל הַגָּאוֹן רַבִּי אַהֲרֹן לֵיבּ שְׁטֵינְמַן שְׁלִיטָ"א, דִּבֵּר אִתִּי מוּסַר, וְסִפֵּר לִי שֶׁפְּלוֹנִי בָּעַל עֵסֶק, גִּילָה שֶׁגָּנְבוּ לוֹ צִיּוּד. הוּא חֲשָׁד בְּאֶחָד מִפּוֹעֲלָיו, אֲבָל הֶחָשׁוּד הִכְחִישׁ. מַה עָשָׂה? שָׂם מַצְלֵמָה נִסְתֶּרֶת, וְכָל עֶרֶב לִפְנֵי שֶׁהָלַךְ הַבָּיְתָה, הִפְעִיל אֶת הַמַּצְלֵמָה.

לְאַחַר תְּקוּפָה הָיְתָה שׁוּב גְּנֵבָה, אַךְ הַפַּעַם הָיָה הָעִנְיָן מְצֻלָּם, וְאָכֵן הַפּוֹעֵל הֶחָשׁוּד נִרְאָה הֵיטֵב בְּסֶרֶט הַצִּלּוּם. כְּשֶׁקָּרָא לַפּוֹעֵל וְהֶרְאָה לוֹ אֶת הַסֶּרֶט, הִתְעַלֵּף הַפּוֹעֵל מֵרֹב בּוּשָׁה... 

אָמַר לוֹ הָרַב שְׁטֵינְמַן: וְכַמָּה פְּעָמִים אֲנַחְנוּ נִצְטָרֵךְ לְהִתְעַלֵּף כְּשֶׁיַּרְאוּ לָנוּ אֶת מַעֲשֵׂינוּ בָּעוֹלָם הָאֱמֶת? וְשָׁם מַּרְאִים גַּם אֶת הַמַּחְשָׁבוֹת...

וְאָז נָתַן לִי יָד וְאָמַר לִי בִּבְכִי: אַתָּה עוֹד אָדָם צָעִיר. אַתָּה יָכוֹל לַעֲשׂוֹת מִצְווֹת וְלִגְדֹּל בְּיִרְאַת שָׁמַיִם, אֲבָל אֲנִי, אֲנִי כְּבָר זָקֵן, עוֹד מְעַט אֶצְטָרֵךְ לִמְסֹר דִּין וְחֶשְׁבּוֹן... אֵיזֶה פַּרְצוּף יִהְיֶה לִי שָׁם...

~ מֵהַשָּׁמַיִם רוֹאִים

מְסַפְּרִים עַל הַגָּאוֹן הֶחָסִיד רַבִּי זוּנְדְל מסלאנט, שֶׁנָּסַע פַּעַם בָּעֲגָלָה, וְהִנֵּה לְאַחַר שֶׁיָּצְאוּ מֵהָעִיר, עָבְרוּ דֶּרֶךְ שָׂדוֹת שֶׁהָיוּ בָּהֶן חֲבִילוֹת שֶׁל תֶּבֶן וְקַשׁ הַשַׁיָיכִים לְבַעֲלֵי הַשָּׂדוֹת.

עָצַר הָעֶגְלוֹן אֶת הָעֲגָלָה, וְהִבִּיט יְמִינָה וּשְׂמֹאלָה, וּכְשֶׁרָאָה שֶּׁאֵין אִישׁ, יָרַד מִן הָעֲגָלָה ונִגַּשׁ לָקַחַת מִן הַחֲבִילוֹת, בִּשְׁבִיל לְהַאֲכִיל אֶת הַסּוּסִים שֶׁלּוֹ. 

רבִּי זוּנְדְל הִבְחִין בַּדָּבָר, וְהִתְחִיל צוֹוֵחַ לְעֶבְרוֹ: רוֹאִים! רוֹאִים!!! נִבְהַל הָעֶגְלוֹן, וּמִהֵר לַעֲזֹב אֶת הַחֲבִילוֹת מִיָּדוֹ, וְרָץ אֶל הָעֲגָלָה, וְנָס מִן הַמָּקוֹם. 

לְאַחַר נְסִיעָה קְצָרָה, נוֹכָח הָעֶגְלוֹן כִּי אֵין אִישׁ, וּפָנָה אֶל רַבִּי זוּנְדְל: רַבִּי! הַאִם מֻתָּר לְשַׁקֵּר, הֲלֹא אֵין אִישׁ. הִפְנָה רַבִּי זוּנְדְל אֶת אֶצְבָּעוֹ כְּלַפֵּי מַעְלָה, וְאָמַר לוֹ, בְּנִי, שָׁם לְמַעְלָה רוֹאִים...

פּוֹעֵל הָעוֹבֵד בַּמִּפְעָל, וְיוֹדֵעַ שֶׁאֵצֶל הַמְּנַהֵל נִמְצֵאת מַצְלֵמַת וִידְאוֹ בְּמַעְגַּל סָגוּר, שֶׁמַּעֲבִירָה לְמַרְאֶה עֵינָיו אֶת כָּל מַה שֶׁמִּתְרַחֵשׁ בַּמִּפְעָל, אֵין סָפֵק כִּי יֵשׁ לַפּוֹעֵל תְּחוּשָׁה מַתְמֶדֶת שֶׁהִנּוֹ חָשׂוּף לְעַיִן בִּיקֹרְתִית. מִישֶׁהוּ "מִלְמַעְלָה" רוֹאֶה אוֹתוֹ כָּל הַזְּמַן.

כָּךְ הַמִצְוָה שֶׁל יִרְאַת ה', מחיבת אוֹתָנוּ כַּאֲשֶׁר אָנוּ אוֹכְלִים וְשׁוֹתִים, קוֹנִים וּמוֹכְרִים, לוֹמְדִים וּמְשׂוֹחֲחִים, אָנוּ צְרִיכִים לִהְיוֹת אֲפוּפִים תְּחוּשָׁה שֶׁעַיִן מִלְמַעְלָה רוֹאָה אֶת כָּל מַעֲשֵׂינוּ.

וּמְסַפְּרִים עַל בָּעַל הַתַּנְיָא, שֶׁפַּעַם שָׁאַל אֶת בְּנוֹ: "מַה אַתָּה רוֹאֶה שָׁם?"

עָנָה לוֹ הַבֵּן: "תִּקְרָה!". תָּמַהּ בָּעַל הַתַּנְיָא וְאָמַר: "וְכִי אֵינְךָ רוֹאֶה אֱלֹקוּת?" 

כְּשֶׁאַתָּה עוֹבֵר עֲבֵרָה, הַמַּשְׁמָעוּת הִיא, שֶׁאַתָּה עוֹשֶׂה אוֹתָהּ בְּכַוָונַה לְעֵינֵי ה'. אִם כֵּן, דַּמְיֵין לְךָ עַיִן גְּדוֹלָה הַמִּסְתַּכֶּלֶת עָלֶיךָ בִּשְׁעַת הָעֲבֵרָה. וּכְשֶׁאַתָּה אוֹמֵר "לָשׁוֹן הָרַע", הַמַּשְׁמָעוּת הִיא, שֶׁאַתָּה מְדַבֵּר לְתוֹךְ אוֹזְנֵי ה'. דַּמְיֵין שֶׁאַתָּה מְדַבֵּר לְאֹזֶן גְּדוֹלָה שֶׁנִּמְצֵאת לְיָדְךָ, כֵּיצַד הָיִיתָ מְדַבֵּר?

וּכְשֶׁאַתָּה עוֹבֵר עֲבֵרָה, חֲשֹׁב לְךָ כְּאִלּוּ אַתָּה הוֹלֵךְ וּמְפָרֵט אֶת הָעֲבֵרָה בְּרַמְקוֹל לְעֵינֵי הָעוֹבְרִים וְהַשָּׁבִים. עַכְשָׁו אוּלַי תַּחְשֹׁב פַּעֲמַיִם לִפְנֵי שֶׁתַּעֲבֹר עֲבֵרָה...

@ וְכָל מַעֲשֶׂיךָ בְּסֵפֶר נִכְתָּבִים

מְסַפְּרִים עַל הָרַב אַבְרַמְסְקִי זַצַ"ל, שֶׁנָּהַג לוֹמַר לְבַחוּרֵי הַיְּשִׁיבָה: כֻּלְּכֶם כּוֹתְבִים סְפָרִים, אֶת הַכְּרִיכָה הָרִאשׁוֹנָה כְּתָבְתָם בְּיוֹם הַלֵּידָה, וְאֶת הַכְּרִיכָה הָאַחֲרוֹנָה תִּכְתְּבוּ בְּיוֹם הַמָוֶות, וְכָל דַּף וְדַף מֵהַסֵּפֶר הוּא כְּנֶגֶד כָּל יוֹם מֵימֵי חַיֵּיכֶם. 

וְעַל כֵּן, אִם בֵּין כָּךְ וּבֵין כָּךְ אַתֶּם כְּבָר כּוֹתְבִים סְפָרִים, לְכֹל הַפָּחוֹת תִּכְתְּבוּ סְפָרִים טוֹבִים וְיָפִים...
**INDEX_WRITE=<p>
# משנה ב

{ רַבָּן גַּמְלִיאֵל בְּנוֹ שֶׁל רַבִּי יְהוּדָה הַנָּשִׂיא אוֹמֵר, יָפֶה תַלְמוּד תּוֹרָה עִם דֶּרֶךְ אֶרֶץ, שֶׁיְּגִיעַת שְׁנֵיהֶם מְשַׁכַּחַת עָוֹן. וְכָל תּוֹרָה שֶׁאֵין עִמָּהּ מְלָאכָה, סוֹפָהּ בְּטֵלָה וְגוֹרֶרֶת עָוֹן. וְכָל הָעֲמֵלִים עִם הַצִּבּוּר, יִהְיוּ עֲמֵלִים עִמָּהֶם לְשֵׁם שָׁמַיִם, שֶׁזְּכוּת אֲבוֹתָם מְסַיְּעָתַן וְצִדְקָתָם עוֹמֶדֶת לָעַד. וְאַתֶּם, מַעֲלֶה אֲנִי עֲלֵיכֶם שָׂכָר הַרְבֵּה כְּאִלּוּ עֲשִׂיתֶם:}

~ תּוֹרָה עִם דֶּרֶךְ אֶרֶץ מַשְׁכַּחַת עֲוֹן.

נִרְאָה לְבָאֵר, שֶּׁהַתַּנָּא בָּא לְלַמְּדֵנוּ, שֶׁלֹּא יֹאמַר הָאָדָם: "אֲנִי נוֹלַדְתִּי עִם תַּאֲווֹת וּמִדּוֹת רָעוֹת, וּנְטִיּוֹת לַעֲשׂוֹת עֲווֹנוֹת, וּמַה אֲנִי אָשֵׁם שֶׁבּוֹרֵא עוֹלָם בָּרָא אוֹתִי עִם תְּכוּנוֹת אֵלּוּ".

עַל זֶה בָּא הַתַּנָּא לְלַמְּדֵנוּ, שֶׁגַּם לְמִי שֶׁיֵּשׁ בְּעָיוֹת כָּאֵלוּ וְכַדּוֹמֶה, יֶשְׁנוֹ פִּתַרוֹן לְכָךְ, וְהוּא - שֶׁיִּתְיַגַּע בְּלִמּוּד הַתּוֹרָה וּבְלִמּוּד הַמּוּסָר [שֶׁהוּא הַדֶּרֶךְ אֶרֶץ], וְעַל יְדֵי כָּךְ שֶׁיִּתְיַגַּע בִּשְׁנֵי דְּבָרִים אֵלּוּ, יוּכַל לְהַשְׁכִּיחַ מִמֶּנּוּ אֶת הָעֲווֹנוֹת וְהַמִּדּוֹת הָרָעוֹת הַמְפַעֲפֶעוֹת בְּקִּרְבּוֹ. 

וּכְמוֹ שֶׁמָּצִינוּ מַעֲשֵׂה בְּסֵפֶר "תִּפְאֶרֶת יִשְׂרָאֵל" (סוֹף מַסֶּכֶת קִדּוּשִׁין), שֶׁכַּאֲשֶׁר הוֹצִיא מֹשֶׁה רַבֵּנוּ אֶת יִשְׂרָאֵל מִמִּצְרַיִם, שָׁמְעוּ עַמִּים יִרְגָּזוּן, וְיִתְמְהוּ מְאֹד עַל זֶה הָאִישׁ מֹשֶׁה, כִּי עַל יָדוֹ נַעֲשָׂה כָּל הַגְּבוּרוֹת וְהַנִּפְלָאוֹת הָאֵלּוּ, וְלָכֵן הִתְעוֹרֵר מֶלֶךְ עֲרָבִי אֶחָד, לִשְׁלֹחַ צַיָּר מֻבְחָר לְצַיֵר אֶת דְּמוּתוֹ שֶׁל מֹשֶׁה, וּלְהָבִיאָהּ אֵלָיו.

הָלַךְ הַצַּיָּר וְצִיֵּר אֶת תְּמוּנָתוֹ, וֶהֱבִיאָהּ לִפְנֵי הַמֶּלֶךְ. אָסַף הַמֶּלֶךְ אֶת חֲכָמָיו, וְאָמַר לָהֶם שֶׁיִּסְתַּכְּלוּ עַל הַתְּמוּנָה, וְיֹאמְרוּ לוֹ מַה הֵם תְּכוּנוֹתָיו וְטִבְעוֹ שֶׁל הָאִישׁ מֹשֶׁה, עַל פִּי חָכְמַת הַפַּרְצוּף אֲשֶׁר הֵם יוֹדְעִים.

כְּשֶׁהִסְתַּכְּלוּ הַחֲכָמִים עַל הַתְּמוּנָה אָמְרוּ לַמֶּלֶךְ: אִם נִשְׁפֹּט עַל פִּי צִיּוּר קְלַסְתֵּר פָּנָיו שֶׁל הָאִישׁ הַזֶּה, נֹאמַר לַאֲדֹנֵינוּ הַמֶּלֶךְ כִּי אִישׁ זֶה הוּא רַע מַעֲלָלִים, וּבַעַל גַּאֲוָה וְחוֹמֵד מָמוֹן, וְיֵשׁ לוֹ חֶסְרוֹנוֹת רַבּוֹת מְאֹד. 

וַיִּקְצֹף הַמֶּלֶךְ מְאֹד וַיֹּאמַר: מַזֶּה! הַאִם אַתֶּם מִתְעַלְּלִים בִּי?! וַהֲרֵי בְּכָל הָעוֹלָם יָצָא שְׁמוֹ שֶׁל הָאִישׁ, שֶׁהוּא אָדָם גָּדוֹל עַד מְאֹד, וְכָעֵת אַתֶּם אוֹמְרִים עָלָיו שֶׁהוּא אִישׁ רַע מַעֲלָלִים וְכוּ'. 

הַצַּיָּר וְהַחֲכָמִים נֶחְרְדוּ מְאֹד, וְכָל אֶחָד הֵחֵל לְהַאֲשִׁים אֶת הַשֵּׁנִי, הַצַּיָּר אָמַר: אֲנִי צִיָרְתִיו כַּהֹגֶן, וְהַחֲכָמִים שָׁגוּ בִּידִיעָתָם. וְהַחֲכָמִים אָמְרוּ, שֶׁהַצַּיָּר לֹא צִיֵּר אֶת דְּמוּתוֹ שֶׁל מֹשֶׁה כַּהֹגֶן. וּמֵאַחַר שֶׁהַמֶּלֶךְ נִכְסָף לָדַעַת מִי מִשְּׁנֵיהֶם צוֹדֵק, נָסַע בְּעַצְמוֹ לְתוֹךְ מַחֲנֵה יִשְׂרָאֵל כְּדֵי לִרְאוֹת אֶת דְּמוּתוֹ שֶׁל מֹשֶׁה.

וְהִנֵּה בְּבוֹאוֹ, רָאָה אֶת דְּמוּתוֹ שֶׁל מֹשֶׁה מֵרָחוֹק, וַיְמַהֵר וַיִּקַּח אֶת הַצִּיּוּר וְהִבִּיט בּוֹ, וְרָאָה שֶׁהוּא מַמָּשׁ כְּמוֹ דְּמוּתוֹ שֶׁל מֹשֶׁה, וְהַצַּיָּר קָלַע בְּדִיּוּק אֶל הַמַּטָּרָה.

מִיַּד הָלַךְ לִפְנֵי מֹשֶׁה וַיִּכְרַע וַיִּשְׁתַּחֲוֶה לוֹ, וַיְסַפֵּר לוֹ אֶת כָּל הַדְּבָרִים אֲשֶׁר קָרָה לוֹ עִם הַצַּיָּר וַחֲכָמָיו, וְכָעֵת רוֹאֶה הוּא שֶׁחֲכָמָיו בָּגְדוּ בּוֹ, וְאֵין בָּהֶם שׁוּם חָכְמָה, וּבְחִנָּם אוֹכְלִים הֵם עַל שֻׁלְחָנוֹ. 

וַיַּעַן מֹשֶׁה וַיֹּאמַר: לֹא כֵּן! גַּם הַצַּיָּר וְגַם חֲכָמֶיךָ נִפְלָאִים הֵם בִּידִיעָתָם וְחָכְמָתָם. אוּלָם דַּע לְךָ, לֹא אֵבוֹשׁ לוֹמַר לְךָ, כִּי כָּל הַחֶסְרוֹנוֹת אֲשֶׁר אָמְרוּ עָלַי חֲכָמֶיךָ, כוּלָּם קְשׁוּרִים בִּי בַּטֶּבַע, וְאֶפְשָׁר שֶׁיֵּשׁ בִּי עוֹד דְּבָרִים גְּרוּעִים יוֹתֵר מִמַּה שֶׁאָמְרוּ, אוּלָם אֲנִי בְּכֹחַ אַמִּיץ הִתְחַזַּקְתִּי וְרַדִיתִי וְכָבַשְׁתִּי אוֹתָם, עַד אֲשֶׁר קָנִיתִי לִי אֶת הִפּוּכָם לְטֶבַע שֵׁנִי, וּבַעֲבוּר זֶה הִתְכַּבָּדֶתִי בַּשָּׁמַיִם מִמַּעַל וּבָאָרֶץ מִתַּחַת. 

רוֹאִים אָנוּ מַעֲשֵׂה זֶה, שֶׁגַּם מֹשֶׁה רַבֵּנוּ ע"ה, הָיוּ בּוֹ תְּכוּנוֹת רָעוֹת וּמֶגוּנוּת וְהָיָה מִטִּבְעוֹ רַע מַעֲלָלִים, וּבַעַל גַּאֲוָה וְחוֹמֵד מָמוֹן וְכַדּוֹמֶה, וְאַף עַל פִּי כֵּן עָבַד עַל עַצְמוֹ עֲבוֹדָה תְּמִידִית קָשָׁה וַחֲזָקָה, עַד אֲשֶׁר זָכָה לִהְיוֹת עָנָו יוֹתֵר מִכָּל הָאָדָם אֲשֶׁר עַל פְּנֵי הָאֲדָמָה, וְלֹא קָם כְּמֹשֶׁה.

וְעַל כֵּן חוֹבָה עַל כָּל אָדָם מֵאִתָּנוּ לַעֲמֹל בַּתּוֹרָה, וְלִלְמֹד מוּסַר מִידֵי יוֹם בְּיוֹמוֹ, כְּדֵי שֶׁנּוּכַל לְתַקֵּן אֶת עַצְמֵנוּ וְאֶת מִדּוֹתֵינוּ כְּרָאוּי.

@ תּוֹרָה שֶּׁאֵין עִמָּהּ מְלָאכָה סוֹפָהּ בְּטֵלָה וְגוֹרֶרֶת עָווֹן

נִרְאָה לְפָרֵשׁ, שֶׁאָדָם הַלּוֹמֵד תּוֹרָה, אֵין זֶה מַסְפִּיק כְּדֵי לְהַצִּילוֹ מֵהַחֵטְא וּמֵהֶעָווֹן, אֶלָּא צָרִיךְ שֶׁתּוֹרָתוֹ תִּהְיֶה כְּמוֹ מְלָאכָה, שֶׁבְּדֶרֶךְ כְּלָל מִי שֶׁעוֹסֵק בְּמִקְצוֹעַ מסויים, מִתְיַגֵּעַ בּוֹ וּמַקְדִּישׁ אֶת רוֹב זְמַנּוֹ כְּדֵי לְּהִתְפַּרְנֵס בְּכָבוֹד, וְתָמִיד שׁוֹאֵף לַעֲלוֹת בְּדַרְגּוֹת בָּעֲבוֹדָה, וְאֵינוֹ חָפֵץ לְהִשָּׁאֵר תָּמִיד בְּאוֹתוֹ מָעֳמָד שֶׁבּוֹ הִתְחִיל.

כָּךְ בְּלִמּוּד הַתּוֹרָה הַקְּדוֹשָׁה, צָרִיךְ הָאָדָם לַעֲמֹל וְלִשְׁאֹף לִגְדוֹלוֹת, וְלֹא לְהִסְתַּפֵּק בְּלִמּוּד מוּעָט, אֶלָּא יַחְשֹׁב שֶׁלִּמּוּד הַתּוֹרָה הוּא כְּמוֹ מְלָאכָה, וּכְמוֹ שֶׁבִּמְלָאכָה אֵין מְבַטְּלִים אֶת הַזְּמַן הַיָּקָר, וְאֵין מַפְסִיקִים אֶת הָעֲבוֹדָה בִּגְלַל סִבּוֹת שֶׁאֵינָם הֶכְרֵחִיּוֹת, כָּךְ גַּם יֵשׁ לְנַצֵּל כָּל רֶגַע פָּנוּי כְּדֵי לְהַרְוִיחַ עוֹד מִילָה שֶׁל תּוֹרָה, וְעוֹד שִׁעוּר תּוֹרָה, וְלַעֲלוֹת לְאַט לְאַט בְּמַעֲלוֹת הַתּוֹרָה וְהַיִּרְאָה, וְעַל יְדֵי כָּךְ יִנָּצֵל מֵהֶעָווֹן. 

וּמְסַפְּרִים עַל הָרַב מִפּוֹנְיבִזְ' זַצַ"ל, שֶׁפַּעַם שָׂכָר פּוֹעֲלִים יְהוּדִים כְּדֵי לָצֶקֶת אֶת הַגָּג לַיְּשִׁיבָה, וּמֵאַחַר וְהַמֶּלֶט לֹא הִגִּיעַ, אָמַר לָהֶם הָרַב, שֶׁבִּמְקוֹם לַעֲסֹק בָּעֲבוֹדוֹת הַבְּנִיָּה, מַצִּיעַ הוּא לָהֶם לְהִכָּנֵס לְאֶחָד מִבָּתֵּי הַכְּנֶסֶת שֶׁבְּאֵזוֹר, וּלְזַמֵּר שָׁם תְּהִלִּים, וְהוּא יְשַׁלֵּם לָהֶם עַל שְׁמוֹנֶה שָׁעוֹת עֲבוֹדָה כְּפִי שֶׁהָיָה מְשַׁלֵּם אִם הָיוּ עוֹבְדִים בִּבְנִיָּה.

שָׂמְחוּ הַפּוֹעֲלִים עַל הַהֲצָעָה, וְאָמְרוּ: לָמָּה לֹא, נֵשֵׁב מִסְפַּר שָׁעוֹת וְנֹאמַר תְּהִלִּים. לְאַחַר רֶבַע שָׁעָה, בָּאוּ הַפּוֹעֲלִים וְאָמְרוּ לוֹ: אֵינֶנּוּ יְכוֹלִים יוֹתֵר, מְוַתְּרִים אָנוּ עַל הַמַּשְׂכֹּרֶת וְעַל הַלִּמּוּד...

לַעֲבוֹד קָשֶׁה בַּבִּנְיָן בַּשֶּׁמֶשׁ הַקּוֹפַחַת, הֵם מְסֻגָּלִים. וְאִלּוּ לָשֶׁבֶת בְּבֵית הַכְּנֶסֶת הַמֻּצָּל וְלוֹמַר תְּהִלִּים, הֵם אֵינָם מְסֻגָּלִים, מִפְּנֵי שֶׁהַלִּמּוּד אֶצְלָם אֵינוֹ כְּמוֹ הַמְּלָאכָה, וְלָכֵן הֵם עֲצֵלִים בְּלִמּוּדָם.

~ מַדּוּעַ הִרְבָּה לָנוּ ה' יִתְבָּרַךְ תּוֹרָה וּמִצְווֹת

בְּהֶקְשֵׁר לָזֶה מָּצִינוּ מָשָׁל שֶׁהִמְשִׁיל הַמַּגִּיד מִדּוּבְנָא, בְּבֵאוּר דִּבְרֵי רַבִּי חֲנַנְיָה בֶּן עֲקַשְׁיָא שֶׁאָמַר "רָצָה הַקָּדוֹשׁ בָּרוּךְ הוּא לְזַכּוֹת אֶת יִשְׂרָאֵל לְפִיכָךְ הִרְבָּה לָהֶם תּוֹרָה וּמִצְווֹת":

מָשָׁל לְבָחוּר חֶמֶד, בְּנוֹ שֶׁל עָשִׁיר מֻפְלָג, שֶׁאַחֲרֵי תֹּם שְׁנוֹת לִמּוּדָיו, עָלָה עַל לִבּוֹ לִנְסֹעַ לְמֶרְחַקִּים לְהָבִיא סְחוֹרוֹת אֶל עִירוֹ עַל מְנָת לְהַרְוִיחַ מָמוֹן. בִּקֵּשׁ מֵאָבִיו לְהַעֲנִיק לוֹ סְכוּם כֶּסֶף גָּדוֹל, כְּדֵי שֶׁיּוּכַל לְהִסְתַּדֵר כַּהֲלָכָה, וְנָסַע אֶל אַחַת מֵעָרֵי אֵרוֹפָּה.

וַיְהִי כְּבוֹאוֹ שָׁמָּה, מָצָא שָׁם אֶת דּוֹדוֹ, שֶׁהָיָה תּוֹשָׁב הָעִיר הַהִיא, וְסִפֵּר לְדוֹדוֹ כִּי בָּא עַל מְנָת לִקְנוֹת סְחוֹרָה בְּכֶסֶף שֶׁהוֹאִיל אָבִיו לָתֶת לוֹ. הַבָּחוּר הָלַךְ אֶל בֵּית הַמָּלוֹן שֶׁבָּעִיר, וּלְמָחֳרָת הִשְׁכִּים בַּבֹּקֶר לִבְחֹן אֶת טִיב הַסְּחוֹרוֹת שֶׁרָצָה לִקְנוֹת.

דּוֹדוֹ הִקְדִּימוֹ וְהָלָךְ אֶל הַסּוֹחֲרִים הַגְּדוֹלִים, וְהוֹדִיעָם כִּי בָּא לְכָאן סוֹחֵר גָּדוֹל, וּבְיָדוֹ כֶּסֶף רַב בַּמְּזֻמָּנִים, וּכְדַאי לָהֶם לָגֶשֶׁת אֵלָיו. מִהֵר סוֹחֵר אֶחָד לָבוֹא אֶל הַסּוֹחֵר הַצָּעִיר, וְהֶרְאָה לוֹ סְחוֹרָה טוֹבָה שֶׁל מֶשִׁי. הַבָּחוּר הִשְׁתַּכְנַע וְקָנָהּ אֲרִיגֵי מֶשִׁי וְרִקְמָה.

וְהִנֵּה רַק יָצָא הַסּוֹחֵר מֵהַמָּלוֹן, בָּא סוֹחֵר אַחֵר, וְהֶרְאָה לוֹ גַּם כֵּן סְחוֹרָה נָאָה עִם שְׁלַל צְבָעִים מַרְהִיבֵי עַיִן, וְהַבָּחוּר קָנָה גַּם מִמֶּנּוּ. עוֹד לֹא הִסְפִּיק הַסּוֹחֵר לָלֶכֶת מֵהַמָּלוֹן, הִגִּיעַ עוֹד סוֹחֵר אַחֵר, וְהֶרְאָה לוֹ סְחוֹרָה יוֹתֵר יָפָה וַחֲזָקָה, וְהַבָּחוּר קָנָה גַּם מִמֶּנּוּ, וְכָךְ הִמְשִׁיךְ הַדָּבָר כַּמָּה וְכַמָּה פְּעָמִים, עַד שֶׁלֹּא נִשְׁאַר לַבָּחוּר זְמַן לָנוּחַ מִנְּסִיעָתוֹ וַעֲמָלוֹ וּלְטַיֵּל בִּרְחוֹבוֹת הָעִיר ובגינות, וְאֶת כָּל כַּסְפּוֹ הִשְׁקִיעַ בִּסְחוֹרוֹת שֶׁבָּאוּ לְיָדוֹ, וְלֹא נִשְׁאַר לוֹ אֶלָּא סְכוּם קָטָן לְהוֹצָאוֹת הַדֶּרֶךְ, כְּדֵי לַחְזֹר לְעִיר מוֹלַדְתּוֹ. 

לִפְנֵי הַנְּסִיעָה נִפְגָּשׁ הַבָּחוּר עִם דּוֹדוֹ, וְסִפֶּר לוֹ אֶת כָּל הַקּוֹרוֹת אוֹתוֹ, וְהֵחֵל לְהִתְרַעֵם בְּפָנָיו שֶׁתָּם כַּסְפּוֹ, וְכָל הַיָּמִים שֶׁהָיָה כָּאן, וְלֹא נָח וְלֹא שָׁקַט יוֹמָם וָלַיְלָה, בִּגְלַל הַסְּחוֹרוֹת שֶׁבָּאוּ לְיָדוֹ בִּמְחִיר טוֹב, וַאֲפִילוּ לֹא נָתַן שֵׁינָה לְעֵינָיו.

כְּשֶׁשָּׁמַע זֹאת דּוֹדוֹ, מִלָּא פִּיו שְׂחוֹק וְאָמַר: דַּע בְּנִי, כִּי אֲנִי גָּרַמְתִּי לְךָ אֶת כָּל זֹאת, מִפְּנֵי שֶׁהַמָּקוֹם הַזֶּה יֵשׁ בּוֹ תֵּאַטְרָאוֹת וּמְקוֹמוֹת בִּדּוּר וְכָל מִינֵי תַּעֲנוּגוֹת, וְחָשַׁשְׁתִּי שֶׁתְּבַזְבֵּז אֶת כַּסְפֶּךָ עַל טִיּוּלִים וּשְׁטוּיוֹת, וְתַחְזֹר לְבֵיתְךָ לְלֹא כְּלוּם, לָכֵן הִזְדָּרַזְתִּי לְהָבִיא אֵלֶיךָ כָּל אוֹתָם סוֹחֲרִים בִּמְהִירוּת רַבָּה, כְּדֵי שֶׁתִּהְיֶה טָרוּד בַּעֲסָקִים נִכְבָּדִים לְפַרְנָסַת בֵּיתְךָ, וְדָאַגְתִּי שֶׁלֹּא יִשָּׁאֵר לְךָ זְמַן פָּנוּי לְסַיֵּר בָּעִיר וּלְבַזְבֵּז אֶת הַכֶּסֶף.

הַנִּמְשָׁל: הַקָּדוֹשׁ בָּרוּךְ הוּא בָּרָא אֶת הָאָדָם, וְשָׁלַח אוֹתוֹ עַל פְּנֵי תֵּבֵל כְּדֵי לֶאֱסוֹף מִצְוֹת וּמַעֲשִׂים טוֹבִים. אָמְנָם הָאָדָם בְּבוֹאוֹ אֶל הָעוֹלָם הַזֶּה, יֵשׁ לוֹ לִדְאֹג מְאֹד פֶּן יֵלֵךְ שׁוֹלָל אַחַר עֲצַת יֵּצֶר הָרַע, הַמְּפַתֶּה אֶת הָאָדָם לָלֶכֶת אַחֲרֵי הַהֶבֶל שֶׁל הָעוֹלָם הַזֶּה בְּבָתֵּי קוֹלְנֹעַ וּבְבָתֵּי קָפֶה וְשַׁעֲשׁוּעִים.

לָכֵן יָעַץ הַקָּדוֹשׁ בָּרוּךְ הוּא לְהַרְבּוֹת לָאָדָם תּוֹרָה וּמִצְוֹת, כְּדֵי שֶׁלֹּא יִשָּׁאֵר לוֹ רֶגַע פָּנוּי, וּבְטֶרֶם יִגְמֹר מִצְוָה אַחַת, כְּבָר יֵשׁ לְפָנָיו מִצְוָה שְׁנִיָּה וּשְׁלִישִׁית וְכוּ', וּבִזְמַן שֶׁאֵינוֹ מְקַיֵּם מִצְוֹת, מְחוּיָיב הוּא לַעֲסֹק בַּתּוֹרָה יוֹמָם וָלַיְלָה, וּמִמֵּילָא עַל יְדֵי כָּךְ לֹא יִהְיֶה לוֹ פְּנַאי לַעֲשׂוֹת עֲבֵרוֹת. נִמְצָא שֶׁהַתּוֹרָה הִיא הַגּוֹרֵם הָעִקָּרִי לְשַׁכֵּחַ מֵהָאָדָם אֶת הֶעָווֹן. 

*

מְסֻפָּר עַל רַבִּי אַרְיֵה לְוִין זַצַ"ל, שֶׁנִּתְקַל פַּעַם בְּאָדָם אֶחָד שֶׁהָיָה עָסוּק בְּפַרְנָסָתוֹ בְּמֶּשֶׁךְ כָּל הַיּוֹם, וְגַם בִּשְׁעוֹת הַלַּיְלָה לֹא מָצָא פְּנַאי לְהִשְׁתַּתֵּף בְּשִׁעוּרֵי תּוֹרָה, וְרָצָה רַבִּי אַרְיֵה לְעוֹדְדוֹ וּלְחַזְּקוֹ. 

נִגַּשׁ אֵלָיו הָרַב וְאָמַר לוֹ כַּדְּבָרִים הָאֵלֶּה: כָּתוּב בַּגְּמָרָא בְּמַסֶּכֶת בְּרָכוֹת (דַּף ה'): "לְעוֹלָם יַרְגִּיז אָדָם יֵצֶר הַטּוֹב עַל יֵּצֶר הָרַע", חָשַׁבְתָּ פַּעַם מַה פֵּרוּשָׁהּ שֶׁל הַמִּילָה 'יַרְגִּיז'? וּבִכְלָל כֵּיצַד מַרְגִּיזִין אֶת הַיֵּצֶר הַטּוֹב עַל הַיֵּצֶר הָרַע? 

אֶלָּא בֵּאוּר הַדְּבָרִים הוּא כָּךְ: מָשָׁל לִשְׁנֵי יְהוּדִים שֶּׁהֶחְזִיקוּ בִּשְׁתֵּי חֲנֻיּוֹת אַחַת לְיַד הַשְּׁנִיָּה. חֲנוּת אַחַת הָיְתָה מְלֵאָה בְּלָקוֹחוֹת בְּמֶשֶׁךְ כָּל שְׁעוֹת הַיּוֹם, וְהָעֲסָקִים שָׁם שִׂיגְשֶׂגוּ בְּצוּרָה יוֹצֵאת מִן הַכְּלָל, וְאִלּוּ בַּחֲנוּת הַשְּׁנִיָּה הָיָה בְּדִיּוּק לְהֵפֶךְ, אִישׁ לֹא הִתְעַנְיֵן בָּהּ, וְלֹא נִכְנַס אֶל ד' אַמּוֹתֶיהָ, וְהַבְּעָלִים הִגִּיעוּ בְּשֶׁל כָּךְ לְמַצָּב שֶׁל עֲנִיּוּת גְּדוֹלָה. 

פַּעַם בְּסִיּוּמוֹ שֶׁל הַיּוֹם לְאַחַר שֶׁהֲמוֹנֵי לָקוֹחוֹת כְּבָר פָּקְדוּ אֶת חֲנוּתוֹ שֶׁל הֶעָשִׁיר, וְאִלּוּ הַחֲנוּת הַשְּׁנִיָּה נוֹתְרָה רֵיקָה, הִגִּיעַ קוֹנֶה אֶחָד, וְנִכְנַס אֶל הַחֲנוּת שֶׁל הֶעָנִי. כְּשֶׁרָאָה זֹאת הֶעָשִׁיר, פָּנָה אֶל הַלָּקוּחַ הַהוּא וְנִסָּה לְשַׁכְנְעוֹ שֶׁיִּכָּנֵס לַחֲנוּתוֹ וְלֹא לַחֲנוּת הֶעָנִי.

מִיַּד פָּתַח הֶעָנִי בִּצְעָקוֹת רָמוֹת, וְכִנָּה אֶת הֶעָשִׁיר בְּכָל כִּנּוּיֵי הַגְּנַאי הָאֶפְשָׁרִיִּים, וְאָמַר: אֵיךְ אַתָּה מֵעֵז לִגְנֹב לִי אֶת הַלָּקוֹחַ הַיָּחִיד שֶּׁפָּקַד אֶת חֲנוּתִי בְּמֶשֶׁךְ כָּל הַיּוֹם? הַאִם אֵין דַּי לְךָ בְּלָקוֹחוֹת שֶׁלְּךָ שֶׁאַתָּה בָּא לַחְמֹס מִמֶּנִּי גַּם אֶת הַלָּקוֹחַ הַיָּחִיד הַזֶּה?

כָּל מִי שֶׁשָּׁמַע אֶת טַעֲנוֹתָיו שֶׁל הֶעָנִי, הִזְדַּהָה עִמּוֹ לַחֲלוּטִין. הַטְּעָנוֹת הָיוּ כָּל כָּךְ צוֹדְקוֹת, שֶׁהֵן שִׁכְנְעוּ אֶת כֻּלָּם, זֶה נִקְרָא 'לְהַרְגִּיז', כְּלוֹמַר, שֶׁטּוֹעֲנִים טָעֲנָה חֲזָקָה נֶגֶד הַצָּד הַשֵּׁנִי, עַד שֶׁהוּא מִסְתַּלֵּק מֵאֵלָיו.

וְהַנִּמְשָׁל, הִמְשִׁיךְ ר' אַרְיֵה לְוִין, הוּא בְּדִיּוּק מַה שֶּׁקּוֹרֶה אִתְּךָ. בְּמֶשֶׁךְ כָּל הַיּוֹם מַצְלִיחַ הַיֵּצֶר הָרַע לְנַצֵּחַ אוֹתְךָ, וְשׁוֹבֶה אוֹתְךָ בְּעִסְקֵי הַפַּרְנָסָה, עַד שֶׁלֹּא נוֹתַר לְךָ פְּנַאי לִלְמֹד. וְהִנֵּה גַּם בִּשְׁעוֹת הָעֶרֶב כְּשֶׁאַתָּה מַגִּיעַ כְּבֹר לְהִתְפַּלֵּל, הוּא בָּא אֵלֶיךָ וּמְנַסֶּה לְשַׁכְנֵעַךָ שֶׁלֹּא תִשָּׁאֵר בְּבֵית הַמִּדְרָשׁ לַשִּׁעוּר, וַהֲרֵי הוּא מַמָּשׁ כְּאוֹתוֹ עָשִׁיר הַמְּנַסֶּה לַחֲטוֹף לַחֲבֵרוֹ הֶעָנִי אֶת הַלָּקוֹחַ הַיָּחִיד שֶׁהִגִּיעַ אֵלָיו בְּסוֹף הַיּוֹם. 

הִנְּךָ צָרִיךְ 'לְהַרְגִּיז' אֶת הַיֵּצֶר הָרַע, וְלוֹמַר לוֹ: לֹא דַּי לְךָ בְּמַה שֶׁאַתָּה מַצְלִיחַ לְהוֹצִיא אוֹתִי מִבֵּית הַמִּדְרָשׁ בְּמֶשֶׁךְ כָּל שְׁעוֹת הַיּוֹם, אֶלָּא שֶׁגַּם עַתָּה לִקְרַאת הָעֶרֶב אַתָּה מֵסִית אוֹתִי שֶׁלֹּא לָבוֹא לַשִּׁעוּר?! 

דְּבָרָיו הַיּוֹצְאִים מִן הַלֵּב שֶׁל ר' אַרְיֵה, נִכְנְסוּ לְלִבּוֹ שֶׁל הַיְּהוּדִי, וַעֲשׂוּ בּוֹ רוֹשֵׁם רַב, וְשִׁנָּה מֵאוֹתוֹ יוֹם אֶת אוֹרַח חַיָּיו, וְהֵחֵל לְהִשְׁתַּתֵּף בְּשִׁעוּרֵי תּוֹרָה.

כָּךְ מַמָּשׁ קוֹרֶה לַאֲנָשִׁים מְסוּיָימִים, שֶׁכֹּל הַיּוֹם שְׁקוּעִים בַּעֲסָקִים וּבַעֲבוֹדַת כַּפַּיִם, וְאֵין לָהֶם זְמַן לַעֲסֹק בַּתּוֹרָה. וָהֵנָּה עַד שֶׁסּוֹף סוֹף זוֹכִים לְהַגִּיעַ בָּעֶרֶב לְשִׁעוּר תּוֹרָה, פִּתְאוֹם בָּא הַיֵּצֶר הָרַע וּמְרָדִים אוֹתָם בְּאֶמְצַע הַשִּׁעוּר, אוֹ שֶׁנּוֹתֵן לָהֶם לְדַבֵּר עִם אֵיזֶה חָבֶר שֶׁלֹּא רָאוּ זְמַן רַב וְגַם אֶת הַמְעַט שֶׁיָּכֹלוּ לְאֶסוֹף עֲבוּר נִשְׁמָתָם הַצְּמֵאָה לְדִבְרֵי תּוֹרָה, גָּרַם לָהֶם הַיֵּצֶר לְהַפְסִיד. 

וְעַל כֵּן בָּא הַתַּנָּא וּמַזְהִיר, שֶׁכְּמוֹ שֶׁבִּזְמַן שֶׁהָאָדָם עוֹסֵק בִּמְלַאכְתּוֹ, אֵין הוּא נִרְדַּם וְגַם אֵין לוֹ פְּנַאי לְשׂוֹחֵחַ עִם חֲבֵרִים וְכַדּוֹמֶה, מִפְּנֵי שֶׁאִם יַעֲשֶׂה כֵּן, עָלוּל הוּא לִגְרֹם לְעַצְמוֹ הֶפְסֵד כַּסְפִּי. כָּךְ גַּם צָרִיךְ לִנְהֹג בְּלִמּוּד הַתּוֹרָה, וּלְהַרְגִּישׁ כְּאִלּוּ זוֹהִי מְלַאכְתּוֹ. 

*

מַעֲשֵׂה בֶּעָנִי אֶחָד שֶׁהָלַךְ לְטַיֵּל בֶּהָרִים, וְהִנֵּה נִתְגַּלְּתָה לוֹ מְצִיאָה - אֶבֶן יָפָה וְנֶהְדֶּרֶת שֶׁהָיְתָה נִרְאֵית כְּמוֹ יַהֲלוֹם יָקָר מְאֹד. הֶחְלִיט הֶעָנִי לָלֶכֶת לֶבּוּרְסַת הַיַּהֲלוֹמִים, וּלְנַסּוֹת לִמְכּוֹר שָׁם אֶת הַיַּהֲלוֹם. 

הָלַךְ הֶעָנִי, וְהִמְתִּין עַל יָד שַׁעַר הַכְּנִיסָה לַבּוּרְסַה, וְהִמְתִּין לְאֶחָד הַסּוֹחֲרִים שֶׁיֵּצֵא מִן הַבִּנְיָן, עַל מְנָת שֶׁיּוּכַל לְעַנְיֵן אוֹתוֹ בִּרְכִישַׁת הַחֵפֶץ שֶׁמָּצָא.

הֶעָנִי לֹא הָיָה בָּקִי בִּמְחִיר הַיַּהֲלוֹמִים, וְלָכֵן הַיַּהֲלוֹם שֶׁבְּיָדוֹ שֶׁהָיָה גָּדוֹל וְנִפְלָא, הָיָה שָׁוֶה בְּעֵינָיו עֲשָׂרָה דּוֹלָרִים, וְאָכֵן הוּא נִגַּשׁ אֶל אֶחָד הַסּוֹחֲרִים וְהִצִּיג בְּפָנָיו אֶת הַחֵפֶץ שֶׁבְּיָדוֹ, וְשָׁאַל: אֲדֹנִי הַנִּכְבָּד, הַיּוֹם מָצָאתִי חֵפֶץ זֶה הַאִם תִּרְצֶה לִקְנוֹתוֹ מִמֶּנִּי תְּמוּרַת 10 דּוֹלָר?

הַסּוֹחֵר הֶהָמוּם לֹא הֶאֱמִין לְמִשְׁמַע אוֹזְנָיו, יָדַע הוּא כִּי שָׁוְיוֹ שֶׁל הַיַּהֲלוֹם מַגִּיעַ לְמִלְיוֹנֵי דּוֹלָרִים, וְכֵיצַד יִתָּכֵן שֶׁאָדָם זֶה מוּכָן לִמְכּוֹר לוֹ אוֹתוֹ תְּמוּרַת 10 דּוֹלָר?

אֶת תְּמִיהָתוֹ לֹא הִצְלִיחַ הַסּוֹחֵר לִכְבּוֹשׁ בְּלִבּוֹ, וּמִפִּיו פָּרְצָה לָהּ קְרִיאָה: 10 דּוֹלָר? הַאִם הִשְׁתַּגַּעְתְּ? הֶעָנִי נִבְהַל בְּשָׁמְעוֹ אֶת דִּבְרֵי הַסּוֹחֵר, וְחָשַׁב בְּלִבּוֹ שֶׁכַּנִּרְאֶה הִפְרִיז מְעַט בִּדְרִישָׁתוֹ, וְדָרַשׁ סְכוּם מֻפְרָז מִדַּי עֲבוּר הַיַּהֲלוֹם, וּמִיַּד פָּנָה לַסּוֹחֵר וְהוֹדִיעַ לוֹ כִּי מוּכָן הוּא לְהִתְפַּשֵּׁר בְּנוֹגֵעַ לַמְּחִיר - וּבִלְבַד שֶׁהַמְחִיר שֶׁיוּסְכַם יְשֻׁלַּם מִיַּד.

וְאָכֵן מָכַר לוֹ אֶת הַיַּהֲלוֹם בְּפָחוֹת מֵעֲשָׂרָה דּוֹלָרִים, וּמִהֵר לִבְרֹחַ עִם הַכֶּסֶף בחושבו שֶּׁהִצְלִיחַ לַעֲשׂוֹת עֵסֶק גָּדוֹל, אַךְ לֹא יָדַע כַּמָּה הֶפְסֵד נִגְרַם לוֹ בִּגְלַל טִפְּשׁוּתוֹ.

הַנִּמְשָׁל: דּוֹמִים אָנוּ מַמָּשׁ לְבַעַל הַיַּהֲלוֹם, אָנוּ אֵינֶנּוּ יוֹדְעִים וּמְבִינִים כְּלָל אֶת עֶרְכָּן שֶׁל הַמִּצְווֹת, וְאֶת מַעֲלָתָהּ שֶׁל הַתּוֹרָה הַקְּדוֹשָׁה, וּלְפִיכָךְ אָנוּ מוּכָנִים לִמְכּוֹר אֶת הַמִּצְווֹת, תְּמוּרַת כַּמָּה גְּרוּשִׁים שֶׁל הֶבְלִי הָעוֹלָם הַזֶּה.

וְזוֹהִי הַסִּבָּה שֶׁלֶּעָתִיד לָבוֹא כַּאֲשֶׁר יִשְׁחַט הַקָּדוֹשׁ בָּרוּךְ הוּא אֶת הַשָּׂטָן, יִרְאוּ הָרְשָׁעִים אֶת הַיֵּצֶר כְּחוּט הַשַּׂעֲרָה וְיִבְכּוּ וְיֹאמְרוּ: כֵּיצַד מְכָרָנוּ אֶת הַתַּרְיַ"ג מִצְווֹת שֶׁהֵם תַּרְיַ"ג יַהֲלוֹמִים יְקָרִים לְאֵין עָרֹךְ [כַּמְּבֹאָר בְּמַסֶּכֶת סֻכָּה נב.], אַךְ אֶת הַנַּעֲשָׂה אִי אֶפְשָׁר לְתַקֵּן. כָּל מִצְוָה הִיא יַהֲלוֹם יָקָר, וְחָבַל לְבַזְבֵּז אוֹתוֹ עֲבוּר כַּמָּה דּוֹלָרִים בּוֹדְדִים... 
**INDEX_WRITE=<p>
# משנה ג

{ הֱווּ זְהִירִין בָּרָשׁוּת, שֶׁאֵין מְקָרְבִין לוֹ לָאָדָם אֶלָּא לְצֹרֶךְ עַצְמָן. נִרְאִין כְּאוֹהֲבִין בִּשְׁעַת הֲנָאָתָן. וְאֵין עוֹמְדִין לוֹ לָאָדָם בִּשְׁעַת דָּחֳקוֹ:}

נִרְאָה לְפָרֵשׁ, שֶׁרַבּוֹתֵינוּ מַזְהִירִים אֶת הָאָדָם, שֶׁיִּתְרַחֵק וְיִבְרַח מִמּוֹתָרוֹת וּמֵהַבְלֵי הָעוֹלָם הַזֶּה, אַף עַל פִּי שֶׁעַל פִּי דִּין הֵם מֻתָּרִים לוֹ, וְלֹא יִהְיֶה נָבָל בִּרְשׁוּת הַתּוֹרָה וְיִרְדֹּף אַחַר אֲכִילָה וּשְׁתִיָּה וְכַדּוֹמֶה, מִפְּנֵי שֶׁעִנְיָנִים אֵלּוּ נִרְאִים כְּטוֹבִים וַאֲהוּבִים בְּשָׁעָה שֶׁנֶּהֱנָה מֵהֶם, אֲבָל אֵינָם עוֹמְדִים לְהָגֵן עַל הָאָדָם בְּשָׁעָה שֶׁעוֹמֵד לָדִין לְאַחַר מוֹתוֹ, וְעָתִיד לְהֵעָנֵשׁ עַל כָּךְ שֶׁהִשְׁקִיעַ זְמַן רַב עֲבוּר תַּעֲנוּגֵי הָעוֹלָם הַזֶּה, בִּמְקוֹם לֶאֱסוֹף בְּאוֹתוֹ זְמַן תּוֹרָה וּמִצְווֹת וּמַעֲשִׂים טוֹבִים (וְשׁוּ"ר שֶׁכֵּן כָּתַב בְּמִדְרַשׁ שְׁמוּאֵל).

וּכְמוֹ שֶׁמְּסַפְּרִים חֲכָמֵינוּ ז''ל בְּמַסֶּכֶת גִּיטִין (מז.) עַל רֵישׁ לָקִישׁ, שֶׁהִשְׁאִיר יְרוּשָׁה לְבָנָיו 'קַב שֶׁל כּוּרְכּוּם', וְקָרָא עַל עַצְמוֹ אֶת הַפָּסוּק בִּתְהִלִּים: "וְעָזְבוּ לַאֲחֵרִים חֵילָם", שֶׁכִּבְיָכוֹל הָיָה מִצְטַעֵר עַל כָּךְ שֶׁבִּזְבֵּז אֶת זְמַנּוֹ לָרִיק כְּדֵי לִקְנוֹת אֶת הַכּוּרְכּוּם הַזֶּה.

אָמַר עַל כָּךְ הֶחָפֵץ חַיִּים זֵצַ''לִ מָשָׁל לְמַה הַדָּבָר דּוֹמֶה; אָדָם אֶחָד נָסַע לִמְדִינָה רְחוֹקָה כְּדֵי לַעֲסֹק בְּמִסְחָר, וּפָתַח חֲנוּת גְּדוֹלָה לְמוֹצְרֵי חָלָב, וְעָבַד שָׁם בְּמֶשֶׁךְ שֶׁבַע שָׁנִים, וְהִרְוִיחַ מָמוֹן רַב.

וְהִנֵּה בְּאֶחָד הַיָּמִים הֶחְלִיט לַחְזֹר לְעִירוֹ וּלְמִשְׁפַּחְתּוֹ, אַךְ חֲשַׁשׁ לַעֲלוֹת לַסְּפִינָה עִם כָּל כָּךְ הַרְבֵּה כֶּסֶף שֶׁהָיָה בִּרְשׁוּתוֹ [מִפְּנֵי שֶׁחָשַׁשׁ לְשׁוֹדְדֵי יָם], וְלָכֵן הֶחְלִיט לִקְנוֹת בְּכָל הַכֶּסֶף שֶׁבִּרְשׁוּתוֹ מוֹצְרֵי חָלָב וְלַעֲלוֹת אוֹתָם לַסְּפִינָה, וַאֲזַי אַף אִם יָבוֹאוּ שׁוֹדְדִים לֹא יִהְיֶה לָהֶם מַה לַעֲשׂוֹת בְּמוֹצְרֵי הֶחָלָב, וּכְשֶׁיַּגִּיעַ לְעִירוֹ יִמְכֹּר אֶת הַמּוּצָרִים, וּבְכָךְ יַצִּיל אֶת רְכוּשׁוֹ.

וְהִנֵּה, לִפְנֵי שֶׁהַסְּפִינָה יָצְאָה לְדַרְכָּהּ, נִגַּשׁ רוֹכֵל אֶחָד לְאוֹתוֹ אָדָם, וְהִצִּיעַ לוֹ לִקְנוֹת תַּכְשִׁיטֵי זָהָב וְיַהֲלוֹמִים בִּמְחִיר מוּזָל מְאֹד. אוֹתוֹ אָדָם הִסְכִּים לִקְנוֹתָם מִמֶּנּוּ, וּלְאַחַר שֶׁשִׁילֵם עֲבוּרָם הִנִּיחָם בֵּין חֲפָצָיו, וְעָלָה לַסְּפִינָה וְיָצָא לַדֶּרֶךְ.

וְהִנֵּה, לְאַחַר שְׁלוֹשָׁה יָמִים, הֵחֵל לִנְדֹּף רֵיחַ לֹא נָעִים מִמַּחְסְנֵי הַסְּפִינָה, וּכְשֶׁיָּרְדוּ לִבְרֹר מַה סִבַּת הָרֵיחַ, הִתְבָּרֵר שֶׁכָּל אוֹתָם מוֹצְרֵי חָלָב שֶּׁהֶעֱלוּ לַסְּפִינָה הִסְרִיחוּ, בִּגְלַל שֶׁלֹּא הִנִּיחוּם בְּקֵרוּר, וּמִיַּד הִשְׁלִיכוּ אֶת הַכֹּל לַיָּם.

אוֹתוֹ אָדָם הֵחֵל לִבְכּוֹת עַל מַר גּוֹרָלוֹ, אֲבָל לֹא הוֹעִיל לוֹ מְאוּמָה, מִפְּנֵי שֶּׁאֵין בּוֹכִים עַל חָלָב שֶׁנִּשְׁפַּךְ. אוֹתוֹ אָדָם הִגִּיעַ לְבֵיתוֹ לְלֹא כֶּסֶף וּלְלֹא סְחוֹרָה, וּכְשֶׁרָאוּ אוֹתוֹ בְּנֵי בֵּיתוֹ, שְׁאָלוּהוּ הֵיכָן כָּל מַה שֶׁחָסַךְ בְּמֶשֶׁךְ שֶׁבַע שָׁנִים?

אוֹתוֹ אָדָם הָיָה מְיֹאָשׁ מְאֹד, וְלֹא הָיָה לוֹ חֵשֶׁק לְדַבֵּר אִם שׁוּם אֶחָד מִקְּרוֹבָיו, וְלָכֵן הוֹרִיד אֶת בְּגָדָיו וְהִסְתַּגֵּר בְּחַדְרוֹ. בֵּינְתַיִם נִגְּשָׁה אִשְׁתּוֹ לְסַדֵּר אֶת חֲפָצָיו, וְהִנֵּה רוֹאָה הִיא בֵּין הַחֲפָצִים - שַׁרְשְׁרָאוֹת מִזָּהָב, וְתַכְשִׁיטִים יִקְרֵי עֵרֶךְ.

מִיַּד רָצָה הָאִשָּׁה לַצּוֹרֵף וְשָׁאֲלָה כַּמָּה שָׁוִים תַּכְשִׁיטִים אֵלּוּ?! הֵשִׁיב לָהּ הַצּוֹרֵף, שֶׁתַּכְשִׁיטִים אֵלּוּ הֵם נְדִירִים מְאֹד, וְלָכֵן שׁוֹוְיָים גָּדוֹל מְאֹד. כְּשֶׁשָּׁמְעָה זֹאת הָאִשָּׁה, מִהֲרָה לְסַפֵּר זֹאת לְבַעֲלָהּ, וּכְשֶׁשָּׁמַע הַבַּעַל אֶת דְּבָרֶיהָ, הֵחֵל לִבְכּוֹת וְלִצְעֹק: אוֹי!!! חֲבָל שֶׁלֹּא קָנִיתִי עוֹד תַּכְשִׁיטִים בַּכֶּסֶף שֶׁהָיָה לִי, וּבִזְבַּזְתִּי אֶת זְמַנִּי עַל מוּצְרֵי חָלָב שֶׁהִסְרִיחוּ בִּשְׁלוֹשָׁה יָמִים!!!

הַנִּמְשָׁל: אָדָם יוֹרֵד לָעוֹלָם הַזֶּה כְּדֵי לֶאֱסוֹף מִצְווֹת וּלְהָבִיאָם לָעוֹלָם הַבָּא. אַךְ יֶשְׁנָם שֶׁמַּשְׁקִיעִים אֶת שְׁנוֹת חַיֵּיהֶם בְּהֶבְלִי הָעוֹלָם הַזֶּה - אֲכִילָה וּשְׁתִיָּה וּשְׁאָר הַנָּאוֹת, וּמִידֵי פַּעַם גַּם עוֹשִׂים קְצָת מִצְווֹת וּמַעֲשִׂים טוֹבִים. וְהִנֵּה לְאַחַר 70 שְׁנוֹת חַיָּיו שֶׁל הָאָדָם, כְּשֶׁמַּגִּיעַ גּוּפוֹ לִמְקוֹם עָפָר רִמָּה וְתוֹלֵעָה, מַעֲלֶה גּוּפוֹ רֵיחַ רַע, וְכָל מַה שֶׁהִכְנִיס לַגּוּף הַשָּׁפֵל, כָּלָה בֶּעָפָר, וְלֹא נִשְׁאַר מִמֶּנּוּ מְאוּמָה.

וְאָז שׁוֹאֲלִים בַּשָּׁמַיִם אֶת הַנְּשָׁמָה "מַה הֵבֵאתָ מֵהָעוֹלָם הַזֶּה"? וְרוֹאִים שֶׁיֵּשׁ לָהּ קְצָת מִצְווֹת שֶׁעָשְׂתָה מִידֵי פַּעַם [כְּגוֹן אוֹתָם שֶׁבָּאִים לְבֵית הַכְּנֶסֶת בְּהַזְכָּרָה שֶׁל הוֹרֵיהֶם, וּפַעַם בַּשָּׁנָה בָּאִים לַתְּפִלָּה בְּיוֹם הַכִּפּוּרִים וְכַיּוֹצֵא בָּזֶה], וּכְשֶׁרוֹאַה הַנְּשָׁמָה כַּמָּה שָׂכָר נוֹתְנִים לָהּ עַל כָּל אוֹתָם מִצְווֹת יְקָרוֹת, בּוֹכָה בְּמַר נַפְשָׁהּ וְאוֹמֶרֶת: אוֹי!!! חֲבָל שֶׁלֹּא עָשִׂיתִי עוֹד מִצְווֹת, חֲבָל שֶׁהִשְׁקַעְתִּי אֶת רוֹב יָמָיו בְּהַבְלֵי הָעוֹלָם הַכָּלֶה וְהָעוֹבֵר, שֶׁנִּרְאִים כְּאוֹהֲבִים בִּשְׁעַת הֲנָאָתָם, וְאֵין עוֹמְדִים לוֹ לָאָדָם בִּשְׁעַת דָּחֳקוֹ.

~ הֶחָכָם דּוֹאֵג לָעוֹלָם הַבָּא שֶׁלּוֹ

רַבִּי דָּוִד הַנָּגִיד נָשָׂא מְשָׁלוֹ וְאָמַר: מִנְהָג הָיָה בִּמְדִינָה אַחַת גְּדוֹלָה, שֶׁכָּל שָׁנָה הָיוּ מַמְלִיכִים עֲלֵיהֶם מֶלֶךְ שֶׁאֵינוֹ מִבְּנֵי הַמְּדִינָה, וְהָיוּ יוֹצְאִים לַמִּדְבָּר רָחוֹק מִן הַמְּדִינָה, וְהָאָדָם הַזָּר הָרִאשׁוֹן שֶׁהָיָה נִרְאָה לָהֶם מִתְקָרֵב לַמְּדִינָה, הָיוּ מַמְלִיכִים אוֹתוֹ עֲלֵיהֶם, וְנוֹתְנִים לוֹ שֶׁיַּעֲשֶׂה בָּאוֹצָרוֹת שֶׁבָּאַרְמוֹן כְּפִי רְצוֹנוֹ. 

אוּלָם כָּל מַלְכוּתוֹ שֶׁל אוֹתוֹ הַמֶּלֶךְ הָיְתָה שָׁנָה אַחַת בִּלְבַד וְלֹא יוֹתֵר, וּבִגְמַר הַשָּׁנָה מַפְשִׁיטִים אֶת בְּגָדָיו, וּמוֹצִיאִים אוֹתוֹ מֵהַמְּדִינָה עָרוּם מִכָּל מַה שֶׁיֵּשׁ בָּהּ, אַף עַל פִּי שֶׁבְּמֶשֶׁךְ מַלְכוּתוֹ הָיָה עוֹשֶׂה כְּחֶפְצוֹ, וּבוֹנֶה אַרְמוֹנוֹת, וְנוֹטֵעַ גַּנִּים, וְלוֹבֵשׁ מִבְחַר הַמַּלְבּוּשִׁים, וְאוֹכֵל מִבְחַר הַמַּאֲכָלִים, וְרוֹכֵשׁ כָּל דָּבָר יָפֶה, וּמִתְעַנֵּג בְּכָל מִינֵי תַּאֲווֹת.

פַּעַם אַחַת מִנּוּ עֲלֵיהֶם אִישׁ זָר שֶׁהָיָה פִקֵּחַ גָּדוֹל, וְאָמְרוּ לוֹ: אֲנַחְנוּ וּמְדִינָתֵנוּ וְכָל קנינינו הַכֹּל שֶׁלְּךָ, וְכָל הָאוֹצָרוֹת וְהָאַרְמוֹנוֹת וְהַפַּרְדֵסִים הֵם רְכוּשְׁךָ. 

חָשַׁב הָאִישׁ בְּדַעְתּוֹ: אֵיזֶה תּוֹעֶלֶת יִהְיֶה לִי בָּזֶה, הֲרֵי לְאַחַר שֶׁתַּעֲבֹר הַשָּׁנָה, הֵם יַפְשִיטוּנִי וְיוֹצִיאוּנִי מִן הַמְּדִינָה, וְאֶחֱזֹר לִהְיוֹת כְּמוֹ שֶׁהָיִיתִי, וּבְנוֹסָף לְכָךְ יִהְיוּ חַיִּים קָשִׁים יוֹתֵר מֵעַכְשָׁו, מִפְּנֵי שֶׁאַחַר שֶׁהִתְרַגַּלְתִּי לְחַיֵּי עֹנֶג, כֵּיצַד אֶחֱזֹר לִחְיוֹת חַיֵּי צַעַר?!

לָכֵן הֶחְלִיט הָאִישׁ לִבְנוֹת לוֹ אַרְמוֹן מְפֹאָר מִחוּץ לְאוֹתָהּ מְדִינָה, וְהִשְׁקִיעַ בּוֹ אֶת כָּל הָאוֹצָרוֹת הַיְקָרוֹת שֶׁהָיוּ בִּרְשׁוּתוֹ, וּבְמֶשֶׁךְ כָּל אוֹתָהּ שָׁנָה לֹא נָתַן שֵׁינָה לְעֵינָיו וְלֹא נֶהֱנָה כָּרָאוּי, מִפְּנֵי שֶׁהָיָה טָרוּד לְסַיֵּם אֶת מְלֶאכֶת בְּנִיַּת הָאַרְמוֹן כַּמָּה שֶׁיּוֹתֵר מַהֵר.

לְאַחַר שֶׁהִסְתַיִימָה הַשָּׁנָה, הָיָה הָאִישׁ בּוֹכֶה וְצוֹחֵק. כְּשֶׁרָאוּהוּ אֲנָשָׁיו שְׁאָלוּהוּ מַה פֵּשֶׁר הַצְּחוֹק וְהַבְּכִי הַזֶּה?

הֵשִׁיב לָהֶם הָאִישׁ: אֲנִי צוֹחֵק מִשִּׂמְחָתִי עַל הָאַרְמוֹן שֶׁבָּנִיתִי לִי שֶׁמָּחָר אֶסַּע לְשָׁם וְאֵהָנֶה מִמֶּנּוּ. אַךְ בָכִיתִי מִפְּנֵי שֶׁהִסְתַּיְּמָה הַשָּׁנָה וּכְבָר לֹא אוּכַל לֶאֱסוֹף וּלְצִּבּוּר עוֹד אוֹצָרוֹת עֲבוּרִי. 

הַנִּמְשָׁל מוּבָן מֵאֵלָיו; הָאָדָם הַטִּפֵּשׁ בָּא לָעוֹלָם הַזֶּה, וּמְבַלֶּה אֶת יָמָיו בְּתַעֲנוּגִים, וְשׁוֹקֵעַ בְּתַאֲווֹת הָעוֹלָם הַנִּפְסָדוֹת, וְשׁוֹכֵחַ שֶׁיּוֹם יָבוֹא וְיִצְטָרֵךְ לַעֲזֹב אֶת הָעוֹלָם הַזֶּה, וְלֹא יִקַּח עִמּוֹ מְאוּמָה.

אֲבָל אָדָם הֶחָכָם, מֵבִין תֵּכֶף שֶׁהָעוֹלָם הַזֶּה וְכָל מַה שֶׁיֵּשׁ בּוֹ, נִפְסָדִים וְאוֹבְדִים, וְלֹא יוֹעִיל לוֹ אֶלָּא עֵסֶק הַתּוֹרָה וְהַמִּצְווֹת וְהַמַּעֲשִׂים טוֹבִים, שֶׁבָּהֶם בּוֹנֶה לוֹ אֶת הָאַרְמוֹן שֶׁעָתִיד לְקַבֵּל לְאַחַר מוֹתוֹ. אַשְׁרֵי לְמִי שֶׁנִּפְקַח שִׂכְלוֹ, וְהֵבִין זֹאת, וְהָלָךְ וְהִשְׁתַּדֵּל לֶאֱסוֹף צֵידָה לְאַחֲרִיתוֹ.

~ זְהִירוּת מֵהַיֵּצֶר

הֶסְבֵּר נוֹסַף לְמִשְׁנָתֵנוּ מוּבָא בְּסֵפֶר "חַסְדֵי אֲבוֹת" לְרַבֵּנוּ "יוֹסֵף חַיִּים", שֶׁהֱווּ זְהִירִים בְּ"רְשׁוּת" הַכַּוָונָה הִיא לְיֵּצֶר הָרַע, וְהַטַּעַם שֶּׁהַיֵּצֶר נִקְרָא 'רְשׁוּת', מִפְּנֵי שֶׁיֵּשׁ לוֹ רְשׁוּת מִן הַקָּדוֹשׁ בָּרוּךְ הוּא לְהַחֲטִיא אֶת בְּנֵי אָדָם. וְעוֹד, 'רְשׁוּת' מִלָּשׁוֹן רַשׁוּת (רָשׁ) וְדַלּוּת (עֹנִי), כִּי עַל יְדֵי עֲצַת הַיֵּצֶר וְתַחְבּוּלוֹתָיו, יִתְרוֹשֶׁשׁ הָאָדָם מִלִּמּוּד הַתּוֹרָה וּמִקִּיּוּם הַמִּצְוֹת.

וְהִנֵּה לִפְעָמִים תִּמְצָא רָשָׁע גָּדוֹל שֶׁחָזַר בִּתְשׁוּבָה וְעָשָׂה טוֹב, וְכָךְ נִמְשָׁךְ הַדָּבָר בְּמֶשֶׁךְ שָׁנָה אוֹ שְׁנָתַיִם. וּפִתְאוֹם רוֹאִים שֶׁאוֹתוֹ בָּעַל תְּשׁוּבָה חָזַר לְסוּרוֹ הָרַע, וְהֵחֵל לְהַרְשִׁיעַ יוֹתֵר מֵרִשְׁעָתוֹ הָרִאשׁוֹנָה. וְזֶה פֶּלֶא, כֵּיצַד נַעֲשָׂה כָּךְ לְאוֹתוֹ הָאִישׁ?

אַךְ דָּבָר זֶה מְפֹרָשׁ בְּסִפְרֵי הָרִאשׁוֹנִים, כִּי מַה שֶׁחָזַר בִּתְשׁוּבָה, הָיָה זֹאת עַל פִּי עֲצַת הַיֵּצֶר, כִּי כַּאֲשֶׁר הָאָדָם רָשָׁע וְעוֹשֶׂה עֲבֵרוֹת, הַסִּטְרָא אַחֲרָא יוֹנֶקֶת מִן הַטּוֹב שֶׁבּוֹ, שֶׁהֲרֵי אִי אֶפְשָׁר לָרָשָׁע שֶׁלֹּא יִהְיֶה בּוֹ אֵיזֶה מִצְווֹת אֲשֶׁר הוּא מֻכְרָח לַעֲשׂוֹתָם, וְכָל אוֹתָן מִצְווֹת הוֹלְכוֹת בְּחֶלְקוֹ שֶׁל הַשָּׂטָן.

וּכְשֶׁרוֹאֶה הַשָּׂטָן שֶׁכָּלְתָה הַלַּחְלוּחִית שֶׁבּוֹ וְאֵין לוֹ עוֹד מִצְווֹת וּמַעֲשִׂים טוֹבִים שֶׁיּוּכַל לִינוֹק מֵהֶם, מִיְּיַעֵץ הוּא לְאוֹתוֹ רָשָׁע שֶׁיַּחְזֹר בִּתְשׁוּבָה, וִיקַיֵּם מִצְוֹת רַבּוֹת וְיַעֲסֹק בַּתּוֹרָה, וְיִתְפַּלֵּל בְּכָל יוֹם, כְּדֵי שֶׁיִּהְיֶה בְּיָדוֹ חֲלָקִים טוֹבִים שֶׁל תּוֹרָה וּמִצְוֹת, וְאָז חוֹזֵר הַשָּׂטָן וּמַחְטִיאוֹ וּמַחֲזִירוֹ לְסוּרוֹ הָרַע, כְּדֵי שֶׁיִּקַּח וְיִנֹּק מֵהַחֲלָקִים הַטּוֹבִים אֲשֶׁר אָסַף בְּאוֹתָם הַיָּמִים שֶׁהָיָה בִּתְשׁוּבָה.

וְזוֹ גַּם כֵּן תַּחְבּוּלָה גְּדוֹלָה שֶׁל הַשָּׂטָן וְיֵּצֶר הָרַע הַנִּקְרָאִים בְּשֵׁם "רְשׁוּת", וְזֶה שֶׁאָמַר הַתַּנָּא "הֱווּ זְהִירִין בִּרְשׁוּת", כִּי עַרְמוּמִיִּים הֵם, שֶּׁאֵין מְקָרְבִין לוֹ לָאָדָם לַתּוֹרָה וּתְשׁוּבָה וּמִצְוֹת אֶלָּא לְצֹרֶךְ עַצְמָן - כְּדֵי לְהִתְעַשֵּׁר מֵהַחֲלָקִים הַטּוֹבִים שֶׁל הַקְּדֻשָּׁה, וְאָז יִגְזְלוּ אוֹתָם מִמֶּנּוּ עַל יְדֵי שֶׁיַּחְזִירוּ אוֹתוֹ לְסוּרוּ הָרַע.
 
**INDEX_WRITE=<p>
# משנה ד

{ הוּא הָיָה אוֹמֵר, עֲשֵׂה רְצוֹנוֹ כִּרְצוֹנֶךָ, כְּדֵי שֶׁיַּעֲשֶׂה רְצוֹנְךָ כִּרְצוֹנוֹ. בַּטֵּל רְצוֹנְךָ מִפְּנֵי רְצוֹנוֹ, כְּדֵי שֶׁיְּבַטֵּל רְצוֹן אֲחֵרִים מִפְּנֵי רְצוֹנֶךָ. }

הַקַּו שֶׁצָּרִיךְ לְהַנְחוֹת כָּל אֶחָד וְאֶחָד מֵאִתָּנוּ, הוּא - שֶׁלִּפְנֵי שֶׁעוֹשִׂים אֵיזֶה דָּבָר אוֹ אֵיזוֹ פְּעֻלָּה, צְרִיכִים וְחַיָבִים לַחְשֹׁב הַאִם זֶהוּ רְצוֹן ה' יִתְבָּרַךְ, אוֹ רְצוֹנֵנוּ הַגַּשְׁמִי וְהַחוֹמְרִי. וְרַק לְאַחַר שֶׁנִּהְיֶה בְּטוּחִים שֶׁזֶּה רְצוֹן ה', נַעֲשֶׂה אֶת הַמַּעֲשֶׂה בְּשִׂמְחָה וּבְהִתְלַהֲבוּת.

וְכָתוּב בְּסֵפֶר "שְׂפַת אֱמֶת" בְּשֵׁם "הַזֹּהַר הַקָּדוֹשׁ", עַל הַפָּסוּק: "וְדִבַּרְתָּ בָּם בְּשִׁבְתְּךָ בְּבֵיתֶךָ וּבְלֶכְתְּךָ בַּדֶּרֶךְ וּבְשָׁכְבְּךָ וּבְקוּמֶךָ", שֶׁצָּרִיךְ הָאָדָם לְהַנְהִיג כָּל מַעֲשָׂיו עַל פִּי דִּבְרֵי ה' יִתְבָּרַךְ וְאַחְדוּתוֹ וְאַהֲבָתוֹ, בְּאֹפֶן שֶׁיִּהְיוּ כָּל מַעֲשָׂיו לְשֵׁם שָׁמַיִם.

כְּלוֹמַר, כַּאֲשֶׁר אָדָם יוֹשֵׁב בְּבֵיתוֹ, יַחְשֹׁב הַאִם הוּא עוֹשֶׂה דְּבָרִים שֶׁהֵם רְצוֹן ה', אוֹ שֶׁמָּא חַס וְשָׁלוֹם הוּא עוֹשֶׂה בַּבַּיִת דְּבָרִים שֶׁאֵינָם רְצוֹן ה', כְּגוֹן שֶׁרוֹאֶה תּוֹכְנִיוֹת בְּטֶלֶוִיזְיָה, אוֹ שׁוֹמֵעַ עֲרוּצִים חִלּוֹנִיִּים וְכַדּוֹמֶה.

וְכַאֲשֶׁר הוּא הוֹלֵךְ בַּדֶּרֶךְ, צָרִיךְ לָשִׂים לֵב הַאִם הוּא הוֹלֵךְ לְמָקוֹם שֶׁה' חָפֵץ בּוֹ, אוֹ שֶׁמָּא חַס וְשָׁלוֹם הוּא הוֹלֵךְ לְמָקוֹם שֶׁהוּא נֶגֶד רְצוֹן ה', כְּגוֹן חֲתֻנָּה מְעֹרֶבֶת, אוֹ חֲנֻיּוֹת שֶׁאֵינָן צְנוּעוֹת וְכַדּוֹמֶה.

וּכְשֶׁהוּא שׁוֹכֵב לִישׁוֹן, הַאִם הוּא עוֹשֶׂה זֹאת עַל פִּי רְצוֹן ה', דְּהַיְינוּ שֶׁקּוֹרֵא קְרִיאַת שְׁמַע עַל הַמִּטָּה, וְשׁוֹכֵב עַל צַד שְׂמֹאל אוֹ עַל צַד יָמִין, אוֹ שֶׁמָּא הוּא שׁוֹכֵב לֹא כִּרְצוֹן ה', כְּגוֹן לְלֹא קְרִיאַת שְׁמַע שֶׁעַל הַמִּטָּה, אוֹ שֶׁשּׁוֹכֵב עַל הַבֶּטֶן אוֹ עַל הַגַּב.

וְכֵן כְּשֶׁהוּא קָם מֵהַשֵּׁינָה, הַאִם זֶה נַעֲשָׂה עַל פִּי רְצוֹן ה', דְּהַיְינוּ שֶׁהוּא קָם כְּאַרְיֵה בִּזְרִיזוּת וּבְשִׂמְחָה לַעֲבוֹדַת ה' יִתְבָּרַךְ, אוֹ שֶׁמָּא הוּא קָם שֶׁלֹּא כִּרְצוֹן ה', כְּגוֹן שֶׁאֵינוֹ קָם בִּזְרִיזוּת, וְאֵינוֹ מַקְפִּיד עַל נְטִילַת יָדַיִם כָּרָאוּי, אוֹ שֶׁמִּתְפַּלֵּל בִּקְבִיעוּת בַּבַּיִת בִּיחִידוּת, וּמִתְעַצֵּל לָלֶכֶת לְהִתְפַּלֵּל בְּמִנְיָן.

וְסִפְּרוּ, שֶׁפַּעַם שָׁאָלוּ אֶת הַגָּאוֹן הַקָּדוֹשׁ רַבֵּנוּ יִשְׂרָאֵל אַבּוּחֲצִירָא - הַ''בָּבָא סָאלִי", כֵּיצַד זָכָה לְכָזֶה כּוֹחַ גָּדוֹל לְרַפֵּא חוֹלִים, וְלִפְקֹד עֲקָרוֹת, וּלְהָקִים נֵכִים, וְעוֹד וְעוֹד. וְהוּא עָנָה בִּפְשִׁיטוּת: אֲנִי עוֹשֶׂה כָּל מַה שֶׁה' רוֹצֶה, וְהוּא עוֹשֶׂה כָּל מַה שֶׁאֲנִי רוֹצֶה... (גִּינַת אֱגוֹז).

וּבְדֶרֶךְ זוֹ הִסְבִּירוּ בַּעֲלֵי הַמּוּסָר אֶת מַה שֶׁכָּתוּב בְּשִׁיר הַשִּׁירִים: "אֲנִי לְדוֹדִי וְדוֹדִי לִי", כְּלוֹמַר, "אֲנִי לְדוֹדִי" אֶת הַ''אֲנִי" שֶׁלִּי, אֲנִי מוֹסֵר "לְדוֹדִי" לה' יִתְבָּרַךְ, דְּהַיְינוּ שֶׂה"אֲנִי" שֶׁלִּי יִרְצֶה רַק אֶת מַה שֶׁה' יִתְבָּרַךְ רוֹצֶה. וּבִשְׂכַר זֶה - "דּוֹדִי לִי", כְּלוֹמַר, ה' יִתְבָּרַךְ מְמַלֵּא אֶת רְצוֹנִי, דְּהַיְינוּ לִהְיוֹת בָּרִיא וְיִהְיֶה לִי פַּרְנָסָה טוֹבָה, וְשָׁלוֹם בַּיִת וְכוּ', כְּדֵי שֶׁאוּכַל לִלְמֹד אֶת הַתּוֹרָה הַקְּדוֹשָׁה בְּהַתְמָדָה וּבְהַרְחָבָה, וּלְהִתְפַּלֵּל בכוונה וּלְהַרְגִּישׁ, טָעַם בַּעֲבוֹדַת ה' יִתְבָּרַךְ.

*

הַדְּבָרִים יִתְבָּאֲרוּ יוֹתֵר עַל פִּי מָשָׁל: אָדָם אֶחָד הָיָה גָּר בִּירוּשָׁלַיִם, וְנָסַע לְאַרְצוֹת הַבְּרִית כְּדֵי לִמְצוֹא פַּרְנָסָה לוֹ וְלִבְנֵי בֵּיתוֹ. לְאַחַר שֶׁעָבַד שָׁם יָמִים רַבִּים, צָבַר לְעַצְמוֹ סַךְ שֶׁל עֲשֶׂרֶת אֲלָפִים דּוֹלָר, וְרָצָה לִשְׁלֹחַ אֶת הַכֶּסֶף לִבְנֵי בֵּיתוֹ, עַל יְדֵי שָׁלִיחַ נֶאֱמָן.

וְהִנֵּה בְּאֶחָד הַיָּמִים מָצָא שָׁלִיחַ שֶׁהָיָה מוּכָן לְהַעֲבִיר לוֹ אֶת הַכֶּסֶף, אַךְ אוֹתוֹ שָׁלִיחַ הִסְכִּים לַעֲשׂוֹת אֶת הַשְּׁלִיחוּת אַךְ וְרַק בִּתְנַאי שֶׁיְּקַבֵּל שָׂכָר טרחא שֶׁל 90% מֵהַכֶּסֶף [כְּלוֹמַר תִּשְׁעַת אֲלָפִים דּוֹלָר], בְּנִגּוּד לַשֵּׂכֶל הַיָּשָׁר. בְּלֵית בְּרֵירָה הִסְכִּים בָּעַל הַכֶּסֶף לְכָךְ, וְאַף כָּתַב לוֹ בִּכְתָב יָדוֹ וּבַחֲתִימָתוֹ בָּזֶה הַלָּשׁוֹן: "תֶּן לְאִשְׁתִּי מַה שֶׁאַתָּה רוֹצֶה".

כְּשֶׁהִגִּיעַ הַשָּׁלִיחַ לִירוּשָׁלַיִם, בָּא לִתֵּן לָאִשָּׁה רַק אֶלֶף דּוֹלָר, וְהוֹדָהּ שֶׁלָּקַח לְעַצְמוֹ תִּשְׁעַת אֲלָפִים דּוֹלָר כְּפִי שֶׁסִּכֵּם עִם בַּעְלָהּ. כְּשֶׁשָּׁמְעָה זֹאת הָאִשָּׁה, מִיַּד תָּבְעָה אוֹתוֹ לְבֵית הַדִּין. בֵּית הַדִּין רָאוּ אֶת הַמִּכְתָּב שֶׁל הַבַּעַל, וּמִיַּד פָּסְקוּ שֶׁעָלָיו לָתֶת לָאִשָּׁה סַךְ תִּשְׁעַת אֲלָפִים דּוֹלָר, וּלְעַצְמוֹ יִקַּח רַק אֶלֶף דּוֹלָר.

הַשָּׁלִיחַ הִתְרַעֵם וּבִקֵּשׁ הֶסְבֵּר לִפְסַק הַדִּין. אָמְרוּ לוֹ הַדַּיָּנִים: כָּךְ פֵּרוּשׁוֹ שֶׁל הַמִּכְתָּב: "תֶּן לְאִשְׁתִּי מַה שֶׁאַתָּה רוֹצֶה", כְּלוֹמַר, כַּמָּה שֶׁאַתָּה רוֹצֶה לָקַחַת לְעַצְמְךָ, אֶת זֶה תִּתֵּן לְאִשְׁתִּי. וּמֵאַחַר שֶׁאַתָּה רָצִיתָ לָקַחַת לְעַצְמְךָ תִּשְׁעַת אֲלָפִים דּוֹלָר, צָרִיךְ אַתָּה לָתֶת סְכוּם זֶה לָאִשָּׁה.

וְזֶהוּ כַּוָּנַת הַמִּשְׁנָה "עֲשֵׂה רְצוֹנוֹ כִּרְצוֹנְךָ", שֶׁכַּאֲשֶׁר אַתָּה עוֹשֶׂה אֶת רְצוֹנְךָ כִּרְצוֹן ה', יִהְיֶה זֶה בְּעֵינֶיךָ כְּאִלּוּ אַתָּה עוֹשֶׂה אֶת רְצוֹנְךָ, וּכְמוֹ שֶׁאַתָּה עוֹשֶׂה אֶת הַדְּבָרִים הַקְּשׁוּרִים אֵלֶיךָ בְּשִׂמְחָה וּבְחֵשֶׁק נִמְרָץ, כָּךְ תַּעֲשֶׂה אֶת מִצְווֹת הַקָּדוֹשׁ בָּרוּךְ הוּא בְּשִׂמְחָה וּבְחֵשֶׁק, כְּגוֹן צְדָקָה לַעֲנִיִּים, וּקְנִיַּת תְּפִלִּין מְהֻדָּרוֹת וְכַדּוֹמֶה. 

וְצָרִיךְ לָדַעַת, שֶׁבְּיוֹם הַדִּין דָּנִים אֶת הָאָדָם בְּצוּרָה זוֹ: לְמָשָׁל, אִם בָּא לְיָדוֹ עָנִי, וְלֹא נָתַן לוֹ צְדָקָה, כְּשֶׁהוּא נִצָּב בְּיוֹם הַדִּין, שׁוֹאֲלִים אוֹתוֹ: מַדּוּעַ לֹא נָתַתָּ צְדָקָה? וְהוּא מַתְחִיל לְהִתְנַצֵּל, כִּי פַּרְנָסָתוֹ מְצֻמְצֶמֶת, וּבְאֶמְצַע הַחֹדֶשׁ נִגְמְרָה מַשְׂכֻּרְתּוֹ, וּמֵאַיִן יָבוֹא עֶזְרוֹ?!

בְּאוֹתָהּ שָׁעָה מַּרְאִים לוֹ, שֶׁבְּיוֹם בָּהִיר אֶחָד, הָיָה עוֹמֵד עַל יָד הַתַּחֲנָה שֶׁל הָאוֹטוֹבּוּס, וּפִתְאוֹם רָאָה יְדִיד נְעוּרִים שֶׁלּוֹ, שֶׁכְּבָר עַשְׂרוֹת שָׁנִים לֹא רָאוּ זֶה אֶת זֶה, אוֹתוֹ הָאִישׁ נִכְנַס רִאשׁוֹן לָאוֹטוֹבּוּס, וּמְשַׁלֵּם עֲבוּרוֹ וַעֲבוּר חֲבֵרוֹ, לַמְרוֹת שְׁלֶחֲבִירוֹ יֵשׁ יְכֹלֶת לְשַׁלֵּם בְּעַד הַנְּסִיעָה.

וְאָז פּוֹנִים אֵלָיו בֵּית הַדִּין וְאוֹמְרִים לוֹ: בִּשְׁבִיל הַכָּבוֹד שֶׁיַּחְזִיקוּ אוֹתְךָ כְּאִישׁ נִכְבָּד וְגֶ'נְטֶלְמַן, מִהַרְתָּ לְשַׁלֵּם גַּם עֲבוּר חֲבֵרְךָ, וְאִם יָכֹלְתָּ לְשַׁלֵּם עֲבוּר חֲבֵרְךָ דְּמֵי נְסִיעָה, מַדּוּעַ לֹא נָתַתָּ צְדָקָה לֶעָנִי? וְכֵן אִם קָנָה לְבֵיתוֹ דָּבָר שֶׁאֵינוֹ נִצְרָךְ וְאֵינוֹ חִיּוּנִי, טוֹעֲנִים כְּנֶגְדּוֹ: כֶּסֶף לְקַשֵּׁט אֶת בֵּיתְךָ יֵשׁ לְךָ, וְאִלּוּ כֶּסֶף לִצְדָקָה אֵין לְךָ?!

לָכֵן מַזְהִיר הַתַּנָּא וְאוֹמֵר, עֲשֵׂה אֶת רְצוֹן ה' כְּרָאוּי, כְּפִי שֶׁאַתָּה מַקְפִּיד לַעֲשׂוֹת אֶת הַדְּבָרִים הָאִישִׁיִּם וְהַפְּרָטִיִּים שֶׁלְּךָ. 

**INDEX_WRITE=<BR>
{הִלֵּל אוֹמֵר, אַל תִּפְרוֹשׁ מִן הַצִּבּוּר, וְאַל תַּאֲמֵן בְּעַצְמָךְ עַד יוֹם מוֹתָךְ, וְאַל תָּדִין אֶת חֲבֵרָךְ עַד שֶׁתַּגִּיעַ לִמְקוֹמוֹ, וְאַל תֹּאמַר דָּבָר שֶׁאִי אֶפְשָׁר לִשְׁמוֹעַ שֶׁסּוֹפוֹ לְהִשָּׁמַע. וְאַל תֹּאמַר לִכְשֶׁאֶפָּנֶה אֶשְׁנֶה, שֶׁמָּא לֹא תִפָּנֶה: }

@ אַל תִּפְרֹשׁ מֵהַצִּבּוּר

הָאַדְמוֹ"ר רַבִּי שִׂמְחָה בּוּנָם מִּפְּשִׁיסְחָא הָיָה אוֹמֵר: אִם תִּתֵּן לָאָדָם צְרוֹר שֶׁל מַטְבְּעוֹת כְּאֶמְצָעִי לְתַשְׁלוּם, אַף אִם בְּתוֹכָם יִמָּצֵא מַטְבֵּעַ שָׁחוּק וּמְשֻׁפְשָׁף עַד שֶׁבְּקֹשִׁי יִהְיֶה לוֹ צוּרָה, לֹא יַקְפִּידוּ עָלָיו כָּל כָּךְ, מִפְּנֵי שֶׁהַמַּטְבֵּעַ הַשָּׁחוּק נִבְלַע בֵּין כָּל הַמַּטְבְּעוֹת הַטּוֹבוֹת. אֲבָל אִם תִּתֵּן מַטְבֵּעַ כָּזֶה לַסּוֹחֵר כְּשֶׁהוּא בּוֹדֵד, שׁוּם סוֹחֵר לֹא יְקַבְּלוּ בִּתְמוּרָה, מִפְּנֵי שֶּׁאֵין לוֹ שׁוּם עֵרֶךְ.

כָּךְ גַּם הָאָדָם, אִם הוּא מְעֹרָב עִם הַצִּבּוּר בִּתְפִלָּה בְּמִצְווֹת וּבְמַעֲשִׂים טוֹבִים, אֲזַי תְּפִלָּתוֹ וּמַעֲשָׂיו מִתְקַבְּלִים אַף אִם יֵשׁ בָּהֶם פְּגִימָה. אֲבָל אִם הָאָדָם פּוֹרֵשׂ מִן הַצִּבּוּר, וּמִתְפַּלֵּל לְבַדּוֹ וּמְקַיֵּם אֶת הַמִּצְווֹת לְבַד, אֲזַי תְּפִלָּתוֹ וּמַעֲשָׂיו נִבְדָּקִים יוֹתֵר, וְלִפְעָמִים אֵין תְּפִלָּתוֹ וּמַעֲשָׂיו רְאוּיָה לְהִתְקַבֵּל לִפְנֵי ה' יִתְבָּרַךְ. 

וּבָזֶה בֵּאֲרוּ אֶת הַפָּסוּק שֶׁאָמַר דָּוִד הַמֶּלֶךְ בִּתְהִלִּים: "עָרוֹב עַבְדֶּךָ לְטוֹב אַל יַעַשְׁקוּנִי זֵדִים", כְּלוֹמַר, 'עָרוֹב' עַרְבֵּב אוֹתִי עַבְדֶּךָ עִם הַטּוֹבִים, וְאָז לֹא תִרְאֶה בְּרָעָתִי, וְלֹא יַעַשְׁקוּנִי זֵדִים.

~ אַל תִּהְיֶה שׁוֹנֶה

כַּאֲשֶׁר אָדָם נִמְצָא בֵּין אֲנָשִׁים, יֵשׁ לוֹ לִנְהֹג כְּפִי מִנְהָג אוֹתוֹ מָקוֹם, לְמָשָׁל אִם מִתְפַּלֵּל בְּמִנְיָן שֶׁל אַשְׁכְּנַזִּים שֶׁנּוֹהֲגִים לַעֲמוֹד בִּזְמַן אֲמִירַת הַקַּדִּיש, יֵשׁ לוֹ לִנְהֹג כְּפִי מִנְהָגָם. וְכֵן אִם מִתְפַּלֵּל בְּמִנְיָן שֶׁל מַרוֹקַאִים שֶׁנּוֹהֲגִים לָשֶׁבֶת בִּזְמַן אֲמִירַת "לְכָה דּוֹדִי" בְּעֶרֶב שַׁבָּת, יִנְהָג כְּמוֹתָם, כְּדֵי שֶׁלֹּא יֵרָאֶה מְשֻׁנֶּה מֵהַצִּבּוּר.

וּבְהֶקְשֵׁר לָזֶה מְסַפְּרִים עַל גְבִיר עָשִׁיר שֶׁעָשָׂה מִשְׁתֶּה גָּדוֹל, וְהִזְמִין אֶת כָּל עַסְקָנֵי וּפַרְנְסֵי הָעִיר, וְלֹא שָׁכַח לְהַזְמִין גַּם אֶת שְׁלוֹשֶׁת הָרַבָּנִים הַגְּדוֹלִים שֶׁהָיוּ בְּעִירוֹ.

אֶחָד הַחֲכָמִים יָדַע שֶׁלֹּא יִמְצָא שׁוּם עִנְיַן בְּאוֹתָהּ מְסִבָּה, מִפְּנֵי שֶׁמִּן הַסְּתָם, הַמְּסִבָּה תִמָּשֵׁךְ עַד שָׁעָה מְאֻחֶרֶת בַּלַּיְלָה, וְשִׂיחַת הַמְּסֻבִּים תִּהְיֶה נָסוֹבָה עַל דִּבְרֵי חֻלִּין וּסְרַק שֶׁל מַה בְּכָךְ, וְלָכֵן מָצָא סִבָּה כְּדֵי לַחְמֹק מִלָּבוֹא לַמְּסִבָּה. אַךְ שְׁנֵי הָרַבָּנִים הָאֲחֵרִים הִשְׁתַּתְּפוּ בַּחֲתֻנָּה בְּלֵית בְּרֵירָה, מִשּׁוּם כְּבוֹדוֹ שֶׁל הַגְּבִיר הֶעָשִׁיר. 

וְהִנֵּה לַמְרוֹת כָּל הַשֻּׁלְחָנוֹת הָעֲרוּכִים וְהַזַּמָּרִים וְהַנַּגָּנִים, לֹא מָצְאוּ הָרַבָּנִים אֶת עַצְמָם שָׁם, וְהִרְגִּישׁוּ שֶׁהֵם זָרִים בַּסְּבִיבָה. הוֹאִיל וְכָךְ הָיוּ פְּנֵי הַדְּבָרִים, הֵחֵל אֶחָד הָרַבָּנִים לְהַרְהֵר בְּדִבְרֵי תּוֹרָה, וְהֵסֵב אֶת תְּשׂוּמֶת לִבּוֹ לְיַשֵּׁב קֻשְׁיָא גְּדוֹלָה שֶׁעוֹרְרוּ הַמְּפָרְשִׁים, וְכָךְ הֵחֵל לִשְׁקֹעַ בְּעוֹלָם הַתּוֹרָה.

כָּךְ חָלַף לוֹ הַזְּמַן, עַד שֶׁהִגִּיעַ שְׁעַת חֲצוֹת, וְהִגִּיעַ הַזְּמַן לַעֲרֹךְ תִּקּוּן חֲצוֹת. הִטָּה הֶחָכָם אֶת רֹאשׁוֹ עַל יָדוֹ כְּלַפֵּי מַטָּה, וְאָמַר תִּקּוּן חֲצוֹת לַיְלָה בִּבְכִיָּה חֲרִישִׁית, וְאַף אֶחָד לֹא חָשׁ וְלֹא הִרְגִּישׁ בְּמַעֲשָׂיו.

אוּלָם לְעֻמָּתוֹ, הָרַב הַשֵּׁנִי שֶׁגַּם הוּא יָשַׁב שָׁם בָּעַל כּוֹרְחוֹ, וְכָל הַנְּגִינוֹת וְשִׂיחַת הַמְּסֻבִּים הָיוּ לוֹ לְזָרָה, לֹא חָשׁ כְּלָל בְּנוֹחַ, וּבְעִקָּר הִצְטַעֵר עַל זְמַנּוֹ הַנִּפְסָד וְעַל בִּטּוּל לִמּוּדוֹ. כָּל הַעֵת לֹא הָיָה רָגוּעַ וְכָל רֶגַע הָיָה נֶחְשָׁב לוֹ כְּנֶצַח, וְהָיָה נֶאֱנָח בְּצַעַר, עַד כְּדֵי כָּךְ שֶׁכָּל הַמְּסֻבִּים שֶׁיָּשְׁבוּ בְּסָמוּךְ אֵלָיו, חָשׁוּ אֶת מַצָּבוֹ וְאֶת סִבְלוֹ הָרַב. 

וְהִנֵּה לְפֶתַע כְּשֶׁהִגִּיעַ שְׁעַת חֲצוֹת, לֹא יָכַל לְהִתְאַפֵּק יוֹתֵר, וְקָם בְּבֶהָלָה וְיָצָא לַחָצֵר, הִתְיַישֵב עַל הַקַּרְקַע וְהֵחֵל לוֹמַר תִּקּוּן חֲצוֹת בִּבְכִי וּבִילָלָה גְּדוֹלָה "עַל נַהֲרוֹת בָּבֶל..."! 

כְּשֶׁשָּׁמְעוּ הַמְּסֻבִּים אֶת קוֹל הַבֶּכִי הַמַּר וְהַצְּעָקוֹת הַבּוֹקְעוֹת מֵהֶחָצֵר, קָמוּ כּוּלָּם בַּחֲרָדָה וְיָצְאוּ לַחָצֵר כְּדֵי לִרְאוֹת מִי הוּא זֶה שֶׁנִּקְלַע לְצָרָה. הַגְּבִיר שֶׁלֹּא הָיָה לוֹ מֻשָּׂג בַּאֲמִירַת "תִּקּוּן חֲצוֹת", כְּשֶׁרָאָה אֶת הָרַב יוֹשֵׁב עַל הַקַּרְקַע וּבוֹכֶה וּמְיַלֵּל בְּצַעַר כְּפִי שֶּׁבּוֹכִים בְּתִשְׁעָה בְּאָב, אָמַר בְּלִבּוֹ: וְכִי הָרַב הַזֶּה מְדַמֶּה אֶת שִׂמְחָתִי לְתִשְׁעָה בְּאָב?! 

גַּם חֵלֶק מֵהַמְּסֻבִּים שֶׁלֹּא נִמְנוּ בֵּין אוֹהֲבֵי תּוֹרָה וְלוֹמְדֶיהָ, נִצְּלוּ אֶת הַהִזְדַּמְּנוּת, וּפָנוּ אֶל הָרַב בְּתַרְעֹמֶת: כָּךְ מִנְהָגָם שֶׁל הַחֲכָמִים תָּמִיד! תָּמִיד הֵם הוֹפְכִים כָּל שִׂמְחָה לְאֵבֶל!

אוּלָם הַגְּבִיר גָּעַר בָּהֶם וְהִשְׁתִּיק אוֹתָם שֶּׁאֵין לְהַכְלִיל וּלְדַבֵּר עַל כָּל הַחֲכָמִים, שֶׁהֲרֵי יֶשְׁנוֹ כָּאן עוֹד רַב אֶחָד בַּמְּסִבָּה, וּרְאוּ נָא כֵּיצַד הוּא מִשְׁתַּתֵּף וְשָׂמֵחַ בְּשִׂמְחָתֵנוּ מַתְחִילַת הָעֶרֶב, וְאֵין זֶה אֶלָּא מִקְרֶה יוֹצֵא דֹּפֶן וּמַעֲשֵׂי שְׁטוּת שֶׁל יָחִיד, שֶּׁאֵין לָנוּ לְהַשְׁגִּיחַ עָלָיו. וְכָךְ הִשְׁתִּיק אֶת פִּי הַמְדַבְּרִים לַעַז. 

יִשְׁמַע חֲכַם וְיוֹסֵף לֶקַח, שֶׁלֹּא לִהְיוֹת שׁוֹנֶה מִמִּנְהַג הַמָּקוֹם בּוֹ הוּא נִמְצָא. וּכְבָר אָמְרוּ בְּמַסֶּכֶת דֶּרֶךְ אֶרֶץ (פֶּרֶק ד הֲלָכָה ה): לֹא יְהֵא אָדָם עֵר בֵּין הַיְּשֵׁנִים, וְלֹא יִשַׁן בֵּין הָעֵרִים, וְלֹא בּוֹכֶה בֵּין הַשּׂוֹחֲקִים, וְלֹא שׂוֹחֵק בֵּין הַבּוֹכִים, וְלֹא יוֹשֵׁב בֵּין הָעוֹמְדִים, וְלֹא עוֹמֵד בֵּין הַיּוֹשְׁבִים, וְלֹא קוֹרֵא בֵּין הַשּׁוֹנִים, וְלֹא שׁוֹנֶה בֵּין הַקּוֹרִים. כְּלָלוֹ שֶׁל דָּבָר, לֹא יְשַׁנֶּה אָדָם מִדַּעַת הַבְּרִיּוֹת.

@ אַל תַּאֲמִין בְּעַצְמְךָ

חַיָּב הָאָדָם לְהִזָּהֵר מִיֵּצֶר הָרַע וּמִתַּחְבּוּלוֹתָיו, עַד יוֹמוֹ הָאַחֲרוֹן, וְאַל יַחְשֹׁב שֶׁאִם הוּא זָקֵן אוֹ תַּלְמִיד חֲכַם הַשּׁוֹקֵד עַל הַתּוֹרָה יוֹמָם וָלַיְלָה, כְּבָר התייאש מִמֶּנּוּ הַיֵּצֶר, וְהִנִּיחַ אוֹתוֹ לְנַפְשׁוֹ. שֶׁהֲרֵי כְּבֹר כָּתַב בְּסֵפֶר "חוֹבוֹת הַלְּבָבוֹת": בֶּן אָדָם, רָאוּי לְךָ לָדַעַת, כִּי הַשּׂוֹנֵא הַגָּדוֹל שֶׁיֵּשׁ לְךָ בָּעוֹלָם, הוּא יִצְרְךָ, הַמִּשְׁתַּתֵּף עִמְּךָ בְּהַנְהָגַת חוּשֶׁיךָ הַגּוּפָנִיִּים וְהָרוּחָנִיִּים, הַמּוֹשֵׁל בְּסוֹדוֹת נַפְשְׁךָ, בָּעַל עֲצָתְךָ, הָאוֹרֵב לְךָ, אַתָּה יָשֵׁן לוֹ וְהוּא עֵר לְךָ, וְאַתָּה מִתְעַלֵּם מִמֶּנּוּ וְהוּא אֵינוֹ מִתְעַלֵּם מִמְּךָ.

וּכְבָר סִפְּרוּ עַל הַצַּדִּיק רַבִּי אֵלִיָּהוּ לָאפְּיָאן זַצַ"ל, שֶׁפַּעַם נִגַּשׁ אֵלָיו בָּחוּר מֵהַיְשִׁיבָה, וּבִקֵּשׁ רְשׁוּת לִנְסֹעַ לַחֲתֻנָּה שֶׁל קְרוֹב מִשְׁפָּחָה. רַבִּי אֵלִיָּהוּ שָׁאַל אוֹתוֹ: הַאִם הַחֲתֻנָּה תִּהְיֶה בְּהַפְרָדָה מְלֵאָה? הַבָּחוּר הִתְחִיל לְגַמְגֵּם וְאָמַר: לֹא, אֲבָל אֲבִי וְאִמִּי וַאֲנִי נֵשֵׁב בְּשֻׁלְחָן נִפְרָד וְלֹא נִסְתַּכֵּל עַל הָרִקּוּדִים, וְלָכֵן לִי זֶה לֹא יַזִּיק!!!

רַבִּי אֵלִיָּהוּ הִזְדַּעֲזַע בְּשָׁמְעוֹ דְּבָרִים אֵלּוּ, וְעָנָה לַבָּחוּר: שְׁמַע נָא, אֲנִי כְּבַר לְמַעְלָה מִגִּיל שְׁמוֹנִים שָׁנָה, וְעַיִן אַחַת שֶׁלִּי אֵינָהּ רוֹאָה, וְהָעַיִן הַשְּׁנִיָּה גַּם כֵּן בְּקֹשִׁי רַב רוֹאָה, וְאַף עַל פִּי כֵּן, כְּשֶׁאֲנִי עוֹבֵר בָּרְחוֹב, אֲנִי מִתְמַלֵּא פַּחַד שֶׁמָּא אֶכָּשֵׁל חָלִילָה בְּהִסְתַּכְּלוּת אֲסוּרָה. וְאַתָּה בָּחוּר צָעִיר עִם שְׁתֵּי עֵינַיִם בְּרִיאוֹת, וְאַתָּה אוֹמֵר לִי כִּי זֶה לֹא יַזִּיק לְךָ?! 

הֲרֵי אוֹ שֶׁבָּחוּר כָּזֶה הוּא מְשַׁקֵּר, אוֹ שֶׁהוּא פָּשׁוּט מְאֹד לֹא נוֹרְמָלִי!!!

*

~ לִשְׁמוֹר עַל הָאִשָּׁה שֶׁהִיא עֶצֶם מֵעַצַמֶךָ

נִרְאָה בֶּסִ"דִ לְפָרֵשׁ אֶת הַמִּשְׁנָה בְּדֶרֶךְ אַחֶרֶת; שֶּׁהַתַּנָּא בָּא לְרַמֵּז שֶׁלֹּא תַּאֲמִין לְעַצְמְךָ, דְּהַיְנוּ לְאִשְׁתְּךָ שֶׁהִיא עֶצֶם מֵעַצַמֶךָ, וְלָכֵן תִשְׁמוֹר עָלֶיהָ שֶׁלֹּא תֵלֵךְ לְיַם מְעֹרָב, אוֹ לִמְקוֹם עֲבוֹדָה שֶׁמְּצוּיִים שָׁם גְּבָרִים, אוֹ חֶבְרָה לֹא טוֹבָה, מִפְּנֵי שֶׁעֲלוּלָה לְהִתְפַּתּוֹת לַעֲבֵרָה אַף עַל פִּי שֶׁהִיא צַדִּיקָה גְּמוּרָה, וּכְבָר הָיוּ דְּבָרִים מֵעוֹלָם.

וְכָךְ כּוֹתֵב רַבֵּנוּ חַיִּים פַלַאגִ'י בְּסִפְרוֹ מוֹעֵד לְכָל חָי (פֶּרֶק ט), שֶׁהַמַּנִּיחַ לְאִשְׁתּוֹ לָלֶכֶת לִשְׂפַת הַיָּם, סוֹפוֹ לִהְיוֹת עָנִי וְיָמוּת בַּחֲצִי יָמָיו, וַאֲפִילוּ הִיא אוֹמֶרֶת לוֹ שֶׁהִיא חוֹלָנִית וְהוֹלֶכֶת לַיָּם כְּדֵי לְהִתְרַפְּאוֹת, לֹא יַאֲמִין בָּהּ, כִּי הַחוֹלִי שֶׁלָּהּ הוּא מֵהַיֵּצֶר הָרַע. וּמִי הָאִישׁ הֶחָפֵץ חַיִּים אוֹהֵב יָמִים לִרְאוֹת טוֹב, לֹא יַאֲמִין בְּאִשְׁתּוֹ אֲפִילוּ שֶּׁבָּדוּק לוֹ שֶׁהִיא כְּשֵׁרָה וּצְנוּעָה. עַד כָּאן דִּבְּרוֹת קָדְשׁוֹ.

וּכְבָר מָּצִינוּ בְּמַסֶּכֶת עֲבוֹדָה זָרָה (דַּף יח: בְּרַשִׁ"י), שֶׁפַּעַם אַחַת לִגְלְגָה בְּרוּרְיָה עַל מַה שֶׁאָמְרוּ חֲכָמִים "נָשִׁים דַּעְתָּן קַלּוֹת הֵן עֲלֵיהֶם", וְאָמַר לָהּ בַּעְלָהּ רַבִּי מֵאִיר: אַתְּ תִּרְאִי שֶׁבַּסּוֹף תּוֹדִי לְדִבְרֵי חֲכָמִים. צִוָּה רַבִּי מֵאִיר לְאֶחָד מִתַּלְמִידָיו לנסותה וּלְפַתּוֹתָהּ לִדְבַר עֲבֵרָה, וְאָכֵן הִפְצִיר בָּהּ אוֹתוֹ תַּלְמִיד יָמִים רַבִּים, עַד שֶׁהִסְכִּימָה לְכָךְ, וּכְשֶׁנּוֹדַע לָהּ שֶׁלֹּא עָמְדָה בַּנִּסָּיוֹן, חָנְקָה עָצְמָה, וּבָרַח רַבִּי מֵאִיר מֵהַמְּדִינָה מֵחֲמַת הַבּוּשָׁה.

*

מוּבָא בַּמִּדְרָשׁ: מַעֲשֵׂה בִּשְׁלֹמֹה הַמֶּלֶךְ ע"ה, שֶׁאָמַר בְּרוּחַ הַקֹּדֶשׁ "אָדָם אֶחָד מֵאֶלֶף מָצָאתִי, וְאִשָּׁה בְּכָל אֵלֶּה לֹא מָצָאתִי". כְּשֶׁשָּׁמְעוּ הָעָם וְהַסַּנְהֶדְרִין דָּבָר זֶה, הָיוּ תְּמֵהִים. אָמַר שְׁלֹמֹה: אִם תִּרְצוּ אֶרְאֶה לָכֶם. אָמְרוּ כֻלָּם: כֵּן! 

אָמַר לָהֶם: חַפְּשׂוּ אִשָּׁה אַחַת מִטּוֹבֵי הָעִיר, וְכֵן אִישׁ שֶׁיִּהְיֶה טוֹב מִכָּל אַנְשֵׁי הָעִיר. בָּדְקוּ, וּמָצְאוּ אִישׁ אֶחָד, שֶׁהָיְתָה לוֹ אִשָּׁה טוֹבָה וְנָאָה. שָׁלַח הַמֶּלֶךְ לִקְרֹא אוֹתוֹ, וְהֵבִיאוּ לְפָנָיו. 

אָמַר לוֹ הַמֶּלֶךְ: תֵּדַע לְךָ, שֶׁאֲנִי רוֹצֶה לָתֶת לְךָ כָּבוֹד, וְלַעֲשׂוֹת אוֹתְךָ שַׂר בְּאַרְמוֹנִי, וְלָכֵן לֵךְ וְהָרוֹג אֶת אִשְׁתְּךָ, וְהָבֵא לִי אֶת רֹאשָׁהּ בַּלַּיְלָה הַזֶּה, וּמָחָר אֲנִי אֶתֶּן לְךָ אֶת בִּתִּי לְאִשָּׁה, וְאֶעֱשֶׂה אוֹתְךָ מוֹשֵׁל עַל רוֹב יִשְׂרָאֵל. אָמַר לוֹ הָאִישׁ: אֶעֱשֶׂה כִּרְצוֹנְךָ.

לְאוֹתוֹ הָאִישׁ הָיְתָה אִשָּׁה נָאָה וַחֲכָמָה, וִהְיוּ לוֹ מִמֶּנָּה בָּנִים קְטַנִּים. כְּשֶׁבָּא הָאִישׁ לְבֵיתוֹ וְרָאָה אֶת אִשְׁתּוֹ וְאֶת יְלָדָיו, הֵחֵל לִבְכּוֹת וּלְהִתְאוֹנֵן. כְּשֶׁרָאֲתָה אִשְׁתּוֹ שֶׁהָיוּ פָּנָיו עֲצוּבִים, שָׁאָלָה אוֹתוֹ: מַדּוּעַ אַתָּה עָצוּב? 

אָמַר לָהּ: תַּנִיחִי לִי מִפְּנֵי שֶּׁאֵין לִי הַיּוֹם מַצָּב רוּחַ. מִיַּד הֵבִיאָה לוֹ לֶאֱכוֹל וְלִשְׁתּוֹת, וְלֹא רָצָה לֶאֱכוֹל. לְאַחַר מִכֵּן הָלְכָה אִשְׁתּוֹ לִישׁוֹן עִם הַיְלָדִים, וּלְאַחַר שֶׁנִּרְדְּמָה, הָלַךְ הַבַּעַל וְשָׁלַף אֶת חַרְבּוֹ כְּדֵי לְהָרְגָהּ, וּמָצָא שֶׁבְּנוֹ הַקָּטָן יָשֵׁן בְּצִדָּהּ הָאֶחָד, וּבְנוֹ הַשֵּׁנִי יָשֵׁן בְּצִדָּהּ הַשֵּׁנִי.

בְּאוֹתָהּ שָׁעָה אָמַר הַבַּעַל: אוֹי לִי מַה אֶעֱשֶׂה, אִם אֲנִי הוֹרְגָה, יָמוּתוּ גַּם אֵלּוּ הַבָּנִים הַקְּטַנִּים. מִיַּד הֵשִׁיב חַרְבּוֹ וְלֹא הָרְגָה. לְאַחַר מִכֵּן שׁוּב פַּעַם חָשַׁב בְּלִבּוֹ: אֱהַרְגָה, וּמָחָר יִתֵּן לִי הַמֶּלֶךְ אֶת בִּתּוֹ, וְיַעֲשִׁיר אוֹתִי עֹשֶׁר גָּדוֹל.

מִיַּד שָׁלַף חַרְבּוֹ כְּדֵי לֶהוֹרְגָה, וְרָאָה אֶת שְׂעָרָה פָּרוּשׂ עַל פְּנֵי הַתִּינוֹקוֹת, מִיַּד נִכְנַס בְּלִבּוֹ רַחֲמִים, וְאָמַר: אִם יִתֵּן לִי הַמֶּלֶךְ אֶת כָּל בֵּיתוֹ וְכָל עָשְׁרוֹ, לֹא אֶהֱרוֹג אֶת אִשְׁתִּי זוֹ. מִיַּד הֶחְזִיר חַרְבּוֹ אֶל נְדָנָהּ, וְשָׁכַב עִם אִשְׁתּוֹ עַד הַבֹּקֶר.

וְהִנֵּה בַּבֹּקֶר בָּאוּ שְׁלוּחֵי הַמֶּלֶךְ וְהוֹלִיכוּהוּ לִפְנֵי הַמֶּלֶךְ. אָמַר לוֹ הַמֶּלֶךְ: הַאִם קִיַּמְתָּ מַה שֶׁאָמַרְתִּי לְךָ? אָמַר לוֹ הָאִישׁ: אָכֵן רָצִיתִי לַעֲשׂוֹת כֵּן פַּעַם וּפַעֲמַיִם, אַךְ לֹא מְלַאַנִי לִבִּי לַעֲשׂוֹת כֵּן. אָמַר שְׁלֹמֹה: אָכֵן אָדָם אֶחָד מֵאֶלֶף מָצָאתִי!

לְאַחַר שְׁלֹשִׁים יוֹם, שָׁלַח הַמֶּלֶךְ בַּסֵּתֶר וְקָרָא לְאִשְׁתּוֹ שֶׁל אוֹתוֹ הָאִישׁ, וְאָמַר לָהּ: הַאִם יֵשׁ לָךְ בָּעַל טוֹב? אָמְרָה לוֹ כֵּן. אָמַר לָהּ: רְצוֹנִי לְהַמְלִיךְ אוֹתָךְ עַל כָּל הַמַּמְלָכָה, וְנַלְבִּישׁ אוֹתָךְ זָהָב מֵרֹאשֵׁךְ וְעַד רַגְלַיִךְ, הַאִם אָתְּ מַסְכִּימָה? אָמְרָה לוֹ: כֵּן, כָּל אֲשֶׁר תַחְפֹּץ אֶעֱשֶׂה.

אָמַר לָהּ: רַק דָּבָר אֶחָד מַפְרִיעַ וְהוּא - בַּעֲלֵךְ. וְלָכֵן הַרְגִי אֶת בַּעֲלֵךְ, וְאַחַר כָּךְ אֶשָּׂא אוֹתָךְ לְאִשָּׁה. אָמְרָה לוֹ: כָּךְ אֶעֱשֶׂה. מַה עָשָׂה שְׁלֹמֹה? נָתַן לָהּ חֶרֶב שֶׁדּוֹמֶה לַבַּרְזֶל אֲבָל הָיְתָה עֲשׂוּיָה מִפְּלַסְטִיק, וְאָמַר לָהּ: בַּחֶרֶב הַזּוֹ תַּהַרְגִי אֶת בַּעֲלֵךְ, וּמִיַּד שֶׁתִּתְּנִי אֶת הַחֶרֶב בְּצַוָּארוֹ, הוּא יֵחָתֵךְ.

חָזְרָה הָאִשָּׁה לְבֵיתָהּ עִם הַחֶרֶב, וּכְשֶׁבָּא בַּעְלָהּ, עָמְדָה לְפָנָיו, וְחִבְּקָה אוֹתוֹ וְנָשְׁקָה אוֹתוֹ, וְאָמְרָה לִבְעֲלָהּ: שֵׁב אֲדוֹנִי עֲטֶרֶת רֹאשִׁי. כְּשֶׁשָּׁמַע כָּךְ, שָׂמַח שִׂמְחָה גְּדוֹלָה וְיָשַׁב. מִיַּד הֵבִיאָה הַשֻּׁלְחָן וְאָכְלוּ וְשָׁתוּ עַד שֶׁהִשְׁתַּכֵּר בַּעְלָהּ וְנִרְדָּם.

מִיַּד הָלְכָה הָאִשָּׁה וְלָקְחָה אֶת הַחֶרֶב שֶׁנָּתַן לָהּ הַמֶּלֶךְ, וְהִתְחִילָה לַחְתֹּךְ אֶת צַוָּארוֹ, וּמִיַּד הֵקִיץ בַּעְלָהּ מִשְּׁנָתוֹ וְרָאָה שֶׁאִשְׁתּוֹ רוֹצָה לְהוֹרְגוֹ. אָמַר לָהּ: תַּגִּידִי לִי מִיַּד מִי נָתַן לָךְ אֶת הַחֶרֶב הַזּוֹ, וְאִם לֹא תַּגִּידִי לִי, אֶחְתּוֹך אוֹתָךְ לְאֵבָרִים אֵבָרִים. סִפְּרָה הָאִשָּׁה לְבַעֲלָהּ אֶת כָּל הַסִּפּוּר.

כְּשֶׁהֵאִיר הַבֹּקֶר הִגִּיעוּ שְׁלוּחֵי הַמֶּלֶךְ לְבֵית הָאִשָּׁה, וּמִיַּד הָלַךְ הַבַּעַל עִם אִשְׁתּוֹ אֶל הַמֶּלֶךְ, וְחַכְמֵי יִשְׂרָאֵל הָיוּ יוֹשְׁבִים לְפָנָיו. כְּשֶׁרָאָם הַמֶּלֶךְ הֵחֵל לִצְחוֹק. אָמַר לָהֶם הַמֶּלֶךְ: בְּבַקָּשָׁה מִכֶּם, סַפְּרוּ לִי מַה אֵרַע לָכֶם. קָם הַבַּעַל וְסִפֵּר שֶׁהֵקִיץ מִשְּׁנָתוֹ, וּמָצָא שֶׁאִשְׁתּוֹ רוֹצֶה לְהוֹרְגוֹ. אֲנִי רִחַמְתִּי עָלֶיהָ, וְהִיא לֹא רִחֲמָה עָלַי. 

אָמַר שְׁלֹמֹה: אֲנִי הָיִיתִי יוֹדֵעַ שֶּׁאֵין רַחְמָנוּת לְנָשִׁים, וְלָכֵן נָתַתִּי לָהּ חֶרֶב מִפְּלַסְטִיק. וּכְשֶׁשָּׁמְעוּ הַחֲכָמִים זֹאת, אָמְרוּ: אֱמֶת מַה שֶׁאָמַר הַמֶּלֶךְ "אָדָם אֶחָד מֵאֶלֶף מָצָאתִי, וְאִשָּׁה בְּכָל אֵלֶּה לֹא מָצָאתִי". (אוֹצַר הַמִּדְרָשִׁים עַמּוּד 531). 

וְזֶה מַה שֶׁרָמַז הַתַּנָּא בְּאוֹמְרוֹ: "אַל תַּאֲמִין בְּעַצְמֵךְ, כְּלוֹמַר בְּאִשְׁתְּךָ שֶׁהִיא עֶצֶם מֵעַצַמֶךָ, עַד יוֹם מוֹתְךָ, שֶׁהֲרֵי בְּפִתּוּי קַל יְכוֹלָה הִיא לְהִמָּשֵׁךְ לִמְקוֹמוֹת לֹא טוֹבִים, וְאֵין אַפּוֹטְרוֹפּוֹס לָעֲרָיוֹת. 

~ וְאַל תָּדִין אֶת חֲבֵרְךָ עַד שֶׁתַּגִּיעַ לִמְקוֹמוֹ

רַבֵּנוּ יוֹסֶף חַיִּים בְּסִפְרוֹ חַסְדֵי אֲבוֹת כָּתַב לְבָאֵר אֶת הַמִּשְׁנָה עַל פִּי מַה שֶׁמְּסֻפָּר בְּמַסֶּכֶת סַנְהֶדְרִין (קב:): רַב אַשִּׁי הָיָה דּוֹרֵשׁ בָּרַבִּים עַל שְׁלֹשָׁה מְלָכִים שֶּׁאֵין לָהֶם חֵלֶק לָעוֹלָם הַבָּא, וּלְאַחַר שֶּׁסִּיֵּם לְדַבֵּר עַל יָרָבְעָם וְאַחְאָב, אָמַר: לְמָחָר נִפְתָּח וּנְדַבֵּר עַל חֲבֵרֵנוּ מְנַשֶּׁה. 

בָּא אֵלָיו מְנַשֶּׁה בַּחֲלוֹם, וְאָמַר לוֹ: אֲנִי חָבֶר שֶׁלְּךָ וְחָבֵר שֶׁל בֵּית אָבִיךָ, שֶׁאַתָּה קוֹרֵא לִי חֲבֵרְךָ? אֱמוֹר לִי בְּשָׁעָה שֶׁאַתָּה מְבָרֵךְ הַמּוֹצִיא, מֵהֵיכָן אַתָּה בּוֹצֵעַ אֶת הַפַּת? אָמַר לוֹ: אֵינִי יוֹדֵעַ! אָמַר לוֹ מְנַשֶּׁה: לִבְצֹעַ הַמּוֹצִיא אֵינְךָ יוֹדֵעַ, וְאַתָּה קוֹרֵא לִי חֲבֵרְךָ?!

אָמַר לוֹ רַב אַשִּׁי: לַמְּדֵנִי הֲלָכָה זוֹ, וְאֶדְרוֹשׁ אוֹתְךָ מָחָר בְּשִׁמְךָ. אָמַר לוֹ: מֵהַמָּקוֹם שֶׁנִּקְרַם פְּנֵי הַכִּכָּר וְנֶאֱפָה יָפֶה, כְּדֵי לְכַבֵּד אֶת הַבְּרָכָה. אָמַר לוֹ רַב אַשִּׁי: מֵאַחַר שֶׁאַתֶּם חֲכָמִים כָּל כָּךְ, לָמָּה עֲבַדְתֶּם עֲבוֹדָה זָרָה? אָמַר לוֹ: אִילּוּ אַתָּה הָיִיתָ בַּדּוֹר שֶׁלָּנוּ, הָיִיתָ מַגְבִּיהַּ אֶת שְׂפַת חַלוּקְךָ מִבֵּין רַגְלֶיךָ, כְּדֵי שֶׁתִּהְיֶה קַל לָרוּץ, וְהָיִיתָ רָץ אַחֲרַי לִכְנֵסִיָּה שֶׁל הָעֲבוֹדָה זָרָה.

וְהַמְּפָרְשִׁים פֵּרְשׁוּ טַעֲמוֹ שֶׁל מְנַשֶּׁה בְּדָבָר זֶה, מִפְּנֵי כִּי הַנְשַׁמּוֹת מִתְמַעֲטִים דּוֹר אַחַר דּוֹר, וְהָיָה לְדוֹרוֹת הָרִאשׁוֹנִים נְשָׁמוֹת גְּדוֹלוֹת מְאֹד, וּמֵאַחַר שֶׁהַנְּשָׁמוֹת גְּדוֹלוֹת, אָז הַיֵּצֶר הָרַע שֶׁלָּהֶן גָּדוֹל וְחָזָק יוֹתֵר, שֶׁהֲרֵי כָּל הַגָּדוֹל מֵחֲבֵרוֹ, יִצְרוֹ גָּדוֹל מִמֶּנּוּ.

וְלָכֵן דּוֹרוֹ שֶׁל מְנַשֶּׁה שֶׁהָיָה הַרְבֵּה שָׁנִים לִפְנֵי דּוֹרוֹ שֶׁל רַב אַשִּׁי, הָיוּ בּוֹ נְשַׁמּוֹת גְּדוֹלוֹת מְאֹד, וְלָכֵן אָמַר מְנַשֶּׁה לְרַב אַשִּׁי, שֶׁאִם הָיָה בְּדוֹרוֹ, הָיָה רָץ לַעֲבוֹד עֲבוֹדָה זָרָה.

וּמֵהַמַּעֲשֶׂה הַזֶּה יַשְׂכִּיל הָאָדָם לָתֶת לְפִיו מַחְסוֹם, וְלֹא יְדַבֵּר אוֹ יְהַרְהֵר עַל הַדּוֹרוֹת הָרִאשׁוֹנִים, כְּשֶׁיִּקְרָא עַל כַּמָּה גְּדוֹלֵי יִשְׂרָאֵל שֶׁנִּכְשְׁלוּ בְּמִכְשׁוֹלִים רַבִּים, אֲשֶׁר בְּדוֹרוֹת אֵלּוּ לֹא יִכָּשֶׁל בָּהֶם אֲפִילוּ הַפָּשׁוּט שֶׁבַּפְּשׁוּטִים. מִפְּנֵי שֶּׁאֵין לְהַשְׁווֹת אֶת הַדּוֹרוֹת הָאַחֲרוֹנִים עִם דּוֹרוֹת הָרִאשׁוֹנִים, וְיֵשׁ כַּמָּה אַלְפֵי אֲלָפִים מַדְרֵגוֹת רְחוֹקִים זֶה מִזֶּה, וּלְפִי גוֹדְלָם, כָּךְ יִגְדַּל יִצְרָם הָרַע, וּבְוַדַּאי אִם הָיָה הַיֵּצֶר הָרַע שֶׁל הַדּוֹרוֹת הָאַחֲרוֹנִים כְּמוֹ הַיֵּצֶר הָרַע שֶׁל דּוֹרוֹת הָרִאשׁוֹנִים, לֹא הָיָה אֶפְשָׁר לַעֲמוֹד נֶגְדּוֹ. 

אָמְנָם, ה' יִתְבָּרַךְ בְּחֶמְלָתוֹ, גָּזַר שֶׁכָּל דּוֹר יִהְיֶה לָהֶם יֵּצֶר הָרַע כְּפִי כֹּחָם וּמַדְרֵגָתָם, כְּדֵי שֶׁיִּהְיוּ יְכוֹלִים לַעֲמוֹד נֶגְדּוֹ וּלְהַכְנִיעוֹ. וְעַל כֵּן אֲפִילוּ אִם יִרְאֶה הָאָדָם בַּדּוֹר שֶׁלּוֹ, אָדָם גָּדוֹל שֶּׁנִּכְשַׁל בְּדָבָר גָּדוֹל, אַל יִלְעַג עָלָיו, וְאַל יִתְגָּאֶה בְּלִבּוֹ לוֹמַר: אֲנִי אָדָם פָּשׁוּט, וְעִם כָּל זֶה אֲנִי יוֹתֵר טוֹב מֵאוֹתוֹ גָּדוֹל שֶּׁנִּכְשַׁל בַּעֲבֵרוֹת חֲמוּרוֹת שֶׁאֲנִי לֹא נִכְשַׁלְתִּי. 

כִּי צָרִיךְ שֶּׁתֵּדַע, שֶׁבְּוַדַּאי הַיֵּצֶר הָרַע שֶׁל אוֹתוֹ הַגָּדוֹל שֶּׁנִּכְשַׁל, הוּא גָּדוֹל פִּי מֵאָה אֶלֶף מִן הַיֵּצֶר הָרַע שֶׁלְּךָ, וְאִם לְךָ הָיָה יֵּצֶר הָרַע כְּמוֹ שֶׁיֵּשׁ לְאוֹתוֹ אָדָם גָּדוֹל, הָיִיתָ נִכְשָׁל בְּכַמָּה מִינֵי אִסּוּרִים וַעֲבֵרוֹת חֲמוּרוֹת.

וְזֶה מַה שֶׁבָּא כָּאן הַתַּנָּא הַקָּדוֹשׁ לְעוֹרֵר אֶת לִבֵּנוּ וְאָמַר "אַל תָּדִין אֶת חֲבֵרְךָ" [בֵּין אִם הוּא מֵהַדּוֹרוֹת הָרִאשׁוֹנִים, וּבֵין אִם הוּא מֵאַנְשֵׁי דּוֹרְךָ], עַד שֶׁתַּגִּיעַ לִמְקוֹמוֹ, דְּהַיְנוּ לְמַעֲלַת נִשְׁמָתוֹ, וְלַמָּקוֹם שֶׁלָּהּ לְמַעְלָה, שֶׁכְּכָל שֶׁהִיא גְּדוֹלָה וַחֲזָקָה וְעֶלְיוֹנָה, יִהְיֶה הַיֵּצֶר הָרַע שֶׁל בָּעַל הַנְּשָׁמָה הַהִיא חָזָק וְתַקִּיף וְקָשֶׁה בְּיוֹתֵר. 

*

בְּסֵפֶר "יַחֵל יִשְׂרָאֵל" כָּתַב לְבָאֵר אֶת הַמִּשְׁנָה בְּדֶרֶךְ שֶׁל מָשָׁל: אֵינוֹ דּוֹמֶה הֲרוֹאֶה דָּבָר מֵרָחוֹק, לְמִי שֶׁרוֹאֶה דָּבָר הַקָּרוֹב לוֹ. לִפְעָמִים הָאָדָם הָעוֹמֵד מֵרָחוֹק נִדְמֶה לוֹ שֶׁהָאִישׁ הָעוֹמֵד מֵרָחוֹק הוּא רְאוּבֵן, וּכְּשֶׁמִתְקַרֵב, הוּא נוֹכָח לָדַעַת כִּי טָעָה בְּהַעֲרָכָתוֹ, וְאֵין זֶה רְאוּבֵן אֶלָּא שִׁמְעוֹן. 

כֵּן הַדָּבָר גַּם לְגַבֵּי מִשְׁפָּט הַשֵּׂכֶל, לְעִתִּים יֵשׁ רַגְלָיִם לַדָּבָר שֶׁהוּא כָּךְ וּכְכָל שֶׁמִּתְקָרֵב אֶל הַדָּבָר בַּחֲקִירָה וּדְרִישָׁה, יִתְבָּרֵר אַחֶרֶת. 

זֶהוּ בֵּאוּר הַמִּשְׁנָה "אַל תָּדִין אֶת חֲבֵרְךָ עַד שֶׁתַּגִּיעַ לִמְקוֹמוֹ", כֵּיוָן שֶׁמִּמֶּרְחָק אֵין נִרְאָה הַדָּבָר בְּאוֹר נָכוֹן, לְפִיכָךְ רַק כְּשֶׁתַּגִּיעַ "לִמְקוֹמוֹ", תוּכַל לִרְאוֹת הַדָּבָר לַאֲשׁוּרוֹ. 

@ וְאַל תֹּאמַר דָּבָר שֶׁאִי אֶפְשָׁר לִשְׁמוֹעַ שֶׁסּוֹפוֹ לְהִשָּׁמַע

הָרַב 'יַלְקוּט הַגֶרְשׁוֹנִי' מְבָאֵר זֹאת עַל פִּי מַה שֶׁמְּסֻפָּר בְּמַסֶּכֶת שַׁבָּת (דַּף נה.), שֶׁבְּשָׁעָה שֶׁחָטְאוּ אַנְשֵׁי יְרוּשָׁלַיִם, אָמַר לוֹ הַקָּדוֹשׁ בָּרוּךְ הוּא לַמַּלְאָךְ גַּבְרִיאֵל: לֵךְ וּרְשֹׁם עַל מִצְחָם שֶׁל צַדִּיקִים סִימָן שֶׁל דְּיוֹ, כְּדֵי לְהַבְדִּיל אוֹתָם מֵהָרְשָׁעִים, עַל מְנָת שֶׁלֹּא יִשְׁלְטוּ בָּהֶם מַלְאֲכֵי חַבָּלָה. 

אָמְרָה מִדַּת הַדִּין לִפְנֵי הַקָּדוֹשׁ בָּרוּךְ הוּא: מַדּוּעַ אַתָּה מַצִּיל אֶת הַצַּדִּיקִים, וַהֲרֵי אִם הָיוּ הַצַּדִּיקִים הַלָּלוּ מוֹכִיחִים אֶת הָרְשָׁעִים וּמַזְהִירִים אוֹתָם לָלֶכֶת בְּדֶרֶךְ הַיְשָׁרָה, יִתָּכֵן שֶׁהָיוּ נִמְנָעִים מִן הַחֵטְא. וּמֵאַחַר שֶׁהָיָה בְּיָדָם לִמְחוֹת בָּרְשָׁעִים וְלֹא מִחוּ, אֵין רָאוּי לְהַצִּילָם!

אָמַר הַקָּדוֹשׁ בָּרוּךְ הוּא: גָּלוּי וְיָדוּעַ לְפָנַי, שֶׁאִם הָיוּ הַצַּדִּיקִים מוֹחִים בָּרְשָׁעִים, לֹא הָיוּ מְקַבְּלִים אֶת תּוֹכַחְתָּם. אָמְרָה מִדַּת הַדִּין: רִבּוֹנוֹ שֶׁל עוֹלָם, אִם לְפָנֶיךָ גָּלוּי, לִפְנֵיהֶם מִי גָּלוּי?! 

וּמְסַיֶּמֶת הַגְּמָרָא, שֶׁאָכֵן הַקָּדוֹשׁ בָּרוּךְ הוּא קִבֵּל אֶת טַעֲנָתָהּ זוֹ שֶׁל מִדַּת הַדִּין, וְהַצַּדִּיקִים נֶעֶנְשׁוּ כְּמוֹ הָרְשָׁעִים, בִּגְלַל שֶׁלֹּא מִחוּ בַּאֲחֵיהֶם הַתּוֹעִים.

עַל כָּךְ בָּא הִלֵּל וְאוֹמֵר: "אַל תֹּאמַר דָּבָר שֶׁאִי אֶפְשָׁר לִשְׁמוֹעַ", אַל תֹּאמַר מַה הַתּוֹעֶלֶת שֶׁאֲנִי יוֹכִיחַ אֶת הָרְשָׁעִים, וַהֲרֵי בְּלָאו הֲכִי לֹא יִשְׁמְעוּ לִדְבָרַי, "שֶׁסּוֹפָהּ לְהִשָּׁמַע", כְּלוֹמַר, גַּם אִם אֵין הַחוֹטֵא חָפֵץ כָּרֶגַע לִשְׁמוֹעַ לְדִבְרֵי הַתּוֹכֵחָה, יִתָּכֵן שֶׁהוּא מִתְרַעֵם וְכוֹעֵס עָלֶיךָ כִּי אַתָּה מַטְרִידוֹ, אוֹ שֶׁכָּרֶגַע אֵין לִבּוֹ פָּנוּי לְקַבֵּל אֶת דְּבָרֶיךָ, אֲבָל יָבוֹא הָרֶגַע הַמַּתְאִים, וְהוּא יִזָּכֵר בִּדְבָרֶיךָ. 

דָּבָר זֶה עָלוּל לִקְרוֹת בְּרֶגַע שֶׁל סַכָּנָה אֵלָיו נִקְלַע, אוֹ בְּחֹלִי שֶׁל מִישֶׁהוּ מִבְּנֵי מִשְׁפַּחְתּוֹ, וּסְתָם בִּזְמַן מִן הַזְּמַנִּים, שֶׁאָז אוֹתָם דִּבּוּרִים שֶׁדִּבַּרְתָּ עִמּוֹ, פָעֲלוּ אֶת שֶׁלָּהֶם וְהֶחֱזִירוּ לַמּוּטָב. 

רַבִּי מֵאִיר לֵהמָן, מְדַמֶּה מִילָה טוֹבָה לְגַרְעִין שֶׁל זֶרַע, הַנּוֹפֵל עַל אֶבֶן אוֹ שִׂיחַ, וְלֹא עַל אֲדָמָה פּוֹרִיָּה. יִתָּכֵן שֶׁהַגַּרְעִין יִתְגַּלְגֵּל לְאֵיזֶה מָקוֹם, וּלְאַחַר זְמַן רַב הָאֲדָמָה תִּקְלֹט אוֹתוֹ, וְהַגַּרְעִין יִנְבָּט, וְיוֹצִיא שָׁרָשִׁים, וְיַהֲפֹךְ לְעֵץ יָפֶה וְגָדוֹל, הַמֵּנִיב פֵּרוֹת מְהֻדָּרִים.

כָּךְ גַּם עֲתִידָה מִלָּה טוֹבָה לְהָנִיב פֵּרוֹת לְתִפְאֶרֶת בְּלִבּוֹ שֶׁל הַשֵּׁנִי, גַּם אִם כָּרֶגַע נִדְמֶה שֶׁהַמִּלָּה נוֹפֶלֶת עַל לֵב קָשֶׁה וְאָזְנַיִם אֲטוּמוֹת, סוֹפָם לְהִשָּׁמַע.

*

הָרַבִּי מִקּוֹצְק הִקְשָׁה, מַדּוּעַ נֶאֱמַר בִּקְרִיאַת שְׁמַע "וְהָיוּ הַדְּבָרִים הָאֵלֶּה אֲשֶׁר אָנֹכִי מְצַוְּךָ הַיּוֹם [[עַל לְבָבֶךָ]]" וְלֹא נֶאֱמַר 'בְּתוֹךְ לְבָבֵךְ'. הֵשִׁיב הָרַב; גַּם אִם לְעִתִּים הַדְּבָרִים יִהְיוּ רַק עַל הַלֵּב וְלֹא יְחַלְחְלוּ אֵלָיו פְּנִימָה, הֲרֵי בְּבוֹא שְׁעַת הַכֹּשֶׁר, הַלֵּב יִפָּתַח, וְהַדְּבָרִים יוּכְלוּ לְהִכָּנֵס לְתוֹכוֹ מִיַּד.

*

מְסֻפָּר עַל אָדָם אֶחָד, שֶּׁהִשְׁתַּתֵּף בְּשִׁעוּר שֶׁל רַב מְפֻרְסָם, וּפָנָה אֵלָיו לְאַחַר הַשִּׁעוּר, וּבִקֵּשׁ מִמֶּנּוּ לְשׂוֹחֵחַ עִם חֲבֵרוֹ שֶׁהוּא חִלּוֹנִי, כְּדֵי לְחַזְּקוֹ. נֵאוֹת לְכָךְ הָרַב, וּפָתַח עִמּוֹ בְּשִׂיחָה. כְּבָר בִּתְחִלָּה טָעַן הֶחָבֵר: מִי אָמַר שֶׁיֵּשׁ אֱלֹקִים?

עָנָה לוֹ הָרַב: אוֹכִיחַ לְךָ. הַמִּדְרָשׁ מְסַפֵּר, כִּי מֹשֶׁה רַבֵּנוּ גָּדַל בְּבֵית פַּרְעֹה, וּכְשֶׁרָאָה אִישׁ מִצְרִי מַכֶּה יְהוּדִי, הָרַג אֶת הַמִּצְרִי. כְּשֶׁנִּתְגַּלָּה הַדָּבָר, גָּזַר פַּרְעֹה לְהוֹרְגוֹ. הֱבִיאוּהוּ לִפְנֵי הַמְּמֻנֶּה לַהֲרִיגָה, וְהֵרִים אֵלָיו אֶת הַחֶרֶב כְּדֵי לַעֲרֹף אֶת צַוָּארוֹ, וְהִנֵּה נַעֲשָׂה נֵּס, צַוָּארוֹ שֶׁל מֹשֶׁה הָפַךְ לְשַׁיִשׁ, וְכָךְ נִצָּל מֹשֶׁה מִמָּוֶת עַל יְדֵי הַנֵּס שֶׁעָשָׂה לוֹ אֱלֹקִים מֵעַל דֶּרֶךְ הַטֶּבַע. הִנֵּה רְאָיָה שֶׁיֵּשׁ בּוֹרֵא לָעוֹלָם!

גִּחֵךְ הָאִישׁ וְאָמַר: זוֹ הָרְאָיָה שֶׁל הָרַב שֶׁיֵּשׁ אֱלֹקִים?... אֵינִי מַאֲמִין שֶׁסִּפּוּר זֶה אֱמֶת, צִפִּיתִי שֶׁהָרַב יָבִיא רְאָיָה מְשַׁכְנַעַת יוֹתֵר. 

הֵשִׁיב הָרַב: הֲלֹא זֶה מִדְרַשׁ מְפֹרָשׁ מֵחֲכָמֵינוּ ז''ל, דִּבְרֵי חֲז''ל הֵם תּוֹרָה, וְהַתּוֹרָה כּוּלַּהּ אֱמֶת. בּוֹרֵא עוֹלָם בְּכֹחוֹ לְחוֹלֵל נִסִּים, וְזֶה מַה שֶּׁאֵרַע לְמֹשֶׁה רַבֵּנוּ שֶׁנִּצַּל מֵחֶרֶב פַּרְעֹה, וְעַל פִּי זֶה אָמְרוּ חֲז''ל: אֲפִילוּ חֶרֶב חַדָּה מֻנַּחַת עַל צַוָּארוֹ שֶׁל אָדָם, אַל יִתְּיַיאֶש מִן הָרַחֲמִים. אַךְ דִּבְרֵי הָרַב לֹא הִצְלִיחוּ לְהַשְׁפִּיעַ עַל הֶחָבֵר שֶׁהָלַךְ לְדַרְכּוֹ.

חָלְפוּ שְׁנָתַיִם. וְהִנֵּה, נִגַּשׁ אוֹתוֹ אָדָם שֶּׁהִשְׁתַּתֵּף בַּשִּׁעוּר אֶל הָרַב, וְאָמַר בְּהִתְרַגְּשׁוּת: הָרַב זוֹכֵר אֶת חֲבֵרִי? הַשָּׁבוּעַ הוּא הִתְקַשֵּׁר וּבִקֵּשׁ לִקְנוֹת לוֹ בִּדְחִיפוּת זוּג תְּפִלִּין. הוּא עָבַר מַהְפָּךְ שָׁלֵם בְּחַיָּיו, וְהִתְחִיל לִשְׁמוֹר תּוֹרָה וּמִצְווֹת... 

וְכָךְ סִפֵּר אֶת קוֹרוֹת חֲבֵרוֹ מֵאָז הַמִּפְגָּשׁ: הוּא נָסַע לְיַפָּן, הִתְחַבֵּר עִם חַבּוּרַת פֶּשַׁע מְקוֹמִית, וְהִדַּרְדֶּר לְשֵׁפֶל תַּחְתִּית. יוֹם אֶחָד נִשְׁלַח לִמְשִׂימָה, וְחָזַר כְּשֶׁבְּיָדוֹ סְכוּם כֶּסֶף עָצוּם. הֶחְלִיט הָאִישׁ לֹא לָשׁוּב לְשׁוֹלְחָיו, וְנִמְלָט עִם שְׁלָלוֹ. כַּעֲבוֹר זְמַן הֵם עֲלוּ עַל עִקְּבוֹתָיו וְלָכְדוּ אוֹתוֹ.

מִיַּד עָרְכוּ לוֹ "מִשְׁפָּט" פְּנִימִי, וְגָזְרוּ עָלָיו דִּין מָוֶת עַל מַעֲשֵׂה הַבְּגִידָה הֶחָמוּר. הִנִּיחוּהוּ עַל הַשֻׁלְחָן, כָּפְתוּ אֶת יָדָיו וְרַגְלָיו, וְאֶחָד מֵהֶם הָיָה מְמֻנֶּה עַל עֲרִיפַת רֹאשׁוֹ בְּחֶרֶב. 

וְאָז, בְּאוֹתָהּ שְׁנִיָּה נִזְכָּר הָאִישׁ בַּסִּפּוּר שֶּׁסִּפֵּר לוֹ הָרַב עַל צַוָּארוֹ שֶׁל מֹשֶׁה שֶּׁנַּעֲשָׂה שַׁיִשׁ, וְעַל כָּךְ שֶׁאֲפִילוּ חֶרֶב חַדָּה מֻנַּחַת עַל צַוָּארוֹ שֶׁל אָדָם אַל לוֹ לְהִתְיָאֵשׁ. 

בַּצַּר לוֹ, בִּרְגָעָיו הָאַחֲרוֹנִים, הִרְהֵר הָאִישׁ בְּלִבּוֹ וְאָמַר: אֱלֹקִים שֶׁבַּשָּׁמַיִם, אִם אַתָּה קַיָּם, תּוֹכִיחַ לִי זֹאת. כָּעֵת בְּעוֹדוֹ אָחוּז מַחֲשָׁבוֹת, פִּתְאוֹם שֹׁמֵעַ אֶת קוֹל אִשְׁתּוֹ שֶׁל רֹאשׁ הַחֲבוּרָה שֶׁצּוֹעֶקֶת וְאוֹמֶרֶת: אֵיךְ אַתֶּם מֵעִיזִים לַהֲרוֹג אוֹתוֹ? הֲרֵי הוּא הִצִּיל אֶת בְּנִי לִפְנֵי חָמֵשׁ שָׁנִים כְּשֶׁהָיְתָה רְעִידַת אֲדָמָה בְּכָל הָאֵזוֹר, וְהוּא בִּמְסִירוּת נֶפֶשׁ הִצִּיל אֶת הַבֵּן מִן הַמִּבְנֶה שֶׁקָּרַס... 

מִסְתַּבֵּר, שֶׁבְּעֵינֶיהָ שֶׁל אִישָׁהּ יַפַּנִית, כָּל הַיִּשְׂרְאֵלִים דּוֹמִים, וְכַנִּרְאֶה הֶחְלִיפָהּ אוֹתוֹ בְּאֵיזֶה יִשְׂרָאֵלִי אַחֵר שֶׁנִּקְלַע לְיַפָּן שֶּׁהִצִּיל אֶת בְּנִי...

כָּךְ אוֹ כָּךְ, בְּרֶגַע הָאַחֲרוֹן נִצָּל הָאִישׁ מִמָּוֶת, וְהַחֶרֶב שֶׁכְּבָר הָיְתָה מֻנַּחַת עַל צַוָּארוֹ, הִתְרוֹמְמָה וְהוּא שֻׁחְרַר. מִיַּד בְּשׁוּבוֹ לְיִשְׂרָאֵל, סִפֵּר אֶת קוֹרוֹתָיו לַחֲבֵרוֹ וְאָמַר: נָסַעְתִּי לְיַפָּן, כְּדֵי לְהִוָּכַח שֶׁיֵּשׁ אֱלֹהִים בָּעוֹלָם...

רוֹאִים אָנוּ שֶׁלְּכָל אָדָם בָּעוֹלָם, אֲפִילוּ הָרָחוֹק בְּיוֹתֵר, נִתֶּנֶת שְׁעַת הַכֹּשֶׁר לְהִתְקָרֵב לְבוֹרֵא עוֹלָם, וְלָכֵן גַּם אָדָם שֶׁנִּרְאָה שֶּׁאֵין סִכּוּי בָּעוֹלָם שֶׁיְּקַבֵּל אֶת דְּבָרָיו, אַתָּה אֶת שֶׁלְּךָ תֹּאמַר, וְאֶת הַשְּׁאָר תַּשְׁאִיר לְבוֹרֵא עוֹלָם.

@ אַל תֹּאמַר לִכְשֶׁאֶפְנֶה אֶשְׁנֶה

לִפְעָמִים מִתְפַּתֶּה הָאָדָם לְבַטֵּל מֵהַתּוֹרָה מִתּוֹךְ מַחְשָׁבָה שֶׁאִם הוּא יְבַטֵּל עַכְשָׁו מֵהַתּוֹרָה וְיַרְוִיחַ מָמוֹן, יוּכַל אַחַר כָּךְ לִלְמֹד תּוֹרָה בְּהַתְמָדָה מִתּוֹךְ יִשּׁוּב הַדַּעַת. 

וּכְמוֹ כֵּן, יֶשְׁנָם שֶׁאֵינָם מִזְדָּרְזִים לַחְזֹר בִּתְשׁוּבָה, מִפְּנֵי שֶׁיֵּשׁ עוֹד זְמַן, וּמַבְטִיחִים הֵם לְעַצְמָם שֶׁיּוֹם יָבוֹא וְהֵם יְשַׁנּוּ אֶת סֵדֶר חַיֵּיהֶם, וַיַּהַפְכוּ לְבַעֲלֵי תְּשׁוּבָה אֲמִתִּיִּים. אוּלָם עַל פִּי רוֹב אֵין הַדְּבָרִים נַעֲשִׂים כְּפִי הַמְצֻפֶּה.

הַמַּעֲשֶׂה שֶׁלְּפָנֵינוּ יַמְחִישׁ לָנוּ אֶת הַדְּבָרִים: מִשְׁפָּחָה אַחַת מִן הַמְכֻבָּדוֹת בִּירוּשָׁלַיִם, עָקְרָה לִפְנֵי שָׁנִים רַבּוֹת מִדִּירָתָהּ בִּשְׁכוּנָה וָתִיקָה, לִשְׁכוּנָה אַחֶרֶת. אֶחָד מֵחַדְרֵי דִּירָתָם הַחֲדָשָׁה עוֹד לֹא הָיָה פָּנוּי, כִּי עוֹד הִתְגּוֹרְרוּ בּוֹ חָלוּץ וְאִשְׁתּוֹ ["חָלוּץ" בְּאוֹתָן הַשָּׁנִים הָיָה כִּנּוּי לְעוֹלִים הַחֳדָשִׁים שֶׁהִגִּיעוּ לָאָרֶץ, חֲנִיכֵי הַתְּנוּעוֹת הַחָפְשִׁיּוֹת שֶׁלֹּא שָׁמְרוּ תּוֹרָה וּמִצְווֹת]. 

הִתְעוֹרְרָהּ לָהֶם בְּעָיָה מַה עוֹשִׂים, כִּי מְדֻבָּר בְּעוֹד שָׁבוּעַ יָמִים, וְאוֹתָהּ מִשְׁפָּחָה הָיוּ חֲרֵדִים, וְחָלוּץ וְאִשְׁתּוֹ חִלּוֹנִיִּים גְּמוּרִים, וּמַה שֶׁיּוֹתֵר קָשֶׁה שֶׁבְּאֶמְצַע יֶשְׁנָהּ שַׁבָּת, וּמִי יוֹדֵעַ כֵּיצַד יִנְהָגוּ בְּשַׁבָּת. 

נִכְנְסָה אֵם הַמִּשְׁפָּחָה אֶל הֶחָלוּץ, וְאָמְרָה: אֲנַחְנוּ שׁוֹמְרֵי שַׁבָּת, אָנָּא, אַל תְּחַלֵּל אֶת הַשַּׁבָּת וְאַל תַּכְאִיב לָנוּ. שָׁמַע הֶחָלוּץ, וְהִבְטִיחַ בְּנִימוּס שֶׁלֹּא יְחַלֵּל. בָּאָה הַשַּׁבָּת, וּכְלַפֵּי חוּץ בֶּאֱמֶת לֹא נִכָּר שׁוּם חִלּוּל שַׁבָּת. אֲבָל הָאִשָּׁה לֹא הִתְּאֲפְּקָה, וְהֵצִיצָה דֶּרֶךְ הַחַלּוֹן, וְגִלְּתָה שֶׁהֶחָלוּץ כּוֹתֵב בְּעֶצֶם יוֹם הַשַּׁבָּת.

הִיא הָיְתָה נִסְעֶרֶת מְאֹד, אֲבָל נִזְהֲרָה מִלּוֹמַר דָּבָר, אֶלָּא קָרְאָה לִבְנָה הַגָּדוֹל וְסָחָה לוֹ אֶת הַמַּעֲשֶׂה, וְאָמְרָה לוֹ שֶׁיַּעֲשֶׂה כַּהֲבָנָתוֹ. הָלַךְ הַבֵּן וְנָקַשׁ בַּדֶּלֶת. לְאַחַר שֶׁפָּתְחוּ לוֹ, אָמַר שַׁבָּת שָׁלוֹם, וְהִתְחִיל לְדַבֵּר עַל הָא וְעַל דָּא, עַד שֶׁהִגִּיעַ לַנְּקֻדָּה הָעֲדִינָה וְאָמַר: הִבְטַחְתָּ לָנוּ שֶׁלֹּא תְחַלֵּל שַׁבָּת, וּמַדּוּעַ כָּתָבְתָּ?

הֵשִׁיב הֶחָלוּץ בְּהִתְנַצְּלוּת: לֹא יָדַעְתִּי שֶׁמְּדֻבָּר גַּם בָּזֶה, אֲנִי הֵבַנְתִּי שֶׁלְּהַדְלִיק כְּלִי בִּשּׁוּל בְּשַׁבָּת שֶׁזֶּה מַרְעִישׁ, יַכְאִיב וְיַפְרִיעַ לָכֶם, הִבְטַחְתִּי שֶׁלֹּא אֲחַלֵּל שַׁבָּת, אֲבָל לִכְתֹּב בַּחֶדֶר שֶׁלִּי עַל זֶה לֹא הֵבַנְתִּי שֶׁזֶּה נִקְרָא לְחַלֵּל שַׁבָּת, אֲבָל אִם זֶה מַפְרִיעַ לָכֶם, אֲנִי אֶמָנַע מִכָּךְ.

בֵּינְתַיִם הִתְחִיל בֵּינֵיהֶם שִׂיחָה, שֶׁבְּמַהֲלָכָהּ שָׁטַח הֶחָלוּץ אֶת כָּל פָּרָשַׁת חַיָּיו, וְכֹה אָמַר: אֲנִי יְהוּדִי מַאֲמִין בְּדִיּוּק כָּמוֹךָ. אָמְנָם אֲבִי וְאִמִּי הָיוּ רֶפוֹרְמִים עוֹד בְּרוּסְיָה, וַאֲנִי לָמַדְתִּי בְּגִימִנַסְיָה וְלֹא יָדַעְתִּי בִּכְלָל מַהִי יַהֲדוּת, וְרַק מִזֶּה שֶׁהַאֲנְטִישֶמִים צָעָקוּ "זִ'יד" (יְהוּדִי), יָדַעְתִּי שֶׁאֲנִי יְהוּדִי אֲבָל לֹא יוֹתֵר מִזֶּה.

וְהִנֵּה פָּרְצָה מִלְחֶמֶת הָעוֹלָם הָרִאשׁוֹנָה, וְגִיֵיסוּ אוֹתִי לַצָּבָא, וְהִגַּעְתִּי לְקָו הֶחָזִית יָחַד עִם חֲבֵרַי. שָׁכַבְנוּ בַּחֲפִירוֹת שֶׁמֵּעֲלֵיהֶן הָיוּ שַׂקֵּי חוֹל, וְהָיִינוּ יוֹרִים לְלֹא הֲפוּגָה, וּלְנֶגֶד עֵינֵינוּ אֲנָשִׁים נוֹפְלִים כִּזְבוּבִים. לְאַחַר קְרָבוֹת מְמֻשָּׁכִים יֵשׁ תָּמִיד אֵיזוֹ הֲפוּגָה קְצָרָה, וּבְאַחַת הַהֲפוּגוֹת הִבְחַנְתִּי בְּכָךְ שֶׁכַּמָּה מִן הַחֲיָילִים הַיְּהוּדִיים שֶׁבֵּינֵינוּ מְנַצְּלִים זֹאת, וְקוֹרְאִים סִפְרֵי תְּהִלִּים וּבוֹכִים, וְהִרְגַּשְׁתִּי שֶּׁנַּעֲשָׂה לָהֶם קַל עַל הַלֵּב.

בְּאוֹתוֹ רֶגַע כָּעַסְתִּי נּוֹרָא עַל אֲבִי שֶׁלֹּא לִמֵּד אוֹתִי מְעַט יַהֲדוּת, אִילּוּ יָכֹלְתִּי גַּם אֲנִי לְהוֹצִיא סֵפֶר תְּהִלִּים וְלִשְׁפֹּךְ שִׂיחַ וּדְמָעוֹת, כַּמָּה טוֹב הָיָה לִי. לֹא יָכֹלְתִּי לִכְבּוֹשׁ בְּתוֹכִי אֶת קִנְאָתִי בְּאוֹתָם הַיְהוּדִים הַמַּאֲמִינִים, וּבְתוֹךְ כָּךְ עָמַדְתִּי וְחָשַׁבְתִּי: 

רִבּוֹנוֹ שֶׁל עוֹלָם, אַתָּה יוֹדֵעַ שֶׁאֲנִי לֹא יָכוֹל לָדַעַת שֶׁאַתָּה קַיָּם, מִפְּנֵי שֶׁאֲבִי לֹא לִמֵּד אוֹתִי, וַאֲנִי זָקוּק לְכָךְ שֶׁתַּרְאֶה לִי שֶׁאַתָּה קַיָּם וְלָכֵן אֲנִי מְבַקֵּשׁ מִמְּךָ שֶׁתַּרְאֶה לִי שֶׁאַתָּה קַיָּם עַל יְדֵי כָּךְ שֶׁרְסִיס שֶׁל פְּצָצָה יִפְגַּע בָּאֶצְבַּע שֶׁלִּי וְלֹא אוּכַל יוֹתֵר לִירוֹת. 

וְהִנֵּה בּוֹ בָּרֶגַע שֶׁגָּמַרְתִּי לוֹמַר זֹאת, עָף לְפֶתַע רְסִיס וּפָגַע בְּאֶצְבָּעִי, וּמֶעוֹצְמָת הַהֶדֶף עָף הָרוֹבֶה שֶׁלִּי לְמֵרָחוֹק, וַאֲנִי הִתְמוֹטַטֶתִי מִפַּחַד. הִכְנִיסוּ אוֹתִי לְבֵית חוֹלִים, וּבָדְקוּ אוֹתִי וְלֹא מָצְאוּ בִּי שׁוּם פְּגִיעָה, פְּרָט לִפְגִיעָה בָּאֶצְבַּע, וְעַד הַיּוֹם אֵינֶנִּי יָכוֹל לְכוֹפֵף אֶת הָאֶצְבַּע... 

מִכֵּיוָן שֶׁקָּרָה כָּךְ, הֲרֵי ה' יִתְבָּרַךְ הֶרְאָה לִי שֶׁהוּא קַיָּם, וַאֲזַי הֶחְלַטְתִּי שֶׁכַּאֲשֶׁר תִּסְתַּיֵּים הַמִּלְחָמָה, אֲנִי אֶכָּנֵס מִיַּד לְבֵית כְּנֶסֶת, וָאֲבַקֵּשׁ מֵהַיְּהוּדִי הָרִאשׁוֹן שֶׁאֶפְגוֹש, שֶׁיְּלַמֵּד אוֹתִי יַהֲדוּת. 

וְאָכֵן אַחֲרֵי הַמִּלְחָמָה זָכָרְתִּי מַה שֶׁהֶחְלַטְתִּי, אֲבָל הָיִיתִי בְּאֶמְצַע לִמּוּדֵי הָאַגְרוֹנוֹמְיָה (חַקְלָאוּת), וְהָיוּ לִי עוֹד שְׁלֹשָׁה חֳדָשִׁים עַד לַסִּיּוּם, וְהֶחְלַטְתִּי שֶׁאֲנִי צָרִיךְ מִקְצוֹעַ בַּיָּד, לָכֵן אֶגְמֹר קוֹדֵם אֶת הַלִּמּוּדִים, וְאַחַר כָּךְ אֵלֶךְ לִלְמֹד יַהֲדוּת. חָזַרְתִּי לַגִימִנָסְיָה. 

וְהִנֵּה אַחֲרֵי שֶּׁקִּבַּלְתִּי תְּעוּדַת גְּמַר, נִכְנַסְתִּי לְבֵית כְּנֶסֶת, אֲבָל הַלֵּב שֶׁלִּי הָיָה קָשֶׁה כְּמוֹ אֶבֶן, וַאֲנִי בֶּן אָדָם שֶׁבְּלִי לֵב לֹא עוֹשֶׂה שׁוּם דָּבָר. בְּיוֹם כִּפּוּר הָרִאשׁוֹן עוֹד הָלָכְתִּי לְבֵית הַכְּנֶסֶת, פָּתַחְתִּי סִדּוּר וְרָצִיתִי לוֹמַר מַשֶּׁהוּ, אֲבָל לִבִּי הָיָה מְאֻבָּן. כָּךְ הִשְׁאַרְתִּי הַכֹּל, וְנִשְׁאַרְתִּי עַד הַיּוֹם כְּמוֹ שֶׁהָיִיתִי.

אִילּוּ הָיָה אוֹתוֹ אָדָם מְנַצֵּל אֶת הַהִזְדַּמְּנוּת הָרִאשׁוֹנָה שֶׁנָּתַן לוֹ בּוֹרֵא עוֹלָם כְּדֵי לַחְזֹר בִּתְשׁוּבָה, וְלֹא הָיָה מְחַכֶּה עַד שֶׁיִּפָּנֶה מְלִימוּדָיו וּמְעִיסוּקָיו, יִתָּכֵן מְאֹד שֶׁבּוֹרֵא עוֹלָם הָיָה מְרַכֵּךְ אֶת לִבּוֹ וּמְסַיֵּעַ בְּיָדוֹ לַחְזֹר לְדֶרֶךְ הַיְשָׁרָה. אֲבָל כְּבָר אָמַר הַתַּנָּא: "אַל תֹּאמַר לִכְשֶׁאֶפְנֶה אֶשְׁנֶה, שֶׁמָּא לֹא תִּפָּנֶה". (שְׁאַל אָבִיךָ וְיַגֵּדְךָ חֵלֶק א).
 
**INDEX_WRITE=<p>
# משנה ה

{ הוּא הָיָה אוֹמֵר, אֵין בּוּר יְרֵא חֵטְא, וְלֹא עַם הָאָרֶץ חָסִיד, וְלֹא הַבַּיְשָׁן לָמֵד, וְלֹא הַקַּפְּדָן מְלַמֵּד, וְלֹא כָל הַמַּרְבֶּה בִסְחוֹרָה מַחְכִּים. ובִמְקוֹם שֶׁאֵין אֲנָשִׁים, הִשְׁתַּדֵּל לִהְיוֹת אִישׁ:}

@ לֹא עַם הָאָרֶץ חָסִיד

עַם הָאָרֶץ שֶׁאֵינוֹ לוֹמֵד אֶת דִּינֵי הַתּוֹרָה כָּרָאוּי, אֵינוֹ יוֹדֵעַ מָתַי לִהְיוֹת חָסִיד, וּמָתַי אָסוּר לוֹ לְהִתְחַסֵּד מִשֻּׁם שֶׁחֲסִידוּתוֹ נֶחְשֶׁבֶת לַחֲסִידוּת שֶׁל שְׁטוּת, וּכְפִי שֶׁמָּצִינוּ בְּמַסֶּכֶת סוֹטָה (דַּף כא:) שֶּׁשָּׁאֲלוּ מִי נֶחְשָׁב לְחָסִיד שׁוֹטֶה? וְתֵרְצוּ, כְּגוֹן שֶׁרוֹאֶה אִשָּׁה שֶׁטּוֹבַעַת בַּיָּם, וּבִגְלַל שֶׁאוֹתָהּ אִשָּׁה אֵינָהּ לְבוּשָׁה בִּצְנִיעוּת, מֵנִיחַ אוֹתָהּ שֶׁתִּטְבַּע וְתָמוּת, וְאֵינוֹ הוֹלֵךְ לְהַצִּילָהּ כְּדֵי לֹא לִפְגֹּם בָּעֵינַיִם... 

וְכֵן אִיתָא שָׁם בַּיְּרוּשַׁלְמִי: אֵיזֶהוּ חָסִיד שׁוֹטֶה? כְּגוֹן אָדָם שֶׁרָאָה תִּינוֹק שֶׁעוֹמֵד לִטְבֹּעַ בַּנָּהָר, וְאוֹתוֹ אָדָם הָיָה עָטוּר בִּתְפִלִּין, וְהִמְתִּין עַד שֶׁיַּחְלֹץ אֶת הַתְּפִלִּין כְּדֵי שֶׁלֹּא יִתְקַלְקְלוּ לוֹ בַּמַּיִם וְיִמָּחֲקוּ שֵׁמוֹת הַקֹּדֶשׁ הַכְּתוּבִים בָּהֶם, וְרַק לְאַחַר מִכֵּן נִכְנַס לְהַצִּיל אֶת הַיֶּלֶד שֶׁכְּבָר מֵת.

וַהֲרֵי כָּל בַּר דַּעַת שֶׁלּוֹמֵד אֶת הַהֲלָכוֹת עַל בוריים, יוֹדֵעַ שֶׁפִּקּוּחַ נֶפֶשׁ דּוֹחֶה אֲפִילוּ שַׁבָּת, וְכָל שֶׁכֵּן שֶׁיֵּשׁ לִדְחוֹת אֶת קְדֻשַּׁת הַתְּפִלִּין וְאֶת שְׁמִירַת הָעֵינָיִם כְּדֵי לְהַצִּיל נֶפֶשׁ בְּיִשְׂרָאֵל. אֲבָל מִי שֶׁהוּא עַם הָאָרֶץ, אֵינוֹ יוֹדֵעַ מָתַי לְהַחְמִיר וְלִנְהֹג בַּחֲסִידוּת, וּמָתַי אָסוּר לְהִתְנַהֵג בַּחֲסִידוּת, מִפְּנֵי שֶׁזּוֹ חֲסִידוּת שֶׁל שְׁטוּת.

*

בְּתַלְמוּד יְרוּשַׁלְמִי (נָזִיר פֶּרֶק ז) מְסַפֵּר רַבִּי עֲקִיבָא עַל תְּחִלַּת דַּרְכּוֹ: פַּעַם אַחַת הָיִיתִי מְהַלֵּךְ בַּדֶּרֶךְ, וּמָצָאתִי מֵת מִצְוָה, וְנָשָׂאתִי אוֹתוֹ עַל כְּתֵפַי וְהָלַכְתִּי עִמּוֹ כְּאַרְבָּעָה מִיל (72 דַקוֹת הֲלִיכָה), עַד שֶׁהֵבֵאתִיו לְבֵית הַקְּבָרוֹת וּקְבַרְתִיו.

כְּשֶׁבָּאתִי אֵצֶל רַבִּי אֱלִיעֶזֶר וְאֵצֶל רַבִּי יְהוֹשֻׁעַ, אָמַרְתִּי לָהֶם אֶת הַדָּבָר. אָמְרוּ לִי: עַל כָּל פְּסִיעָה וּפְסִיעָה שֶׁהָיִיתָ פּוֹסֵעַ, מַעֲלִים עָלֶיךָ כְּאִלּוּ שָׁפַכְתָּ דַּמִּים, מִפְּנֵי שֶׁהָיָה חַיָּב לְקוֹבְרוֹ בְּאוֹתוֹ מָקוֹם שֶׁמָּצָא אוֹתוֹ.

אָמַרְתִּי לְעַצְמִי; אִם בְּשָׁעָה שֶׁנִתְכַּוַונְתִּי לִזְכּוֹת בַּמִצְוָה נִתְחַיַּבְתִּי, בְּשָׁעָה שֶׁלֹּא נִתְכַּוַונְתִּי לִזְכּוֹת בַּמִצְוָה, עַל אַחַת כַּמָּה וְכַמָּה. בְּאוֹתָהּ שָׁעָה לֹא זַזְתִּי מִלְּשַׁמֵּשׁ חֲכָמִים. הוּא הָיָה אוֹמֵר: מִי שֶׁלֹּא שִׁמֵּשׁ תַּלְמִידֵי חֲכָמִים חַיָּב מִיתָה [שֶׁהֲרֵי חוֹשֵׁב אֶת הָאִסּוּר לְמֻתָּר וְאֶת הַמֻּתָּר לְאִסּוּר].

*

מַעֲשֵׂה בְּחָסִיד שׁוֹטֶה, שֶׁהֶחְשִׁיב עַצְמוֹ לִמְדַקְדֵּק בַּהֲלָכָה. וְהִנֵּה פַּעַם אַחַת בִּהְיוֹתוֹ בֵּין אֲנָשִׁים רַבִּים, רָאָה בֵּינֵיהֶם אָדָם נַנָּס. נִזְכָּר אוֹתוֹ הֶחָסִיד בַּהֲלָכָה הַכְּתוּבָה בְּשֻׁלְחָן עָרוּךְ (אוֹרַח חַיִּים סִימָן רַכָּה סְעִיף ח), שֶׁמְּבָרְכִים בִּרְכַּת "מְשַׁנֶּה הַבְּרִיּוֹת" עַל אָדָם שֶׁנּוֹלַד כּוּשִׁי אוֹ נַנָּס וְכַדּוֹמֶה. 

אָמַר הֶחָסִיד בְּלִבּוֹ: לֹא כָּל יוֹם מִזְדַּמֶּנֶת בְּרָכָה כָּזוֹ לְיָדִי, מִצְוָה הַבָּאָה לְיָדְךָ אַל תַּחְמִיצֶנָּה, לָכֵן אֲקַיִימֶנָה בְּשִׂמְחָה וּבְהִתְלַהֲבוּת, וּבְרֹב עַם הַדְרַת מֶלֶךְ.

מִיַּד נִדְחַק בֵּין הַקָּהָל, רָץ וְתָפַס אֶת אוֹתוֹ הַנַּנָּס כְּמוֹ לוּלָב, וְהִגְבִּיהוֹ בְּיָדָיו לְעֵינֵי כָּל, וּבֵרַךְ בְּקוֹל רָם וּבִדְבֵקוּת עֲצוּמָה: בָּרוּךְ אַתָּה ה' אֱלֹקֵינוּ מֶלֶךְ הָעוֹלָם מְשַׁנֶּה הַבְּרִיּוֹת! אוֹי לוֹ לְחָסִיד שׁוֹטֶה, שֶּׁהָפַךְ מִצְוָה לִרְצִיחָה, וּמֵרֹב סִכְלוּתוֹ, אִבֵּד בְּמִצְוָתוֹ אֶת חֶלְקוֹ בָּעוֹלָם הַבָּא. (דַּעַת תּוֹרָה לְמַהַרְשָׁ"ם בַּפְּתִיחָה לְיוֹ"ד).

*

דֻּגְמָא מַעֲשִׂית לְדִבְרֵי הַמִּשְׁנָה, מֵבִיא רַבִּי יוֹסֵף חַיִּים: בְּבַּגְדַד הָיָה עָשִׁיר גָּדוֹל אֲשֶׁר הָיוּ לוֹ עֲסָקִים מְרֻבִּים בָּעִיר "בּוֹמְבֵּי" שֶׁבְּהוֹדוּ. לְעֵת זִקְנוּתוֹ כָּתַב צַוָּאָה, בָּהּ הוּא צִוָּה אֶת כָּל רְכוּשׁוֹ הֶעָצוּם לְמוֹסְדוֹת תּוֹרָה וּצְדָקָה, וּלְבָנָיו לֹא הִשְׁאִיר מְאוּמָה.

הַבָּנִים עִרְעֲרוּ עַל הַצַּוָּאָה, בְּטַעֲנָה שֶׁנִּכְתְּבָה עַל יְדֵי הָאָב כְּשֶׁכְּבָר לֹא הָיָה שָׁפוּי בְּדַעְתּוֹ, כִּי כֵּיצַד יַעֲשֶׂה אָדָם כַּדָּבָר הַזֶּה לְבִלְתִּי הִשְׁאִיר לְבָנָיו אֲפִילּוּ חֵלֶק קָטָן מֵרְכוּשׁוֹ. 

טַעֲנָה חִלּוּפִית הָיְתָה לָהֶם, שֶׁהַצַוָואַה זוּיִפַה עַל יְדֵי מְנַהֲלֵי הַמּוֹסְדוֹת שֶׁאֲמוּרִים לְקַבֵּל אֶת רְכוּשׁוֹ שֶׁל אֲבִיהֶם. חַכְמֵי הַדּוֹר נֶחְלְקוּ בִּשְׁאֵלָה זוֹ, וְדָנוּ בָּהּ בְּבָתֵּי הַדִּין - בְּבַּגְדַד, סַלוֹנִיקִי, קוּשְׁטָא, וְדַמֶּשֶׂק.

הַדִּיּוּנִים הֵבִיאוּ בְּעִקְּבוֹתֵיהֶם מַחְלֹקֶת אֲיוּמָה מְלֻוָּה בְּהַשְׁמָצוֹת וּרְכִילוּיוֹת, עַד אֲשֶׁר הִתְגַּלְגְּלוּ הַדְּבָרִים אֶל בֵּית הַמִּשְׁפָּט הַנוֹכְרִי שֶׁבְּבּוֹמְבֵּי, עָלָיו הֻטְּלָה לְבַסּוֹף הַהַכְרָעָה בְּמַחֲלֹקֶת זוֹ, אֲשֶׁר גָּרְמָה חִלּוּל ה' בְּכַמָּה מְדִינוֹת.

דֻּגְמָא זוֹ מַמְחִישָׁה עַד כַּמָּה יָכוֹל אָדָם לְהַגִּיעַ לְטָעוּת קָשָׁה וּמָרָה בִּגְלַל שֶׁאֵינוֹ לוֹמֵד מַה נֶחְשָׁב לַחֲסִידוּת אֲמִתִּית, וּמַה נֶחְשָׁב לַחֲסִידוּת שֶׁל שְׁטוּת. אוֹתוֹ עָשִׁיר אֲשֶׁר הָלַךְ לְבֵית עוֹלָמוֹ, חָשַׁב בְּווַדַּאי עַל גֹּדֶל הַמִּצְוָה אֲשֶׁר נָפְלָה בְּחֶלְקוֹ, שֶׁזָּכָה לְחַלֵּק אֶת כָּל רְכוּשׁוֹ לְמַטָּרוֹת צְדָקָה וָחֶסֶד, וּלְבָנָיו אֲשֶׁר אֵינָם הוֹלְכִים בְּדַרְכֵי אֲבוֹת, לֹא הִשְׁאִיר מְאוּמָה.

אוּלָם תּוֹצָאוֹת אוֹתָהּ פְּעֻלָּה הוֹכִיחוּ עַד כַּמָּה הָיְתָה זוֹ חֲסִידוּת שֶׁל שְׁטוּת, שֶׁהֲרֵי הַמִּשְׁנָה אוֹמֶרֶת בְּמַסֶּכֶת בָּבָא בַּתְרָא (דַּף קלג:), שֶׁהַכּוֹתֵב אֶת כָּל נְכָסָיו לַאֲחֵרִים, וְהִנִּיחַ אֶת בָּנָיו בְּלִי כְּלוּם, מַה שֶׁעָשָׂה עָשׂוּי, אֲבָל אֵין רוּחַ חֲכָמִים נוֹחָה הֵימֶנּוּ. וְכָךְ גַּם נִפְסַק לַהֲלָכָה בַּשֻּׁלְחָן עָרוּךְ (חֹשֶׁן מִשְׁפָּט סִימָן רפב).

*

רַבֵּנוּ הַ''בֶּן אִישׁ חָי" בְּסִפְרוֹ נִפְלָאִים מַעֲשֶׂיךָ, מְסַפֵּר מַעֲשֵׂה שֶׁהָיָה, בִּיהוּדִי אֶחָד בּוּר, שֶׁאֵינוֹ בָּקִי לֹא בַּתּוֹרָה וְלֹא בְּמִצְווֹתֶיהָ, וְהִתְיַמֵּר לִהְיוֹת מְדַקְדֵּק בַּמִּצְווֹת, רַק שֶׁלֹּא יָדַע מַה בְּדִיּוּק אָסוּר וּמַה בְּדִיּוּק מֻתָּר. 

מוּל בֵּיתוֹ גָּר תַּלְמִיד חֲכַם גָּדוֹל. וְהִנֵּה בְּאַחַת הַשַּׁבָּתוֹת, רוּחַ חֲזָקָה נָשְׁבָה וְגֶשֶׁם יָרַד, וְהִנֵּה רוֹאֶה אוֹתוֹ יְהוּדִי עַמּוּד עָשָׁן מִתַּמֵּר מְאֲרוּבַּת בֵּיתוֹ שֶׁל אוֹתוֹ תַּלְמִיד חֲכַם. הוּא הֵבִין מִיַּד שֶׁהִדְלִיקוּ שָּׁם אֵשׁ בְּעֶצֶם יוֹם הַשַּׁבָּת. 

נִרְעָשׁ אוֹתוֹ יְהוּדִי וְיָצָא לְהוֹכִיחַ אֶת אוֹתוֹ תַּלְמִיד חֲכַם עַל מַעֲשָׂיו. בִּיצִיאָתוֹ הוּא לָקַח עִמּוֹ אֶת הַמִּטְרִיָּה, וּפָתַח אוֹתָהּ, וְהִזְדָּרֵז לָלֶכֶת לְבֵיתוֹ שֶׁל הֶחָכָם.

דָּפַק הָאִישׁ בְּחוֹזְקָה עַל דֶּלֶת בֵּיתוֹ שֶׁל הֶחָכָם, וְלִפְנֵי שֶׁפָּתְחוּ לוֹ אֶת הַדֶּלֶת, הוּא סָגַר אֶת הַמִּטְרִיָּה, וְסָחַט אוֹתָהּ מְעַט מֵהַמַּיִם, כְּדֵי שֶׁלֹּא תַּרְטִיב אֶת רִצְפַת הַבַּיִת, וּמִיַּד כְּשֶׁפָּתְחוּ אֶת הַדֶּלֶת הֵחֵל לְהוֹכִיחַ אֶת הֶחָכָם: "שַׁבָּת הַיּוֹם, מַה זֶה מַבְעִירִים אֵשׁ בְּבֵיתְךָ בְּעֶצֶם יוֹם הַשַּׁבָּת". 

הֶחָכָם שֹׁמֵעַ אֶת תּוֹכַחְתּוֹ, וְאָמַר: אִשְׁתִּי יָלְדָה בְּשָׁעָה טוֹבָה לִפְנֵי דַּקּוֹת אֲחָדוֹת, וְלָכֵן לֹא הָיָה כָּאן חִלּוּל שַׁבָּת, מִפְּנֵי שֶׁהַמְיַלֶּדֶת דָּרְשָׁה מִפְּנֵי פִּקּוּחַ נֶפֶשׁ, לְהַרְתִּיחַ מַיִם לִרְחֹץ אֶת הַתִּינוֹק, וְכַיָּדוּעַ פִּקּוּחַ נֶפֶשׁ דּוֹחֶה שַׁבָּת. וּמַה גַּם שֶׁהַנָּכְרִית הַנִּמְצֵאת בְּבֵיתֵנוּ הִיא שֶׁהִבְעִירָה אֶת הָאֵשׁ, אַף שֶׁבַּמִּקְרֶה זֶה גַּם לִי הָיָה מֻתָּר לְהַבְעִיר אֵשׁ!

לְאַחַר שֶּׁסִּיֵּם הֶחָכָם לְהַסְבִּיר אֶת פֵּשֶׁר עַמּוּד הֶעָשָׁן הַמִּתַּמֵּר מִבֵּיתוֹ, הֵחֵל הֶחָכָם לְהוֹכִיחַ אֶת הַיְּהוּדִי הַבּוּר בִּנְעִימוּת, וְאָמַר: חֲבָל רַק שֶׁכְּדֵי לְקַיֵּם מִצְוַת תּוֹכֵחָה, עָבַרְתָּ בְּעַצְמְךָ כַּמָּה וְכַמָּה עֲבֵרוֹת, וְאֵלּוּ הֵן: טִלְטוּל מֵרְשׁוּת לִרְשׁוּת, עֲשִׂיַּת אֹהֶל, סְתִירַת אֹהֶל, סְחִיטָה, תִּקּוּן כְּלִי, מֻקְצֶה וְכוּ'...

*

יֵשׁ כָּאֵלּוּ שֶׁכַּאֲשֶׁר מִתְעוֹרְרוֹת אֶצְלָם בְּעָיָה הִלְכָתִיּוֹת מְסוּיַימֹת, הֵם אֵינָם זְקוּקִים לְרַב, אֶלָּא יוֹדְעִים לִפְסֹק כְּפִי הֲבָנָתָם.

וּכְפִי שֶׁמְּסַפְּרִים עַל כַּפְרִי שֶׁהִזְדַּמֵּן לָעִיר, וּפָגַשׁ אֶת הָרַב. שָׁאַל אוֹתוֹ הָרַב: אֵיךְ אַתָּה מִסְתַּדֵּר לְבַד בַּכְּפָר כַּאֲשֶׁר יֵשׁ שְׁאֵלוֹת בַּהֲלָכָה? הֵשִׁיב הַכַּפְרִי: מַה הַבְּעָיָה? בִּשְׁאֵלוֹת קָשׁוֹת אֲנִי מַחְמִיר, וּבִשְׁאֵלוֹת קַלּוֹת אֲנִי פּוֹסֵק לְבַד...

שָׁאַל הָרַב: מַה בְּעֵינֶיךָ נִקְרָא שְׁאֵלָה קַלָּה? הֵשִׁיב הַכַּפְרִי: לְמָשָׁל, פַּעַם אַחַת אֵרַע שֶׁהִכְנִיסָה הַמְשָׁרֶתֶת הַגּוֹיָּה כַּף חֲלָבִית לְתוֹךְ סִיר הַחַמִּין הַבְּשָׂרִי, וְכֻלָּם הֲרֵי יוֹדְעִים אֶת הַהֲלָכָה שֶׁטָּעוּת הַגּוֹי מֻתֶּרֶת, וְלָכֵן הִתַּרְתִּי אֶת הָאוֹכֵל שֶׁבַּסִּיר...

הוֹסִיף הָרַב לִשְׁאוֹל: וּמַה נֶחְשֶׁבֶת בְּעֵינֶיךָ שְׁאֵלָה חֲמוּרָה? הֵשִׁיב הַכַּפְרִי: בְּתִשְׁעַת הַיָּמִים שֶׁל חֹדֶשׁ אַב נִקְרְעוּ לִי הַמִּכְנָסַיִם, וְכַיָּדוּעַ בַּיָּמִים אֵלּוּ אָסוּר לֶאֱכוֹל בָּשָׂר. אֶלָּא שֶׁלְּצַעֲרִי הַחוּט הַיָּחִיד שֶׁהָיָה בְּאַמְתַּחַת אִשְׁתִּי, הוּא הַחוּט אֲשֶׁר נוֹעָד לְצוֹרֵךְ קְשִׁירַת הַמֵּעַיִם (קִישְׁקֶע) בַּחַמִּין שֶׁל שַׁבָּת. וְאִם כֵּן נוֹצְרָה כָּאן שְׁאֵלָה הִלְכָתִית מְסֻבֶּכֶת, הַאִם לְהִשְׁתַּמֵּשׁ בְּחוּט בְּשָׂרִי בְּתִשְׁעַת הַיָּמִים אוֹ לֹא, וְעַל כֵּן הֶחְמַרְתִּי, וְהָלַכְתִּי עִם מִכְנָסַיִם קְרוּעוֹת בְּמֶשֶׁךְ כָּל תִּשְׁעַת הַיָּמִים...

*

מְסֻפָּר עַל כַּפְרִי פָּשׁוּט, שֶׁהִגִּיעַ בְּבֶהָלָה נוֹרָאָה אֶל הָרַב. "מַה קָרָה?", שָׁאַל הָרַב. אָמַר הַכַּפְרִי: הַמְשָׁרֶתֶת הִכְנִיסָהּ בְּטָעוּת לְתוֹךְ הַחַמִּין, חֲתִיכַת חֲזִיר...

הִתְעַנְיֵן הָרַב: כַּמָּה יְלָדִים יֵשׁ לְךָ? הֵשִׁיב הַכַּפְרִי: חֲמִשָּׁה עֲשַׂר יְלָדִים, בְּלִי עַיִן הָרַע. שָׁאַל הָרַב: מַה גֹּדֶל סִיר הַחַמִּין שֶׁאַתָּה מֵכִין עֲבוּר בְּנֵי הַבַּיִת? הֵשִׁיב הַכַּפְרִי: לִכְבוֹד שַׁבָּת קוֹדֶשׁ, מְהַדֵּר אֲנִי לְהָכִין סִיר מַלֵּא חַמִּין.

שָׁאַל הָרַב: אֵיזוֹ כַּמּוּת שֶׁל חֲזִיר הִכְנִיסָהּ הַמְשָׁרֶתֶת? אָמַר הַכַּפְרִי: חֲתִיכָה קְטַנָּה! פָּסַק הָרַב וְאָמַר: אִם כֵּן, זֶה בָּטֵל בְּשִׁשִּׁים, אֵין בְּעָיָה, אֶפְשָׁר לֶאֱכוֹל אֶת הַחַמִּין "יֹאכְלוּ עֲנָוִים וְיִשְׂבָּעוּ"...

לְיָמִים רָאָה הַכַּפְרִי שֵׁנִית אֶת הָרַב, וּבֵרְכוֹ בְּחֹם, וְאָמַר: תְּבֹרַךְ מִפִּי עֶלְיוֹן, אַתָּה לֹא יוֹדֵעַ אֵיזֶה עֹנֶג שַׁבָּת אַתָּה גָּרַמְתָּ לִי, מֵאָז שֶׁגִּלִיתָ לִי אֶת הַסּוֹד, הֲרֵינִי מַקְפִּיד כָּל עֶרֶב שַׁבָּת אַחַר גְּמַר הֲכָנַת הַסִּיר לְהַכְנִיס חֲתִיכַת חֲזִיר קְטַנָּה לַחַמִּין, וְהַחַמִּין מִשְׁתַּבֵּחַ בְּטַעֲמוֹ...

*

מְסַפְּרִים מַעֲשֵׂה בְּיֶלֶד אֶחָד שֶׁנָּפַל לְתוֹךְ הַנָּהָר, וְנֶאֱחָז בְּעֲנַף שֶׁל עֵץ שֶׁהָיָה נָטוּי מֵעַל לָמָיִם, אַךְ הֶעָנָף הָיָה דַּק, וְהַיֶּלֶד הֵחֵל טוֹבֵעַ. עָבַר שָׁם אָדָם אֶחָד, וּבִרְאוֹתוֹ אֶת הַיֶּלֶד, עָמַד וְהֵחֵל לְהוֹכִיחַ אֶת הַיֶּלֶד: יֶלֶד, כֵּיצַד לֹא נִזְהַרְתָּ, וַהֲרֵי יָדוּעַ לְךָ שֶׁמְּסֻכָּן לְשַׂחֵק לְיַד הַנָּהָר, הַאִם תִּרְצֶה לִגְרֹם צַעַר לְהוֹרֶיךָ הַיְּקָרִים? וְתוֹךְ כְּדֵי שֶׁהוּא מוֹכִיחַ אֶת הַיֶּלֶד עַל מַעֲשָׂיו, הַיֶּלֶד טָבַע וָמֵת...

מַסְּקָנַת הַדְּבָרִים הִיא, שֶׁצָּרִיךְ לָדַעַת מָתַי הוּא הַזְּמַן הַמַּתְאִים לְדַבֵּר, וּמָתַי הַזְּמַן לַעֲשׂוֹת, וּמִי שֶׁאֵינוֹ לוֹמֵד, הֲרֵי הוּא מְהַפֵּךְ אֶת הַיּוֹצְרוֹת, וְגוֹרֵם חָלִילָה רָעָה לוֹ וְלַאֲחֵרִים. 

@ לֹא הַבַּיְשָׁן לַמֵּד וְלֹא הַקַּפְּדָן מְלַמֵּד

הַגְּמָרָא בְּמַסֶּכֶת עֵרוּבִין (דַּף נד:) מְבִיאָה דֻּגְמָא מְיֻחֶדֶת לְהַמְחָשַׁת הַמִּשְׁנָה שֶׁלָּנוּ, שֶׁמִּצַּד אֶחָד הַתַּלְמִיד לֹא מִתְבַּיֵּשׁ לִלְמֹד, וּמִצַּד שֵׁנִי גַּם הָרַב לֹא מַקְפִּיד עַל הַתַּלְמִיד, אֶלָּא מְלַמְּדוֹ בְּסַבְלָנוּת יְתֵרָה.

מְסַפֶּרֶת הַגְּמָרָא עַל רַבִּי פְרִידָא שֶׁהָיָה לוֹ תַּלְמִיד שֶּׁהֵבִין אֶת הַנִּלְמָד רַק לְאַחַר שֶׁהִסְבִּירוּ לוֹ אַרְבַּע מֵאוֹת פַּעַם!!!

רַבִּי פְרִידָא בְּסַבְלָנוּת וּבְרֹךְ, הָיָה מְשַׁנֵּן לוֹ בְּכָל פַּעַם אַרְבַּע מֵאוֹת פַּעַם אֶת הַחֹמֶר הַנִּלְמָד, עַד שֶׁהָיָה מֵבִין. יוֹם אֶחָד בְּאֶמְצַע שֶׁהָרַב מְלַמֵּד אֶת תַּלְמִידוֹ, נִכְנְסוּ וְהוֹדִיעוּ לְרַבִּי פְרִידָא עַל דְּבַר מִצְוָה שֶׁהוּא אָמוּר לְהִשְׁתַּתֵּף בּוֹ [בְּרִית מִילָה אוֹ לְוָיָה וְכַדּוֹמֶה]. 

רַבִּי פְרִידָא הִמְשִׁיךְ לָשֶׁבֶת עִם תַּלְמִידוֹ עַד שֶּׁסִּיֵּם כְּהֶרְגֵּלוֹ אֶת הַלִּמּוּד בְּפַעַם הָאַרְבַּע מֵאוֹת. וְהִנֵּה לְעָגְמַת נַפְשׁוֹ, הַתַּלְמִיד לֹא הֵבִין אֶת הַנִּלְמָד. שָׁאַל הָרַב: מַה קָרָה הַפַּעַם? 

הֵשִׁיב הַתַּלְמִיד: מֵאוֹתָהּ שָׁעָה שֶׁהוֹדִיעוֹ לָרַב עַל דְּבַר הַמִּצְוָה, הִסַּחְתִּי דַּעְתִּי מֵהַלִּמּוּד, וְלֹא יָכֹלְתִּי לְהִתְרַכֵּז, כִּי חָשַׁשְׁתִּי כָּל רֶגַע שֶׁמָּא הָרַב יָקוּם וְיֵלֵךְ.

רַבִּי פְרִידָא לֹא זוֹ בִּלְבַד שֶׁלֹּא יָצָא מִשַּׁלְוַת נַפְשׁוֹ, אֶלָּא גַּם לֹא נֶאֱנָח וּבְוַדַּאי לֹא הִתְרַעֵם, אֶלָּא אָמַר לְתַלְמִידוֹ: הִתְרַכֵּז שׁוּב, וְאַלָּמֵד אוֹתְךָ שׁוּב אַרְבַּע מֵאוֹת פַּעַם!!!

דַּרְגָּה עֲצוּמָה זוֹ שֶׁל סַבְלָנוּת הִיא יוֹצֵאת דֹּפֶן, לָכֵן גַּם שְׂכָרוֹ הָיָה יוֹצֵא דֹּפֶן. בַּת קוֹל יָצְאָה וְאָמְרָה: רַבִּי פְרִידָא, רְצוֹנְךָ שֶׁיִּפְסְקוּ לְךָ אַרְבַּע מֵאוֹת שְׁנוֹת חַיִּים, אוֹ שֶׁתִּזְכֶּה אַתָּה וְכָל הַדּוֹר שֶׁלְּךָ לְחַיֵּי הָעוֹלָם הַבָּא? הֵשִׁיב הָרַב: רְצוֹנִי שֶׁנִּזְכֶּה אֲנִי וְדוֹרִי לְחַיֵּי הָעוֹלָם הַבָּא. אָמַר הַקָּדוֹשׁ בָּרוּךְ הוּא: תְּנוּ לוֹ אֶת שְׁנֵי הַדְּבָרִים. 

עַל מַעֲשֵׂה זֶה הָיָה אוֹמֵר רַבִּי חַיִּים שְׁמוּאֶלֵבִיץ; אֲנָשִׁים מִתְפַּעֲלִים מֵרַבִּי פְרִידָא, וְאָכֵן זוֹ סַבְלָנוּת מֻפְלֶגֶת שֶׁל מוֹרֶה. אֲבָל אֲנִי מִתְפַּעֵל מֵהַתַּלְמִיד שֶׁהָיָה מוּכָן לָשֶׁבֶת וְלִלְמֹד כָּל דָּבָר אַרְבַּע מֵאוֹת פַּעַם... הֲרֵי לְפָנֵינוּ דֻּגְמָא מוּחָשִׁית לְמִשְׁנָתֵנוּ, שֶׁבַּדֻּגְמָא זוֹ מִשְׁתַּלֵּב "לֹא הַבַּיְשָׁן לַמֵּד", עִם "לֹא הַקַּפְּדָן מְלַמֵּד".

@ בְּמָקוֹם שֶּׁאֵין אֲנָשִׁים הִשְׁתַּדֵּל לִהְיוֹת אִישׁ

יֶשְׁנָם אֲנָשִׁים שֶּׁמִּתְנַהֲגִים בַּעֲנָוָה פְּסוּלָה, וּכְשֶׁמְּבַקְּשִׁים מֵהֶם לָשֵׂאת כַּמָּה דִּבְרֵי תּוֹרָה בֵּין מִנְחָה לְעַרְבִית, אוֹ בְּבֵית אֲבֵלִים וְכַיּוֹצֵא בָּזֶה, טוֹעֲנִים הֵם וְאוֹמְרִים "מִי אֲנִי וּמַה חַיַּי" וְכָל מִינֵי מִשְׁפָּטִים דּוֹמִים לָזֶה. וּבֵינְתַיִם הַקָּהָל יוֹשֵׁב בָּטֵל מִן הַתּוֹרָה, מִפְּנֵי שֶּׁאֵין מִי שֶׁיִּשָּׂא דְּבָרִים. 

וְעַל זֶה מַזְהִיר אוֹתָנוּ הַתַּנָּא וְאוֹמֵר: בְּמָקוֹם שֶּׁאֵין אֲנָשִׁים, אַל תִּהְיֶה עָנָיו, אֶלָּא אֲפִילּוּ אִם אָכֵן אֵינְךָ רָאוּי לְדַבֵּר בִּפְנֵי צִבּוּר, וַעֲדַיִן לֹא הִגַּעְתָּ לְמַדְרֵגָה זוֹ, בְּכָל זֹאת כְּשֶׁאֵין מִי שֶּׁיֹּאמַר דִּבְרֵי תּוֹרָה, תָקוּם וּתְדַבֶּר כִּי הַשָּׁעָה צְרִיכָה לְכָךְ. 

וְאָמַר עַל כָּךְ רַבֵּנוּ הֶחָפֵץ חַיִּים נָשָׂא הַ''חָפֵץ חַיִּים" מָשָׁל: כַּפְרִי אֶחָד בָּא אֵלָיו הַפָּרִיץ לְבִקּוּר. כִּבֵּד אוֹתוֹ הַכַּפְרִי בְּכוֹס תֵּה, אַךְ הַמַּיִם הָיוּ מְהוּלִים בְּחוֹל, מִפְּנֵי שֶׁהָיוּ מִשְׁתַּמְּשִׁים בְּמַיִם לֹא מְזֻקָּקִים. כַּעַס עָלָיו הַפָּרִיץ וְאָמַר לוֹ: מֵהַיּוֹם וְהָלְאָה, יִשְׁתַּמְּשׁוּ בַּכְּפָר רַק בְּמַיִם מְזֻקָּקִים! 

עָבַר זְמַן, וּפָרְצָה שְׂרֵפָה בַּכְּפָר, וְהַפָּרִיץ שָׁמַע שֶׁהָיוּ יְכוֹלִים לְכַבּוֹתָהּ וְלֹא כִּבּוּ. שָׁאַל הַפָּרִיץ לָמָּה לֹא כִּבּוּ? עָנָה לוֹ הַכַּפְרִי: כֵּיוָן שֶׁלֹּא הָיוּ לָנוּ מַיִם מְזֻקָּקִים...

אָמַר לוֹ הַפָּרִיץ: שׁוֹטֶה שֶׁכְּמוֹתְךָ, אָמַרְתִּי לְךָ לְהִשְׁתַּמֵּשׁ בְּמַיִם מְזֻקָּקִים רַק לִשְׁתִיָּה, אֲבָל כְּדֵי לְכַבּוֹת שְׂרֵפָה, מְכַבִּים גַּם בְּמַיִם מְלֻכְלָכִים... 

הַנִּמְשָׁל מוּבָן; בְּיַמִּים כְּתִקְנָם שֶׁהָרְחוֹבוֹת הָיוּ מְלֵאִים בְּיִרְאַת שָׁמַיִם, אָז הַתּוֹכֵחָה הָיְתָה צְרִיכָה לִהְיוֹת מְזֻקֶּקֶת וּנְקִיָּה הַיּוֹצֵאת מִפֶּה קָדוֹשׁ וְנָקִי. אַךְ הַיּוֹם, הַמַּצָּב הוּא בְּגֶדֶר שֶׁל שְׂרֵפָה. כָּל הָרְחוֹבוֹת מְלֵאִים כְּפִירָה בָּהּ', אָז בְּשָׁעָה זוֹ, אֵין מְדַקְדְּקִים כְּלָל שֶׁיִּהְיוּ הַמַּיִם מְזֻקָּקִים מִמַּעְיָן טָהוֹר, וְכָל מִי שֶׁדְּבָרָיו נִשְׁמָעִים, צָרִיךְ שֶׁיּוֹכִיחַ, וְלֹא יִהְיֶה נֶחְבָּא אֶל הַכֵּלִים.
**INDEX_WRITE=<p>
# מִשְׁנָה ו

{ אַף הוּא רָאָה גֻלְגֹּלֶת אַחַת שֶׁצָּפָה עַל פְּנֵי הַמָּיִם. אָמַר לָהּ, עַל דַּאֲטֵפְתְּ, אַטְפוּךְ. וְסוֹף מְטַיְּפַיִךְ יְטוּפוּן: }

בְּמִשְׁנָה זוֹ מְסֻפָּר, כִּי הִלֵּל נִתְקָל בְּדַרְכּוֹ בְּגוּלְגוֹלֶת שֶׁצָּפָה עַל פְּנֵי הַמַּיִם, וְהוּא פָּנָה אֶל בָּעַל הַגֻּלְגֹּלֶת וְאָמַר: "עַל דַּאֲטֵפְתְּ" - עַל שֶׁרָצַחְתָּ אֲנָשִׁים וְהַצַּפְת אֶת הַגֻּלְגֹּלֶת שֶׁלָּהֶם בְּמַיִם, "אַטְפוּך" - רָצְחוּ אוֹתְךָ אֲנָשִׁים וְהֵצִיפוּ אוֹתְךָ בְּמַיִם, "וְסוֹף מְטַיְפַיִךְ" - יָבוֹא יוֹם וְאוֹתָם שֶׁהֲרָגוּךָ וְהֵצִיפוּךָ בְּמַיִם, "יְטוּפוּן" - הֵם עַצְמָם יֵהָרְגוּ וְיוּצְפוּ בְּמַיִם.

הַגְּמָרָא בְּמַסֶּכֶת תַּעֲנִית (דַּף יח:) מְבִיאָה מִקְרֶה הַמַּמְחִישׁ אֶת דִּבְרֵי מִשְׁנָתֵנוּ. מְסֻפָּר עַל שְׁנֵי הֲרוּגֵי מַלְכוּת מֵהָעִיר לוֹד, שֶׁהָיוּ צַדִּיקִים גְּמוּרִים, אֲשֶׁר אֵין כָּל בְּרִיָּה יְכוֹלָה לַעֲמוֹד בִּמְחִיצָתָם בְּגַן עֵדֶן, הֲלֹא הֵם הָאַחִים לוּלְיָנוּס וּפַפּוּס.

פַּעַם אַחַת נִמְצְאָה בַּת הַמֶּלֶךְ הַרוּגָה, וְהֶעֱלִילוּ הַגּוֹיִים עַל הַיְּהוּדִים שֶׁהֵם הֲרָגוּהָ, וְנִגְזְרָה גְּזֵרָה עַל שׂוֹנְאֵיהֶן שֶׁל יִשְׂרָאֵל, וְעָמְדוּ לוּלְיָנוּס וּפַפּוּס וּפָדוּ אֶת יִשְׂרָאֵל, וְאָמְרוּ: אָנוּ הַרַגְנוּהָ!

רָצָה הַמּוֹשֵׁל טוֹרְיָינוּס לְהוֹרְגָם, וְאָמַר לָהֶם בְּלַעַג: אִם מֵעַמּוֹ שֶׁל חֲנַנְיָה מִישָׁאֵל וַעֲזַרְיָה אַתֶּם, יָבוֹא אֱלֹקֵיכֶם וְיַצִּיל אֶתְכֶם מִיָּדִי כְּדֶרֶךְ שֶּׁהִצִּיל אֶת חֲנַנְיָה מִישָׁאֵל וַעֲזַרְיָה מִיָּדָיו שֶׁל נְבוּכַדְנֶצַּר. 

אָמְרוּ לוֹ הָאַחִים: "חֲנַנְיָה מִישָׁאֵל וַעֲזַרְיָה צַדִּיקִים גְּמוּרִים הָיוּ וּרְאוּיִים הֵם שֶׁיַּעֲשֶׂה לָהֶם נֵס, אֲבָל אָנוּ נִתְחַיַּבְנוּ כְּלָיָה לַמָּקוֹם, וְאִם אֵין אַתָּה הוֹרְגֵנוּ, הַרְבֵּה הוֹרְגִים יֵשׁ לוֹ לְבוֹרֵא עוֹלָם, וְהַרְבֵּה דֻּבִּים וַאֲרָיוֹת יֵשׁ לוֹ בְּעוֹלָמוֹ שֶׁיְּכוֹלִים לִפְגֹּעַ בָּנוּ וּלְהָרְגֵנוּ. אֲבָל מְסַרָנוּ הַקָּדוֹשׁ בָּרוּךְ הוּא בְּיָדֶךָ וּמִינָהּ אוֹתְךָ לְהָרְגֵנוּ כְּדֵי שֶׁבֶּעָתִיד הוּא יִפְרָע אֶת דָּמֵנוּ מִיָּדֶךָ!!!

סוֹפוֹ שֶׁל הַמַּעֲשֶׂה הָיָה, שֶׁלֹּא שָׁמַע לָהֶם, וַהֲרָגָם. אוֹמֶרֶת הַגְּמָרָא: לֹא זָזוּ מִשָּׁם עַד שֶׁבָּאוּ שָׂרִים מֵרוֹמִי, וּפָצְעוּ אֶת מֹחוֹ שֶׁל טוֹרְיָינוּס בְּמַקְלוֹת וַהֲרָגוּהוּ, וְהִתְקַיֵּם בּוֹ הַמִּשְׁנָה "אַל דְּאַטַפְתְּ אַטְפוּך".

מִכָּאן לְמֵדִים אָנוּ, שֶׁכָּל מִי שֶׁעוֹשֶׂה דָּבָר מְסֻיָּם לַחֲבֵרוֹ, כְּגוֹן שֶׁגּוֹנֵב מִמֶּנּוּ אוֹ מַזִּיק לוֹ וְכֵן כָּל כַּיּוֹצֵא בָּזֶה, הֲרֵי בְּסוֹפוֹ שֶׁל דָּבָר יַעֲשׂוּ לוֹ אֶת אוֹתוֹ דָּבָר. וְאִם לֹא יַעֲשׂוּ לוֹ זֹאת כָּעֵת, יִצְטָרֵךְ לַחְזֹר שׁוּב לָעוֹלָם הַזֶּה בְּגִלְגּוּל, וּלְתַקֵּן אֶת מַה שֶׁקִּלְקֵל בְּגִלְגּוּל שֶׁעָבַר.

וּכְמוֹ שֶׁכָּתַב בְּסֵפֶר "קַב הַיָּשָׁר", מַעֲשֵׂה נִפְלָא עַל רַבֵּנוּ הָאֲרִיז''ל, שֶׁפַּעַם בָּא אֵלָיו אָדָם מְבֻגָּר לְמַעְלָה מִגִּיל אַרְבָּעִים שָׁנָה, שֶׁעֲדַיִן לֹא נָשַׂא אִשָּׁה, וְנִפְגָּשׁ עִם בָּנוֹת רַבּוֹת כְּדֵי לְהִנָּשֵׂא, אֲבָל מַזָּלוֹ לֹא הֵאִיר לוֹ פָּנִים, וְלָכֵן בָּא לִפְנֵי רַבֵּנוּ הָאֲרִ"י שֶׁיִּתֵּן לוֹ עֵצָה.

הֵשִׁיב לוֹ הָרַב: בַּת זוּגְךָ נִמְצֵאת בְּאַלֶכְּסַנְדְּרִיָה שֶׁל מִצְרַיִם, אִם תִּסַּע לְשָׁם תִּתְחַתֵּן. נָתַן לוֹ הָרַב אֶת שְׁמָהּ וְאֶת שֵׁם אָבִיהָ, וְהַבָּחוּר יָצָא לַדֶּרֶךְ. לְאַחַר זְמַן רַב, הִגִּיעַ לְאַלֶכְּסַנְדְרִיָּה שֶׁל מִצְרַיִם, וְשָׁאַל הַאִם הֵם מַכִּירִים אֶת פְּלוֹנִי אַלְמוֹנִי? אָמְרוּ לוֹ: כֵּן, הוּא אַחֲרַאי עַל הַמֶּכֶס בְּעִירֵנוּ. 

שְׁאָלָם: הַאִם יֵשׁ לוֹ בַּת שֶׁהִגִּיעָה לְפֶרֶק הַשִׁידוּכִין? אָמְרוּ לוֹ: כֵּן! שְׁאָלָם: הַאִם יֵשׁ כָּאן שַׁדְכָן? אָמְרוּ לוֹ: כֵּן, יֵשׁ שַׁדְכָן מְפֻרְסָם תֵּלֵךְ לִרְחוֹב פְּלוֹנִי, וּתְדַבֶּר עִמּוֹ. הָלַךְ הַבָּחוּר אֶל הַשַּׁדְכָן, וּבִקְּשׁוֹ לְהַכִּיר לוֹ אֶת אוֹתָהּ הַבַּת.

הָלַךְ הַשַּׁדְכָן לְאָבִי הַבַּחוּרָה, וְאָמַר לוֹ שֶׁיֵּשׁ לוֹ בָּחוּר יָקָר בְּגִיל אַרְבָּעִים, וְהוּא מְעֻנְיָן לְהַכִּיר אֶת בִּתְּךָ. הָאָב הִסְכִּים, וְהַשַּׁדְכָן חָזַר עִם תְּשׁוּבָה חִיּוּבִית לַבָּחוּר. לְאַחַר כַּמָּה וְכַמָּה פְּגִישׁוֹת, מָצְאוּ חֵן אֶחָד בְּעֵינֵי הַשֵּׁנִי, וְהִסְכִּימוּ לְהִתְחַתֵּן בְּעוֹד חֹדֶשׁ.

לְאַחַר חֹדֶשׁ הַחֲתֻנָּה הִתְקַיְּמָה בְּרֹב פְּאֵר וְהָדָר, בְּהִשְׁתַּתְּפוּת שֶׁל גְּדוֹלֵי הַחֲכָמִים וְהָעֲשִׁירִים. אֲבִי הַכַּלָּה לֹא חָסַךְ מֵהוֹנוֹ, וְנָתַן לְבִתּוֹ נְדוּנְיָה גְּדוֹלָה מְאֹד בְּסַךְ מֵאָה וַחֲמִשִּׁים אֶלֶף דּוֹלָר.

וְהִנֵּה לֹא עָבְרוּ יוֹתֵר מִשְּׁלוֹשָׁה חֳדָשִׁים, וְהַכַּלָּה חָלְתָה מְאֹד, וּמַצָּבָהּ הָלַךְ וְהֶחְמִיר, וְאַחֲרֵי שָׁבוּעַ נִפְטְרָה לְבֵית עוֹלָמָהּ. אוֹתוֹ הַבָּחוּר קִבֵּל מְאֹד קָשֶׁה אֶת הַמַּכָּה, וְנָפַל לְדִכָּאוֹן עָמוֹק.

בַּצַּר לוֹ פָּנָה אֶל רַבֵּנוּ הָאֲרִ"י, וְסִפֵּר לוֹ אֶת כָּל מַה שֶּׁאֵרַע. אָמַר לוֹ רַבֵּנוּ הָאֲרִ"י: רְצוֹנִי לִשְׁאוֹל אוֹתְךָ, הַאִם אַתָּה זוֹכֵר בְּמַה הָיִיתָ עוֹסֵק לִפְנֵי עֶשְׂרִים שָׁנָה? הֵשִׁיב לוֹ הָאִישׁ: הָיִיתִי עוֹסֵק בְּמַאֲפִיַּת לֶחֶם. שָׁאַל הָרַב: זוֹכֵר אַתָּה אוּלַי מִי הָיָה שׁוּתַּפְךָ? הֵשִׁיב הַבָּחוּר: בְּוַדַּאי, הָיָה זֶה אִישׁ פְּלוֹנִי אַלְמוֹנִי, שֶׁהָיָה נוֹכֵל מִמַּדְרֵגָה רִאשׁוֹנָה, נִשַּׁל אוֹתִי מִכָּל רְכוּשִׁי, וּמֵחֲמָתוֹ הִפְסַדְתִּי בְּעֵרֶךְ מֵאָה וַחֲמִשִּׁים אֶלֶף דּוֹלָר...

שְׁאָלוֹ הָרַב: וְכַמָּה זְמַן הֱיִיתֶם שֻׁתָּפִים? הֵשִׁיב הַבָּחוּר: 3 חֳדָשִׁים! אָמַר לוֹ רַבֵּנוּ: דַּע לְךָ, כִּי זֹאת הָאִשָּׁה שֶׁנָּשָׂאתָ, הִיא בָּאָה בְּגִלְגּוּל שֶׁל פְּלוֹנִי אַלְמוֹנִי שֶׁהָיָה שׁוּתַּפְךָ, וְלָכֵן אָמְרוּ בַּשָּׁמַיִם שֶׁהַתִּקּוּן שֶׁלּוֹ שֶׁיָּבוֹא בְּגִלְגּוּל שֶׁל אִשָּׁה, וְהִיא תִּנָּשֵׂא עִמְּךָ, וַתִּהְיוּ שֻׁתָּפִים. וְכֵיוָן שֶׁבְּגִלְגּוּל הַקּוֹדֵם הֱיִיתֶם שֻׁתָּפִים 3 חֹדַשִׁיּם וְנִגְרָם לְךָ צַעַר רַב, לָכֵן לְאַחַר שְׁלוֹשֶׁת חוֹדְשֵׁי הַנִּשּׂוּאִים שֶׁגָּרְמָה לְךָ לְעֹנֶג רַב, הִיא מֵתָה. וּבִגְלַל שֶּׁלָּקְחָה לְךָ בְּגִלְגּוּל הַקּוֹדֵם מֵאָה חֲמִשִּׁים אֶלֶף, כָּעֵת קִבַּלְתָּ מֵאָבִיהָ מֵאָה וַחֲמִשִּׁים אֶלֶף.

וְכָעֵת תָּבִין מַדּוּעַ הִתְעַכְּבוּ נִשּׂוּאֶיךָ עִמָּהּ עַד גִּיל אַרְבָּעִים, מִשּׁוּם שֶׁהָיִיתָ צָרִיךְ לְהַמְתִּין עֶשְׂרִים שָׁנָה עַד שֶׁהִיא תִּגְדַּל וְתַגִּיעַ לְגִיל עֶשְׂרִים, וְלָכֵן לְאַחֵר שֶׁהֶחְזִירָהּ לְךָ 3 חָדְשֵׁי עֹנֶג וְאֶת הַכֶּסֶף, בָּזֶה תִּקְנֶה אֶת נִשְׁמָתָהּ, וְכָעֵת הִגִּיעַ הַזְּמַן שֶׁתִּתְחַתֵּן עִם הַזִּוּוּג הַקָּבוּעַ שֶׁלְּךָ. וְכָךְ הָיָה, שֶּׁהִתְחַתֵּן עִם אִשָּׁה אַחֶרֶת, וְהֵקִים בַּיִת לְתִפְאֶרֶת.

~ סוֹד הַגִּלְגּוּל

מוּבָא בַּזֹּהַר הַקָּדוֹשׁ עַל הַפָּסוּק: "וְאֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם", פָּתַח רַבִּי שִׁמְעוֹן וְאָמַר, אֵלֶּה הֵם סִדְרֵי הַגִּלְגּוּל וְהַדִּינִים שֶׁל הַנְשַׁמּוֹת שֶׁנִידוֹנוֹת כָּל אַחַת וְאַחַת לְקַבֵּל עָנְשָׁהּ.

וְלִכְאוֹרָה הַדְּבָרִים טְעוּנִים בֵּאוּר, מַה הַקֶּשֶׁר בֵּין גִּלְגּוּל נְשַׁמּוֹת לְמִשְׁפְּטֵי הַתּוֹרָה?

וְאָכֵן שָׁאַל רַבִּי דֹּב בְּעֵר [הַמַּגִּיד מִמֶּזְרִיטְשׁ] אֶת רַבּוֹ הַבַּעַל שֵׁם טוֹב זִיעַ"א, עַל פֵּשֶׁר בֵּאוּר דִּבְרֵי הַזֹּהַר, אֲשֶׁר הִסְמִיךְ אֶת עִנְיַן דִּינֵי הַמִּשְׁפָּטִים הָעוֹסְקִים בְּדִינֵי מָמוֹנוֹת וְעִנְיָנִים שֶׁבֵּן אָדָם לַחֲבֵרוֹ, לְסוֹד הַגִּלְגּוּל. 

כִּמְעַנֶּה לִתְמִיהָתוֹ, צִוָּהוּ הַבַּעַל שֵׁם טוֹב לָצֵאת לַיַּעַר הַסָּמוּךְ, וּלְהִסְתַּתֵּר לְיַד הָאִילָן הַמִּתַּמֵּר וּלְיַד מַעְיָן הַמַּיִם, וְיַשְׁהֶה שָׁם כְּמַחֲצִית הַיּוֹם, וְיִתְבּוֹנֵן הֵיטֵב בַּנַּעֲשֶׂה בִּסְבִיבָתוֹ. עָשָׂה הַתַּלְמִיד כְּמִצְוַת רַבּוֹ, וְהִתְיַשֵּׁב בְּסָמוּךְ לָאִילָן וְהַמַּעְיָן שֶׁבַּיַּעַר.

וְהִנֵּה לְפֶתַע רָאָה אִישׁ אֶחָד רָכוּב עַל סוּס מִתְקָרֵב לָאִילָן הַמִּתַּמֵּר. הָאִישׁ הָיָה עָיֵף וְיָגֵעַ, וְאָכַל וְשָׁתָה שָׁם, וּכְשֶׁסִּיֵּם אֶת אֲרוּחָתוֹ, קָם וְנָסַע לְדַרְכּוֹ, וְלֹא שָׂם לֵב כִּי הָאַרְנָק שֶׁלּוֹ עִם הַכֶּסֶף נִשְׁמְטוּ מֵאַמְתַּחְתּוֹ.

לְאַחַר מִכֵּן עָבַר שָׁם אָדָם אַחֵר, וּכְשֶׁרָאָה אֶת הָאַרְנָק לְקָחוֹ וְהָלָךְ. מִיַּד לְאַחַר מִכֵּן בָּא לְאוֹתוֹ מָקוֹם אָדָם שְׁלִישִׁי, וְשָׁכַב לָנוּחַ בְּאוֹתוֹ מָקוֹם שֶׁאִבֵּד הָרִאשׁוֹן אֶת אַרְנָקוֹ.

וְהִנֵּה לְאַחַר שֶׁגִּלָּה הָאִישׁ הָרִאשׁוֹן שֶׁאַרְנָקוֹ נָפַל, חָזַר לְאוֹתוֹ מָקוֹם שֶּׁשָּׁכַב, וּכְשֶׁרָאָה שָׁם אֶת הָאִישׁ הַיָּשֵׁן, בִּקֵּשׁ מִמֶּנּוּ שֶּׁיָּשִׁיב לוֹ אֶת אַרְנָקוֹ. וּכְשֶׁטָּעַן הַשְּׁלִישִׁי שֶׁלֹּא לָקַח אֶת אַרְנָקוֹ, קָם הָרִאשׁוֹן וַהֲרָגוֹ. רָאָה זֹאת תַּלְמִידוֹ שֶׁל הַבַּעַל שֵׁם טוֹב וְתָמַהּ - וְכִי מַה עָשָׂה הָאִישׁ הַשְּׁלִישִׁי שֶׁנֶּהֱרַג?

מִהֵר הַתַּלְמִיד לְרַבּוֹ וְסִפֵּר לוֹ אֶת כָּל מַה שֶׁרָאָה. אָמַר לוֹ הָרַב: שֵׁב וַאֲסַפֵּר לְךָ מַעֲשֵׂה שֶׁהָיָה, וּלְאַחַר מִכֵּן תָּבִין הַכֹּל:

לִפְנֵי שָׁנִים רַבּוֹת הָיָה שׁוֹאֵב מַיִם אֶחָד, שֶׁהָיָה חוֹסֵךְ כֶּסֶף כְּדֵי לְחַתֵּן אֶת בְּנוֹתָיו. וְהִנֵּה בְּאֶחָד הַיָּמִים נִגַּשׁ אֵלָיו הַפָּרִיץ שֶׁל הָעִיר וּבִקֵּשׁ מִמֶּנּוּ הַלְוָאָה. הִסְכִּים אוֹתוֹ הָאִישׁ וְנָתַן לוֹ הַלְוָאָה, וְכָתְבוּ שְׁטָר חוֹב בֵּינֵיהֶם. לְאַחַר זְמַן מַה, נִגַּשׁ שׁוֹאֵב הַמַּיִם לַפָּרִיץ, וְאָמַר לוֹ שֶׁיַּחְזִיר אֶת הַהַלְוָאָה שֶׁהִלְוָהוּ. אַךְ הַפָּרִיץ הִכְחִישׁ וְאָמַר שֶׁלֹּא הָיָה בֵּינֵיהֶם שׁוּם הַלְוָאָה.

מִיַּד נִגַּשׁ שׁוֹאֵב הַמַּיִם לְבֵית הַמִּשְׁפָּט, וְהֶרְאָה לַשּׁוֹפֵט אֶת הַשְּׁטָר שֶׁהָיָה בֵּנֵיהֶם, וְתָבַע אֶת הַפָּרִיץ לַמִּשְׁפָּט. מַה עָשָׂה הַפָּרִיץ? הָלַךְ וְשִׁחֵד אֶת הַשּׁוֹפֵט, כְּדֵי שֶׁיּוֹצִיא אוֹתוֹ זַכַּאי בַּדִּין. וְאָכֵן הַשּׁוֹפֵט זִכָּה אֶת הַפָּרִיץ, וְשׁוֹאֵב הַמַּיִם יָצָא אָבֵל וַחֲפוּי רֹאשׁ מִבֵּית הַמִּשְׁפָּט. וְעֵקֶב כָּךְ, חַלָּה בְּמַחֲלָה קָשָׁה וְנִפְטָר.

לְאַחַר שֶׁנִּפְטְרוּ הַפָּרִיץ וְהַשּׁוֹפֵט, עָלָו לְבֵית דִּין שֶׁל מַעְלָה, וְנִגְזַר עַל הַפָּרִיץ לַחְזֹר בְּגִלְגּוּל לָעוֹלָם הַזֶּה, כְּדֵי לְשָׁלֵם לְשׁוֹאֵב הַמַּיִם אֶת מַה שֶּׁגָּנַב מִמֶּנּוּ, וְעַל הַשּׁוֹפֵט נִגְזַר לַחְזֹר לָעוֹלָם וְלָמוּת עַל יְדֵי הַפָּרִיץ בִּגְלַל שֶּׁגָּרַם מִיתָה לַמַּלְוֶה.

וְזוֹהִי כַּוָּנַת הַזֹּהַר הַקָּדוֹשׁ, שְׁמִי שֶׁגָּזַל בְּגִלְגּוּל שֶׁעָבַר, צָרִיךְ לַחְזֹר שֵׁנִית לָעוֹלָם הַזֶּה, וּלְשַׁלֵּם אֶת הַגְּזֵלָה לְמִי שֶׁגָּזַל מִמֶּנּוּ. וּמִי שֶּׁגָּרַם מָוֶת לַחֲבֵרוֹ בְּגִלְגּוּל שֶׁעָבַר, יִגָּרֵם לוֹ לָמוּת בְּגִלְגּוּל הַזֶּה.

~ עוֹף הַשָּׁמַיִם יוֹלִיךְ אֶת הַקּוֹל

סִפֵּר רַבֵּנוּ יוֹסֵף חַיִּים: מַעֲשֵׂה בִּיהוּדִי עָשִׁיר שֶּׁשָּׂכַר חֲמוֹר אֵצֶל גּוֹי אֶחָד לִנְסֹעַ לְעִיר אַחֶרֶת בִּשְׁבִיל עֲסָקָיו, וּכְשֶׁהִגִּיעוּ לַמָּקוֹם שֶּׁאֵין אִישׁ רוֹאֶה אוֹתָם וְאֵין קוֹלָם נִשְׁמַע, יָרַד הַגּוֹי וְשָׁלַף חַרְבּוֹ מִתַּעְרָהּ, וְכָפַת אֶת הֶעָשִׁיר לִשְׁחוֹט אוֹתוֹ כְּדֵי לִגְזֹל אֶת צְרוֹרוֹת כַּסְפּוֹ.

הַיְּהוּדִי שֶׁרָאָה כִּי כָּלְתָה אֵלָיו הָרָעָה, פָּנָה כֹּה וָכֹה, וְהִנֵּה הוּא רוֹאֶה עוֹף אֶחָד יוֹשֵׁב עַל סֶלַע אֶחָד. וַיֹּאמֶר לַנָּכְרִי: עוֹף זֶה יָעִיד עַל דָּמִי לִנְקֹם בְּךָ עַל מַה שֶׁעוֹלַלְתָּ לִי.

הַנָּכְרִי הוֹצִיא מַחְשַׁבְתּוֹ לַפֹּעַל, וְהָרַג אֶת הַיְּהוּדִי, וְלָקַח אֶת כָּל צְרוֹר כַּסְפּוֹ, וְחָזַר לְבֵיתוֹ בְּעֹשֶׁר רַב, וְעַל יְדֵי הָעֹשֶׁר שֶׁלּוֹ שֶׁגָּזַל מִן הַיְּהוּדִי, הִצְלִיחַ לִהְיוֹת אֶחָד מִשָּׂרֵי הַמְּלוּכָה, וּבִמְעַט שָׁנִים עָלָה לִגְדֻלָּה, וְנַעֲשָׂה מִשְׁנֶה לַמֶּלֶךְ, וְהָיָה מִפַּעַם לְפַעַם סוֹעֵד עִם הַמֶּלֶךְ.

וַיְהִי הַיּוֹם, וְיִקְנֶה הַטַּבָּח שֶׁל הַמֶּלֶךְ עוֹף מֵהַשּׁוּק, וְאוֹתוֹ הָעוֹף הָיָה מֵאוֹתוֹ הַמִּין שֶׁל הָעוֹף שֶׁהָיָה בְּאוֹתוֹ מָקוֹם שֶׁהָרַג אֶת הַיְּהוּדִי, וְעָשָׂה מִמֶּנּוּ הַטַּבָּח מַטְעַמִּים, וַיָּשֶׂם לִפְנֵי הַמֶּלֶךְ וְלִפְנֵי הַמִּשְׁנֶה.

שָׁאַל הַמִּשְׁנֶה לַמֶּלֶךְ אֶת הַמֶּלְצַר מַהוּ הָעוֹף הַזֶּה? אָמַר לוֹ: זֶהוּ עוֹף מִמִּין פְּלוֹנִי, וְעָשִׂיתִי מִמֶּנּוּ מַטְעַמִּים לִכְבוֹד הַמֶּלֶךְ. 

כְּשֶׁשָּׁמַע הַמִּשְׁנֶה כֵּן, פָּרַץ בִּצְחוֹק, כִּי נִזְכָּר מַה שֶׁאָמַר לוֹ הַיְּהוּדִי קוֹדֵם שֶׁרְצָחוֹ. כְּשֶׁרָאָהוּ הַמֶּלֶךְ צוֹחֵק לְלֹא שׁוּם סִבָּה, אָמַר לוֹ הַמֶּלֶךְ: אֱמוֹר לִי לָמָּה צָחַקְתָּ?

וַיֹּאמֶר הַמִּשְׁנֶה: אֲנִי לֹא יָכוֹל לוֹמַר. וַיִּקְצֹף הַמֶּלֶךְ מְאֹד, וַיֹּאמֶר: אִם לֹא תַּגִּיד לִי הָאֱמֶת לָמָּה צָחַקְתָּ, אַעֲנִישׁ אוֹתְךָ עוֹנֶשׁ גָּדוֹל.

וַיֹּאמֶר הַמִּשְׁנֶה בְּלִבּוֹ: אֲסַפֵּר לַמֶּלֶךְ, וְכִי דָּם יְהוּדִי חָשׁוּב לִפְנֵי הַמֶּלֶךְ? וַיְסַפֵּר לוֹ אֶת כָּל הַמַּעֲשֶׂה אֵיךְ שֶׁהָרַג אֶת הַיְּהוּדִי הֶעָשִׁיר, וּבִשְׁעַת הֲרִיגָתוֹ אָמַר שֶּׁיָּעִיד הָעוֹף עַל דָּמוֹ, וְהִנֵּה עַתָּה אָנֹכִי אוֹכֵל מִן הָעוֹף עַל שֻׁלְחַן הַמֶּלֶךְ. 

וַיֹּאמֶר הַמֶּלֶךְ בְּלִבּוֹ, כַּנִּרְאֶה שֶׁכָּל זֶה נַעֲשָׂה בְּהַשְׁגָּחָה מִן הַשָּׁמַיִם, כְּדֵי שֶׁאֱנְקוֹם נִקְמַת הַיְּהוּדִי שֶׁנִּשְׁפַּךְ דָּמוֹ וְנִגְזָל כַּסְפּוֹ עַל לֹא חָמָס בְּכַפּוֹ. 

מִיַּד שָׁלַח שְׁלִיחִים לְבֵיתוֹ שֶׁל הַיְּהוּדִי הֶעָשִׁיר הַנִּרְצָח, וַיְבִאוּם לְיַד בֵּית הַמִּשְׁנֶה הָרוֹצֵחַ, וַיִּגְזֹר אוֹמֵר לִתְלוֹת אֶת הָרוֹצֵחַ עַל פֶּתַח בֵּיתוֹ, וַיְצַו לְהַחְזִיר אֶת כָּל הַמָּמוֹן וְכָל נִכְסֵי הַמִּשְׁנֶה, לִידֵי אֵשֶׁת הַנִּרְצָח וּבָנָיו.

וְעַל זֶה נֶאֱמַר אֵל נְקָמוֹת ה' אֵל נְקָמוֹת הוֹפִיַע. כֵּן יֹאבְדוּ כָּל אוֹיְבֶיךָ ה', וְתִנְקוֹם נִקְמַת דָּם עֲבָדֶיךָ הַשָּׁפוּךְ בִּמְהֵרָה בְּיָמֵינוּ. (בֶּן יְהוֹיָדָע מַסֶּכֶת תַּעֲנִית).
**INDEX_WRITE=<p>
# מִשְׁנָה ז

{הוּא הָיָה אוֹמֵר, מַרְבֶּה בָּשָׂר, מַרְבֶּה רִמָּה. מַרְבֶּה נְכָסִים, מַרְבֶּה דְּאָגָה. מַרְבֶּה נָשִׁים, מַרְבֶּה כְּשָׁפִים. מַרְבֶּה שְׁפָחוֹת, מַרְבֶּה זִמָּה. מַרְבֶּה עֲבָדִים, מַרְבֶּה גָּזֵל. מַרְבֶּה תּוֹרָה, מַרְבֶּה חַיִּים. מַרְבֶּה יְשִׁיבָה, מַרְבֶּה חָכְמָה. מַרְבֶּה עֵצָה, מַרְבֶּה תְּבוּנָה. מַרְבֶּה צְדָקָה, מַרְבֶּה שָׁלוֹם. קָנָה שֵׁם טוֹב, קָנָה לְעַצְמוֹ. קָנָה לוֹ דִּבְרֵי תּוֹרָה, קָנָה לוֹ חַיֵּי הָעוֹלָם הַבָּא: }

~ מַרְבֶּה נְכָסִים מַרְבֶּה דְּאָגָה

יֶשְׁנָם שֶׁחוֹשְׁבִים, שֶׁאִם בּוֹרֵא עוֹלָם הָיָה מְסַדֵּר לָהֶם פַּרְנָסָה בְרֵיוַח וְלֹא בְּצִמְצוּם, וְהָיָה לָהֶם עֹשֶׁר, מִמֵּילָא הָיָה מַגִּיעַ גַּם הָאֹשֶׁר, וְכָךְ הָיוּ יְכוֹלִים לַעֲבוֹד אֶת ה' יִתְבָּרַךְ יוֹתֵר בִּדְבֵקוּת וּבְיִשּׁוּב הַדַּעַת, וְהָיוּ מַקְדִּישִׁים יוֹתֵר זְמַן לְלִמּוּד הַתּוֹרָה וְלִדְבֵקוּת בְּבוֹרֵא עוֹלָם. אוּלָם כָּאן בָּא הַתַּנָּא לְלַמְּדֵנוּ, שְׁמִי שֶׁמַּרְבֶּה נְכָסִים, הֲרֵי הוּא מַרְבֶּה דְּאָגָה, וּמִמֵּילָא אֵין לוֹ אֶפְשָׁרוּת לִהְיוֹת דָּבוּק כָּל כָּךְ בְּבוֹרֵא עוֹלָם.

וּמְסַפְּרִים מַעֲשֵׂה שֶּׁאֵרַע עִם הַמַּגִּיד הַיְּרוּשַׁלְמִי רַבִּי שַׁבְּתַי יוּדְלֵבִיץ זַצַ"ל; תְּקוּפָה מְסֻיֶּמֶת הָיָה נוֹהֵג הָרַב לָתֶת שִׁעוּר קָבוּעַ לְבַעֲלֵי בָּתִּים מִידֵי יוֹם בְּיוֹמוֹ. הָרַב שָׂם לֵב עַל אֶחָד מִמִּשְׁתַּתְּפֵי שִׁעוּרָיו בִּקְבִיעוּת שֶׁיֵּשׁ אֶצְלוֹ מַשֶּׁהוּ מוּזָר, וְהוּא, שֶׁכָּל יוֹם בָּא הוּא לַשִּׁעוּר בְּמַצַּב רוּחַ רָגִיל פַּחוֹת אוֹ יוֹתֵר, וְאִלּוּ כָּל יוֹם חֲמִישִׁי לִקְרַאת סוֹף שָׁבוּעַ, מַצָּב רוּחוֹ קוֹדֵר וְעָצוּב.

הֶחְלִיט הָרַב לִשְׁאוֹל אוֹתוֹ לְסִבַּת הַדָּבָר. עָנָה לוֹ אוֹתוֹ אָדָם: כְּבוֹד הָרַב, לֹא הָיִיתִי מֵעֵז לוֹמַר לִכְבוֹדוֹ אֶת סִבַּת תּוֹפָעָה זוֹ, אֲבָל מִכֵּיוָן שֶׁכְּבוֹד הָרַב הִרְגִּישׁ בְּכָךְ, הִנְּנִי לוֹמַר לוֹ אֶת הָאֱמֶת.

רָץ אֲנִי לְפַרְנָסָתִי יוֹם יוֹם, וּבָרוּךְ ה' יֵשׁ לִי פַּרְנָסָה. אוּלָם בִּרְצוֹנִי לִחְיוֹת בְּהַרְוָוחָה וְלִלְמֹד תּוֹרָה מִתּוֹךְ יִשּׁוּב הַדַּעַת לְלֹא טִרְדוֹת פַּרְנָסָה, לָכֵן בְּכָל שָׁבוּעַ קוֹנֶה אֲנִי כַּמָּה כַּרְטִיסֵי "לוֹטוֹ", וּבְכָל יוֹם חֲמִישִׁי כְּשֶׁאֲנִי בּוֹדְקָם, רוֹאֶה אֲנִי שֶּׁאֵין כְּלוּם, וְכָל הַשָּׁבוּעַ אֲנִי בְּצִפִּיָּה וּבֶאֱמוּנָה לְהִתְבַּשֵּׂר בְּשׁוֹרוֹת טוֹבוֹת, אַךְ נוֹחֵל אֲנִי אַכְזָבָה. בְּהִזְדַּמְּנוּת זוֹ, מִכֵּיוָן שֶׁהָרַב הִרְגִּישׁ בַּדָּבָר וְסִפַּרְתִּי לוֹ אֶת כָּל הָעִנְיָן, אֲבַקֵּשׁ מֵהָרַב שֶׁיְּבָרְכֵנִי מֵעֹמֶק הַלֵּב שֶׁאַרְוִיחַ סְכוּם הָגוּן בַּלוֹטוֹ. 

לְאַחַר שֶׁשָּׁמַע הָרַב אֶת סִפּוּרוֹ, עָנָה לוֹ בְּזוֹ הַלָּשׁוֹן: בְּרָכָה לָזֶה קַח לְךָ מִכֹּל רַב שֶׁתִּרְצֶה חוּץ מִמֶּנִּי!

אוֹתוֹ מִשְׁתַּתֵּף קָבוּעַ, נֶעֱלַב מְאֹד, וְשָׁאַל אֶת הָרַב: מַדּוּעַ כְּבוֹדוֹ עוֹנֶה לִי כָּךְ, אֲנִי הֲרֵי מִמִּשְׁתַּתְּפֵי שִׁעוּרָיו בִּקְבִיעוּת, וְשׁוֹתֶה אֶת דְּבָרָיו יוֹם יוֹם, וְכָךְ מַגִּיעַ לִי שֶׁתַּעֲנֶה לִי? 

עָנָה לוֹ הָרַב: הִיא הַנּוֹתֶנֶת, בִּגְלַל הֱיוֹתְךָ מִמִּשְׁתַּתְּפֵי שֶׁעוּרִי בִּקְבִיעוּת, אֵין אֲנִי חָפֵץ לְהַפְסִיד קְלִיֵינְט כָּמוֹךָ. חוֹשֵׁשׁ אֲנִי בִּמְאֹד שֶׁאִם בִּרְכָתִי תִּתְקַבַּל וְיִרְוַח לְךָ, כְּבָר לֹא אֶזְכֶּה לִרְאוֹתְךָ יוֹתֵר בְּשִׁעוּרֵי, וְלָכֵן לִי אִישִׁית יֵשׁ עִנְיַן שֶׁלֹּא לְבָרֵךְ אוֹתְךָ...

~ רִבּוּי נְכָסִים מְסַלֵּק אֶת שַׁלְוַת הַנֶּפֶשׁ 

מַעֲשֵׂה בְּאִישׁ עָנִי שֶׁהָיָה מַרְוִיחַ מְעַט כְּדֵי מְזוֹנוֹתָיו, וְהָיָה תָּמִיד שָׂמֵחַ בְּמַה שֶׁנָּתַן לוֹ הַבּוֹרֵא יִתְבָּרַךְ, מְעַט אוֹ הַרְבֵּה. וּבְכָל לַיְלָה אַחֲרֵי שֶׁהָיָה אוֹכֵל עִם אַנְשֵׁי בֵּיתוֹ וּבָנָיו, הָיוּ מוֹדִים לָהּ' עַל מַה שֶׁהֵטִיב לָהֶם, וְהָיוּ יוֹשְׁבִים הָאִישׁ וְאִשְׁתּוֹ וּבָנָיו, וְאַחַד מִבָּנָיו מְנַגֵּן בְּכִנּוֹר, וְהַשֵּׁנִי מְזַמֵּר, וְהוּא מְתוֹפֵף בְּתוֹף, וְעוֹשִׂים מָחוֹל שָׁעָה אוֹ שְׁעָתַיִם בְּעֹנֶג וּבְשִׂמְחָה, וְאַחַר כָּךְ הוֹלְכִים לִישׁוֹן בְּשַׁלְוָה. 

לַיְלָה אֶחָד, עָבַר הַמֶּלֶךְ עַל פֶּתַח בֵּיתָם, וְשָׁמַע אֶת נִגּוּנָם, וְלֹא הִפְרִיעַ לָהֶם. בַּלַּיְלָה הַשֵּׁנִי שׁוּב עָבַר הַמֶּלֶךְ לְיַד אוֹתוֹ הַבַּיִת וְשָׁמַע אֶת שִׂמְחָתָם, וְכָכָה עָשָׂה שְׁלֹשָׁה לֵילוֹת. 

שָׁלַח הַמֶּלֶךְ לִקְרֹא לְאוֹתוֹ הָאִישׁ הֶעָנִי, וּכְשֶׁבָּא הֶעָנִי לִפְנֵי הַמֶּלֶךְ, אָמַר לוֹ הַמֶּלֶךְ: תֹּאמַר לִי כַּמָּה מָמוֹן יֵשׁ תַּחַת יָדְךָ? 

אָמַר לוֹ הֶעָנִי: אֲדוֹנִי הַמֶּלֶךְ, אֲנִי אִישׁ עָנִי, אֵין לִי מָמוֹן, אֶלָּא מַה שֶׁאֲנִי מַרְוִיחַ בְּכָל יוֹם, אֲנִי מוֹצִיא אוֹתוֹ לְכַלְכָּלַת אַנְשֵׁי בֵּיתִי וּבָנַי, וַאֲנִי שָׂמֵחַ בְּמַה שֶׁנָּתַן לִי הַבּוֹרֵא יִתְבָּרַךְ, וַאֲפִילּוּ אִם הוּא מְעַט. וּבַעֲבוּר זֶה אֲנִי עוֹשֶׂה מָחוֹל וּמְזַמֵּר בְּכָל לַיְלָה אֲנִי וְאִשְׁתִּי וּבָנַי.

אָמַר הַמֶּלֶךְ בְּדַעְתּוֹ, אִם אֵלּוּ שֶׁהֵם חַיִּים בְּכָזֶה עֹנִי, שְׂמֵחִים וּמוֹדִים לַבּוֹרֵא יִתְבָּרַךְ. הֲרֵי אִם יַעְשִׁירוּ, עַל אַחַת כַּמָּה וְכַמָּה תִּתְרַבֶּה שִׂמְחָתָם, וְתִתְוַסֵּף הוֹדַאַתָּם לַבּוֹרֵא יִתְבָּרַךְ. 

בְּאוֹתָהּ שָׁעָה אָמַר הַמֶּלֶךְ לַעֲבָדָיו, שֶׁיְּמַלְּאוּ אֶת כִּיסָיו שֶׁל אוֹתוֹ אָדָם בִּזְהוּבִים. וְכֵן עָשׂוּ. לָקַח אוֹתָם הֶעָנִי, וְהָלָךְ לְבֵיתוֹ, וְהִנִּיחַ אֶת הַזְּהוּבִים בַּקֻּפְסָא, וְגִילָהּ שֶׁלֹּא נִתְמַלְּאָה הַקֻּפְסָא עַד הַסּוֹף, אֶלָּא הָיָה חָסֵר בָּהּ מְעַט.

חָשְׁבוּ הֶעָנִי וְאִשְׁתּוֹ בְּדַעְתָּם, שֶׁיֵּלְכוּ לַעֲבוֹד שָׁעוֹת נוֹסָפוֹת, עַד שֶׁתִּתְמַלֵּא הַקֻּפְסָא עַד הַסּוֹף. וְאָכֵן כָּךְ עָשׂוּ. מֵאוֹתוֹ הַיּוֹם, נִהְיָה אוֹתוֹ עָנִי בִּדְאָגָה וּבְצַעַר, וּמַה שֶׁהָיָה מַרְוִיחַ בְּכָל יוֹם, הָיָה מֵנִיחַ לְתוֹךְ הַקֻּפְסָא, וְלֹא נִתְמַלְּאָה. מֵחֲמַת הַטִּרְדָּה, בִּטְּלוּ הַנִּגּוּנִים וְהַשִּׂמְחָה שֶׁהָיוּ מְנַגְּנִים בְּכָל לַיְלָה, וְשָׁלְטָה עֲלֵיהֶם הַדְּאָגָה וְהַמְּצוּקָה וְהָרְדִיפָה אַחַר הַמָּמוֹן.

לְאַחַר זְמַן, עָבַר שׁוּב הַמֶּלֶךְ עַל פֶּתַח בֵּיתָם, וּמָצָא אוֹתָם יְשֵׁנִים בַּחֹשֶׁךְ, וְאֵין קוֹלָם נִשְׁמַע. עָבַר שָׁם פַּעַם שֵׁנִית וּשְׁלִישִׁית, וְלֹא הָיָה נִשְׁמַע קוֹלָם כְּפִי שֶׁהָיוּ נוֹהֲגִים בִּתְחִלָּה.

שָׁלַח הַמֶּלֶךְ לִקְרֹא לְאוֹתוֹ עָנִי, וְאָמַר לוֹ: מַה קוֹרֵא אֶצְלְכֶם, מַדּוּעַ אֵינְכֶם מַשְׁמִיעִים קוֹלוֹת זֶמֶר וְשִׁירָה כְּפִי שְׁהַיֵיתֶּם רְגִילִים בֶּעָבָר?

אָמַר הֶעָנִי: אֲהָהּ אֲדוֹנִי הַמֶּלֶךְ, בִּזְמַן שֶׁלֹּא הָיָה לִי מָמוֹן הָיִיתִי שָׂמֵחַ וְטוֹב לֵב, וְעַתָּה שָׁלְטָה בִּי הַדְּאָגָה וְהַמְּצוּקָה בְּלִבִּי, וַאֲנִי כָּל הַיּוֹם רוֹדֵף וְדוֹאֵג מָתַי תִּתְמַלֵּא הַקֻּפְסָא, וְהַקֻּפְסָא עֲדַיִן לֹא נִתְמַלְּאָה.

בְּאוֹתָהּ שָׁעָה לָקַח הַמֶּלֶךְ מִמֶּנּוּ אֶת הַמָּמוֹן, וְחָזַר הֶעָנִי לְמִנְהָגוֹ הָרִאשׁוֹן לְשִׂמְחָה וְשָׂשׂוֹן וְטוֹב לֵבָב. וְזֶה שֶׁאָמַר הַתַּנָּא "מַרְבֶּה נְכָסִים מַרְבֶּה דְּאָגָה". (מִדְרַשׁ דָּוִד).

*

גְּבִיר גָּדוֹל תּוֹמֵךְ יָדוּעַ בְּמוֹסְדוֹת הַתּוֹרָה בִּירוּשָׁלַיִם, בָּא פַּעַם לְבַקֵּר בְּאֶרֶץ הַקֹּדֶשׁ. גַּבָּאֵי הַמּוֹסְדוֹת לִוּוּהוּ, וְהֶרְאוּ לוֹ אֶת יְשִׁיבַת "עֵץ חַיִּים", וְהַכּוֹלְלִים, וְאֶת בֵּית הַחוֹלִים בִּקּוּר חוֹלִים. בִּגְמַר הַבִּקּוּר, הֱבִיאוּהוּ לְבֵית רַבָּה שֶׁל יְרוּשָׁלַיִם, רַבִּי שְׁמוּאֵל סַּלַנְט, וְהַגְּבִיר יָשַׁב עִמּוֹ וְשׂוֹחַח.

תּוֹךְ כְּדֵי שִׂיחָה, נִכְנַס אַבְרֵךְ צָנוּעַ לִשְׁאוֹל אֶת רַבִּי שְׁמוּאֵל סַּלַנְט שְׁאֵלָה בַּהֲלָכָה. מִיַּד הִפְסִיק רַבִּי שְׁמוּאֵל לְדַבֵּר עִם הָאוֹרֵחַ הַנָּדִיב, וְיָשַׁב לְשׂוֹחֵחַ בַּאֲרִיכוּת עִם הָאַבְרֵךְ הַצָּנוּעַ. הַגְּבִיר נִפְגַּע מְאֹד מְיַחֲסוֹ שֶׁל רַבִּי שְׁמוּאֵל, וְעָזַב אֶת הַבַּיִת בְּכַעַס גָּדוֹל. הַגַּבָּאִים נִסּוּ לְהַרְגִּיעוֹ, אַךְ לְלֹא הוֹעִיל.

הֶחְלִיטוּ בֵּינֵיהֶם הַגַּבָּאִים, לְהַרְאוֹת לַגְּבִיר אֶת חַיֵּי הָאַבְרֵךְ הַצָּנוּעַ, וְאָמְרוּ לַגְּבִיר: אַחֲרֵי שֶׁתִּוָּכַח מִי הוּא הָאַבְרֵךְ, אוּלַי תְּשַׁנֶּה אֶת דַּעְתְּךָ. לְעֵת עֶרֶב, הִגִּיעַ הַגְּבִיר לְחַלּוֹן בֵּית הָאַבְרֵךְ שֶׁהָיָה גָּר בַּמַּרְתֵּף, שֶׁחֲצִי קוֹמַת הַדִּירָה הָיְתָה בְּתוֹךְ הָאֲדָמָה, וַחֲצִי הַשֵּׁנִי מֵעַל הָאֲדָמָה, וְרָאָה אֵיךְ יוֹשְׁבִים הָאַבְרֵךְ וְשִׁבְעַת בָּנָיו סְבִיב הַשֻּׁלְחָן, וְאוֹכְלִים לֶחֶם עִם קְצָת שֶׁמֶן, וְשָׁתוּ כּוֹס חָלָב שֶׁרַק שְׁלִישׁ מִמֶּנּוּ חָלָב, וְהַיֶּתֶר מַיִם. 

בִּגְמַר הַאוּכַל בֵּרְכוּ בִּרְכַּת הַמָּזוֹן בְּקוֹל שִׁירָה כֻּלָּם כְּאֶחָד, וּלְאַחַר מִכֵּן נָטְלוּ סֵפֶר, וְיָשְׁבוּ בֵּינֵיהֶם וְלָמְדוּ. אַט אַט נִרְדְּמוּ הַיְלָדִים, וְאָז יָשַׁב הָאַבְרֵךְ עִם הַגְּמָרָא, וְהִמְשִׁיךְ בְּלִמּוּדוֹ.

הַגְּבִיר הִתְעַיֵּף מִלַּעֲמֹד זְמַן רַב, וְהָלָךְ לְבֵית מְלוֹנוֹ. לְאַחַר שָׁלֹשׁ שָׁעוֹת חָזְרוּ אֵלָיו הַגַּבָּאִים, וּלְקָחוּהוּ שׁוּב לְבֵית הָאַבְרֵךְ, וְרָאוּ כֵּיצַד יוֹשֵׁב עַל הָרִצְפָה, וּמַזִּיל דְּמָעוֹת בְּעוֹרְכוֹ תִּקּוּן חֲצוֹת. 

הַגְּבִיר הִתְרַגֵּשׁ מְאֹד וְאָמַר: עַכְשָׁו אֲנִי מֵבִין אֶת רַבִּי שְׁמוּאֵל, אַבְרֵךְ כְּמוֹתוֹ וַדַּאי מַעֲלָתוֹ גְּדוֹלָה וַחֲשׁוּבָה מִמֶּנִּי. לְמָחֳרָת חָזַר הַגְּבִיר לְבֵית רַבִּי שְׁמוּאֵל, וּבִקֵּשׁ לְפֵיִיסוֹ, בְּאָמְרוֹ: מוּכָן אֲנִי לְפַרְנֵס אֶת הָאַבְרֵךְ כָּל יָמָיו. 

שָׁלַח רַבִּי שְׁמוּאֵל לִקְרֹא לְאַבְרֵךְ, וְסִפֵּר לוֹ אֶת דִּבְרֵי הַגְּבִיר. אָמַר הָאַבְרֵךְ: בָּרוּךְ ה' אֵינִי חָסֵר מְאוּם, יֵשׁ לִי הַכֹּל בַּבָּיִת, יֵשׁ לִי לֶחֶם, וְשֶׁמֶן, וְחָלָב, וּמַה לִי וּלְצָרָה הַזֹּאת שֶׁל עֲשִׁירוּת אֲשֶׁר תִּמְנָע מִמֶּנִּי מִלַּעֲבֹד אֶת ה' מִתּוֹךְ שַׁלְוָה וְדֵעָה צְלוּלָה.

רַק עַל יְדֵי שֶׁהַלֵּב פָּנוּי מִתַּאֲווֹת, יְכוֹלִים לַעֲמֹל בַּתּוֹרָה, וּכְפִי שֶׁכָּתַב "חוֹבוֹת הַלְּבָבוֹת", הָעוֹלָם הַזֶּה וְהָעוֹלָם הַבָּא, הֵם כְּמוֹ אֵשׁ וּמַיִם שֶׁלֹּא יְכוֹלִים לִחְיוֹת בְּיַחַד, אוֹ שֶׁהָאֵשׁ שׂוֹרֶפֶת הַמַּיִם, אוֹ שֶׁהַמַּיִם מְכַבִּים אֶת הָאֵשׁ, אֲבָל אִי אֶפְשָׁר לַעֲשׂוֹת שְׁנֵיהֶם בְּבַת אַחַת.

~ סוֹפָם שֶׁל הַמְחַפְּשִׂים לְהַרְבּוֹת נְכָסִים

סִפֵּר רַבֵּנוּ "יוֹסֵף חַיִּים" בְּסֵפֶר "עוֹד יוֹסֵף חַי": מַעֲשֵׂה בָּאָדָם אֶחָד שֶׁהָיָה חוֹטֵב עֵצִים מִן הַיַּעַר בְּכָל יוֹם, וְהָיָה נוֹשְׂאָם עַל כְּתֵפוֹ כְּדֵי לַהֲבִיאָם אֶל הָעִיר בְּזֵעַת אַפּוֹ, עַל מְנָת לְמוֹכְרָם וּלְפַרְנֵס מֵהֶם אֶת עַצְמוֹ וְאֶת בְּנֵי בֵּיתוֹ.

וַיְהִי הַיּוֹם, בִּתְקוּפַת תַּמּוּז שֶׁהָיָה שָׁרָב כָּבֵד, אַחַר שֶׁחָטַב עֵצִים וַעֲשָׂאָם חֲבִילָה כְּדֵי לְהָבִיאָם אֶל הָעִיר, הִתְעַיֵּף מְאֹד, וְנֶאֱנַח, וְהִתְחִיל לִבְכּוֹת עַל קֹשִׁי יוֹמוֹ, וְעַל מַר גּוֹרָלוֹ, וּמֵרֹב בְּכִיָּתוֹ נִרְדַּם לְיַד חֲבִילַת הָעֵצִים שֶׁלְּצִדּוֹ. 

וְהִנֵּה חוֹלֵם הוּא, שֶׁבָּא לִקְרָאתוֹ נַעַר נֶחְמָד, וּבְיָדוֹ שַׁרְבִיט זָהָב, וְאוֹמֵר לוֹ: רָאָה ה' אֶת דִּמְעָתֶךָ וְשָׁמַע קוֹל תְּפִלָּתְךָ, וְעַתָּה שְׁאַל מִמֶּנִּי שְׁאֵלָה וָאֲמַלֵּא שְׁאֵלָתְךָ. 

אָמַר לוֹ הָאִישׁ: שְׁאֵלָתִי וּבַקָּשָׁתִי, שֶׁבְּכָל דָּבָר אֲשֶׁר אֶגַּע בּוֹ, יֵהָפֵךְ לִהְיוֹת זָהָב! צָחַק הַנַּעַר וְאָמַר בְּחִיּוּךְ: כִּדְבָרֶיךָ כֵּן יִהְיֶה וְכֵן יָקוּם. וַיִּגַּע בּוֹ הַנַּעַר בַּשַּׁרְבִיט הַזָּהָב אֲשֶׁר בְּיָדוֹ, וּמִיַּד נֶעְלָם. 

קָם הָאִישׁ בְּשִׂמְחָה, וְנָגַע בַּחֲבִילַת הָעֵצִים אֲשֶׁר חָטַב, וְהִנֵּה נֶהֶפְכוּ הָעֵצִים לְזָהָב. נָגַע בַּכַּד הַחֶרֶס שֶׁל הַמַּיִם, וְנֶהְפַּךְ הַכַּד לְזָהָב, שָׂמַח הָאִישׁ מְאֹד, וְאָמַר בְּלִבּוֹ: אֶת עָנְיִי וְאֶת יְגִיעַ כַּפַּי רָאָה אֱלֹהִים, וּמֵעַתָּה וָהָלְאָה אֲמַלֵּא אֶת בֵּיתִי אוֹצָרוֹת זָהָב, שֶׁכָּל אֶבֶן אוֹ עָפָר וְרִגְבֵי אֲדָמָה אֲשֶׁר אֶקַּח בְּיָדִי יֵהָפְכוּ לְזָהָב, וּכְשֶׁאֵלֵךְ יָחֵף עַל הָרִצְפָה תִּתְהַפֵּךְ לְזָהָב, וְאֶהְיֶה רָם וְנִשָּׂא עַל כָּל מְלָכִים וּנְסִיכִים וַעֲשִׁירִים וּגְבִירִים.

וּבִהְיוֹתוֹ שָׂשׂ וְשָׂמֵחַ בַּחֲלוֹמוֹ, הִרְגִּישׁ כִּי הוּא צָמֵא מְאֹד, וְהוֹשִׁיט יָדוֹ אֶל הַכַּד אֲשֶׁר עַל יָדוֹ, וּכְשֶׁנָּגְעוּ הַמַּיִם בְּפִיו, נֶהֶפְכוּ לְזָהָב, וַיּוֹצִיאֵם מִפִּיו. וְאָז הִרְגִּישׁ בִּשְׁטוּתוֹ וּבְטִפְּשׁוּתוֹ וּבְתַאֲוָה אֲשֶׁר הִתְאַוָּה בִּשְׁאֵלָתוֹ, וְהֵחֵל לִבְכּוֹת בְּקוֹל מַר, וַיֹּאמֶר: מַה זֹאת עָשִׂיתִי, כִּי מֵעָתָּה כָּל מַה שֶׁאֶרְצֶה לֶאֱכוֹל וְלִשְׁתּוֹת, מִיַּד שֶׁיִּגַּע בִּשְׂפָתַי אוֹ בִּלְשׁוֹנִי יֵהָפֵךְ לְזָהָב, וְאִם כֵּן, מַה אוּכַל וּמַה אֶשְׁתֶּה...

וְיַחְשֹׁב עוֹד, שֶׁכַּנִּרְאֶה זֶה הָיָה טַעֲמוֹ שֶׁל הַנַּעַר שֶׁצָּחַק בְּשׁוֹמְעוֹ אֶת בַּקָּשָׁתִי, שֶׁיָּדַע שֶׁבִּקַּשְׁתִּי דָּבָר שֶׁהוּא רַע מְאֹד בִּשְׁבִילִי. מִיַּד הֵרִים הָאִישׁ אֶת קוֹלוֹ וְהֵחֵל לִבְכּוֹת בְּקוֹל רָם עַל רֹעַ מַזָּלוֹ.

וְאָז נִתְעוֹרֵר הָאִישׁ וְהִנֵּה חֲלוֹם, וְרָאָה כִּי חֲבִילַת הָעֵצִים כֻּלָּהּ עַל יָדוֹ, וְכַד הַמַּיִם מֻנָּח אֶצְלוֹ, וְאָז אָמַר בְּלִבּוֹ, הִנֵּה חֲלוֹם זֶה הֶרְאָנִי כִּי לֹא טוֹבָה הַתַּרְעֹמֶת אֲשֶׁר נתרעמתי עַל עֲמָלִי, וְכַמָּה רָעָה הִיא הַתַּאֲוָה לַכֶּסֶף וְזָהָב, שֶׁכָּל תַּאֲווֹת הָאָדָם הֵמָּה הֶבֶל וָרִיק מַעֲשֵׂה תַּעְתֻּעִים, וְאֵיזֶהוּ עָשִׁיר הַשָּׂמֵחַ בְּחֶלְקוֹ.

~ מַרְבֶּה נָשִׁים מַרְבֶּה כְּשָׁפִים

בַּגְּמָרָא מַסֶּכֶת סוֹטָה (דַּף כב.) מְסֻפָּר, שֶׁהָיְתָה מְכַשֵּׁפָה אַחַת שֶׁשְּׁמָהּ הָיָה "יוֹחָנִי בַּת רְטִיבִי", וּכְשֶׁהָיָה מַגִּיעַ זְמַנָּהּ שֶׁל אִשָּׁה לָלֶדֶת, הָיְתָה עוֹצֶרֶת אֶת רַחְמָהּ שֶׁל אוֹתָהּ אִשָּׁה עַל יְדֵי כִּשּׁוּף, וּלְאַחַר שֶׁאוֹתָה אִשָּׁה הָיְתָה סוֹבֶלֶת יִסּוּרִים קָשִׁים וּמִצְטַעֶרֶת הַרְבֵּה, הָיְתָה הַמְּכַשֵּׁפָה אוֹמֶרֶת לִבְנֵי הַמִּשְׁפָּחָה שֶׁל הַמְּעֻבֶּרֶת: "אֵלֶךְ וְאֶתְפַּלֵּל וָאֲבַקֵּשׁ רַחֲמִים עַל הַיּוֹלֶדֶת אוּלַי תִּשְׁמַע תְּפִלָּתִי". וְהָיְתָה הוֹלָכַת וּמְבַטֶּלֶת אֶת הַכִּשּׁוּף שֶׁעָשְׂתָה, וְהַוָּלָד הָיָה יוֹצֵא בְּשָׁלוֹם, וְהָיוּ מַחְזִיקִים אוֹתָהּ כְּאִשָּׁה צַדֶּקֶת, שֶׁתְּפִלּוֹתֶיהָ מִתְקַבְּלוֹת.

פַּעַם אַחַת עָשְׂתָה הַמְּכַשֵּׁפָה כִּשּׁוּף לְאִשָּׁה מְעֻבֶּרֶת, וְהָלְכָה כְּדַרְכָּהּ לְבֵיתָהּ שֶׁל אוֹתָהּ הַמְּעֻבֶּרֶת. הָיָה לַמַכַשֵּׁפָה אָדָם שֶׁהָיָה מְשָׁרֵת בְּבֵיתָהּ, וְאוֹתוֹ אָדָם שָׁמַע קוֹל שֶׁל כְּשָׁפִים מִקַּשְׂקַשִּׂים בִּכְלִי, וְהַקּוֹל הָיָה דּוֹמֶה כְּאִלּוּ שֶׁיֵּשׁ שָׁם וָלָד שֶׁמְּקַשְׁקֵשׁ לָצֵאת מִבֶּטֶן אִמּוֹ. נִגַּשׁ הַמְּשָׁרֵת וּפָתַח אֶת מִכְסֵה הַכְּלִי, וְהַכְּשָׁפִים שֶׁהָיוּ בּוֹ יָצְאוּ, וּבְאוֹתָהּ שָׁעָה הַוָּלָד נוֹלָד, וְאָז גִּילָה הַמְּשְׂרֵת אֶת סוֹדָהּ שֶׁל הַמְּכַשֵּׁפָה, וַיֵּדְעוּ הַכֹּל כִּי בַּעֲלַת כְּשָׁפִים הִיא.

*

עוֹד מְסֻפָּר בְּמַסֶּכֶת גִּיטִין (דַּף מה.) עַל בְּנוֹתָיו שֶׁל רַב נַחְמָן, שֶׁהָיוּ בּוחָשׁוֹת קְדֵרָה רוֹתַחַת בִּידֵיהֶן, וּמִי שֶׁהָיָה רוֹאֶה אוֹתָן הָיָה סָבוּר שֶּׁאֵין הָאֵשׁ שׁוֹלֶטֶת בָּהֶן מִשּׁוּם שֶׁהֵן צִדְקָנִיּוֹת. 

כְּשֶׁרָאָה זֹאת רַב עִילִישׁ, הוּקְשָׁה לוֹ מַה שֶׁאָמַר שְׁלֹמֹה בְּסֵפֶר "קֹהֶלֶת": אָדָם אֶחָד מֵאֶלֶף מָצָאתִי (שֶׁהוּא צַדִּיק), וְאִשָּׁה בְּכָל אֵלֶּה לֹא מָצָאתִי (שֶׁהִיא צַדִּיקָה), וַהֲרֵי בְּנוֹתָיו שֶׁל רַב נַחְמָן צַדִּיקוֹת וְאֵין שׁוֹלֶטֶת בָּהֶן הָאֵשׁ?

פַּעַם אַחַת, נִלְקְחוּ בַּשְּׁבִי רַב עִילִישׁ וּבְנוֹתָיו שֶׁל רַב נַחְמָן. בְּאֶחָד הַיָּמִים שָׁמַע רַב עִילִישׁ יוֹנָה שֶׁמֶצַיֵיצֵת לְיָדוֹ. הָיָה שָׁם אָדָם אֶחָד שֶּׁמֵּבִין אֶת שְׂפַת הָעוֹפוֹת, וּשְׁאָלוֹ רַב עִילִישׁ: מַה אוֹמֶרֶת הַיּוֹנָה? הֵשִׁיב לוֹ הָאִישׁ; שֶׁהַיּוֹנָה אוֹמֶרֶת 'בְּרַח עִילִישׁ' - 'בְּרַח עִילִישׁ'. 

כְּשֶׁשָּׁמַע זֹאת אָמַר: כְּנֶסֶת יִשְׂרָאֵל מְשׁוּלָה לְיוֹנָה, וּמִשָּׁמַיִם נָתְנוּ לִי סִימָן שֶׁאֶבְרַח. אַךְ לִפְנֵי שֶׁבָּרַח, אָמַר לְעַצְמוֹ: "אֵלֶךְ וְאֶבְדֹּק, אִם בְּנוֹתָיו שֶׁל רַב נַחְמָן נִשְׁאֲרוּ נֶאֱמָנוֹת לָהּ' וּלְמִצְווֹתָיו, אֲזַי אֶקַּח אוֹתָן עִמִּי".

הָלַךְ וְרָאָה שֶׁהֵם נִטְמְאוּ עִם הַגּוֹיִים, וְהִשְׁאִיר אוֹתָן שָׁם וּבָרַח. וּכְשֶׁהִגִּיעַ לָעִיר, הִכְרִיז וְאָמַר: "אוֹתָן בָּנוֹת, הָיוּ בּוֹחֲשִׁים אֶת הַקְּדֵרָה עַל יְדֵי כֹּחַ כִּשּׁוּף, וְלֹא בְּכֹחַ הַקְּדֻשָּׁה". 

@ מַרְבֶּה תּוֹרָה מַרְבֶּה חַיִּים

שָׁנִינוּ בְּמַסֶּכֶת קִדּוּשִׁין (דַּף פב.): רַבִּי נְהוֹרַאי אוֹמֵר מֵנִיחַ אֲנִי כָּל אוּמָנוּתּ שֶׁבָּעוֹלָם, וְאֵינִי מְלַמֵּד אֶת בְּנִי אֶלָּא תּוֹרָה, שֶׁאָדָם אוֹכֵל מִשְּׂכָרָהּ בָּעוֹלָם הַזֶּה, וְהַקֶּרֶן קַיֶּמֶת לוֹ לְעוֹלָם הַבָּא. 

וּשְׁאָר כָּל אוּמָנוּיוֹת אֵינָן כֵּן, שֶׁהֲרֵי כְּשֶׁאָדָם בָּא לִידֵי חֹלִי, אוֹ לִידֵי זִקְנָה, אוֹ לִידֵי יִסּוּרִים וְאֵינוֹ יָכוֹל לַעֲסֹק בִּמְלַאכְתּוֹ, הֲרֵי הוּא מֵת בָּרָעָב. אֲבָל הַתּוֹרָה אֵינָהּ כֵּן, אֶלָּא מְשַׁמַּרְתּוֹ מִכָּל רַע בְּנַעֲרוּתוֹ, וְנוֹתֶנֶת לוֹ אַחֲרִית וְתִקְוָה בְּזִקְנוּתוֹ. 

לִמּוּד הַתּוֹרָה גּוֹרֵם לְהַאֲרָכַת הַחַיִּים כִּפְשׁוּטוֹ. בַּגְּמָרָא מֻזְכָּרִים כַּמָּה סִפּוּרִים הַמַּמְחִישִׁים עֻבְדָּה זוֹ. מְסֻפָּר בְּמַסֶּכֶת רֹאשׁ הַשָּׁנָה (דַּף יח.), כִּי מִשְׁפָּחָה אַחַת הָיְתָה בִּירוּשָׁלַיִם, שֶׁהָיוּ בְּנֵי הַמִּשְׁפָּחָה נִפְטָרִים מִן הָעוֹלָם בְּגִיל שְׁמוֹנֶה עֶשְׂרֵה. 

בָּאוּ וְהוֹדִיעוֹ זֹאת לְרַבָּן יוֹחָנָן בֶּן זַכַּאי. אָמַר לָהֶם: שֶׁמָּא מִמִּשְׁפְּחֹת עֵלִי הַכֹּהֵן אַתֶּם שֶׁנֶּאֱמַר עָלָיו בְּסֵפֶר "שְׁמוּאֵל": "וְכָל מַרְבִּית בֵּיתְךָ יָמוּתוּ אֲנָשִׁים". לָכֵן הָעֵצָה לְהִנָּצֵל מִקְּלָלָה זוֹ הִיא - לַעֲסֹק בְּתוֹרַת חַיִּים. 

וְאָכֵן בְּנֵי הַמִּשְׁפָּחָה שָׁמְעוּ לַעֲצָתוֹ, וְהָלְכוּ וְעָסְקוּ בַּתּוֹרָה, וְחָיוּ, וִהְיוּ קוֹרְאִים אוֹתָהּ "מִשְׁפַּחַת רַבָּן יוֹחָנָן" עַל שְׁמוֹ שֶׁל הָרַב.

*

מְסֻפָּר בַּמִּדְרָשׁ: מַעֲשֵׂה בְּתַלְמִיד חֲכַם אֶחָד, שֶׁהָיָה מַפְלִיג בַּסְּפִינָה עִם סוֹחֲרִים רַבִּים שֶׁהָיוּ סוֹחֲבִים סְחוֹרוֹת רַבּוֹת מִכָּל מִינֵי סוּגִים, וִהְיוּ הַסּוֹחֲרִים אוֹמְרִים לְאוֹתוֹ חֲכַם: הֵיכָן הַסְּחוֹרָה שֶׁלְּךָ? וְהָיָה אוֹמֵר לָהֶם: הַסְּחוֹרָה שֶׁלִּי גְּדוֹלָה מִשֶּׁלָּכֶם! בָּדְקוּ בַּסְּפִינָה לֹא מָצְאוּ לוֹ כְּלוּם, וְהִתְחִילוּ צוֹחֲקִים עָלָיו.

לְפֶתַע הִתְנַפְּלוּ עֲלֵיהֶם שׁוֹדְדֵי יָם שָׁלְלוּ, וְשָׁדְדוּ כָּל מַה שֶּׁנִּמְצָא בַּסְּפִינָה, וְהִשְׁאִירוֹ אוֹתָם לְלֹא כְּלוּם. כְּשֶׁהִגִּיעוּ לַיַּבָּשָׁה, נִכְנְסוּ לַמְּדִינָה וְלֹא הָיָה לָהֶם לֹא לֶחֶם לֶאֱכוֹל וְלֹא כְּסוּת לִלְבוּשׁ. מַה עָשָׂה אוֹתוֹ חָבֵר, נִכְנַס לְבֵית הַמִּדְרָשׁ יָשַׁב וְדָרַשׁ, כְּשֶׁרָאוּ בְּנֵי הַמְּדִינָה שֶׁהוּא בֶּן תּוֹרָה, עָמְדוּ וְנָהֲגוּ בּוֹ כָּבוֹד גָּדוֹל, וְהִלְבִּישׁוּהוּ מַלְבּוּשֵׁי כָּבוֹד, וְרוֹמֶמוּהוּ בִּקְהַל עַם, וְהִתְחִילוּ גְּדוֹלֵי הַקָּהָל לֵילֵךְ מִימִינוֹ וּמִשְּׂמֹאלוֹ וּלְלַוּוֹת אוֹתוֹ בְּדַרְכּוֹ.

כְּשֶׁרָאוּ הַסּוֹחֲרִים כָּךְ, בָּאוּ אֶל הֶחָכָם וּפִיֵיסוּהוּ, וְאָמְרוּ לוֹ: בְּבַקָּשָׁה מִמְּךָ, עֲשֵׂה עִמָּנוּ טוֹבָה, וְלַמֵּד עָלֵינוּ זְכוּת לִפְנֵי בְּנֵי הָעִיר, שֶׁהֲרֵי אַתָּה יוֹדֵעַ מַה הָיִינוּ וּמַה אִבַּדְנוּ בַּסְּפִינָה, בְּבַקָּשָׁה מִמְּךָ עֲשֵׂה עִמָּנוּ חֶסֶד, דַּבֵּר אִתָּם שֶׁיִּתְּנוּ לָנוּ אֲפִילּוּ פְּרוּסָה אַחַת שֶּׁנִּתֵּן לְתוֹךְ פִּינוּ וְנִחְיֶה וְלֹא נָמוּת בְּרָעָב.

וְאָכֵן דִּבֵּר הֶחָכָם עִם אַנְשֵׁי הָעִיר, וְרִיחֲמוּ עַל הַסּוֹחֲרִים וְדָאֲגוּ לָהֶם לְכָל מַחְסוֹרָם. לְאַחַר מִכֵּן אָמַר הֶחָכָם לַסּוֹחֲרִים: הֲלֹא אָמַרְתִּי אֲלֵיכֶם שֶׁסְּחוֹרָתִי גְּדוֹלָה מִשֶּׁלָּכֶם, שֶׁלָּכֶם אָבַד, וְשֶׁלִּי קַיֶּמֶת. וְעַל זֶה נֶאֱמַר: "כִּי לֶקַח טוֹב נָתַתִּי לָכֶם, תּוֹרָתִי אֶל תַּעֲזֹבוּ". (מִדְרַשׁ תַּנְחוּמָא פָּרָשַׁת תְּרוּמָה). 

*

רַבִּי חַיִּים מִוּלֹאזִ'ין בְּסִפְרוֹ "רוּחַ חַיִּים", מְסַפֵּר מַעֲשֵׂה שֶׁהָיָה עִם הַגָּאוֹן רַבִּי דָּוִד סֶגַל [בָּעַל הַטּוּרֵי זָהָב עַל הַשֻּׁלְחָן עָרוּךְ], שֶׁנִּזְעֲקָה אֵלָיו אִשָּׁה אַחַת וְאָמְרָה: אֲדוֹנִי הָרַב, בְּנִי נֶחְלַשׁ וְעוֹמֵד לָמוּת. 

אָמַר לָהּ הָרַב: הֲתַחַת אֱלֹקִים אֲנִי שֶׁאַתְּ בָּאָה לְסַפֵּר לִי זֹאת? וַתֹּאמַר לוֹ הָאִשָּׁה: אֶל הַתּוֹרָה שֶׁבַּאֲדוֹנִי אֲנִי צוֹעֶקֶת, כִּי הַקָּדוֹשׁ בָּרוּךְ הוּא וְהַתּוֹרָה הֵם אֶחָד.

וַיֹּאמֶר לָהּ הָרַב: הֲלֹא זֹאת אֶעֱשֶׂה לָךְ, דִּבְרֵי תּוֹרָה אֵלּוּ שֶׁאֲנִי עוֹסֵק בָּהֶם עַתָּה עִם הַתַּלְמִידִים, אֶתְּנֵם בְּמַתָּנָה לַיֶּלֶד, אוּלַי בִּזְכוּתָם יִחְיֶה. סִפְּרוּ עֵדֵי רְאִיָּה, שֶׁבְּאוֹתָהּ שָׁעָה הוּטַב מַצָּבוֹ שֶׁל הַיֶּלֶד, וְנִצַּל מִמָּוֶת.

*

מְסֻפָּר עַל אֶחָד מִגְּדוֹלֵי רָאשֵׁי הַיְּשִׁיבוֹת בַּדּוֹר הַקּוֹדֵם, שֶׁסּוֹבֵב בְּאַרְצוֹת הַבְּרִית בְּמַסַּע הַתְרָמָה לְמַעַן יְשִׁיבָתוֹ, וּבְתוֹךְ כָּךְ הִתְאָרֵחַ אֵצֶל אֶחָד מִגְּבִירֵי הַמָּקוֹם. לְאַחַר שְׁהוּת בַּת כַּמָּה יָמִים בְּבֵיתוֹ, הִבְחִין הָרַב, כִּי בֶּן מְאָרְחוֹ הוֹלֵךְ בָּטֵל בִּשְׁעוֹת הַפְּנַאי, וְאֵינוֹ פּוֹתֵחַ סֵפֶר כְּלָל.

פָּתַח הָרַב בְּשִׂיחָה עִם הַבֵּן עַל עֲתִידוֹ, וּבְתוֹךְ כָּךְ שְׁאָלוֹ: מַה יְהֵא עָלֶיךָ, הֲלֹא אֵינְךָ לוֹמֵד כְּלָל?! עָנָה לוֹ הַבֵּן: יָמִים אֲרֻכִּים אֲנִי וְאָבִי סוֹבְבִים עִמְּךָ, וּשְׁמַעְתִּיךָ מְדַבֵּר רַבּוֹת עַל שֻׁתָּפוֹת 'יִשָּׂשׂכָר וּזְבוּלוּן' עַל כָּךְ שֶׁגַּם הַתּוֹמֵךְ בְּלוֹמְדֵי תּוֹרָה יֵשׁ לוֹ חֵלֶק בַּתּוֹרָה אִם כֵּן מַה לִי לִהְיוֹת מֻדְאָג, הֲרֵי נֹאמַר "קָנָה לוֹ דִּבְרֵי תּוֹרָה קָנָה לוֹ חַיֵּי הָעוֹלָם הַבָּא". 

עָנָה לוֹ הָרַב: לֹא שָׁאַלְתִּי אוֹתְךָ מַה יְהֵא עַל הָעוֹלָם הַבָּא שֶׁלְּךָ, תְמִיהַתִי הִיא מַה עִם הָעוֹלָם הַזֶּה שֶׁלְּךָ, הֲרֵי בְּלִי תּוֹרָה אֵין חַיִּים...

@ מַרְבֶּה צְדָקָה מַרְבֶּה שָׁלוֹם

נִרְאָה לְפָרֵשׁ דִּבְרֵי הַמִּשְׁנָה עַל פִּי מַה שֶׁכָּתַב הַגָּאוֹן רַבִּי חַיִּים פַּלָּאגִ'י בַּפְּתִיחָה לְסִפְרוֹ מוֹעֵד לְכָל חָי: אָנֹכִי הַגֶּבֶר רָאֲתָה עֵינַי בְּכַמָּה בָּתִּים מֵעֲשִׁירֵי עַם, מְלֵאִים כָּל טוּב, וְתָמִיד כָּל הַיּוֹם וְכָל הַלַּיְלָה אֵשׁ הַמַּחֲלֹקֶת לֹא תִכְבֶּה מִתּוֹךְ בֵּיתָם, וְהֵם מִתְקוֹטְטִים עַל דִּבְרֵי הֶבֶל שֶּׁאֵין בָּהֶם מַמָּשׁוּת, וּבִפְרָט בְּבֹא עֲלֵיהֶם מוֹעֲדִים וְיָמִים טוֹבִים, בִּמְקוֹם שִׂמְחַת הַמּוֹעֵד, נֶהְפַּךְ לָהֶם לְיָגוֹן, וְהֵם אוֹכְלִים לֶחֶם הָעֲצַבִּים.

וְדִקְדַּקְתִּי אַחֲרֵיהֶם וְרָאִיתִי שֶׁהַסִּבָּה הִיא - שֶׁאֵינָם פּוֹתְחִים אֶת יְדֵיהֶם לְחַלֵּק לַעֲנִיִּים בַּחַג וּבַמּוֹעֲדִים כְּפִי עושרם, עַל כֵּן בָּאָה לָהֶם הַצָּרָה הַזֹּאת, וּכְדִבְרֵי חֲכָמֵינוּ ז''ל: "אִם אַתָּה מְשַׂמֵּחַ אַרְבָּעָה שֶׁלִּי [הַלֵּוִי וְהַגֵּר וְהַיָּתוֹם וְהָאַלְמָנָה], אֲנִי מְשַׂמֵּחַ אַרְבָּעָה שֶׁלְּךָ [בִּנְךָ וּבִתְּךָ וְעַבְדְּךָ וַאֲמָתֶךָ].

וְנִרְאָה לָתֶת טָעַם לַדָּבָר שֶּׁאֵין לָהֶם שִׂמְחָה בְּבֵיתָם, כִּי הִנֵּה אָמְרוּ בַּמִּדְרָשׁ: אָמַר רַבִּי יְהוּדָה בַּר סִימוֹן, הֶעָנִי הַזֶּה יוֹשֵׁב וּמִתְרַעֵם עַל הַקָּדוֹשׁ בָּרוּךְ הוּא - מַה שׁוֹנֶה אֲנִי מִפְּלוֹנִי, הוּא יָשֵׁן עַל מִטָּתוֹ וַאֲנִי לֹא, הוּא יָשֵׁן בְּבֵיתוֹ וַאֲנִי לֹא. אוֹמֵר הַקָּדוֹשׁ בָּרוּךְ הוּא: אִם הָיָה הֶעָשִׁיר עוֹמֵד וְנוֹתֵן לוֹ, אֲנִי מַעֲלֶה עָלָיו כְּאִלּוּ עָשָׂה שָׁלוֹם בֵּינִי וּבֵין הֶעָנִי. 

נִמְצֵאנוּ לְמֵדִים; שֶׁעַל יְדֵי שֶׁהָאָדָם נוֹתֵן צְדָקָה לֶעָנִי, הוּא עוֹשֶׂה שָׁלוֹם בֵּין הֶעָנִי לְבוֹרֵא עוֹלָם, וְלָכֵן, מוֹדֵד לוֹ הַקָּדוֹשׁ בָּרוּךְ הוּא מִדָּה כְּנֶגֶד מִדָּה, וְגוֹרֵם לוֹ שֶׁיִּהְיֶה לוֹ שָׁלוֹם בְּתוֹךְ בֵּיתוֹ, וְיֹאכַל לְשֹׂבַע נַפְשׁוֹ בְּשִׂמְחָה וּבְטוֹב לֵבָב. עַד כָּאן דְּבָרָיו הַנִּפְלָאִים.

וּבְסֵפֶר "מְעִיל צְדָקָה" (אוֹת שמא) כָּתַב: אָמַר הֶחָכָם; רָאִיתִי כַּמָּה צָרוֹת, וְכַמָּה טִלְטוּלִים, וְכַמָּה חוֹלָאִים, וְכַמָּה מַכּוֹת רָעוֹת, וַעֲנִיּוּת, וְעָמַדְתִּי בְּכֻלָּם, וְעַל אִשָּׁה רָעָה לֹא יָכֹלְתִּי לִסְבֹּל. 

וּבֵאֵר הַמְּעִיל צְדָקָה, שֶׁרֹב נְשֵׁי הָעֲנִיִּים רָעוֹת, מֵחֲמַת הַחִסָּרוֹן. אִם כֵּן, רְאֵה בְּכַמָּה צַעַר עוֹמֵד הֶעָנִי - גַּם בַּעֲנִיּוּת, וְגַם בְּאִשָּׁה רָעָה. וּמִמֶּנּוּ תָּבִין הַשָּׂכָר הַגָּדוֹל מֵאִתּוֹ יִתְבָּרַךְ לְמִי שֶׁמַּחְזִיק בְּיַד הֶעָנִי. ע"כ. 

נִמְצֵאתָ לַמֵּד, שֶׁעַל יְדֵי נְתִינַת צְדָקָה לֶעָנִי, הֲרֵי הוּא מַשְׁכִּין שָׁלוֹם גַּם בֵּין הֶעָנִי לְאִשְׁתּוֹ, וְגַם בֵּין הֶעָנִי לְבוֹרְאוֹ, וּבְוַדַּאי שֶּׁבּוֹרֵא עוֹלָם יִגְמֹל לוֹ כִּגְמוּלוֹ הַטּוֹב, וְיַשְׁכִּין שָׁלוֹם בְּבֵיתוֹ. וְכָתַב בְּסֵפֶר "צְדָקָה לְחַיִּים" (אוֹת טוב), שְׁמִי שֶׁנּוֹתֵן מָמוֹנוֹ לִצְדָקָה, הַקָּדוֹשׁ בָּרוּךְ הוּא מִצִּלּוֹ מֵאִשָּׁה רָעָה [וּמִמֵּילָא יִהְיֶה לוֹ שָׁלוֹם בַּיִת].

~ נִצָּל מִמָּוֶת בִּזְכוּת הַצְּדָקָה

מַעֲשֵׂה בִּגְבִיר אֶחָד בִּירוּשָׁלַיִם מַר אוֹרֶנְשְׁטֵיין, שֶׁהָיָה גָּר בִּקְצֵה שְׁכוּנַת מֵאָה שְׁעָרִים, סָמוּךְ לְשַׁעַר שְׁכֶם, וְהָיָה נוֹתֵן בְּעַיִן יָפָה לְכָל דְּבַר מִצְוָה.

פַּעַם אַחַת בָּא אֵלָיו עָנִי שֶׁיֵּשׁ לוֹ בַּת בּוֹגֶרֶת שֶׁעוֹמֶדֶת לְהִתְחַתֵּן, וּבְיָדוֹ מִכְתְּבֵי הַמְלָצָה מִגְּאוֹנֵי הַדּוֹר הַמַּמְלִיצִים בְּחֹם לִתְרֹם לוֹ בְּעַיִן יָפָה. הֶעָנִי חָשַׁב שֶׁהֶעָשִׁיר יִתֵּן לוֹ אֵיזֶה סְכוּם לְסִיּוּעַ לְצָרְכֵי הַחֲתֻנָּה, אוּלָם הִתְפַּלֵּא מְאֹד לִשְׁמוֹעַ מֵהַגְּבִיר, שֶׁהוּא מוּכָן לְשַׁלֵּם לוֹ אֶת כָּל צָרְכֵי הַחֲתֻנָּה.

לְאַחֵר שֶׁהֶעָנִי נָקַב בַּסְּכוּם הַדָּרוּשׁ לָזֶה, עָמַד הַגְּבִיר וְשִׁלֵּם לוֹ אֶת הַכֹּל. רָאָה הַגְּבִיר שֶׁהֶעָנִי עוֹמֵד וּמִשְׁתּוֹמֵם מִכָּל זֶה, וְרָצָה לְעוֹדְדוֹ, וְאָמַר לוֹ: שְׁמַע נָא, אֲנִי נוֹתֵן לְךָ אֶת כָּל זֶה בִּתְנַאי שֶׁתַּזְמִין אוֹתִי לַחֲתֻנָּה. 

צָחַק הֶעָנִי וְאָמַר: בְּוַדַּאי שֶׁאַזְמִינְך לַחֲתֻנָּה, הֲרֵי כָּל הַחֲתֻנָּה הִיא בִּזְכוּת נִדְבַת לִבְּךָ. הוּא יָצָא מִשָּׁם וְהִתְחִיל בַּהֲכָנוֹת לְצָרְכֵי הַחֻפָּה, וּכְשֶׁהַכָּל הָיָה מוּכָן וּמְזֻמָּן, יָצָא אַב הַכַּלָּה לָאוּלָם שֶׁל הַנִּשּׂוּאִין בְּשִׂמְחָה וּבְשִׁירִים בְּתוֹף וּבְכִנּוֹר. אַךְ לְמַרְבִּית הַפֶּלֶא, שָׁכַח לְהַזְמִין אֶת הַגְּבִיר הֶעָשִׁיר. 

וְהִנֵּה כְּשֶׁעָמְדוּ הֶחָתָן וְהַכַּלָּה לְהַתְחִיל בְּטֶקֶס הַנִּשּׂוּאִין, לְפֶתַע נִזְכָּר אֲבִי הַכַּלָּה שֶׁשָּׁכַח לְהַזְמִין אֶת הַגְּבִיר מֵרֹב טִרְדּוֹתָיו, וְהִצְטַעֵר עַל כָּךְ מְאֹד, וְאָז הִבְרִיק בְּמוֹחוֹ רַעְיוֹן.

דָּפַק הָאָב עַל הַשֻּׁלְחָן, וּבִקֵּשׁ סְלִיחָה מִקְּהַל הַמֻּזְמָנִים וְאַנְשֵׁי הַתִּזְמֹרֶת, וְכֹה אָמַר! רַבּוֹתַי, כָּל צָרְכֵי הַחֲתֻנָּה הַזֹּאת בָּאוּ הוֹדוֹת לְנִדְבַת לִבּוֹ שֶׁל הַגְּבִיר מַר אוֹרֶנְשְׁטֵיין, וַאֲנִי מִצְטַעֵר לְהוֹדִיעַ שֶׁדַּוְקָא אוֹתוֹ שָׁכָחְתִּי לְהַזְמִין לַחֲתֻנָּה, אָנָּא בּוֹאוּ עִמִּי וְנֵלֵךְ יַחְדָּיו אֶל בֵּיתוֹ לְהַזְמִינוֹ. הַקָּהָל הִסְכִּים לָצֵאת בְּיַחַד לְבֵיתוֹ שֶׁל הֶעָשִׁיר.

וְהִנֵּה בְּאוֹתָהּ שָׁעָה כִּמְעַט אֵרַע דָּבָר נּוֹרָא בְּבֵיתוֹ שֶׁל הֶעָשִׁיר. לְבֵיתוֹ שֶׁל הַגְּבִיר הִגִּיעוּ שׁוֹדְדִים עֲרָבִים, וּבְאִיּוּמֵי אֶקְדָּח דָּרְשׁוּ שֶׁיִּתֵּן לָהֶם אֶת כָּל כַּסְפּוֹ. הוּא פָּתַח לָהֶם אֶת הַכַּסֶּפֶת, וְנָטְלוּ אֶת כָּל מַה שֶּׁבְּתוֹכָהּ, וְהִנִּיחוּם עַל הַשֻּׁלְחָן, אַךְ הֵם דָּרְשׁוּ עוֹד וְעוֹד, וּמִכֵּיוָן שֶׁלֹּא נַעֲנוּ כִּרְצוֹנָם, כָּפְתוּ אֶת הָאִישׁ בַּחֲבָלִים, וְקַשְׁרוּהוּ לְרַגְלֵי הַמִּטָּה, וְכָךְ עָשׂוּ גַּם לְאִשְׁתּוֹ שֶׁל הַגְּבִיר, וְהִמְשִׁיכוּ לְהַשְׁמִיעַ דִּבְרֵי אִיּוּמִים.

תּוֹךְ כְּדֵי כָּךְ, הִגִּיעַ אֲבִי הַכַּלָּה עִם הַתִּזְמֹרֶת הָרַעֲשָׁנִית וּקְהַל הַמֻּזְמָנִים לַחֲתֻנָּה, סָמוּךְ לְבֵיתוֹ שֶׁל הַגְּבִיר, וְכִשְׁמֹעַ הַשּׁוֹדְדִים אֶת קוֹל הָרַעַשׁ, חָשְׁבוּ שֶׁזּוֹהִי הַמִּשְׁטָרָה שֶׁהוּזְעַקָה לְבֵית הַגְּבִיר, וּמִיַּד נָשְׂאוּ אֶת רַגְלֵיהֶם וּבָרְחוּ, בְּהַשְׁאִירָם אֶת כָּל הַכֶּסֶף וְהַתַּכְשִׁיטִים עַל הַשֻּׁלְחָן, וְנָסוּ בִּמְהֵרָה לְנַפְשָׁם.

כְּשֶׁהִגִּיעוּ כָּל הַפָּמַלְיָא לְבֵית הֶעָשִׁיר, הֻפְתְּעוּ לִרְאוֹת אוֹתוֹ וְאֶת אִשְׁתּוֹ כְּפוּתִים לְרַגְלֵי הַמִּטָּה, מִיַּד שִׁחְרְרוּ אוֹתָם מִכַּבְלֵיהֶם, וְהַגְּבִיר סִפֵּר לָהֶם אֶת כָּל הַקּוֹרוֹת אוֹתוֹ, וְאָמַר שֶׁאִלְמָלֵא הִגִּיעוּ אֲבִי הַכַּלָּה וְכָל הָאֲנָשִׁים לְבֵיתוֹ, כְּפֶסַע הָיָה בֵּינוֹ וּבֵין הַמָּוֶת, וְרַק בִּזְכוּתָם נִשְׁאֲרוּ בַּחַיִּים עַל כָּל רְכוּשָׁם.

רְאֵה מַה זָכָה אוֹתוֹ נָדִיב בִּזְכוּת הַצְּדָקָה שֶׁנָּתַן, שֶׁאוֹתָהּ צְדָקָה גָּרְמָה לוֹ לְהַצִּיל אֶת חַיָּיו וְאֶת כָּל מָמוֹנוֹ. אַתָּה הָרְאֵתָ לָדַעַת שֶׁהַנּוֹתֵן צְדָקָה אֵינוֹ נוֹתֵן בִּלְבַד, אֶלָּא גַּם לוֹקֵחַ לְעַצְמוֹ חַיִּים וְעֹשֶׁר.

וּכְבָר אָמְרוּ בַּמִּדְרָשׁ: "יוֹתֵר מִמַּה שֶׁבַּעַל הַבַּיִת עוֹשֶׂה עִם הֶעָנִי, הֶעָנִי עוֹשֶׂה עִם בָּעַל הַבַּיִת. (וַיִּקְרָא רַבָּה פָּרָשָׁה לד).
**INDEX_WRITE=<p>
# מִשְׁנָה ח

{רַבָּן יוֹחָנָן בֶּן זַכַּאי קִבֵּל מֵהִלֵּל וּמִשַּׁמַּאי. הוּא הָיָה אוֹמֵר, אִם לָמַדְתָּ תּוֹרָה הַרְבֵּה, אַל תַּחֲזִיק טוֹבָה לְעַצְמָךְ, כִּי לְכָךְ נוֹצָרְתָּ.}

הַתַּנָּא מַשְׁמִעֵנוּ, שֶׁכְּפִי הַיָּדוּעַ הַיְּהוּדִי בָּא לָעוֹלָם כְּדֵי לְקַיֵּם אֶת הָעוֹלָם בְּתוֹרָתוֹ, וְלָכֵן יֵשׁ לוֹ לִרְאוֹת אֶת עַצְמוֹ כִּשְׂכִיר שֶׁהִתְחַיֵּב לַעֲבוֹד אֵצֶל בָּעַל הַבַּיִת, שֶּׁמֻּטָּל עָלָיו לַעֲשׂוֹת אֶת עֲבוֹדָתוֹ כָּרָאוּי, וּכְשֵׁם שֶׁלֹּא יַעֲלֶה בְּדַעְתּוֹ שֶׁל פּוֹעֵל שֶׁיַּחְזִיקוּ לוֹ טוֹבָה עַל כָּךְ שֶׁעָשָׂה אֶת הַנִּדְרָשׁ מִמֶּנּוּ לַעֲשׂוֹת, כָּךְ מְיַעֵץ הַתַּנָּא לְכָל אָדָם, לֹא לְהִתְפָּאֵר בְּמַה שֶׁלָּמַד וּבְמַה שֶׁעָשָׂה, כִּי לְכָךְ הוּא נוֹצַר, וְזוֹהִי תַּכְלִית וּמַטְרַת כָּל בּוֹאוֹ לָעוֹלָם.

וּמַמְשִׁיל זֹאת הַסַּבָּא מִקֶּלֶם, לְבֵית מָלוֹן שֶׁבָּאוּ אֵלָיו בְּפֶתַע פִּתְאוֹם אוֹרְחִים רַבִּים, וְכָל אֶחָד מֵהֶם דָּרַשׁ מַשֶּׁהוּ אַחֵר, הָאֶחָד דָּרַשׁ אוֹכֵל, וְהַשֵּׁנִי חֶדֶר שֵׁינָה וְכוּ', וּבַעֲלֵי הַמָּלוֹן הֵחֵלּוּ לָרוּץ וּלְהִזְדָּרֵז כְּדֵי לְשָׁרֵת אֶת הָאוֹרְחִים, כָּרָאוּי לְכָל אֶחָד וְאֶחָד מֵהֶם. 

וְהִנֵּה לְפֶתַע רוֹאִים בַּעֲלֵי הַמָּלוֹן, שֶׁאֶחָד הַפּוֹעֲלִים יוֹשֵׁב עַל כִּסֵּא נֹחַ וּמְעַשֵּׁן סִיגַרְיָה, וּמֶפַצֵח גַּרְעִינִים, בִּמְקוֹם לְהִזְדָּרֵז וּלְטַפֵּל בָּאוֹרְחִים. הֲרֵי בָּרוּר הַדָּבָר שֶׁעוֹנְשׁוֹ שֶׁל אוֹתוֹ פּוֹעֵל חָמוּר מְאֹד, וּבְוַדַּאי יְפַטְרוּהוּ מֵהָעֲבוֹדָה, מִפְּנֵי שֶׁפָּרַק מֵעָלָיו עֹל אֲדוֹנָיו וּבִזָּה אֶת מְלַאכְתּוֹ.

וְהַנִּמְשָׁל בָּרוּר, שֶׁמֵּאַחַר וּבָעוֹלָם הַזֶּה כֻּלָּנוּ פּוֹעֲלִים, וְהַזְּמַן קָצַר וְהַמְּלָאכָה מְרֻבָּה, וְצָרִיךְ לֶאֱגֹר וְלֶאֱסֹף עוֹד תּוֹרָה וְעוֹד מִצְווֹת, אִם כֵּן, מִי שֶׁבִּמְקוֹם לִלְמֹד תּוֹרָה, יוֹשֵׁב וּמְשַׂחֵק וּמְבַזְבֵּז אֶת זְמַנּוֹ בִּשְׁאָר עִנְיְנֵי הָעוֹלָם הַזֶּה, הֲרֵי הוּא מְבַזֶּה אֶת הַשֵּׁם וְאֶת תּוֹרָתוֹ, וְעָלוּל הוּא לְעֹנֶשׁ כָּבֵד עַל כָּךְ.

וּמֵאִידָךְ גַּם אִם עָבַד אֶת ה' כְּפִי כֹּחוֹ, הֲרֵי זוֹהִי חוֹבָתוֹ, וְאֵין לוֹ לְהִשְׁתַּבֵּחַ וּלְהִתְפָּאֵר בְּכָךְ, אֶלָּא יֵשׁ לוֹ לִשְׂמֹחַ שֶׁמִּלֵּא אֶת תַּפְקִידוֹ כְּרָאוּי, וְזָכָה לַעֲשׂוֹת נַחַת רוּחַ לְבַעַל הַבַּיִת הַגָּדוֹל שֶׁבָּרָא אֶת הָעוֹלָם וְאוֹתָנוּ, כְּדֵי שֶנַּעֲבֹד אַךְ וְרַק לְמַעֲנוֹ וְלִכְבוֹדוֹ.

~ עַבְדֵי ה'

אוֹמֵר הָרַב פִּינְקוּס זַצַ"ל: יֶשְׁנָהּ נְקוּדָה חֲשׁוּבָה מְאֹד שֶׁרַבִּים מֵאִתָּנוּ טוֹעִים בָּהּ. נִקַּח לְמָשָׁל; יְהוּדִי בָּעַל תְּשׁוּבָה שֶׁהָיָה מְחַלֵּל שַׁבָּת בְּפַרְהֶסְיָא, הָיָה בְּמֵ"ט שַׁעֲרֵי טֻמְאָה, וַה' עָזַר לוֹ וְהוּא חָזַר בִּתְשׁוּבָה. הוּא עֲדַיִן לֹא שׁוֹמֵר הַכֹּל, אַךְ הוּא נִמְצָא בְּתַהֲלִיךְ שֶׁל עֲלִיָּה - שׁוֹמֵר שַׁבָּת, מַנִּיחַ תְּפִלִּין, לֹא אוֹכֵל חֲזִיר, וְעוֹד. 

וְהִנֵּה יוֹם אֶחָד הוּא נִמְצָא בְּאֵיזֶה מָקוֹם, וְהוּא רָעֵב. נִכְנַס לְאֵיזוֹ חֲנוּת, רוֹאֶה מוּצָר כָּלְשֶׁהוּ, לֹא חֲזִיר, אַךְ הוּא לֹא בָּטוּחַ שֶׁזֶּהוּ מַאֲכָל כָּשֵׁר, וְאַף עַל פִּי כֵּן הוּא מַחְלִיט לֶאֱכוֹל אוֹתוֹ. מַה עוֹבֵר לוֹ בְּמַחֲשַׁבְתּוֹ בְּשָׁעָה שֶׁהוּא אוֹכֵל? 

בְּתַת הַהַכָּרָה הוּא עוֹשֶׂה חֶשְׁבּוֹן כָּזֶה: רִבּוֹנוֹ שֶׁל עוֹלָם, אֲנִי הָיִיתִי חִלּוֹנִי, וְאַתָּה כָּתָבְתָּ בַּתּוֹרָה שֶׁלְּךָ "עָבַר אָדָם עֲבֵרָה וְשָׁנָה בָּהּ, נַעֲשֵׂית לוֹ כְּהֵיתֶר", הָיִיתִי יָכוֹל לְהִשָּׁאֵר חִלּוֹנִי, עוֹבְדָהּ שֶׁכָּל הָאַחִים שֶׁלִּי נִשְׁאֲרוּ חִילוֹנִים, אֲבָל אֲנִי בְּטוּב לִבִּי, חָזַרְתִּי בִּתְשׁוּבָה, וִתַּרְתִּי עַל חִלּוּל הַשַּׁבָּת, אֲבָל שֶׁלֹּא לֶאֱכוֹל מַאֲכָל זֶה?! אֵין צוֹרֶךְ לְהַגְזִים.

מִקְרֶה נוֹסַף: 'בָּעַל הַבַּיִת' לוֹמֵד בְּכָל לַיְלָה שִׁעוּר גְּמָרָא. אַחֲרֵי הַשִּׁעוּר הוּא מַגִּיעַ הַבָּיְתָה, מִתְיַישֵׁב עַל הַסַּפָּה, וּמַתְחִיל לִקְרֹא עִתּוֹן. הוּא רוֹאֶה לְמוּלוֹ אֲרוֹן מַלֵּא סִפְרֵי קוֹדֶשׁ, וְאָז הוּא אוֹמֵר לְעַצְמוֹ: "רִבּוֹנוֹ שֶׁל עוֹלָם, אֲנִי לֹא אֲבְרֵךְ, אֲנִי בָּעַל בַּיִת, הִתְנַדַּבְתִּי בְּטוּב לִבִּי לָלֶכֶת לְשִׁעוּר גְּמָרָא, וְאִם כֵּן, אַל תַּגְזִים, אַל תֹּאמַר שֶׁאָסוּר לִי לִקְרֹא אֶת הָעִתּוֹן". וְכֵן הָלְאָה. 

וְכָעֵת הִגַּעְנוּ לִבְנֵי הַתּוֹרָה. בָּחוּר יְשִׁיבָה לוֹמֵד הֵיטֵב, וּמִשְׁתַּדֵּל לִהְיוֹת נוֹכֵחַ בְּכָל סִדְרֵי הַיְּשִׁיבָה. מַגִּיעַ 'בֵּין הַזְּמַנִּים', וְהוּא נוֹסֵעַ הַבָּיְתָה, וְאָז הוּא אוֹמֵר לְעַצְמוֹ: "רִבּוֹנוֹ שֶׁל עוֹלָם, אֵינֶנִּי מַתְמִיד גָּדוֹל, בְּטוֹב לִבִּי לָמַדְתִּי הַיּוֹם כַּמָּה שָׁעוֹת, וְאַתָּה עוֹד אוֹמֵר לִי בַּלַּיְלָה לִלְמֹד כַּמָּה שָׁעוֹת נוֹסָפוֹת?! רִבּוֹנוֹ שֶׁל עוֹלָם מַה אַתָּה רוֹצֶה מֵחַיָּי, וְכִי הָיִיתִי מְחוּיַיב לִלְמֹד בְּ'בֵּין הַזְּמַנִּים', וַהֲרֵי לִפְנֵי שָׁנָה וְלִפְנֵי שְׁנָתַיִם לֹא לִמַּדְתִּי כְּלָל בְּ'בֵּין הַזְּמַנִּים', יָבוֹא יוֹם שֶׁאֶהְיֶה מַתְמִיד, אֲבָל הַיּוֹם אֲנִי חוֹשֵׁב שֶׁמַּסְפִּיק לִי לִמּוּד שֶׁל כַּמָּה שָׁעוֹת בַּבֹּקֶר...".

זוֹהִי טָעוּת יְסוֹדִית בְּכָל הַמֻּשָּׂג שֶׁל הַיַּהֲדוּת, כִּי יְסוֹד הַיַּהֲדוּת הוּא - "עַבְדוּת", וְעַבְדוּת הִיא שִׁעְבּוּד תְּמִידִי. תַּמְצִית סֻגְיַת הָעַבְדּוּת בְּמִלִּים בְּרוּרוֹת הִיא: "אִם תֹּאבוּ וּשְׁמַעְתֶּם, טוּב הָאָרֶץ תֹּאכְלוּ, וְאִם תְּמָאֲנוּ וּמְרִיתֶם, חֶרֶב תֹּאכֵלוּ" (יְשַׁעְיָה פֶּרֶק א).

הַקָּדוֹשׁ בָּרוּךְ הוּא כִּבְיָכוֹל אוֹמֵר: אַל תַּעֲשֶׂה לִי טוֹבוֹת, אַתָּה עֶבֶד שֶׁלִּי, בָּרַאתִי אוֹתְךָ, וְהוֹצֵאתִי אוֹתְךָ מִמִּצְרַיִם, וְאַל תִּתְעָרֵב בְּחֶשְׁבּוֹנוֹת שֶׁלִּי מַדּוּעַ צִיוִויתִיךָ לַעֲשׂוֹת כָּךְ, כִּי זוֹהִי פְּקוּדָה, שֶׁנֶּאֱמַר: 'וְהָגִיתָ בּוֹ יוֹמָם וָלַיְלָה', וַאֲנִי עוֹמֵד עָלֶיךָ עִם מַקֵּל וְעִם חֶרֶב, לִדְאֹג שְׁתֶקַיִימָה בֵּין אִם אַתָּה חִלּוֹנִי, בָּעַל הַבַּיִת, אוֹ בֶּן תּוֹרָה. זוֹהִי עַבְדוּת אֲמִתִּית שֶׁבַּעֲבוּרָהּ נוֹצַרְנוּ.

~ לְלִמּוּד תּוֹרָה לִכְבוֹד ה' וְלֹא לִכְבוֹד עַצְמוֹ

בְּיָמָיו שֶׁל הַבַּעַל שֵׁם טוֹב זִיעַ"א, נִגְזְרָה גְּזֵרָה לִשְׂרֹף אֶת סִפְרֵי הַשַּׁ"ס. נִכְנַס אֵלָיו תַּלְמִידוֹ רַבִּי דָּוִד, וְשָׁאַל בְּלֵב נִשְׁבַּר: יְלַמְּדֶנּוּ רַבֵּנוּ, בִּשְׁבִיל מַה בָּאָה עָלֵינוּ הָרָעָה הַזֹּאת? 

הֵשִׁיבוּ הַבַּעַל שֵׁם טוֹב: מָשָׁל לְמַה הַדָּבָר דּוֹמֶה, לְמֶלֶךְ גָּדוֹל שֶׁשִׁיבְּחוּ בְּפָנָיו אֶת מַּעֲלוֹתֶיהָ שֶׁל אַחַת מְשִׁיפְחוֹתָיו, וְהוּא נָשָׂא אוֹתָהּ לְאִשָּׁה, וְסִפֵּק לָהּ בִּגְדֵי מַלְכוּת, וְנָתַן לָהּ מִכָּל טוּב מִפְּנֵי הֱיוֹתָהּ מֵעָתָּה מַלְכָּהּ.

אוֹתָהּ אִשָּׁה שָׁהֲתָה בִּמְחִיצַת הַמֶּלֶךְ בְּאַרְמוֹן רַק יָמִים אֲחָדִים. כַּעֲבוֹר זְמַן קָצַר הִתְגַעַגֶעָה לְחַבְרוֹתֶיהָ הַשְּׁפָחוֹת, וְשָׁבָה לְטַיֵּל אִתָּן, וּלְהִמָּצֵא בִּמְחִיצָתָן. חָרָה הַדָּבָר לַמֶּלֶךְ, וְצִוָּה לִמְשָׁרְתָיו שֶּׁיִּקְּחוּ מִמֶּנָּה בְּאִישׁוֹן לַיִל אֶת בִּגְדֵי הַמַּלְכוּת שֶׁהֶעֱנִיק לָהּ, וּבִמְקוֹמָם יַנִּיחוּ בְּגָדִים פְּשׁוּטִים שֶׁל בִּגְדֵי הַשְּׁפָחוֹת.

בַּבֹּקֶר גִּלְּתָה הַמַּלְכָּה כִּי אֵין לָהּ עוֹד אֶת בִּגְדֵי הַמַּלְכוּת. בְּלֵית בְּרֵירָה לָבְשָׁה אֶת הַבְּגָדִים הַפְּשׁוּטִים, וְרָצָה בוֹכִיָּה אֶל הַמֶּלֶךְ. אָמַר לָהּ הַמֶּלֶךְ" סִפַּקְתִּי לָךְ בִּגְדֵי מַלְכוּת לִכְבוֹדִי כְּדֵי שֶׁיְּפָאֲרוּ אוֹתָךְ בְּעֵת שְׁתַעַמְדִי בִּמְחִיצָתִי. אוּלָם אִם חָפֵצָה אֶת לְטַיֵּל עִם הַשְּׁפָחוֹת, דַּי לָךְ בִּבְגָדִים פְּשׁוּטִים... 

הִסְבִּיר הַבַּעַל שֵׁם טוֹב אֶת הַדְּבָרִים וְאָמַר: לְפָנִים בְּיִשְׂרָאֵל לִמְּדוּ תּוֹרָה לִפְנֵי ה' יִתְבָּרַךְ בְּכַוָּונָה טְהוֹרָה לְשֵׁם שָׁמַיִם, וְלֹא לְשֵׁם שָׂכָר אוֹ כָּבוֹד אוֹ כָּל תּוֹעֶלֶת עַצְמִית. לְפִיכָךְ זָכִינוּ לְבִגְדֵי תִּפְאֶרֶת - זוֹהִי הַתּוֹרָה.

אַךְ כַּאֲשֶׁר כָּל אֶחָד עוֹשֶׂה לִכְבוֹד עַצְמוֹ, וְכָל מִי שֶׁלּוֹמֵד מַחֲזִיק טוֹבָה לְעַצְמוֹ, שׁוּב אֵין צֹרֶךְ בְּבִגְדֵי מַלְכוּת, וְלָכֵן נִגְזְרָה הַגְּזֵרָה לִשְׂרֹף אֶת סִפְרִי הַתּוֹרָה. רַחֲמָנָא לִיצְלָן.

*

אָמַר פַּעַם מָרָן הֶחָזוֹן אִישׁ לְהַגָּאוֹן רַבִּי שְׁמַרְיָהוּ גְרֵיינֶימַן ז''ל, אוֹדוֹת סִפּוּר שֶׁפּוּרְסַם עַל הַגָּאוֹן רַבִּי עֲקִיבָא אֵיגֶר, שֶׁבִּתְחִלַּת כְּהֻנָּתוֹ כְּרַב, הוּצְרָךְ לִשְׁלֹחַ כְּתָב הַזְמָנָה לְדִין תּוֹרָה לְאֶחָד מִקַצַבֵיֵ הָעִיר, וּבְרֹאשׁ הַמִּכְתָּב כָּתַב הָרַב תוֹאַרִים מֻפְלָגִים לְאוֹתוֹ קָצַב "הַגָּאוֹן הַגָּדוֹל רֹאשׁ כָּל בְּנֵי הַגּוֹלָה וְכוּ' וְכוּ'". כְּשֶׁנִּשְׁאַל הָרַב לְפֵשֶׁר הַדְּבָרִים, הֵשִׁיב בְּעַנְוְתָנוּתוֹ וְאָמַר: מַדּוּעַ אֹתָם תְּמֵהִים, וַהֲרֵי גַּם עָלַי כּוֹתְבִים כָּךְ...

וְאָמַר עַל כָּךְ מָרָן הֶחָזוֹן אִישׁ, שֶׁסִּפּוּר זֶה בָּדוּי וּמְזֻיָּף מִתּוֹכוֹ, אֶלָּא בְּוַדַּאי שֶׁהַגָּאוֹן רַבִּי עֲקִיבָא יָדַע שֶׁהוּא רַבִּי עֲקִיבָא אֵיגֶר, אֶלָּא שֶׁהוּא גַּם יָדַע ש"אִם לָמַדְתָּ תּוֹרָה הַרְבֵּה, אַל תַּחְזִיק טוֹבָה לְעַצְמְךָ", וְזוֹ הִיא הָעֲנָוָה הָאֲמִתִּית שֶׁהָיְתָה בְּאוֹתוֹ גָּדוֹל, שֶׁיָּדַע שֶׁהַכֹּל מֵאֵת ה' יִתְבָּרַךְ, וּמֵחוֹבָתֵנוּ לִלְמֹד הַרְבֵּה תּוֹרָה כְּפִי שֶׁנִּצְטַוֵּינוּ.
**INDEX_WRITE=<p>
{חֲמִשָּׁה תַּלְמִידִים הָיוּ לוֹ לְרַבָּן יוֹחָנָן בֶּן זַכַּאי, וְאֵלּוּ הֵן, רַבִּי אֱלִיעֶזֶר בֶּן הֻרְקְנוֹס, וְרַבִּי יְהוֹשֻׁעַ בֶּן חֲנַנְיָה, וְרַבִּי יוֹסֵי הַכֹּהֵן, וְרַבִּי שִׁמְעוֹן בֶּן נְתַנְאֵל, וְרַבִּי אֶלְעָזָר בֶּן עֲרָךְ. הוּא הָיָה מוֹנֶה שְׁבָחָן. רַבִּי אֱלִיעֶזֶר בֶּן הֻרְקְנוֹס, בּוֹר סוּד שֶׁאֵינוֹ מְאַבֵּד טִפָּה. רַבִּי יְהוֹשֻׁעַ בֶּן חֲנַנְיָה, אַשְׁרֵי יוֹלַדְתּוֹ. רַבִּי יוֹסֵי הַכֹּהֵן, חָסִיד. רַבִּי שִׁמְעוֹן בֶּן נְתַנְאֵל, יְרֵא חֵטְא. וְרַבִּי אֶלְעָזָר בֶּן עֲרָךְ, מַעְיָן הַמִּתְגַּבֵּר.

הוּא הָיָה אוֹמֵר, אִם יִהְיוּ כָּל חַכְמֵי יִשְׂרָאֵל בְּכַף מֹאזְנַיִם, וֶאֱלִיעֶזֶר בֶּן הֻרְקְנוֹס בְּכַף שְׁנִיָּה, מַכְרִיעַ אֶת כֻּלָּם. אַבָּא שָׁאוּל אוֹמֵר מִשְּׁמוֹ, אִם יִהְיוּ כָּל חַכְמֵי יִשְׂרָאֵל בְּכַף מֹאזְנַיִם וְרַבִּי אֱלִיעֶזֶר בֶּן הֻרְקְנוֹס אַף עִמָּהֶם, וְרַבִּי אֶלְעָזָר בֶּן עֲרָךְ בְּכַף שְׁנִיָּה, מַכְרִיעַ אֶת כֻּלָּם: }

@ כֵּיצַד זוֹכִים לְזִכָּרוֹן

שׁוֹאֵל רַבֵּנוּ הֶחָפֵץ חַיִּים: לִכְאוֹרָה מַה הַמַּעֲלָה שֶׁרַבִּי אֱלִיעֶזֶר כְּמוֹ בּוֹר סִיד שֶׁאֵינוֹ מְאַבֵּד טִפָּה אֶלָּא זוֹכֵר אֶת כָּל מַה שֶׁלּוֹמֵד, וַהֲרֵי אֵין מַעֲלַת הַזִּכָּרוֹן מִן הַמַּעֲלוֹת הַנִּקְנוֹת לָאָדָם בִּיגִיעָה, אֶלָּא כֹּחַ הַזִּכָּרוֹן הוּא מַתָּנָה שֶׁזָּכָה לָהּ הָאָדָם מֵאֵת הַבּוֹרֵא יִתְבָּרַךְ, וְאִם כֵּן מַה כָּאן הַמָּקוֹם לְשַׁבֵּחַ אֶת רַבִּי אֱלִיעֶזֶר עַל זִכְרוֹנוֹ הַטּוֹב.

אוּלָם אַחֲרֵי הִתְבּוֹנְנוּת יֵשׁ לוֹמַר שֶׁגַּם כֹּחַ הַזִּכָּרוֹן שֶׁבָּאָדָם, הוּא מַעֲלָה הַנִּקְנֵית עַל יְדֵי יְגִיעָהּ וְעָמָל. 

מַמְשִׁיךְ הֶחָפֵץ חַיִּים וְאוֹמֵר: זְכוּרָנִי שֶׁבֶּעֲיָרַתֵנוּ, הָיָה זָקֵן שֶּׁסִּפֵּר בְּזִקְנוּתוֹ מַה שֶׁרָאָה בְּיַלְדוּתוֹ לִפְנֵי שִׁבְעִים שָׁנָה, אֵיךְ שֶׁקֵּיסָר רוּסְיָא עָבַר דֶּרֶךְ הָעֲיָרָה, וְהִנֵּה תֵּאֵר הַזָּקֵן הַזֶּה אֶת הַתְּמוּנָה הַמַּרְהִיבָה עַיִן, שֶׁהָעַגָלָה הָיְתָה רְתוּמָה לִשְׁנֵי סוּסִים לְבֵנִים, וְהַנֶּהָג הָיָה לָבוּשׁ מַדֵּי צָבָא, וְהָיָה חָבוּשׁ כּוֹבַע מְרֻבָּע, וּלְחַיָּיו הָיוּ הָאֲדֻמּוֹת, וְיָשַׁב עַל דּוּכָנוֹ עִם הַמּוֹשְׁכוֹת בְּיָדוֹ, וְעוֹד סִימָנִים מֻבְהָקִים כָּאֵלֶּה. כֹּה עֲמֹד לוֹ לַזָּקֵן כֹּחַ זִכְרוֹנוֹ זְמַן רַב שֶׁל שִׁבְעִים שָׁנָה.

וְהִנֵּה יֵשׁ פְּעָמִים שְׁמִי שֶׁהוּא שׁוֹאֵל אוֹתְךָ הַאִם רָאִיתָ אֶת בְּנוֹ בָּרְחוֹב, וּבֶאֱמֶת רָאִיתָ אוֹתוֹ הַרְבֵּה פְּעָמִים, אֲבָל לֹא שַׂמְתָּ לִבְּךָ לְכָךְ, וְלָכֵן אֵינְךָ זוֹכֵר אוֹתוֹ. 

הֲרֵי שֶׁהַזָּקֵן הַזֶּה שֶּׁזָּכַר בְּזִקְנוּתוֹ אֶת כָּל הַפְּרָטִים שֶׁל הַחֲגִיגָה שֶׁהָיְתָה בְּעֵת שֶׁעָבַר הַקֵּיסָר דֶּרֶךְ הָעֲיָרָה, הוּא רַק מִפְּנֵי שֶׁיַּלְדוּת הָיְתָה בּוֹ אָז, וְהִשְׁתּוֹקֵק בִּשְׁעַת מַעֲשֵׂה לִרְאוֹת אֶת הַקֵּיסָר, וְהַדָּבָר נֶחְרַת בְּלִבּוֹ בְּיַלְדוּתוֹ עַד שֶׁלֹּא שְׁכָחוֹ אֲפִילּוּ בְּזִקְנוּתוֹ. 

כֵּן הוּא הַדָּבָר אֵצֶל רַבִּי אֱלִיעֶזֶר בֶּן הוֹרְקְנוּס, שֶׁנָּתַן דִּבְרֵי תּוֹרָה עַל לִבּוֹ בְּהִשְׁתּוֹקְקוּת גְּדוֹלָה, עַד שֶׁאֲפִילוּ דָּבָר אֶחָד מִדִּבְרֵי הַתּוֹרָה לֹא שָׁכַח, וְהָיָה מַמָּשׁ כְּבוֹר סִיד שֶׁאֵינוֹ מְאַבֵּד טִפָּה. וְזֶה מַרְאֶה עַל חֲבִיבוּת הַתּוֹרָה שֶׁכָּל כָּךְ נִתְאַהַבָה הַתּוֹרָה עָלָיו, עַד שֶׁנַּעֲשֵׂית חֲרוּתָה עַל לִבּוֹ. וְזוֹהִי מִן הַמִּדּוֹת הַטּוֹבוֹת שֶׁעַל הָאָדָם לְהִדַּבֵּק בָּהֶן, וְשֶׁאֵינָן נקנות אֶלָּא בִּיגִיעָה.
**INDEX_WRITE=<p>
# מִשְׁנָה ט

{אָמַר לָהֶם, צְאוּ וּרְאוּ אֵיזוֹהִי דֶּרֶךְ יְשָׁרָה שֶׁיִּדְבַּק בָּהּ הָאָדָם. רַבִּי אֱלִיעֶזֶר אוֹמֵר, עַיִן טוֹבָה. רַבִּי יְהוֹשֻׁעַ אוֹמֵר, חָבֵר טוֹב. רַבִּי יוֹסֵי אוֹמֵר, שָׁכֵן טוֹב. רַבִּי שִׁמְעוֹן אוֹמֵר, הָרוֹאֶה אֶת הַנּוֹלָד. רַבִּי אֶלְעָזָר אוֹמֵר, לֵב טוֹב. אָמַר לָהֶם, רוֹאֶה אֲנִי אֶת דִּבְרֵי אֶלְעָזָר בֶּן עֲרָךְ מִדִּבְרֵיכֶם, שֶׁבִּכְלַל דְּבָרָיו דִּבְרֵיכֶם.

 אָמַר לָהֶם צְאוּ וּרְאוּ אֵיזוֹהִי דֶּרֶךְ רָעָה שֶׁיִּתְרַחֵק מִמֶּנָּה הָאָדָם. רַבִּי אֱלִיעֶזֶר אוֹמֵר, עַיִן רָעָה. רַבִּי יְהוֹשֻׁעַ אוֹמֵר, חָבֵר רָע. רַבִּי יוֹסֵי אוֹמֵר, שָׁכֵן רָע. רַבִּי שִׁמְעוֹן אוֹמֵר, הַלֹּוֶה וְאֵינוֹ מְשַׁלֵּם. אֶחָד הַלֹּוֶה מִן הָאָדָם, כְּלֹוֶה מִן הַמָּקוֹם בָּרוּךְ הוּא, שֶׁנֶּאֱמַר (תְּהִלִּים לְז) לֹוֶה רָשָׁע וְלֹא יְשַׁלֵּם, וְצַדִּיק חוֹנֵן וְנוֹתֵן. רַבִּי אֶלְעָזָר אוֹמֵר, לֵב רָע. אָמַר לָהֶם, רוֹאֶה אֲנִי אֶת דִּבְרֵי אֶלְעָזָר בֶּן עֲרָךְ מִדִּבְרֵיכֶם, שֶׁבִּכְלַל דְּבָרָיו דִּבְרֵיכֶם:}

@ עַיִן טוֹבָה וְעַיִן רָעָה

פֵּרֵשׁ רַבֵּנוּ עוֹבַדְיָה מִבַּרְטְנוּרָא, שֶׁעַיִן טוֹבָה מְצוּיָה אֵצֶל אָדָם שֶׁמִּסְתַּפֵּק בְּמַה שֶׁיֵּשׁ לוֹ, וְאֵינוֹ מְבַקֵּשׁ דְּבָרִים יְתֵרִים, וְאֵינוֹ מְקַנֵּא כְּשֶׁרוֹאֶה שֶׁיֵּשׁ לַחֲבֵרָיו יוֹתֵר מִמֶּנּוּ, אֶלָּא אַדְּרַבָּה הוּא שָׂמֵחַ בְּמַה שֶׁיֵּשׁ לַאֲחֵרִים, וְשָׂמַח בְּהַצְלָחָתָם, בְּטוֹבָתָם וּבְשִׂמְחָתָם שֶׁל הַבְּרִיּוֹת. 

לְעֻמַּת זֹאת, מִי שֶׁיֵּשׁ לוֹ עַיִן רָעָה, לֹא רַק שֶׁאֵינוֹ שָׂמֵחַ בְּמַה שֶׁיֵּשׁ לַאֲחֵרִים, אֶלָּא גַּם מִמַּה שֶׁיֵּשׁ לוֹ אֵינוֹ נֶהֱנָה, מִפְּנֵי שֶׁתָּמִיד שׁוֹאֵף לְקַבֵּל וּלְהַשִּׂיג יוֹתֵר מִמַּה שֶׁיֵּשׁ בְּיָדוֹ, אַךְ אֵינוֹ מַשִּׂיג מְאוּמָה [וּבְוַדַּאי שֶׁאֵינוֹ שָׂשׂ וְשָׂמֵחַ לָתֶת מִשֶּׁלּוֹ לַאֲחֵרִים].

וּבְהֶקְשֵׁר לָזֶה מְסַפְּרִים, שֶׁפַּעַם עָבַר אֵיזֶה כֶּלֶב עַל גֶּשֶׁר כְּשֶׁחֲתִיכַת בָּשָׂר נִמְצֵאת בְּפִיו. בִּרְאוֹתוֹ אֶת בְּבוּאֲתוֹ בְּתוֹךְ הַמַּיִם, חָשַׁב שֶּׁבַּמַּיִם נִמְצָא כֶּלֶב אַחֵר שֶׁבְּפִיו יֵשׁ חֲתִיכַת בָּשָׂר גְּדוֹלָה יוֹתֵר מִשֶּׁלּוֹ, וְלָכֵן הִפִּיל אֶת הַבָּשָׂר שֶׁהָיָה לוֹ בְּפִיו, וְקָפַץ לְעֵבֶר הַכֶּלֶב הַשֵּׁנִי, כְּדֵי לַחֲטוֹף לוֹ אֶת הַחֲתִיכָה הַגְּדוֹלָה. 

הַתּוֹצָאָה הָיְתָה, שֶׁהַחֲתִיכָה שֶׁהָיְתָה לוֹ בְּפִיו אָבְדָה בַּמַּיִם, וְהַחֲתִיכָה הַשְּׁנִיָּה לֹא הָיְתָה קַיֶּמֶת כְּלָל, וְלֹא רַק שֶׁלֹּא קִבֵּל אֶת מַה שֶׁרָצָה, אֶלָּא גַּם מַה שֶׁהָיָה בְּיָדוֹ הָלַךְ לְאִבּוּד. זֶהוּ סוֹפוֹ שֶׁל מִי שֶׁיֵּשׁ לוֹ עַיִן רָעָה בְּמָמוֹנָם וּרְכוּשָׁם שֶׁל אֲחֵרִים.

*

מַעֲשֵׂה שֶׁהָיָה אֵצֶל הַגָּאוֹן רַבִּי אֵלִיָּהוּ חַיִּים מַייזְל. פַּעַם בָּא אֵלָיו יְהוּדִי תָּמִים וְשָׁפַךְ שִׂיחוּ לְפָנָיו: לִפְנֵי כְּחֹדֶשׁ יָמִים הָיִיתִי מְהַלֵּךְ בִּרְחוֹבָהּ שֶׁל הָעִיר וּמָצָאתִי אַרְנַק מָלֵא כֶּסֶף, בָּאתִי לְבֵיתִי פָּתַחְתִּי אֶת הָאַרְנָק וּמָצָאתִי בּוֹ סַךְ אֶלֶף רֻבָּל. 

לְמָחֳרָת קָרָאתִי בָּעִתּוֹן מוֹדָעָה מֵאֵת הַנָּסִיךְ הַפּוֹלָנִי שֶׁאָבַד לוֹ אַרְנַק וּבְתוֹכוֹ הַרְבֵּה זְהוּבִים, וּמִי שֶׁיִּמְצָא וְיַחְזִירֵהוּ לוֹ, יִטּוֹל מֵאָה רֻבָּל בִּשְׂכָרוֹ. 

מִיַּד הָלָכְתִּי אֶל הַנָּסִיךְ וְהֶחְזַרְתִּי לוֹ אֲבֵדָתוֹ. 

הַנָּסִיךְ מָנָה אֶת הַמָּעוֹת שֶׁבּוֹ, וְהִנֵּה כֻּלּוֹ הַתְמַלֵּא אַף וְחֵמָה, וְהִתְחִיל לִצְעֹק עָלַי וְאָמַר: יְהוּדִי גַּנָּב, אַלְפַּיִם רֻבָּל הָיוּ בָּאַרְנָק, וְאַתָּה מַחְזִיר לִי אֶלֶף בִּלְבַד? וְהִתְחִיל לְחָרֵף וּלְגַדֵּף אוֹתִי, וְתָבַע אוֹתִי לְמִשְׁפָּט אֵצֶל הָעֶרְכָּאוֹת, מִי יוֹדֵעַ אֵיזֶה תּוֹצָאוֹת יִהְיוּ לַמִּשְׁפָּט, יוֹאִיל נָא כְּבוֹד הָרַב לָתֶת לִי עֵצָה לְחַלְּצֵנִי מִן הַצָּרָה שֶׁבָּאָה עָלַי. 

הָרַב עוֹדֵד אוֹתוֹ, וְשָׁאַל אוֹתוֹ, הַאִם יֵשׁ לוֹ עוֹרֵךְ דִּין לְיַצְגוֹ בַּמִּשְׁפָּט. הֵשִׁיב הַיְּהוּדִי, שֶׁעוֹרֵךְ דִּין פְּלוֹנִי מְיַיצֵג אוֹתוֹ. בִּקֵּשׁ הָרַב לְהָבִיא לְפָנָיו אֶת עוֹרֵךְ הַדִּין. וְאָכֵן הִגִּיעַ עוֹרֵךְ הַדִּין אֶל הָרַב, וְהִתְיַיעֵץ עִמּוֹ. 

וְהִנֵּה כְּשֶׁהִגִּיעַ יוֹם הַמִּשְׁפָּט, עֲמֹד הַנָּסִיךְ בְּבֵית הַמִּשְׁפָּט וְטָעַן בִּפְנֵי הַשּׁוֹפְטִים: אָבַד לִי אַרְנַק וּבוֹ אַלְפַּיִם רֻבָּל, יְהוּדִי זֶה מָצָא אֶת אֲבֵדָתִי, אֲבָל הֶחְזִיר לִי מִתּוֹכוֹ אֶלֶף רֻבָּל בִּלְבַד. וְהַיְּהוּדִי לְעֻמָּתוֹ טוֹעֵן, לֹא מָצָאתִי בְּתוֹךְ הָאַרְנָק אֶלָּא אֶלֶף רֻבָּל בִּלְבַד.

עוֹרֵךְ הַדִּין הִתְחִיל לְהַצְדִּיק אֶת הַיְּהוּדִי, שֶׁאָדָם שֶּׁמַּחְזִיר אֲבֵדָה אֵינוֹ חָשׁוּד לָקַחַת חֵלֶק מִמֶּנָּה, שֶׁהֲרֵי יָכַל לָקַחַת אֶת כֻּלָּהּ, וְאַף אֶחָד לֹא הָיָה יוֹדֵעַ מִכָּךְ, וּבְכָל זֹאת הֶחְזִיר אֶת הַמְּצִיאָה. וּבְתוֹךְ דְּבָרָיו פָּנָה אֶל הַנָּסִיךְ, וְשָׁאַל, הַאִם אֲדוֹנִי יָכוֹל לְהִשָּׁבַע שֶׁבָּאַרְנָק הָאָבוּד הָיוּ אַלְפַּיִם רֻבָּל? הַנָּסִיךְ הֵשִׁיב, כֵּן, וּבְתוֹךְ כָּךְ קָפַץ וְנִשְׁבַּע שֶׁאִבֵּד בָּאַרְנָק אַלְפַּיִם רֻבָּל.

פָּנָה הָעוֹרֵךְ דִּין אֶל הַשּׁוֹפְטִים וְאָמַר, רַבּוֹתַי! אִי אֶפְשָׁר לְפַקְפֵּק בִּשְׁבוּעָתוֹ שֶׁל הַנָּסִיךְ הַנִּכְבָּד, אֲבָל שְׁבוּעָתוֹ זוֹ מְעִידָה כִּי הָאֲבֵדָה שֶׁנִּמְצְאָה אֵינָהּ שֶׁלּוֹ, חֲזָקָה עַל מִי שֶּׁמַּחְזִיר אֲבֵדָה שֶׁאָדָם כָּשֵׁר הוּא, אָדָם גַּנָּב אוֹ רַמַּאי, אֵינוֹ מֵשִׁיב אֲבֵדָה כְּלָל, וְאִם נִמְצָא בָּאַרְנָק רַק אֶלֶף רֻבָּל, הַדָּבָר בָּרוּר כִּי זוֹהִי אֲבֵדָה אַחֶרֶת וְלֹא שֶׁל הַנָּסִיךְ כְּלָל, אֲנִי דּוֹרֵשׁ מֵהַנָּסִיךְ שֶׁיַּחְזִיר אֶת הָאֲבֵדָה לְמִי שֶׁמָּצְאָה.

פְּנֵי הַנָּסִיךְ הִסְמִיקוּ. הַשּׁוֹפְטִים כַּנִּרְאֶה הֵבִינוּ כִּי הוּא נִשְׁבַּע לַשֶּׁקֶר, אֲבָל כְּדֵי שֶׁלֹּא לְהַאֲשִׁים אֶת הַנָּסִיךְ בִּשְׁבוּעַת שֶׁקֶר, קִבְּלוּ אֶת טַעֲנַת הָעוֹרֵךְ דִּין, וְהוֹצִיאוּ פְּסַק דִּין כִּי הָאַרְנָק שֶׁבּוֹ אֶלֶף רֻבָּל יֻחְזַר לַיְּהוּדִי הַמּוֹצְאוֹ. 

שׁוּב רוֹאִים אָנוּ שְׁמִי שֶׁלֹּא שָׂמֵחַ בְּמַה שֶׁיֵּשׁ בְּיָדוֹ, וְחָפֵץ לִזְכּוֹת בְּמָמוֹן שֶׁל אֲחֵרִים, הֲרֵי בְּסוֹפוֹ שֶׁל דָּבָר מַה שֶׁיֵּשׁ בְּיָדוֹ נִלְקָח מִמֶּנּוּ, וּמַה שֶׁרָצָה לְקַבֵּל אֵינוֹ מְקַבֵּל.

*

מְסַפְּרִים עַל הָאַדְמוֹ"ר הַ''פְּנֵי מְנַחֵם" מִגּוּר, שֶׁנִּכְנַס אֵלָיו פַּעַם רוֹפֵא עֵינַיִם מְעֻלֶּה מֻמְחֶה בִּתְחוּמוֹ, וְסִפֵּר שֶׁעָלָיו לִנְסֹעַ לְכַנֵּס רוֹפְאֵי עֵינַיִם בֵּינְלְאוּמִי, אֲשֶׁר בּוֹ יָדוּנוּ בַּהִתְפַּתְחוֹיוֹת הַחֲדָשׁוֹת בִּתְחוּם זֶה שֶׁל הָרְפוּאָה. אָמַר לוֹ הָרַבִּי: בַּקָּשָׁה לִי אֵלֶיךָ, כְּשֶׁיַּגִּיעַ תּוֹרְךָ לְדַבֵּר, תַּקְדִּים וְתֹאמַר שֶׁרַב אֶחָד מֵאֶרֶץ יִשְׂרָאֵל בִּקֵּשׁ מִמְּךָ לִמְסֹר לִקְהַל הַפְּרוֹפֶסוֹרִים, שֶׁבּוֹ שֶׁבַּזְּמַן שֶׁהֵם עוֹסְקִים בְּרִפּוּי עֵינֵיהֶם שֶׁל הַזּוּלַת, עֲלֵיהֶם לְוַודֵא שֶׁהָעֵינַיִם שֶׁלָּהֶם טוֹבוֹת וּבְרִיאוֹת זֶה לָזֶה...

הָרוֹפֵא הֻפְתַּע מֵהַבַּקָּשָׁה, אַךְ שָׁמַר זֹאת בְּלִבּוֹ. בְּאוֹתוֹ כִּנּוּס הִשְׁתַּתֵּף רוֹפֵא עֵינַיִם מִיֵגוּסְלַבְיָה, שֶׁהָיָה לוֹ פַּטֵנְט רְפוּאִי חָדָשׁ לְרַפֵּא לִקּוּי מְסֻיָּם בָּעֵינַיִם. פַּטֵנְט זֶה נֶחְשָׁב לְחִדּוּשׁ בִּקְנֵה מִדָּה עוֹלָמִי, מֵאַחַר שֶׁעַד כֹּה לֹא נִמְצָא פִּתָּרוֹן לְלִקּוּי זֶה, הַפְּרוֹפֶסוֹר שָׁמַר אֶת הָרַעֲיוֹן לְעַצְמוֹ וְאַף לֹא אֶחָד הִצְלִיחַ לַחְשֹׂף אֶת שִׁיטָתוֹ.

 בְּמַהֲלַךְ הַכִּנּוּס, נִקְבָּע בְּסֵדֶר הַנּוֹאֲמִים, שמיודענו הָרוֹפֵא מִיִּשְׂרָאֵל נָאַם לִפְנֵי אוֹתוֹ אוֹרֵחַ מִיֵגוּסְלַבְיָה. הַיִּשְׂרְאֵלִי קָם, וְאָזַר אֹמֶץ, וּמָסַר אֶת דִּבְרֵי "הָרַב מִיְּרוּשָׁלַיִם". וּלְאַחַר מִכֵּן נָשָׂא אֶת דְּבָרָיו כְּפִי הַמְתֻכְנָן.

אַחֲרָיו קָם הָרוֹפֵא הַיֵגוּסְלַבִי לָשֵׂאת אֶת דְּבָרוֹ, וּבְרֵאשִׁית דְּבָרָיו אָמַר: יֵשׁ לִי רַעְיוֹן מְסֻיָּם שֶׁלֹּא חָשַׁבְתִּי לְגַלּוֹתוֹ לְאִישׁ, אַךְ דִּבְרֵי "הָרַב מִיְּרוּשָׁלַיִם" הָרְשִׁימוּ אוֹתִי מְאֹד, וַאֲנִי רוֹאֶה שֶׁיֵּשׁ בָּהֶם הַרְבֵּה אֱמֶת, לָכֵן אֲגַלֶּה לָכֶם אֶת שִׁיטָתִי הַחֲדָשָׁה בְּרִפּוּי...

נִמְצֵאנוּ לְמֵדִים, שֶׁעֵינַיִם בְּרִיאוּת, אֵין זֶה דַּוְקָא שֶּׁאֵין בָּהֶם לִקּוּי מְסֻיָּם, אוֹ שֶׁהֵן רוֹאוֹת שֵׁשׁ שֵׁשׁ. אֶלָּא עֵינַיִם בְּרִיאוּת פֵּרוּשׁוֹ, שֶּׁאֵין הָעַיִן צָרָה בְּמַה שֶׁיֵּשׁ לַשֵּׁנִי, וְשָׂמַח בְּטוֹבַת חֲבֵרוֹ כְּמוֹ שֶּׁשָּׂמַח בְּטוֹבַת עַצְמוֹ.

@ הֲרוֹאֶה אֶת הַנּוֹלַד

מַעֲשֵׂה הָיָה בִּיהוּדִי אֶחָד, שֶׁעָשָׂה אֵיזֶה דָּבָר שֶׁהִזִּיק לַיַּהֲדוּת, וּכְשֶׁנִּכְנַס פַּעַם אֵצֶל הַגְרִי"ז מִבְּרִיסְק זַצַ"ל, נָזַף בּוֹ הָרַב וְצָעַק עָלָיו עַל רֹעַ מַעֲלָלָיו.

שָׁאַל אוֹתוֹ הַיְּהוּדִי: רַבִּי, מַה אֶפְשָׁר לַעֲשׂוֹת כְּדֵי לְתַקֵּן אֶת הַמַּצָּב? עָנָה לוֹ הָרַב: אִי אֶפְשָׁר לַעֲשׂוֹת כְּלוּם, וְסִפֵּר לוֹ אֶת הַמַּעֲשֶׂה דִּלְהַלָּן:

בַּעֲיָרָה יְהוּדִית אַחַת, הָיָה שָׁם עֶגְלוֹן אֶחָד שֶׁהָיָה מַסִּיעַ אֶת הָאֲנָשִׁים לִמְקוֹם חֶפְצָם, וּמִזֶּה הָיְתָה פַּרְנָסָתוֹ. וַיְהִי הַיּוֹם, וּבָחוּר אֶחָד לָמַד גַּם כֵּן אֶת הַמִּקְצוֹעַ הַזֶּה, קָנָה לוֹ סוּס וַעֲגָלָה, וְהֵחֵל לַעֲסֹק גַּם כֵּן בְּאוֹתוֹ עֵסֶק בְּאוֹתָהּ עֲיָרָה. 

כְּשֶׁשָּׁמַע עַל כָּךְ הָעֶגְלוֹן הַוָּתִיק, כַּעַס עָלָיו מְאֹד, וְהֵחֵל לִצְעֹק עָלָיו שֶׁהוּא מְקַפֵּחַ אֶת פַּרְנָסָתוֹ, וְהֵחֵלָּה מְרִיבָה גְּדוֹלָה בֵּינֵיהֶם. לְבַסּוֹף הִגִּיעוּ לִפְשָׁרָה, שֶׁהָעֶגְלוֹן הַוָּתִיק יִשְׁאַל אֶת הָעֶגְלוֹן הֶחָדָשׁ שְׁאֵלָה בְּ"הִלְכוֹת עֶגְלוֹנִים", וְהָיָה אִם יֵדַע אֶת הַתְּשׁוּבָה, יוּכַל לְהַמְשִׁיךְ לַעֲבוֹד כָּאן, וְאִם לֹא יֵדַע, יִהְיֶה חַיָּב לָלֶכֶת לְעִיר אַחֶרֶת.

שָׁאַל אוֹתוֹ הָעֶגְלוֹן הַזָּקֵן: מַה תַּעֲשֶׂה אִם הָעֲגָלָה שֶׁלְּךָ נִתְקַעָת בַּבּוֹץ סָמִיךְ וְעָמֹק?

אָמַר לוֹ הָעֶגְלוֹן הַצָּעִיר: מוֹרִידִים אֶת הַנּוֹסְעִים וְהַחֲבִילוֹת מֵהָעֲגָלָה כְּדֵי שֶׁהָעֲגָלָה תִּהְיֶה יוֹתֵר קַלָּה, וְכָךְ יוּכְלוּ לְהוֹצִיאָהּ מֵהַבֹּץ. חָזַר וּשְׁאָלוֹ: מַה קוֹרֵא אִם עָשׂוּ כֵּן וְלֹא הוֹעִיל לָהֶם?

אָמַר לוֹ: מְבִיאִים סוּסִים אֲחֵרִים, וְקוֹשְׁרִים חֶבֶל לַעֲגָלָה הַטְּבוּעָה בַּבּוֹץ, וּמוֹשְׁכִים אֶת הָעֲגָלָה.

חָזַר וְשָׁאַל: מַה קוֹרֵא אִם גַּם עָשׂוּ כֵּן וְלֹא הוֹעִיל מִפְּנֵי שֶׁהַבּוֹץ עָמוֹק וְסָמִיךְ מְאֹד? אָמַר לוֹ: אֵינִי יוֹדֵעַ! 

אִם כֵּן, אָמַר לוֹ הָעֶגְלוֹן הַזָּקֵן, כֵּיוָן שֶׁלֹּא יָדַעְתָּ, עָלֶיךָ לָלֶכֶת לְעִיר אַחֶרֶת וְלֹא לְהַמְשִׁיךְ בָּעִיר הַזֹּאת.

אָמַר לוֹ הַצָּעִיר: מְקֻבָּל עָלַי כֵּיוָן שֶׁזֶּה הָיָה הַתְּנַאי שֶׁהָיָה בֵּינֵינוּ, אוּלָם בְּבַקָּשָׁה מִמְּךָ, תְּלַמֵּד אוֹתִי מַה בֶּאֱמֶת עוֹשִׂים בְּמַצַּב כָּזֶה?!

עָנָה לוֹ הָעֶגְלוֹן הַזָּקֵן: בְּמַצַּב כָּזֶה בֶּאֱמֶת אֵין מַה לַעֲשׂוֹת, אוּלָם עֶגְלוֹן חֲכַם, יוֹדֵעַ שֶׁלְּכָזֶה בּוֹץ לֹא נִכְנָסִים!!!

וְאָז פָּנָה הָרַב לְאוֹתוֹ יְהוּדִי וְאָמַר: בֶּאֱמֶת כָּעֵת אֵין מַה לַעֲשׂוֹת, אֲבָל אִם הָיִיתָ חֲכַם, הָיִיתָ יוֹדֵעַ שֶׁלְּכָזֶה בּוֹץ לֹא נִכְנָסִים, שֶׁהֲרֵי חֲכַם רוֹאֶה אֶת הַנּוֹלַד.

כָּל אָדָם שֶׁעוֹמֵד בַּנִּסָּיוֹן מְסֻיָּם, יַעֲמוֹד וְיַחְשֹׁב אִם לֹא יַעֲמוֹד בַּנִּסָּיוֹן וְיִכָּשֵׁל בַּעֲבֵרָה, הֲרֵי לְאַחַר הָעֲבֵרָה יִצְטַעֵר עַל כָּךְ שֶּׁנִּכְשַׁל, שֶׁהֲרֵי כָּל הַהֲנָאוֹת בְּסוֹפוֹ שֶׁל דָּבָר חוֹלְפוֹת, אֲבָל הָעֲבֵרָה בִּמְקוֹמָהּ עוֹמֶדֶת, וְלִפְעָמִים קָשֶׁה מְאֹד לִמְחֹק אֶת הָעֲבֵרָה, וְלָכֵן מַזְהִירִים רַבּוֹתֵינוּ אֶת הָאָדָם לְהִסְתַּכֵּל צָעַד אֶחָד קָדִימָה, כְּדֵי לִרְאוֹת מַה יִהְיוּ הַהַשְׁלָכוֹת וְהַתּוֹצָאוֹת שֶׁל אוֹתָהּ הֲנָאָה אֲסוּרָה.

וּכְמוֹ לְמָשָׁל, מִי שֶׁמְּגָרֵד לוֹ הָרֶגֶל, מְאֹד נֶהֱנָה לְגָרֵד, וּמֵרֹב הִתְלַהֲבוּת לְגָרֵד אֵינוֹ שָׂם לֵב שֶׁחוֹבֵל הוּא בְּעַצְמוֹ. וְרַק לְאַחַר שֶּׁסִּיֵּם לְגָרֵד, מַרְגִּישׁ הוּא אֶת הַנֶּזֶק שֶׁעָשָׂה לְעַצְמוֹ, וְאָז מַתְחִיל לִשְׂרֹף לוֹ אוֹתוֹ מָקוֹם שְׁגִירֵד, וְאַף יוֹרֵד לוֹ דָּם, וְקָשֶׁה לוֹ לָלֶכֶת עַל הָרֶגֶל, וְכָל זֶה בִּגְלַל הֲנָאָה שֶׁל רֶגַע. אֲבָל אִם הָיָה רוֹאֶה אֶת הַנּוֹלַד, הָיָה מִתְאַפֵּק וְלֹא חוֹבֵל בְּעַצְמוֹ.

@ הַלֹּוֶה וְאֵינוֹ מְשַׁלֵּם

אָדָם שֶׁקִּבֵּל הַלְוָאָה וְאֵינוֹ מְשִׁיבָה, הוּא דֻּגְמָא אוֹפְיָינִית וְסִמֵּל לִכְפִיּוּת טוֹבָה, שֶׁהֲרֵי הַמַּלְוֶה סִיְּעוּ בִּשְׁעַת דּוֹחֲקוֹ, הוּא אֵינוֹ מָכִיר לוֹ תּוֹדָה עַל כָּךְ, אֶלָּא מְשַׁלֵּם לוֹ רָעָה תַּחַת טוֹבָה, וּכְבָר אָמַר שְׁלֹמֹה הַמֶּלֶךְ בְּמִשְׁלֵי: "מֵשִׁיב רָעָה תַּחַת טוֹבָה, לֹא תָמוּשׁ רָעָה מִבֵּיתוֹ". רַחְ"לִ. 

בְּנוֹסָף לְכָךְ, אוֹמֶרֶת הַמִּשְׁנָה, "הַלֹּוֶה מִן הָאָדָם כְּלֹוֶה מִן הַמָּקוֹם בָּרוּךְ הוּא", כְּלוֹמַר שֶׁהוּא נֶחְשָׁב כְּגוֹזֵל אֶת הַקָּדוֹשׁ בָּרוּךְ הוּא, מִשּׁוּם שֶׁכַּאֲשֶׁר הַלּוֹוֶה אֵינוֹ פּוֹרֵעַ לַמְּלַוֶּה, הֲרֵי הוּא נַעֲשָׂה בָּעַל חוֹבוֹ שֶׁל הַקָּדוֹשׁ בָּרוּךְ הוּא. הֲכֵיצַד?

הַקָּדוֹשׁ בָּרוּךְ הוּא בֵּרַךְ אֶת רְאוּבֵן הַמַּלְוֶה בִּסְכוּם מְסֻיָּם שֶׁל כֶּסֶף. רְאוּבֵן עָשָׂה חֶסֶד, וְהִלְוָה אֶת כַּסְפּוֹ לְשִׁמְעוֹן. כַּאֲשֶׁר שִׁמְעוֹן אֵינוֹ פּוֹרֵעַ אֶת חוֹבוֹ, לְמַעֲשֵׂה הוּא מְחַסֵּר מֵהַסְּכוּם שֶׁנִּקְבַּע מִן הַשָּׁמַיִם שֶׁרָאוּי לִהְיוֹת בְּיַד רְאוּבֵן, וְכָעֵת רְאוּבֵן מֻפְסָד עַל לֹא עָוֶל בְּכַפּוֹ.

וְעַל כֵּן, "נֶאֱלָץ" הַקָּדוֹשׁ בָּרוּךְ הוּא כִּבְיָכוֹל לְהַמְצִיא לִרְאוּבֵן מֵחָדָשׁ אֶת הַמַּגִּיעַ לוֹ. 

יוֹצֵא אֵפוֹא, שֶׁחוֹבַת הַפֵּרָעוֹן שֶׁל שִׁמְעוֹן, עָבְרָה מִשִּׁמְעוֹן לְבוֹרֵא הָעוֹלָם אֲשֶׁר פָּרַע אֶת חוֹבוֹ בִּמְקוֹמוֹ. וְאוֹתוֹ שִׁמְעוֹן הַלֹּוֶה, הוֹצִיא כִּבְיָכוֹל מֵהַקָּדוֹשׁ בָּרוּךְ הוּא כֶּסֶף שֶׁלֹּא בְּיֹשֶׁר, וְלָכֵן נֶחְשָׁב לוֹ כְּאִלּוּ גָּזָל אֶת ה' יִתְבָּרַךְ.

*

סִפֵּר הַגָּאוֹן רַבִּי יַעֲקֹב מוּצַפִי זַצַ"ל, שֶׁבֶּבַּגְדַאד הָיוּ שְׁנֵי חֲבֵרִים טוֹבִים, שֶׁעָזְרוּ זֶה לָזֶה בְּכָל הִזְדַּמְּנוּת.

פַּעַם קָנָה אֶחָד מֵהֶם דִּירָה, וְנִזְקָק לְהַלְוָאָה בִּסְכוּם גָּדוֹל, בַּצַּר לוֹ סִפֵּר לַחֲבֵרוֹ עַל כָּךְ, וַחֲבֵרוֹ הִלְוָה לוֹ אֶת כָּל הַסְּכוּם מֵרְצוֹנוֹ הַטּוֹב.

כַּעֲבוֹר זְמַן מַה, כְּשֶׁהִגִּיעַ זְמַן עֲלִיַּת יְהוּדֵי בַּגְדָאד לְאֶרֶץ יִשְׂרָאֵל, מֶמְשֶׁלֶת בַּגְדָאד הֶחְרִימָה אֶת אוֹתָהּ דִּירָה, וּשְׁנֵי הַחֲבֵרִים עָלוּ לְאֶרֶץ יִשְׂרָאֵל, וְכַעֲבֹר שְׁנָתַיִם נִפְטַר הַלֹּוֶה לִפְנֵי שֶׁהֶחְזִיר לַמַּלְוֶה אֶת הַהַלְוָאָה.

כַּעֲבוֹר מִסְפַּר חֳדָשִׁים לְאַחַר פְּטִירַת הַלֹּוֶה, הוֹפִיעַ הַלֹּוֶה בַּחֲלוֹם אֵצֶל רַבִּי יַעֲקֹב מוּצַפִי, וְסִפֵּר לוֹ עַל דְּבַר הַהַלְוָאָה אֲשֶׁר לָוָה מֵחֲבֵרוֹ, וְאָמַר, שֶׁהֱיוֹת שֶׁלֹּא פָּרַע אֶת חוֹבוֹ, אֵין לוֹ מְנוּחָה בָּעוֹלָם הָאֱמֶת, וְלָכֵן הִתְחַנֵּן לִפְנֵי הָרַב שֶׁיַּזְמִין אֵלָיו אֶת הַמַּלְוֶה פְּלוֹנִי, וְיַסְבִּיר לוֹ שֶׁלֹּא הָיְתָה לוֹ אֶפְשָׁרוּת לִפְרֹעַ אֶת חוֹבוֹ, וִיבַקֵּשׁ מִמֶּנּוּ לִמְחוֹל לוֹ עַל הַחוֹב בִּמְחִילָה גְּמוּרָה.

 לְמָחֳרָת הַיּוֹם, הִזְמִין רַבִּי יַעֲקֹב אֶת הַמַּלְוֶה, שָׁאַל אוֹתוֹ, הַאִם הָיָה לְךָ חָבֶר שֶׁשְּׁמוֹ פְּלוֹנִי? הֵשִׁיב הָאִישׁ: כֵּן, זִכְרוֹנוֹ לִבְרָכָה.

שְׁאָלוֹ הָרַב: הַאִם הִלְוֵויתָ לוֹ סְכוּם כָּךְ וְכָךְ לַדִּירָה שֶׁקָּנָה בְּבַגְדָאד? הֵשִׁיב הַמַּלְוֶה: כֵּן נָכוֹן. אָמַר לוֹ הָרַב: בֵּין כֹּה וָכֹה חוֹב אָבוּד, מֵאַחַר שֶׁהַלֹּוֶה נִפְטַר, לָכֵן בְּבַקָּשָׁה מִמְּךָ, אֱמוֹר אַחֲרַי בַּפֶּה מַלֵּא: "הֲרֵינִי מוֹחֵל בִּמְחִילָה גְּמוּרָה אֶת הַחוֹב שֶׁהוּא חַיָּב לִי, וְלֹא יֵעָנֵשׁ בְּסִבָּתִי".

הַמַּלְוֶה אָמַר אַחֲרָיו כְּכָל הַדְּבָרִים הָאֵלֶּה, וְהָלָךְ לְדַרְכּוֹ לְשָׁלוֹם. בַּלַּיְלָה הוֹפִיעַ שׁוּב בַּחֲלוֹם הַלֹּוֶה הַנִּפְטָר בְּשִׂמְחָה, וְאָמַר לָרַב, תָּנוּחַ דַּעְתְּךָ שֶׁהִנַּחְתָּ אֶת דַּעְתִּי.

אַשְׁרֵי הָאִישׁ שֶׁפּוֹרֵעַ אֶת כָּל חוֹבוֹתָיו כָּאן בָּעוֹלָם הַזֶּה, כְּדֵי שֶׁלֹּא יִצְטָרֵךְ חָלִילָה לְהֵעָנֵשׁ עַל כָּךְ בָּעוֹלָם הַבָּא, שֶׁכַּיָּדוּעַ מְדַקְדְּקִים עִם הָאָדָם עַל כָּל פְּרוּטָה וּפְרוּטָה שֶּׁנִּשְׁאַר חַיָּב לַחֲבֵרוֹ כָּאן בָּעוֹלָם הַזֶּה.
**INDEX_WRITE=<p>
# מִשְׁנָה י

{ הֵם אָמְרוּ שְׁלשָׁה דְּבָרִים. רַבִּי אֱלִיעֶזֶר אוֹמֵר, יְהִי כְּבוֹד חֲבֵרָךְ חָבִיב עָלֶיךָ כְּשֶׁלָּךְ, וְאַל תְּהִי נוֹחַ לִכְעוֹס. וְשׁוּב יוֹם אֶחָד לִפְנֵי מִיתָתָךְ. וֶהֱוֵי מִתְחַמֵּם כְּנֶגֶד אוּרָן שֶׁל חֲכָמִים, וֶהֱוֵי זָהִיר בְּגַחַלְתָּן שֶׁלֹּא תִכָּוֶה, שֶׁנְּשִׁיכָתָן נְשִׁיכַת שׁוּעָל, וַעֲקִיצָתָן עֲקִיצַת עַקְרָב, וּלְחִישָׁתָן לְחִישַׁת שָׂרָף, וְכָל דִּבְרֵיהֶם כְּגַחֲלֵי אֵשׁ:}

~ יְהִי כְּבוֹד חֲבֵרְךָ חָבִיב עָלֶיךָ כְּשֶׁלָּךְ

דַּרְכּוֹ וְטִבְעוֹ שֶׁל הָאָדָם, לִדְאֹג תְּחִלָּה לְכָבוֹד הָאִישִׁי שֶׁלּוֹ, וּלְאַחַר מִכֵּן לִדְאֹג לִכְבוֹד זוּלָתוֹ. וְלָכֵן מַרְשֶׁה הוּא לִפְעָמִים לְהִתְלוֹצֵץ עַל חֶשְׁבּוֹן הַשֵּׁנִי, וְטַעֲנָתוֹ בְּפִיו שֶׁהוּא רַק מִתְבַּדֵּחַ. אֲבָל כְּשֶׁמִּתְלוֹצְצִים עַל חֶשְׁבּוֹנוֹ, הוּא מִיַּד נִפְגַּע וּמַקְפִּיד עַל כְּבוֹדוֹ. לָכֵן בָּא הַתַּנָּא וְאָמַר, תִּדְאַג לַכָּבוֹד שֶׁל חֲבֵרְךָ, כְּמוֹ שֶׁאַתָּה דּוֹאֵג לִכְבוֹדְךָ, וְתִתְיַחֵס לַשֵּׁנִי כְּמוֹ שֶׁרְצוֹנְךָ שֶׁיִּתְיַחֲסוּ אֵלֶיךָ.

וּמְסֻפָּר עַל הַצַּדִּיק ר' אַרְיֵה לֵוִין זַצַ"ל, כְּשֶׁהִגִּיעַ לְגִיל שְׁמוֹנִים, אָמְרָה לוֹ אִשָּׁה אַחַת, שֶׁהִגִּיעַ הַזְּמַן לְהַנְהִיג אֶצְלוֹ שְׁעוֹת קַבָּלָה. 

אָמַר לָהּ רַבִּי אַרְיֵה: פַּעַם אַחַת הָיִיתִי מְאֹד עָיֵף, וְהֶחְלַטְתִּי שֶׁהַפַּעַם אֲנִי לֹא פּוֹתֵחַ אֶת הַדֶּלֶת, וּבֶאֱמֶת נִשְׁמְעוּ דְּפִיקוֹת, וְלֹא פָּתַחְתִּי. לְאַחַר שֶׁפָּסְקוּ הַדְּפִיקוֹת, וְנִשְׁמָע קוֹל צְעָדִים מִתְרַחֲקִים, נִגַּשְׁתִּי לַדֶּלֶת וְרָאִיתִי שֶׁזֹּאת הָיִית אָתְּ... וּמֵאָז הֶחְלַטְתִּי שֶׁלֹּא לְהַנְהִיג שְׁעוֹת קַבָּלָה!

עוֹד מְסֻפָּר עָלָיו, שֶׁלֹּא עָלֵינוּ נִפְטְרָה לוֹ בַּת, וּכְשֶׁחָזַר מֵהַלְּוָיָה חִכְּתָה לוֹ אִשָּׁה שֶׁהֻזְמְנָה לְאוֹתוֹ יוֹם, וְלֹא יָדְעָה שֶׁהוּא עַתָּה בְּאֵבֶל. רָצוּ בְּנֵי הַבַּיִת לִרְמֹז לָהּ עַל כָּךְ, וְהָרַב לֹא הִרְשָׁה, וְאָמַר לָהֶם שֶׁהִיא לֹא צְרִיכָה לִסְבֹּל מֵהָאָסוֹן שֶׁקָּרָה לוֹ, וְקִבֵּל אוֹתָהּ בְּסֵבֶר פָּנִים יָפוֹת, וְעָזַר לָהּ בְּכָל מְבֻקָּשָׁהּ.

כַּאֲשֶׁר הָאָדָם חוֹשֵׁב בְּדַעְתּוֹ, מַה הָיָה קוֹרֵא אִלּוּ אֲנִי הָיִיתִי בִּמְקוֹם חֲבֵרַי, כֵּיצַד אֲנִי הָיִיתִי רוֹצֶה שֶׁיִּתְנַהֲגוּ כְּלַפַּי, אֲזַי בְּאוֹתוֹ צוּרָה צָרִיךְ הוּא לִנְהֹג כְּלַפֵּי אֲחֵרִים, וּבְמִדָּה שֶׁאָדָם מוֹדֵד, בָּהּ מוֹדְדִים לוֹ.

@ שׁוּב יוֹם אֶחָד לִפְנֵי מִיתָתְךָ

הַדָּבָר שֶׁהָיָה רָגִיל בְּפִיו שֶׁל רַבִּי אֶלְעָזָר הוּא - "שׁוּב יוֹם אֶחָד לִפְנֵי מִיתָתְךָ". כַּאֲשֶׁר שָׁמְעוּ תַּלְמִידָיו שֶׁל רַבִּי אֱלִיעֶזֶר אֶת הַדְּבָרִים הַלָּלוּ, הֵם שְׁאָלוּהוּ: וְכִי אָדָם יוֹדֵעַ בְּאֵיזֶה יוֹם יָמוּת כְּדֵי שֶׁיַּעֲשֶׂה תְּשׁוּבָה יוֹם אֶחָד לִפְנֵי כֵּן? 

אָמַר לָהֶם: כָּל שֶׁכֵּן, לְכָךְ הִתְכַּוַונְתִי שֶׁיַּעֲשֶׂה תְּשׁוּבָה הַיּוֹם שֶׁמָּא יָמוּת לְמָחָר, וְכֵן יָשׁוּב לְמָחָר שֶׁמָּא יָמוּת לְמָחֳרָתוֹ, וְנִמְצָא שֶׁכָּל יָמָיו עָשָׂה תְּשׁוּבָה. (שַׁבָּת קנג.).

מָשָׁל לְמַה הַדָּבָר דּוֹמֶה, לַמֶּלֶךְ שֶׁזִּמֵּן אֶת עֲבָדָיו לַסְּעוּדָה וְלֹא קָבַע לָהֶם זְמַן מָתַי תִּהְיֶה הַסְּעוּדָה. הַפִּקְחִים שֶׁבָּהֶם אָמְרוּ: וְכִי חָסֵר דָּבָר בְּבֵית הַמֶּלֶךְ, הֲרֵי הַכֹּל מוּכָן וּמְזֻמָּן, וְאוּלַי יַזְמִין אוֹתָנוּ הַמֶּלֶךְ לָבוֹא פִּתְאוֹם, וְאָנוּ צְרִיכִים לִכָּנֵס לַסְּעוּדָה מְקֻשָּׁטִים. וְלָכֵן הָלְכוּ וְלָבְשׁוּ בִּגְדֵי פְּאֵר, וְהִמְתִּינוּ בְּסַבְלָנוּת בְּפֶתַח הָאַרְמוֹן שֶׁל הַמֶּלֶךְ. 

לְעֻמָּתָם, הַשּׁוֹטִים שֶׁבָּהֶם אָמְרוּ: וְכִי יֵשׁ סְעוּדָה בְּלֹא טֹרַח? הֲרֵי עוֹד לֹא רוֹאִים אֶת הַשֻּׁלְחָנוֹת הָעֲרוּכִים וְאֶת הַמְשָׁרְתִים הָעֲמֵלִים לְהָכִין אֶת הַסְּעוּדָה, וַאֲפִילּוּ הַזְמָנוֹת עֲדַיִן לֹא חֻלְּקוּ, כַּנִּרְאֶה יֵשׁ עוֹד זְמַן רַב. עַל כֵּן בִּהְיוֹתָם חֲכָמִים בְּעֵינֵי עַצְמָם, הֵם "נִצְּלוּ אֶת הַזְּמַן" כִּבְיָכוֹל, וְהָלְכוּ לִמְלַאכְתָּם לְהַרְוִיחַ עוֹד פְּרוּטוֹת אֲחָדוֹת.

פִּתְאוֹם בִּקֵּשׁ הַמֶּלֶךְ אֶת עֲבָדָיו לְהִכָּנֵס לְאַרְמוֹנוֹ לִסְעוּדָה. הַפִּקְחִים שֶׁבָּהֶם נִכְנְסוּ לְפָנָיו מְקֻשָּׁטִים כְּיָאוּת לִכְבוֹד הַמֶּלֶךְ. וְהַשּׁוֹטִים שֶׁבָּהֶם, נִכְנְסוּ בְּבִגְדֵי עֲבוֹדָה כְּשֶׁהֵם מְלֻכְלָכִים. שָׂמַח הַמֶּלֶךְ לִקְרַאת הַפִּקְחִים, וְכָעָס לִקְרַאת הַטִּפְּשִׁים. 

אָמַר הַמֶּלֶךְ: הַלָּלוּ שֶׁקִּשְּׁטוּ אֶת עַצְמָן לַסְּעוּדָה, יֵשְׁבוּ וְיֹאכְלוּ וְיִשְׁתּוּ. הַלָּלוּ שֶׁלֹּא קִשְּׁטוּ עַצְמָם לַסְּעוּדָה, יַעַמְדוּ מֵרָחוֹק וְיִרְאוּ. 

כָּל אָדָם יוֹדֵעַ שֶׁ"עֵת לָמוּת", וְכֻלָּם מְזֻמָּנִים לָתֶת דִּין וְחֶשְׁבּוֹן לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא. פִּקְחִים שֶׁקִּיְּמוּ אֶת הַפָּסוּק בְּקֹהֶלֶת: "בְּכָל עֵת יִהְיוּ בְּגָדֶיךָ לְבָנִים", וְתָמִיד הָיוּ מוּכָנִים וּמְזוּמַנִים, יְקַבְּלוּ עַל כָּךְ שָׂכַר, וְיִקָּצְרוּ אֶת הַפֵּרוֹת שֶׁהֵכִינוּ.

אוּלָם אֵלּוּ שֶׁדּוֹחִים אֶת הַהֲכָנוֹת, וּבִמְקוֹם לֶאֱסוֹף מַעֲשִׂים טוֹבִים, "מְנַצְּלִים אֶת הַזְּמַן" לַחֲטוֹף עוֹד כַּמָּה פְּרוּטוֹת, וְלַחֲווֹת עוֹד מִסְפַּר הַנָּאוֹת חוֹלְפוֹת, אֲנָשִׁים אֵלּוּ יַעַמְדוּ וְיִרְאוּ בִּשְׂכָרָם שֶׁל אֲחֵרִים אַךְ לֹא יִזְכּוּ לֵהָנוֹת גַּם הֵם.

אֵלּוּ שֶׁמִּתְכּוֹנְנִים לִלְמֹד תּוֹרָה וְלַעֲשׂוֹת תְּשׁוּבָה רַק כְּשֶׁיַּזְקִינוּ, סוֹפָם לְהַגִּיעַ לְבֵית הַמֶּלֶךְ בִּבְגָדִים מֻכְתָּמִים, בְּמַצַּב בּוֹ הֵם אֵינָם רְאוּיִים לִרְאוֹת אֶת פְּנֵי הַמֶּלֶךְ. "מִי שֶׁלֹּא טָרַח בְּעֶרֶב שַׁבָּת, מֵהֵיכָן יֹאכַל בְּשַׁבָּת", אֵיזוֹ סְעוּדָה מְצַפָּה לוֹ שָׁם...

*

רַבֵּנוּ בְּחַיֵּי בְּסִפְרוֹ "חוֹבוֹת הַלְּבָבוֹת" שַׁעַר הַתְּשׁוּבָה בְּסוֹפוֹ, מֵבִיא מָשָׁל נָאֶה לְתוֹעֶלֶת שֶׁל חֲזָרָה בִּתְשׁוּבָה גַּם בְּרֶגַע הָאַחֲרוֹן.

מָשָׁל לְאָדָם שֶׁחָפַץ לַחֲצוֹת נְהַר גָּדוֹל, וְהוּא מוּכָן לָתֶת כָּל הוֹן עַל מְנָת לְהַגִּיעַ מֵעֵבֶר לַנָּהָר. בְּיָדוֹ שֶׁל אוֹתוֹ אִישׁ הָיוּ מַטְבְּעוֹת כֶּסֶף רַבִּים, אוּלָם חָכְמָתוֹ עָמְדָה בְּיַחַס הָפוּךְ לְעוֹשְׁרוֹ, עַל כֵּן כַּאֲשֶׁר עָמַד עַל שְׂפַת הַנָּהָר, זָרַק אֶת מַטְבְּעוֹתָיו אֶל הַנָּהָר, מִפְּנֵי שֶׁחָשַׁב שֶׁיּוּכַל לִסְתּוֹם בָּהֶם אֶת הַנָּהָר, וְלַעֲבֹר עַל גַּבָּם לְצִדּוֹ הַשֵּׁנִי.

רַק לְאַחַר שֶׁזָּרַק אֶת כָּל הַמַּטְבְּעוֹת וְנוֹתְרָה בְּיָדוֹ מַטְבֵּעַ אַחַת בִּלְבַד, אָז נוֹכָח סוֹף סוֹף בְּטָעוּתוֹ. בִּשְׁלַב זֶה הוּא הִתְחִיל לְהִתְבּוֹנֵן סְבִיבוֹ, וּלְחַפֵּשׂ אֶת יְשׁוּעָתוֹ מִכִּוּוּן אַחֵר.

וְהִנֵּה לְפֶתַע הוּא מַבְחִין בְּרַב חוֹבֵל שֶׁעֹגֶן עִם סְפִינָתוֹ בִּשְׂפַת הַנָּהָר, וּמַמְתִּין לְנוֹסְעִים הָרוֹצִים לַחֲצוֹת אֶת הַנָּהָר. מִהֵר הָאִישׁ וְקָרָא לְעֶבְרוֹ: קַח אֶת הַמַּטְבֵּעַ שֶׁבְּיָדִי וְהֶעֱבִירַנִי בִּסְפִינָתְךָ אֶל מֵעֵבֶר לַנָּהָר. רַב הַחוֹבֵל עָשָׂה כַּמּוּבָן כְּבַקָּשָׁתוֹ, וְהוּא אָכֵן מַגִּיעַ לְעֶבְרוֹ הַשֵּׁנִי שֶׁל הַנָּהָר.

נִמְצָא, שֶׁבְּאוֹתָהּ מַטְבֵּעַ אַחֲרוֹנָה, הוּא הִשִּׂיג מַה שֶׁלֹּא הִשִּׂיג בְּכָל הַמַּטְבְּעוֹת שֶׁאִבֵּד בַּנָּהָר.

כָּךְ הוּא בָּעַל הַתְּשׁוּבָה אֲשֶׁר אִבֵּד אֶת רוֹב יָמָיו בְּדִבְרֵי חֻלִּין, כַּאֲשֶׁר הוּא מְבַקֵּשׁ לַחְזֹר בִּתְשׁוּבָה בְּסוֹף יָמָיו, וְהוּא מְשַׁנֶּה דַּרְכּוֹ וְשָׁב אֶל ה' הַקָּדוֹשׁ בָּרוּךְ הוּא שֶׁהִמְתִּין לוֹ כָּל הַזְּמַן, אָכֵן ה' יִתְבָּרַךְ מוֹחֵל לוֹ וּמְקַבְּלוֹ, כְּמוֹ שֶׁאָמַר הַנָּבִיא יְחֶזְקֵאל: "כָּל פְּשָׁעָיו אֲשֶׁר עָשָׂה, לֹא יִזָּכְרוּ לוֹ". 

[אוּלָם יֵשׁ לְהוֹסִיף, כִּי אָמְנָם מֵעֲווֹנוֹת יְנֻקֶּה הָאִישׁ הַהוּא, אַךְ נָקִי הוּא גַּם מִמִּצְווֹת שֶׁלֹּא טָרַח לְאוֹסְפָם, מַמָּשׁ כְּשֵׁם שֶׁאוֹתוֹ הָאִישׁ מֵהַמָּשָׁל הִגִּיעַ בְּסוֹפוֹ שֶׁל דָּבָר לִמְחוֹז חֶפְצוֹ, אוּלָם נוֹתַר נָקִי מִנְּכָסָיו לְלֹא שׁוּם מַטְבֵּעַ].

@ וֶהֱוֵי מִתְחַמֵּם כְּנֶגֶד אוּרָן שֶׁל חֲכָמִים, וֶהֱוֵי זָהִיר בְּגַחַלְתָּן שֶׁלֹּא תִכָּוֶה

הַתַּנָּא בִּתְחִלָּה אוֹמֵר לְהִתְחַמֵּם כְּנֶגֶד הַ''אוּר", דְּהַיְנוּ הָאֵשׁ הַמְּאִירָה שֶׁל הַחֲכָמִים. וּבְהֶמְשֵׁךְ אוֹמֵר לְהִזָּהֵר מֵהַגַּחֶלֶת שֶׁלָּהֶם שֶׁלֹּא נִכְוָוה מִמֶּנָּה.

וְלִכְאוֹרָה הָיָה צָרִיךְ לוֹמַר שֶׁיֵּשׁ לְהִזָּהֵר מֵהָאוּר שֶׁלֹּא נִכָּוֶה מִמֶּנּוּ, וְלָמָּה שִׁנָּה וְהִזְכִּיר שֶׁלֹּא נִכְוֶה מֵהַגַּחֶלֶת שֶׁלָּהֶם?

וְנִרְאָה לוֹמַר בְּסִ"דִ, שֶׁיֶּשְׁנָם שְׁנֵי סוּגֵי תַּלְמִידֵי חֲכָמִים, יֶשְׁנָם שֶׁהֵם כְּשַׂר לִפְנֵי ה' יִתְבָּרַךְ, דְּהַיְנוּ גְּדוֹלֵי יִשְׂרָאֵל וּמַנְהִיגֵי הָעֵדָה, וְהֵם הַמְשׁוּלִים לְאוּר, שֶׁכָּל הָעָם הוֹלֵךְ לְאוֹרָם. וְיֶשְׁנָם תַּלְמִידֵי חֲכָמִים שֶׁהֵם כַּעֲבָדִים לִפְנֵי ה', דְּהַיְנוּ שֶׁעוֹבְדִים אֶת ה' בְּצִנְעָה וּבִפְרִישׁוּת וּמְעוֹרְבַּבִים עִם הָעוֹלָם, וְאֵינָם מִתְבַּלְּטִים, וְהֵם הַמְשׁוּלִים לְגֶחָלִים שֶׁהָאֵשׁ שֶׁלָּהֶם טְמוּנָה בְּתוֹכָם, וְאֵינָהּ פּוֹרֶצֶת הַחוּצָה.

וְעַל שְׁנֵיהֶם בָּא הַתַּנָּא לְהַזְהִירָנוּ, שֶׁיֵּשׁ לְהִזָּהֵר גַּם בִּכְבוֹדָם שֶׁל גְּדוֹלֵי יִשְׂרָאֵל אֲשֶׁר מְאִירִים בְּאוֹר תּוֹרָתָם אֶת הָעוֹלָם. וְגַם נִזָהֵר מֵאוֹתָם צַדִּיקִים אֲשֶׁר נִמְצָאִים בֵּינֵינוּ וּמַסְתִּירִים אֶת עַצְמָם, וְנִרְאִים כָּאֲנָשִׁים פְּשׁוּטִים. מִשְּׁנֵי סוּגִים אֵלּוּ יֵשׁ לְהִזָּהֵר, וְלִנְהֹג בָּהֶם כָּבוֹד וְלֹא לְהָקֵל בִּכְבוֹדָם.

*

מְסַפְּרִים עַל הָרַב הֶחָסִיד רַבִּי יַעֲקֹב יִצְחָק הוֹרוֹוִיץ הַמְּכֻנֶּה "הַחוֹזֶה מִלֻּבְּלִין", שֶׁצִּוָּה לַחֲסִידִים שֶׁיִּזָּהֲרוּ בִּכְבוֹד הָרַבָּנִים הַמִּתְנַגְּדִים לַחֲסִידוּת.

וְהִנֵּה מַעֲשֵׂה הָיָה עִם הַגָּאוֹן רַבִּי אַרְיֵה לֵיְבּ הַכֹּהֵן (בָּעַל "קְצוֹת הַחֹשֶׁן"), שֶׁלֹּא נָהַג כָּבוֹד בְּכַמָּה מֵהָאַדְמוֹ"רִים שֶׁל הַחֲסִידִים, וְהַחֲסִידִים שֶׁלָּהֶם בְּקִנְאָתָם לִכְבוֹד רַבּוֹתֵיהֶם, רָגְזוּ וְהֵטִיחוּ דְּבָרִים קָשִׁים נֶגֶד הַגָּאוֹן רַבִּי אַרְיֵה לֵיְבּ, וְהֶעֱלִיבוֹ אוֹתוֹ, וְהָרַב הִכְרִיז עֲלֵיהֶם נִדּוּי וּשְׁמָתָא לְמֶשֶׁךְ חֹדֶשׁ יָמִים.

בַּצַּר לָהֶם, נָסְעוּ לְלוּבְּלִין כְּדֵי לִשְׁבּוֹת בְּבֵית מִדְרָשׁוֹ שֶׁל הַחוֹזֶה מִלֻּבְּלִין בְּמֶשֶׁךְ יְמֵי נִדוּיָים. אוּלָם בְּבוֹאָם לִפְנֵי חֲצֵרוֹ שֶׁל הַחוֹזֶה מִלֻּבְּלִין, צִוָּה אֶת שַׁמָּשׁוֹ, שֶׁלֹּא יִתֵּן לָהֶם לְהִכָּנֵס אֵלָיו, עַד אֲשֶׁר יַעֲבוֹר זְמַן הַנִּדּוּי.

לְאַחַר מְלֹאת שְׁלֹשִׁים יוֹם שֶׁל יְמֵי הַנִּדּוּי, נִכְנְסוּ אֵלָיו הַחֲסִידִים הַלָּלוּ, וְהִתְחִילוּ לְסַפֵּר לוֹ עַל רַבִּי אַרְיֵה לֵיְבּ, וְעַל הִתְנַגְּדוּתוֹ לַחֲסִידוּת.

הִפְסִיק אוֹתָם הַחוֹזֶה, וְאָמַר: בַּתּוֹרָה כָּתוּב, שֶׁהַקָּדוֹשׁ בָּרוּךְ הוּא הִתְרַעֵם עַל אַהֲרֹן וּמִרְיָם, וְאָמַר לָהֶם: מַדּוּעַ לֹא יָרֵאתֶם לְדַבֵּר בְּעַבְדִּי בְּמֹשֶׁה, וּפֵרַשׁ רַשִׁ"י, בְּעַבְדִּי מֹשֶׁה לֹא כָּתוּב כָּאן, אֶלָּא בְּעַבְדִּי בְּמֹשֶׁה, בְּעַבְדִּי אַף עַל פִּי שֶׁאֵינֶנּוּ מֹשֶׁה, בְּמֹשֶׁה אַף עַל פִּי שֶׁאֵינֶנּוּ עַבְדִּי, מִכָּל מָקוֹם הֱיִיתֶם צְרִיכִים לִירָא מִפָּנָיו.

וְלִכְאוֹרָה קָשֶׁה, מַדּוּעַ צְרִיכִים לִירָא מִפְּנֵי מֹשֶׁה אִם אֵינוֹ עֶבֶד ה'? 

אוּלָם כְּבָר אָמַר רַבִּי יוֹחָנָן בֶּן זַכַּאי בְּמַסֶּכֶת בְּרָכוֹת (דַּף לד:), שֶׁרַבִּי חֲנִינָא בֶּן דּוֹסָא דּוֹמֶה כַּעֶבֶד לִפְנֵי הַמֶּלֶךְ, וַאֲנִי דּוֹמֶה כְּמוֹ שַׂר לִפְנֵי הַמֶּלֶךְ. כְּלוֹמַר, יֶשְׁנָם גְּדוֹלֵי יִשְׂרָאֵל שֶׁהֵם שָׂרֵי הַתּוֹרָה, שֶׁעוֹסְקִים בַּתּוֹרָה יוֹמָם וָלַיְלָה. וְיֶשְׁנָם צַדִּיקִים שֶׁהֵם עַבְדֵי ה', שֶׁעוֹסְקִים בַּעֲבוֹדַת ה' וּמְשַׁמְּשִׁים לִפְנֵי ה' יִתְבָּרַךְ כְּעֶבֶד לִפְנֵי רַבּוֹ.

וְזוֹהִי כַּוָּנַת רַשִׁ"י, מַדּוּעַ לֹא יָרֵאתֶם לְדַבֵּר בְּמֹשֶׁה אַף עַל פִּי שֶׁאֵינוֹ עֲבָדִי, דְּהַיְנוּ שֶׁהוּא כְּמוֹ שַׂר לִפְנֵי הַמֶּלֶךְ, עַל יְדֵי עִסְקוֹ בַּתּוֹרָה יוֹמָם וָלַיְלָה, שֶׁגַּם מִפָּנָיו יֵשׁ לִירָא וּלְפַחֵד, מִשּׁוּם כְּבוֹד תּוֹרָתוֹ. וּמִכֵּיוָן שֶׁהַגָּאוֹן רַבִּי אַרְיֵה לֵיְבּ הוּא שַׂר הַתּוֹרָה, אָסוּר לָכֶם לִפְגֹּעַ בִּכְבוֹדוֹ אַף עַל פִּי שֶׁאֵינוֹ מִתְנַהֵג כְּעֶבֶד ה', אֶלָּא כְּשַׂר... 

~ זְהִירוּת מִדִּבּוּר נֶגֶד חֲכָמִים

הַגָּאוֹן ר' מֹשֶׁה פַיְנְשְׁטֵיין זַצַ"ל, נִפְטַר בְּתַעֲנִית אֶסְּתֵּר בְּאַרְצוֹת הַבְּרִית, וְשָׁם לִוּוּ אֶת מִטָּתוֹ אַלְפֵי בְּנֵי יִשְׂרָאֵל בְּיוֹם פּוּרִים. לְאַחַר מִכֵּן, הַמִּטָּה הוּטְסַה לְאֶרֶץ יִשְׂרָאֵל, וְכָאן נֶעֶרְכָה לוֹ הַלְּוָיָה בִּירוּשָׁלַיִם בְּט"ו אַדָּר [פּוּרִים דמוקפין חוֹמָה]. וְהָיוּ הֶסְפֵּדִים כָּרָגִיל כְּפִי שֶׁיֵּשׁ לִנְהֹג לְחָכָם בְּפָנָיו.

וְהִנֵּה אַחֲרֵי הַהַלְוָיָה, הִתְחִיל אֶחָד מֵהֲמוֹנֵי הַמְלַוִּים לָחוּשׁ מְחוֹשֵׁי רֹאשׁ עַזִּים. הוּא הָלַךְ לָרוֹפְאִים, אַךְ לְלֹא הוֹעִיל. לְבַסּוֹף הָלַךְ לְאֶחָד מֵהַצַּדִּיקִים שֶׁיַּעֲשֶׂה לוֹ גּוֹרָל הַגְּרָ"א, וְיָצָא לוֹ בַּגּוֹרָל הַפָּסוּק: "וּמַדּוּעַ לֹא יָרֵאתֶם לְדַבֵּר בְּעַבְדִּי בְּמֹשֶׁה".

בְּמַבַּט רִאשׁוֹן לֹא אָמְרוּ הַדְּבָרִים לָאִישׁ מְאוּמָה, וְהִנֵּה לְפֶתַע הִכָּה בּוֹ הַפָּסוּק מַכַּת בָּרָק, וְהֵחֵל לְהִזָּכֵר שֶׁהוּא הָיָה שָׁם בֵּין הַהֲמוֹנִים אֲשֶׁר גַדְשׁוּ אֶת רְחוֹבוֹת יְרוּשָׁלַיִם בְּיוֹם הַלְוַויָה, וּמֵאַחַר וְהָיָה זֶה בְּשׁוּשַׁן פּוּרִים וּבַפֶּתַח מַמְתִּינוֹת מִצְווֹת הֶחָג, חָשַׁב אוֹתוֹ הָאִישׁ שֶּׁאֵין זֶה צוֹדֵק שֶׁבִּגְלַל הַלְוַויָה יִהְיֶה חִסָּרוֹן וּפְגַם בְּשִׂמְחַת הַפּוּרִים שֶׁל מֵאוֹת וְאַלְפֵי אֲנָשִׁים. אֶת דַּעְתּוֹ זוֹ הוּא הִבִּיעַ בְּאָזְנֵי כַּמָּה אֲנָשִׁים שֶׁהָיוּ בַּהַלְוָיָה. 

הָרַב אָמַר לוֹ, שֶׁדְּבָרָיו פָּגְעוּ בִּכְבוֹד תּוֹרָתוֹ שֶׁל הַגָּאוֹן שֶׁנִּפְטַר, וּבַשֻּׁלְחָן עָרוּךְ נִפְסַק כֵּיצַד יֵשׁ לִנְהֹג בְּמִקְרֶה כָּזֶה, וְזֶהוּ פִּתְרוֹנוֹ הַיָּחִיד לְסִבְלוֹ. עָלָיו לְכַנֵּס עֲשָׂרָה אֲנָשִׁים לְיַד הַקֶּבֶר שֶׁל הַגָּאוֹן הַנַּ"ל, וּבְנוֹכְחוּתָם לְבַקֵּשׁ מְחִילָה מֵהַנִּפְטָר.

עָשָׂה הָאִישׁ כִּדְבָרָיו, אָסַף מִנְיָן, וַעֲלוּ לְקִבְרוֹ שֶׁל רַבִּי מֹשֶׁה בְּהַר הַמְּנוּחוֹת, וּבִקֵּשׁ מְחִילָה עַל דְּבָרָיו, וְאָכֵן תּוֹךְ זְמַן קָצַר, חָלְפוּ כְּאֵבֵי הָרֹאשׁ כְּלֹא הָיוּ.

~ סוֹפָם שֶׁל הַפּוֹגְעִים בְּחַכְמֵי יִשְׂרָאֵל

הַגָּאוֹן רַבִּי יַעֲקֹב דָּוִד וִילוֹבְסְקִי הַמְּכֻנֶּה הָרִדְבַּ"ז, הָיָה רַבָּה שֶׁל הָעִיר סְלוֹצְ'ק, וְכַיָּדוּעַ הָיָה מֶהֲרַבָּנִים הַתַּקִּיפִים, קַנַּאי גָּדוֹל לָהּ' וּלְתוֹרָתוֹ, וְדָבָר זֶה הָיָה לִצְנִינִים בְּעֵינֵי כַּמָּה מִתַּקִּיפֵי הַקָּהָל. 

פַּעַם אַחַת נִמְנוּ חֲמִשָּׁה מֵחַבְרֵי וַעַד הַקְּהִלָּה, וְהֶחְלִיטוּ לִנְקֹט בִּפְעֻלָּה נֶגֶד הָרַב, וְעַל דַּעַת עַצְמָם, הָלְכוּ וּמִינוּ דַּיָּן לְלֹא רְשׁוּתוֹ שֶׁל הָרַב.

הַדָּבָר נוֹדַע לָרִדְבַּ"ז, וְהִנֵּה הִגִּיעַ יוֹם שַׁבָּת בַּבֹּקֶר, הָרַב עָמַד לְיַד אֲרוֹן הַקֹּדֶשׁ לְיָדוֹ עָמַד רַבִּי שָׁלוֹם מְאַיִשִׁישׁוּק, וּבַמָּקוֹם סָמוּךְ עָמָד רַבִּי אִיסָר זַלְמָן מֶלְצַר.

לִפְנֵי קְרִיאַת הַתּוֹרָה, עָלָה הָרִדְבַּ"ז עַל מַדְרֵגוֹת אֲרוֹן הַקֹּדֶשׁ, וְהִכְרִיז וְאָמַר: הָלְכוּ וּמִינוּ כָּאן דַּיָּן לְלֹא רְשׁוּתִי כְּדֵי לְהַכְעִיסֵנִי, וַאֲנִי אוֹמֵר, רִבּוֹנוֹ שֶׁל עוֹלָם, אִילּוּ הָיִיתִי יַעֲקֹב דָּוִד סַנְדְּלָר, הַאִם הָיָה לְמִישֶׁהוּ טַעֲנוֹת עָלָיו? לֹא! וְכִי לָמָּה שֶׁיִּהְיוּ טַעֲנוֹת. וְאִלּוּ הָיִיתִי יַעֲקֹב דָּוִד נַגָּר, הַאִם הָיָה מִישֶׁהוּ בָּא בִּתְלוּנוֹת נֶגְדִּי? לֹא!

אִם כֵּן, מַה הַטְּעָנוֹת שֶׁיֵּשׁ לַגַּבָּאִים עָלַי? מִפְּנֵי שֶׁאֲנִי לוֹמֵד אֶת תּוֹרָתְךָ הַקְּדוֹשָׁה! רִבּוֹנוֹ שֶׁל עוֹלָם, אִם כֵּן, צֵא אַתָּה לְמַעֲנִי, וַעֲמֹד לִימִינִי...

אַחַר כָּךְ הִרְכִּין הָרַב אֶת רֹאשׁוֹ לְרֶגַע, נִזְקָף וְאָמַר: וְלָכֵן, אוֹתָם חֲמִשָּׁה חֲבֵרַי וַעַד הַקְּהִלָּה שֶׁעָשׂוּ מַה שֶׁעָשׂוּ, לֹא יוֹצִיאוּ שְׁנָתָם... 

מִיַּד הִתְעוֹרֵר רַעַשׁ גָּדוֹל בְּבֵית הַכְּנֶסֶת, הֲרֵי הַדָּבָר אֵינוֹ פָּשׁוּט, קְלָלָה כָּזֹאת יוֹצֵאת מִפִּי הָרַב הַגָּדוֹל. בֵּינְתַיִם נִגַּשׁ רַבִּי שָׁלוֹם מְאַיִשִׁישׁוּק לָרִדְבַּ"ז, וְלָחַשׁ לוֹ: כְּבוֹדוֹ אָמַר שֶׁלֹּא יְסַיְּמוּ אֶת שְׁנָתָם, אַךְ אִם כֵּן יוֹצִיאוּ שְׁנָתָם, יִהְיֶה חִלּוּל ה' גָּדוֹל, וְאִם כֵּן מַדּוּעַ לְךָ לְקַלֵּל אוֹתָהּ קְלָלָה כָּזוֹ חֲמוּרָה?

עָלָה הָרִדְבַּ"ז שֵׁנִית לַמַּדְרֵגוֹת אֲרוֹן הַקֹּדֶשׁ, וְאָמַר לַקָּהָל: הוֹאִיל וְחוֹשְׁשִׁים לְחִלּוּל ה' אִם יְסַיִימוּ אוֹתָם אֲנָשִׁים אֶת שְׁנָתָם, לָכֵן הֲרֵינִי מוֹדִיעַ - שֶׁלֹּא יַּעַבְרוּ עֲלֵיהֶם אֲפִילּוּ חֲמִשָּׁה חֳדָשִׁים... וְאָכֵן עַד חֲמִשָּׁה חֳדָשִׁים לֹא נִשְׁאַר מֵהֶם אֶחָד. רַחֲמָנָא לִיצְלָן.

וְעַל כֵּן, כָּל מִי שֶׁחָס עַל חַיָּיו וְעַל חַיֵּי מִשְׁפַּחְתּוֹ, יִּזָּהֵר מְאֹד שֶׁלֹּא לְדַבֵּר אוֹ לִשְׁמוֹעַ בְּכַוָּונָה, דְּבָרִים הַנֶּאֱמָרִים נֶגֶד תַּלְמִידֵי חֲכָמִים, אֲפִילּוּ אִם אוֹתָם תַּלְמִידֵי חֲכָמִים אֵינָם מְהַחוּג שֶׁלּוֹ, וְאֵינָם בַּקָּו שֶׁל רַבּוֹתָיו, אַל לוֹ לְדַבֵּר עַל אַף אֶחָד, וְלֹא לְהַבִּיעַ חָלִילָה דֵּעָה נֶגְדָּם.

*

סִפֵּר רַבִּי שָׁלוֹם שְׁבַדְרוֹן זַצַ''ל, עַל הָאַדְמוֹ"ר מִטְשִׁעבִּין זַצַ"ל, שֶׁכִּהֵן כְּרַב וּכְאָבֵּ"ד בֵּית דִּין, פַּעַם אַחַת הִתְבַּטֵּא הָרַב, שֶׁמֵּעוֹלָם לֹא הִקְפִּיד עַל אָדָם חוּץ מִפַּעַם אַחַת, וְגַם אָז הָיָה זֶה מִתּוֹךְ חֲשַׁשׁ שֶׁלֹּא תִּפָּגַע מָרוּתוֹ הָרַבָּנִית. וּמַעֲשֵׂה שֶׁהָיָה כָּךְ הָיָה:

פַּעַם אַחַת פָּרַץ סִכְסוּךְ בֵּין שְׁנַיִם, אֶחָד מֵהַצְּדָדִים הָיָה סוֹחֵר גָּדוֹל מֵחֲשׁוּבֵי הַקְּהִלָּה, לְאַחַר שֶׁשָּׁמַע הָרַב אֶת שְׁנֵי הַצְּדָדִים פָּסַק לְטוֹבַת הַיְּהוּדִי הַפָּשׁוּט, וְחִיֵּב אֶת סוֹחֵר. אוֹתוֹ סוֹחֵר שֶׁהָיָה מִתַּקִּיפֵי הַקָּהָל, כַּעַס וְזָעַם, וּבַהִזְדַּמְּנוּת הָרִאשׁוֹנָה שֶׁבָּא לְבֵית הַכְּנֶסֶת, פָּרַץ בִּדְבָרִים גַּסִּים נֶגֶד הָרַב.

הָרַב מִטְּשֶׁעבִּין הֶאֱזִין לְכָל הַגִידוּפִים בְּלִי אוֹמֵר דָּבָר, וְרַק לְאַחַר שֶׁהַנָּגִיד סִיֵּם לְכַלּוֹת בּוֹ אֶת זַעֲמוֹ, הִפְטִיר הָרַב לְעֻמָּתוֹ: עָז פָּנִים לְגֵּיהִנֹּם, מֻבְטָח אֲנִי שֶׁיָּמוּת בְּלִי תְּשׁוּבָה!!! 

לֹא נָחָה דַּעְתּוֹ שֶׁל הַנָּגִיד, וּלְמִשְׁמַע דִּבְרֵי הָרַב, הֶחְלִיט לְהִתְחַכֵּם, וְאָמַר: הֲלֹא יָדוּעַ שֶׁבַּעַל "הַנֹּעַם אֱלִימֶלֶךְ" הִבְטִיחַ לְמִי שֶׁיִּזְכֶּה לָבוֹא עַל קִבְרוֹ, שֶׁבְּוַודַאִי יָמוּת בִּתְשׁוּבָה. וְאִם כָּךְ, בְּמוֹצָאֵי שַׁבָּת אֶקַּח אֶת הָעֶגְלוֹן, וְנִסַּע אֶל צִיּוּנוֹ הַקָּדוֹשׁ שֶׁל רַבִּי אֱלִימֶלֶךְ זִיעַ''א, וַדַּאי עֲצוּמָה זְכוּתוֹ שֶׁל הַנֹּעַם אֱלִימֶלֶךְ יוֹתֵר מֵהָרַב מִטְּשֶׁעבִּין.

וְאָכֵן בְּמוֹצָאֵי שַׁבָּת, יָצָא הֶעָשִׁיר עִם עֶגְלוֹנוֹ לְכִוּוּן קִבְרוֹ שֶׁל הַנֹּעַם אֱלִימֶלֶךְ, אֲבָל מִיַּד לְאַחַר שֶׁיָּצְאוּ מִן הָעִיר, נָפַל הֶעָשִׁיר מִן הָעֲגָלָה וָמֵת. רָחְ"לִ.
**INDEX_WRITE=<p>
# מִשְׁנָה יא

{רַבִּי יְהוֹשֻׁעַ אוֹמֵר, עַיִן הָרָע, וְיֵּצֶר הָרַע, וְשִׂנְאַת הַבְּרִיּוֹת, מוֹצִיאִין אֶת הָאָדָם מִן הָעוֹלָם:}

@ עַיִן הָרַע

כָּתַב רַבֵּנוּ עוֹבַדְיָה מִבַּרְטְנוּרָא, שֶׁעַיִן הָרַע פֵּרוּשׁוֹ, שֶּׁמַּכְנִיס עַיִן הָרַע בְּמָמוֹן חֲבֵרוֹ אוֹ בְּבָנָיו וּמַזִּיק לוֹ. וְצָרִיךְ לְהָבִין מַהִי הַסִּבָּה לְאוֹתוֹ כֹּחַ הַרְסָנִי הַטָּמוּן בַּעַיִן הָרַע.

הַמְּפָרְשִׁים מַסְבִּירִים כִּי זֶהוּ אֶחָד מִן הַכֹּחוֹת שֶׁטֶּבַע הַבּוֹרֵא בִּבְנֵי הָאָדָם. וּכְשֵׁם שֶׁיָּכוֹל הָאָדָם לִפְעֹל בְּפִיו טוֹבָה אוֹ רָעָה, כָּךְ יָכוֹל הָאָדָם לְהַשְׁפִּיעַ עַל אֲחֵרִים בְּעֵינָיו, כְּגוֹן שֶׁמִּסְתַּכֵּל עַל מָמוֹנָם שֶׁל אֲחֵרִים וְכַיּוֹצֵא בָּזֶה.

הָאָדָם שֶׁמְּגַלֶּה לָרַבִּים אֶת הַטּוֹבוֹת שֶׁה' חָנַן אוֹתוֹ, וּמִתְפָּאֵר בְּכָךְ לְעֵינֵי כָּל, מְעוֹרֵר עָלָיו אֶת מִדַּת הַדִּין, וּמַעֲלֶה עָלָיו אֶת קִנְאָתָם שֶׁל אֲחֵרִים, וְהֵם מַתְחִילִים לִשְׁאוֹל: "מַדּוּעַ מַגִּיעַ לוֹ יוֹתֵר מִמֶּנִּי", "אֵיזוֹ זְכוּת יֵשׁ לוֹ שֶּׁאֵין לִי"? שְׁאֵלוֹת מֵעֵין אֵלּוּ, מְעוֹרְרוֹת לְבַסּוֹף קִטְרוּג, וּבַשָּׁמַיִם מְעַיִינִים שֵׁנִית הַאִם אָכֵן יֵשׁ לוֹ זְכוּת הַמַּצְדִּיקָה לָתֶת לוֹ טוֹבָה מֵעֵין זוֹ, וּבְסוֹפוֹ שֶׁל דָּבָר הוּא עָלוּל לְהַפְסִיד אֶת הַטּוֹבָה שֶׁקִּבֵּל.

*

מְסֻפָּר בְּמַסֶּכֶת בָּבָא מְצִיעָא (דַּף קז:) עַל רַב, שֶׁהָיָה יוֹדֵעַ לִלְחֹשׁ עַל הַקְּבָרוֹת, וּלְהָבִין מִכָּל קֶבֶר וְקֶבֶר בְּאֵיזֶה מִיתָה מֵת אוֹתוֹ אָדָם שֶׁקָּבוּר שָׁם [הַאִם מֵת בִּזְמַנּוֹ, אוֹ מֵת לִפְנֵי זְמַנּוֹ מֵעַיִן הָרַע]. פַּעַם אַחַת הָלַךְ לְבֵית הַקְּבָרוֹת, וְלָחַשׁ עַל הַקְּבָרוֹת, וְרָאָה שֶׁתִּשְׁעִים וְתִשְׁעָה מֵהַקְּבוּרִים שָׁם מֵתוּ מֵעַיִן הָרַע, וְאַחַד מֵת בִּזְמַנּוֹ כְּדֶרֶךְ כָּל הָעוֹלָם.

וְעַל זֶה דָּרַשׁ רַב אֶת הַפָּסוּק: "וְהֵסִיר ה' מִמְּךָ כָּל חֹלִי" כָּל חֹלִי - זוֹ עַיִן הָרַע. וּפֵרֵשׁ רַשִׁ''י, דָּבָר שֶׁכָּל הַחֹלַאִים תְּלוּיִים בּוֹ, זוֹ עַיִן הָרַע. וְכָתַב שָׁם רַבֵּנוּ יוֹסֵף חַיִּים זִיעַ''א בְּסִפְרוֹ בֶּן יְהוֹיָדָע, שֶׁהַטַּעַם שֶּׁקָּרְאוּ לְעַיִן הָרַע בְּשֵׁם "כָּל חֹלִי", מִפְּנֵי שֶּׁשְּׁאָר חֹלַאִים הַבָּאִים עַל הָאָדָם, אֵינָם פּוֹגְעִים אֶלָּא בְּגוּפוֹ דַּוְקָא, אֲבָל עַיִן הָרַע מַזֶּקֶת גַּם לְגוּף וְגַם לְנֶפֶשׁ. צֵא וּלְמַד מִלּוּחוֹת רִאשׁוֹנוֹת שֶׁנִּשְׁבְּרוּ מֵחֲמַת עַיִן הָרַע שֶׁל אֻמּוֹת הָעוֹלָם.

וְעוֹד יֵשׁ לוֹמַר, שֶּׁשְּׁאָר חֹלַאִים פּוֹגְעִים בַּגּוּף, אֲבָל עַיִן הָרַע שׁוֹלֵט גַּם בַּמָּמוֹן. וּכְאוֹתוֹ מַעֲשֵׂה בְּעָשִׁיר אֶחָד, שֶׁהָיְתָה לוֹ כּוֹס יְקָרָה וְנִפְלָאָה מִזְּכוּכִית לְבָנָה, אֲשֶׁר הוֹרִישׁ לוֹ אוֹתָהּ אָבִיו. 

יוֹם אֶחָד עָשָׂה סְעוּדָה, וְהֵבִיא אֶת הַכּוֹס כְּדֵי לִשְׁתּוֹת בָּהּ, וְהָיָה בֵּין הָאוֹרְחִים אָדָם אֶחָד שֶׁהָיְתָה לוֹ עַיִן הָרַע קָשָׁה, וְתֵכֶף שֶׁהִסְתַּכֵּל עַל הַכּוֹס, נָפַל הַכּוֹס וְנִשְׁבַּר, וּלְאַחַר רֶבַע שָׁעָה נָפַל עַל בָּעַל הַכּוֹס אֶבֶן אַחַת גְּדוֹלָה מֵרֹאשׁ הַכֹּתֶל וּמֵת נִמְצָא, שֶׁהָעַיִן הָרַע שָׁלַט בְּגוּפוֹ וּבְמָמוֹנוֹ בְּיַחַד.

~ הַהַבְלָטָה גּוֹרֶמֶת לְעַיִן הָרַע

מְסֻפָּר בַּגְּמָרָא (ב''מ דַּף פד), עַל רַבָּן שִׁמְעוֹן בֶּן גַּמְלִיאֵל וְרַבִּי יְהוֹשֻׁעַ בֶּן קָרְחָה וְעוֹד כַּמָּה חֲכָמִים, שֶׁהָיוּ יוֹשְׁבִים בְּבֵית הַמִּדְרָשׁ וְלוֹמְדִים עַל גַּבֵּי סַפְסַלִּים, וְרַבִּי אֶלְעָזָר הַבֵּן שֶׁל רֻבָּן שִׁמְעוֹן בֶּן גַּמְלִיאֵל, וְרַבִּי יְהוּדָה הַנָּשִׂיא, הָיוּ יוֹשְׁבִים לִפְנֵיהֶם עַל גַּבֵּי קַרְקַע, וּמַקְשִׁים קֻשְׁיוֹת, וּמְתָרְצִים.

כְּשֶׁרָאוּ הַחֲכָמִים שֶׁרַבִּי אֶלְעָזָר וְרַבִּי יְהוּדָה נְבוֹנִים וַחֲכָמִים, אָמְרוּ: מֵימֵיהֶם אָנוּ שׁוֹתִים וְהֵם יוֹשְׁבִים עַל גַּבֵּי קַרְקַע? מִיַּד עָשׂוּ לָהֶם סַפְסַלִּים, וְהוֹשִׁיבוּ אוֹתָם עַל גַּבֵּיהֶם. כְּשֶׁרָאָה זֹאת רַבָּן שִׁמְעוֹן בֶּן גַּמְלִיאֵל, אָמַר לַחֲכָמִים: גּוֹזָל אֶחָד יֵשׁ לִי בֵּינֵיכֶם וְאַתֶּם מְבַקְּשִׁים לְאַבְּדוֹ מִמֶּנִּי?! [וְכַוָּנָתוֹ הָיְתָה, שֶׁאֵינוֹ חָפֵץ שֶׁבְּנוֹ יֵשֵׁב בְּמָקוֹם גָּבוֹהַּ כְּדֶרֶךְ הַחֲכָמִים, כְּדֵי שֶׁלֹּא יִבְלֹט וְתִשְׁלֹוט בּוֹ עַיִן הָרַע]. 

וּמִכֵּן נִלְמַד, שֶׁכָּל דָּבָר שֶׁבּוֹלֵט לָעָיִן, הֲרֵי הוּא בְּסַכָּנָה, וְכָל מִי שֶׁאֵינוֹ רוֹצֶה לְהַבְלִיט אֶת עַצְמוֹ אֶלָּא נֶחְבָּא אֶל הַכֵּלִים, הֲרֵי הוּא שָׁמוּר וּמֻגָּן מֵעַיִן הָרַע. וְלֹא כְּאוֹתָם שֶׁחוֹשְׁבִים שֶׁעַל יְדֵי שֶׁיַּבְלִיטוּ אֶת עַצְמָם וִיפַרְסְמוּ עַצְמָם בָּרַבִּים כַּמָּה שֶׁיּוֹתֵר, כָּךְ יַצְלִיחוּ יוֹתֵר.

וּמְסֻפָּר עַל אַבָּא אֶחָד, שֶׁנִּגַּשׁ לַגָּאוֹן רַבִּי יִצְחָק זִילְבֶּרְשְׁטֵין שְׁלִיטָ''א, וְסִפֵּר לוֹ שֶׁבְּנוֹ לוֹמֵד בְּאֶחָד הַיְּשִׁיבוֹת הַגְּדוֹלוֹת בָּאָרֶץ, וְהוּא בֶּן חָמֵשׁ עֶשְׂרֵה שָׁנִים בִּלְבַד, וּכְבָר נֶחְשָׁב שָׁם לְאֶחָד הַתַּלְמִידִים הַמְּצֻיָּנִים וְהַמְּעֻלִּים, עַד כְּדֵי כָּךְ שֶׁהוּא אוֹמֵר שִׁעוּרִים בַּיְּשִׁיבָה, וְרַבִּים בָּאִים לִשְׁמוֹעַ אוֹתוֹ.

הַהַצְלָחָה הַבִּלְתִּי רְגִילָה מְעוֹרֵר אֶצְלִי חֲשַׁשׁ שֶׁתִּדְבַּק בּוֹ עָיִן הָרַע, וּכְפִי שֶׁאָמְרָה חַנָּה לְעֵלִי הַכֹּהֵן, שֶׁהִיא רוֹצֶה בֶּן שֶׁיִּהְיֶה "זֶרַע אֲנָשִׁים", כְּלוֹמַר, שֶׁלֹּא יִהְיֶה חֲכַם וְלֹא טִפֵּשׁ, כְּדֵי שֶׁלֹּא תִּשְׁלֹט בּוֹ עַיִן הָרַע, כַּמְּבֹאָר בְּרַשִּׁ"י בְּמַסֶּכֶת בְּרָכוֹת (דַּף לא:). וְלָכֵן גַּם אוֹתוֹ אַב בִּקֵּשׁ מֵהָרַב שֶּׁיֹּאמַר לִבְנוֹ, שֶׁלֹּא יֹאמַר שִׁעוּרִים בַּיְּשִׁיבָה, כְּדֵי שֶׁלֹּא תִּשְׁלֹט בּוֹ עַיִן הָרַע.

הֵשִׁיב לוֹ הָרַב: הַיַּעְבֵּ''ץ מַסְבִּיר שֶׁכַּוָּנַת רַשִׁ''י, שֶׁיֵּשׁ לָחוּשׁ לְעַיִן הָרַע דַּוְקָא "בְּקַטְנוּתוֹ", מִשּׁוּם שֶׁאָז הַדָּבָר נִכָּר יוֹתֵר לָעָיִן, אֲבָל כְּשֶׁמְּדֻבָּר בְּבָחוּר יְשִׁיבָה צָעִיר שֶׁכְּבָר חַיָּב בְּתַלְמוּד תּוֹרָה, אֵין לוֹ לָחוּשׁ לְעַיִן הָרַע, מִשּׁוּם שֶׁהַתּוֹרָה שֶׁחַיָּב בָּהּ תָּגֵן עָלָיו מֵעַיִן הָרַע, וְלָכֵן אֵין הַבֵּן צָרִיךְ לְהַפְסִיק לִמְסֹר שִׁעוּרִים. (טוּבְךָ יַבִּיעוּ).

וְנִרְאָה שֶּׁאֵין זֶה סוֹתֵר לְדִבְרֵי הַגְּמָרָא הַנִּזְכֶּרֶת לְעֵיל, מִשּׁוּם שֶׁכָּל מַה שֶּׁהִקְפִּיד רַבָּן שִׁמְעוֹן בֶּן גַּמְלִיאֵל עַל בְּנוֹ, הַיְנוּ דַּוְקָא שֶׁלֹּא יֵשֵׁב בְּמָקוֹם שֶׁנִּרְאָה לְעֵינֵי כָּל. אֲבָל לֹא הִקְפִּיד עָלָיו עַל שֶׁהָיָה מַּקְשֶׁה וּמְתָרֵץ בְּבֵית הַמִּדְרָשׁ לְעֵינֵי הַחֲכָמִים, מִשּׁוּם שֶׁתּוֹרָתוֹ מְגִינָה עָלָיו.

*

סִפֵּר רַבִּי יוֹסֵף פַּלָּאגִ'י: מַעֲשֵׂה נּוֹרָא בְּשָׁלִיחַ צִבּוּר, שֶׁהָיָה תַּלְמִיד חֲכַם וּמְיֻחָס כְּבֶן אַרְבָּעִים שָׁנָה, וְהָיָה אַמִּיץ כֹּחַ וְקוֹלוֹ עָרֶב מְאֹד. וּבְרֹאשׁ הַשָּׁנָה הִתְפַּלֵּל וְקָרָא בַּתּוֹרָה וְתָקַע בַּשּׁוֹפָר, וְהִטִּילוּ עָלָיו רַבִּים עָיִן הָרַע, בְּאוֹמְרָם מַה יָפֶה כֹּחוֹ וְקוֹלוֹ, שֶׁהָיָה נִשְׁמַע בְּקוֹל נָעִים לְמֵרָחוֹק, וְגַם הַתְּקִיעוֹת כֻּלָּם לֹא נִמְצָא כַּמוֹהֶם. 

וּמֵאוֹתוֹ יוֹם שֶׁל רֹאשׁ הַשָּׁנָה נֶחְלַשׁ חֻלְשָׁה יְתֵרָה, וְלֹא הָיָה לוֹ כֹּחַ לַעֲמוֹד לְהִתְפַּלֵּל לִפְנֵי הַתֵּבָה אֲפִילּוּ בְּקוֹל נָמוּךְ, וְהָיָה מוּטָל עַל עֶרֶשׂ דְּוַי מְעַט זְמַן, וּרְפוּאָה לֹא הָיְתָה לוֹ, וְנִלְקַח לְבֵית עוֹלָמוֹ, ה' יַצִּילֵנוּ. וְתָלוּ כָּל הָעוֹלָם הַדָּבָר בִּגְלַל עַיִן הָרַע שֶׁהִטִּילוּ עָלָיו. (שׁוּ''ת לֵב חַיִּים ח''ג סִי' צט).

@ יֵּצֶר הָרַע

בְּמַסֶּכֶת קִדּוּשִׁין (דַּף ל:) אָמְרוּ: קָשֶׁה יֵּצֶר הָרַע, שֶׁאֲפִילוּ יוֹצְרוֹ קְרָאוֹ רָע, שֶׁנֶּאֱמַר: "כִּי יֵצֶר לֵב הָאָדָם רַע מִנְּעוּרָיו". וּבֵאֵר הַמַּהַרְשָׁ"א, שֶׁאַף עַל פִּי שֶׁבְּדֶרֶךְ כְּלָל הַיַּצְרָן לֹא מְגַנֶּה אֶת הַמּוּצָר שֶׁיָּצַר אֶלָּא מְשַׁבֵּחַ וּמְפָאֵר אֶת מַעֲשֵׂה יָדָיו, אֲבָל כָּאן רוֹאִים אָנוּ שֶׁאֲפִילוּ הַקָּדוֹשׁ בָּרוּךְ הוּא שֶׁהוּא הַיַּצְרָן שֶׁיָּצַר אֶת הַיֵּצֶר, מְגַנֶּה אוֹתוֹ וְקוֹרֵא לוֹ "רַע".

וְאָמַר רַב יִצְחָק: יִצְרוֹ שֶׁל אָדָם מִתְחַדֵּשׁ עָלָיו בְּכָל יוֹם. וְאָמַר רַבִּי שִׁמְעוֹן בֶּן לֵוִי: יִצְרוֹ שֶׁל אָדָם מִתְגַּבֵּר עָלָיו בְּכָל יוֹם וּמְבַקֵּשׁ לַהֲמִיתוֹ, וְאִלְמָלֵא הַקָּדוֹשׁ בָּרוּךְ הוּא עוֹזְרוֹ, אֵין הָאָדָם יָכוֹל לַעֲמוֹד נֶגְדּוֹ.

*

מָשָׁל נִפְלָא אָמַר הַמַּגִּיד מִבְּאֵר זַצַ"ל: מַעֲשֵׂה בָּאָדָם עֲרִירִי וְקַמְצָן שֶׁלֹּא מְלָאוֹ לִבּוֹ לְהוֹצִיא כֶּסֶף עַל שְׂכִירַת דִּירָה, וְהָיָה יָשֵׁן בַּחֲנוּתוֹ בֵּין הַסְּחוֹרוֹת. יוֹם אֶחָד חָלְפָה בְּמוֹחוֹ מַחֲשָׁבָה: לֹא טוֹב הֱיוֹת הָאָדָם לְבַדּוֹ, וּמָתַי אֶתְחַתֵּן וָאָקִים מִשְׁפָּחָה.

פָּנָה לְשַׁדְכָן, וּבִקְּשׁוֹ שֶׁיְּחַפֵּשׂ לוֹ אִשָּׁה הָרְאוּיָה לוֹ. אָמַר לוֹ הַשַּׁדְכָן: וְכִי עָלָה בְּדַעְתְּךָ שֶׁאִשָּׁה שֶׁתַּסְכִּים לְהִתְגּוֹרֵר בְּתוֹךְ חֲנוּתְךָ בֵּין הַסְּחוֹרוֹת? לֹא אוּכַל לְטַפֵּל בְּעִנְיָנְךָ, עַד שֶׁיִּהְיֶה לְךָ בַּיִת כְּדֵי לְשַׁכֵּן בּוֹ אֶת רַעֲיָתְךָ! 

אָמַר לוֹ הַקַּמְצָן: אָכֵן תּוֹךְ שָׁבוּעַ יָמִים אֲנִי מַשִּׂיג בַּיִת מְפֹאָר! אָמַר לוֹ הַשַּׁדְכָן: כְּפִי שֶׁאֲנִי מַכִּיר אוֹתְךָ, לֹא יִתֵּן לְךָ לִבְּךָ לִשְׂכֹּר אֲפִילּוּ צְרִיף קָטָן. הֵשִׁיב הַקַּמְצָן: אַתָּה עוֹד תִּרְאֶה אֵיזוֹ דִּירָה אַשִּׂיג...

סִיֵר הַקַּמְצָן בָּעִיר, וְהִגִּיעַ לַשְּׁכוּנָה הַיְקָרָה, נַעַץ עֵינָיו בַּוִילוֹת הַמְהוּדַרוֹת רְחָבוֹת הַיָּדָיִם וַעֲטוּרֵי הַמִדְשַׁאוֹת. פָּנָה לְאֶחָד הַבָּתִּים הַגְּדוֹלִים, וּלְאַחַר שֶׁהֶחְמִיא לַדַיָירִים, פָּנָה וְאָמַר: בִּרְצוֹנִי לִשְׂכֹּר בּוֹ פִּנָּהּ קְטַנָּה כְּדֵי לִקְבֹּעַ בָּהּ מַסְמֵר.

בַּבַּיִת הָרִאשׁוֹן טָרְקוּ אֶת הַדֶּלֶת בְּפָנָיו, בַּשֵּׁנִי אָמְרוּ לוֹ שֶׁבַּעַל הַבַּיִת אֵינֶנּוּ וּבְלֹא רְשׁוּתוֹ לֹא יַעֲשׂוּ דָּבָר. בַּבָּיִת הַשְּׁלִישִׁי, נִתְקָל הַקַּמְצָן בְּאָדָם חַמְדָּן, וְהַחַמְדָן שְׁאָלוֹ: לְשֵׁם מַה אַתָּה צָרִיךְ לִתְלוֹת מַסְמֵר? עָנָה הַקַּמְצָן: כְּדֵי לִתְלוֹת בּוֹ אֶת כֵּלַי הַנִּמְצְאִים בְּשַׂקֵּי. 

דָּרַשׁ מִמֶּנּוּ בָּעַל הַבַּיִת מֵאָה זְהוּבִים עֲבוּר כָּךְ. אָמַר לוֹ הַקַּמְצָן: בִּשְׁבִיל מַסְמֵר אֶחָד לֹא אֶתֶּן יוֹתֵר מִזָּהוּב. סוֹף דָּבָר הִתְפַּשְּׁרוּ עַל עֲשָׂרָה זְהוּבִים, וְעָרְכוּ חוֹזֶה מְפֹרָט שֶׁבָּא מִקְּנֵה בָּעַל הַבַּיִת מָקוֹם לִתְקוֹעַ בּוֹ מַסְמֵר. תָּקַע הַקַּמְצָן אֶת הַמַּסְמֵר, וְתָלָה עָלָיו אֶת כּוֹבָעוֹ וְהָלָךְ.

כַּעֲבוֹר שָׁעָה, שָׁב לַבָּיִת, וְחָבַשׁ אֶת כּוֹבָעוֹ, וְתָלָה אֶת מְעִילוֹ וְהָלָךְ. בִּתְחִלַּת הַלַּיְלָה שָׁב וְנָטַל אֶת מְעִילוֹ, וְתָלָה אֶת שַׂקּוֹ וְהָלָךְ. בַּחֲצוֹת הַלַּיְלָה נָקַשׁ בַּדֶּלֶת, וְהֶחֱרִיד אֶת בְּנֵי הַבַּיִת מִשְּׁנָתָם, וְזֹאת מִשּׁוּם שֶׁצָּרִיךְ הוּא לִטּוֹל דְּבַר מַה מִן הַשַּׂק...

בְּאַשְׁמֹרֶת הַבֹּקֶר, שׁוּב הֵעִיר אֶת בְּנֵי הַבַּיִת בֶּדְפִיקוֹתָיו, מִשּׁוּם שֶׁיֵּשׁ בְּיָדוֹ דָּבָר לְהַכְנִיס בְּתוֹךְ הַשַּׂק. לִפְנֵי הַצָּהֳרַיִם שָׁב וְדָפַק בַּדֶּלֶת, הַפַּעַם אָחַז בְּיָדוֹ שַׂק כָּבֵד וְגָדוֹל. נָטַל אֶת הַשַּׂק הַקּוֹדֵם, וְתָלָה אֶת הַשַּׂק הַשֵּׁנִי עַל הַמַּסְמֵר.

הֵרִיחוּ בְּנֵי הַבַּיִת רֵיחַ צַחֲנָה עוֹלָה מִן הַשַּׂק, בָּדְקוּ אֶת הַשַּׂק וְהִנֵּה הֵם רוֹאִים פֶּגֶר שֶׁל חָתוּל...

רָדְפוּ אַחֲרֵי הַקַּמְצָן וּבִקְשׁוּ מִמֶּנּוּ שֶׁיִּטּוֹל אֶת הַנְּבֵלָה מִבֵּיתָם. אָמַר לָהֶם: זְכוּתִי הִיא, וְאֵין בִּידֵכֶם לִמְנוֹעַ מִמֶּנִּי זֹאת! פַּנּוּ שׁוּב לְבֵיתָם וְלֹא יָכְלוּ לְהִכָּנֵס. הַנְּבָלָה הַמַּבְאִישָׁה וְהֶעֶלְתָה רֵיחַ נּוֹרָא, כָּל הַדִּירָה הִתְמַלְּאָה בִּזְבוּבִים פַּרְעוֹשִׁים וְיַתּוּשִׁים.

עוֹד הֵם עוֹמְדִים חַסְרֵי אוֹנִים, וְהַקַּמְצָן הִגִּיעַ וּבְיָדָיו שְׁנֵי פְּגָרִים נוֹסָפִים. כְּשֶׁרָאוּ זֹאת בְּנֵי הַבַּיִת לָקְחוּ אֶת כָּל חֶפְצֵיהֶם וּבָרְחוּ מֵהַבַּיִת כָּל עוֹד נַפְשָׁם בָּם.

לְאַחַר מִכֵּן פָּנָה הַקַּמְצָן אֶל הַשַּׁדְכָן, וּבִשֵּׂר לוֹ בְּחִיּוּךְ: הִשַּׂגְתִּי דִּירָה גְּדוֹלָה וּמְהֻדֶּרֶת בַּעֲשָׂרָה דִּינָרִים...

כָּךְ הוּא דַּרְכּוֹ שֶׁל הַיֵּצֶר הָרַע, לִדְחֹף מַסְמֵר אֶחָד אֵצֶל הָאָדָם, וְעַל יְדֵי הַמַּסְמֵר שׁוֹלֵט אַחַר כָּךְ עַל כָּל כֻּלּוֹ. אֲבָל הֶחָכָם יוֹדֵעַ לֹא לָתֶת לַיֵּצֶּר הִזְדַּמְּנוּת כְּלָל וְעִקָּר לְהָנִיחַ בּוֹ אֵיזֶה מַסְמֵר, אֶלָּא שׁוֹמֵר עַל בֵּיתוֹ שֶׁהִיא נִשְׁמָתוֹ, וְאֵינוֹ פּוֹתֵחַ שׁוּם פֶּתַח לַשָּׂטָן.

לְמָשָׁל: מִי שֶּׁמַּכְנִיס לְבֵיתוֹ טֶלֶוִיזְיָה רַק כְּדֵי לִרְאוֹת "חֲדָשׁוֹת" אוֹ "סְפּוֹרְט" וְכַדּוֹמֶה, וְכֵן מִי שֶּׁמַּכְנִיס לְבֵיתוֹ עִתּוֹן חִלּוֹנִי אַךְ וְרַק כְּדֵי לִמְצוֹא דַּרְכּוֹ עֲבוֹדָה וְכַיּוֹצֵא בָּזֶה, הֲרֵי נוֹתֵן הוּא רְשׁוּת לַיֵּצֶר הָרַע לִתְקוֹעַ מַסְמֵר בְּבֵיתוֹ, וְאָז הַתּוֹצָאוֹת עֲלוּלוֹת לִהְיוֹת חֲמוּרוֹת מְאֹד.

*

הַבֵּן אִישׁ חָי מֵבִיא מָשָׁל, לְאָדָם שֶׁעָבַד וְיָגַע בְּמֶשֶׁךְ כָּל יְמֵי חַיָּיו, וְהִצְלִיחַ לִצְבֹּר הוֹן רַב וְנֶחְשַׁב לְאֶחָד הָעֲשִׁירִים הַמֻּפְלָגִים. בִּגְלַל עֲסָקָיו הַמְּרֻבִּים וְטִרְדוֹתָיו הַבִּלְתִּי פּוֹסְקִים, לֹא הִתְפַּנָּה לְעַצְמוֹ, וְנִשְׁאַר רַוָּוק וַעֲרִירִי.

וְהִנֵּה לְאַחַר שֶׁכְּבָר קָפְצָה עָלָיו הַזִּקְנָה וְאוֹתוֹת שֵׂיבָה נִכְּרוּ עַל פָּנָיו, הֶחְלִיט לָשִׂים קֵץ לַעֲסָקָיו, וְלִמְכֹּר אֶת כָּל רְכוּשׁוֹ, עַל מְנָת לֵהָנוֹת מְעַט בִּשְׁאֵרִית יָמָיו מֵאוֹתָם כְּסָפִים רַבִּים שֶׁצָּבַר. גָּמְלָהּ הַחְלָטָה בְּלִבּוֹ שֶּׁאֵין מָקוֹם טוֹב יוֹתֵר מִבֵּית מָלוֹן מְפֹאָר, שֶׁיּוּכַל לְבַלּוֹת שָׁם אֶת שְׁאֵרִית יָמָיו עַל מֵי מְנוּחוֹתּ. 

בָּעַל הַמָּלוֹן לֹא הָיָה יָכוֹל לְהַסְתִּיר אֶת הִתְפַּעֲלוּתוֹ מֵאוֹרְחוֹ הַמְּפֻרְסָם, וְהֶחְלִיט לָשִׂים אֶת עֵינוֹ עָלָיו, וּלְהַשְׁגִּיחַ אִישִׁית לְכָל מַחְסוֹרוֹ, עִם יַחַס וְשֵׁרוּת אָדִיב וּמְיֻחָד. הַקְּשָׁרִים בֵּין הָאוֹרֵחַ וּבַעַל הַמָּלוֹן הִתְהַדְּקוּ מְאֹד, עַד כְּדֵי שֶׁהָיוּ מְבַלִּים שָׁעוֹת אֲרֻכּוֹת בְּיַחַד.

וְהִנֵּה כְּשֶׁנִּכְנַס בָּעַל הַמָּלוֹן בַּבֹּקֶר לְחַדְרוֹ שֶׁל יְדִידוֹ כְּדֵי לְבָרְכוֹ כְּהֶרְגֵּלוֹ, גִּילָה לְהַפְתָּעָתוֹ שֶּׁמֻּטָּל הוּא לְלֹא רוּחַ חַיִּים. עָמַד בָּעַל הַמָּלוֹן אוֹבֵד עֵצוֹת, כֵּיצַד לִנְהֹג עִם כָּל רְכוּשׁוֹ הַנּוֹתָר שֶׁל הָאוֹרֵחַ, שֶׁהֲרֵי אִם יְגַלּוּ זֹאת הַשִּׁלְטוֹנוֹת, וַדַּאי יַחְרִימוּ וְיִקְחוּ הַכֹּל לְאוֹצַר הַמְּדִינָה. 

לְאַחַר מַחֲשָׁבָה מְאֻמֶּצֶת, הִגִּיעַ הַחְלָטָה שֶּׁאֵין טוֹב יוֹתֵר מֵאָשֵׁר לְהִתְיַיעֵץ עִם יְהוּדִי גִּבֵּן וּקְצַר קוֹמָה הַגָּר בִּשְׁכֵנוּתוֹ, הַיָּדוּעַ לְפִקֵּחַ וְחָכָם בְּעֵצוֹתָיו הַגְּאוֹנִיּוֹת. פָּנָה אֵלָיו בָּעַל הַמָּלוֹן, וּלְהַבְטִיחוֹ שֶׁבְּעַד עֵצָה טוֹבָה, יִהְיֶה מוּכָן לְשַׁלֵּם לוֹ סַךְ אֶלֶף דִּינְרֵי זָהָב. 

אוּלָם כְּשֶׁאוֹתוֹ גִבֵּן פִּקֵּחַ שָׁמַע אֶת הַסְּכוּמִים הָאַדִּירִים שֶׁבִּרְשׁוּת הַמֵּת, חֶמְדַּת הַמָּמוֹן גָּבְרוּ עָלָיו, וְהֶחְלִיט "לַעֲשׂוֹת כָּאן סֵדֶר". 

וְאָכֵן לְאַחַר שְׁמִיעַת הַסִּפּוּר, פָּנָה אֶל בָּעַל הַמָּלוֹן וְאָמַר: עֲצָתִי הִיא שֶׁתְּפַנֶּה אֶת הַמֵּת לְחֶדֶר אַחֵר, וְאִלּוּ אֲנִי אֶכָּנֵס לְמִטָּתוֹ כְּשֶׁאֲנִי עָטוּף בְּצָעִיף וְנֶאֱנַח מִכְּאֵבִים כְּאָדָם גּוֹסֵס הַנּוֹטֶה לָמוּת, וּבְאוֹתָהּ שָׁעָה תִּזְדָּרֵז וּתְבַקֵּשׁ מִפְרַקְלִיטוּת הַמְּדִינָה לִשְׁלֹחַ עוֹרֵךְ דִּין לַעֲרֹךְ צַוָּאָה לְאָדָם גַּלְמוּד וַעֲרִירִי, וַאֲנִי אֶדְאַג כְּבָר בּצֲוָואַתִי לְהַעֲבִיר אֶת כָּל הַכְּסָפִים אֵלֶיךָ יְדִידִי. וּמִיַּד אַחֲרֵי הַצַוָואַה, תְּפַרְסֵם אַתָּה שֶׁהַחוֹלֶה אָכֵן מֵת, וְתוֹצִיא אֶת הַצַּוָּאָה וְתִזְכֶּה בִּרְכוּשׁ הָרַב. 

דִּבְרֵי הַשָּׁכֵן הֶחָכָם מָצְאוּ חֵן בְּעֵינֵי בָּעַל הַמָּלוֹן, וְהָלָךְ וּפָעַל כְּפִי שֶׁנִּדְרָשׁ מְהַגִיבֵּן. כְּשֶׁהִגִּיעַ הָעוֹרֵךְ דִּין, הֵחֵל הַגִיבֵּן בִּגְנִיחוֹת וַאֲנָחוֹת, וּבִקֵּשׁ לְהוֹצִיא כָּל אִישׁ מֵעָלָיו, וְרַק הָעוֹרֵךְ דִּין לְבַדּוֹ יִשָּׁאֵר עִמּוֹ.

לְאַחַר שֶׁיָּצְאוּ כֻּלָּם, הֵחֵל לְסַפֵּר אֶת קוֹרוֹת חַיָּיו, וְשֶׁנּוֹתַר לְלֹא שׁוּם קָרוֹב מִשְׁפָּחָה, מִלְּבַד לַיְּהוּדִי גִבֵּן וְנָמוּךְ הַגָּר כָּאן בִּשְׁכֵנוּת, וּמֵאַחַר וְהָיָה אוֹתוֹ אִישׁ בָּזוּי וּמִסְכֵּן וְאֶבְיוֹן, לֹא הָיָה מִכְּבוֹדִי לְהוֹדִיעוֹ שֶׁהוּא מִקְּרוֹבֵי מִשְׁפַּחְתִּי, כְּדֵי שֶׁלֹּא יַטְרִידֵנִי.

אַךְ מֵהַיּוֹם, הִנֵּנִי מַצְהִיר בְּפָנֶיךָ שֶׁכָּל נְכָסַי וּרְכוּשִׁי יַּעַבְרוּ אֵלָיו, מִלְּבַד לְאֶלֶף דִּינְרֵי זָהָב שֶׁאֲנִי מְבַקֵּשׁ לָתֶת כְּאוֹת הוֹקָרָה לְבַעַל הַמָּלוֹן, עַל מְסִירוּתוֹ וְחַסְדּוֹ עִמִּי. לְאַחַר שֶׁנִּכְתְּבָה וְנֶחְתְּמָה הַצַּוָּאָה, בִּקֵּשׁ הֶעְתֵּק מִצַוָואַה זוֹ כְּדֵי לְהַעֲבִיר אוֹתָהּ לִקְרוֹבוֹ הַגִיבֵּן... 

כְּפִי שֶׁתִּכְנְנוּ בֵּינֵיהֶם, הוֹדִיעוּ לְאַחַר מִסְפַּר שָׁעוֹת שֶׁהַגּוֹסֵס מֵת, וּלְאַחַר יָמִים מִסְפַּר כְּשֶׁבָּא בָּעַל הַמָּלוֹן לְקַיֵּם אֶת דִּבְרֵי הַצַוָואַה, הֻשְׁחֲרוּ פָּנָיו מִתֹּאָר, כְּשֶׁנּוֹכַח לָדַעַת אֶת תּוֹכֵן הַצַוָואַה, וְעַד כַּמָּה גְּדוֹלָה הָיְתָה אַכְזָבָתוֹ שֶׁגְּמוּלוֹ הוּשַׁב עַל רֹאשׁוֹ, וְנַהֲפוֹךְ הוּא שֶׁאוֹתוֹ כֶּסֶף הַפָּעוּט יַחֲסִית שֶׁחָשַׁב לְהַעֲבִיר לגיבן, קִבֵּל אוֹתוֹ הוּא. וְכָל הָרְכוּשׁ הֶעָצוּם, קִבֵּל דַּוְקָא הַגִיבֵּן.

כָּךְ הַנִּמְשָׁל, אָדָם הַחוֹשֵׁב לָבוֹא בִּפְשָׁרוֹת וְלָתֵת "חֵלֶק קָטָן" לְיֹצְרוֹ, וּלְוַתֵּר לוֹ מִידֵי פַּעַם, בְּחוֹשְׁבוֹ שֶׁכָּךְ יוּכַל לְהֵעָזֵר בּוֹ כְּדֵי לֵהָנוֹת מֵהָעוֹלָם הַזֶּה, הֲרֵי שֶׁלְּבַסּוֹף יִתְאַכְזֵב אַכְזָבָה גְּדוֹלָה, וּלְבַסּוֹף הַיֵּצֶר הָרַע יִתֵּן לוֹ אֶת הַ''חֵלֶק הַקָּטָן", וְהוּא יִקַּח לְעַצְמוֹ אֶת כָּל הַקֻּפָּה, וּכְבָר אָמְרוּ חֲכָמִים, שֶּׁהַיֵּצֶר הָרַע יוֹרֵד וּמַתְעֶה אֶת הַבְּרִיּוֹת לַחֲטֹא, וְאַחַר כָּךְ עוֹלֶה לְמַעְלָה וּמַרְגִּיז אֶת חֲמַת הַמֶּלֶךְ בְּהַשְׁטַנוֹתָיו.

וְעַל כֵּן בָּא הַתַּנָּא לְלַמְּדֵנוּ, שֶׁאוֹתוֹ שֶׁשּׁוֹמֵעַ לַעֲצַת הַיֵּצֶר וְהוֹלֵךְ אַחַר עֵצוֹתָיו, סוֹפוֹ שֶּׁהַיֵּצֶר מוֹצִיא אוֹתוֹ מִן הָעוֹלָם.

~ כֵּיצַד לוֹמְדִים לְהִלָּחֵם בַיֵּצֶר הָרַע

הַגָּאוֹן רַבִּי "יוֹסֵף חַיִּים" בְּסֵפֶר "בֶּן אִישׁ חַי" מְסַפֵּר, שֶׁפַּעַם פָּגַשׁ יֵּצֶר הָרַע אֶת יֵצֶר הַטּוֹב, וְאָמַר לוֹ, עַד מָתַי נִהְיֶה לוֹחֲמִים זֶה בָּזֶה? מַדּוּעַ לֹא תַּעֲשֶׂה עִמִּי שָׁלוֹם? 

אָמַר לוֹ הַיֵּצֶר הַטּוֹב: מַה רְצוֹנְךָ לְקַבֵּל תְּמוּרַת הַשָּׁלוֹם הַזֶּה? אָמַר לוֹ הַיֵּצֶר הָרַע: הַרְשֶׁה נָא לִי לְדַבֵּר עִם אֲנָשֶׁיךָ, וּלְהַזְמִינָם לִמְסִבָּה חֲשׁוּבָה, וּבְעִקָּר בִּרְצוֹנִי שֶׁתַּעֲזֹב אוֹתִי לְשׂוֹחֵחַ עִם הֶחָסִיד שֶׁלְּךָ פְּלוֹנִי, וּלְהִתְגַּבֵּר עָלָיו. 

אָמַר לוֹ יֵצֶר הַטּוֹב: לוּ יְהִי כִּדְבָרֶיךָ, וְהָעִקָּר שֶׁיִּשְׁרֶה שָׁלוֹם בֵּינֵינוּ, הִנֵּה פְּלוֹנִי הֶחָסִיד בִּרְשׁוּתְךָ, עֲשֵׂה עִמּוֹ מַה שֶׁאַתָּה רוֹצֶה. 

אוֹתוֹ הֶחָסִיד הָיָה שַׁקְדָן גָּדוֹל בַּתּוֹרָה, וְהִנֵּה לְפֶתַע נֶעֱזָב מִמֶּנּוּ הַיֵּצֶר הַטּוֹב, וְהִתְחִיל יֵּצֶר הָרַע לְדַבֶּר עַל לִבּוֹ, שֶׁרַק פַּעַם אַחַת יָבֹא לְתֵּיאַטְרוֹן, אוֹ לְבֵית קָפֶה לְכַמָּה שָׁעוֹת, וְאַחַר כָּךְ יַחְזֹר לְבֵיתוֹ.

הֶחָסִיד תָּמַהּ עַל עַצְמוֹ, וְלֹא הֵבִין מֵאַיִן לוֹ מַחֲשָׁבוֹת כָּאֵלֶּה. קָם הֶחָסִיד וְהָלָךְ לְבֵית קָפֶה, וְרָאָה אֵיךְ יוֹשְׁבִים אֲנָשִׁים סְבִיב הַמִּשְׂחָק שֶׁנִּקְרָא "שֵׁשׁ בֶּשּׁ", וּמְשַׂחֲקִים בְּהִתְלַהֲבוּת רַבָּה, זֶה צוֹעֵק מִכָּאן, וְזֶה צוֹוֵחַ מִשָּׁם, וּבֵינְתַיִם הִזְמִינוּ קָפֶה וְתֵה, וּכְשֶׁהֱבִיאוֹ אוֹתָם לִפְנֵיהֶם, מֵחֲמַת טִרְדָתָם בַּמִּשְׂחָק, נִשְׁאֲרוּ הַתֵּה וְהַקָּפֶה בִּמְקוֹמָם, וְהִתְקַרֶרוּ לְגַמְרֵי עַד שֶׁכְּבָר לֹא הָיוּ רְאוּיִים לִשְׁתִיָּה.

הִגִּיעָה שְׁעַת חֲצוֹת, וְהֵם מַמְשִׁיכִים בְּהִתְלַהֲבוּת בְּמִשְׂחָקָם, וְהֶחָסִיד כְּבֹר הִשְתַעֲמֵם, וּבְשָׁעָה אַחַת אַחֲרֵי חֲצוֹת קָם וְהָלָךְ לְבֵיתוֹ.

הַיֵּצֶר הָרַע הָלַךְ אַחֲרָיו כְּדֵי לִרְאוֹת מַה הַהַשְׁפָּעָה שֶׁקִּבֵּל הָאִישׁ הַזֶּה מִן הַמִּשְׂחָק אֲשֶׁר רָאוּ עֵינָיו. וְהִנֵּה הוּא רוֹאֶה, כִּי בְּבוֹא הֶחָסִיד לְבֵיתוֹ, יָשַׁב עַל גַּבֵּי קַרְקַע בַּאֲמִירַת תִּקּוּן חֲצוֹת בִּבְכִיּוֹת נוֹרָאוֹת וּבִדְמָעוֹת שָׁלִישׁ, מַה שֶׁלֹּא הָיָה רָגִיל לַעֲשׂוֹת מֵעוֹדוֹ עַד הַיּוֹם הַהוּא.

בִּשְׁמֹעַ אִשְׁתּוֹ אֶת צַעֲקוֹתָיו, נִתְעוֹרְרָה וּבָאָה לְפָנָיו, וְאָמְרָה לוֹ: מַדּוּעַ אַתָּה צוֹעֵק וּבוֹכֶה כָּךְ? אָמַר לָהּ הֶחָסִיד: כְּלֵי זָהָב הָיָה לִי מְזֻקָּק שִׁבְעָתַיִם, וְעַתָּה בְּחַנְתִּיו וּמָצָאתִי שֶׁהוּא מִנְּחֹשֶׁת, וְעַל זֶה אֲנִי בּוֹכֶה.

אָמְרָה לוֹ אִשְׁתּוֹ: מֵעוֹלָם לֹא רָאִיתִי כְּלִי זָהָב אֶצְלְךָ, וְאֵינִי יוֹדַעַת עַל מַה אַתָּה מְדַבֵּר. וַיֹּאמֶר לָהּ: כְּלִי הַזָּהָב שֶׁהָיָה לִי, הוּא הַתּוֹרָה וְהַמִּצְוֹת, שֶׁהָיְתָה לִי בָּהֶם שִׂמְחָה גְּדוֹלָה מְאֹד, וְחָשַׁבְתִּי שֶׁהַשְּׁקִידָה שֶׁלִּי בַּתּוֹרָה וּבַמִּצְוֹת הֵם כְּזָהָב עֲבוּרִי.

וְהִנֵּה רַק הַלַּיְלָה הַזֶּה גִּלִּיתִי שֶׁאֵינִי מַעֲרִיךְ מַסְפִּיק אֶת הַתּוֹרָה וְהַמִּצְווֹת, כִּי רָאִיתִי אֵיךְ יָשְׁבוּ אֲנָשִׁים בְּהִתְלַהֲבוּת רַבָּה, וּבְשִׂמְחָה גְּדוֹלָה בְּעֵת מִשְׂחָקָם, וְהַלְוַאי שָׁאֲנִי הָיִיתִי שָׂמֵחַ בְּלִמּוּד הַתּוֹרָה שֶׁלִּי עֶשֶׂר אָחוּז מִשִּׂמְחָתָם. וְעוֹד רָאִיתִי שָׁם בְּנֵי אָדָם רוֹקְדִים בְּמָחוֹל בְּהִתְלַהֲבוּת, וְהַזֵּעָה יוֹרֶדֶת עַל מִצְחָם, וְהַלְוַאי שֶׁהַשְּׁקִידָה וְהַהַתְמָדָה שֶׁלִּי תַּגִּיעַ לְרֶבַע מִיגִיעַת הָאֲנָשִׁים הָאֵלֶּה הָעוֹסְקִים בְּדִבְרֵי הֶבֶל, וְעַל זֶה אֲנִי בּוֹכֶה, וְעָלַי לָשׁוּב בִּתְשׁוּבָה, וּלְהִתְחַזֵּק בַּתּוֹרָה בְּיֶתֶר שְׂאֵת וְיֶתֶר עוֹז.

כִּשְׁמֹעַ הַיֵּצֶר הָרַע אֶת כָּל דִּבְרֵי הֶחָסִיד, הִצְטַעֵר מְאֹד עַל שֶׁהִתְעַסֵּק אִתּוֹ, שֶׁהֲרֵי לֹא רַק שֶׁלֹּא הִצְלִיחַ לְהַפִּילוֹ בְּרִשְׁתּוֹ, אֶלָּא נוֹסַף עַל כָּךְ הִתְחַזֵּק אוֹתוֹ חָסִיד יוֹתֵר בַּעֲבוֹדַת ה'.

עַל פִּי זֶה מוּבָן הֵיטֵב הַפָּסּוּק  בִּתְהִלִּים: "מֵאֹיְבַי תְּחַכְּמֵנִי מִצְוֹתֶךָ", שֶׁצָּרִיךְ הָאָדָם לִלְמֹד לְהִתְחַכֵּם נֶגֶד תַּחְבּוּלוֹתָיו שֶׁל הַיֵּצֶר הָרַע, מִמַּעֲשֵׂיהֶם שֶׁל הָרְשָׁעִים, שֶׁאֵינָם מִתְעֲיִיפִים לִרְקּוֹד בְּמֶשֶֹׁךְ כַּמָּה שָׁעוֹת בְּכָל מִינֵי מְסִיבּוֹת לְמִינֵיהֶם, וּכְמוֹ כֵּן אֵינָם נִרְדָּמִים בְּשָׁעָה שֶּׁרוֹאִים אֵיזֶה סֶרֶט מְעַנְיֵן, אַף עַל פִּי שֶׁהֵם אַחֲרֵי יוֹם עֲבוֹדָה מְפָרֵךְ. וְאִם הֵם מְסֻגָּלִים לְכָךְ, אָנוּ שֶׁעוֹסְקִים בְּתוֹרַת ה' הַמְתוּקָה וּבְמִצְווֹתָיו הַטְּהוֹרוֹת, בְּוַדַּאי שֶׁנַּקְפִּיד לֹא לִהְיוֹת עֲיֵפִים וְעַצְלָנִים, וְלֹא נִרְדָּם בִּשְׁעַת הַלִּמּוּד וְהַתְּפִלָּה גַּם אַחֲרֵי יוֹם עֲבוֹדָה קָשָׁה.

~ שִׂנְאַת הַיֵּצֶר הָרַע לָאָדָם

בְּנוֹתֵן טָעַם לְהָבִיא דְּבָרָיו הַמַּבְהִילִים וְהַמֶחוּדָשִׁים שֶׁל הַצַּדִּיק רַבִּי יְחֶזְקֵאל לֵוִינְשְׁטֵיין זַצַ"ל, שֶׁאָמַר בְּהֶסְפֵּד עַל תַּלְמִיד חֲכַם אֶחָד, שֶׁהַשּׂוֹנֵא הֲכִי גָּדוֹל לְאָדָם, הוּא הַיֵּצֶר הָרַע [כְּמוֹ שֶּׁאוֹמֵר הַפָּסוּק בְּמִשְׁלֵי: "אִם רָעֵב שׂוֹנְאֲךָ הַאֲכִילֵהוּ לֶחֶם, כִּי גֶּחָלִים אַתָּה חוֹתֶּה עַל רֹאשׁוֹ"], וְהוּא רוֹצֶה לְאַבְּדוֹ מִשְּׁנֵי הָעוֹלָמוֹת. 

וּבְאָבוֹת דְּרַבִּי נָתַן אָמְרוּ, שֶׁהַיֵּצֶר, הוּא הַמַּפְחִיד לַתִּינוֹק, וְעַל כֵּן הוּא בּוֹכֶה תֵּכֶף מִשֶּׁיָּצָא לַאֲוִיר הָעוֹלָם, וְעַל זֶה הַרְבֵּה פְּעָמִים רוֹאִים שֶׁתִּינוֹק בּוֹכֶה בְּלִי שׁוּם סִבָּה, כִּי הוּא מַפְחִידוֹ, וְגַם לִפְעָמִים גּוֹרֵם לוֹ לִפּוֹל לָאָרֶץ, וְגַם הוּא הַמְּפַתֵּהוּ לִשְׁלֹחַ יָד לָאֵשׁ. 

הַיֵּצֶר הָרַע פָּשׁוּט אֵינוֹ יָכוֹל לִרְאוֹת בְּהַצְלָחַת הָאָדָם, מִשּׁוּם שֶׁהוּא הָרַע בַּמְּצִיאוּת, וְהוּא מֻכְרָח לַעֲשׂוֹת רַק רַע. וְעַל כֵּן מְשַׁמְּרִים אֶת הֶחָתָן קוֹדֵם הַחֻפָּה, וְאֶת הַיּוֹלֶדֶת בִּשְׁעַת הַלֵּידָה, כִּי הוּא אֵינוֹ יָכוֹל לִרְאוֹת בְּנֵי אָדָם מִתְעַנְּגִים.

הַמַּשְׁגִּיחַ רַבִּי יְרֻחַם מִמִּיר זַצַ"ל אָמַר, כִּי הַשָּׂטָן אֵינוֹ יָכוֹל לִרְאוֹת כַּאֲשֶׁר בְּנֵי אָדָם לוֹבְשִׁים בֶּגֶד, וְעַל כֵּן, עַל פִּי רוֹב הַבֶּגֶד נִקְרָע וּמִתְלַכְלֵךְ וְכַדּוֹמֶה. וְכֵן הָיָה עִם הַנָּחָשׁ בִּתְחִלַּת הַבְּרִיאָה, מִצַּד הַקִּנְאָה פִּתָּה אֶת חַוָּה שֶׁתֹּאכַל מֵעֵץ הַדַּעַת.

וְכֵן רוֹאִים שֶׁכַּאֲשֶׁר בָּא הַשָּׂטָן שֶׁהוּא מַלְאַךְ הַמָּוֶת לָקַחַת אֶת הַנְּשָׁמָה, מִתְעַלֵּל בָּאָדָם עַד אֵין שִׁעוּר, וְאָמְרוּ רַבּוֹתֵינוּ ז''ל שֶׁהַקּוֹלוֹת שֶׁל הַנִּפְטָר הוֹלְכִים מִסּוֹף הָעוֹלָם וְעַד סוֹפוֹ, וְרַק שֶׁאָנוּ אֵינֶנּוּ שׁוֹמְעִים אֶת קוֹלוֹ. 

וּכְמוֹ שֶׁהֶחָתוּל מִתְאַכְזֶר עַל טַרְפּוֹ וְזוֹרֵק אוֹתוֹ מִפִּיו, וְחוֹזֵר וּבוֹלֵעַ אוֹתוֹ כַּמָּה פְּעָמִים, כֵּן דַּרְכּוֹ שֶׁל הַיֵּצֶר הַשָּׁוְא הַמַּלְאָךְ הַמָּוֶת, לוֹקֵחַ אֶת חַרְבּוֹ וּמַרְאֵה אוֹתָהּ לְאָדָם הָעוֹמֵד לָמוּת, וְיוֹצֵא לַחוּץ, וְשׁוּב נִכְנַס כַּמָּה פְּעָמִים, וְזוֹרֵק פַּחַד וְאֵימָה עַל הָאָדָם. וּמִכֹּל זֶה אָנוּ רוֹאִים עַד כַּמָּה הוּא שׂוֹנֵא לְאָדָם, וּבְכָל הִזְדַּמְּנוּת שֶּׁמּוֹצֵא, מִתְנַקֵּם בָּאָדָם בְּאוֹפַן נּוֹרָא וּמַבְהִיל. רַחֲמָנָא לִיצְלָן.

@ שִׂנְאַת הַבְּרִיּוֹת

בְּמַסֶּכֶת יְבָמוֹת (סֹב:) אָמְרוּ: שְׁנֵים עֲשַׂר אֶלֶף זוּגוֹת תַּלְמִידֵי חֲכָמִים הָיוּ לוֹ לְרַבִּי עֲקִיבָא, וּמִפְּנֵי שֶׁלֹּא נָהֲגוּ כָּבוֹד זֶה לָזֶה, כֻּלָּם מֵתוּ בְּחַיָּיו שֶׁל רַבִּי עֲקִיבָא, בֵּין פֶּסַח לִפְרוֹס עֲצֶרֶת, [פְּרוֹס הוּא חֲצִי, כְּלוֹמַר, חֲצִי חֹדֶשׁ קוֹדֵם עֲצֶרֶת, (חֲמִשָּׁה עֲשַׂר יוֹם לִפְנֵי חַג שָׁבוּעוֹת), דְּהַיְנוּ יוֹם ל"ד לָעֹמֶר], וְהָיָה הָעוֹלָם שְׁמָם. עַד שֶׁבָּא רַבִּי עֲקִיבָא וְלִמֵּד תּוֹרָה לְרַבִּי מֵאִיר בָּעַל הַנֵּס, וּלְרַבִּי שִׁמְעוֹן בַּר יוֹחַאי, וּלְרַבִּי יוֹסֵי בֶּן חֲלַפְתָּא, וּלְרַבִּי יְהוּדָה בַּר אִלָעִאי, וּלְרַבִּי אֶלְעָזָר בֶּן שָׁמוֹעַ. 

אָמַר לָהֶם רַבִּי עֲקִיבָא: בָּנַי, הַתַּלְמִידִים הָרִאשׁוֹנִים לֹא מֵתוּ אֶלָּא מִפְּנֵי שֶׁלֹּא נָהֲגוּ כָּבוֹד זֶה לָּזֶה, וְהָיְתָה עֵינֵיהֶם צָרָה בַּתּוֹרָה שֶׁל חַבְרֵיהֶם, אֹתָם לֹא תִּנְהֲגוּ כֵּן. מִיַּד עָמְדוּ וּמִלְאוּ תּוֹרָה אֶת כָּל אֶרֶץ יִשְׂרָאֵל.

נִמְצֵאנוּ לְמֵדִים, שְׁמִי שֶׁיֵּשׁ בְּיָדוֹ תּוֹרָה וְחָכְמָה אֲבָל אֵינוֹ נִזְהָר לִשְׁמוֹר עַל כְּבוֹד הַבְּרִיּוֹת, וְאֵינוֹ מַקְפִּיד לְהִתְנַהֵג בְּכָבוֹד וְחִבָּה עִם חֲבֵרָיו, אֲזַי כָּל תּוֹרָתוֹ אֵינָהּ יְכוֹלָה לְהָגֵן עָלָיו, וּמִשָּׁמַיִם לֹא מְרַחֲמִים עָלָיו, וְלֹא יַעֲזֹר לוֹ זְכוּת תּוֹרָתוֹ אוֹ זְכוּת רַבּוֹ, אֶלָּא חַס וְשָׁלוֹם מִדַּת הַדִּין פּוֹגַעַת בּוֹ לְלֹא רַחֲמִים, ה' יַצִּילֵנוּ.

~ לֶאֱהֹב כָּל יְהוּדִי

רַבֵּנוּ הָאֲרִ"י כָּתַב בְּשַׁעַר הַכַּוָּנוֹת, שֶׁלִּפְנֵי שֶׁיַּתְחִיל הָאָדָם אֶת תְּפִלָּתוֹ בְּבֵית הַכְּנֶסֶת, יְקַבֵּל עָלָיו מִצְוַת "וְאָהַבְתָּ לְרֵעֲךָ כָּמוֹךָ", וִיכַוֵּן לֶאֱהֹב אֶת כָּל אֶחָד וְאֶחָד מִיִּשְׂרָאֵל כְּנַפְשׁוֹ, שֶׁעַל יְדֵי כָּךְ תִּהְיֶה תְּפִלָּתוֹ כְּלוּלָה מִכָּל תְּפִלּוֹת יִשְׂרָאֵל, וְתוּכַל לַעֲלוֹת לְמַעְלָה וְלַעֲשׂוֹת פְּרִי.

וּבֵאוּר הַדָּבָר, שֶׁכַּאֲשֶׁר אָדָם נוֹהֵג בְּחִבָּה וְאַהֲבָה עִם חֲבֵרָיו וּסְבִיבָתוֹ, וּמְקַבֵּל לֶאֱהֹב כָּל אֶחָד מִיִּשְׂרָאֵל, הֲרֵי הוּא וְכָל יִשְׂרָאֵל נֶחְשָׁבִים לָאָדָם אֶחָד, וְכָל תְּפִלָּה וּמִצְוָה שֶׁהַיְּהוּדִים עוֹשִׂים, הֲרֵי הוּא חֵלֶק מֵהֶם וְיֵשׁ לוֹ זְכוּת מְשׁוּתֶפֶת עִמָּם. וְאִם כֵּן, גַּם אִם לֹא כִּוֵּן בְּחֵלֶק מֵהַתְּפִלָּה, מִכָּל מָקוֹם מֵאַחַר שֶׁבְּוַדַּאי אֶחָד מִיִּשְׂרָאֵל כִּוֵּן בְּחֵלֶק מֵהַתְּפִלָּה, וְעוֹד יְהוּדִי כִּוֵּן בְּחֵלֶק אַחֵר בַּתְּפִלָּה, תְּפִלָּתוֹ שֶׁל אוֹתוֹ הָאִישׁ שֶׁאוֹהֵב אֶת כֻּלָּם, מִצְטָרֶפֶת אֲלֵיהֶם, וְנַעֲשֵׂית לוֹ תְּפִלָּה שְׁלֵמָה וּמְתֻקֶּנֶת. 

*

שָׁאָלוּ אֶת הַגָּאוֹן רַבִּי שְׁמֶעלְקֶא הוֹרוֹוִיץ, אֵיךְ אֶפְשָׁר לֶאֱהֹב אֶת כָּל אֶחָד מִיִּשְׂרָאֵל בְּמִדָּה שָׁוָה, וַהֲלֹא יֵשׁ בָּהֶם גְּאוֹנִים וְצַדִּיקִים, וְיֵשׁ בָּהֶם אֲנָשִׁים בֵּינוֹנִים, וְיֵשׁ בָּהֶם אֲנָשִׁים פְּשׁוּטִים מְאֹד, וְאֵיךְ אֶפְשָׁר לְהַשְׁווֹתָם אֶחָד לַשֵּׁנִי?

הֵשִׁיב לָהֶם הָרַב, שֶׁגַּם מִטִּבְעוֹ שֶׁל הָאָדָם, אֵינוֹ אוֹהֵב אֶת כָּל אֵיבָרָיו בְּמִדָּה שָׁוָה, שֶׁהֲרֵי כְּשֶׁעוֹמְדִים לָתֶת לוֹ אֶגְרוֹף כְּנֶגֶד לִבּוֹ, הוּא שָׂם זְרוֹעוֹתָיו כְּנֶגֶד חֲזֵהוּ, כְּדֵי שֶׁהַמַּכָּה תָּבֹא עַל זְרוֹעוֹתָיו וְלֹא עַל לִבּוֹ. וְכֵן אִם יָבֹאוּ לְהַכּוֹתוֹ עַל רֹאשׁוֹ, הוּא מְמַהֵר לְחַפּוֹת בְּיָדָיו עַל רֹאשׁוֹ, מִפְּנֵי שֶׁהַלֵּב וְהַמֹּחַ שֶׁל הָאָדָם יְקָרִים לוֹ מִכָּל, שֶׁבָּהֶם תְּלוּיִים כָּל חַיּוּתוֹ. 

וְכֵן הַדָּבָר בְּאַהֲבַת יִשְׂרָאֵל. אֶת הַגְּאוֹנִים וְהַצַּדִּיקִים יֹאהַב אוֹתָם כְּבָבַת עֵינָיו, כִּי עַל כֵּן הֵם נִקְרָאִים "עֵינֵי הָעֵדָה". וְאֶת הָאַבְרֵכִים הַתַּלְמִידֵי הַחֲכָמִים יֹאהַב כְּמוֹ לִבּוֹ וְרֹאשׁוֹ. וְאֶת הָאֲנָשִׁים הַבֵּינוֹנִיִּים יֹאהַב כְּמוֹ זְרוֹעוֹתָיו וְיָדָיו. וְאֶת פְּשׁוּטֵי הָעָם, כְּמוֹ רַגְלָיו. וְעַל כָּל פָּנִים יֵשׁ לָחוּשׁ אַהֲבָה כְּלַפֵּי כָּל אֶחָד וְאֶחָד, מִפְּנֵי שֶׁכֻּלָּם גּוּף אֶחָד.

וּבַיְּרוּשַׁלְמִי מַסֶּכֶת נְדָרִים אָמְרוּ עַל הַפָּסּוּק: "לֹא תִּקֹּם וְלֹא תִטֹּר אֶת בְּנֵי עַמְּךָ", מָשָׁל לְאָדָם שֶׁהָיָה סַכִּין בְּיַד יְמִינוֹ, וּבָא לַחְתֹּךְ בָּהּ בָּשָׂר. וְהִנֵּה בְּלִי כַּוָּנָה יָרְדָה הַסַּכִּין עַל יָדוֹ הַשְּׂמָאלִית וְחָתְכָה אוֹתָהּ חֲתָךְ עָמוֹק, הַאִם יַעֲלֶה עַל הַדַּעַת שֶׁאוֹתוֹ אָדָם יִקַּח הַסַּכִּין בְּיָדוֹ הַשְּׂמָאלִית, וְיַחְתֹּךְ אֶת יָדוֹ הַיְמָנִית כְּדֵי לְהִתְנַקֵּם בָּהּ? וַהֲרֵי הַכֹּל זֶה גּוּף אֶחָד. כָּךְ גַּם כָּל יִשְׂרָאֵל נֶחְשָׁבִים כְּגוּף אֶחָד לִפְנֵי הַמָּקוֹם בָּרוּךְ הוּא, וְלָכֵן יֵשׁ לֶאֱהֹב אֶת כֻּלָּם.
**INDEX_WRITE=<p>
# מִשְׁנָה יב

{רַבִּי יוֹסֵי אוֹמֵר, יְהִי מָמוֹן חֲבֵרָךְ חָבִיב עָלֶיךָ כְּשֶׁלָּךְ. וְהַתְקֵן עַצְמָךְ לִלְמוֹד תּוֹרָה, שֶׁאֵינָהּ יְרֻשָּׁה לָךְ. וְכָל מַעֲשֶׂיךָ יִהְיוּ לְשֵׁם שָׁמָיִם: }

@ יְהִי מָמוֹן חֲבֵרְךָ חָבִיב עָלֶיךָ כְּשֶׁלְּךָ

וּבְאָבוֹת דְּרַבִּי נָתַן (פֶּרֶק טז) אָמְרוּ: כְּשֵׁם שֶׁאָדָם רוֹצֶה בְּקִיּוּם מָמוֹנוֹ, כָּךְ יִהְיֶה רוֹצֶה בְּמָמוֹן חֲבֵרוֹ. 

הַגְּמָרָא בְּמַסֶּכֶת בְּרָכוֹת (דַּף יח:) מְסַפֶּרֶת עַל "אַבָּא" אָבִיו שֶׁל שְׁמוּאֵל, שֶׁהָיוּ מַפְקִידִים אֶצְלוֹ מָמוֹן שֶׁל יְתוֹמִים. וּכְשֶׁמֵּת, לֹא יָדְעוּ הֵיכָן הֵנִיחַ אֶת כַּסְפֵּי הַיְתוֹמִים, וּבְגִין כָּךְ הָיוּ אַנְשֵׁי הַמָּקוֹם מְבַזִּים אֶת שְׁמוּאֵל בְּנוֹ, וְהָיוּ קוֹרְאִים לוֹ "בֶּן אוֹכֵל מַעוֹתֵיהֶם שֶׁל הַיְתוֹמִים". 

מַה עָשָׂה שְׁמוּאֵל - הָלַךְ לְבֵית הַקְּבָרוֹת וְהִתְגַּלְּתָה לוֹ שָׁם נִשְׁמַת אָבִיו הַמָּנוֹחַ. שָׁאַל שְׁמוּאֵל אֶת אָבִיו: הֵיכָן הִנַּחְתָּ אֶת מָעוֹת הַיְתוֹמִים? הֵשִׁיב לוֹ אָבִיו, שֶׁהַמָּעוֹת מֻנָּחוֹת בְּמָקוֹם שְׁמוּנָחוֹת אַבְנֵי הָרֵחָיִם, וְהִסְבִּיר לוֹ שֶׁהַכֶּסֶף הָעֶלְיוֹן וְהַכֶּסֶף הַתַּחְתּוֹן שֶׁלּוֹ, וְהַכֶּסֶף הָאֶמְצָעִי הוּא שֶׁל הַיְתוֹמִים. 

שָׁאַל שְׁמוּאֵל: מִפְּנֵי מַה הִנַּחְתָּ אֶת מָמוֹן הַיְתוֹמִים בְּאֶמְצַע? הֵשִׁיב לוֹ אָבִיו: הֱיוֹת וִיכוֹלִים לִגְנֹב אֶת הַמָּמוֹן, אָמַרְתִּי בְּלִבִּי מוּטָב שֶׁיִּגָּנֵב כַּסְפֵּנוּ, וְלֹא כַּסְפֵּי הַיְתוֹמִים. וְכֵן אִם יִתְקַלְקְלוּ הַמָּעוֹת מִלַּחוּת הַקַּרְקַע, מוּטָב שֶׁיִּתְקַלְקֵל שֶׁלָּנוּ, וְלֹא יִתְקַלְקְלוּ כַּסְפֵּי הַיְתוֹמִים.

*

בְּמַסֶּכֶת תַּעֲנִית (דַּף כה.) מְסֻפָּר עַל רַבִּי חֲנִינָא בֶּן דּוֹסָא, שֶׁפַּעַם שָׁכַח אֵיזֶה אָדָם תַּרְנְגוֹלִים לְיַד פֶּתַח בֵּיתוֹ, וּמָצְאָה אוֹתָם אִשְׁתּוֹ שֶׁל רַבִּי חֲנִינָא, וְאָמַר לָהּ בַּעֲלָהּ שֶׁלֹּא תֹּאכַל מִבֵּיצֵיהֶן. הַתַּרְנְגוֹלִים הִתְּרַבּוּ בְּמֶשֶׁךְ הַזְּמַן, עַד שֶׁצַּר הַמָּקוֹם מִלַּהֲכִילָם. הָלַךְ רַבִּי חֲנִינָא וּמְכָרָם, וְקָנָהּ בַּכֶּסֶף עִזִּים.

פַּעַם אַחַת עָבַר שָׁם אוֹתוֹ אָדָם שֶׁאָבְדוּ מִמֶּנּוּ הַתַּרְנְגוֹלִים, וְאָמַר לַחֲבֵרוֹ: כָּאן הִנַּחְתִּי אֶת הַתַּרְנְגוֹלִים שֶׁלִּי! שָׁמַע זֹאת רַבִּי חֲנִינָא וְשָׁאַל אוֹתוֹ: יֵשׁ לְךָ בָּהֶם סִימָן? אָמַר לוֹ: כֵּן! נָתַן לוֹ סִימָן, וְנָתַן לוֹ רַבִּי חֲנִינָא אֶת הָעִזִּים.

הַמִּתְבּוֹנֵן יִרְאֶה שֶׁאַף עַל פִּי שֶׁרַבִּי חֲנִינָא לֹא הָיָה מְחֻיָּב לַעֲשׂוֹת כֵּן, שֶׁהֲרֵי הוּא הָיָה יָכוֹל לִמְכּוֹר אֶת הַתַּרְנְגוֹלִים, וְלִשְׁמוֹר לַמְּאַבֵּד אֶת דְּמֵיהֶם. אוּלָם הוּא עָשָׂה חֶסֶד עִם מָמוֹן חֲבֵרוֹ, וְגִדֵּל אֶת הַתַּרְנְגוֹלוֹת, וְנָתַן לָהֶם לִפְרוֹת וְלִרְבּוֹת עַל חֶשְׁבּוֹנוֹ, וְגִדֵּל אֶת צֶאֱצָאֵיהֶם, וּלְאַחַר מִכֵּן קָנָה בִּדְמֵיהֶן עִזִּים, כְּפִי שֶׁהָיָה נוֹהֵג אִילּוּ הַתַּרְנְגוֹלִים הָיוּ שֶׁלּוֹ. כָּזֶה רְאֵה וְקַדֵּשׁ.

@ הַתְקֵן עַצְמְךָ לִלְמּוֹד תּוֹרָה

הַתַּנָּא מְלַמְּדֵנוּ, שֶׁיֵּשׁ לָאָדָם לְתַקֵּן אֶת עַצְמוֹ לִפְנֵי שֶׁבָּא לִלְמֹד תּוֹרָה, דְּהַיְנוּ שֶּׁמֻּטָּל עָלָיו לְהַכְשִׁיר אֶת עַצְמוֹ כְּדֵי שֶׁיִּהְיֶה רָאוּי לִהְיוֹת כְּלִי קִבּוּל לְקַבֵּל אֶת הַתּוֹרָה, וּכְמוֹ שֶׁכָּתַב רַבֵּנוּ יוֹנָה, שֶׁהַתּוֹרָה לְעוֹלָם אֵינָהּ שׁוֹכֶנֶת בְּגוּף שֶׁאֵינוֹ בָּעַל מִדּוֹת טוֹבוֹת, וְלָכֵן אִי אֶפְשָׁר שֶׁאָדָם יִלְמַד תּוֹרָה, וְרַק לְאַחַר מִכֵּן יַעֲבֹד עַל הַמִּדּוֹת, אֶלָּא בִּתְחִלָּה יֵשׁ לַעֲבוֹד עַל הַמִּדּוֹת הָרָעוֹת וְלַעֲקוֹר אוֹתָם, וּלְאַחַר מִכֵּן הַתּוֹרָה תִּתְקַיֵּם וְתִשְׁכֹּן בְּתוֹכוֹ. 

מָשָׁל לְעָשִׁיר אֶחָד שֶׁהָיָה מְהַלֵּךְ בַּדֶּרֶךְ בְּעִצּוּמוֹ שֶׁל הַחֹרֶף, בְּיוֹם סַגְרִיר וְקַר. רָאָה עָנִי אֶחָד עוֹמֵד בַּפִּנָּה, וְעָלָיו בְּלוּיֵי סְחָבוֹת. נִגַּשׁ אֵלָיו וְשָׁאַל אוֹתוֹ: מִפְּנֵי מַה אֵינְךָ לוֹבֵשׁ בְּגָדִים חַמִּים בִּימֵי הַקֹּר הַלָּלוּ? אָמַר לוֹ: מַה אֶעֱשֶׂה וְאֵין לִי מָעוֹת לִרְכֹּשׁ בְּגָדִים חַמִּים. אָמַר לוֹ הֶעָשִׁיר: בֹּא עַמִּי וָאַלְבִּישְׁךָ. 

נִגְּשׁוּ לַחֲנוּת הַלְבָּשָׁה, וּבִקֵּשׁ הֶעָשִׁיר מִבַּעַל הַחֲנוּת לְהָבִיא חֲלִיפָה חוֹרְפִּית לֶעָנִי הַזֶּה, הִסְתַּכֵּל בּוֹ בָּעַל הַחֲנוּת, וְאָמַר לַפּוֹעֵל שֶׁלּוֹ: לֵךְ וְתָבִיא חֲלִיפָה מִסְפַּר אַרְבָּעִים לָאִישׁ הַזֶּה! הָלַךְ הַפּוֹעֵל וְהֵבִיא חֲלִיפָה.

אָמַר לוֹ הֶעָשִׁיר: הִכָּנֵס לַחֶדֶר הַהַלְבָּשָׁה וְתִמְדֹּד אֶת הַחֲלִיפָה שֶׁהֵבִיאוֹ לְךָ. נִכְנַס הֶעָנִי לַחֶדֶר, וְשָׁהָה שָׁם שָׁעָה אֲרֻכָּה. הֶעָשִׁיר וּבַעַל הַחֲנוּת הִתְפַּלְּאוּ עַל שְׁהִיָּתוֹ שָׁם, וּבָאוּ לְשָׁם כְּדֵי לִרְאוֹת מַה הוּא עוֹשֶׂה. 

וְהִנֵּה עֵינֵיהֶם רוֹאוֹת, שֶׁלֶּעָנִי הָיָה קָשֶׁה לְוַתֵּר עַל בְּלוֹיֵי הַסְּחָבוֹת שֶׁעָלָיו, וְהָיָה מְנַסֶּה לְהַכְנִיס אֶת שַׁרְווּלֵי הַחֲלִיפָה עַל הַבְּגָדִים הַקְּרוּעִים שֶׁעָלָיו. הָיָה מַכְנִיס שַׁרְווּל בְּיַד זוֹ, וּמִיַּד הַשַּׁרְווּל שֶּׁבַּיָּד הָאַחֶרֶת נִפְלָט הַחוּצָה, וְכֵן נָהַג בִּלְבִישַׁת הַמִּכְנָסַיִם, וְכָךְ הוּא עָמָל כָּל הַזְּמַן לִלְבֹּשׁ הַחֲלִיפָה וְאֵינוֹ מַצְלִיחַ.

אָמְרוּ לוֹ: מַה אַתָּה עוֹשֶׂה, עָלֶיךָ לְהָסִיר אֶת הַסְּחָבוֹת מֵעָלֶיךָ, וְרַק אָז תּוּכַל הַחֲלִיפָה הַחֲדָשָׁה לְהַתְאִים עָלֶיךָ. 

הַנִּמְשָׁל: הָאָדָם שֶׁיֵּשׁ לוֹ מִדּוֹת לֹא טוֹבוֹת, כְּגוֹן גַּאֲוָה וְקַפְּדַנוּת וְכַיּוֹצֵא בָּזֶה, אִי אֶפְשָׁר שֶׁיִּזְכֶּה לַתּוֹרָה, שֶׁהִיא בְּחִינָה שֶׁל מַלְבּוּשׁ, מִפְּנֵי שֶׁהַמִּדּוֹת הַמֻּשְׁחָתוֹת אֵינָם מַתְאִימוֹת לַתּוֹרָה. וְעַל כֵּן, קוֹדֵם כָּל חַיָּב הוּא לְהָסִיר אֶת הַבְּגָדִים הַבְּלוּיִים מֵעָלָיו, וְאָז יוּכַל לְהִתְעַטֵּר בְּכִתְרָהּ שֶׁל תּוֹרָה.

@ וְכָל מַעֲשֶׂיךָ יִהְיוּ לְשֵׁם שָׁמַיִם

פֵּרֵשׁ רַבֵּנוּ עוֹבַדְיָה מִבַּרְטְנוּרָא, שֶׁאַף בְּשָׁעָה שֶׁאַתָּה עוֹסֵק בָּאֲכִילָה וּשְׁתִיָּה וּבְדֶרֶךְ אֶרֶץ, לֹא תִּתְכַּוֵּן לֵהָנוֹת אֶת גּוּפְךָ, אֶלָּא תְּכַוֵּן שֶׁתִּהְיֶה בָּרִיא לַעֲשׂוֹת רְצוֹן קוֹנְךָ, וְעַל יְדֵי זֶה, הָאֲכִילָה שֶׁאוֹכֵל מִתְקַדֶּשֶׁת, וְגַם זֶה נֶחְשָׁב לְחֵלֶק מֵעֲבוֹדַת ה' שֶׁל הַיְּהוּדִי, שֶׁמֵּאַחַר וְכַוָּנַת הָאָדָם בְּעֵת אֲכִילָתוֹ וְשֵׁינָתוֹ הִיא לְקַיֵּם אֶת גּוּפוֹ לַעֲבוֹדַת הַבּוֹרֵא, הֲרֵי שֶּׁאֵין זוֹ פְּעֻלָּה שֶׁל מַה בְּכָךְ, אֶלָּא זוֹ פְּעֻלָּה שֶׁבָּאָה לְהַרְבּוֹת כְּבוֹד שָׁמַיִם. אֲכִילָה וְשֵׁינָה זוֹ נֶחְשֶׁבֶת לַאֲכִילָה וְשֵׁינָה "לִשְׁמָהּ", וְהֵם נֶחְשָׁבוֹת לְמִצְווֹת גְּמוּרוֹת.

וּכְמוֹ כֵּן כָּתַב רַבִּי יְהוּדָה צָדְקָה זַצַ"ל בְּסִפְרוֹ ''קוֹל יְהוּדָה'', לְבָאֵר אֶת הַמַּחֲלֹקֶת בְּמַסֶּכֶת פְּסָחִים (דַּף מח:) בֵּין רַבִּי אֱלִיעֶזֶר וְרַבִּי יְהוֹשֻׁעַ, ר' אֱלִיעֶזֶר אוֹמֵר אֵין לוֹ לְאָדָם בְּיוֹם טוֹב אֶלָּא אוֹ אוֹכֵל וְשׁוֹתֶה אוֹ יוֹשֵׁב וְשׁוֹנֶה. וְרַבִּי יְהוֹשֻׁעַ אוֹמֵר, חֶצְיוֹ לָהּ' וְחֶצְיוֹ לָכֶם. וְאָמְרוּ בַּגְּמָרָא, הַכֹּל מוֹדִים בַּעֲצֶרֶת (חַג שָׁבוּעוֹת) שֶׁצָּרִיךְ שֶׁיִּהְיֶה גַּם "לָכֶם", מִשּׁוּם שֶׁיּוֹם שֶׁנִּתְּנָה בּוֹ תּוֹרָה הוּא.

וְצָרִיךְ לְהָבִין, אַדְּרַבָּא, בְּיוֹם שֶׁנִּתְּנָה הַתּוֹרָה, צָרִיךְ לִהְיוֹת כֻּלּוֹ תּוֹרָה, וְהִנֵּה דַּוְקָא בְּיוֹם כָּזֶה, אוֹמְרִים כֻּלָּם שֶׁצָּרִיךְ שֶׁיִּהְיֶה גַּם לָכֶם יוֹתֵר מִשְּׁאָר יָמִים טוֹבִים שֶׁלֹּא נִתְּנָה בָּהֶם תּוֹרָה, מַדּוּעַ?

אֶלָּא רָצוּ רַבּוֹתֵינוּ לְלַמְּדֵנוּ וּלְהַרְאוֹת לָנוּ, שֶׁעוֹלָם הַזֶּה וְעוֹלָם הַתּוֹרָה קְשׁוּרִים זֶה בָּזֶה, וְגַם הָאֲכִילָה הַנֶּאֱכֶלֶת בִּקְדֻשָּׁה וּלְשֵׁם שָׁמַיִם, נֶחְשֶׁבֶת לְחֵלֶק מִלִּמּוּד הַתּוֹרָה הַקְּדוֹשָׁה, שֶׁהֲרֵי אִם לֹא יֹאכַל, כֵּיצַד יִהְיֶה לוֹ כּוֹחַ לַעֲסֹק בְּתוֹרַת ה'.

וּבְהֶקְשֵׁר לָזֶה מוּבָא בְּסֵפֶר "מֵאִיר עֵינֵי יִשְׂרָאֵל", בְּשֵׁם הָרַב מִפּוֹנִיבֶז' רַבִּי יוֹסֵף כַּהְנְמָן זַצַ"ל, שֶׁפַּעַם נִכְנַס בְּנוֹ הַקָּטָן שֶׁל מָרָן הֶחָפֵץ חַיִּים הַבָּיְתָה, וְהֶחָפֵץ חַיִּים רָצָה לְהַאֲכִילוֹ, אַךְ הַיֶּלֶד סֵרֵב לֶאֱכוֹל.

אָמַר עַל כָּךְ הֶחָפֵץ חַיִּים: חֲכָמֵינוּ ז''ל אוֹמְרִים עַל הַפָּסוּק "כִּי יֵצֶר לֵב הָאָדָם רַע מִנְּעוּרָיו", כְּלוֹמַר, שֶּׁהַיֵּצֶר הָרַע מִתְעוֹרֵר כְּבָר אֵצֶל הַתִּינוֹק. וְצָרִיךְ בֵּאוּר, בְּמַה כְּבָר יֵּצֶר הָרַע יָכוֹל לְפַתּוֹת תִּינוֹק, הֲרֵי הוּא אֵינוֹ יָכוֹל לָבוֹא אֶל הַיֶּלֶד הַיְּהוּדִי וּלְפַתּוֹתוֹ בְּמַאֲכָלוֹת אֲסוּרוֹת וְכַדּוֹמֶה, כִּי הַיֶּלֶד לֹא יִשְׁמַע לוֹ. 

עַל כֵּן, בְּתַחְבּוּלוֹת הוּא עוֹשֶׂה אֶת מִלְחַמְתּוֹ. הוּא בָּא אֶל הַיֶּלֶד, וְאוֹמֵר לוֹ: אַתָּה לֹא יָכוֹל לֶאֱכוֹל וְלִזְלֹל כְּגוֹי וְכִבְהֵמָה, שֶׁהֲרֵי הַתּוֹרָה אוֹסֶרֶת זֹאת עָלֶיךָ, עַל כֵּן אַל תֹּאכַל כְּלוּם! וְכַמּוּבָן מַטְּרָתוֹ שֶׁל הַיֵּצֶר הָרַע בְּכָךְ הִיא לְהַחְלִישׁ אֶת הַיֶּלֶד, כְּדֵי שֶׁלֹּא יִהְיֶה לוֹ אֶת הַכֹּחַ לְקַיֵּם מִצְווֹת וְלִלְמֹד תּוֹרָה.

עוֹד סִפֵּר הָרַב מִפּוֹנִיבֶז' זַצַ"ל, שֶׁשָּׁמַע מֵהֶחָפֵץ חַיִּים זַצַ"ל שֶׁאָמַר פַּעַם: פֶּלֶא הוּא שֶׁלִּפְעָמִים רוֹאִים שְׁנֵי יְלָדִים שֶׁנּוֹלְּדוּ בְּאוֹתָהּ עֲיָרָה, וּשְׁנֵיהֶם גְּדֵלִים בְּיַחַד עִם אוֹתָם הַתְּנָאִים, וְאַף עַל פִּי כֵּן יֶלֶד יְהוּדִי חַלָּשׁ וְרָזֶה, וְלֹא רוֹצֶה לֶאֱכוֹל, וְאִמָּא שֶׁלּוֹ רָצָה אַחֲרָיו וּמְשַׁדֶּלֶת אוֹתוֹ בְּדִבּוּרִים וּבְכֹחַ שֶׁיֹּאכַל קִמְעָא. וּמֵאִידָךְ הַיֶּלֶד הַשֵּׁנִי שֶׁהוּא גּוֹי טָמֵא, אוֹכֵל הַרְבֵּה לְתֵאָבוֹן, וְהוּא חָסֹן וּבָרִיא. מַה פֵּשֶׁר הַהֶבְדֵּל בֵּין שְׁנֵי הַיְלָדִים? 

אֶלָּא שֶׁאוֹתוֹ יֵּצֶר הָרַע אוֹמֵר לַיֶּלֶד הַיְּהוּדִי: אַל תֹּאכַל, אַל תִּשְׁתֶּה, אַל תִּישַׁן, כְּדֵי שֶׁלֹּא יִהְיֶה לוֹ כֹּחַ לַעֲבוֹדַת ה'. וְאוֹתוֹ יֵּצֶר הָרַע אוֹמֵר לַיֶּלֶד הַגּוֹי: תֹּאכַל הַרְבֵּה, וְתִישַׁן הַרְבֵּה, וְיִהְיֶה לְךָ הַרְבֵּה כֹּחַ, וְתוּכַל לִהְיוֹת רָשָׁע גָּדוֹל וְרוֹצֵחַ גָּדוֹל, וְלַעֲשׂוֹת הַרְבֵּה צָרוֹת לַיְּהוּדִים.

רוֹאִים אָנוּ מִכָּאן כַּמָּה חֲשׁוּבִים עִנְיְנֵי הָעוֹלָם הַזֶּה כְּשֶׁהֵם נַעֲשִׂים לְשֵׁם שָׁמַיִם, שֶׁהֲרֵי לוּלֵי שֶׁיֹּאכַל הָאָדָם כָּרָאוּי, לֹא תִּהְיֶה לוֹ אֶפְשָׁרוּת לַעֲבוֹד אֶת ה' יִתְבָּרַךְ כְּמוֹ שֶׁצָּרִיךְ.

וּמֵאִידָךְ, אִם יֹאכַל יוֹתֵר מִדַּאי, גַּם כֵּן יַרְגִּישׁ כְּבֵדוּת וַעֲיֵפוּת בַּעֲבוֹדַת ה', וְלָכֵן יְכַוֵּן בְּכָל מַעֲשָׂיו לְשֵׁם שָׁמַיִם, כְּדֵי לְהַבְרִיא וּלְחַזֵּק אֶת גּוּפוֹ כְּפִי הַנִּצְרָךְ לוֹ לַעֲבוֹדַת הַבּוֹרֵא יִתְבָּרַךְ.

~ זְהִירוּת מִתַּאֲווֹת הָאֲכִילָה

כְּפִי שֶׁהִזְכַּרְנוּ, גַּם הָאֲכִילָה וְהַשְּׁתִיָּה וּשְׁאָר צוֹרְכֵי הַגּוּף צְרִיכִים לִהְיוֹת לְשֵׁם שָׁמַיִם, וְעַל יְדֵי זֶה זוֹכִים לְהִתְעַלּוֹת בַּעֲבוֹדַת ה'. וּמִמֵּילָא אֲכִילָה שֶׁל תַּאַוָּה שֶׁאֵינָהּ לְשֵׁם שָׁמַיִם, עֲלוּלָה לְהַרְחִיק אֶת הָאָדָם וּלְהוֹרִיד אוֹתוֹ בַּעֲבוֹדַת ה'.

וְכַיָּדוּעַ, אוֹמְרִים בְּשֵׁם רַבֵּנוּ הָאֲרִ"י ז''ל, שֶׁיּוֹחָנָן כֹּהֵן גָּדוֹל שֶׁשִימֶש שְׁמוֹנִים שָׁנָה בִּכְהֻנָּה גְּדוֹלָה, יָצָא לְתַרְבּוּת רָעָה וְנַעֲשָׂה צְדוֹקִי, מִשּׁוּם שֶׁלֹּא נִזְהָר לֶאֱכוֹל בִּקְדֻשָּׁה אֶלָּא הָיְתָה בּוֹ תַּאֲוַת הָאֲכִילָה.

*

סִפֵּר הָרַב יַעֲקֹב לוגסי בְּסִפְרוֹ ''בְּיַם דֶּרֶךְ'': מַעֲשֵׂה שֶׁהָיָה בְּאֶחָד מֵחֲסִידֵי וְצַדִּיקֵי יְרוּשָׁלַיִם הַצַּדִּיק רַבִּי אַבְרָהָם אֲהָרוֹנוֹבִיץ זַצַ"ל, שֶׁכְּשֶׁהָיוּ בָּאִים אֶצְלוֹ מְבַקְּרִים לְהִתְבָּרֵךְ וּלְהִתְחַזֵּק, הָיָה אוֹמֵר: "מַדּוּעַ אַתֶּם בָּאִים אֵלַי? וַהֲלֹא אֲנִי אִישׁ פָּשׁוּט שֶׁאוֹהֵב מַאֲכָל מְסֻיָּם", וְתָמִיד הָיָה מַזְכִּיר אֵיזֶה סוּג מַאֲכָל, וְלֹא הֵבִינוּ לְמַה כַּוָּנָתוֹ, וּמַדּוּעַ תָּמִיד מַשְׁפִּיל עַצְמוֹ דַּוְקָא בָּזֶה שֶׁאוֹהֵב הוּא אֶת אוֹתוֹ מַאֲכָל. 

פַּעַם נִזְדַּמֵּן לָנוּ לִשְׁאוֹל אֶת בְּנוֹ עַל כָּךְ, וְאָמַר לָנוּ, שֶׁאָבִיו מַזְכִּיר זֹאת מִפְּנֵי מַעֲשֵׂה שֶׁהָיָה: מִיַּד לְאַחַר נִשּׂוּאָיו, שֶׁאָלָתוֹ אִשְׁתּוֹ אֵיזֶה מַאֲכָל לְהָכִין לוֹ כְּשֶׁיָּבוֹא מֵהַיְשִׁיבָה, וַעֲנָה שֶׁאוֹהֵב הוּא אֶת אוֹתוֹ מַאֲכָל שֶׁהִזְכִּיר. וּכְשֶׁשָּׁב אוֹתוֹ יוֹם מֵהַיְשִׁיבָה, מִשּׁוּם מַה לֹא הֱכִינָהּ לוֹ אִשְׁתּוֹ אֶת אוֹתוֹ מַאֲכָל שֶׁבִּקֵּשׁ, וְהוּא כַּמּוּבָן לֹא אָמַר לָהּ כְּלוּם עַל כָּךְ, אֶלָּא שֶׁהָיָה לוֹ קְצָת הַקְפָּדָה בַּלֵּב עַל כָּךְ.

וְהִנֵּה כְּשֶׁהִתְבּוֹנֵן עַל הַקְפָּדָתוֹ בַּדָּבָר זֶה, הִתְחָרֵט מְאֹד הֵיאַךְ מְלָאוֹ לִבּוֹ לְהַקְפִּיד עַל מַאֲכָל... וּמִיַּד קִבֵּל עָלָיו שֶׁמֵּאוֹתוֹ יוֹם לֹא יָבוֹא מַאֲכָל זֶה לְפִיו יוֹתֵר כָּל יְמֵי חַיָּיו, וְלֹא עוֹד, אֶלָּא קִיֵּם גַּם "וְחָטָאתִי נֶגְדִּי תָּמִיד" לְהַזְכִּיר שִׁפְלוּתוֹ לִבְנֵי אָדָם עַד עֵת זִקְנוּתוֹ בְּכָךְ שֶׁאוֹהֵב הוּא מַאֲכָל מְסֻיָּם זֶה...

~ עֲבוֹדָה לְשֵׁם שָׁמַיִם

שְׁלֹמֹה הַמֶּלֶךְ אוֹמֵר בְּמִשְׁלֵי: "בְּכָל דְּרָכֶיךָ דָּעֵהוּ וְהוּא יְיַשֵּׁר אֹרְחֹתֶיךָ". כְּלוֹמַר, אִם כָּל מַעֲשֵׂה שֶׁאָדָם עוֹשֶׂה חוֹשֵׁב הוּא לְשֵׁם שָׁמַיִם, אַף עַל פִּי שֶׁהוּא נֶהֱנָה מִכָּךְ וּמִתְפַּרְנֵס מִכָּךְ, אֲבָל עֶצֶם הַמַּחְשָׁבָה מְקַדֶּשֶׁת אֶת הַמַּעֲשֶׂה שֶׁעוֹשֶׂה.

וּמִסְפָּרִים עַל רַבֵּנוּ הֶחָפֵץ חַיִּים, שֶׁנִּכְנַס פַּעַם לְבֵית מִרְקַחַת לִקְנוֹת תְּרוּפָה, וּפָנָה לְרוֹקֵחַ וְאָמַר לוֹ: מְקַנֵּא אֲנִי בְּךָ עַל הַמִּצְווֹת הַמְרֻבּוֹת שֶׁאַתָּה זוֹכֶה בָּהֶם בְּכָל יוֹם וָיוֹם, בְּכָךְ שֶׁאַתָּה דּוֹאֵג לְאוֹתָם הַנִּצְרָכִים לִתְרוּפוֹת.

אָמַר לוֹ הָרוֹקֵחַ: אֲבָל כַּוָונָתִי הִיא לְצֹרֶךְ פַּרְנָסָה?! הֵשִׁיב לוֹ הָרַב: שְׁמַע נָא לַעֲצָתִי וְתִזְכֶּה לִבְרָכָה רַבָּה, צַרֵף לְכַוָּנָה זוֹ שֶׁל פַּרְנָסָה, כַּוָּונָה נוֹסֶפֶת, וְהִיא - שֶׁהַחוֹלִים יִזְכּוּ לִרְפוּאָה שְׁלֵמָה עַל יְדֵי תְּרוּפָה זוֹ שֶׁאַתָּה נוֹתֵן לָהֶם, וְאִם תַּחְשֹׁב בְּשָׁעָה זוֹ בֵּין עַל הַפַּרְנָסָה וּבֵין עַל מִצְוַת רִפּוּי חוֹלִים, הֲרֵי שֶׁאָז כָּל מַעֲשֵׂה וּמַעֲשֵׂה שֶׁתַּעֲשֶׂה בְּמֶשֶׁךְ הַיּוֹם יֵחָשֵׁב לְךָ כְּמִצְוָה, וְתִתְבָּרֵךְ בִּבְרָכוֹת רַבּוֹת בַּעֲבוּר הַמִּצְווֹת הָרַבּוֹת שֶׁתִּצְבֹּר בְּמֶשֶׁךְ הַיּוֹם.

לָמַדְנוּ עַד כַּמָּה יֵשׁ עִנְיַן לְכַוֵּן בְּכָל מַעֲשֵׂה שֶׁעוֹשִׂים כַּוָּנָה לְשֵׁם שָׁמַיִם וּלְשֵׁם מִצְוָה.

~ צְדָקָה לְשֵׁם שָׁמַיִם

גַּם כַּאֲשֶׁר נוֹתְנִים צְדָקָה לַעֲנִיִּים וְנִזְקָקִים, יֵשׁ לְכַוֵּן לָתֶת לְשֵׁם שָׁמַיִם, וְלֹא בִּגְלַל רַחֲמִים פְּנִימִיִּים עַל הֶעָנִי וְהָאֶבְיוֹן הַנִּצָּבִים בְּפָנָיו.

וּמַעֲשֵׂה הָיָה בְּרַבִּי מְנַחֵם מֶנְדֶּל מֶרִימִינוֹב, שֶׁהָיָה יוֹשֵׁב וְלוֹמֵד עִם תַּלְמִידָיו. וְהִנֵּה נִכְנַס עָנִי מְעוֹרֵר חֶמְלָה, מַלְבּוּשָׁיו בְּלוּיִים וּפָנָיו חִוְרִים. לָחַשׁ לוֹ רַבִּי מְנַחֵם מֶנְדֶּל לְשַׁמָּשׁוֹ שֶׁיִּכָּנֵס לַחֶדֶר הַפְּנִימִי, וְיָבִיא מִתּוֹךְ כִּיס מְעִילוֹ דִּינָר זָהָב בִּשְׁבִיל הֶעָנִי, עָשָׂה כֵּן הַשַּׁמָּשׁ, וְהָרַב מָסַר אֶת הַדִּינָר לְיָדוֹ שֶׁל הֶעָנִי.

שָׂמַח הֶעָנִי שִׂמְחָה גְּדוֹלָה עַל דִּינָר הַזָּהָב, שֶׁלֹּא צִפָּה לְקַבְּלוֹ, וְיָצָא וְהָלָךְ לְדַרְכּוֹ. 

אַחַר שהתיישב הָרַב בְּדַעְתּוֹ, הִתְחִיל לְהִצְטַעֵר עַל כָּךְ שֶׁבְּאוֹתָהּ שָׁעָה נָתַן לוֹ אֶת הַדִּינָר רַק מִתּוֹךְ רַחְמָנוּת, וְלֹא חָשַׁב שֶׁהוּא נוֹתֵן לוֹ אֶת הַדִּינָר לְשֵׁם מִצְוַת צְדָקָה [וַהֲרֵי בְּפָרָשַׁת תְּרוּמָה נֶאֱמַר "וַיִּקְחוּ לִי תְּרוּמָה", וּפֵרֵשׁ רַשִׁ"י, לִי לִשְׁמִי]. 

לָכֵן קָרָא שׁוּב לַשַּׁמָּשׁ, וְהוֹרָה לוֹ לָצֵאת לְחַפֵּשׂ אֶת הֶעָנִי וּלְהָבִיאוֹ אֵלָיו. עָשָׂה הַשַּׁמָּשׁ כֵּן, וּמָצָא אֶת הֶעָנִי בַּשּׁוּק, וְאָמַר לוֹ שֶׁהָרַב קוֹרֵא אוֹתוֹ שֵׁנִית. חָשַׁב הֶעָנִי בְּלִבּוֹ, שֶׁכַּנִּרְאֶה שֶׁהָרַב טָעָה כְּשֶׁנָּתַן לוֹ דִּינָר זָהָב, וּבְדַעְתּוֹ לָקַחַת אוֹתוֹ חֲזָרָה, וְלָתֵת לוֹ בִּמְקוֹמוֹ דִּינָר כֶּסֶף.

בְּלֵית בְּרֵירָה נִכְנַס הֶעָנִי אֶל הָרַב, וּמִיַּד צִוָּה הָרַב לְשַׁמָּשׁוֹ שֶׁיִּכָּנֵס לַחֶדֶר הַשֵּׁנִי, וְיָבִיא מִתּוֹךְ הַכִּיס הַשֵּׁנִי שֶׁל הַמְּעִיל דִּינָר זָהָב נוֹסַף, וְאָז מָסַר הָרַב אֶת הַדִּינָר הַשֵּׁנִי מִתּוֹךְ כַּוָונַת מִצְוַת צְדָקָה. 

שָׂמַח הֶעָנִי שֶׁלֹּא דַּי שֶׁהָרַב לֹא לָקַח מִמֶּנּוּ אֶת דִּינָר הַזָּהָב, אֶלָּא נָתַן לוֹ עוֹד דִּינָר זָהָב. וְאָז שָׁאַל הֶעָנִי אֶת הָרַב: אִם רָצִיתָ לָתֶת לִי שְׁנֵי דִּינָרִים זְהוּבִים, הָיָה לְךָ לָתֵת אוֹתָם בְּבַת אַחַת, וּכְבוֹדוֹ כִּמְעַט הִפִּיל אֶת לִבִּי בְּחוֹשְׁבִי שֶׁקָּרָאתָ לִי עַל מְנָת לִטּוֹל אֶת הַדִּינָר שֶׁנָּתַתָּ לִי, מִפְּנֵי שֶׁהָיָה בְּטָעוּת?! 

וַיַּעַן הָרַב וַיֹּאמַר: הִנֵּה בְּפָרָשַׁת רְאֵה בְּעִנְיַן הַצְּדָקָה כָּתוּב: "נָתוֹן תִּתֵּן לוֹ", מַדּוּעַ כֶּפֶל הַלָּשֹׁן? אֶלָּא לוֹמַר; אִם נָתַתָּ בְּפַעַם הָרִאשׁוֹנָה מִתּוֹךְ רַחְמָנוּת וְחֶמְלָה, חֲזוֹר וְתִתֵּן גַּם לְשֵׁם מִצְוָה. לָכֵן עָשִׂיתִי זֹאת בִּשְׁתֵּי פְּעָמִים נִפְרָדוֹת. 
**INDEX_WRITE=<p>
# מִשְׁנָה יג

{ רַבִּי שִׁמְעוֹן אוֹמֵר, הֱוֵי זָהִיר בִּקְרִיאַת שְׁמַע וּבִתְפִלָּה. וּכְשֶׁאַתָּה מִתְפַּלֵּל, אַל תַּעַשׂ תְּפִלָּתְךָ קֶבַע, אֶלָּא רַחֲמִים וְתַחֲנוּנִים לִפְנֵי הַמָּקוֹם בָּרוּךְ הוּא, שֶׁנֶּאֱמַר (יוֹאֵל ב) כִּי חַנּוּן וְרַחוּם הוּא אֶרֶךְ אַפַּיִם וְרַב חֶסֶד וְנִחָם עַל הָרָעָה. וְאַל תְּהִי רָשָׁע בִּפְנֵי עַצְמָךְ: }

רַבִּי שִׁמְעוֹן מַזְהִיר וְאוֹמֵר: הֱוֵי זָהִיר בִּקְרִיאַת שְׁמַע וּבִתְפִלָּה לְקַיִימָן בְּעִיתָּן וּבִזְמַנָּן, וְלֹא לְהִתְפַּלֵּל בְּשָׁעוֹת מְאֻחָרוֹת שֶׁכְּבָר עָבַר זְמַן קְרִיאַת שְׁמַע וּתְפִלָּה. וְאָמְרוּ בְּמִדְרָשׁ רַבָּה (בַּמִּדְבָּר פ"ט) עַל הַפָּסוּק בְּקֹהֶלֶת: "מְעֻוָּת לֹא יוּכַל לִתְקֹן וְחֶסְרוֹן לֹא יוּכַל לְהִמָּנוֹת", זֶה שֶּׁבִּטֵּל קְרִיאַת שְׁמַע שֶׁל שַׁחֲרִית, אוֹ קְרִיאַת שְׁמַע שֶׁל עַרְבִית, אוֹ תְּפִלָּה שֶׁל שַׁחֲרִית, אוֹ תְּפִלָּה שֶׁל עַרְבִית.

וְלִכְאוֹרָה יֵשׁ לִשְׁאוֹל, הֲרֵי מָּצִינוּ צַדִּיקִים גְּדוֹלִים שֶׁלֹּא הִקְפִּידוּ עַל גִּדְרֵי הַזְּמַן הַמוּקְצָבִים בַּהֲלָכָה, וְהָיוּ שֶׁהֶאֱרִיכוּ בִּתְפִלָּתָם עַד לְאַחַר הַזְּמַן, אוֹ שֶׁהִתְחִילוּ אֶת הַתְּפִלָּה בְּאִחוּר, וּמַדּוּעַ לֹא נִזְהֲרוּ בְּכָךְ?

אוּלָם בְּהֶקְשֵׁר לָזֶה, מָּצִינוּ מַעֲשֵׂה שֶׁהָיָה עִם הַגָּאוֹן רַבִּי לֵיְבּ אֵיגֶר [נֶכְדּוֹ שֶׁל הַגָּאוֹן רַבִּי עֲקִיבָא אֵיגֶר], שֶּׁפָּנָה לְדֶרֶךְ הַחֲסִידוּת, וְהִסְתּוֹפֵף בַּחֲצֵרוֹ שֶׁל רַבִּי מֶנְדֶּל מִקּוֹצְק. מִקְרֶה זֶה גָּרַם לִסְעָרָה בְּעוֹלָם הַיַּהֲדוּת שֶׁל אוֹתָם יָמִים. 

פַּעַם אַחַת לִפְנֵי שֶׁנָּסַע רַבִּי לֵיְבּ לְבֵיתוֹ, נִגַּשׁ לְרַבּוֹ וְאָמַר לוֹ: בְּהַגִּיעִי הַבָּיְתָה, לָבֶטַח יִשְׁאַל אוֹתִי סַֹבִי שְׁאֵלוֹת רַבּוֹת בְּנוֹגֵעַ לְדַרְכָּהּ שֶׁל הַחֲסִידוּת, לְכָל הַשְּׁאֵלוֹת יֵשׁ בְּיָדִי תְּשׁוּבָה שֶּׁתַּנִּיחַ אֶת דַּעְתּוֹ, אַךְ מַה אָשִׁיב אִם סַבָּא שֶׁלִּי יִשְׁאַל אוֹתִי - אֵיךְ זֶה שֶׁאַתֶּם מִתְפַּלְּלִים וְקוֹרְאִים קְרִיאַת שְׁמַע אַחֲרֵי זְמַנָּן בְּנִגּוּד לַהֲלָכָה, כֵּיצַד אַנִּיחַ אֶת דַּעְתּוֹ?

הֵשִׁיב לוֹ הָרַבִּי מִקּוֹצְק: אִם שָׂכְרוּ אָדָם לַעֲבוֹדָה יוֹמִית בַּחֲטִיבַת עֵצִים, וְהוּא אָכֵן עָבַד מֵהַבֹּקֶר עַד הָעֶרֶב, אֶלָּא שֶׁבְּמֶשֶׁךְ מִסְפַּר שָׁעוֹת הוּא הִשְׁחִיז אֶת הַגַּרְזֶן אוֹ אֶת הַמָּסוֹר, וְרַק לְאַחַר הֲכָנוֹת מְמֻשָּׁכוֹת הוּא נִגַּשׁ לַחְטֹב וּלְנַסֵּר, הַאִם יוּכַל הַמַּעֲסִיק לִטְעוֹן כִּי לֹא מַגִּיעַ לוֹ תַּשְׁלוּם עֲבוּר הַשָּׁעוֹת בָּהֶן לֹא חָטַב עֵצִים? בָּרוּר שֶׁהַשֵּׂכֶל הַיָּשָׁר לֹא יְקַבֵּל טַעֲנָה כָּזוֹ. כָּל אֶחָד מֵבִין כִּי גַּם הַהֲכָנָה לַעֲבוֹדָה הִיא חָלָק מֵהָעֲבוֹדָה!

אוֹתוֹ הִגָּיוֹן קַיָּם גַּם בְּנוֹגֵעַ לַעֲבוֹדַת ה', גַּם הַהֲכָנָה לַמִּצְוָה הִיא חֵלֶק מֵעֲשִׂיָּתָהּ. הַיְּהוּדִי מִשְׁתַּדֵּל לְטַהֵר עַצְמוֹ וּמַחְשַׁבְתּוֹ לִפְנֵי הַתְּפִלָּה - טוֹבֵל בַּמִּקְוֶה, לוֹמֵד מִשְׁנָיוֹת, אוֹמֵר תְּהִלִּים, מְנַגֵּן לְעַצְמוֹ נִגּוּן כִּסּוּפִים וְכוּ', כָּל הַפְּעֻלּוֹת הַלָּלוּ הֵן בִּכְלָל הַהֲכָנוֹת לַתְּפִלָּה.

כָּךְ אָנוּ מַכְשִׁירִים אֶת כְּלֵי הָעֲבוֹדָה עַל מְנָת שֶׁהַתְּפִלָּה עָצְמָה תִּהְיֶה רְאוּיָה לַעֲלוֹת לִפְנֵי כִּסֵּא הַכָּבוֹד. הֲכָנָה כָּזוֹ הִיא חֵלֵק בִּלְתִּי נִפְרָד מֵהַתְּפִלָּה עָצְמָה, וּמֵאוֹתוֹ רֶגַע שֶּׁהַיְּהוּדִי מִתְכּוֹנֵן לַתְּפִלָּה, הֲרֵי הַדָּבָר נֶחְשָׁב כְּאִלּוּ הֵחֵל לְהִתְפַּלֵּל, וְשׁוּב אֵין בּוֹדְקִים אַחֲרָיו מָתַי סִיֵּם...

בָּרוּר מֵאֵלָיו, כִּי תְּשׁוּבַת הָרַבִּי מִקּוֹצְק אֵינָהּ שַׁיֶּכֶת לְגַבֵּי אוֹתָם הַמְּאַחֲרִים קוּם, וּמְמַהֲרִים לְהִתְפַּלֵּל בְּחוֹפְזָה לְלֹא נְשָׁמָה וּלְלֹא כַּוָּונָה.

מָשָׁל לְמַה הַדָּבָר דּוֹמֶה, לְאָדָם שֶׁהָיָה מֻרְגָּל בְּכָךְ שֶׁכַּאֲשֶׁר הוּא שָׁב מִידֵי יוֹם מֵעֲבוֹדָתוֹ, אִשְׁתּוֹ מַנִּיחָהּ לְפָנָיו לֶאֱכוֹל מָרָק גְּרִיסִים. הָיָה זֶה מַאֲכָל דָּל שֶׁהֲכָנָתוֹ אֵינָהּ דּוֹרֶשֶׁת מְיֻמָּנוּת רַבָּה, אַךְ בְּכָל זֹאת הוּא מַאֲכָל.

יוֹם אֶחָד בְּשׁוּבוֹ מֵעֲמַל יוֹמוֹ, אָמְרָה לוֹ אִשְׁתּוֹ: הַיּוֹם לֹא הִסְפַּקְתִּי לְהָכִין אֶת אֲרוּחַתְךָ, שֵׁב וְהַמְתֵּן עַד שֶׁאֶגְמֹר לְהָכִין אֶת הָאוֹכֵל. הָאִישׁ יוֹשֵׁב וּמַמְתִּין חֲצִי שָׁעָה, שָׁעָה, שְׁעָתַיִם, זְמַן רַב חוֹלֵף, רַעֲבוֹנוֹ גּוֹבֵר וּמְגָרֶה אֶת דִּמְיוֹנוֹ לְגַבֵּי הַסְּעוּדָה הַצְּפוּיָה לוֹ.

וְהִנֵּה נִכְנֶסֶת הָאִשָּׁה לַחֶדֶר, וּמַנִּיחָהּ לִפְנֵי בַּעֲלָהּ הָרָעֵב מָרָק גְּרִיסִים...

"מַה?" תָּמַהּ הַבַּעַל, וְנִימַת אַכְזָבָה וְכָעָס נִשְׁמְעָה בְּקוֹלוֹ, "לְפִי כָּל הַהֲכָנוֹת וּלְפִי הַזְּמַן הָרַב שֶׁחִכִּיתִי, חָשַׁבְתִּי שֶּׁאַתְּ מְכִינָה לִי סְעוּדָה כִּסְעוּדַת שְׁלֹמֹה בִּשְׁעָתוֹ, הָיִיתִי רָעֵב, אַךְ הִתְאֲזַרְתִי בְּסַבְלָנוּת. אֲבָל לְחַכּוֹת כָּל כָּךְ הַרְבֵּה זְמַן בִּשְׁבִיל מָרָק גְּרִיסִים??? 

כָּךְ הַקָּדוֹשׁ בָּרוּךְ הוּא רָגִיל לְקַבֵּל מֵאִתָּנוּ מִידֵי יוֹם תְּפִלָּה, אַךְ לְצַעֲרֵנוּ, הַתְּפִלָּה הִיא לְלֹא נְשָׁמָה וּלְלֹא כַּוָּנָה - לֹא מַטְעַמִּים וְלֹא מַעֲדַנִּים אָנוּ מַגִּישִׁים לְפָנָיו. אַךְ כָּל עוֹד אָנוּ מַקְפִּידִים לְהִתְפַּלֵּל בַּבֹּקֶר בַּזְּמַן, הַקָּדוֹשׁ בָּרוּךְ הוּא מְקַבֵּל זֹאת מֵאִתָּנוּ בִּבְחִינַת "רִבּוֹנוֹ שֶׁל עוֹלָם, זֶה מַה שֶׁיֵּשׁ לָנוּ לְהַצִּיעַ".

לְעֻמַּת זֹאת, יְהוּדִי הַמְּאַחֵר בִּתְפִלָּתוֹ עַד שֶׁעוֹבֵר זְמַן הַתְּפִלָּה וְהוּא עוֹד מִתְמַהְמֵהַּ, הֲרֵי הַקָּדוֹשׁ בָּרוּךְ הוּא כִּבְיָכוֹל מְפַתֵּחַ צִפִּיּוֹת - מִי יוֹדֵעַ אֵיזֶה "תַּבְשִׁיל" אֵיזוֹ מִנְחָה מְיֻחֶדֶת הוּא יַגִּישׁ לְפָנַי. וְהִנֵּה כַּאֲשֶׁר לְבַסּוֹף מַגִּיעָה תְּפִלָּתוֹ הַמְהִירָה וְהַחֲטוּפָה חַסְרַת הכוונה וְהָרֶגֶשׁ, אֵיזֶה טַעֲנָה יֵשׁ בְּיָדוֹ לְהִצְטַדֵּק לִפְנֵי רִבּוֹנוֹ שֶׁל עוֹלָם? אוֹי לְאוֹתָהּ בּוּשָׁה, אוֹי לְאוֹתָהּ כְּלִמָּה!!!

@ אַל תְּהִי רָשָׁע בִּפְנֵי עַצְמְךָ

כָּתַב הָרַמְבָּ"ם: "אַל תַּחְזִיק עַצְמְךָ כְּרָשָׁע, שֶׁמִּתּוֹךְ כָּךְ, אַתָּה יוֹצֵא לְתַרְבּוּת רָעָה לְגַמְרֵי". כַּאֲשֶׁר אָדָם מַרְגִּישׁ עַצְמוֹ פָּחוּת עֵרֶךְ, רָשָׁע וְחוֹטֵא, הֲרֵי הוּא רוֹאֶה בְּעַצְמוֹ כ"מִקְרֶה אָבוּד", וְהַדָּבָר מְבִיאוֹ לִידֵי יֵאוּשׁ, וְהַתּוֹצָאָה הִיא שֶׁשּׁוּב אֵינוֹ חוֹשֵׁשׁ לַחְטֹא, מִפְּנֵי שֶׁבְּלָאו הֲכִי אֵינוֹ שָׁוֶה בְּעֵינָיו לְמַשֶּׁהוּ.

כַּאֲשֶׁר הָאָדָם שָׁרוּי בְּמַצַּב שֶׁל יֵאוּשׁ, אֵין דָּבָר שֶּׁיַּעֲצֹר אֶת הֶמְשֵׁךְ הַהִדַּרְדְּרוּת. הוּא אֵינוֹ מוֹצֵא עוֹד טָעַם בְּהֶמְשֵׁךְ הַלִּמּוּד, בַּתְּפִלָּה, וּבַעֲשִׂיַּת טוֹב, כִּי לְדַעְתּוֹ מִמֵּילָא אֵין סִכּוּי שֶׁיֵּצֵא מִמֶּנּוּ מַשֶּׁהוּ טוֹב. הַנְּפִילָה לִזְרוֹעוֹת הַיֵּאוּשׁ הִיא כִּנְפִילָה לַתְּהוֹם, וּמִפָּנֶיהָ מַזְהִיר הַתַּנָּא בְּאוֹמְרוֹ "אַל תְּהִי רָשָׁע בִּפְנֵי עַצְמְךָ". 

יְתֵרָה מִזּוֹ, אִם אָדָם חוֹשֵׁב שֶׁבְּכָךְ שֶׁהוּא מַרְגִּישׁ עַצְמוֹ רָשָׁע הֲרֵי הוּא בָּעַל עֲנָוָה, מוֹדִיעַ לוֹ הַתַּנָּא שֶׁזּוֹ עֲנָוָה פְּסוּלָה, וּמַחְשָׁבָה מְעֻוֶּתֶת. דִּמּוּי עַצְמִי שְׁלִילִי הוּא מְסֻכָּן וְנוֹגֵד אֶת דֶּרֶךְ הַיַּהֲדוּת.

~ שְׁנֵי סוּגִים שֶׁל יֵּצֶר הָרַע

הִנֵּה יֶשְׁנוֹ יֵּצֶר הָרַע שֶׁבָּא לְהָסִית וּלְהָדִיחַ אֶת בְּנֵי הָאָדָם שֶׁלֹּא יַעַסְקוּ בַּתּוֹרָה וּבַתְּפִלָּה, בְּאוֹמְרוֹ: וְכִי הַקָּדוֹשׁ בָּרוּךְ הוּא זָקוּק לִתְפִלָּתְךָ וּלְתוֹרָתְךָ, וַהֲלֹא אֶלֶף אֲלָפִים מְשַׁמְּשִׁים יֵשׁ לְפָנַי בַּמָּרוֹם, וְהֵם מַלְאֲכֵי הַשָּׁרֵת הָעוֹמְדִים בְּרוּמוֹ שֶׁל עוֹלָם, וּמַה תִּתֵּן וּמַה תּוֹסִיף בִּתְפִלָּתְךָ וּבְתוֹרָתְךָ, הֲרֵי אַתָּה דּוֹמֶה בְּיַחַס אֵלֵיהֶם כְּפַרְעֹשׁ קָטָן. עַל כֵּן טוֹבָה לְךָ הַשְּׁתִיקָה. וְעַל יְדֵי כָּךְ גּוֹרֵם לָאָדָם הִתְרַשְּׁלוּת בְּעֵסֶק הַתּוֹרָה וְהַמִּצְווֹת.

אַךְ הָאֱמֶת הִיא, שֶׁהַנְּשָׁמָה שֶׁל יִשְׂרָאֵל בָּאָה מִמָּקוֹם עֶלְיוֹן, וְהִיא חֵלֶק אֱלוֹהַּ מִמַּעַל, וַחֲצוּבָה מִכִּסֵּא הַכָּבוֹד, וְהִיא חֲשׁוּבָה אֵצֶל הַקָּדוֹשׁ בָּרוּךְ הוּא יוֹתֵר מִן הַמַּלְאָכִים, וּכְמוֹ שֶׁאָמְרוּ בְּמַסֶּכֶת חֻלִּין (דַּף צט:) חֲבִיבִים יִשְׂרָאֵל לִפְנֵי הַקָּדוֹשׁ בָּרוּךְ הוּא יוֹתֵר מִמַּלְאֲכֵי הַשָּׁרֵת, שֶׁיִּשְׂרָאֵל אוֹמְרִים שִׁירָה לִפְנֵי הַקָּדוֹשׁ בָּרוּךְ הוּא בְּכָל שָׁעָה, וּמַלְאֲכֵי הַשָּׁרֵת אֵינָם אוֹמְרִים שִׁירָה אֶלָּא פַּעַם אַחַת בְּיוֹם, וְיֵשׁ אוֹמְרִים פַּעַם בְּחֹדֶשׁ, וְיֵשׁ אוֹמְרִים פַּעַם אַחַת בְּשָׁנָה, וְיֵשׁ אוֹמְרִים פַּעַם אַחַת בְּיוֹבֵל.

בְּנוֹסָף לְכָךְ, יִשְׂרָאֵל מַזְכִּירִים אֶת הַשֵּׁם אַחַר שְׁתֵּי מִלִּים, כְּמוֹ שֶׁנֶּאֱמַר "שְׁמַע יִשְׂרָאֵל ה' אֱלֹהֵינוּ ה' אֶחָד", וְאִלּוּ מַלְאֲכֵי הַשָּׁרֵת אֵין מַזְכִּירִים אֶת ה' אֶלָּא לְאַחַר שֶׁמַּקְדִּימִים לוֹמַר שָׁלֹשׁ מִלִּים, שֶׁנֶּאֱמַר: "קָדוֹשׁ קָדוֹשׁ קָדוֹשׁ ה' צְבָאוֹת". 

וְעַל כֵּן צָרִיךְ אָדָם לְהִתְעוֹדֵד וְלָדַעַת, שֶׁתְּפִלָּתוֹ וְתוֹרָתוֹ אֵין עָרֹךְ עֵלֵיהֶם כְּשֶׁיַּעֲשֶׂה אוֹתָם בְּכַוָּונָה לְשֵׁם ה', וְכָל אוֹתָן מַחֲשָׁבוֹת הַמּוֹרִידוֹת אֶת עֶרְכּוֹ שֶׁל הָאָדָם בְּעֵינֵי עַצְמוֹ, הֵם עֲצַת הַיֵּצֶר. וּמֻטָּל עַל הָאָדָם לְהִסְתַּכֵּל כַּמָּה הִתְקַדֵּם בַּעֲבוֹדַת ה', וְכַמָּה תּוֹרָה הוּא יוֹדֵעַ כַּיּוֹם, מַה שֶׁלֹּא הָיָה יוֹדֵעַ לִפְנֵי כֵּן, וְעַל יְדֵי כָּךְ יִשְׁאַף לְהַמְשִׁיךְ הָלְאָה לַעֲבוֹד אֶת ה' בְּכָל לְבָבוֹ וּבְכָל נַפְשׁוֹ.

*

בְּדֶרֶךְ זוֹ הִסְבִּירוּ אֶת הַמִּשְׁנָה בְּמַסֶּכֶת בְּרָכוֹת (ל:): "אֲפִילּוּ הַמֶּלֶךְ שׁוֹאֵל בִּשְׁלוֹמוֹ, לֹא יְשִׁיבֶנּוּ, וַאֲפִילּוּ נָחָשׁ כָּרוּךְ עַל עֲקֵבוֹ, לֹא יַפְסִיק". דְּהַיְנוּ, אִם בָּא הַיֵּצֵר לָאָדָם בִּשְׁאֵלַת שָׁלוֹם, וּמַחְשִׁיב אֶת הָאָדָם לְמֶלֶךְ [מָאן מַלְכֵי רַבָּנָן], כְּלוֹמַר, בָּא לָתֵת לוֹ תְּחוּשָׁה שֶׁל סִפּוּק עַצְמִי בַּעֲבוֹדַת ה', וְנוֹתֵן לוֹ עֵצָה לְמַעֵט וּלְהַפְסִיק מְעַט מֵעֲבוֹדַת הַקֹּדֶשׁ, "לֹא יְשִׁיבֶנּוּ", כְּלוֹמַר אֵין לִשְׁמוֹעַ לַעֲצָתוֹ.

וּמֵאִידָךְ, אִם בָּא בְּעֵצָה הֲפוּכָה וְאוֹמֵר לָאָדָם "קֻפָּה שֶׁל שְׁרָצִים כְּרוּכָה אַחֲרֶיךָ, וְנָחָשׁ הַקַּדְמוֹנִי כָּרוּךְ עַל עֲקֵבֶיךָ, וּמַה שָׁוֶה כָּל עֲבוֹדַת ה' שֶׁלְּךָ, הֲרֵי הַכֹּל הוֹלֵךְ לְכֹחוֹת הַטֻּמְאָה, וְאֵין לַבּוֹרֵא עוֹלָם נַחַת רוּחַ מִמְּךָ", גַּם בְּאֹפֶן כָּזֶה "לֹא יַפְסִיק", כְּלוֹמַר לֹא יִמְנַע אֶת עַצְמוֹ מִלַּעֲשׂוֹת תְּשׁוּבָה עַל מַה שֶּׁחָטָא, וְיַמְשִׁיךְ הָלְאָה בַּעֲבוֹדַת ה', מִפְּנֵי שֶׁכָּל מְגַמָּתוֹ שֶׁל הַיֵּצֶר הִיא לְהַטְמִין לוֹ מַלְכֹּדֶת, וְלָצּוּד אוֹתוֹ בְּרִשְׁתּוֹ.

*

פַּעַם אַחַת דִּבֵּר הָרַב הַקָּדוֹשׁ רַבִּי נֹחַ נַפְתָּלִי מִקֹאבְּרִין זַצַ"ל, מֵעִנְיַן הִתְחַזְּקוּת כַּאֲשֶׁר אִם אֲפִילּוּ יִפּוֹל הַנּוֹפֵל בְּעִנְיְנֵי פִּתּוּי הַיֵּצֶר, הָעִקָּר הוּא שֶׁלֹּא יִשָּׁאֵר מֻשְׁכָּב שָׁם, אֶלָּא יִתְחַזֵּק עַל עוֹמְדוֹ, וְיִלָּחֵם עִמּוֹ מֵחָדָשׁ. 

בְּאוֹתוֹ מָעֳמָד הָיָה נוֹכָח רַבִּי מָרְדְּכַי הַזָּקֵן, אֲשֶׁר בְּנַעֲרוּתוֹ נִתְגַּדֵּל בַּכְּפָר. פָּנָה אֵלָיו הָרַב וְאָמַר לוֹ: אַתָּה גָּדַלְתָּ בַּכְּפָר, הַאִם רָכַבְתָּ עַל סוּס? עָנָה לוֹ וְאָמַר: כֵּן, רָכַבְתִּי לֹא אַחַת וְלֹא שְׁתַּיִם.

שָׁאַל הָרַב: הַאִם נִזְדַּמֵּן לְךָ פַּעַם אַחַת בְּעֵת שֶׁרָכַבְתָּ עַל הַסּוּס שֶׁנָּפַלְתָּ אָרְצָה? וַיַּעַן לוֹ: כַּמָּה פְּעָמִים קָרָה לִי שֶׁנָּפַלְתִּי.

שָׁאַל הָרַב: וּמַה עָשִׂיתָ? עָנָה וְאָמַר: קָפַצְתִּי עָלָיו בְּחִפָּזוֹן עוֹד הַפַּעַם וְרָכַבְתִּי. 

אָמַר לוֹ הָרַב: כָּךְ צָרִיךְ הָאָדָם לִהְיוֹת בַּעֲבוֹדָתוֹ עֲבוֹדַת ה', כְּמוֹ שֶׁאִישׁ רוֹכֵב עַל הַסּוּס, כָּךְ צָרִיךְ שֶּׁיִּרְכַּב עַל הַיֵּצֶר הָרַע שֶׁלּוֹ, וְאַף אִם הַיֵּצֶר מַפִּילוֹ פַּעַם וּפַעֲמַיִם, יָקוּם תֵּכֶף וְיִרְכַּב עָלָיו עוֹד הַפַּעַם, וְכֵן בְּכָל פַּעַם וּפַעַם יִתְחַזֵּק כְּנֶגְדּוֹ. וְהַכְּלָל הוּא - "אֵין יֵאוּשׁ בָּעוֹלָם!!!"
**INDEX_WRITE=<p>
# מִשְׁנָה יַד

{ רַבִּי אֶלְעָזָר אוֹמֵר, הֱוֵי שָׁקוּד לִלְמוֹד תּוֹרָה, וְדַע מַה שֶּׁתָּשִׁיב לָאַפִּיקוֹרוֹס. וְדַע לִפְנֵי מִי אַתָּה עָמֵל. וְנֶאֱמָן הוּא בַּעַל מְּלַאכְתְּךָ שֶׁיְּשַׁלֶּם לָךְ שְׂכַר פְּעֻלָּתָךְ: }

כָּאן מְלַמְּדֵנוּ רַבִּי אֱלִיעֶזֶר, שֶׁכְּדֵי לְהַצְלִיחַ בְּלִמּוּד הַתּוֹרָה, לֹא צָרִיךְ שֶׁכָּל מַבְרִיק וְכִשָּׁרוֹן גְּאוֹנִי, אֶלָּא צָרִיךְ לִהְיוֹת שַׁקְדָן, וְזֶהוּ סוֹד הַהַצְלָחָה, וּכְפִי שֶּׁיָּדוּעַ שֶׁרַבִּים מִגְּדוֹלֵי יִשְׂרָאֵל, לֹא הָיוּ בִּצְעִירוּתָם מַבְרִיקִים וּבַעֲלֵי כִּשָּׁרוֹן, וְרַק לְאַחַר עָמָל וּשְׁקִידָה רַבָּה, נִפְתְּחוּ לָהֶם שַׁעֲרֵי הַחָכְמָה, וְנַעֲשׂוּ כְּמַעְיָן הַמִּתְגַּבֵּר.

~ מַהִי שְׁקִידָה

סִפֵּר הַגָּאוֹן רַבִּי חַיִּים מִבְּרִיסְק זַצַ"ל עַל סָבוֹ הַנָּצִי"ב [הָרַב נַפְתָּלִי צְבִי יְהוּדָה בֶּרְלִין]: דַּעְתּוֹ הָיְתָה שֶׁאֶפְשָׁר לְבָרֵךְ עַל אֶתְרוֹג שֶׁבָּא מֵאֶרֶץ יִשְׂרָאֵל שָׁנָה לְאַחַר הַשְּׁמִיטָה, אַךְ לְרַבִּי חַיִּים הָיָה פִּקְפּוּק בַּדָּבָר, וְלָכֵן חִפֵּשׂ וּמָצָא אֶתְרוֹג אַחֵר וְלֹא בָּא לְהַנָּצִי"ב לְבָרֵךְ עַל הָאֶתְרוֹג כִּבְכָל שָׁנָה.

לְאַחַר הַתְּפִלָּה בְּיוֹם הָרִאשׁוֹן שֶׁל סֻכּוֹת, הִגִּיעַ רַבִּי חַיִּים לְהַנָּצִי"ב כְּדֵי לוֹמַר לוֹ חַג שָׂמֵחַ. אָמַר לוֹ הַנָּצִי"ב: אֲנִי יוֹדֵעַ לָמָּה לֹא בָּאתָ לְבָרֵךְ עַל הָאֶתְרוֹג שֶׁלִּי, מִפְּנֵי שָׁאַתָּה חוֹשֵׁשׁ לִסְמֹךְ עַל הַפְּסָק שֶׁלִּי שֶׁמֻּתָּר לְהִשְׁתַּמֵּשׁ בָּאֶתְרוֹג זֶה, אֲבָל אֲנִי אוֹכִיחַ לְךָ שֶּׁאֵין בָּזֶה שׁוּם חֲשַׁשׁ. וְרַבִּי חַיִּים יָצָא מִלְּפָנָיו.

וְהִנֵּה בְּשָׁעָה שָׁלוֹשׁ לִפְנוֹת בֹּקֶר, דּוֹפֵק הַשָּׁמֶשׁ בְּבֵיתוֹ שֶׁל רַבִּי חַיִּים, וּמוֹדִיעַ לוֹ כִּי סָבוֹ קוֹרֵא לוֹ. נִבְהַל רַבִּי חַיִּים וְחָשַׁשׁ שֶׁמָּא קָרָה מַשֶּׁהוּ לְסָבוֹ הַזָּקֵן. הוּא הֵעִיר אֶת כָּל יְלָדָיו, וְכֻלָּם מִהֵר לְבֵיתוֹ שֶׁל הַנָּצִי"ב.

כַּאֲשֶׁר הִתְקָרְבוּ לַבָּיִת, רָאוּ שֶׁהַסֻּכָּה מוּאֶרֶת, וְעַל הַשֻּׁלְחָן נִמְצֵאת עָרְמָה שֶׁל סְפָרִים עַד לְגֹבַהּ הַסְּכָךְ, וְהַנָּצִי"ב רָכוּן עַל הַסְּפָרִים.

כְּשֶׁרָאָה רַבִּי חַיִּים שֶׁהַכֹּל בְּסֵדֶר עִם סָבוֹ, שָׁלַח אֶת יְלָדָיו לְבֵיתָם, וְאִלּוּ הוּא נִכְנַס לַסֻּכָּה, וּמִיַּד אָמַר לוֹ הַנָּצִי"ב: קָרָאתִי לְךָ כְּדֵי לְהוֹכִיחַ לְךָ מִכָּל הַסְּפָרִים הַלָּלוּ שֶׁאַתָּה אֵינְךָ צוֹדֵק. הִתְנַצֵּל רַבִּי חַיִּים וְאָמַר: יִסְלַח לִי סַבָּא, אֲנִי רוֹצֶה קוֹדֵם לְבָרֵךְ בְּרָכוֹת הַתּוֹרָה, וְאַחֲרֵי זֶה נוּכַל לְדַבֵּר בְּלִמּוּד.

נִדְהָם הַנָּצִי"ב וְאָמַר: מַה? לָזֶה זָכִיתִי לְעֵת זִקְנָתִי, שֶׁנֶּכְדִּי עוֹד לֹא בֵּרֵךְ בִּרְכַּת הַתּוֹרָה בְּשָׁעָה שָׁלוֹשׁ בַּבֹּקֶר??? 

הוּא סָפַק אֶת כַּפָּיו, וְהוֹצִיא מִפִּיו אַנָּחוֹת גְּדוֹלוֹת: אוֹי וַאֲבוֹי, בְּשָׁעָה 3 בַּבֹּקֶר עוֹד לֹא בֵּרְכוּ בִּרְכַּת הַתּוֹרָה, כִּי עֲדַיִן הָיוּ יְשֵׁנִים... וְסִפֵּר רַבִּי חַיִּים, שֶׁאַנְחוֹתָיו שֶׁל הַנָּצִי"ב תָּכְפוּ יוֹתֵר וְיוֹתֵר, עַד שֶׁלֹּא יָכֹלְתִּי לְדַבֵּר אִתּוֹ כְּלוּם, וְחָזַרְתִּי לַאֲחוֹרַי...

*

מְסַפְּרִים עַל הַגָּאוֹן רַבִּי יִצְחָק אֶלְחָנָן מִקּוֹבְנָא, שֶׁבִּצְעִירוּתוֹ כְּבַר נוֹדַע בְּהַתְמָדָתוֹ הַמֻּפְלֶגֶת, כַּאֲשֶׁר יָמִים וְלֵילוֹת הָיָה לוֹמֵד בְּיַחַד עִם חָבֵר נֶאֱמָן שֶׁהָיָה מַתְמִיד כָּמוֹהוּ, וְיַחְדָּיו עֲלוּ וְנִתְעַלּוּ.

וְהִנֵּה הִגִּיעַ יוֹם כִּפּוּר. בְּיוֹם כִּפּוּר עַצְמוֹ, עֲסוּקִים הָיוּ הַשְּׁנַיִם בַּעֲבוֹדַת הַיּוֹם הַקָּדוֹשׁ, וְאִלּוּ בְּמוֹצָאֵי הֲצוֹם, מִהֵר חֲבֵרוֹ שֶׁל רַבִּי יִצְחָק אֶלְחָנָן לְבֵיתוֹ, אָכַל בִּזְרִיזוּת דְּבַר מַה, וְחָזַר לְבֵית הַכְּנֶסֶת כְּדֵי לִלְמֹד, וּמַה רַבָּה הָיְתָה הַפְתָּעָתוֹ שֶׁל הֶחָבֵר, כַּאֲשֶׁר בְּשׁוּבוֹ לְבֵית הַמִּדְרָשׁ מָצָא שֶׁרַבִּי יִצְחָק כְּבָר יוֹשֵׁב וְשָׁקוּעַ בְּלִמּוּדוֹ.

הִתְפַּלֵּא הֶחָבֵר וְשָׁאַל: כֵּיצַד הִסְפַּקְתָּ כְּבָר לִסְעֹד אֶת לִבְּךָ וְלַחֲזֹר אֶל בֵּית הַכְּנֶסֶת? וַהֲרֵי אֵין מְצִיאוּת לְהַגִּיעַ יוֹתֵר מַהֵר מִמַּה שֶׁאֲנִי הִגַּעְתִּי?! 

אָמַר לוֹ רַבִּי יִצְחָק: אֶתְמוֹל בְּעֵת הַסְּעוּדָה הַמַּפְסֶקֶת, הֵכַנְתִּי דְּבַר מַאֲכָל אוֹתוֹ הֶחְבֵּאתִי בְּפִנָּה נִסְתֶּרֶת בְּבֵית הַכְּנֶסֶת, עַל מְנָת שֶׁלֹּא אֶצְטָרֵךְ לְבַזְבֵּז זְמַן כְּדֵי לָלֶכֶת לְבֵיתִי וְלֶאֱכֹל לְאַחַר הֲצוֹם. וְעַתָּה אָכַלְתִּי אֶת הַ''סְעוּדָה" שֶׁהֵכַנְתִּי, וְחָזַרְתִּי מִיַּד לִלְמֹד תּוֹרָה...

*

מְסֻפָּר עַל הַגָּאוֹן ר' רְפָאֵל מִוּוֹלוֹזִ'ין [בָּעַל 'תּוֹרַת רְפָאֵל'] שֶׁהָיָה שַׁקְדָן עָצוּם, בַּתּוֹרָה לַיְלָה כַּיּוֹם יָאִיר כַּחֲשֵׁיכָה כָּאוֹרָה, וְלֹא נִכְנַס לְעִנְיְנֵי הַבַּיִת כְּלָל, אֶלָּא אִשְׁתּוֹ הַצַּדֶּקֶת פִּרְנְסָה אֶת הַבַּיִת בַּעֲבוֹדָתָהּ בַּחֲנוּת, וְרַבִּי רְפָאֵל הִשְׁקִיעַ עַצְמוֹ בַּתּוֹרָה יוֹם וְלַיְלָה. 

וְהִנֵּה הִגִּיעַ זְמַן אִירוּסֵי בְּנוֹ, וְאִשְׁתּוֹ הָרַבָּנִית שָׁאַלָה אוֹתוֹ הַאִם בִּרְצוֹנוֹ לְהִשְׁתַּתֵּף בָּאֵרוּסִין?

הֵשִׁיב לָהּ: אָנָּא מִמֵּךְ, תֶּשַׁחְרֵרִי אוֹתִי מִלְּהִשְׁתַּתֵּף בָּאֵרוּסִין, כִּי זֶה בִּטּוּל תּוֹרָה בִּשְׁבִילִי. וְאָכֵן אִשְׁתּוֹ הִנִּיחָהּ לוֹ לִלְמֹד תּוֹרָה.

כְּשֶׁהִגִּיע לְאַחַר זְמַן מְסֻיָּם שְׁעַת הַחֻפָּה, נִגְּשָׁה אֵלָיו אִשְׁתּוֹ וְאָמְרָה לוֹ, שֶׁכְּבָר הִגִּיעַ זְמַן הַחֻפָּה, וְכָל הַקָּהָל מְחַכִּים לְךָ. בְּלֵית בְּרֵירָה סָגַר אֶת הַסֵּפֶר בְּצַעַר רַב, וּכְשֶׁבָּא לִלְבֹּשׁ אֶת הַמְּעִיל, לֹא נִכְנְסָה יָדוֹ בְּשַׁרְווּל בְּקַלּוּת. נֶאֱנָח וְאָמַר: אַךְ, צַעַר גִּדּוּל בָּנִים!

@ נֶאֱמָן בָּעַל מְּלַאכְתְּךָ לְשַׁלֵּם לְךָ שְׂכַר פְּעֻלָּתֶךָ

כְּשֶׁנִּתְבּוֹנֵן בַּמִּשְׁנָה נִרְאֶה, שֶׁלֹּא נֹאמַר שֶׁיְּקַבֵּל הָאָדָם אֶת הַשָּׂכָר עַל הַתּוֹצָאָה שֶׁיָּצְאָה מֵעֲמָלוֹ בַּתּוֹרָה, אֶלָּא יְקַבֵּל שָׂכָר עַל עֶצֶם זֶה שֶׁפָּעַל דְּהַיְנוּ שֶׁעָמַל וְהִשְׁקִיעַ אֲפִילּוּ אִם לֹא הִגִּיעַ בְּסוֹפוֹ שֶׁל דָּבָר לְאֵיזוֹ מַסְקָנָה אוֹ הֲבָנָה בְּרוּרָה מִמַּה שֶׁלָּמַד.

דֻּגְמָא לְכָךְ מוֹצְאִים אָנוּ, שֶׁכַּאֲשֶׁר יְהוּדִי מְסַיֵּם מַסֶּכֶת כָּלְשֶׁהִי מִתַּלְמוּד, הוּא עוֹרֵךְ "סִיּוּם", וְהוּא אוֹמֵר תְּפִלָּה מְיֻחֶדֶת: "מוֹדִים אֲנַחְנוּ לְפָנֶיךָ ה' אֱלֹקֵינוּ וֵאלֹקֵי אֲבוֹתֵינוּ, שֶׁשַּׂמְתָּ חֶלְקִי מִיּוֹשְׁבֵי בֵּית הַמִּדְרָשׁ, וְלֹא שַׂמְתָּ חֶלְקִי מִיּוֹשְׁבֵי קְרָנוֹת, שֶׁאָנוּ עֲמֵלִים וְהֵם עֲמֵלִים, אָנוּ עֲמֵלִים וּמְקַבְּלִים שָׂכָר, וְהֵם עֲמֵלִים וְאֵינָם מְקַבְּלִים שָׂכָר". 

מַה הַפֵּרוּשׁ שֶׁהֵם "אֵינָם מְקַבְּלִים שָׂכָר", הַאִם אָדָם שֶׁעָמֵל בָּעֲבוֹדָה כָּלְשֶׁהִי, אֵינוֹ בָּא עַל שְׂכָרוֹ? הֲרֵי כָּל בְּנֵי הָאָדָם עֲמֵלִים עַל מְנָת לְהַרְוִיחַ וּלְפַרְנֵס אֶת עַצְמָם וְאֶת בְּנֵי בֵּיתָם, וְכָל שָׂכִיר וְכָל פּוֹעֵל דּוֹרֵשׁ וּמְקַבֵּל שָׂכָר עַל עֲבוֹדָתוֹ, אִם כֵּן מַה פֵּשֶׁר הַנֻּסְחָה "הֵם עֲמֵלִים וְאֵינָן מְקַבְּלִים שָׂכָר"?

הַתְּשׁוּבָה הִיא; כִּי אָכֵן שְׁאָר בְּנֵי הָאָדָם אֵינָם רוֹאִים שָׂכָר בַּעֲמָלָם. נְתָאֵר לְעַצְמֵנוּ אָדָם הַנּוֹתֵן לַחַיָּט בָּד עַל מְנָת שֶׁיִּתְפֹּר לוֹ חֲלִיפָה. כַּעֲבוֹר שְׁבוּעַיִם הוּא בָּא לִמְדֹּד אֶת הַחֲלִיפָה, וְנוֹכַח לָדַעַת כִּי הַבֶּגֶד אֵינוֹ עוֹלֶה עָלָיו.

מִתְבָּרֵר כִּי הַחַיָּט טָעָה, וּכְלָל לֹא תָּפַר אֶת הַבָּד לְפִי מִדּוֹתָיו. בְּמִקְרֶה כָּזֶה, לֹא זּוֹ בִּלְבַד שֶׁבַּעַל הַבָּד לֹא יְשַׁלֵּם לַחַיָּט שָׂכָר עַל עֲבוֹדָתוֹ, אֶלָּא אַף יִתְבַּע אוֹתוֹ עַל הַנֶּזֶק שֶּׁגָּרַם לְבַד. אִם יִטְעַן הַחַיָּט וְיֹאמַר: "בְּמֶשֶׁךְ שְׁבוּעַיִם עָבַדְתִּי עַל הַבֶּגֶד הַזֶּה יוֹמָם וָלַיְלָה". הַאִם תִּשָׁמַע טַעֲנָתוֹ? 

הֲלֹא בָּעַל הַבָּד יִטְעַן כְּנֶגְדּוֹ בְּצֶדֶק וְיֹאמַר: "מַה יָצָא לִי מִכָּךְ שֶׁעָבַדְתָּ שְׁבוּעַיִם, בְּסוֹפוֹ שֶׁל דָּבָר אֲנִי נִשְׁאַרְתִּי לְלֹא בָּד וּלְלֹא בֶּגֶד, לֹא מְעַנְיֵן אוֹתִי כַּמָּה עָבַדְתָּ, אֵינֶנִּי מְשַׁלֵּם לְךָ כָּל זְמַן שֶׁלֹּא קִבַּלְתִּי אֶת מַה שֶׁרָצִיתִי"! כְּלוֹמַר, בְּכָל עֲבוֹדָה שֶׁהִיא, הַשָּׂכָר אֵינֶנּוּ נִתַּן עֲבוּר הָעֲבוֹדָה, אֶלָּא תְּמוּרַת הַתּוֹצָאָה. 

שּׁוֹנֶה הַדָּבָר לְגַבֵּי עָמָל הַתּוֹרָה. אִם יְהוּדִי יוֹשֵׁב שָׁעָה בְּיוֹם וְלוֹמֵד תּוֹרָה, גַּם אִם הִתְעַכֵּב כָּל אוֹתָהּ שָׁעָה כְּדֵי לְהָבִין דַּף גְּמָרָא אֶחָד, הוּא מְקַבֵּל שָׂכָר עַל עֶצֶם הַשְּׁקִידָה עַל עֲמָלוֹ בַּתּוֹרָה. 

עַל זֶה אָנוּ מוֹדִים וּמִתְפַּלְּלִים: "אָנוּ עֲמֵלִים וּמְקַבְּלִים שָׂכָר", כְּלוֹמַר, שָׂכָר עַל הָעֲמַל עַצְמוֹ בְּלִי שׁוּם קֶשֶׁר לַתּוֹצָאָה שֶׁהוּשְׂגַה. לְעֻמַּת זֹאת "הֵם עֲמֵלִים וְאֵינָם מְקַבְּלִים שָׂכָר" עַל הֶעָמָל, אֶלָּא רַק אִם הִשִּׂיגוּ אֶת הַתּוֹצָאָה הַמְצֻפָּה מֵהֶם.
**INDEX_WRITE=<p>
# מִשְׁנָה טוֹ - טז

{ רַבִּי טַרְפוֹן אוֹמֵר, הַיּוֹם קָצֵר וְהַמְּלָאכָה מְרֻבָּה, וְהַפּוֹעֲלִים עֲצֵלִים, וְהַשָּׂכָר הַרְבֵּה, וּבַעַל הַבַּיִת דּוֹחֵק:

הוּא הָיָה אוֹמֵר, לֹא עָלֶיךָ הַמְּלָאכָה לִגְמוֹר, וְלֹא אַתָּה בֶּן חוֹרִין לִבָּטֵל מִמֶּנָּה. אִם לָמַדְתָּ תּוֹרָה הַרְבֵּה, נוֹתְנִים לָךְ שָׂכָר הַרְבֵּה. וְנֶאֱמָן הוּא בַּעַל מְּלַאכְתְּךָ שֶׁיְּשַׁלֶּם לָךְ שְׂכַר פְּעֻלָּתָךְ. וְדַע, מַתַּן שְׂכָרָן שֶׁל צַדִּיקִים לֶעָתִיד לָבוֹא:}

~ רָעַת הָעַצְלוּת

יֵשׁ עַצְלָנִים שׁוֹנִים. יֵשׁ מִתְרַפֶּה בִּמְלַאכְתּוֹ בְּאָמְרוֹ כִּי עוֹד הַיּוֹם גָּדוֹל. וְיֵשׁ מִתְעַצֵּל שֶׁהַמְּלָאכָה מוּעֶטֶת וְחוֹשֵׁב אֲשֶׁר בִּמְעַט קָט יִגְמֹר. וְיֵשׁ מִתְעַצֵּל יַעַן שְׂכָרוֹ מוּעָט וְאֵין כְּדַאי לְיַגֵּעַ עַצְמוֹ. וְיֵשׁ מִתְעַצֵּל שֶּׁאֵין לוֹ מִי שֶׁיְּזָרֵז אוֹתוֹ וְחוֹשֵׁב שֶׁבַּעַל הַבַּיִת לֹא יַקְפִּיד גַּם אִם יַחְמִיץ מְלַאכְתּוֹ.

וּלְכֻלָּם לֹא יֵאוֹתּ לִקְרֹא עַצְלָנִים בֶּאֱמֶת, כִּי הָרִאשׁוֹן אִם הָיָה מַרְגִּישׁ שֶּׁאֵין לוֹ פְּנַאי, וְהַשֵּׁנִי אִם הָיָה רוֹאֶה שֶׁהַמְּלָאכָה מְרֻבֶּה, וְהַשְּׁלִישִׁי אִם הָיָה יוֹדֵעַ שֶׁהַשָּׂכָר רַב, וְהָרְבִיעִי אִם הָיוּ מְזָרְזִים אוֹתוֹ, לֹא הָיוּ אָז עֲצֵלִים בִּמְלַאכְתָּם.

לָכֵן בָּא רַבִּי טַרְפוֹן לְהַזְכִּיר לָאָדָם, כִּי חָלִילָה לוֹ לְהִתְרַפּוֹת בְּעֵסֶק הַתּוֹרָה וַעֲבוֹדַת ה', כִּי הַיּוֹם קָצַר, וְהַמְּלָאכָה מְרֻבָּה, וְלָכֵן בְּכָל יוֹם עָשָׂה כָּל אֲשֶׁר בְּכֹחַ לַעֲשׂוֹת תַּעֲשֶׂה.

וְאַל תֹּאמַר שֶׁאַתָּה מוֹחֵל עַל הַשָּׂכָר, וּבִגְלַל זֶה תִּפְרֹק עֹל עֲבוֹדַת ה' מֵעָלֶיךָ, לָכֵן אָמַר "וְלֹא אַתָּה בֶּן חוֹרִין לְהִבָּטֵל מִמֶּנָּה", וְאַתָּה מְחֻיָּב לַעֲסֹק בַּתּוֹרָה, וּלְפוּם צַעֲרָא אַגְרָא. 

"וְאִם לָמַדְתָּ תּוֹרָה הַרְבֵּה, נוֹתְנִים לְךָ שָׂכָר הַרְבֵּה", וְאִם תִּשְׁאַל מַדּוּעַ לֹא יִתְּנוּ לְךָ שָׂכָר תֵּכֶף וּמִיַּד בָּעוֹלָם הַזֶּה? לָכֵן מַמְשִׁיךְ וְאוֹמֵר "וְנֶאֱמָן הוּא בָּעַל מְּלַאכְתְּךָ שֶׁיְּשַׁלֵּם לְךָ שָׂכָר פְּעֻלָּתְךָ", כְּלוֹמַר, אַף עַל פִּי שֶׁתּוֹבְעִים מִדֵּי פַּעַם דְּמֵי קְדִימָה מִבַּעַל הַבַּיִת עַל חֶשְׁבּוֹן הַמַּשְׂכֹּרֶת הַחָדְשִׁית, אַךְ אִם הַבַּעַל הַבַּיִת הוּא עָשִׁיר חָשׁוּב, לֹא יַקְפִּידוּ עָלָיו גַּם אִם אֵינוֹ נוֹתֵן דְּמֵי קְדִימָה אֶלָּא מְשַׁלֵּם מַשְׂכֹּרֶת רַק בִּגְמַר מְלָאכָה. 

וְאִם תִּשְׁאַל, לָמָּה מְשַׁלְּמִים שָׂכָר לְכַמָּה רְשָׁעִים בָּעוֹלָם הַזֶּה? לָזֶה אָמַר: "דַּע שֶׁמַּתַּן שְׂכָרָן שֶׁל צַדִּיקִים לֶעָתִיד לָבֹא", אַךְ לָרְשָׁעִים מְשַׁלְּמִים לִפְעָמִים שְׂכָרָם בָּעוֹלָם הַזֶּה, כְּמוֹ שֶׁנֶּאֱמַר: "וּמְשַׁלֵּם לְשׂוֹנְאָיו אַל פָּנָיו לְהַאֲבִידוֹ. (הֶגְיוֹנֵי אֲבוֹת).

~ בָּעוֹלָם הַזֶּה לֹא נָחִים

הַגְּמָרָא בְּמַסֶּכֶת עֵרוּבִין (דַּף סה.) מְסַפֶּרֶת עַל רַב חִסְדָּא, שֶׁפַּעַם פָּנְתָה אֵלָיו בִּתּוֹ, וּבִקְּשָׁה מֵאָבִיהָ הַמוּתַּש מֵעֲמַל הַתּוֹרָה, שֶׁיָּפוּשׁ מִגִּרְסָתוֹ, וְיֵלֵךְ לָנוּחַ ולִישׁוֹן קִמְעָה.

אַךְ הוּא הֵשִׁיב לָהּ וְאָמַר: "עוֹד מְעַט יָבוֹאוּ יָמִים אֲרֻכִּים וּקְטַנִּים וְנִישַן הַרְבֵּה"! כַּוָּנָתוֹ הָיְתָה לְיָמִים הָאֲרֻכִּים שֶׁל הַשְּׁכִיבָה בַּקֶּבֶר, יָמִים הַנִּמְשָׁכִים עַד אֵין קֵץ, יָמִים שֶּׁאֵין בָּהֶם חֵפֶץ, שֶּׁאֵין בָּהֶם לֹא עֲבוֹדָה, וְלֹא תּוֹרָה, אֶלָּא רַק שְׁנַת עוֹלָמִים.

*

הַתַּנָּא מַזְהִיר אֶת הָאָדָם וְאוֹמֵר "הַיּוֹם קָצָר", וְאֵין הַרְבֵּה זְמַן לְהַסְפִּיק אֶת כָּל מַה שֶׁתִּרְצֶה, וְלָכֵן כְּדַאי לָקַחַת אֶת הָעִקָּר, וְלַעֲזֹב אֶת הַטָּפֵל. מִי שֶׁמַּפְנִים בְּקִרְבּוֹ אֶת הַתְּחוּשָׁה שֶּׁהַיּוֹם יִתָּכֵן וְזֶהוּ יוֹמוֹ הָאַחֲרוֹן, הֲרֵי הוּא מִתְבּוֹנֵן עַל כָּל עִנְיְנֵי הָעוֹלָם בְּאֹפֶן שׁוֹנֶה לַחֲלוּטִין. רַבֵּנוּ יוֹסֵף חַיִּים הֵבִיא עַל כָּךְ מַעֲשֵׂה הַמַּמְחִישׁ עִנְיַן זֶה: 

מָשָׁל לְמַה הַדָּבָר דּוֹמֶה, לְמֶלֶךְ שֶׁיָּצָא לְמַסַּע צַיִד בַּיַּעַר. הִגִּיעָה שְׁעַת הַצָּהֳרַיִם, וְהוּא הֶחְלִיט לִסְעֹד אֶת סְעוּדַת הַמְּלָכִים שֶׁלּוֹ בֵּין עֲצֵי הַיַּעַר, אֶלָּא שֶׁהוּא הָיָה רָגִיל לֶאֱכוֹל בְּחֶבְרַת אֲנָשִׁים וְלֹא בִּיחִידוּת, וּמֵאַחַר שֶׁהִפְרִיעָה לוֹ הַבְּדִידוּת הַזּוֹ, הוּא בִּקֵּשׁ מִנּוֹשֵׂא כֵּלָיו שֶׁיְּחַפֵּשׂ לוֹ מִישֶׁהוּ שֶׁיָּבוֹא לִסְעֹד עִמּוֹ כָּאן בְּלֵב הַיַּעַר... 

הִסְתּוֹבֵב הַמְּשָׁרֵת כֹּה וָכֹה, וְהִנֵּה הוּא רוֹאֶה מוּלוֹ רוֹעֵה צֹאן, קָרָא לוֹ וְצִיוָה עָלָיו לְהִתְלַוּוֹת אֵלָיו, וְלָבוֹא אֶל הַמֶּלֶךְ. כֶּשֶׁהִתְיַצֵב הָרוֹעֶה לִפְנֵי הַמֶּלֶךְ, פָּנָה אֵלָיו הַמֶּלֶךְ וְאָמַר: לֵךְ תִּרְחַץ אֶת יָדֶיךָ, וְשֶׁב לִסְעֹד עִמָּדִי. 

לְהַפְתָּעָתוֹ הָרַבָּה הֵשִׁיב לוֹ הָרוֹעֶה: אֲנִי מִצְטַעֵר אֲדוֹנִי הַמֶּלֶךְ, אַךְ אֵינֶנִּי יָכוֹל לְהֵעָנוֹת לְהַזְמַנֲתֵּך. לִפְלִיאַת הַמֶּלֶךְ מַדּוּעַ? הֵשִׁיב הָרוֹעֶה: יֵשׁ לִי כְּבָר הִתְחַיְּבוּת לְאָדוֹן אַחֵר שֶׁלֹּא לֶאֱכוֹל אֵצֶל אַף אֶחָד הַיּוֹם...

הִשְׁתּוֹמֵם הַמֶּלֶךְ וּבְנִימַת כַּעַס אָמַר לַרוֹעֶה: אֲנִי הוּא הַמֶּלֶךְ בַּמְּדִינָה הַזּוֹ, הִתְחַיְּבוּת לְאֵיזֶה אֲדוֹן קוֹדֶמֶת לְצִוּוּיִּי?

הֵשִׁיב הָרוֹעֶה: מֶלֶךְ מַלְכֵי הַמְּלָכִים צִיוָה עָלַי לָצוּם הַיּוֹם, לָכֵן עִם כָּל הַכָּבוֹד אֵינֶנִּי יָכוֹל לְהֵעָנוֹת לְהַזְמָנַת הַמֶּלֶךְ, אֲשֶׁר סוֹתֶרֶת אֶת הַהִתְחַיְּבוּת שֶׁלִּי לְמַלְכּוֹ שֶׁל עוֹלָם. 

אָמַר לוֹ הַמֶּלֶךְ: בְּכָל זֹאת, אוֹתִי אֵינְךָ פּוֹגֵשׁ בְּכָל יוֹם, סְעוּדָה עִם הַמֶּלֶךְ אֵינָהּ דָּבָר שֶׁל מַה בְּכָךְ, אֱכוֹל עִמִּי הַיּוֹם, וּמָחָר תְשַׁלֵּם אֶת חוֹבְךָ לְאָדוֹן הָרִאשׁוֹן - מָחָר תָּצוּם. 

הֵשִׁיב הָרוֹעֶה: אֲנִי מִצִּדִּי הָיִיתִי מוּכָן לַעֲשׂוֹת עִם הַמֶּלֶךְ עִסְקָהּ זוֹ, אַךְ מִנַּיִן לִי שֶׁאוּכַל לַעֲמוֹד בָּהּ, הַאִם כְּבוֹדוֹ יָכוֹל לְהַבְטִיחַ נֶאֱמָנָה שֶׁיִּהְיֶה לִי אֶת הַמָּחָר... 

בִּשְׁלַב זֶה הָרִים הַמֶּלֶךְ אֶת יָדָיו וְאָמַר: בְּטַעֲנָה זוּ נִצַּחְתָּ אוֹתִי, אַתָּה צוֹדֵק, כֵּיצַד אֲנִי יִהְיֶה עָרֵב לְךָ, כְּשֶׁאֲנִי עַצְמִי צָרִיךְ עַרְבוּת לִזְכּוֹת לְיוֹם הַמָּחָר, הֲלֹא לְאַף בֶּן תְמוּתָה אֵין וַדָּאוּת לְגַבֵּי הַמָּחָר.

מִי שֶׁזְּמַנּוֹ קָצַר וְיוֹדֵעַ שֶּׁאֵין הוּא מְסֻגָּל לְהַסְפִּיק הַכֹּל, מִשְׁתַּדֵּל לְהַסְפִּיק לְכָל הַפָּחוֹת אֶת הַדְּבָרִים הַחֲשׁוּבִים בְּיוֹתֵר, וְאֵין יוֹתֵר חָשׁוּב לָאָדָם מֵאָשֵׁר לְמַלֵּא אֶת הִתְחַיְּבוּיוֹתָיו לְמֶלֶךְ מַלְכֵי הַמְּלָכִים, אֲשֶׁר יָצָר אֶת הָאָדָם לְשֵׁם כָּךְ, וְאַף עָתִיד לִתֵּן לוֹ שָׂכָר עַל עֲמָלוֹ.

@ הַפּוֹעֲלִים עֲצֵלִים

כָּתַב בְּסֵפֶר "יַחֵל יִשְׂרָאֵל": כְּשֶׁנְּדַקְדֵּק בְּדִבְרֵי הַמִּשְׁנָה נִרְאֶה, שֶׁהַמִּשְׁנָה אוֹמֶרֶת שֶׁ"הַפּוֹעֲלִים עֲצֵלִים", כְּלוֹמַר, שֶׁהֵם פּוֹעֲלִים וְעוֹשִׂים אֶת מְלַאכְתָּם, וְאֵינָם יוֹשְׁבִים בְּבַטָּלָה, [שֶׁהֲרֵי אָדָם שֶׁאֵינֶנּוּ עוֹשֶׂה דָּבָר, אִי אֶפְשָׁר לְכַנּוֹתוֹ פּוֹעֵל], אֲבָל מְלַאכְתָּם נַעֲשֵׂית בְּעַצְלוּת וּבִכְבֵדוּת כְּמִי שֶׁכְּפָאוֹ שֶּׁד. 

הַתַּנָּא לֹא מִתְכַּוֵּן לָאָדָם שֶּׁאֵין בּוֹ לֹא תּוֹרָה וְלֹא מִצְווֹת וְלֹא מַעֲשִׂים טוֹבִים, אֶלָּא מְדַבֵּר עַל אֲנָשִׁים שֶׁעוֹבְדִים אֶת ה' כָּל יְמֵיהֶם, אַךְ הַבְּעָיָה הִיא שֶׁהֵם עֲצֵלִים, הֵם אֵינָם מְנַצְּלִים אֶת הַזְּמַן בְּאֹפֶן הַנָּכוֹן, הֵם מְקַמְּצִים בִּזְמַן הָעֲבוֹדָה, וּמִתְעַנְּגִים עַל זְמַן "הַהַפְסָקוֹת". 

בַּמֶּה דְּבָרִים אֲמוּרִים? הוֹלֵךְ יְהוּדִי לְבֵית הַכְּנֶסֶת בַּזְּמַן, מִתְעַטֵּף בְּטַלִּיתוֹ, מֵנִיחַ תְּפִלִּין, וּמִתְפַּלֵּל כַּסֵּדֶר. לִכְאוֹרָה הוּא בְּסֵדֶר, הוּא "פּוֹעֵל", וְלֹא יוֹשֵׁב בָּטֵל. 

וְהִנֵּה, מִתְבָּרֵר לִמְיֻדָּעֵנוּ, שֶּׁהַיּוֹם יֵשׁ שְׁלִיחַ צִבּוּר, חָדָשׁ הַמְנַגֵּן וּמְסַלְסֵל בְּקוֹלוֹ יֶתֶר עַל הַמִּדָּה, וּמַאֲרִיךְ אֶת הַתְּפִלָּה. הַיְּהוּדִי מַבִּיט בְּכָל רֶגַע בַּשָּׁעוֹן, מַתְחִיל "לְהִלָּחֵץ", מִתְבּוֹנֵן בְּכַעַס עַל הַחַזָּן הַמִּשְׁתַּפֵּךְ בִּתְפִלָּתוֹ, הוּא חָשׁ בְּכָל נִימֵי נַפְשׁוֹ כִּי גּוֹזְלִים אֶת זְמַנּוֹ הַיָּקָר.

עוֹד בְּטֶרֶם הִסְתַּיְּמָה הַתְּפִלָּה, הוּא מְקַפֵּל אֶת טַלִּיתוֹ, אוֹרֵז אֶת תְּפִלָּיו, וּמְמַהֵר לָצֵאת. כָּעֵת הוּא נוֹשֵׁם לִרְוָחָה. בְּדַרְכּוֹ הַבָּיְתָה הוּא עוֹצֵר "לְרֶגַע" לְשׂוֹחֵחַ עִם הַשָּׁכֵן, "מֵצִיץ" בָּעִתּוֹן שֶׁבַּמַּכֹּלֶת, אַחַר כָּךְ בַּבַּיִת הוּא שׁוֹתֶה קָפֶה בְּנִיחוּתָא, מְגַלְגֵּל שִׂיחָה טֵלֵפוֹנִית, וְשׁוֹכֵחַ לְהַבִּיט בַּשָּׁעוֹן. אוֹתָן חָמֵשׁ דַּקּוֹת שֶׁכֹּה יָּקְרוּ לוֹ בִּשְׁעַת הַתְּפִלָּה, עָבְרוּ זֶה מִכְבָּר, וּבּוּזְבֶּזוּ עַל דְּבָרִים שֶׁל מַה בְּכָךְ. 

אוֹתוֹ דָּבָר קּוֹרֶה, גַּם כַּאֲשֶׁר הַשִּׁעוּר הַקָּבוּעַ מִתְמַשֵּׁךְ כַּמָּה רְגָעִים מֵעֵבֶר לַזְּמַן הָרָגִיל, הַדָּבָר עוֹלֶה לוֹ בַּבְּרִיאוּת, עַל אַף שֶּׁאֵין לוֹ שׁוּם דָּבָר מְיֻחָד לַעֲשׂוֹתוֹ. הוּא נִלְחַץ וְנִרְאֶה כְּמִי שֶׁיּוֹשֵׁב עַל גֶּחָלִים. אוּלָם בְּרֶגַע בּוֹ יִסְתַּיֵּם הַשִּׁעוּר, הוּא יִנְשֹׁם לִרְוָוחָה, וְיִפְנֶה לְשׂוֹחֵחַ בַּאֲרִיכוּת עִם חֲבֵרָיו עַל דָּא וְעַל הָא.

עַל זֶה הַתַּנָּא בָּא וּמַזְהִיר, אַף עַל פִּי שֶׁאַתָּה פּוֹעֵל וְעוֹשֶׂה מִצְווֹת וּמַעֲשִׂים טוֹבִים, אֲבָל אַל תִּהְיֶה פּוֹעֵל עָצֵל שֶּׁפּוֹעֵל אֶת מַעֲשָׂיו לְפִי הָרְצוֹנוֹת וְהַהִשְׁתּוֹקְקוּת שֶׁלּוֹ, אֶלָּא יִפְעַל וְיַעֲבֹד אֶת ה' גַּם כְּשֶׁהַדְּבָרִים לֹא מִסְתַּדְּרִים לְפִי מַה שֶׁהוּא הָיָה רוֹצֶה.

~ חֹסֶר הִשְׁתַּדְּלוּת נֶחְשָׁב לְחֶסְרוֹן בַּעֲבוֹדַת ה'

בְּסֵפֶר "אוֹר יְחֶזְקֵאל" מוֹסִיף לַבְאֵר זֹאת, עַל פִּי מַה שֶׁאָמְרוּ בְּמַסֶּכֶת שַׁבָּת (נו:) כָּל הָאוֹמֵר שְׁלֹמֹה חָטָא אֵינוֹ אֶלָּא טוֹעֶה, שֶׁנֶּאֱמַר: "וְלֹא הָיָה לְבָבוֹ שָׁלֵם עִם ה' אֱלֹהָיו כִּלְבַב דָּוִד אָבִיו", כִּלְבַב אָבִיו לֹא הָיָה לִבּוֹ, אֲבָל לַחֲטֹא, לֹא חָטָא. 

אִם כֵּן, נִשְׁאֶלֶת הַשְּׁאֵלָה, מַדּוּעַ נֶאֱמַר: "וַיְהִי לְעֵת זִקְנַת שְׁלֹמֹה נָשָׁיו הִטּוּ אֶת לְבָבוֹ אַחֲרֵי אֱלֹהִים אֲחֵרִים, וַיַּעַשׂ שְׁלֹמֹה הָרַע בְּעֵינֵי ה'"? אֶלָּא מִפְּנֵי שֶׁהָיָה לוֹ לִמְחוֹת בְּנָשָׁיו וְלֹא מִחָה, מַעֲלֶה עָלָיו הַכָּתוּב כְּאִלּוּ חָטָא". 

מְבֹאָר לָנוּ מִזֶּה, שֶּׁיִּתָּכֵן וְיַשִּׂיג הָאָדָם אֶת כָּל הַמַּעֲלוֹת הָעֶלְיוֹנוֹת כְּפִי שֶּׁהִשִּׂיג שְׁלֹמֹה הַמֶּלֶךְ, אַךְ מִכֵּיוָן שֶׁחָסֵר לוֹ אֵיזֶה פְּרָט קָטָן בְּמַה שֶׁלֹּא מִחָה בִּנְשׁוֹתָיו [וּבְוַדַּאי הָיָה לוֹ סִבָּה לְחִסָּרוֹן הַמְחָאָה], בְּכָל זֹאת הַתּוֹרָה מַגְדִּירָה אוֹתוֹ כְּמִי שֶׁעָשָׂה אֶת הָרַע בְּעֵינֵי ה', מִשּׁוּם שֶׁחָסֵר לוֹ קְצָת יוֹתֵר מַאֲמָץ וַעֲשָׂיָה בַּעֲבוֹדַת ה'.

וְכַיּוֹצֵא בָּזֶה אָמְרוּ בְּמַסֶּכֶת חֲגִיגָה (דַּף ט:) עַל הַפָּסּוּק: "וְשַׁבְתֶּם וּרְאִיתֶם בֵּין צַדִּיק לְרָשָׁע, בֵּין עֹבֵד אֱלֹהִים לַאֲשֶׁר לֹא עֲבָדוֹ", שֶׁאֵינוֹ דּוֹמֶה שׁוֹנֶה פִּרְקוֹ מֵאָה פְּעָמִים, לְמִי שֶׁשּׁוֹנֶה פִּרְקוֹ מֵאָה וְאֶחָד, שֶׁאַף עַל פִּי שֶׁשְּׁנֵיהֶם צַדִּיקִים, מִכָּל מָקוֹם זֶה שֶׁהִשְׁתַּדֵּל פַּחוֹת, נֶחְשָׁב לְמִי שֶׁאֵינוֹ עוֹבֵד אֱלֹקִים בְּיַחַס לָזֶה שֶׁהִשְׁתַּדֵּל יוֹתֵר.
**INDEX_WRITE=<BR><HR><BR>
^ פֶּרֶק ג
**INDEX_WRITE=<p>
# מִשְׁנָה א

{ עֲקַבְיָא בֶּן מַהֲלַלְאֵל אוֹמֵר, הִסְתַּכֵּל בִּשְׁלשָׁה דְּבָרִים וְאֵין אַתָּה בָּא לִידֵי עֲבֵרָה. דַּע, מֵאַיִן בָּאתָ, וּלְאָן אַתָּה הוֹלֵךְ, וְלִפְנֵי מִי אַתָּה עָתִיד לִתֵּן דִּין וְחֶשְׁבּוֹן. מֵאַיִן בָּאתָ? מִטִּפָּה סְרוּחָה, וּלְאָן אַתָּה הוֹלֵךְ? לִמְקוֹם עָפָר רִמָּה וְתוֹלֵעָה. וְלִפְנֵי מִי אַתָּה עָתִיד לִתֵּן דִּין וְחֶשְׁבּוֹן? לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא: }

 

~ פַּחַד מִיּוֹם הַמָּוֶת

עֲקַבְיָא בֶּן מַהֲלַלְאֵל בָּא לְעוֹרֵר אֶת הָאָדָם, שֶׁיַּרְגִּישׁ וְיַחְשֹׁב תָּמִיד בְּהַרְגָּשָׁה שֶּׁאֵין הָעוֹלָם הֶפְקֵר, וְיוֹם יָבוֹא וְעָתִיד הָאָדָם לִתֵּן דִּין וְחֶשְׁבּוֹן עַל כָּל מַעֲשָׂיו, וְאֵין אָדָם יוֹדֵעַ יוֹם מוֹתוֹ.

לְפִיכָךְ, אִם אָדָם חַי בִּתְחוּשָׁה כִּי הוּא עָשׂוּי לְסַיֵּם אֶת חַיָּיו בְּפֶתַע פִּתְאוֹם, וּלְהִקָּרֵא בְּכָל רֶגַע לַעֲמוֹד בִּפְנֵי בֵּית דִּין שֶׁל מַעְלָה, תִּשָּׁלֵל מִמֶּנּוּ הַהֲנָאָה מִתַּאֲווֹתָיו. תְּחוּשָׁה זוֹ, אַף תִּקְנֶה לוֹ רְצִינוּת, וְתַרְחִיק אוֹתוֹ מִקַּלּוּת רֹאשׁ.

הֶחָסִיד הַיַּעֲבֵ"ץ, מַמְשִׁיל זֹאת לְמֶלֶךְ שֶׁהָיָה לוֹ אָח צָעִיר הוֹלֵל וּפוֹחֵז, אֲשֶׁר בִּלָּה כָּל יָמָיו בַּתַּעֲנוּגִים וּבְקַלּוּת רֹאשׁ. הֶחְלִיט הַמֶּלֶךְ לְלַמֵּד לֶקַח אֶת אֶחָיו הַצָּעִיר. הוּא הִזְמִינוֹ לִסְעֹד עִמּוֹ סְעוּדָה מְפֹאֶרֶת כְּיַד הַמֶּלֶךְ, עִם הַמַּאֲכָלִים הַטּוֹבִים בְּיוֹתֵר. בָּרֶקַע מְנַגֶּנֶת תִּזְמֹרֶת הֶחָצֵר, וְכָל הַמְשָׁרְתִים עוֹמְדִים לְמַלֵּא כָּל מִשְׁאָלָה שֶׁל הַסּוֹעֲדִים. 

אוּלָם בְּטֶרֶם יַגִּיעַ הַצָּעִיר, צִוָּה הַמֶּלֶךְ לִתְלוֹת מֵעַל לִמְקוֹם מוֹשָׁבוֹ חֶרֶב חַדָּה עִם חוּט חָזָק, אַךְ שָׁקוּף וְדַקִּיק שֶׁכִּמְעַט בִּלְתִּי נִרְאָה לַעַיִן.

וְהִנֵּה כַּאֲשֶׁר הִגִּיעַ הָאָח וְרָאָה אֶת הַשֻּׁלְחָן הֶעָרוּךְ, הִתְפַּשֵּׁט חִיּוּךְ רָחַב עַל פָּנָיו, וְהוּא הֵכִין עַצְמוֹ לַאֲכִילַת הַתַּעֲנוּגִים שֶׁלְּפָנָיו. הוּא הִתְיַשֵּׁב עַל מְקוֹמוֹ בְּחֶדְוָה, וְאָז שָׂם לֵב לַחֶרֶב הַתְּלוּיָה מֵעַל לְרֹאשׁוֹ עִם חוּט בִּלְתִּי נִרְאֶה. 

כָּל שִׂמְחָתוֹ נֶעֶלְמָה בְּבַת אַחַת, הוּא לֹא הִצְלִיחַ כְּלָל לֵהָנוֹת מִן הַסְּעוּדָה, וְכָל הַעֵת הִסְתַּכֵּל שׁוּב וָשׁוּב כְּלַפֵּי מַעְלָה, כְּדֵי לִרְאוֹת אִם הַחֶרֶב הַחַדָּה אֵינָהּ דּוֹהֶרֶת לִקְרָאתוֹ. 

לְפֶתַע שׁוֹאֵל אוֹתוֹ הַמֶּלֶךְ: לָמָּה אַתָּה לֹא אוֹכֵל, הַאִם הָאוֹכֵל לֹא טָעִים לְךָ? אוֹ אוּלַי אַתָּה לֹא חָשׁ בְּטוֹב? עָנָה לוֹ הָאָח: כֵּיצַד אוּכַל לֶאֱכוֹל וּלְהִתְעַנֵּג עַל כָּל הַטּוֹבָה, בִּרְאוֹתִי כָּל הַעֵת אֶת חוֹד הַחֶרֶב מְרַחֵף מֵעַל לְרֹאשִׁי... 

הֵשִׁיב לוֹ הַמֶּלֶךְ בִּשְׁאֵלָה: וְכֵיצַד בִּשְׁאָר הַיָּמִים אַתָּה נֶהֱנָה וּמִתְהַלֵּךְ חֲסַר דְּאָגָה, וְכִי חַרְבּוֹ שֶׁל מַלְאַךְ הַמָּוֶת אֵינָהּ מוּנֶפֶת מֵעַל לְרֹאשְׁךָ, הַאִם חַיֶּיךָ מֻבְטָחִים לְךָ לָנֶצַח?

כָּךְ צָרִיךְ הָאָדָם לִחְיוֹת בַּיְּדִיעָה, כִּי בְּכָל רֶגַע הוּא עָשׂוּי לְהִפָּרֵד מִן הַחַיִּים, וּלְהִתְיַצֵּב לָתֶת דִּין וְחֶשְׁבּוֹן בִּפְנֵי בֵּית דִּין שֶׁל מַעְלָה. אִם יָחוּשׁ הָאָדָם בַּחֶרֶב הַמּוּנֶפֶת מֵעַל לְרֹאשׁוֹ, וְאִם יִסְתַּכֵּל כָּל הַעֵת לְאָן הוּא הוֹלֵךְ, וְלִפְנֵי מִי הוּא עָתִיד לִתֵּן דִּין וְחֶשְׁבּוֹן, כָּל הַנָּאוֹת הָעוֹלָם הַזֶּה, יִהְיוּ חֲשׁוּבוֹת בְּעֵינָיו כִּקְלִפַּת הַשּׁוּם.

~ הִסְתַּכֵּל בִּשְׁלוֹשָׁה דְּבָרִים

כָּתַב רַבֵּנוּ יוֹסֵף חַיִּים, לִרְמֹז שְׁלֹשָׁה זִכְרוֹנוֹת אֵלּוּ שֶׁהֵם רָאשֵׁי תֵּבוֹת שֶׁל: סִרְחוֹן, עָפָר, דִּין, הֵם - סַעַ"ד, שֶׁמֵּהֶם יִהְיֶה סַעַד לָאָדָם בַּעֲבוֹדַת הַקֹּדֶשׁ, שֶׁבִּשְׁלֹשָׁה אֵלֶּה שֶׁהָאָדָם זוֹכֵר אוֹתָם וּמִסְתַּכֵּל בָּם, יִהְיֶה לוֹ סִיּוּעַ שֶׁלֹּא יֶחֱטָא, וּכְמוֹ שֶׁאָמַר הַתַּנָּא: הִסְתַּכֵּל בִּשְׁלֹשָׁה דְּבָרִים וְאֵין אַתָּה בָּא לִידֵי עֲבֵרָה.

בַּגְּמָרָא בְּמַסֶּכֶת סוֹטָה (ה.) אָמַר רַבִּי יוֹחָנָן: אָדָ"ם רָאשֵׁי תֵּבוֹת שֶׁל - אֵפֶר, דָּם, מָרָה. כְּלוֹמַר, הָאָדָם לַהֶבֶל דָּמָהּ, וּלְכָךְ אֵין לוֹ בְּמַה לְהִתְגָּאוֹת. 

הַמְּפָרְשִׁים אוֹמְרִים, שֶׁדִּבְרֵי רַבִּי יוֹחָנָן מַקְבִּילִים לְדִבְרֵי עֲקַבְיָא בֶּן מַהֲלַלְאֵל שֶׁאָמַר: "דַּע מֵאַיִן בָּאתָ", זֶה כְּנֶגֶד הַ''דָּם", שֶׁעַל הָאָדָם לְהִתְבּוֹנֵן מִמַּה הוּא נוֹצַר, וּמִמֵּילָא יַכִּיר בְּשִׁפְלוּת עַצְמוֹ. "וּלְאָן אַתָּה הוֹלֵךְ" זֶה כְּנֶגֶד הַ''אֵפֶר", שֶׁהֶעָפָר וְהָאֵפֶר שָׁוִים הֵם כְּמוֹ שֶׁאָמַר אַבְרָהָם 'וְאָנֹכִי עָפָר וָאֵפֶר'. "וְלִפְנֵי מִי אַתָּה עָתִיד לִתֵּן דִּין וְחֶשְׁבּוֹן" זֶה כְּנֶגֶד הַ''מָרָה", שֶׁהַמָּרָה מְרַמֶּזֶת עַל יוֹם הַדִּין הַגָּדוֹל וְהַנּוֹרָא, שֶּׁאֵין יוֹם מַר וְנִמְהָר מִמֶּנּוּ לַחוֹטְאִים, וּמִי שֶׁלֹּא מִתְבּוֹנֵן בְּחַיָּיו מַה יִהְיֶה בְּאַחֲרִיתוֹ, רָעָה וּמָרָה תִּהְיֶה אַחֲרִיתוֹ.

~ תִּזְכֹּרֶת תְּמִידִית

מְסֻפָּר עַל רַבִּי מֵאִיר אֶנְשִׁיל אֲבִי מִשְׁפַּחַת רוֹטְשִׁילְד הַיְדוּעָה, כִּי בְּכָל יוֹם הוּא הָיָה נִכְנַס לַחֶדֶר פְּנִימִי הַנִּמְצָא בְּמִשְׂרָדוֹ, וּמִסְתַּגֵּר שָׁם לְכַמָּה דַּקּוֹת. אִישׁ לֹא הֻרְשָׁה לְהִכָּנֵס לְאוֹתוֹ חֶדֶר, וְאַף אֶחָד לֹא יָדַע בְּמַה הוּא עוֹסֵק בְּאוֹתָם רְגָעִים.

לְיָמִים, הִתְבָּרֵר כִּי בְּאוֹתוֹ חֶדֶר לֹא הָיָה אֶלָּא אֲרוֹן מֵתִים מְפֹאָר, אֲשֶׁר אוֹתוֹ יִעֵד ר' מֵאִיר לִקְבוּרָתוֹ. בְּכָל יוֹם הוּא הָיָה נוֹהֵג לְהִכָּנֵס לְתוֹךְ אוֹתוֹ אֲרוֹן לְמִסְפַּר רְגָעִים כְּדֵי לְקַיֵּם "וְהַחַי יִתֵּן אֶל לִבּוֹ"... 

ר' מֵאִיר אֶנְשִׁיל, יָדַע לְהַבְחִין בַּנִּסְיוֹנוֹת הַכְּבֵדִים הַטְּמוּנִים בָּעֹשֶׁר, וְהִשְׂכִּיל לְהִתְגּוֹנֵן מִפְּנֵיהֶם. הוּא חִנֵּךְ אֶת עַצְמוֹ לִזְכֹּר כִּי הָעוֹלָם הַזֶּה הוּא רַק פְּרוֹזְדוֹר, וּבִטְרַקְלִין אֵלָיו הוּא יַגִּיעַ בְּסוֹפוֹ שֶׁל דָּבָר, לֹא יוֹעִיל לוֹ בִּמְאוּמָה כָּל עוֹשְׁרוֹ הֶעָצוּם.

@ לִתֵּן דִּין וְחֶשְׁבּוֹן

לִכְאוֹרָה דִּין וְחֶשְׁבּוֹן הֵם אוֹתוֹ דָּבָר. אוּלָם רַבּוֹתֵינוּ מָצְאוּ חִלּוּק בֵּין הַדְּבָרִים, וּכְמוֹ שֶּׁבֵּאֵר הַגָּאוֹן מִוִּילְנָה זַצַ"ל, שֶׁבִּתְחִלָּה עוֹשִׂים עִם הָאָדָם 'דִּין' עַל עֶצֶם הָעֲבֵרָה שֶׁעָשָׂה, וְלֹא קִיֵּם "סוּר מֵרָע". וּלְאַחַר מִכֵּן עוֹשִׂים עִמּוֹ 'חֶשְׁבּוֹן' עַל כָּךְ שֶׁבְּאוֹתוֹ זְמַן שֶׁעָשָׂה אֶת הָרַע, יָכַל לַעֲשׂוֹת דָּבָר טוֹב.

לְמָשָׁל: אָדָם שֶׁדִּבֵּר לָשׁוֹן הָרַע עַל חֲבֵרוֹ בְּמֶשֶׁךְ חָמֵשׁ דַּקּוֹת, עָתִיד לִתֵּן אֶת הַדִּין עַל הַלָּשׁוֹן הָרַע שֶׁדִּבֵּר, וּבְנוֹסָף לְכָךְ יֵעָשׂוּ עִמּוֹ חֶשְׁבּוֹן כַּמָּה תּוֹרָה יָכַל לִלְמֹד בְּאוֹתוֹ זְמַן שֶׁדִּבֵּר לָשׁוֹן הָרַע. נִמְצָא שֶׁהָאָדָם נִתְבָּע גַּם עַל הַ''סוּר מֵרָע", וְגַם עַל הַ''עֲשֵׂה טוֹב" שֶׁיָּכַל לְקַיֵּם בְּאוֹתוֹ זְמַן שֶׁעָשָׂה אֶת הָרַע.

וּכְמוֹ כֵּן, מִי שֶׁיִּסֵּד תֵּאַטְרוֹן אוֹ קוֹלְנֹעַ שֶׁמְּשַׁדְּרִים שָׁם דִּבְרֵי זִמָּה וְתוֹעֵבָה, וּמְעוֹרְרִים אֶת יִצְרָם שֶׁל הָאֲנָשִׁים הַפּוֹקְדִים אֶת הַמָּקוֹם, אוֹ אֶפִּיקוֹרוֹס שֶׁחִבֵּר סֵפֶר מִינוּת, וּמְלַגְלֵג עַל דִּבְרֵי חֲכָמִים לָצוּד נְפָשׁוֹת נְעָרִים הַמְּנֹעָרִים מִן הַתּוֹרָה וּמִן הַמִּצְווֹת, וְרַבִּים הֵמִית בְּמוֹתוֹ יוֹתֵר מֵאָשֵׁר הֵמִית בְּחַיָּיו, אֲזַי בִּשְׁעַת מִיתָתוֹ, יַעֲמִידוּ אוֹתוֹ לָדִין כְּדֵי לְהַעֲנִישׁוֹ בַּגֵּיהִנָּם כְּרָאוּי לוֹ. אַךְ בְּנוֹסָף לְכָךְ יַעֲשׂוּ עִמּוֹ חֶשְׁבּוֹן כַּמָּה אֲנָשִׁים חָטְאוּ וְנִכְשְׁלוּ בִּגְלָלוֹ, וְגַם עֲלֵיהֶם יַעֲנִישׁוּהוּ. (עָנָף עֵץ אֲבוֹת).

*

מְסַפְּרִים עַל הַגָּאוֹן מִוִּילְנָא, שֶׁיָּצָא פַּעַם מִתְּפִלַּת שַׁחֲרִית בְּיוֹם שַׁבָּת עִם תַּלְמִידָיו. פָּגַשׁ בָּרְחוֹב בְּכַמָּה צְעִירִים שֶׁיּוֹשְׁבִים עַל הַסַּפְסָל וּמְפַצְּחִים גַּרְעִינִים, וְסִגַרְיָה דּוֹלֶקֶת בְּיָדָם. כְּשֶׁהִבְחִין בָּהֶם הָרַב, צָעַק וְקָרָא לְעֶבְרָם: "בִּטּוּל תּוֹרָה... בִּטּוּל תּוֹרָה..." 

הִשְׁתָּאוּ הַתַּלְמִידִים וְלֹא הֵבִינוּ פֵּשֶׁר כַּוָּנַת וְהִתְנַהֲגוּת רַבָּם. פַּנּוּ אֵלָיו וְהִקְשׁוּ: רַבֵּנוּ, וַהֲרֵי מְחַלְּלֵי שַׁבָּת בְּפַרְהֶסְיָא הֵם, וְדִינָם כְּמוּמָר לְכָל הַתּוֹרָה, וּמַדּוּעַ רַבֵּנוּ זָעַק וְטָעַן כְּנֶגְדָּם רַק עַל עָווֹן בִּטּוּל תּוֹרָה? 

עָנָה לָהֶם הָרַב: דְּעוּ לָכֶם שֶׁבַּשָּׁמַיִם יָדוּנוּ אוֹתָם עַל כָּל מַעֲשֵׂיהֶם וְעַל עַל רִשְׁעָם וְעַל פִּשְׁעָם, וּבִתְחִלָּה יַעֲשׂוּ עִמָּם דִּין עַל חִלּוּל שַׁבָּת, אֲבָל בַּל יִדְּמוּ בְּנַפְשָׁם שֶׁיִּתְחַמְּקוּ מֵעֹנֶשׁ בִּטּוּל תּוֹרָה, שֶׁהֲרֵי יַעַרְכוּ אִתָּם חֶשְׁבּוֹן מְפֹרָט גַּם עַל כָּךְ, וְלֹא יִפְסְחוּ מִלְּהַעֲנִישָׁם עַל כָּךְ שֶׁיָּכְלוּ בְּאוֹתָהּ שָׁעָה לְלִמּוּד תּוֹרָה, וּבִטְּלוּ עַצְמָם מִמֶּנָּה.

~ לִפְנֵי מִי אַתָּה עָתִיד לִיתֵּן דִּין וְחֶשְׁבּוֹן

רַבִּי יִשְׂרָאֵל מִסַּלַּנְט, אֲבִי תְּנוּעַת הַמּוּסָר, נָסַע לְפָרִיז לְמַעַן הַיְּשִׁיבָה, כְּשֶׁאִתּוֹ תַּלְמִיד אֶחָד בִּלְבַד. בִּהְיוֹתוֹ בְּחַדְרוֹ בַּמָּלוֹן, הִרְגִּישׁ לְפֶתַע שֶׁשְּׁעָתוֹ קְרוֹבָה, וְהוּא בּוֹדֵד בְּאֶרֶץ נֵכָר. פָּנָה לְתַלְמִידוֹ, וְהִדְרִיךְ אוֹתוֹ כֵּיצַד לִנְהֹג עִמּוֹ בְּעֵת הַפְּטִירָה וּלְאַחֲרֶיהָ, אֵיךְ לְהָנִיחַ אֶת הַיָּדָיִם, וְאֵיךְ לְיַשֵּׁר אֶת הָרַגְלָיִם, לְהַעֲצִים אֶת הָעֵינַיִם, וְאַחַר כָּךְ לְהַדְלִיק נֵר וְכֵן הָלְאָה, הַכֹּל נֶאֱמַר מִתּוֹךְ מְתִינוּת וְיִשּׁוּב הַדַּעַת. 

לְעֻמַּת הָרֹגַע שֶׁהִפְגִּין רַבִּי יִשְׂרָאֵל, חַלְחָלָה אָחֲזָה בְּתַלְמִיד, וְהוּא הֵחֵל רוֹעֵד מִפַּחַד וּמִסַּעֲרַת רוּחוֹת. רַבִּי יִשְׂרָאֵל שֶׁהִבְחִין בְּחֶרְדָתוֹ שֶׁל הַתַּלְמִיד, פָּנָה וְאָמַר לוֹ מִשְׁפָּט שֶּׁהָפַךְ לְסֶמֶל בִּתְנוּעַת הַמּוּסָר: "לָמָּה אֲנָשִׁים פּוֹחֲדִים מֵהָרֶגַע שֶׁל הַמָּוֶת, וְאֵינָם פּוֹחֲדִים מֵהָרֶגַע שֶׁלְּאַחַר הַמָּוֶת..."

אֲנָשִׁים מְפַחֲדִים לָמוּת, אַךְ אֵינָם נוֹתְנִים אֶת לִבָּם לַחְשֹׁשׁ וּלְפַחֵד מִפְּנֵי הַדִּין וְחֶשְׁבּוֹן שֶּׁעֲלֵיהֶם לָתֶת בְּרֶגַע שֶׁלְּאַחַר הַמָּוֶת. רֶגַע הַמָּוֶת הוּא רֶגַע אֶחָד, אֵרוּעַ חוֹלֵף. לְעֻמַּת זֹאת, לְרֶגַע הַבָּא אַחֲרָיו יֵשׁ מַשְׁמָעוּת נִצְחִית. "וְשׁוּב יוֹם אֶחָד לִפְנֵי מִיתָתְךָ", יֵשׁ לִדְאֹג "לִפְנֵי מִיתָתְךָ", לְמַה שֶׁעָתִיד לָבוֹא "אַחַר מִיתָתְךָ".

*

מְסַפְּרִים שֶׁהֶחָפֵץ חַיִּים פַּעַם הֵתְבּוֹדֵד. תַּלְמִידוֹ ר' נַפְתָּלִי בְּיַחַד עִם חָבֵר נוֹסַף, נֶעֶמְדוּ מֵאֲחוֹרֵי הַחַלּוֹן שֶׁלּוֹ, וּשְׁמָעוּהוּ עוֹרֵךְ לְעַצְמוֹ מֵעֵין 'הַצָּגָה', וְכָךְ אָמַר: ר' יִשְׂרָאֵל מֵאִיר מֵת, כֻּלָּם בָּאִים לַלְוָויָה! לְאַחַר מִכֵּן הוּא עוֹלֶה לְבֵית דִּין שֶׁל מַעְלָה, מַתְחִילִים לִבְחֹן אוֹתוֹ, וְאוֹמְרִים לוֹ: נוּ, תַּתְחִיל מַסֶּכֶת בְּרָכוֹת. 

הוּא מַתְחִיל לִקְרֹא מִילָה בְּמִילָה אֶת הַגְּמָרָא עִם מְפָרְשִׁים, וּבְאֶמְצַע, אַחֲרֵי הַרְבֵּה זְמַן, הוּא נִתְקַע בְּמָקוֹם כָּלְשֶׁהוּ, וְאָז הוּא מַתְחִיל לִצְעֹק בְּקוֹל: "אוֹי מַה זֶה, אַתָּה לֹא יוֹדֵעַ..." 

ר' נַפְתָּלִי שֶׁמִּטִּבְעוֹ הָיָה אָדָם מְאֹד רָגִישׁ, לֹא הָיָה יָכוֹל לְהַמְשִׁיךְ לִשְׁמוֹעַ, וּבָרַח מֵהַמָּקוֹם. אֲבָל חֲבֵרוֹ הִמְשִׁיךְ לְהִשָּׁאֵר שָׁם. לְבַסּוֹף הֶחָפֵץ חַיִּים נָתַן צְעָקָה וְאָמַר: יִשְׂרָאֵל מֵאִיר חָי אוֹ מֵת? הוּא חָי! אִם כֵּן שֶׁיַּעֲשֶׂה תְּשׁוּבָה וְיִלְמַד... 

אֱמוּנָתֵנוּ הִיא, שֶׁכָּל אֶחָד מֵאִתָּנוּ יַעֲלֶה לְבֵית דִּין שֶׁל מַעְלָה, וְשָׁם יֹאמְרוּ לָנוּ: נוּ, תַּתְחִיל מַסֶּכֶת בְּרָכוֹת, אַתָּה לֹא יוֹדֵעַ, אָז בֹּא נַתְחִיל מַסֶּכֶת שַׁבָּת, וְכֵן הָלְאָה - עֵרוּבִין, פְּסָחִים, שְׁקָלִים וְכוּ', וְיִתְבְּעוּ אוֹתָנוּ עַל הַכֹּל, זוֹ הָאֱמֶת לַאֲמִתָּהּ!

~ בּוּשָׁה מִיּוֹם הַדִּין

כָּתַב בְּסֵפֶר "קַב הַיָּשָׁר" (פֶּרֶק פ): אָמְרוּ עַל הַקָּדוֹשׁ הָאֲרִ"י ז''ל, שֶׁבְּיָמָיו הָיָה נוֹפֵל פַּחַד גָּדוֹל עַל כָּל הָרְשָׁעִים, בַּעֲבוּר שֶׁכְּשֶׁרָאָה אוֹתָם, הָיָה מַגִּיד לָהֶם כָּל פְּרָטֵי הָעֲבֵרוֹת שֶׁל כָּל אֶחָד וְאֶחָד שֶׁהָיָה חוֹטֵא אֲפִילּוּ חַטָאִים שֶּׁחָטָא לִפְנֵי חֲמִשִּׁים שָׁנָה, וַאֲפִילּוּ אִם אָדָם הָיָה מְהַרְהֵר עֲבֵרָה בְּלִבּוֹ, הָיָה מְגַלֶּה לוֹ אֶת הָעֲבֵרָה, וְהָיוּ הָרְשָׁעִים בּוֹרְחִים מִמֶּנּוּ מִפְּנֵי הַבּוּשָׁה, שֶׁלֹּא יִסְתַּכֵּל בָּהֶם וְיַגִּיד פִּשְׁעָם. 

וְעַל זֶה יָשִׂים אָדָם אֶל לִבּוֹ, אִם כָּךְ יֵשׁ בּוּשָׁה וּכְלִמָּה מִפְּנֵי יְלוּד אִשָּׁה אֲשֶׁר רוּחַ הַקֹּדֶשׁ שׁוֹרָה עָלָיו וּמַכִּיר חֲטָאָיו, עַל אַחַת כַּמָּה וְכַמָּה שֶׁצָּרִיךְ בּוּשָׁה בְּעֵת בּוֹאוֹ לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא וְלִפְנֵי כִּסֵּא כְּבוֹדוֹ, וְהַקָּדוֹשׁ בָּרוּךְ הוּא יַגִּיד לוֹ מַה שִׂיחוֹ, וְעֵדִים מְעִידִים עָלָיו, וִידֵי אָדָם בְּעַצְמוֹ כּוֹתְבִים כָּל מַעֲשָׂיו, מַה יַעֲשֶׂה הָאָדָם בְּיוֹם פְּקוּדָתוֹ, וּמִי יוֹדֵעַ אִם יִּזְכֶּה לָבֹא לִפְנֵי בּוֹרְאוֹ יִתְבָּרַךְ, פֶּן יִפּוֹל בִּידֵי אַכְזָרִים.

בְּצֵאת נִשְׁמָתוֹ, תָּבֹא נִשְׁמָתוֹ שֶׁל אָדָם בְּמָקוֹם אֹפֶל וְעֹמֶק שֶׁלֹּא יִרְאֶה עוֹד, עַד שֶׁיִּתְעוֹרֵר עָלָיו אֵיזֶה פְּרַקְלִיט שֶׁל זְכוּת מִמַּעֲשָׂיו, אוֹ מִיּוֹצְאֵי חֲלָצָיו שֶׁיִּהְיוּ עוֹסְקִים בַּתּוֹרָה, כְּפִי שֶׁמָּצִינוּ הַרְבֵּה שֶׁלֹּא נִצּוֹלוּ מִיַּד הַמַּשְׁחִיתִים בַּר מִינָן, כִּי אִם בָּזֶה הַזְּכוּת. 

וּבְ"סֵפֶר חֲסִידִים" הֵבִיא מַעֲשֵׂה, בְּאֶחָד שֶׁמֵּת לִפְנֵי זְמַנּוֹ כַּמָּה שָׁנִים, לְאַחַר י"ב חֹדֶשׁ נִתְגַּלָּה לְאֶחָד מִן קְרוֹבָיו בַּחֲלוֹם, וְשָׁאַל אוֹתוֹ: אֵיךְ אַתָּה נוֹהֵג בָּעוֹלָם שֶׁאַתָּה שָׁם? אָמַר לוֹ: בְּכָל יוֹם וְיוֹם דָּנִים אוֹתִי עַל שֶׁלֹּא הָיִיתִי מְדַקְדֵּק לְבָרֵךְ בִּרְכַּת הַנֶּהֱנִין וּבִרְכַּת הַמָּזוֹן בְּכַּוָונַת הַלֵּב, וְהַמְּמֻנִּים שֶׁדָּנִים אוֹתִי, אוֹמְרִים לִי: לַהֲנָאָתְךָ אָכַלְתָּ. 

שָׁאַל אוֹתוֹ: הֲלֹא אָמְרוּ חֲכָמֵינוּ ז''ל, שֶׁמִּשְׁפַּט רְשָׁעִים בְּגֵיהִנֹּם הוּא רַק י"ב חֹדֶשׁ בִּלְבַד, וּכְבָר עָבְרוּ יוֹתֵר י"ב חֹדֶשׁ מִיּוֹם מִיתָתְךָ, וְלָמָּה דָּנִים אוֹתְךָ אַחַר י"ב חֹדֶשׁ? 

אָמַר לוֹ: אֵין דָּנִים אוֹתִי בַּגֵּיהִנָּם דִּינִים חֲמוּרִים, אֶלָּא דָּנִים אוֹתִי חוּץ לַגֵּיהִנֹּם בְּדִינִים קַלִּים, וְאוֹמְרִים הַמְּמֻנִּים שֶׁזֶּהוּ הַכֹּל לְטוֹבָתִי, כְּדֵי שֶׁאֶזְכֶּה לְחֵלֶק גַּן עֵדֶן לִכָּנֵס לְשָׁם, וְלִטּוֹל חֶלְקִי בִּמְלוֹאוֹ. וְהַכְּלָל, כִּי כָּל דָּבָר שֶׁהָאָדָם עוֹשֶׂה, הוּא נִרְשָׁם לְמַעְלָה, וְעַל כָּל דָּבָר יֵשׁ שָׂכָר וְעוֹנֵשׁ, וְאַשְׁרֵי הַיּוֹצֵא זַכַּאי מִבֵּית דִּין שֶׁל מַעְלָה.
**INDEX_WRITE=<p>
# מִשְׁנָה ב

{רַבִּי חֲנִינָא סְגַן הַכֹּהֲנִים אוֹמֵר, הֱוֵי מִתְפַּלֵּל בִּשְׁלוֹמָהּ שֶׁל מַלְכוּת, שֶׁאִלְמָלֵא מוֹרָאָהּ, אִישׁ אֶת רֵעֵהוּ חַיִּים בָּלָעוּ.}

הַנָּבִיא חֲבַקּוּק אוֹמֵר: "וְתַעֲשֶׂה אָדָם כִּדְגֵי הַיָּם", וְשַׁאֲלוּ בְּמַסֶּכֶת עֲבוֹדָה זָרָה (דַּף ג:), לָמָּה נִמְשְׁלוּ בְּנֵי אָדָם כִּדְגֵי הַיָּם? וְתֵרְצוּ: מַה דָּגִים שֶּׁבַּיָּם כָּל הַגָּדוֹל מֵחֲבֵרוֹ בּוֹלֵעַ אֶת חֲבֵרוֹ, אַף בְּנֵי אָדָם אִלְמָלֵא מוֹרָאָהּ שֶׁל מַלְכוּת, כָּל הַגָּדוֹל מֵחֲבֵרוֹ בּוֹלֵעַ אֶת חֲבֵרוֹ. וְזוֹהִי כַּוָּנַת רַבִּי חֲנִינָא בְּאוֹמְרוֹ "שֶׁאִלְמָלֵא מוֹרָאָהּ שֶׁל מַלְכוּת, אִישׁ אֶת רֵעֵהוּ חַיִּים בְּלָעוֹ". 

בָּעַל הַחַיִּים הַיְּחִידִי הַפּוֹגֵעַ בִּבְנֵי מִינוֹ, הוּא הַדָּג. אַרְיֵה כְּכָל שֶׁיִּהְיֶה רָעֵב, לֹא יֹאכַל אַרְיֵה אַחֵר. נָמֵר עִם כָּל אַכְזָרִיּוּתוֹ, לֹא יִטְרֹף מִבְּנֵי מִינוֹ. רַק הַדָּג בּוֹלֵעַ דָּג, וּבְתוֹפָעָה זוֹ דּוֹמֶה הָאָדָם לְדָג. 

הַהֶבְדֵּל הוּא, שֶׁדָּג בּוֹלֵעַ רַק אֶת הַקָּטָן מִמֶּנּוּ, וְאִלּוּ בְּנֵי אָדָם מְסֻגָּלִים לִבְלֹעַ גַּם אֶת חֲבֵרָם הַשָּׁוֶה לָהֶם, וּכְפִי שֶׁמַּדְגִּישָׁה הַמִּשְׁנָה "אִישׁ אֶת רֵעֵהוּ", אַף אֶת רֵעֵהוּ הַשָּׁוֶה לוֹ, הוּא בּוֹלֵעַ. 

וְעַל כֵּן, צָרִיךְ לְהִתְפַּלֵּל עַל הַשִּׁלְטוֹנוֹת, כְּגוֹן הַשּׁוֹטְרִים וְהַפַּקָּחִים וְכַיּוֹצֵא בָּהֶם, כְּדֵי שֶׁבְּנֵי אָדָם יוּכְלוּ לְּהִתְקַיֵּם וְלִחְיוֹת כְּרָאוּי בְּהַשְׁקֵט וָבֶטַח.

וּמְסַפְּרִים עַל שְׁנֵי גַּנָּבִים, שֶׁהָיוּ מְשִׁיחִים בְּעִנְיְנֵי הַ''מִקְצוֹעַ" שֶׁלָּהֶם, וְאָמַר הָאֶחָד לַחֲבֵרוֹ: הַמִּשְׁטָרָה הִיא מְקוֹר הָאָסוֹן, אִלְמָלֵא הַמִּשְׁטָרָה, הָיִינוּ מִתְעַשְּׂרִים מִזְּמַן. הֵשִׁיב לוֹ חֲבֵרוֹ: אֶל תִּשְׁכַּח יְדִידִי כִּי אִלְמָלֵא הַמִּשְׁטָרָה, הָיוּ לָנוּ מִתְחָרִים לָרוֹב, וּמְסֻפְּקַנִי אִם מַצָּבֵנוּ הָיָה טוֹב יוֹתֵר...

כְּלוֹמַר שֶׁהַמִּשְׁטָרָה גּוֹרֶמֶת שֶׁלֹּא יִהְיוּ גַּנָּבִים וְשׁוֹדְדִים רַבִּים, וְעַל זֶה צְרִיכִים אָנוּ לְהִתְפַּלֵּל עֲלֵיהֶם, אַף עַל פִּי שֶׁגַּם נִגְרַם לָנוּ מֵהֶם נֵזֶק לִפְעָמִים שֶׁלֹּא כַּדִּין, עִם כָּל זֶה יֵשׁ לְהִסְתַּכֵּל בְּעִקָּר עַל הַתּוֹעֶלֶת הָצּוֹמַחַת מֵהֶם, וְלֹא עַל הַנֶּזֶק הַשּׁוּלִי.

וּבְהֶקְשֵׁר לָזֶה סִפֵּר רַבֵּנוּ יוֹסֵף חַיִּים עַל מְדִינָה אַחַת אֲשֶׁר הֻכְּתָה ב"מַכַּת צִפּוֹרִים". בְּיוֹם בָּהִיר אֶחָד, הֵחֵלּוּ לִפְקֹד אֶת שְׂדוֹתֶיהָ לְהָקוֹת עֲצוּמוֹת שֶׁל צִפּוֹרִים, אֲשֶׁר הֵחֵלּוּ מְנַקְּרוֹת בַּשִׁבּוֹלִים וּבִשְׁאָר גִּדּוּלֵי הַשָּׂדֶה.

פַּנּוּ הָאִכָּרִים הַמֻּדְאָגִים אֶל הַמֶּלֶךְ כְּדֵי שֶּׁיִּפְעַל לְחִסּוּל הַצִּפּוֹרִים, וְיַצִּיל אֶת מְדִינָתוֹ מֵהֶרֶס הַחַקְלָאוּת. מַה עָשָׂה הַמֶּלֶךְ? נָתַן הוֹרָאָה שֶׁכָּל מִי שֶׁיָּבִיא לֶחָצֵר הַמַּלְכוּת כַּמּוּת מְסֻיֶּמֶת שֶׁל צִפּוֹרִים שֶּׁהִצְלִיחַ לָצוּד, יְקַבֵּל עַל כָּךְ שָׂכַר. וְאָכֵן מַרְבִּית אֶזְרְחֵי הַמְּדִינָה נַעֲנוּ לַקְּרִיאָה, וְעַל יְדֵי כָּךְ הִשְׁמִידוּ כָּלִיל אֶת הַצִּפּוֹרִים מֵהַחַקְלָאוּת.

וְהִנֵּה לְאַחַר הַשְׁמָדַת הָעוֹפוֹת, נִרְאוּ בְּאוֹתָן אֲדָמוֹת תּוֹלָעִים וְחֶלְזוֹנוֹת לְמִינֵיהֶם, אֲשֶׁר הָיוּ מְכַרְסְמִים וּמְכַלִּים כָּל חֶלְקָה טוֹבָה, וְהוֹרְסִים אֶת הַתְּבוּאָה מְהַשׁוֹרֶשׁ, וְתוֹךְ פֶּרֶק זְמַן קָצַר נִשְׁמְדָה הַתְּבוּאָה כָּלִיל. הַבִּקּוּשׁ לִתְבוּאָה הָיָה גָּדוֹל, וּבִגְלַל הַמַּחְסוֹר, הַמְּחִירִים האמירו וְהַתּוֹשָׁבִים הֵחֵלּוּ סוֹבְלִים מֵחֶרְפַּת רָעָב.

אוּלָם בַּמְּדִינָה הַסְּמוּכָה שֶׁשָּׁם לֹא חִסְּלוּ אֶת הַצִּפּוֹרִים וְאִפְשְׁרוּ לָהֶם לְנַקֵּר מִיָּדִי פַּעַם בִּתְבוּאָה וּבַפֵּרוֹת, לְמַרְבֵּה הַפֶּלֶא גָּדְלָה תְּבוּאָה וְיָצְאוּ פֵּרוֹת נִפְלָאִים, מִשּׁוּם שְׁהַצִיפּוֹרִים הִשְׁמִידוֹ אֶת כָּל הַמַּזִּיקִים שֶׁמְּכַלִּים אֶת הַתְּבוּאָה וְהַפֵּרוֹת, וְעַל יְדֵי כָּךְ הִרְוִיחָה הַחַקְלָאוּת.

הַנִּמְשָׁל הוּא, שְׁהַצִיפּוֹרִים הֵם הַשִּׁלְטוֹנוֹת, "הַמְנַקְּרִים" בְּפַרְנָסַת הַתּוֹשָׁבִים, עַל יְדֵי הֲטָלַת מִסִּים וְאַרְנוֹנוֹת וְכַדּוֹמֶה. אַךְ לְעֻמָּתָן קַיֶּמֶת בְּכָל חֶבְרָה תּוֹפָעָה שֶׁל גַּזְלָנִים פּוֹשְׁעִים וּמַזִּיקִים לְמִינֵיהֶם, הַמְבַקְשִׁים לָקַחַת מֵהָאֶזְרָח לֹא רַק מִסִּים, אֶלָּא אֶת כָּל רְכוּשׁוֹ, וּלְעִתִּים גַּם אֶת חַיָּיו. לָכֵן מוּטָב לָתֶת לְצִפּוֹרִים אֶת חֶלְקָן גַּם אִם הֵן בָּאוֹת בִּלְהָקוֹת וּמַזִּיקוֹת מְעַט, וּבִלְבַד שֶׁהֵן יְחַסְּלוּ אֶת הַמַּזִּיקִים שֶׁרוֹצִים לְהַשְׁמִיד לְגַמְרֵי אֶת מָמוֹנָם שֶׁל הַתּוֹשָׁבִים.

וְלָכֵן פָּסַק מָרָן רַבֵּנוּ עוֹבַדְיָה יוֹסֵף שְׁלִיטָ"א בְּסֵפֶר "יְחַוֶּה דַּעַת" (חֵלֶק ה סִימָן סד), שֶּׁאֵין לְהִשְׁתַּמֵּט מִתַּשְׁלוּמִים הַמְּיֹעָדִים לְקֻפַּת הַמְּדִינָה, כְּגוֹן "מַס הַכְנָסָה", ו"מַס עֵרֶךְ מוּסָף", ו"אַרְנוֹנָה" וְכַיּוֹצֵא בָּזֶה, אֶלָּא יֵשׁ לְשַׁלֵּם תַּשְׁלוּמִים אֵלּוּ כְּפִי חֻקֵּי הַמְּדִינָה. וּמִי שֶׁאֵינוֹ מְשַׁלֵּם מִסִּים, נִכְשָׁל בְּעָווֹן גֵּזֶל. [וְעַיֵּן שָׁם לְגַבֵּי בְּנֵי תּוֹרָה].

{רַבִּי חֲנַנְיָא בֶּן תְּרַדְיוֹן אוֹמֵר, שְׁנַיִם שֶׁיּוֹשְׁבִין וְאֵין בֵּינֵיהֵן דִּבְרֵי תּוֹרָה, הֲרֵי זֶה מוֹשַׁב לֵצִים, שֶׁנֶּאֱמַר (תְּהִלִּים א), וּבְמוֹשַׁב לֵצִים לֹא יָשָׁב. אֲבָל שְׁנַיִם שֶׁיּוֹשְׁבִין וְיֵשׁ בֵּינֵיהֶם דִּבְרֵי תּוֹרָה, שְׁכִינָה שְׁרוּיָה בֵּינֵיהֶם, שֶׁנֶּאֱמַר (מַלְאֲכֵי ג), אָז נִדְבְּרוּ יִרְאֵי יְיָ אִישׁ אֶל רֵעֵהוּ וַיַּקְשֵׁב יְיָ וַיִּשְׁמָע וַיִּכָּתֵב סֵפֶר זִכָּרוֹן לְפָנָיו לְיִרְאֵי יְיָ וּלְחֹשְׁבֵי שְׁמוֹ. אֵין לִי אֶלָּא שְׁנָיִם. מִנַּיִן שֶׁאֲפִלּוּ אֶחָד שֶׁיּוֹשֵׁב וְעוֹסֵק בַּתּוֹרָה, שֶׁהַקָּדוֹשׁ בָּרוּךְ הוּא קוֹבֵעַ לוֹ שָׂכָר, שֶׁנֶּאֱמַר (אֵיכָה ג), יֵשֵׁב בָּדָד וְיִדֹּם כִּי נָטַל עָלָיו:}
 

@ שְׁנַיִם שֶּׁאֵין בֵּינֵיהֵן דִּבְרֵי תּוֹרָה הֲרֵי זֶה מוֹשַׁב לֵצִים

דִּבְרֵי הַמִּשְׁנָה צְרִיכִים בֵּאוּר, מַדּוּעַ נֶאֱמַר שֶׁשְּׁנַיִם שֶׁלֹּא מְדַבְּרִים בֵּינֵיהֶם דִּבְרֵי תּוֹרָה, הֲרֵי זֶה "מוֹשַׁב לֵצִים", הָיָה צָרִיךְ לוֹמַר הֲרֵי הֵם לֵצִים, וְלֹא לְכַנּוֹת אֶת הַמָּקוֹם שֶׁהֵם יוֹשְׁבִים שָׁם לְמוֹשָׁב לֵצִים.

וְהִסְבִּירוֹ בְּדֶרֶךְ מוּסָר, שֶׁאִם שְׁנַיִם יוֹשְׁבִים וְאֵין בֵּינֵיהֶם דִּבְרֵי תּוֹרָה, דְּהַיְנוּ שֶׁלֹּא מִתְאַפְשֵׁר לָהֶם לִפְתֹּחַ בְּדִבְרֵי תּוֹרָה, אֶלָּא מְדַבְּרִים בֵּינֵיהֶם בַּדְּבָרִים בְּטֵלִים, הֲרֵי זֶה אוֹת וְסִימָן שֶׁהַמָּקוֹם שֶׁהֵם יוֹשְׁבִים עָלָיו, הָיָה פַּעַם מוֹשַׁב שֶׁיָּשְׁבוּ עָלָיו לֵצִים וְעָשׂוּ לֵיצָנוּת בְּאוֹתוֹ מָקוֹם, וְהַהַשְׁפָּעָה שֶׁלָּהֶם פְּעֻלָּה עַל אוֹתוֹ מָקוֹם, וְכָל מִי שֶׁבָּא לְשָׁם מַרְגִּישׁ זֹאת, וְלָכֵן אוֹתָהּ הַשְׁפָּעָה מַפְרִיעָה לָהֶם מִלְּדַבֵּר וּמִלַעֲסוֹק בַּתּוֹרָה.

רוֹאִים אָנוּ, עַד כַּמָּה יֵשׁ לָאָדָם כֹּחַ לְהַשְׁפִּיעַ עַל סְבִיבֹתָו, וְלִגְרֹם קִלְקוּל עַל יְדֵי מַעֲשָׂיו לְכָל מִי שֶּׁנִּמְצָא בִּתְחוּמוֹ. וְלָכֵן מוֹצְאִים אָנוּ הַרְבֵּה פְּעָמִים בַּזֹּהַר הַקָּדוֹשׁ, שֶׁהָיוּ הוֹלְכִים לִלְמֹד בַּשָּׂדוֹת, מִשּׁוּם שֶׁשָּׂם אֵין יִשּׁוּב בְּנֵי אָדָם, וּמִמֵּילָא אֵין חֲשַׁשׁ שֶׁיֻּשְׁפְּעוּ לְרָעָה מִמַּעֲשֵׂיהֶם הָרָעִים שֶׁל בְּנֵי הָאָדָם הַחוֹטְאִים. 

*

בְּמַסֶּכֶת כְּתוּבוֹת (קג:) סִפְּרוּ לָנוּ חֲכָמֵינוּ ז''ל בְּשִׁבְחוֹ שֶׁל גְּדוֹל הַתַּנָּאִים 'רַבִּי חִיָּא', שֶׁעָשָׂה מַעֲשִׂים גְּדוֹלִים בִּכְדֵי שֶׁלֹּא תִּשְׁתַּכַּח תּוֹרָה מִיִּשְׂרָאֵל. הָיָה זוֹרֵעַ זֵרְעוֹנֵי פִּשְׁתָּן, ומשצמחו, הָיָה קוֹלֵעַ מֵהֶם רְשָׁתוֹת, בְּאוֹתָן רְשָׁתוֹת הָיָה צַד צְבָאִים, שׁוֹחֲטָם, וּמַאֲכִיל אֶת בְּשָׂרָם לַעֲנִיִּים, וְאֶת עוֹרוֹתֵיהֶם הָיָה מְעַבֵּד לִירִיעוֹת קְלָף. 

עַל קְלָפִים אֵלּוּ, הָיָה כּוֹתֵב אֶת חֲמֵשֶׁת חוּמְשֵׁי תּוֹרָה, וּכְשֶׁהָיָה מַגִּיעַ לַמָּקוֹם שֶּׁבּוֹ לֹא הָיוּ מְלַמְּדֵי תִּינוֹקוֹת, הָיָה מְלַמֵּד חֲמִשָּׁה יְלָדִים, וּלְכָל אֶחָד מֵהֶם הָיָה מְלַמֵּד אֶת אֶחָד מֵחֲמֵשֶׁת חוּמְשֵׁי הַתּוֹרָה, וּלְשִׁשָּׁה אֲחֵרִים לְכָל אֶחָד הָיָה מְלַמֵּד אֶחָד מִשִּׁשָּׁה סִדְרֵי הַמִּשְׁנָה.

לְאַחַר מִכֵּן, הָיָה מוֹרֶה לָהֶם שֶׁעַד שֶׁיָּשׁוּב אֵלֵיהֶם פַּעַם נוֹסֶפֶת, יְשַׁנְּנוּ אֶת הַדְּבָרִים, וְכָל אֶחָד יִלְמַד אֶת פִּרְקוֹ לְרֵעֵהוּ. כָּךְ עָבַר מִמָּקוֹם לְמָקוֹם, וְגָרַם שֶׁלֹּא תִּשְׁתַּכַּח תּוֹרָה מִיִּשְׂרָאֵל. וְהַיְנוּ דְּאָמַר רַבִּי: "כַּמָּה גְּדוֹלִים מַעֲשֵׂה חִיָּא".

סִפּוּר זֶה לִכְאוֹרָה מַעֲלֶה בָּנוּ תְּמִיהָה, מַדּוּעַ מָצָא רַבִּי חִיָּא לְנָכוֹן "לְבַזְבֵּז אֶת זְמַנּוֹ" הַיָּקָר לְשֵׁם זְרִיעַת הַפִּשְׁתָּן, קְלִיעַת הָרְשָׁתוֹת, צִידַת הַצְּבַאִים וְכַיּוֹצֵא בָּזֶה, וְכִי לֹא רָאוּי הָיָה שֶּׁיִּקְנֶה עוֹרוֹת מוּכָנִים מִן הַשּׁוּק? 

גַּם אִם נַנִּיחַ שֶׁרַבִּי חִיָּא בִּקֵּשׁ לִכְתֹּב אֶת אוֹתָן הַמֶגִילוֹת בִּקְדֻשָּׁה, הֲרֵי יָכוֹל הָיָה לְכָל הַיּוֹתֵר לִקְנוֹת עוֹרוֹת וּלְעַבֵּד אוֹתָם "לִשְׁמָהּ", וְלִכְתֹּב עֲלֵיהֶן דִּבְרֵי תּוֹרָה בִּקְדֻשָּׁה וּבְטָהֳרָה. לְשֵׁם מַה נוֹעָד כָּל הַטֹּרַח שֶּׁקָּדַם לְעִבּוּד הַקְּלָפִים? וְכִי לֹא טוֹב יוֹתֵר הָיָה לְנַצֵּל אֶת הַזְּמַן הַיְקָר לַתּוֹרָה עָצְמָה - לְלִמּוּד וּלְלַמֵּד? 

אֶלָּא מְתָרְצִים רַבּוֹתֵינוּ, שֶׁכֵּיוָן שֶׁבִּקֵּשׁ רַבִּי חִיָּא לִפְעֹל שֶׁלֹּא תִּשְׁתַּכַּח תּוֹרָה מִיִּשְׂרָאֵל, הָיָה עָלָיו לְהִתְאַמֵּץ בַּהֲכָנָה יְתֵרָה, וּלְוַדֵּא שֶׁכָּל הַצְּעָדִים לְשֵׁם כָּךְ הֵחֵל מִזְּרִיעַת הַפִּשְׁתָּן, יִהְיוּ כְּלִיל לְשֵׁם שָׁמַיִם בְּלֹא שֵּׁמֶץ פְּגַם כָּלְשֶׁהוּ. בִּנְיָן הַתּוֹרָה לְדוֹרוֹת, דּוֹרֵשׁ שֶׁיְּסוֹדוֹתָיו יִהְיוּ חֲזָקִים בְּיוֹתֵר, וְזֹאת עַל יְדֵי שֶׁהַהֲכָנָה תִּהְיֶה טְהוֹרָה בְּתַכְלִית הַשְּׁלֵמוּת.

*

בְּעִנְיַן זֶה סִפֵּר רַבִּי אֵלִיָּהוּ לוּפְּיָאן זַצַ"ל, מַעֲשֵׂה בְּרוּחַ שֶׁנִּכְנְסָה בְּאָדָם אֶחָד. כַּאֲשֶׁר רָצוּ לִבְדּוֹק אִם אָכֵן זֶהוּ גִּלְגּוּל נְשָׁמָה אוֹ סְתָם רוּחַ טֻמְאָה, הִנִּיחוּ עַל רֹאשׁ הָאָדָם שֶּׁבּוֹ הָיְתָה הָרוּחַ, "סֵפֶר הַזֹּהַר", שֶׁכָּךְ הָיָה מְקֻבָּל לִבְדּוֹק אֶת הַדָּבָר - שֶׁאִם תִּזְעָק הָרוּחַ בְּהִתְקָרֵב אֵלֶיהָ סֵפֶר קָדוֹשׁ, הֲרֵי זֶה סִימָן כִּי זֶהוּ גִּלְגּוּל נְשָׁמָה. 

וְהִנֵּה כַּאֲשֶׁר הִנִּיחוּ אֶת "סֵפֶר הַזֹּהַר" הַקָּדוֹשׁ עַל רֹאשׁ הָאָדָם הַהוּא, לֹא נִזְדַּעֲזְעָה הָרוּחַ כְּלָל. הָלְכוּ וְהָבִיאוּ סֵפֶר זֹהַר מִדְּפוּס אַחֵר, וּמִיַּד זָעֲקָה וְרָעָשָׁה הָרוּחַ. כַּאֲשֶׁר שָׁאָלוּ אֶת הָרוּחַ מַדּוּעַ לֹא הִפְחִידָה הַסֵּפֶר הָרִאשׁוֹן הֲרֵי גַּם זֶה הָיָה "סֵפֶר הַזֹּהַר הַקָּדוֹשׁ". הֵשִׁיבָה הָרוּחַ: אָכֵן הָיָה זֶה אוֹתוֹ הַסֵּפֶר, אַךְ הָרִאשׁוֹן הֻדְפַּס עַל יְדֵי מֵחַלְלֵי שַׁבָּת, וְאִלּוּ הַשֵּׁנִי הֻדְפַּס עַל יְדֵי אֲנָשִׁים יְרֵאִים. 

אָמַר עַל זֶה רַבִּי אֵלִיָּהוּ: הֲרֵי לָנוּ שְׁנֵי סְפָרִים זֵהִים בְּתוֹכְנָם וּבְצוּרָתָם, אֶלָּא שֶׁהָאֶחָד הוּכָן בִּקְדֻשָּׁה, וְאִלּוּ לַשֵּׁנִי חַסְרָה הַהֲכָנָה הַזֹּאת. לִכְאוֹרָה הָיָה נִדְמֶה שֶּׁאֵין כָּל הֶבְדֵּל בֵּינֵיהֶם, עַד שֶׁבָּא הַמַּעֲשֶׂה הַזֶּה וּמְלַמְּדֵנוּ כַּמָּה הַהֶבְדֵּל גָּדוֹל בֵּינֵיהֶם, וְהַכֹּל בִּגְלַל הַשְׁפָּעַת הַפּוֹעֵל בְּנִפְעַל.

*

יָדוּעַ מַה שֶׁאָמַר הַגְּרָ"א מִוִּילְנָא זַצַ"ל, שֶׁאִם הָיוּ בּוֹנִים בֵּית כְּנֶסֶת מִתְּחִלָּה כְּרָאוּי, דְּהַיְנוּ שֶׁאַף אֶת הַקַּרְדֹּם שֶׁחוֹטְבִים בּוֹ אֶת הָעֵצִים לְצֹרֶךְ הֲקָמַת הַבִּנְיָן, הָיָה עוֹשֶׂה יִשְׂרָאֵל בְּמַחְשָׁבָה לְשֵׁם שָׁמַיִם, לֹא הָיוּ מִתְפַּלְּלִים בְּאוֹתוֹ בֵּית כְּנֶסֶת בְּמַחְשָׁבָה זָרָה.

וּמְסַפְּרִים עַל אָדָם אֶחָד שֶׁהִתְפַּלֵּל פַּעַם בְּבֵית כְּנֶסֶת אֶחָד, וְהַתְּפִלָּה הָיְתָה בְּאוֹפַן כָּל כָּךְ נַעֲלֶה, שֶׁמֵּעוֹלָם לֹא הִתְפַּלֵּל תְּפִלָּה כָּזוֹ. לְאַחַר מִכֵּן נִתְבָּרֵר לוֹ כִּי הַגְּרָ"א מִוִּילְנָא זַצַ"ל כְּשֶׁעָרַךְ גָּלוּת, עָמַד וְהִתְפַּלֵּל בְּאוֹתוֹ מָקוֹם שֶׁהִתְפַּלֵּל הוּא שָׁם. רָאָה עַד כַּמָּה מַשְׁפִּיעַ הָאָדָם עַל סְבִיבָתוֹ.

*

כָּתַב בְּסֵפֶר "קַב הַיָּשָׁר" (פֶּרֶק א): בֹּא וּרְאֵה מַה שֶּׁמָּצָאתִי כָּתוּב בְּסֵפֶר "אוֹתִיּוֹת דְּרַבִּי עֲקִיבָא", כִּי יֵשׁ מַלְאַךְ אֶחָד עוֹמֵד סָמוּךְ לָרָקִיעַ רִאשׁוֹן, וְרוֹאֶה מַעֲשִׂים שֶׁל בְּנֵי אָדָם וּמַכְרִיז וּמוֹדִיעַ אֶת מַעֲשֵׂיהֶם לְמַלְאָךְ אַחֵר, וְאוֹתוֹ הַמַּלְאָךְ הַשֵּׁנִי מַכְרִיז הַכְּרוּז לְפָנָיו "פָּרֹכֶת הַקֹּדֶשׁ", וּמֵחֲמָת קוֹל כְּרוּז זֶה, מַה שֶׁבְּנֵי אָדָם עוֹשִׂים עֲבֵרוֹת, מִתְרַחֲקִים מִשָּׁם כָּל הַמַּלְאָכִים שֶׁרוֹצִים לוֹמַר שִׁירָה, עַד שֶׁמְּטַהֲרִים אֶת הַמָּקוֹם בִּטְבִילוֹת.

וּמִזֶּה נִלְמַד קַל וָחֹמֶר, אִם מֵהַמָּקוֹם שֶׁשּׁוֹמְעִים כְּרוּז שֶׁל קוֹל הָעֲבֵרָה, מַלְאֲכֵי הַשָּׁרֵת מִתְרַחֲקִים, וּמְטַהֲרִים הַמְּקוֹמוֹת. מִכָּל שֶׁכֵּן שֶׁיֵּשׁ טֻמְאָה בְּאוֹתוֹ מָקוֹם עַצְמוֹ שֶּׁנַּעֲשָׂה בָּהּ הָעֲבֵרָה, וְקַל וָחֹמֶר שֶׁאוֹתוֹ בֶּן אָדָם שֶׁעוֹשֶׂה עֲבֵרָה בְּעַצְמוֹ, שֶּׁנַּעֲשָׂה טָמֵא.

וּמָצִינוּ בְּכִתְבֵי הָאֲרִ"י ז''ל, שֶׁצִּוָּה לְתַלְמִידָיו הַחֲסִידִים, וּבִפְרָט לְתַלְמִידוֹ ר' יִצְחָק אַשְׁכְּנַזִּי, שֶׁיֵּלֵךְ לִכְפַר עֵין זֵיתִים לְקֶבֶר ר' יְהוּדָה בַּר אִלָעִי, וְשָׁם יִתְפַּלֶּל, וִיכַוֵּן יִחוּדִים שֶׁמָּסַר לוֹ הָאֲרִ"י ז''ל, וְשָׁם יְגַלֶּה לוֹ ר' יְהוּדָה בַּר אִלָעִי פֵּרוּשׁ עַל מַאֲמָר הַזֹּהַר בְּפָרָשַׁת הַאֲזִינוּ. וְצִוָּה לוֹ הָאֲרִ"י, שֶׁלֹּא יְדַבֵּר עִם שׁוּם אָדָם בַּהֲלִיכָתוֹ.

הָלַךְ ר' יִצְחָק אַשְׁכְּנַזִּי, וְהִתְפַּלֵּל וְעָשָׂה כָּל הַיִּחוּדִים, וְנִשְׁתַּטַּח עַל קִבְרוֹ, אַךְ אֵין קוֹל וְאֵין תְּשׁוּבָה. חָזַר בְּפַחֵי נֶפֶשׁ אֶל רַבּוּ הָאֲרִ"י ז''ל, וְאָמַר לוֹ: בָּאתִי לְקִבְרוֹ שֶׁל רַבִּי יְהוּדָה בַּר אִלָעִי, וְעָשִׂיתִי כְּכָל אֲשֶׁר צִוִּיתָנִי, וְלֹא בָּא אֵלַי שׁוּם תְּשׁוּבָה מִמֶּנּוּ. 

אָמַר לוֹ הָאֲרִ"י: מַדּוּעַ לֹא שָׁמַעְתָּ לְמַה שֶׁהִזְהַרְתִּי אוֹתְךָ, וְדִבַּרְתָּ עִם עָרֵל עֲרָבִי אֶחָד, וְלֹא דַּי שֶׁהוּא לֹא שָׁאַל בִּשְׁלוֹמְךָ, אֶלָּא אַתָּה הִקְדַּמְתָּ לוֹ שָׁלוֹם, וַהֲלֹא צִוִּיתִיךָ שֶׁלֹּא תְּדַבֵּר עִם שׁוּם בֶּן אָדָם. אָז זָכָר רַבִּי יִצְחָק אַשְׁכְּנָזִי ז''ל שֶׁכָּךְ הָיָה, וְהוֹדָהּ לוֹ עַל כָּךְ. רְאֵה עַד כַּמָּה כֹּחַ הַהַשְׁפָּעָה שֶׁל הָאָדָם הוּא גָּדוֹל.

*

מְסֻפָּר בַּזֹּהַר הַקָּדוֹשׁ עַל רַבִּי חִיָּא וְר' יוֹסִי שֶׁהָיוּ הוֹלְכִים בַּדֶּרֶךְ בַּמִּדְבָּר, וְרָאוּ מֵרָחוֹק אָדָם שֶׁטָּעוּן מַשָּׂא. אָמַר ר' חִיָּא, לֹא נֵלֵךְ עִמּוֹ בַּדֶּרֶךְ, מִפְּנֵי שֶׁאוּלַי הוּא גּוֹי וְאָסוּר לָלֶכֶת עִמּוֹ, שֶׁמָּא עַם הָאָרֶץ הוּא וְאָסוּר לְהִתְלַוּוֹת עִמּוֹ. אָמַר לוֹ ר' יוֹסִי, נִבְדֹּק אוֹתוֹ אוּלַי הוּא תַּלְמִיד חֲכַם אוֹ בַּר אוִּרְיָן.

בֵּינְתַיִם הִגִּיעַ אֲלֵיהֶם הָאִישׁ וְעָבַר לִפְנֵיהֶם וְאָמַר: רְצוֹנִי לָלֶכֶת עִמָּכֶם בְּצַוְותָה, וּדְעוּ לָכֶם שָׁאָנִי מַכִּיר אֶת הַדֶּרֶךְ שֶׁאַתֶּם רוֹצִים לָלֶכֶת בָּהּ, וּדְעוּ לָכֶם שֶׁדֶּרֶךְ זוֹ הִיא מָקוֹם מְסֻכָּן מְאֹד, וְאַתֶּם אֵינְכֶם יוֹדְעִים מִזֶּה, וְחָלִילָה לִי שֶׁלֹּא לְגַלּוֹת לָכֶם כְּדֵי לְהַצִּיל אֶת נַפְשְׁכֶם. אָמַר ר' יוֹסִי, בָּרוּךְ ה' שֶׁהִתְחַבַּרְתָּ עִמָּנוּ. 

אָמַר לָהֶם: עַכְשָׁו צְרִיכִים אָנוּ לָלֶכֶת קְצָת בְּאוֹתוֹ הַדֶּרֶךְ שֶׁל סַכָּנָה, וְלֹא נְּדַבֵּר דָּבָר אֶלָּא נֵלֵךְ בִּמְהִירוּת עַד שֶׁנַּעֲבֹר אֶת אוֹתוֹ מָקוֹם סַכָּנָה. לְאַחַר שֶׁעָבְרוּ אֶת הַמָּקוֹם, אָמַר לָהֶם: בָּרוּךְ הַמָּקוֹם שֶׁעֲזָרָנוּ לָצֵאת מִן הַמָּקוֹם הַזֶּה.

וְהוֹסִיף וְאָמַר: פַּעַם הָלַךְ כֹּהֵן תַּלְמִיד חֲכַם אֶחָד עִם עַם הָאָרֶץ אֶחָד, וְעָמַד עַם הָאָרֶץ עַל הַתַּלְמִיד חֲכַם וְהָרַג אוֹתוֹ בַּמָּקוֹם הַזֶּה, וּמֵאוֹתוֹ הַיּוֹם, כָּל מִי שֶׁהוֹלֵךְ בְּזוֹ הַדֶּרֶךְ שֶׁאַתֶּם רְצִיתָם לַהֲלֹךְ שָׁמָּה, וְעוֹבֵר בְּאוֹתוֹ מָקוֹם שֶׁנִּשְׁחַט הַתַּלְמִיד חֲכַם, אוֹתוֹ אָדָם נִזּוֹק, כִּי מֵאוֹתוֹ שָׁעָה נַעֲשָׂה אוֹתוֹ הַמָּקוֹם מָקוֹם סַכָּנָה, וּמִתְחַבְּאִים שָׁם גַּזְלָנִים וְכוּ', כִּי הַקָּדוֹשׁ בָּרוּךְ הוּא תּוֹבֵעַ דָּמוֹ שֶׁל אוֹתוֹ כֹּהֵן תַּלְמִיד חֲכַם.

הֲרֵי לְךָ חֻמְרַת הַחֵטְא, שֶׁגּוֹרֵם לְאוֹתוֹ הַמָּקוֹם לַעֲשׂוֹתוֹ מָקוֹם סַכָּנָה. עַל כֵּן צָרִיךְ הָאָדָם לְהִזָּהֵר שֶּׁיֵּשֵׁב בְּבֵית הַכְּנֶסֶת לְיַד שָׁכֵן טוֹב, וְלֹא לְיַד אָדָם רָשָׁע, וְאָז בְּווַדַּאי יְקֻבַּל תְּפִלָּתוֹ, וְהַקָּדוֹשׁ בָּרוּךְ הוּא יִתֵּן בִּלְבָבוֹ לְטַהֵר גּוּפוֹ וְנִשְׁמָתוֹ (קַב הַיָּשָׁר פֶּרֶק יא).

*

סִפֵּר הַגָּאוֹן רַבִּי חַיִּים קַנְיֶבְסְקִי שְׁלִיטָ"א: פַּעַם לִוִיתִי אֶת דּוֹדִי הֶחָזוֹן אִישׁ זַצַ"ל בְּטִיּוּל שֶׁל בֵּין עַרְבָּיִם [כְּפִי שֶׁצִּוּוּ עָלָיו הָרוֹפְאִים], בְּאוֹתוֹ רְחוֹב הַקָּרוּי הַיּוֹם עַל שְׁמוֹ. כְּשֶׁהִגַּעְנוּ סָמוּךְ לְבֵית הָעַלְמִין "שׁוֹמְרֵי שַׁבָּת" וְהַמָּקוֹם הָיָה עֲדַיִן מֻקָּף פַּרְדֵסִים, עָצַר לְפֶתַע הֶחָזוֹן אִישׁ, וְאָמַר לִי: בְּמָקוֹם זֶה עָבְרוּ בְּנֵי יְשִׁיבָה וְשׂוֹחֲחוּ בְּדִבְרֵי תּוֹרָה, אֲנִי מַרְגִּישׁ כָּאן קְדֻשָּׁה יְתֵרָה... 

בְּאוֹתָהּ הִזְדַּמְּנוּת הֵבִיא רַבִּי חַיִּים גַּם רְאָיָה, שֶׁלִּמּוּד תּוֹרָה עֲתִידִי מַשְׁפִּיעַ כְּבָר הַיּוֹם עַל הַמָּקוֹם שֶׁבּוֹ יִלְמְדוּ. יֵשׁ תּוֹסֶפְתָּא הַמְסַפֶּרֶת, שֶׁכַּאֲשֶׁר בָּא הַמַּלְאָךְ אֶל יְהוֹשֻׁעַ וְאָמַר לוֹ "עַתָּה בָּאתִי", צִיוָוהוּ הַמַּלְאָךְ לָקוּם עַל רַגְלָיו, כִּי בַּמָּקוֹם הַזֶּה עָתִיד לַעֲמוֹד אֱלִישָׁע וּלְהַרְבִּיץ תּוֹרָה לִכְלָל יִשְׂרָאֵל, וְלָכֵן כְּבָר עַכְשָׁו יֶשְׁנָהּ קְדֻשָּׁה נוֹרָאָה עַל הַמָּקוֹם. (טוּבְךָ יַבִּיעוּ).

*

בְּסֵפֶר "דֶּרֶךְ שִׂיחָה" מְסֻפָּר, שֶׁפַּעַם בָּאוּ קְבוּצַת בַּחוּרִים לְבַקֵּר בִּבְנֵי בְּרַק, וְהִתְהַלְּכוּ עַל הָהָר הֵיכָן שֶּׁהַיּוֹם מְמֻקֶּמֶת יְשִׁיבַת פּוֹנִיבֶז'. הָהָר עֲדַיִן הָיָה שׁוֹמֵם לַחֲלוּטִין, וּלְפֶתַע פָּגְשׁוּ אֶת הָרַב מִפּוֹנִיבֶז' זַצַ"ל, וּשְׁאָלָם הָרַב: הַאִם אַתֶּם שׁוֹמְעִים? עֲנוּ הַבַּחוּרִים כִּי אֵינָם שׁוֹמְעִים כְּלוּם. וְשׁוּב שְׁאָלָם: וְכִי אֵינְכֶם שׁוֹמְעִים? וְהֵשִׁיבוּ שׁוּב בִּשְׁלִילָה. אָמַר לָהֶם הָרַב: אֲנִי שׁוֹמֵעַ שֶׁכַּמָּה מֵאוֹת בַּחוּרִים יוֹשְׁבִים וְלוֹמְדִים עַל הָהָר הַזֶּה... וְכָךְ אָכֵן הָיָה.

*

@ אֶחָד שֶׁיּוֹשֵׁב וְעוֹסֵק בַּתּוֹרָה

אֲנָשִׁים רַבִּים הוֹלְכִים לַצַּדִּיקִים וַחֲכָמִים, וְאַף נוֹסְעִים אֲלֵיהֶם לְמֶרְחַקִּים, כְּדֵי לְהִתְבָּרֵךְ בְּכָל עִנְיְנֵיהֶם, הֵן בְּפַרְנָסָה, הֵן בְּחִנּוּךְ יְלָדִים, הֵן בִּמְצִיאַת חֵן וְכוּ' וְכוּ'. 

וְהִנֵּה הַצַּדִּיק אֵין בְּאֶפְשָׁרוּתוֹ לַעֲשׂוֹת מְאוּמָה לוּלֵא רְצוֹן ה', וְכָל מַה שֶׁבִּיכָלְתּוֹ הוּא - לִרְצוֹת אֶת ה' שֶׁיְּבָרֵךְ אֶת בְּרִיּוֹתָיו, כְּמַאֲמַר חֲכָמֵינוּ ז''ל: "צַדִּיק גּוֹזֵר, וְהַקָּדוֹשׁ בָּרוּךְ הוּא מְקַיֵּם". 

וְהִנֵּה עֵצָה טוֹבָה אוֹמְרִים לָנוּ כָּאן חֲכָמִים. יָכוֹל אָדָם לְלֹא כָּל טִרְחָה יְתֵרָה וּלְלֹא נְסִיעוֹת מְפָרְכוֹת, לְהִתְבָּרֵךְ יְשִׁירוֹת מִמְּקוֹר הַבְּרָכוֹת - מֵהַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ. 

הַכֵּיצַד? כַּאֲשֶׁר יוֹשֵׁב הָאָדָם וְעוֹסֵק בַּתּוֹרָה, הַשְּׁכִינָה בָּאָה אֵלָיו, וְשׁוֹכֶנֶת אֶצְלוֹ, וּמְבֹרֶכֶת אוֹתוֹ בְּכָל מִילֵּי דְּמֵיטָב, שֶׁנֶּאֱמַר: "בְּכָל הַמָּקוֹם אֲשֶׁר אַזְכִּיר אֶת שְׁמִי, אָבוֹא אֵלֶיךָ וּבֵרַכְתִּיךָ". 

וּמְסַפְּרִים עַל חָתָן אֶחָד שֶׁבָּא לִפְנֵי חֲתֻנָּתוֹ לְהִתְיַעֵץ וּלְהִתְבָּרֵךְ אֵצֶל רַבּוֹ הַצַּדִּיק רַבִּי מֵאִיר חָדָשׁ זַצַ"ל. אָמַר לוֹ רַבִּי מֵאִיר, בְּטוּחַנִי שֶׁהִנְּךָ נוֹהֵג כְּמִנְהַג חֲבֵרֶיךָ, וְהוֹלֵךְ לִפְנֵי הַחֲתֻנָּה לְקַבֵּל בְּרָכוֹת צַדִּיקִים, אוֹ לְקִבְרֵי צַדִּיקִים לְהִתְפַּלֵּל, אַךְ בְּוַדַּאי אַתָּה רוֹצֶה אֶת בִּרְכַּת הַקָּדוֹשׁ בָּרוּךְ הוּא בְּעַצְמוֹ.

לָכֵן אֵיעֶץ לְךָ מַה שֶׁאָמְרוּ בְּאָבוֹת "וּמִנַּיִן אֲפִילּוּ אֶחָד שֶׁיּוֹשֵׁב וְעוֹסֵק בַּתּוֹרָה שֶׁשְּׁכִינָה שְׁרוּיָה עִמּוֹ, שֶׁנֶּאֱמַר: בְּכָל הַמָּקוֹם אֲשֶׁר אַזְכִּיר אֶת שְׁמִי אָבוֹא אֵלֶיךָ וּבֵרַכְתִּיךָ", אִם כֵּן זֹאת עֲשֵׂה, בְּיוֹם הַחֻפָּה, תִּקְבַּע לְךָ זְמַן לִמּוּד, וְאָז [[הַקָּדוֹשׁ בָּרוּךְ הוּא יָבוֹא אֵלֶיךָ וִיבָרֵךְ אוֹתְךָ]], וְאָז תִּכָּנֵס לַחֻפָּה עִם "[[אָבוֹא אֵלָיו וּבֵרַכְתִּיךָ...]]"
**INDEX_WRITE=<p>
# מִשְׁנָה ג

{רַבִּי שִׁמְעוֹן אוֹמֵר, שְׁלשָׁה שֶׁאָכְלוּ עַל שֻׁלְחָן אֶחָד וְלֹא אָמְרוּ עָלָיו דִּבְרֵי תּוֹרָה, כְּאִלּוּ אָכְלוּ מִזִּבְחֵי מֵתִים, שֶׁנֶּאֱמַר (יְשַׁעְיָה כח), כִּי כָּל שֻׁלְחָנוֹת מְלְאוּ קִיא צֹאָה בְּלִי מָקוֹם. אֲבָל שְׁלשָׁה שֶׁאָכְלוּ עַל שֻׁלְחָן אֶחָד וְאָמְרוּ עָלָיו דִּבְרֵי תּוֹרָה, כְּאִלּוּ אָכְלוּ מִשֻּׁלְחָנוֹ שֶׁל מָקוֹם בָּרוּךְ הוּא, שֶׁנֶּאֱמַר (יְחֶזְקֵאל מא), וַיְדַבֵּר אֵלַי זֶה הַשֻּׁלְחָן אֲשֶׁר לִפְנֵי ה': }

כְּשֶׁאָדָם אוֹמֵר עַל שֻׁלְחָנוֹ דִּבְרֵי תּוֹרָה לְאַחַר הָאֲכִילָה, מַרְאֶה הוּא בָּזֶה שֶׁעִקַּר הָאֲכִילָה לֹא הָיְתָה בִּשְׁבִיל תַּאֲווֹת הַגּוּף, אֶלָּא כְּדֵי שֶׁיִּהְיֶה לוֹ כֹּחַ לִלְמֹד תּוֹרָה, וְהָרְאָיָה לְכָךְ, שֶׁמִּיָּד לְאַחַר הָאֲכִילָה מְדַבֵּר הוּא בְּדִבְרֵי תּוֹרָה.

 אֲבָל מִי שֶׁאָכַל וְלֹא אָמַר דִּבְרֵי תּוֹרָה עַל הַשֻּׁלְחָן, אֶלָּא קָם וְהָלָךְ לְדַרְכּוֹ, הֲרֵי זֶה מַרְאֶה שֶׁאֲכִילָתוֹ הָיְתָה אַךְ וְרַק לְצֹרֶךְ תַּאֲווֹת גּוּפוֹ וְלֹא לְשֵׁם שָׁמַיִם, וְלָכֵן שֻׁלְחָנוֹ וַאֲכִילָתוֹ מְאוּסִים בְּעֵינֵי ה' יִתְבָּרַךְ.

וּבְהֶקְשֵׁר לָזֶה כָּתַב בְּסֵפֶר "יַחֵל יִשְׂרָאֵל", רֶמֶז מְעַנְיֵן לְכָךְ בְּדִבְרֵי רַבִּי מֹשֶׁה אִיסֶרְלִישׁ (הָרַמָ"א) בְּהַגָּהוֹתָיו לְשֻׁלְחָן עָרוּךְ. 

אֶת הַשֻּׁלְחָן עָרוּךְ חֵלֶק "אוֹרַח חַיִּים" הַחֵלֶק הָעוֹסֵק בַּהֲלִיכוֹת חַיָּיו שֶׁל הָאָדָם בְּחַיֵּי הַיּוֹם יוֹם, פּוֹתֵחַ הָרַמָ"א וּמְסַיֵּם בְּשֵׁנִי פְּסוּקִים שׁוֹנִים, שֶׁבָּהֶם מוֹפִיעָה הַמִּילָה "תָּמִיד". אֶת תְּחִלַּת הַשֻּׁלְחָן עָרוּךְ (סִימָן א) הוּא פּוֹתֵחַ בְּפָסוּק: "שִׁוִּיתִי ה' לְנֶגְדִּי תָּמִיד". וְסִיּוּם דִּבְרֵי הָרַמָ"א (סִימָן תרצז) הֵם בְּפָסוּק: "וְטוֹב לֵב מִשְׁתֶּה תָּמִיד".

הַפָּסוּק הָרִאשׁוֹן כֻּלּוֹ מַבִּיעַ רוּחָנִיּוּת, שֵׁם ה' נִצָּב לְנֶגֶד עֵינֵי הָאָדָם בְּכָל רֶגַע וְרֶגַע. לְעֻמָּתוֹ, הַפָּסוּק הַשֵּׁנִי כֻּלּוֹ עוֹסֵק בְּגַשְׁמִיּוּת, לִכְאוֹרָה מְדֻבָּר בְּאָדָם הֶעָסוּק בְּכָל הַעֵת וּבְכָל זְמַן בְּמִשְׁתֵּה. 

לְלַמֶּדְךָ, שֶׁאִם הָאָדָם מְקַיֵּם אֶת "שִׁוִּיתִי ה' לְנֶגְדִּי תָּמִיד" הַמִּתְבַּטֵּא בְּאֹפֶן מַעֲשִׂי בְּקִיּוּם כָּל הַכָּתוּב בַּהֲלָכָה, הוּא מַגִּיעַ לְכָךְ שֶׁאַף הַ''טוֹב לֵב מִשְׁתֶּה תָּמִיד" הוּא בִּבְחִינַת אוֹתוֹ "תָּמִיד" שֶׁבּוֹ נִפְתָּח הַשֻּׁלְחָן עָרוּךְ, דְּהַיְנוּ שֶׁהַמְקַיֵּם הֲלָכָה לְמַעֲשֵׂה אֶת הַ''תָּמִיד" הָרִאשׁוֹן שֶׁל "בְּכָל דַּרְכֶּךָ דָּעֵהוּ" יָכוֹל לְהַגִּיעַ לְקִיּוּם שְׁנֵי "תְּמִידִים" כְּהִלְכָתָם. כָּל חַיָּיו יִתְנַהֲלוּ לְאוֹר הַהֲלָכָה, וְאַף פְּעֻלּוֹתָיו הַתְּמִידִיּוֹת, תְּחַשֵּׁבְנָה כְּקָרְבָּן, וְתַעֲלֶינָה לְרֵיחַ נִיחוֹחַ לִפְנֵי הַמָּקוֹם.

~ אֲכִילָה לְשֵׁם שָׁמַיִם

יָדוּעַ מַה שֶׁחֲסִידִים מְסַפְּרִים, עַל חָסִיד אֶחָד שֶׁרַבּוֹ שָׁלַח אוֹתוֹ לְאֵיזֶה כְּפָר קָטָן אֵצֶל יְהוּדִי אֶחָד, כְּדֵי שֶׁיִּלְמַד אֶצְלוֹ אֵיךְ אוֹכְלִים לְשֵׁם שָׁמַיִם. כְּשֶׁהִגִּיעַ אֵלָיו, מָצָא שֶׁאוֹתוֹ יְהוּדִי הוּא פָּשׁוּט בְּיוֹתֵר בֹּקֶר צָהֳרָיִם וְעֶרֶב מַרְבֶּה בָּאֲכִילָה כְּכָל אֲשֶׁר יוּכַל, וּבְכָל אֲרוּחָה הוּא גּוֹמֵר סִיר מַלֵּא עַל גְּדוֹתָיו.

הִתְפַּלֵּא הֶחָסִיד מְאֹד וְחָשַׁב לְעַצְמוֹ: מַה כְּבָר אֶפְשָׁר לִלְמֹד מֵאָדָם שֶׁזּוֹלֵל כָּל כָּךְ הַרְבֵּה אוֹכֵל. אוּלָם אִם הָרַבִּי שְׁלָחוֹ לְכָאן, וַדַּאי שֶׁיֵּשׁ דְּבָרִים בְּגוֹ. נִגַּשׁ אֵלָיו וְאָמַר לוֹ: סְלַח לִי עַל שְׁאֵלָתִי, הֲתוּכַל לוֹמַר לִי מַדּוּעַ אַתָּה אוֹכֵל כָּל כָּךְ הַרְבֵּה?

הֵשִׁיב לוֹ הַיְּהוּדִי: דַּע לְךָ, שֶׁאֲנִי גֵּר בִּכְפַר שֶׁאֲבוֹתַי וַאֲבוֹת אֲבוֹתַי הִתְגּוֹרְרוּ בּוֹ, וְאָבִי עָלָיו הַשָּׁלוֹם, הָיָה מוֹכֵר שֵׁכַר לַגּוֹיִים. וְקָרָה פַּעַם, שֶּׁבְּעֵת שֶׁהָאִכָּרִים יָשְׁבוּ בַּפּוּנְדָק וְהִשְׁתַּכְּרוּ כְּשִׁכְרוּתוֹ שֶׁל לוֹט, פַּנּוּ לְאָבִי, וְדָרְשׁוּ מִמֶּנּוּ שֶׁיְּנַשֵּׁק אֶת הַפֶּסֶל שֶׁלָּהֶם, וְאִם לֹא, הֵם יַהַרְגוּ אוֹתוֹ.

כַּמּוּבָן שֶׁאֲבִי סֵרֵב לְכָךְ בְּכָל תּוֹקֵף, וְאָז בָּעֲרָה בָּהֶם חֲמָתָם, וְהֶחְלִיטוּ לִתְלוֹת אֶת אֲבִי, אוּלָם בִּהְיוֹת שֶׁאֲבִי הָיָה אָדָם חַלָּשׁ, עוֹד לִפְנֵי שֶׁהִסְפִּיקוּ לְבַצֵּעַ אֶת זְמָמָם, הוּא נָפַח אֶת נִשְׁמָתוֹ מִבְּלִי שֶׁיּוּכַל לְקַדֵּשׁ שֵׁם שָׁמַיִם בִּתְלִיָּתוֹ.

מֵאָז, קִבַּלְתִּי עַל עַצְמִי לְהַרְבּוֹת בְּאוֹכֵל כְּכָל שֶׁאֶפְשָׁר, כְּדֵי שֶׁגּוּפִי יִהְיֶה חָזָק, שֶׁאִם חַס וְשָׁלוֹם יִקְרֶה כַּדָּבָר הַזֶּה שֶׁיִּרְצוּ לִתְלוֹת אוֹתִי אִם אֲסַרֵב לְנַשֵּׁק פֶּסֶל, אָז כַּמּוּבָן שֶׁאֲסָרֵב בְּכָל תּוֹקֵף, אַךְ אֲנִי רוֹצֶה שֶׁיִּהְיוּ לִי אֶת כָּל הַכֹּחוֹת לְהַסְפִּיק לְהִתָּלוֹת, וְלֹא אָמוּת קוֹדֵם לָכֵן, וּבְכָךְ אֶזְכֶּה לְקַדֵּשׁ אֶת שְׁמוֹ יִתְבָּרַךְ... 

עַתָּה, כְּבָר הֵבִין הֶחָסִיד לְכַוָּנַת רַבּוֹ, אֲשֶׁר שָׁלַח אוֹתוֹ לִרְאוֹת מַהִי אֲכִילָה לְשֵׁם שָׁמַיִם שֶׁל יְהוּדִי פָּשׁוּט. (שְׁאַל אָבִיךָ וְיַגֵּדְךָ).

**INDEX_WRITE=<p>
# מִשְׁנָה ד

{ רַבִּי חֲנִינָא בֶּן חֲכִינַאי אוֹמֵר, הַנֵּעוֹר בַּלַּיִלָה וְהַמְהַלֵּךְ בַּדֶּרֶךְ יְחִידִי וְהַמְפַנֶּה לִבּוֹ לְבַטָּלָה, הֲרֵי זֶה מִתְחַיֵּב בְּנַפְשׁוֹ:}

הַתַּנָּא מְלַמְּדֵנוּ שְׁמִי נִמְצָא עֵר בַּשִּׁעוּר הַלַּיְלָה וְאֵינוֹ לוֹמֵד אוֹ מְהַרְהֵר בְּדִבְרֵי תּוֹרָה, וְכֵן מִי שֶׁהוֹלֵךְ בְּדֶרֶךְ יְחִידִי, וְאֵינוֹ מְדַבֵּר אוֹ חוֹשֵׁב בְּאוֹתָהּ שָׁעָה בְּדִבְרֵי תּוֹרָה אֶלָּא מַפְנֶה אֶת לִבּוֹ לִדְבָרִים בְּטֵלִים, הֲרֵי הוּא מִתְחַיֵּב בְּנַפְשׁוֹ.

~ מַדּוּעַ הַמִתְבַּטֵּל מֵהַתּוֹרָה מִתְחַיֵּב בְּנַפְשׁוֹ

צָרִיךְ בֵּאוּר, מַדּוּעַ כֹּה חָמוּר עֲווֹנוֹ שֶׁל אָדָם זֶה שֶׁאֵינוֹ עוֹסֵק בַּתּוֹרָה בִּשְׁעוֹת הַפְּנַאי, עַד שֶׁדָּנוּהוּ חֲכָמִים וְאָמְרוּ שֶׁהוּא מִתְחַיֵּב בְּנַפְשׁוֹ?

אוּלָם הַדְּבָרִים יִתְבָּאֲרוּ עַל פִּי מַה שֶׁאָמְרוּ רַבּוֹתֵינוּ בְּמַסֶּכֶת מְנָחוֹת (דַּף צט:): הַתּוֹרָה נִתְּנָה בְּאַרְבָּעִים יוֹם, וְנִשְׁמָתוֹ שֶׁל אָדָם נוֹצְרָה בְּאַרְבָּעִים יוֹם [צוּרַת הַוְּלַד נוֹצֶרֶת בְּמֶשֶׁךְ 40 יוֹם]. כָּל הַמְּשַׁמֵּר תּוֹרָתוֹ, נִשְׁמָתוֹ מִשְׁתַּמֶּרֶת, וְכָל שֶׁאֵינוֹ מְשַׁמֵּר אֶת הַתּוֹרָה, אֵין נִשְׁמָתוֹ מִשְׁתַּמֶּרֶת.

וְהִמְשִׁילוּ זֹאת לְשַׂר, שֶׁמָּסַר צִפּוֹר דְּרוֹר לְעָבְדוֹ כְּדֵי שֶׁיִּשְׁמֹר אוֹתָהּ, וְאָמַר לוֹ הַשַּׂר: אַל תַּחְשֹׁב שֶׁאִם תֹּאבַדְנָה, אֶת דְּמֵי שָׁוְיָהּ אֲנִי נוֹטֵל מִמְּךָ, אֶלָּא דַּע לְךָ שֶׁאֶת נִשְׁמָתְךָ אֲנִי נוֹטֵל מִמְּךָ!! 

כְּלוֹמַר, לְלֹא תּוֹרָה אֵין שְׁמִירָה לְנִשְׁמָתוֹ שֶׁל הָאָדָם, וַאֲפִילּוּ שֶׁהוּא מֻקָּף בְּשׁוֹמְרֵי רֹאשׁ, וְיֵשׁ לוֹ נֶשֶׁק צָמוּד, עֲדַיִן אֵינוֹ נִקְרָא שָׁמוּר וּמֻגָּן לְלֹא לִמּוּד הַתּוֹרָה, וְרַק עַל יְדֵי הַתּוֹרָה הַקְּדוֹשָׁה, אָדָם שׁוֹמֵר אֶת נַפְשׁוֹ וְגוּפוֹ מִכָּל דָּבָר רַע, וַאֲפִילּוּ מַלְאַךְ הַמָּוֶת לֹא יָכוֹל לִטּוֹל אֶת נִשְׁמָתוֹ בְּשָׁעָה שֶׁעוֹסֵק בַּתּוֹרָה, כְּפִי הַסִּפּוּר הַמְּפֻרְסָם בְּמַסֶּכֶת שַׁבָּת (דַּף ל') עַל דָּוִד הַמֶּלֶךְ ע"ה, שֶׁכָּל זְמַן שֶׁהָיָה עוֹסֵק בַּתּוֹרָה, לֹא יָכֹל לִפְגֹּעַ בּוֹ מַלְאַךְ הַמָּוֶת.

צְרִיכִים לָדַעַת, שֶׁמִּשְׁנָה זוֹ אֵינָהּ חֲסִידוּת, אֶלָּא חוֹבַת כָּל אֶחָד וְאֶחָד מֵאִתָּנוּ לְקַיֵּם אוֹתָהּ, כְּדֵי שֶׁלֹּא יִתְבְּעוּ אוֹתָנוּ עַל כָּךְ בַּשָּׁמַיִם, וּכְמוֹ שֶׁכָּתַב בְּסֵפֶר "פֶּלֶא יוֹעֵץ", שֶּׁאֵין לְאַבֵּד מִן הַזְּמַן יְקַר הָעֵרֶךְ אֲפִילּוּ רֶגַע אֶחָד, כִּי נַאֲמִין בֶּאֱמוּנָה שְׁלֵמָה שֶׁעַל הַכֹּל יָבֹא אֱלֹקִים בְּמִשְׁפָּט, אֲפִילּוּ עַל זְמַן מוּעָט כְּדֵי בְּלִיעַת הָרַוָּק, כְּמוֹ שֶׁדָּרְשׁוּ רַבּוֹתֵינוּ עַל הַפָּסוּק "לֹא תַרְפֵּנִי עַד בִּלְעִי רֻקִּי".

*

וְאָמְרוּ חֲז''ל בְּמַסֶּכֶת שַׁבָּת (דַּף פג:), לְעוֹלָם אַל יִמְנַע אָדָם אֶת עַצְמוֹ מִבֵּית הַמִּדְרָשׁ וּמִדִּבְרֵי תּוֹרָה, וַאֲפִילּוּ בִּשְׁעַת מִיתָה. 

וְנִרְאָה לְבָאֵר, שֶׁגַּם בִּשְׁעַת לַיְלָה שֶׁאָז הוּא זְמַן שֵׁינָה לְרֹב הָעוֹלָם, וְהַשֵּׁינָה נִקְרֵאת מִיתָה [כִּדְאִיתָא בִּבְרָכוֹת (נז:) שֵׁינָה אַחַת מִשִּׁשִּׁים לְמִיתָה], אַל יִמְנַע עַצְמוֹ מִלִּלְמֹד תּוֹרָה, מִפְּנֵי שֶׁהַלַּיְלָה נִבְרָא כְּדֵי לִלְמֹד בּוֹ תּוֹרָה, כְּמוֹ שֶׁאָמְרוּ בַּגְּמָרָא עֵרוּבִין (סה.): לֹא נִבְרָא לַיְלָה אֶלָּא לְגִירְסָא. וְעַל כֵּן יֵשׁ לְנַצְּלוֹ לְלִמּוּד. וְאָמְרוּ בַּגְּמָרָא בְּרָכוֹת (יד.): כָּל הַמַּשְׂבִּיעַ עַצְמוֹ מִדִּבְרֵי תּוֹרָה וְלָן, אֵין מְבַשְּׂרִים אוֹתוֹ בְּשׂוֹרוֹת רָעוֹת.

~ נִצּוּל הַזְּמַן עַד הֵיכָן

הַגָּאוֹן מִוִּילְנָא, מִלְּבַד גְּאוֹנוּתוֹ הַכַּבִּירָה, הָיָה יָדוּעַ גַּם בְּהַתְמָדָתוֹ הָעֲצוּמָה. בְּמֶשֶׁךְ כָּל שְׁעוֹת הַיּוֹם, הָיָה יוֹשֵׁב וְלוֹמֵד בַּחֶדֶר בּוֹ הָיוּ הַתְּרִיסִים סְגוּרִים תָּדִיר, כְּדֵי שֶׁלֹּא יַפְרִיעַ לוֹ הָרַעַשׁ וְהַקּוֹלוֹת מִבַּחוּץ. הוּא אַף הִסְתַּפֵּק בְּאַרְבַּע שָׁעוֹת שֵׁינָה בִּימָמָה, כְּדֵי לְהַמְשִׁיךְ לִלְמֹד בְּמַחְשָׁבָה צְלוּלָה.

עַל מְנָת לְהַמְחִישׁ אֶת נִצּוּל הַזְּמַן שֶׁל הַגְּרָ"א, נַזְכִּיר אֶת הַמְּסֻפָּר, כִּי יוֹם אֶחָד הִגִּיעָה אֲחוֹתוֹ לְבַקְּרוֹ מִמֶּרְחַקִּים, לְאַחַר שָׁנִים רַבּוֹת בָּהֶן הֵם לֹא הִתְרָאוּ. הַגְּרָ"א יָצָא לִקְרָאתָהּ, וְקִבֵּל אוֹתָהּ בְּשִׂמְחָה וּבְסֵבֶר פָּנִים יָפוֹת.

לְאַחַר שֶׁשָּׁאַל בִּשְׁלוֹמָהּ וּבְשָׁלוֹם מִשְׁפַּחְתָּהּ, אָמַר לָהּ: אֲחוֹתִי, הֲלֹא אָתְּ הֲרֵי יוֹדַעַת שֶׁהָעוֹלָם הַזֶּה הוּא פְּרוֹזְדוֹר, וְהָאָדָם צָרִיךְ לְהָכִין אֶת עַצְמוֹ לִטְרַקְלִין לְעוֹלָם הַבָּא, וַהֲרֵי נֶאֱמַר בִּתְהִלִּים "בַּמֵּתִים חָפְשִׁי", כְּלוֹמַר, רַק אָדָם מֵת שֶׁהִסְתַּלֵּק מִן הָעוֹלָם, הוּא חָפְשִׁי מִן הַמִּצְווֹת, אֲבָל כָּל עוֹד אָנוּ חַיִּים כָּאן בָּעוֹלָם הַזֶּה, עָלֵינוּ לְהָכִין אֶת הַצֵּידָה לַדֶּרֶךְ, וְחָבַל עַל כָּל רֶגַע.

עַל כֵּן אֲנִי, מְבַקֵּשׁ אֶת סְלִיחֲתֵך, אַךְ עָלַי לָשׁוּב לִלְמֹד תּוֹרָה, וּבְעֶזְרַת ה' כְּשֶׁנִּפְגֶּשׁ אַחֲרֵי מֵאָה וְעֶשְׂרִים שָׁנָה שֶׁלָּנוּ, יִהְיֶה לָנוּ זְמַן בְּשֶׁפַע, שָׁם נוּכַל לְהַמְשִׁיךְ לְשׂוֹחֵחַ... לְאַחַר מִכֵּן פָּנָה לְחַדְרוֹ וְשָׁב לְתַלְמוּדוֹ.

וְעַל כֵּן, חוֹבָה לְנַצֵּל כָּל רֶגַע פָּנוּי, לְעֵסֶק הַתּוֹרָה הַקְּדוֹשָׁה, וְגַם בַּזְּמַן שֶׁאֵינוֹ יָכוֹל לִלְמֹד מֵחֲמַת אוֹנֵס מְסֻיָּם, אֵין לוֹ לְהַפְסִיק וּלְנַתֵּק אֶת מַחְשַׁבְתּוֹ מֵהַתּוֹרָה הַקְּדוֹשָׁה, אֶלָּא יְמַלְמֵל אוֹ יְהַרְהֵר בְּדִבְרֵי תּוֹרָה הַשְּׁגוּרִים בְּפִיו, כְּגוֹן בַּמִּשְׁנָה הַמְּפֻרְסֶמֶת "רַבִּי חֲנַנְיָא בֵּן עֲקַשְׁיָא אוֹמֵר וְכוּ'", אוֹ בְּפֶרֶק "בַּמֶּה מַדְלִיקִין", וְכֵן כָּל כַּיּוֹצֵא בָּזֶה, וְהָעִקָּר שֶׁלֹּא יִהְיֶה לִבּוֹ פָּנוּי לְבַטָּלָה.
**INDEX_WRITE=<p>
# מִשְׁנָה ה

{רַבִּי נְחוּנְיָא בֶּן הַקָּנָה אוֹמֵר, כָּל הַמְקַבֵּל עָלָיו עֹל תּוֹרָה, מַעֲבִירִין מִמֶּנּוּ עֹל מַלְכוּת וְעֹל דֶּרֶךְ אֶרֶץ. וְכָל הַפּוֹרֵק מִמֶּנּוּ עֹל תּוֹרָה, נוֹתְנִין עָלָיו עֹל מַלְכוּת וְעֹל דֶּרֶךְ אֶרֶץ:}

@ עֹל תּוֹרָה

לִמּוּד הַתּוֹרָה נִקְרָא "עֹל", מִפְּנֵי שֶׁהַתּוֹרָה דּוֹרֶשֶׁת מֵהָאָדָם עָמָל רַב וִיגִיעָה רַבָּה, וּכְמוֹ שֶׁאָמְרוּ בְּמַסֶּכֶת בְּרָכוֹת (דַּף סג) עַל הַפָּסוּק בְּמִשְׁלֵי: "כִּי מִיץ חָלָב יוֹצִיא חֶמְאָה", בְּמִי אַתָּה מוֹצֵא חֶמְאָה שֶׁל תּוֹרָה (שֶׁזּוֹכֶה לְהוֹרוֹת הוֹרָאוֹת בְּיִשְׂרָאֵל)? בְּמִי שֶׁמֵּקִיא חָלָב שֶׁיָּנַק מִשְּׁדֵי אִמּוֹ עַל דִּבְרֵי הַתּוֹרָה. 

*

בְּמִדְרַשׁ שִׁיר הַשִּׁירִים, מְסֻפָּר עַל רַבִּי אֶלְעָזָר בְּרַבִּי שִׁמְעוֹן, שֶׁפַּעַם אַחַת הָלְכוּ סוֹחֲרִים עִם חֲמוֹרֵיהֶם לָעִיר בְּשֵׁם 'הַמוֹנְיַא' כְּדֵי לִקְנוֹת סְחוֹרָה, וּבַדֶּרֶךְ נִכְנְסוּ לְבֵיתוֹ שֶׁל רַבִּי שִׁמְעוֹן בַּר יוֹחַאי, וְרָאוּ אֶת רַבִּי אֶלְעָזָר בְּנוֹ [שֶׁהָיָה אָז צָעִיר לְיָמִים] יוֹשֵׁב לְיַד הַתַּנּוּר, וְאִמּוֹ הָיְתָה אוֹפָה לֶחֶם וְהוּא אוֹכֵל, עַד שֶׁגָּמַר אֶת כָּל הַלְּחָמִים שֶׁאָפְתָה אִמּוֹ.

אָמְרוּ הַסּוֹחֲרִים, כַּנִּרְאֶה יֵשׁ נָחָשׁ רַע בְּבִטְנוֹ שֶׁל נַעַר זֶה, וְעָלוּל הוּא לְהָבִיא רָעָב לָעוֹלָם. שָׁמַע זֹאת רַבִּי אֶלְעָזָר, וְהָלָךְ הַחוּצָה, וְהֵרִים אֶת חֲמוֹרֵיהֶם שֶׁל הַסּוֹחֲרִים לַגַּג.

כְּשֶׁיָּצְאוּ הַסּוֹחֲרִים מִבֵּיתוֹ שֶׁל רַבִּי שִׁמְעוֹן, חִפְּשׂוּ אֶת חֲמוֹרֵיהֶם וְלֹא מָצְאוּ, הֵרִימוּ אֶת עֵינֵיהֶם לְמַעְלָה, וְרָאוּ אֶת חֲמוֹרֵיהֶם עַל הַגָּג. הָלְכוּ לְרַבִּי שִׁמְעוֹן וְסִפְּרוּ לוֹ אֶת הַדָּבָר. 

אָמַר לָהֶם: שֶׁמָּא דִּבַּרְתֶּם עַל בְּנֵי אֵיזֶה דָּבָר רַע וְהוּא שָׁמַע זֹאת? אָמְרוּ לוֹ, שֶׁכַּאֲשֶׁר רָאוּ אוֹתוֹ אוֹכֵל הַרְבֵּה, אָמְרוּ שֶׁהוּא עָלוּל לְהָבִיא רָעָב. אָמַר לָהֶם: וְלָמָּה הִכְנַסְתֶּם בּוֹ עַיִן רָעָה וְצָרָה, וְכִי מִשֶּׁלָּכֶם הוּא אוֹכֵל? וַהֲרֵי זֶה שֶׁבָּרָא אוֹתוֹ נוֹתֵן לוֹ אֶת מְזוֹנוֹ כִּרְצוֹנוֹ! אַךְ לַמְרוֹת שֶׁהַצֶּדֶק עִמּוֹ, לְכוּ וְאִמְרוּ לוֹ בִּשְׁמִי שֶׁיּוֹרִיד לָכֶם אֶת הַחֲמוֹרִים. וְאָכֵן הוֹרִידָם מֵהַגַּג. 

וְאָמְרוּ שָׁם, שֶׁהַנֵּס הָאַחֲרוֹן הָיָה קָשֶׁה מִן הָרִאשׁוֹן, מִשּׁוּם שֶׁכַּאֲשֶׁר הֶעֱלָה אוֹתָם לַגַּג הֶעֱלָה אוֹתָם אֶחָד אֶחָד, אַךְ כֶּשֶהוֹרִידַם הוֹרִיד אוֹתָם שְׁנַיִם שְׁנַיִם. 

אוֹמֵר הַמִּדְרָשׁ; שֶׁכָּל זֶה הָיָה קוֹדֵם שֶׁעָסַק בַּתּוֹרָה, אֲבָל לְאַחַר שֶׁנִּתְעַסֵּק בַּתּוֹרָה, אֲפִילּוּ אֶת טַלִּיתוֹ לֹא הָיָה יָכוֹל לָשֵׂאת מֵרֹב חֻלְשָׁה, לְקַיֵּם מַה שֶׁנֶּאֱמַר "מְעֻלֶּפֶת סַפִּירִים" [שֶׁהַתּוֹרָה מְעַלֶּפֶת וּמַתִּישָׁה כֹּחוֹ שֶׁל אָדָם, אֲפִילּוּ אִם הוּא חָזָק כְּמוֹ אֶבֶן סַפִּיר שֶׁהִיא חֲזָקָה מְאֹד]. 

וּמֵאַחַר שֶׁעֹל הַתּוֹרָה הוּא קָשֶׁה מְאֹד, לָכֵן כַּאֲשֶׁר הָאָדָם מְקַבֵּל עַל עַצְמוֹ אֶת עֹל הַתּוֹרָה בֶּאֱמֶת וּבְתָמִים, הֲרֵי שֶׁמִּן הַשָּׁמַיִם יְסַיְּעוּ בַּעֲדוֹ וְיָסִירוּ מִמֶּנּוּ אֶת שְׁנֵי סוּגֵי הָעֹל הָאֲחֵרִים שֶׁקַּיָּמִים, כְּגוֹן עֹל מַלְכוּת וְעֹל דֶּרֶךְ אֶרֶץ. 

"עֹל מַלְכוּת" - הֵם הַחוֹבוֹת וְהַמִּשְׁפָּטִים שֶׁהָאָדָם הִתְחַיֵּב לַשִּׁלְטוֹנוֹת, וְכֵן שֵׁרוּת בַּצָּבָא וְכַדּוֹמֶה. 

"עֹל דֶּרֶךְ אֶרֶץ" - הוּא הָעֹל שֶׁל הַפַּרְנָסָה, אֲשֶׁר הוּטַל כְּבָר עַל אָדָם הָרִאשׁוֹן בְּעֵת שֶׁאָמַר לוֹ הַבּוֹרֵא "בְּזֵעַת אַפְּךָ תֹּאכַל לֶחֶם". וּמִי שֶׁעָמֵל בַּתּוֹרָה, אֲזַי מְזוֹנוֹתָיו מְצוּיִים לוֹ בְּכָבוֹד, וְעֹל הַמַּלְכוּת וְעֹל דֶּרֶךְ אֶרֶץ יוֹרְדִים מִמֶּנּוּ, מִכֵּיוָן שֶׁאִי אֶפְשָׁר לְהַעֲמִיס עָלָיו עֹל יוֹתֵר מִמַּה שֶׁיֵּשׁ לוֹ אֶפְשָׁרוּת לִסְבֹּל.

נִמְצֵאנוּ לְמֵדִים, שֶׁהַבְּחִירָה הִיא בְּיָדָיו שֶׁל הָאָדָם, בְּאֵיזֶה עֹל הוּא חָפֵץ, הַאִם עֹל שֶׁל תּוֹרָה וּמִצְווֹת, אוֹ חָלִילָה עֹל שֶׁל קְשָׁיֵי פַּרְנָסָה, וּרְדִיפָה שֶׁל הַשִּׁלְטוֹנוֹת וְכַדּוֹמֶה.

*

בַּמִּלְחָמָה הָעוֹלָמִית הָרִאשׁוֹנָה, בָּאוּ בְּחוּרֵי הַיְּשִׁיבָה אֵצֶל הַגָּאוֹן רַבֵּנוּ הֶחָפֵץ חַיִּים, לָדַעַת מַה יַעֲלֶה בְּגוֹרָלָם, הַאִם יְשֻׁחְרֵרוּ מִן הַצָּבָא אוֹ לֹא. 

הֵשִׁיב לָהֶם הָרַב:, בָּנַי, זִכְרוּ מַאֲמָר הַתַּנָּא בְּאָבוֹת, "כָּל הַמְּקַבֵּל עָלָיו עֹל תּוֹרָה מַעֲבִירִים מִמֶּנּוּ עֹל מַלְכוּת". עֲלוּלִים אַתֶּם לִשְׁאוֹל, שֶׁאִם כֵּן, מִן הַדִּין הָיָה שֶׁכָּל בָּחוּר יְשִׁיבָה יִהְיֶה מְשֻׁחְרָר מִן הַצָּבָא, וּמַדּוּעַ אָנוּ רוֹאִים שֶׁכַּמָּה בַּחוּרֵי יְשִׁיבָה נִתְפָּסִים לַצָּבָא [אִם כִּי לִפְעָמִים רַק לִזְמַן מַה]?

הַתְּשׁוּבָה לְכָךְ הִיא, כִּי מִן הַשָּׁמַיִם מוֹדְדִים לָאָדָם מִדָּה כְּנֶגֶד מִדָּה. וְהַכֹּל תָּלוּי בְּמַהוּת שֶׁל "הַמְּקַבֵּל" עֹל תּוֹרָה, כִּי מִי שֶׁהַקַּבָּלָה אֵיתָנָהּ וַחֲזָקָה אֶצְלוֹ, וּמִתְבַּטֵּאת בְּצוּרָה תַּקִּיפָה שֶׁהוּא מַתְמִיד גָּדוֹל בַּתּוֹרָה, מַעֲבִירִים מִמֶּנּוּ עֹל מַלְכוּת לַחֲלוּטִין.

אֲבָל מִי שֶׁמִּתְרַשֵּׁל וּמְגַלֶּה רִפְיוֹן בְּקַבָּלַת עֹל הַתּוֹרָה, וְ"הַמְּקַבֵּל" אֶצְלוֹ נוֹשֵׂא אֹפִי חַלָּשׁ, אֲזַי גַּם הַ''מַעֲבִירִים" מִתְבַּטֵּא אֶצְלוֹ בְּצוּרָה רוֹפֶפֶת, וְהוּא נִתְפַּס לַצָּבָא תְּקוּפָה מְסֻיֶּמֶת.

נִמְצָא, שֶׁתּוֹקְפוֹ שֶׁל הַמְּקַבֵּל עֹל תּוֹרָה, כְּתוֹקֵף הַמַּעֲבִירִים מִמֶּנּוּ, שֶׁאִם מְקַבֵּל בִּשְׁלֵמוּת וּבְתֹקֶף, גַּם הַשִּׁחְרוּר הוּא מַלֵּא, וְאִם לָאו לָאו.

*

מְסַפְּרִים עַל הַמַּהֲרִי"ל דִּיסְקִין מִבְּרִיסְק [מִי שֶׁהָיָה מַנְהִיגוֹ שֶׁל הַיִּשּׁוּב הַיְּהוּדִי בָּאָרֶץ לִפְנֵי לְמַעְלָה מִמֵּאָה שָׁנָה], כִּי פַּעַם בַּעֲשֶׂרֶת יְמֵי תְּשׁוּבָה, הִבְחִין בְּאֶחָד מִתַּלְמִידָיו שֶׁאֵינֶנּוּ מְסֻגָּל לְהִתְרַכֵּז בַּשִּׁעוּרִים בַּיְּשִׁיבָה, יָדָיו רָעֲדוּ, וְהָיָה לוֹ מַרְאֶה שֶׁל חִיל וּרְעָדָה.

פָּנָה אֵלָיו הָרַב מִבְּרִיסְק וּשְׁאָלוֹ מַה עוֹבֵר עָלָיו. הִתְבָּרֵר, כִּי הַתַּלְמִיד רוֹעֵד מִפַּחַד יוֹם הַדִּין, וְחוֹשֵׁשׁ שֶׁמָּא לֹא עָשָׂה תְּשׁוּבָה דֵּי הַצּוֹרֵךְ. אָמַר לוֹ רַבּוֹ: תִּגַּשׁ לְבֵיתוֹ שֶׁל פְּלוֹנִי בִּקְצֵה הָעִיר, וְתִלְמַד מִמֶּנּוּ כֵּיצַד יֵשׁ לְהִתְכּוֹנֵן לִקְרַאת הַיּוֹם הַקָּדוֹשׁ... 

הָיָה זֶה עֶרֶב יוֹם הַכִּפּוּרִים, אוֹתוֹ תַּלְמִיד נִגַּשׁ לַבָּיִת שֶׁבִּקְצֵה הָעִיר, וְרָאָה אֶת הַתְּרִיסִים מוּגָפִים. חָשַׁב הַתַּלְמִיד, שֶׁמִּן הַסְּתָם עָסוּק אוֹתוֹ פְּלוֹנִי בַּהֲכָנוֹת מְיֻחָדוֹת לְיוֹם הַכִּפּוּרִים. אַךְ מִכֵּיוָן שֶּׁנִּשְׁלַח עַל מְנָת לִלְמֹד מִמַּעֲשָׂיו, הֵצִיץ מִבֵּין הַתְּרִיסִים כְּדֵי לִרְאוֹת מַה עוֹשֶׂה בָּעַל הַבַּיִת.

לְהַפְתָּעָתוֹ רָאָה אוֹתוֹ יוֹשֵׁב וְלוֹמֵד גְּמָרָא בְּנִגּוּן מִשְׁתַּפֵּךְ, כְּאִלּוּ זֶהוּ יוֹם רָגִיל, וְאֵין זֶה עֶרֶב הַיּוֹם הַקָּדוֹשׁ. חָזַר הַתַּלְמִיד אֶל רַבּוֹ בִּמְבוּכָה, וְאָז שָׁאַל אוֹתוֹ הָרַב: נוּ, רָאִיתָ? הֵשִׁיב הַתַּלְמִיד: לֹא רָאִיתִי כְּלוּם! שָׁאַל הָרַב: מַה פֵּרוּשׁ כְּלוּם, מַה רָאִיתָ אוֹתוֹ עוֹשֶׂה? 

הֵשִׁיב הַתַּלְמִיד: הוּא רַק יָשַׁב וְלָמַד. אָמַר הָרַב: זֶהוּ בְּדִיּוּק, מִי שֶׁיּוֹשֵׁב וְעוֹסֵק בַּתּוֹרָה וְלֹא פּוֹסֵק פִּיו מִגִּירְסָא, הֲרֵי לְאֶחָד כָּזֶה אֵין מַסְפִּיק זְמַן לַחֲטֹא. הַמְּקַבֵּל עָלָיו עֹל תּוֹרָה, הוּא בֶּן חוֹרִין מִן הַיֵּצֶר הָרַע, וְעֹל הַחַטָּאִים אֵינוֹ מֵעִיק עָלָיו, וְאִם כֵּן, מִמַּה יֵשׁ לוֹ לִירָא וְלִפְחֹד...

~ בְּעָיוֹת בִּשְׁלוֹם בַּיִת בִּגְלַל שֶּׁאֵין עֹל תּוֹרָה

פַּעַם אַחַת, בָּא לִפְנֵי הַגָּאוֹן הַנָּצִי"ב [רַב נַפְתָּלִי צְבִי יְהוּדָה בֶּרְלִין] עָשִׁיר מֻפְלָג וּבַעַל עֲסָקִים גְּדוֹלִים, וְסִפֵּר לוֹ, שֶׁאַף עַל פִּי שֶׁמַּצָּבוֹ הַחוֹמְרִי בְּמַעֲמַד טוֹב וְהוֹלֵךְ בְּמֵישָׁרִים, וְגַם אֵין לוֹ מַה לְהִתְלוֹנֵן בִּכְלָל עַל כָּךְ, וְהַכֹּל לְפִי רוּחוֹ. אַךְ כָּל זֶה הוּא רַק עַד מִפְתַּן הַבַּיִת שֶׁלּוֹ, כִּי כְּשֶׁהוּא נִכְנַס לְבֵיתוֹ, חָשׁ וּמַרְגִּישׁ מוּעָקָה בְּלִבּוֹ, וּמַרְגִּישׁ עַצְמוֹ מֻשְׁפָּל וְנִדְכֶּה בַּגּוּף וּבַנֶּפֶשׁ, וּכְאִלּוּ גֵּיהִנֹּם פָּתוּחַ לוֹ מִתַּחְתָּיו. 

שָׁאַל הָרַב מַדּוּעַ הוּא חָשׁ כָּךְ? הֵשִׁיב לוֹ הָאִישׁ, מִשּׁוּם הַנְהָגַת אִשְׁתּוֹ עִמּוֹ, כִּי לֹא רַק שֶׁאֵינָהּ נוֹהֶגֶת בּוֹ בְּכָבוֹד הָרָאוּי שֶׁצְּרִיכָה אִשָּׁה לָתֶת לְבַעֲלָהּ, אֶלָּא הִיא גַּם נִרְאֵית כְּמוֹשֶׁלֶת עָלָיו, וּמְבַטֶּלֶת הִיא אֶת כָּל קִיּוּמוֹ. אֵינָהּ מִתְחַשֶּׁבֶת כְּלָל עִם דַּעְתּוֹ וְעִם דְּבָרָיו, וְהִיא רוֹדָה בּוֹ בְּתֹקֶף וּבְחָזְקָה, עַד כִּי הוּא מַרְגִּישׁ עַצְמוֹ בְּבֵיתוֹ כְּטָפֵל וְכֶעֲלוּב, וְהִיא מוֹשֶׁלֶת בְּכָל. וּבְנוֹסָף לְכָךְ, גָּרְמָה גַּם שֶׁמְּשָׁרְתֵי הַבַּיִת וְהָעוֹזְרִים שׁוֹמְעִים רַק אֵלֶיהָ, וְהוּא נִשְׁאַר כְּמוֹ גַּלְמוּד וּבוֹדֵד, וְאֵין מִי שֶּׁפּוֹנֶה אֵלָיו, וְאֵין מִי שֶׁדּוֹרֵשׁ בְּטוֹבָתוֹ.

שָׁאַל אוֹתוֹ הָרַב לָאוֹרֵחַ חַיָּיו וּלְסִדְרֵי יוֹמוֹ מִשְּׁעוֹת הַיּוֹם וְהַלַּיְלָה. עָנָה הָאִישׁ וְאָמַר: רוֹב יָמָי מֻקְדֶּשֶׁת לַעֲסָקַי, לַעֲרִיכַת מִכְתָּבִים וְחֶשְׁבּוֹנוֹת, וּלְקַבֵּל פְּנֵי אוֹרְחִים סוֹחֲרִים וְכַדּוֹמֶה, כַּנָּהוּג בַּעֲסָקִים רַחֲבֵי יָדַיִם.

הוֹסִיף הָרַב לִשְׁאוֹל: הַאִם יֵשׁ לוֹ שָׁעָה אוֹ שְׁעָתַיִם לִקְבִיעוּת עִתִּים לַתּוֹרָה? עָנָה לוֹ הָאִישׁ: כִּי הָעֲסָקִים הַגְּדוֹלִים, שׁוֹלְלִים מִמֶּנּוּ אֶת כָּל זְמַנּוֹ כִּמְעַט, וְלָכֵן אֵין לוֹ זְמַן לִקְבֹּעַ עִתִּים לַתּוֹרָה.

אָמַר לוֹ הָרַב: הִנֵּה מָצָאתִי אֶת הַמַּפְתֵּחַ לַחִידָה מַדּוּעַ הַנְהָגַת בֵּיתְךָ לֹא כְּדֶרֶךְ כָּל הָאָרֶץ, וַאֲפָרֵשׁ לְךָ דְּבָרִי. הִנֵּה הַכָּתוּב אוֹמֵר בְּסֵפֶר "מִשְׁלֵי": "בִּרְצוֹת ה' דַּרְכֵי אִישׁ, גַּם אוֹיְבָיו יַשְׁלִים אִתּוֹ", וְאָמְרוּ עַל זֶה בַּמִּדְרָשׁ: "אוֹיְבָיו" זוֹ אִשְׁתּוֹ [שֶׁנֶּאֱמַר אוֹיְבֵי אִישׁ אַנְשֵׁי בֵּיתוֹ].

וְהַטַּעַם שֶׁהָאִשָּׁה מְכֻנָּה בְּשֵׁם "אוֹיֵב", הוּא עַל פִּי מַה שֶׁאָמְרוּ בְּמַסֶּכֶת יְבָמוֹת (סג.) עַל הַפָּסּוּק "אֶעֱשֶׂה לוֹ עֵזֶר כְּנֶגְדּוֹ", זָכָה - עוֹזַרְתּוֹ, לֹא זָכָה - הֲרֵי הִיא מְנַגַּדְתּוֹ וְנַעֲשֵׂית אוֹיֶבֶת שֶׁלּוֹ.

וּבְכֵן, כְּדֵי שֶׁיַּעֲשֶׂה לְךָ ה' יִתְבָּרַךְ שָׁלוֹם עִם אוֹיְבֶךָ שֶׁזּוֹ אִשְׁתְּךָ, עָלֶיךָ לַעֲשׂוֹת מַעֲשֵׂה שֶׁבִּגְלָלוֹ יִרְצֶה ה' אֶת דַּרְכֶּךָ. וְהַדֶּרֶךְ הַיּוֹתֵר רְצוּיָה בְּעֵינֵי ה', הִיא - הָעֵסֶק בַּתּוֹרָה, וְעַל כֵּן אָמְרוּ, כָּל הָעוֹסֵק בַּתּוֹרָה, הַקָּדוֹשׁ בָּרוּךְ הוּא עוֹשֶׂה לוֹ חֲפָצָיו (עֲבוֹדָה זָרָה יט.).

וְלָכֵן אֵיעֵץ לְךָ, שֶׁתְּסַדֵּר מַהֲלַךְ עֲסָקֶיךָ וְכָל עִנְיָנֶיךָ הַיּוֹמִיִּים בְּאֹפֶן כָּזֶה, שֶׁתּוּכַל לִקְבֹּעַ עִתִּים יוֹם יוֹם לַתּוֹרָה, וְאָז אֲנִי מַבְטִיחֲךָ, כִּי אִשְׁתְּךָ תִּרְאֶה בְּךָ רוֹמְמוֹת הַמַּעֲלָה, וְתִתְנַהֵג עַמְּךָ בְּכָבוֹד וּבְנִימוּס, כְּחוֹבַת כָּל אִשָּׁה לְבַעֲלָהּ, כְּדָת שֶׁל תּוֹרָה וּבְדֶרֶךְ אֶרֶץ. 

הַגָּאוֹן סִיֵּם אֶת דְּבָרָיו וְאָמַר: וַאֲנִי מִבְּשָׂרִי אָחֲזָה, כִּי בְּטֶרֶם הִגַּעְתִּי לְמַעֲלַת הַתּוֹרָה, בְּקִנְיַן הָרָאוּי לְפִי עֶרְכִּי, הָיְתָה אִשְׁתִּי עוֹיֶנֶת אוֹתִי. וְרַק אַחֲרֵי שֶׁשָּׁקַדְתִּי בַּתּוֹרָה כָּרָאוּי לְפִי עֶרְכִּי, הִשְׁלִימָה אִתִּי אִשְׁתִּי, וְכָךְ הִיא דַּרְכָּהּ שֶׁל תּוֹרָה, כָּךְ סְגֻלָּתָהּ וְכָךְ זְכוּתָהּ. עָשָׂה הֶעָשִׁיר כְּדִבְרֵי הָרַב, וְכֵן הִצְלִיחַ בְּכָךְ.

הִנֵּה לְפָנֵינוּ עֵצָה בְּדוּקָה וּמְנוּסָה מִגָּאוֹן יִשְׂרָאֵל, אֲשֶׁר עַל יָדָהּ יִּזְכֶּה הָאָדָם לְהָבִיא אֶת הַשָּׁלוֹם לְבֵיתוֹ, וְלֹא כְּאוֹתָם שֶׁחוֹשְׁבִים לְוַתֵּר עַל שִׁעוּרֵי תּוֹרָה לְמַעַן הַ''שְׁלוֹם בַּיִת" שֶׁלָּהֶם, אֶלָּא וְנַהֲפוֹךְ הוּא, שֶׁעַל יְדֵי שֶׁבּוֹרְחִים מֵהַשִּׁעוּרִים, נִגְרַם לָהֶם חֻרְבָּן וְהַפְרָעוֹת בִּשְׁלוֹם הַבַּיִת, וְלֹא זוֹ הַדֶּרֶךְ לְהַשְׁכִּין שָׁלוֹם בְּבֵיתוֹ. יַתְמִיד הַבַּעַל לִקְבֹּעַ עִתִּים לַתּוֹרָה, וְיִרְאֶה בְּרָכָה וְשָׁלוֹם בֵּיתוֹ.
**INDEX_WRITE=<p>
# מִשְׁנָה ו

{ רַבִּי חֲלַפְתָּא בֶּן דּוֹסָא אִישׁ כְּפַר חֲנַנְיָה אוֹמֵר, עֲשָׂרָה שֶׁיּוֹשְׁבִין וְעוֹסְקִין בַּתּוֹרָה, שְׁכִינָה שְׁרוּיָה בֵּינֵיהֶם, שֶׁנֶּאֱמַר (תְּהִלִּים פב), אֱלֹהִים נִצָּב בַּעֲדַת אֵל. וּמִנַּיִן אֲפִלּוּ חֲמִשָּׁה, שֶׁנֶּאֱמַר (עָמוֹס ט), וַאֲגֻדָּתוֹ עַל אֶרֶץ יְסָדָהּ. וּמִנַּיִן אֲפִלּוּ שְׁלשָׁה, שֶׁנֶּאֱמַר (תְּהִלִּים פב), בְּקֶרֶב אֱלֹהִים יִשְׁפֹּט. וּמִנַּיִן אֲפִלּוּ שְׁנַיִם, שֶׁנֶּאֱמַר (מַלְאֲכֵי ג), אָז נִדְבְּרוּ יִרְאֵי ה' אִישׁ אֶל רֵעֵהוּ וַיַּקְשֵׁב ה' וַיִּשְׁמָע וְגוֹ'. וּמִנַּיִן אֲפִלּוּ אֶחָד, שֶׁנֶּאֱמַר (שְׁמוֹת כ), בְּכָל הַמָּקוֹם אֲשֶׁר אַזְכִּיר אֶת שְׁמִי אָבוֹא אֵלֶיךָ וּבֵרַכְתִּיךָ:}

~ הַסִּיַּעְתָּא דִּשְׁמַיָּא מִתְרַבֶּה לְפִי כַּמּוּת הַלּוֹמְדִים

בְּעִנְיַן הַשְׁרָאַת הַשְּׁכִינָה, יֵשׁ מָקוֹם לְהַעֲלוֹת שְׁאֵלָה עֶקְרוֹנִית. וְכִי יֵשׁ מָקוֹם בּוֹ לֹא נִמְצֵאת הַשְּׁכִינָה? הַאִם צָרִיךְ שֶׁיְּהוּדִים יֵשְׁבוּ וְיַעַסְקוּ בַּתּוֹרָה כְּדֵי שֶׁהַשְּׁכִינָה תִּמָּצֵא שָׁם, הֲלֹא "מְלֹּא כָּל הָאָרֶץ כְּבוֹדוֹ". 

וְאַף דָּוִד הַמֶּלֶךְ יִחֵד לְכָךְ פֶּרֶק בִּתְהִלִּים וְכָתַב: "אָנָה אֵלֵךְ מֵרוּחֶךָ וְאָנָה מִפָּנֶיךָ אֶבְרָח, אִם אֶסַּק שָׁמַיִם, שָׁם אָתָּה. וְאַצִּיעָה שְּׁאוֹל הִנֶּךָּ. אֶשָּׂא כַּנְפֵי שָׁחַר אֶשְׁכְּנָה בְּאַחֲרִית יָם, גַּם שָׁם יָדְךָ תַנְחֵנִי וְתֹאחֲזֵנִי יְמִינֶךָ. וָאֹמַר אַךְ חֹשֶׁךְ יְשׁוּפֵנִי וְלַיְלָה אוֹר בַּעֲדֵנִי, גַּם חֹשֶׁךְ לֹא יַחְשִׁיךְ מִמֶּךָּ, וְלַיְלָה כַּיּוֹם יָאִיר כַּחֲשֵׁיכָה כָּאוֹרָה".

בְּכָל הַכִּוּוּנִים - לְמַעְלָה לְמָטָּה וּבְאַרְבַּע כַּנְפוֹת הָאָרֶץ, בְּכָל מָקוֹם הַקָּדוֹשׁ בָּרוּךְ הוּא נִמְצָא. אִם כֵּן, מַה פֵּרוּשָׁהּ שֶׁל אוֹתָהּ הַשְׁרָאַת שְׁכִינָה מְיֻחֶדֶת שֶׁמַּזְכִּיר אוֹתָהּ הַתַּנָּא בְּמִשְׁנָתֵנוּ? 

שְׁאֵלָה מֵעֵין זוֹ, שַׁאֲלוּ אֶת רַבִּי לֵוִי יִצְחָק מִבַּרְדִיטְשׁוֹב זִיעַ"א, בְּעוֹדוֹ בֶּן חָמֵשׁ שָׁנִים. יְהוּדִי פָּנָה אֵלָיו וּבָחַן אוֹתוֹ וְאָמַר: לֵוִי יִצְחָק, אֶתֶּן לְךָ רֻבָּל אֶחָד, אִם תֹּאמַר לִי הֵיכָן הַקָּדוֹשׁ בָּרוּךְ הוּא נִמְצָא. הֵשִׁיב הַיֶּלֶד וְאָמַר: וַאֲנִי אֶתֶּן לְךָ שְׁנֵי רֻבָּלִים, אִם תֹּאמַר לִי הֵיכָן הַקָּדוֹשׁ בָּרוּךְ הוּא לֹא נִמְצָא...

אוּלָם נִרְאָה לְבָאֵר שֶׁבְּוַדַּאי שֶּׁבּוֹרֵא עוֹלָם נִמְצָא בְּכָל מָקוֹם, וְאֵין מָקוֹם פָּנוּי מִמֶּנּוּ. אוּלָם הַמִּשְׁנָה בָּאָה לְהַשְׁמִיעֵנוּ, שֶׁאִם יוֹשְׁבִים עֲשָׂרָה וְלוֹמְדִים תּוֹרָה, אֲזַי לֹא רַק שֶׁהַשְּׁכִינָה נִמְצֵאת שָׁם, אֶלָּא הִיא נִמְצֵאת בֵּינֵיהֶם, כְּלוֹמַר, מְסַיַּעַת לָהֶם בְּלִמּוּד שֶׁלּוֹמְדִים בֵּינֵיהֶם, וְיֵשׁ לָהֶם יוֹתֵר סִיַּעְתָּא דִּשְׁמַיָּא לְהָבִין אֶת הַלִּמּוּד מֵאָשֵׁר הָיוּ לוֹמְדִים לְבַד. וּכְכָל שֶׁמִּתְרַבִּים הָאֲנָשִׁים הָעוֹסְקִים בַּתּוֹרָה, כָּךְ מִתְרַבֶּה הַסִּיַּעְתָּא דִּשְׁמַיָּא שֶׁלָּהֶם לְהָבִין אֶת מַה שֶׁלּוֹמְדִים. 

*

בַּמִּדְרָשׁ שְׁמוּאֵל מְבָאֵר אֶת הַדְּבָרִים בְּצוּרָה זוֹ: מֶלֶךְ בָּשָׂר וְדַם הַמְסַיֵּר בְּעָרֵי מְדִינָתוֹ, יֶשְׁנָן עָרִים קְטַנּוֹת וְנִידָחוֹת אֲלֵיהֶן הַמֶּלֶךְ מַגִּיעַ לְכַמָּה רְגָעִים, הוּא לוֹחֵץ יָדַיִם, נוֹשֵׂא בְּרָכָה, בְּטֶקֶס קָצַר מַעֲנִיק תְּעוּדוֹת הוֹקָרָה אוֹ מֵנִיחַ זֵר הַנְצָחָה, וְעוֹזֵב אֶת הָעִיר. 

אוּלָם יֶשְׁנָן עָרִים בָּהֶן מִתְגּוֹרְרִים כַּמָּה מֵאוֹהֲבָיו מִשֶּׁכְּבָר הַיָּמִים, כָּאן הוּא כְּבָר שׁוֹהֶה זְמַן מַה, הוּא עוֹרֵךְ סְעוּדָה לִידִידָיו, שׁוֹמֵעַ אֶת דִּבְרֵיהֶם, מְשׂוֹחֵחַ עִמָּם מְעַט, וְאַחַר כָּךְ פּוֹנֶה לְדַרְכּוֹ.

עָרִים אֲחֵרוֹת שֶׁמְּשַׁמְּשׁוֹת כְּעָרֵי מְחוֹז, וְיֵשׁ בָּהֶן תּוֹשָׁבִים מְרֻבִּים יוֹתֵר, וְאַף מְמוּקַמִים בָּהֶן כַּמָּה מוֹסְדוֹת שִׁלְטוֹן, זוֹכוֹת לְבִקּוּר מְמֻשָּׁךְ יוֹתֵר, בֶּעָרִים אֵלֶּה נוֹהֵג הַמֶּלֶךְ לִשְׁהוֹת כַּמָּה יָמִים, לַעֲקֹב אַחַר הִתְנַהֲלוּת מוֹסְדוֹתָיו וּלְהִפָּגֵשׁ עִם מְשָׁרְתָיו. 

כְּמוֹ כֵּן, יֶשְׁנָן מִסְפַּר עָרִים מוּעָט, אֲשֶׁר חֲשִׁיבוּתָן בְּעֵינֵי הַמֶּלֶךְ רַבָּה בִּמְיֻחָד, אֵלּוּ עָרֵי מַפְתֵּחַ בַּמְּדִינָה, אוֹ לְחִלּוּפִין אֵלּוּ עָרֵי נוֹפֶשׁ הָאֲהוּבוֹת עָלָיו, בֶּעָרִים אֵלֶּה שׁוֹהֶה הַמֶּלֶךְ זְמַן נִכָּר, וּלְפִיכָךְ הוּא בּוֹנֶה שָׁם אַרְמוֹנוֹת שֶׁיְּשַׁמְּשׁוּ אוֹתוֹ בְּעֵת שְׁהוּתוֹ שָׁם. לְבַסּוֹף יֶשְׁנָהּ עִיר הַבִּירָה, הָעִיר אֵלֶיהָ חוֹזֵר הַמֶּלֶךְ בְּסִיּוּם מַסְעוֹתָיו, וּבָהּ הוּא שׁוֹכֵן דֶּרֶךְ קֶבַע. 

כָּךְ הֵן מַדְרֵגוֹת הַשְׁרָאַת הַשְּׁכִינָה, כְּשֶׁאָדָם אֶחָד עוֹסֵק בַּתּוֹרָה לְבַדּוֹ, הַבִּקּוּר שֶׁל הַמֶּלֶךְ הוּא רִגְעִי, הוּא זוֹכֶה לְבִקּוּר חָטוּף, וּמְקַבֵּל תְּשׁוּרָה וְהוֹקָרָה מֵהַמֶּלֶךְ, בִּבְחִינַת "אָבוֹא אֵלֶיךָ וּבֵרַכְתִּיךָ".

אוּלָם, כַּאֲשֶׁר יֶשְׁנָם שְׁנַיִם הָעוֹסְקִים בַּתּוֹרָה, הֵם זוֹכִים שֶׁהַשְּׁכִינָה תִּשְׁכּוֹן בִּמְחִיצָתָם לְמֶשֶׁךְ זְמַן אָרוֹךְ יוֹתֵר. הַמֶּלֶךְ אֵינוֹ עוֹבֵר אֶצְלָם בַּחֲטָף, אֶלָּא יוֹשֵׁב עִמָּם וְשׁוֹמֵעַ אֶת דִּבְרֵיהֶם - "וַיַּקְשֵׁב ה' וַיִּשְׁמַע".

אֵצֶל שְׁלוֹשָׁה הָעוֹסְקִים הַתּוֹרָה אוֹ דָּנִים דִּינֵי הַתּוֹרָה, הַקָּדוֹשׁ בָּרוּךְ הוּא מִתְעַכֵּב עוֹד יוֹתֵר, כִּבְיָכוֹל הוּא יוֹשֵׁב בְּחֶבְרָתָם, וּמִשְׁתַּתֵּף בְּמִשְׁפָּט שֶׁבּוֹ הֵם עוֹסְקִים, וְזֶה בְּגֶדֶר - "בְּקֶרֶב אֱלֹהִים יִשְׁפּוֹט". 

כַּאֲשֶׁר חֲמִשָּׁה מִתְאַגְּדִים לִלְמֹד תּוֹרָה בְּיַחַד, הֲרֵי זֶה כְּאִלּוּ הֵם מְקַיְּמִים בַּיִת לָהּ', מִשְׁכָּנָם מְשַׁמֵּשׁ כְּמָעוֹן לַשְּׁכִינָה, לִמּוּדָם מֵבִיא אֶת הַקָּדוֹשׁ בָּרוּךְ הוּא לְיַיסֵד לוֹ מִשְׁכַּן בְּאוֹתוֹ מָקוֹם בִּבְחִינַת - "וַאֲגוּדָתוֹ עַל אֶרֶץ יְסָדָהּ". 

אַךְ כָּל הַדַּרְגּוֹת הַלָּלוּ עֲדַיִן אֵין בָּהֶם קְבִיעוּת, שֶׁכֵּן "אֱלֹקִים נִצָּב" דַּוְקָא "בַּעֲדַת אֶל", בְּמָקוֹם בּוֹ מִתְאַסֶּפֶת עֵדָה שֶׁל עֲשָׂרָה אֲנָשִׁים וּמַעֲלָה, וְעוֹסֶקֶת בְּדִבְרֵי אֱלֹקִים חַיִּים, שָׁם נִגְלֵית מַלְכוּתוֹ שֶׁל הַבּוֹרֵא בְּאֹפֶן תְּמִידִי. כָּךְ כְּכָל שֶׁמִּסְפָּר הַלּוֹמְדִים רַב יוֹתֵר, כֵּן מִתְרַבֶּה הַשְׁרָאַת הַשְּׁכִינָה עַל כֻּלָּם יָחַד, וְעַל כָּל אֶחָד וְאֶחָד מֵהַכְּלָל.

~ בְּכָל הַמָּקוֹם אֲשֶׁר אַזְכִּיר אֶת שְׁמִי

לִכְאוֹרָה הָיָה צָרִיךְ לוֹמַר, בְּכָל מָקוֹם אֲשֶׁר 'תַּזְכִּיר' אֶת שְׁמִי, וְלֹא 'אַזְכִּיר', שֶׁהֲרֵי הָאָדָם מַזְכִּיר אֶת שֵׁם ה', וְלֹא ה' מַזְכִּיר אֶת שְׁמוֹ.

וְהִסְבִּירוּ הַמְּפָרְשִׁים, שֶׁאָכֵן הַקָּדוֹשׁ בָּרוּךְ הוּא מַזְכִּיר אֶת שְׁמוֹ בְּאוֹתוֹ מָקוֹם שֶׁהָאָדָם לוֹמֵד, כְּדֵי לְסַיֵּעַ לוֹ בְּלִמּוּדוֹ, וּלְסַיֵּעַ לוֹ לְהִתְגַּבֵּר עַל יִצְרוֹ הָרַע הַמּוֹנֵעַ מִמֶּנּוּ לִלְמֹד תּוֹרָה, וּכְמוֹ שֶׁאָמְרוּ בְּמַסֶּכֶת קִדּוּשִׁין (ל:) יִצְרוֹ שֶׁל הָאָדָם מִתְגַּבֵּר עָלָיו בְּכָל יוֹם, וּמְבַקֵּשׁ לַהֲמִיתוֹ, וְאִלְמָלֵא הַקָּדוֹשׁ בָּרוּךְ הוּא עוֹזְרוֹ, אֵין הָאָדָם יָכוֹל לוֹ. וּמֵאַחַר שֶׁלְּלֹא סִיּוּעַ מֵאֵת הַבּוֹרֵא, אִישׁ לֹא הָיָה עוֹמֵד בִּפְנֵי יִצְרוֹ הָרַע, לָכֵן אָדָם שֶּׁבּוֹחֵר לְלִמּוּד תּוֹרָה, הַקָּדוֹשׁ בָּרוּךְ הוּא מַזְכִּיר אֶת שְׁמוֹ בְּאוֹתוֹ מָקוֹם, וּמְסַיֵּעַ לוֹ לְהִנָּצֵל מֵהַיֵּצֶר הָרַע, וְהַבָּא לִטָּהֵר מְסַיְּעִים אוֹתוֹ (יוֹמָא לח:). 
**INDEX_WRITE=<p>
# מִשְׁנָה ז

{רַבִּי אֶלְעָזָר אִישׁ בַּרְתּוּתָא אוֹמֵר, תֶּן לוֹ מִשֶּׁלּוֹ, שֶׁאַתָּה וְשֶׁלָּךְ שֶׁלּוֹ. וְכֵן בְּדָוִד הוּא אוֹמֵר (דִּבְרֵי הַיָּמִים א כט) כִּי מִמְּךָ הַכֹּל וּמִיָּדְךָ נָתַנּוּ לָךְ.}

@ תֶּן לוֹ מִשֶּׁלּוֹ כִּי הַכֹּל שֶׁלּוֹ

רַבִּי אֶלְעָזָר מְלַמְּדֵנוּ, שֶׁמַּה שֶׁהִשְׁפִּיעַ הַקָּדוֹשׁ בָּרוּךְ הוּא עֹשֶׁר לַעֲשִׁירִים, אֵין זֶה בְּמַתָּנָה, אֶלָּא הֲרֵי זֶה כְּאִלּוּ נָתַן לָהֶם זֹאת בְּתוֹרַת פִּקָּדוֹן, וְהֵם רַק כְּמוֹ "אַפּוֹטְרוֹפּוֹס" עַל הָעֹשֶׁר, כְּדֵי שֶׁיּוּכְלוּ לַעֲזֹר לְנִצְרָכִים וְלַעֲנִיִּים. וְאִם לֹא יַעֲשׂוּ כֵּן, אֲזַי הַקָּדוֹשׁ בָּרוּךְ הוּא יַחְסִיר מָמוֹנָם, כְּדֵי לָתֶת מִמֶּנּוּ לַעֲנִיִּים.

[[לְמָשָׁל]]: נְתָאֵר לְעַצְמֵנוּ מֶלֶךְ אֲשֶׁר קָרָא לְעָבְדוֹ, וְהִפְקִיד בְּיָדוֹ אֶלֶף זוּז, וְצִוָּה עָלָיו וְאָמַר: מֵאָה מִתּוֹךְ הָאֶלֶף, שֶׁלְּךָ הֵם, עֲשֵׂה בָּהֶם כִּרְצוֹנְךָ. אֶת הַתֵּשַׁע מֵאוֹת הַנּוֹסָפִים, עָלֶיךָ לְחַלֵּק לְתִשְׁעָה בְּנֵי אָדָם אֲחֵרִים שֶׁאֶשְׁלַח אֵלֶיךָ כְּדֵי לְקַבְּלָם.

בָּרוּר כִּי אוֹתוֹ הָעֶבֶד יִהְיֶה מְאֻשָּׁר, שֶׁהֲרֵי הַמֶּלֶךְ נָתַן בּוֹ אֶת אֵמוּנוֹ, וְהִפְקִיד בְּיָדָיו סְכוּם גָּדוֹל לְחַלֵּק לַאֲחֵרִים, וְאַף נָתַן לוֹ בְּמַתָּנָה מֵאָה זוּז. הַאִם הוּא יָחוּשׁ צַעַר עַל כָּךְ שֶׁעָלָיו לְהִפָּרֵד מִתֵּשַׁע מֵאוֹת הַזּוּזִים הַנּוֹתָרִים? הַאִם הוּא יִהְיֶה סָבוּר כִּי עַל הַמֶּלֶךְ אוֹ עַל הַמְּקַבְּלִים מִמֶּנּוּ, לְהַכִּיר לוֹ טוֹבָה עַל כָּךְ שֶׁעָשָׂה אֶת צִוּוּי הַמֶּלֶךְ וְהֶעֱבִיר לָהֶם אֶת הַפִּקָּדוֹן? בָּרוּר שֶׁלֹּא! 

וְהִנֵּה הַקָּדוֹשׁ בָּרוּךְ הוּא, הִפְקִיד בְּיַד הֶעָשִׁיר סְכוּם נָאֶה שֶׁהוּא יוּכַל לְּהִתְפַּרְנֵס מִמֶּנּוּ בְּרֶוַח וּבְנַחַת, וְצִוָּה עָלָיו לָתֶת מִמֶּנּוּ לַעֲנִיִּים רַק עֲשִׂירִית, אוֹ לְכָל הַיּוֹתֵר עֶשְׂרִים אָחוּז מֵרְכוּשׁוֹ. הֲיֵשׁ לוֹ לָחוּשׁ צַעַר עַל כָּךְ שֶׁמְּחַלֵּק הוּא מֵהַמָּמוֹן שֶׁהֻפְקַד בְּיָדוֹ עַל מְנָת שֶׁיִּתֵּן מִמֶּנּוּ לַאֲחֵרִים? הֲרֵי עָלָיו לְהַכִּיר תּוֹדָה עַל שֶׁיָּכוֹל הוּא לֵהָנוֹת מֵרוּבוֹ שֶׁל הַפִּקָּדוֹן, יֵשׁ לוֹ לָחוּשׁ שִׂמְחָה עַל כָּךְ שֶׁהַמֶּלֶךְ הֶאֱמִין בּוֹ, וּמִינַּהּ אוֹתוֹ לַתַּפְקִיד "שַׂר הָאוֹצָר" שֶׁלּוֹ, הַמְּחַלֵּק מִשֶּׁלּוֹ לַאֲחֵרִים.

מָשָׁל לְמַה הַדָּבָר דּוֹמֶה, לְאָב הַנּוֹתֵן לִילָדָיו מִידֵי פַּעַם דְּמֵי כִּיס, הַיֶּלֶד שׁוֹמֵר אֶת כַּסְפּוֹ, חוֹסֵךְ פְּרוּטָה לִפְרוּטָה, וְהִנֵּה מַגִּיעַ יוֹם הֻלַדְתּוֹ שֶׁל הָאָב, הוֹלֵךְ הַיֶּלֶד לַחֲנוּת, וְקוֹנֶה לְאָבִיו מַתָּנָה פְּעוּטָה.

בָּעֶרֶב כַּאֲשֶׁר מַגִּיעַ הָאָב הַבָּיְתָה, הַיֶּלֶד נִגַּשׁ אֵלָיו בְּעֵינַיִם נוֹצְצוֹת מִשִּׂמְחָה וּמִסִיפּוּק, וּמַגִּישׁ לוֹ אֶת הַמַּתָּנָה. הָאָב מִתְרַגֵּשׁ עַד מְאֹד וְלִבּוֹ מַלֵּא אֹשֶׁר, הוּא יוֹדֶה לַיֶּלֶד מִקֶּרֶב לֵב, וְיִשְׁמֹר עַל מַתְּנָתוֹ לְאוֹרֵךְ זְמַן גַּם אִם אֵין לוֹ צֹרֶךְ בָּהּ.

וּבְכֵן, מַה בְּעֶצֶם סִבַּת הַהִתְרַגְּשׁוּת, הֲרֵי הָאָב יוֹדֵעַ בְּדִיּוּק מֵהֵיכָן יֵשׁ לַיֶּלֶד אֶת הַכֶּסֶף, הֲלֹא הוּא יוֹדֵעַ שֶׁזֶּהוּ בְּעֶצֶם כַּסְפּוֹ, וּבְכָל זֹאת הָאָב אֵינֶנּוּ מַרְגִּישׁ שֶׁזֶּהוּ פִּקָּדוֹן שֶׁחָזַר אֵלָיו, וְלֹא חָשׁ כְּאִלּוּ נִפְרָע לוֹ חוֹב, אַדְּרַבָּה, הוּא מַרְגִּישׁ שֶׁקִּבֵּל מִיַּלְדּוֹ מַתָּנָה, שֶׁהֲרֵי הַיֶּלֶד הוֹכִיחַ בְּמַעֲשָׂיו, שֶׁהוּא אוֹהֵב אֶת אָבִיו וְשֶׁהוּא מַכִּיר לוֹ תּוֹדָה עַל כָּל הַהַשְׁקָעָה הָרַבָּה. הָאָב חָשׁ שֶׁהַהַשְׁקָעָה הָיְתָה מִשְׁתַּלֶּמֶת, מַאֲמָצָיו נוֹשְׂאִים פְּרִי, וְהַיֶּלֶד מֵשִׁיב אַהֲבָה עַל אַהֲבָתוֹ.

כָּךְ גַּם אָנוּ בֶּיָחֲסֵנוּ אֶל הַקָּדוֹשׁ בָּרוּךְ הוּא, אָמְנָם הַכֹּל שֶׁל ה' וְאֵין אָנוּ נוֹתְנִים לוֹ דָּבָר, אוּלָם, בַּעֲשׂוֹתֵנוּ עִם הַמָּמוֹן שְׁבִּרְשׁוּתֵנוּ מִצְווֹת וּמַעֲשִׂים טוֹבִים מִתּוֹךְ שִׂמְחָה וְהַכָּרַת הַטּוֹב, אָנוּ מוֹכִיחִים אֶת אַהֲבָתֵנוּ לְבוֹרְאֵנוּ, וּמִמֵּילָא הַקָּדוֹשׁ בָּרוּךְ הוּא מַחְזִיר לָנוּ אַהֲבָה וְשׁוֹלֵחַ שֶׁפַע שֶׁל פַּרְנָסָה טוֹבָה וְכוּ'.

~ סוֹפוֹ שֶׁל מִי שֶׁלֹּא נוֹתֵן כְּפִי יְכָלְתּוֹ

מְסֻפָּר בְּמַסֶּכֶת כְּתוּבוֹת (דַּף סו:) עַל בִּתּוֹ שֶׁל נַקְדִּימוֹן בֶּן גּוּרְיוֹן, שֶׁהָיְתָה מְלַקֶּטֶת שְׂעוֹרִים מִבֵּין הַצַּוָּאָה שֶׁל בְּהֵמוֹת הָעַרְבִים. וְהִנֵּה רָאֲתָה אֶת רַבָּן יוֹחָנָן בֶּן זַכַּאי עוֹבֵר, מִיַּד עָמְדָה לְפָנָיו, וּבִקְּשָׁה הֵימֶנּוּ: רַבִּי פַּרְנְסֵנִי.

כְּשֶׁשָּׁאַל אוֹתָהּ רַבָּן יוֹחָנָן לִזְהוּתָהּ, הֵשִׁיבָה לוֹ: בַּת נַקְדִּימוֹן בֶּן גּוּרְיוֹן אֲנִי. תָּמַהּ רַבָּן יוֹחָנָן וְאָמַר: מָמוֹן שֶׁל בֵּית אָבִיךָ הֵיכָן הָלַךְ?

אָמְרָה לוֹ: מְקֻבָּל לוֹמַר בִּירוּשָׁלַיִם, שֶׁהָרוֹצֶה לִמְלֹחַ אֶת מָמוֹנוֹ וְלִגְרֹם לוֹ שֶׁיִּתְקַיֵּם, עָלָיו לְהַחֲסִיר מִמֶּנּוּ לִצְדָקָה, וְחֶסְרוֹנוֹ זֶה הוּא קִיּוּמוֹ. בְּבֵית אֲבִי, לֹא הֶחְסִירוּ מֵהַמָּמוֹן לְצֹרֶךְ צְדָקָה, וְכָךְ כָּלָה הַמָּמוֹן. וְאַף עַל פִּי שֶׁנַּקְדִּימוֹן הָיָה מְחַסֵּר מִמָּמוֹנוֹ, אֲבָל לֹא עָשָׂה זֹאת בְּמִדָּה הָרְאוּיָה לוֹ לְפִי רוֹב עוֹשְׁרוֹ. 

שָׁאַל רַבִּי יוֹחָנָן: וְהַמָּמוֹן שֶׁל בֵּית חָמִיךְ הֵיכָן הוּא, וַהֲרֵי זוֹכֵר אֲנִי שֶׁחָמִיךְ הֶעֱנִיק לָךְ מָמוֹן רַב?! אָמְרָה לוֹ: בָּא הַמָּמוֹן שֶׁל בֵּית אֲבִי, וְאִבֵּד אֶת הַמָּמוֹן שֶׁל בֵּית חָמִי, מִפְּנֵי שֶׁנִּתְעָרֵב בּוֹ.

רוֹאִים אָנוּ מִמַּעֲשֵׂה זֶה, שֶׁיָּכוֹל לִהְיוֹת שֶׁהָאָדָם בָּטוּחַ בְּלִבּוֹ שֶׁהוּא אָכֵן נוֹתֵן צְדָקָה, וּכְבָר יָצָא בָּזֶה יְדֵי חוֹבָתוֹ. אַךְ מְלַמְּדִים אוֹתָנוּ חֲכָמֵינוּ ז''ל, שְּׁמִי שֶׁלֹּא נָתַן כְּפִי מַה שֶׁיָּכֹל לָתֶת, הֲרֵי הוּא מַעַל בַּתַּפְקִיד שֶׁהִטִּילוּ עָלָיו מִן הַשָּׁמַיִם, וְלָכֵן סוֹפוֹ שֶׁכָּל מָמוֹנוֹ וּכְכָל מָמוֹנָם שֶׁל אֲחֵרִים שֶׁהִתְעָרֵב בְּמָמוֹנוֹ, יֵרֵד לְטִמְיוֹן. 

*

וּמוּבָא בִּפְסִיקְתָּא רַבָּתִי (פִּסְקָא כה): מַעֲשֵׂה בְּאֶחָד שֶׁהָיָה לוֹ נְכָסִים הַרְבֵּה וְהָיְתָה נַפְשׁוֹ רָעָה וְלֹא נָתַן מִכַּסְפּוֹ לְמִצְוָה מִיָּמָיו, פַּעַם אַחַת נּשְׁתַטָה וְנָטַל אֵשׁ וְהִצִּית בְּבָתִּים שֶׁלּוֹ, וְנָטַל כַּסְפּוֹ וּזְהָבוֹ הִשְׁלִיכוֹ לַיָּם, נָטַל גַּרְזֶן וְשִׁבֵּר אֶת הֶחָבִיּוֹת שֶׁל מַשְׁקִים שֶׁהָיוּ לוֹ, מִי גָּרַם לוֹ כָּל זֹאת? הוּא עַצְמוֹ, עַל יְדֵי שֶׁלֹּא כִּבֵּד אֶת ה' בִּזְמַן שֶׁהוֹנוּ הָיָה בִּרְשׁוּתוֹ.

~ הַגַּלְגַּל מִסְתּוֹבֵב בַּחַיִּים

מַעֲשֵׂה בְּאִישׁ סוֹחֵר אֶחָד, שֶׁהָיָה יוֹצֵא בְּכָל יוֹם לְמִסְחָרוֹ עַד שְׁעוֹת הַצָּהֳרַיִם, וּכְשֶׁהָיָה חוֹזֵר לְבֵיתוֹ, אִשְׁתּוֹ הָיְתָה עוֹרֶכֶת לְפָנָיו שֻׁלְחַן, וּמַגִּישָׁה לוֹ תַּרְנְגֹלֶת מְבֻשֶּׁלֶת בְּטוּב טָעַם, וּבְכָל יוֹם הָיְתָה מְּבַשֶּׁלֶת לוֹ אוֹתָהּ בְּטַעַם אַחֵר, וְהוּא אוּכַל וְשָׂמֵחַ וּמִתְעַנֵּג עֹנֶג רַב.

פַּעַם בְּבוֹאוֹ הַבָּיְתָה, הִגִּישָׁה לוֹ אִשְׁתּוֹ תַּרְנְגֹלֶת מְבֻשֶּׁלֶת, וּפִתְאוֹם נִשְׁמְעָה דְּפִיקָה בַּדֶּלֶת. כְּשֶׁשָּׁאַל בָּעַל הַבַּיִת מִי דּוֹפֵק בַּדֶּלֶת, הֵשִׁיב הַלָּהּ: אֲנִי אִישׁ עָנִי, וּמְבַקֵּשׁ אֲנִי מִמְּךָ לְרַחֵם עָלַי, כִּי לֹא בָּא לְפִי אוֹכֵל מֵאֶתְמוֹל בַּבֹּקֶר. אָמַר לוֹ בָּעַל הַבַּיִת: "הַשֵּׁם יַעֲזֹר לְךָ..."

שׁוּב בִּקֵּשׁ הֶעָנִי וְאָמַר: אָנָּא תֶּן לִי רַק פְּרוּסַת לֶחֶם וּמְעַט מַיִם לְהָשִׁיב אֶת נַפְשִׁי. כַּעַס בָּעַל הַבַּיִת עַל הֶעָנִי שֶׁבָּא לְהַטְרִידוֹ מִמְּנֻחָתוֹ, וְיָצָא אֵלָיו בְּכַעַס, וְסָטַר לוֹ עַל פָּנָיו, וְגֵרְשׁוּ מִבֵּיתוֹ.

הָלַךְ הֶעָנִי שָׁבוּר לֵב, וְדִמְעָתוֹ עַל לְחַיָּיו, וְהִצְטַעֵר מְאֹד עַל מַה שֶׁקָּרָה לוֹ. לְאַחַר כָּךְ נִתְיַשְּׁבָה דַּעְתּוֹ עָלָיו, וְאָמַר: הַיִּסּוּרִים הֵם מֵאֵת ה' לְכַפָּרַת עֲוֹנוֹתַי, כִּי לוּלֵא הָיְתָה חָטָאתִי גְּדוֹלָה, לֹא הָיָה מַגִּיעַ לִי כָּךְ, וַאֲנִי מְקַבֵּל עָלַי מֵעָתָּה לַחְזֹר בִּתְשׁוּבָה. וְכָךְ עָשָׂה.

אוֹתוֹ בָּעַל הַבַּיִת, שָׁב לְשֻׁלְחָנוֹ, אָכַל וְשָׁתָה וְהָלָךְ לִישׁוֹן לָנוּחַ. לְמָחֳרָת יָצָא לַשּׁוּק כְּדַרְכּוֹ לְמִסְחָרוֹ, וְהִנֵּה אֵין אִישׁ פּוֹנֶה אֵלָיו. בְּיוֹם הַשֵּׁנִי, הֵנִיחַ אֶת סְחוֹרָתוֹ מִחוּץ לַחֲנוּת בְּמָקוֹם שֶׁאָסוּר לְהָנִיחַ, וּבָאוּ שׁוֹטְרִים וְקָנְסוּ אוֹתוֹ עַל כָּךְ. 

וְכָךְ הָיָה פּוֹחֵת וְהוֹלֵךְ מִפַּרְנָסָתוֹ מִדֶּחִי אֶל דֶּחִי, עַד שֶׁנִּדַּלְדֵּל מְאֹד, וְהִתְחִיל לִמְכּוֹר אֶת רָהִיטֵי בֵּיתוֹ כְּדֵי שֶׁיִּהְיֶה לוֹ מַה לֶאֱכוֹל, וְכָךְ הִמְשִׁיךְ הַדָּבָר בְּמֶשֶֹׁךְ כְּאַרְבָּעָה חֳדָשִׁים, עַד שֶׁלֹּא נִשְׁאַר לוֹ מַה לִמְכּוֹר.

יוֹם אֶחָד קָרָא לְאִשְׁתּוֹ, וְאָמַר לָהּ: אָתְּ רוֹאָה אֶת מַצָּבִי שֶּׁאֵין לִי לֶחֶם לְכַלְכֵּל אוֹתָךְ, וְאֵין לִי בְּרֵירָה כִּי אִם לְהִתְגָּרֵשׁ מִמֵּךְ. לֹא הָיְתָה בְּרֵירָה לָאִשָּׁה, וְהִסְכִּימָה לְהִתְגָּרֵשׁ מִבַּעֲלָהּ, וְשָׁבָה לְבֵית אָבִיהָ. 

לְאַחַר כְּשִׁשָּׁה חֳדָשִׁים, בָּא שַׁדְכָן אֶחָד אֶל אָבִיהָ וְאָמַר לוֹ: יוֹדֵעַ אֲנִי שֶׁיֵּשׁ לְךָ בַּת גְּרוּשָׁה, וְיֵשׁ לִי הַצָּעָה לְהַשִּׂיא אוֹתָהּ אֶל אִישׁ אָמִיד וְטוֹב לֵב. הִסְכִּים הָאָב לַהַצָּעָה, וְנָתַן לוֹ אֶת בִּתּוֹ לְאִשָּׁה. 

אַחַר הַנִּשּׂוּאִין, הָיָה הוֹלֵךְ בַּעֲלָהּ לַחֲנוּת מִדֵּי יוֹם בְּיוֹמוֹ עַד שְׁעַת הַצָּהֳרַיִם, וּכְשֶׁחוֹזֵר לְבֵיתוֹ סוֹעֵד אֲרוּחַת צָהֳרָיִם, וְלוֹמֵד מְעַט בְּסִפְרֵי הַתַּלְמוּד וְהַמִּדְרָשִׁים, וְאַחַר כָּךְ הוֹלֵךְ לְהִתְפַּלֵּל מִנְחָה, וְהָאִשָּׁה בִּזְרִיזוּתָהּ הָיְתָה מְּבַשֶּׁלֶת לוֹ מַטְעַמִּים כַּאֲשֶׁר אָהֵב, פַּעַם תַּרְנְגֹלֶת, וּפַעַם בָּשָׂר בְּהֵמָה, אוֹ דָּגִים וְכַדּוֹמֶה.

יוֹם אֶחָד כְּשֶׁבָּא לִסְעוּדַת הַצָּהֳרַיִם, הֱכִינָהּ לוֹ אִשְׁתּוֹ תַּרְנְגֹלֶת מְבֻשֶּׁלֶת, וְהִנֵּה נִשְׁמְעָה דְּפִיקָה בַּדֶּלֶת. אָמַר בָּעַל הַבַּיִת: מִי דּוֹפֵק? וְהִנֵּה קוֹל עוֹנֶה: אֲנִי עָנִי הַמְּבַקֵּשׁ אוֹכֵל כְּדֵי לְהַחֲיוֹת אֶת נַפְשִׁי.

תֵּכֶף כְּשֶׁשָּׁמַע זֹאת בָּעַל הַבַּיִת, קָם וְלָקַח אֶת הַתַּרְנְגֹלֶת בְּעוֹדָהּ שְׁלֵמָה, וְנָתַן אוֹתָהּ לְאִשְׁתּוֹ כְּדֵי שֶׁתִּמְסֹר אוֹתָהּ לֶעָנִי, הָלְכָה הָאִשָּׁה וְנָתְנָה אֶת הַלֶּחֶם וְהַתַּרְנְגֹלֶת לֶעָנִי. בְּשׁוּבָה הַבָּיְתָה, רָאָה אוֹתָהּ בַּעֲלָהּ שֶׁעֵינֶיהָ זוֹלְגוֹת דְּמָעוֹת. שָׁאַל אוֹתָהּ מַדּוּעַ הִיא בּוֹכָה?

סִפְּרָה לוֹ הָאִשָּׁה: דַּע לְךָ בַּעֲלִי הַיָּקָר, כִּי לִפְנֵי שֶׁנִּשֵּׂאתִי לְךָ, הָיִיתִי נְשׂוּאָה לְאִישׁ סוֹחֵר גָּדוֹל, אַךְ קָרָה פַּעַם שֶׁבְּעֵת סְעוּדַת הַצָּהֳרַיִם, דָּפַק אִישׁ עָנִי עַל הַדֶּלֶת וְהִתְחַנֵּן לְפָנָיו שֶׁיִּתֵּן לוֹ מַה לֶאֱכוֹל, כִּי הָיָה רָעֵב מְאֹד, וּבַעֲלִי לְשֶׁעָבַר כַּעַס עָלָיו מְאֹד, וְהִכָּהוּ וְגֵרְשׁוּ מֵעַל פָּנָיו, וּמֵאוֹתוֹ הַיּוֹם נִתְמַעֲטָה פַּרְנָסָתוֹ הָלוֹךְ וְחָסוֹר, עַד שֶׁהִתְרַגַּשְׁתִּי מִמֶּנּוּ וְשַׁבְתִּי לְבֵית אֲבִי.

לְאַחַר מִכֵּן נִשֵּׂאתִי אֵלֶיךָ. וְהַיּוֹם כְּשֶׁהֶעָנִי דָּפַק בַּדֶּלֶת וְיָצָאתִי לִמְסֹר לוֹ אֶת הַתַּרְנְגֹלֶת וְהַכִּכָּר, מָצָאתִי שֶׁאוֹתוֹ עָנִי הוּא בַּעֲלִי הָרִאשׁוֹן, וּכְשֶׁרָאִיתִי אוֹתוֹ בְּמַצַּב זֶה, לֹא יָכֹלְתִּי לְהִתְאַפֵּק, וְזָלְגוּ עֵינַי דְּמָעוֹת עַל מַצָּבוֹ הָאֻמְלָל.

אָמַר לָהּ בָּעַל הַבַּיִת: אֲנִי הוּא אוֹתוֹ הֶעָנִי אֲשֶׁר הִכָּהוּ בַּעֲלֵךְ וְחֵרְפוּ וְקִילֶלוֹ, וּמֵאוֹתוֹ הַיּוֹם שֶּׁקִּבַּלְתִּי עָלַי לַחְזֹר בִּתְשׁוּבָה, הֵיטִיב לִי הַשֵּׁם יִתְבָּרַךְ, עַד שֶׁהִגַּעְתִּי לְמַה שֶׁהִגַּעְתִּי, וְזָכִיתִי לָקַחְתָּ אוֹתָךְ לְאִשָּׁה. 

שׁוּב רוֹאִים אָנוּ, שְׁמִי שֶׁאֵינוֹ נוֹתֵן צְדָקָה כְּפִי יְכָלְתּוֹ, וּמַעֲלִים עֵינָיו מִן הָעֲנִיִּים, סוֹפוֹ שֶׁגַּם לוֹ יַעֲשׂוּ אוֹתוֹ דָּבָר, וְאִם לֹא יַעֲשׂוּ לוֹ, יַעֲשׂוּ לְזַרְעוֹ, וּכְפִי שֶׁאָמַר רַבִּי חִיָּא לְאִשְׁתּוֹ: כַּאֲשֶׁר בָּא עָנִי, תַּקְדִּימִי לָתֶת לוֹ אוֹכֵל, כְּדֵי שֶׁגַּם לְבָנַיִךְ יַקְדִּימוּ וְיָבִיאוּ לָהֶם אוֹכֵל. אָמְרָה לוֹ: וְכִי אַתָּה מְקַלֵּל אֶת בָּנַי שֶּׁיִּצְטָרְכוּ לְקַבֵּץ נְדָבוֹת מֵאֲנָשִׁים? אָמַר לָהּ: גַּלְגַּל הוּא שֶׁחוֹזֵר בָּעוֹלָם. (מַסֶּכֶת שַׁבָּת דַּף קנא:)

~ לֹא מַשְׁאִירִים כֶּסֶף בַּצַּד

מְסַפְּרִים עַל הַגָּאוֹן הַ''דִּבְרֵי חַיִּים" מִצַּאנְז, שֶׁמֵּעוֹלָם לֹא לָנָה פְּרוּטָה בְּבֵיתוֹ. מִיַּד כְּשֶׁהָיְתָה מְצוּיָה מַטְבֵּעַ בְּבֵיתוֹ, הָיָה דּוֹאֵג לְמוֹסְרָהּ לִצְדָקָה לְצֹרֶךְ הַאֲכָלַת רְעֵבִים, אוֹ לְהַכְנָסַת כָּלָה, אוֹ פִּדְיוֹן שְׁבוּיִים וְכַדּוֹמֶה.

יוֹם אֶחָד הִתְדַּפֵּק עַל דַּלְתּוֹ אָדָם עָנִי שֶּׁשָּׁפַךְ לִבּוֹ לְפָנָיו, וְסִפֵּר שֶׁעָלָיו לְהַשִּׂיא אֶת בִּתּוֹ, וְכִי אֵין בְּיָדוֹ מְאוּמָה. חִפֵּשׂ רַבִּי חַיִּים סְבִיבוֹתָיו דְּבַר מַה שֶׁיּוּכַל לָתֶת לְאוֹתוֹ עָנִי, אַךְ לֹא מָצָא שׁוּם דָּבָר בָּעַל עֵרֶךְ. 

וְהִנֵּה הוּפְנוּ עֵינָיו אֶל אֲרוֹן הַסְּפָרִים. שָׁם עַל הַמַּדָּפִים עָמְדוּ לָהֶם סִפְרֵי הַגְּמָרָא - סֵט שָׁלֵם שֶׁל ש"ס מְהֻדָּר שֶׁקִּבֵּל מַתָּנָה מֵחָמִיו הַגָּדוֹל הַ''בָּרוּךְ טָעַם". רַבִּי חַיִּים יָדַע שֶׁסְּפָרִים אֵלּוּ עֶרְכָּם רַב, בִּפְרָט שֶׁהֵם הָיוּ בִּרְשׁוּת הַ''בָּרוּךְ טָעַם", וְעַל כֵּן מְסָרָם לַיְּהוּדִי הָעוֹמֵד בַּדֶּלֶת, וְאָמַר לוֹ: מְכֹר סְפָרִים אֵלּוּ, וּתְמוּרָתָם תּוּכַל לְהַשִּׂיג סְכוּם רַב, שֶׁלְּבֶטַח יְכַסֶּה חֵלֶק נִכָּר מִצָּרְכֵי הַנְּדוּנְיָה.

עֵינֵי הַיְּהוּדִי אוֹרוּ מִשִּׂמְחָה, הוּא הוֹדָה לָרַבִּי, וְיָצָא מִן הַבַּיִת. לְאַחַר זְמַן מַה, שָׁבָה הָרַבָּנִית לְבֵיתָהּ, וְעַד מְהֵרָה גִּלְּתָה כִּי הַשַּׁ"ס שֶׁקָּנָה אָבִיהָ, אֵינֶנּוּ. נִזְעֲקָה הָרַבָּנִית: הֵיכָן הַשַּׁ"ס? רַבִּי חַיִּים הֵשִׁיב לָהּ בְּנַחַת: יְהוּדִי מִסְכֵּן הָיָה זָקוּק לְכֶסֶף, וְאִלּוּ אֲנִי כְּשֶׁאֶזְדַּקֵּק לַשַּׁ"ס, תָּמִיד אֶמְצָא יְהוּדִי טוֹב שֶׁיִּהְיֶה מוּכָן לְהַשְׁאִיל לִי גְּמָרָא...

~ כֵּיצַד קִיְּמוּ בַּמִּדְבָּר מִצְוַת צְדָקָה

מוּבָא בְּשֵׁם הָרַבִּי מִקּוֹצְק, שֶׁשָּׁאַל פַּעַם, כֵּיצַד קִיְּמוּ אַנְשֵׁי דּוֹר הַמִּדְבָּר אֶת מִצְוַת הַצְּדָקָה, וַהֲרֵי לְכָל אֶחָד מֵהֶם הָיָה עֹמֶר לַגוּלְגוֹלֶת, דְּהַיְנוּ פַּרְנָסָה בְּמִדָּה שָׁוָה. גַּם בִּגְדֵיהֶם לֹא בָּלוּ, וְלֹא חֲסַר לָהֶם שׁוּם פְּרָט גַּשְׁמִי. הַאִם יִתָּכֵן כִּי נִמְנְעָה מֵהֶם מִצְוָה נַעֲלָה זוֹ?

תְּשׁוּבָתוֹ הָיְתָה: הֵם נָתְנוּ צְדָקָה בְּדַעַת, כְּלוֹמַר, מִי שֶׁדַּעְתּוֹ הָיְתָה רְחָבָה, עָשָׂה צְדָקָה וָחֶסֶד עִם מִי שֶׁדַּעְתּוֹ הָיְתָה פְּחוּתָה. הֵם תָּרְמוּ מִשֶּׁלָּהֶם בִּתְחוּם הָרוּחָנִי, אִישׁ כְּפִי יְכוֹלְתוֹ, וּבִלְבַד שֶׁלֹּא לִחְיוֹת חַיִּים חַסְרֵי נְתִינָה, שֶׁכֵּן כָּל מַה שֶׁנִּתָּן לָאָדָם, לֹא נִתַּן אֶלָּא כְּפִקָּדוֹן, כְּמוֹ שֶׁאָמַר הַתַּנָּא "שֶׁאַתָּה וְשֶׁלְּךָ שֶׁלּוֹ", וְעַל כֵּן "תֶּן לוֹ מִשֶּׁלּוֹ", עַל יְדֵי שֶׁתַּעֲנִיק מִכָּל מַה שֶׁיֵּשׁ לְךָ לַאֲחֵרִים.
**INDEX_WRITE=<p>
{רַבִּי שִׁמְעוֹן אוֹמֵר, הַמְהַלֵּךְ בַּדֶּרֶךְ וְשׁוֹנֶה וּמַפְסִיק מִמִּשְׁנָתוֹ וְאוֹמֵר, מַה נָּאֶה אִילָן זֶה וּמַה נָּאֶה נִיר זֶה, מַעֲלֶה עָלָיו הַכָּתוּב כְּאִלּוּ מִתְחַיֵּב בְּנַפְשׁוֹ:}

@ הַמַּפְסִיק מִמִּשְׁנָתוֹ

נְתָאֵר לְעַצְמֵנוּ, כִּי מֶלֶךְ בָּשָׂר וָדָם מַטְרִיחַ עַצְמוֹ לַבֹּקֶר אֶחָד מִנְּתִינָיו, תּוֹךְ כְּדֵי שֶׁהֵם מְשׂוֹחֲחִים, עוֹבֵר לְפֶתַע בְּקִרְבַת מָקוֹם חֲבֵרוֹ שֶׁל אוֹתוֹ אֶזְרָח, וְהוּא מַפְנֶה אֶת גַּבּוֹ אֶל הַמֶּלֶךְ, וּמַתְחִיל לְשׂוֹחֵחַ עִם עוֹבֵר הַאֹרַח, הַאִם יֶשְׁנוֹ זִלְזוּל גָּדוֹל מִזֶּה בִּכְבוֹד הַמֶּלֶךְ? הַאִם בְּמַעֲשֵׂה זֶה הוּא לֹא הִתְחַיֵּב בְּנַפְשׁוֹ? הֲרֵי לְמוֹרֵד בַּמַּלְכוּת יֵחָשֵׁב! 

כָּךְ נִרְאָה אוֹתוֹ אָדָם הַמַּפְסִיק מִמִּשְׁנָתוֹ, וּמַפְנֶה עוֹרֵף לַשְּׁכִינָה הַשּׁוֹרָה בִּמְחִצָּתוֹ בִּשְׁעַת הַלִּמּוּד, וּפוֹרֵשׁ לְשִׂיחַת חֻלִּין. מֵעָתָּה בָּרוּר מִפְּנֵי מַה "הַמַּפְסִיק מִמִּשְׁנָתוֹ כְּאִלּוּ מִתְחַיֵּב בְּנַפְשׁוֹ", שֶׁכֵּן מַעֲשֵׂה זֶה הוּא בְּגֶדֶר חִלּוּל וְזִלְזוּל בִּכְבוֹד ה', וְהָעֹנֶשׁ הָרָאוּי לִמְחַלֵּל כְּבוֹד שָׁמַיִם, הוּא מִיתָה.

*

ה"חָפֵץ חַיִּים" הֵבִיא מָשָׁל נוֹסַף לְהַמְחָשַׁת הַדְּבָרִים. רַכֶּבֶת נוֹסַעַת שָׁעוֹת אֲרֻכּוֹת לְעֵבֶר הַיַּעַד, הִיא כְּבֹר קָרְבָה לַתַּחֲנָה, הַיּוֹשְׁבִים בָּהּ כְּבֹר אוֹסְפִים חֶפְצֵיהֶם, וְהִנֵּה חֲרִיקַת בְּלָמִים נוֹרָאָה, הָרַכֶּבֶת נֶעֱצֶרֶת בְּעוֹד מוֹעֵד לִפְנֵי שֶׁיִּתְרַחֵשׁ אָסוֹן.

מַה קָרָה? הַנֶּהָג הִבְחִין פִּתְאוֹם שֶׁמְּסִלַּת הַבַּרְזֶל פְּגוּמָה, בְּפַסֵּי הַמְּסִלָּה חָסֵר קֶטַע שֶׁל מֶטֶר אֶחָד, וְאֵין אֶפְשָׁרוּת לְהַמְשִׁיךְ בִּנְסִיעָה. כָּעֵת בָּרוּר כִּי זְמַן רַב יַעֲבוֹר עַד שֶׁאוֹתָם נוֹסְעִים יַגִּיעוּ לִמְחוֹז חֶפְצָם בִּדְרָכִים חִלּוּפִיּוֹת. 

הַמִּשְׁטָרָה פָּתְחָה בַּחֲקִירָה, וּמָצְאָה כִּי צָעִיר טִפֵּשׁ, פֶּרֶק אֶת הַמְּסִלָּה, בְּחוֹשְׁבוֹ כִּי רַק מַעֲשֵׂה שׁוֹבְבוּת עָשָׂה. כַּאֲשֶׁר חָקְרוּ אוֹתוֹ לְפֵשֶׁר מַעֲשֵׂהוּ, עָנָה וְאָמַר: מַה עָשִׂיתִי, אֵיזֶה עֵרֶךְ יֵשׁ לְמֶטֶר אוֹ שְׁנַיִם שֶׁל מְסִלָּה לְעֻמַּת מֵאוֹת אַלְפֵי קִילוֹמֶטְרִים שֶׁנּוֹתְרוּ עַל עוֹמְדָם... 

וְהַנִּמְשָׁל: לוּ הָיָה מוּדָע אוֹתוֹ אָדָם לְכָךְ, שֶׁבְּאוֹתוֹ קֶטַע שֶׁמַּפְסִיק מִלִּמּוּדוֹ הוּא עוֹצֵר אֶת הָרַכֶּבֶת מִמַּהֲלָכָהּ, וְכִמְעַט שֶׁמֵּמִיט אָסוֹן עַל רֹאשׁוֹ, מִסְתַּבֵּר שֶׁלֹּא הָיָה עוֹשֶׂה מַעֲשֵׂה שְׁטוּת זוֹ, וְלֹא הָיָה פּוֹסֵק מֵהַלִּמּוּד.

וּכְמוֹ שֶׁכָּתוּב בְּסֵפֶר "רֵאשִׁית חָכְמָה" (שַׁעַר הַקְּדֻשָּׁה פֶּרֶק יד), שֶׁצָּרִיךְ לִיזָּהֵר בִּהְיוֹתוֹ עוֹסֵק בַּתּוֹרָה שֶׁלֹּא יַפְסִיק בָּהּ בְּדִבְרֵי שִׂיחָה, שֶׁהַמַּפְסִיק מִלִּמּוּדוֹ, הֲרֵי זֶה כִּמְעָרֵב חוֹל בִּדְבַר קוֹדֶשׁ וְעוֹנְשׁוֹ חָמוּר, כְּפִי שֶׁפֵּרְשׁוּ בַּזֹּהַר הַקָּדוֹשׁ, שֶׁבַּת קוֹל אוֹמֶרֶת בְּגַן עֵדֶן בְּכָל יוֹם שְׁלֹשָׁה דְּבָרִים, וְאַחַד מֵהֶם הוּא - שְׁמִי שֶׁפּוֹסֵק, יִפָּסְקוּ חַיָּיו, כְּלוֹמַר, שְׁמִי שֶׁפּוֹסֵק מִדִּבְרֵי תּוֹרָה וּמְדַבֵּר דְּבָרִים בְּטֵלִים, יִפְסְקוּ חַיָּיו מֵהָעוֹלָם הַזֶּה, וְדִינוֹ קַיָּם לָעוֹלָם הַבָּא. 

~ תּוֹרָתוֹ נַעֲשֵׂית קְרָעִים קְרָעִים

אֶת הַמָּשָׁל הַבָּא אָמַר מָרָן הָרַב אֶלְיָשִׁיב שְׁלִיטָ"א, וְיֵשׁ לוֹ מֶסֶר חָשׁוּב מְאֹד הַקָּשׁוּר לְמִשְׁנָתֵנוּ.

יְהוּדִי עָשִׁיר הַמִּתְגּוֹרֵר בָּעֲיָרָה, שֶּׁיָּדוּעַ הָיָה הַגְּבִיר הַלָּזֶה כְּאִישׁ לֹא חֲכַם בִּמְיֻחָד. יוֹם אֶחָד נִגַּשׁ אֵלָיו חֲבֵרוֹ וּבִקֵּשׁ מִמֶּנּוּ שֶׁיַּלְוֶה לוֹ סְכוּם כֶּסֶף גָּדוֹל בְּסַךְ חֲמֵשֶׁת אֲלָפִים דּוֹלָר. הֶעָשִׁיר שֶׁהִתְפַּרְסֵם בְּטוּב לִבּוֹ, וּבְיָדוֹ הַנְּדִיבָה, לֹא יָדַע הַאִם לְהֵעָנוֹת הַפַּעַם לְבַקָּשַׁת הַהַלְוָאָה הַזּוֹ, שֶׁהֲרֵי אַחֲרֵי הַכֹּל מְדֻבָּר בִּסְכוּם גָּדוֹל מְאֹד.

הוּא הִתְיַעֵץ עִם חֲבֵרָיו, שֶׁאָמְרוּ לוֹ שֶׁאִם הַהַלְוָאָה תִּתְבַּצַּע בִּשְׁטָר מֶמְשַׁלְתִּי, וְהַפֵּרָעוֹן יִהְיֶה בָּטוּחַ, אֶפְשָׁר לְהַלְווֹת לוֹ. וְכָךְ עָשָׂה. סִדֵּר אֶת הַפְּרָטִים הַנַּ"ל, וְהֶעֱנִיק לוֹ הַלְוָאָה, לְמֶשֶׁךְ 3 חֳדָשִׁים.

וַיְהִי כַּעֲבוֹר חֹדְשַׁיִּם, מַגִּיעַ הַלּוֹוֶה, וּבְיָדוֹ מַחֲצִית הַסְּכוּם, דְּהַיְנוּ 2,500 דּוֹלָר, וְאוֹמֵר לַמַּלְוֶה שֶׁהוּא אֵינוֹ זָקוּק כְּבָר לִסְכוּם זֶה, וְלָכֵן הֶחְלִיט לְהַחְזִירוֹ, אוּלָם מִכֵּיוָן שֶׁהַהַלְוָאָה הָיְתָה עַל סַךְ 5,000 רֻבָּל, הוּא מְבַקֵּשׁ מִמֶּנּוּ לְהַחְזִיר לוֹ בֵּינְתַיִם רַק אֶת מַחֲצִית הַשְּׁטָר, וְהַחֲצִי הַשֵּׁנִי יִשָּׁאֵר עֲדַיִן בִּידֵי הַמַּלְוֶה, עַד שֶׁיַּחְזִיר אֶת מַחֲצִיתָהּ הַשֵּׁנִי שֶׁל הַהַלְוָאָה...

הַמַּלְוֶה בְּרֹב ''חוֹכְמָתוֹ'', נֵאוֹת לְהַצָּעָתוֹ שֶׁל הַלּוֹוֶה, קָרַע אֶת הַשְּׁטָר, וְנָתַן חֶצְיוֹ לִידֵי הַלּוֹוֶה.

עוֹבֵר שָׁבוּעַ נוֹסַף, וְהַלּוֹוֶה מַגִּיעַ שֵׁנִית לְבֵיתוֹ שֶׁל הַמַּלְוֶה, וְאוֹמֵר לוֹ: עָשִׂיתִי חֶשְׁבּוֹן שֶׁבְּעֶצֶם אֲנִי כֵּן זָקוּק לְאוֹתָם 2,500 רֻבָּל שֶׁהֶחְזַרְתִּי לְךָ בְּשָׁבוּעַ שֶׁעָבַר, וְכֵיוָן שֶׁהַהַלְוָאָה הַמְּקוֹרִית נִתְּנָה לִי ל- 3 חֹדָשִׁים, וְעַד הַפֵּרָעוֹן יֵשׁ שְׁבוּעַיִם תְּמִימִים, אֲבַקֶּשְׁךָ לְהָשִׁיב לִי אֶת הַסְּכוּם הַנַּ"ל, וּבְתֹם הַזְּמַן אָשִׁיב לְךָ אֶת כָּל הַכֶּסֶף.

וּכְדֵי שֶׁתִּהְיֶה בָּטוּחַ בְּכַסְפֶּךָ, אָשִׁיב לְךָ אֶת חֶצְיוֹ שֶׁל הַשְּׁטָר הַמָּצוּי בְּיָדִי, וְאַתָּה תְּצָרְפֵנוּ לַחֵצִי שֶׁכְּבָר נִמְצָא אֶצְלְךָ, וְכָךְ יִהְיוּ בְּיָדֶיךָ שְׁנֵי חֶלְקֵי הַשְּׁטָר, וְזוֹ תִּהְיֶה הָעַרְבוּת הַבְּטוּחָה לַכֶּסֶף...

הַמַּלְוֶה הֲלֹא חֲכַם, בִּלְשׁוֹן הַמְעָטָה, הִסְכִּים גַּם לָזֹאת, וְגַם נָקֵל לְשַׁעֵר מַה קָרָה כְּשֶׁהִגִּיעַ זְמַן הַפֵּרָעוֹן... כְּשֶׁהַמַּלְוֶה הִצִּיג בִּפְנֵי הַלּוֹוֶה אֶת הַשְּׁטָר הַקָּרוּעַ לִשְׁנַיִם, וּבִקֵּשׁ שֶּׁיָּשִׁיב לוֹ אֶת כַּסְפּוֹ...

כָּל מִי שֶׁשּׁוֹמֵעַ אֶת הַמָּשָׁל הַזֶּה צוֹחֵק... אֲבָל זֶה בְּדִיּוּק מַה שֶּׁקּוֹרֶה לַיְּהוּדִי הַלּוֹמֵד תּוֹרָה, וּמַפְסִיק בְּאֶמְצַע הַלִּמּוּד, וְתוֹרָתוֹ נַעֲשֵׂית קְרָעִים קְרָעִים!!! וּבְדִיּוּק כְּפִי שֶׁהַמַּלְוֶה לֹא יוּכַל כְּבָר לַעֲשׂוֹת שִׁמּוּשׁ בִּשְׁטָר הַקָּרוּעַ שֶׁבְּיָדָיו, כָּךְ גַּם מִלִּמּוּד קָרוּעַ שֶׁכָּזֶה לֹא נִשְׁאַר הַרְבֵּה.

~ מַדּוּעַ לֹא נִכְנַס רַבִּי עֲקִיבָא לוֹמַר שָׁלוֹם לְאִשְׁתּוֹ

רַבִּי חַיִּים שְׁמוּאֶלֵבִיץ בְּסֵפֶר "שִׂיחוֹת מוּסַר", מֵבִיא דֻּגְמָא, עַד כַּמָּה הֶעֱרִיכוּ חֲכָמֵינוּ ז''ל אֶת חוֹבַת הַלִּמּוּד בְּרֶצֶף, מִן הַמַּעֲשֶׂה הֲיָדוּע בְּרַבִּי עֲקִיבָא וּבְּרָחֵל אִשְׁתּוֹ.

רַבִּי עֲקִיבָא יָצָא בַּעֲצַת אִשְׁתּוֹ רָחֵל לִלְמֹד תּוֹרָה. שְׁתֵּים עֶשְׂרֵה שָׁנִים רְצוּפוֹת יָשַׁב וְלָמַד, עַד שֶּׁהָפַךְ מְ"עֲקִיבָא בֶּן יוֹסֵף", לְ"רַבִּי עֲקִיבָא". לְאַחַר אוֹתָן 12 שָׁנִים, הוּא חָזַר לְאִשְׁתּוֹ עִם שְׁנֵים עֲשַׂר אֶלֶף תַּלְמִידִים. כַּאֲשֶׁר הִתְקָרֵב לְבֵיתוֹ, שָׁמַע קוֹל מִתּוֹךְ הַבַּיִת, הָיָה זֶה קוֹלוֹ שֶׁל זָקֵן אֶחָד, שֶׁאָמַר לְרָחֵל אִשְׁתּוֹ: עַד מָתַי תִּהְיִּי כְּמוֹ אַלְמָנָה חַיָּה שֶׁבַּעֲלָהּ עָזַב אוֹתָהּ? 

עָנְתָה לוֹ רָחֵל וְאָמְרָה לוֹ: שְׁמַע לִי, הָיִיתִי שְׂמֵחָה שֶׁיֵּלֵךְ לִלְמֹד שְׁתֵּים עֶשְׂרֵה שָׁנִים נוֹסָפוֹת! כַּאֲשֶׁר שָׁמַע זֹאת רַבִּי עֲקִיבָא, אָמַר: הוֹאִיל וְנָתְנָה לִי רְשׁוּת, אֶחֱזֹר לַאֲחוֹרַי. מִיַּד חָזַר עַל עִקְּבוֹתָיו, וְהָלָךְ לִלְמֹד עוֹד שְׁתֵּים עֶשְׂרֵה שָׁנִים רְצוּפוֹת. לְאַחַר מִכֵּן, חָזַר לְבֵיתוֹ כִּגְדוֹל הַדּוֹר בְּרֹאשׁ עֶשְׂרִים וְאַרְבַּע אֶלֶף תַּלְמִידִים.

נִשְׁאֶלֶת הַשְּׁאֵלָה, מַדּוּעַ לֹא נִכְנַס לְבֵיתוֹ לְרֶגַע קָט כְּדֵי לְהִתְרָאוֹת עִם אִשְׁתּוֹ וְלִדְרֹשׁ בִּשְׁלוֹמָהּ, וּמִיַּד לְאַחַר מִכֵּן הָיָה הוֹלֵךְ חֲזָרָה לְבֵית הַמִּדְרָשׁ? 

אֶלָּא שֶׁרַבִּי עֲקִיבָא הֵבִין, כִּי גַּם הַפְסָקָה מוּעֶטֶת שֶׁל כַּמָּה דַּקּוֹת, גּוֹרַעַת מֵאֵיכוּת הַלִּמּוּד. אוֹתָן דַּקּוֹת הָיוּ קוֹטְעוֹת אֶת הָרֶצֶף שֶׁל עֶשְׂרִים וְאַרְבַּע שְׁנוֹת לִמּוּד, שֶׁהֲרֵי שְׁתֵּים עֶשְׂרֵה שְׁנוֹת לִמּוּד וְעוֹד שְׁתֵּים עֶשְׂרֵה שָׁנָה, אֵינָן מַגִּיעוֹת יַחְדָּיו לְעֶשְׂרִים וְאַרְבַּע שְׁנוֹת לִמּוּד רְצוּפוֹת.

בַּעֲלֵי הַמּוּסָר הִמְשִׁילוּ זֹאת לְהַרְתָּחַת מַיִם עַל הָאֵשׁ. נַנִּיחַ כִּי דְּרוּשָׁה רֶבַע שָׁעָה כְּדֵי לְהַרְתִּיחַ קוּמְקוּם מַיִם, הֲלֹא כָּל בַּר דַּעַת מֵבִין, כִּי אוֹתָהּ רֶבַע שָׁעָה, צְרִיכָה לִהְיוֹת בְּאוֹפַן רָצוּף. אִם יָסִירוּ אֶת הַקּוּמְקוּם מֵעַל לָאֵשׁ כָּל כַּמָּה דַּקּוֹת, הֲרֵי שֶׁהַמַּיִם לֹא יַגִּיעוּ לִכְדֵי רְתִיחָה לְעוֹלָם, גַּם לְאַחַר שְׁהִיָּה מִצְטַבֶּרֶת שֶׁל שָׁעוֹת רַבּוֹת עַל הָאֵשׁ. כָּךְ גַּם הַדָּבָר לְגַבֵּי לִמּוּד שֶׁאֵינוֹ נַעֲשָׂה בְּרֶצֶף. 

~ הַבּוּשָׁה שֶׁתִּהְיֶה לָאָדָם שֶׁפָּסַק בְּאֶמְצַע לִמּוּדוֹ

כָּתַב הֶחָפֵץ חַיִּים בְּסִפְרוֹ זָכוֹר לְמִרְיָם (פֶּרֶק ט): כָּתוּב בְּאַגָּדַת חֲכָמֵינוּ ז''ל, יִרְאֶה אָדָם לִתְפֹּס מַה שֶׁלָּמַד [שֶׁיִּתְבּוֹנֵן הֵיטֵב בְּעֵת לִמּוּדוֹ], כְּדֵי שֶׁלֹּא יַשִּׂיגֵהוּ בּוּשָׁה וּכְלִמָּה לְיוֹם הַדִּין, בְּשָׁעָה שֶׁיֹּאמְרוּ לוֹ "עֲמֹד וַעֲרֹךְ מִקְרָא שֶׁקָּרִיתָ, וַעֲרֹךְ מִשְׁנָה שֶׁשָּׁנִיתָ".

וּלְפִי זֶה, צָרִיךְ לְהִזָּהֵר בְּעֵת לִמּוּדוֹ, שֶׁלֹּא יִהְיֶה עִם הֶפְסֵק וּמְעֹרָב בְּדִבְרֵי הֲבָלִים, שֶׁמִּלְּבַד שֶׁהוּא עוֹבֵר עַל מַאֲמָר חֲכָמֵינוּ ז''ל "הַפּוֹסֵק מִדִּבְרֵי תּוֹרָה וְעוֹסֵק בְּדִבְרֵי שִׂיחָה מַאֲכִילִים אוֹתוֹ גַּחֲלֵי רְתָמִים", הֲרֵי גַּם יִתְבַּיֵּשׁ אָז מְאֹד מִמַּעֲשָׂיו.

וּלְדֻגְמָא: אִם אֶחָד יִקְנֶה גְּמָרָא שֶׁנִּדְפְּסָה בִּנְיָר יָפֶה וּבְאוֹתִיּוֹת נָאוֹת, אַךְ בְּאֶמְצַע הָעִנְיָנִים, עֵרְבוּ בָּהֶם הַמַּדְפִּיסִים מַעֲשִׂיּוֹת רַבּוֹת שֶׁל דִּבְרֵי הֶבֶל בְּכַמָּה וְכַמָּה מְקוֹמוֹת, בְּוַדַּאי יִמָּנַע מִלִּקְנוֹת גְּמָרָא שֶׁכָּזוֹ.

וּכְמוֹ כֵּן, כַּאֲשֶׁר הַמַּלְאָךְ יִקְרָא בִּפְנֵי פָּמַלְיָא שֶׁל מַעֲלָה אֶת הַמַּסֶּכֶת שֶׁאוֹתוֹ אָדָם לָמַד, וְיַזְכִּיר גַּם אֶת הַדְּבָרִים הַבְּטֵלִים שֶׁדִּבֵּר בְּאֶמְצַע לִמּוּדוֹ, הִנֵּה מִלְּבַד הָעֲבֵרָה, הֲרֵי יַחֲזִיקוּ אוֹתוֹ לְשׁוֹטֶה, עַל שֶׁבִּזָּה אֶת הַגְּמָרָא שֶׁלּוֹ שֶׁיְּקָרָה מִזָּהָב וּמִפַּז, וְשֶׁעַל יָדָהּ הָיָה יָכוֹל לִהְיוֹת לְאוֹת וּלְתִפְאָרֶת, וְהוּא עָשָׂה אוֹתָהּ כִּכְלִי חֶרֶס שֶּׁאֵין בּוֹ שׁוּם חֵפֶץ. וְלָכֵן יָשִׂים הָאָדָם אֶל לִבּוֹ שֶׁתִּהְיֶה הַתּוֹרָה שֶׁלּוֹ יָפֶה וּבָרָה בְּלֹא תַּעֲרֹבֶת פְּסוּלָה. 

וּבְסֵפֶר "נֵר יְהוּדָה" (עַמּוּד מט) כָּתַב הָרָה"ג רַבִּי יַעֲקֹב סוֹפֵר שְׁלִיטָ"א, שֶׁזָּכָה לְהִתְפַּלֵּל עִם הַגָּאוֹן רַבִּי יְהוּדָה צָדְקָה זַצַ"ל בְּיָמִים נוֹרָאִים קָרוֹב ל- 25 שָׁנָה, וְזַכּוּר לוֹ שֶׁכִּמְעַט בְּכָל פַּעַם שֶׁאָמַר דִּבְרֵי הִתְעוֹרְרוּת לִפְנֵי הַתְּקִיעוֹת, הִדְגִּישׁ שֶׁבְּנֵי תּוֹרָה לֹא יָשִׂיחוּ שִׂיחָה בְּטֵלָה בְּאֶמְצַע הַלִּמּוּד, וְהִתְמַרְמֵר מְאֹד עַל כָּךְ.

בְּאַחַת מִשִּׂיחוֹתָיו הִתְבַּטֵּא וְאָמַר: כְּדֵי לְהַשִּׂיג אֶתְרוֹג בִּלְתִּי מֻרְכָּב, אֲנָשִׁים טוֹרְחִים וְנוֹסְעִים לְמֶרְחַקִּים, הַאִם דּוֹאֲגִים הֵם גַּם שֶׁהַלִּמּוּד תּוֹרָה שֶׁלָּהֶם לֹא יִהְיֶה מֻרְכָּב בְּדִבְרֵי בַּטָּלָה וְאִסּוּר?! 

וּמַעֲשֵׂה הָיָה עִם הַגָּאוֹן רַבִּי בֶּן צִיּוֹן אָבַּא שָׁאוּל זַצַ"ל, שֶׁבִּישִׁיבָתוֹ "פּוֹרַת יוֹסֵף", הָיוּ אוֹמְרִים קַדִּישׁ לְאַחַר סִיּוּם סֵדֶר הַלִּמּוּדִים, וּמֵאַחַר וְהָיוּ בַּחוּרִים וְאַבְרֵכִים שֶׁמַּמְשִׁיכִים לִלְמֹד גַּם אַחֲרֵי הַסְּדָרִים, בִּטֵּל הָרַב אֶת אֲמִירַת הַקַּדִּישׁ, מִפְּנֵי שֶׁהָיָה גּוֹרֵם לְבִטּוּל תּוֹרָה לְאֵלּוּ שֶׁמַּמְשִׁיכִים לִלְמֹד.

וְאִם קַדִּישׁ שֶׁלְּאַחַר הַלִּמּוּד שֶׁיֵּשׁ בּוֹ מַעֲלָה גְּדוֹלָה וַחֲשׁוּבָה, כְּפִי שֶׁאָמְרוּ בְּסוֹטָה (מט.) שֶׁהָעוֹלָם קַיָּם בִּזְכוּת קַדִּישׁ שֶׁלְּאַחַר לִמּוּד אַגָּדָה [וּמִן הַסְּתָם אֶחָד מֵהַלּוֹמְדִים לָמַד דִּבְרֵי אַגָּדָה], בְּכָל זֹאת הֶחְלִיט אוֹתוֹ גָּאוֹן לְבַטֵּל אֶת הַקַּדִּישׁ, כְּדֵי לֹא לִגְרֹם הַפְרָעָה לִשְׁאָר הַלּוֹמְדִים. עַל אַחַת כַּמָּה וְכַמָּה שֶׁיֵּשׁ לְהִזָּהֵר מִדְּבָרִים בְּטֵלִים, וּכְמוֹ כֵּן יֵשׁ לְבַטֵּל אֶת הַמִּנְהָג שֶׁנָּהֲגוּ לְבָרֵךְ עַל מַשְׁקִים וּמַאֲכָלִים בְּקוֹל רָם בְּאֶמְצַע שִׁעוּר תּוֹרָה, שֶׁהֲרֵי גּוֹרְמִים בְּכָךְ בִּטּוּל תּוֹרָה שֶׁל רַבִּים.

~ מִמַּה נִפְטַר דָּוִד הַמֶּלֶךְ

יָדוּעַ הַמַּעֲשֶׂה הַמֻּזְכָּר בְּמַסֶּכֶת שַׁבָּת (ל.), שֶׁדָּוִד הַמֶּלֶךְ הָיָה לוֹמֵד תּוֹרָה בְּיוֹם שַׁבָּת, וְשָׁמַע רַעַשׁ חָזָק בַּגִּנָּה שֶׁלּוֹ, וְחָשַׁשׁ שֶׁמִּישֶׁהוּ קוֹטֵף פֵּרוֹת בְּשַׁבָּת, וְלָכֵן יָרַד בַּמַּדְרֵגוֹת כְּדֵי לְהוֹכִיחַ אֶת אוֹתוֹ אָדָם, וְכָל הַדֶּרֶךְ הָיָה מַמְשִׁיךְ לְמַלְמֵל בְּדִבְרֵי תּוֹרָה. אוּלָם כְּשֶׁיָּרַד בַּמַּדְרֵגוֹת, שָׁבַר מַלְאַךְ הַמָּוֶת אֶת אַחַת הַמַּדְרֵגוֹת, וְדָוִד הַמֶּלֶךְ נָפַל, וּמֶהַבֶּהָלָה שֶׁתָּקְפָה אוֹתוֹ, הִפְסִיק לְמַלְמֵל בְּדִבְרֵי תּוֹרָה, וּמִיַּד בְּאוֹתָהּ שָׁעָה לָקַח מַלְאַךְ הַמָּוֶת אֶת נִשְׁמָתוֹ.

אֶחָד מִתַּלְמִידָיו שֶׁל רַבִּי דָּוִד פּוֹבַרְסְקִי זַצַ"ל [רֹאשׁ יְשִׁיבַת פּוֹנִיבֶז'] מְסַפֵּר: פַּעַם נִכְנַסְתִּי אֶת הָרַב, וְהָרַב הָיָה יוֹשֵׁב עַל כִּסְאוֹ מְהֻרְהָר בְּמַחְשְׁבוֹתָיו, עַד שֶּׁפָּנָה אֵלַי וְאָמַר לִי: אַתָּה יוֹדֵעַ מִמַּה נִפְטַר דָּוִד הַמֶּלֶךְ לְבֵית עוֹלָמוֹ? לִכְאוֹרָה מֵעֲווֹנוֹת הַדּוֹר, אוֹ מֵחֲטָאִים רָמִים וְנִשְׂגָּבִים?! לֹא, דָּוִד הַמֶּלֶךְ נִפְטַר מִבִּטּוּל תּוֹרָה. 

וְאָמְנָם, דָּוִד הַמֶּלֶךְ אֲשֶׁר הוֹדִיעוּהוּ כִּי זְמַנּוֹ יַגִּיעַ בְּאֶחָד מֵימֵי הַשַּׁבָּת, יָשַׁב וְעָסַק בַּתּוֹרָה בְּכָל שַׁבָּת וְשַׁבָּת, כְּדֵי שֶׁלֹּא יוּכַל מַלְאַךְ הַמָּוֶת לְהִתְקָרֵב אֵלָיו. אוּלָם, בְּיוֹם שַׁבָּת אֶחָד כְּשֶׁחָפֵץ מַלְאַךְ הַמָּוֶת לְהִתְקָרֵב אֵלָיו, לֹא הָיָה יָכוֹל לַעֲשׂוֹת כֵּן, מִפְּנֵי שֶׁלֹּא פָּסַק פִּיו מִלִּמּוּד הַתּוֹרָה. יָצָא מַלְאַךְ הַמָּוֶת לַבֻּסְתָּן שֶׁבְּחָצֵר, וְנִעֲנַע אֶת הָאִילָנוֹת. יָצָא דּוֹד לִרְאוֹת מַה קּוֹרֶה, וְנָפַל מֵהַמַּדְרֵגָה וָמֵת. 

הִנֵּה לָנוּ כִּי דָּוִד הַמֶּלֶךְ נִפְטַר לְבֵית עוֹלָמוֹ לֹא מֵעֲבֵרוֹת גְּדוֹלוֹת, וְלֹא מִבִּטּוּל תּוֹרָה גָּדוֹל, אֶלָּא מִבִּטּוּל תּוֹרָה קָטָן עַד מְאֹד, הַאִם חָשַׁבְתָּ עַל כָּךְ שֶׁדָּוִד מֶלֶךְ יִשְׂרָאֵל שֶׁכְּבָר יָדַע עַל יוֹם מוֹתוֹ, וְאַף יָדַע אֵיךְ לְהָגֵן עַל עַצְמוֹ מִפְּנֵי מַלְאַךְ הַמָּוֶת, יִסְתַּלֵּק מִן הָעוֹלָם מִבִּטּוּל תּוֹרָה כָּזֶה קָטָן? נִסְיוֹנוֹת קָשִׁים עַד מְאֹד אוֹתָם עָבַר בְּשָׁלוֹם, וְאוּלָם נִסָּיוֹן זֶה שֶׁהֵבִיא עַל עַצְמוֹ אֶת הַמָּוֶת עַל יְדֵי שֶׁהִפְסִיק מִלִּמּוּדוֹ, לֹא עָמַד...

*

מַעֲשֵׂה דּוֹמֶה, אֵרַע בְּעֵת שֶׁהִגִּיעַ זְמַנּוֹ שֶׁל הָאָמוֹרָא הַקָּדוֹשׁ רַבָּה בַּר נַחְמָנִי לְהִפָּטֵר מִן הָעוֹלָם.

בְּמַסֶּכֶת בָּבָא מְצִיעָא (דַּף פו.) מְסֻפָּר עַל רַבָּה בַּר נַחְמָנִי, שֶׁהֶעֱלִילוּ עָלָיו לִפְנֵי הַמֶּלֶךְ, שֶׁהוּא מְבַטֵּל אֶת בְּנֵי יִשְׂרָאֵל מִמְּלָאכָה וּמִתַּשְׁלוּם הַמִּסִּים בְּמֶשֶׁךְ חֹדְשַׁיִּם בְּשָׁנָה. [הַכַּוָּנָה הָיְתָה לְחָדְשֵׁי נִיסָן וְתִשְׁרֵי, שֶׁבָּהֶם הָיוּ כָּל הַיְּהוּדִים עוֹזְבִים אֶת בָּתֵּיהֶם, וּמִתְאַסְּפִים לִשְׁמוֹעַ אֶת דְּרָשׁוֹתָיו].

הַמֶּלֶךְ שָׁלַח שָׁלִיחַ לְחַפֵּשׂ אַחֲרָיו, אַךְ הוּא נִמְלַט מִמֶּנּוּ זְמַן רַב. גַּם כַּאֲשֶׁר הִצְלִיחַ הַשָּׁלִיחַ לְבַסּוֹף לְתָפְסוֹ וּלְהַכְנִיסוֹ לַכֶּלֶא, נַעֲשָׂה לְרַבָּה נֵס, וְקִיר בֵּית כִּלְאוֹ הִתְמוֹטֵט, וְהוּא בָּרַח. יָצָא רַבָּה בַּר נַחְמָנִי מִחוּץ לָעִיר, הִתְיַשֵּׁב עַל עֵץ גַּזּוּם, וְהִמְשִׁיךְ לִלְמֹד לְלֹא הַפְסָקָה. 

בְּאוֹתָהּ עֵת, הִתְעוֹרְרָהּ מַחְלֹקֶת בְּבֵית דִּין שֶׁל מַעֲלָה בְּעִנְיַן הַנּוֹגֵעַ לְהִלְכוֹת צָרָעַת, וְהֻחְלַט לְהָבִיא לִפְנֵיהֶם אֶת רַבָּה כְּדֵי שֶׁיַּכְרִיעַ בְּמַחְלֹקֶת, מִפְּנֵי שֶׁהוּא הָיָה הַבָּקִי מִכֻּלָּם בְּהִלְכוֹת נְגָעִים. נִשְׁלַח מַלְאַךְ הַמָּוֶת לְהָבִיאוֹ בִּפְנֵי בֵּית דִּין שֶׁל מַעֲלָה, אַךְ הוּא לֹא הָיָה יָכוֹל לְהִתְקָרֵב אֵלָיו, שֶׁהֲרֵי הוּא לֹא פָּסַק מִלִּמּוּדוֹ אַף לֹא לְרֶגַע קָט. 

הַתַּחְבּוּלָה שֶּׁנָּקַט מַלְאַךְ הַמָּוֶת בֶּעָבָר, הָיְתָה לוֹ גַּם כָּאן לְעֵזֶר. קֹלָהּ שֶׁל רוּחַ פִּתְאוֹמִית הֶחֱרִיד אֶת רַבָּה, הוּא סָבַר כִּי הָרוֹדְפִים קְרֹבִים אֵלָיו, וְאָמַר לְנַפְשׁוֹ: "עָדִיף שֶׁאָמוּת בִּידֵי שָׁמַיִם, וְלֹא אֶפֹּל בִּידֵי בָּשָׂר וָדָם", וּמִיַּד נָחָה נַפְשׁוֹ.

*

לְפִי זֶה בֵּאֲרוּ הַמְּפָרְשִׁים אֶת מַה שֶׁאָמְרוּ בְּמַסֶּכֶת שַׁבָּת (לג:), שֶׁלְּאַחַר שֶׁיָּשְׁבוּ רַבִּי שִׁמְעוֹן בַּר יוֹחַאי וּבְנוֹ שְׁתֵּים עֶשְׂרֵה שָׁנָה בַּמְּעָרָה, בָּא אֵלִיָּהוּ הַנָּבִיא וְעָמַד עַל פֶּתַח הַמְּעָרָה וְאָמַר: מִי יוֹדִיעַ לְרַב יוֹחַאי שֶׁמֵּת הַקֵּיסָר וּבָטְלָה הַגְּזֵרָה. כְּשֶׁשָּׁמְעוּ זֹאת רַשְׁבִּ"י וּבְנוֹ, יָצְאוּ מֵהַמְּעָרָה. וְצָרִיךְ בֵּאוּר, מַדּוּעַ אֵלִיָּהוּ הַנָּבִיא עָמַד עַל פֶּתַח הַמְּעָרָה, וְלֹא נִכְנַס בִּפְנִים וְאָמַר לְרַבִּי שִׁמְעוֹן שֶׁהַקֵּיסָר מֵת. אֶלָּא אֵלִיָּהוּ הַנָּבִיא לֹא רָצָה לְהַפְסִיק אוֹתָם בְּאֶמְצַע לִמּוּדָם, וְלָכֵן עָמַד מִחוּץ לַמְּעָרָה וְהִשִּׂיחַ לְפִי תֻּמּוֹ, וְלֹא נִכְנַס לְהִפְסִיקָם מִלִּמּוּדָם.

~ אֵין מְנוּחָה לְמִי שֶׁהִפְסִיק מִלִּמּוּד

בְּאֶחָד הַיָּמִים הִגִּיעַ אָדָם אֶחָד לְרַבֵּנוּ יַעֲקֹב קַנְיֶבְסְקִי זַצַ"ל עִם פִּתְקָה, וְכָתַב אֶת שְׁמוֹ עָלֶיהָ וּבִקֵּשׁ בְּרָכָה. כְּשֶׁרָאָה הָרַב אֶת שְׁמוֹ, שָׁאַל אוֹתוֹ: הַאִם יֵשׁ לוֹ אָח בְּשִׁכּוּן וִיזְנִיץ' בִּבְנֵי בְּרַק, שֶׁשְּׁמוֹ פְּלוֹנִי? וְהֵשִׁיב לוֹ: כֵּן. הָרַב לֹא הִכִּיר אֶת הָאִישׁ וְלֹא אֶת אָחִיו מִיָּמָיו, וְצִוָּהוּ שֶּׁיֹּאמַר לְאָחִיו שֶׁיָּבוֹא אֵלָיו.

כְּשֶׁבָּא הֶאָח, שְׁאָלוֹ הָרַב: כְּשֶׁהָיִיתָ בָּחוּר, הַאִם לָמַדְתָּ בְּבֵית מִדְרַשׁ פְּלוֹנִי בְּכָל עֶרֶב שַׁבָּת? אָמַר הָאָח: כֵּן. שָׁאַל הָרַב: זוֹכֵר אַתָּה אֶת הַשַּׁמָּשׁ הַזָּקֵן שֶׁהָיָה מְנַקֶּה אֶת בֵּית הַמִּדְרָשׁ? כֵּן, אָמַר הָאָח. שׁוּב שָׁאַל הָרַב: הַאִם אַתָּה זוֹכֵר שֶׁהָיָה מַפְרִיעַ לְךָ לִלְמֹד בְּשָׁעָה שֶׁהָיָה מְנַקֶּה אֶת בֵּית הַמִּדְרָשׁ, וְהָיָה מֵזִיז אוֹתְךָ מִכָּאן לְכָאן? אָמַר לוֹ: כֵּן, כֵּן.

אָמַר לוֹ הָרַב: הִנֵּה הַלַּיְלָה בָּא אֵלַי אוֹתוֹ שַׁמָּשׁ, וְאָמַר לִי [[שֶּׁאֵין לוֹ מְנוּחָה בָּעוֹלָם הָעֶלְיוֹן בִּגְלַל שֶּׁבִּטֵּל תּוֹרָה]], וְאָמַר לִי אֶת שִׁמְךָ. וְלָכֵן מְבַקֵּשׁ אֲנִי מִמְּךָ שֶׁתֵּלֵךְ מִיַּד עַל קִבְרוֹ, וְתִמְחַל לוֹ עַל כָּל הַבִּטּוּל תּוֹרָה שֶּׁגָּרַם לְךָ!

בְּאוֹתָהּ שָׁעָה אָמַר הָרַב: הֲרֵי אֲפִילּוּ שֶׁהַשַּׁמָּשׁ עָשָׂה מְלַאכְתּוֹ, וְהָיָה צָרִיךְ לְנַקּוֹת אֶת בֵּית הַמִּדְרָשׁ, עִם כָּל זֶה, מִכֵּיוָן שֶׁיָּצָא עַל יְדֵי זֶה בִּטּוּל תּוֹרָה, לֹא הָיָה לוֹ מְנוּחָה לְמַעֲלָה. (אַשְׁכַּבְתֵיה דְּרַבִּי חֵלֶק א עַמּוּד קפז). 

*

בְּסֵפֶר "אֲבִי הַיְּשִׁיבוֹת" מְסֻפָּר עַל הַגָּאוֹן רַבִּי חַיִּים מּוַלֹאזִ'ין וְאָחִיו ר' זַלְמָן, שֶׁנָּסְעוּ בַּעֲגָלָה אֶל מִחוּץ לָעִיר. בְּאֶמְצַע הַדֶּרֶךְ הִתְהַפְּכָה הָעֲגָלָה, וְהַשְּׁנַיִם נָפְלוּ אָרְצָה וְהִתְהַפְּכוּ. לְר' חַיִּים נִשְׁבְּרָה הָעֶצֶם כְּתוֹצָאָה מֵהַהִתְהַפְּכוּת, וְהוּא הִתְעַלֵּף. וְאִלּוּ ר' זַלְמָן הִתְיַפֵּחַ בִּבְכִי נִרְגָּשׁ.

סָבְרוּ הַנּוֹכְחִים הַנִּדְהָמִים כִּי וַדַּאי הִתְעַלֵּף ר' חַיִּים מֵעָצְמַת הַכְּאֵבִים, וְאָחִיו אַף הוּא בּוֹכֶה מֵחֲמַת עָצְמַת הַנְּפִילָה. אַךְ מַה גָּדַל תִּמְהוֹנָם, שֶׁתֵּכֶף כְּשֶׁהִתְעוֹרֵר ר' חַיִּים מֵעֶלְפוֹנוֹ, דָּבָר רִאשׁוֹן שֶׁשָּׁאַל הָיָה: ר' זַלְמָן, ר' זַלְמָן, מַה אֵרַע לְךָ? 

וְר' זַלְמָן מִתּוֹךְ בִּכְיוֹ וְעוּגְמַת נַפְשׁוֹ, קָרָא אֵלָיו וְאָמַר: שֶׁמָּא הֵסִיחַ מַר רֶגַע אֶחָד מֵהַתּוֹרָה, וְעָבַר עַל דִּבְרֵי הַמִּשְׁנָה "הַמְּהַלֵּךְ בַּדֶּרֶךְ וְשׁוֹנֶה וּמַפְסִיק מִמִּשְׁנָתוֹ, מַעֲלֶה עָלָיו הַכָּתוּב כְּאִלּוּ מִתְחַיֵּב בְּנַפְשׁוֹ"?

כְּלוֹמַר, כָּל מַה שֶּׁאֵרַע לָהֶם, אֵינוֹ בִּגְלַל שֶׁהַכְּבִישׁ לֹא הָיָה יָשָׁר, אוֹ שֶׁהַסּוּסִים הַתִּפְרָעוּ וְכַיּוֹצֵא בָּזֶה, אֶלָּא בִּגְלַל שֶׁיָּכוֹל לִהְיוֹת שֶׁלֹּא נִזְהֲרוּ מַסְפִּיק לְקַיֵּם אֶת דִּבְרֵי מִשְׁנָתֵינוּ שֶׁמַּזְהִירָה אֶת הָאָדָם שֶׁלֹּא לְהַפְסִיק רֶגַע אֶחָד מִלִּמּוּדוֹ בְּלֶכְתּוֹ בַּדֶּרֶךְ.

**INDEX_WRITE=<p>
# מִשְׁנָה ח

{רַבִּי דּוֹסְתַּאי בְּרַבִּי יַנַּאי מִשּׁוּם רַבִּי מֵאִיר אוֹמֵר, כָּל הַשּׁוֹכֵחַ דָּבָר אֶחָד מִמִּשְׁנָתוֹ, מַעֲלֶה עָלָיו הַכָּתוּב כְּאִלּוּ מִתְחַיֵּב בְּנַפְשׁוֹ, שֶׁנֶּאֱמַר (דְּבָרִים ד), רַק הִשָּׁמֶר לְךָ וּשְׁמֹר נַפְשְׁךָ מְאֹד פֶּן תִּשְׁכַּח אֶת הַדְּבָרִים אֲשֶׁר רָאוּ עֵינֶיךָ. יָכוֹל אֲפִלּוּ תָּקְפָּהּ עָלָיו מִשְּׁנָתוֹ, תַּלְמוּד לוֹמַר (שָׁם) וּפֶן יָסוּרוּ מִלְּבָבְךָ כֹּל יְמֵי חַיֶּיךָ, הָא אֵינוֹ מִתְחַיֵּב בְּנַפְשׁוֹ עַד שֶׁיֵּשֵׁב וִיסִירֵם מִלִּבּוֹ:}

הַתַּנָּא בָּא לְלַמְּדֵנוּ, עַד כַּמָּה חָמוּר מַצָּבוֹ שֶׁל הָאִישׁ שֶׁאֵינוֹ מִשְׁתַּדֵּל לִשְׁמוֹר עַל מַה שֶׁלָּמַד, וְזֹאת מֵחֲמַת שֶׁאֵינוֹ מַשְׁקִיעַ אֶת רֹאשׁוֹ בַּתּוֹרָה, וְעַל יְדֵי כָּךְ הַתּוֹרָה נִשְׁכַּחַת מִמֶּנּוּ. וּכְמוֹ שֶׁאָמְרוּ בְּמַסֶּכֶת מְגִלָּה (יח:) עַל הַפָּסוּק "הֲתָעִיף עֵינֶיךָ בּוֹ וְאֵינֶנּוּ", שֶׁבָּרֶגַע שֶׁמְּסִירִים אֶת הָעֵינַיִם מִדִּבְרֵי הַתּוֹרָה, מִיַּד הֵם פּוֹרְחִים וְנֶעֱלָמִים הֵם מֵהָאָדָם.

*

בְּמַסֶּכֶת תַּעֲנִית (דַּף כא.) מוּבָא מַעֲשֵׂה עַל אִילְפָא וְרַבִּי יוֹחָנָן שֶׁעָסְקוּ בַּתּוֹרָה מִתּוֹךְ עֹנִי, וְהִגִּיעוּ לְמַצָּב שֶׁל דֹּחַק וְעֹנִי גָּדוֹל. אָמְרוּ אֶחָד לַשֵּׁנִי; נֵלֵךְ לַעֲסֹק בַּמִּסְחָר כְּדֵי שֶׁנּוּכַל לְּהִתְפַּרְנֵס, וּנְקַיֵּם בְּעַצְמֵנוּ מַה שֶׁכָּתְבוּ אֶפֶס כִּי לֹא יִהְיֶה בְּךָ אֶבְיוֹן. 

כְּשֶׁיָּצְאוּ וְהָיוּ הוֹלְכִים בַּדֶּרֶךְ, יָשְׁבוּ לֶאֱכוֹל תַּחַת כֹּתֶל רָעוּעַ שֶׁל חֻרְבָּה אַחַת, בְּאֶמְצַע הָאוֹכֵל, שָׁמַע רַבִּי יוֹחָנָן שִׂיחָה שֶׁל שְׁנֵי מַלְאָכִים, שֶׁהָאֶחָד אוֹמֵר לַחֲבֵרוֹ: הָבָה וְנַפִּיל עֲלֵיהֶם אֶת הַכֹּתֶל הַזֶּה עֲלֵיהֶם וְנַהַרְגֵם, מִפְּנֵי שֶׁעָזְבוּ אֶת הַתּוֹרָה שֶׁהִיא חַיֵּי עוֹלָם, וְהָלְכוּ לַעֲסֹק בְּפַרְנָסָה שֶׁהִיא חַיֵּי שָׁעָה.

אָמַר לוֹ הַמַּלְאָךְ הַשֵּׁנִי: הַנַּח לָהֶם, כִּי יֵשׁ בָּהֶם אֶחָד שֶׁשְּׁעָתוֹ גְּדוֹלָה לְהַצְלִיחַ. רַבִּי יוֹחָנָן שָׁמַע אֶת שִׂיחַת הַמַּלְאָכִים, וְאָמַר לְאִילְפָא: שָׁמַע כְּבוֹדוֹ אֵיזֶה דָּבָר? אָמַר לוֹ: לֹא שָׁמַעְתִּי. אָמַר בְּלִבּוֹ רַבִּי יוֹחָנָן, מִמַּה שֶׁאֲנִי שָׁמַעְתִּי אֶת שִׂיחַת הַמַּלְאָכִים, וְאִילְפָא לֹא שָׁמַע, מַשְׁמַע שֶׁהַשָּׁעָה עוֹמֶדֶת לִי. מִשֶּׁסִּיְּמוּ לֶאֱכוֹל וּלְבָרֵךְ, אָמַר רַבִּי יוֹחָנָן לְאִילְפָא: אֲנִי חוֹזֵר לְלִמּוּד תּוֹרָה, וַאֲקַיֵּם בְּעַצְמִי מַה שֶׁנֶּאֱמַר "כִּי לֹא יֶחְדַּל אֶבְיוֹן מִקֶּרֶב הָאָרֶץ". 

רַבִּי יוֹחָנָן שָׂם מִבְטַחוֹ בְּבוֹרֵא עוֹלָם וְחָזַר לְהַמְשִׁיךְ בְּלִמּוּדוֹ, וְאִילְפָא הִמְשִׁיךְ בְּדַרְכּוֹ לְהַשִּׂיג פַּרְנָסָה. בְּעֵת שֶׁחָזַר ר' יוֹחָנָן, קִבְּלוּהוּ בְּנֵי עִירוֹ בְּשִׂמְחָה, וּבִקְּשׁוּהוּ לְשַׁמֵּשׁ רֹאשׁ יְשִׁיבָה, וְעַטְּרוּהוּ בִּזְהוּבִים. עַד שֶׁחָזַר אִילְפָא לִמְקוֹמוֹ, רָאָה שֶׁכְּבָר רַבִּי יוֹחָנָן עוֹמֵד בְּרֹאשׁ הַיְּשִׁיבָה. [וְהִסְפִּיק לְהָפִיץ מַעְיְנוֹתָיו חוּצָה, בְּחִבּוּר תַּלְמוּד יְרוּשַׁלְמִי].

אָמְרוּ לוֹ תּוֹשָׁבֵי עִירוֹ, אִלּוּ הָיִיתִי יוֹשֵׁב וְעוֹסֵק בַּתּוֹרָה, אַתָּה הָיִיתָ מוֹלֵךְ עָלֵינוּ וְנַעֲשָׂה רֹאשׁ יְשִׁיבָה. הָלַךְ אִילְפָא וְנִתְלָה בְּתֹרֶן הַסְּפִינָה, וְאָמַר, אִם יֵשׁ מִי שֶׁיִּשְׁאֲלֵנִי דָּבָר בְּמִשְׁנָתָם שֶׁל רַבִּי חִיָּא וְר' אוֹשַׁעְיָא, וְלֹא אָבִיא לוֹ רְאָיָה מִמִּשְׁנָתֵנוּ, אֶפֹּל מִן הַתּוֹרָן וְאֶטְבַּע בַּיָּם. וְאָכֵן כָּל מַה שֶׁשְּׁאָלוּהוּ עָנָה לָהֶם.

וְצָרִיךְ לְהָבִין, מַדּוּעַ עָשָׂה אִילְפָא פְּעֻלָּה זוֹ, וְכִי יַּעֲלֶה עַל הַדַּעַת שֶׁיִּפּוֹל מֵרֹאשׁ הַסְּפִינָה וִיאַבֵּד עַצְמוֹ לָדַעַת?

אָמְנָם נִרְאָה לְפָרֵשׁ, שֶׁמֵּאַחַר וּמְבֹאָר בְּמִשְׁנָתֵנוּ שֶׁכָּל מִי שֶׁשּׁוֹכֵחַ דָּבָר אֶחָד מִמִּשְׁנָתוֹ, הֲרֵי זֶה מִתְחַיֵּב בְּנַפְשׁוֹ, לָכֵן רָצָה אִילְפָא לְהַרְאוֹת לְכֻלָּם, שֶׁעַל אַף שֶׁהָלַךְ לַעֲסֹק בְּמִסְחָר, לֹא שָׁכַח דָּבָר אֶחָד מִמִּשְׁנָתוֹ, וְאִם אָכֵן שָׁכַח, הֲרֵי הוּא רָאוּי לִפּוֹל מֵהַסְּפִינָה וּלְאַבֵּד אֶת נִשְׁמָתוֹ. וְזֶה מַה שֶׁרָצָה אִילְפָא לִרְמֹז, שְׁמִי שֶׁשּׁוֹכֵחַ דָּבָר מִמִּשְׁנָתוֹ, הֲרֵי הוּא מִתְחַיֵּב בְּנַפְשׁוֹ. אֲבָל בָּרוּר שֶׁלֹּא הָיָה מַפִּיל עַצְמוֹ מֵהַסְּפִינָה וּמִתְאַבֵּד חָלִילָה.

*

כָּתַב הַ''חֲתַם סוֹפֵר" לְבָאֵר מַה שֶׁאָמְרוּ בְּמַסֶּכֶת פְּסָחִים (דַּף מ"ט) "שָׁנָה וּפֵרַשׂ קָשָׁה מִכֻּלָּם", שֶׁכַּיָּדוּעַ, כָּל הַגָּדוֹל מֵחֲבֵרוֹ יִצְרוֹ גָּדוֹל מִמֶּנּוּ, וְזֶה שֶּׁשָּׁנָה וְלָמַד תּוֹרָה, מִתְּחִלָּה הָיָה יִצְרוֹ גָּדוֹל, שֶׁהֲרֵי לָמַד תּוֹרָה. וּכְּשֶׁפִּירֶש, נִשְׁאַר לוֹ אוֹתוֹ יֵצֶר גָּדוֹל שֶׁהָיָה לוֹ מִתְּחִלָּה, וְלָכֵן קָשֶׁה לוֹ לְהִתְגַּבֵּר עַל יִצְרוֹ יוֹתֵר מִכֻּלָּם, מִפְּנֵי שֶׁיֵּשׁ לוֹ חָזִית קָשָׁה, וְאֵין לוֹ כְּלֵי נֶשֶׁק לְהִתְמוֹדֵד נֶגֶד הָאוֹיֵב.

וּבָזֶה בֵּאֵר בְּסֵפֶר "לְהוֹרוֹת נָתַן" אֶת מִשְׁנָתֵנוּ "כָּל הַשּׁוֹכֵחַ דָּבָר אֶחָד מִמִּשְׁנָתוֹ מַעֲלֶה עָלָיו הַכָּתוּב כְּאִלּוּ מִתְחַיֵּב בְּנַפְשׁוֹ", וְכָתַב רַבֵּנוּ עוֹבַדְיָה מִבַּרְטְנוּרָא, לְפִי שֶׁאוֹתָהּ מִשְׁנָה מְשַׁמַּרְתּוֹ, וְעַכְשָׁו שֶׁשָּׁכְחָה אֵינָהּ מְשַׁמַּרְתּוֹ.

נִמְצָא שֶׁזֶּה שֶׁלָּמַד וְנִתְוַסֵּף לוֹ יֵּצֶר הָרַע גָּדוֹל, כָּל זְמַן שֶׁתּוֹרָתוֹ בְּתוֹךְ מֵעָיו, תּוֹרָתוֹ מְשַׁמַּרְתּוֹ מִן הַיֵּצֶר הַגָּדוֹל. אֲבָל עַכְשָׁו שֶׁשָּׁכַח אֶת לִמּוּדוֹ, הִנֵּה הַיֵּצֶר הַגָּדוֹל נִשְׁאַר, וְאִלּוּ תּוֹרָה שֶׁתָּגֵן עָלָיו, אֵין בּוֹ, וְלָכֵן בְּאֹפֶן אוֹטוֹמָטִי מִתְחַיֵּב הוּא בְּנַפְשׁוֹ.

~ מִי שֶׁשָּׁכַח בְּאֹנֶס

עַל כָּל פָּנִים, גַּם מִי שֶׁשּׁוֹכֵחַ אֶת תַּלְמוּדוֹ אֲבָל לֹא מֵחַמָּתוֹ, אֶלָּא הוּא מִצִּדּוֹ הִשְׁתַּדֵּל שֶׁלֹּא לִשְׁכֹּחַ אֶת לִמּוּדוֹ, אַךְ לְבַסּוֹף שָׁכַח, הֲרֵי בְּסוֹפוֹ שֶׁל דָּבָר יַזְכִּירוּ לוֹ גַּם אֶת אֲשֶׁר לָמַד וְשָׁכַח. 

וּכְמוֹ שֶׁאָמְרוּ בַּמִּדְרָשׁ עַל הַפָּסוּק: "לֹא יַרְעִיב ה' נֶפֶשׁ צַדִּיק", זֶה תַּלְמִיד חֲכַם שֶׁכָּל זְמַן שֶׁמִּתְעַסֵּק בַּתּוֹרָה בַּחַיִּים, אִם נֶעֱלָם מִמֶּנּוּ פֶּרֶק אֶחָד אוֹ דָּבָר מִלִּמּוּדוֹ, אֵינוֹ נִפְטַר מִן הָעוֹלָם עַד שֶׁמַּלְאֲכֵי הַשָּׁרֵת בָּאִים בִּשְׁעַת פְּטִירָתוֹ, וּמְסַדְּרִים לְפָנָיו אֶת מַה שֶׁלָּמַד, כְּדֵי שֶׁלֹּא יְהֵא לוֹ בֹּשֶׁת פָּנִים לִפְנֵי הַקָּדוֹשׁ בָּרוּךְ הוּא לֶעָתִיד לָבֹא. (יַלְקוּט שִׁמְעוֹנִי מִשְׁלֵי רֶמֶז תתקמה).

נִמְצֵאנוּ לְמֵדִים, שֶׁכַּאֲשֶׁר הָאָדָם מְמַלֵּא אֶת חוֹבָתוֹ וְעוֹסֵק בַּתּוֹרָה כְּכָל יְכָלְתּוֹ, וְאֵינוֹ מִתְרַפֶּה מִלִּמּוּדוֹ, גַּם אִם שׁוֹכֵחַ אֵיזֶה דָּבָר מִתַּלְמוּדוֹ, אֲזַי לֶעָתִיד לָבוֹא מַזְכִּירִים לוֹ אֶת כָּל מַה שֶׁשָּׁכַח.
**INDEX_WRITE=<p>
# מִשְׁנָה ט

{ רַבִּי חֲנִינָא בֶּן דּוֹסָא אוֹמֵר, כֹּל שֶׁיִּרְאַת חֶטְאוֹ קוֹדֶמֶת לְחָכְמָתוֹ, חָכְמָתוֹ מִתְקַיֶּמֶת. וְכֹל שֶׁחָכְמָתוֹ קוֹדֶמֶת לְיִרְאַת חֶטְאוֹ, אֵין חָכְמָתוֹ מִתְקַיֶּמֶת. הוּא הָיָה אוֹמֵר, כֹּל שֶׁמַּעֲשָׂיו מְרֻבִּין מֵחָכְמָתוֹ, חָכְמָתוֹ מִתְקַיֶּמֶת. וְכֹל שֶׁחָכְמָתוֹ מְרֻבָּה מִמַּעֲשָׂיו, אֵין חָכְמָתוֹ מִתְקַיֶּמֶת: }

~ יִרְאַת שָׁמַיִם

בְּמַסֶּכֶת שַׁבָּת (דַּף לא:) אָמְרוּ: כָּל אָדָם שֶׁיֵּשׁ בּוֹ תּוֹרָה וְאֵין בּוֹ יִרְאַת שָׁמַיִם, דּוֹמֶה לְאָדָם שֶׁמָּסְרוּ לוֹ אֶת הַמַּפְתְּחוֹת שֶׁל הַכַּסֶּפֶת שֶׁנִּמְצֵאת בְּתוֹךְ הַבַּיִת, אֲבָל אֶת הַמַּפְתְּחוֹת שֶׁל הַבַּיִת לֹא נָתְנוּ לוֹ. מַה עֵרֶךְ יֵשׁ לְמַפְתְּחוֹת שֶׁל כַּסֶּפֶת הַגְּדוּשָׁה בְּאוֹצָרוֹת, אִם אֵין לָאָדָם אֶת הַמַּפְתְּחוֹת לַחֶדֶר בּוֹ נִמְצֵאת הַכַּסֶּפֶת. כָּךְ גַּם גּוֹרָלוֹ שֶׁל אָדָם הֶחָפֵץ לִלְמֹד תּוֹרָה, אַךְ הוּא חֲסַר יִרְאַת שָׁמַיִם, כֵּיצַד יִּזְכֶּה לְאוֹצָרוֹת הַחָכְמָה אִם חָסֵר לוֹ הַתְּנַאי הָרִאשׁוֹנִי שֶׁל יִרְאַת ה'.

בְּמָקוֹם אַחֵר מְתָאֲרִים חֲכָמֵינוּ רַעֲיוֹן זֶה בְּדִמּוּי שׁוֹנֶה, לְמַה הַדָּבָר דּוֹמֶה: לְאָדָם שֶׁבָּא לְחֶנְוָנִי וְאָמַר לַמּוֹכֵר שֶׁיָּבִיא לוֹ יַיִן מֵהֶחָבִית. אָמַר לוֹ: תָּבִיא אֶת הַכְּלִי שֶׁלְּךָ וְאַמַּלֵא לְךָ יַיִן. אָמַר לוֹ הַקּוֹנֶה: אֵין לִי כְּלִי. אָמַר לוֹ הַמּוֹכֵר: אִם אֵין לְךָ כְּלִי לָשִׂים בּוֹ יַיִן, כֵּיצַד אַתָּה מְבַקֵּשׁ שֶׁאֶתֵּן לְךָ יַיִן מֵהֶחָבִית. כָּךְ גַּם דּוֹמֶה מִי שֶּׁאֵין לוֹ יִרְאַת שָׁמַיִם וְרוֹצֶה לִקְנוֹת אֶת חָכְמַת הַתּוֹרָה.

~ אָדָם בְּלִי יִרְאַת שָׁמַיִם אֵינוֹ אָדָם

בְּסֵפֶר "קוֹבֵץ מַאֲמָרִים", הוּבָא בִּשְׁמוֹ שֶׁל ר' אֶלְחָנָן וַסֶּרְמָן זַצַ"ל הַגְדָּרָה חֲרִיפָה מְאֹד, וְזֶה לְשׁוֹנוֹ: יִרְאַת שָׁמַיִם אֵינָהּ סְתָם תּוֹסֶפֶת מַעֲלָה בָּאָדָם, אֶלָּא מִי שֶׁיֵּשׁ בּוֹ יִרְאַת שָׁמַיִם, הוּא רָאוּי לְתֹאַר אָדָם. וּמִי שֶּׁאֵין לוֹ יִרְאַת שָׁמַיִם, אֵינוֹ אָדָם!!! 

זֶה שֶׁאָמַר שְׁלֹמֹה הַמֶּלֶךְ: "אֶת הָאֱלֹקִים יָרֵא כִּי זֶה כָּל הָאָדָם", רַק מִי שֶׁאֶת "הָאֱלֹקִים יָרֵא" נִקְרָא אָדָם, "כִּי זֶה כָּל הָאָדָם", אַךְ מִי שֶּׁאֵין לוֹ יִרְאַת שָׁמַיִם, גַּם אִם יֵשׁ לוֹ תְּכוּנוֹת וּמַעֲלוֹת רַבּוֹת, אֵינוֹ קָרוּי אָדָם.

וּמְסֻפָּר עַל רַבִּי אֶלְחָנָן, שֶׁבִּקֵּר בְּגֶרְמַנְיָה שָׁנִים אֲחָדוֹת לִפְנֵי הַשּׁוֹאָה. אִישׁ עֲדַיִן לֹא שִׁעֵר אָז מַה עֲתִידִים בְּנֵי הָעָם הַגֶּרְמָנִי לְעוֹלֵל לִיהוּדֵי אֵירוֹפָּה. הַמְּדִינָה הָיְתָה מְפֻתַּחַת מְאֹד מִבְּחִינָה תַּרְבּוּתִית וְכַלְכָּלִית, וְהַיְּהוּדִים חָיוּ בִּתְנָאִים טוֹבִים, יַחֲסֵיהֶם עִם הַגֶּרְמָנִים הָיוּ מַנִּיחִים אֶת הַדַּעַת. בְּעֵת בִּקּוּרוֹ שָׁם, דָּרַשׁ בִּפְנֵי אַבְרֵכִים שֶּׁלִּמְּדוֹ בְּסֶמִינָר לְרַבָּנִים, וְאֵלּוּ הָיוּ דְּבָרָיו: 

בְּפָרָשַׁת "וַיַּרְא" אָנוּ קוֹרְאִים, שֶׁכַּאֲשֶׁר שׁוֹאֵל אֲבִימֶלֶךְ אֶת אַבְרָהָם מַדּוּעַ אָמַר לוֹ שֶׁשָּׂרָה הִיא אֲחוֹתוֹ וְלֹא אִשְׁתּוֹ, הֵשִׁיב לוֹ אַבְרָהָם: "כִּי אָמַרְתִּי, רַק אֵין יִרְאַת אֱלֹקִים בְּמָקוֹם הַזֶּה, וַהֲרָגוּנִי עַל דְּבַר אִשְׁתִּי". 

וְיֵשׁ לְהָבִין, מַה פֵּשֶׁר הַהַדְגָּשָׁה "רַק אֵין יִרְאַת אֱלֹקִים בַּמָּקוֹם הַזֶּה", לִכְאוֹרָה הֲמֻלָּה "רַק" נִרְאֵית מְיֻתֶּרֶת? אֶלָּא אַבְרָהָם רָצָה לוֹמַר בָּזֶה לַאֲבִימֶלֶךְ; הִנֵּה רָאִיתִי דְּבָרִים יָפִים רַבִּים בִּמְדִינָתְךָ, הַמְּדִינָה מְסֻדֶּרֶת יָפֶה, מְבֻסֶּסֶת מִבְּחִינָה כַּלְכָּלִית, הַתּוֹשָׁבִים מֶתוּרְבַּתִים וּמְנוּמָסִים, לִכְאוֹרָה הַכֹּל טוֹב וְיָפֶה. 

אוּלָם רַק דָּבָר אֶחָד חָסֵר כָּאן, הִבְחַנְתִּי שֶׁיִּרְאַת שָׁמַיִם אֵין בְּמָקוֹם הַזֶּה, לָכֵן הֵבַנְתִּי שֶׁאֲנִי וְאִשְׁתִּי נִמְצָאִים בְּסַכָּנָה גְּדוֹלָה, אִם אֵשׁ הַתַּאֲוָה תְּבַעֵר בְּקִרְבּוֹ שֶׁל אֶחָד מֵאַנְשֵׁי מְדִינָתְךָ, וְהוּא יִתְעוֹרֵר לַחְשֹׁק לָקַחַת אֶת אִשְׁתִּי, אֵין שׁוּם סִבָּה שֶׁתַּעֲצֹר אוֹתוֹ מִלַּעֲשׂוֹת זֹאת, וְאָז הוּא עָלוּל לַהֲרוֹג אוֹתִי וְלָקַחַת אֶת אִשְׁתִּי. בְּמַצַּב כָּזֶה לֹא יוֹעִילוּ נִימוּסִים וְתַרְבּוּיוֹת, אֶלָּא רַק דָּבָר אֶחָד יָכוֹל לַעֲצֹר אֶת הָאָדָם בְּמַצַּב כָּזֶה - "יִרְאַת שָׁמַיִם".

בִּדְבָרָיו אֵלּוּ, הִתְכַּוֵּן ר' אֶלְחָנָן לִרְמֹז עַל הַסַּכָּנָה הָעֲלוּלָה לִצְמֹחַ מִגֶּרְמַנְיָה, אַף עַל פִּי שֶׁבְּאוֹתָהּ עֵת נֶחְשְׁבָה לִמְדִינָה מְתֻרְבֶּתֶת וּמְנֻמֶּסֶת כָּאָמוּר לְעֵיל. 

תַּלְמִידֵי הַסֶּמִינָר לְרַבָּנִים הֻפְתְּעוּ לִשְׁמוֹעַ דְּבָרִים קָשִׁים כָּל כָּךְ, וְהִתְקַשּׁוּ לְהַאֲמִין כִּי מְדֻבָּר בְּאַרְצָם הַנֶאוֹרַה. אוּלָם מִשֶּׁחָלְפוּ שָׁנִים מוּעָטוֹת, הִתְגַּשְּׁמוּ הַדְּבָרִים לְהַפְלִיא, וְהַמְּדִינָה הַמְּתֻרְבֶּתֶת הַזֹּאת, הוֹצִיאָהּ מִקִּרְבָּהּ בְּנֵי בְּלִיַּעַל, חָיוֹת טֶרֶף נוֹרָאוֹת, אֲשֶׁר הָרְגוּ לְלֹא רֶחֶם שִׁשָּׁה מִלְיוֹן יְהוּדִים חַפִּים מִפֶּשַׁע. וְכָל זֶה בִּגְלַל חִסָּרוֹן בְּיִרְאַת שָׁמַיִם.

~ מַהִי יִרְאַת שָׁמַיִם

כָּתַב הָרַב "פֶּלֶא יוֹעֵץ", שֶּׁסִּפְּרוּ עַל הַבַּעַל שֵׁם טוֹב, שֶׁפַּעַם אַחַת שָׁתָה כּוֹס גָּדוֹל שֶׁל שֵׁכָר חָזָק מְאֹד, בְּחוֹשְׁבוֹ שֶׁהוּא יַיִן, וְכִמְעַט שֶׁהוּא הִתְעַלֵּף, וְתֵכֶף סָגַר עֵינָיו, וּלְאַחַר כַּמָּה רְגָעִים חָזַר לְאֵיתָנוֹ כְּאִלּוּ לֹא שָׁתָה כְּלָל. שָׁאָלוּ אוֹתוֹ תַּלְמִידָיו: אֵיזוֹ רְפוּאָה עָשָׂה? וְהֵשִׁיב לָהֶם: הֲלֹא תֵּדְעוּ מַה שֶׁאָמְרוּ חֲז''ל בְּמַסֶּכֶת בָּבָא בַּתְרָא (דַּף י.) "יַיִן קָשֶׁה פַּחַד מְפִיגוֹ", וְאֵין פַּחַד כְּפַחַד ה' מְהַדַּר גְּאוֹנוֹ, וְלָכֵן תֵּכֶף שֶּׁחָשַׁבְתִּי בְּעֹמֶק יִרְאַת ה', הַשֵּׁכָר חָלַף הָלַךְ לוֹ... 

*

מְסֻפָּר עַל הַמַּהֲרִי"ל דִּיסְקִין זַצַ"ל, שֶׁבְּעֵת שֶׁהָיוּ אוֹמְרִים הַצִּבּוּר בְּעֶרֶב שַׁבָּת "לְפָנָיו עֲבֹד בְּיִרְאָה וּפַחַד", הָיָה מִתִּנְפַּח לוֹ וְרִיד בְּמִצְחוֹ כְּעֹבִי אֶצְבַּע, מֵעָצְמַת הַיִּרְאָה וְהַפַּחַד שֶׁהָיָה נָתוֹן בְּאוֹתָהּ שָׁעָה. 

וּמֵהֵיכָן שָׁאַב הַמַּהֲרִי"ל דִּיסְקִין יִרְאַת שָׁמַיִם בְּעוֹצְמַה כָּזוֹ? מֵאָבִיו הַגָּאוֹן רַבִּי בִּנְיָמִין דִּיסְקִין זַצַ"ל. רַבִּי בִּנְיָמִין כִּהֵן כְּרֹאשׁ יְשִׁיבָה, וְדַרְכּוֹ הָיָה לִלְמֹד בְּחַדְרוֹ, וְכַאֲשֶׁר הִתְעוֹרְרָהּ שְׁאֵלָה בְּבֵית הַמִּדְרָשׁ שֶׁלֹּא נִמְצְאָה לָהּ מַעֲנֵה, הָיוּ נִכְנָסִים אֶל הַקֹּדֶשׁ פְּנִימָה, וְרֹאשׁ הַיְּשִׁיבָה הָיָה מְפָרְקָה וּמְתַּרְצָּה.

יוֹם אֶחָד, הִגִּיעַ תַּלְמִיד חֲכַם וּשְׁאֵלָה בְּפִיו, דָּבָר נּוֹרָא קָרָה לוֹ, סֵפֶר הַתּוֹרָה נָפַל מִיָּדָיו בְּשָׁעָה שֶׁנָּשְׂאוּ מֵאֲרוֹן הַקֹּדֶשׁ אֶל הַתֵּבָה, וְכָעֵת בָּא לִשְׁאוֹל כְּדָת מַה לַעֲשׂוֹת. 

תַּלְמִידֵי הַיְּשִׁיבָה נָשְׂאוּ וְנָתְנוּ בִּשְׁאֵלָה, וְהֶעֱלוּ צְדָדִים לְכָאן וּלְכָאן, וּלְבַסּוֹף הֶחְלִיטוּ לְהַפְנוֹת אֶת הַשְּׁאֵלָה לְרֹאשׁ הַיְּשִׁיבָה. וְהִנֵּה, אַךְ שָׁמַע הַגָּאוֹן רַבִּי בִּנְיָמִין שֶׁסֵּפֶר תּוֹרָה נָפַל, הִתְעַלֵּף, וְאַחַר שֶּׁהֵשִׁיבוּ נַפְשׁוֹ, חָזַר וְהִתְעַלֵּף כַּמָּה פְּעָמִים, תּוֹךְ כְּדֵי שֶׁהוּא מְמַלְמֵל "סֵפֶר תּוֹרָה נָפַל, סֵפֶר תּוֹרָה נָפַל", וְרַק לְאַחַר זְמַן רַב הִתְאוֹשֵׁשׁ, וְנִפְנָה לְחַפֵּשׂ דַּרְכֵי תְּשׁוּבָה לְאוֹתוֹ אָדָם. 

*

בַּדּוֹרוֹת הַקּוֹדְמִים אָכֵן הָיְתָה חֲרָדָה אֲמִתִּית בִּכְדֵי לְהַשִּׂיג יִרְאַת שָׁמַיִם, וּכְפִי שֶׁמְּלַמְּדֵנוּ הַמַּעֲשֶׂה הַבָּא: פַּעַם אַחַת יָשַׁב רַבֵּנוּ הַחֲתַם סוֹפֵר עִם שְׁלוֹשָׁה מִתַּלְמִידָיו וְלָמַד. לְאַחַר זְמַן, הִתְחִיל הַחֲתַם סוֹפֵר לְנַמְנֵם. 

פָּתַח אֶחָד הַתַּלְמִידִים וְאָמַר: שָׁמַעְתִּי שֶׁאוֹמְרִים עַל הַחֲתַם סוֹפֵר שֶׁהוּא גָּאוֹן גָּדוֹל, אֲנִי אֵינֶנִּי רוֹאֶה אֶת הַגְּאוֹנוּת שֶׁלּוֹ?! 

הַשֵּׁנִי אָמַר: אוֹמְרִים עָלָיו שֶׁהוּא חֲכַם גָּדוֹל, אֲנִי לֹא רוֹאֶה אֶת חָכְמָתוֹ הַגְּדוֹלָה?!

הַשְּׁלִישִׁי אָמַר: אוֹמְרִים עָלָיו שֶׁהוּא יְרֵא שָׁמַיִם גָּדוֹל, אֲנִי אֵינֶנִּי רוֹאֶה אֶת הַיִּרְאַת שָׁמַיִם שֶׁבּוֹ?! 

לְפֶתַע הִתְעוֹרֵר הַחֲתַם סוֹפֵר שֶׁשָּׁמַע אֶת שִׂיחָתָם, וְהִתְחִיל לִבְכּוֹת בֶּכִי גָּדוֹל וְאָמַר: מַה שֶׁאַתֶּם אוֹמְרִים שֶׁאֲנִי לֹא גָּאוֹן, אֵינֶנִּי מִצְטַעֵר עַל כָּךְ, כִּי אֲנִי יוֹדֵעַ שֶׁלָּמַדְתִּי וְעָמַלְתִּי כְּפִי כָּל כֹּחוֹתַי, וְאִם אֵינֶנִּי גָּאוֹן, לֹא יִתְבְּעוּ אוֹתִי מֵהַשָּׁמַיִם עַל כָּךְ. אֲבָל מַה שֶׁאַתֶּם אוֹמְרִים שֶׁאֵינֶנִּי יְרֵא שָׁמַיִם, עַל זֶה אֲנִי בּוֹכֶה וּמִצְטַעֵר, כִּי הֲרֵי "הַכֹּל בִּידֵי שָׁמַיִם חוּץ מִיִּרְאַת שָׁמַיִם", וְזֶה הָיָה בְּיָדִי לְהַשִּׂיג, וְאִם לֹא הִשַּׂגְתִּי אֶת זֶה, הֲרֵי שֶׁיֵּשׁ לִי לְהִצְטַעֵר עַל כָּךְ מְאֹד... 

וְהוּא בָּכָה וּבָכָה, עַד שֶׁהִרְטִיב אֶת כָּל בְּגָדָיו מֵרֹב בֶּכִי וְדִמְעָה. הֲרֵי לְךָ מִדָּה שֶׁל יִרְאַת שָׁמַיִם טְהוֹרָה.
**INDEX_WRITE=<p>
{ הוּא הָיָה אוֹמֵר, כֹּל שֶׁמַּעֲשָׂיו מְרֻבִּין מֵחָכְמָתוֹ, חָכְמָתוֹ מִתְקַיֶּמֶת. וְכֹל שֶׁחָכְמָתוֹ מְרֻבָּה מִמַּעֲשָׂיו, אֵין חָכְמָתוֹ מִתְקַיֶּמֶת:}

~ נָאֶה דּוֹרֵשׁ וְנָאֶה מְקַיֵּם

הַתַּנָּא כָּאן פּוֹנֶה אֶל הַמְחַנֵּךְ וְאוֹמֵר לוֹ: אִם אַתָּה רוֹצֶה שֶׁדְּבָרֶיךָ יִפְּלוּ עַל אוֹזְנַיִים קְשׁוּבוֹת, עָלֶיךָ לִדְאֹג לְכָךְ שֶׁמַּעֲשֶׂיךָ יִהְיוּ מְרֻבִּים מֵחָכְמָתְךָ, דְּהַיְנוּ שֶׁדִּבְרֵי הַחָכְמָה שֶׁתַּטִּיף לַאֲחֵרִים, יִהְיוּ מְלֻוִּים בְּקִיּוּם כָּל מוֹצָא שְׂפָתֶיךָ. 

רַק מִי שֶׁהוּא בִּבְחִינַת "נָאֶה מְקַיֵּם", יָכוֹל לִהְיוֹת בְּגֶדֶר "נָאֶה דּוֹרֵשׁ", אָדָם שֶׁאֵינוֹ "נָאֶה מְקַיֵּם", הֵיאַךְ יְשַׁכְנֵעַ אֲחֵרִים לִשְׁמוֹעַ לוֹ וּלְקַיֵּם אֶת דְּבָרָיו, הֲלֹא הֵם יֹאמְרוּ לוֹ "קְשׁוֹט עַצְמְךָ וְאַחַר כָּךְ קְשׁוֹט אֲחֵרִים" (בָּבָא מְצִיעָא דַּף קז:), כְּלוֹמַר, כֵּיצַד אַתָּה מֵטִיף לָנוּ לַעֲשׂוֹת דָּבָר שֶׁאַתָּה בְּעַצְמְךָ אֵינְךָ מְקַיֵּם.

וּמוֹצְאִים אָנוּ לְכָךְ רֶמֶז מִן הַתּוֹרָה שֶׁנֶּאֱמַר: "הוֹכֵחַ תּוֹכִיחַ אֶת עֲמִיתֶךָ", וְהִקְשָׁה ר' יִשְׂרָאֵל מִסַּלַּנְט זַצַ"ל, הֲרֵי כָּל מִילַת "אֶת" שֶׁכְּתוּבָה בַּתּוֹרָה, בָּאָה לְרַבּוֹת דָּבָר נוֹסַף, וְאִם כֵּן, מַה בָּא לְרַבּוֹת הַמִּילָה "אֶת" עֲמִיתֶךָ? וְתִרֶץ שֶׁזֶּה בָּא לְרַבּוֹת אֶת עַצְמְךָ, שֶׁקּוֹדֵם כָּל תִּתֵּן אֶת עַצְמְךָ וְאַחַר כָּךְ אֶת אֲחֵרִים.

וּמְסַפְּרִים חֲז''ל בְּמַסֶּכֶת בָּבָא בַּתְרָא (דַּף ס:): מַעֲשֵׂה בְּרַבִּי יַנַּאי, שֶׁהָיָה לוֹ בַּחֲצֵרוֹ אִילָן הַנּוֹטֶה לִרְשׁוּת הָרַבִּים, וּבִהְיוֹתוֹ טָרוּד בְּתוֹרָתוֹ, לֹא שָׂם לִבּוֹ לְכָךְ שֶׁאוּלַי הוּא מַפְרִיעַ לְהִלּוּךְ הָרַבִּים, אֶלָּא חָשַׁב שֶׁנֹּחַ הַדָּבָר לִבְנֵי רְשׁוּת הָרַבִּים לְהִסְתּוֹפֵף בְּצִלּוֹ. 

וְהִנֵּה הָיָה עוֹד אָדָם שֶׁהָאִילָן שֶׁלּוֹ הָיָה נוֹטֶה לִרְשׁוּת הָרַבִּים, בָּאוּ אַנְשֵׁי רְשׁוּת הָרַבִּים וְהִתְלוֹנְנוּ עָלָיו בִּפְנֵי רַבִּי יַנַּאי, מִפְּנֵי שְׁעֲנָפָיו מַפְרִיעִים לַעֲבוֹר בִּרְשׁוּת הָרַבִּים. אָמַר לָהֶם רַבִּי יַנַּאי: לְכוּ עַתָּה, וּבוֹאוּ לְמָחָר, וְאֶפְסֹק לָכֶם הַדִּין.

בַּלַּיְלָה שָׁלַח רַבִּי יַנַּאי שָׁלִיחַ וְקָצַץ אֶת הָאִילָן שֶׁלּוֹ, לְבַל יַפְרִיעַ עוֹד לִבְנֵי רְשׁוּת הָרַבִּים, בִּרְאוֹתוֹ שֶׁהֵם מְעַרְעֲרִים עַל כָּךְ, וְרַק מִפְּנֵי כְּבוֹדוֹ שָׁתְקוּ וְלֹא עִרְעֲרוּ. 

לַמָּחֳרָת כְּשֶׁבָּאוּ לְפָנָיו, הוֹרָה לָאִישׁ הַהוּא לִקְצֹץ אֶת הָאִילָן שֶׁלּוֹ, אָמַר לוֹ הָאִישׁ: וַהֲרֵי לִכְבוֹדוֹ גַּם יֵשׁ אִילָן הַנּוֹטֶה לִרְשׁוּת הָרַבִּים כָּמוֹנִי? אָמַר לוֹ: צֵא וּרְאֵה אִם נִקְצַץ הָאִילָן שֶׁלִּי, תָּקוּץ גַּם אֶת הָאִילָן שֶׁלְּךָ, וְאִם לֹא, אַל תָּקוּץ.

*

בְּהֶקְשֵׁר לָזֶה מֵבִיא עַל כָּךְ רַבֵּנוּ הַ''בֶּן אִישׁ חָי" מָשָׁל לְמַה הַדָּבָר דּוֹמֶה: גַּנָּב מְפֻרְסָם נִתְפַּס עַל יְדֵי הַשִּׁלְטוֹנוֹת, וְגָזַר עָלָיו הַמֶּלֶךְ עוֹנֶשׁ מָוֶת בִּתְלִיָּה עַל הָעֵץ. אָמַר הַגַּנָּב: הֲרֵינִי מְקַבֵּל עַל עַצְמִי אֶת פְּסַק דִּינוֹ שֶׁל הַמֶּלֶךְ, אַךְ יוֹדֵעַ אֲנִי חָכְמָה אַחַת נִפְלָאָה שֶׁאִישׁ זוּלָתִי אֵינוֹ יוֹדֵעַ, וְאִם אָמוּת, תָּמוּת עִמִּי חָכְמָתִי. עַל כֵּן מְבַקֵּשׁ אֲנִי לְלָמְדָהּ לַמֶּלֶךְ, כְּדֵי שֶׁתִּשָּׁאֵר הַחָכְמָה בָּעוֹלָם וְלֹא תֹּאבַד.

לִשְׁאֵלַת הַמֶּלֶךְ מַהִי אוֹתָהּ חָכְמָה? הֵשִׁיב הַגַּנָּב: יוֹדֵעַ אֲנִי כֵּיצַד לִשְׁתּוֹל גַּרְעִין בַּקַּרְקַע לְאַחַר הֲכָנָה מְסֻיֶּמֶת, וְכַעֲבוֹר חֲצִי שָׁעָה יִגְדַּל מִמֶּנּוּ אִילָן לְתִפְאֶרֶת, שֶׁיִּשָּׂא פֵּרוֹת גְּדוֹלִים וְיָפִים. הִתְפַּלְּאוּ הַמֶּלֶךְ וְשָׂרָיו, וְיָצְאוּ עִם הַגַּנָּב אֶל הַגָּן, וְהֵבִיאוּ לוֹ חַרְצַנִּים שֶׁל אֶחָד הַפֵּרוֹת.

הַגַּנָּב הוֹרָה לְהָבִיא לְפָנָיו כְּלִי מַלֵּא מַיִם, וּלְהוֹסִיף לָהֶם סַמְמָנִים מְסוּיַימִים. כְּשֶׁהוּבְאוּ הַמַּיִם, עִרֵב בָּהֶם אֶת הַסַּמְמָנִים, וְהִנִּיחַ בְּתוֹכָם אֶת הַגַּרְעִינִים, וְכַעֲבֹר חֲצִי שָׁעָה אָמַר: כָּעֵת הַגַּרְעִינִים מוּכָנִים לִזְרִיעָה, וְיֵשׁ לְשִׂימָם בַּקַּרְקַע, וּבְתוֹךְ חֲצִי שָׁעָה יִצְמָח כָּאן עֵץ גָּדוֹל, אַךְ כָּל זֶה תְּנַאי אֶחָד! 

צָרִיךְ שֶׁהָאָדָם אֲשֶׁר יִתְּחוֹב אֶת הַגַּרְעִין בַּקַּרְקַע, יִהְיוּ יָדָיו נְקִיּוֹת מִכָּל גְּנֵבָה וְגֵזֶל, אֲנִי אֵינִי יָכוֹל לְשׁוֹתְלוֹ, כִּי הֲרֵי גָּנַבְתִּי בְּחַיָּי. פָּנָה הַגַּנָּב אֶל הַמִּשְׁנֶה לַמֶּלֶךְ וְאָמַר לוֹ: מְכֻבָּד אַתָּה לִתְחֹב אֶת הַגַּרְעִין בַּקַּרְקַע! 

אָמַר הַמִּשְׁנֶה לַמֶּלֶךְ: לֹא אַסְתִּיר מִכֶּם כִּי בִּהְיוֹתִי נַעַר, הָיִיתִי הוֹלֵךְ בִּשְׁלִיחוּת אֲבִי לִקְנִיּוֹת, וְהָיִיתִי אוֹמֵר לוֹ שֶׁהַדְּבָרִים עֲלוּ יוֹתֵר מִכְּפִי שֶׁעָלוּ בֶּאֱמֶת, וְאֶת הָעוֹדֵף הָיִיתִי לוֹקֵחַ לְעַצְמִי. אָמְנָם צָעִיר הָיִיתִי לְיָמִים, אַךְ חוֹשְׁשַׁנִי שֶׁהַסְּגֻלָּה לֹא תִּפְעָל, שֶׁהֲרֵי יָדַי אֵינָן נְקִיּוֹת לְגַמְרֵי...

פָּנָה הַגַּנָּב לְשַׂר הָאוֹצָר וְאָמַר: בְּבַקָּשָׁה, הִנְּךָ מְכֻבָּד לִתְחֹב אֶת הַגַּרְעִין בַּקַּרְקַע. אָמַר הַשָּׂר: אֲנִי מְמֻנֶּה עַל הָאוֹצָרוֹת, וְכָל חֶשְׁבּוֹנוֹת הַמַּמְלָכָה בְּיָדִי, וּשְׁגִיאוֹת מִי יָבִין? יִתָּכֵן וְטָעִיתִי בַּחֶשְׁבּוֹן, וְאוּלַי לָקַחְתִּי בְּלִי כַּוָּנָה כַּמָּה פְּרוּטוֹת בְּטָעוּת, וְלָכֵן גַּם יָדַי לֹא נְקִיּוֹת...

פָּנָה הַגַּנָּב לַמֶּלֶךְ וְאָמַר: כְּבוֹד הַמֶּלֶךְ בְּכָבוֹד, הוֹאֵל נָא אַתָּה לִתְחֹב אֶת הַגַּרְעִין לַקַּרְקַע. הֵשִׁיב הַמֶּלֶךְ: עַתָּה נִזְכַּרְתִּי, שֶׁבִּהְיוֹתִי יֶלֶד קָטָן, רָאִיתִי אֵצֶל אֲבִי הַמֶּלֶךְ מַחֲרֹזֶת מַרְגָּלִיּוֹת יְקָרָה, וְחָמַדְתִּי אוֹתָהּ, וְנָטַלְתִּי אוֹתָהּ לְעַצְמִי, לָכֵן גַּם יָדַי אֵינָן נְקִיּוֹת, תָּבִיאוּ אָדָם אַחֵר.

כְּשֶׁשָּׁמַע זֹאת הַגַּנָּב, מִיַּד נָפַל לְרַגְלֵי הַמֶּלֶךְ וְאָמַר: אֲדוֹנִי הַמֶּלֶךְ, שַׂר הָאוֹצָר שֶׁלְּךָ הוֹדָה, כִּי יָדָיו אֵינָן נְקִיּוֹת. וְהַמִּשְׁנֶה לַמֶּלֶךְ אָמַר שֶּׁגָּנַב מֵאָבִיו. וְאַף אַתָּה אֲדוֹנִי הַמֶּלֶךְ אָמַרְתָּ שֶּׁגָּנַבְתָּ מֵאָבִיךְ. אִם כֵּן, לָמָּה זֶה תַּחֲרֹץ אֶת מִשְׁפָּטִי לְמִיתָה, עַל אֲשֶׁר גָּנַבְתִּי מֵחֲמַת הָעֲנִיּוּת שֶׁלְּחָצָהּ אוֹתִי, וְשָׁלַחְתִּי אֶת יָדִי לְמַלֵּא אֶת נַפְשִׁי הָרְעֵבָה. כְּשֶׁשָּׁמַע זֹאת הַמֶּלֶךְ רִחֵם עָלָיו וַיְשַׁלְּחֵהוּ לְחָפְשִׁי.

~ דֻּגְמָא אִישִׁית קוֹבַעַת הֲלָכָה לְדוֹרוֹת

הִנֵּה עֶצֶם הָעֻבְדָּה שֶׁהָאָדָם מִתְנַהֵג בְּמַעֲשִׂים טוֹבִים, הֲרֵי הוּא גּוֹרֵם לְכָךְ שֶׁחָכְמָתוֹ תִּקְנֶה שְׁבִיתָה בְּלֶב תַּלְמִידָיו, וְתִתְקַיֵּם בְּיָדָם לְאוֹרֵךְ זְמַן. מִשּׁוּם כָּךְ, אַחַת הַדְּרָכִים הַהֶכְרֵחִיּוּת לְקִנְיַן הַתּוֹרָה, הִיא "שִׁמּוּשׁ חֲכָמִים", מִשּׁוּם שֶׁכַּאֲשֶׁר הַתַּלְמִיד רוֹאֶה כֵּיצַד רַבּוֹ נוֹהֵג הָלְכָה לְמַעֲשֵׂה, הַדְּבָרִים נֶחְרָטִים בְּלִבּוֹ הֵיטֵב, מִפְּנֵי שֶׁאֵינָהּ דּוֹמָה שְׁמִיעָה לִרְאִיָּה.

הַתַּלְמוּד שֶׁלָּנוּ, מַלֵּא בְּדֻגְמָאוֹת שֶׁבָּהֶם לָמְדוּ הֲלָכָה לְדוֹרוֹת מִתּוֹךְ מַעֲשֵׂה שֶׁהָיָה עִם חֲכַם מְסֻיָּם. לְמָשָׁל; בְּמַסֶּכֶת בְּרָכוֹת (דַּף ג.) מוּבָא מַעֲשֵׂה בְּרַבִּי יוֹסִי, שֶׁלָּמַד שְׁלוֹשָׁה דְּבָרִים מֵאֵלִיָּהוּ הַנָּבִיא, וְזֶה תּוֹכֵן הַמַּעֲשֶׂה: 

אָמַר רַבִּי יוֹסִי, פַּעַם אַחַת הָיִיתִי מְהַלֵּךְ בַּדֶּרֶךְ, וְנִכְנַסְתִּי לְחֻרְבָּה אַחַת מֵחֻרְבּוֹת יְרוּשָׁלַיִם לְהִתְפַּלֵּל. בָּא אֵלִיָּהוּ הַנָּבִיא זָכוּר לַטּוֹב, וְעָמַד עַל פֶּתַח הַחֻרְבָּה, והִמְתִּין לִי עַד שֶׁסִּיַּמְתִּי תְּפִלָּתִי. לְאַחַר שֶׁסִּיַּמְתִּי לְהִתְפַּלֵּל, אָמַר לִי: שָׁלוֹם עָלֶיךָ רַבִּי! אָמַרְתִּי לוֹ: שָׁלוֹם עָלֶיךָ רַבִּי וּמוֹרִי!

אָמַר לִי: בְּנִי, מִפְּנֵי מַה נִכְנַסְתָּ לְחֻרְבָּה זוֹ? אָמַרְתִּי לוֹ: לְהִתְפַּלֵּל. אָמַר לִי: הָיָה לְךָ לְהִתְפַּלֵּל בַּדֶּרֶךְ. אָמַרְתִּי לוֹ: מִתְיָרֵא הָיִיתִי שַׁמָּא יַפְסִיקוּנִי עוֹבְרֵי דְּרָכִים. אָמַר לִי: הָיָה לְךָ לְהִתְפַּלֵּל תְּפִלָּה קְצָרָה.

בִּדְבָרִים אֵלּוּ הִסְפִּיק רַבִּי יוֹסִי לִלְמֹד כַּמָּה דְּבָרִים, וְכָךְ הוּא אוֹמֵר: בְּאוֹתָהּ שָׁעָה, לָמַדְתִּי מִמֶּנּוּ שְׁלוֹשָׁה דְּבָרִים. א'. לָמַדְתִּי שֶּׁאֵין נִכְנָסִים לְחֻרְבָּה מִפְּנֵי הַסַּכָּנָה. ב'. לָמַדְתִּי שֶׁמִּתְפַּלְּלִים בַּדֶּרֶךְ. ג'. לָמַדְתִּי שֶׁהַמִּתְפַּלֵּל בַּדֶּרֶךְ מִתְפַּלֵּל תְּפִלָּה קְצָרָה.

רַבִּי יְחֶזְקֵאל לַנְדֹּא זַצַ"ל בְּסִפְרוֹ צִיּוּן לְנֶפֶשׁ חַיָּה (שָׁם) שׁוֹאֵל, מַדּוּעַ אוֹמֵר רַבִּי יוֹסִי כִּי הוּא לָמַד מֵאֵלִיָּהוּ הַנָּבִיא שְׁלוֹשָׁה דְּבָרִים, וַהֲרֵי אֵלִיָּהוּ לִמְּדוֹ רַק שְׁנֵי דְּבָרִים: דָּבָר רִאשׁוֹן, שֶׁחוֹבָה לְהִתְפַּלֵּל אַף בַּדֶּרֶךְ. וְדָבָר שֵׁנִי, שֶׁהַתְּפִלָּה יְכוֹלָה לִהְיוֹת קְצָרָה. אֲבָל לֹא רָאִינוּ שֶׁאֵלִיָּהוּ הַנָּבִיא אָמַר לוֹ שֶׁאָסוּר לְהִכָּנֵס לְחֻרְבָּה. 

וּמְתָרֵץ הָרַב, שֶׁרַבִּי יוֹסִי אוֹמֵר: לָמַדְתִּי "מִמֶּנּוּ" שְׁלוֹשָׁה דְּבָרִים, וְלֹא אָמַר לָמַדְתִּי "מִדְּבָרָיו", וְכַוָּנָתוֹ לוֹמַר, שֶׁלָּמַד מִמַּעֲשָׂיו שֶׁל אֵלִיָּהוּ הַנָּבִיא כֵּיצַד יֵשׁ לִנְהֹג הֲלָכָה לְמַעֲשֵׂה, שֶׁכַּאֲשֶׁר בָּא אֵלִיָּהוּ הַנָּבִיא וְעָמַד עַל הַפֶּתַח עַד שֶׁסִּיַּמְתִּי תְּפִלָּתִי, וְלֹא נִכְנַס פְּנִימָה, בְּאוֹתָהּ שָׁעָה לָמַדְתִּי מִמֶּנּוּ שֶּׁאֵין נִכְנָסִין לְחֻרְבָּה.

וְעַל כֵּן, מוּטָל עַל כָּל מְחַנֵּךְ וְעַל כָּל רַב מְלַמֵּד בְּיִשְׂרָאֵל, לְשַׁמֵּשׁ דֻּגְמָא אִישִׁית לַתַּלְמִידִים, וְאִם יַעֲשֶׂה כֵּן, הֲרֵי זֶה עָדִיף יוֹתֵר מִכָּל תּוֹכַחַת מוּסַר שֶׁיְּנַסֶּה לָתֶת לָהֶם בְּשָׁעָה שֶׁהוּא עַצְמוֹ אֵינוֹ מַקְפִּיד לְקַיֵּם מַה שֶּׁאוֹמֵר, וְעַל כְּגוֹן זֶה נֶאֱמַר: "וְהָיוּ עֵינֶיךָ רוֹאוֹת אֶת מוֹרֶיךָ".
**INDEX_WRITE=<p>
# מִשְׁנָה י

{ הוּא הָיָה אוֹמֵר, כֹּל שֶׁרוּחַ הַבְּרִיּוֹת נוֹחָה הֵימֶנּוּ, רוּחַ הַמָּקוֹם נוֹחָה הֵימֶנּוּ. וְכֹל שֶׁאֵין רוּחַ הַבְּרִיּוֹת נוֹחָה הֵימֶנּוּ, אֵין רוּחַ הַמָּקוֹם נוֹחָה הֵימֶנּוּ. }

~ אָהוּב לַבְּרִיּוֹת אָהוּב לַמָּקוֹם

כְּדֵי לִהְיוֹת אָהוּב בְּעֵינֵי ה', צָרִיךְ לְהִתְנַהֵג כְּרָאוּי עִם הַבְּרִיּוֹת, וְלִהְיוֹת אָהוּב עֲלֵיהֶם. וְאִם אָדָם עוֹשֶׂה מַעֲשִׂים אוֹ הַנְהָגוֹת מסויימות כְּדֵי לְהִתְקָרֵב לַשֵּׁם יִתְבָּרַךְ, וּבְהַנְהָגוֹת וּמַעֲשִׂים אֵלּוּ הוּא גּוֹרֵם לַאֲחֵרִים צַעַר וְעָגְמַת נֶפֶשׁ, יֵדַע נֶאֱמָנָה שֶּׁאֵין מַעֲשָׂיו עוֹשִׂים נַחַת רוּחַ לְבוֹרֵא עוֹלָם.

לְמָשָׁל: בְּיָמֵינוּ אֵלֶּה לְשִׂמְחָתֵנוּ רַבּוּ בַּעֲלֵי תְּשׁוּבָה הַשָּׁבִים בְּכָל לִבָּם לַתּוֹרָה וּלְמִצְוֹת וּלְמַעֲשִׂים טוֹבִים, אַךְ יֵשׁ כָּאֵלֶּה שהקצינו מְאֹד, מִן הַקָּצֶה אֶל הַקָּצֶה, וּמִפְּנֵי חֹסֶר יְדִיעָתָם בַּתּוֹרָה, וְהִתְנַהֲגוּתָם בְּקִיצוֹנִיּוֹת רַבָּה, גּוֹרְמִים לַהֲפָרַת הֲשָׁלוֹם בַּבַּיִת, וּבִפְרָט אֵלֶּה שֶּׁאֵין לָהֶם פְּנַאי לִלְמֹד הֲלָכוֹת כַּדָּת, וּמִתְנַהֲגִים בְּחוּמְרוֹת יְתֵרוֹת. וּצְרִיכִים לָדַעַת שֶׁלֹּא זוֹ הַדֶּרֶךְ. 

לְפִיכָךְ אָנוּ אוֹמְרִים בַּתְּפִלָּה: "הֲשִׁיבֵנוּ אָבִינוּ לְתוֹרָתֶךָ, וְקָרְבֵנוּ מַלְכֵּנוּ לַעֲבוֹדָתֶךָ, וְהַחֲזִירֵנוּ בִּתְשׁוּבָה שְׁלֵמָה לְפָנֶיךָ", כְּלוֹמַר, רַק עַל יְדֵי לִמּוּד הַתּוֹרָה וְהַהֲלָכָה, אֶפְשָׁר לַחְזֹר בִּתְשׁוּבָה שְׁלֵמָה. אֲבָל כָּל זְמַן שֶׁאֵינוֹ לוֹמֵד תּוֹרָה וְאֵינוֹ יוֹדֵעַ מָתַי רָאוּי לְהַחְמִיר וּמָתַי לֹא, הֲרֵי אֵין זוֹ תְּשׁוּבָה שְׁלֵמָה, מִפְּנֵי שֶׁמְּצַעֵר אֶת בְּנֵי בֵּיתוֹ לְלֹא שׁוּם צֹרֶךְ. יוּכְלוּ לְכַלְכֵּל דִּבְרֵיהֶם בַּמִּשְׁפָּט, וְיִחְיוּ בְּשָׁלוֹם וּבְמִישׁוֹר. 

וּמַעֲשֵׂה הָיָה בְּבֵית דִּינוֹ שֶׁל הָרַב הַקָּדוֹשׁ רַבִּי אַבְרָהָם יְהוֹשֻׁעַ מֵאַפְּטָא, שֶׁבָּא יְהוּדִי וּבִקֵּשׁ לָתֶת גֵּט לְאִשְׁתּוֹ. שָׁאַל אוֹתוֹ הָרַב, מַה לְךָ כִּי תִּרְצֶה לְגָרֵשׁ אֶת אִשְׁתְּךָ? 

הֵשִׁיב הַבַּעַל: הָאִשָּׁה הַזֹּאת הֶאֱכִילָה אוֹתִי בְּפֶסַח מַצָּה שְׁרוּיָה בְּמַיִם, בְּנִגּוּד לְמָסֹרֶת אֲבוֹתַי...

מִיַּד צִוָּה הָרַב לִקְרֹא לְאִשְׁתּוֹ הָרַבָּנִית, וּכְשֶׁבָּאָה, שָׁאַל אוֹתָהּ: הַגִּידִי נָא לִי בֶּאֱמֶת, אֵיזֶה מַצּוֹת הִנַּחַתְּ לְפָנַי בְּלֵיל הַסֵּדֶר? הָרַבָּנִית שָׁתְקָה, כִּי פָּחֲדָה לְסַפֵּר. אָמַר לָהּ הָרַב: אַל תִּירְאִי, הַגִּידִי לִי אֶת הָאֱמֶת.

אָמְרָה הָרַבָּנִית: שַׂמְתִּי לְפָנֶיךָ מַצּוֹת פְּשׁוּטוֹת שֶׁאֵינָן שְׁמוּרוֹת, וּמַעֲשֵׂה שֶׁהָיָה כָּךְ הָיָה; אֶת הַמַּצָּה הַשְּׁמוּרָה שֶׁנֶּאֶפְתָה בְּעֶרֶב פֶּסַח לְשֵׁם מִצְוָה, הִנַּחְתִּי בְּמַפָּה מְיֻחֶדֶת בָּאָרוֹן שֶׁבַּחֶדֶר, וּבִהְיוֹתִי טְרוּדָה בַּהֲכָנַת הַסֵּדֶר, בָּא אִישׁ עָנִי אֶחָד, וְאָמַר שֶּׁאֵין לוֹ מַצָּה שְׁמוּרָה לְלֵיל הַסֵּדֶר. אֶחָד מִבְּנֵי הַבַּיִת שֶׁלֹּא יָדַע שֶׁהַמַּצָּה הַזֹּאת הוּכְנָה לְרַבֵּנוּ לְלֵיל הַסֵּדֶר, נָטַל אֶת הַמַּצָּה וְנָתַן אוֹתָהּ לֶעָנִי, וּבְבוֹאִי לָקַחַת אֶת הַמַּצָּה, נִדְהַמְתִּי בִּרְאוֹתִי שֶׁנִּלְקְחָה מִן הָאָרוֹן, וְלֹא יָדַעְתִּי מַה לַעֲשׂוֹת, וְיָרֵאתִי לְסַפֵּר לְךָ, וְלָכֵן לָקַחְתִּי מַצָּה רְגִילָה וְהִנַּחְתִּי אוֹתָהּ בָּאָרוֹן, וְעָשִׂיתִי עַצְמִי כְּלֹא יוֹדַעַת מִכָּל הַנַּעֲשָׂה.

אָמַר הָרַב לָזֶה שֶׁבָּא לְגָרֵשׁ אֶת אִשְׁתּוֹ: רְאֵה בְּנִי, אֲנִי אָכַלְתִּי מַצָּה פְּשׁוּטָה בְּלֵיל הַסֵּדֶר, וְעָשִׂיתִי אֶת עַצְמִי כְּלֹא יוֹדֵעַ וְלֹא מַרְגִּישׁ, לְמַעַן לֹא אָבוֹא לִידֵי כַּעַס וְהַקְפָּדָה, וְהַכֹּל לְמַעַן הַשָּׁלוֹם. וְאַתָּה בָּא לְגָרֵשׁ אֶת אִשְׁתְּךָ בִּשְׁבִיל מִנְהָג שֶׁל מַצָּה שְׁרוּיָה, הֲרֵי אֵין זֶה מִן הַדִּין כְּלָל. עָשָׂה הָרַב בֵּינֵיהֶם שָׁלוֹם, וְנִתְפַּיְּסוּ, וְהָלְכוּ לְבֵיתָם לְשָׁלוֹם.

*

מְסַפְּרִים עַל הָרַב מִפּוֹנִיבֶז' זַצַ"ל, שֶׁבֶּנֶסִיעוֹתָיו לְחוּ"ל, לֹא רָצָה שֶׁהַנָּשִׁים הַזְּקֵנוֹת יוֹשִׁיטוּ אֶת יְדֵיהֶן לְבָרְכוֹ לְשָׁלוֹם, אוּלָם לְהַסְבִּיר לְכָל אַחַת שֶׁיֵּשׁ בְּמַעֲשֵׂה זֶה אִסּוּר, הָיָה בָּזֶה חֲשַׁשׁ שַׁמָּא יִפְגַּע בְּכַמָּה נָשִׁים שֶׁלֹּא הָיוּ מְבִינוֹת, וְלָכֵן לִפְנֵי כָּל אִשָּׁה שֶׁרָצְּתָה לִלְחֹץ אֶת יָדוֹ, הוּא הֵסִיר מִגִּבְעָתוֹ מֵעַל רֹאשׁוֹ וְהֶחֱזִיקָה בִּשְׁתֵּי יָדָיו, וְקַד לָהֶן קִדָּה לְשָׁלוֹם... 

וּמְסַפְּרִים עַל ר' שְׁלֵמָה זַלְמָן אוֹיֶערְבָּךְ זַצַ"ל, שֶׁפַּעַם הִתְיַשְּׁבָה לְיָדוֹ בָּאוֹטוֹבּוּס אִשָּׁה, וּכְדֵי לֹא לִפְגֹּעַ בָּהּ וְלַעֲבֹר לָשֶׁבֶת בְּמָקוֹם אַחֵר, הוּא צִלְצֵל בַּפַּעֲמוֹן הָאוֹטוֹבּוּס, וְיָרַד בְּתַחֲנָה הַסְּמוּכָה, וְאַחַר כָּךְ צָעַד מִסְפַּר קִילוֹמֶטְרִים בָּרֶגֶל עַד לַמָּקוֹם אֵלָיו הָיָה אָמוּר לְהַגִּיעַ.

רוֹאִים אָנוּ מֵהַנְהָגָתָם שֶׁל גְּדוֹלֵי יִשְׂרָאֵל, שֶּׁאֵין זֶה חָכְמָה לִהְיוֹת אָהוּב וְצַדִּיק בְּעֵינֵי ה' יִתְבָּרַךְ, אֶלָּא צָרִיךְ לָדַעַת גַּם בְּאוֹתָהּ שָׁעָה שֶׁמִּתְחַסֵּד עִם קוֹנוֹ, לֹא לִפְגֹּעַ בְּזוּלָתוֹ. וּלְמָשָׁל שֶׁרוֹצִים לִשְׂמֹחַ חָתָן וְכַלָּה וְלַעֲרֹךְ לָהֶם סְעוּדַת שֶׁבַע בְּרָכוֹת בַּבַּיִת, לֹא יַעַרְכוּ זֹאת בְּשָׁעָה מְאֻחֶרֶת [אַחֲרֵי 11 בַּלַּיְלָה], כְּדֵי שֶׁלֹּא יַפְרִיעוּ לַשְּׁכֵנִים. וְכֵן כְּשֶׁשּׂוֹרְפִים חָמֵץ, יֵעָשׂוּ זֹאת בְּמָקוֹם שֶׁלֹּא יִגְרְמוּ לֶעָשָׁן שֶׁיִּכָּנֵס לַדַּיָּרִים לַבָּיִת. וְכֵן כָּל כַּיּוֹצֵא בָּזֶה.
**INDEX_WRITE=<p>
{רַבִּי דּוֹסָא בֶּן הַרְכִּינָס אוֹמֵר, שֵׁנָה שֶׁל שַׁחֲרִית, וְיַיִן שֶׁל צָהֳרַיִם, וְשִׂיחַת הַיְלָדִים, וִישִׁיבַת בָּתֵּי כְּנֵסִיּוֹת שֶׁל עַמֵּי הָאָרֶץ, מוֹצִיאִין אֶת הָאָדָם מִן הָעוֹלָם: }

@ שֵׁינָה שֶׁל שַׁחֲרִית

פֵּרֵשׁ רַבֵּנוּ עוֹבַדְיָה מִבַּרְטְנוּרָא, שֶׁאָדָם שֶׁהוֹלֵךְ וְיָשֵׁן עַד שֶׁזְּמַן קְרִיאַת שְׁמַע שֶׁל שַׁחֲרִית עוֹבֵר, הֲרֵי זֶה מוֹצִיא אוֹתוֹ מֵהָעוֹלָם, שֶׁהֲרֵי הָעַצְלוּת שֶׁלּוֹ אֵינָהּ נוֹתֶנֶת לוֹ לְנַהֵל סֵדֶר יוֹם תַּקִּין וּמְסֻדָּר, וּמֵאַחַר שֶׁאֵינוֹ קָם בַּזְּמַן, אָז אֵינוֹ מִתְפַּלֵּל בַּזְּמַן, וְגַם לֹא הוֹלֵךְ לַעֲבוֹד בַּזְּמַן, וְגַם לֹא יושן בַּזְּמַן, וְכָךְ מִסְתּוֹבֵב לוֹ גַּלְגַּל הַחַיִּים, עַד שֶׁהוּא יוֹצֵא מֵעוֹלָמוֹ בְּלִי לְהַשִּׂיג אֶת הַתַּכְלִית שֶׁאֵלֶיהָ נִשְׁלַח לְעוֹלָם.

שְׁלֹמֹה הַמֶּלֶךְ אוֹמֵר עַל שְׁנַת הֶעָצֵל: "הַדֶּלֶת תִּסּוֹב עַל צִירָהּ וְעָצֵל עַל מִטָּתוֹ", כְּמוֹ שֶׁהַדֶּלֶת סוֹבֶבֶת עַל צִירָהּ וְזָזָה הֵנָּה וָהֵנָּה, וְאֵינָהּ נִפְרֶדֶת מֵהַצִּיר, כָּךְ דָּבֵק הֶעָצֵל בְּמִטָּתוֹ, וּמִתְהַפֵּךְ בָּהּ הֵנָּה וְהֵנָּה מִבְּלִי יְכֹלֶת לְהִנָּתֵק מִמֶּנָּה.  

וּמְבָאֵר הַגָּאוֹן מִוִּילְנָא: בְּעוֹד שֶׁכָּל בְּנֵי הָאָדָם כְּבָר נֵעוֹרוּ מִשְּׁנָתָם וְהֵם יוֹצְאִים מִבָּתֵּיהֶם לְעָמָל יוֹמָם, חֶלְקָם לִלְמֹד תּוֹרָה, וְחֶלְקָם לַעֲסֹק בִּמְלָאכָה, וּמֵחֲמַת כֵּן, דֶּלֶת הַבַּיִת סוֹבֶבֶת עַל צִירָהּ כַּאֲשֶׁר בְּנֵי הַבַּיִת יוֹצְאִים מִפֶּתַח בֵּיתָם בָּזֶה אַחַר זֶה, בְּאוֹתָהּ שָׁעָה הֲרֵי הֶעָצֵל שׁוֹכֵב עֲדַיִן עַל מִטָּתוֹ, וּמַמְשִׁיךְ בִּשְׁנַת הַשַּׁחֲרִית שֶׁלּוֹ.

וְּכָתַב הַ''תִּפְאֶרֶת יִשְׂרָאֵל", שֶׁעַל יְדֵי רִבּוּי שֵׁינָה, לֹא רַק שֶׁהוּא מַפְסִיד אֶת הַזְּמַן הַיָּקָר מִכָּל, אֶלָּא גַּם יִתְיַישֵׁן שִׂכְלוֹ וְיֹאבַד חָרִיצוּתוֹ. (אֲבוֹת פֶּרֶק ו מ"ה).

~ מֵאֹיְבַי תְּחַכְּמֵנִי מִצְוֹתֶךָ

רַבִּי יַעֲקֹב יִצְחָק "הַיְּהוּדִי הַקָּדוֹשׁ" מִּפְּשִׁיסְחָא, אָמַר פַּעַם, כִּי אֶת כָּל תּוֹרָתוֹ הוּא חַיָּב לְנַפָּח שֶׁגָּר בִּשְׁכֵנוּתוֹ. הֲכֵיצַד? 

כְּשֶׁהָיָה בָּחוּר צָעִיר, הוּא הִתְקַשָּׁה לָקוּם בַּבְּקָרִים הַחוֹרְפִּיִים. אוּלָם כָּל פַּעַם שֶׁהָיָה חוֹשֵׁב בְּדַעְתּוֹ לְהַמְשִׁיךְ בִּשְׁנָתוֹ, הִגִּיעַ לְאוֹזְנָיו קוֹל הַלְּמוֹת פַּטִישׁוֹ שֶׁל הַנַּפָּח. הַדָּבָר לֹא הָיָה נוֹתֵן לוֹ מָנוֹחַ. מַדּוּעַ יִהְיֶה הוּא פָּחוֹת מֵאוֹתוֹ נָפַח, אִם הוּא מְסֻגָּל לָקוּם מֻקְדָּם בַּבֹּקֶר לְמַעַן פַּרְנָסָתוֹ לְטוֹבַת עִנְיְנֵי הָעוֹלָם הַזֶּה, עַל אַחַת כַּמָּה וְכַמָּה שֶׁהוּא צָרִיךְ לְהַשְׁכִּים וְלָקוּם לְצֹרֶךְ עֲבוֹדַת הַבּוֹרֵא. 

מַחְשְׁבוֹת אֵלּוּ, נָטְעוּ בּוֹ אֶת הָרָצוֹן לְהוֹכִיחַ לְעַצְמוֹ שֶׁהוּא מְסֻגָּל לְהַקְדִּים אֶת הַנַּפָּח, וְאָכֵן לְמָחֳרָת הוּא הִשְׁכִּים קוּם לִפְנֵי הַנַּפָּח, וְהֵחֵל בְּלִמּוּדוֹ.

הַנַּפָּח שֶּׁקָּם בְּשָׁעָה הָרְגִילָה, הֻפְתַּע לִשְׁמוֹעַ אֶת קוֹל הַלִּמּוּד הַבּוֹקֵעַ מִדִּירַת הַשָּׁכֵן, הוּא אָמַר לְעַצְמוֹ: הִנֵּה אוֹתוֹ בָּחוּר צָעִיר שֶׁפָּטוּר מֻדְאֶגֶת הַפַּרְנָסָה, וְאַף אֵינוֹ מַרְוִויחַ פְּרוּטָה מֵעִסּוּקוֹ, כְּבָר הֵחֵל בְּלִמּוּדוֹ, עַל אַחַת כַּמָּה וְכַמָּה אִישׁ כָּמוֹנִי שֶׁאַחְרַאי לְפַרְנָסַת בְּנֵי בֵּיתוֹ, וּבְכָל שְׁעַת עֲבוֹדָה מַרְוִויחַ עוֹד כַּמָּה פְּרוּטוֹת, מֻכְרָח אֲנִי לְהַקְדִּים יוֹתֵר... 

כָּךְ הֵחֵלָּה תַּחֲרוּת סְמוּיָה בֵּין הַצָּעִיר הַשַּׁקְדָן לְבֵין הַנַּפָּח הֶחָרוּץ, עַד שֶׁרַבִּי יַעֲקֹב יִצְחָק הִרְגִּיל אֶת עַצְמוֹ לָקוּם מֻקְדָּם. גּוּפוֹ צֹרֶךְ פַּחוֹת וּפַחוֹת שְׁעוֹת שֵׁינָה, וְכָךְ הוּא צָמַח לִהְיוֹת תַּלְמִיד חֲכַם עָצוּם...

*

אוֹמֵר בָּעַל הַתַּנְיָא: נְתָאֵר לְעַצְמֵנוּ שְׁנֵי אֲנָשִׁים נֶאֱבָקִים בֵּינֵיהֶם. הָאֶחָד אָמְנָם חָזָק יוֹתֵר מֵרֵעֵהוּ, אַךְ גַּם עָצֵל מְאֹד בְּכָל פְּעֻלּוֹתָיו. לְעֻמָּתוֹ, הַשֵּׁנִי נִיחַן בִּזְרִיזוּת, יוֹתֵר מֵאָשֵׁר בְּכֹחַ פִיזִי. כַּנִּרְאֶה שֶׁהַחַלָּשׁ וְהַזָּרִיז יְנַצֵּחַ בַּמַּאֲבָק, כֵּיוָן שֶׁלְּלֹא זְרִיזוּת, קָשֶׁה מְאֹד לְנַצֵּחַ. 

יֶשְׁנָם הַרְבֵּה שִׁיטוֹת לְנַצֵּחַ אֶת הַיֵּצֶר הָרַע, אֲבָל גַּם אִם תִּשְׁתַּמֵּשׁ בְּכֻלָּן וְאָכֵן יִהְיוּ בְּיָדְךָ כָּל הַכֵּלִים כְּלִי לְנַצְּחוֹ, הֲרֵי אִם תִּהְיֶה עַצְלָן וְכָבֵד, אֲזַי הַיֵּצֶר הָרַע יְנַצֵּחַ אוֹתְךָ, וְלֹא יַעֲזֹר לְךָ כָּל הַכֹּחוֹת וְהַכֵּלִים שֶׁבִּרְשׁוּתְךָ!!!

~ מָתַי הָעַצְלוּת טוֹבָה וּמָתַי לֹא

לִפְעָמִים הָעַצְלוּת הִיא טוֹבָה וְלִפְעָמִים הִיא רָעָה, רַק תָּלוּי הֵיכָן מִשְׁתַּמְּשִׁים בָּהּ. וּבֵאֵר זֹאת רַבֵּנוּ הַבֵּן אִישׁ חָי זֵכֶר צַדִּיק לִבְרָכָה, עַל פִּי מָשָׁל: 

סוֹחֵר אֶחָד הָלַךְ לְבֵית הַמִּדְרָשׁ לִלְמֹד תּוֹרָה, וְשָׁהָה שָׁם שָׁעוֹת אֲחָדוֹת. בֵּינְתַיִם בָּא קוֹנֶה חָשׁוּב לַחֲנוּתוֹ כְּדֵי לִקְנוֹת קְנִיָּה גְּדוֹלָה. אִשְׁתּוֹ לֹא יָדְעָה כְּלָל בְּמִסְחָר, וְכֵיוָן שֶׁלֹּא רָאָה הַקּוֹנֶה אֶת בָּעַל הַבַּיִת, פָּנָה לְדַרְכּוֹ וְהָלָךְ לִקְנוֹת בְּמָקוֹם אַחֵר.

כְּשֶׁחָזַר הַבַּעַל לְבֵיתוֹ, שָׁמַע עַל הַמִּקְרֶה הַזֶּה, וְכָעָס מְאֹד עַל אִשְׁתּוֹ, וְאָמַר: אִם יִקְרֶה שׁוּב מִקְרֶה כָּזֶה, עָלָיִךְ לָרוּץ מַהֵר אֵלַי וְלִקְרֹא לִי לַחֲנוּת. 

לְיָמִים בָּא פָּקִיד הַמִּסִּים לִתְבֹּעַ אֶת הַמִּסִּים, וּבַעֲלָהּ שָׁהָה שׁוּב בְּבֵית הַמִּדְרָשׁ. מִיַּד רָצָה הָאִשָּׁה לִקְרֹא לוֹ. הַבַּעַל מִהֵר לָבוֹא אֶל בֵּיתוֹ, וְכַאֲשֶׁר רָאָה לְמִי מִהֵר, חָשְׁכוּ עֵינָיו. זָעַם עַל אִשְׁתּוֹ וְאָמַר: שׁוֹטָה שֶׁכְּמוֹתֵךְ, כַּאֲשֶׁר בָּא קוֹנֶה מְכֻבָּד לִקְנוֹת סְחוֹרָה, לֹא קָרָאת לִי, וְעַכְשָׁו כְּשֶׁבָּא פָּקִיד הַמִּסִּים קָרָאת לִי?!

כֵּן הַדָּבָר בְּעִנְיַן הַמִּצְווֹת. לְקִיּוּם מִצְווֹת עֲשֵׂה צָרִיךְ זְרִיזוּת וַחֲמִימוֹת, וּלְמִצְווֹת לֹא תַּעֲשֶׂה צָרִיךְ עַצְלוּת, כְּדֵי שֶׁלֹּא יַחְשֹׁק לַעֲשׂוֹתָם. אֲבָל הַיֵּצֶר הָרַע גּוֹרֵם לָאָדָם אֶת הַהֵפֶךְ הַגָּמוּר, שֶׁבְּעִנְיָנִים שֶׁל מִצְוָה וּקְדֻשָּׁה, הוּא מַפִּיל עָלָיו כְּבֵדוֹת וְעַצְלוּת, וְאִלּוּ בְּעִנְיָנִים שֶׁאֵינָם שֶׁל קוֹדֶשׁ, הוּא מְזָרֵז וּמַלְהִיב אֶת הָאָדָם, וְצָרִיךְ לָדַעַת לְהִשָּׁמֵר מִמֶּנּוּ.

וּמְסַפְּרִים שֶׁפַּעַם הִגִּיעַ רַבִּי חַיִּים מּוַלֹאזִ'ין בְּהִתְלַהֲבוּת לְרַבּוֹ הַגָּאוֹן מִוִּילְנָא זַצַ"ל, וּשְׁאָלוֹ הַאִם לִבְנוֹת יְשִׁיבָה וּלְהַעֲמִיד תַּלְמִידִים? וְהָרַב לֹא עָנָה לוֹ כְּלוּם. לְאַחַר זְמַן, בָּא אֵלָיו שׁוּב וּשְׁאָלוֹ אֶת אוֹתָהּ שְׁאֵלָה, וְעָנָה לוֹ הָרַב בְּחִיּוּב, וְדִרְבֵּן אוֹתוֹ לִפְתֹּחַ יְשִׁיבָה.

וּכְשֶׁשָּׁאַל רַבִּי חַיִּים אֶת רַבּוֹ, מַדּוּעַ בִּתְחִלָּה סֵרֵב וּלְאַחַר מִכֵּן הִסְכִּים לְכָךְ בְּחֵפֶץ לֵב. אָמַר לוֹ הָרַב: בְּפַעַם הָרִאשׁוֹנָה רָאִיתִי אוֹתָךְ בְּהִתְלַהֲבוּת גְּדוֹלָה, וְחָשַׁשְׁתִּי שֶּׁהַיֵּצֶר הָרַע הוּא הַמֵּנִיעַ אוֹתְךָ לִפְעֻלָּה זוֹ, לָכֵן סֵרַבְתִּי לָךְ. אֲבָל כָּעֵת, רָאִיתִי שֶׁבָּאתָ לְלֹא הִתְלַהֲבוּת, וְהֵבַנְתִּי שֶׁכָּעֵת וַדַּאי שֶׁיֵּצֶר הַטּוֹב הוּא זֶה שֶׁמֵּנִיעַ אוֹתָךְ לִפְתֹּחַ יְשִׁיבָה, וְלָכֵן נָתַתִּי לְכָךְ אֶת הַסְכַּמָתִי...

@ יְשִׁיבַת בָּתֵּי כְּנֵסִיּוֹת שֶׁל עַמֵּי הָאָרֶץ

יֶשְׁנָם בָּתֵּי כְּנֵסִיּוֹת שֶׁהֵם מְפֹאָרִים, וְיֵשׁ לָהֶם חַזָּן עִם קוֹל נָעִים וְעָרֵב הַבַּקִּיא בְּכָל סוּגֵי הַנִּגּוּנִים, וְגַם יוֹדֵעַ לַעֲשׂוֹת "מִי שֶׁבֵּרַךְ" בְּקוֹל מְעוֹרֵר וּמְרַגֵּשׁ. אֲבָל אוֹתוֹ בֵּית כְּנֶסֶת מֻנְהָג וּמֻדְרָךְ עַל יְדֵי גַּבָּאִים עַמֵּי הָאָרֶץ, וְאֵין רַב בַּמָּקוֹם שֶּׁיּוֹרֶה לָהֶם אֶת הַדֶּרֶךְ אֲשֶׁר יֵלְכוּ בָּהּ, וְאֶת הַמַּעֲשֶׂה אֲשֶׁר יַעֲשׂוּ, וּמִמֵּילָא בַּמָּקוֹם שֶׁיִּהְיוּ שָׁם דִּבְרֵי תּוֹרָה וְשִׁעוּרֵי הֲלָכָה וְאַגָּדָה, יֵשׁ שָׁם פִּטְפּוּטִים וְדִבְרֵי בַּטָּלָה, וּמְדַבְּרִים עַל מִשְׂחֲקֵי כַּדּוּרֶגֶל וְכַדוּרְסַל, וּשְׁאָר עִנְיְנֵי סְפּוֹרְט, וּפּוֹלִיטִיקָה, וּלְצַעֲרֵנוּ מִסְתַּלֶּקֶת מִשָּׁם הַשְּׁכִינָה, וְשׁוֹכֵן שָׁם הַיֵּצֶר הָרַע.

וּמְסַפְּרִים שֶׁפַּעַם אַחַת נִכְנַס אֶחָד מִגְּדוֹלֵי הָרַבָּנִים בַּדּוֹר הַקּוֹדֵם לְבֵית הַכְּנֶסֶת, וּמָצָא שָׁם קְבוּצַת סוֹחֲרִים הַמַּמְתִּינִים לַתְּפִלָּה, וּבֵינְתַיִם הָיוּ מְשׂוֹחֲחִים בְּעִנְיְנֵי מִסְחָר. חִפֵּשׂ הָרַב דֶּרֶךְ כֵּיצַד לְהוֹכִיחָם בְּאוֹפַן שֶׁיְּקַבְּלוּ מִמֶּנּוּ וְלֹא יִתְבַּיְּשׁוּ, וְלָכֵן פָּנָה הָרַב לַסּוֹחֲרִים וְאָמַר:

הַמִּדְרָשׁ מְסַפֵּר, שֶׁפַּעַם אָמַר הַקָּדוֹשׁ בָּרוּךְ הוּא לַשָּׂטָן, שֶׁהוּא מַתִּיר לוֹ לְהַחְטִיא בְּנֵי אָדָם, בִּתְנַאי שֶׁלֹּא יִכָּנֵס לְבָתֵּי כְּנֵסִיּוֹת וּבָתֵּי מִדְרָשׁוֹת. קִבֵּל עָלָיו הַשָּׂטָן אֶת גְּזֵרַת בּוֹרְאוֹ. 

לְיָמִים, רָאָה הַקָּדוֹשׁ בָּרוּךְ הוּא שֶׁהַשָּׂטָן נִמְצָא בְּתוֹךְ בֵּית הַכְּנֶסֶת. גֹעֵר הַקָּדוֹשׁ בָּרוּךְ הוּא בַּשָּׂטָן וְאָמַר: הֲלֹא אָמַרְתִּי לְךָ בָּאַזְהָרָה חֲמוּרָה, שֶׁלֹּא תָּעֵז לִדְרֹךְ עַל מִפְתַּן בֵּית הַכְּנֶסֶת, וְאֵיךְ הֵעַזְתָּ פָּנִים לְהִכָּנֵס לִפְנַי וְלִפְנִים? 

עָנָה הַשָּׂטָן בְּהִצְטַדְּקוּת: רִבּוֹנוֹ שֶׁל עוֹלָם, אָכֵן קִיַּמְתִּי אֶת הַתְּנַאי, אַךְ בְּדַרְכִּי שָׁמַעְתִּי שֶׁיֵּשׁ כָּאן אֲנָשִׁים סוֹחֲרִים שֶׁיּוֹשְׁבִים וּמְשׂוֹחֲחִים בְּעִנְיְנֵי עֲסָקִים וּמִסְחַר, וְלֹא עָלָה עַל דַּעְתִּי שֶׁזֶּהוּ בֵּית הַכְּנֶסֶת, וְחָשַׁבְתִּי לְתֻמִּי שֶׁזֶּהוּ בֵּית קָפֶה... הַסּוֹחֲרִים הַמֶמוּלַחִים הֵבִינוּ אֶת הָרֶמֶז וְהִתְפַּזְּרוּ כָּל אֶחָד לִמְקוֹמוֹ.

וְעַל כֵּן צָרִיךְ הָאָדָם לְהִזָּהֵר שֶׁלֹּא לִשְׁהוֹת בְּבָתֵּי כְּנֵסִיּוֹת שֶׁל עַמֵּי הָאָרֶץ, אֶלָּא יִקְבַּע אֶת מָקוֹם תְּפִלָּתוֹ בְּמָקוֹם שֶׁיֵּשׁ רַב שֶׁהוּא בֶּן תּוֹרָה הַמַּדְרִיךְ אֶת הַצִּבּוּר עַל פִּי תּוֹרָתֵנוּ הַקְּדוֹשָׁה, וּמוֹרֶה אֶת הָעָם אֶת הַדֶּרֶךְ אֲשֶׁר יֵלְכוּ בָּהּ, וַאֲפִילּוּ אִם אוֹתוֹ מָקוֹם אֵינוֹ מְפֹאָר, וְאֵין שָׁם כִּסְאוֹת נוֹחוֹת וְחַזָּנִים מְיֻחָדִים, עִם כָּל זֶה מָקוֹם כָּזֶה עָדִיף בְּהַרְבֵּה מִישִׁיבַת בָּתֵּי כְּנֵסִיּוֹת שֶׁל עַמֵּי הָאָרֶץ, שֶׁהֲרֵי גַּם בְּמוֹעֲדוֹנִים וּבְבָתֵּי קָפֶה יֵשׁ כִּסְאוֹת נוֹחוֹת וְזַמָּרִים מְיֻחָדִים...
**INDEX_WRITE=<p>
# מִשְׁנָה יא

{ רַבִּי אֶלְעָזָר הַמּוֹדָעִי אוֹמֵר, הַמְּחַלֵּל אֶת הַקֳּדָשִׁים, וְהַמְבַזֶּה אֶת הַמּוֹעֲדוֹת, וְהַמַּלְבִּין פְּנֵי חֲבֵרוֹ בָּרַבִּים, וְהַמֵּפֵר בְּרִיתוֹ שֶׁל אַבְרָהָם אָבִינוּ עָלָיו הַשָּׁלוֹם, וְהַמְגַּלֶּה פָּנִים בַּתּוֹרָה שֶׁלֹּא כַּהֲלָכָה, אַף עַל פִּי שֶׁיֵּשׁ בְּיָדוֹ תּוֹרָה וּמַעֲשִׂים טוֹבִים, אֵין לוֹ חֵלֶק לָעוֹלָם הַבָּא: }

@ מְחַלֵּל אֶת הַקֳּדָשִׁים

בְּמַסֶּכֶת פְּסָחִים (דַּף נז.) אָמְרוּ, שֶׁהָעֲזָרָה שֶׁל בֵּית הַמִּקְדָּשׁ צָוְחָה: "צֵא מִכָּאן יִשָּׂשׂכָר אִישׁ כְּפָר בַּרְקָאִי, שֶׁמְּכַבֵּד אֶת עַצְמוֹ וּמְחַלֵּל קָדְשֵׁי שָׁמַיִם".

יִשָּׂשׂכָר הָיָה כֹּהֵן גָּדוֹל, וּבְשָׁעָה שֶׁהָיָה בָּא לַעֲבוֹד עֲבוֹדַת הַקָּרְבָּנוֹת וְלִשְׁחֹט בְּהֵמוֹת עַל מְנָת לְהַקְרִיבָם עַל גַּבֵּי הַמִּזְבֵּחַ, הָיָה כּוֹרֵךְ עַל יָדָיו בְּגָדִים בְּעֵת שֶׁהָיָה עוֹבֵד בְּקָרְבָּנוֹת, כְּדֵי לִשְׁמוֹר עַל יָדָיו שֶׁלֹּא יִתְלַכְלְכוּ מִשְּׁחִיטַת הַקָּרְבָּנוֹת, וּבְכָךְ הָיָה מַרְאֶה שֶׁהוּא מְבַזֶּה אֶת הַקֳּדָשִׁים. 

וּמִן הַשָּׁמַיִם נֶעֱנַשׁ עַל זֶה, כִּי פַּעַם יָשְׁבוּ הַמֶּלֶךְ וְהַמַּלְכָּה [שֶׁל מַלְכֵי בֵּית חַשְׁמוֹנָאִי] בִּשְׁעַת סְעוּדָה, וְהִתְוַכְּחוּ בֵּינֵיהֶם. הַמֶּלֶךְ אָמַר שֶׁבָּשָׂר הַגְּדִי טוֹב לְמַאֲכָל יוֹתֵר מִבָּשָׂר הַכֶּבֶשׂ, וְהַמַּלְכָּה אָמְרָה שֶׁבָּשָׂר הַכֶּבֶשׂ יוֹתֵר טוֹב מִן הַגְּדִי. הֶחְלִיטוּ שְׁנֵיהֶם, שֶׁהַכֹּהֵן הַגָּדוֹל שֶּׁמַּקְרִיב זְבָחִים בְּכָל יוֹם, הוּא יַכְרִיעַ בַּדָּבָר.

כְּשֶׁבָּא יִשָּׂשׂכָר וְשָׁמַע אֶת שְׁנֵי הַצְּדָדִים, עָשָׂה תְּנוּעָה עִם יָדוֹ [דֶּרֶךְ בִּטּוּל] וְאָמַר: אִלּוּ הָיָה בָּשָׂר הַגְּדִי טוֹב יוֹתֵר, הָיוּ מַעֲלִים אוֹתוֹ לְקָרְבַּן הַתָּמִיד, וְהַתּוֹרָה אָמְרָה שֶׁיַּקְרִיבוּ כֶּבֶשׂ, וְלֹא גְּדִי, וְאִם כֵּן, הֲרֵי זֶה סִימָן שֶׁהַכֶּבֶשׁ עָדִיף יוֹתֵר כְּפִי שֶׁאָמְרָה הַמַּלְכָּה.

הַמֶּלֶךְ נֶעֱלַב מֵהִתְנַהֲגוּתוֹ שֶׁל יִשָּׂשׂכָר, וְאָמַר: הוֹאִיל וְאֵין עָלָיו אֵימַת מַלְכוּת, יָקוּצוּ אֶת יָדוֹ הַיְמָנִית, שֶׁלֹּא דַּי שֶׁלֹּא אָמַר כִּדְבָרַי, אֶלָּא גַּם עָשָׂה תָּנוּעַ שֶׁל בִּטּוּל עַל מַה שֶׁטָּעַנְתִּי.

 כְּשֶׁרָצוּ לִבְצֹעַ אֶת פְּסַק דִּינוֹ שֶׁל הַמֶּלֶךְ, נָתַן יִשָּׂשׂכָר שֹׁחַד לְעַבְדֵי הַמֶּלֶךְ, וְחָתְכוּ לוֹ אֶת יָדוֹ הַשְּׂמָאלִית. נוֹדַע הַדָּבָר לַמֶּלֶךְ, וּגְזַר שֶׁיַּחְתְּכוּ לוֹ גַּם אֶת זְרוֹעוֹ הַיְמָנִית, וְנִשְׁאַר גִּדֵּם בִּשְׁתֵּי יָדָיו. 

אָמַר רַב יוֹסֵף: בָּרוּךְ הַמָּקוֹם שֶׁשִּׁלֵּם גְּמוּלוֹ שֶׁל יִשָּׂשׂכָר אִישׁ כְּפָר בַּרְקָאִי בָּעוֹלָם הַזֶּה, וְלֹא בָּעוֹלָם הַבָּא. וְכָל זֶה הָיָה עוֹנְשׁוֹ עַל שֶׁבִּזָּה אֶת הַקֳּדָשִׁים.

~ בִּזָּיוֹן תַּלְמִידֵי חֲכָמִים

יֵשׁ מְפָרְשִׁים, שֶׁבִּזָּיוֹן הַקֳּדָשִׁים מְרַמֵּז גַּם עַל בִּזָּיוֹן תַּלְמִידֵי חֲכָמִים הָעוֹסְקִים בַּתּוֹרָה הַקְּדוֹשָׁה, שֶׁכָּל הַמְּבַזֶּה אוֹתָם, אֵין לוֹ חֵלֶק לָעוֹלָם הַבָּא, וְאֵין תְּרוּפָה לַמַּכָּה שֶׁיְּקַבֵּל מֵאֵת ה' יִתְבָּרַךְ, מִפְּנֵי שֶּׁבּוֹרֵא עוֹלָם אֵינוֹ מוֹחֵל לְמִי שֶׁפּוֹגֵעַ בְּחַכְמֵי יִשְׂרָאֵל.

עַל מְנָת שֶׁנָּבִין אֶת חֻמְרַת הַמַּעֲשֶׂה שֶׁל פְּגִיעָה בְּכָבוֹד תַּלְמִידֵי חֲכָמִים, נָבִיא כָּאן מַעֲשֵׂה שֶׁהוּבָא בְּסֵפֶר "שְׁאַל אָבִיךָ וְיַגֵּדְךָ", כְּפִי שֶׁסִּפְּרוֹ רַבִּי שָׁלוֹם שְׁבַדְרוֹן זַצַ"ל:

סִפּוּר נּוֹרָא שָׁמַעְתִּי מִפִּיו שֶׁל אָדָם גָּדוֹל, כַּמָּה יֵשׁ לְהִזָּהֵר בְּכָבוֹד תַּלְמִידֵי חֲכָמִים. הַגָּאוֹן הַמְּפֻרְסָם רַבִּי יְהוּדָה אַסַאד זַצַ"ל [מְחַבֵּר סֵפֶר "יְהוּדָה יַעֲלֶה"], הִשְׁאִיר אַחֲרָיו לְאַחַר הִסְתַּלְּקוּתוֹ כַּמָּה בָּנוֹת שֶׁכְּבָר הִגִּיעוּ לְפִרְקָן וְטֶרֶם נִשְּׂאוּ, כִּי אֲבִיהֶן עָנִי מָרוּד הָיָה, וְלֹא הָיָה בִּיכָלְתּוֹ לְהַעֲמִיד אֶת הַכֶּסֶף שֶׁהָיָה צָרִיךְ כְּדֵי לְהַשִּׂיאָן. 

מִיַּד עִם הִוָּדַע דָּבָר הַפְּטִירָה, הָיְתָה הִתְעוֹרְרוּת גְּדוֹלָה לְמַצָּבָן שֶׁל הַבָּנוֹת הָאֻמְלָלוֹת, וַחֲמֵשֶׁת חַבְרֵי וַעַד הַקְּהִלָּה, הִתְכַּנְּסוּ טֶרֶם הַלְּוָיָה, וְטִכְּסוּ עֵצָה כֵּיצַד לְהַשִּׂיא אֶת הַבָּנוֹת.

בְּמַהֲלַךְ הַדִּיּוּן הֶעֱלוּ עֵצָה, כִּי הוֹאִיל וְהַגָּאוֹן הָיָה יְפֵה תֹּאַר וּבַעַל הַדְרַת פָּנִים מְיֻחֶדֶת, הֲרֵי בָּרוּר שֶׁאֲנָשִׁים רַבִּים יִהְיוּ מְעֻנְיָנִים לִקְנוֹת אֶת תְּמוּנָתוֹ, מֵאַחַר שֶׁמֵּעוֹלָם לֹא צוּלַם בְּחַיָּיו, כִּי הִתְנַגֵּד לְכָךְ.

הָלְכוּ וְהִלְבִּישׁוּהוּ לְאַחַר פְּטִירָתוֹ בִּגְדֵי שַׁבָּת, הוֹשִׁיבוּהוּ עַל כִּסֵּא וְצִלְּמוּ אוֹתוֹ. לְאַחַר מִכֵּן, הָלְכוּ וּמָכְרוּ אֶת הַתְּמוּנוֹת, וּמֵהַכֶּסֶף שֶׁהִתְקַבֵּל הֱשִׁיאוֹ אֶת הַבָּנוֹת. כָּל אוֹתָם חַבְרֵי הַוַּעַד מֵתוּ בְּאוֹתָהּ שָׁנָה... 

רְאֵה עַד כַּמָּה הִקְפִּידוּ מִן הַשָּׁמַיִם עַל אֹתָם אֲנָשִׁים, עַל אַף שֶׁכַּוָונָתָם הָיְתָה לֶשֶׁם שָׁמַיִם וּלְתוֹעֶלֶת בְּנוֹתָיו שֶׁל הָרַב, עִם כָּל זֶה צָרִיךְ לָדַעַת שֶׁלְּהִתְעַסֵּק עִם תַּלְמִיד חֲכָמִים זֶה כְּמוֹ לְהִתְעַסֵּק עִם אֵשׁ לַהֶבֶת שַׁלְהֶבֶת...

*

מְסַפְּרִים, שֶׁפַּעַם יָשַׁב הַגָּאוֹן רַבִּי נָתַן הַכֹּהֵן אַדְלֶר בַּעֲלִיַּת בֵּיתוֹ וְלָמַד עִם תַּלְמִידָיו. וְהִנֵּה לְמָטָּה עַל יָד פֶּתַח הַבַּיִת, עָמְדוּ בָּחוּר וּבַחוּרָה וְהָיוּ צוֹחֲקִים וּמִתְלוֹצְצִים בְּקוֹלֵי קוֹלוֹת, וְקוֹלָם הָיָה מַפְרִיעַ לְשִׁעוּרוֹ שֶׁל הָרַב.

צִוָּה הָרַב אֶת תַּלְמִידוֹ רַבִּי מֹשֶׁה סוֹפֵר, שֶׁיֵּלֵךְ וְיֹאמַר לָהֶם שֶּׁיֵּלְכוּ מִכָּאן וְלֹא יַפְרִיעוּ לְמַהֲלַךְ הַשִּׁעוּר. יָרַד רַבִּי מֹשֶׁה אֵלֵיהֶם וְהִתְרָה בָּהֶם, אֲבָל הֵם הִתְעַלְּמוּ מִמֶּנּוּ, וְלֹא שָׁמְעוּ לְקוֹלוֹ, וְהִמְשִׁיכוּ בְּמַעֲשֵׂיהֶם. חָזַר רַבִּי נָתַן וְאָמַר לְרַבִּי מֹשֶׁה שֶׁיַּזְהִירֵם שֶׁאִם לֹא יֵלְכוּ מִשָּׁם, מָרָה תִּהְיֶה אַחֲרִיתָם.

יָרַד ר' מֹשֶׁה שֵׁנִית, וְאָמַר לָהֶם אֶת הַדְּבָרִים אֲשֶׁר אָמַר רַבִּי נָתַן, אֲבָל הַבָּחוּר הִזְהִיר אֶת רַבִּי מֹשֶׁה שֶׁאִם יָבֹא עוֹד פַּעַם לְהוֹכִיחָם, יַרְבִּיץ לוֹ מַכּוֹת. ר' מֹשֶׁה סִפֵּר לְרַבּוֹ אֶת אֲשֶׁר הִזְהִירוֹ הַבָּחוּר, אַךְ הָרַב רַבִּי נָתַן צִוָּה עָלָיו שֶׁבְּכָל זֹאת יֵרֵד בְּפַעַם הַשְּׁלִישִׁית לְהַזְהִירָם שֶׁיֵּלְכוּ מִשָּׁם.

אוֹתוֹ בָּחוּר שָׁפֵל, הָרִים אֶת יָדוֹ, וְסָטַר אֶת רַבִּי מֹשֶׁה עַל לְחַיָּיו. שָׁב ר' מֹשֶׁה וְסִפֵּר זֹאת לְרַבּוֹ. מִיַּד צִוָּה רַבִּי נָתַן לְהָבִיא לוֹ שׁוֹפַר, וְלִתְקוֹעַ וּלְהָרִיעַ וּלְהַחֲרִימָם, וּבְתוֹךְ עֶשְׂרִים וְאַרְבַּע שָׁעוֹת מֵתוּ מִיתָה פִּתְאוֹמִית...

@ הַמַּלְבִּין פְּנֵי חֲבֵרוֹ

בְּמַסֶּכֶת בָּבָא מְצִיעָא (דַּף נח:) אָמְרוּ, שֶׁכָּל מִי שֶׁיּוֹרֵד לַגֵּיהִנֹּם סוֹפוֹ לַעֲלוֹת וְלָצֵאת מִשָּׁם, חוּץ מִשְּׁלֹשָׁה שֶׁיּוֹרְדִים וְאֵין עוֹלִים מִשָּׁם, וְאֶחָד מֵהֶם הוּא - "הַמַּלְבִּין פְּנֵי חֲבֵרוֹ בָּרַבִּים". בֹּא וּרְאֵה עַד כַּמָּה מַקְפִּידִים זְהִירוּת מִפְּגִיעָה בִּכְבוֹד הַזּוּלַת.

הַגְּמָרָא בְּמַסֶּכֶת כְּתוּבוֹת (דַּף ס:) מְתָאֶרֶת כֵּיצַד מַר עוּקְבָא יִשֵׂם אֶת הַדְּבָרִים הַלָּלוּ הֲלָכָה לְמַעֲשֵׂה. בִּשְׁכֵנוּתוֹ שֶׁל מַר עוּקְבָא, דָּר עָנִי, אֲשֶׁר מַר עוּקְבָא נָהַג כָּל יוֹם, לְהָנִיחַ לוֹ אַרְבָּעָה זוּזִים עַל מִפְתַּן דַּלְתּוֹ, מִבְּלִי שֶׁהֶעָנִי יֵדַע עַל כָּךְ.

הֶעָנִי הָיָה סַקְרָן לָדַעַת מִיהוּ מֵיטִיבוֹ. וְכָךְ יוֹם אֶחָד, כַּאֲשֶׁר מַר עוּקְבָא וְאִשְׁתּוֹ הִתְקָרְבוּ לְעֵבֶר בֵּיתוֹ, יָצָא הֶעָנִי לִרְאוֹת מִי הֵם הַבָּאִים. מַר עוּקְבָא וְאִשְׁתּוֹ לֹא רָצוּ לְהִתְגַּלּוֹת, מִשּׁוּם שֶׁיָּדְעוּ כִּי הַשָּׁכֵן הֶעָנִי יִתְבַּיֵּשׁ מֵעָתָּה וְאֵילָךְ מִפְּנֵיהֶם, עַל כֵּן הֵם מִהֲרוּ לִבְרֹחַ, וְהֶעָנִי הֵחֵל לִרְדֹּף אַחֲרֵיהֶם.

תּוֹךְ כְּדֵי רִיצָה, הֵם הִבְחִינוּ בְּתַנּוּר לוֹהֵט, וּבְלֹא לְפַקְפֵּק הֵם קָפְצוּ לְתוֹכוֹ, כְּדֵי שֶׁהֶעָנִי לֹא יִרְאֶה אוֹתָם. נַעֲשָׂה לָהֶם נֵס וְהֵם יָצְאוּ לְלֹא פֶּגַע, מִלְּבַד כַּפּוֹת רַגְלָיו שֶׁל מַר עוּקְבָא שֶׁנֶּחְרְכוּ קַלּוֹת. 

כָּךְ קִיְּמוּ הַשְּׁנַיִם הֲלָכָה לְמַעֲשֵׂה אֶת מַה שֶׁאָמְרוּ חֲכָמִים: "נֹחַ לוֹ לָאָדָם שֶׁיַּפִּיל עַצְמוֹ לְכִבְשַׁן הָאֵשׁ, וְאַל יַלְבִּין פְּנֵי חֲבֵרוֹ בָּרַבִּים".

~ הַפּוֹגֵעַ בַּחֲבֵרוֹ מִדַּת הַדִּין מְתוּחָה עָלָיו

מַעֲשֵׂה שֶׁהָיָה עִם הַשְּׁלָ"ה הַקָּדוֹשׁ, שֶׁפַּעַם נֶעֶלְמוּ מִבֵּיתוֹ כַּפִּיּוֹת שֶׁל כֶּסֶף. בְּנֵי בֵּיתוֹ חָשְׁדוּ בְּתַלְמִיד אֶחָד שֶׁהָיָה נִכְנַס וְיוֹצֵא אֲלֵיהֶם הַרְבֵּה. הַשְּׁלָ"ה הַקָּדוֹשׁ לֹא הֶאֱמִין לְדִבְרֵיהֶם, אַךְ אַחֲרֵי חִפּוּשׂ, נִמְצְאָה בְּאַמְתַּחְתּוֹ הַגְּנֵבָה.

הַדָּבָר הָיָה לְשִׂיחָה בְּפִי הַבְּרִיּוֹת, וְהַתַּלְמִיד הִתְבַּיֵּשׁ הַרְבֵּה, וּמֵרֹב בּוּשָׁה הָלַךְ וְהֵמִיר דָּתוֹ, וּלְאַחַר מִכֵּן נָסַע לָעִיר קוּשְׁטָא, כִּי לֹא יָכַל לָשֶׁבֶת בִּמְנוּחָה בְּעִירוֹ, שָׁם עָסַק בְּמִסְחָר, וְעָלָה מַעֲלָה מַעֲלָה בְּמִסְחָרוֹ, וְיָצָא לוֹ שֵׁם גָּדוֹל, וּשְׁמוֹ הִגִּיעַ לְשָׂרִים וּלְאוֹזְנֵי הַמֶּלֶךְ, וּמָצָא חֵן בְּעֵינֵיהֶם, וֶהֱבִיאוּהוּ לָגוּר בִּירוּשָׁלַיִם, וּמִנּוּהוּ לְרֹאשׁ פְּקִידֵי הַמֶּכֶס בָּעִיר.

לְיָמִים הֶחְלִיט הַשְּׁלָ"ה לַעֲלוֹת לִירוּשָׁלַיִם. בְּרִדְתּוֹ מְהַאוֹנִיָה, פָּגַשׁ בּוֹ הַיְּהוּדִי הַמּוּמָר, וַיַּכִּרֵהוּ הַמּוּמָר וְהָרַב לֹא הִכִּירוֹ. בִּקֵּשׁ הַמּוּמָר מֵהָרַב לָסוּר לְבֵיתוֹ וְיַעֲשֶׂה לוֹ כָּבוֹד גָּדוֹל. הָרַב לֹא יָכֹל הָיָה לְסָרֵב לוֹ מִפְּנֵי הַכָּבוֹד.

כַּאֲשֶׁר נִכְנַס הָרַב לְבֵיתוֹ, הוֹלִיכוֹ הַמּוּמָר בְּתוֹךְ בֵּיתוֹ, וְהֶרְאָה לוֹ אֶת כָּל עוֹשְׁרוֹ, עַד אֲשֶׁר הֱבִיאוֹ לְחֶדֶר גָּדוֹל מַלֵּא כְּלֵי נֶשֶׁק עַל גְּדוֹתָיו. וְיִקַּח מֵעַל הַשֻּׁלְחָן תִּיק, וַיּוֹצִיא מִמֶּנּוּ סַכִּין חַדָּה, וַיִּפֶן אֶל הָרַב וַיֹּאמַר לוֹ: אֱמוֹר וִדּוּי, כִּי לִשְׁחִיטָה הֶבֶאֱתִּיךָ הֵנָּה! 

וַיֶּחֱרַד הָרַב חֲרָדָה גְּדוֹלָה, וְשָׁאַל: מַה עָשִׂיתִי לְךָ שֶּׁהֲבֵאתַנִי לְפֹה לְהָרְגֵנִי, לָמָּה תִּשְׁפֹּךְ דָּם נָקִי?! הָרַב הִמְשִׁיךְ וְהִתְחַנֵּן, אַךְ הַמּוּמָר עָנָה בְּכַעַס: תְּמַהֵר לוֹמַר וִדּוּי, אַחֶרֶת אֶתְקַע סַכִּין זֹאת בְּבִטְנֶךָ בְּלִי הַוִּדּוּי!!!

כְּשֶׁרָאָה הָרַב שֶּׁאֵין לוֹ מִפְלָט, שָׁפָךְ שִׂיחוֹ לִפְנֵי הַקָּדוֹשׁ בָּרוּךְ הוּא, וְעָמַד וְיִתְוַדֶּה בִּדְמָעוֹת, וְהַמּוּמָר עוֹמֵד וְסַכִּינוֹ בְּיָדוֹ. כְּשֶׁגָּמַר הָרַב, אָמַר לוֹ הַמּוּמָר: שְׁכָב עַל הָאָרֶץ בְּפִשּׁוּט יָדַיִם וְרַגְלַיִם, פְּשֹׁט צַוָּארְךָ, וְהָכֵן עַצְמְךָ לִשְׁחִיטָה, וֶאֱמֹר "שְׁמַע יִשְׂרָאֵל" טֶרֶם אֶשְׁחַטֵךָ. 

עָצַם הָרַב אֶת עֵינָיו, וְאָמַר בְּקוֹל גָּדוֹל: "שְׁמַע יִשְׂרָאֵל ה' אֱלֹקֵינוּ ה' אֶחָד", וְנִשְׁמָתוֹ כִּמְעַט וְיָצְאָה בְּמִילָה "אֶחָד". הִרְכִּין הַמּוּמָר אֶת רֹאשׁוֹ, וְנִשֵּׁק אֶת הָרַב וְאָמַר לוֹ: מוֹרִי וְרַבִּי, קוּם בְּבַקָּשָׁה, וּמְחַל וּסְלַח לִי, כִּי לְטוֹבָתְךָ עָשִׂיתִי זֹאת.

וְיִתְפַּלֵּא הָרַב וְשָׁאַל: מִי אַתָּה? וַיַּעַן הַמּוּמָר: אֲנִי תַּלְמִידְךָ פְּלוֹנִי בֶּן פְּלוֹנִי, שֶׁהִתְאַבֵּק בֶּעָפָר רַגְלֶיךָ שָׁנִים רַבּוֹת, וּלְבַסּוֹף יָצָא לְתַרְבּוּת רָעָה. הָרַב זָכָר אֶת תַּלְמִידוֹ שֶׁהֵמִיר אֶת דָּתוֹ, וּבְשָׂרוֹ נַעֲשָׂה חִדּוּדִין חִדּוּדִין.

שָׁאַל אוֹתוֹ הָרַב: מַדּוּעַ רָצִיתָ לְהָרְגֵנִי, וְעַכְשָׁו הִתְחַרַטֵתַ? אָמַר לוֹ הַמּוּמָר: יוֹדֵעַ אֲנִי כִּי צַדִּיק אַתָּה, אַךְ חַסְתִּי עָלֶיךָ, וְאָמַרְתִּי שֶׁחָבַל עַל מוֹרִי וְרַבִּי שֶׁבָּא לִמְסֹר נַפְשׁוֹ עַל אַדְמַת אֱלֹקִים, וְשֶׁיִּהְיֶה כֶּתֶם עַל בִּגְדוֹ הַמְּחַיְּבוֹ לְמִיתָה, שֶׁהֲרֵי חֵטְא קָטָן יֵשׁ כְּנַפְשְׁךָ עַל יָדִי, וּבִגְלַל הָעֶלְבּוֹן שֶׁעָשִׂיתָ זֹאת לְעֵינֵי כָּל, יָצָאתִי מִכְּלָל יִשְׂרָאֵל, הָיָה עָלֶיךָ לַעֲשׂוֹת זֹאת בְּצִנְעָא וְלֹא בְּפַרְהֶסְיָא, וְלָכֵן נֶחְשָׁב מַעֲשֵׂה זֶה לְחֵטְא גָּדוֹל, וְהַצַּעַר שֶׁצִּעַרְתִּי אוֹתְךָ הַיּוֹם, יִהְיֶה לְכַפָּרָה עַל שֶׁאִבַּדְתָּ נֶפֶשׁ אַחַת מִיִּשְׂרָאֵל...

~ עִכּוּב בְּשִידוּכִין בִּגְלַל קְפִידָה

לְבֵיתוֹ שֶׁל הַגָּאוֹן ר' חַיִּים קַנְיֵבְסְקִי, נִכְנְסָה בַּת הַלּוֹמֶדֶת בְּכִתָּה גְּבוֹהָה בְּאֶחָד הַסֶּמִינָרִים בִּבְנֵי בְּרַק, וְסִפְּרָה עַל תּוֹפָעָה פִּלְאִית הַמִּתְרַחֶשֶׁת בְּכִיתָתָּה. לַמְרוֹת שֶׁמְּדֻבָּר בְּכִתָּה גְּבוֹהָה, אַף אַחַת מִן הַבָּנוֹת לֹא זָכְתָה לָבוֹא בִּבְרִית הָאֵרוּסִין עִם בֶּן גִּילָה. הִיא בִּקְשָׁה לָדַעַת מַה דַּעַת הַגָּאוֹן עַל כָּךְ, וּמַה הוּא מִיְּיַעֵץ לַעֲשׂוֹת.

הָרַב אָמַר, שֶׁאִם אָכֵן מְדֻבָּר עַל כָּל הַכִּיתָה, הֲרֵי שֶׁזּוֹ הִיא 'חַטַּאת הַקָּהָל', וְצָרִיךְ לַחְשֹׁב בְּמַה פִּשְׁעָהּ וּבַמֶּה חָטְאָה הַכִּתָּה כֻּלָּהּ. וּשְׁתֵּי אֶפְשָׁרוּיוֹת קַיָּמוֹת לְכָךְ, אוֹ שֶׁפָּגְעוּ בְּמוֹרָה, אוֹ שֶׁפָּגְעוּ בְּאַחַת הַחֲבֵרוֹת.

הַבַּת הֶעֱבִירָה אֶת הַדְּבָרִים לְחַבְרוֹתֶיהָ, וּלְאַחַר דִּיּוּן הִגִּיעוּ בַּכִּתָּה לְמַסְקָנָה שֶׁבַּמוֹרָה הֵן לֹא פָּגְעוּ, אֲבָל יִתָּכֵן מְאֹד שֶׁפָּגְעוּ בְּאַחַת מִבְּנוֹת הִכִּיתָה. הָיְתָה זוֹ בַּת שֶׁנִּרְאֵת כְּאֻמְלָלָה, וְהַגַּם שֶׁאַף אַחַת מֵהַחֲבֵרוֹת לֹא הִתְכַּוְּנָה לִפְגֹּעַ בָּהּ, וְיִתָּכֵן שֶׁגַּם הַפְּגִיעָה הָיְתָה בְּדָבָר קַל מְאֹד, אוּלַי לֹא הֵאִירוּ לָהּ פָּנִים, אוֹ הֵעִירוּ לָהּ עַל כָּךְ שֶׁהִיא אֵינָהּ נִרְאֵת טוֹב. אֲבָל כָּךְ אוֹ כָּךְ הָיְתָה פְּגִיעָה בִּכְבוֹדָהּ שֶׁל הַבַּת הַהִיא.

שִׁגְּרוּ בְּנוֹת הַכִּתָּה מִשְׁלַחַת נִכְבָּדָה אֶל הַבַּת, וּבִקְשׁוּ שֶׁתִּמְחַל לָהֶם. אֲבָל הַנַּעֲרָה הִפְתִּיעָה אֶת הַמִּשְׁלַחַת, וְאָמְרָה בְּפֶה מַלֵּא שֶׁאֵינָהּ מוֹחֶלֶת!! הַחֲבֵרוֹת הֵבִינוּ שֶׁיֵּשׁ כָּאן עֵסֶק רְצִינִי, וְעַכְשָׁו הֵן כְּבַר יָדְעוּ שֶׁעֵד שֶׁלֹּא יְפַיִיסוּ אֶת הַנֶּעֱלֶבֶת, תַּמְשִׁיךְ הַ'תְּקִיעָה' בְּשִׁדּוּכֵיהֶן.

הֵן שָׁקְלוּ אֶת צַעֲדֵיהֶן מֵחָדָשׁ, וְהֶחְלִיטוּ שֶׁכָּל הַכִּתָּה כֻּלָּהּ צְרִיכָה לַעֲלוֹת לְבֵיתָהּ שֶׁל הַנִּפְגַּעַת, וּלְבַקֵּשׁ שׁוּב וְשׁוּב אֶת סְלִיחָתָה. וְכָךְ עָשׂוּ, אֲבָל לֹא הִסְתַּפְּקוּ בְּכָךְ, אֶלָּא נָקְטוּ בְּצַעַד נוֹסַף, כְּדֵי לְפַיִיסָה.

כְּשֶׁנִּכְנְסוּ כָּל הַבָּנוֹת לְבֵיתָהּ, הֵן הִבְטִיחוּ לָהּ שֶׁהֵן עַצְמָן, תִּשְׁתַּדֵּלְנָה בְּכָל מְאוֹדָן לִדְאֹג לְשִׁדּוּךְ טוֹב עֲבוּרָהּ. וְאִם לֹא דַּי בְּכָךְ, הֲרֵי שֶׁאָבִיהָ שֶׁל אַחַת הַבָּנוֹת הִבְטִיחַ לָשֵׂאת בְּעֹל הַכַּסְפִּי שֶׁל דְּמֵי הַשַּׁדְכָנוּת בְּסַךְ 1,000 דּוֹלָר.

מִשֶּׁרָאֲתָה הֲבַת הַנִּפְגַּעַת שֶׁכַּוָּנָתָן שֶׁל הַחֲבֵרוֹת הִיא רְצִינִית, וְהֵן בֶּאֱמֶת חוֹזְרוֹת בִּתְשׁוּבָה, וּמְעוּנְיָינוֹת לְשַׁפֵּר אֶת דַּרְכָּן, נֶעֶנְתָה וּמַחֲלָה לָהֶן בְּלֶב שָׁלֵם. שְׁבוּעַיִם לְאַחַר מִכֵּן, מָצְאוּ 4 מִבְּנוֹת הַכִּיתַה אֶת זִיוּגָן!

~ לְהִתְבַּיֵּשׁ וְלֹא לְבַיֵּשׁ

לְפָנֵינוּ מַעֲשֵׂה נִפְלָא, הַמֵּעִיד עַל גַּדְלוּתוֹ שֶׁל אָדָם, שֶׁהֶעֱדִיף לְבַיֵּשׁ אֶת עַצְמוֹ בּוּשׁוֹת גְּדוֹלוֹת, וְהָעִקָּר לֹא לִגְרֹם בּוּשָׁה לַאֲחֵרִים: 

הִתְכּוֹנְנוּת גְּדוֹלָה נִכְּרָה בְּבֵיתוֹ שֶׁל גְּבִיר הָעֲיָרָה. בִּתּוֹ הַמְהֻלָּלָה נִכְנְסָה בִּבְרִית הָאֵרוּסִין, וּבְעוֹד יָמִים מִסְפַּר, יַחְגְּגוּ בְּנֵי הָעֲיָרָה אֶת שִׂמְחַת כְּלוּלוֹתֶיהָ עִם חֲתָנָהּ הַמְּהֻלָל. הַגְּבִיר הִבְטִיחַ לְבִתּוֹ סְכוּם עָתָק כִּנְדוּנְיָה, וְאַף הִתְחַיֵּב לָזוּן אֶת הַזּוּג לְכָל יְמֵי חַיָּיו, וְגַם יִחֵד לָהֶם דִּירָה מְפֹאֶרֶת.

מִסְפַּר יָמִים לִפְנֵי הַחֲתֻנָּה, הֶחָתָן כִּמְעַט לֹא יָצָא מַפְתֵּחַ חַדְרוֹ, אֲרוֹן הַסְּפָרִים שֶׁהָיָה עָמוּס בְּסִפְרֵי קוֹדֶשׁ נְדִירִים, רִתְּקוּ אוֹתוֹ אֵלָיו, וּלְמַעֵט מִסְפַּר אֲנָשִׁים בּוֹדְדִים לֹא רָאָה אִישׁ אֶת פָּנָיו.

בְּעֶרֶב שַׁבָּת שֶׁלִּפְנֵי הַחֲתֻנָּה, עָמַד לוֹ הֶחָתָן וְהִשְׁקִיף בְּעַד חַלּוֹן חַדְרוֹ אֶל עֵבֶר בֵּית הוֹרֵי אִשְׁתּוֹ לֶעָתִיד, וְרָאָה שֶׁכֻּלָּם עֲסוּקִים בַּהֲכָנוֹת לְשַׁבָּת, אוֹפִים חַלּוֹת וּמְבַשְּׁלִים תַּבְשִׁילִים. וְהִנֵּה בְּאוֹתָהּ שָׁעָה נִכְנַס לַמִּטְבָּח תַּרְנְגוֹל, וְהֵחֵל לְנַקֵּר מֵהַחַלּוֹת שֶׁהוּכְנוּ לְשַׁבָּת.

פִּתְאוֹם נִכְנְסָה הַכַּלָּה לַמִּטְבָּח, וְהִבְחִינָה בְּמַה שֶׁעָשָׂה הַתַּרְנְגוֹל, וַחֲמָתָהּ בָּעֲרָה בָּהּ, וּמִיַּד אֲחֻזָּה בַּתַּרְנְגּוֹל וְזָרְקָה אוֹתוֹ בְּחָזְקָה עַל הַקִּיר, וּמֵעָצְמַת הַמַּכָּה, מֵת הַתַּרְנְגוֹל. בְּרֶגַע הֶחְלִיט שֶׁרָאָה זֹאת הֶחָתָן, הֶחְלִיט בְּלִבּוֹ שֶׁאֵינוֹ רוֹצֶה לְהִנָּשֵׂא לָהּ. מִדּוֹתָיו הָרְחוּמוֹת לֹא יָכְלוּ לָשֵׂאת אֶת אַכְזָרִיּוּתָהּ שֶׁל הַנַּעֲרָה.

מִיַּד סָגַר הֶחָתָן אֶת סְפָרָיו וְהָלָךְ לְבֵית הַמִּדְרָשׁ. טוֹבֵי הַלּוֹמְדִים שֶׁל הָעֲיָרָה שְׁקוּעִים הָיוּ בְּלִמּוּד, וְלֹא שָׂמוּ לֵב לֶחָתָן שֶׁפָּסַע לְעֵבֶר קֻפַּת בֵּית הַכְּנֶסֶת שֶׁנִּצְּבָה עַל הַבִּימָה, וְהָיְתָה מְלֵאָה בְּמַטְבְּעוֹת. הֶחָתָן הֵחֵל מְקָרֵב יָדָיו לְעֵבֶר הַקֻּפָּה, הוּא פֶּתַח אֶת הַמִּכְסֶה שֶׁל הַקֻּפָּה, וּלְפֶתַע הִשְׁלִיכָה אָרְצָה. 

הָס הֻשְׁלַךְ בְּבַיִת הַכְּנֶסֶת, וְעֵינֵי הַכֹּל נִנְעֲצוּ בַּבָּחוּר שֶׁהִסְתַּתֵּר מֵאֲחוֹרֵי הַבִּימָה וְנִתְפַּס בִּגְנֵבָתוֹ. בְּאוֹתָם יָמִים הָיוּ נוֹהֲגִים לִבְנוֹת חֶדֶר מְיֻחָד מְסֹרָגִים, הַמְּיֹעָד לְהַעֲנִישׁ אֶת מִי שֶׁעָשָׂה מַעֲשִׂים שֶׁאֲסוּרִים לַעֲשׂוֹת. אוֹתוֹ חֶדֶר נִלְקָח וְהוּשַׂם בְּאוֹתוֹ חֶדֶר, וְכָל מִי שֶׁעוֹבֵר כְּדֵי לְהִכָּנֵס לְבֵית הַכְּנֶסֶת, הָיָה רוֹאֶה אֶת מִי שֶׁאָסוּר בְּאוֹתוֹ הַחֶדֶר.

שַׁבָּת הַמַּלְכָּה פָּרְשָׂה אֶת כְּנָפֶיהָ, וְהַגְּבִיר הִמְתִּין זֶה זְמַן רַב לַחֲתָנוֹ שֶׁיִּתְלַוֶּה אֵלָיו לְבֵית הַכְּנֶסֶת, וּכְשֶׁרָאָה שֶׁחֲתָנוֹ אֵינוֹ נִמְצָא, חָשַׁב שֶׁהוּא כְּבַר הָלַךְ לְבֵית הַכְּנֶסֶת. וְהִנֵּה כְּשֶׁהִגִּיעַ לְשָׁם הַגְּבִיר, חָשְׁכוּ עֵינָיו בִּרְאוֹתוֹ אֶת חֲתָנוֹ לֶעָתִיד אָסוּר בַּחֶדֶר... 

מִיַּד בֵּרֵר מַה עוֹלֵל חֲתָנוֹ, וּכְשֶׁנּוֹדַע לוֹ שֶׁנִּסָּה לִגְנֹב, מִיַּד הֶחְלִיט לְבַטֵּל אֶת הַשִּׁדּוּךְ, וּבְמוֹצָאֵי שַׁבָּת, סֻלַּק הַבָּחוּר מֵהָעֲיָרָה.

כְּשֶׁשָּׁב הֶחָתָן אֶל בֵּית הוֹרָיו הַנִּדְהָמִים שֶׁשָּׁמְעוּ מִפִּיו אֶת דְּבַר הַמַּעֲשֶׂה, שְׁאָלוּהוּ מַדּוּעַ עָשָׂה כֵּן? הֵשִׁיב לָהֶם הַבֵּן: לֹא עָלָה בְּדַעְתּוֹ לְבַיֵּשׁ בַּת יִשְׂרָאֵל וּלְהוֹדִיעַ לָהּ שֶׁאֵינִי מוּכָן לְהִתְחַתֵּן אִתָּהּ בִּגְלַל שֶׁרָאִיתִי אֶת אַכְזָרִיּוּתָהּ, וּלְפִיכָךְ הֶעֱמַדְתִּי פָּנִים כְּגַנָּב, כְּדֵי שֶׁיְּבַיְּשׁוּ אוֹתוֹ וַיִּזְרְקוּ אוֹתִי מֵהַקְּהִלָּה, וּבְכָךְ יִתְבַּטֵּל הַשִּׁדּוּךְ בְּלִי לִפְגֹּעַ בַּכַּלָּה... 

חָלְפוּ שָׁנִים, וְהַ"חָתָן הַגַּנָּב" הִתְפַּרְסֵם בָּעוֹלָם הַיַּהֲדוּת כְּרַבִּי הֶעשִׁיל מִקְרָקָא זַצַ"ל, רַבָּם שֶׁל הַשַּׁ"ך [הַשִּׂפְתֵי כֹּהֵן], וְהַ"נַחֲלַת שִׁבְעָה", וְרַבִּים מִגְּדוֹלֵי הַפּוֹסְקִים שֶׁלְּאַחֲרָיו.

@ הַמֵּפֵר בְּרִיתוֹ שֶׁל אַבְרָהָם אָבִינוּ

בְּכָל הַדּוֹרוֹת, מָסְרוּ עַם יִשְׂרָאֵל אֶת נַפְשָׁם כְּדֵי לָמוּל אֶת בְּנֵיהֶם, וּלְהַכְנִיסוֹ בִּבְרִיתוֹ שֶׁל אַבְרָהָם אָבִינוּ, וְאוֹתָהּ מְסִירוּת נֶפֶשׁ לְמַעַן קִיּוּם מִצְוַת בְּרִית מִילָה, מַמְשִׁיכָה עַד יָמֵינוּ אָנוּ. 

וּבְהֶקְשֵׁר לָזֶה, מְסַפְּרִים עַל יְהוּדִי שֶׁחַי מֵעֵבֶר לְמָסָךְ הַבַּרְזֶל בְּרוּסְיָה הַקּוֹמוּנִיסְטִית, אֲשֶׁר מָסַר נַפְשׁוֹ לְמַעַן קִיּוּם מִצְוַת מִילָה. הוּא הָיָה עוֹבֵר מִמָּקוֹם לְמָקוֹם, וּמָל אֶת יַלְדֵי יִשְׂרָאֵל מִבְּלִי לְהִתְחַשֵּׁב בְּסִכּוּן הָאִישִׁי שֶׁהוּא נוֹטֵל עַל עַצְמוֹ. גַּם הַהוֹרִים גִּילוּ בְּכָךְ גְּבוּרָה רוּחָנִית מֵאֵין כָּמוֹהָ. 

בְּאַחַת הַפְּעָמִים, לְאַחַר שֶׁמָּל בַּסֵּתֶר יֶלֶד יְהוּדִי כְּבֶן שְׁנָתַיִם, נִדְהָם לִרְאוֹת כִּי לְאַחַר הַמִּילָה, אִמּוֹ שֶׁל הַיֶּלֶד מִתְנַפֶּלֶת עַל בְּנָהּ בְּחִבּוּקִים וּבִנְשִׁיקוֹת, כְּאִלּוּ הִיא רוֹאָה אוֹתוֹ לָרִאשׁוֹנָה. 

הָאֵם שֶׁהִבְחִינָה בְּתַדְהֵמָתוֹ, הִסְבִּירָה כִּי בְּעֵת לֵידַת בְּנָהּ, הִיא חָשְׁשָׁה שֶׁמָּא יִתְרַגְּלוּ לְמַצָּב שֶׁהַיֶּלֶד אֵינוֹ נִמּוֹל, וּמַה שֶׁהִתְחִיל בְּחֹסֶר בְּרֵירָה, יַהֲפֹךְ לְעֻבְדָּה מֻגְמֶרֶת, לָכֵן הִיא נָדְרָה נֶדֶר שֶׁלֹּא תְּנַשֵּׁק לוֹ עַד שֶׁיַּעֲשׂוּ לוֹ בְּרִית...

כָּךְ בְּמֶשֶׁךְ כִּשְׁנָתַיִם, הִיא הִתְאַפְּקָה מִלְּנָשְׁקוֹ, וְעַכְשָׁו כְּשֶׁקִּיְּמָה אֶת נִדְרָהּ וְהַיֶּלֶד מָהוּל, הִיא יְכוֹלָה לְנַשֵּׁק וּלְחַבֵּק אֶת בְּנָהּ...

*

הָרַבִּי מִבְּלַאז'וֹב זַצַ"ל, הָיָה נוֹהֵג לְסַפֵּר בְּכָל פַּעַם שֶׁכֻּבַּד בְּסַנְדְּקָאוּת אֶת הַסִּפּוּר הַבָּא:

בִּימֵי מִלְחֶמֶת הָעוֹלָם הַשְּׁנִיָּה, הוּא שָׁהָה בְּמַחֲנֵה עֲבוֹדָה, וְהִנֵּה הִגִּיעַ מִשְׁלוֹחַ שֶׁל נָשִׁים וִילָדִים, וְהֵם הוּבְלוּ בְּדַרְכָּם הָאַחֲרוֹנָה. הָיְתָה שָׁם אִשָּׁה אַחַת שֶׁאָחֲזָה צְרוֹר קָטָן בְּיָדָהּ. הִיא פָּנְתָה בְּתַקִּיפוּת לַצּוֹרֵר גֶּרְמָנִי שֶׁעָמַד לְצִידָה, וּכְאִלּוּ צִוְּתָה עָלָיו שֶׁיִּתֵּן לָהּ אֶת הָאוֹלָר שֶׁלּוֹ. 

הַחַיִל הַגֶּרְמָנִי, חָשַׁב שֶׁאִשָּׁה זוֹ רוֹצָה לִשְׁלֹחַ יָד בְּנַפְשָׁהּ, וְכֵיוָן שֶׁנֶּהֱנָה מֵהָרַעְיוֹן, הִגִּישׁ לָהּ אֶת הָאוֹלָר. לְתַדְהֵמָתוֹ, פָּתְחָה הָאִשָּׁה אֶת הַצְּרוֹר שֶׁבְּיָדָהּ, וּלְעֵינֵי כֻּלָּם נִגְלָה תִּינוֹק רַךְ בֶּן יָמִים אֲחָדִים. 

עוֹד בְּטֶרֶם הֵבִין אֵי מִי אֶת הַמִּתְרַחֵשׁ, הִיא בִּצְעָה בִּזְרִיזוּת בְּרִית מִילָה לַיֶּלֶד, בֵּרְכָה אֶת בִּרְכַּת הַמִּילָה, וּמִתּוֹךְ הַכָּרַת הַמַּצָּב בּוֹ הֵם נְתוּנִים, פָּנְתָה וְאָמְרָה "רִבּוֹנוֹ שֶׁל עוֹלָם, הֶעֱנַקְתָּ לִי יֶלֶד בָּרִיא, וַאֲנִי מַחְזִירָהּ לְךָ יֶלֶד יְהוּדִי בָּרִיא וְכָשֵׁר".

~ עוֹנְשׁוֹ שֶׁל הַפּוֹגֵם בִּבְרִיתוֹ 

רַבִּי דָּוִד הַנָּגִיד בַּמִּדְרָשׁ דָּוִד עַל אֲבוֹת כָּתַב: בַּר יִשְׂרָאֵל שְׁיִפְגוֹם בְּרִיתוֹ, וְיִטָּמֵא בְּרִית קוֹדֶשׁ בַּעֲבֵרָה עִם גּוֹיָה, לֹא יֵחָשֵׁב לוֹ שֶׁהוּא מָהוּל, אֶלָּא יֵחָשֵׁב לְעָרֵל, וְהָאִשָּׁה שֶּׁשָּׁכַב עִמָּהּ, הִיא קְשׁוּרָה בּוֹ וּמְלַפֶּפֶת אוֹתוֹ בַּגֵּיהִנָּם, כֵּיוָן שֶׁטִּמֵּא בְּרִית קוֹדֶשׁ וּבַעַל בַּת אֵל נֵכָר, וְעוֹנְשׁוֹ יִהְיֶה קָשֶׁה בָּעוֹלָם הַבָּא.

וּבְסֵפֶר "יְקָרָא דְחַיֵּי" כָּתַב: יֵשׁ לָדַעַת וּלְהוֹדִיעַ, שְׁמִי שֶׁהָיָה חָי עִם גּוֹיָה [וּבִלְשׁוֹן הָעוֹלָם נִקְרָא "הִתְחַתֵּן עִם גּוֹיָה"], יֵשׁ לְהוֹרוֹת בְּפַשְׁטוּת שֶׁלְּאַחַר מוֹתוֹ אֵין לָשֶׁבֶת עָלָיו שִׁבְעָה כְּלָל וְעִקָּר. וְדָבָר זֶה הוּא חָמוּר מְאֹד, מִשּׁוּם שֶׁכָּרַת עַצְמוֹ מֵהֶמְשֵׁכִיּוּת עִם הַקֹּדֶשׁ. [וְכֵן הַדִּין בְּאִשָּׁה שֶׁחַיָּה עִם גּוֹי שֶׁהוּא דָּבָר חָמוּר מְאֹד].

וְכָתַב בְּסֵפֶר "שֵׁבֶט הַלֵּוִי" (חֵלֶק ב סִימָן ריג) בִּפְשִׁיטוּת, שְׁמִי שֶׁחַי עִם גּוֹיָה, כָּל שֶׁלֹּא נוֹדַע בְּבֵרוּר שֶׁחָזַר בִּתְשׁוּבָה לִפְנֵי מוֹתוֹ, אֵין מִתְאַבְּלִים עָלָיו. אוּלָם קַדִּישׁ וְהַשְׁכָּבָה וּמִצְווֹת לְעִלּוּי נִשְׁמָתוֹ יֵשׁ לַעֲשׂוֹת, כְּדֵי שֶׁמִּן הַשָּׁמַיִם יְרַחֲמוּ עַל נִשְׁמָתוֹ הָאוּמְלָלָה.

וְכַאֲשֶׁר הִגִּיעַ פַּעַם אָדָם אֶחָד שֶׁחַי עִם גּוֹיָה לָרַב, וְטָעַן בְּפָנָיו "מַדּוּעַ לֹא מְצָרְפִים אוֹתוֹ לְמִנְיָן", וַהֲרֵי אֵינוֹ אוֹכֵל חֲזִיר... אָמַר לוֹ הָרַב: הוּא לֹא אוֹכֵל חֲזִיר, אֲבָל חֲזִירַה הוּא כֵּן אוֹכֵל... 

וּפָשׁוּט שֶׁהוֹרִים שֶׁיֵּשׁ לִבְנָם קֶשֶׁר עִם גּוֹיָה, אֵין לָהֶם לְהַכְנִיסָם הַבָּיְתָה כְּדֵי לְקָרְבוֹ, שֶׁאֵיךְ יִתָּכֵן לְהַכְנִיס רִשְׁעָה לְבֵיתָם, וְאִם יִרְצֶה הַבֵּן לָבוֹא לְבַדּוֹ, יְקַבְּלוּהוּ. אַךְ אִם אֵינוֹ מוּכָן אֶלָּא רַק לְהַגִּיעַ עִמָּהּ, אֵין לְרַחֵם עָלָיו כְּלָל וְעִקָּר, עַד שֶׁיְּנַתֵּק עַצְמוֹ מִפְּצָצָה מְתַקְתֶּקֶת זוֹ, שֶׁהוֹרֶסֶת כָּל חֶלְקָה טוֹבָה. 
**INDEX_WRITE=<p>
# מִשְׁנָה יב

{ רַבִּי יִשְׁמָעֵאל אוֹמֵר, הֱוֵי קַל לָרֹאשׁ וְנוֹחַ לַתִּשְׁחֹרֶת, וֶהֱוֵי מְקַבֵּל אֶת כָּל הָאָדָם בְּשִׂמְחָה:}

כּוֹתֵב רַבֵּנוּ עוֹבַדְיָה מִבַּרְטְנוּרָא, שֶׁתְּקוּפַת הַ''רֹאשׁ", הֵם יְמֵי הַבַּחֲרוּת, שֶׁהֵם זְמַן הַהַתְחָלָה וְהָרָאשִׁית שֶׁל הָאָדָם. בִּתְקוּפָה זוֹ הָאָדָם עֲדַיִן בִּמְלֹא כֹּחוֹ, קַל תְּנוּעָה וּבַעַל מֶרֶץ רַב, וְיָכוֹל לְנַצֵּל אֶת הַזְּמַן הַיָּקָר הַזֶּה לְלִמּוּד הַתּוֹרָה וְלַעֲלִיָּה רוּחָנִית גְּדוֹלָה.

הַתְּקוּפָה הַשְּׁנִיָּה הִיא תְּקוּפַת הַ''תִּשְׁחֹרֶת", שֶׁהִיא תְּקוּפַת הַזִּקְנָה, כְּשֶׁכְּבָר הִשְׁחִירוּ פָּנָיו מֵרֹב עָמָל וּמִתְּשִׁישׁוּת הַגּוּף, שֶׁאָז קָשֶׁה לָאָדָם לַעֲבוֹד אֶת ה' כְּמוֹ שֶׁהָיָה עוֹבְדוֹ בִּצְעִירוּתוֹ.

מְלַמְּדֵנוּ הַתַּנָּא, שֶׁאִם בְּרֵאשִׁית דַּרְכֶּךָ בְּעוֹדְךָ בָּחוּר, תִּהְיֶה זָרִיז וְחָרוּץ לַעֲשׂוֹת רְצוֹן בּוֹרַאֲךָ, אֲזַי גַּם בִּימֵי זִקְנוּתְךָ יִהְיֶה לְךָ נֹחַ לְהַמְשִׁיךְ בְּאוֹתָהּ דֶּרֶךְ שֶׁעָמַלְתָּ בָּהּ, מִכֵּיוָן שֶׁכְּבָר הֻרְגַּלְתָּ לְכָךְ בִּימֵי בְּחֵרוּתְךָ.

נְתָאֵר לָנוּ אָדָם שֶׁהִתְפַּלֵּל כָּל חַיָּיו במניין, וּפִתְאוֹם כְּבֵדוֹת לוֹ הָרַגְלָיִם, וּכְבָר קָשֶׁה לוֹ פִיזִית לָשֵׂאת אֶת גּוּפוֹ הַתָּשׁוּשׁ. אִם יֹאמְרוּ לוֹ בָּנָיו וּנְכָדָיו ''אֵין דָּבָר לֹא נּוֹרָא, אֶפְשָׁר לְהִתְפַּלֵּל גַּם בְּבֵית'', הַאִם הוּא יְקַבֵּל בְּקַלּוּת אֶת דִּבְרֵיהֶם? 

הֲלֹא בִּשְׁבִילוֹ זֶה יִהְיֶה שֵׁבֶר נּוֹרָא. הוּא נוֹשֵׂא עִמּוֹ עַשְׂרוֹת שָׁנִים שֶׁל תְּפִלָּה בַּצִּבּוּר, שֶׁל "קְדֻשָּׁה", ו"קַדִּישׁ", הַאִם הוּא יַשְׁלִיךְ אֶת עֲבָרוֹ כְּאִלּוּ לֹא קָרָה מְאוּמָה? הַאִם הוּא יִוָּתֵר עַל כָּל מִנְהָגָיו בְּקַלּוּת? בְּוַדַּאי שֶׁלֹּא. 

כְּמוֹ כֵּן, כַּאֲשֶׁר הָרוֹפֵא קוֹבֵעַ לָאָדָם זָקֵן, שֶׁעָלָיו לֶאֱכוֹל בְּיוֹם כִּפּוּר לְמַעַן הַבְּרִיאוּת, תְּחוּשָׁתוֹ שֶׁל אוֹתוֹ אָדָם קָשָׁה. הוּא לֹא יִוָּתֵר בְּשִׂמְחָה עַל הַמַּאֲמָץ לָצוּם, וְגַם אִם יֹאכַל, אֲזַי הוּא יַרְגִּישׁ שֶׁכְּאִלּוּ הָאוֹכֵל נִתְקַע לוֹ בַּגָּרוֹן. לֹא רַק שֶּׁאֵין לוֹ הֲנָאָה מִן הַמַּאֲכָל, אֶלָּא הַיְּדִיעָה שֶׁאֵינֶנּוּ רַשַּׁאי לָצוּם בְּיוֹם הַכִּפּוּרִים, הִיא עִנּוּי כָּבֵד בִּשְׁבִילוֹ.

וְכֵן הַדָּבָר בְּכָל שְׁאָר הַדְּבָרִים הָרוּחָנִיִּים, שֶׁכַּאֲשֶׁר מִתְרַגֵּל אֲלֵיהֶם הָאָדָם בִּצְעִירוּתוֹ, קָשֶׁה לוֹ מְאֹד לִפְרֹשׂ וְלַעֲזֹב אוֹתָם בְּזִקְנוּתוֹ. אֲבָל אִם בִּצְעִירוּתוֹ לֹא הָיָה נִזְהָר לִהְיוֹת קַל לְקַיֵּם אֶת הַמִּצְווֹת, אֲזַי גַּם כְּשֶׁיַּזְקִין לֹא יָסוּר מִדֶּרֶךְ זוֹ.

*

בְּהֶקְשֵׁר לָזֶה, הֵבִיא רַבֵּנוּ חַיִּים פַּלָּאגִ'י זַצַ"ל בְּסֵפֶר "תּוֹרָה וְחַיִּים", אֶת דִּבְרֵי מַהֲרַ"ם לוֹנְזַאנוֹ זַצַ"ל, שֶׁכָּל בַּעֲלֵי הָעֲבֵרוֹת, לְעֵת זִקְנָתָם יָשׁוּבוּ בִּתְשׁוּבָה וַיִּמָּנְעוּ מִלַּחְטֹא. מַה שֶּׁאֵין כֵּן עֲבֵרָה שֶׁל בִּטּוּל תּוֹרָה, כְּשֶׁעָבַר בְּנַעֲרוּתוֹ, אֲזַי כְּשֶׁרוֹצֶה לַחְזֹר בִּתְשׁוּבָה בְּזִקְנוּתוֹ וְלַעֲסֹק בַּתּוֹרָה, תָּשַׁשׁ כֹּחוֹ, וְאֵינוֹ יָכוֹל לַעֲסֹק בַּתּוֹרָה.

וְכָתַב עַל זֶה הָרַב פַּלָּאגִ'י, שֶׁהַדָּבָר בָּרוּר, שֶׁאִם הוּא שַׁקְדָן בַּתּוֹרָה בְּנַעֲרוּתוֹ, גַּם כְּשֶׁיַּגִּיעַ לְזִקְנָה וְשֵׂיבָה לֹא יִתְבַּטֵּל מִמֶּנָּה, כְּמַאֲמַר שְׁלֹמֹה הַמֶּלֶךְ: "חֲנוֹךְ לַנָּעַר עַל פִּי דַּרְכּוֹ גַּם כִּי יַזְקִין לֹא יָסוּר מִמֶּנָּה". 

וְדָבָר זֶה בָּדוּק וּמְנֻסֶּה אֵצֶל רַבִּים, כִּי כָּל מִי שֶׁהוּא שַׁקְדָן מִנְּעוּרָיו, גַּם כְּשֶׁיַּזְקִין אֵינוֹ פֹּרֵק עֹל תּוֹרָה מֵעָלָיו, וְנַעֲשָׂה כְּמַעְיָן הַמִּתְגַּבֵּר, וּכְנָהָר שֶׁאֵינוֹ פּוֹסֵק, מִפְּנֵי שֶׁהַתּוֹרָה נוֹתֶנֶת לוֹ כֹּחַ שֶׁיַּעֲסֹק בָּהּ. אֲבָל כָּל מִי שֶׁבְּבַחֲרוּתוֹ מִתְעַצֵּל מִלַּעֲסֹק בַּתּוֹרָה, בְּבוֹא יְמֵי הַזִּקְנָה, הֲרֵי הוּא תָּשׁוּשׁ כֹּחַ, וְלֹא יוּכַל לַעֲסֹק בַּתּוֹרָה.

*

כָּתַב בְּסֵפֶר "שֵׁבֶט מוּסַר" (פֶּרֶק כז): לֹא כָּל אָדָם מִתְעוֹרֵר לַעֲשׂוֹת תְּשׁוּבָה בִּרְאוֹתוֹ אֶת עַצְמוֹ בָּרִיא וְחָזָק, אֶלָּא רַק בְּבוֹא יְמֵי הַזִּקְנָה, וְרֻבָּם אֵינָם חוֹזְרִים בִּתְשׁוּבָה עַד שֶׁמַּרְגִּישִׁים כְּבֹר אֶת סוֹפָם קָרֵב וּבָא.

וְכֵיוָן שֶׁנִּשְׁתָּרְשׁוּ כָּל חַיֵּיהֶם בְּהַבְלֵי הַזְּמַן בַּעֲצַת הַמֵּסִית - הַס"מ הָרָשָׁע שֶׁהוּא הַשָּׂטָן וְהוּא יֵּצֶר הָרַע, אֲזַי בְּעֵת יְצִיאַת נִשְׁמָתוֹ, יְפַתֵּהוּ שֶׁיִּכְפֹּר בְּקוֹנוֹ, וְיִנָּצֵל בְּכָךְ מֵהָעֹנֶשׁ. וְהָאִישׁ אֲשֶׁר הָלַךְ אַחַר עֲצַת הַיֵּצֶר כָּל חַיָּיו, בִּרְאוֹת עַצְמוֹ בְּצַעַר הַמִּיתָה, מִתְפַּתֶּה וְשׁוֹמֵעַ לוֹ, וְכוֹפֵר בָּהּ', בְּחָשְׁבוֹ שֶׁעַל יְדֵי כָּךְ יִנָּצֵל מֵאוֹתוֹ צַעַר.

אֲבָל אוֹתוֹ אָדָם הַמֻּחְזָק כָּל חַיָּיו בַּקָּדוֹשׁ בָּרוּךְ הוּא וּבְתוֹרָתוֹ, בּוֹעֵט בַּעֲצַת הַשָּׂטָן הַס"מ הָרָשָׁע, מִפְּנֵי שֶׁהֻרְגַּל שֶׁלֹּא לִשְׁמוֹעַ לוֹ, וְלָכֵן בְּבוֹאוֹ אָז לְפַתּוֹתוֹ, אֵינוֹ נוֹטֶה אֵלָיו אֹזֶן, אֶלָּא אַדְּרַבָּא מְקַלֵּל וּמוֹדִיעַ לוֹ שֶׁהֶבֶל הוּא, וְעַל יְדֵי כָּךְ נִצּוֹל מִמֶּנּוּ.

וְסִפֵּר אֶחָד מֶהֲרַבָּנִים, שֶׁאָבִיו הָרַב ז''ל הָלַךְ בִּשְׁלִיחוּת לְכַמָּה עָרִים, וּבְאַחַת הֶעָרִים שֶׁנִּכְנַס, הָיְתָה כַּת בַּחוּרִים אֲשֶׁר כָּל יְמֵיהֶם הָיוּ מְבַלִּים בָּאֲכִילָה וּשְׁתִיָּה, וּמִלְאוּ תַּאֲוָתָם מִכָּל מַה שֶׁלִּבָּם חָפֵץ, וְלֹא הָיְתָה עֲבֵרָה שֶּׁהִשְׁלִיכוּ אַחֲרֵי גַּבָּם, וְהָיוּ כּוֹפְרִים בְּכָל מַה שֶׁכָּתוּב בַּתּוֹרָה שֶּׁבִּכְתָב, וְאֵין צָרִיךְ לוֹמַר בַּתּוֹרָה שֶׁבַּעַל פֶּה.

וְהִנֵּה חַלָּה אֶחָד מֵהֶם וְכִמְעַט יָצְאָה נַפְשׁוֹ, וְהִתְחִיל לִצְעֹק בְּקוֹל מַר, וְהָיָה אוֹמֵר לָעוֹמְדִים לְיָדוֹ: "הַצִּילוּ אוֹתִי מִזֶּה הָעוֹמֵד לִפְנֵי וְחֶרֶב שְׁלוּפָה בְּיָדוֹ, וְרוֹצֶה לַחְתֹּךְ אֶת בְּשָׂרִי חֲתִיכוֹת חֲתִיכוֹת. גַּם רָאִיתִי, שְׁמִי שֶׁעָשָׂה עֲבֵרָה פְּלוֹנִית כְּפִי שֶׁעָשִׂיתִי אֲנִי עִם חֲבֵרִי, עוֹשִׂים לוֹ כָּךְ וְכָךְ עוֹנְשִׁים.

וְכֵן הָיָה מַזְכִּיר אֶת כָּל מַה שֶׁעָשָׂה עִם חֲבֵרָיו, וְהָיָה צוֹעֵק מַר וְאוֹי וַאֲבוֹי, וּמִתְחַנֵּן וּמִשְּׁתַּטֵּחַ לִפְנֵי כָּל הַבָּא לְבַקְּרוֹ, שֶׁיַּצִּיל אוֹתוֹ מֵהַמִּשְׁפָּטִים שֶׁמַּרְאֶה לוֹ הַמַּלְאָךְ הַמָּוֶת לַעֲשׂוֹת בּוֹ וּלְכָל הָעוֹשֶׂה כְּמוֹתוֹ. הָעָם הָיוּ מַרְבִּים לָבֹא וְלִרְאוֹת בְּעֵינֵיהֶם אֶת מַה שֶׁאָמְרוּ רַבּוֹתֵינוּ ז''ל, שֶׁרוֹאֶה הָרָשָׁע בִּשְׁעַת מוֹתוֹ אֶת מַלְאַךְ הַמָּוֶת, וְהָיוּ אֲנָשִׁים נָשִׁים וָטָף מְהַרְהְרִים בִּתְשׁוּבָה, וְהָיָה בִּצְעָקָה זוֹ בְּעֵרֶךְ שְׁמוֹנָה אוֹ תִּשְׁעָה יָמִים.

עַד שֶׁאָבִיו שֶׁל הַחוֹלֶה קָרָא לַחֲכָמִים, וְהָלְכוּ אֶצְלוֹ, וְשַׁאֲלוּ אוֹתוֹ מַה הוּא רוֹאֶה? אָמַר לָהֶם, שֶׁהוּא רוֹאֶה אֶת מַלְאַךְ הַמָּוֶת לֹא בְּדִמְיוֹן כִּי אִם רְאִיָּה וַדָּאִית, וּמַרְאֵה לוֹ הַמִּשְׁפָּטִים הַמְּעֻתָּדִים לַעֲשׂוֹת לוֹ וְלַחֲבֵרָיו, וְהָיָה עוֹשֶׂה לוֹ צֹעַר וּכְעָסִים גְּדוֹלִים.

אָמְרוּ לוֹ הַחֲכָמִים שֶּׁיֹּאמַר "שְׁמַע יִשְׂרָאֵל ה' אֱלֹהֵינוּ ה' אֶחָד", וְיִתְוַדֶּה עַל חֲטָאָיו. וְהוּא עָנָה לָהֶם: חָלִילָה לִי מֵעֲשׂוֹת זֹאת כְּדִבְרֵיכֶם, מִשּׁוּם שֶׁהַשָּׂטָן הָעוֹמֵד כְּנֶגְדִּי אוֹמֵר לִי, שֶׁאִם אוֹמֵר כֵּן, יַעֲשֶׂה בּוֹ שְׁפָטִים, וְאִם לֹא יֹאמַר, הוּא יַצִּילֵהוּ מִצַּעַר חָלְיוֹ.

וְאוֹתוֹ בָּחוּר הָיָה מְחָרֵף וּמְגַדֵּף כְּשֶׁהָיוּ מַפְצִירִים בּוֹ שֶּׁיֹּאמַר "שְׁמַע יִשְׂרָאֵל", וְהִפְצִירוּ בּוֹ עַד בֹּשׁ, וְלֹא אָבָה לִשְׁמוֹעַ בְּקוֹל הָרַבָּנִים, וְיָצְאָה נַפְשׁוֹ בְּאוֹמְרוֹ: "אֵינִי אוֹמֵר שְׁמַע יִשְׂרָאֵל", וְנִפְנָה וְהָלָךְ לַחֲרָפוֹת, וְהַחֲכָמִים פָּרְשׂוּ מֵאֶצְלוֹ מִיַּד, כְּדֵי שֶׁלֹּא יִדְבַּק בִּלְבוּשֵׁיהֶם מִטֻּמְאָתוֹ.

רְאֶה עַד כַּמָּה אָדָם יָכוֹל לְהַפְסִיד, בִּגְלַל שֶׁלֹּא נִזְכָּר לְהִזְדָּרֵז לָשׁוּב לְבוֹרֵא עוֹלָם בִּתְשׁוּבָה בִּימֵי הַבַּחֲרוּת, טֶרֶם יָבוֹאוּ יְמֵי הָרָעָה.

@ הֱוֵי מְקַבֵּל אֶת כָּל הָאָדָם בְּשִׂמְחָה

מְסַיֵּם הַתַּנָּא וְאוֹמֵר, שֶּׁתְּקַבֵּל כָּל אָדָם בְּשִׂמְחָה, כְּלוֹמַר, עָלֵינוּ לִנְהֹג בְּצוּרָה יָפָה וּמְכֻבֶּדֶת לֹא רַק כְּלַפֵּי אֲנָשִׁים הַמְּכֻבָּדִים בְּעֵינֵינוּ, אֶלָּא בְּעִקָּר כְּלַפֵּי אֲנָשִׁים שֶׁלֹּא מוֹצִאִים חֵן בְּעֵינֵנוּ, וְזֹאת הִיא הָעֲבוֹדָה הַגְּדוֹלָה. 

וְכָתַב רַבִּי יְרוּחָם מִמִּיר, שֶׁכַּאֲשֶׁר בָּא לְפָנֶיךָ עָנִי מְלֻכְלָךְ, עִם מְעִיל שֶׁנּוֹדֵף מִמֶּנּוּ רֵיחַ רַע וּמַרְאֵהוּ אֵינוֹ טוֹב, אַל תִסְלוֹד מִמֶּנּוּ, אֶלָּא אַדְּרַבָּא, תַרִיחַ הֵיטֵב אֶת הַמְּעִיל שֶׁלּוֹ, כִּי רֵיחַ נִיחוֹחַ שֶׁכָּזֶה לֹא תִּמְצָא... 

וְהֵבִיא לְכָךְ סִיּוּעַ מִמַּה שֶׁמָּצִינוּ בְּקָרְבָּן עָנִי, שֶׁהֶעָנִי שֶׁמֵּבִיא תּוֹרִים אוֹ בְּנֵי יוֹנָה כְּדֵי לְהַקְרִיבָם, מִצְוָה לְהַקְטִיר עַל הַמִּזְבֵּחַ אֶת הַנּוֹצוֹת שֶׁלָּהֶם, וְאַף עַל פִּי שֶּׁאֵין לְךָ רֵיחַ רַע מֵרֵיחַ שֶׁל נוֹצוֹת נִשְׂרָפוֹת, בְּכָל זֹאת שׂוֹרְפִים אוֹתָם מִפְּנֵי שֶׁהַמִּזְבֵּחַ מִתְהַדֵּר בְּרֵיחַ זֶה, כִּי זֶהוּ רֵיחַ נִחוֹח לִפְנֵי ה' יִתְבָּרַךְ.

וּכְבָר אָמַר הַנָּבִיא יְשַׁעְיָה: כִּי כֹּה אָמַר רָם וְנִשָּׂא שֹׁכֵן עַד וְקָדוֹשׁ שְׁמוֹ, מָרוֹם וְקָדוֹשׁ אֶשְׁכּוֹן, וְאֶת דַּכָּא וּשְׁפַל רוּחַ, כְּלוֹמַר הַקָּדוֹשׁ בָּרוּךְ הוּא נִמְצָא עִם אוֹתוֹ עָנִי שָׁפָל וּמְדֻכֶּא, וְלָכֵן יֵשׁ לְקַבְּלוֹ כְּרָאוּי.

*

יֵשׁ לְהוֹסִיף, שֶׁגַּם אִם יָבוֹא לְפָנֶיךָ אָדָם שֶׁבִּצְעִירוּתוֹ לֹא הָיָה קַל לוֹ לַעֲבוֹד אֶת ה' יִתְבָּרַךְ, וְכָעֵת רְצוֹנוֹ לִפְתֹּחַ דַּף חָדָשׁ בַּחַיִּים וּלְהַתְחִיל לִלְמֹד תּוֹרָה וְלַעֲשׂוֹת מִצְווֹת, תְּקַבְּלֵהוּ בְּשִׂמְחָה, וְתוֹרֶה לוֹ אֶת הַדֶּרֶךְ אֲשֶׁר יֵלֵךְ בָּהּ. 

וְכֵן אִם בָּא לְפָנֶיךָ אָדָם שֶׁבִּצְעִירוּתוֹ הָיָה קַל לַעֲשׂוֹת רָצוֹן ה' יִתְבָּרַךְ, וּלְעֵת זִקְנוּתוֹ פֵּרַשׁ מִדְרַךְ הַתּוֹרָה, תִּלְמַד עָלָיו זְכוּת וּתְקַבְּלוּ בְּשִׂמְחָה. 

וּכְמוֹ שֶׁמְּסַפְּרִים עַל הַצַּדִּיק רַבִּי לֵוִי מִבַּרְדִיטְשׁוֹב, שֶׁפַּעַם סִפְּרוּ לוֹ עַל אָדָם אֶחָד שֶׁיָּצָא לְתַרְבּוּת רָעָה בְּגִיל שִׁבְעִים! אָמַר לָהֶם הָרַב: אַשְׁרֵי הָאִישׁ הַזֶּה שֶׁעַד גִּיל שִׁבְעִים עֲדַיִן הָיָה לוֹ כֹּחַ לְהִלָּחֵם נֶגֶד יִצְרוֹ הָרַע וְלֹא נִכְנַע לוֹ. אַךְ כְּשֶׁהִגִּיעַ לְגִיל שִׁבְעִים וְתַשׁ כֹּחוֹ, כְּבָר לֹא יָכֹל לַעֲמוֹד נֶגֶד פִּתּוּיָיו שֶׁל הַיֵּצֶר, וּמְשַׁבֵּר וְיָצָא לְתַרְבּוּת רָעָה...

*

מְסַפְּרִים עַל רַבָּה שֶׁל נוֹבַהַרְדוֹק רַבִּי יְחִיאֵל מִיכַל עֶפְּשְׁטֵיין [בָּעַל "עָרוּךְ הַשֻּׁלְחָן"], שֶׁהָיָה בְּעִירוֹ אֶפִּיקוֹרֶס יָדוּעַ, וְהָרַב הָיָה מְקָרֵב אוֹתוֹ, וּמִתְנַהֵג עִמּוֹ בִּידִידוּת.

הָיוּ יְהוּדִים בְּנוֹבַהַרְדוֹק שֶׁהַדָּבָר הִפְרִיעַ לָהֶם, וְהֵם הֵעֵזּוּ וְאָמְרוּ פַּעַם לְרַבָּם: הֲלֹא דָּוִד הַמֶּלֶךְ אָמַר תְּהִלִּים: "מְשַׂנְאֶיךָ ה' אֶשְׂנָא וּבִתְקוֹמְמֶיךָ אֶתְקוֹטָט, תַּכְלִית שִׂנְאָה שְׂנֵאתִים לְאוֹיְבִים הָיוּ לִי", אִם כֵּן, כֵּיצַד רוֹחֵשׁ הָרַב יְדִידוּת לִיהוּדִי שֶׁכָּזֶה? 

הֵשִׁיב לָהֶם הָרַב וְאָמַר: יוֹדֵעַ אֲנִי שֶׁזֶּהוּ חִסָּרוֹן שֶׁטָּבוּעַ בִּי [שֶׁאֵינִי מְקַיֵּם אֶת הַפָּסוּק שֶׁאָמַר דָּוִד הַמֶּלֶךְ בִּתְהִלִּים], אַךְ מַה אֶעֱשֶׂה וְאֵינֶנִּי מְסֻגָּל לִשְׂנֹא יְהוּדִי...

גַּם לְרַבִּי אַבְרָהָם יִצְחָק הַכֹּהֵן קוּק [רַבָּה שֶׁל אֶרֶץ יִשְׂרָאֵל], בָּאוּ בְּטַעֲנוֹת שֶׁהוּא מְקָרֵב יוֹתֵר מִדַּי יְהוּדִים מֵחַלְלֵי שַׁבָּת בְּפַרְהֶסְיָא וּשְׁאָר עוֹבְרֵי עֲבֵרוֹת חֲמוּרוֹת. הֵשִׁיב הָרַב עַל טַעֲנָה זוֹ וְאָמַר: יִתָּכֵן שֶׁאֲנִי אוֹהֵב אוֹתָם בְּלִי שׁוּם הַצְּדָקָה, וְאֶפְשָׁר שְׁאָנִי נוֹהֵג כָּךְ גַּם בְּמָקוֹם שֶׁאָסוּר לַעֲשׂוֹת כֵּן, אַךְ [[מוּטָב לִי שֶׁאֶכָּשֵׁל וְיִתְבְּעוּ אוֹתִי בַּשָּׁמַיִם עַל אַהֲבַת חִנָּם, מֵאֲשֶׁר יִקְרֶה חָלִילָה לְהֶפֶךְ וְאֶכָּשֵׁל בְּשִׂנְאַת חִנָּם]].
**INDEX_WRITE=<p>
# מִשְׁנָה יג

{ רַבִּי עֲקִיבָא אוֹמֵר, שְׂחוֹק וְקַלּוּת רֹאשׁ, מַרְגִּילִין לְעֶרְוָה. מַסּוֹרֶת, סְיָג לַתּוֹרָה. מַעַשְׂרוֹת, סְיָג לָעשֶׁר. נְדָרִים, סְיָג לַפְּרִישׁוּת. סְיָג לַחָכְמָה, שְּׁתִיקָה: }

~ מַעַשְׂרוֹת סְיָג לְעֹשֶׁר

רַבִּים שׁוֹגִים וְחוֹשְׁבִים שֶׁהָעֹשֶׁר הוּא כְּתוֹצָאָה מֵחִסָּכוֹן וְקִמּוּץ, וְהַפַּזְרָנוּת הִיא הַגּוֹרֵם לְמִעוּט הָעֹשֶׁר. בָּא רַבִּי עֲקִיבָא וּמַדְגִּישׁ שֶׁהַדְּבָרִים הֲפוּכִים בְּתַכְלִית. דַּוְקָא הַהוֹצָאָה וְהַהַפְרָשָׁה לְצֹרֶךְ מַעֲשֵׂר, הִיא שֶׁתִּשְׁמֹר עַל הַקַּיָּם, וְתַכְנִיס בּוֹ אֶת הַבְּרָכָה.

ה"מִדְרַשׁ שְׁמוּאֵל" מֵבִיא עַל דֶּרֶךְ הַדְּרָשׁ מָקוֹר נוֹסַף לְכָךְ ש"מַעַשְׂרוֹת סְיָג לְעֹשֶׁר": נֶאֱמַר בִּתְהִלִּים "ה' צִלְּךָ עַל יָד יְמִינֶךָ", דְּהַיְנוּ, שֶׁהַקָּדוֹשׁ בָּרוּךְ הוּא כִּבְיָכוֹל מִתְהַלֵּךְ עִם הָאָדָם וְהוּא כְּמוֹ הַצֵּל שֶׁלּוֹ, כְּשֵׁם שֶׁהַצֵּל כִּבְיָכוֹל עוֹשֶׂה כָּל מַה שֶׁהָאָדָם עוֹשֶׂה, כָּךְ הַקָּדוֹשׁ בָּרוּךְ הוּא נוֹהֵג עִם הָאָדָם בְּדִיּוּק כְּפִי שֶׁהָאָדָם נוֹהֵג. 

וְאִם כֵּן, אִם יָד יְמִינוֹ שֶׁל הָאָדָם מֻשֶּׁטֶת לַאֲחֵרִים כְּדֵי לַעֲזֹר לָהֶם מִכַּסְפּוֹ, הֲרֵי שֶׁגַּם יָד הַבּוֹרֵא מֻשֶּׁטֶת אֵלָיו וּפְתוּחָה לְבַקָּשׁוֹתָיו. אוּלָם כַּאֲשֶׁר יָדוֹ שֶׁל הָאָדָם קְמוּצָה, הֲרֵי שֶׁגַּם הַקָּדוֹשׁ בָּרוּךְ הוּא קוֹפֵץ אֶת יָדוֹ וְאֵינוֹ נוֹתֵן לוֹ מֵהַשֶּׁפַע שֶׁיֵּשׁ בִּרְשׁוּתוֹ.

~ הַמַּחְסִיר נֶחְסָר

חֲכָמֵינוּ ז''ל מְסַפְּרִים לָנוּ מַעֲשֵׂה בְּאָדָם אֶחָד שֶׁהָיָה עָשִׁיר, וְהָיְתָה לוֹ שָׂדֶה שֶׁעָשְׂתָה אֶלֶף כּוּר (מִדָּה שֶׁל מִשְׁקַל), וְהָיָה אוֹתוֹ עָשִׁיר נוֹטֵל מֵאָה כּוּרִים לְמַעֲשֵׂר, וּמַפְרִישׁ בְּכָל שָׁנָה וְשָׁנָה. כָּךְ עָשָׂה כָּל יְמֵי חַיָּיו. 

כְּשֶׁחָלָה לָמוּת, קָרָא לִבְנוֹ וְאָמַר לוֹ, בְּנִי, דַּע שֶׁשָּׂדֶה זוֹ שֶׁאֲנִי מוֹרִישׁ לְךָ, עוֹשָׂה בְּכָל שָׁנָה וְשָׁנָה אֶלֶף כּוּרִים, הִזָּהֵר לְהַקְפִּיד לְהַפְרִישׁ מֵאָה כּוּרִים כַּאֲשֶׁר עָשִׂיתִי! מֵת אוֹתוֹ הָאִישׁ, וְעָמַד הַבֵּן בִּמְקוֹמוֹ. 

עָשְׂתָה הַשָּׂדֶה אֶלֶף כּוּרִים כַּאֲשֶׁר הָיְתָה עוֹשָׂה בְּחַיֵּי הָאָב, וְהַבֵּן הִפְרִישׁ מִמֶּנָּה מֵאָה כּוּרִים. בְּשָׁנָה שְׁנִיָּה הִסְתַּכֵּל וְרָאָה הַבֵּן, שֶׁהַמַּעֲשֵׂר שֶׁמַּפְרִישׁ הוּא יוֹתֵר מִדַּאי, וְהֶחְלִיט שֶׁהַשָּׁנָה הוּא מַפְחִית מֵהַמַּעֲשֵׂר.

לְשָׁנָה הַבָּאָה נִתְמַעֲטָה הַשָּׂדֶה, וְהוֹצִיאָהּ פַּחוֹת פֵּרוֹת, וְכָךְ הָיָה גַּם בְּשָׁנָה שֶׁלְּאַחֲרֶיהָ, עַד שֶׁלְּבַסּוֹף יָצְאוּ מֵהַשָּׂדֶה בְּסַךְ הַכֹּל "מֵאָה כּוּרִים", וְהִצְטַעֵר הַבֵּן עַל כָּךְ מְאֹד.

שָׁמְעוּ קְרוֹבָיו שֶׁלֹּא הִפְרִישׁ מַעֲשֵׂר, וְכָךְ נִתְמַעֲטָה שָׂדֵהוּ, בָּאוּ כֻּלָּם אֶצְלוֹ מְלֻבָּשִׁים לְבָנִים וּשְׂמֵחִים. אָמַר לָהֶם, כִּמְדֻמֶּה לִי שֶׁאַתֶּם שְׂמֵחִים בְּקַלְקַלָתִי?! 

אָמְרוּ לוֹ: נִצְטַעֵר עָלֶיךָ כִּי אַתָּה גָּרַמְתָּ לְךָ אֶת כָּל הָרָעָה הַזֹּאת, מִפְּנֵי שֶׁלֹּא הִפְרַשְׁתָּ מַעֲשֵׂר כָּרָאוּי. בֹּא וּרְאֵה, מִתְּחִלָּה כְּשֶׁבָּאָה הַשָּׂדֶה לְיָדְךָ, הָיִיתָ בָּעַל הַבַּיִת, וְהַקָּדוֹשׁ בָּרוּךְ הוּא הָיָה כֹּהֵן [שֶׁהַמַּעֲשֵׂר שֶׁהָיָה מַפְרִישׁ לַעֲנִיִּים הוּא כְּאִלּוּ נָתַן לְבוֹרֵא עוֹלָם]. וְעַכְשָׁו שֶׁלֹּא הִפְרַשְׁתָּ מַעֲשֵׂר כְּרָאוּי, נַעֲשָׂה הַקָּדוֹשׁ בָּרוּךְ הוּא בָּעַל הַבַּיִת, וְאַתָּה כֹּהֵן, וְלָכֵן קִבַּלְתָּ כְּמוֹ שֶׁהָיוּ מְקַבְּלִים פַּעַם הַכֹּהֲנִים וְהָעֲנִיִּים.

@ נְדָרִים סְיָג לִפְרִישׁוּת

הִנֵּה כְּדֵי לְהַגִּיעַ לְמִידַת הַפְּרִישׁוּת, הַדֶּרֶךְ לְכָךְ הִיא "נְדָרִים", מִפְּנֵי שֶׁאִם אָדָם נוֹדֵר לֹא לַעֲבוֹר עַל דָּבָר מְסֻיָּם שֶּׁנִּכְשַׁל בּוֹ, הֲרֵי זֶה מְאַפְשֵׁר לוֹ לַעֲמוֹד בְּקַבָּלָה שֶׁקִּבֵּל.

אָמְנָם, כְּדֵי שֶׁהַנֶּדֶר יְסַיֵּעַ לָאָדָם לְהִתְרַחֵק מִן הָעֲבֵרָה, אֵין צֹרֶךְ לִנְדֹּר דַּוְקָא מֵאוֹתוֹ דָּבָר בּוֹ הוּא נִכְשָׁל, אֶלָּא לְעִתִּים רָצוּי שֶׁיִּדּוֹר מִדָּבָר אַחֵר, וּמִמֵּילָא יִתְרַחֵק מִן הָעֲבֵרָה. 

כְּדֻגְמָא לְכָךְ, נַזְכִּיר מַעֲשֵׂה שֶׁהֵבִיאוּ חֲכָמֵינוּ ז''ל, עַל אָדָם שֶׁהִתְרַגֵּל כְּבָר מִיַּלְדוּתוֹ הַמֻּקְדֶּמֶת לִשְׁלֹחַ יָד בִּרְכוּשׁ אֲחֵרִים, וְלִגְנֹב מִכָּל הַבָּא לְיַד, "מֻמְחִיּוּתוֹ" בִּתְחוּם זֶה הָיְתָה כֹּה גְּדוֹלָה, עַד שֶׁהַגְּנֵבָה הָפְכָה אֶצְלוֹ לְטֶבַע שֵׁנִי, וּבְלִי שְׁלִיטָה הָיָה נוֹטֵל דְּבָרִים מִזּוּלָתוֹ אֲפִילּוּ כַּאֲשֶׁר לֹא הָיָה לוֹ צֹרֶךְ בְּכָךְ.

יוֹם אֶחָד, הֵחֵלּוּ לְהִתְעוֹרֵר בּוֹ רִגְשֵׁי חֲרָטָה ואָשָׁם, וְחָשַׁב לְעַצְמוֹ: מַה קּוֹרֶה אִתִּי, מַה יִהְיֶה בְּסוֹפִי? הָלַךְ הָאִישׁ אֶל הָרַב, וְשָׁטַח בְּפָנָיו אֶת בְּעֲיָיתוֹ, וְשָׁאַל מַה לַעֲשׂוֹת כְּדֵי לְהִנָּצֵל מִיִּצְרוֹ הָרַע. 

הוּא סָבַר כִּי הָרַב יַתְוֶה לוֹ דֶּרֶךְ תְּשׁוּבָה מְלֵאֹת סִגּוּפִים וְהָרְחַקוֹת, כְּגוֹן לָצוּם אַרְבָּעִים יוֹם, וּלְהִסְתַּגֵּר בְּמָקוֹם מְרֻחָק וְכַדּוֹמֶה. אַךְ לְהַפְתָּעָתוֹ, הָרַב אָמַר לוֹ: יֵשׁ לִי עֵצָה בִּשְׁבִילְךָ. תִּדּוֹר שֶׁלֹּא תּוֹצִיא דְּבַר שֶׁקֶר מִפִּיךָ...

צָחַק הַגַּנָּב וְאָמַר: זֶה הַכֹּל? מַה זֶה שַׁיָּךְ לְמַחֲלַת הַגְּנֵבוֹת שֶׁלִּי? מִכָּל מָקוֹם מֵאַחַר שֶׁלֹּא מָצָא פִּתְרוֹן אַחֵר, עָשָׂה הָאִישׁ כְּדִבְרֵי הָרַב, וְגָזַר עַל עַצְמוֹ בְּנֶדֶר שֶׁלֹּא לַשָּׁקֶר. 

יוֹם אֶחָד יָצְאוּ שְׁכֵנָיו מִבֵּיתָם, וְהִפְקִידוּ בְּיָדָיו אֶת הַבַּיִת עִם כָּל תְּכוּלָתוֹ. הַגַּנָּב מִשֶּׁכְּבָר הַיָּמִים נוֹתַר לְבַדּוֹ עִם כָּל רְכוּשָׁם הָרַב. כְּהֶרְגֵּלוֹ מִיָּמִים יָמִימָה, הוּא הֵחֵל לְתַכְנֵן כֵּיצַד יַעֲבִיר לִרְשׁוּתוֹ אֶת הָאוֹצָר שֶׁנָּפַל לְיָדָיו.

אֶלָּא שֶׁלְּרֶגַע חָלְפָה מַחְשָׁבָה בְּרֹאשׁוֹ, הֲרֵי בַּעֲלֵי הַבַּיִת יַחְזְרוּ וְיִשְׁאֲלוּ אוֹתִי לְאָן נֶעְלָם חֵפֶץ זֶה אוֹ אַחֵר, וַאֲנִי אֶהְיֶה חַיָּב לוֹמַר אֶת הָאֱמֶת, מִפְּנֵי שֶׁנָּדַרְתִּי שֶׁלֹּא אֲשַׁקֵּר. וְלָכֵן נִמְנַע וְלֹא גַּנָּב. הֲרֵי לָנוּ, כִּי הַשְׁפָּעָתָם שֶׁל נְדָרִים מַרְחִיקָה אַף מֵעֵבֶר לַתְּחוּם בּוֹ חַל הַנֶּדֶר עַצְמוֹ.

~ סְיָג לַחָכְמָה שְּׁתִיקָה

הִקְשׁוּ הַמְּפָרְשִׁים, מַדּוּעַ כָּאן שִׁנָּה הַתַּנָּא אֶת סֵדֶר הַמִּשְׁנָה, וְלֹא אָמַר "שְּׁתִיקָה סְיָג לַחָכְמָה", כְּמוֹ שֶׁאָמַר בִּשְׁאָר הַדְּבָרִים, כְּגוֹן "מַעַשְׂרוֹת סְיָג לָעֹשֶׁר" וְכֵן עַל זֶה הַדֶּרֶךְ.

מְבָאֵר רַבֵּנוּ בְּחַיֵּי, שֶׁהַפְרָשַׁת הַמַּעַשְׂרוֹת אָכֵן מְבִיאָה לְעֹשֶׁר, כְּמוֹ כֵּן הַנְּדָרִים מְבִיאִים לִפְרִישׁוּת, וְכֵן שְׁאָר הַדְּבָרִים. אוּלָם הַשְּׁתִיקָה לִכְשֶׁעַצְמָהּ אֵינָהּ מְבִיאָה לְחָכְמָה. לֹא דַּי בִּשְׁתִיקָה כְּדֵי לִהְיוֹת חֲכַם, אֶלָּא מוּטָל עַל הָאָדָם לַעֲמֹל בַּתּוֹרָה יוֹמָם וָלַיְלָה כְּדֵי שֶׁיִּזְכֶּה לִקְנוֹת אֶת הַחָכְמָה. לָכֵן שִׁנָּה הַתַּנָּא אֶת לְשׁוֹנוֹ כְּדֵי לְהַדְגִּישׁ כִּי הַשְּׁתִיקָה רַק שׁוֹמֶרֶת עַל הַחָכְמָה, אַךְ אֵינָהּ מְבִיאָה לִידֵי חָכְמָה.

וְכָךְ מְבָאֵר מָרָן הַחִידָ"א, עַל פִּי מַה שֶׁאָמְרוּ בַּמִּדְרָשׁ, שֶׁהַמְּדַבֵּר דְּבָרִים בְּטֵלִים, יוֹצְאִים מִלִּבּוֹ כְּנֶגְדָּם דִּבְרֵי תּוֹרָה. מָשָׁל לְחָבִית מְלֵאָה דְּבָשׁ עַל כָּל גְּדוֹתֶיהָ, כָּל רְבִיעִית מַיִם שֶׁנִּכְנְסֶת לְתוֹכָהּ, יוֹצֵאת כְּנֶגְדָּהּ רְבִיעִית דְּבָשׁ.

וְלָכֵן אָמַר "סְיָג לְחָכְמָה" שֶׁלֹּא תֵּצֵא הַחוּצָה, "שְּׁתִיקָה", כִּי נָעִים שֶׁיִּשְׁמֹר אֶת הַחָכְמָה בְּבִטְנוֹ עַל יְדֵי הַשְּׁתִיקָה. וְכֵן אָמְרוּ בַּמִּדְרָשׁ רַבָּה: כּוֹס מַלֵּא שֶׁמֶן בְּיָדְךָ, נָפַל לְתוֹכוֹ טִפַּת מַיִם, יוֹצֵאת כְּנֶגְדָּהּ טִפַּת שֶׁמֶן. כָּךְ אִם נִכְנַס דְּבַר שֶׁל לֵיצָנוּת לְלִבּוֹ, יוֹצֵא כְּנֶגְדּוֹ דָּבָר שֶׁל תּוֹרָה.
**INDEX_WRITE=<p>
# מִשְׁנָה יד

{הוּא הָיָה אוֹמֵר, חָבִיב אָדָם שֶׁנִּבְרָא בְּצֶלֶם. חִבָּה יְתֵרָה נוֹדַעַת לוֹ שֶׁנִּבְרָא בְּצֶלֶם, שֶׁנֶּאֱמַר (בְּרֵאשִׁית ט), כִּי בְּצֶלֶם אֱלֹהִים עָשָׂה אֶת הָאָדָם. חֲבִיבִין יִשְׂרָאֵל שֶׁנִּקְרְאוּ בָּנִים לַמָּקוֹם. חִבָּה יְתֵרָה נוֹדַעַת לָהֶם שֶׁנִּקְרְאוּ בָּנִים לַמָּקוֹם, שֶׁנֶּאֱמַר (דְּבָרִים יד), בָּנִים אַתֶּם לַה' אֱלֹהֵיכֶם. חֲבִיבִין יִשְׂרָאֵל, שֶׁנִּתַּן לָהֶם כְּלִי חֶמְדָּה. חִבָּה יְתֵרָה נוֹדַעַת לָהֶם שֶׁנִּתַּן לָהֶם כְּלִי חֶמְדָּה שֶׁבּוֹ נִבְרָא הָעוֹלָם, שֶׁנֶּאֱמַר (מִשְׁלֵי ד), כִּי לֶקַח טוֹב נָתַתִּי לָכֶם, תּוֹרָתִי אַל תַּעֲזֹבוּ:}

~ מַעֲלַת עַם יִשְׂרָאֵל

הָרַמְבָּ"ם מְפָרֵשׁ, שֶׁחִבָּה יְתֵרָה הֶרְאָה הַקָּדוֹשׁ בָּרוּךְ הוּא לָאָדָם, שֶׁהוֹדִיעוֹ וְאָמַר לוֹ: רְאֵה שֶּׁבָּרָאתִי אוֹתְךָ בְּצֶלֶם, שֶׁהַמֵּטִיב לַחֲבֵרוֹ ומודיעו הַטּוֹבָה שֶׁעָשָׂה עִמּוֹ, מַרְאֶה בְּכָךְ חִבָּה יְתֵרָה, יוֹתֵר מֵאָשֵׁר הָיָה מֵטִיב עִמּוֹ וְלֹא הָיָה חָשׁוּב בְּעֵינָיו לְהוֹדִיעַ לוֹ אֶת הַטּוֹבָה שֶׁעָשָׂה עִמּוֹ. 

וְלִכְאוֹרָה לָמָּה וּמַדּוּעַ הָיָה צֹרֶךְ לְהוֹדִיעַ זֹאת לָאָדָם, וּמַה הַחִבָּה שֶׁיֵּשׁ בְּכָךְ שֶּׁהוֹדִיעַ לְאָדָם שֶׁנִּבְרָא בְּצֶלֶם אֱלֹקִים? 

וְנִרְאָה לְבָאֵר, שֶׁאִם לֹא הָיָה מוֹדִיעַ זֹאת לָאָדָם, אֲזַי לֹא הָיָה יוֹדֵעַ הָאָדָם כַּמָּה כֹּחוֹת טְמוּנִים בּוֹ, וּלְאֵיזֶה דַּרְגּוֹת הוּא יָכוֹל לְהַגִּיעַ אִם רַק יַעֲסֹק בַּתּוֹרָה וּבַעֲבוֹדַת ה' כְּרָאוּי. וְעַל יְדֵי שֶּׁהוֹדִיעַ לָנוּ אֶת מַעֲלָתֵנוּ, יְכוֹלִים אָנוּ לְהִשְׁתַּמֵּשׁ בְּאוֹתָם כֵּלִים שֶׁחָנַן אוֹתָנוּ בּוֹרְאֵנוּ, וְלֹא נְאַבֵּד אֶת חַיֵּינוּ בְּהֶבֶל וָרִיק. חַס וְשָׁלוֹם.

וּכְעֵין זֶה מְסַפְּרִים עַל עָשִׁיר אֶחָד שֶׁהָיָה רוֹדֵף צְדָקָה וָחֶסֶד, וְתָמִיד הָיָה נוֹתֵן צְדָקָה בְּעַיִן יָפָה לְכָל מִי שֶׁהָיָה פּוֹשֵׁט אֶת יָדוֹ. 

וְהִנֵּה בְּאֶחָד הַיָּמִים דָּפַק עָנִי עַל פֶּתַח בֵּיתוֹ, וּבִקֵּשׁ צְדָקָה. הֶעָשִׁיר מִשֵּׁשׁ בְּכִיסָיו, וְגִילָהּ שֶּׁאֵין לוֹ כֶּסֶף לָתֶת לֶעָנִי. מִיַּד נִכְנַס לְחָדַר הַשֵּׁינָה, וְלָקַח מִקוּפְסַת הַתַּכְשִׁיטִים שֶׁל אִשְׁתּוֹ טַבַּעַת זָהָב, וְנָתַן אוֹתָהּ לֶעָנִי.

לְאַחַר שֶׁהָלַךְ הֶעָנִי, בָּאָה אִשְׁתּוֹ שֶׁל הֶעָשִׁיר מֵהָעֲבוֹדָה, וּכְשֶׁנִּכְנְסָה לְחַדְרָהּ וְרָאֲתָה שֶׁחֲסֵרָה לָהּ טַבַּעַת זָהָב, הֵחֵלָּה לִצְעֹק בְּקוֹל גָּדוֹל וְקָרְאָה לְבַּעֲלָהּ. 

כְּשֶׁשָּׁמַע הַבַּעַל אֶת הַצְּעָקוֹת, מִהֵר לָבוֹא לְאִשְׁתּוֹ וְשָׁאַל אוֹתָהּ מַה פֵּשֶׁר הַצְּעָקוֹת. אָמְרָה לוֹ: בַּעֲלִי, אוֹי וַאֲבוֹי הַטַּבָּעָת הֲכִי יְקָרָה שֶׁלִּי שֶׁשָּׁוָה עֲשֶׂרֶת אֲלָפִים שֶׁקֶל נֶעֶלְמָה מֵהָאָרוֹן!!!

כְּשֶׁשָּׁמַע הֶעָשִׁיר שֶׁהַטַּבַּעַת שָׁוָה כָּל כָּךְ כֶּסֶף, מִהֵר לְחַפֵּשׂ אֶת הֶעָנִי. כְּשֶׁרָאָהוּ הֶעָנִי, פַּחַד שֶׁמָּא רוֹצֶה הוּא לָקַחַת לוֹ אֶת הַטַּבַּעַת, וְהֵחֵל לִבְכּוֹת. 

אָמַר לוֹ הֶעָשִׁיר: לֹא בָּאתִי לָקַחַת לְךָ אֶת הַטַּבַּעַת, אֶלָּא רַק בָּאתִי לְהוֹדִיעַ לְךָ שֶׁהַטַּבַּעַת יְקָרָה מְאֹד וְשָׁוָה עֲשֶׂרֶת אֲלָפִים שֶׁקֶל, תִּזָּהֵר לֹא לִמְכּוֹר אוֹתָהּ בְּזוֹל...

כָּךְ רָצָה הַקָּדוֹשׁ בָּרוּךְ הוּא לְהוֹדִיעַ לָנוּ כַּמָּה הָעֵרֶךְ שֶׁלָּנוּ גָּדוֹל, וּלְאֵיזֶה דַּרְגּוֹת נִשְׂגָּבוֹת וְנָאוֹת עַם יִשְׂרָאֵל יְכוֹלִים לְהַגִּיעַ אִם רַק יֵלְכוּ בַּדֶּרֶךְ הַיְשָׁרָה, וְיַעַסְקוּ בַּתּוֹרָה וּבַמִּצְווֹת, וְזֹאת מִשּׁוּם שֶׁצֶּלֶם אֱלֹקִים חָקוּק בָּהֶם.

וּמִכֵּיוָן שֶׁהָאָדָם הוּא נֵזֶר הַבְּרִיאָה, אָמְרוּ רַבּוֹתֵינוּ בְּמַסֶּכֶת שַׁבָּת (דַּף קנא:), שֶּׁאֵין חַיָּה שׁוֹלֶטֶת עַל הָאָדָם וּמַזִּיקָה לוֹ אֶלָּא אִם כֵּן נִדְמֶה לָהּ כִּבְהֵמָה, שֶׁנֶּאֱמַר: "נִמְשַׁל כִּבְהֵמוֹת נִדְמוּ". כְּלוֹמַר, מִצַּד הַטֶּבַע, אֲפִילּוּ הָאַרְיֵה אֵין יָכוֹל לִשְׁלוֹט עַל אָדָם שֶׁטִּהֵר אֶת עַצְמוֹ מִכָּל נְטִיָּה גַּשְׁמִית וְכָל כֻּלּוֹ קוֹדֶשׁ לָהּ' יִתְבָּרַךְ, מִפְּנֵי שֶׁצֶּלֶם אֱלֹקִים נִמְצָא עָלָיו.

וּכְפִי שֶׁמְּסֻפָּר בַּגְּמָרָא בְּמַסֶּכֶת סַנְהֶדְרִין (נט:) עַל רַבִּי שִׁמְעוֹן בֶּן חֲלַפְתָּא, שֶׁפַּעַם אַחַת הָלַךְ בַּדֶּרֶךְ, וְהִנֵּה בָּאָה לִקְרָאתוֹ לַהֲקַת אֲרָיוֹת, הוּא לֹא הִתְפַּעֵל מֵהֶם וְלֹא פַּחַד מֵהֶם כְּלָל, אֶלָּא הִפִּיל תְּחִנָּה לִפְנֵי ה' יִתְבָּרַךְ וְאָמַר: "הַכְּפִירִים שׁוֹאֲגִים לַטָּרֶף לְבַקֵּשׁ מֵאֵל אָכְלָם", וַיֵּרֶד לָהֶם שְׁתֵּי שׁוֹקַיִם שֶׁל שׁוֹר מִן הַשָּׁמַיִם, וְאִכְלוּ אֶחָד וְהָלְכוּ לְדַרְכָּם. בָּא רַבִּי שִׁמְעוֹן בֶּן חֲלַפְתָּא עִם הַבָּשָׂר שֶׁהוֹתִירוּ לְבֵית הַמִּדְרָשׁ, כְּדֵי לִשְׁאוֹל הַאִם הַבָּשָׂר מֻתָּר בָּאֲכִילָה, וְהֵשִׁיבוּ לוֹ: אֵין בָּשָׂר טָמֵא יוֹרֵד מִן הַשָּׁמַיִם!

וְכֵן מְסַפְּרִים עַל הַגָּאוֹן רַבִּי יְהוֹשֻׁעַ פּוֹלַק [בָּעַל הַ''פְּנֵי יְהוֹשֻׁעַ"], שֶׁיּוֹם אֶחָד כְּשֶׁהָלַךְ מִבֵּיתוֹ אֶל בֵּית הַמִּדְרָשׁ כְּשֶׁהוּא מְעֻטָּף בְּטַלִּית וּמְעֻטָּר בִּתְפִלִּין, נוֹכָח לִרְאוֹת שֶׁהָרְחוֹבוֹת רֵיקִים מֵאָדָם. 

וְהִנֵּה שׁוֹמֵעַ הָרַב, שֶׁאַרְיֵה פַּרַץ אֶת סוֹרְגֵי גַּן הַחַיּוֹת, וְהֵחֵל מְשׁוֹטֵט בַּחוּצוֹת קִרְיָה, וּמַפִּיל בְּכָךְ אֶת חִתָּתוֹ עַל כָּל אַנְשֵׁי הָעִיר, וְלָכֵן כּוּלָּם מְפַחֲדִים לָצֵאת מִבָּתֵּיהֶם. 

כְּשֶׁשָּׁמַע זֹאת הָרַב, הֵחֵל לְחַפֵּשׂ אַחַר מָקוֹם הִמָּצְאוֹ שֶׁל הָאַרְיֵה, וּכְשֶׁמְּצָאוֹ, הִפְשִׁיל אֶת טַלִּיתוֹ מֵעַל רֹאשׁוֹ, וְגִילָהּ אֶת תְּפִלָּיו. הָאַרְיֵה בִּרְאוֹתוֹ זֹאת, הֵחֵל נָס מֵהַמָּקוֹם, וְרַבִּי יְהוֹשֻׁעַ רֹדֵף אַחֲרָיו, וְכָךְ הָאַרְיֵה בּוֹרֵחַ וְרַבִּי יְהוֹשֻׁעַ רוֹדֵף אַחֲרָיו. הַמַּחֲזֶה הִפְעִים וְהִרְנִין כְּאַחַד אֶת בְּנֵי הָעִיר הַנִּדְהָמִים. 

וְסִבַּת הַדָּבָר שֶׁהָאַרְיֵה מֶלֶךְ הַחַיּוֹת הָאַדִּיר, בָּרַח מִפְּנֵי "הָאָדָם" בָּעַל הַ''פְּנֵי יְהוֹשֻׁעַ", מִשּׁוּם שֶׁבְּעֶצֶם הֲרֵי הָאָדָם הוּא נֵזֶר הַבְּרִיאָה וְהַמֶּלֶךְ עָלֶיהָ, וְכֵיוָן שֶׁכָּךְ, פָּשׁוּט הוּא שֶׁגַּם סוּג חַיָּה כָּזֹאת שֶׁהִיא מֶלֶךְ הַחַיּוֹת, מִטֶּבַע הַדְּבָרִים צְרִיכָה לְהִכָּנַע וְלִבְרֹחַ מִפְּנֵי הָאָדָם הַמּוֹלֵךְ עָלֶיהָ.

אֶלָּא שֶׁכָּל זֶה אָמוּר בִּתְנַאי שֶׁהָאָדָם יִשְׁתַּחְרֵר לְגַמְרֵי מֵהַבְּהֵמִיּוֹת שֶׁבּוֹ, שֶׁאָז שַׁיָּךְ בְּצֶדֶק שֶׁהוּא יְשַׁמֵּשׁ כְּמֶלֶךְ עַל הַבְּהֵמוֹת שֶׁהֵן תַּחְתָּיו. אָמְנָם כָּל עוֹד שֶׁאַף בָּאָדָם עַצְמוֹ יֵשׁ חֶלֶק בְּהֵמִיּוּת, כֵּיצַד יִמְשׁוֹל עַל הַבְּהֵמִיּוּת, וְלָכֵן כְּשֶׁנִּפְגַּשׁ הָאַרְיֵה עִם הַקָּדוֹשׁ הַנּוֹרָא בָּעַל הַ''פְּנֵי יְהוֹשֻׁעַ", טִבְעִי שֶׁיִּבְרַח וְיִרְעַד מִפָּנָיו.
**INDEX_WRITE=<p>
# מִשְׁנָה טוֹ

{ הַכֹּל צָפוּי, וְהָרְשׁוּת נְתוּנָה, ובְטוֹב הָעוֹלָם נִדּוֹן. וְהַכֹּל לְפִי רֹב הַמַּעֲשֶׂה: }

@ הַכֹּל צָפוּי וְהָרְשׁוּת נְתוּנָה

בִּיאֵר רַבֵּנוּ עוֹבַדְיָה מִבַּרְטְנוּרָא; כָּל מַה שֶׁאָדָם עוֹשֶׂה בְּסֵתֶר חַדְרֵי חֲדָרִים, גָּלוּי וְיָדוּעַ לִפְנֵי ה' יִתְבָּרַךְ. וְהָרְשׁוּת נְתוּנָה בְּיַד הָאָדָם לַעֲשׂוֹת טוֹב אוֹ רַע. כְּלוֹמַר, לָאָדָם יֵשׁ בְּחִירָה, לִבְחֹר בְּאֵיזֶה דֶּרֶךְ הוּא רוֹצֶה לָלֶכֶת, אֲבָל צָרִיךְ לָדַעַת, שֶׁיּוֹם יָבוֹא וְיָרְאוּ לוֹ אֶת כָּל מַה שֶׁעָשָׂה, וְעָתִיד לִתֵּן עַל כָּךְ אֶת הַדִּין.

לְמָשָׁל: נָהַג חָדָשׁ שֶׁלֹּא לָמַד כָּל כָּךְ אֶת חֻקֵּי הַתְּנוּעָה, מַגִּיעַ לִכְבִישׁ 6, וְרוֹאֶה אֶת הַדֶּרֶךְ פְּתוּחָה לְלֹא פְּקָקִים וּלְלֹא פִּתּוּלִים, וּמַחְלִיט לִנְסֹעַ בְּאוֹתוֹ כְּבִישׁ. וְהִנֵּה בַּדֶּרֶךְ הוּא רוֹאֶה בִּנְתִיב הַשֵּׁנִי פְּקָקִים, וְאֵינוֹ מִבֵּין מַדּוּעַ לֹא נוֹסְעִים אוֹתָם מְכוֹנִיּוֹת דֶּרֶךְ הַכְּבִישׁ שֶׁהוּא נוֹסֵעַ.

אֲבָל לְצַעֲרוֹ הָרַב, אֵינוֹ מוּדָע לְכָךְ שֶּׁבְּסוֹף הַחֹדֶשׁ יְשַׁלֵּחוּ לוֹ חֱשְׁבּוֹנִית עַל כָּל מַה שֶׁנָּסַע בְּמֶשֶׁךְ כָּל הַחֹדֶשׁ, וּכְשֶׁיִּוָּדַע לוֹ הַדָּבָר, יִצְטַעֵר עַל הָרֶגַע שֶׁהִכִּיר אֶת הַכְּבִישׁ הַזֶּה, וּבְוַדַּאי שֶׁהָיָה מַעֲדִיף לַעֲמוֹד בִּפְקָקִים וְלֹא לְהִתְחַיֵּב בְּתַשְׁלוּם עֲבוּר הַנְּסִיעָה הַנְּעִימָה וְהַמְהִירָה. כָּךְ גַּם הַדָּבָר בְּעִנְיְנֵי הָעוֹלָם הַזֶּה, כָּל דָּבָר מְצֻלָּם, וְהָרְשׁוּת נְתוּנָה לַעֲשׂוֹת כַּטּוֹב בְּעֵינֵינוּ, אֲבָל בַּסּוֹף צָרִיךְ לְשַׁלֵּם עַל כָּךְ מְחִיר.

*

בְּסֵפֶר "הַאִיגוּד", מוּבָא מַעֲשֵׂה שֶּׁסִּפֵּר דּוֹקְטוֹר יְרֵא שָׁמַיִם, שֶׁיְּדִידוֹ הַקָּרוֹב הָיָה צָרִיךְ לָצֵאת בְּמוֹצָאֵי חַג הַפֶּסַח מֵאֶרֶץ יִשְׂרָאֵל לְלוֹס אַנְגְ'לֶס, לְעִסְקַת מִסְחָר גְּדוֹלָה. הַדּוֹקְטוֹר נִיסָה לִמְנוֹעַ אֶת חֲבֵרוֹ הַדָּתִי שֶׁלֹּא לִנְסֹעַ מִיַּד בְּצֵאת הֶחָג, מִשּׁוּם שֶׁכַּאֲשֶׁר יְגִיעַ לְלוֹס אַנְגְ'לֶס, עֲדַיִן יִהְיֶה בֹּקֶר שֶׁל יוֹם טוֹב שֵׁנִי שֶׁל גָּלֻיּוֹת, וְכֵיוָן שֶׁהוּא הוֹלֵךְ לַמֶּרְכָּז הַיְּהוּדִי בָּעִיר, עָלָיו לִנְהֹג שָׁם לְפִי הַהֲלָכָה וְלִשְׁמוֹר בְּפַרְהֶסְיָא אֶת קְדֻשַּׁת הֶחָג, וְהַנִּסָּיוֹן יִהְיֶה לוֹ גָּדוֹל, וְלָכֵן מוּטָב שֶׁלֹּא יִסַּע.

הַסּוֹחֵר לֹא הִסְכִּים, כִּי הַטִּיסָה הַבָּאָה רַק בְּעוֹד יוֹמָיִם, וְחָבַל לוֹ עַל הַזְּמַן, וְלָכֵן קָם וְנָסַע. כְּשֶׁהִגִּיעַ לְחוּ"ל, שָׂכָר חֶדֶר בַּמָּלוֹן גָּדוֹל שֶׁל אַרְבָּעִים וְחָמֵשׁ קוֹמוֹת, וְיָשַׁב לָנוּחַ. לְאַחַר מִכֵּן הֶחְלִיט לְהִתְגַּלֵּחַ לִכְבוֹד הָעִסְקָה שֶׁיַּעֲשֶׂה בָּעֶרֶב.

הוּא זָכָר אֶת דִּבְרֵי הַדּוֹקְטוֹר שֶׁאָמַר לוֹ שֶׁמַּה שֶּׁאָסְרוּ חֲכָמִים לַעֲשׂוֹת בַּחַג מִשּׁוּם מַרְאִית עַיִן, אֲפִילּוּ בְּחַדְרֵי חֲדָרִים אָסוּר, וְלָכֵן מִי שֶׁנָּסַע מֵאֶרֶץ יִשְׂרָאֵל לְחוּ"ל, אָסוּר לוֹ לַעֲשׂוֹת שָׁם מְלָאכָה אֲפִילּוּ בְּצִנְעָה. אֲבָל בְּתוֹךְ לִבּוֹ חָשַׁב: "הֲרֵי יֵשׁ כָּאן אֶלֶף חֲדָרִים, וַאֲנִי נִמְצָא בְּאֵיזֶה חֶדֶר קָטָן, וּמִי יֵדַע בָּעוֹלָם מַה אֲנִי עוֹשֶׂה". וּמַתְחִיל לְהִתְגַּלֵּחַ.

וְהִנֵּה רַק הִדְלִיק הָאִישׁ אֶת הַמְּכוֹנָה, וּמִיַּד הֵחֵל לָצֵאת הַרְבֵּה עָשָׁן, הוּא נִפְנָה לִרְאוֹת מַה קָרָה, וְהִבְחִין שֶׁהַמְּכוֹנָה מְכֻוֶּנֶת עַל מָתַח חַשְׁמַל שֶׁל 220 ווֹלְט בְּעוֹד שֶׁבְּלוֹס אַנְגְ'לֶס הַמֶּתַח הוּא 110 ווֹלְט, וְלָכֵן נִשְׂרְפָה הַמְּכוֹנָה.

הָאִישׁ הוֹצִיא מִיַּד אֶת הַתֵּקַע מֵהַחַשְׁמַל, אַךְ בֵּינְתַיִם גַּלָּאֵי הֶעָשָׁן קָלַט אֶת הֶעָשָׁן, וְצִפְצֵף לְמַטָּה בַּקַּבָּלָה. הֵם הִתְקַשְּׁרוּ בְּבֶהָלָה לִשְׁאוֹל מַה קָרָה, וְהוּא הִרְגִּיעַ אוֹתָם שֶׁזֶּה רַק מִמְּכוֹנַת גִּלּוּחַ, וְהוּא כְּבַר הִשְׁתַּלֵּט עַל זֶה.

פָּנָה הָאִישׁ אֶל הַחַלּוֹן כְּדֵי לְפוֹתְחוֹ וּלְאֲוְרֵר אֶת הַחֶדֶר, וְאָז הִתְבָּרֵר לוֹ שֶׁבְּקוֹמוֹת הַגְּבוֹהוֹת שֶׁל בֵּית הַמָּלוֹן הַמְשֻׁכְלָל הַזֶּה, אִי אֶפְשָׁר לִפְתֹּחַ חַלּוֹן כְּלָל, אֶלָּא הַכֹּל סָגוּר וְהַחֶדֶר מְמֻזָּג... 

בְּלִיַּת בְּרֵירָה הוּא נֶאֱלָץ לִפְתֹּחַ אֶת הַדָּלֶת כְּדֵי שֶׁיֵּלֵךְ לוֹ הֶעָשָׁן לַמִסְדֶרוֹן, רַק שֶׁהוּא לֹא יָדַע כַּמָּה דְּבָרִים: [[א'.]] שֶׁגַּלָּאֵי הֶעָשָׁן שֶׁל הַמִּסְדְרוֹן נִמְצָא בְּדִיּוּק מִמּוּל הַדָּלֶת שֶׁלּוֹ. [[ב'.]] שֶׁגַּלָּאֵי הֶעָשָׁן שֶׁל הַמִּסְדְרוֹנוֹת, מְחֻבָּרִים יְשִׁירוֹת לְמוֹקֵד מְכַבֵּי הָאֵשׁ. [[ג'.]] שֶׁשָּׁבוּעַ לִפְנֵי כֵּן, הָיְתָה בְּאַחָת הַמְּלוֹנוֹת בָּעִיר שְׂרֵפָה גְּדוֹלָה שֶׁתָּבְעָה כַּמָּה קָרְבָּנוֹת, וְאָז הֻפְנְתָה אֶצְבַּע מַאֲשִׁימָה לִמְכַבֵּי הָאֵשׁ שֶׁלֹּא בָּאוּ עִם מַסְפִּיק רִכְבֵי הַצָּלָה. אֶת כָּל זֶה הוּא לֹא יָדַע!

פָּתַח הָאִישׁ אֶת הַדֶּלֶת, וּפַעֲמוֹנֵי הָאַזְעָקָה הֶחֱרִידוּ בְּמֶרְכַּז מְכַבֵּי הָאֵשׁ. הַלֶּקַח מֵהַשְּׂרֵפָה הַקּוֹדֶמֶת נִלְמַד, וּמִיַּד זִנְּקוּ עֲשָׂרוֹת מְכוֹנִיּוֹת כִּבּוּי, וְיַחַד עִם מְכַבֵּי הָאֵשׁ, בָּאוּ גַּם צְוָתִים גְּדוֹלִים שֶׁל מָגֵן דָּוִד אָדֹם, וּמִשְׁטָרָה, וְכַמּוּבָן צַלַמֵי הַטֶּלֶוִיזְיָה וּכְלֵי הַתִּקְשֹׁרֶת וְהָעִתּוֹנוּת...

הַכַּבָּאִים טִפְּסוּ בִּזְרִיזוּת, וּמָצְאוּ אֶת מוֹקֵד הֶעָשָׁן - "מְכוֹנַת הַגִּלּוּחַ"... הַסּוֹחֵר עִם הַכִּפָּה צוּלַם אֵין סְפֹר פְּעָמִים מִכָּל הַכִּוּוּנִים וְהַזָּוִיּוֹת, וְשֻׁדַּר בְּטֵלֵוִיזְיָה, וְנִכְתָּב בָּעִתּוֹנִים עַל הַתַּקָּלָה שֶׁיָּצְאָה תַּחַת יָדוֹ.

מִיַּד בְּמוֹצָאֵי הֶחָג הַתְקַשֵּׁר אוֹתוֹ יְהוּדִי לִידִידוֹ מֵאֶרֶץ יִשְׂרָאֵל, וְאָמַר לוֹ: אָכֵן, צָדַקְתָּ בִּדְבָרֶיךָ, אֲנִי חָשַׁבְתִּי שֶׁאַף אֶחָד לֹא יִרְאֶה אוֹתִי, וּבְסוֹף כָּל לוֹס אַנְגְ'לֶס רָאוּי וְקָרְאוּ עַל מַה שֶּׁאֵרַע לִי...

~ אֵין לְאָן לִבְרֹחַ

מַעֲשֵׂה בְּבָחוּר אֶחָד שֶׁהָלַךְ מִטְּבֶרְיָה לְבֵיתָר לִלְמֹד תּוֹרָה, אוֹתוֹ בָּחוּר הָיָה נָאֶה בְּיוֹתֵר, וְרָאֲתָה אוֹתוֹ נַעֲרָה אַחַת וְאָמְרָה לְאָבִיהָ: בְּבַקָּשָׁה מִמְּךָ, תְשַׁדֵך לִי אֶת הַבָּחוּר הַזֶּה. מִיַּד נִגַּשׁ הָאָב לַבָּחוּר, וְאָמַר לוֹ: רְצוֹנְךָ לִשָּׂא אִשָּׁה וַאֲנִי אֶתֶּן לְךָ אֶת בִּתִּי? אָמַר לוֹ: כֵּן. 

מִיַּד עָרְכוּ חֲתֻנָּה וְאוֹתוֹ בָּחוּר נָשָׂא אֶת הַבַּחוּרָה לְאִשָּׁה וְחָזַר לְבֵיתוֹ שֶׁבִּטְבֶרְיָה, כְּדֵי לְקַיֵּם "וְשִׂמַּח אֶת אִשְׁתּוֹ שָׁנָה אַחַת". בְּסוֹף הַשָּׁנָה, אָמְרָה לוֹ אִשְׁתּוֹ: בְּבַקָּשָׁה מִמְּךָ תּוֹלִיכֵנִי אֵצֶל הוֹרַי וְאֶרְאֶה אוֹתָם. מִיַּד לָקַח סוּסִים וּמַאֲכַל וּמִשְׁתֶּה, וְהָלָךְ עִם אִשְׁתּוֹ לְבֵית הוֹרֶיהָ. 

כְּשֶׁהָלְכוּ בַּדֶּרֶךְ, יָצָא עֲלֵיהֶם שׁוֹדֵד אֶחָד חָמוּשׁ, וּכְשֶׁרָאֲתָה אוֹתוֹ הָאִשָּׁה, נִכְנְסָה אַהֲבָתוֹ בְּלִבָּהּ, וְעֶזְרָה לוֹ לִתְפֹּס אֶת בַּעֲלָהּ וְקָשְׁרוּ אוֹתוֹ בַּחֲבָלִים. אוֹתוֹ שׁוֹדֵד נִכְשָׁל עִם הָאִשָּׁה בַּעֲבֵרָה, וְאַחַר כָּךְ יָשַׁב לֶאֱכוֹל וְלִשְׁתּוֹת יָחַד עִם הָאִשָּׁה. אוֹתוֹ בָּחוּר הָיָה קָשׁוּר בָּאִילָן, וְרָאָה אֶת הַכֹּל. אַחַר כָּךְ בָּא הַשּׁוֹדֵד לִישֹׁן עִם הַבַּחוּרָה, וְלָקַח כְּלִי שֶׁל מַיִם וְשָׂם לְיָדוֹ וַיִּישַׁן. 

וְהִנֵּה בָּא נָחָשׁ וְשָׁתָה מִן הַיַּיִן, וְהִטִּיל סַם הַמָּוֶת בְּתוֹכוֹ. כְּשֶׁהֵקִיץ הַשּׁוֹדֵד מִשְּׁנָתוֹ, נָטַל אֶת הַמַּיִם וְשָׁתָה וּמֵת. הַבָּחוּר רָאָה אֶת הַנֵּס שֶּׁנַּעֲשָׂה לוֹ, וְאָמַר לְאִשְׁתּוֹ: בְּבַקָּשָׁה מִמְּךָ, תְּשַׁחְרְרִי אוֹתִי. אָמְרָה לוֹ: אֲנִי מְפַחֶדֶת מִמְּךָ שֶׁמָּא תַּהַרְגֵנִי. אָמַר לָהּ: אֲנִי נִשְׁבַּע לְךָ שֶׁלֹּא אֲמִיתֵךְ. הָאִשָּׁה שִׁחְרְרָה אֶת בַּעֲלָהּ, וְהָלְכוּ שְׁנֵיהֶם לְבֵית אָבִיהָ שֶׁל הָאִשָּׁה.

וּכְּשֶׁרָאוּהָ הוֹרֶיהָ, שָׂמְחוּ מְאֹד וְהִגִּישׁוֹ לִפְנֵיהֶם לֶאֱכוֹל וְלִשְׁתּוֹת. אָמַר לָהֶם הַבָּחוּר: לֹא אוֹכַל וְלֹא אֶשְׁתֶּה עַד שֶּׁאֲסַפֵּר מַה שֶּׁאֵרַע לִי, מִיַּד סִפֵּר כָּל הַמַּעֲשֶׂה. כְּשֶׁשָּׁמַע זֹאת אָבִיהָ, קָם מִיַּד וְהָרַג אֶת בִּתּוֹ הַמִּרְשַׁעַת. (אוֹצַר הַמִּדְרָשִׁים עַמּוּד 531).

שׁוּב רוֹאִים אָנוּ, שֶׁהָרְשׁוּת נְתוּנָה לָאָדָם לַעֲשׂוֹת כְּפִי מַה שֶׁיַּחְפֹּץ, אַךְ צָרִיךְ לָדַעַת שֶׁבְּסוֹפוֹ שֶׁל דָּבָר הַכֹּל יִּתְגַּלֶּה וְיֵעָנֵשׁ עַל כָּל מַה שֶׁעָשָׂה נֶגֶד רְצוֹן ה' יִתְבָּרַךְ.
**INDEX_WRITE=<p>
# מִשְׁנָה טז

{הוּא הָיָה אוֹמֵר, הַכֹּל נָתוּן בָּעֵרָבוֹן, וּמְצוּדָה פְרוּסָה עַל כָּל הַחַיִּים. הַחֲנוּת פְּתוּחָה, וְהַחֶנְוָנִי מַקִּיף, וְהַפִּנְקָס פָּתוּחַ, וְהַיָּד כּוֹתֶבֶת, וְכָל הָרוֹצֶה לִלְווֹת יָבוֹא וְיִלְוֶה, וְהַגַּבָּאִים מַחֲזִירִים תָּדִיר בְּכָל יוֹם, וְנִפְרָעִין מִן הָאָדָם מִדַּעְתּוֹ וְשֶׁלֹּא מִדַּעְתּוֹ, וְיֵשׁ לָהֶם עַל מַה שֶּׁיִּסְמוֹכוּ, וְהַדִּין דִּין אֱמֶת, וְהַכֹּל מְתֻקָּן לַסְּעוּדָה: }

@ הַכֹּל נָתוּן בְּעֵרָבוֹן

רַבֵּנוּ עוֹבַדְיָה מִבַּרְטְנוּרָא מְפָרֵשׁ, שֶׁרַגְלָיו שֶׁל הָאָדָם הֵם הָעֲרֵבִים לוֹ, וְהֵם מוֹלִיכִים אוֹתוֹ לְמָקוֹם שֶׁצָּרִיךְ לְהַגִּיעַ לְשָׁם מִבְּלִי שֶׁיֵּדַע עַל כָּךְ, וַאֲפִילּוּ אִם אֵין רְצוֹנוֹ שֶׁל אָדָם לְהַגִּיעַ לְאוֹתוֹ מָקוֹם, רַגְלָיו לוֹקְחִים אוֹתוֹ לְשָׁם. 

וּכְמוֹ שֶׁמְּסֻפָּר בְּמַסֶּכֶת סֻכָּה (דַּף נג.) עַל הַמֶּלֶךְ שְׁלֹמֹה, שֶׁהָיוּ לוֹ שְׁנֵי סוֹפְרִים מַשְׂכִּילִים וִיפֵי תֹּאַר, וּשְׁמָם אֱלִיחֹרֶף וַאֲחִיָּה בְּנֵי שִׁישָׁא. יוֹם אֶחָד רָאָה שְׁלֹמֹה הַמֶּלֶךְ אֶת מַלְאַךְ הַמָּוֶת עָצוּב. שְׁאָלוֹ הַמֶּלֶךְ: מַדּוּעַ אַתָּה עָצוּב? הֵשִׁיב מַלְאַךְ הַמָּוֶת: מִשּׁוּם שֶׁתּוֹבְעִים מִמֶּנִּי לָקַחַת אֶת נִשְׁמָתָם שֶׁל שְׁנֵי הַסּוֹפְרִים שֶׁלְּךָ...

 שָׁמַע זֹאת הַמֶּלֶךְ, וּמִיַּד צִוָּה עַל הַשֵּׁדִים שֶּׁיִּקְּחוּ אֶת הַשְּׁנַיִם לָעִיר לוּז [עִיר שֶּׁאֵין לְמַלְאָךְ הַמָּוֶת רְשׁוּת לַעֲבוֹר בָּהּ]. וְהִנֵּה כַּאֲשֶׁר הִגִּיעוּ הַשְּׁנַיִם לְשַׁעֲרֵי הָעִיר לוּז, עוֹד בְּטֶרֶם הִסְפִּיקוּ לְהִכָּנֵס לְתוֹכְכֵי הָעִיר, הֵם נִפְטְרוּ מִן הָעוֹלָם.

לְמָחֳרָת שׁוּב רָאָה הַמֶּלֶךְ אֶת הַשָּׂטָן, וְהַפַּעַם הוּא מְחַיֵּךְ. תָּמַהּ הַמֶּלֶךְ: מַדּוּעַ אַתָּה מְחַיֵּךְ? עָנָה מַלְאַךְ הַמָּוֶת: שָׁלָחְתָּ אֶת הַשְּׁנַיִם לַמָּקוֹם בּוֹ נִגְזַר עֲלֵיהֶם לָמוּת גְּזַר. דִּינָם הָיָה לָמוּת בְּשַׁעֲרֵי הָעִיר לוּז, וְאֶמֶשׁ הָיִיתִי עָצוּב מִשּׁוּם שֶׁלֹּא יָדַעְתִּי כֵּיצַד לַהֲבִיאָם לְאוֹתוֹ מָקוֹם, וְדַוְקָא אַתָּה הֶחָכָם מִכָּל אָדָם סִיַּעְתָּ לִי לְהוֹצִיא לַפֹּעַל אֶת גְּזַר דִּינָם. 

כְּשֶׁשָּׁמַע הַמֶּלֶךְ אֶת דְּבָרָיו, מִיַּד פָּתַח וְאָמַר: "רַגְלָיו שֶׁל אָדָם הֵם הָעֲרֵבִים לְקַחְתּוֹ לַמָּקוֹם שֶׁבּוֹ צָרִיךְ הוּא לָמוּת".

וּלְפִי זֶה מוּבָן הֶמְשֵׁךְ הַמִּשְׁנָה "וּמְצוּדָה פְּרוּסָה עַל כָּל הַחַיִּים", כְּלוֹמַר, אֵין לְשׁוּם אָדָם אֶפְשָׁרוּת לִבְרֹחַ מִגְּזַר הַדִּין שֶּׁנִּגְזַר עָלָיו, וַאֲפִילּוּ אִם יְנַסֶּה לִבְרֹחַ מִכָּךְ, יֵשׁ מְצוּדָה וּמַלְכֹּדֶת הַמּוּכָנָה לוֹ כְּדֵי לְתוֹפְסוֹ, כְּפִי שֶּׁאֵרַע לִשְׁנֵי עֲבָדָיו שֶׁל שְׁלֹמֹה. 

*

מְסֻפָּר עַל רַבִּי יְהוֹנָתָן אַייְבְּשִׁיץ, רַבָּה שֶׁל פְּרָאג, שֶׁכַּאֲשֶׁר הָלַךְ פַּעַם בִּרְחוֹבָהּ שֶׁל הָעִיר, עָבְרָה בַּמָּקוֹם מֶרְכֶּבֶת הַמֶּלֶךְ. הִבְחִין הַמֶּלֶךְ בְּרַבִּי יְהוֹנָתָן הַצּוֹעֵד רַגְלִית, וּמִכֵּיוָן שֶׁהֶעֱרִיכוּ מְאֹד וְהוֹקִיר אֶת חָכְמָתוֹ, פָּקַד עַל הָרֶכֶב לַעֲצֹר, וּפָנָה בִּשְׁאֵלָה אֶל הָרַב: לְאָן אַתָּה הוֹלֵךְ?

עָנָהוּ רַבִּי יְהוֹנָתָן: 'אֵינֶנִּי יוֹדֵעַ'. הַמֶּלֶךְ חָשַׁב שֶׁלֹּא שָׁמַע טוֹב, וְחָזַר וְשָׁאַל: כְּבוֹד הָרַב, שָׁאַלְתִּי לְאָן אַתָּה הוֹלֵךְ? הֵשִׁיב לוֹ ר' יְהוֹנָתָן שֵׁנִית: עָנִיתִי כְּבָר לִכְבוֹד הַמֶּלֶךְ שֶׁאֵינֶנִּי יוֹדֵעַ... 

הַמֶּלֶךְ קִבֵּל אֶת תְּשׁוּבָתוֹ כְּחֻצְפָּה. כֵּיצַד מֵעִיז הָרַב לְסָרֵב לַעֲנוֹת עַל שְׁאֵלָתוֹ, וְכִי יֵשׁ אָדָם שֶׁאֵינוֹ יוֹדֵעַ לְהֵיכָן הוּא הוֹלֵךְ? בְּכַעֲסוֹ צִוָּה לֶאֱסוֹר אֶת הָרַב. לְאַחַר זְמַן מַה שֶׁכְּבָר נִרְגַּע הַמֶּלֶךְ מִכַּעֲסוֹ, הֶחְלִיט לִשְׁאוֹל אֶת הָרַב מַדּוּעַ עָנָה לוֹ תְּשׁוּבָה שֶׁכָּזוֹ.

צִוָּה הַשַּׁלִּיט לִקְרֹא לְר' יְהוֹנָתָן וְאָמַר לוֹ: כְּבוֹד הָרַב, אֵינֶנִּי מֵבִין אוֹתְךָ, אֲנִי מָכִיר אוֹתְךָ כְּאָדָם חֲכַם וְנָבוֹן, וְהִנֵּה עַל שְׁאֵלָה שֶׁכָּל יֶלֶד קָטָן יוֹדֵעַ לְהָשִׁיב אַתָּה עֲוֹנֵהּ לִי "אֵינֶנִּי יוֹדֵעַ"? מַה פֶּשֶׁר תְּשׁוּבָה זוֹ? 

עָנָה ר' יְהוֹנָתָן: הֲלֹא הַמֶּלֶךְ יָכוֹל הָיָה לְהִוָּכַח בְּעַצְמוֹ כִּי לֹא יָדַעְתִּי לְאָן אֲנִי הוֹלֵךְ. אָמְנָם רָצִיתִי לָלֶכֶת לִלְמֹד, וּפָנַי אַף הָיוּ מוֹעֲדוֹת לְבֵית הַמִּדְרָשׁ, אֲבָל לֹא כָּל מַה שֶׁאֲנִי רוֹצֶה לַעֲשׂוֹת יִקְרֶה בְּפֹעַל, וְהָרְאָיָה לְכָךְ שֶׁרְצוֹנִי לֹא הִתְקַיֵּם, שֶׁהֲרֵי בִּמְקוֹם לְהַגִּיעַ לְבֵית הַמִּדְרָשׁ, הִגַּעְתִּי לְבֵית הַסֹּהַר... וְלָכֵן אָמַרְתִּי לַמֶּלֶךְ שֶׁאֵינִי יוֹדֵעַ לְהֵיכָן אֲנִי הוֹלֵךְ.

כַּמָּה אֲנָשִׁים הִכַּרְנוּ, שֶׁהָיוּ אֲמוּרִים לָלֶכֶת לְאֵיזֶה מָקוֹם, וּבַסּוֹף הִגִּיעוּ לְמָקוֹם אַחֵר. לְמָשָׁל, אָדָם נוֹסֵעַ לַחֲתֻנָּה שֶׁל בְּנוֹ, וּבַחֲזָרָה הַבַּיִת הָיָה בָּטוּחַ שֶׁהוּא בַּדֶּרֶךְ לְבֵיתוֹ, וּלְבַסּוֹף הִגִּיעַ לְבֵית הָעַלְמִין רָח"ל, וְכֵן עַל זֶה הַדֶּרֶךְ, הַכֹּל כָּתוּב מִלְּמַעְלָה לְהֵיכָן הָאָדָם צָרִיךְ לְהַגִּיעַ, וְאִם לֹא הִגִּיעַ לַיַּעַד שֶׁרָצָה, בָּרוּר הוּא שֶׁלְּהֵיכָן שֶׁהִגִּיעַ שָׁם הָיָה צָרִיךְ לְהַגִּיעַ וְזֶה הַיַּעַד שֶׁלּוֹ.

@ הַחֲנוּת פְּתוּחָה וְהַחֶנְוָנִי מַקִּיף

כָּתַב רַבֵּנוּ מִבַּרְטְנוּרָא, הַחֲנוּת פְּתוּחָה, וּבְנֵי אָדָם נִכְנָסִים לְשָׁם, וְלוֹקְחִים בַּהֲקָפָה מִבְּלִי לְשַׁלֵּם מִיַּד, וְהַחֶנְוָנִי מוֹכֵר בַּהֲקָפָה וּמַאֲמִין לְכָל אוֹתָם שֶׁלּוֹקְחִים, שֶׁיְּשַׁלְּמוּ עַל מַה שֶׁלָּקְחוּ. כָּךְ בְּנֵי אָדָם חוֹטְאִים בְּכָל יוֹם, וְהַקָּדוֹשׁ בָּרוּךְ הוּא מַמְתִּין לָהֶם שֶׁיַּחְזְרוּ בִּתְשׁוּבָה, עַד שֶׁיָּבֹא עִתָּם. 

כַּמָּה אַב רַחוּם וְחַנּוּן יֵשׁ לָנוּ, שֶׁמַּמְתִּין לָנוּ בְּסַבְלָנוּת עַד שֶׁנָּשׁוּב בִּתְשׁוּבָה, וְאִם הָאָדָם אֵינוֹ מִתְעוֹרֵר וּכְבָר הִגִּיעוּ מַיִם עַד נֶפֶשׁ, נֶאֱלָץ הַקָּדוֹשׁ בָּרוּךְ הוּא לְהִפָּרַע מִמֶּנּוּ.

וּמַעֲשֵׂה בְּאָדָם אֶחָד שֶׁהִשְׂכִּיר דִּירָה לְאַלְמָנָה עֲנִיָּה עִם יְלָדִים, וּכְשֶׁעָבַר חֹדֶשׁ יָמִים, בָּא וְתָבַע מִמֶּנָּה שְׂכַר דִּירָה, וְלֹא הָיָה לָהּ מֵהֵיכָן לְשַׁלֵּם. לְאַחַר תְּקוּפָה שֶׁל כַּמָּה חֳדָשִׁים שֶׁלֹּא שִׁלְּמָה, דָּרַשׁ מִמֶּנָּה לְפַנּוֹת אֶת הַדִּירָה.

לָאִשָּׁה לֹא הָיָה מָקוֹם אַחֵר לָדוּר שָׁם, וְהַיָּמִים הָיוּ יְמֵי חֹרֶף קָשָׁה, בָּרָד וּכְפוֹר וְרוּחַ חֲזָקָה, וְלָכֵן נִשְׁאֲרָה הָאִשָּׁה בַּבַּיִת וְלֹא יָצְאָה. מַה עָשָׂה בָּעַל הַדִּירָה, הָלַךְ וְהֵסִיר אֶת הָרְעָפִים שֶׁעַל הַגָּג, וְהַגֶּשֶׁם וְהַבָּרָד יָרְדוּ לְתוֹךְ הַבַּיִת. בָּאוּ אֵלָיו בְּנֵי אָדָם רַחְמָנִים, וּבִקְשׁוּ וְהִתְחַנְּנוּ בְּפָנָיו שֶׁיָּחוּס עָלֶיהָ וְעַל יתומיה הַקְּטַנִּים, וְיַנִּיחַ לָהּ לְהִשָּׁאֵר בַּדִּירָה עַד סוֹף יְמֵי הַחֹרֶף, אֲבָל הוּא לֹא רָצָה לִשְׁמוֹעַ עַל כָּךְ.

נֶאֶלְצָה הָאִשָּׁה בָּעַל כָּרְחָהּ לַעֲזֹב אֶת הַדִּירָה, וְדִמְעָתָהּ עַל פָּנֶיהָ עַד שֶׁמָּצְאָה מָנוֹחַ לְרַגְלָהּ בְּאֵיזֶה מְעָרָה. כּוּלָּם דִּבְּרוּ עַל שַׁעֲרוּרִיָּה זוֹ, וְעַל אַכְזָרִיּוּתוֹ שֶׁל בָּעַל הַדִּירָה.

הַגָּאוֹן הֶחָפֵץ חַיִּים, שֶׁהָיָה עֵד לַמַּעֲשֶׂה זֶה, הִצְטַעֵר מְאֹד, וְקָרָא בְּקוֹל אֶת הַפְּסוּקִים: "כָּל אַלְמָנָה וְיָתוֹם לֹא תְעַנּוּן, אִם עַנֵּה תְעַנֶּה אֹתוֹ, כִּי אִם צָעֹק יִצְעַק אֵלַי, שָׁמֹעַ אֶשְׁמַע צַעֲקָתוֹ, וְחָרָה אַפִּי וְהָרַגְתִּי אֶתְכֶם", והִמְתִּין לִרְאוֹת מַה יִהְיֶה בְּסוֹפוֹ שֶׁל אוֹתוֹ הָאִישׁ. 

עָבְרוּ שָׁנִים וְהָעֹנֶשׁ בּוֹשֵׁשׁ לָבֹא, כִּי הַשֵּׁם יִתְבָּרַךְ אֶרֶךְ אַפָּיִם גַּם לָרְשָׁעִים, וּמַמְתִּין שֶׁיַּחְזְרוּ בִּתְשׁוּבָה. אוּלָם כַּעֲבוֹר עֶשֶׂר שָׁנִים, בָּא כֶּלֶב שׁוֹטֶה, וְנָשַׁךְ אֶת בָּעַל הַדִּירָה, וְהִתְיַסֵּר הָאִישׁ בְּיִסּוּרִים קָשִׁים וּמָרִים, וְהִתְפַּתֵּל בְּמַכְאוֹבָיו בְּמֶשֶׁךְ כַּמָּה שָׁבוּעוֹת, וְהָיָה נוֹבֵחַ כְּכֶלֶב, וּלְבַסּוֹף מֵת בְּיִסּוּרָיו. 
**INDEX_WRITE=<p>
# מִשְׁנָה יז

{רַבִּי אֶלְעָזָר בֶּן עֲזַרְיָה אוֹמֵר, אִם אֵין תּוֹרָה, אֵין דֶּרֶךְ אֶרֶץ. אִם אֵין דֶּרֶךְ אֶרֶץ, אֵין תּוֹרָה. אִם אֵין חָכְמָה, אֵין יִרְאָה. אִם אֵין יִרְאָה, אֵין חָכְמָה. אִם אֵין בִּינָה, אֵין דָּעַת. אִם אֵין דַּעַת, אֵין בִּינָה. אִם אֵין קֶמַח, אֵין תּוֹרָה. אִם אֵין תּוֹרָה, אֵין קֶמַח.}

~ דֶּרֶךְ אֶרֶץ קָדְמָה לַתּוֹרָה

אָדָם חֲסַר מִדּוֹת טוֹבוֹת וְהַנְהָגוֹת נְכוֹנוֹת, הוּא אָדָם שֶׁאֵינוֹ מְסֻגָּל לְקַבֵּל אֶת הַתּוֹרָה, שֶׁהֲרֵי כֵּיצַד יָכוֹל אָדָם לִלְמֹד עַל מִצְוַת צְדָקָה וּגְמִילוּת חֲסָדִים, כַּאֲשֶׁר אֵין בּוֹ שֵּׁמֶץ מִמִּדַּת הַנְּדִיבוּת. כֵּיצַד הוּא יָבִין כְּרָאוּי אֶת הַצִּוּוּי "וְאָהַבְתָּ לְרֵעֲךָ כָּמוֹךָ", בְּעוֹד הָאֱנוֹכִיּוּת שׁוֹלֶטֶת בּוֹ. הֲרֵי שֶׁדֶּרֶךְ אֶרֶץ הִיא הַהֲכָנָה שֶׁעַל יָדָהּ יוּכַל לִפְנוֹת לְלִמּוּד הַתּוֹרָה הַקְּדוֹשָׁה, וְלָכֵן הִיא קוֹדֶמֶת לַתּוֹרָה. 

רֶמֶז לְכָךְ אָנוּ מוֹצְאִים בְּמַסֶּכֶת יְבָמוֹת (דַּף סב:), עַל עֶשְׂרִים וְאַרְבַּע אֶלֶף תַּלְמִידָיו שֶׁל רַבִּי עֲקִיבָא, שֶׁמֵּתוּ כּוּלָּם בִּזְמַן קָצַר - מִפֶּסַח עַד שָׁבוּעוֹת, מִשּׁוּם שֶׁלֹּא נָהֲגוּ כָּבוֹד זֶה בָּזֶה. לְפִי שִׁעוּר קוֹמָתָם הֵם הָיוּ לְקוּיִים בְּמִדַּת דֶּרֶךְ אֶרֶץ.

לֹא לְחִנָּם הִדְגִּישׁוּ חֲכָמֵינוּ כִּי הֵם נִפְטְרוּ "מִפֶּסַח עַד שָׁבוּעוֹת", לְלַמְּדֵנוּ שֶׁהֵם נִסְתַּלְּקוּ מִן הָעוֹלָם בִּתְקוּפָה שֶׁל סְפִירַת הָעֹמֶר. תְּקוּפָה זוֹ נוֹעֲדָה לִהְיוֹת הֲכָנָה לְקַבָּלַת הַתּוֹרָה, הֲכָנָה רוּחָנִית לְמַעֲמָד הַר סִינָי, וּמַהִי אוֹתָהּ הֲכָנָה? הֱוֵי אוֹמֵר "דֶּרֶךְ אֶרֶץ קָדְמָה לַתּוֹרָה". לְפִיכָךְ מִכֵּיוָן שֶׁאוֹתָם תַּלְמִידִים לָקוּ בַּדֶּרֶךְ אֶרֶץ שֶׁלָּהֶם, הֵם לֹא הָיוּ רְאוּיִים לִזְכּוֹת לְקַבָּלַת תּוֹרָה, שֶׁהֲרֵי אִם אֵין דֶּרֶךְ אֶרֶץ אֵין תּוֹרָה, וְלָכֵן נִלְקְחוּ לְבֵית עוֹלָם לִפְנֵי קַבָּלַת הַתּוֹרָה.

*

בְּמַסֶּכֶת מְנָחוֹת (דַּף סח:) מְסֻפָּר עַל רַבִּי טַרְפוֹן שֶּׁהִקְשָׁה קֻשְׁיָא בְּבֵית הַמִּדְרָשׁ, וְחָכָם אֶחָד בְּשֵׁם רַבִּי יְהוּדָה בֶּן נְחֶמְיָה הֵשִׁיב לוֹ תְּשׁוּבָה. וּכְשֶׁרָאָה שֶׁרַבִּי טַרְפוֹן שָׁתַק, שָׂמְחוּ פָּנָיו שֶׁל רַבִּי יְהוּדָה. אָמַר לוֹ רַבִּי עֲקִיבָא: יְהוּדָה, שָׂמְחוּ פָּנֶיךָ שֶׁהֵשַׁבְתָּ אֶת זָקֵן, תְּמֵהַנִי אִם תַּאֲרִיךְ יָמִים.

אָמַר רַבִּי יְהוּדָה בְּרַבִּי אִלָעִאי: אוֹתוֹ הַפֶּרֶק פְּרוֹס הַפֶּסַח הָיָה, כְּשֶׁעָלִיתִי לַעֲצֶרֶת שָׁאַלְתִּי אַחֲרָיו: יְהוּדָה בֶּן נְחֶמְיָה הֵיכָן הוּא? וְאָמְרוּ לִי: נִפְטַר וְהָלָךְ לוֹ.

מִלְּשׁוֹן הַגְּמָרָא שָׁם מַשְׁמַע, שֶׁרַבִּי טַרְפוֹן לֹא הִקְפִּיד עַל רַבִּי יְהוּדָה בָּזֶה, וְאַדְּרַבָּה יִתָּכֵן שֶּׁשָּׂמַח עַל שֶׁפָּשַׁט לוֹ אֶת קֻשְׁיָתוֹ, וְרַק רַבִּי עֲקִיבָא הִרְגִּישׁ בּוֹ שֶּׁשָּׂמַח מִזֶּה, וְלָכֵן קִלְּלוֹ שֶׁלֹּא יַאֲרִיךְ יָמִים.

וְהִקְשָׁה רַבִּי חַיִּים קַנְיֶבְסְקִי שְׁלִיטָ"א בְּסִפְרוֹ אוֹרְחוֹת יֹשֶׁר, מַדּוּעַ הִגִּיעַ לוֹ מִיתָה בִּשְׁבִיל זֶה, וְכָל יִשְׂרָאֵל יַפְסִידוּ תַּלְמִיד חֲכַם כְּרַבִּי יְהוּדָה, וַהֲרֵי אִם אָכֵן נָהַג רַבִּי יְהוּדָה שֶׁלֹּא כַּדִּין, הָיָה לְרַבִּי עֲקִיבָא לְהוֹכִיחוֹ וּלְהַזְהִירוֹ שֶׁלֹּא יַעֲשֶׂה כֵּן, אֲבָל לִגְרֹם לוֹ שֶׁיָּמוּת, לִכְאוֹרָה לֹא מִתְקַבֵּל עַל הַדַּעַת. 

וְתִרֶץ, שֶׁבֵּאוּר הַדְּבָרִים הוּא, שֶׁאַדְּרַבָּה בִּשְׁבִיל שֶׁהָיָה תַּנָּא וְאָדָם גָּדוֹל, וּבְוַדַּאי יִהְיֶה מִמַּנְהִיגֵי הַדּוֹר וְיַעֲמִיד אַלְפֵי תַּלְמִידִים, אֲזַי מִכֵּיוָן שֶׁהִרְגִּישׁ רַבִּי עֲקִיבָא שֶׁיֵּשׁ בּוֹ מִדָּה רָעָה זוֹ שֶׁמִּתְכַּבֵּד בִּקְלוֹן רַבּוֹתָיו, וּמִדּוֹת רָעוֹת קָשֶׁה לַעֲקוֹר, חֲשַׁשׁ שֶׁמִּדָּה זוֹ תַּעֲבוֹר לְאַלְפֵי תַּלְמִידָיו, וְיִהְיֶה בָּזֶה תַּקָּלָה לְדוֹרוֹת, וְלָכֵן נֹחַ שֶׁיָּמוּת, וְלֹא יַעֲבִיר מִדּוֹת רָעוֹת לְתַלְמִידָיו.

וְנִרְאָה שֶׁדָבָר זֶה לָמַד רַבִּי עֲקִיבָא מֵהַמַּעֲשֶׂה שֶׁהָיָה עִם תַּלְמִידָיו, שֶׁעַל אַף שֶׁהָיוּ תַּלְמִידֵי חֲכָמִים מֻפְלָגִים הָרְאוּיִים לִהְיוֹת גְּדוֹלֵי יִשְׂרָאֵל וְלִלְמֹד תּוֹרָה לָעָם, וּמֵהֶם תֵּצֵא תּוֹרָה לְכָל הָעוֹלָם, בְּכָל זֹאת לֹא רִחֵם ה' יִתְבָּרַךְ עַל אוֹתָם תַּלְמִידִים וְעַל עַם יִשְׂרָאֵל שֶׁעֲתִידִים לֵהָנוֹת מִתּוֹרָתָם, אֶלָּא לָקַח אוֹתָם בִּדְמֵי יְמֵיהֶם, מִפְּנֵי שֶׁבְּדַרְגָּה שֶׁלָּהֶם הָיָה חָסֵר לָהֶם מִדּוֹת טוֹבוֹת, וְלָכֵן אֵין טָעַם שֶׁתַּלְמִידִים כָּאֵלּוּ יַעֲבִירוּ אֶת תּוֹרָתָם וְאֶת מִדּוֹתֵיהֶן לִכְלָל יִשְׂרָאֵל, שֶׁהֲרֵי אִם אֵין דֶּרֶךְ אֶרֶץ אֵין תּוֹרָה.

~ מִי שֶּׁאֵין בּוֹ מִדּוֹת וְדֶרֶךְ אֶרֶץ, גָּרוּעַ מִנְּבֵלָה

בְּסֵפֶר "קַב הַיָּשָׁר" (פֶּרֶק ז) הֵבִיא מַעֲשֵׂה בְּחָסִיד אֶחָד שֶׁהָלַךְ בַּדֶּרֶךְ, וְנִזְדַּמֵּן עִמּוֹ אֵלִיָּהוּ הַנָּבִיא, וְהִנֵּה הֵם רוֹאִים נְבֵלָה אַחַת מֻשְׁלֶכֶת בַּדֶּרֶךְ, וְהָיְתָה הַנְּבֵלָה מַסְרִיחָה סִרָחוֹן גָּדוֹל. אוֹתוֹ חָסִיד הֵנִיחַ יָדוֹ עַל חֹטְמוֹ מִפְּנֵי הַסִּרָחוֹן, אוּלָם אֵלִיָּהוּ הַנָּבִיא הָלַךְ קָרוֹב לַנְבֵלָה וְלֹא חָשׁ לָרֵיחַ כְּלָל.

עוֹדָם מְדַבְּרִים, וְהִנֵּה הֵם פּוֹגְשִׁים בָּאָדָם אֶחָד מֵרָחוֹק שֶׁהָלַךְ לִקְרָאתָם, וַהֲלִיכָתוֹ הָיְתָה בְּגַאֲוָה וְגַסּוּת רוּחַ, וְהָיָה מִתְפָּאֵר וּמִתְיָיהֵר בְּעַצְמוֹ, כְּשֶׁרָאָהוּ אֵלִיָּהוּ הַנָּבִיא מֵרָחוֹק, שָׁם אֶת יָדוֹ עַל חוֹטְמוֹ.

שְׁאָלוֹ הֶחָסִיד: מַדּוּעַ לֹא שָׂם אֲדוֹנִי יָדוֹ עַל חוֹטְמוֹ כְּשֶׁעָבְרוּ לְיַד הַנְּבֵלָה, וְאִלּוּ כָּאן שֶׁעָבַרְנוּ לְיַד אוֹתוֹ אָדָם, שַׂמְתָּ אֶת יָדְךָ עַל הַחֹטֶם? הֵשִׁיב לוֹ אֵלִיָּהוּ: אָדָם זֶה מַסְרִיחַ יוֹתֵר מֵהַנְּבֵלָה, כִּי הַנְּבֵלָה כֵּיוָן שֶׁאָדָם נוֹגֵעַ בָּהּ טָמֵא עַד הָעֶרֶב. אֲבָל הַנּוֹגֵעַ בְּזֶה הָאָדָם, מְקַבֵּל מִמֶּנּוּ טֻמְאוֹת חֲמוּרוֹת, כִּי הוּא בָּעַל גַּאֲוָה וּמִדּוֹתָיו מְגֻנּוֹת.

לְפִי זֶה כָּתַב בְּסֵפֶר "שֶׁם מִשִּׁמְעוֹן" לְבָאֵר אֶת דִּבְרֵי הַמִּדְרָשׁ, שֶּׁתַּלְמִיד חֲכַם שֶּׁאֵין בּוֹ דַּעַת, דְּהַיְנוּ שֶּׁאֵין לוֹ שִׁפְלוּת הָרוּחַ וְדֶרֶךְ אֶרֶץ, אֶלָּא מִתְיַהֵר בְּגַאֲוָה, נְבֵלָה טוֹבָה הֵימֶנּוּ, כִּי מִנְּבֵלָה מְקַבְּלִים טֻמְאָה רַק עַד הָעֶרֶב, וּמִתַּלְמִיד חֲכַם כָּזֶה שֶּׁאֵין בּוֹ דֶּרֶךְ אֶרֶץ, מְקַבְּלִים טֻמְאָה חֲמוּרָה לְאוֹרֵךְ יָמִים וְשָׁנִים, מֵחֲמַת שֶׁלּוֹמֵד מִמֶּנּוּ אֶת דְּרָכָיו.

רַבִּי שָׁלוֹם שְׁבַדְרוֹן זַצַ"ל הָיָה אוֹמֵר: לִנְבֵלָה יֵשׁ חִסָּרוֹן גָּדוֹל שֶׁמַּסְרִיחָה, אוּלָם יֵשׁ בָּזֶה גַּם מַעֲלָה, שֶׁכֵּיוָן שֶׁהִיא מַסְרִיחָה, מַרְגִּישִׁים בָּהּ הָעוֹבְרִים וְשָׂבִים, וּמְרִיחִים אוֹתָהּ לְמָקוֹם רָחוֹק, וְיוֹדְעִים לֹא לְהִכָּשֵׁל בָּהּ. 

אֲבָל תַּלְמִיד חֲכַם שֶּׁאֵין בּוֹ דֶּרֶךְ אֶרֶץ, יֵשׁ בּוֹ חִסָּרוֹן גָּדוֹל שֶׁאֶפְשָׁר לְהִכָּשֵׁל בּוֹ וְלִלְמֹד מִמַּעֲשָׂיו שֶׁאֵינָם כַּשּׁוּרָה, כֵּיוָן שֶׁהוּא תַּלְמִיד חֲכַם, הֲרֵי לֹא נוֹדַע סִרְחוֹנוֹ, וְאֵין הַבְּרִיּוֹת נִשְׁמָרִים מִפָּנָיו, וְלָכֵן נְבֵלָה טוֹבָה הֵימֶנּוּ, שֶׁיֵּשׁ בָּהּ אֶת הַמַּעֲלָה הַזּוֹ שֶׁכֻּלָּהּ מַסְרִיחָה, וְנִזְהָרִים מִפָּנֶיהָ. 

רַעֲיוֹן זֶה נוֹתֵן לָנוּ לַעֲמוֹד עַל חֹמֶר הָעִנְיָן שֶׁל דֶּרֶךְ אֶרֶץ, שֶׁהֲרֵי נְּבֵלָה הִיא הַדָּבָר הַפָּחוֹת בְּיוֹתֵר שֶׁיֵּשׁ בָּעוֹלָם, מִפְּנֵי שֶׁהִיא מְדִיפָה רֵיחַ רַע, וְאֵין בָּהּ שׁוּם תּוֹעֶלֶת, וְאֵין אָדָם בָּעוֹלָם שֶׁאֵינוֹ מוֹאֵס בָּהּ, וְאַף עַל פִּי כֵּן נֶחְשֶׁבֶת הַנְּבֵלָה יוֹתֵר מִתַּלְמִיד חֲכַם שֶׁאֵינוֹ מִתְנַהֵג בְּדֶרֶךְ אֶרֶץ!

@ אִם אֵין תּוֹרָה אֵין קֶמַח

כָּתַב הַמִּדְרָשׁ שְׁמוּאֵל בְּשֵׁם הָאַלְשֵׁיךְ, שֶׁכָּל הָעוֹלָם אוֹמְרִים "אִם אֵין קֶמַח אֵין תּוֹרָה", וְחוֹשְׁבִים שֶׁיֵּשׁ לָהֶם רְאָיָה מֵהַמִּשְׁנָה שֶׁחַיָּב לַעֲבוֹד, מִפְּנֵי שֶׁבְּלִי קֶמַח אִי אֶפְשָׁר לִלְמֹד תּוֹרָה, וּבְכָךְ מְנַחֲמִים אֶת עַצְמָם בָּזֶה שֶׁאֵינָם לוֹמְדִים.

וּבָא הַתַּנָּא לְלַמְּדֵנוּ שֶׁהָאֱמֶת הִיא לְהֵפֶךְ, כִּי בִּטּוּל הַתּוֹרָה הִיא הַסִּבָּה לְבִטּוּל הַקֶּמַח, וְזֶה שֶׁאָמַר הַתַּנָּא "אִם אֵין תּוֹרָה אֵין קֶמַח", כְּלוֹמַר אִם רָאִיתָה שֶּׁאֵין לְךָ קֶמַח [דְּהַיְנוּ פַּרְנָסָה], דַּע לְךָ שֶּׁאֵין לְךָ תּוֹרָה, וְזֶה מַה שֶׁגּוֹרֵם לְחִסָּרוֹן בְּפַרְנָסָה, שֶׁהֲרֵי הַפַּרְנָסָה בָּאָה מֵאֵת ה', וּכְכָל שֶׁיַּרְבֶּה בְּלִמּוּד הַתּוֹרָה, בּוֹרֵא עוֹלָם יִדְאָג לְפַרְנָסָתוֹ.

וּבְהֶקְשֵׁר לָזֶה מְסַפְּרִים עַל הָרַב "בֵּית הַלֵּוִי", שֶׁפָּגַשׁ פַּעַם בְּאֶחָד מִתַּלְמִידָיו לְאַחַר תְּקוּפָה אֲרֻכָּה שֶׁלֹּא נִפְגְּשׁוּ. שָׁאַל אוֹתוֹ הָרַב: מַה אַתָּה עוֹשֶׂה? עָנָה הַתַּלְמִיד: אֲנִי מְנַהֵל עֵסֶק, וּבָרוּךְ ה' פַּרְנָסָתִי מְצוּיָה בְּכָבוֹד. 

לְאַחַר כַּמָּה דַּקּוֹת נִגַּשׁ אֵלָיו הָרַב וּשְׁאָלוֹ שׁוּב: מַה אַתָּה עוֹשֶׂה? חָשַׁב הַתַּלְמִיד שֶׁהָרַב כַּנִּרְאֶה לֹא שָׁמַע מִקֹּדֶם אֶת דְּבָרָיו, וְשׁוּב הֵשִׁיב לוֹ: אֲנִי מְנַהֵל עֵסֶק וְהָעֲסָקִים מְשַׂגְשְׂגִים.

לְאַחַר כַּמָּה דַּקּוֹת שׁוּב נִגַּשׁ הָרַב וְשָׁאַל: מַה אַתָּה עוֹשֶׂה? אָמַר הַתַּלְמִיד: כְּבָר אָמַרְתִּי מִקֹּדֶם לָרַב כִּי אֲנִי מְנַהֵל עֵסֶק! 

אָמַר הָרַב: כֵּן, שָׁמַעְתִּי הֵיטֵב אֶת דְּבָרֶיךָ, אֲבָל אֲנִי שׁוֹאֵל אוֹתְךָ "מַה אַתָּה עוֹשֶׂה", וְאַתָּה עֲוֹנֶהּ לִי "מַה הַקָּדוֹשׁ בָּרוּךְ הוּא עוֹשֶׂה..." הַפַּרְנָסָה הִיא מִשָּׁמַיִם, וְהִיא מַעֲשֵׂה יָדָיו שֶׁל הַקָּדוֹשׁ בָּרוּךְ הוּא, וַאֲנִי שָׁאַלְתִּי אוֹתְךָ מַה עִם הַלִּמּוּד שֶׁלְּךָ? מַה עִם קְבִיעַת עִתִּים לַתּוֹרָה? מַה עִם הַיִּרְאַת שָׁמַיִם שֶׁלְּךָ? מַה עִם הַתְּפִלּוֹת וְכוּ'.

כָּךְ צָרִיךְ כָּל יְהוּדִי לְהַרְגִּישׁ וּלְדַעַת שֶׁה' יִתְבָּרַךְ הוּא הָעוֹשֶׂה אֶת הַכֹּל, וְהוּא מַשְׂבִּיעַ לְכָל חַי רָצוֹן, וְכָל מִי שֶׁלּוֹמֵד תּוֹרָה, מֻבְטָח לוֹ שֶׁפַּרְנָסָתוֹ מְצוּיָה לוֹ בְּכָבוֹד וּבְנַחַת, וְדוֹרְשֵׁי ה' לֹא יַחְסְרוּ כָּל טוֹב. 

~ מִי שֶּׁאֵין לוֹ קֶמַח אֵין לוֹ תּוֹרָה

פֵּרוּשׁ נוֹסַף לַמִּשְׁנָה מְבָאֲרִים עַל פִּי מַה שֶׁמְּסַפְּרִים, שֶׁבִּישִׁיבַת גְּרוֹדְנָא אֵצֶל רַבִּי שִׁמְעוֹן שְׁקֹאפּ זַצַ"ל, הָיוּ תְּקוּפוֹת שֶׁאֲפִילוּ אוֹכֵל מִינִימָלִי כִּמְעַט וְלֹא הָיָה. פַּעַם כְּשֶׁהַמַּצָּב הַכַּלְכָּלִי בַּיְּשִׁיבָה הָיָה בֶּכִי רַע, וְנִדְמֶה הָיָה לַבַּחוּרִים שֶׁנִּתָּן לַעֲשׂוֹת יוֹתֵר לְמַעֲנָם, אֲזַי לְאוֹת מְחָאָה עַל מַצָּבָם הֶעָגוּם, הֶחְלִיטוּ לְהָשִׁיב אֶת מְעַט הָאוֹכֵל שֶׁל אוֹתוֹ יוֹם בִּשְׁלֵמוּת.

הַמַּשְׁגִּיחַ שֶׁל הַיְּשִׁיבָה, רַבִּי שְׁלֵמָה הָרִכְבִּי, שָׁמַע עַל כָּךְ, אַךְ נִמְנַע לוֹמַר זֹאת לְרַבִּי שִׁמְעוֹן, עֵקֶב מַצָּב בְּרִיאוּתוֹ הָרוֹפֵף. אוּלָם בְּדֶרֶךְ כָּלְשֶׁהִי נוֹדַע לְרַבִּי שִׁמְעוֹן עַל כָּךְ, וּבְשִׁעוּרוֹ הָרִאשׁוֹן לְאַחַר הַמִּקְרֶה, פָּתַח בְּדִבְרֵי הַמִּשְׁנָה בְּאָבוֹת וְאָמַר: 

"אִם אֵין קֶמַח אֵין תּוֹרָה", נִרְמָז בְּדִבְרֵי הַמִּשְׁנָה, שֶׁאִם אָדָם מְסֻגָּל לְהִתְלוֹנֵן וְלוֹמַר "אֵין לִי קֶמַח" כְּלוֹמַר שֶׁהַקֶּמַח לֹא מַסְפִּיק לִי, הַפְּשָׁט הוּא ש"אֵין לוֹ תּוֹרָה..." 
**INDEX_WRITE=<p>
{ הוּא הָיָה אוֹמֵר, כֹּל שֶׁחָכְמָתוֹ מְרֻבָּה מִמַּעֲשָׂיו, לְמָה הוּא דּוֹמֶה? לְאִילָן שְׁעֲנָפָיו מְרֻבִּין וְשָׁרָשָׁיו מֻעָטִין, וְהָרוּחַ בָּאָה וְעוֹקְרַתּוּ וְהוֹפְכַתּוּ עַל פָּנָיו, שֶׁנֶּאֱמַר (יִרְמְיָה יז), וְהָיָה כְּעַרְעָר בָּעֲרָבָה וְלֹא יִרְאֶה כִּי יָבוֹא טוֹב וְשָׁכַן חֲרֵרִים בַּמִּדְבָּר אֶרֶץ מְלֵחָה וְלֹא תֵּשֵׁב. אֲבָל כֹּל שֶׁמַּעֲשָׁיו מְרֻבִּין מֵחָכְמָתוֹ, לְמָה הוּא דּוֹמֶה? לְאִילָן שְׁעֲנָפָיו מֻעָטִין וְשָׁרָשָׁיו מְרֻבִּין, שֶׁאֲפִלּוּ כָּל הָרוּחוֹת שֶׁבָּעוֹלָם בָּאוֹת וְנוֹשְׁבוֹת בּוֹ אֵין מְזִיזִין אוֹתוֹ מִמְּקוֹמוֹ, שֶׁנֶּאֱמַר (שָׁם), וְהָיָה כְּעֵץ שָׁתוּל עַל מַיִם וְעַל יוּבַל יְשַׁלַּח שָׁרָשָׁיו וְלֹא יִרְאֶה כִּי יָבֹא חֹם, וְהָיָה עָלֵהוּ רַעֲנָן, וּבִשְׁנַת בַּצֹּרֶת לֹא יִדְאָג, וְלֹא יָמִישׁ מֵעֲשׂוֹת פֶּרִי:}

~ לִלְמֹד עַל מְנָת לַעֲשׂוֹת

הַתַּנָּא מְלַמְּדֵנוּ שֶׁמִּי שֶׁמַּרְבֶּה לִלְמֹד אֲבָל אֵינוֹ מַרְבֶּה לְקַיֵּם אֶת מַה שֶׁלּוֹמֵד, מַעֲלָתוֹ פְּחוּתָה מִמִּי שֶׁלּוֹמֵד מְעַט וּמְקַיֵּם אֶת כָּל מַה שֶׁלּוֹמֵד, מִפְּנֵי שֶׁעִקַּר הַלִּמּוּד הוּא כְּדֵי לַעֲשׂוֹת וּלְקַיֵּם אֶת מַה שֶׁלּוֹמֵד.

כַּיּוֹצֵא בָּזֶה אָמְרוּ בַּמִּדְרָשׁ רַבָּה: הַלָּמֵד שֶׁלֹּא עַל מְנָת לַעֲשׂוֹת, נוֹחַ לוֹ שֶׁלֹּא נִבְרָא. אָמַר רַבִּי יוֹחָנָן, הַלָּמֵד שֶׁלֹּא עַל מְנָת לַעֲשׂוֹת, נוֹחַ לוֹ שֶׁנֶּהְפְּכָה שוליתו עַל פָּנָיו וְלֹא יָצָא לַאֲוִיר הָעוֹלָם. אָמַר רַבִּי אָחָא, הַלָּמֵד עַל מְנָת לַעֲשׂוֹת, זוֹכֶה לְהַקְבִּיל רוּחַ הַקֹּדֶשׁ.

מָשָׁל לְמַה הַדָּבָר דּוֹמֶה, לִשְׁנֵי פּוֹעֲלִים עוֹבְדֵי אֲדָמָה, שֶׁמְּקַבְּלִים בִּשְׂכָרָם אֲחוּזִים מִן הַפֵּרוֹת שֶׁתּוֹצִיא הָאֲדָמָה, וּשְׁנֵיהֶם נִקְרְאוּ לַעֲבוֹד בְּשֵׁרוּת אֵצֶל הַמֶּלֶךְ עַל מְנָת לִשְׁתּוֹל בַּעֲבוּרוֹ פַּרְדֵּס, וּלְטַפֵּחַ אֶת אִילָנוֹתָיו כְּדֵי שֶׁיִּתְּנוּ פֵּרוֹת.

הָאֶחָד הֶעֱבִיר אֶת הַזְּמַן בְּבַטָּלָה גְּמוּרָה וְנִמְנָע מֵעֲבוֹדָה, בִּגְלַל כָּל מִינֵי תֵּרוּצִים שׁוֹנִים וּמְשֻׁנִּים, וְכָךְ נִשְׁאֲרָה חֶלְקַת הָאֲדָמָה שׁוֹמֵמָה. 

לְעֻמָּתוֹ, הַפּוֹעֵל הַשֵּׁנִי עָבַד בַּחֲרִיצוּת, שָׁתַל אִילָנוֹת, הִשְׁקָה, גַזָּם, נִכֵּשׁ, וְטִפַּח אֶת הָעֵצִים, עַד שֶׁהֵם הוֹצִיאוּ פֵּרוֹת לְתִפְאֶרֶת.

וְהִנֵּה כַּאֲשֶׁר הִגִּיעַ הַזְּמַן לִקְצֹר אֶת הַפֵּרוֹת, הוּא הָלַךְ וְקָצַץ בְּגַסּוּת אֶת עַנְפֵי הַפֵּרוֹת בְּיַחַד עִם פֵּרוֹתֵיהֶם, וּבְכָךְ הִשְׁחִית אֶת הָעֵצִים הַנִּפְלָאִים שֶׁטִיפַּח.

מוּבָן כִּי כַּעֲסוֹ שֶׁל הַמֶּלֶךְ עַל הַפּוֹעֵל הַשֵּׁנִי, יִגְבַּר פִּי כַּמָּה וְכַמָּה מֵאָשֵׁר עַל הַפּוֹעֵל הָרִאשׁוֹן, שֶׁאָמְנָם גַּם הוּא אִכְזֵב אֶת הַמֶּלֶךְ מִשּׁוּם שֶׁלֹּא עָמַד בְּמַטָּלָה שֶׁהֻטְּלָה עָלָיו וְלֹא מֵילָא אֶת תַּפְקִידוֹ נֶאֱמָנָה. 

אַךְ מַעֲשָׂיו שֶׁל הַשֵּׁנִי חֲמוּרִים הַרְבֵּה יוֹתֵר, מִשּׁוּם שֶׁהוּא הִשְׁחִית דָּבָר טוֹב וּמְשֻׁבָּח שֶׁהוּא בְּעַצְמוֹ עֲמַל וְטִפַּח וְגִדֵּל, וּבְכָל זֹאת הוּא הָפַךְ אֶת הַקְּעָרָה עַל פִּיהָ וְהִשְׁחִית אֶת כָּל עֲמָלוֹ לָרִיק, בְּכָךְ הוּא הוֹכִיחַ זִלְזוּל וּבִזָּיוֹן בַּעֲבוֹדָתוֹ וּבַשָּׂכָר שֶּׁקָּצַב לוֹ הַמֶּלֶךְ. 

הַנִּמְשָׁל הוּא, שֶׁהַפּוֹעֵל הָרִאשׁוֹן הוּא הָאָדָם שֶׁלֹּא לָמַד כְּלָל, וּמִמֵּילָא אֵינֶנּוּ מְקַיֵּם מִצְווֹת. בָּרוּר כִּי אֵין לַבּוֹרֵא עוֹלָם נַחַת רוּחַ מִמֶּנּוּ, וְהוּא עָתִיד לִתֵּן אֶת הַדִּין עַל שֶּׁמָּעַל בְּתַפְקִידוֹ. 

אוּלָם גָּרוּעַ הֵימֶנּוּ הוּא הָאִישׁ "שֶׁחָכְמָתוֹ מְרֻבָּה מִמַּעֲשָׂיו", שֶׁלָּמַד שֶׁלֹּא עַל מְנָת לַעֲשׂוֹת, וַהֲרֵי הוּא כְּאוֹתוֹ פּוֹעֵל הַשֵּׁנִי לֹא לִקֵּט אֶת פְּרִי חָכְמָתוֹ, אֶלָּא הֵנִיחַ לָרוּחַ לַעֲקוֹר אֶת הָאִילָן מִן הַשֹּׁרֶשׁ, וּבָזֶה יָרַד כָּל עֲמָלוֹ וִיגִיעוֹ לָאֲבַדּוֹן.

**INDEX_WRITE=<p>
# מִשְׁנָה יח
{רַבִּי אֱלִיעֶזֶר בֶּן חִסְמָא אוֹמֵר, קִנִּין וּפִתְחֵי נִדָּה, הֵן הֵן גּוּפֵי הֲלָכוֹת. תְּקוּפוֹת וְגִמַּטְרְיָאוֹת, פַּרְפְּרָאוֹת לַחָכְמָה:}

**INDEX_WRITE=<BR><HR><BR>
^ פֶּרֶק ד
**INDEX_WRITE=<p>
# מִשְׁנָה א

{ בֶּן זוֹמָא אוֹמֵר, אֵיזֶהוּ חָכָם, הַלּוֹמֵד מִכָּל אָדָם, שֶׁנֶּאֱמַר (תְּהִלִּים קיט), מִכָּל מְלַמְּדַי הִשְׂכַּלְתִּי כִּי עֵדְוֹתֶיךָ שִׂיחָה לִּי. אֵיזֶהוּ גִּבּוֹר, הַכּוֹבֵשׁ אֶת יִצְרוֹ, שֶׁנֶּאֱמַר (מִשְׁלֵי טז), טוֹב אֶרֶךְ אַפַּיִם מִגִּבּוֹר וּמֹשֵׁל בְּרוּחוֹ מִלֹּכֵד עִיר. אֵיזֶהוּ עָשִׁיר הַשָּׂמֵחַ בְּחֶלְקוֹ, שֶׁנֶּאֱמַר (תְּהִלִּים קכח), יְגִיעַ כַּפֶּיךָ כִּי תֹּאכֵל אַשְׁרֶיךָ וְטוֹב לָךְ. אַשְׁרֶיךָ, בָּעוֹלָם הַזֶּה. וְטוֹב לָךְ, לָעוֹלָם הַבָּא. אֵיזֶהוּ מְכֻבָּד, הַמְכַבֵּד אֶת הַבְּרִיּוֹת, שֶׁנֶּאֱמַר (שְׁמוּאֵל א ב), כִּי מְכַבְּדַי אֲכַבֵּד וּבֹזַי יֵקָלוּ: }

~ מִיהוּ חֲכַם אֲמִתִּי

מְקֻבָּל אֶצְלֵנוּ לִקְרֹא לָאָדָם גָּדוֹל בַּתּוֹרָה, בְּשֵׁם "תַּלְמִיד חֲכַם", וְלֹא קוֹרְאִים לוֹ "חֲכַם", אַף עַל פִּי שֶׁהוּא מְשַׁמֵּשׁ כְּרַב הַמְּלַמֵּד תּוֹרָה לָרַבִּים, וּמוֹרֶה הוֹרָאָה בְּיִשְׂרָאֵל. וְזֹאת מִשּׁוּם שֶּׁאֵין סוֹף לַחָכְמָה, וְאֵין שׁוּם אָדָם שֶׁיָּכוֹל לוֹמַר שֶׁזָּכָה לִלְמֹד אֶת כָּל חָכְמַת הַתּוֹרָה, אֶלָּא תָּמִיד יֵשׁ עֲדַיִן מַה לִלְמֹד וּמִמִּי לִלְמֹד. 

וּכְמוֹ שֶׁמְּסַפְּרִים עַל 'בַּעַל הַתַּנְיָא', שֶׁבִּקֵּשׁ מֵהַמַּגִּיד מֵישָׁרִים בְּעִירוֹ, שֶּׁיֹּאמַר לוֹ דִּבְרֵי תּוֹכֵחָה וּמוּסָר. הַמַּגִּיד שֶׁהָיָה מֻפְתָּע מְאֹד מֵהַבַּקָּשָׁה, נִקְלַע לְמַצָּב קָשֶׁה, כֵּיצַד יָעִיז לְהוֹכִיחַ אֶת הָרַב הַגָּדוֹל מִמֶּנּוּ לְאָיִן עָרֹךְ בַּתּוֹרָה וּבְיִרְאָה. וּמֵאִידָךְ גִּיסָא, אֵין זֶה מִן הָרָאוּי לְסָרֵב לָרַב, שֶׁהֲרֵי אֵין מְסָרְבִים לַגָּדוֹל. 

נִגַּשׁ הַמַּגִּיד מֵישָּׁרִים לְבַעַל הַתַּנְיָא וְאָמַר לוֹ: מַה אוֹמָר וּמַה אֲדַבֶּר בִּפְנֵי הַדְרַת גְּאוֹנוֹ, הֲרֵי כָּל מַה שֶׁאֲנִי יוֹדֵעַ, גַּם כְּבוֹד תּוֹרָתוֹ יוֹדֵעַ, וּמַה שֶׁכְּבוֹד תּוֹרָתוֹ אֵינוֹ יוֹדֵעַ, גַּם אֲנִי אֵינִי יוֹדֵעַ. אִם כֵּן, מַהוּ בֶּאֱמֶת הַהֶבְדֵּל בֵּין שְׁנֵינוּ? מַה שֶׁאֲנִי אֵינֶנִּי יוֹדֵעַ וּכְבוֹד הָרַב יוֹדֵעַ.

אַךְ בְּכָל זֹאת, הַהֶבְדֵּל בֵּין מַה שֶׁאֲנִי אֵינֶנִּי יוֹדֵעַ לְבֵין מַה שֶׁהָרַב יוֹדֵעַ, הוּא הַרְבֵּה יוֹתֵר קָטָן מִן הַהֶבְדֵּל שֶׁיֵּשׁ בֵּין מַה שֶׁהָרַב יוֹדֵעַ לְבֵין מַה שֶׁהוּא עֲדַיִן אֵינוֹ יוֹדֵעַ... כְּשֶׁשָּׁמַע בַּעַל הַתַּנְיָא אֶת הַדְּבָרִים הַלְלוּ, פָּרַץ בִּבְכִי גָּדוֹל.

~ לְקַבֵּל תּוֹכֵחָה מִכָּל אָדָם

חֲכַם אֲמִתִּי לֹא מִתְבַּיֵּשׁ לִלְמֹד וּלְקַבֵּל אֶת הָאֱמֶת מִמִּי שֶׁקָּטָן מִמֶּנּוּ בְּחָכְמָה וּבְגִיל וּבְמַעֲמַד, אֶלָּא אַדְּרַבָּה שָׂמַח הוּא לְקַבֵּל אֶת הָאֱמֶת מִמִּי שֶׁאָמְרָה, וְלֹא מְשַׁנֶּה מַה מַעֲמָדוֹ הַחֶבְרָתִי, וְאֵיךְ נִרְאָה מַרְאֵהוּ הַחִיצוֹנִי.

וּמְסַפְּרִים עַל רַבָּה הַמְּפֻרְסָם שֶׁל קְרַאקוֹב, הָרַבִּי ר' הֶעשֶׁל, שֶׁנָּסַע פַּעַם לְסַיֵּר בָּעֲיָירוֹת הַסְּמוּכוֹת לְעִירוֹ, כְּדֵי לַעֲמוֹד מִקָּרוֹב עַל הַמַּצָּב הָרוּחָנִי הַשּׂוֹרֵר שָׁם. בְּמַהֲלַךְ מַסָּעוֹ, הִגִּיעַ הָרַב הֶעשֶׁל עֶרֶב אֶחָד אֶל עֲיָרָה קְטַנָּה, בָּהּ הָיָה מִסְפַּר הַיְּהוּדִים מוּעָט.

כִּשְׁמֹעַ תּוֹשָׁבֵי הַמָּקוֹם עַל בּוֹא הָרַב אָחֲזָה בָּהֶם הִתְרַגְּשׁוּת רַבָּתִי, וְהֵם הִזְדָּרְזוּ וְהֵכִינוּ לָאוֹרֵחַ סְעוּדָה מְכֻבֶּדֶת בְּפוּנְדָק הַמְּקוֹמִי. הָרַב נִצֵּל אֶת הַהִזְדַּמְּנוּת לְשׂוֹחֵחַ עִמָּם בְּדִבְרֵי תּוֹרָה, וּלְקָרֵב אֶת לְבָבוֹת יִשְׂרָאֵל זֶה לָזֶה וְלַאֲבִיהֶם שֶׁבַּשָּׁמַיִם. כָּךְ נִמְשְׁכָה הַסְּעוּדָה עַד שָׁעָה מְאֻחֶרֶת.

וְהִנֵּה נִכְנַס לַפֻּנְדָּק יְהוּדִי שֶׁהִתְעוֹרֵר זֶה עַתָּה מִשְּׁנָתוֹ, הָיָה זֶה מְלַמֵּד הָעֲיָרָה אֲשֶׁר בְּמֶשֶׁךְ הַיּוֹם הָיָה עוֹשֶׂה מְלַאכְתּוֹ נֶאֱמָנָה, וּמִידֵי עֶרֶב פָּרַשׁ מֻקְדָּם לִשְׁנַת לַיְלָה, עַל מְנָת לָקוּם בִּזְמַן לְתִקּוּן חֲצוֹת. 

בְּלִי לָדַעַת מַה פֵּשֶׁר הַסְּעוּדָה וּמִיהוּ הַיּוֹשֵׁב בְּרֹאשׁ הַשֻּׁלְחָן, נִגַּשׁ הַמְּלַמֵּד בִּתְמִימוּתוֹ לְרַבִּי הֶעשֶׁל שֶׁיָּשַׁב בָּרֹאשׁ, וְנָזַף בּוֹ קָשׁוֹת תּוֹךְ שֶׁהוּא מְצַטֵּט בְּפָנָיו פְּסוּקִים מִתִּקּוּן חֲצוֹת - "עַל נַהֲרוֹת בָּבֶל שָׁם יָשַׁבְנוּ גַּם בָּכִינוּ בְּזָכְרֵנוּ אֶת צִיּוֹן...", "אִם אֶשְׁכָּחֵךְ יְרוּשָׁלַיִם תִּשְׁכַּח יְמִינִי" וְכוּ' וְכוּ'... 

לְאַחַר מִכֵּן, הֵחֵל הָאִישׁ לִזְעֹק וְאָמַר: מַה אַתֶּם יוֹשְׁבִים כָּאן וְאוֹכְלִים וְשׁוֹתִים וְנֶהֱנִים בְּשָׁעָה שֶׁהַשְּׁכִינָה הַקְּדוֹשָׁה בּוֹכָה?! נִבְהַל רַבִּי הֶעשֶׁל מִן הַדְּבָרִים, וְהִזְדָּרֵז לְסַיֵּם אֶת הַסְּעוּדָה, וְנִפְרָד מֵהַקָּהָל שֶׁאַף הֵם הָיוּ נסערים מִדְּבָרָיו הָעַזִּים שֶׁל הַמְּלַמֵּד כְּלַפֵּי הָרַב הַנֶּעֱרָץ.

עִם שַׁחַר, הִזְעִיק הָרַב הֶעשֶׁל אֶת הַמְּלַמֵּד לָבוֹא אֵלָיו. כֻּלָּם סָבְרוּ שֶׁהָרַב יוֹכִיחוֹ עַל חֻצְפָּתוֹ, וְחִכּוּ בְּקוֹצֵר רוּחַ לְתוֹצָאוֹת הַשִּׂיחָהּ. אַךְ לְתַדְהֵמָתָם הָרַבָּה לֹא כֵּן הָיָה. הָרַב קָם מִמְּקוֹמוֹ לִכְבוֹד הַמְּלַמֵּד, וּשְׁאָלוֹ: מַה מַעֲשֶׂיךָ וּמַהִי מַּשְׂכֻּרְתֶּךָ? 

לְּאַחַר שֶׁהֵשִׁיב הַמְּלַמֵּד מַה שֶׁהֵשִׁיב, אָמַר לוֹ הָרַב בְּתַחֲנוּנִים: בּוֹא אִתִּי לֶקְרָאקוֹב, וַאֲשַׁלֵּם לְךָ מַשְׂכֹּרֶת כְּפוּלָה, וּתְשַׁמֵּשׁ לִי כְּמוֹכִיחַ, עַל כָּל שְׁגִיאָה וְעַל כָּל עָוֶל שֶׁתִּמְצָא בְּהִתְנַהֲגוּתִי תוֹכִיחֵנִי. 

נֵאוֹת הַמְּלַמֵּד לְהִצְטָרֵף לְרַבִּי הֶעשֶׁל, וּמִילֵא גַּם אֶת תַּפְקִידוֹ נֶאֱמָנָה. הוּא הִשְׁגִּיחַ עַל רַבִּי הֶעשֶׁל, דִּקְדֵּק עִמּוֹ בְּכָל מַעֲשָׂיו, וְלֹא חָסַךְ מִמֶּנּוּ אֶת שֵׁבֶט בִּקּוֹרְתוֹ.

בְּאֶחָד הַלֵּילוֹת שָׁקַע הָרַבִּי הֶעשֶׁל בְּסֻגְּיָה קָשָׁה בַּגְּמָרָא. בִּהְיוֹתוֹ שָׁקוּעַ רֹאשׁוֹ וְרֻבּוֹ בְּעֹמֶק הָעִיּוּן, לֹא הִבְחִין הָרַב כִּי כְּבַר עָלָה הַבֹּקֶר, וְכִי הוּא מֵאַחֵר לִתְפִלַּת שַׁחֲרִית. כְּשֶׁשָּׂם לֵב לְכָךְ, קָם בְּחָפְזָהּ וּמִהֵר לְעֵבֶר בֵּית הַכְּנֶסֶת, כְּשֶׁהוּא מְחַכֶּה כְּבָר לִשְׁמוֹעַ אֶת דְּבָרָיו הַנּוֹקְבִים שֶׁל הַמּוֹכִיחַ.

וְאָכֵן כְּבָר בְּמֶרְחַק הוּא הִבְחִין בַּמּוֹכִיחַ כְּשֶׁהוּא עוֹמֵד בַּשַּׁעַר וּמַמְתִּין לְמִלּוּי תַּפְקִידוֹ. הָרַב הִתְקָרֵב לְעֶבְרוֹ, וְחִכָּה שֶׁיַּטִּיחַ בּוֹ דְּבָרִים. אַךְ לְהַפְתָּעָתוֹ אַף מִילָה לֹא נֶאֶמְרָה. הַמּוֹכִיחַ פָּסַע לַאֲחוֹרָיו לְלֹא אוֹמֵר וּדְבָרִים, וְהָרַב נִכְנַס לְבֵית הַכְּנֶסֶת לַתְּפִלָּה. 

לְאַחַר הַתְּפִלָּה נִגַּשׁ הַמּוֹכִיחַ אֶל הָרַב הֶעשֶׁל, וּבִקֵּשׁ מִמֶּנּוּ שֶׁיְּשַׁחְרֵר אוֹתוֹ מִתַּפְקִידוֹ כְּמוֹכִיחַ, מִשּׁוּם שֶּׁאֵין הוּא מְסֻגָּל יוֹתֵר לְהוֹכִיחַ אֶת הָרַב. הָרַב הָיָה בָּטוּחַ שֶׁהַמּוֹכִיחַ כּוֹעֵס עָלָיו, וְחוֹשֵׁד בּוֹ כִּי הוּא מְזַלְזֵל בְּתוֹכְחוֹתָיו, לָכֵן הִתְחַנֵּן לְפָנָיו וְאָמַר: אָנָּא מְחַל לִי, וְהַמְשֵׁךְ לְהוֹכִחֵנִי, לֹא אֵחַרְתִּי הַיּוֹם מִשּׁוּם שֶׁאֲנִי מוֹאֵס בְּדִבְרֵי הַמּוּסָר שֶׁלְּךָ, חָלִילָה לִי מֵעֲשׂוֹת כֵּן, אֶלָּא שָׁקַעתִּי בְּסֻגְּיָה קָשָׁה, וְלֹא הִבְחַנְתִּי בַּשָּׁעָה הַמִּתְאַחֶרֶת. 

אוּלָם הַמּוֹכִיחַ פָּנָה אֵלָיו וְאָמַר: כַּאֲשֶׁר הִגִּיעַ הָרַב הַבֹּקֶר לַתְּפִלָּה, הִבְחַנְתִּי שֶׁמִּתְלַוַּה אֵלָיו נְשָׁמָה גְּדוֹלָה - נִשְׁמָתוֹ שֶׁל אֶחָד מִבַּעֲלֵי הַתּוֹסָפוֹת [ר"י מְאוֹרלִיאֲנְשׁ], אָמַרְתִּי בְּלִבִּי, אִם הָרַבִּי זוֹכֶה לִזְכוּת כָּזוֹ, אֵינוֹ זָקוּק לְתוֹכֵחוֹת שֶׁלִּי! וְאָכֵן עוֹד בְּאוֹתוֹ יוֹם, אָרַז הַמּוֹכִיחַ הַמְּלַמֵּד אֶת חֲפָצָיו, וְשָׁב לַעֲיָרָה הַקְּטַנָּה לְשַׁמֵּשׁ כִּמְלַמֵּד כְּבַתְּחִלָּה.

רְאֵה עַד כַּמָּה אָהַב רַבִּי הֶעשֶׁל לְקַבֵּל אֶת הָאֱמֶת אֲפִילּוּ מֵאָדָם קָטָן מִמֶּנּוּ, וְלֹא רַק שֶׁאָהַב זֹאת, אֶלָּא אַף שִׁלֵּם כֶּסֶף עֲבוּר כָּךְ שֶׁיּוֹכִיחַ אוֹתוֹ, וְיוֹרֶה לוֹ מַה הֵם הַדְּבָרִים שֶׁטְּעוּנִים אֶצְלוֹ שִׁפּוּר. זֶהוּ חֲכַם אֲמִתִּי שֶׁיּוֹדֵעַ לְקַבֵּל אֶת הָאֱמֶת מִכָּל אָדָם. כָּזֶה רְאֵה וְקַדֵּשׁ!

~ הַחָכְמָה הִיא לִשְׁאֹף לִהְיוֹת חֲכַם 

דֶּרֶךְ נוֹסֶפֶת נִרְאָה לְבָאֵר, שֶׁהַמִּשְׁנָה בָּאָה לְלַמֵּד, שֶׁהָרוֹצֶה לִהְיוֹת חֲכַם, יֵשׁ לוֹ לִלְמֹד מִכָּל אָדָם, כְּלוֹמַר, מִמִּי שֶׁנֶּאֱמַר בּוֹ "וַיֶּחְכַּם מִכָּל הָאָדָם", דְּהַיְנוּ מִשְּׁלֹמֹה הַמֶּלֶךְ, שֶׁכֵּיצַד זָכָה שְׁלֹמֹה הַמֶּלֶךְ לְחָכְמָה?

כָּתוּב בְּסֵפֶר "מְלָכִים א'" (פֶּרֶק ג'): בְּגִבְעוֹן נִרְאָה ה' אֶל שְׁלֹמֹה בַּחֲלוֹם הַלָּיְלָה, וַיֹּאמֶר אֱלֹהִים: שְׁאַל מָה אֶתֶּן לָךְ. אָמַר שְׁלֹמֹה לִפְנֵי הַקָּדוֹשׁ בָּרוּךְ הוּא: אַתָּה הִמְלַכְתָּ אוֹתִי תַּחַת דָּוִד אָבִי, וְאָנֹכִי נַעַר קָטֹן לֹא אֵדַע צֵאת וָבֹא. וְנָתַתָּ לְעַבְדְּךָ לֵב שֹׁמֵעַ לִשְׁפֹּט אֶת עַמְּךָ, כִּי מִי יוּכַל לִשְׁפֹּט אֶת עַמְּךָ הַכָּבֵד הַזֶּה.

לְאַחַר שֶׁבִּקֵּשׁ שְׁלֹמֹה חָכְמָה כְּדֵי לִשְׁפּוֹט אֶת יִשְׂרָאֵל, וַיִּיטַב הַדָּבָר בְּעֵינֵי אֲדֹנָי כִּי שָׁאַל שְׁלֹמֹה אֶת הַדָּבָר הַזֶּה. וַיֹּאמֶר אֱלֹהִים אֵלָיו: יַעַן אֲשֶׁר שָׁאַלְתָּ אֶת הַדָּבָר הַזֶּה, וְלֹא שָׁאַלְתָּ לְּךָ עֹשֶׁר, וְלֹא שָׁאַלְתָּ נֶפֶשׁ אֹיְבֶיךָ, וְשָׁאַלְתָּ לְּךָ הָבִין לִשְׁמֹעַ מִשְׁפָּט, הִנֵּה עָשִׂיתִי כִּדְבָרֶיךָ, וְנָתַתִּי לְךָ לֵב חָכָם וְנָבוֹן, אֲשֶׁר כָּמוֹךָ לֹא הָיָה לְפָנֶיךָ וְאַחֲרֶיךָ לֹא יָקוּם כָּמוֹךָ.

וְהִמְשִׁילוּ חֲכָמֵינוּ ז''ל אֶת בַּקָּשַׁת שְׁלֹמֹה, הַמֶּלֶךְ שֶׁהָיָה חַיָּב אֶת חַיָּיו לְאָדָם שֶׁהִצִּילוֹ. אָמַר הַמֶּלֶךְ לְאוֹתוֹ אָדָם, בַּקֵּשׁ כָּל אֲשֶׁר תַּחְפֹּץ וָאֲמַלֵּא אֶת מְבוּקַשְׁךָ.

חָשַׁב הָאִישׁ: אִם אֲבַקֵּשׁ כָּבוֹד, הֲרֵי אֶשָּׁאֵר עָנִי וַחֲסַר כָּל. וְאִם אֲבַקֵּשׁ כֶּסֶף וְזָהָב, אֵין זֶה הַכֹּל בַּחַיִּים. לָכֵן הֶחְלִיט שֶּׁאֵין טוֹב יוֹתֵר מֵאָשֵׁר לְבַקֵּשׁ אֶת בַּת הַמֶּלֶךְ, וְלִהְיוֹת חָתָן הַמֶּלֶךְ. 

כְּשֶׁשָּׁמַע הַמֶּלֶךְ אֶת הַחְלָטָתוֹ, אָמַר לוֹ: יָפֶה בִּקַּשְׁתָּ, בִּקַּשְׁתָּ דָּבָר אֲשֶׁר כָּל יֶתֶר הַדְּבָרִים טְפֵלִים לוֹ, כִּי אֲנִי לֹא אוּכַל לָקַחַת חָתָן לְבִתִּי אִם קוֹדֵם לָכֵן לֹא אֶעֱשֶׂה אוֹתוֹ לְשַׂר חָשׁוּב וְעָשִׁיר. 

כָּךְ שְׁלֹמֹה הַמֶּלֶךְ כְּשֶׁבִּקֵּשׁ חָכְמָה, הֲרֵי כָּלַל בָּזֶה אֶת הַכֹּל, כְּמוֹ שֶׁכָּתוּב בְּמַסֶּכֶת נְדָרִים (דַּף מא.): "חָכְמָה קָנִיתָ מַה חָסַרְתָּ, חָכְמָה חָסַרְתָּ מַה קָנִיתָ".

נִמְצֵאנוּ לְמֵדִים, שֶּׁשְּׁלֹמֹה הַמֶּלֶךְ זָכָה לְחָכְמָה בִּגְלַל שֶׁבִּקֵּשׁ וְרָצָה אוֹתָהּ, וּמִי שֶׁאוֹהֵב וְרוֹצֶה לִלְמֹד תּוֹרָה, וְדוֹרֵשׁ וּמְבַקֵּשׁ מֵה' שֶׁיִּתֵּן לוֹ חָכְמָה, וְעוֹשֶׂה הִשְׁתַּדְּלוּת לְהַשִּׂיג אוֹתָהּ [כְּפִי שֶׁעָשָׂה שְׁלֹמֹה הַמֶּלֶךְ], הֲרֵי הוּא הֶחָכָם הָאֲמִתִּי, שֶׁיִּזְכֶּה בְּסוֹפוֹ שֶׁל דָּבָר לְקַבֵּל אֶת חָכְמַת הַתּוֹרָה.

*

מְסַפְּרִים שֶׁהַגָּאוֹן רַבִּי אַייזִיק חָרִיף הִגִּיעַ לִישִׁיבַת וּאלוּזִי'ן, כְּדֵי לְחַפֵּשׂ חָתָן לְבִתּוֹ, וֶהֱיוֹת וְלֹא הָיָה בְּכֹחוֹ לִבְחֹן אֶת כָּל בַּחוּרֵי הַיְּשִׁיבָה, שָׁאַל בְּבֵית הַמִּדְרָשׁ קֻשְׁיָא עֲצוּמָה, וְהִכְרִיז שֶׁהַבָּחוּר שֶׁיַּצְלִיחַ לְתָרֵץ אֶת הַקֻּשְׁיָא, יִהְיֶה חָתָן לְבִתּוֹ.

עָמְלוּ הַבַּחוּרִים וְאִמְצוּ אֶת מֹחָם, שֶׁהֲרֵי מִי אֵינוֹ חָפֵץ לִהְיוֹת חֲתָנוֹ שֶׁל גְּדוֹל הַדּוֹר. תּוֹרִים אֲרֻכִּים הִשְׂתַרְכוּ לִפְנֵי דֶּלֶת חַדְרוֹ שֶׁל הָרַב, בַּחוּרִים מֻפְלָגִים הִרְצוּ לְפָנָיו אֶת תִירוּצֵיהם, אַךְ אִישׁ לֹא הִצְלִיחַ לִמְצוֹא אֶת הַתֵּרוּץ הַנָּכוֹן לַקּוּשְׁיָא. 

לְאַחַר יָמִים אֲחָדִים, יָצָא הָרַב לְדַרְכּוֹ בְּיָדַיִם רֵקוֹת. וְהִנֵּה לְאַחַר שֶׁהִתְרַחֲקָה הַמֶּרְכָּבָה כַּמָּה מֶטְרִים, שָׁמַע הָעֶגְלוֹן קוֹל הַקּוֹרֵא "עָצוֹר, עָצוֹר". אֶחָד מִבַּחוּרֵי הַיְּשִׁיבָה קָרַב תָּשׁוּשׁ וְיָגֵעַ אֶל הַמֶּרְכָּבָה, וְאָמַר לָרַב: רַבִּי, חַיָּב אֲנִי לָדַעַת אֶת הַתֵּרוּץ, בְּבַקָּשָׁה תְגַלֵּה לִי אוֹתוֹ.

אוֹרוּ פָּנָיו שֶׁל ר' אַייזִיק, וּפָנָה לַבָּחוּר וְאָמַר: בְּךָ בָּחָרְתִּי, תְּשׁוּקָתְךָ לַתּוֹרָה הִיא אֲשֶׁר הָרִיצָה אוֹתְךָ עַד לְכָאן, לֹא הַכָּבוֹד הוּא זֶה שֶׁהִטְרִיד וְדָחַף אוֹתְךָ לְחַפֵּשׂ אֶת הַתֵּרוּץ, אֶלָּא אַהֲבַת הַתּוֹרָה וּבַקָּשַׁת הַחָכְמָה, וְלָכֵן אוֹתְךָ בָּחָרְתִּי, וְאַתָּה תִּהְיֶה חֲתָנִי.

@ גִּבּוֹר הַכּוֹבֵשׁ אֶת יִצְרוֹ

רַבֵּנוּ בְּחַיֵּי בְּסִפְרוֹ חוֹבוֹת הַלְּבָבוֹת, מְתָאֵר בְּדֶרֶךְ מָשָׁל: צָבָא הַחוֹזֵר בִּקְרָב לְאַחַר שֶּׁנִּצַּח אֶת הָאוֹיֵב. הַצָּבָא נִכְנַס בְּמִצְעָד צְבָאִי בִּרְחוֹבוֹת הָעִיר, וְכָל הַתּוֹשָׁבִים נֶאֱסָפִים וּמְרִיעִים לַמְנַצְּחִים, מְהַלְּלִים וּמְשַׁבְּחִים אֶת גְּבוּרָתָם אֶת אֹמֶץ לִבָּם. בְּרֹאשׁ הַמִּצְעָד נִמְצָא הַמֶּלֶךְ הַיּוֹשֵׁב בְּמֶרְכַּבְתּוֹ, וּבְעָבְרוֹ מְרִיעִים לוֹ הֲמוֹן הָעָם. 

פִּתְאוֹם רוֹאֶה הַמֶּלֶךְ בַּצַּד אֶת יְדִידוֹ יוֹעֲצוֹ הַנֶּאֱמָן, וְאִישׁ סוֹדוֹ אֲשֶׁר הַמֶּלֶךְ מַעֲרִיכוֹ בִּזְכוּת יוֹשְׁרוּ וַחֲסִידוּתוֹ. הוּא מַבְחִין שֶׁיָּדִיד זֶה אֵינוֹ שֻׁתָּף לְצָהֲלָה שֶׁמִּסָּבִיב, וּפָנָיו מַבִּיעִים דְּאָגָה. 

נִגַּשׁ אֵלָיו הַמֶּלֶךְ וּשְׁאָלוֹ: מַדּוּעַ נָפְלוּ פָּנֶיךָ? עָנָה לוֹ הֶחָסִיד: אֲדוֹנִי הַמֶּלֶךְ, נִצַּחְתָּ בַּמַּעֲרָכָה הַקְּטַנָּה, אוּלָם כָּעֵת אַתָּה נִצָּב בְּפֶתַח הַמַּעֲרָכָה הַגְּדוֹלָה וַאֲנִי מֻדְאָג מְאֹד מִתּוֹצְאוֹתֶיהָ. 

שָׁאָלוּ הַמֶּלֶךְ: מַהִי הַמִּלְחָמָה הַגְּדוֹלָה אֲשֶׁר אַתָּה מְדַבֵּר עָלֶיהָ? עָנָה לוֹ הַיָּדִיד: 'מִלְחֶמֶת הַיֵּצֶר וְחַיָּלָיו'... כָּעֵת לְאַחַר הַנִּצָּחוֹן, מַתְחִילָה הַמִּלְחָמָה הַגְּדוֹלָה, מִלְחָמָה שֶׁתִּמָּשֵׁךְ לָנֶצַח, וְתַתְחִיל בְּכָל יוֹם מֵחָדָשׁ לְאוֹרֵךְ כָּל הַחַיִּים.

*

יֵשׁ לִשְׁאוֹל, מַדּוּעַ נֶאֱמַר "הַכּוֹבֵשׁ" אֶת יִצְרוֹ, וְלֹא נֹאמַר "הַגּוֹבֵר" עַל יִצְרוֹ? 

וְנִרְאָה לְיַשֵּׁב זֹאת עַל פִּי הַמָּשָׁל שֶׁאָמַר רַבִּי נַפְתָּלִי טְרוֹפ זַצַ"ל: מָשָׁל לְמַה הַדָּבָר דּוֹמֶה, לְאָדָם שֶׁשּׁוֹדְדִים חֲטְפוּהוּ וֶהֱטִילוּהוּ עַל אִי קָטָן נִדָּח. הָאִישׁ הִסְתַּכֵּל סְבִיבוֹ וּמָצָא עַצְמוֹ מֻקָּף מַיִם מִכָּל עֲבָרָיו, גַּלְמוּד אָבוּד וְאֻמְלַל. 

בְּלֵית בְּרֵירָה, אָזַר אֹמֶץ, וְהִתְקָרֵב אֶל הַחוֹף, וְהִנֵּה כַּאֲשֶׁר הִתְכּוֹפֵף אֶל הַנָּהָר לִטּוֹל מְעַט מַיִם בִּכְדֵי לְהִתְרַעֲנֵן מְעַט מֵעֲיֵפוּתוֹ וְלִרְווֹת אֶת צִמְאוֹ, נוֹכָח לְתִמְהוֹנוֹ שֶּׁאֵין שָׁם מַיִם כְּלָל, אֶלָּא שֶׁמִּתּוֹךְ טֵרוּף הַדַּעַת מֵחֲטִיפָתוֹ, נִרְאָה לוֹ בַּאֲחִיזַת עֵינַיִם כְּאִלּוּ הוּא מֻקָּף מַיִם שֶּׁאֵין לָהֶם סוֹף.

הוּא נִיסָה אֶת עַצְמוֹ, וְהֵחֵל צוֹעֵד, וְהִנֵּה הוּא רוֹאֶה שֶׁאָכֵן מִתַּחַת לְרַגְלָיו קַרְקַע מֻצָּקָה, וְכָךְ הִמְשִׁיךְ בַּהֲלִיכָתוֹ, וְהִרְגִּישׁ שֶׁהוּא מִתְקָרֵב לַיִּשּׁוּב, וְנוֹכַח הוּא לָדַעַת כִּי הַכֹּל הָיָה דִּמְיוֹן בִּלְבַד. 

כָּךְ הִיא מִלְחֶמֶת הַיֵּצֶר, הַיֵּצֶר הָרַע חוֹטֵף אֶת הָאָדָם לְאִי נִדָּח, וּמִתּוֹךְ טֵרוּף דַּעְתּוֹ, נִדְמֶה לוֹ שֶׁהַכֹּל מִסְּבִיבוֹ יָם גָּדוֹל שֶּׁאֵין לוֹ סוֹף, וְנִדְמֶה לָאָדָם שֶׁאֵינוֹ יָכוֹל לְקַיֵּם אֶת כָּל מִצְווֹת הַתּוֹרָה, וְאֵינוֹ יָכוֹל לְהִנָּצֵל מֵהָעֲבֵרוֹת וּמֵהַבְלֵי הָעוֹלָם הַזֶּה הַמַּקִּיפִים אוֹתוֹ מִכָּל צַד, וְנִרְאֶה לוֹ שֶׁכָּל קִיּוּם הַתּוֹרָה וְהַמִּצְווֹת אָבוּד מִמֶּנּוּ חַס וְשָׁלוֹם.

אֲבָל הֶחָכָם וְהַגִּבּוֹר הָאֲמִתִּי, נוֹכָח מִיַּד לָדַעַת שֶׁהַכֹּל הוּא אֲחִיזַת עֵינַיִם בִּלְבַד, וְדִמְיוֹן שָׁוְא, וְאֵין כָּל כָּךְ קֹשִׁי לְהִתְגַּבֵּר עַל תַּאֲווֹת וְנִסְיוֹנוֹת הָעוֹלָם הַזֶּה, וְלָכֵן כּוֹבֵשׁ הוּא אֶת יִצְרוֹ, וְנִצַּל מִתַּחְבּוּלוֹתָיו.

וּלְפִי זֶה יֵשׁ לוֹמַר שֶׁלֹּא שַׁיָּךְ כָּאן לָשׁוֹן "גְּבוּרָה", מִכֵּיוָן שֶׁהַכֹּל צִיּוּר מְדֻמְיָן, וּמַה שַׁיָּךְ לִגְבֹּר עַל דָּבָר שֶׁהוּא בִּדְיוֹנִי וְאַגָּדִי, וַהֲרֵי אֵין כָּאן אֶלָּא אֲחִיזַת עֵינַיִם הַכּוֹבֶשֶׁת אֶת לִבּוֹ שֶׁל הָאָדָם הַמוּקְסָם מֵהַמַּרְאוֹת שֶׁמַּרְאֶה לוֹ הַיֵּצֶר. וְלָכֵן יֵשׁ לְנַצֵּחַ אֶת הַיֵּצֶר עַל יְדֵי שֶּׁכּוֹבְשִׁים אֶת רְצוֹנוֹתֵינוּ הַגַּשְׁמִיִּים, וְאֵין צֹרֶךְ לְהַפְעִיל כּוֹחַ פִיזִי הַדּוֹרֵשׁ גְּבוּרָה, אֶלָּא כֹּחַ שִׂכְלִי כְּדֵי לְגַלּוֹת אֶת הַהַטְעָיָה שֶׁמַּצִּיב בְּפָנֵינוּ הַיֵּצֶר.

*

מַעֲשֵׂה בְּעָנִי אֶחָד שֶׁהָלַךְ לְטַיֵּל בֶּהָרִים, וְהִנֵּה נִתְגַּלְּתָה לוֹ מְצִיאָה - אֶבֶן יָפָה וְנֶהְדֶּרֶת שֶׁהָיְתָה נִרְאֵית כְּמוֹ יַהֲלוֹם יָקָר מְאֹד. הֶחְלִיט הֶעָנִי לָלֶכֶת לַבּוּרְסָת הַיַּהֲלוֹמִים, וּלְנַסּוֹת לִמְכּוֹר שָׁם אֶת הַיַּהֲלוֹם. 

הָלַךְ הֶעָנִי, והִמְתִּין עַל יָד שַׁעַר הַכְּנִיסָה לַבּוּרְסָה, והִמְתִּין לְאֶחָד הַסּוֹחֲרִים שֶׁיָּצָא מִן הַבִּנְיָן, עַל מְנָת שֶׁיּוּכַל לְעַנְיֵן אוֹתוֹ בִּרְכִישַׁת הַחֵפֶץ שֶׁמָּצָא.

הֶעָנִי לֹא הָיָה בָּקִי בִּמְחִיר הַיַּהֲלוֹמִים, וְלָכֵן הַיַּהֲלוֹם שֶׁבְּיָדוֹ שֶׁהָיָה גָּדוֹל וְנִפְלָא, הָיָה שָׁוֶה בְּעֵינָיו עֲשָׂרָה דּוֹלָרִים, וְאָכֵן הוּא נִגַּשׁ אֶל אֶחָד הַסּוֹחֲרִים וְהִצִּיג בְּפָנָיו אֶת הַחֵפֶץ שֶׁבְּיָדוֹ, וְשָׁאַל: אֲדֹנִי הַנִּכְבָּד, הַיּוֹם מָצָאתִי חֵפֶץ זֶה הַאִם תִּרְצֶה לִקְנוֹתוֹ מִמֶּנִּי תְּמוּרַת 10 דּוֹלָר?

הַסּוֹחֵר הֶהָמוּם לֹא הֶאֱמִין לְמִשְׁמַע אָזְנָיו, יָדַע הוּא כִּי שָׁוְיוֹ שֶׁל הַיַּהֲלוֹם מַגִּיעַ לְמִלְיוֹנֵי דּוֹלָרִים, וְכֵיצַד יִתָּכֵן שֶׁאָדָם זֶה מוּכָן לִמְכּוֹר לוֹ אוֹתוֹ תְּמוּרַת 10 דּוֹלָר? אֶת תְּמִיהָתוֹ לֹא הִצְלִיחַ הַסּוֹחֵר לִכְבּוֹשׁ בְּלִבּוֹ, וּמִפִּיו פָּרְצָה לָהּ קְרִיאָה: 10 דּוֹלָר??? הַאִם הִשְׁתַּגַּעְתַּ? 

הֶעָנִי נִבְהַל בְּשָׁמְעוֹ אֶת דִּבְרֵי הַסּוֹחֵר, וְחָשַׁב בְּלִבּוֹ, שֶׁכַּנִּרְאֶה הִפְרִיז מְעַט בִּדְרִישָׁתוֹ, וְדָרַשׁ סְכוּם מֻפְרָז מִדַּי עֲבוּר הַיַּהֲלוֹם, וּמִיַּד פָּנָה לַסּוֹחֵר וְהוֹדִיעַ לוֹ, כִּי מוּכָן הוּא לְהִתְפַּשֵּׁר בְּנוֹגֵעַ לַמְּחִיר, וּבִלְבַד שֶׁהַמְחִיר שֶׁיֻּסְכַּם יְשֻׁלַּם מִיַּד. וְאָכֵן מָכַר לוֹ אֶת הַיַּהֲלוֹם בְּפָחוֹת מֵעֲשָׂרָה דּוֹלָרִים, וּמִהֵר לִבְרֹחַ עִם הַכֶּסֶף, בְּחוֹשְׁבוֹ שֶּׁהִצְלִיחַ לַעֲשׂוֹת עֵסֶק גָּדוֹל, אַךְ לֹא יָדַע כַּמָּה הֶפְסֵד נִגְרַם לוֹ בִּגְלַל טִפְּשׁוּתוֹ.

הַנִּמְשָׁל: אוֹתָם אֲנָשִׁים שֶׁאֵינָם חוֹזְרִים בִּתְשׁוּבָה, דּוֹמִים מַמָּשׁ לְּבַעַל הַיַּהֲלוֹם, הֵם אֵינֶנּוּ יוֹדְעִים וּמְבִינִים כְּלָל אֶת עֶרְכָּהּ שֶׁל הַתְּשׁוּבָה וּמַעֲלָתָהּ, וּלְפִיכָךְ הֵם מוּכָנִים לִמְכּוֹר וּלְוַתֵּר עַל הַתְּשׁוּבָה, תְּמוּרַת כַּמָּה גְּרוּשִׁים שֶׁל הַבְלֵי הָעוֹלָם הַזֶּה.

@ עָשִׁיר הַשָּׂמֵחַ בְּחֶלְקוֹ

אָדָם הַמַּרְבֶּה נְכָסִים, הוּא נִסְחַף לְמַעַרְבֹּלֶת בִּלְתִּי פּוֹסֶקֶת שֶׁל מֵרוֹץ לִצְבִירַת מָמוֹן, וְסָחַף זֶה טוֹרֵד מִמֶּנּוּ אֶת מְנוּחָתוֹ, וְאַף אֵינוֹ מֵנִיחַ לוֹ לֵהָנוֹת מִמַּה שֶׁכְּבָר יֵשׁ לוֹ, כְּכָל שֶׁהוּא מַשִּׂיג יוֹתֵר, הוּא מְגַלֶּה שֶׁיֵּשׁ מִישֶׁהוּ שֶּׁהִצְלִיחַ לְהַשִּׂיג יוֹתֵר מִמֶּנּוּ, וְהוּא נוֹכָח לָדַעַת, שֶׁעֲדַיִן יֶשְׁנָם דְּבָרִים שֶׁאֵינָם בְּהֶשֵּׂג יָדוֹ. 

לְמַעֲשֵׂה, הֶעָנִי קָרוֹב לְהַגְשָׁמַת חֲלוֹמוֹתָיו יוֹתֵר מִן הֶעָשִׁיר. חֲלוֹמוֹתָיו שֶׁל הֶעָנִי מִסְתַּכְּמִים ב"לִגְמֹר אֶת הַחֹדֶשׁ", דְּהַיְנוּ לְהָבִיא פַּרְנָסָה לְבֵיתוֹ, לְהַעֲנִיק חִנּוּךְ לִילָדָיו, וְתוּ לֹא. לְעֻמַּת זֹאת, שְׁאִיפוֹתָיו שֶׁל הָאָמִיד, הֵן - בַּיִת עִם חָצֵר גְּדוֹלָה וּבְרֵכָה, וּמְכוֹנִית מְהֻדֶּרֶת וּבִגְדֵי פְּאֵר וְיֻקְרָה וְכוּ'. וְיֶשְׁנָם עֲשִׁירִים, שֶׁתְּאֵבִים לְהִשְׁתַּלֵּט עַל חֲבָרוֹת עֲנָק, וּלְהֵחָשֵׁב בֵּין גְּבִירֵי תֵּבֵל, וְכֵן הָלְאָה. 

לִפְנֵי מִסְפַּר שָׁנִים עָרְכוּ סֶקֶר, בּוֹ בָּדְקוּ מִי הֵם עֲשֶׂרֶת הָעֲשִׁירִים הַגְּדוֹלִים בְּיוֹתֵר בָּאָרֶץ, ודרגו אוֹתָם לְפִי רְכוּשָׁם. כַּאֲשֶׁר שָׁאֲלוּ אֶת הֶעָשִׁיר שֶׁהָעֳמַד בַּמָּקוֹם הַשֵּׁנִי "מַה דַּעְתְּךָ עַל תּוֹצָאוֹת הַסֶּקֶר, וַדַּאי יֵשׁ לְךָ סִפּוּק רַב מִכָּךְ". הֵשִׁיב הָאִישׁ וְאָמַר: "אֵינֶנִּי מְרֻצֶּה". עַל הַתְּמִיהָה מַדּוּעַ אֵינֶנּוּ מְרֻצֶּה, הֵשִׁיב: "הָיִיתִי מַעֲדִיף לִהְיוֹת בַּמָּקוֹם הָרִאשׁוֹן..."

רוֹאִים אָנוּ, שֶׁלֹּא רַק שֶׁהַמָּמוֹן וְהַנְּכָסִים אֵינָם מְקָרְבִים אֶת הָאֹשֶׁר, אֶלָּא בְּנוֹסָף לְכָךְ הֵם מַרְחִיקִים אוֹתוֹ יוֹתֵר וְיוֹתֵר. כָּךְ אָמְרוּ חֲכָמִים "אֵין אָדָם יוֹצֵא מִן הָעוֹלָם הַזֶּה וַחֲצִי תַּאֲוָתוֹ בְּיָדוֹ". (קֹהֶלֶת רַבָּה פָּרָשָׁה ג). 

נָכוֹן הַדָּבָר שֶׁפַּעַם אוֹ פַּעֲמַיִם בַּשָּׁנָה הוּא לוֹקֵחַ חֻפְשָׁה וּמְנַסֶּה לֵהָנוֹת מִפְּרִי עֲמָלוֹ. אוּלָם אוֹי לָהּ לְאוֹתָהּ חֻפְשָׁה, הֲלֹא עָלָיו לִהְיוֹת מְעֻדְכָּן בְּכָל עֵת מַה מַצָּבָהּ שֶׁל מְנָיָה פְּלוֹנִית, מַה מַאֲזָנָהּ שֶׁל חֶבְרָה אַלְמוֹנִית, וּמַה עִם עֵסֶק פְּלוֹנִי וְכוּ'.

 גַּם אִם יַצְלִיחַ לְהִמָּלֵט לְכַמָּה רְגָעִים מִטִּרְדוֹתָיו, הֲרֵי שֶׁהֲנָאָתוֹ מִמָּמוֹנוֹ בְּטֵלָה בְּשִׁשִּׁים לְנֹכַח הַדְּאָגוֹת שֶׁאוֹתוֹ מָמוֹן הִנְחִית עָלָיו, כְּמוֹ שֶׁכָּתַב רַבִּי יוֹסֵף בֶּן שׁוּשַׁן: כִּי הַשִּׂמְחָה וְהַהוֹלֵלוּת בָּעֹשֶׁר וּבַנְּכָסִים, אֶחָד מִנִּי הָאָלֶף מִן הַדְּאָגוֹת. 

בְּנוֹסָף לְכָךְ, לֹא רַק בְּעֵת חֻפְשָׁתוֹ הֲנָאָתוֹ שֶׁל אוֹתוֹ אָדָם נִפְגֶּמֶת, אֶלָּא אֲפִילּוּ שְׁנָתוֹ שֶׁל הֶעָשִׁיר נוֹדֶדֶת מֵעֵינָיו מֵחֲמַת דַּאֲגוֹתָיו, וּכְמוֹ שֶׁאָמַר שְׁלֹמֹה הַמֶּלֶךְ בְּקֹהֶלֶת: "וְהַשָּׂבָע לָעָשִׁיר אֵינֶנּוּ מַנִּיחַ לוֹ לִישׁוֹן". נִמְצֵאנוּ לְמֵדִים שֶׁהַמְּקַבֵּץ מָמוֹן, אֵינוֹ אֶלָּא מְקַבֵּץ דְּאָגָה.

~ נַחַת רוּחַ מֵעוֹשְׁרוֹ

בְּמַסֶּכֶת שַׁבָּת (דַּף כה:) אָמְרוּ: אֵיזֶהוּ עָשִׁיר, כָּל שֶׁיֵּשׁ לוֹ נַחַת רוּחַ בְּעוֹשְׁרוֹ. אֵיזֶהוּ עָשִׁיר, כָּל שֶׁיֵּשׁ לוֹ בֵּית הַכִּסֵּא סָמוּךְ לְשֻׁלְחָנוֹ.

מַקְשִׁים, מַאי קָמַשְׁמַע לָן שֶׁכָּל שֶׁיֵּשׁ לוֹ נַחַת רוּחַ בְּעוֹשְׁרוֹ נִקְרָא עָשִׁיר, וַהֲרֵי זֹאת מִשְׁנָה מְפֹרֶשֶׁת אֶצְלֵנוּ בְּאָבוֹת [אֵיזֶהוּ עָשִׁיר, הַשָּׂמֵחַ בְּחֶלְקוֹ]. וְעוֹד, מַה קָשׁוּר בֵּית הַכִּסֵּא לְעֹשֶׁר?

וְיֵשׁ לְיַשֵּׁב זֹאת עַל פִּי מַה שֶׁכָּתַב הֶעָנָף יוֹסֵף (שָׁם), שֶׁיֵּשׁ עָשִׁיר שֶׁשָּׂמֵחַ בְּחֶלְקוֹ, אֲבָל יֵשׁ לוֹ פִּזּוּר הַנֶּפֶשׁ, כְּלוֹמַר, שֶּׁאֵין כָּל נְכָסָיו נִמְצָאִים בְּמָקוֹם אֶחָד, אֶלָּא מְפֻזָּרִים בְּכָל מִינֵי מְקוֹמוֹת רְחוֹקִים, וְאֵין לוֹ נַחַת רוּחַ, מִכֵּיוָן שֶׁצָּרִיךְ לִטְרֹחַ וְלִדְאֹג עַל הַנְּכָסִים הַמְּפֻזָּרִים. וְלָכֵן אָמְרוּ כָּאן אֵיזֶהוּ עָשִׁיר, זֶה שֶׁיֵּשׁ לוֹ נַחַת רוּחַ בְּעוֹשְׁרוֹ, שֶׁנְּכָסָיו צְבוּרִים בְּמָקוֹם אֶחָד, וְאֵין לוֹ פִּזּוּר הַנֶּפֶשׁ.

נִמְצָא, שְּׁמִי שֶׁנְּכָסָיו מְפֻזָּרִים, אֵין לוֹ עֹשֶׁר אֲמִתִּי, מִכֵּיוָן שֶׁגּוּפוֹ מֻטְרָד לְחַזֵּר אַחַר נְכָסָיו שֶׁלֹּא יֹאבְדוּ, וְאוֹתָם טִרְדוֹת גּוֹרְמוֹת לוֹ חֳלָאִים בַּגּוּף וּבַנֶּפֶשׁ, וְאֵין לוֹ עֹשֶׁר מֻשְׁלָּם.

וּלְפִי זֶה מוּבָן לָמָּה מִי שֶׁיֵּשׁ לוֹ בֵּית כִּסֵּא סָמוּךְ לְבֵיתוֹ, נִקְרָא עָשִׁיר, מִכֵּיוָן שֶׁיֵּשׁ לוֹ יִשּׁוּב הַדַּעַת וְאֵינוֹ צָרִיךְ לְחַפֵּשׂ וְלָתוּר אַחַר בֵּית כִּסֵּא, וּמִמֵּילָא אֵין לוֹ פִּזּוּר הַנֶּפֶשׁ, וְגוּפוֹ בָּרִיא, וּבָזֶה נֶחְשָׁב לְעָשִׁיר אֲמִתִּי, שֶׁיֵּשׁ לוֹ נַחַת רוּחַ, וְחַי לְלֹא דְּאָגָה. 

*

וּמְסַפְּרִים עַל מֶלֶךְ אֶחָד שֶׁלֹּא הָיָה מְאֻשָּׁר וְהָיְתָה חֲסֵרָה לוֹ שִׂמְחַת חַיִּים. וּפָנָה לְאָדָם זָקֵן וְחָכָם כְּדֵי שֶׁיִּתֵּן לוֹ עֵצָה כֵּיצַד לְהַגִּיעַ לְאֹשֶׁר בַּחַיִּים. אָמַר לוֹ אוֹתוֹ חֲכַם, שֶׁכְּדֵי לִהְיוֹת מְאֻשָּׁר עָלָיו לִלְבֹּשׁ חֻלְצָה שֶׁל אָדָם מְאֻשָּׁר, וְעַל יְדֵי זֶה יִהְיֶה גַּם הוּא מְאֻשָּׁר.

שָׁמַע זֹאת הַמֶּלֶךְ וּמִיַּד פָּנָה לְאֶחָד מִידִידָיו הַמְּלָכִים, וְאָמַר לוֹ שֶׁיִּתֵּן לוֹ לִלְבֹּשׁ אֶת חֻלְצָתוֹ כִּי הוּא נִרְאָה לוֹ אָדָם מְאֻשָּׁר. אָמַר לוֹ אוֹתוֹ הַמֶּלֶךְ: לֹא אֲנִי הַכְּתֹבֶת הַנְּכוֹנָה, מִפְּנֵי שֶׁגַּם לִי יֵשׁ אֶת הַטִּרְדוֹת וְהַבְּעָיוֹת שֶׁלִּי, וְאֵינִי מְאֻשָּׁר כְּמוֹ שֶׁאַתָּה חוֹשֵׁב, וְלָכֵן חֻלְצָתִי לֹא תִּגְרֹם לְךָ אֶת הָאֹשֶׁר בַּחַיִּים. 

שָׁמַע זֹאת הַמֶּלֶךְ וּפָנָה לַמֶּלֶךְ אַחֵר, וְגַם שָׁם מָצָא תְּשׁוּבָה דּוֹמָה. וְכָךְ הִסְתּוֹבֵב בֵּין הַמְּלָכִים וְהַשָּׂרִים וְלֹא מָצָא אָדָם שֶׁאָכֵן הוּא מְאֻשָּׁר בֶּאֱמֶת. וְהִנֵּה בְּאֶחָד הַיָּמִים רָאָה אִכָּר עָנִי שֶׁעָסַק בַּעֲבוֹדָתוֹ כְּשֶׁהוּא נוֹתֵן אֶת קוֹלוֹ בְּשִׁיר וּבְשִׂמְחָה. 

פָּנָה אֵלָיו הַמֶּלֶךְ וְאָמַר: הַאִם אַתָּה מְאֻשָּׁר בַּחַיִּים? אָמַר לוֹ הָאִכָּר, בְּוַדַּאי, לֹא חָסֵר לִי דָּבָר וַאֲנִי מְאֹד מְאֻשָּׁר. שָׂמַח הַמֶּלֶךְ וְאָמַר: הַאִם אַתָּה מוּכָן לִמְכּוֹר לִי אֶת חֻלְצָתְךָ? תָּמַהּ הָאִכָּר: חֻלְצָתִי? אֵין לִי חֻלְצָה... 

אָז הֵבִין הַמֶּלֶךְ, שֶׁכַּוָּנָתוֹ שֶׁל אוֹתוֹ חֲכַם הָיְתָה לְלַמְּדוֹ, שֶׁהָאֹשֶׁר לֹא תָּלוּי בְּמָמוֹן וּבְכָבוֹד הַגָּדוֹל, אֶלָּא בְּהִסְתַּפְּקוּת בַּמּוּעָט, וַאֲפִילּוּ אָדָם לְלֹא חֻלְצָה, יָכוֹל לִהְיוֹת מְאֻשָּׁר אִם אָכֵן יוֹדֵעַ הוּא לְהִסְתַּפֵּק בְּמַה שֶׁיֵּשׁ.

~ לִשְׂמוֹחַ בְּחֶלְקוֹ הָרוּחָנִי

גַּם בְּרוּחָנִיּוּת יֵשׁ לִשְׂמוֹחַ בְּחֶלְקוֹ, כְּלוֹמַר, אִם לֹא זָכָה לְזִכָּרוֹן אוֹ לְחָכְמָה גְּדוֹלָה, צָרִיךְ לָדַעַת שֶׁכָּךְ רְצוֹן ה', שֶׁיַּעֲבֹד אוֹתוֹ עִם הַכֵּלִים הַלָּלוּ שֶׁנָּתְנוּ לוֹ מִן הַשָּׁמַיִם, וְלֹא יוֹתֵר מִכָּךְ.

וְכֵן אִם מֵחֲמַת מַצָּבוֹ הַכַּלְכָּלִי אוֹ הַבְּרִיאוּתִי, נִבְצַר מִמֶּנּוּ לִלְמֹד תּוֹרָה כְּפִי שֶׁהוּא חָפֵץ, צָרִיךְ הוּא לִשְׂמוֹחַ בְּאוֹתוֹ הַחֵלֶק שֶׁכֵּן זוֹכֶה לִלְמֹד, מִפְּנֵי שֶׁכָּךְ רְצוֹן ה' יִתְבָּרַךְ.

וּרְאָיָה לְכָךְ מָּצִינוּ בְּמַסֶּכֶת תַּעֲנִית (דַּף כא.), שֶׁאִילְפָא וְרַבִּי יוֹחָנָן הָיְתָה שְׁעָתָם דְּחוּקָה מְאֹד, וְעָסְקוּ בַּתּוֹרָה מִתּוֹךְ עֹנִי. פַּעַם אַחַת הֶחְלִיטוּ לַעֲסֹק בְּמִסְחָר כְּדֵי שֶׁיִּהְיֶה לָהֶם אֶפְשָׁרוּת לִלְמֹד תּוֹרָה מִתּוֹךְ יִשּׁוּב הַדַּעַת.

כְּשֶׁהָלְכוּ בַּדֶּרֶךְ, עָבְרוּ לְיַד קִיר רָעוּעַ וְיָשְׁבוּ שָׁם לֶאֱכוֹל. בְּאֶמְצַע הַאוֹכֵל שָׁמַע רַבִּי יוֹחָנָן שִׂיחָה שֶׁל שְׁנֵי מַלְאָכִים, שֶׁהָאֶחָד אוֹמֵר לַחֲבֵרוֹ: הָבָה וְנַפִּיל עֲלֵיהֶם אֶת הַכֹּתֶל הַזֶּה וְנַהַרְגֵם, מִפְּנֵי שֶׁעָזְבוּ אֶת הַתּוֹרָה שֶׁהִיא חַיֵּי עוֹלָם, וְהָלְכוּ לַעֲסֹק בְּפַרְנָסָה שֶׁהִיא חַיֵּי שָׁעָה.

אָמַר לוֹ חֲבֵרוֹ: הַנַּח לָהֶם, כִּי יֵשׁ בָּהֶם אֶחָד שֶׁשַּׁעְתּוֹ גְּדוֹלָה בְּהַצְלָחָה וְהִיא עוֹמֶדֶת לוֹ. רַבִּי יוֹחָנָן שָׁמַע אֶת שִׂיחַת הַמַּלְאָכִים, וְשָׁאַל אֶת אִילְפָא אִם גַּם הוּא שָׁמַע? אָמַר לוֹ: לֹא שָׁמַעְתִּי. 

אָמַר רַבִּי יוֹחָנָן בְּלִבּוֹ, מִמַּה שְׁאָנִי שָׁמַעְתִּי וְאִילְפָא לֹא שָׁמַע, כַּנִּרְאֶה שֶׁהִתְכַּוְּנוּ שֶׁהִגִּיעַ הַשָּׁעָה שֶׁלִּי לְהַצְלִיחַ. מִיַּד לְאַחַר הָאֲרוּחָה חָזַר לַיְּשִׁיבָה לִלְמֹד, וּמִינוּ אוֹתוֹ לִהְיוֹת רֹאשׁ יְשִׁיבָה, וְעִטְּרוּ אוֹתוֹ בִּזְהוּבִים.

וּבֵאֵר הָרַב יַעֲקֹב עָדַס שְׁלִיטָ"א בְּסִפְרוֹ דִּבְרֵי יַעֲקֹב, שֶׁחִלּוּקֵי הַדֵּעוֹת שֶׁהָיוּ בֵּין אִילְפָא וְרַבִּי יוֹחָנָן לְבֵין מַה שֶּׁדִּבְּרוּ מַלְאֲכֵי הַשָּׁרֵת, הוּא כָּךְ: רַבִּי יוֹחָנָן וְאִילְפָא חָשְׁבוּ, שֶׁמֵּאַחַר שֶּׁאֵין לָהֶם כָּרָאוּי מַה לֶאֱכוֹל, וְנִגְרָם לָהֶם חֻלְשָׁה בְּלִמּוּדָם, וְלֹא לָמְדוּ כְּפִי יְכָלְתָּם, לָכֵן הֶעֱדִיפוּ לָלֶכֶת לַעֲבוֹד כְּדֵי שֶׁיּוּכְלוּ לְאַחַר מִכֵּן לַחְזֹר לִלְמֹד כְּפִי כָּל יְכָלְתָּם. 

וְעַל זֶה בָּאוּ מַלְאֲכֵי הַשָּׁרֵת וְלִמְּדוּ אוֹתָם שֶׁמַּה שֶׁחָשְׁבוּ אֵינוֹ נָכוֹן, אֶלָּא כֵּיוָן שֶׁמֵּהַשָּׁמַיִם זִמְּנוּ לָהֶם מַצָּב זֶה שֶׁל דֹּחַק וְעֹנִי, אִם כֵּן, בַּמֶּה שֶׁכָּעֵת הֵם לוֹמְדִים תּוֹרָה בְּמַצָּבָם הַנּוֹכְחִי, דֶּרֶךְ זֶה יַגִּיעוּ בְּסוֹפוֹ שֶׁל דָּבָר אֶל הַלִּמּוּד שֶׁל כָּל יְכָלְתָּם. 

וְעִנְיָן זֶה נוֹגֵעַ לְמַעֲשֵׂה מְאֹד לְהַרְבֵּה אֲנָשִׁים, שֶׁיֵּשׁ הַרְבֵּה אֲנָשִׁים שֶׁהַרְבֵּה מֵהַזְּמַנִּים שֶׁבְּטֵלִים בָּהֶם מִן הַתּוֹרָה, הוּא מִפְּנֵי שֶׁמֵּאֵיזֶה סִבּוֹת שֶׁהֵם, נִרְאָה לָהֶם שֶׁבְּאוֹתָם הַזְּמַנִּים בְּשׁוּם אוֹפֶן אִי אֶפְשָׁר לָהֶם לִלְמֹד אֶת הַלִּמּוּד הַגָּמוּר שֶׁאֵלָיו הֵם רְגִילִים בְּנִצּוּל כֹּחוֹתֵיהֶם וְהָרִכּוּז. וּלְהַשְׁקִיעַ כֹּחוֹת עַל פַּחוֹת מִזֶּה, אֵינוֹ חָשׁוּב בְּעֵינֵיהֶם.

וּצְרִיכִים לָדַעַת שֶּׁאֵין זֶה דָּבָר נָכוֹן, אֶלָּא מוּטָל עַל הָאָדָם לִהְיוֹת שָׂמֵחַ בְּחֵלֶק הַנּוֹכְחִי שֶׁקִּבֵּל מֵאֵת ה', וְלַעֲבֹד אוֹתוֹ בְּאוֹתוֹ חֵלֶק, וְעַל יְדֵי זֶה יַגִּיעוּ לְעֹשֶׁר הָרוּחָנִי הָאֲמִתִּי.

וּבְהֶקְשֵׁר לָזֶה מְסֻפָּר עַל ר' נַפְתָּלִי אֲמְסטֶרְדַם, שֶׁאָמַר פַּעַם לְרַבּוֹ הַגָּאוֹן ר' יִשְׂרָאֵל מִסַּלַּנְט זַצַ"ל, אִם הָיָה לִי אֶת הַמֹּחַ שֶׁל הָרַב שַׁאֲגַת אַרְיֵה, וְאֶת הַלֵּב שֶׁל בָּעַל הַיְּסוֹד וְשֹׁרֶשׁ הָעֲבוֹדָה, וְאֶת הַמִּדּוֹת שֶׁל רַבֵּנוּ, אָז יָכֹלְתִּי לַעֲבוֹד אֶת ה'.

אָמַר לוֹ ר' יִשְׂרָאֵל: נַפְתָּלִי נַפְתָּלִי, בַּמֹּחַ שֶׁלְּךָ, בַּלֵּב שֶׁלְּךָ, וּבַמִּדּוֹת שֶׁלְּךָ, עָלֶיךָ לַעֲבוֹד אֶת ה' וְלִהְיוֹת מַה שֶׁאַתָּה צָרִיךְ לִהְיוֹת.

רַבִּי זוּשָׁא מְאֲנְפּוֹלִי הָיָה אוֹמֵר: אִם אַחֲרֵי הַמֵּאָה וְעֶשְׂרִים שֶׁלִּי כַּאֲשֶׁר אֶעֱמֹד בִּפְנֵי בֵּית דִּין שֶׁל מַעְלָה, יָבוֹאוּ וְיִשְׁאֲלוּ אוֹתִי ''זוּשָׁא לָמָּה לֹא הָיִיתָ כְּמוֹ מֹשֶׁה רַבֵּנוּ", מִשְּׁאֵלָה זוֹ אֵינֶנִּי מְפַחֵד, אַעֲנֶה לָהֶם מִיַּד "כִּי אֲנִי לֹא מֹשֶׁה רַבֵּנוּ". אִם יִשְׁאֲלוּ אוֹתִי "לָמָּה לֹא הָיִיתָ כְּמוֹ רַבִּי עֲקִיבָא", גַּם מִשְּׁאֵלָה זוֹ אֵינֶנִּי מְפַחֵד, וְאוֹמָר מִיַּד "כִּי אֲנִי לֹא רַבִּי עֲקִיבָא". 

אֲבָל הֲרֵי יִשְׁאֲלוּ אוֹתִי: "זוּשָׁא לָמָּה לֹא הָיִיתָ לְפָחוֹת זוּשָׁא", אוֹי, מִשְּׁאֵלָה זוֹ אֲנִי מְפַחֵד, עַל זֶה לֹא יִהְיֶה לִי מַה לַעֲנוֹת, כִּי אָכֵן זוּשָׁא יָכֹלְתִּי לִהְיוֹת, אֶת הַכֹּחוֹת שֶׁנָּתְנוּ לִי לֹא נִצַּלְתִּי, אֶת הַכִּשְׁרוֹנוֹת שֶׁהָיוּ בִּי לֹא מִצִּיתִי עַד תֹּם, לֹא עָמַדְתִּי בַּצִּפִּיּוֹת שֶׁהָיוּ לְבוֹרְאִי מִמֶּנִּי, אוֹי לִי מִיּוֹם הַדִּין אוֹי לִי מִיּוֹם הַתּוֹכֵחָה.

כְּלוֹמַר, מוּטָל עַל הָאָדָם לִשְׂמוֹחַ בַּשֵּׂכֶל וּבַחָכְמָה שֶׁה' יִתְבָּרַךְ חָנַן אוֹתוֹ, אַף עַל פִּי שֶׁאֵינוֹ בָּעַל כִּשָּׁרוֹן וְזִכָּרוֹן גָּדוֹל, שֶׁהֲרֵי בּוֹרֵא עוֹלָם רוֹצֶה שֶׁיַּעֲבֹד אוֹתוֹ אַךְ וְרַק עִם הַכֵּלִים הָאֵלּוּ וְלֹא עִם כֵּלִים אֲחֵרִים, וְלָכֵן גַּם הַתְּבִיעָה כְּלַפָּיו תִּהְיֶה פָּחוֹת קָשָׁה מֵאֲשֶׁר אָדָם שֶׁקִּבֵּל כִּשָּׁרוֹן וְשֶׂכֵל גְּאוֹנִי.
**INDEX_WRITE=<p>
# מִשְׁנָה ב

{ בֶּן עַזַּאי אוֹמֵר, הֱוֵי רָץ לְמִצְוָה קַלָּה כְּבַחֲמוּרָה, וּבוֹרֵחַ מִן הָעֲבֵרָה. שֶׁמִּצְוָה גּוֹרֶרֶת מִצְוָה, וַעֲבֵרָה גּוֹרֶרֶת עֲבֵרָה. שֶׁשְּׂכַר מִצְוָה, מִצְוָה. וּשְׂכַר עֲבֵרָה, עֲבֵרָה:}

@ מִצְוָה גּוֹרֶרֶת מִצְוָה 

בְּשַׁבָּת שׁוּבָה שְׁנַת תשס"ט, נִפְטַר בְּתֵל אָבִיב הָרַב פַּאלוּךְ זַצַ"ל, יְהוּדִי יָקָר שֶׁהִשְׁקִיעַ רַבּוֹת בְּמֶשֶׁךְ כָּל חַיָּיו בְּקֵרוּב צְעִירִים חִלּוֹנִיִּים לְדֶרֶךְ הַתּוֹרָה. הוּא הֵקִים בְּמָקוֹם מְגוּרָיו - בִּשְׁכוּנַת רָמַת הַחַיָּל, מָקוֹם תּוֹרָה בְּמִקְלָט מִתַּחַת לִפְנֵי הַקַּרְקַע, וּבוֹ הָיָה אוֹסֵף בַּחוּרִים שֶׁמֵּימֵיהֶם לֹא רָאוּ דַּף גְּמָרָא, וּמְלַמֵּד אוֹתָם, מִתּוֹךְ תִּקְוָה שֶׁהַמָּאוֹר שֶׁבַּתּוֹרָה יַחְזִירֵם לַמּוּטָב.

פַּעַם אַחַת יָשַׁב הָאִישׁ בְּבֵית הַמִּדְרָשׁ שֶׁבָּנָה, והִמְתִּין לַבַּחוּרִים. אוּלָם מִתּוֹךְ כָּל הַקְּבוּצָה שֶׁהָיְתָה אֲמוּרָה לָבוֹא, הִגִּיעַ רַק בָּחוּר אֶחָד... בִּתְחִלָּה הִמְתִּין הָאִישׁ, וְקִוָּה שֶׁבִּמְהֵרָה יִכָּנְסוּ הַמְאַחֲרִים, אוּלָם לְאַחַר הַמְתָּנָה חַסְרַת תּוֹחֶלֶת, הוּא הֵבִין שֶׁאַף אֶחָד מֵהֶם אֵינוֹ מִתְכַּוֵּן לָבוֹא הַיּוֹם. 

הַבָּחוּר שֶׁהִגִּיעַ, נִיסָה לְשַׁכְנֵעַ אוֹתוֹ לִלְמֹד לְכָל הַפָּחוֹת אִתּוֹ, אַךְ הָרַב פַּאלוּךְ סֵרַב, וְהֶחְלִיט לָצֵאת לָרְחוֹב וְלִמְצֹא עוֹד מִישֶׁהוּ שֶׁיִּשְׁתַּתֵּף בַּשִּׁעוּר. 

הַשְּׁנַיִם עָלוּ אֶל הָרְחוֹב הֶחָשׁוּךְ, אַךְ גַּם שָׁם לֹא הָיָה אִישׁ. שׁוּב נִיסָה הַבָּחוּר לְדַבֵּר עַל לִבּוֹ, וּלְשַׁכְנֵעַ אוֹתוֹ שֶּׁאֵין הַדָּבָר נּוֹרָא כָּל כָּךְ, וּבְאֶפְשָׁרוּתָם לִלְמֹד יָחַד, אוּלָם הַיְּהוּדִי סֵרֵב לִשְׁמוֹעַ עַל כָּךְ וְאָמַר לוֹ: לֹא וָלֹא, עָלֵינוּ לְזַכּוֹת יְהוּדִים נוֹסָפִים.

לְאַחַר מַחְשָׁבָה קְצָרָה, הֶחְלִיט לִדְפֹּק עַל דַּלְתוֹת בָּתֵּיהֶם שֶׁל הָאֲנָשִׁים, וְלֶאֱסֹף עַל יְדֵי כָּךְ אֲנָשִׁים לִלְמֹד. לַמְרוֹת תְּחוּשַׁת הַבּוּשָׁה שֶׁחָשׁ הַבָּחוּר, הוּא הֶחְלִיט לְהִצְטָרֵף אֵלָיו. 

הַשְּׁנַיִם נִכְנְסוּ לְבִנְיַן הַקָּרוֹב בְּיוֹתֵר אֲלֵיהֶם, וְנָקְשׁוּ עַל הַדָּלֶת הָרִאשׁוֹנָה שֶׁנִּקְרְתָה לִפְנֵיהֶם. לְאַחַר מִסְפַּר דַּקּוֹת נִפְתְּחָה הַדֶּלֶת בִּידֵי אָדָם חִלּוֹנִי שֶׁשָּׁאַל לִרְצוֹנָם, וְהַיְּהוּדִי הִצִּיעַ לוֹ בְּפַשְׁטוּת לָבוֹא לְלַמֵּד אִתָּם תּוֹרָה.

לְמַשְׁמַע הַדְּבָרִים, הֶחֱוִיר הַחִלּוֹנִי כַּסִּיד, וְנִרְאָה הָיָה כְּאָדָם הָעוֹמֵד לְהִתְעַלֵּף. זֵעָה קָרָה בִּצְבְּצָה מִמִּצְחוֹ, וְהַשְּׁנַיִם מִהֲרוּ לְהַגִּישׁ לוֹ כִּסֵּא וְכוֹס מַיִם. 

כַּאֲשֶׁר נִרְגַּע מְעַט וְהַצֶּבַע שָׁב אֶל פָּנָיו, הוּא סִמֵּן לָהֶם בְּיָדוֹ, וְהוֹבִיל אוֹתָם אֶל הַחֶדֶר הַפְּנִימִי. הוּא הֶרְאָה לָהֶם חֶבֶל וְאָמַר לָהֶם: דְּעוּ לָכֶם, בְּעֶרֶב זֶה, הִגַּעְתִּי לְמַצָּב נַפְשִׁי קָשֶׁה בְּיוֹתֵר, עַד שֶׁהֶחְלַטְתִּי שֶׁאֵינִי מְסֻגָּל לָשֵׂאת יוֹתֵר אֶת מַצָּבִי, וְעַל כֵּן אֶטֹּל אֶת נַפְשִׁי.

בְּאֶמְצָעוּת חֶבֶל זֶה, הָיִיתִי צָרִיךְ לְהִתְאַבֵּד, אוּלָם רֶגַע לִפְנֵי כֵּן לָחַשְׁתִּי וְאָמַרְתִּי: רִבּוֹנוֹ שֶׁל עוֹלָם, אִם אַתָּה קַיָּם, אָנָּא, שְׁלַח לִי מֶסֶר קָטָן וַאֲנִי מַּבְטִיחַ לְךָ שֶׁאֶחֱזֹר אֵלֶיךָ!... 

תּוֹךְ כְּדֵי אֲמִירַת הַדְּבָרִים, שָׁמַעְתִּי אֶת הַדְּפִיקוֹת שֶׁלָּכֶם, וְאַתֶּם קְרָאתֶם לִי לָבוֹא לִלְמֹד תּוֹרָה... אוֹתוֹ יְהוּדִי, שֶׁחַיָּיו הַפִיזִיִּים וְגַם הָרוּחָנִיִּים נִצְּלוּ, זָכָה לָשׁוּב בִּתְשׁוּבָה שְׁלֵמָה, וְהַיּוֹם בְּבֵיתוֹ נִמְסָרִים שִׁעוּרֵי תּוֹרָה. 

רְאֵה מַה זָכָה אוֹתוֹ רַב, שֶׁרָצָה לַעֲשׂוֹת מִצְוָה אַחֵר שֶׁל זִכּוּי הָרַבִּים, וּבִזְכוּת זֶה הִצִּיל נֶפֶשׁ מִיִּשְׂרָאֵל מִמִּיתָה גַּשְׁמִית וְרוּחָנִית...

*

מַעֲשֵׂה שֶׁהָיָה בְּתַלְמִיד חֲכַם אֶחָד, שֶׁרָצָה לִבְנוֹת מִרְפֶּסֶת בְּבֵיתוֹ כְּדֵי לַעֲשׂוֹת שָׁם סֻכָּה. כַּנָּהוּג נִגַּשׁ הַתַּלְמִיד חֲכַם לְכָל הַשְּׁכֵנִים וּבִקֵּשׁ אֶת חֲתִימָתָם, עַל מְנָת שֶׁיּוּכַל לְבַצֵּעַ אֶת הַבְּנִיָּה. כָּל הַשְּׁכֵנִים חָתְמוּ, מִלְּבַד מֵאֶחָד, שֶׁכֵּיוָן שֶׁשָּׁמַע שֶׁמְּדֻבָּר בְּסֻכָּה, אָמַר שֶׁהַדָּבָר מַפְרִיעַ לוֹ, וְכָל תַּחֲנוּנָיו וְהַפְצָרוֹתָיו שֶׁל הַתַּלְמִיד חֲכַם לֹא הוֹעִילוּ לוֹ.

גַּם כַּאֲשֶׁר הִצִּיעַ לוֹ הַתַּלְמִיד חֲכַם כֶּסֶף עֲבוּר הַסְכָּמָתוֹ, סֵרֵב לְכָךְ הַשָּׁכֵן. בִּשְׁלַב מְסֻיָּם נִיסָה הַתַּלְמִיד חֲכַם לְשַׁכְנֵעַ אֶת שְׁכֵנוֹ שֶׁהַדָּבָר מִשְׁתַּלֵּם לוֹ, כֵּיוָן שֶׁיִּהְיֶה לוֹ חֶלֶק בְּמִצְוַת הַסֻּכָּה, שֶׁהֲרֵי בִּלְעֲדֵי הַהַסְכָּמָה שֶׁלּוֹ, לֹא יוּכַל לִבְנוֹת סֻכָּה. אֲבָל גַּם זֶה לֹא הוֹעִיל דָּבָר.

מִי שֶׁבְּסוֹפוֹ שֶׁל דָּבָר שִׁכְנֵעַ אֶת הַשָּׁכֵן, הָיְתָה זוֹ אִשְׁתּוֹ שֶׁהֵבִינָה שֶׁאָכֵן הַדָּבָר מִשְׁתַּלֵּם לָהֶם לִזְכּוֹת בְּמִצְוָה יְקָרָה זוֹ. הַתַּלְמִיד חֲכַם כָּל כָּךְ שָׂמַח, עַד שֶׁהֵבִיא מַשְׁקֶה מְשֻׁבָּח לְבֵיתוֹ שֶׁל הַשָּׁכֵן, וְהֵרִים כּוֹסִית לְחַיִּים עִם שְׁכֵנוֹ, וּלְאַחַר מִכֵּן הֶחְתִּים אוֹתוֹ עַל הַסְכָּמָתוֹ שֶׁיִּבְנֶה סֻכָּה.

תּוֹךְ כְּדֵי כָּךְ, סָבַר הַתַּלְמִיד חֲכַם שֶׁמִּכֵּיוָן שֶׁשְּׁכֵנוֹ נָתַן לוֹ הַסְכָּמָה לִבְנוֹת סֻכָּה, הֲרֵי מִצְוָה גּוֹרֶרֶת מִצְוָה, וְהֶחְלִיט לִגְרוֹר אוֹתוֹ לְמִצְוָה אַחֶרֶת, וְהִצִּיעַ לוֹ לְהָנִיחַ תְּפִלִּין מִידֵי כָּל בֹּקֶר, וְלִקְרֹא קְרִיאַת שְׁמַע.

הַשָּׁכֵן הִסְכִּים לְכָךְ, אֲבָל בִּקֵּשׁ מִשְּׁכֵנוֹ הַחֲרֹדִי שֶׁיְּסַיֵּעַ לוֹ בְּכָךְ, מִשּׁוּם שֶׁמֵּעוֹלָם הוּא לֹא הֵנִיחַ תְּפִלִּין [אוֹתוֹ שָׁכֵן הָיָה לְמַעְלָה מִגִּיל 70].

הַתַּלְמִיד חֲכַם הִבְטִיחַ שֶׁיַּעֲזֹר לוֹ בְּכָךְ, אֲבָל צִיֵּן שֶׁכָּל זֶה לְגַבֵּי מִצְוַת הַנַּחַת תְּפִלִּין, אֲבָל בְּאָשֵׁר לִקְרִיאַת שְׁמַע, הִצִּיעַ לַשָּׁכֵן שֶׁיִּקְרָא קְרִיאַת שְׁמַע כְּשֶׁהוּא לְבַדּוֹ בַּחֶדֶר, כִּי יִתָּכֵן שֶׁיִּרְצֶה לִבְכּוֹת בְּעֵת אֲמִירַת קְרִיאַת שְׁמַע, וְאִם יִהְיֶה מִישֶׁהוּ בַּחֶדֶר, יִהְיֶה קָשֶׁה לְךָ לַעֲשׂוֹת כֵּן.

לְמָחֳרָת הִגִּיעַ הַתַּלְמִיד חֲכַם לְבֵיתוֹ שֶׁל הַשָּׁכֵן, וְהִנִּיחַ לוֹ תְּפִלִּין. לְאַחַר מִכֵּן הֶרְאָה לוֹ הֵיכָן נִמְצֵאת קְרִיאַת שְׁמַע בַּסִּדּוּר, וְלִפְנֵי שֶׁעָזַב אֶת הַחֶדֶר, קָבַע אִתּוֹ שֶׁלְּמָחֳרַת הוּא יָבוֹא שׁוּב כְּדֵי לְהָנִיחַ לוֹ תְּפִלִּין.

לְמָחֳרָת הַשָּׁכֵן לֹא הִתְקַשֵּׁר. כְּשֶׁרָאָה זֹאת הַתַּלְמִיד חֲכַם, הֶחְלִיט לִבְדּוֹק מַדּוּעַ הַשָּׁכֵן לֹא מִתְקַשֵּׁר, וְהִתְקַשֵּׁר הוּא לְבֵיתוֹ שֶׁל הַשָּׁכֵן. בַּעֲלַת הַבַּיִת הֱרִימָהּ אֶת הַטֶּלֶפוֹן, וְסִפְּרָה לַתַּלְמִיד חֲכַם: מִיַּד לְאַחַר שֶׁעָזַבְתָּ אֶת הַבַּיִת, הֵחֵל בַּעֲלִי לִקְרֹא קְרִיאַת שְׁמַע, וְאָכֵן עָשָׂה זֹאת מִתּוֹךְ בֶּכִי וּדְמָעוֹת שֶׁנִּמְשְׁכוּ זְמַן רַב.

וּמִיַּד לְאַחַר שֶּׁסִּיֵּם קְרִיאַת שְׁמַע, נִפְטַר, וְהָלָךְ לְעוֹלָמוֹ, מִתּוֹךְ קִיּוּם הַמִּצְווֹת הַלָּלוּ. רְאֵה לְמַה גָּרַמְתָּ, אַתָּה בְּסַךְ הַכֹּל בִּקַּשְׁתָּ מִמֶּנּוּ אִשּׁוּר לִבְנוֹת סֻכָּה, וּמִשְׁהֶסְכִּים - גָּרַרְתָּ אוֹתוֹ לְעוֹד שְׁתֵּי מִצְווֹת יְקָרוֹת שֶׁבִּזְכוּת הוּא מֵת כְּבַעַל תְּשׁוּבָה.  

@ עֲבֵרָה גּוֹרֶרֶת עֲבֵרָה

אוֹמְרִים חֲכָמֵינוּ ז''ל בְּמַסֶּכֶת שַׁבָּת (דַּף קה:): כָּךְ אָמָּנוּתוֹ שֶׁל יֵּצֶר הָרַע, הַיּוֹם אוֹמֵר לוֹ לָאָדָם 'עֲשֵׂה כָּךְ', וּלְמָחָר אוֹמֵר לוֹ 'עֲשֵׂה כָּךְ', עַד שֶּׁאוֹמֵר לוֹ 'עֲבֹד עֲבוֹדָה זָרָה', וְהָאָדָם הוֹלֵךְ וְעוֹבֵד. 

דַּרְכּוֹ שֶׁל הַיֵּצֶר לָבוֹא בִּדְבָרִים קְטַנִּים לָאָדָם, וּלְאַחַר שֶׁרוֹאֶה שֶׁהָאָדָם נִשְׁמַע לוֹ, מוֹסִיף הוּא עוֹד עֲבֵרָה, וְאִם גַּם לָזֶה הָאָדָם נִשְׁמַע, אֲזַי רוֹאֶה הַיֵּצֶר שֶׁיֵּשׁ לוֹ "קְלִיֶנְט" טוֹב, וּבְסוֹפוֹ שֶׁל דָּבָר מֵבִיא אֶת הָאָדָם אֶל הָעֲבֵרוֹת הַחֲמוּרוֹת בְּיוֹתֵר. 

דֻּגְמָא לְכָךְ אוֹמֵר דָּוִד הַמֶּלֶךְ ע"ה, בִּתְחִלַּת סֵפֶר "תְּהִלִּים" "אַשְׁרֵי הָאִישׁ אֲשֶׁר לֹא הָלַךְ בַּעֲצַת רְשָׁעִים, וּבְדֶרֶךְ חַטָּאִים לֹא עָמַד, וּבְמוֹשַׁב לֵצִים לֹא יָשַׁב" שׁוֹאֲלִים רַבּוֹתֵינוּ בְּמַסֶּכֶת עֲבוֹדָה זָרָה (יח:), מַדּוּעַ נֶאֶמְרוּ שְׁלוֹשֶׁת הַפְּעָלִים הַלָּלוּ 'הָלַךְ' 'עָמַד' 'יָשַׁב', וַהֲרֵי אִם הוּא לֹא הָלַךְ בַּעֲצַת רְשָׁעִים, אָז הוּא גַּם לֹא עָמַד, וְאִם הוּא לֹא עָמַד, אָז הוּא גַּם לֹא יָשַׁב?!

אֶלָּא לוֹמַר לְךָ, שֶׁאִם הָלַךְ בַּעֲצַת רְשָׁעִים, סוֹפוֹ לַעֲמוֹד, וְאִם עָמַד, סוֹפוֹ לָשֶׁבֶת, וְאִם יָשַׁב סוֹפוֹ לִהְיוֹת לֵץ כְּמוֹתָם. כְּלוֹמַר, הַחֵטְא עוֹלֶה בְּהַדְרָגָה, בִּתְחִלָּה אָדָם רַק "הוֹלֵךְ" לִרְאוֹת מַה שְׁלוֹם הַחֶבְרֶה.

לְאַחַר מִכֵּן הוּא מִתְעַכֵּב קְצָת בַּמָּקוֹם, וּמַתְחִיל לְשׂוֹחֵחַ עִם הַחֲבֵרִים מֵהֶעָבָר, וּמַעֲלֶה זִכְרוֹנוֹת, וּמְגַלֶּה ש"יֵשׁ עִם מִי לְדַבֵּר", וְלָכֵן נִשְׁאַר הוּא לַעֲמוֹד שָׁם, אֲבָל חָלִילָה אֵינוֹ יוֹשֵׁב בִּמְחִיצָתָם.

אוּלָם בְּסוֹפוֹ שֶׁל דָּבָר אָנוּ מוֹצְאִים אֶת אוֹתוֹ אָדָם יוֹשֵׁב עִמָּהֶם, וְנֶהְפָּךְ לִהְיוֹת לֵץ כְּמוֹתָם. לָכֵן הָעֵצָה הִיא לִבְרֹחַ מֵהָעֲבֵרָה, וְלֹא לָתֶת לַיֵּצֶּר אֶת הַהִזְדַּמְּנוּת לְהָבִיא אוֹתוֹ לַעֲמוֹד בֵּין הָרְשָׁעִים. 

*

בְּסֵפֶר "מֵעַם לוֹעֵז" מוּבָא מַעֲשֵׂה בְּמֶלֶךְ אֶחָד, שֶׁגָּזַר עַל יְהוּדִי אֶחָד לַעֲשׂוֹת אֶחָד מִשְּׁלֹשָׁה עֲבֵרוֹת; אוֹ זְנוּת, אוֹ לֶאֱכוֹל מַאֲכָל אָסוּר, אוֹ שֶׁיִּשְׁתֶּה יַיִן שֶׁלָּהֶם שֶׁהוּא אָסוּר מִשּׁוּם יַיִן נֶסֶךְ. 

אוֹתוֹ אָדָם בָּחַר בְּאִסּוּר שְׁתִיַּת יַיִן בְּחָשְׁבוֹ שֶׁזּוֹ הָעֲבֵרָה הַקַּלָּה בְּיוֹתֵר, מִפְּנֵי שֶׁאֵינָהּ כְּתוּבָה בַּתּוֹרָה אֶלָּא רַבָּנָן גָּזְרוּ לֹא לִשְׁתּוֹת יַיִן שֶׁל גּוֹיִים. אָמְנָם אוֹתוֹ הָאִישׁ לֹא יָדַע כִּי עֲבֵרָה קַלָּה גּוֹרֶרֶת אַחֲרֶיהָ עֲבֵרָה חֲמוּרָה, וְסוֹפוֹ שֶׁל דָּבָר הָיָה, שֶׁשָּׁתָה אֶת הַיַּיִן וְנִשְׁתַּכֵּר, וְאָכַל מַאֲכָלוֹת אֲסוּרוֹת, וְנִכְשַׁל בִּזְנוּת.

~ כֵּיצַד הָעֲבֵרָה גּוֹרֶרֶת עוֹד עֲבֵרָה

כָּתַב הַגָּאוֹן רַבִּי מֹשֶׁה סוֹפֵר בְּסִפְרוֹ "תּוֹרַת מֹשֶׁה": כִּי הַמַּשְׁחִית הַנִּבְרָא מֵהָעֲבֵרָה, הוּא רוֹדֵף אֶת זֶה שֶׁעָשָׂהוּ, עַד שֶׁגּוֹרֵם לוֹ שֶׁיִּשְׁנֶה בְּאִוַּלְתּוֹ לַעֲשׂוֹת עוֹד עֲבֵרָה וְלִבְרֹא עוֹד מַשְׁחִית כַּיּוֹצֵא בּוֹ. וְעַל דֶּרֶךְ זֶה "מִצְוָה גּוֹרֶרֶת מִצְוָה", שֶׁהַמַּלְאָךְ הַנִּבְרָא מִכֹּחַ הַמִּצְוָה, מוֹשְׁכוֹ לְקַיֵּם עוֹד מִצְווֹת, וּמִשּׁוּם כָּךְ, בַּעֲשׂוֹתוֹ מִצְוָה אַחַת בִּשְׁלֵמוּת, נִבְרָא עַל יָדָהּ מַלְאַךְ חָזָק מֻשְׁלָּם וְאַמִּיץ כֹּחַ הַדּוֹחֲפוֹ לַעֲשׂוֹת עוֹד מִצְווֹת.

הַדְּבָרִים יוּבְנוּ יוֹתֵר עַל יְדֵי מָשָׁל: מַעֲשֵׂה בִּשְׁנֵי שְׁכֵנִים, שֶׁלְּאֶחָד מֵהֶם הָיְתָה טַבַּעַת יְקָרָה עֲשׂוּיָה זָהָב וּמְשֻׁבֶּצֶת בְּיַהֲלוֹם, וְהַשֵּׁנִי חָמַד אֶת הַטַּבַּעַת, וְחִפֵּשׂ דֶּרֶךְ לְהַשִּׂיגָהּ. 

פַּעַם נִכְנְסוּ שְׁנֵיהֶם בְּשִׂיחָה, וְהָאִישׁ שֶׁחָמַד אֶת הַטַּבַּעַת אָמַר: קָנִיתִי הַיּוֹם טַבַּעַת עִם יַהֲלוֹם, וְאֵינִי יוֹדֵעַ אִם הִיא שָׁוָה אֶת הַסְּכוּם שֶׁדּוֹרְשִׁים בַּעֲבוּרָהּ. אָמַר לוֹ חֲבֵרוֹ, רְאֵה אֶת הַטַּבַּעַת שֶׁלִּי, שִׁלַּמְתִּי עֲבוּרָהּ אֶלֶף דִּינָרִים. בִּקֵּשׁ הַחַמְדָן לִרְאוֹת מִקָּרוֹב אֶת הַטַּבַּעַת, וַחֲבֵרוֹ הוֹרִיד אֶת הַטַּבַּעַת וְנָתַן לוֹ לִרְאוֹתָהּ. 

הַחַמְדָן הִסְתַּכֵּל יָפֶה בַּטַּבַּעַת, וּלְאַחַר מִכֵּן שָׂם אוֹתָהּ בְּכִיסוֹ. שָׁאַל חֲבֵרוֹ: מַה אַתָּה עוֹשֶׂה? עָנָה הַגַּנָּב: אֲנִי מַחְזִיר אֶת הַטַּבַּעַת לְכִיסִי... 

צָעַק בָּעַל הַטַּבַּעַת: זוֹ הַטַּבַּעַת שֶׁלִּי, תַּחְזִיר לִי אוֹתָהּ מִיַּד. אָמַר לוֹ הַחַמְדָן: אֶת טַבַּעֲתְּךָ הְחֶזַרְתִּי לְךָ, וְזוֹ הַטַּבַּעַת אֲשֶׁר קָנִיתִי. הַוִּכּוּחַ בֵּינֵיהֶם נִמְשָׁךְ עַד שֶׁהָאִישׁ שֶׁנִּגְנְבָה טַבַּעְתּוֹ, הִצִּיעַ לַגַּנָּב לָבוֹא עִמּוֹ לְבֵית הַדִּין. 

אָמַר הַגַּנָּב: לֹא אוּכַל לָלֶכֶת אִתְּךָ, כִּי אֵין לְבוּשִׁי יָפֶה, וּמִתְבַּיֵּשׁ אֲנִי לָלֶכֶת כָּךְ. נָתַן לוֹ בָּעַל הַטַּבַּעַת אֶת מְעִילוֹ, וְאָמַר לוֹ: קַח אֶת מְעִילִי וּבוֹא אִתִּי לְבֵית דִּין.

אָמַר הַגַּנָּב: אֲבָל אֵין לִי כֹּחַ לַעֲשׂוֹת אֶת כָּל הַדֶּרֶךְ הַזּוֹ בָּרֶגֶל. נָתַן לוֹ בָּעַל הַטַּבַּעַת אֶת חֲמוֹרוֹ, וְהָעִקָּר שֶׁיָּבוֹא אֶל הַדַּיָּן.

כְּשֶׁהִגִּיעוּ לְבֵית הַדִּין, בָּעַל הַטַּבַּעַת טָעַן אֶת טַעֲנָתוֹ. וּמַה יֵשׁ לְךָ לְהָשִׁיב עַל כָּךְ, שָׁאַל הַדַּיָּן. אָמַר הַגַּנָּב: אֲדוֹנִי הַדַּיָּן, שְׁכֵנִי הוּא שַׁקְרָן גָּדוֹל, וְאוּכָל לְהוֹכִיחַ זֹאת, הִנֵּה שְׁמַעְתֶּם אֶת טַעֲנָתוֹ שֶׁטַּבַּעַת זוֹ שַׁיֶּכֶת לוֹ, הוּא מְסֻגָּל בְּהֶחְלֵט לְסַפֵּר לָכֶם בְּלִי כָּל בּוּשָׁה שֶׁהַמְּעִיל שֶׁאֲנִי לוֹבֵשׁ גַּם כֵּן שַׁיָּךְ לוֹ.

אָכֵן, צָעַק הָאִישׁ, הַמְּעִיל שֶׁלִּי הוּא! אָמַר הַגַּנָּב: רוֹאִים אַתֶּם שֶׁצָּדַקְתִּי. תֵּכֶף הוּא גַּם לֹא יִתְבַּיֵּשׁ לִטְעוֹן שֶׁגַּם הַחֲמוֹר שֶּׁבָּאתִי עָלָיו שַׁיָּךְ לוֹ. הָאִישׁ הִתְרַגֵּז יוֹתֵר וַיִּוָּתֵר וְקָרָא: כַּמּוּבָן שֶׁהַחֲמוֹר שֶׁלִּי!!!

הַדַּיָּן שֻׁכְנָע שֶׁהַמִּתְלוֹנֵן אֵינוֹ אֶלָּא שַׁקְרָן, וּפָסַק לְטוֹבַת הַגַּנָּב שֶׁעָלָה וְרָכָב עַל הַחֲמוֹר, וְחָזַר לְבֵיתוֹ עָטוּף בַּמְּעִיל וְעָנוּד טַבַּעַת.

כָּךְ גַּם דַּרְכּוֹ שֶׁל הַיֵּצֶר הָרַע, לִגְנֹב לָאָדָם לְאַט לְאַט אֶת מִצְווֹתָיו וּמַעֲשָׂיו הַטּוֹבִים אֲשֶׁר רָכָשׁ בִּימֵי חַיָּיו בַּעֲמַל רַב, וְזֹאת עַל יְדֵי פִּתּוּי לַעֲבֵרָה וְעוֹד עֲבֵרָה, עַד שֶׁלְּבַסּוֹף לֹא רַק שֶׁלּוֹקֵחַ לָאָדָם אֶת הַכֹּל, אֶלָּא בְּנוֹסָף לְכָךְ עוֹד מְקַטְרֵג עָלָיו לִפְנֵי בֵּית דִּין שֶׁל מַעְלָה, וּמַאֲשִׁים אוֹתוֹ עַל כָּךְ שֶׁעָבַר עֲבֵרוֹת. חַיָּבִים אָנוּ לָדַעַת אֶת תַּחְבּוּלוֹתָיו שֶׁל הַיֵּצֶר, וְעָלִינוּ לְהַגְבִּיר חֲיָלִים לַעֲמוֹד כְּנֶגְדּוֹ בְּכֹחַ וּבְחַיִל. 

*

מְסַפְּרִים בְּדֶרֶךְ מְלִיצָה עַל אָדָם אֶחָד, שֶׁרָצָה לִקְנוֹת דָּג לִכְבוֹד הֶחָג. אוּלָם מֵאַחַר שֶׁהָיָה אָמוּר לָבוֹא לוֹ אוֹרֵחַ לַחַג, לָכֵן קָנָה דָּג יָקָר וָטוֹב בִּשְׁבִיל עַצְמוֹ, וְעוֹד דָּג מְקֻלְקָל וְזוֹל בִּשְׁבִיל הָאוֹרֵחַ.

בְּעֶרֶב הֶחָג הִגִּישׁ בָּעַל הַבַּיִת אֶת הַדָּג הַמְקֻלְקָל לָאוֹרֵחַ, וּלְאַחַר שֶׁאָכַל הָאוֹרֵחַ מֵהַדָּג, קִבֵּל הַרְעָלַת קֵיבָה, וְאֻשְׁפַּז בְּבֵית הַחוֹלִים. אֲבָל בָּעַל הַבַּיִת לְאִשְׁתּוֹ: בּוֹאִי נֵלֵךְ לְבַקֵּר אֶת הָאוֹרֵחַ בְּבֵית הַחוֹלִים. 

כַּעֲבוֹר יוֹמָיִם נִפְטַר הָאוֹרֵחַ מֵהַרְעָלַת קֵיבָה, וּבַעַל הַבַּיִת וְאִשְׁתּוֹ הָלְכוּ לְקַיֵּם מִצְוַת הַלְוָיַת הַמֵּת. וּבַשִּׁבְעָה, הָלְכוּ לְנַחֵם אֶת בְּנֵי הַמִּשְׁפָּחָה שֶׁל הָאוֹרֵחַ.

כְּשֶׁחָזְרוּ לְבֵיתָם, אֲבָל הַבַּעַל לְאִשְׁתּוֹ: רָאִית כַּמָּה "מִצְווֹת" קִיַּמְנוּ בִּזְכוּת הַדָּג הַמְקֻלְקָל - גַּם הַכְנָסַת אוֹרְחִים, גַּם בִּקּוּר חוֹלִים, גַּם הַלְוָיַת הַמֵּת, וְגַם נִחוּם אֲבֵלִים...

כָּךְ בְּדִיּוּק עוֹשֶׂה הַיֵּצֶר הָרַע לָאָדָם, מַרְאֶה לוֹ אֶת הָעֲבֵרוֹת כְּמִצְווֹת, וְכָךְ גּוֹרֵר אוֹתוֹ לְעוֹד "מִצְווֹת" מְדֻמּוֹת, עַד שֶׁמַּפִּילוֹ לִבְאֵר שָׁחַת.

@ שְׂכַר מִצְוָה מִצְוָה וּשְׂכַר עֲבֵרָה עֲבֵרָה

נִרְאָה לִרְמֹז בָּזֶה מַה שֶׁכָּתַב לְחַדֵּשׁ רַבֵּנוּ אֵלִיָּהוּ הַכֹּהֵן מְאִיזְמִיר בְּסִפְרוֹ אֲגֻדַּת אֵלִיָּהוּ (פֵּאָה פֶּרֶק א), שֶׁאִם אָדָם עָשָׂה עֲבֵרָה שֶׁמִּתּוֹךְ אוֹתָהּ הָעֲבֵרָה נוֹלְדָה עֲשִׂיַּת מִצְוָה, כְּגוֹן שֶׁהָלַךְ לַעֲשׂוֹת עֲבֵרָה, וְעַל יְדֵי אוֹתָהּ עֲבֵרָה זָכָה לְהַחֲיוֹת נֶפֶשׁ מִיִּשְׂרָאֵל, הֲרֵי הוּא יְקַבֵּל שָׂכָר עַל הַמִּצְוָה אַף עַל פִּי שֶׁמַּגִּיעַ לוֹ גַּם עוֹנֶשׁ עַל הָעֲבֵרָה.

לְמָשָׁל: אָדָם אֶחָד רֹדֵף אַחַר חֲבֵרוֹ כְּדֵי לְהוֹרְגוֹ, וְרָדַף אַחֲרָיו עַד שֶׁהִגִּיעוּ לְמָקוֹם מְסֻיָּם שֶׁשָּׁם יָכַל כְּבָר לַהֲרוֹג אוֹתוֹ, אַךְ לְפֶתַע הוּא רוֹאֶה שָׁם אָדָם אֶחָד שֶּׁנִּכְשַׁל עִם אִשָּׁה בְּאִסּוּר עֲרָיוֹת. פַּחַד אוֹתוֹ הָאִישׁ לִרְצֹחַ אֶת חֲבֵרוֹ בִּפְנֵי הַנּוֹאֵף, וְהָלָךְ מִשָּׁם בְּלִי לַהֲרוֹג אֶת חֲבֵרוֹ. נִמְצָא, שֶׁאוֹתוֹ נוֹאֵף שֶׁעָשָׂה בְּאוֹתוֹ מָקוֹם עֲבֵרָה חֲמוּרָה שֶׁל גִּלּוּי עֲרָיוֹת, גָּרַם לְהַצָּלַת נֶפֶשׁ.

עוֹד דֻּגְמָא מֵבִיא הָרַב: אָדָם אֶחָד נָתַן מָעוֹת לְאִשָּׁה פְּרוּצָה שֶּׁנִּכְשַׁל עִמָּהּ בַּעֲבֵרָה, וְעִם אוֹתָם מָעוֹת, הָלְכָה הַפְּרוּצָה וְהֶחְיְתָה נֶפֶשׁ שֶׁל צַדִּיק אֶחָד. אַף עַל פִּי שֶׁבִּשְׁנֵי הַמִּקְרִים הוּא לֹא כִּוֵּן לְמִצְוָה, וּבָרוּר שֶׁבֵּית דִּין שֶׁל מַעְלָה לֹא יֵחַשְׁבוּ זֶה לְמִצְוָה, אֲבָל הַקָּדוֹשׁ בָּרוּךְ הוּא שֶׁהוּא רַב חֶסֶד מַטֶּה כְּלַפֵּי חֶסֶד, מַחְשִׁיב לוֹ אֶת הַמִּצְוָה שֶׁנּוֹלְדָה מֵהָעֲבֵרָה, כְּאִלּוּ הוּא עָשָׂה אוֹתָהּ בְּכַוָּנָה תְּחִלָּה, אַף שֶׁלֹּא כִּוֵּן לָהּ, מִשּׁוּם שֶׁה' יִתְבָּרַךְ הוּא רַב חֶסֶד, וּמַטֵּה כְּלַפֵּי חֶסֶד.

וְזֶה כַּוָּנַת הַתַּנָּא שֶׁשְּׂכַר מִצְוָה מִצְוָה וּשְׂכַר עֲבֵרָה עֲבֵרָה, כְּלוֹמַר הָעֹנֶשׁ שֶׁמַּגִּיעַ עַל הָעֲבֵרָה הוּא בְּנִפְרָד, וְהַשָּׂכָר שֶׁמַּגִּיעַ לוֹ עַל הַמִּצְוָה שֶׁנִּגְרְמָה עַל יְדֵי עֲשִׂיַּת הָעֲבֵרָה, הוּא בְּנִפְרָד.

*

וּלְפִי בֵּאוּר זֶה נִרְאָה לְבָאֵר אֶת דִּבְרֵי הַמִּדְרָשׁ: מַעֲשֵׂה בְּחָסִיד אֶחָד שֶׁמָּכַר אֶת שׁוֹרוֹ לְגוֹי, וְהַשּׁוֹר הָיָה עוֹבֵד כָּל יְמוֹת הַשָּׁבוּעַ אַךְ כְּשֶׁהִגִּיעַ יוֹם שַׁבָּת לֹא הָיָה מוּכָן הַשּׁוֹר לַעֲבוֹד בְּשׁוּם פָּנִים וָאֹפֶן, קָרָא הַגּוֹי לַחֲסִיד וּשְׁאָלוֹ מַדּוּעַ שׁוֹרוֹ לֹא עוֹבֵד?! 

הֵבִין הֶחָסִיד אֶת הָעִנְיָן וְלָחַשׁ בְאָזְנוֹ שֶׁל הַשּׁוֹר; שֶׁעַד הַיּוֹם הָיָה אָסוּר לוֹ לַעֲבוֹד בְּשַׁבָּת כֵּיוָן שֶׁהָיָה תַּחַת רְשׁוּתוֹ שֶׁל יְהוּדִי, אֲבָל מֵהַיּוֹם נִמְצָא הוּא תַּחַת בַּעֲלוּת הַגּוֹי, וְלָכֵן צָרִיךְ הוּא לַעֲבוֹד בְּשַׁבָּת, מִיַּד קָם הַשּׁוֹר וְהֵחֵל לַעֲבוֹד כְּבִימוֹת הַחוֹל. כְּשֶׁרָאָה זֹאת הַגּוֹי נָשַׂא קַל וָחֹמֶר לְעַצְמוֹ; וּמַה שׁוֹר זֶה שֶּׁאֵין בּוֹ דַּעַת מֵבִין שֶׁלֹּא עוֹבְדִים בְּשַׁבָּת, אֲנִי שֶׁיֵּשׁ בִּי דַּעַת, עַל אַחַת כַּמָּה וְכַמָּה. הָלַךְ וְהִתְגַּיֵּר וְנַעֲשָׂה חֲכַם גָּדוֹל (ר' אֶלְעָזָר בֶּן תּוֹרְתָא).

וְכָתוּב בְּסֵפֶר "גִּלְגּוּלֵי נְשַׁמּוֹת", שֶׁוַּשְׁתִּי הַמַּלְכָּה חָזְרָה בְּגִלְגּוּל שֶׁל אוֹתוֹ הַשּׁוֹר, וּבָזֶה שֶׁגָּרְמָה לְאוֹתוֹ גּוֹי לַחְזֹר בִּתְשׁוּבָה תִּקְּנָה אֶת מַה שֶׁהֶחְטִיאָה אֶת בְּנוֹת יִשְׂרָאֵל בְּחִלּוּל שַׁבָּת. 

וְצָרִיךְ לְהָבִין מַדּוּעַ זָכְתָה אוֹתָהּ מֵרִשְׁעַת לְהַחְזִיר גּוֹי בִּתְשׁוּבָה וְלָבוֹא עַל יְדֵי זֶה לִידֵי תִּקּוּן? אוּלָם כְּיָדוּעַ אֵין הַקָּדוֹשׁ בָּרוּךְ הוּא מְקַפֵּחַ שְׂכַר שֶׁל שׁוּם בְּרִיָּה בָּעוֹלָם, וְלָכֵן מֵאַחַר שֶׁוַּשְׁתִּי גָּרְמָה עַל יְדֵי מִיתָתָהּ לַעֲלִיַּת אֶסְתֵּר לִמְלוּכָה וּלֶהֲצָלַּת כְּלָל יִשְׂרָאֵל מִגְּזֵרַת הַמָּן הָרָשָׁע, אַף עַל פִּי שֶׁלֹּא הִתְכַּוְּנָה לָזֶה, מִכָּל מָקוֹם יִתָּכֵן שֶׁעָמְדָה לָהּ זְכוּת זוֹ כְּדֵי לְהַכְנִיס גּוֹי תַּחַת כַּנְפֵי הַשְּׁכִינָה, וּבִגְלַל שֶׁגָּרְמָה לְאֶסְתֵּר לִמְלֹךְ, נִגְרַם עַל יָדָהּ לְהַמְלִיךְ אֶת אוֹתוֹ גּוֹי וּלְהַכְתִּירוֹ בְּכֶתֶר תּוֹרָה [מָאן מַלְכֵי רַבָּנָן]. 

וְכַיּוֹצֵא בָּזֶה אֶפְשָׁר לְפָרֵשׁ מַה שֶׁפָּסַק מָרָן הַשֻּׁלְחָן עָרוּךְ (סִימָן תרצה סְעִיף ב): חַיָּב אָדָם לְהִשְׁתַּכֵּר בְּפוּרִים עַד שֶׁלֹּא יֵדַע בֶּן אָרוּר הַמָּן לְבָרוּךְ מָרְדְּכַי. וְכָתַב בְּסֵפֶר "שַׁעַר הַכַּוָּנוֹת", שֶׁצָּרִיךְ לְהַגִּיעַ לְמַצָּב שֶׁלֹּא יָדַע לְהַבְחִין מִי בָּרוּךְ וּמִי אָרוּר עַד שֶּׁיֹּאמַר "בָּרוּךְ הָמָן". (הוּבְאוּ דְּבָרָיו בְּכַף הַחַיִּים שָׁם אוֹת טז). 

וּכְמוֹ כֵּן כָּתַב רַבִּי חַיִּים פַּלָּאגִ'י בְּסֵפֶר "מוֹעֵד לְכָל חַי", שֶׁנָּהֲגוּ לַעֲשׂוֹת הַשְׁכָּבָה לְהָמָן בְּפוּרִים, וְיֵשׁ לְלַמֵּד עַל זֶה זְכוּת. וְלִכְאוֹרָה מַדּוּעַ זוֹכֶה הֲמִן שֶׁיֹּאמְרוּ עָלָיו 'בָּרוּךְ הָמָן', וְיַעֲשׂוּ לוֹ הַשְׁכָּבָה בְּיוֹם הַפּוּרִים? 

וּלְפִי הֶאָמוּר לְעֵיל יֵשׁ לוֹמַר, שֶׁמֵּאַחַר שֶּׁהַמָּן גָּרַם לְיִשְׂרָאֵל שֶׁיַּחְזְרוּ בִּתְשׁוּבָה וַיְקַבְּלוּ עֲלֵיהֶם אֶת הַתּוֹרָה בְּשִׂמְחָה וְאַהֲבָה, לָכֵן לֹא קִפַּח הַקָּדוֹשׁ בָּרוּךְ הוּא אֶת שְׂכָרוֹ, אַף עַל פִּי שֶׁלֹּא הִתְכַּוֵּן לְכָךְ. 

וּזְכוּרָנִי שֶׁמִּטַּעַם זֶה כָּתַב הַמַּגִּיד מִדּוּבְנָא, שֶׁזָּכָה הַמָּן שֶׁמִּבְּנֵי בָּנָיו לָמְדוּ תּוֹרָה בִּבְנֵי בְּרַק. וְאִם לְאוֹתָם רְשָׁעִים שִׁלֵּם הַקָּדוֹשׁ בָּרוּךְ הוּא שְׂכָרָם עַל אַף שֶׁלֹּא הִתְכַּוְּנוּ לְכָךְ, וְאַדְּרַבָּה אִם הָיוּ יוֹדְעִים עַל כָּךְ יִתָּכֵן שֶׁהָיוּ מִצְטַעֲרִים שֶׁבִּזְכוּתָם נַעֲשׂוּ כָּאֵלֶּה דְּבָרִים, אִם כֵּן, מִי יָכוֹל לְשַׁעֵר מַהוּ הַשָּׂכָר הַמַּגִּיעַ לַיְּהוּדִי עַל כָּל מַעֲשֵׂה טוֹב שֶׁעוֹשֶׂה לִכְבוֹד ה' יִתְבָּרַךְ. וְהַדְּבָרִים נִפְלָאִים.
**INDEX_WRITE=<p>
# מִשְׁנָה ג

{ הוּא הָיָה אוֹמֵר, אַל תְּהִי בָּז לְכָל אָדָם, וְאַל תְּהִי מַפְלִיג לְכָל דָּבָר, שֶׁאֵין לְךָ אָדָם שֶׁאֵין לוֹ שָׁעָה וְאֵין לְךָ דָּבָר שֶׁאֵין לוֹ מָקוֹם: }

@ אַל תְּהִי בַּז לְכָל אָדָם

לִפְעָמִים רוֹאִים אָדָם שֶׁנִּרְאָה מְשֻׁנֶּה וּמוּזָר, וְלֹא מִתְיַיחַסִים אֵלָיו כְּרָאוּי בִּגְלַל מַרְאֵהוּ וְצוּרָתוֹ. מַבָּט זֶה אֵינוֹ נָכוֹן, שֶׁהֲרֵי אֵין אָנוּ יוֹדְעִים מַה מַעֲשָׂיו וּמַעֲלוֹתָיו שֶׁל אוֹתוֹ הָאִישׁ, וְלִפְעָמִים יָכוֹל לִהְיוֹת שֶׁהוּא הַרְבֵּה יוֹתֵר טוֹב וְחָבִיב בְּעֵינֵי ה' מֵאָשֵׁר אֲנַחְנוּ.

וּכְבָר מָּצִינוּ בְּמַסֶּכֶת פְּסָחִים (דַּף נ.) שֶׁרַב יוֹסֵף בְּנוֹ שֶׁל רַבִּי יְהוֹשֻׁעַ בֶּן לֵוִי, חָלָה, עַד שֶׁפָּרְחָה נִשְׁמָתוֹ [וּמֵת מָוֶת קְלִינִי], אַךְ לְבַסּוֹף שָׁבָה אֵלָיו נִשְׁמָתוֹ, וּכְשֶׁחָזַר לְאֵיתָנוֹ שְׁאָלוֹ אָבִיו: כְּשֶׁעָלְתָה נִשְׁמָתְךָ לַמָּרוֹם מַה רָאִיתָ? 

עָנָה לוֹ הַבֵּן: "עוֹלָם הָפוּךְ רָאִיתִי, עֶלְיוֹנִים לְמַטָּה וְתַחְתּוֹנִים לְמַעְלָה", כְּלוֹמַר יֶשְׁנָם כָּאֵלֶּה שֶׁנֶּחְשָׁבִים כָּאן "עֶלְיוֹנִים", דְּהַיְנוּ אֲנָשִׁים חֲשׁוּבִים וּמְכֻבָּדִים, וְאִלּוּ לְמַעְלָה בָּעוֹלָם הָאֱמֶת הֵם הָיוּ "לְמַטָּה" לְלֹא שׁוּם חֲשִׁיבוּת וְעֵרֶךְ עֶלְיוֹן. וּכְמוֹ כֵּן רָאִיתִי אֲנָשִׁים שֶׁנֶּחְשָׁבִים אֶצְלֵנוּ בָּעוֹלָם הַזֶּה "לְמַטָּה", דְּהַיְנוּ בִּלְתִּי מוֹעִילִים וְרֵיקִים, אֲבָל בָּעוֹלָם הָעֶלְיוֹן הֵם הָיוּ "לְמַעְלָה" בְּרוּם הַמַּעֲלָה.

אָמַר לוֹ רַבִּי יְהוֹשֻׁעַ בֶּן לֵוִי: "בְּנִי, עוֹלָם בָּרוּר רָאִיתָ"! אַתָּה רָאִיתָ אֶת הָאֱמֶת, שֶׁאוֹתָם אֲנָשִׁים שֶׁהָיוּ שְׁפָלִים וּבְזוּיִים בָּעוֹלָם הַזֶּה, הֲרֵי בַּשָּׁמַיִם הֵם עֶלְיוֹנִים וַחֲשׁוּבִים, וְאִלּוּ כָּאן בָּעוֹלָם הַשֶּׁקֶר לֹא הָיוּ אוֹתָם אֲנָשִׁים נֶחְשָׁבִים לִכְלוּם, בִּגְלַל מַעֲמָדָם הַחֶבְרָתִי הַשָּׁפֵל.

*

מְסַפְּרִים שֶׁבִּימֵי הַמַּהַרְשָׁ"ל [רַבִּי שְׁלֹמֹה לוּרְיָא], הָיָה אִישׁ אֶחָד, שֶׁהָיָה מוֹכֵר יְרָקוֹת, וְהָיָה יָשֵׁן בַּחֲנוּתוֹ, וְקָרְאוּ לוֹ רַבִּי אַבְרָהָם מוֹכֵר יְרָקוֹת, וְהָיָה עוֹסֵק בַּתּוֹרָה בְּצִנְעָה וּבְהַתְמָדָה גְּדוֹלָה, וְאַף אֶחָד לֹא יָדַע עַל מַעֲשָׂיו. לַיְלָה אֶחָד יָשַׁב הַמַּהַרְשָׁ"ל בְּבֵית הַמִּדְרָשׁ וְנִתְקַשָּה בְּסוּגְיָא עֲמוּקָה אַחַת, וּכְשֶׁקָּם לָלֶכֶת לְבֵיתוֹ, עָבַר עַל פְּנֵי הַחֲנוּת הַהִיא, וְשָׁמַע שֶׁרַבִּי אַבְרָהָם מוֹכֵר יְרָקוֹת לוֹמֵד אֶת הַסּוּגְיָא הַהִיא, וּמְפֹרָשׁ אוֹתָהּ בְּטוּב טָעַם וָדָעַת, וְהָיָה מַקְשִׁיב לְכָל דְּבָרָיו.

לְמָחֳרָת שָׁלַח הַמַּהַרְשָׁ"ל לִקְרֹא לְרַבִּי אַבְרָהָם, וְשָׁאַל אוֹתוֹ שְׁאֵלָה מְסֻבֶּכֶת בַּשַּׁ"ס. הֵשִׁיב לוֹ ר' אַבְרָהָם, כִּי הוּא עַם הָאָרֶץ וְאֵינוֹ מִבֵּין וְלֹא יוֹדֵעַ שׁוּם דָּבָר. מִיַּד גָּזַר עָלָיו הָרַב בִּגְזֵרַת מָרָא דְּאַתְרָא שֶּׁיָּשִׁיב לוֹ עַל שְׁאֵלָתוֹ.

וְאָז פָּתַח ר' אַבְרָהָם אֶת פִּיו בְּחָכְמָה וּבִבְקִיאוּת רַבָּה כְּמַעְיָן הַמִּתְגַּבֵּר, וְתִרֶץ לוֹ אֶת שְׁאֵלָתוֹ. לְאַחַר מִכֵּן הִתְחַנֵּן לִפְנֵי הַמַּהַרְשָׁ"ל שֶׁיִּשָּׁאֵר הַדָּבָר בְּסוֹד וְלֹא יוֹדִיעַ הַדָּבָר לְאַף אֶחָד. כָּךְ נִמְשָׁךְ הַדָּבָר כַּמָּה פְּעָמִים, שֶׁהָיָה הַמַּהַרְשָׁ"ל מְפַלְפֵּל עִמּוֹ, וְהָיָה נוֹשֵׂא וְנוֹתֵן עִמּוֹ, וּמָצָא מִמֶּנּוּ קוֹרַת רוּחַ מְרֻבָּה.

כַּאֲשֶׁר נִתְבַּקֵּשׁ הַמַּהַרְשָׁ"ל לִישִׁיבָה שֶׁל מַעְלָה, צִוָּה לִקְהַל עֲדָתוֹ שֶׁיִּקְּחוּ אֶת הָרַב רַבִּי אַבְרָהָם מוֹכֵר יְרָקוֹת לְרַבָּה שֶׁל הָעִיר, כִּי אֵין כָּמוֹהוּ בְּכָל הָאָרֶץ. וְאָכֵן עַל יְדֵי הַפְצָרוֹת רַבּוֹת, נֵאוֹת רַבִּי אַבְרָהָם לְבַקָּשָׁתָם, וְנִתְקַיְּמָה צַוָּאַת הַמַּהַרְשָׁ"ל.

לְמֵדִים אָנוּ עַד כַּמָּה יֵשׁ לְהִזָּהֵר לֹא לְבַזּוֹת שׁוּם אָדָם שֶׁנִּרְאָה שָׁפֵל בְּעֵינֵינוּ, מִפְּנֵי שֶׁהָאָדָם יִרְאֶה לַעֵינַיִם, וַה' יִרְאֶה לַלֵּבָב, וְהַנִּסְתָּרוֹת לָהּ' אֱלֹהֵינוּ.

~ אֵין לְזַלְזֵל בְּמַה שֶׁבָּרָא ה' בְּעוֹלָמוֹ

בַּמִּדְרָשׁ יַלְקוּט שִׁמְעוֹנִי מוּבָא, שֶׁשָּׁאַל דָּוִד מֶלֶךְ אֶת הַקָּדוֹשׁ בָּרוּךְ הוּא: 'רִבּוֹנוֹ שֶׁל עוֹלָם, כָּל דָּבָר אֲנִי מֵבִין מַדּוּעַ יֵשׁ בּוֹ צֹרֶךְ לָעוֹלָם, חוּץ מִן הַשְּׁטוּת, מַה תַּכְלִיתוֹ שֶׁל הָאָדָם הַשּׁוֹטֶה וְהַטִּפֵּשׁ בְּעוֹלָמֵנוּ, הֲלֹא אֵין לָעוֹלָם שׁוּם הֲנָאָה מִמֶּנּוּ, וּמַדּוּעַ צְרִיכִים שְׁטוּת בָּעוֹלָם.

אָמַר לוֹ הַקָּדוֹשׁ בָּרוּךְ הוּא: אַתָּה עוֹד תִּצְטָרֵךְ אֶת הַשְּׁטוּת הַזּוֹ שֶׁאַתָּה מְעַרְעֵר עָלֶיהָ. 

וְהִנֵּה כַּאֲשֶׁר בָּרַח דָּוִד מִפְּנֵי שָׁאוּל הַמֶּלֶךְ, הִגִּיעַ לְעִיר 'גַּת', עִירָם שֶׁל הַפְּלִשְׁתִּים שֶׁהָיוּ שׂוֹנְאָיו שֶׁל דָּוִד. מִיַּד בָּאוּ הַפְּלִשְׁתִּים לְאָכִישׁ מֶלֶךְ גַּת: וְאָמְרוּ לוֹ: הָאִישׁ שֶׁהִגִּיעַ מֵאֶרֶץ יִשְׂרָאֵל לְאַרְמוֹנְךָ, הוּא דָּוִד שֶׁהָרַג אֶת גוֹלְיָת וְאוֹתָנוּ בְּמַעֲרָכָה נֶגֶד בְּנֵי יִשְׂרָאֵל, כָּעֵת הוּא בְּיָדְךָ, קוּם וְהָרְגֵהוּ. 

כְּשֶׁנּוֹדַע הַדָּבָר לְדָוִד, הֵחֵל לְפַחַד מְאֹד מִפְּנֵי אָכִישׁ מֶלֶךְ גַּת. מַה עָשָׂה? הִתְחִיל לְהִתְנַהֵג כִּמְשֻׁגָּע, וְהֵחֵל לְהוֹרִיד רֹק מֵהַפֶּה עַל הַזָּקָן, וְעָשָׂה עוֹד דִּבְרֵי שְׁטוּת וְשִׁגָּעוֹן.

כְּשֶׁרָאָה זֹאת אָכִישׁ, כַּעַס עַל עֲבָדָיו וְאָמַר לָהֶם: רְאִיתֶם אִישׁ מִשְׁתַּגֵּעַ לָמָּה תָּבִיאוּ אֹתוֹ אֵלָי, חֲסַר מְשֻׁגָּעִים אָנִי כִּי הֲבֵאתֶם אֶת זֶה לְהִשְׁתַּגֵּעַ עָלָי?

מִיַּד כְּשֶׁרָאוּ זֹאת הַפְּלִשְׁתִּים, הִנִּיחוּ אֶת דָּוִד לְנַפְשׁוֹ, וְכָךְ נִצָּל דָּוִד מִיָּדָם. אָז הֵבִין דָּוִד מַדּוּעַ יֵשׁ צֹרֶךְ בִּשְׁטוּת וּבְשִׁגָּעוֹן, וְאֵין דָּבָר שֶּׁאֵין לוֹ צֹרֶךְ בָּעוֹלָם.

*

עוֹד מוּבָא בַּמִּדְרָשׁ, שֶׁפַּעַם יָשַׁב דָּוִד בְּגִנּוֹ, וְרָאָה צִרְעָה אוֹכֶלֶת עַכָּבִישׁ. שָׁאַל דָּוִד הַמֶּלֶךְ אֶת הַקָּדוֹשׁ בָּרוּךְ הוּא: אֲנִי מֵבִין שֶׁצָּרִיךְ בָּעוֹלָם אֶת כָּל מַה שֶּׁבָּרָאתָ בּוֹ, מִשּׁוּם שֶׁבְּכָל יֵשׁ תּוֹעֶלֶת. אוּלָם שְׁתֵּי בְּרִיּוֹת נִרְאוֹת לִי מְיֻתָּרוֹת לְגַמְרֵי - צִרְעָה וְעַכָּבִישׁ, מַה צֹרֶךְ יֵשׁ בְּצִרְעָה שֶׁאֵינָהּ מְבִיאָה תּוֹעֶלֶת רַק עוֹקֶצֶת, וְעוֹד הוֹרֶגֶת אֶת הַדְּבוֹרִים וּבְכָךְ מְמַעֶטֶת אֶת הַדְּבָשׁ. כְּמוֹ כֵּן, מַה הַצּוֹרֵךְ לָעוֹלָם בְּעַכָּבִישׁ שֶׁכָּל הַזְּמַן טּוֶֹה קוֹרִים שֶּׁאֵין בָּהֶם תּוֹעֶלֶת לְאִישׁ, אֶלָּא רַק מַזִּיקִים לְבַעֲלֵי חַיִּים אֲחֵרִים.

עָנָה לוֹ הַקָּדוֹשׁ בָּרוּךְ הוּא: יָבוֹא זְמַן שֶׁתִּצְטָרֵךְ לִשְׁתֵּי הַבְּרִיּוֹת הַלָּלוּ שֶּׁבָּרָאתִי! 

כַּאֲשֶׁר הִתְחַבֵּא דָּוִד בַּמְּעָרָה מִפְּנֵי שָׁאוּל, הָיוּ אַנְשֵׁי שָׁאוּל עוֹבְרִים מִמְּעָרָה לִמְעָרָה כְּדֵי לְחַפֵּשׂ אֶת דָּוִד. וְהִנֵּה בְּעֵת שֶּׁקָּרְבוּ אַנְשֵׁי שָׁאוּל לַמְּעָרָה אֲשֶׁר בָּהּ הִסְתַּתֵּר דָּוִד, שָׁלַח הַקָּדוֹשׁ בָּרוּךְ הוּא עַכָּבִישׁ שֶׁטּוֹוָה בִּמְהִירוּת רֶשֶׁת שֶׁל חוּטִים עַל פֶּתַח הַמְּעָרָה, כְּשֶׁהִגִּיעוּ הַמְחַפְּשִׂים לְאוֹתָהּ מְעָרָה, הֵם רָאוּ אֶת קוּרֵי הָעַכָּבִישׁ, וְאָמְרוּ לְעַצְמָם: כָּאן אֵין צֹרֶךְ לִבְדּוֹק, הַקּוּרִים שֶׁבְּפֶתַח הַמְּעָרָה הֵם עֵדוּת מְסַפֶּקֶת שֶׁלֹּא נִכְנַס כָּאן אָדָם מִזֶּה זְמַן רַב. כָּךְ הִצִּילוּ קוּרֵי הָעַכָּבִישׁ אֶת דָּוִד.

גַּם הַצִּרְעָה הִצִּילָה אֶת דָּוִד מִפְּנֵי שָׁאוּל, וּמַעֲשֵׂה שֶׁהָיָה כָּךְ הָיָה: בְּאַחַת הַפְּעָמִים שֶׁדָּוִד בָּרַח מִפְּנֵי שָׁאוּל, חֲדַר דָּוִד בְּעֵת לַיְלָה אֶל תּוֹךְ מַחֲנֵהוּ שֶׁל שָׁאוּל, כְּדֵי לָקַחְתָּ לוֹ אֶת חֲנִיתוֹ, בְּמַטָּרָה לְהוֹכִיחַ לְאַחַר מִכֵּן לִשְׁאוֹל שֶּׁאֵין הוּא אוֹיֵב שֶׁלּוֹ, שֶׁהֲרֵי הִגִּיעַ עַד אֵלָיו בְּעוֹדוֹ יָשֵׁן, וּבְכָל זֹאת לֹא הֵרַע לוֹ בִּמְאוּמָה. 

אוֹמֵר הַמִּדְרָשׁ; שָׁאוּל יָשָׁן בְּתוֹךְ הָאֹהֶל, וְלִפְנֵי הַפֶּתַח שָׁכַב אַבְנֵר בֶּן נֵר שַׂר צְבָאוֹ שֶׁל שָׁאוּל, עַל מְנָת לַחְסֹם אֶת הַכְּנִיסָה לָאֹהֶל. כַּאֲשֶׁר רָצָה דָּוִד לְהִכָּנֵס לָאֹהֶל שֶׁל שָׁאוּל, הוּא זָחַל מִתַּחַת לְרַגְלֵי אַבְנֵר שֶּׁשָּׁכַב עַל גַּבּוֹ בְּעוֹד רַגְלָיו כְּפוּפוֹת כְּלַפֵּי מַעְלָה. 

אוּלָם כְּשֶׁרָצָה דָּוִד לַחְזֹר וְלָצֵאת, הוּא נוֹכָח לִרְאוֹת שֶׁאַבְנֵר הִתְהַפֵּךְ וְשָׁכַב בְּצוּרָה כָּזוֹ שֶׁמּוֹנַעַת מִדָּוִד אֶת הָאֶפְשָׁרוּת לָצֵאת מִבְּלִי לְהָעִיר אֶת אַבְנֵר. 

בִּקֵּשׁ דָּוִד רַחֲמִים וְהִתְפַּלֵּל לָהּ'. שְׁמַע ה' תְּפִלָּתוֹ, וְעָשָׂה לוֹ נֵס. שָׁלַח הַקָּדוֹשׁ בָּרוּךְ הוּא צִרְעָה שֶׁעָקְצָהּ אֶת רַגְלֵי אַבְנֵר, וְכָךְ הוּא חָזַר וּתְנוּחָה הָרִאשׁוֹנָה שֶׁהָיָה שׁוֹכֵב, וּמִיַּד בָּרַח מִשָּׁם דָּוִד. שׁוּב נוֹכָח דָּוִד לָדַעַת, כִּי לְכָל דָּבָר יֵשׁ תַּכְלִית בְּעוֹלָמוֹ שֶׁל ה' יִתְבָּרַךְ.

@ אֵין לְךָ אָדָם שֶּׁאֵין לוֹ שָׁעָה

גַּם אָדָם שֶּׁיָּדוּעַ כְּרָשָׁע, הֲרֵי גַּם הוּא יְצִיר כַּפָּיו שֶׁל הַקָּדוֹשׁ בָּרוּךְ הוּא, וְלָכֵן בּוֹרֵא עוֹלָם רוֹצֶה שֶׁגַּם הוּא יִּזְכֶּה לְחַיֵּי הָעוֹלָם הַבָּא, וּבְוַדַּאי נוֹתֵן לוֹ מִידֵי פַּעַם הִתְעוֹרְרוּת מְסֻיֶּמֶת לַחְזֹר בִּתְשׁוּבָה, וְאוּלַי בְּסוֹפוֹ שֶׁל דָּבָר יִתְעוֹרֵר אוֹתוֹ אָדָם לַחְזֹר לַדֶּרֶךְ הַיְשָׁרָה, וְלָכֵן אֵין לְבַזּוֹתוֹ וּלְהַשְׁפִּילוֹ, כִּי אֵין אָנוּ יוֹדְעִים מַה יֶלֶד יוֹם. 

וּכְמוֹ שֶׁמְּסַפְּרִים, מַעֲשֵׂה בְּאָדָם אֶחָד שֶׁהָיָה זָהִיר בְּמִצְוֹת שֶׁבֵּין אָדָם לַמָּקוֹם, מִתְפַּלֵּל בְּכָל יוֹם שָׁלֹשׁ תְּפִלּוֹת וְכוּ'. אֲבָל הָיְתָה פְּגִיעָתוֹ רָעָה, כִּי הָיָה מַלְשִׁין וּמוֹסֵר לְמַלְכוּת אֶת כָּל מִי שֶׁהֶעֱבִיר סְחוֹרוֹת בְּלִי מֶכֶס וְכַיּוֹצֵא בָּזֶה. 

הַמּוֹשֵׁל שֶׁל הָעִיר, הֶעֱמִיד לִרְשׁוּתוֹ עֲגָלָה עִם עֶגְלוֹן חָרוּץ, וְשׁוֹמֵר רֹאשׁ עִם נֶשֶׁק, שֶׁבְּכָל פַּעַם שֶׁיִּרְצֶה, יוּכַל לָבוֹא אֶל הַמּוֹשֵׁל וְלִמְסֹר כָּל מֵידָע שֶׁיֵּשׁ לוֹ עַל הַיְּהוּדִים.

פַּעַם אַחַת בְּיוֹם חֹרֶף סַגְרִירִי, צִוָּה הַמַּלְשִׁין לָעֶגְלוֹן לִרְתֹּם אֶת הַסּוּסִים כְּדֵי לִנְסֹעַ לַמּוֹשֵׁל, וּלְגַלּוֹת לוֹ מֵידָע חָשׁוּב מְאֹד, שֶׁאֵינוֹ סוֹבֵל דִּחוּי. הָעֶגְלוֹן רָתַם אֶת הַסּוּסִים, וְיָצְאוּ לַדֶּרֶךְ עִם שׁוֹמֵר הָרֹאשׁ כְּשֶׁהוּא חָמוּשׁ בְּנֶשֶׁק. בַּדֶּרֶךְ הִתְחוֹלְלָה סוּפַת שֶׁלֶג, רָצָה הָעֶגְלוֹן לָשׁוּב לְבֵיתוֹ, אֲבָל הַמַּלְשִׁין עִכֵּב בַּעֲדוֹ וְהוֹרָה לוֹ לִנְסֹעַ הָלְאָה אֶל הַמּוֹשֵׁל, וְהוּא יָשַׁב בִּפְנִים הָעֲגָלָה עָטוּף בִּמְעִיל פַּרְוָה, וּמְצַפֶּה לְהַגִּיעַ בַּהֶקְדֵּם.

בְּאֶמְצַע הַדֶּרֶךְ, רָאָה הַמַּלְשִׁין שֶׁבְּעוֹד זְמַן קָט יַעֲבוֹר זְמַן הַמִּנְחָה, צִוָּה לָעֶגְלוֹן לַעֲצֹר כְּדֵי לְאַפְשֵׁר לוֹ לַעַמּוּד בִּתְפִלַּת מִנְחָה. הוּא יָרַד סָמוּךְ לַפַּרְדֵּס אֶחָד, וְעָמַד לְהִתְפַּלֵּל בְּצֵל הָאִילָן. 

וְהִנֵּה בְּאוֹמְרוֹ "הַחְזִירֵנוּ בִּתְשׁוּבָה שְׁלֵמָה לְפָנֶיךָ", שָׂם אֶל לִבּוֹ אֶת הַדְּבָרִים שֶׁהוֹצִיא בְּפִיו, וְחָשַׁב: הִנֵּה כָּעֵת אֲנִי הוֹלֵךְ לִמְסֹר יְהוּדִים עַל שֶׁעָבְרוּ עַל הַחֹק, וּמִי יוֹדֵעַ אֵיזֶה עוֹנֶשׁ יוּטַל עֲלֵיהֶם, וַאֲנִי מְבַקֵּשׁ לַחֲזֹר בִּתְשׁוּבָה? הֲרֵי זֶה כְּמִי שֶׁטּוֹבֵל וְשֶׁרֶץ בְּיָדוֹ. הוּא הִמְשִׁיךְ בִּתְפִלָּתוֹ וּכְשֶׁהִגִּיעַ לְבִרְכַּת לַמִּינִים וְלַמַּלְשִׁינִים אַל תְּהִי תִּקְוָה, פָּרַץ בִּבְכִי, וְהֶחְלִיט שֶׁעָלָיו לַחְזֹר בִּתְשׁוּבָה שְׁלֵמָה, וִיהִי מַה.

כְּשֶׁסִּיֵּם תְּפִלָּתוֹ וְאָמַר "אֱלֹהַי נְצֹר לְשׁוֹנִי מֵרָע", חָדְרוּ הַדְּבָרִים אֶל לְבָבוֹ, וְגָמַר אוֹמֵר בְּלִבּוֹ שֶׁאֲפִילוּ אִם יַכּוּהוּ בְּשׁוֹטִים, לֹא יוֹצִיא הֶגֶה מִפִּיו, וּכְשֶׁאָמַר דְּבָרִים אֵלֶּה, בָּכָה בִּדְמָעוֹת שָׁלִישׁ. 

וְהִנֵּה מִיַּד לְאַחַר הַתְּפִלָּה, צִוָּה אֶת הָעֶגְלוֹן שֶׁיַּחְזִיר אוֹתוֹ הַבָּיְתָה, כִּי הוּא חָשׁ בְּרֹאשׁוֹ. סֵרֵב הָעֶגְלוֹן לַעֲשׂוֹת כֵּן, וּבִפְרָט שֶׁהוּא רָאָה בְּמוֹ עֵינָיו אֶת בְּכִיּוֹתָיו וְדִמְעוֹתָיו בִּתְפִלָּתוֹ, וְהֵבִין שֶׁחָל מִפְנֶה בְּמַחֲשַׁבְתּוֹ שֶׁל הַמַּלְשִׁין. גַּם שׁוֹמֵר הָרֹאשׁ שֶׁהָיָה עֵד לְאוֹתוֹ מַחֲזֵה, הִסְכִּים עִם הָעֶגְלוֹן שֶׁצְּרִיכִים לְהַמְשִׁיךְ בִּנְסִיעָתָם לְהַגִּיעַ אֶל הַמּוֹשֵׁל. הָעֶגְלוֹן וְהַשּׁוֹמֵר הוֹשִׁיבוֹ אֶת הַמַּלְשִׁין בָּעַל כָּרְחוֹ בְּתוֹךְ הָעֲגָלָה וְנָסְעוּ עִמּוֹ אֶל הַמּוֹשֵׁל.

כְּשֶׁנִּכְנַס אֶל הַמּוֹשֵׁל, דָּרַשׁ מִמֶּנּוּ הַמּוֹשֵׁל לְהַגִּיד אֶת הַמֵּידַע שֶּׁבְּלִבּוֹ. אוֹתוֹ מַלְשִׁין עָשָׂה עַצְמוֹ כְּאִלֵּם וְלֹא פָּתַח פִּיו. הָעֶגְלוֹן וְהַשּׁוֹמֵר סִפְּרוּ אֶת אֲשֶׁר עֵינֵיהֶם רָאוּ בִּתְפִלָּתוֹ שֶׁל הַיְּהוּדִי שֶׁהִתְמוֹגֵג בִּבְכִיּוֹתָיו, וְהֵבִינוּ שֶׁחָל מִפְּנֵה בְּמַחְשְׁבוֹתָיו.

הַמּוֹשֵׁל אִיֵּם עָלָיו, שֶׁאִם לֹא יַגִּיד אֶת הַמֵּידַע שֶׁלּוֹ, יַכֶּה אוֹתוֹ בְּשׁוֹטִים. הָאִישׁ סֵרֵב, וּמִיַּד צִוָּה הַמּוֹשֵׁל וְהֵבִיאוּ שְׁנֵי שׁוֹטְרִים גִּבּוֹרִים, וְהִתְחִילוּ לְהַצְלִיף בַּשּׁוֹטִים מַכּוֹת גְּדוֹלוֹת וְנֶאֱמָנוֹת, עַל גַּבּוֹ שֶׁל הַיְּהוּדִי, וְהוּא קִבֵּל עַל עַצְמוֹ לְמָרֵק חֲטָאָיו בְּיִסּוּרִין אֵלֶּה, וְהִתְוַדָּה בִּבְכִי רַב עַל מַעֲשָׂיו הָרָעִים.

לְאַחַר שֶׁסָּפַג מֵאָה מַכּוֹת, אֲשֶׁר הִכּוּהוּ בְּשׁוֹטִים בְּכָל כֹּחָם, זָרְקוּ אוֹתוֹ אֶל מִחוּץ לְבֵית הַמּוֹשֵׁל עַל גַּבֵּי הַשֶּׁלֶג, וּכְשֶׁהוּא חָבוּל וּפָצוּעַ וְשׁוֹתֵת דָּם, עָלָה עַל הָעֲגָלָה עַל מְנָת לַחְזֹר לְבֵיתוֹ.

הַחוֹשֵׂךְ כִּסָּה אֶת הָאָרֶץ, וְהוּא נָסַע לְאִטּוֹ. בְּעָבְרוֹ בְּדַרְכּוֹ עַל יָד שְׂפַת הַיָּם, שָׁמַע קוֹל בֶּכִי חֲרִישִׁי. נִתְבָּרֵר לוֹ, שֶׁאִשָּׁה יְהוּדִיָּה הוּבְאָה עַל יְדֵי בַּעֲלָהּ בָּעֲגָלָה כְּדֵי לִטְבֹּל לְטָהֳרָתָהּ, וְהִנֵּה הַסּוּס שֶׁל הָעֲגָלָה שֶׁהָיוּ בְּתוֹכָהּ בִּגְדֵי הָאִשָּׁה, חָמַק עָבַר, וְהַבַּעַל רֹדֵף אַחֲרָיו כְּדֵי לְהַחְזִירוֹ וְלֹא הִצְלִיחַ לַעֲצֹר אוֹתוֹ, וְנִשְׁאֲרָה הָאִשָּׁה בּוֹדֵדָה בְּתוֹךְ הַמַּיִם, וְרוֹעֶדֶת בְּכָל גּוּפָהּ מִן הַקֹּר, וּמְחַכָּה לְשׁוּבוֹ שֶׁל בַּעְלָהּ עִם הָעֲגָלָה.

הַיְּהוּדִי הַמַּלְשִׁין, הִתְקָרֵב קְצָת לַמָּקוֹם, וְהִשְׁלִיךְ לָהּ אֶת מְעִילוֹ לָאִשָּׁה כְּדֵי שֶׁתִּתְכַּסֶּה, וּבִקֵּשׁ מִמֶּנָּה שֶּׁתַּעֲלֶה אֶל הָעֲגָלָה שֶׁלּוֹ, כְּדֵי לְהוֹבִיל אוֹתָהּ לְבֵיתָהּ. בְּלֵית בְּרֵירָה נֶעֶנְתָה לוֹ, וְהוּא לָקַח אוֹתָהּ לְבֵיתָהּ, וּמִשָּׁם פָּנָה לְבֵיתוֹ.

כָּל הַלַּיְלָה הָיָה גּוֹנֵחַ מִפְּצָעָיו, וְאֵין אִישׁ בַּבַּיִת כְּדֵי לְהַגִּישׁ לוֹ אֲפִילּוּ כּוֹס מַיִם. הוּא הִצְדִּיק עָלָיו אֶת הַדִּין, וּבָכָה וְהִתְוַדָּה עַל מַה שֶׁעוֹלֵל לַאֲנָשִׁים רַבִּים בהלשנתו עֲלֵיהֶם, וּבִקֵּשׁ רַחֲמִים מֵהַקָּדוֹשׁ בָּרוּךְ הוּא שֶׁיִּטּוֹל נִשְׁמָתוֹ מִמֶּנּוּ וִיכַפֵּר לוֹ עַל כָּל פְּשָׁעָיו. תְּפִלָּתוֹ נִתְקַּבְּלָה וְנִשְׁמָתוֹ פָּרְחָה עוֹד בְּאוֹתוֹ לַיְלָה לְגִנְזֵי מְרוֹמִים. בַּבֹּקֶר כְּשֶׁנּוֹדַע דְּבַר פְּטִירָתוֹ, הִתְעַסְּקוּ בּוֹ אַנְשֵׁי הַחֶבְרָה קַדִּישָׁא, וּקְבָרוּהוּ בְּבֵית הַקְּבָרוֹת.

בַּעְלָהּ שֶׁל הָאִשָּׁה הַנַּ"ל, כְּשֶׁלֹּא מָצָא אֶת הָאִשָּׁה עַל שְׂפַת הַיָּם, חָזַר לְבֵיתוֹ, וּמָצָא אֶת אִשְׁתּוֹ בַּבַּיִת, וְהָאִשָּׁה סִפְּרָה לוֹ כָּל הַקּוֹרוֹת אוֹתָהּ. הַבַּעַל הִתְחִיל לַחְשֹׁד שֶׁאוּלַי הַמַּלְשִׁין טִמֵּא אֶת אִשְׁתּוֹ, וְהָלָךְ אֶל הָרַב הַמְּקוֹמִי לִשְׁאוֹל אִם אִשְׁתּוֹ מֻתֶּרֶת לוֹ אוֹ לֹא. הָרַב עָנָה, שֶׁמִּן הַדִּין נִרְאָה שֶׁהָאִשָּׁה מֻתֶּרֶת לְבַעֲלָהּ, וּבִפְרָט שֶׁגַּם הִיא אוֹמֶרֶת שֶׁלֹּא נָגַע בָּהּ, וְרַק הִשְׁלִיךְ עָלֶיהָ אֶת מְעִילוֹ לְכַסּוֹת מַעֲרוּמֶיהָ וּמִכֹּל מָקוֹם אָמַר לוֹ לְהַמְתִּין עַד שֶׁיַּעֲשֶׂה שְׁאֵלַת חֲלוֹם לְבָרֵר הַדָּבָר בְּבֵרוּר.

וְהִנֵּה נִגְלָה אֵלָיו בָּעַל הַתְּשׁוּבָה בַּחֲלוֹם, וְסִפֵּר לוֹ אֶת כָּל מַה שֶׁעָבַר עָלָיו, וּתְשׁוּבָתוֹ נִתְקַּבְּלָה, וְלָכֵן זִכּוּהוּ בְּהַצָּלַת נַפְשָׁהּ שֶׁל הָאִשָּׁה, בִּגְלַל שֶׁמָּסַר אֶת נַפְשׁוֹ כְּדֵי שֶׁלֹּא לְהַלְשִׁין עַל בְּנֵי יִשְׂרָאֵל, וְנִתְקַבְּלָה תְּשׁוּבָתוֹ לִפְנֵי בֵּית דִּין שֶׁל מַעְלָה, וּפָסְקוּ שֶׁמָּקוֹם מְנוּחָתוֹ יִהְיֶה בְּגַן עֵדֶן, בַּמָּדוֹר שֶׁל בַּעֲלֵי תְּשׁוּבָה.

לַמָּחֳרָת צִוָּה הָרַב לַעֲשׂוֹת מַצֵּבָה מְכֻבֶּדֶת עַל קִבְרוֹ שֶׁל אוֹתוֹ בָּעַל תְּשׁוּבָה, וּפִרְסֵם אֶת הַמַּעֲשֶׂה בְּרַבִּים. שׁוּב רוֹאִים אָנוּ שֶׁמַּעֲשֵׂה אֶחָד, יָכוֹל לְהָבִיא אֶת הָאָדָם לִמְקוֹמוֹת נִשְׂגָּבִים מְאֹד, עַד שֶׁמֵּרָשָׁע גָּדוֹל, יֵהָפֵךְ בֵּין רֶגַע לְצַדִּיק גָּדוֹל, וְלָכֵן מַזְהִיר הַתַּנָּא וְאוֹמֵר: "אַל תָּבוּז לְשׁוּם אָדָם".

@ וְאֵין לְךָ דָּבָר שֶּׁאֵין לוֹ מָקוֹם

שְׁלֹמֹה הַמֶּלֶךְ אוֹמֵר בְּסֵפֶר "קֹהֶלֶת": "שַׁלַּח לַחְמְךָ עַל פְּנֵי הַמָּיִם כִּי בְּרֹב הַיָּמִים תִּמְצָאֶנּוּ", וּפִּרֵשׁ רַשִׁ"י, עֲשֵׂה טוֹבָה וְחֶסֶד לְאָדָם שֶּׁיֹּאמַר לְךָ לִבְּךָ עָלָיו שֶׁלֹּא תִּרְאֶנּוּ עוֹד, וְנִדְמֶה לְךָ כְּאִלּוּ הִשְׁלַכְתָּ אֶת לַחְמֶךָ עַל פְּנֵי הַמַּיִם, כִּי עוֹד יָמִים יָבוֹאוּ, וּתְקַבֵּל אֶת הַתַּשְׁלוּם הַמַּגִּיעַ לְךָ עַל הַטּוֹבָה שֶׁגָּמַלְתָּ עִמּוֹ.

מָשְׁלוּ עַל כָּךְ מָשָׁל: אַרְיֵה אֶחָד הָיָה יָשֵׁן, וַיָּבֹא עַכְבָּר וִידַלֵּג עָלָיו אָנָה וְאָנָה, וְהֵעִיר אוֹתוֹ מִשְּׁנָתוֹ. כַּעַס הָאַרְיֵה מְאֹד עַל חוּצְפַּת הָעַכְבָּר, וְרָצָה לִטְרֹף אוֹתוֹ. הִתְחַנֵּן הָעַכְבָּר לְפָנָיו וְאָמַר: אָנָּא אֲדוֹנִי, שָׂא נָא לְפֶשַׁע עַבְדֶּךָ אַךְ הַפַּעַם, כִּי לֹא עָשִׂיתִי זֹאת לֹא בְּמֶרֶד וְלֹא בְּמַעַל, וַאֲנִי מַּבְטִיחַ לְךָ כִּי אֶהְיֶה לְךָ עֶבֶד עוֹלָם, וָאֶעֱמֹד לִימִינְךָ לְהַצִּילְךָ מִכָּל צָרָה.

צָחַק הָאַרְיֵה עַל דְּבָרָיו, בְּחָשְׁבוֹ, מַה כְּבָר יוּכַל לַעֲשׂוֹת לְמַעֲנִי עַכְבָּר שֶׁכָּזֶה. וַיֹּאמֶר הָאַרְיֵה אֶל הָעַכְבָּר: בְּרַח לְךָ מַהֵר מִכָּאן לִפְנֵי שֶׁאֶתְחַרֵט וְאוֹכַל אוֹתְךָ. 

עָבְרוּ יָמִים וְשָׁנִים, וְהִנֵּה פַּעַם אַחַת הָאַרְיֵה הָלַךְ לִטְרָף טֶרֶף כְּדַרְכּוֹ, וְהִגִּיעַ לִשְׂדֵי הָרוֹעִים, וּפִתְאוֹם נִתְפַּס בָּרֶשֶׁת אֲשֶׁר טָמְנוּ לְרַגְלָיו. שָׁאַג הָאַרְיֵה שְׁאָגָה גְּדוֹלָה, וְהָעַכְבָּר שָׁמַע אֶת קוֹל שַׁאֲגָתוֹ וּמִהֵר לָבוֹא אֵלָיו. כְּשֶׁרָאָה אֶת הָרֶשֶׁת שֶׁנִּלְכַּד בָּהּ הָאַרְיֵה, מִיַּד כָּרַת בְּשִׁנָּיו אֶת הָרֶשֶׁת מְעַט מְעַט עַד אֲשֶׁר נִתֵּק אֶת הָרֶשֶׁת לְגַמְרֵי, וְהִשְׁתַּחְרֵר הָאַרְיֵה וְיָצָא לַחָפְשִׁי.

וַיֹּאמֶר הָעַכְבָּר אֶל הָאַרְיֵה, הִנֵּה כְּשֶׁנָּפַלְתִּי בְּיָדֶךָ, בִּזִיתַּה אוֹתִי, וְחָשַׁבְתָּ אוֹתִי כִּבְרִיאָה לְלֹא שׁוּם תּוֹעֶלֶת, עַתָּה רָאִיתָ כֵּיצַד הִצַּלְתִּי אוֹתְךָ מִיַּד מְבַקְשֵׁי רָעָתְךָ, וְלָכֵן שִׂים נָא זֹאת לְזִכָּרוֹן בֵּין עֵינֶיךָ, שֶּׁאֵין לְךָ דָּבָר שֶּׁאֵין לוֹ מָקוֹם.
**INDEX_WRITE=<p>
# מִשְׁנָה ד

{ רַבִּי לְוִיטָס אִישׁ יַבְנֶה אוֹמֵר, מְאֹד מְאֹד הֱוֵי שְׁפַל רוּחַ, שֶׁתִּקְוַת אֱנוֹשׁ רִמָּה.}

כּוֹתֵב רַבֵּנוּ בְּחַיֵּי בְּסֵפֶר "חוֹבוֹת הַלְּבָבוֹת" (שַׁעַר הַכְּנִיעָה פֶּרֶק י), שָׁאָלוּ פַּעַם חֲכַם אֶחָד שֶׁהָיָה מִגְּדוֹלֵי הַדּוֹר, בַּמֶּה זָכִיתָ שֶׁכֻּלָּם מְשַׁחֲרִים לְפִתְחֲךָ, וְנִכְנָעִים לְמַרוּתְךָ, הֲלֹא יֶשְׁנָם עוֹד חֲכָמִים גְּדוֹלִים שֶּׁאֵין הֶהָמוֹן נִשְׁמַע לָהֶם כְּמוֹ שֶׁנִּשְׁמָע לְךָ?! 

עָנָה לָהֶם אוֹתוֹ חֲכַם: מִשּׁוּם שֶׁמֵּעוֹלָם לֹא פָּגָשְׁתִּי אָדָם שֶׁלֹּא הָיָה בְּעֵינָי בְּמַדְרֵגָה רוּחָנִית יוֹתֵר גְּבוֹהָה מִמַּדְרֵגָתִי! כֵּיצַד יִתָּכֵן הַדָּבָר?

מַסְבִּיר הֶחָכָם: אִם פָּגָשְׁתִּי בָּאָדָם חֲכַם מִמֶּנִּי, אָמַרְתִּי בְּלִבִּי, בִּגְלַל חָכְמָתוֹ הָרַבָּה, מִן הַסְּתָם הוּא גַּם יְרֵא שָׁמַיִם יוֹתֵר מִמֶּנִּי, שֶׁהֲרֵי הַשָּׂגוֹתָיו גְּדוֹלוֹת מִשֶּׁלִּי. כְּמוֹ כֵּן לְהֶפֶךְ, אִם פָּגָשְׁתִּי אֶחָד שֶׁהָיָה פַּחוֹת חֲכַם מִמֶּנִּי, אָמַרְתִּי לְעַצְמִי: מַדְרֵגָתוֹ גְּבוֹהָה מִשֶּׁלִּי, כִּי בְּעוֹד שֶׁאֲנִי עוֹבֵר בְּמֵזִיד עַל דִּבְרֵי הַשֵּׁם, הֲרֵי שֶׁהוּא בִּהְיוֹתוֹ פַּחוֹת חֲכַם, עוֹבֵר רַק בְּשׁוֹגֵג עַל דִּבְרֵי הַתּוֹרָה. 

מַמְשִׁיךְ הֶחָכָם וְאוֹמֵר: בִּרְאוֹתִי מְבֻגָּר מִמֶּנִּי, הֶעֱרַכְתִּיו עַל שֶׁזָּכָה לַעֲשׂוֹת בִּימֵי חַיָּיו יוֹתֵר מִצְווֹת מִמֶּנִּי. וּבִרְאוֹתִי צָעִיר מִמֶּנִּי, נָתַתִּי לִבִּי לָעֻבְדָּה שֶׁעֲבֵרוֹתָיו פְּחוּתוֹת מִשֶּׁלִּי, שֶׁהֲרֵי חַי פַּחוֹת שָׁנִים מִמֶּנִּי. אִם פָּגָשְׁתִּי עָשִׁיר מִמֶּנִּי, אָמַרְתִּי אֶל לִבִּי: רְאֵה עָשִׁיר זֶה זוֹכֶה לַעֲשׂוֹת צְדָקָה וָחֶסֶד בְּמָמוֹנוֹ הָרַב, יוֹתֵר מִמַּה שֶׁאַתָּה מְסֻגָּל לַעֲשׂוֹת. גַּם בִּרְאוֹתִי עָנִי מִמֶּנִּי, מָצָאתִי אֶת מַעֲלָתוֹ הַיְּתֵרָה, בְּכָךְ שֶׁסּוֹבֵל יִסּוּרִים בְּחַיָּיו, וּמִמֵּילָא הוּא מִזְדַּכֵּךְ מֵעֲווֹנוֹתָיו, מַה שֶׁאֵינִי יָכוֹל לוֹמַר עַל עַצְמִי. 

מְסַיֵּם הֶחָכָם: כָּךְ מִתּוֹךְ הֶרְגְּלִי לְהִסְתַּכֵּל מִלְּמַטָּה עַל כָּל בְּנֵי הָאָדָם, תָּמִיד כִּבַּדְתִּי אֶת כֻּלָּם, וְהִשְׁפַּלְתִּי עַצְמִי לִפְנֵיהֶם, וְלָכֵן זָכִיתִי שֶׁכֻּלָּם יַעַרְכוּנִי. 

חוֹתֵם הַ''חוֹבוֹת הַלְּבָבוֹת" וְאוֹמֵר, כִּי הָרְאָיָה לַהַנְהָגָה זוֹ, נִמְצֵאת בְּמִשְׁנָתֵנוּ "מְאֹד מְאֹד הֱוֵי שְׁפַל רוּחַ", שֶׁעַל יְדֵי שִׁפְלוּת הָרוּחַ, יְכוֹלִים תָּמִיד לִרְאוֹת אֶת מַעֲלָתָם שֶׁל אוֹתָם הַקְּטַנִּים מֵאִתָּנוּ וּבְוַדַּאי אֶת מַעֲלַת הַגְּדוֹלִים מֵאִתָּנוּ.

~ שִׁפְלוּת רוּחַ עַד הֵיכָן

הִנֵּה אַף עַל פִּי שֶׁאָמְרוּ חֲכָמֵינוּ ז''ל בְּמַסֶּכֶת סוֹטָה (דַּף ה.) תַּלְמִיד חֲכַם צָרִיךְ שֶׁיִּהְיֶה בּוֹ קְצָת גַּאֲוָה - אֶחָד מִשְּׁמוֹנֶה בַּשְּׁמִינִית [אֶחָד מִתּוֹךְ 64, שֶׁשְּׁמוֹנֶה פְּעָמִים שְׁמוֹנֶה שָׁוֵה ל- 64]. וְהַטַּעַם לְכָךְ, כְּדֵי שֶׁלֹּא יִהְיוּ אֲנָשִׁים קָלֵי דַּעַת מַשְׁפִּילִים אוֹתוֹ וְדוֹרְכִים עָלָיו.

עִם כָּל זֶה, אָמַר רַב נַחְמָן בַּר יִצְחָק, לֹא יַחְפֹּץ אָדָם לֹא בְּכֻלָּהּ וְלֹא בְּמִקְצָתָהּ, שֶׁהֲרֵי נֹאמַר: "תּוֹעֲבַת ה' כָּל גְּבַהּ לֵב". וְזוֹהִי דַּעַת רַבִּי לְוִיטַס, שֶׁיֵּשׁ לְהִתְרַחֵק אֲפִילּוּ מֵהַשְּׁמִינִית שֶׁבַּשְּׁמִינִית שֶׁל גַּאֲוָה, מִפְּנֵי שֶׁגַּם בָּהּ יֵשׁ קְצָת חִסָּרוֹן, כְּפִי שֶׁיּוֹכִיחַ הַמַּעֲשֶׂה הַבָּא:

מְסֻפָּר עַל הַצַּדִּיק בָּעַל "מְגַלֶּה עֲמֻקּוֹת", שֶׁהִתְגּוֹרֵר בִּקְרָאקָא בִּזְמַן שֶׁרַבִּי יוֹאֵל סִרְקִישׁ [ה"בַּיִת חָדָשׁ"], כִּהֵן כְּרַב הָעִיר. פַּעַם הָלַךְ רַבִּי יוֹאֵל בָּרְחוֹב, וְרָאָה שְׁנֵי אֲנָשִׁים הוֹלְכִים, וּפְנֵיהֶם מְאִירוֹת כַּשֶׁמֶשׁ בַּצָּהֳרַיִם. אַחֲרֵיהֶם רָאָה עוֹד אַרְבָּעָה אֲנָשִׁים, אֶחָד מְבֻגָּר, וּשְׁלוֹשָׁה הָאֲחֵרִים צְעִירִים יוֹתֵר, וּפְנֵיהֶם שֶׁל אֵלּוּ הָיוּ שְׁחוֹרוֹת כְּזֶפֶת. אַרְבָּעָה אֵלֶּה, רָצוּ אַחֲרֵי שְׁנֵי הָאֲנָשִׁים, אֲבָל הֵם לֹא הִצְלִיחוֹ לְהַשִּׂיגָם. 

לְאַחַר שֶׁשְּׁנֵי הָאֲנָשִׁים בַּעֲלֵי הַפָּנִים הַזּוֹהֲרוֹת כְּבָר נֶעֶלְמוּ מֵהָעַיִן, נִגַּשׁ רַבִּי יוֹאֵל לַאֲנָשִׁים שְׁחוֹרֵי הַמַּרְאֶה, וְנָתַן לָהֶם שָׁלוֹם, וְשָׁאַל אוֹתָם מִי הֵם, אֲבָל הֵם סֵרְבוּ לַעֲנוֹת. חָזַר הָרַב וְאָמַר לָהֶם: אֲנִי כָּאן הַמָּרָא דְּאַתְרָא, וְאִם אֲנִי שׁוֹאֵל, עֲלֵיכֶם לַעֲנוֹת לִי!!! 

נִתְרַצּוּ הָאַרְבָּעָה וְאָמְרוּ: הָרַב צוֹדֵק וְעָלֵינוּ לַעֲנוֹת. אֲנַחְנוּ גֵּיחֲזִי וּשְׁלֹשֶׁת בָּנָיו...

שׁוּב שָׁאַל הָרַב: וּמִי הָיוּ שְׁנֵי הָאֲנָשִׁים שֶׁרַצְתֶם אַחֲרֵיהֶם? אָמְרוּ לוֹ: הֵם אֵלִיָּהוּ הַנָּבִיא וֶאֱלִישָׁע, אֶחָד הָעוֹנְשִׁים שֶׁלָּנוּ הוּא שֶׁאֲנַחְנוּ צְרִיכִים תָּמִיד לָרוּץ אַחֲרֵי אֱלִישָׁע הַנָּבִיא, אֲבָל אֵינֶנּוּ מְסֻגָּלִים לְהַשִּׂיגוֹ. הוֹסִיף הָרַב וְשָׁאַל: וּלְאָן הָלְכוּ הַשְּׁנַיִם? אָמְרוּ לוֹ: הֵם הָלְכוּ לְבַעַל "הַמְּגַלֶּה עֲמֻקּוֹת".

הָלַךְ רַבִּי יוֹאֵל לְבַעַל "הַמְּגַלֶּה עֲמֻקּוֹת" וְאָמַר לוֹ: יוֹדֵעַ אֲנִי כִּי אֵלִיָּהוּ הַנָּבִיא נִמְצָא אֶצְלְךָ, תִּשְׁאַל אוֹתוֹ לָמָּה אֵינֶנּוּ בָּא אֵלַי. שָׁאַל הַ''מְגַלֶּה עֲמֻקּוֹת" אֶת אֵלִיָּהוּ הַנָּבִיא, וְהֵשִׁיב לוֹ: כֵּיוָן שֶּׁלָּרַב עִיר מֻכְרָח שֶׁתִּהְיֶה לוֹ שְׁמִינִית שֶׁבַּשְּׁמִינִית גַּאֲוָה, שֶׁאִם לֹא כֵּן לֹא יִהְיוּ נִשְׁמָעִים דְּבָרָיו, אֲבָל מִכָּל מָקוֹם בִּגְלַל אוֹתָהּ גַּאֲוָה, אֲנִי אֵינֶנִּי יָכוֹל לָבוֹא אֵלָיו...

*

אָמַר רַבִּי דֹּב בְּעֵר זַצַ"ל: אֶפְשָׁר לְפָרֵשׁ אֶת הַפָּסוּק: "אִם יִסָּתֵר אִישׁ בַּמִּסְתָּרִים וַאֲנִי לֹא אֶרְאֶנּוּ נְאֻם הַשֵּׁם", בְּצוּרָה זוֹ:

אָדָם צַדִּיק גָּדוֹל אֲשֶׁר "יִסָּתֵר בַּמִּסְתָּרִים", וְיַעֲשֶׂה אֶת כָּל מַעֲשָׂיו בַּסֵּתֶר - הוּא יִלְמַד בְּהֶצְנֵעַ, וְיַעֲסֹק בְּחֶסֶד בְּהֵחָבֵא, אוּלָם עֲדַיִן הוּא מַרְגִּישׁ "וַאֲנִי", כְּלוֹמַר, הוּא חָשׁ גַּאֲוָה עַל כָּל מַעֲשֵׂי הַצְּדָקָה שֶׁהוּא עוֹשֶׂה בַּסֵּתֶר, וְאוֹמֵר לְעַצְמוֹ 'אֲנִי מַשֶּׁהוּ'.

מַמְשִׁיךְ הַפָּסוּק וְאוֹמֵר "לֹא אֶרְאֶנּוּ נְאוּם הַשֵּׁם", אֲנִי לֹא אַבִּיט אֶל כָּל אוֹתָן צְדָקוֹת וּמַעֲשִׂים טוֹבִים שֶׁעָשָׂה, מִשּׁוּם שֶׁמַּעֲשִׂים טוֹבִים וּגְדוֹלִים כְּכָל שֶׁיִּהְיוּ, אֵינָם שָׁוִים לִפְנֵי אִם הֵם מְבִיאִים לִידֵי גַּאֲוָה. 

לְעֻמַּת זֹאת, אֶפְשָׁר לְפַסֵּק אֶת הַפָּסוּק בְּצוּרָה נוֹסֶפֶת: "אִם יִסָּתֵר אִישׁ בַּמִּסְתָּרִים וַאֲנִי לֹא", אִם יִהְיֶה אָדָם שֶּׁיַּעֲבֹר עַל עֲבֵרוֹת חֲמוּרוֹת בַּסֵּתֶר, אַךְ לְפָחוֹת יֵדַע ש"אֲנִי לֹא", דְּהַיְנוּ שֶׁהוּא יַכִּיר בְּשִׁפְלוּתוֹ, אֲזַי "אֶרְאֶנּוּ נְאֻם הַשֵּׁם", אֲנִי אַבִּיט אֶל שִׁפְלוּתוֹ וַאֲרַחֵם עָלָיו.

~ מַעֲלַת הַשָּׁפֵל וּגְנוּת הַמִּתְנַשֵּׂא

כָּתַב רַבֵּנוּ "יְהוֹנָתָן אַייְבְּשִׁיץ" בְּסֵפֶר "יַעֲרוֹת דְּבָשׁ" (דַּף כג): צֶוֶת שֶׁל מְכַבֵּי אֵשׁ זָרִיז וְיָעִיל, יַצְלִיחוּ בִּמְהֵרָה לְהִשְׁתַּלֵּט עַל הָאֵשׁ וִיכַבּוּ אוֹתָהּ. אוּלָם שִׁטָּפוֹן מִן הַיָּם קָשֶׁה לַעֲצֹר, כִּי הוּא יִגְרֹף וְיִסְחֹף אֶת כָּל אֲשֶׁר עוֹמֵד בְּדַרְכּוֹ, וַהֲרֵי הוּא מְפָרֵק הָרִים וּמְשַׁבֵּר סְלָעִים, וְהוֹפֵךְ מִגְדָּלִים, וְעוֹקֵר אֲרָזִים. 

מַה הַהֶבְדֵּל בֵּין הָאֵשׁ לְמָיִם? הָאֵשׁ הוּא גְּבַהּ רוּחַ, וְהַשַּׁלְהֶבֶת מִתְלַהֶטֶת כְּלַפֵּי מַעְלָה, וְלָכֵן עַל יְדֵי שְׁפִיכַת מַיִם תִּשְׁקַע הָאֵשׁ, וְהָיָה כְּלֹא הָיְתָה. 

לֹא כֵּן הַמַּיִם - "מַיִם שְׁקֵטִים חוֹדְרִים עָמוֹק", הֵם זוֹחֲלִים וְשׁוֹטְפִים אֶת כָּל אֲשֶׁר יַעֲמוֹד בְּדַרְכָּם, עַד כִּי כָּל גִּבּוֹרֵי כֹּחַ לֹא יוּכְלוּ לַעֲמוֹד כְּנֶגְדָּם, מִשּׁוּם שֶׁהֵם שְׁפֵלִים, שֶׁהֲרֵי הַמַּיִם זוֹרְמִים תָּמִיד כְּלַפֵּי מַטָּה.

מְסַיֵּם הָרַב וְאוֹמֵר: מִכָּאן יִלְמְדוּ כָּל בַּעֲלֵי מִדּוֹת, שֶּׁאֵין לְךָ חָזָק כְּמִדַּת הַהַכְנָעָה, כִּי הֶעָנָיו וְהַשָּׁפֵל רוּחַ, אֲפִילּוּ רַבִּים לוֹחֲמִים בּוֹ, לֹא יוּכְלוּ לוֹ, הֵמָּה יֹאבֵדוּ וְהוּא לְעוֹלָם יַעֲמוֹד. מַה שֶּׁאֵין כֵּן הַמִּתְגָּאֶה וְהַמִּתְנַשֵּׂא.

~ הַנְּמָלָה שֶׁהוֹכִיחָה אֶת שְׁלֹמֹה הַמֶּלֶךְ

מְסֻפָּר בַּמִּדְרָשׁ עַל שְׁלֹמֹה הַמֶּלֶךְ, שֶׁהָיָה הוֹלֵךְ עִם חַיָּלָיו בַּדֶּרֶךְ, וְיוֹם אֶחָד עָבַר בְּאֵיזֶה מָקוֹם שֶׁהָיוּ בּוֹ נְמָלִים, וְשָׁמַע קוֹל נְמָלָה אַחַת שֶׁהָיְתָה אוֹמֶרֶת לִנְמָלִים: הִכָּנְסוּ לְבָתֵּיכֶם כְּדֵי שֶׁלֹּא יַשְׁחִיתוּ אֶתְכֶם חֵילוֹתָיו שֶׁל שְׁלֹמֹה הַמֶּלֶךְ.

כְּשֶׁשָּׁמַע שְׁלֹמֹה אֶת דִּבְרֵי הַנְּמָלָה, חָרָה אַפּוֹ, וְשָׁאַל אֶת הַנְּמָלִים: מִי מִכֶּם אָמְרָה הִכָּנְסוּ לְבָתֵּיכֶם שֶׁלֹּא יַשְׁחִיתוּ אֶתְכֶם מַחֲנוֹת שְׁלֹמֹה? אָמְרָה אוֹתָהּ הַנְּמָלָה: אֲנִי אָמַרְתִּי לָהֶם. אָמַר לָהּ: לָמָּה לֹא דִּבְּרָה מִכָּל הַנְּמָלִים נְמָלָה אַחֶרֶת אֶלָּא אָתְּ? אָמְרָה לוֹ: אֲנִי מַלְכָּהּ שֶׁלָּהֶם. אָמַר לָהּ מַה שְׁמֵךְ, אָמְרָה לוֹ מַחְשֶׁמַה. 

אָמַר לָהּ: אֲנִי רוֹצֶה לִשְׁאוֹל אוֹתָךְ שְׁאֵלָה אַחַת. אָמְרָה לוֹ: אֵינוֹ רָאוּי שֶׁיִּהְיֶה הַשּׁוֹאֵל לְמַעְלָה וְהַנִּשְׁאָל לְמָטָּה, וְאֵין זֶה רָאוּי שֶׁיִּהְיֶה הַשּׁוֹאֵל יוֹשֵׁב עַל כִּסֵּא וְהַנִּשְׁאָל יוֹשֵׁב בָּאָרֶץ, וְעַל כֵּן תִּשָּׂא אוֹתִי עַל יָדֶיךָ וְאַחְזִיר לְךָ תְּשׁוּבָה. לָקַח אוֹתָהּ עַל יָדוֹ, וְנִשְׁאֲרָה עוֹמֶדֶת כְּנֶגֶד פָּנָיו.

אָמְרָה לוֹ: שְׁאַל מַה שֶּׁרָצִיתָ. אָמַר לָהּ: יֵשׁ בָּעוֹלָם גָּדוֹל יוֹתֵר מִמֶּנִּי? אָמְרָה לוֹ: כֵּן! אָמַר לָהּ: מִי הוּא? אָמְרָה לוֹ: אֲנִי! אָמַר לָהּ כֵּיצַד אַתְּ גְּדוֹלָה מִמֶּנִּי? אָמְרָה לוֹ: אִלּוּ לֹא הָיִיתִי גְּדוֹלָה מִמְּךָ, לֹא שְׁלָחֲךָ הַקָּדוֹשׁ בָּרוּךְ הוּא אֶצְלִי שֶׁתִּשָּׂאֵנִי עַל כַּפְּךָ. 

כִּשְׁמֹעַ שְׁלֹמֹה אֶת דִּבְרֵי הַנְּמָלָה, חָרָה אַפּוֹ עָלֶיהָ, וְהִשְׁלִיךְ אוֹתָהּ עַל הָאָרֶץ, וְאָמַר לָהּ: נְמָלָה, אֵין אַתְּ יוֹדַעַת מִי אֲנִי, אֲנִי שְׁלֹמֹה בֶּן דָּוִד הַמֶּלֶךְ ע"ה! אָמְרָה הַנְּמָלָה: תֵּדַע לְךָ שָׁאַתָּה מִטִּפָּה סְרוּחָה וְאַל תִּתְגָּאֶה בְּעַצְמְךָ. בְּאוֹתָהּ שָׁעָה נָפַל שְׁלֹמֹה עַל פָּנָיו, ונתבייש וְנִכְלָם מִדִּבְרֵי הַנְּמָלָה.

~ עֲנָוָה וְשִׁפְלוּת שֶׁל גְּדוֹלֵי יִשְׂרָאֵל

מְסֻפָּר עַל מְנַהֵל כּוֹלֵל בִּשְׁכוּנַת בָּתֵּי מַחֲסֶה בִּירוּשָׁלַיִם, שֶׁצִּוָּה לְשַׁמָּשׁוֹ שֶׁיֵּלֵךְ וְיַזְמִין אֶת גְּבֶרֶת רוֹזֶנְפֶלְד הַמִּתְגּוֹרֵרת בַּשְּׁכוּנָה, וְיִמְסֹר לָהּ שֶׁתִּכָּנֵס לְקַבֵּל סְכוּם כֶּסֶף שֶׁהִגִּיעַ עֲבוּרָהּ, וַתַּחְתֹּם עַל הַקַּבָּלָה.

אוֹתוֹ הַשַּׁמָּשׁ הִתְבַּלְבֵּל וְטָעָה, וְהֶחלִיף אֶת הַשֵּׁם 'רוֹזֶנְפֶלְד' בְּשֵׁם 'זוֹנֶנְפֶלְד', וּבִמְקוֹם לִקְרֹא לִגְבֶרֶת רוֹזֶנְפֶלְד, יָרַד לְבֵיתוֹ שֶׁל רַבִּי יוֹסֵף חַיִּים זוֹנֶנְפֶלְד רַבָּה שֶׁל יְרוּשָׁלַיִם, וְאָמַר לוֹ שֶׁהַמַּזְכִּיר מְבַקְּשׁוֹ שֶׁיַּעֲלֶה אֵלָיו. מִיַּד הִזְדָּרֵז הָרַב וְעָלָה לַמִּשְׂרָד. 

מִשֶׁנִפְתֶחַה הַדֶּלֶת וְהָרַב נִכְנַס לַמְּנַהֵל, תָּמַהּ הַמְּנַהֵל וְאָמַר: אִם הָרַב זָקוּק לִי, לָמָּה לֹא שָׁלַח לִקְרֹא לִי? עָנָה הָרַב בְּפַשְׁטוּת: הַשַּׁמָּשׁ הִזְמִינַנִי אֶל כְּבוֹדוֹ. עַד מְהֵרָה הִתְבָּרְרָה הַטָּעוּת. רָצָה הַמַּזְכִּיר לִנְזוֹף בַּשַּׁמָּשׁ, אַךְ הָרַב מָנַע בַּעֲדוֹ בְּאוֹמְרוֹ, כִּי זֶה עָלוּל לִקְרוֹת לְכָל אָדָם.

מִיַּד אָמַר הָרַב שָׁלוֹם וְיָצָא, אוּלָם לֹא לְדִירָתוֹ חָזַר, אֶלָּא עָלָה בְּמַעֲלֵה הַשְּׁכוּנָה, וְדָפַק עַל דַּלְתָּהּ שֶׁל גְּבֶרֶת רוֹזֶנְפֶלְד, וְהוֹדִיעַ לָהּ שֶׁמַּזְכִּיר הַכּוֹלֵל מְבַקֵּשׁ שֶׁתִיכַּנְסִי אֵלָיו בִּגְלַל שֶׁהִגִּיעַ עֲבוּרָהּ כֶּסֶף... הֲרֵי לְפָנֵינוּ דֻּגְמָא חַיָּה שֶׁל שִׁפְלוּת רוּחַ.

*

לְדֻגְמָא נוֹסֶפֶת שֶׁל עֲנָוָה פְּשׁוּטָה: מַעֲשֵׂה בְּחָתָן מִיְּרוּשָׁלַיִם, שֶׁכַּלָּתוֹ הַמְיֻעֶדֶת בָּלְעָה מַחַט יוֹם אֶחָד לִפְנֵי מוֹעֵד הַחֲתֻנָּה תּוֹךְ כְּדֵי טִפּוּל אֵצֶל רוֹפֵא שִׁנַּיִם. הִבְהִילוּ אוֹתָה לְבֵית הַחוֹלִים וְהָרוֹפְאִים אָמְרוּ שֶׁמַּצָּבָהּ מְעוֹרֵר דְּאָגָה, אַךְ טֶרֶם הֶחְלִיטוּ אִם יִצְטָרְכוּ לְנַתֵּחַ אוֹ לוֹ.

שָׁלַח הֶחָתָן מִכְתַּב לְרַבֵּנוּ הֶחָזוֹן אִישׁ וְשָׁאַל: הַאִם לְהַעֲמִיד אֶת הַחֻפָּה בְּעִתָּהּ אוֹ לִדְחוֹתָהּ? הֵשִׁיב לוֹ הָרַב: לֹא לִדְחוֹת, עַד הַחֲתֻנָּה הַמַּחַט תֵּצֵא מֵעַצְמָהּ! וְכָךְ הָיָה. 

מְקוֹרָבֵי הֶחָזוֹן אִישׁ דִּבְּרוּ בְּהִתְפַּעֲלוּת עַל אוֹדוֹת הַמּוֹפֵת הַגָּלוּי, וּכְשֶׁנּוֹדַע לְחָזוֹן אִישׁ עַל כָּךְ, אָמַר לָהֶם: עַל אֵיזֶה מוֹפֵת אַתֶּם מְדַבְּרִים, כְּשֶׁהָיִיתִי קָטָן נִכְנְסָה לִי מַחַט בָּאֶצְבַּע, וְאִמִּי נִחֲמָה אוֹתִי וְאָמְרָה: "עַד הַחֲתֻנָּה זֶה יַעֲבוֹר", וְכָךְ נָהַגְתִּי גַּם אֲנִי...

~ שֶׁתִּקְוַת אֱנוֹשׁ רִמָּה

צָרִיךְ לְהָבִין מַה כַּוָּנַת הַמִּשְׁנָה בְּאוֹמְרָה "שֶׁתִּקְוַת אֱנוֹשׁ רִמָּה", כִּי אָדָם מְקַוֶּה לִהְיוֹת רִמָּה וְתוֹלֵעָה, וַהֲרֵי אִם נִשְׁאַל אָדָם לְמַה הוּא מְקַוֶּה, יֹאמַר מִיַּד, שֶׁהוּא מְקַוֶּה שֶׁיִּהְיֶה טוֹב וְכַיּוֹצֵא בָּזֶה, אֲבָל שׁוּם אָדָם לֹא יֹאמַר שֶׁהוּא מְקַוֶּה לִהְיוֹת תּוֹלַעַת בָּאֲדָמָה.

אוּלָם הַדְּבָרִים יִתְבָּאֲרוּ עַל פִּי הַמַּעֲשֶׂה הַבָּא: שְׁנֵי בְּנֵי אָדָם הִגִּיעוּ לְבֵית הַכְּנֶסֶת בְּלֵיל רֹאשׁ הַשָּׁנָה, וְהִנֵּה מִתְבָּרֵר שֶּׁנָּפְלָה טָעוּת בְּסִדּוּר הַמְּקוֹמוֹת, וְלִשְׁנֵיהֶם נִתַּן אוֹתוֹ הַמָּקוֹם. נִגְּשׁוּ הַשְּׁנַיִם אֶל הַגַּבַּאי, וְהֶעֱמִידוּ אוֹתוֹ עַל טָעוּתוֹ. 

הַגַּבַּאי הוֹדָה מִיַּד בַּטָּעוּת וְהִתְנַצֵּל בִּפְנֵיהֶם, אוּלָם אֶת הַנַּעֲשָׂה לֹא הָיָה אֶפְשָׁר לְהָשִׁיב, וְכָל מַה שֶׁיָּכוֹל הַגַּבַּאי לְהַצִּיעַ לָהֶם, הָיָה שֶׁבֵּנַתַיִם אֶחָד מֵהֶם יֵשֵׁב בְּמָקוֹם אַחֵר, וּמָחָר שֶׁבֵּית הַכְּנֶסֶת יִהְיֶה מַלֵּא מִפֶּה לְפֶה, אֶחָד מֵהֶם יֵאָלֵץ לָשֶׁבֶת בְּמָקוֹם גָּרוּעַ יוֹתֵר. 

הַשְּׁנַיִם הִתְעַקְּשׁוּ וְאַף אֶחָד מֵהֶם לֹא הֶרְאָה נְכוֹנוּת לְוַתֵּר, וְעַל כֵּן, לֹא נוֹתְרָה בְּרֵירָה אֶלָּא לִדְחוֹת אֶת הַהַכְרָעָה לְיוֹם הַמָּחֳרָת. 

וַיְהִי בַּחֲצִי הַלַּיְלָה, חֹלֵם אֶחָד מִשְּׁנֵי הָאֲנָשִׁים, שֶׁהִנֵּה הוּא נִצָּב בּוֹדֵד בַּשָּׁמַיִם בְּמָקוֹם שׁוֹמֵם, דְּמָמָה מֻחְלֶטֶת שָׂרְרָה שָׁם, וְאַף נֶפֶשׁ אַחַת לֹא נִרְאֲתָה בָּאֹפֶק. לְנֶגֶד עֵינָיו הִשְׂתָּרְעָה דֶּרֶךְ אֲרֻכָּה, שֶׁאֶת קִצָּהּ לֹא הָיָה אֶפְשָׁר לִרְאוֹת. הֵחֵל הָאִישׁ לִצְעֹד בְּמַעֲלֵה הַדֶּרֶךְ, וּלְפֶתַע שָׁמַע מֵאֲחוֹרָיו קוֹל רַעַשׁ גָּדוֹל, הַקּוֹל הָלַךְ וְהִתְקָרֵב אֵלָיו, וְהוּא נָס בְּבֶהָלָה לְצִדֵּי הַדֶּרֶךְ. 

לְפֶתַע עָקְפָה אוֹתוֹ מֶרְכָּבָה מָלְאָה מַלְאָכִים לְבָנִים כַּשָּׁלֶג, הַמֶּרְכָּבָה חָלְפָה בִּמְהִירוּת וְנֶעֶלְמָה בָּאֹפֶק. שׁוּב דָּמָם הַמָּקוֹם וְהָאִישׁ הִמְשִׁיךְ בְּדַרְכּוֹ. לְאַחַר מִכֵּן חָלְפָה עַל פָּנָיו עוֹד מֶרְכָּבָה כְּמוֹ הָרִאשׁוֹנָה, וּבְעִקְבוֹתֶיהָ מֶרְכָּבוֹת רַבּוֹת כֻּלָּן מְלֵאוֹת מַלְאָכִים לְבָנִים, חֶלְקָם גְּדוֹלִים וַעֲצוּמִים, וְחֶלְקָם קְטַנִּים וּצְנוּמִים, וְאוֹתָם מַלְאָכִים שָׁרִים שִׁירִים נְעִימִים וּמַלְהִיבִים.

לְאַחַר מִכֵּן הֵחֵלָּה לַעֲבוֹר עַל פָּנָיו שַׁיָּרָה עֲנָקִית שֶׁל מֶרְכָּבוֹת נוֹשְׂאוֹת מַלְאָכִים שְׁחוֹרִים מַטִּילֵי אֵימָה. הַדָּבָר עוֹרֵר אֶת סַקְרָנוּתוֹ, הוּא הֵחִישׁ אֶת צְעָדָיו, עַד אֲשֶׁר הִגִּיעַ לְכִכַּר רַחֲבַת יָדַיִם, וְשָׁם מָצָא אֶת כָּל הַמַּרְכָּבוֹת חוֹנוֹת.

הַמַּלְאָכִים שֶׁיָּרְדוּ מֵהֵן, פְּנוּ לֶעֶבֶר מֹאזְנַיִם עֲנָקִיּוֹת שֶׁעָמְדוּ בְּמֶרְכַּז הַכִּכָּר, וְהֵחֵלּוּ לַעֲלוֹת עֲלֵיהֶם. הָאִישׁ לֹא הֵבִין מַה מִּתְרַחֵשׁ לְמוּל עֵינָיו, עַד שֶׁהֻסְבַּר לוֹ, שֶׁהֲלֹא רֹאשׁ הַשָּׁנָה הַיּוֹם, וְכָאן הוּא בֵּית דִּין שֶׁל מַעְלָה, וְכָעֵת דָּנִים דִּינוֹ שֶׁל אָדָם. הַמַּלְאָכִים הַלְּבָנִים הָעוֹלִים עַל הַמֹּאזְנַיִם, נוֹצְרוּ מֵהַמִּצְווֹת וּמֵהָעֲבֵרוֹת שֶׁעָשָׂה הָאָדָם בִּימֵי חַיָּיו.

כַּאֲשֶׁר עוֹשֶׂה אָדָם מִצְוָה בִּשְׁלֵמוּת, נִבְרָא מַלְאַךְ לָבָן גָּדוֹל וְכָבֵד מִשְׁקַל. אַךְ כַּאֲשֶׁר אֵין הַמִּצְוָה נַעֲשֵׂית בִּשְׁלֵמוּת, נִבְרָא מַלְאַךְ פָּגוּם חֲסַר אֵיבָרִים אוֹ דַּק וְצָנוּם. וְהוּא הַדִּין לְגַבֵּי הַמַּלְאָכִים הַנּוֹצָרִים מִמַּעֲשֵׂי הָעֲבֵרוֹת, אֵלֶּה שֶׁנִּבְרְאוּ מֵעֲבֵרוֹת שֶׁנַּעֲשׂוּ בְּכַוָּנָה תְּחִלָּה אוֹ מִתּוֹךְ הֲנָאָה, נִרְאוּ כָּאן גְּדוֹלִים וּכְבֵדִים. לְעֻמָּתָם, הַמַּלְאָכִים שֶׁנִּבְרְאוּ מִמַּעֲשֵׂי עֲבֵרָה שֶׁהָיוּ בְּשׁוֹגֵג אוֹ בְּהַרְגָּשַׁת אוֹנֵס, הָיוּ צְנוּמִים וּקְטַנִּים.

לְאַחַר שֶׁשָּׁמַע הָאִישׁ אֶת דִּבְרֵי הַהֶסְבֵּר, פָּנָה לְעֵבֶר הַמֶּרְכָּבוֹת, וְאָכֵן רָאָה שֶׁעַל כָּל אַחַת מֵהֵן יֶשְׁנוֹ שֶׁלֶט שֶׁעָלָיו כָּתוּב שֵׁם שֶׁל מִצְוָה אוֹ שֶׁל עֲבֵרָה. עַל הַמֶּרְכָּבוֹת שֶׁבָּהֶן הָיוּ הַמַּלְאָכִים הַלְּבָנִים, הָיָה כָּתוּב 'תַּלְמוּד תּוֹרָה', 'תְּפִלָּה', 'כִּבּוּד אַב וְאֵם', 'גְּמִילוּת חֲסָדִים', 'שְׁמִירַת שַׁבָּת' וְעוֹד. עַל הַמֶּרְכָּבוֹת שֶׁל הַמַּלְאָכִים הַשְּׁחוֹרִים, הָיוּ שְׁלָטִים שֶׁנָּשְׂאוּ שֵׁמוֹת עֲבֵרוֹת, כְּגוֹן, 'בִּטּוּל תּוֹרָה', 'לָשׁוֹן הָרַע', 'חִלּוּל שַׁבָּת', 'גֵּזֶל', 'קִנְאָה' וְעוֹד. 

וּבֵינְתַיִם הָיוּ הַמֹּאזְנַיִם הוֹלְכִים וּמִתְמַלְּאִים בְּמַלְאָכִים לְבָנִים מִצַּד אֶחָד, וּשְׁחוֹרִים מִצַּד שֵׁנִי, וּבְעוֹד הֵם מְטַפְּסִים וְעוֹלִים עַל הַמֹּאזְנַיִם, הִתְעַנְיֵן הָאִישׁ לָדַעַת מִי הוּא הָאָדָם הַנִּדּוֹן בַּמִּשְׁפָּט זֶה. כַּאֲשֶׁר הֵשִׁיבוּ לוֹ שֶׁהוּא עַצְמוֹ נִדּוֹן בַּמִּשְׁפָּט, הוּא נִדְהָם וְנֶחֱרָד לִרְאוֹת כִּי כִּמְעַט כָּל הַמַּלְאָכִים כְּבָר נִצָּבִים עַל הַמֹּאזְנַיִם, וְהַהַכְרָעָה נוֹטָה לְצַד הַמַּלְאָכִים הַשְּׁחוֹרִים. יָדוֹעַ יָדַע כִּי אִם זוֹ תִּהְיֶה הַתּוֹצָאָה הַסּוֹפִית, יִהְיֶה דִּינוֹ כְּדִין הָרְשָׁעִים, וְעַל כֵּן הֵחֵל רוֹעֵד כֻּלּוֹ מִפַּחַד. 

וְהִנֵּה הַכְּרוּז מַכְרִיז וְשׁוֹאֵל: הַאִם נִשְׁאֲרוּ עוֹד מַלְאָכִים? הַתְּשׁוּבָה הִיא: "לֹא"! וְשׁוּב שׁוֹאֵל הַכָּרוֹז: אוּלַי סָבַל הַיְּהוּדִי יִסּוּרִים בְּמֶשֶׁךְ הַשָּׁנָה, וְאִם כֵּן אֶפְשָׁר לְצָרְפָם לְצַד הַזְּכֻיּוֹת.

בְּהִשָּׁמַע הַשְּׁאֵלָה הַזּוֹ, הוֹפִיעָה לְפֶתַע מֶרְכָּבָה נוֹסֶפֶת מְלֵאָה מַלְאָכִים שֶׁנִּבְרְאוּ מִכֹּחַ הַיִּסּוּרִים שֶׁהִתְיַסֵּר בְּמֶשֶׁךְ הַשָּׁנָה הַחוֹלֶפֶת. אֶת מַלְאֲכֵי הַיִּסּוּרִים שָׁקְלוּ בְּמֹאזְנַיִם נִפְרָדוֹת, וּבְמַקְבִּיל הֻרְדָּה מֵעַל הַמֹּאזְנַיִם הַגְּדוֹלוֹת כַּמּוּת שֶׁל מַלְאָכִים שְׁחוֹרִים הַשָּׁוָה לְמִשְׁקָל אוֹתָם מַלְאָכִים שֶׁנִּבְרְאוּ מֵהַיִּסּוּרִים, מִשּׁוּם שֶׁהַיִּסּוּרִים מְמָרְקִים וּמְנַקִּים אֶת הָעֲווֹנוֹת שֶׁל הָאָדָם.

עַתָּה רָוַח לוֹ מְעַט, כִּי רָאָה שֶׁמִּשְׁקַל הַמַּלְאָכִים הַשְּׁחוֹרִים הוֹלֵךְ וְיוֹרֵד. אַט אַט הָלְכוּ כַּפּוֹת הַמֹּאזְנַיִם לִקְרַאת אִזּוּן, וְאֶת מְקוֹם הַפַּחַד הַנּוֹרָא שֶׁהָיָה לוֹ מִקֹּדֶם לָכֵן, תָּפְסוּ הַמֶּתַח וְהַדְּאָגָה הַאִם יִּזְכֶּה לְהַכְרָעָה לְטוֹבַת הַמַּלְאָכִים הַלְּבָנִים, אוֹ שֶׁמָּא תִּפּוֹל הַהַכְרָעָה לְרָעָתוֹ.

בְּעוֹד סִימָנֵי הַשְּׁאֵלָה מִתְרוֹצְצִים בְּמוֹחוֹ, הִכְרִיז הַכְּרוּז: "כָּל הַמַּעֲבִיר עַל מִדּוֹתָיו, מַעֲבִירִין לוֹ עַל כָּל פְּשָׁעָיו", עַל כֵּן, בְּטֶרֶם נַכְרִיעַ אֶת הַדִּין, נַעֲמִיד אֶת הָאָדָם הַנִּדּוֹן בְּנִסָּיוֹן, וְנִרְאֶה הַאִם הוּא מַעֲבִיר עַל מִדּוֹתָיו.

מִיַּד נִשְׁלַח מִשָּׁמַיִם הַמַּלְאָךְ הַמְּמֻנֶּה עַל הַנִּסְיוֹנוֹת, כְּדֵי לְנַסּוֹת אֶת הָאִישׁ הַאִם יִוָּתֵר לַחֲבֵרוֹ. הַמַּלְאָךְ יֵצֵא לַדֶּרֶךְ כְּדֵי לִבְחֹן אֶת הַנִּדּוֹן, וּלְצֹרֶךְ זֶה נוֹצַר מַצָּב, שֶׁשְּׁמוֹ נִרְשָׁם בְּבֵית הַכְּנֶסֶת עַל מָקוֹם שֶׁנּוֹעָד לָאָדָם נוֹסַף. עַתָּה נִרְאֶה, אִם יַעֲבִיר עַל מִדּוֹתָיו וִיוַתֵּר, אוֹ לֹא, וּלְפִי זֶה יֵחָרֵץ דִּינוֹ.

בְּאוֹתָהּ שָׁעָה, הֵקִיץ הָאִישׁ מִשְּׁנָתוֹ, וְהִכְרִיז בְּהִתְרַגְּשׁוּת: אֲנִי מְוַתֵּר... אֲנִי מְוַתֵּר... לְמָחֳרָת הַיּוֹם הִשְׁכִּים קוּם, וּמִיַּד בְּהִגִּיעוּ לְבֵית הַכְּנֶסֶת, בִּקֵּשׁ מֵהַגַּבַּאי שֶׁיִּתֵּן לוֹ אֶת הַמָּקוֹם הַגָּרוּעַ בְּיוֹתֵר. הַמָּקוֹם הָיָה אָמְנָם גָּרוּעַ, אַךְ אֵין סָפֵק שֶׁבִּזְכוּת זֶה הִכְרִיעַ אֶת דִּינוֹ לְטוֹבָה.

וְעַל פִּי זֶה מִתְבָּאֲרִים דִּבְרֵי הַתַּנָּא שֶׁאָמַר "שֶׁתִּקְוַת אֱנוֹשׁ רִמָּה", כְּלוֹמַר, הַתִּקְוָה הַיְּחִידָה שֶׁתּוּכַל לַעֲזֹר לָאָדָם בְּיוֹם הַמִּשְׁפָּט, הִיא - שֶׁיַּשְׁפִּיל עַצְמוֹ כְּמוֹ רִמָּה וְתוֹלֵעָה, וּמִמֵּילָא הַמַּעֲבִיר עַל מִדּוֹתָיו, מַעֲבִירִים לוֹ עַל כָּל פְּשָׁעָיו, וּבִזְכוּת זֶה תִּהְיֶה לוֹ תִּקְוָה לְהִנָּצֵל בְּיוֹם הַדִּין.
**INDEX_WRITE=<p>
{ רַבִּי יוֹחָנָן בֶּן בְּרוֹקָא אוֹמֵר, כָּל הַמְּחַלֵּל שֵׁם שָׁמַיִם בַּסֵּתֶר, נִפְרָעִין מִמֶּנּוּ בַּגָּלוּי. אֶחָד שׁוֹגֵג וְאֶחָד מֵזִיד בְּחִלּוּל הַשֵּׁם:}

@ חִילּוּל הַשֵּׁם

לִפְעָמִים נִדְמֶה לָאָדָם שֶׁאִם יִסָּתֵר בְּחַדְרֵי חֲדָרִים, וְיַעֲשֶׂה דָּבָר מְסֻיָּם שֶּׁאֵין לוֹ הֶתֵּר עַל פִּי תּוֹרָתֵנוּ הַקְּדוֹשָׁה, אֵין מִי שֶׁיְּגַלֶּה אֶת מַעֲשָׂיו. אוּלָם כְּבָר אָמַר הַנָּבִיא יִרְמְיָהוּ: "אִם יִסָּתֵר אִישׁ בְּמִסְתָּרִים וַאֲנִי לֹא אֶרְאֶנּוּ נְאֻם ה', הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא נְאֻם ה'.

מְסַפֵּר רַבִּי דָּוִד הַנָּגִיד [בְּנוֹ שֶׁל רַבֵּנוּ אַבְרָהָם הֶחָסִיד נֶכֶד הָרַמְבָּ"ם] מַעֲשֵׂה בְּאִישׁ אֶחָד שֶׁאָכַל בְּיוֹם תַּעֲנִית צִבּוּר, וְהוּא הָיָה לְבַד בְּבֵיתוֹ, וְלֹא רָאָהוּ שׁוּם אָדָם, וְהִנֵּה מֵאֵת הַשֵּׁם יִתְבָּרַךְ נֶחְרַב הַבַּיִת וְנָפַל עָלָיו, וּבְאוֹתָהּ שָׁעָה בָּאוּ וְהֵסִירוּ מֵעָלָיו אֶת הַמַּפֹּלֶת, וּמָצְאוּ פַּת לֶחֶם בְּפִיו וְגִילוּ שֶׁאוֹתוֹ אָדָם אָכַל פַּת לֶחֶם בְּצוֹם, וְלֹא הִסְפִּיק לִלְעֹס אוֹתוֹ וּלְבָלְעוֹ, וְהִתְפַּלְּאוּ הָעוֹלָם עַל מַעֲשֵׂה הַשֵּׁם יִתְבָּרַךְ.

~ זְהִירוּתוֹ שֶׁל יוֹסֵף הַצַּדִּיק מֵחִלּוּל ה'

בְּמַסֶּכֶת סוֹטָה (דַּף לו:) אָמְרוּ: יוֹסֵף שֶׁקִּדֵּשׁ שֵׁם שָׁמַיִם בַּסֵּתֶר בָּזֶה שֶׁלֹּא חָטָא עִם אֵשֶׁת פּוֹטִיפַר, אַף עַל פִּי שֶׁלֹּא הָיָה אִישׁ בַּבַּית בְּאוֹתָהּ שָׁעָה, זַכָּה שֶּׁהוֹסִיפוּ לוֹ אוֹת אַחַת מִשְּׁמוֹ שֶׁל הַקָּדוֹשׁ בָּרוּךְ הוּא שֶׁנֶּאֱמַר בִּתְהִלִּים: "עֵדוּת בִּיהוֹסֵף שָׂמוֹ בְּצֵאתוֹ עַל אֶרֶץ מִצְרַיִם".

וְהִקְשָׁה בְּסֵפֶר "יְעָרוֹת דְּבָשׁ": הִנֵּה יָדוּעַ מַה שֶׁגִּלָּה רַבֵּנוּ הָאֲרִ"י ז''ל, שֶׁאֶסְתֵּר לֹא שָׁכְבָה עִם אֲחַשְׁוֵרוֹשׁ, אֶלָּא שָׁלְחָה שֵׁדַּה בִּדְמוּתָהּ וּבְצַלְמָה שֶׁתִּכָּנֵס לַאֲחַשְׁוֵרוֹשׁ בִּמְקוֹמָהּ. וְאִם כֵּן צָרִיךְ בֵּאוּר, מַדּוּעַ יוֹסֵף גַּם כֵּן לֹא שָׁלַח שֵּׁד בִּדְמוּתוֹ שֶׁיִּכָּנֵס לִשְׁכַּב עִם אֵשֶׁת פּוֹטִיפַר, וּבָזֶה הָיָה נִצָּל מֵאוֹתָהּ מֵרִשְׁעַת בְּקַלּוּת.

וְתִרֶץ, שֶׁאִם הָיָה יוֹסֵף מַכְנִיס שֵׁד בִּמְקוֹמוֹ, אָז הָיָה נִרְאָה בְּעֵינֶיהָ שֶׁאָכֵן עָבַר עֲבֵרָה עִם אֵשֶׁת אִישׁ, וְיֵשׁ בָּזֶה צַד שֶׁל חִלּוּל ה', לְכָךְ הֶעְדִּיף לְהַכְנִיס עַצְמוֹ בְּסַכָּנָה זוֹ, כְּדֵי שֶׁלֹּא יִצְמָח חַס וְשָׁלוֹם חִלּוּל ה' עַל יָדוֹ, וְזֶהוּ הַחִדּוּשׁ שֶׁשִּׁבְּחוּ חֲכָמֵינוּ ז''ל אֶת יוֹסֵף שֶׁקִּדֵּשׁ שֵׁם שָׁמַיִם בַּסֵּתֶר.

~ זְהִירוּתוֹ שֶׁל הֶחָפֵץ חַיִּים מֵחִלּוּל ה'

מְסַפְּרִים עַל הַ''חָפֵץ חַיִּים", שֶׁעֲווֹן חִלּוּל ה' הָיָה חָמוּר בְּעֵינָיו מְאֹד, וְהָיָה נִזְהָר מִזֶּה מְאֹד. בְּסוֹף יָמָיו סָמוּךְ לְהִסְתַּלְּקוּתוֹ, נֶחְלַשׁ גּוּפוֹ וְנֶחְלְשׁוּ חוּשָׁיו מִלֶעֲיֵין, וְאַף עַל פִּי כֵּן אָמַר לְאַנְשֵׁי בֵּיתוֹ שֶׁיַּנִּיחוּ סֵפֶר לְפָנָיו, וְעַל פִּי רוֹב הָיוּ מַנִּיחִים לְפָנָיו חֻמָּשׁ, וְאִם כִּי הָיָה קָשֶׁה לוֹ לְעַיֵּן, אָמְנָם כְּדֵי שֶׁלֹּא יִתְחַלֵּל הַשֵּׁם כַּאֲשֶׁר אָדָם יִכָּנֵס וְיִמְצָא אוֹתוֹ יוֹשֵׁב בָּטֵל, הֵנִיחַ כָּל הַזְּמַן סֵפֶר פָּתוּחַ לְפָנָיו...

וּכְמוֹ כֵּן מְסֻפָּר, כִּי בִּצְעִירוּתוֹ, הָרוֹפְאִים פָּקְדוּ עָלָיו לְהַפְסִיק מִלִּמּוּדָיו בְּמֶשֶׁךְ שָׁנָה שְׁלֵמָה. הוּא קִיֵּם אֶת מִצְוַת הָרוֹפְאִים בִּמְלֹאָהּ מִשּׁוּם "וְנִשְׁמַרְתֶּם מְאֹד לְנַפְשׁוֹתֵיכֶם", אֲבָל הוּא חֲשַׁשׁ מִפְּנֵי חִלּוּל ה', שֶׁמָּא יִכָּנֵס אָדָם לְבֵיתוֹ, וְיִרְאֶה אוֹתוֹ יוֹשֵׁב וּבָטֵל, וְנִמְצָא שֵׁם שָׁמַיִם מִתְחַלֵּל עַל יָדוֹ.

הָלַךְ לִשְׁאוֹל אֶת פִּי הַגָּאוֹן רַבִּי יִשְׂרָאֵל מִסַּלַּנְט הַאִם מֻתָּר לוֹ לְהַחֲזִיק לְפָנָיו סֵפֶר פָּתוּחַ לְמַרְאִית עַיִן כְּדֵי שֶׁיַּחְשְׁבוּ שֶׁהוּא עוֹסֵק בְּלִמּוּד, כְּדֵי לִמְנוֹעַ חִלּוּל ה', וְאָכֵן הִתִּיר לוֹ הָרַב לַעֲשׂוֹת כֵּן. 

פַּעַם אַחַת, אִחֵר הֶחָפֵץ חַיִּים לָבוֹא לְבֵית הַכְּנֶסֶת בְּשַׁחֲרִית, לְאַחַר סִיּוּם הַתְּפִלָּה, עָלָה עַל הַבִּימָה וְהִכְרִיז, שֶׁסִּבַּת אִחוּרוֹ הִיא לֹא מִשּׁוּם שֶׁנִּרְדַּם, אֶלָּא מִפְּנֵי שֶׁהָיָה שָׁקוּעַ בְּאֵיזוֹ סֻגְיָה תַּלְמוּדִית חֲמוּרָה, וּלְשֵׁם אִשּׁוּר הַדָּבָר, הִרְצָה לִפְנֵי הַקָּהָל אֶת חִדּוּשֵׁי הַתּוֹרָה שֶּׁהִצְלִיחַ לְחַדֵּשׁ בְּאוֹתָהּ שָׁעָה. 

סִפֵּר רַבִּי מָרְדְּכַי קוּפְּשְׁטֵיין [רַבָּה שֶׁל רַאדִין]: פַּעַם אַחַת נִזְדַּמֵּן לִי לִהְיוֹת יָחַד עִם הֶחָפֵץ חַיִּים בָּעִיר וִילְנָא. יָדַעְתִּי כִּי מָרָן הֶחָפֵץ חַיִּים חַיָּב לַעֲזֹב בּוֹ בַּיּוֹם אֶת הָעִיר בְּשֶׁל עִנְיַן דָּחוּף, וְהִנֵּה הֻפְתַּעְתִּי כַּאֲשֶׁר רָאִיתִי אוֹתוֹ מִשְׁתָּהֶה בָּרְחוֹב בְּוִילְנָא.

וְאָז סִפֵּר לִי הֶחָפֵץ חַיִּים, שֶׁאָמְנָם נֶחְפָּז הוּא לְדַרְכּוֹ, אֶלָּא שֶׁכַּאֲשֶׁר עָבַר לְיַד אֵיזֶה בַּיִת, קָרְאוּ לוֹ לְהַשְׁלִים מִנְיָן לִתְפִלַּת מִנְחָה. לַמְרוֹת שֶׁכְּבָר הִתְפַּלָּלְתִּי, חָשַׁשְׁתִּי שֶׁמָּא אִם לֹא אֶכָּנֵס, יִגָרֵם חִלּוּל ה', עַל כֵּן דָּחִיתִי אֶת הַנְּסִיעָה, וְנִכְנַסְתִּי לַבָּיִת לְהִתְפַּלֵּל מִנְחָה... 

עוֹד מְסֻפָּר, כִּי פַּעַם אַחַת לְאַחַר שֶּׁסִּיֵּם תְּפִלָּתוֹ בַּיְּשִׁיבָה, סָר לְבֵית הַכְּנֶסֶת הַסָּמוּךְ, וּמָצָא שָׁם בְּמִקְרֶה אֶת אֶחָד מִבַּחוּרֵי הַיְּשִׁיבָה. הֶחָפֵץ חַיִּים הָלַךְ מִיַּד לְאוֹתוֹ בָּחוּר וְאָמַר לוֹ: דַּע לְךָ, שֶׁכְּבָר הִתְפַּלָּלְתִּי, וְנִכְנַסְתִּי לְכָאן רַק לְעַיֵּן בְּאֵיזֶה סֵפֶר. הָרַב חֲשַׁשׁ שֶׁמָּא יַחְשֹׁב הַתַּלְמִיד שֶׁהוּא אִחֵר לַתְּפִלָּה, וְיִהְיֶה בָּזֶה חִלּוּל ה', וְעַל כֵּן כּוֹפֵף אֶת רֹאשׁוֹ לַבָּחוּר רַךְ בְּיַמִּים וְאָמַר לוֹ אֶת הַדְּבָרִים הַנַּ"ל.

~ מַדּוּעַ מֵתוּ תַּלְמִידֵי ר' עֲקִיבָא

בְּיַמִּים אֵלּוּ, אָנוּ מִתְאַבְּלִים עַל מוֹתָם שֶׁל עֶשְׂרִים וְאַרְבַּע אֶלֶף תַּלְמִידֵי רַבִּי עֲקִיבָא, שֶׁמֵּתוּ תּוֹךְ זְמַן קָצַר מִמַּחֲלַת 'אַסְכָּרָה' הַחוֹנֶקֶת אֶת הָאָדָם וּמְמִיתָה אוֹתוֹ. וְזֹאת מִשּׁוּם שֶׁלֹּא נָהֲגוּ כָּבוֹד זֶה בָּזֶה.

וְהִקְשָׁה בְּסֵפֶר "הִלּוּלָא רַבָּא", מַדּוּעַ הִתְחַיְּבוּ אוֹתָם תַּלְמִידִים מִיתָה, וַהֲרֵי אַף אִם עָבְרוּ עַל מַה שֶׁכָּתוּב בַּתּוֹרָה וְאָהַבְתָּ לְרֵעֲךָ כָּמוֹךָ, וְלֹא תִשְׂנָא אֶת אָחִיךָ בִּלְבָבְךָ, מִכָּל מָקוֹם לֹא רָאִינוּ וְלֹא שָׁמָעְנוּ מֵעוֹלָם שְׁמִי שֶׁעָבַר עַל אִסּוּר תּוֹרָה וּבִטֵּל מִצְוָה מֵהַתּוֹרָה, הִתְחַיֵּב עַל כָּךְ מִיתָה רָעָה כָּזוֹ?

וְכָתַב לְיַשֵּׁב, שֶׁכֵּיוָן שֶׁהֵם הָיוּ תַּלְמִידֵי חֲכָמִים, אֲזַי בְּהִתְנַהֲגוּת שֶׁנָּהֲגוּ זֶה אֶל זֶה, יָצָא חִלּוּל ה', וְכַיָּדוּעַ חִלּוּל ה' אֵינוֹ מִתְכַּפֵּר אֲפִילּוּ אִם עָשָׂה תְּשׁוּבָה, וְרַק יוֹם הַמִּיתָה מְכַפֵּר עַל כָּךְ, וְלָכֵן מֵתוּ אוֹתָם תַּלְמִידִים. רָחְ"לִ. 
**INDEX_WRITE=<p>
# מִשְׁנָה ה

{ רַבִּי יִשְׁמָעֵאל בְּנוֹ אוֹמֵר, הַלּוֹמֵד תּוֹרָה עַל מְנָת לְלַמֵּד, מַסְפִּיקִין בְּיָדוֹ לִלְמוֹד וּלְלַמֵּד. וְהַלּוֹמֵד עַל מְנָת לַעֲשׂוֹת, מַסְפִּיקִין בְּיָדוֹ לִלְמוֹד וּלְלַמֵּד לִשְׁמוֹר וְלַעֲשׂוֹת. }

מְפָרֵשׁ הַתּוֹסְפוֹת יוֹם טוֹב, שֶׁכַּאֲשֶׁר דַּעְתּוֹ שֶׁל הָאָדָם לְלַמֵּד תּוֹרָה, מְסַפְּקִים בְּיָדוֹ שֶׁגַּם לִמּוּדוֹ הַפְּרָטִי עִם עַצְמוֹ עוֹלֶה בְּיָדוֹ, וְלֹא יִגְרָע מִמֶּנּוּ דָּבָר, כִּי ה' יִתֵּן חָכְמָה מִפִּיו דַּעַת וּתְבוּנָה. וּכְמוֹ שֶׁהוּבָא בְּתַנָּא דְּבֵי אֵלִיָּהוּ, שֶׁבִּשְׂכַר זֶה שֶׁמְּלַמֵּד תּוֹרָה לָרַבִּים, הַקָּדוֹשׁ בָּרוּךְ הוּא מְפַקֵּחַ אוֹתוֹ, וּמוֹסִיף לוֹ חָכְמָה וְדַעַת בִּינָה וְהַשְׂכֵּל.

תַּלְמִיד יְשִׁיבָה שָׁאַל פַּעַם אֶת רַבֵּנוּ יִשְׂרָאֵל קַנְיֶבְסְקִי זַצַ"ל, הַאִם עָלָיו לְהַפְסִיק לִלְמֹד עִם תַּלְמִיד אֶחָד שֶׁהָיָה כְּבַד תְּפִיסָה, וּלְהַעֲדִיף עָלָיו חַבְרוּתָא שֶׁהָיָה מֻכְשָׁר מִמֶּנּוּ בְּהַרְבֵּה. הֵשִׁיב לוֹ הָרַב: אִם תִגְמֹל חֶסֶד עִם חֲבֵרְךָ, אֲזַי הַקָּדוֹשׁ בָּרוּךְ הוּא יָשִׁיב לְךָ כִּגְמוּלְךָ בְּעֵת לִמּוּדְךָ אַחַר כָּךְ, שֶׁתְּפִיסַת הַלִּמּוּד אֶצְלְךָ תִּהְיֶה מְהִירָה מִן הַמְצֻפֶּה, לָכֵן לֹא כְּדַאי לְךָ לְהַפְסִיק אֶת לִמּוּדְךָ עִם הַחַבְרוּתָא שֶׁעִמּוֹ אַתָּה לוֹמֵד.

~ זִכּוּי הָרַבִּים - הַשְׁקָעָה לְדוֹרוֹת

אָדָם שֶׁזּוֹכֶה לִלְמֹד עַל מְנָת לְלַמֵּד לַאֲחֵרִים, אַף עַל פִּי שֶׁלִּפְעָמִים נִרְאָה לוֹ שֶׁעַל יְדֵי כָּךְ מִתְבַּזְבֵּז לוֹ זְמַן רַב מֵימֵי חַיָּיו, עִם כָּל זֶה, יָדַע נֶאֱמָנָה שֶׁהַשְׁקָעָה זוֹ הִיא הַשְׁקָעָה לְדוֹרוֹת, שֶׁהֲרֵי כָּל יְהוּדִי שֶׁיִּתְחַזֵּק וְיִתְקָרֵב לָהּ' בִּזְכוּתוֹ, הֲרֵי זֶה עוֹלָם וּמְלוֹאוֹ, וּזְכוּת הָרַבִּים תָּלוּי בּוֹ.

כַּיָּדוּעַ עֲבוֹדָה עֲצוּמָה הִשְׁקִיעַ הֶחָפֵץ חַיִּים בְּחִבּוּרוֹ הַגָּדוֹל "מִשְׁנָה בְּרוּרָה", יָמִים וְלֵילוֹת עָמָל וְיָגַע עַל כָּל סְעִיף, וְעִם כָּל אֱמוּנָתוֹ בְּדִבְרֵי חֲכָמִים, לֹא סָמַךְ 

עַל צִטּוּטִים בְּשֵׁם פּוֹסְקִים, אֶלָּא עִיֵּן בְּעַצְמוֹ בַּמְּקוֹרוֹת, בָּדַק וְחָקַר בְּדִקְדּוּק רַב וּמִתּוֹךְ יְגִיעָהּ עֲצוּמָה, כָּל שִׁיטָה, הֵחֵל מְסוּגִיוֹת הַתַּלְמוּד, וְעַד לְאַחֲרוֹנֵי הַפּוֹסְקִים. 

בְּנוֹ שֶׁעָזַר לְאָבִיו בְּחֵלֶק מְסֻיָּם מֵעֲבוֹדָתוֹ, הֵעִיר לוֹ פַּעַם שֶׁסָּפֵק רַב אִם הַלּוֹמְדִים בַּסֵּפֶר יֵדְעוּ כַּמָּה עָמָל וִיגִיעָה וְכֹחוֹת עֲצוּמִים הֻשְׁקְעוּ בְּכָל סְעִיף וְסָעִיף. 

אָמַר לוֹ הָרַב: אֶמְשֹׁל לְךָ מָשָׁל בְּנִי, בְּווַדַּאי הִזְדַּמֵּן לְךָ לִרְאוֹת כֵּיצַד סוֹלְלִים מְסִלַּת בַּרְזֶל, כַּמָּה מֵאוֹת פּוֹעֲלִים עוֹבְדִים עֲבוֹדָה מְפָרֶכֶת לִפְעָמִים בְּמֶשֶׁךְ שָׁנָה וְיוֹתֵר, וּכְשֶׁהַזְּמַן אָץ, עוֹבְדִים אַף בַּלֵּילוֹת בַּקֹּר וּבַגֶּשֶׁם, עַד שֶׁסּוֹלְלִים כַּמָּה עֲשָׂרוֹת פַּרְסָאוֹת. 

וְהִנֵּה בָּא אָדָם אֶחָד, וְרָאָה אֶת הַפּוֹעֲלִים בַּעֲמָלָם הַקָּשֶׁה בְּמֶשֶׁךְ זְמַן אָרוֹךְ מְאֹד, וְתָמַהּ עֲלֵיהֶם: מַה הָעֲבוֹדָה הַזֹּאת לָכֶם, וּלְשֵׁם מַה הֶעָמָל וְהַיָּגֵעַ וְהַמָּמוֹן הָרַב הַהוֹלֵךְ וְנִפְסָד כָּאן? 

צָחֲקוּ לוֹ הָעוֹסְקִים בַּדָּבָר וְאָמְרוּ: אוֹי לְךָ שֶׁעֵינֶיךָ רוֹאוֹת, וּמֹחֲךָ אֵינוֹ תּוֹפֵס אֶת סוֹף הָעִנְיָן הַנִּכְבָּד הַזֶּה, כִּי כַּאֲשֶׁר תִּסְתַּיֵּים הָעֲבוֹדָה וְתִסַלֵל הַדֶּרֶךְ בִּשְׁבִיל הָרַכֶּבֶת, יִסְעוּ בָּהּ אֲנָשִׁים מִתּוֹךְ הָרְחָבָה וּבְנַחַת, מֻגָּנִים מִפְּנֵי הַגְּשָׁמִים הַקֹּר וְהַסּוּפוֹת, וְהָרַכֶּבֶת תִּגְמַע בִּרְגָעִים, מַהֲלָכוֹ שֶׁל אָדָם בְּיוֹם שָׁלֵם, וְאָז תָּבִין כִּי כְּדַאי הָיָה לְהַשְׁקִיעַ מָמוֹן רַב וַעֲבוֹדָה רַבָּה, כְּדֵי לִסְלֹל אֶת הַדֶּרֶךְ בִּשְׁבִיל הָרַכֶּבֶת לְטוֹבַת הָאֲנָשִׁים. 

כָּךְ גַּם בְּעִנְיָנֵנוּ, אָמְנָם מַשְׁקִיעִים אָנוּ הַרְבֵּה מְאֹד כֹּחוֹת וּמַאֲמַצִּים מְרֻבִּים מְאֹד בָּעֲבוֹדָה זוֹ, יוֹם וָלַיְלָה אֵינָם מַסְפִּיקִים לָנוּ כְּדֵי לְהַגִּיעַ לְמַטְרָתֵנוּ הַנִּכְסֶפֶת, אוּלָם אִם יִרְצֶה ה' יִתְבָּרַךְ, כְּשֶׁנִּזְכֶּה לְבָרֵךְ עַל הַמֻּגְמָר, וּבְנֵי יִשְׂרָאֵל יִלְמְדוּ בְּרָצוֹן בְּשֻׁלְחָן עָרוּךְ שֶׁהֵכַנּוּ לָהֶם לְפִי הַדֶּרֶךְ הַקַּלָּה וְהַבְּרוּרָה שֶׁסָּלַלְנוּ לִפְנֵיהֶם כְּדֵי שֶׁיַּגִּיעוּ מַהֵר לְמַטְרָתָם, וְעַל יְדֵי כָּךְ יוגבר הָרָצוֹן לִלְמֹד הֲלָכוֹת, הֲרֵי עַל יְדֵי כָּךְ יִתְגַּדֵּל וְיִתְקַדֵּשׁ שְׁמוֹ יִתְבָּרַךְ וּכְבוֹדוֹ, וּכְדֵי לְהַגִּיעַ לְמַטָּרָה זוֹ, כְּדַאי לְהַשְׁקִיעַ עָמָל רַב וְכָל הַכֹּחַ שֶׁיֵּשׁ לָנוּ, אַף עַל פִּי שֶׁמִּקְצָתָם לֹא יָדְעוּ מַה רַבָּה וְקָשָׁה הָיְתָה הָעֲבוֹדָה בִּסְלִילַת הַדֶּרֶךְ הַזּוֹ.

~ מַעֲלַת הַמְּלַמֵּד לַאֲחֵרִים

מְסַפְּרִים עַל יְהוּדִי, שֶׁהָיָה אוֹסֵף כֶּסֶף לִישִׁיבוֹת. בְּעָרוֹב יָמָיו הֶחְלִיט שֶׁגַּם הוּא צָרִיךְ לִלְמֹד קְצָת, וְלָכֵן רָצָה לְהַפְסִיק מֵעִסּוּקוֹ, וְלָשֶׁבֶת לִלְמֹד. אֶלָּא שֶּׁהֶחְלִיט לְהִוָּעֵץ עִם רַבֵּנוּ הֶחָפֵץ חַיִּים עַל כָּךְ. 

לְאַחַר שֶׁהִצִּיעַ אֶת שְׁאֵלָתוֹ בִּפְנֵי הָרַב, שָׁאַל הָרַב: קָנִיתָ נַעֲלָיִם חֲדָשׁוֹת? הַיְּהוּדִי חָשַׁב שֶׁחָס וְשָׁלוֹם הֶחָפֵץ חַיִּים הִזְדַקֵן, וּכְבָר אֵינוֹ מְדַבֵּר לָעִנְיָן, אֲבָל בְּכָל זֹאת מִפְּנֵי כְּבוֹדוֹ עָנָה שֶׁאָכֵן קָנָה נַעֲלַיִם חֲדָשׁוֹת. הִמְשִׁיךְ הָרַב לִשְׁאוֹל: הֵיכָן קָנִיתָ, אֵצֶל סַנְדְּלָר אוֹ בְּבֵית חֲרֹשֶׁת? עָנָה הַיְּהוּדִי: בְּבֵית חֲרֹשֶׁת, כִּי שָׁם זוֹל יוֹתֵר. 

אָמַר הָרַב: אִם כָּךְ, הֲרֵי הַסַּנְדְּלָר צָרִיךְ לִהְיוֹת מִלְיוֹנֵר, כִּי אִם בָּעַל בֵּית הַחֲרֹשֶׁת הַמּוֹכֵר בְּזוֹל, הוּא עָשִׁיר, כָּל שֶׁכֵּן הַסַּנְדְּלָר הַמּוֹכֵר בְּיֹקֶר, צָרִיךְ לִהְיוֹת עָשִׁיר מֻפְלָג. 

תָּמַהּ הַיְּהוּדִי עַל הַקַּל וָחֹמֶר וְאָמַר: הֲלֹא בְּבֵית הַחֲרֹשֶׁת מְכִינִים עַשְׂרוֹת זוּגוֹת בְּיוֹם, וְהַסַּנְדְּלָר מֵכִין זוּג אֶחָד בְּכַמָּה יָמִים, וְאִם כֵּן כֵּיצַד הוּא יִהְיֶה עָשִׁיר כְּמוֹ בָּעַל בֵּית הַחֲרֹשֶׁת?! 

עָנָהוּ הֶחָפֵץ חַיִּים: זֶהוּ בְּדִיּוּק מַה שֶׁרָצִיתִי לוֹמַר לְךָ. הַיְּשִׁיבָה שֶׁאַתָּה מַחֲזִיק בַּעֲבוֹדָתְךָ, הִיא 'בֵּית חֲרֹשֶׁת' לְתוֹרָה, בְּעוֹד שֶׁאִם תֵּשֵׁב לִלְמֹד לְבַד, תִּהְיֶה כְּמוֹ הַסַּנְדְּלָר, וְלָכֵן עָדִיף לְךָ לְהַמְשִׁיךְ לְסַיֵּעַ לַתַּלְמִידִים בְּלִמּוּד הַתּוֹרָה, וּשְׂכָרְךָ יִהְיֶה כָּפוּל מִן הַשָּׁמַיִם. 
**INDEX_WRITE=<p>
{רַבִּי צָדוֹק אוֹמֵר, אַל תַּעֲשֵׂם עֲטָרָה לְהִתְגַּדֵּל בָּהֶם, וְלֹא קַרְדֹּם לַחְפּוֹר בָּהֶם. וְכָךְ הָיָה הִלֵּל אוֹמֵר, וּדְאִשְׁתַּמֵּשׁ בְּתַגָּא, חֲלָף. הָא לָמַדְתָּ, כָּל הַנֶּהֱנֶה מִדִּבְרֵי תּוֹרָה, נוֹטֵל חַיָּיו מִן הָעוֹלָם:}

~ אַל תַּעֲשֵׂה עֲטָרָה לְהִתְגַּדֵּל בָּהֶם

פֵּרֵשׁ רַבֵּנוּ עוֹבַדְיָה מִבַּרְטְנוּרָא: שֶׁלֹּא תֹּאמַר - אֶלְמַד תּוֹרָה בִּשְׁבִיל שֶׁאֶקָּרֵא רַבִּי וְיוֹשִׁיבוּנִי בְּרֹאשׁ, אֶלָּא לְמֹד מֵאַהֲבָה, וְסוֹף הַכָּבוֹד לָבוֹא.

וּבְהֶקְשֵׁר לָזֶה מְסֻפָּר בַּזֹּהַר הַקָּדוֹשׁ (פָּרָשַׁת לֵךְ לְךָ), שֶׁרַבִּי אַבָּא הָיָה מַכְרִיז וְאוֹמֵר: הָרוֹצֶה לְהִתְעַשֵּׁר וּלְהַאֲרִיךְ יָמִים, יָבֹא לְבֵית הַמִּדְרָשׁ וְיַעֲסֹק בַּתּוֹרָה.

הָיָה שָׁם בָּחוּר אֶחָד רַוָּק שֶׁשָּׁמַע אֶת דִּבְרֵי הַכְּרוּז הַנַּ"ל, וּבָא לִפְנֵי רַבִּי אַבָּא, וְאָמַר לוֹ: אֲנִי מוּכָן לַעֲסֹק בַּתּוֹרָה עַל מְנָת שֶׁאֶהְיֶה עָשִׁיר. אָמַר לוֹ הָרַב: מַה שִׁמְךָ? אָמַר לוֹ: "יוֹסִי". קָרָא ר' אַבָּא לְתַלְמִידָיו, וְצִוָּה עֲלֵיהֶם שֶׁיְּלַמְּדוּ אֶת הַבָּחוּר הַזֶּה תּוֹרָה. וִהְיוּ קוֹרְאִים לוֹ "יוֹסִי בָּעַל תַּאֲוָה שֶׁל הָעֹשֶׁר". 

יוֹם אֶחָד, בָּא הַבָּחוּר לְרַבִּי אַבָּא, וְאָמַר לוֹ: רַבִּי, הֵיכָן הָעֹשֶׁר שֶׁהִבְטַחְתָּ? חָשַׁב רַבִּי אַבָּא בְּלִבּוֹ לְהַעֲנִישׁוֹ, מִפְּנֵי שֶׁכָּל לִמּוּדוֹ אֵינוֹ לְשֵׁם שָׁמַיִם, אֶלָּא בִּשְׁבִיל הָעֹשֶׁר. וְאָז שָׁמַע בַּת קוֹל אוֹמֶרֶת, אַל תַּעֲנִישֵׁהוּ, אֶלָּא הַמְשֵׁךְ לְלַמְּדוֹ תּוֹרָה, כִּי הוּא עָתִיד לִהְיוֹת חֲכַם גָּדוֹל בְּיִשְׂרָאֵל. 

וְהִנֵּה בְּיוֹם בָּהִיר אֶחָד, בָּא אָדָם אֶחָד אֵצֶל רַבִּי אַבָּא, וּבְחֵיקוֹ נָשָׂא כּוֹס זָהָב מְשֻׁבָּץ בֶּ"פָּז". הוֹצִיאוֹ מֵחֵיקוֹ וְכָל הַבַּיִת הֵאִיר מֵאוֹרוֹ, וְאָמַר לְרַבִּי אַבָּא: רַבִּי, אָנֹכִי הָיִיתִי רוֹצֶה מְאֹד לִזְכּוֹת בְּכִתְרָהּ שֶׁל תּוֹרָה, אוּלָם טִרְדוֹת רַבּוֹת סְבָבוּנִי, וְלֹא זָכִיתִי לְכָךְ, וּבִרְצוֹנִי שֶׁיִּהְיֶה אָדָם תַּלְמִיד חֲכַם שֶׁיִּשְׁתַּדֵּל בְּעֵסֶק הַתּוֹרָה לִזְכוּתִי, וּבִהְיוֹת שֶׁהַשֵּׁם יִתְבָּרַךְ חַנַּנִי עֹשֶׁר גָּדוֹל, אֲנִי מוּכָן לְהַעֲנִיק אֶת כּוֹס הַזָּהָב הַזֶּה לְמִי שֶׁיַּעֲסֹק בַּתּוֹרָה, כְּדֵי שֶׁאֶזְכֶּה גַּם אֲנִי בְּתוֹרָתוֹ. 

מִיַּד שָׁלַח רַבִּי אַבָּא שָׁלִיחַ וְהֵבִיא אֶת הַבָּחוּר יוֹסִי, וְהֶעֱנִיק לוֹ אֶת כּוֹס הַזָּהָב הַמְשֻׁבָּץ בְּפָז בְּמַתָּנָה. יוֹסִי הִמְשִׁיךְ לְהִתְיַגֵּעַ בַּתּוֹרָה בְּכָל כֹּחוֹ, בִּשְׁקִידָה רַבָּה, עַד שֶּׁנַּעֲשָׂה לְאָדָם גָּדוֹל. 

לְיָמִים נִכְנַס גֹּדֶל עֵרֶךְ הַתּוֹרָה וְחֶמְדָּתָהּ לְתוֹךְ לִבּוֹ, בְּאַהֲבָה רַבָּה וּבְחִבָּה יְתֵרָה. וְהִנֵּה נִכְנַס אֵלָיו רַבִּי אַבָּא, וּמְצָאוֹ בּוֹכֶה. אָמַר לוֹ רַבִּי אַבָּא: לָמָּה אַתָּה בּוֹכֶה? אָמַר לוֹ: בּוֹכֶה אֲנִי עַל מַה שֶׁעָשִׂיתִי, מֵנִיחַ אֲנִי חַיֵּי עוֹלָם הַבָּא בִּשְׁבִיל הַזָּהָב, אֲנִי אֵינִי רוֹצֶה אֶלָּא לִזְכּוֹת לְחַיֵּי עוֹלָם הַבָּא, בְּבַקָּשָׁה טוֹל כּוֹס הַפָּז מִמֶּנִּי, וְדַי לִי זְכוּת הַתּוֹרָה שֶׁאֲנִי לוֹמֵד.

אָמַר רַבִּי אַבָּא: עַתָּה אֲנִי מֵבִין מִדְּבָרֶיךָ שֶׁכָּל כַּוָּנָתְךָ בְּלִמּוּדְךָ הִיא לְשֵׁם שָׁמַיִם. לֵךְ וַתִּמְכֹּר אֶת הַכּוֹס, וְתֶן אֶת הַמָּעוֹת לִצְדָקָה לַעֲנִיִּים וְלָאֶבְיוֹנִים, וְלִיתוֹמִים וּלְאַלְמָנוֹת, וּתְקַבֵּל שְׂכָרְךָ מִן הַשֵּׁם יִתְבָּרַךְ, וּמֵאָז קְרָאוּהוּ בְּשֵׁם "רַבִּי יוֹסִי בֶּן פַּזִי", עַל שָׁם כּוֹס הַפָּז, וְזָכָה לְכִתְּרָה שֶׁל תּוֹרָה הוּא וּבָנָיו בְּקֶרֶב יִשְׂרָאֵל.

@ הַנֶּהֱנֶה מִדִּבְרֵי תּוֹרָה נוֹטֵל חַיָּיו מִן הָעוֹלָם

הַגְּמָרָא בִּנְדָרִים (דַּף סב.) מְסַפֶּרֶת, עַל אָדָם שֶׁהָיוּ לוֹ עֲצֵי תְּאֵנִים, אֲשֶׁר אֶחָד מִן הַגַּנָּבִים נָתַן בּוֹ אֶת עֵינָיו, וְהָיָה גּוֹנֵב מִמֶּנּוּ תְּאֵנִים בִּקְבִיעוּת. כַּמּוּבָן שֶׁהַדָּבָר עוֹרֵר רוֹגֵז רַב בְּלֶב הַבְּעָלִים אֲשֶׁר נִסּוּ לְתוֹפְסוֹ, אַךְ לְלֹא הוֹעִיל. 

כְּשֶׁהִגִּיעָה הַעֵת שֶׁהִבְשִׁילוּ הַתְּאֵנִים, קָץ הַבְּעָלִים אֶת תֶּאֵנָיו, וּשַׁטְחָן לְיִבּוּשׁ, וּלְאַחַר מִכֵּן אָסַף אוֹתָן לְאוֹצְרוֹתָיו. הוּא הוֹתִיר אַחֲרָיו מִסְפַּר פֵּרוֹת מְצֻמָּקִים אֲשֶׁר לְפִי הַהֲלָכָה דִּינָם כְּהֶפְקֵר. וְהִנֵּה בְּאוֹתָהּ עֵת, הִזְדַּמֵּן רַבִּי טַרְפוֹן לַמָּקוֹם, וְהִתְיַשֵּׁב לֶאֱכוֹל מֵאוֹתָן פֵּרוֹת מְצֻמָּקִים. 

תּוֹךְ כְּדֵי יְשִׁיבָתוֹ בַּמָּקוֹם, חָזַר הַבְּעָלִים לְאוֹתוֹ מָקוֹם. בָּעַל הַמָּקוֹם לֹא הִכִּיר אֶת רַבִּי טַרְפוֹן, וּכְשֶׁרָאָהוּ אוֹכֵל מִפֵּרוֹתָיו, סָבַר שֶׁזֶּהוּ הַגַּנָּב אֲשֶׁר גַּנָּב מִפֵּרוֹתָיו כָּל אוֹתָהּ שָׁנָה. מִיַּד הִתְפָּרֵץ בּוֹ הַכַּעַס שֶׁהָיָה אָצוּר בְּקִרְבּוֹ זְמַן רַב, וְהוּא הֶחְלִיט לְהִפָּרַע מֵהַ"גַּנָּב". 

מַה עָשָׂה? לָקַח שַׂק, וְדָחַף אֶת רַבִּי טַרְפוֹן בְּתוֹכוֹ, וּנְשָׂאוֹ עַל שִׁכְמוֹ כְּדֵי לְהַטִילוּ אֶל מֵי הַנָּהָר. כְּשֶׁנּוֹכַח רַבִּי טַרְפוֹן בְּסַכָּנָה שֶׁהוּא מָצוּי בָּהּ, פָּצָה פִּיו וְאָמַר: "אוֹי לוֹ לְטַרְפוֹן שֶׁהָאִישׁ הַזֶּה הוֹרְגוֹ". 

הָאִישׁ שֶׁאָמְנָם לֹא רָאָה אֶת רַבִּי טַרְפוֹן מֵימָיו, אֲבָל שָׁמַע רַבּוֹת אוֹדוֹתָיו, הֵבִין מִיַּד מִיהוּ הָאִישׁ שֶׁהִכְנִיס לַשַׂק, וּמֵרֹב בֶּהָלָה אִבֵּד אֶת עֶשְׁתּוֹנוֹתָיו, וְהִנִּיחַ אֶת הַשַּׂק וּבָרַח, וְכָךְ נִצָּל רַבִּי טַרְפוֹן מִמָּוֶת. 

מְסַיֶּמֶת הַגְּמָרָא: כָּל יָמָיו שֶׁל אוֹתוֹ צַדִּיק, הָיָה מִצְטַעֵר עַל דָּבָר זֶה וְאָמַר: "אוֹי לִי שֶׁהִשְׁתַּמַּשְׁתִּי בְּכִתְרָהּ שֶׁל תּוֹרָה". שׁוֹאֶלֶת הַגְּמָרָא, מַדּוּעַ הִצְטַעֵר רַבִּי טַרְפוֹן, וְכִי מַה הָיָה עָלָיו לַעֲשׂוֹת, הֲלֹא הוּא הָיָה נָתוּן בְּסַכָּנַת חַיִּים? 

עוֹנָה הַגְּמָרָא: שֶׁכֵּיוָן שֶׁרַבִּי טַרְפוֹן הָיָה עָשִׁיר גָּדוֹל, הָיָה עָלָיו לְנַסּוֹת בִּתְחִלָּה לְפַיֵּס אֶת בָּעַל הַכֶּרֶם בְּכֶסֶף מִבְּלִי לְגַלּוֹת מִיהוּ, וּמֵאַחַר שֶׁלֹּא עָשָׂה כֵּן, חֲשַׁשׁ לְכָךְ שֶׁהִשְׁתַּמֵּשׁ בְּכֶתֶר תּוֹרָה. 

הַדְּבָרִים מַבְהִילִים! רַבִּי טַרְפוֹן לֹא נָטַל לְעַצְמוֹ גְּדֻלָּה, וְאַף לֹא נֶהֱנָה מֵאֲחֵרִים שֶׁנָּתְנוּ לוֹ מַתָּנוֹת אוֹ כָּבוֹד. רַבִּי טַרְפוֹן רַק הִצִּיל אֶת חַיָּיו עַל יְדֵי שֶׁהִזְכִּיר אֶת שְׁמוֹ, וּבְכָל זֹאת הוּא הִצְטַעֵר כָּל יָמָיו כְּמִי שֶׁנֶּהֱנָה מִכִּתְרָהּ שֶׁל תּוֹרָה, וְזֹאת מִשּׁוּם שֶׁיָּכוֹל הָיָה לְהִנָּצֵל עַל יְדֵי נְתִינַת מָמוֹנוֹ לַאֲחֵרִים! עַד הֵיכָן מַגִּיעָה זְהִירוּתָם שֶׁל חֲכָמֵינוּ ז''ל מִלֵּהָנוֹת מִכִּתְרָהּ שֶׁל תּוֹרָה.

*

סִפֵּר הַמַּגִּיד הַקָּדוֹשׁ רַבִּי יִשְׂרָאֵל מִקוֹזְנִיץ, כְּשֶׁהָיִיתִי יֶלֶד וְהָיִיתִי יוֹצֵא בְּלֵילוֹת חֲנֻכָּה מִן הַבַּיִת אֶל בֵּית הַמִּדְרָשׁ כְּדֵי לַחְזֹר עַל לִמּוּדִי, אֲבִי הָיָה חוֹשֵׁד בִּי שֶׁאֲנִי יוֹצֵא לְשַׂחֵק עִם חֲבֵרַי בְּנֵי גִּילִי, וְלָכֵן הָיָה עָלַי לָשׁוּב מִיַּד אַחַר שֶׁיְּכַבֶּה הַנֵּר הַדּוֹלֵק בְּבֵית הַמִּדְרָשׁ. 

פַּעַם דָּלַק הַנֵּר כָּל הַלַּיְלָה, וַאֲנִי יָשַׁבְתִּי וְלָמַדְתִּי לְאוֹרוֹ. חָזַרְתִּי הַבָּיְתָה לִפְנוֹת בֹּקֶר, וּמִיַּד סָפַגְתִּי מַכּוֹת נֶאֱמָנוֹת מֵאָבִי, כִּי חֲשָׁד בִּי שֶׁשִּׂחַקְתִּי עִם הַיְלָדִים כָּל הַלַּיְלָה. אִילּוּ הָיִיתִי אוֹמֵר לוֹ שֶׁיָּשַׁבְתִּי וְלָמַדְתִּי, הָיָה מַאֲמִין לִי, כִּי יָדַע שֶׁאֵינֶנִּי מְשַׁקֵּר, אֲבָל הֶעֱדַפְתִּי לְקַבֵּל מַכּוֹת, מֵאָשֵׁר לֵהָנוֹת מִדִּבְרֵי תּוֹרָה. שֶׁהֲרֵי אָמְרוּ חֲכָמִים כָּל הַנֶּהֱנֶה מִדִּבְרֵי תּוֹרָה נוֹטֵל חַיָּיו מִן הָעוֹלָם...
**INDEX_WRITE=<p>
# מִשְׁנָה ו

{רַבִּי יוֹסֵי אוֹמֵר, כָּל הַמְכַבֵּד אֶת הַתּוֹרָה, גּוּפוֹ מְכֻבָּד עַל הַבְּרִיּוֹת. וְכָל הַמְּחַלֵּל אֶת הַתּוֹרָה, גּוּפוֹ מְחֻלָּל עַל הַבְּרִיּוֹת: }

כָּתַב רַבֵּנוּ עוֹבַדְיָה מִבַּרְטְנוּרָא, שֶׁהַמְכַבֵּד סִפְרֵי תּוֹרָה וּמְכַבֵּד אֶת לוֹמְדֵי הַתּוֹרָה וְהָעוֹסְקִים בָּהּ, כָּל אֵלּוּ בִּכְלָל מְכַבֵּד אֶת הַתּוֹרָה הֵם. וּמַבְטִיחַ לוֹ הַתַּנָּא, שֶׁגַּם הוּא מְכֻבָּד עַל הַבְּרִיּוֹת, וּמִמֵּילָא נַעֲשָׂה גַּם מְכֻבָּד בַּשָּׁמַיִם. וְחָס וְשָׁלוֹם לְהֵפֶךְ.

וּמְסַפְּרִים עַל סָבוֹ שֶׁל רַשִׁ"י, שֶׁזָּכָה וְיָצָא מִמֶּנּוּ רַבָּן שֶׁל יִשְׂרָאֵל שֶּׁהֵאִיר אֶת עֵינֵי יִשְׂרָאֵל בְּתוֹרָתוֹ, מֵחֲמַת שֶׁהָיָה מְנַקֶּה בִּזְקָנוֹ אֶת הָאָבָק שֶׁלִּפְנֵי אֲרוֹן הַקֹּדֶשׁ, וְגִילוּ לוֹ מִן הַשָּׁמַיִם, שֶׁיִּזְכֶּה לְנֶכֶד גָּדוֹל שֶׁיָּאִיר אֶת עֵינֵי יִשְׂרָאֵל בְּתוֹרָתוֹ.

וְכֵן מְסֻפָּר עַל בָּעַל הַתַּשְׁבֵּ"ץ [רַבִּי שִׁמְעוֹן בַּר צֶמַח], שֶׁכָּל פַּעַם הָיָה מְנַקֶּה אֶת הָאָבָק שֶׁעַל גַּבֵּי הַסְּפָרִים בְּבֵית הַמִּדְרָשׁ, וְגִילוּ לוֹ מִן הַשָּׁמַיִם, שֶׁיִּזְכֶּה עֲבוּר זֶה, שֶׁסְּפָרָיו לְעוֹלָם לֹא יִתְבַּלּוּ, וְלֹא יִשְׁלֹט בָּהֶם עָשׁ. וְכֵן הֵעִיד הַגְּרָ"ח קַנְיֶבְסְקִי שְׁלִיטָ"א, שֶׁרָאָה בְּבֵיתוֹ שֶׁל הֶחָזוֹן אִישׁ "סֵפֶר תַּשְׁבֵּ"ץ" יָשָׁן נוֹשָׁן, וְהָיָה כֻּלּוֹ שָׁלֵם.

~ הַמְכַבֵּד אֶת הַתּוֹרָה יִתְכַּבֵּד

דֻּגְמָא לְדִבְרֵי מִשְׁנָתֵינוּ, אָנוּ מוֹצְאִים אֵצֶל אַחְאָב מֶלֶךְ יִשְׂרָאֵל. אַחְאָב הוּא אֶחָד מִשְּׁלֹשֶׁת הַמְּלָכִים אֲשֶׁר עֲלֵיהֶם אוֹמֶרֶת הַמִּשְׁנָה בְּמַסֶּכֶת סַנְהֶדְרִין (דַּף צ.) שֶּׁאֵין לָהֶם חֵלֶק לָעוֹלָם הַבָּא, מִשּׁוּם שֶׁהָיָה רֶשַׁע, וְהָיָה אוֹהֵב אֶת הָעֲבוֹדָה זָרָה כְּמוֹ אַב הָאוֹהֵב אֶת בְּנוֹ. 

וְשַׁאֲלוּ רַבּוֹתֵינוּ: מִפְּנֵי מַה זַכָּה אַחְאָב לַמַּלְכוּת עֶשְׂרִים וּשְׁתַּיִם שָׁנָה, וַהֲרֵי הָיָה רָשָׁע גָּדוֹל? מְשִׁיבָה הַגְּמָרָא: מִפְּנֵי שֶׁכִּבֵּד אֶת הַתּוֹרָה שֶׁנִּתְּנָה בְּעֶשְׂרִים וּשְׁתַּיִם אוֹתִיּוֹת.

וּמְבָאֶרֶת הַגְּמָרָא כֵּיצַד כִּבֵּד אֶת הַתּוֹרָה: כַּאֲשֶׁר 'בֶּן הֲדַד' מֶלֶךְ אֲרָם רָצָה לְהִלָּחֵם בְּאַחְאָב, שָׁלַח לְאַחְאָב הַתְרָאָה, שֶׁאִם אֵינוֹ רוֹצֶה שֶׁהוּא יִלָּחֵם בּוֹ, מוּטָל עָלָיו לָתֶת לוֹ אֶת כָּל אֲשֶׁר לוֹ - אֶת הָרְכוּשׁ, וְאֶת הַנָּשִׁים, וְאֶת הַיְלָדִים שֶׁלּוֹ.

אַחְאָב פַּחַד מִמֶּלֶךְ אֲרָם מִפְּנֵי שֶׁהָיָה מַעֲצָמָה גְּדוֹלָה בְּאוֹתָם יָמִים, וְלָכֵן עָנָה לוֹ בְּהַכְנָעָה: כִּדְבָרְךָ אֲדֹנִי הַמֶּלֶךְ, לְךָ אֲנִי וְכָל אֲשֶׁר לִי. אוּלָם מֶלֶךְ אֲרָם לֹא מִסְתַּפֵּק בְּכָךְ, וּמַמְשִׁיךְ לִתְבֹּעַ וְאוֹמֵר: כִּי אִם כָּעֵת מָחָר אֶשְׁלַח אֶת עֲבָדַי אֵלֶיךָ, וְחִפְּשׂוּ אֶת בֵּיתְךָ וְאֵת בָּתֵּי עֲבָדֶיךָ, וְהָיָה כָּל מַחְמַד עֵינֶיךָ יָשִׂימוּ בְּיָדָם וְלָקָחוּ, כְּלוֹמַר, אֵינֶנִּי מִסְתַּפֵּק בְּכָל הָרְכוּשׁ וְהַמִּשְׁפָּחָה שֶׁתָּבִיא לִי, אֶלָּא אֲנִי רוֹצֶה גַּם אֶת "כָּל מַחְמַד עֵינֶיךָ", דְּהַיְנוּ אֶת סֵפֶר הַתּוֹרָה!

כָּאן כְּבָר לֹא נִכְנַע לוֹ אַחְאָב בְּאֹפֶן מִיָּדִי, אֶלָּא הוּא קוֹרֵא לְהִתְיַעֲצוּת אֶת כָּל זִקְנֵי יִשְׂרָאֵל, וְהֵם אָמְרוּ לוֹ שֶׁלֹּא יִשְׁמַע לְמֶלֶךְ אֲרָם וְלֹא יִכָּנַע לוֹ. וְאָכֵן אַחְאָב לֹא נִכְנַע, וְשׁוֹלֵחַ חָזְרָה שָׁלִיחַ לְבֶן הֲדַד שֶּׁיֹּאמַר לוֹ: כֹּל אֲשֶׁר שָׁלַחְתָּ אֶל עַבְדְּךָ בָּרִאשֹׁנָה אֶעֱשֶׂה, וְהַדָּבָר הַזֶּה לֹא אוּכַל לַעֲשׂוֹת, מִשּׁוּם שֶּׁאֵין אֲנִי מְסֻגָּל לִגְרֹם לְבִזּוּי הַתּוֹרָה, לִמְסֹר אֶת סֵפֶר הַתּוֹרָה לְאִישׁ נָכְרִי. 

כַּאֲשֶׁר מֶלֶךְ אֲרָם שָׁמַע תְּשׁוּבָה זוֹ, הוּא רַגָּז מְאֹד, וְיָצָא לְמִלְחָמָה נֶגֶד יִשְׂרָאֵל, אוּלָם הַקָּדוֹשׁ בָּרוּךְ הוּא, הוֹשִׁיעַ אֶת יִשְׂרָאֵל מִיַּד בֶּן הֲדַד. אוֹמֶרֶת הַגְּמָרָא, עַל כָּךְ שֶׁאַחְאָב כִּבֵּד אֶת סֵפֶר הַתּוֹרָה בְּכָל מְאוֹדוֹ, עַד שֶׁהָיָה מוּכָן לְוַתֵּר עַל יְלָדָיו וְלֹא עַל סֵפֶר הַתּוֹרָה, זָכָה גַּם הוּא לְכָבוֹד. אַחְאָב מָלַךְ עַל יִשְׂרָאֵל 22 שָׁנָה כְּמִנְיַן כ"ב אוֹתִיּוֹת שֶׁבָּהֶן נִּכְתְּבָה הַתּוֹרָה, מִשּׁוּם שֶׁשָּׁמַר עַל כְּבוֹדָהּ מִתּוֹךְ מְסִירוּת נֶפֶשׁ מַמָּשׁ. 

זֶהוּ שֶׁאוֹמֶרֶת הַמִּשְׁנָה: "כָּל הַמְכַבֵּד אֶת הַתּוֹרָה" אֲפִילּוּ אִם הוּא רָשָׁע כְאַחְאָב, "גּוּפוֹ מְכֻבָּד עַל הַבְּרִיּוֹת" - זוֹכֶה לְכָבוֹד מְלָכִים כְאַחְאָב, שֶׁזָּכָה לִהְיוֹת לְמֶלֶךְ יִשְׂרָאֵל בְּמֶשֶׁךְ עֶשְׂרִים וּשְׁתַּיִם שָׁנָה!

~ כְּבוֹד תַּלְמִידֵי חֲכָמִים

פֵּרוּשׁ נוֹסַף לְמַה שֶׁאָמְרוּ בַּמִּשְׁנָה "כָּל הַמְכַבֵּד אֶת הַתּוֹרָה, גּוּפוֹ מְכֻבָּד עַל הַבְּרִיּוֹת", נִתַּן לְבָאֵר עַל פִּי דִּבְרֵי הַמַּהֲרַ"ל בְּסֵפֶר "נְתִיבוֹת עוֹלָם" (נְתִיב הַתּוֹרָה פֶּרֶק יא), שֶׁלֹּא יֹאמַר הָאָדָם כִּי הַתַּלְמִיד חֲכַם הוּא כְּמוֹ שְׁאָר בְּנֵי אָדָם, דָּבָר זֶה אֵינוֹ, כִּי הַתַּלְמִיד חֲכַם הוּא כְּמוֹ עֶצֶם הַתּוֹרָה, וְיֵשׁ לוֹ דִּמְיוֹן גָּמוּר אֶל הַתּוֹרָה. 

וּלְפִי זֶה יֵשׁ לוֹמַר, שְׁמִי שֶׁחוֹלֵק כָּבוֹד לְתַלְמִידֵי חֲכָמִים, הֲרֵי גַּם הוּא יִהְיֶה מְכֻבָּד עַל הַבְּרִיּוֹת. [וְחָלִילָה מִי שֶׁפּוֹגֵעַ בִּכְבוֹדָם, הֲרֵי סוֹפוֹ לִהְיוֹת מְחֻלָּל עַל הַבְּרִיּוֹת].

*

מַעֲשֵׂה שֶׁהָיָה עִם הַגָּאוֹן רַבִּי צֶמַח צָרְפַתִּי שֶׁהָיָה יוֹשֵׁב וְלוֹמֵד בְּבֵיתוֹ. וְהִנֵּה קָרוֹב לִשְׁעַת חֲצוֹת כָּבָה נֵרוֹ, וְהַלַּיְלָה הָיָה לֵיל סַגְרִיר, רוּחַ חֲזָקָה נָשְׁבָה בְּעֹז, וּגְשָׁמִים נִתְּכוּ בְּמֶשֶׁךְ שָׁעוֹת אֲרֻכּוֹת. חִפֵּשׂ הָרַב בְּבֵיתוֹ גַּפְרוּר לְהַדְלִיק אֶת הַנֵּר, וְלֹא מָצָא בְּמַה לְהַדְלִיקוֹ.

בְּסָמוּךְ לְבֵיתוֹ שֶׁל הָרַב הָיְתָה מַאֲפִיָּה, וּבַחֶדֶר אֲשֶׁר בָּהּ, לָן אוֹפֶה עֲרָבִי. חָשַׁב הָרַב לָלֶכֶת לְבַקֵּשׁ מֵהָאוֹפֶה שֶׁיַּדְלִיק לוֹ אֶת הַנֵּר. נָקַשׁ הָרַב עַל פֶּתַח הַמַּאֲפִיָּה, וּבִקֵּשׁ מֵהָאוֹפֶה: אָנָּא אֲדוֹנִי, עֲשֵׂה נָא עִמָּדִי טוֹבָה וְהַדְלֵק לִי אֶת הַנֵּר, כִּי צָרִיךְ אֲנִי לָשֶׁבֶת לִלְמֹד, וְאֵין אוֹר בְּבֵיתִי. 

הִדְלִיק הָאוֹפֶה אֶת הַנֵּר, וְהָרַב הוֹדָה לוֹ עַל כָּךְ. כְּשֶׁיָּצָּא הָרַב, נִיסָה לְהָגֵן עַל הַנֵּר בְּשׁוּלֵי גְּלִימָתוֹ, אוּלָם רוּחַ חֲזָקָה נִשְׁבָּה וְכִבְּתָה אֶת הַנֵּר. חָזַר הָרַב שׁוּב לַמַּאֲפִיָּה, וּבִקֵּשׁ סְלִיחָה עַל הַהַטְּרַדָּה, וּבִקֵּשׁ לְהַדְלִיק לוֹ אֶת הַנֵּר בְּשֵׁנִית. גַּם בְּפַעַם הַשֵּׁנִית כָּבָה הַנֵּר. חָזַר הָרַב אֶל הָאוֹפֶה וּבִקֵּשׁ שׁוּב לְהַדְלִיק לוֹ אֶת הַנֵּר. 

הָאוֹפֶה כַּעַס עַל הַהַפְרָעָה, וְהֶרְאָה לָרַב אֶת הַקּוֹרָה הַכְּבֵדָה שֶׁעָלָיו לְהָרִים בְּכָל פַּעַם שֶׁהוּא פּוֹתֵחַ לוֹ אֶת הַדָּלֶת וּלְאַחַר מִכֵּן סֹגְּרָה, וְהוֹסִיף וְאָמַר: עָלַי לָקוּם בִּשְׁעַת בֹּקֶר מֻקְדֶּמֶת לִפְנֵי עָלוֹת הַשַּׁחַר, וְכָעֵת נָדְדָה שְׁנָתִי מֵעֵינָי, וְאֵיךְ אוּכַל לַעֲבוֹד מָחָר. 

בִּקֵּשׁ רַבִּי צֶמַח סְלִיחָה מֵהָאוֹפֶה, וְאָמַר לוֹ: אֲנִי מְבָרְכֶךָ, שֶׁה' יִתֵּן לְךָ כֶּסֶף וְזָהָב כְּמִשְׁקַל אוֹתָהּ קוֹרָה שֶׁאַתָּה הֵרַמְתָּ כָּל פַּעַם שֶׁפָּתַחְתָּ לִי אֶת הַדֶּלֶת. כְּשֶׁשָּׁמַע הָאוֹפֶה אֶת הַבְּרָכָה הַגְּדוֹלָה, שָׂמַח מְאֹד, כִּי יָדַע אֶת עֶרְכּוֹ שֶׁל הָרַב, וְכָל מַה שֶׁיּוֹצֵא מִפִּיו לֹא יִפּוֹל אָרְצָה, וְאָמַר לָרַב, אֲנִי אֶקַּח אֶת הַנֵּר לְבֵיתֶךָ כְּדֵי שֶׁלֹּא יִכְבֶּה. וְכָךְ הָיָה.

יוֹם אֶחָד עָבַר הָאוֹפֶה הָעֲרָבִי בִּרְחוֹבוֹת הָעִיר, וּפָגַשׁ בּוֹ אָדָם זָר לֹא מִתּוֹשָׁבֵי הַמָּקוֹם, וְשָׁאַל אוֹתוֹ, הֵיכָן הוּא עוֹבֵד וְכַמָּה מַרְוִיחַ. עָנָה לוֹ, שֶׁהוּא עוֹבֵד בַּמַּאֲפִיָּה וּמַרְוִיחַ שְׁנֵי מַטְבְּעוֹת לְיוֹם. אָמַר לוֹ: הַאִם אַתָּה מְעֻנְיָן לַעֲבוֹד אֶצְלִי בֶּמֶשֶׁךְ חֹדְשַׁיִּם, וַאֲנִי אֲשַׁלֵּם לְךָ עֲשָׂרָה מַטְבְּעוֹת לְיוֹם? הֵשִׁיב הָאוֹפֶה שֶׁהוּא מוּכָן. 

אָמַר לוֹ: בּוֹא עִמִּי וְאַרְאֶה לְךָ אֶת מְקוֹם הָעֲבוֹדָה. הוֹלִיךְ אוֹתוֹ הָאִישׁ בְּכַמָּה רְחוֹבוֹת, וְאָז הוֹצִיא מִטְפַּחַת מִכִּיסוֹ, וְאָמַר לוֹ שֶׁעָלָיו לִקְשֹׁר אֶת עֵינָיו בְּמִטְפַּחַת, כֵּיוָן שֶׁמָּקוֹם הָעֲבוֹדָה סוֹדִי, וְאַחֲרֵי שֶׁהִגִּיעוּ לַבָּיִת שֶׁהָיָה גָּדוֹל וְרַב מֵימַדִּים, הֵסִיר אֶת הַמִּטְפַּחַת מֵעֵינָיו, וְהוֹבִיל אוֹתוֹ בְּתוֹךְ הַבַּיִת לְמַרְתֵּף. בַּמַּרְתֵּף הָיוּ שַׂקִּיּוֹת מְלֵאוֹת אֲבָנִים טוֹבוֹת וּמַרְגָּלִיּוֹת. 

אָמַר הָאִישׁ לָאוֹפֶה: עָלֶיךָ לִפְתֹּחַ כָּל שַׂקִּית, וּלְמַיֵּן אֶת הָאֲבָנִים טוֹבוֹת וְהַמַּרְגָּלִיּוֹת אֲשֶׁר בְּתוֹכָהּ. אוּלָם דַּע לְךָ, שֶׁאָסוּר לְךָ לְסַפֵּר לְאִישׁ עַל עֲבוֹדָתְךָ זֹאת. עֲבוֹדָה זוֹ נִמְשְׁכָה כְּחָדְשַׁיִם, וּבְסִיּוּמָהּ שִׁלֵּם הָאִישׁ לָאוֹפֶה אֶת שְׂכָרוֹ, וְגַם נָתַן לוֹ מַתָּנָה נָאָה.

כַּעֲבוֹר מִסְפַּר יָמִים עָבַר הָאוֹפֶה בְּסִמְטָאוֹת הַשּׁוּק, וְשָׁמַע קוֹל כָּרוֹז הַמַּכְרִיז מִטַּעַם הַשִּׁלְטוֹנוֹת, כִּי יֶשְׁנוֹ בַּיִת שֶׁמוּצַע לִמְכִירָה פֻּמְבִּית, הַבַּיִת הָיָה שַּׁיָּךְ לְאָדָם זָר שֶׁמֵּת פִּתְאוֹם בְּבֵיתוֹ, וְלֹא הִשְׁאִיר צַוָּאָה אַחֲרָיו. 

הִרְהֵר הָאוֹפֶה בְּלִבּוֹ, אוּלַי זֶה הַבַּיִת שֶׁהוּא עָבַד בּוֹ בְּמִיּוּן הַיַּהֲלוֹמִים, וְהִצִּיעַ מְחִיר גָּבוֹהַּ יוֹתֵר לִקְנוֹת אֶת הַבַּיִת, וְזָכָה בַּמִכְרַז. נָטַל הָאוֹפֶה אֶת כָּל חֶסְכוֹנוֹתָיו, וְלָוָה כֶּסֶף רַב מֵאֵת מַכָּרָיו, וְשִׁלֵּם אֶת הַכֶּסֶף הַנִּדְרָשׁ וְקִבֵּל אֶת מַפְתְּחוֹת הַבַּיִת.

מַה גְּדוֹלָה הָיְתָה שִׂמְחָתוֹ בְּהַגִּיעוֹ לַבָּיִת וּבִרְאוֹתוֹ שֶׁזֶּהוּ הַבַּיִת שֶׁעָבַד בּוֹ, וְשֶׁכָּל הַמַּרְגָּלִיּוֹת נִמְצָאוֹת בַּמַּרְתֵּף בִּמְקוֹמָן, וּבִין רֶגַע הָפַךְ לְעָשִׁיר גָּדוֹל. נָטַל מַרְגָּלִית אַחַת, וְהָלָךְ לַצּוֹרֵף וְקִבֵּל בַּעֲבוּרָהּ כֶּסֶף רַב, וְהֶחְזִיר אֶת כָּל חוֹבוֹתָיו. חֲשַׁשׁ הָאִישׁ שֶׁיִּתְפַּרְסֵם בָּעִיר שֶׁנֶּהֱפַךְ לֶעָשִׁיר, וְהֶחְלִיט לִנְסֹעַ לְאִיסְטַנְבוּל בִּמְדִינַת טוּרְקִיָּה, וְכָךְ נֶהְפַּךְ לְעָשִׁיר הַגָּדוֹל בְּיוֹתֵר שָׁם.

רַבִּי צֶמַח צָרְפַתִּי כְּשֶׁהִגִּיעַ לְגִיל שִׁבְעִים שָׁנָה, רָצָה לַעֲלוֹת לָאָרֶץ יִשְׂרָאֵל לְחוֹנֵן אֶת עֲפָרָהּ וּלְהִקָּבֵר בְּתוֹכָהּ. בְּדַרְכּוֹ לָאָרֶץ, עָבַר דֶּרֶךְ אִיסְטַנְבוּל, שֶׁבְּאוֹתָם יָמִים הָיְתָה שָׁם קְהִלָּה יְהוּדִית גְּדוֹלָה וַחֲשׁוּבָה. רָאשֵׁי הַקְּהִלָּה עָרְכוּ לוֹ קַבָּלַת פָּנִים מְפֹאֶרֶת בְּנוֹכְחוּת נִכְבַּדֵּי הַקְּהִלָּה.

בְּתֹם קַבָּלַת הַפָּנִים, הָלְכוּ הָרַב וּמְלַוַיו בְּחוּצוֹת הָעִיר, לְכִוּוּן הַבַּיִת בּוֹ הָיָה אָמוּר הָרַב לְהִתְגּוֹרֵר בְּמֶשֶׁךְ שְׁהוּתוֹ בָּעִיר, בְּאֶמְצַע הַדֶּרֶךְ פָּגְשׁוּ בָּהֶם חַבּוּרָה שֶׁל עֲשִׁירִים מוּסְלְמִים, וּבֵינֵיהֶם הָיָה עָשִׁיר גָּדוֹל לָבוּשׁ בִּגְדֵי שֵׁשׁ וְרִקְמָה.

כִּרְאוֹת הֶעָשִׁיר הַזֶּה אֶת הָרַב, נִגַּשׁ אֵלָיו וְנָתַן לוֹ שָׁלוֹם, כּוֹפֵף אֶת רֹאשׁוֹ וְנִשֶׁק אֶת יְדֵי הָרַב בְּכָבוֹד וּבְחֹם. מֵאַיִן בָּאתֶם וּלְאָן אַתֶּם הוֹלְכִים, שָׁאַל הֶעָשִׁיר, עָנָה לוֹ הַמְּשָׁרֵת שֶׁל הָרַב: בָּאנוּ מִתּוּנִיס, וְהוֹלְכִים לְאֶרֶץ יִשְׂרָאֵל. הִזְמִין הֶעָשִׁיר אֶת הָרַב וְאֶת מְשָׁרְתוֹ לְהִתְאָרֵחַ בְּבֵיתוֹ, בְּכָבוֹד גָּדוֹל וּבְרֹב פְּאֵר.

לְאַחַר שְׁלֹשָׁה יָמִים, בִּקֵּשׁ הֶעָשִׁיר מֵהָרַב לְהַרְאוֹת לוֹ אֶת רְכוּשׁוֹ הָרַב, וְשָׁאַל אוֹתוֹ: הַאִם כְּבוֹד הָרַב יוֹדֵעַ מֵהֵיכָן בָּא לִי כָּל הָעֹשֶׁר הַזֶּה? מִשֶּׁנַּעֲנָה בִּשְׁלִילָה, אָמַר לוֹ הֶעָשִׁיר: הַאִם כְּבוֹד הָרַב מַכִּיר אֶת הָאוֹפֶה שֶׁעָבַד לִפְנֵי שָׁנִים רַבּוֹת בַּמַּאֲפִיָּה שֶׁלְּיַד בֵּיתְךָ?

אֲנִי מַכִּירוֹ הֵיטֵב, עָנָה הָרַב, הוּא אִישׁ טוֹב וְיָשָׁר. בְּאוֹתוֹ רֶגַע נָשַׁק בָּעַל הַבַּיִת אֶת יְדֵי הָרַב, וְאָמַר לוֹ: אֲדוֹנִי הָרַב, אֲנִי הוּא עַבְדֶּךָ, שֶׁפָּתַחְתִּי לְךָ בִּזְמַנּוֹ אֶת דֶּלֶת הַמַּאֲפִיָּה לְהַדְלִיק לְךָ נֵר, וְאַתָּה בֵּרַכְתָּ אוֹתִי שֶׁאֶהְיֶה עָשִׁיר גָּדוֹל, וּבִרְכָתְךָ הִתְקַיְּמָה. 

לִפְנֵי הִפָּרְדוֹ מֵעִמּוֹ, מָסַר הָאִישׁ לְרַבִּי צֶמַח שְׁטָרוֹת כֶּסֶף, וְאָמַר לוֹ שֶׁיַּפְקִידֵם בַּבַּנְק בְּאֶרֶץ יִשְׂרָאֵל, וְהַבַּנְק יַעֲנִיק לוֹ קִצְבָּה חוֹדְשִית כָּל יְמֵי חַיָּיו. הֵנִיחַ הָרַב אֶת שְׁתֵּי יָדָיו עַל רֹאשׁוֹ וּבֵרֵךְ אוֹתוֹ, וְנִפְרָד מִמֶּנּוּ לְשָׁלוֹם.

עָלָה הָרַב עִם מְשָׁרְתוֹ לְאֶרֶץ הַקֹּדֶשׁ, וּכְשֶׁהִגִּיעַ לְשָׁם, מָסַר אֶת הַשְּׁטָרוֹת לַבַּנְק, וְהוּא קִבֵּל מֵהַבַּנְק קִצְבָּה חָדְשִׁית קְבוּעָה בִּסְכוּם גָּדוֹל, שֶׁמִּמֶּנָּה הִתְפַּרְנֵס בְּכָבוֹד כָּל יְמֵי חַיָּיו, וְגַם חִלֵּק צִדְקוֹת רַבּוֹת לְעַנִיֵּי יְרוּשָׁלַיִם.

רְאֵה לְמַה זָכָה אוֹתוֹ גּוֹי, בַּעֲבוּר שֶּׁטָּרַח לַעֲשׂוֹת רְצוֹנוֹ שֶׁל הָרַב. וְאִם כָּךְ שְׂכָרוֹ שֶׁל גּוֹי, הֲרֵי עַל אַחַת כַּמָּה וְכַמָּה יְהוּדִי שֶׁמְּכַבֵּד תַּלְמִידֵי חֲכָמִים, שְׂכָרוֹ גָּדוֹל עַד מְאֹד. וּכְבָר אָמְרוּ בְּמַסֶּכֶת שַׁבָּת (לג:) שְׁמִי שֶׁאוֹהֵב תַּלְמִידֵי חֲכָמִים, יִהְיוּ לוֹ בָּנִים תַּלְמִידֵי חֲכָמִים. וּמִי שֶׁמְּכַבֵּד תַּלְמִידֵי חֲכָמִים, יִּזְכֶּה לַחֲתָנִים תַּלְמִידֵי חֲכָמִים. 

**INDEX_WRITE=<p>
# מִשְׁנָה ז
{רַבִּי יִשְׁמָעֵאל בְּנוֹ אוֹמֵר, הַחוֹשֵׂךְ עַצְמוֹ מִן הַדִּין, פּוֹרֵק מִמֶּנּוּ אֵיבָה וְגָזֵל וּשְׁבוּעַת שָׁוְא. וְהַגַּס לִבּוֹ בְהוֹרָאָה, שׁוֹטֶה רָשָׁע וְגַס רוּחַ:} 
**INDEX_WRITE=<p>
# מִשְׁנָה ח

{הוּא הָיָה אוֹמֵר, אַל תְּהִי דָן יְחִידִי, שֶׁאֵין דָּן יְחִידִי אֶלָּא אֶחָד. וְאַל תֹּאמַר קַבְּלוּ דַעְתִּי, שֶׁהֵן רַשָּׁאִין וְלֹא אָתָּה:}

**INDEX_WRITE=<p>
# מִשְׁנָה ט

{רַבִּי יוֹנָתָן אוֹמֵר, כָּל הַמְקַיֵּם אֶת הַתּוֹרָה מֵעֹנִי, סוֹפוֹ לְקַיְּמָהּ מֵעֹשֶׁר. וְכָל הַמְבַטֵּל אֶת הַתּוֹרָה מֵעֹשֶׁר, סוֹפוֹ לְבַטְּלָהּ מֵעֹנִי: }

מַדּוּעַ נֶאֱמַר בַּמִּשְׁנָה "כָּל הַמְּקַיֵּם" אֶת הַתּוֹרָה מֵעוֹנִי, וְלֹא נֶאֱמַר "כָּל הַלּוֹמֵד" תּוֹרָה מֵעוֹנִי? 

וְנִרְאָה לִרְמֹז בָּזֶה, שְׁמִי שֶׁזּוֹכֶה לְקַיֵּם אֶת הַתּוֹרָה, כְּלוֹמַר לְהָקִים וּלְהַחְזִיק אֶת לוֹמְדֵי הַתּוֹרָה הָעֲנִיִּים שֶׁיּוּכְלוּ לָצֵאת מֵהָעֹנִי שֶּׁבּוֹ הֵם שְׁרוּיִים, וְלַעֲסֹק בַּתּוֹרָה מִתּוֹךְ יִשּׁוּב הַדַּעַת, הֲרֵי בִּזְכוּתוֹ לֹא תִּשְׁתַּכַּח הַתּוֹרָה מִיִּשְׂרָאֵל, וְאוֹתָם תַּלְמִידֵי חֲכָמִים שֶׁתָּמַךְ בָּהֶם, יִגְדְּלוּ וַיִּהְיוּ גְּדוֹלֵי יִשְׂרָאֵל, וְעַל יְדֵי כָּךְ יִהְיֶה קִיּוּם לַתּוֹרָה מֵעֹשֶׁר שֶׁל רִבּוּי חָכְמָה וְחִדּוּשֵׁי תּוֹרָה וְרִבּוּי תַּלְמִידִים. 

אֲבָל אִם אֵינוֹ נוֹתֵן תְּמִיכָה לְתַלְמִידֵי חֲכָמִים, הֲרֵי עַל יְדֵי כָּךְ גּוֹרֵם חָלִילָה לְבַטֵּל אֶת הַתּוֹרָה, שֶׁהֲרֵי כָּל הָאֵיבָרִים תְּלוּיִים בַּלֵּב, וְהַלֵּב תָּלוּי בַּכִּיס, וּכְשֶׁהַכִּיס רֵיק, אֲזַי כָּל הַגּוּף לֹא מְתַפְקֵד, וְעַל יְדֵי כָּךְ נִגְרַם בִּטּוּל תּוֹרָה לְלוֹמְדֵי הַתּוֹרָה, וְחָלִילָה הַתּוֹרָה מִתְבַּטֵּל מֵרֹב עֹנִי.

וּמְסַפְּרִים עַל הַגָּאוֹן רַבִּי יִצְחָק אֶלְחָנָן סְפֶּקְטוֹר מִקּוֹבְנָא, שֶׁבְּבַחֲרוּתוֹ הָיָה שָׁרוּי בַּעֲנִיּוּת גְּדוֹלָה. הִגִּיעוּ הַדְּבָרִים לִידֵי כָּךְ שֶׁבִּתְקוּפָה מְסֻיֶּמֶת לֹא הָיָה לוֹ כֶּסֶף אֲפִילּוּ לִקְנוֹת נַעֲלַיִם לְרַגְלָיו, וְלָכֵן לֹא הָיָה יָכוֹל לָלֶכֶת לִלְמֹד בְּבֵית הַמִּדְרָשׁ, וְנֶאֱלַץ לְהִשָּׁאֵר בַּבַּיִת.

בִּמְצוּקָתוֹ פָּנָה יוֹם אֶחָד לְבָחוּר בֶּן גִּילוֹ שֶׁהָיָה בֶּן עֲשִׁירִים, וְעָמַד לְהִנָּשֵׂא, וְאָמַר לוֹ: רְאֵה נָא אֶת מַצָּב כַּסְפִּי הַיָּרוּד, עַד שֶּׁאֵין בִּיכוֹלְתִי לִרְכוּשׁ לְעַצְמִי זוּג נַעֲלַיִם חֲדָשׁוֹת. הוֹאִיל וְאַתָּה עוֹמֵד לְהִתְחַתֵּן בַּיָּמִים הַקְּרוֹבִים, מַרְשֶׁה אֲנִי לְעַצְמִי לְהָנִיחַ כִּי קָנִיתָ לְךָ בְּגָדִים חֳדָשִׁים לְיוֹם שִׂמְחַת לִבְּךָ, אָנָּא בְּטוּבְךָ תֶּן לִי אֶת הַנַּעֲלַיִם הַיְשָׁנוֹת שֶׁלְּךָ, אֲשֶׁר בְּווַדַּאי כְּבָר לֹא תִּזְדַּקֵּק לָהֶן אַחַר נִשּׂוּאֶיךָ, וְאָז אוּכַל שׁוּב לָלֶכֶת לִלְמֹד בְּבֵית הַמִּדְרָשׁ. 

הֶחָתָן הֶעָשִׁיר הִבִּיט אֵלָיו בְּבוּז, וְאָמַר: אִם תֵּלֵךְ לַעֲבוֹד וְתַרְוִיחַ כֶּסֶף, לֹא תִּזְדַּקֵּק לְמַתְּנַת בָּשָׂר וָדָם, וְתוּכַל לִקְנוֹת נַעֲלַיִם בְּכַסְפֶּךָ...

חָלְפוּ שָׁנִים, וְרַבִּי יִצְחָק אֶלְחָנָן הִתְפַּרְסֵם בְּכָל אֲתָר וַאֲתַר כְּתַלְמִיד חֲכַם מֻפְלָג וּכְפוֹסֵק הַדּוֹר. יוֹם אֶחָד הִגִּיעַ לְוִילְנָא כַּאֲשֶׁר בְּאַמְתַּחְתּוֹ כְּתָב יָד שֶׁל אֶחָד מִסְּפָרָיו, כְּדֵי לְהַדְפִּיסוֹ. 

עַם רַב יָצָא לִקְרָאתוֹ וְקִבְּלוֹ בְּכָבוֹד מְלָכִים. מְסַפְּרִים שֶׁהַקָּהָל הָרַב מָנָה כְּעֶשְׂרִים אֶלֶף אִישׁ, וְהַדָּבָר הִשְׁאִיר רוֹשֵׁם כֹּה גָּדוֹל, עַד שֶׁמּוֹשֵׁל מְחוֹז וּוִילְנָא אָסַר עָלָיו לָשׁוּב לָבוֹא לְשָׁם, מֵאַחַר שֶׁהַכָּבוֹד שֶׁנִּתָּן לוֹ הָיָה גָּדוֹל מִן הַכָּבוֹד שֶׁנִּתָּן לַצָּאר בְּבוֹאוֹ לְוִילְנָא, וְהָיְתָה זוֹ פְּגִיעָה בִּכְבוֹד הַצַּאר.

בֵּין הַבָּאִים לְחַלּוֹת אֶת פְּנֵי הַגָּאוֹן, הָיָה גַּם אוֹתוֹ בֶּן עֲשִׁירִים. הוּא יָדַע שַׂר' יִצְחָק אֶלְחָנָן עוֹמֵד לְהַדְפִּיס אֶת סִפְרוֹ, וּלְכָבוֹד הָיְתָה נֶחְשֶׁבֶת בְּעֵינָיו הַזְּכוּת לְמַמֵּן אֶת הוֹצָאַת הַסֵּפֶר לָאוֹר, וְלָכֵן אָמַר הָאִישׁ לָאוֹרֵחַ הַנִּכְבָּד: הִנְּנִי מוּכָן לְקַבֵּל עַל עַצְמִי אֶת כָּל הוֹצָאוֹת הַדְפָּסַת הַסֵּפֶר וְהַכְּרִיכָה, וְאַף אֶת הַפַצָתוֹ. 

הִבִּיט ר' יִצְחָק אֶלְחָנָן בָּאִישׁ, וְזִהָה אוֹתוֹ כְּאוֹתוֹ בֶּן עֲשִׁירִים אֲשֶׁר בִּזְמַנּוֹ סֵרֵב לְהַעֲנִיק לוֹ זוּג נַעֲלָיִם מְשֻׁמָּשׁוֹת. אָמַר לוֹ הָרַב: "אֵחַרְתָּ אֶת הַמּוֹעֵד"...

בָּנָיו שֶׁל הָרַב שֶׁהָיוּ נוֹכְחִים בַּמָּקוֹם, תָּמְהוּ עַל אֲבִיהֶם מַדּוּעַ בְּנִגּוּד לְטִבְעוֹ הוּא דָּחָה אֶת הֶעָשִׁיר. הִסְבִּיר לָהֶם וְאָמַר: אַל תִּתְמְהוּ בָּנַי, שִׁמְעוּ וַאֲסַפֵּר לָכֶם. בִּצְעִירוּתִי הָיִיתִי יָתוֹם וְדָל. הִגִּיעַ חֹרֶף קָשֶׁה, נַעֲלַי הָיוּ קְרוּעוֹת, וְהָיִיתִי זָקוּק לְזוּג נַעֲלָיִם טוֹבוֹת כְּדֵי לָלֶכֶת בַּגְּשָׁמִים וּבַשְּׁלָגִים. נִגַּשְׁתִּי לְאָדָם זֶה וּבִקַּשְׁתִּי אֶת עֶזְרָתוֹ, אַךְ הוּא דָּחָה אוֹתִי.

דְּעוּ לָכֶם בָּנַי, יִתָּכֵן שֶׁאִלּוּ הָיָה לִי אָז זוּג נַעֲלָיִם טוֹבוֹת, אוּלַי הָיִיתִי מוֹסִיף חָיִל בַּתּוֹרָה, וְאוּלַי הָיִיתִי מַגִּיעַ לְהֶשֵּׂגִים גְּדוֹלִים יוֹתֵר, וְאָז הָיָה לְאוֹתוֹ אָדָם חֵלֶק הָגוּן בְּתוֹרָתִי. אוּלָם מֵאַחַר שֶׁלֹּא זָכָה הֶעָשִׁיר לִתְמֹךְ בַּנַּעַר הַקָּטָן, אֵין הוּא רָאוּי עַתָּה לִתְמֹךְ בְּהוֹצָאוֹת הַדְפָּסַת הַסֵּפֶר.

אַשְׁרֵי מִי שֶׁעוֹזֵר וּמְסַיֵּעַ לְהָקִים וְלִתְמֹךְ בְּלוֹמְדֵי הַתּוֹרָה כְּדֵי שֶׁיּוּכְלוּ לִלְמֹד בְּעֹשֶׁר וּבְהַרְחָבַת הַדַּעַת.

~ מַהוּ עֹשֶׁר אֲמִתִּי

לִכְאוֹרָה נִשְׁאֶלֶת הַשְּׁאֵלָה, כֵּיצַד קוֹבַעַת הַמִּשְׁנָה שְׁמִי שֶׁמְּקַיֵּם אֶת הַתּוֹרָה מֵעוֹנִי, סוֹפוֹ שֶׁיְּקַיְּמֶהָ מֵעֹשֶׁר, וַהֲרֵי עֵינֵינוּ רוֹאוֹת הַרְבֵּה צַדִּיקִים שֶׁעָסְקוּ כָּל יְמֵיהֶם בַּתּוֹרָה מִתּוֹךְ דֹּחַק וְעֹנִי, וּבְכָל זֹאת לֹא רָאִינוּ שֶׁזָּכוּ לְעֹשֶׁר, אֶלָּא הִמְשִׁיכוּ בְּעֵסֶק הַתּוֹרָה מִתּוֹךְ עֹנִי.

וּכְמוֹ כֵּן מְסַפְּרִים שֶׁפַּעַם נִשְׁאַל רַבֵּנוּ הַסְּטַיְיפֶּלֶר זַצַ"ל, כִּי מֵאַחַר שֶׁסַּנְדְקָאוּת מְסֻגֶּלֶת לַעֲשִׁירוּת כְּמוֹ שֶׁכָּתוּב בַּסְּפָרִים הַקְּדוֹשִׁים, אִם כֵּן, מַדּוּעַ הָרַב עָנִי, וַהֲרֵי כְּבוֹדוֹ מֻזְמָן פְּעָמִים רַבּוֹת לְסַנְדְקָאוּת וּבְכָל זֹאת לֹא זָכָה לַעֲשִׁירוּת.

מִיַּד הֵרִים הָרַב אֶת יָדוֹ לְעֵבֶר הַמַּדָּפִים הַמְלֵאִים בִּסְפָרָיו הַיְּקָרִים "קְהִלּוֹת יַעֲקֹב", וְאָמַר בִּתְמֵהָה: "וְכִי זֶה לֹא עֲשִׁירוּת"? 

עוֹד מְסֻפָּר עַל רַבִּי הִלֵּל מִקוֹלֹמַאִי זַצַ"ל, שֶׁהָיָה נוֹהֵג בְּלֵיל הַסֵּדֶר לְהָנִיחַ אֶת כָּל כִּתְבֵי הַיָּד מִחִדּוּשֵׁי הַתּוֹרָה שֶׁלּוֹ עַל שֻׁלְחָן קָטָן סָמוּךְ לְשֻׁלְחָן שֶׁהָיָה עוֹרֵךְ עָלָיו אֶת הַסֵּדֶר. וּכְשֶׁנִּשְׁאַל מַדּוּעַ הוּא נוֹהֵג כָּךְ, הֵשִׁיב, שֶׁכָּךְ כָּתוּב בַּהֲלָכָה בְּשֻׁלְחָן עָרוּךְ (סִימָן תעב), שֶׁבְּלֵיל הַסֵּדֶר יְסַדֵּר שֻׁלְחָנוֹ בְּכֵלִים נָאִים כְּפִי כֹּחוֹ, וְאֵלּוּ הֵם הַכֵּלִים הַנָּאִים שֶׁלִּי שֶׁזָּכִיתִי לָהֶם כְּפִי כֹּחִי...

הַגָּאוֹן רַבִּי יְחֶזְקֵאל אַבְרַמְסְקִי זַצַ"ל, נוֹהֵג הָיָה לוֹמַר, שֶׁכָּל תַּלְמִיד שֶׁיַּצְלִיחַ לְשַׁנֵּן מֵאָה דַּפֵּי גְּמָרָא בְּעַל פֹּה, עֲשִׁירוּתוֹ תַּעֲלֶה עַל זוֹ שֶׁל רוֹטְשִׁילְד!! 

וְסִפֵּר אֶחָד מִתַּלְמִידָיו: זְכוּרָנִי בִּהְיוֹתִי חָתָן, הֶרְאֵתִי לְרַבִּי יְחֶזְקֵאל אַבְרַמְסְקִי אֶת שְּׁעוֹן הַזָּהָב שֶּׁקִּבַּלְתִּי מַתָּנָה בָּאֵרוּסִין. הָרַב שָׁאַל: מַה מְחִירוֹ שֶׁל הַשָּׁעוֹן? הֵשַׁבְתִּי לוֹ שֶׁהַשָּׁעוֹן שָׁוֵה חָמֵשׁ מֵאוֹת דּוֹלָר! 

הִתְבּוֹנֵן רַבִּי יְחֶזְקֵאל ארוכות בַּשָּׁעוֹן, הִרְהֵר מְמוּשַׁכוֹת וְאַחַר כָּךְ אָמַר בְּהִתְרַגְּשׁוּת: עַכְשָׁו תּוּכַל לְהָבִין מַה זֶה "טוֹב לִי תּוֹרַת פִּיךָ מֵאַלְפֵי זָהָב וָכֶסֶף". לְהַגִּיד פֵּרוּשׁ אֲמִתַּי בְּמִילָה אַחַת בְּתוֹסֶפְתָּא, הוּא יָקָר יוֹתֵר מֵהַרְבֵּה שְׁעוֹנֵי זָהָב כָּאֵלּוּ...

נִמְצֵאנוּ לְמֵדִים שֶׁהָעֹשֶׁר הַגָּדוֹל שֶׁעָתִיד הָאָדָם לִזְכּוֹת לוֹ עֵקֶב זֶה שֶׁלָּמַד תּוֹרָה מִתּוֹךְ עֹנִי, אֵינוֹ נִמְדַּד רַק בַּעֲשִׁירוּת שֶׁל כֶּסֶף וְזָהָב, אֶלָּא עֲשִׁירוּת בְּדַעַת וּבְחָכְמָה שֶׁל תּוֹרָה, וּבִכְתִיבַת חִדּוּשֵׁי תּוֹרָה, שֶׁזֶּהוּ הָעֹשֶׁר וְהָאֹשֶׁר הַגָּדוֹל וְהַנִּצְחִי מִכָּל.

~ תְּחִלָּתוֹ עֹנִי וְסוֹפוֹ עֹשֶׁר

הַגָּאוֹן הָאֲמִתִּי רַבִּי מְשׁוּלָם אִיגְרָא, לַמְרוֹת שֶׁהָיָה עָנִי מָרוּד, הָיָה שַׁקְדָן עָצוּם בַּתּוֹרָה, וְהִגְבִּיר הֶעָשִׁיר רַבִּי שְׁמוּאֵל בִּיק נָתַן עֵינָיו בּוֹ לָקַחַת אוֹתוֹ חָתָן לְבִתּוֹ הַיְּחִידָה.

וְהִנֵּה לְאַחַר שֶׁנָּשָׂא אֶת בַּת הַגְּבִיר, חֲסִידוּתוֹ וּפְרִישׁוּתוֹ שֶׁל רַבִּי מְשׁוּלָם לֹא מָצְאָה חֵן בְּעֵינֵי אִשְׁתּוֹ שֶׁהָיְתָה מְפֻנֶּקֶת מִיַּלְדוּתָהּ, וְלָכֵן דָּרְשָׁה מִמֶּנּוּ לָתֶת לָהּ גֵּט. גַּם חוֹתְנוֹ רַבִּי שְׁמוּאֵל, בִּרְאוֹתוֹ שֶּׁאֵין זִוּוּגָם עוֹלֶה יָפֶה, הִתְחִיל לִדְרוֹשׁ מִמֶּנּוּ שֶׁיִּתֵּן לְבִתּוֹ גֵּט, עִם כָּל הַצַּעַר וְהַכְּאֵב, עֲמֹד רַבִּי מְשׁוּלָם וְגֵרֵשׁ אֶת אִשְׁתּוֹ.

וְהִנֵּה בַּיָּמִים הָהֵם פָּרְצָה מַחְלֹקֶת בֵּין גְּדוֹלֵי הָרַבָּנִים בֶּבְּרוֹדִי, בִּדְבַר גֵּט אֶחָד אֲשֶׁר סִדֵּר הָרַב מֹשֶׁה מִינְץ לִבְנוֹ שֶׁל רַבִּי מָרְדְּכַי זְאֵב הַזָּקֵן [אַב בֵּית הַדִּין שֶׁל הָעִיר לְבוֹב], חֶלְקָם הָיוּ פּוֹסְלִים אֶת הַגֵּט וְחֶלְקָם מַכְשִׁירִים, וְהֶחְלִיטוּ שֶׁהַגָּאוֹן רַבִּי יְשַׁעְיָה בֶּרְלִין, רַבָּה שֶׁל בְּרַסְלוֹי, יַכְרִיעַ בַּדָּבָר, בִּהְיוֹתוֹ גָּאוֹן עָצוּם וּבָקִי מְאֹד בַּפּוֹסְקִים.

כַּמָּה מֶהֲרַבָּנִים בְּיוֹדְעָם אֶת גּוֹדָל חָכְמָתוֹ שֶׁל רַבִּי מְשׁוּלָם אִיגְרָא, פַּנּוּ אֵלָיו שֶׁגַּם הוּא יִתְעָרֵב בַּדָּבָר, וְיַבִּיעַ אֶת חַוַּת דַּעְתּוֹ, וְהוּא נֶעְתַּר לְבַקָּשָׁתָם, וְכָתַב פִּלְפּוּל נִפְלָא בְּעֹמֶק הָעִיּוּן וּבִבְקִיאוּת עֲצוּמָה, וּפָסַק לְהַתִּיר אֶת הַגֵּט. וְכָל הַתְּשׁוּבוֹת שֶׁבַּדָּבָר הֻעֲבְרוּ לְהַכְרָעָתוֹ שֶׁל הַגָּאוֹן רַבִּי יְשַׁעְיָה בֶּרְלִין. 

וְהִנֵּה בְּעֵת שֶׁהָיָה רַבִּי יְשַׁעְיָה מְעַיֵּן בַּתְּשׁוּבוֹת שֶׁלְּפָנָיו, נִזְדַּמֵּן לְשָׁם רַבִּי שְׁמוּאֵל בִּיק, אֲשֶׁר בָּא לְבְּרַסְלוֹי לְרֶגֶל מִסְחָרוֹ, וּמָצָא לְנָכוֹן לְבַקֵּר אֶת רַב הָעִיר שֶׁהָיָה מַכִּירוֹ זֶה שָׁנִים רַבּוֹת. לְאַחַר שֶׁרַבִּי יְשַׁעְיָה קָרָא אֶת תְּשׁוּבָתוֹ שֶׁל הַגָּאוֹן הַצָּעִיר רַבִּי מְשׁוּלָם, וְהִתְפַּעֵל מְאֹד מִבְּקִיאוּתוֹ וּפִלְפּוּלוֹ, שָׁאַל אֶת רַבִּי שְׁמוּאֵל בִּיק הַאִם הוּא מַכִּיר מִי הוּא זֶה הַגָּאוֹן רַבִּי מְשׁוּלָם אִיגְרָא? וְהֵשִׁיב לוֹ, כִּי הוּא מַכִּירוֹ, וְהוּא צָעִיר לְיָמִים, כְּבֶן שֶׁבַע עֶשְׂרֵה שָׁנָה.

רַבִּי יְשַׁעְיָה הִבִּיעַ אֶת הִשְׁתּוֹמְמוּתוֹ, וְאָמַר: כָּל כָּךְ צָעִיר וְיָדָיו רַב לוֹ בִּבְקִיאוּת עֲצוּמָה וּבַחֲרִיפוּת נִפְלָאָה?! עָנָהוּ רַבִּי שְׁמוּאֵל: מַה הַפֶּלֶא שֶׁבַּדָּבָר, יֵשׁ לָנוּ בֶּבְּרוֹדִי הַרְבֵּה תַּלְמִידֵי חֲכָמִים צְעִירִים שֶׁרַבָּה שֶׁל בְּרַסְלוֹי אֵינוֹ מַכִּירָם. עָנָהוּ רַבִּי יְשַׁעְיָה, מַה אַתָּה מְדַבֵּר? הָרַב הַזֶּה גָּאוֹן עָצוּם הוּא, מִיְּחִידִי סְגוּלָה שֶׁבַּדּוֹר, וְעָתִיד לִהְיוֹת גְּדוֹל מוֹרֵי הַהוֹרָאָה שֶׁבְּדוֹרֵנוּ!

שָׁמַע רַבִּי שְׁמוּאֵל בִּיק אֶת הַדְּבָרִים שֶׁיָּצְאוּ מִפִּי זְקַן גְּאוֹנֵי הַדּוֹר, נִתְכַּוֵּץ לִבּוֹ בְּקִרְבּוֹ וְהִתְעַלֵּף. הִזְעִיק רַבִּי יְשַׁעְיָה אֶת בְּנֵי בֵּיתוֹ, וְהִתִּיזוּ עָלָיו מַיִם עַד שֶּׁשָּׁבָה רוּחוֹ אֵלָיו, וְאָז שָׁאַל אוֹתוֹ רַבִּי יְשַׁעְיָה: מַה קָרָה לְךָ כִּי שֶׁהִתְעַלַּפְתָּ? 

עָנָה רַבִּי שְׁמוּאֵל, צָעִיר זֶה הָיָה חֲתָנִי, וּלְצַעֲרִי נֶאֱלָץ לְפִי בַּקָּשָׁתִי לָתֶת גֵּט לְבִתִּי. אָמַר לוֹ רַבִּי יְשַׁעְיָה, אִם גָּאוֹן כָּזֶה הָיָה בְּבֵיתְךָ, וְהִשְׁרָה שְׁכִינָה בְּבֵיתְךָ, וְאַתָּה הוֹצֵאתָ אוֹתוֹ מִן הַבַּיִת, חַיָּב אַתָּה לְהִתְעַלֵּף פַּעַם שֵׁנִית... 

לֹא אָרְכוּ הַיָּמִים, וְזָכָה רַבִּי מְשׁוּלָם אִיגְרָא לָשֵׂאת אֶת בִּתּוֹ שֶׁל הַגָּאוֹן רַבִּי יִצְחָק הוֹרְבִיץ הַלֵּוִי, שֶׁהָיָה רַבָּה שֶׁל בְּרוֹדִי, וְחַי בַּטּוֹב וּבַנְּעִימִים, וְנִתְקַיֵּם בּוֹ מַאֲמָר הַמִּשְׁנָה: "כָּל הַמְּקַיֵּם אֶת הַתּוֹרָה מֵעוֹנִי סוֹפוֹ לְקַיְּמָהּ מֵעֹשֶׁר".
**INDEX_WRITE=<p>
# מִשְׁנָה י

{ רַבִּי מֵאִיר אוֹמֵר, הֱוֵי מְמַעֵט בָּעֵסֶק, וַעֲסוֹק בַּתּוֹרָה. וֶהֱוֵי שְׁפַל רוּחַ בִּפְנֵי כָּל אָדָם. וְאִם בִּטַּלְתָּ מִן הַתּוֹרָה, יֶשׁ לְךָ בְּטֵלִים הַרְבֵּה כְּנֶגְדָּךְ. וְאִם עָמַלְתָּ בַּתּוֹרָה, יֶשׁ לוֹ שָׂכָר הַרְבֵּה לִתֵּן לָךְ: }

~ הַמְּבַטֵּל תּוֹרָה יֵשׁ לוֹ בְּטֵלִים הַרְבֵּה כְּנֶגְדּוֹ

בֵּאֵר הֶחָפֵץ חַיִּים בְּשֵׁם הָרַב "תּוֹלְדוֹת יְהוֹשֻׁעַ": אִם בִּטַּלְתָּ מֵהַתּוֹרָה בְּעֵת שֶׁהָיָה לְךָ פְּנַאי לִלְמֹד, אָז יִתְבְּעוּ אוֹתְךָ גַּם עַל הַזְּמַנִּים הָאֲחֵרִים שֶׁבִּטַּלְתָּ כְּדֵי לְהַשִּׂיג צָרְכֵי הָעוֹלָם, מֵאַחַר שֶׁנִּרְאָה בְּבֵרוּר שֶׁלֹּא הָיְתָה כַּוָּנָתְךָ לְהַשִּׂיג צָרְכֵי הָעוֹלָם הַזֶּה לִכְבוֹד ה' יִתְבָּרַךְ, אֶלָּא לִכְבוֹדְךָ. 

אֲבָל אִם עָמַלְתָּ בַּתּוֹרָה בְּכָל עֵת שֶׁהָיִיתָה פָּנוּי, אֲזַי יֵשׁ לוֹ שָׂכָר הַרְבֵּה לִתֵּן לְךָ, כְּלוֹמַר, תְּקַבֵּל שָׂכָר אֲפִילּוּ בְּעַד הַפְּעֻלּוֹת הָאֲחֵרוֹת שֶׁעָשִׂיתָ, כְּגוֹן לְהָבִיא פַּרְנָסָה, אוֹ צָרְכֵי גּוּפְךָ הָאֲחֵרִים, כּוּלָּם כְּמִצְווֹת יֵחָשְׁבוּ, מֵאַחַר שֶׁכֻּלָּן הָיוּ סִבּוֹת לְהַשְׁלִים רְצוֹן הַשֵּׁם יִתְבָּרַךְ.

וּבָזֶה בֵּאֵר עוֹד מַה שֶׁמְּסַפֶּרֶת הַגְּמָרָא (מַכּוֹת דַּף י'), שֶׁרַב חִסְדָּא זָכָה לְזִקְנָה מֻפְלֶגֶת וְהִגִּיעַ לְגִיל תִּשְׁעִים וּשְׁתַּיִם שָׁנָה, יַעַן כִּי עָסַק תָּדִיר בַּתּוֹרָה, וְלֹא הָיָה לְמַלְאָךְ הַמָּוֶת שְׁלִיטָה עָלָיו. 

נִשְׁאֶלֶת הַשְּׁאֵלָה, הַאִם רַב חִסְדָּא לֹא אָכַל, וְלֹא יָשָׁן, וְלֹא עָסַק בִּצְרָכִים אֲחֵרִים הַהֶכְרֵחִיִּים לָאָדָם? הַתְּשׁוּבָה עַל כָּךְ פְּשׁוּטָה, כָּל פְּעֻלָּה שֶׁעָשָׂה, לֹא הָיְתָה מַטְּרָתָהּ אֶלָּא לְמַעַן הַתּוֹרָה. גַּם בְּשָׁעָה שֶׁאָכַל, הָיְתָה כַּוָּנָתוֹ שֶׁיְּהֵא בּוֹ כֹּחַ לִלְמֹד, מִמֵּילָא הָיְתָה כָּל פְּעֻלָּה שֶׁלּוֹ לְמַעַן הַתּוֹרָה.

דְּבָרִים נִפְלָאִים אֵלּוּ צָרִיךְ הָאָדָם לַחְשֹׁב בְּכָל עֵת וּבְכָל פְּעֻלָּה בִּימֵי חַיָּיו, וִיקַיֵּם בְּעַצְמוֹ אֶת הַפָּסּוּק "בְּכָל דְּרָכֶיךָ דָּעֵהוּ", בְּעֵת אֲכִילָתוֹ, שְׁנָתוֹ, מַשָּׂאוֹ וּמַתָּנוֹ, תִּהְיֶה מַחְשַׁבְתּוֹ לְשֵׁם שָׁמַיִם, שֶׁעוֹשֶׂה אֶת הַכֹּל עַל מְנָת שֶׁיִּהְיֶה לוֹ כֹּחַ לַעֲבוֹדָתוֹ יִתְבָּרַךְ, וְאָז יִהְיֶה לוֹ רֶוַח עָצוּם וְנוֹרָא, שֶׁפְּעֻלּוֹת אֵלּוּ שֶׁבֵּין כֹּה וָכֹה חַיָּב לַעֲשׂוֹתָן, יֵהָפְכוּ לוֹ לְמִצְווֹת, וִיקַבֵּל עֲלֵיהֶם שָׂכָר לֶעָתִיד לָבֹא.

~ הַתּוֹרָה מְבַטֶּלֶת אֶת הַגְּזֵרוֹת הָרָעוֹת מֵהָאָדָם

הֶחָסִיד יַעֲבֵ"ץ הֵבִיא בֵּאוּר נוֹסַף: "אִם בִּטַּלְתָּ יֵשׁ לְךָ בְּטֵלִים הַרְבֵּה", אַל תְּדַמֶּה בְּנַפְשְׁךָ כִּי אִם בִּטַּלְתָּ מֵעֲמַל הַתּוֹרָה, אָז יָנוּחַ לְךָ וְתֵשֵׁב לָבֶטַח, אַדְּרַבָּה, אָז יִתְחַדְּשׁוּ לְךָ דְּבָרִים זָרִים וְעִנְיָנִים בְּטֵלִים שֶׁיַטְרִיחוּךָ וְיַטְרִידוּךָ הַרְבֵּה מְאֹד, וַאֲפִילּוּ שֶׁתִּרְצֶה לַעֲסֹק בַּתּוֹרָה, לֹא תּוּכַל לַעֲשׂוֹת כֵּן. 

וּמְסַפְּרִים שֶׁבִּימֵי מִלְחֶמֶת הָעוֹלָם הַשְּׁנִיָּה הִתְקַבְּצוּ כְּעֶשְׂרִים יְשִׁיבוֹת יָחַד עִם פְּלִיטִים יְהוּדִים נוֹסָפִים מֵאֵזוֹר וִילְנָא, וְהִגִּיעוּ בַּדֶּרֶךְ לֹא דֶּרֶךְ לְמִזְרַח הָרָחוֹק. גַּם שָׁם הֵם הִטַּלְטְלוּ מִמָּקוֹם לְמָקוֹם, עַד שֶׁלְּבַסּוֹף הֵם מָצְאוּ עַצְמָם בָּעִיר שַׁנְחַאי שֶׁבְּסִין. 

לִקְרַאת סוֹף הַמִּלְחָמָה, הִפְגִּיזוּ מְטוֹסִים אֲמֶרִיקָאִים אֶת הַכֹּחוֹת הַיַּפָּנִים לְלֹא הֲפוּגָה, הַהוֹרָאָה הָרִשְׁמִית בְּאוֹתוֹ אֵזוֹר הָיְתָה לַעֲבוֹר לַכְּפָרִים הַקְּטַנִּים הַסְּמוּכִים לָעִיר, וְלָכֵן כָּל אַנְשֵׁי הַכְּפָר וְהָעִיר בָּרְחוּ מִמְּקוֹמָם.

אוּלָם תַּלְמִידֵי יְשִׁיבַת "מִיר" וְחַבְרֵיהֶם, נוֹתְרוּ בָּעִיר, וְהִמְשִׁיכוּ לַעֲסֹק בַּתּוֹרָה תַּחַת מָטָר הַפְּצָצוֹת. הַמַּשְׁגִּיחַ ר' יְחֶזְקֵאל לְוִונְשְׁטֵיין, עוֹדֵד וְדִרְבֵּן לְהַמְשִׁיךְ לִלְמֹד תּוֹרָה כְּרָגִיל.

בַּיִת לְיַד הַיְּשִׁיבָה הַמֶאוּלְתֶרֶת, קָרַס וְהִתְמוֹטֵט. בַּיִת נוֹסַף בְּסָמוּךְ, הָפַךְ לְתִלֵּי חֲרָבוֹת. הַבְּרִיחָה מֵהַמָּקוֹם הָיְתָה נִרְאֵית כְּמַעֲשֵׂה הַהֶגְיוֹנִי בְּיוֹתֵר, אוּלָם כּוּלָּם חִכּוּ לְהוֹרָאָתוֹ שֶׁל הַמַּשְׁגִּיחַ, אַךְ זוֹ בּוֹשְׁשָׁה לָבוֹא. בִּשְׁלַב מְסֻיָּם נִגְּשׁוּ אֵלָיו אֲחָדִים מִבְּנֵי הַחֲבוּרָה, וּבִקְשׁוּ אֶת רְשׁוּתוֹ לְהִמָּלֵט מֵהָעִיר.

תְּגוּבָתוֹ הָיְתָה מַפְתִּיעָה בְּאֹפֶן חַד מַשְׁמָעִי: כָּאן אָנוּ לוֹמְדִים תּוֹרָה, וְהַתּוֹרָה מְגִנָּה עָלֵינוּ, וְאִם נִפְנֶה לָנוּס וּלְהִמָּלֵט מִחוּץ לָעִיר, הֲרֵי וַדַּאי תִּהְיֶינָה בַּדֶּרֶךְ מִסְפַּר דַּקּוֹת בָּהֶן יִהְיֶה בִּטּוּל תּוֹרָה, וְאָז נִהְיֶה בְּסַכָּנָה אֲמִתִּית. אוּלָם אִם נִשָּׁאֵר כָּאן וְלֹא נְבַטֵּל אַף רֶגַע, הֲרֵי שֶׁהַצָּלָתֵנוּ מֻבְטַחַת פִּי כַּמָּה.

לְאַחַר זְמַן, נוֹדַע עַד כַּמָּה הָיְתָה רְאִיָּתוֹ נְכוֹנָה וַאֲמִתִּית, בְּכָל הַדְּרָכִים הָיוּ שְׂרוּעִים חֲלָלִים אֲשֶׁר יָצְאוּ מֵהָעִיר, אוּלָם מֵהַבַּחוּרִים שֶׁיָּשְׁבוּ וְלָמְדוּ לֹא נִפְגַּע אִישׁ, כִּי בִּטּוּל הַתּוֹרָה אֵינוֹ מֵבִיא אֶת הַיְשׁוּעָה אֶלָּא אֶת הַהֵפֶךְ.

~ חֻמְרַת עָווֹן בִּטּוּל תּוֹרָה

הָאַדְמוֹ"ר רַבִּי מֹשֶׁה מִקּוֹבְרִין זַצַ"ל נָהַג לוֹמַר: הָאֱמֶת הִיא, שֶׁרֶגַע אֶחָד שֶׁל בִּטּוּל תּוֹרָה, חָמוּר הוּא כַּעֲבֵרָה שֶׁל אִסּוּר אֵשֶׁת אִישׁ, רַק הַתְּשׁוּבָה עַל זֶה הִיא יוֹתֵר קַלָּה. וּמִי שֶׁרֶגַע בִּטּוּל תּוֹרָה אֵינוֹ חָמוּר אֶצְלוֹ כְּאִסּוּר אֵשֶׁת אִישׁ רָחְ"לִ, עֲדַיִן לֹא דָּרַךְ אֲפִילּוּ עַל מִפְתַּן הַחֲסִידוּת...

וּמָצִינוּ סֶמֶךְ לִדְבָרָיו בְּמַסֶּכֶת חֲגִיגָה (דַּף ט') אֵיזֶהוּ מְעֻוָּת שֶׁאֵינוֹ יָכוֹל לִתְקֹן אֶת מַה שֶׁעִוֵּת? זֶה הַבָּא עַל הָעֶרְוָה וְהוֹלִיד מִמֶּנָּה מַמְזֵר. רַבִּי שִׁמְעוֹן בֶּן יוֹחַאי אוֹמֵר, זֶה תַּלְמִיד חֲכַם הַפּוֹרֵשׁ מִן הַתּוֹרָה. הֲרֵי שֶּׁהַגְּמָרָא מְקַשֶּׁרֶת אֶת אִסּוּר אֵשֶׁת אִישׁ, לְמִי שֶׁפּוֹרֵשׂ מִן הַתּוֹרָה, שֶּׁבִּשְׁנֵיהֶם מַחְשִׁיבִים הָאָדָם בְּגֶדֶר "מְעֻוָּת לֹא יוּכַל לִתְקֹן".
**INDEX_WRITE=<p>
# מִשְׁנָה יא

{ רַבִּי אֱלִיעֶזֶר בֶּן יַעֲקֹב אוֹמֵר, הָעוֹשֶׂה מִצְוָה אַחַת, קוֹנֶה לוֹ פְרַקְלִיט אֶחָד. וְהָעוֹבֵר עֲבֵרָה אַחַת, קוֹנֶה לוֹ קַטֵּיגוֹר אֶחָד. תְּשׁוּבָה וּמַעֲשִׂים טוֹבִים, כִּתְרִיס בִּפְנֵי הַפֻּרְעָנוּת. }

~ הָעוֹשֶׂה מִצְוָה בּוֹרֵא מַלְאַךְ

בְּכָל מִצְוָה שֶׁאָדָם עוֹשֶׂה, נוֹצַר מַלְאַךְ טוֹב, וְכֵן לְהֵפֶךְ, אִם עוֹשֶׂה עֲבֵרָה, נוֹצַר חָלִילָה מַלְאַךְ רַע. וּבְשָׁעָה שֶׁעוֹשֶׂה הָאָדָם תְּשׁוּבָה וּמִתְוַדֶּה עַל מַעֲשָׂיו, אוֹתוֹ מַלְאַךְ מְקַטְרֵג, נִמְחָה וְכַלֵּה מִן הָעוֹלָם.

עַל פִּי כְּלָל זֶה מַסְבִּיר רַבִּי מֵאִיר מִפְּרֶמִישְׁלָאן אֶת דִּבְרֵי רַשִׁ"י בְּפָרָשַׁת וַיִּשְׁלַח, עַל הַפָּסּוּק "וַיִּשְׁלַח יַעֲקֹב מַלְאָכִים לְפָנָיו אֶל עֵשָׂו אָחִיו", מִי הֵם אוֹתָם מַלְאָכִים? מַסְבִּיר רַשִׁ"י: "מַלְאָכִים מַמָּשׁ". 

וְצָרִיךְ לְהָבִין, הֲלֹא לְיַעֲקֹב אָבִינוּ הָיוּ עֲבָדִים וּשְׁפָחוֹת לָרוֹב, גַּם אֶחָד עֲשַׂר בָּנִים הָיוּ לוֹ בְּאוֹתָהּ עֵת, וְאִם כֵּן, לָמָּה לוֹ לִשְׁלֹחַ מַלְאָכִים מַמָּשׁ? מַדּוּעַ לֹא הִסְתַּפֵּק בְּשָׁלִיחַ בָּשָׂר וָדָם.

עוֹנֶה רַבִּי מֵאִיר: אֵלֶּה לֹא הָיוּ סְתָם מַלְאָכִים, אֵלֶּה הָיוּ "מַלְאָכִים מַמָּשׁ" ממ"ש - רָאשֵׁי תֵּבוֹת: מִן מַעֲשִׂים שֶׁעָשָׂה. 

יַעֲקֹב אָבִינוּ הֶעְדִּיף לִשְׁלֹחַ לְפָנָיו אֶת הַמַּלְאָכִים אֲשֶׁר נִבְרְאוּ בִּזְכוּת תּוֹרָתוֹ וּמַעֲשָׂיו הַטּוֹבִים. יָדַע יַעֲקֹב אָבִינוּ, כִּי בְּעֵת צָרָה, עָלָיו לְהֵעָזֵר בְּאוֹתָם פְּרַקְלִיטִים שֶּׁיַּמְלִיצוּ טוֹב בַּעֲדוֹ, וְיָגֵנּוּ עָלָיו מִיַּד אָחִיו מִיַּד עֵשָׂו.

~ מִצְוָה אַחַת עֲשׂוּיָה לְהוֹצִיא אֶת הָאָדָם זַכַּאי בְּדִינוֹ

הַמַּלְבִּי"ם [רַבִּי מֵאִיר לֵיבּוּשׁ], נִמְנָה בֵּין גְּדוֹלֵי הָאַחֲרוֹנִים מִגְּדוֹלֵי מְפָרְשֵׁי הַתַּנַ"ך. הוּא כִּהֵן בְּרַבָּנוּת בְּמִסְפַּר קְהִלּוֹת, וּבֵינֵיהֶן בִּקְהִלַּת 'בּוּדַפֶּשְׂט' בִּירַת רוֹמַנְיָה. 

כְּבָר בְּרֵאשִׁית כְּהֻנָּתוֹ שָׁם, הִבְחִין הַמַּלְבִּי"ם בְּתוֹפָעָה חֲמוּרָה מְאֹד הַרְוָחַת בַּקְּהִלָּה. רוֹב הַקָּהָל גַּם שׁוֹמְרֵי הַשַּׁבָּת וְהַטּוֹבִים שֶׁבָּהֶם, לֹא הִקְפִּידוּ עַל מִצְוַת צִיצִית. אָמְנָם הֵם הִתְעַטְּפוּ בְּטַלִּית בְּבוֹאָם לְבֵית הַכְּנֶסֶת, אַךְ לְאַחַר הַתְּפִלָּה הֱסִירוּהָ, וְלֹא דָּאֲגוּ שֶׁיִּהְיֶה לָהֶם טַלִּית קָטָן עַל גּוּפָם.

יָדַע הַמַּלְבִּי"ם שֶּׁאֵין בֵּין אַנְשֵׁי הַקְּהִלָּה לַמְדָנִים גְּדוֹלִים, וְהוּא לֹא יַצְלִיחַ לְחַנְּכָם בְּדֶרֶךְ שֶׁל מוּסַר וּדְרָשׁוֹת חוֹצְבוֹת עַל חֲשִׁיבוּתָהּ שֶׁל הַצִּיצִית, לָכֵן הֶחְלִיט לִפְתֹּחַ אֶת לִבָּם בְּדֶרֶךְ שֶׁל סִפּוּר.

בִּדְרָשָׁתוֹ בְּאַחַת הַשַּׁבָּתוֹת, נִגַּשׁ הָרַב לַתֵּבָה, וְהֵחֵל לְדַבֵּר בִּפְנֵי הַקָּהָל הָרַב: יְהוּדִים יְקָרִים, חָלָמְתִּי חֲלוֹם נּוֹרָא, וַאֲנִי מֻכְרָח לְשַׁתֵּף אֶתְכֶם וּלְהִתְחַלֵּק עִמָּכֶם בְּסַעֲרַת הַרְגָּשׁוֹת שֶׁחַשְׁתִּי בְּעִקְּבוֹת הַחֲלוֹם. 

הַלַּיְלָה חָלָמְתִּי שֶׁמַּגֵפָה נוֹרָאָה הִתְפַּשְּׁטָה בְּעִירֵנוּ, כֻּלָּנוּ נִקְטַפְנוּ מֵהָעוֹלָם הַזֶּה, וְנִשְׁמוֹתֵינוּ עָלָו לְגִנְזֵי מְרוֹמִים, שָׁם הָיוּ צְרִיכִים לְהַחְלִיט לְאָן פָּנֵינוּ מוֹעֲדוֹת, הַאִם לְגַן עֵדֶן אוֹ חָלִילָה לַגֵּיהִנּוֹם. הִתְיַצַּבְתִּי בְּרֹאשׁ הָעֵדָה, וְהִגַּעְתִּי אֶל שַׁעָרֵי גַּן עֵדֶן.

מַלְאָכִים עָמְדוּ לְיַד הַשַּׁעַר הַנָּעוּל. דָּפַקְתִּי וּבְקַשְׁתִּי שֶׁיִּפְתְּחוּ לָנוּ אֶת הַשַּׁעַר וְיִתְּנוּ לָנוּ לְהִכָּנֵס בּוֹ. הֵם חָקְרוּ אוֹתִי וְשַׁאֲלוּ מִי אַתָּה? עָנִיתִי לָהֶם: אֲנִי מֵאִיר לְיִבּוּשׁ, אֲנִי הָרַב מִבּוּקָרֶשְׂט, וַאֲנִי רוֹצֶה לִחְיוֹת חַיֵּי נֵצַח.

מִיַּד הִתְחִיל הַשַּׁעַר לְהִפָּתַח בְּגֹדֶל שֶׁל סֶדֶק צַר, וְאָז נִכְנַסְתִּי בְּקֹשִׁי וְאָמַרְתִּי: רֶגַע, אֲנִי רוֹצֶה שֶׁכָּל הַיְּהוּדִים שֶׁלִּי יָבוֹאוּ אִתִּי. אוּלָם הֵם אָמְרוּ בְּתַקִּיפוּת: לֹא! אַתָּה תִּכָּנֵס וְהֵם יִשָּׁאֲרוּ בַּחוּץ.

נִכְנַסְתִּי וְנִסִּיתִי לִפְעֹל מִבִּפְנִים, וְהִתְחַלְתִּי לְדַבֵּר עַל לֵב הַמַּלְאָכִים, וּלְהִתְחַנֵּן לִפְנֵיהֶם: אֲנִי לֹא אַפְקִיר אֶת הַקְּהִלָּה שֶׁלִּי, אוֹ שֶׁתִּתְּנוּ לָהֶם לְהִכָּנֵס, אוֹ שֶׁתִּתְּנוּ לִי לָצֵאת אֲלֵיהֶם, אֵינִי מוּכָן לְהִפָּרֵד מֵהֶם...

בֵּין כֹּה וָכֹה נִשְׁמְעוּ קוֹלוֹת הַבְּכִי שֶׁלָּכֶם מַעֲבַר לָשַׁעַר, וְזַעֲקוֹתֵיכֶם מִבַּחוּץ פָעֲלוּ אֶת פְעֻלָּתָם, וְלֵב הַמַּלְאָכִים נִתְרַכֵּךְ קִמְעָה.

וְאָז נִגַּשׁ אֵלַי אֶחָד מֵהֶם וְלָחַשׁ לִי בָּאֹזֶן: יֵשׁ לִי בִּשְׁבִילְךָ עֵצָה כֵּיצַד תַּצְלִיחַ לְהַכְנִיס אֶת כָּל יְהוּדִי בּוּקָרֶשְׂט לְגַן עֵדֶן. אֲנִי מִצִּדִּי אֶפְתַּח אֶת הַשַּׁעַר וְאֶתֶּן לְךָ לָצֵאת בַּחוּץ, וְאָז תִּקַּח אֶת אַחַת הַצִּיצִיּוֹת שֶׁלְּךָ, וְתִקְשֹׁר אוֹתָהּ לְחוּטֵי הַצִּיצִית שֶׁל יְהוּדִי כָּלְשֶׁהוּ מִקְּהִלָּתְךָ, וְהוּא יִקְשֹׁר אֶת צִיצִיתוֹ לְצִיצִית אַחֶרֶת, וְהַשְּׁלִישִׁי יִתְחַבֵּר לָרְבִיעִי, וְכֵן הָלְאָה, עַד שֶׁיִּהְיוּ כּוּלָּם קְשׁוּרִים בְּקִשְׁרֵי הַצִּיצִיּוֹת. וְאָז כְּשֶׁתִּהְיוּ כֻּלָּם כְּמִקְשָׁה אַחַת, תִּכָּנֵס בַּחֲזָרָה, וְשׁוּב לֹא יַפְרִידוּ בֵּינֵיכֶם, וְכָךְ יוּכְלוּ כָּל בְּנֵי קְהִלָּתְךָ לְהִכָּנֵס... 

וְאָז הִמְשִׁיךְ הַמַּלְבִּי"ם אֶת דְּבָרָיו וְשָׁאַל: הַאִם רוֹצִים אַתֶּם לְהִתְקַשֵּׁר אֵלַי? הִגְבִּיהַּ הָרַב אֶת הַצִּיצִית שֶׁלּוֹ, וְאָמַר: מִי שֶׁיֵּשׁ לוֹ צִיצִית, יִקְשֹׁר אוֹתָהּ עִם הַצִּיצִית שֶׁלִּי, וַאֲנִי מַּבְטִיחַ לוֹ לְהַכְנִיסוֹ בְּעוֹלָם הַבָּא לְגַן עֵדֶן. אֲבָל דְּעוּ, כִּי מִי שֶּׁאֵין לוֹ צִיצִית, אֵין לִי עֵצָה עֲבוּרוֹ...

הִנֵּה עַל אַף שֶׁהָרַב נָקַט דְּבָרָיו בְּלָשׁוֹן צִיּוּרִית, מִכָּל מָקוֹם הַמֶּסֶר הוּא נָכוֹן, וְכָךְ דַּרְכָּהּ שֶׁל הַהַנְהָגָה הָעֶלְיוֹנָה. יֵשׁ בְּבוֹאָהּ שֶׁל מִצְוָה אַחַת בִּלְבַד, לִהְיוֹת מְלִיצַת יֹשֶׁר, וְלִזְכּוֹת אֶת בְּעָלֶיהָ לְחַיֵּי נֵצַח.

~ מַעֲלָתָהּ שֶׁל מִצְוָה אַחַת

מַעֲשֵׂה הָיָה בְּבֵית הַהַאֲרָחָה בְּמוֹשַׁב שֹׁרֶשׁ. מַשְׁגִּיחַ הַכַּשְׁרוּת שֶׁל הַמָּקוֹם, הָיָה נוֹהֵג לְאַרְגֵּן מִדֵּי יוֹם בְּיוֹמוֹ מִנַּיִן לִתְפִלַּת מִנְחָה. וְהִנֵּה אֵרַע יוֹם אֶחָד שֶׁחָסֵר עֲשִׂירִי לְמִנְיָן. הַמַּשְׁגִּיחַ יָצָא לְחַפֵּשׂ אָדָם לְהַשְׁלָמַת הַמִּנְיָן, וּפָגַשׁ יְהוּדִי פָּשׁוּט, וְהִצִּיעַ לוֹ לְהִצְטָרֵף.

לֹא הֵבִין הָאִישׁ מַה הוּא שָׂח, וּמַה פֵּרוּשׁוֹ שֶׁל הַמֻּשָּׂג 'מִנְיָן'. לְאַחַר שֶׁהֻסְבַּר לוֹ גֹּדֶל חֲשִׁיבוּת הַמִּצְוָה, הִסְכִּים הָאִישׁ לְהִצְטָרֵף אֲלֵיהֶם. וְהִנֵּה אַךְ עָלָה שָׁלֹשׁ מַדְרֵגוֹת לְבֵית הַכְּנֶסֶת, הִגִּיעַ בְּנוֹ שֶׁל אֶחָד הַמִּתְפַּלְּלִים, וּכְבָר לֹא הָיָה צֹרֶךְ בְּאוֹתוֹ יְהוּדִי. הוֹדָה לוֹ הַמַּשְׁגִּיחַ עַל רְצוֹנוֹ הַטּוֹב, וּפְטָרוֹ לְשָׁלוֹם. 

חָלְפוּ כְּעֶשֶׂר שָׁנִים, וְהִנֵּה לַיְלָה אֶחָד רוֹאֶה מַשְׁגִּיחַ הַכַּשְׁרוּת בַּחֲלוֹמוֹ, אֶת אוֹתוֹ אָדָם שֶׁרָצָה לְהַשְׁלִים מִנְיָן, וּפָנָיו קוֹרְנוֹת. הָאִישׁ סִפֵּר לוֹ שֶׁעָזַב אֶת הָעוֹלָם לִפְנֵי כְּחֹדֶשׁ, וְאִי אֶפְשָׁר לְתָאֵר אֵיזֶה שָׂכָר קִבַּלְתִּי בַּשָּׁמַיִם עַל שָׁלֹשׁ הַמַּדְרֵגוֹת שֶׁעָלִיתִי כְּדֵי לְהַשְׁלִים לָכֶם אֶת הַמִּנְיָן... 

הוֹסִיף וְאָמַר: בַּקָּשָׁה אַחַת לִי אֵלֶיךָ, יֵשׁ לִי בֶּן יָחִיד רָחוֹק מִתּוֹרָה וּמִצְווֹת, הַמִּתְגּוֹרֵר בִּירוּשָׁלַיִם, לֵךְ אֵלָיו, וּתְבַקֵּשׁ מִמֶּנּוּ בִּשְׁמִי שֶּׁיֹּאמַר עָלַי קַדִּישׁ. צֵא וַחֲשֹׁב, מַה גָּדוֹל שְׂכָרוֹ שֶׁל מִי שֶׁעָלָה בְּמַדְרֵגוֹת וְהִתְפַּלֵּל אֶת כָּל הַתְּפִלָּה...

~ מִמִּצְווֹת לֹא מַּפְסִידִים

מִדִּבְרֵי הַמִּשְׁנָה מִתְבָּאֵר, שֶׁכָּל מִצְוָה מַקְנָה לָאָדָם פְּרַקְלִיט, דְּהַיְנוּ עוֹרֵךְ דִּין טוֹב שֶׁיָּכוֹל לְהָגֵן עָלָיו וְלִשְׁמוֹר אוֹתוֹ מִפְּנֵי מְקַטְרְגִים וּגְזֵרוֹת קָשׁוֹת. וְאִם יֵשׁ לָאָדָם עוֹרֵךְ דִּין צָמוּד, הֲרֵי יֵשׁ לוֹ יוֹתֵר אֶפְשָׁרוּת לְהַצְלִיחַ בְּמִשְׁלוֹחַ יָדָיו וּבְכָל עֲסָקָיו. אֲבָל כְּשֶׁחַס וְשָׁלוֹם עָשָׂה עֲבֵרָה, הֲרֵי בָּרָא לְעַצְמוֹ קָטֵגוֹר שֶׁתּוֹבֵעַ אוֹתוֹ וּמְקַטְרֵג עָלָיו, וּמִמֵּילָא הָרֶוַח וְהַהַצְלָחָה מִמֶּנּוּ וָהָלְאָה.

לְפָנֵינוּ מַעֲשֵׂה שֶׁיּוֹכִיחַ זֹאת: בְּאֶחָד הַעִיתוֹנִים בְּאַרְהַ"ב בְּמָדוֹר "דְּרוּשִׁים", הוֹפִיעָה מוֹדָעָה: "דָּרוּשׁ סַיָּד מִקְצוֹעִי וּמְנֻסֶּה לְאִרְגּוּן וּלְפִקּוּחַ עַל צֶוֶת פּוֹעֲלִים, נָא לְהַגִּיעַ עִם קוֹרוֹת חַיִּים וְהַמְלָצוֹת". 

יְהוּדִי בְּשֵׁם גֵּרְשׁוֹן שֶׁהָיָה סַיָּד מִקְצוֹעִי, קָרַא אֶת הַמּוֹדָעָה בְּעִיּוּן, וְהוּא חָלַם לָקַחַת אֶת הָעֲבוֹדָה. הַצָּעָתוֹ שֶׁל הַמִּילְיוֹנֶר שֶׁבִּקֵּשׁ לְשַׁפֵּץ בִּנְיָן דִּירוֹת מְפֹאָר, הִוְּתָה עֲבוּרוֹ אֶת חֲלוֹם חַיָּיו. גֵּרְשׁוֹן הֵחֵל לְחַיֵּג לְכָל מַכָּרָיו עַל מְנָת לְקַבֵּל הַמְלָצוֹת, וְכָל אֵלּוּ שֶׁאָכֵן הִשְׁתַּמְּשׁוּ בְּשֵׁרוּתָיו, שָׂמְחוּ לִשְׁלֹחַ אֵלָיו אֶת הַמְלָצוֹתֵיהֶם. וְכָךְ שָׁלַח גֵּרְשׁוֹן אֶת הַמִּכְתָּב בְּדֹאַר אֶקְסְפְּרֶס.

כַּנִּרְאֶה שֶׁהַהַמְלָצוֹת וְהַתִּשְׁבָּחוֹת עָשׂוּ אֶת שֶׁלָּהֶן, וְגֵרְשׁוֹן הֻזְמַן לִפְגִישָׁה עִם הַמִּילְיוֹנֶר. אֲבָל לְצַעֲרוֹ הַפְּגִישָׁה נִקְבְּעָה יוֹמָיִם לִפְנֵי תִּשְׁעָה בְּאָב, וְגֵרְשׁוֹן חֲשַׁשׁ שֶׁדַּוְקָא בְּשֶׁל כָּךְ הוּא עוֹמֵד לְהַחְמִיץ אֶת הִזְדַּמְּנוּת חַיָּיו, מִפְּנֵי שֶׁאָנוּ נוֹהֲגִים שֶׁלֹּא לְהִתְגַּלֵּחַ בְּיַמִּים אֵלּוּ

וְאָז הֵחֵל לַחְשֹׁב: תָּאֵר לְךָ אֶת הַמָנְכַ"ל הַמְצַפֶּה לְהִפָּגֵשׁ עִם מִי שֶׁעָתִיד לִהְיוֹת קַבְּלָן הַשִׁיפּוּצִים שֶׁלּוֹ, זֶה שֶׁיִּהְיֶה אַחֲרַאי עַל פּוֹעֲלִים רַבִּים וְעַל נְכָסָיו הָרַבִּים שֶׁבְּתוֹךְ הַדִּירוֹת, וְהִנֵּה לְפֶתַע יִכָּנֵס אֶל מִשְׂרָדוֹ טִיפוּס מֶבוּלְגַן עִם זִפִים עַל פָּנָיו. אֵינִי מְסֻגָּל לַחְשֹׁב עַל כָּךְ שֶׁבְּשֶׁל עֻבְדָּה זוֹ, אַחְמִיץ הִזְדַּמְּנוּת נְדִירָה וּמְיֻחֶדֶת לְהַרְוִיחַ סְכוּם עָתָק. הִתְלַבְּטוּת נוֹסֶפֶת עָמְדָה בִּפְנֵי גֵּרְשׁוֹן, שֶׁמָּא אֵין הוּא רַשַּׁאי לְקַיֵּם אֶת הַפְּגִישָׁה כְּלָל וְעִקָּר שֶׁהֲרֵי אָסוּר לְסַכֵּם עִסְקָאוֹת בְּתִשְׁעַת הַיָּמִים.

לְאַחַר הִתְלַבְּטוּיוֹת וְהִתְחַבְּטֻיּוֹת, הֶחְלִיט לִפְנוֹת לְפוֹסֵק הַדּוֹר הַגָּאוֹן רַבִּי מֹשֶׁה פַיְינְשְׁטֵיין זַצַ"ל, וְשָׁטַח בְּפָנָיו אֶת בְּעֲיָיתוֹ, וְסִפֵּר לוֹ שֶׁהַמַּצָּב הַכַּלְכָּלִי אֶצְלוֹ בַּבַּיִת הוּא בֶּכִי רַע וְאֵינוֹ גּוֹמֵר אֶת הַחֹדֶשׁ.

אָמַר לוֹ הָרַב: מֵאַחַר שֶׁמְּדֻבָּר בְּמַצַּב שֶׁל פִּקּוּחַ נֶפֶשׁ לְךָ וּלְמִשְׁפַּחְתֵּךְ, אֲנִי מַתִּיר לְךָ לְסַכֵּם אֶת הָעִסְקָה בְּיַמִּים אֵלּוּ. אוּלָם לְגַבֵּי הַגִּלּוּחַ, אֵין הֶתֵּר לְכָךְ. כִּיהוּדִים מַאֲמִינִים בְּנֵי מַאֲמִינִים, סְמוּכִים וּבְטוּחִים אָנוּ שֶׁכָּל נֵזֶק לֹא יֶאֱרַע לָנוּ מִקִּיּוּם מִצְווֹת הַתּוֹרָה, אַדְּרַבָּה הַהַקְפָּדָה וְהָעִקְבִיּוּת בִּשְׁמִירַת הַמִּצְווֹת וְהַהֲלָכוֹת, הֵן הֵן הַשּׁוֹמְרוֹת עָלֵינוּ וּמְחַזְּקוֹת אוֹתָנוּ עַל כָּל צָעַד וְשַׁעַל.

גֵּרְשׁוֹן לֹא יָכַל לַעֲמוֹד בַּנִּסָּיוֹן, וְלִפְנֵי הַפְּגִישָׁה הִתְגַלַּח "לֶשֶׁם שָׁמַיִם", וְאָץ רָץ לִפְגִישָׁה. שָׁם הִמְתִּין לוֹ הַמַנְכַּ"ל וְאָמַר לוֹ: אֲנִי מְחַפֵּשׂ אָדָם מְהֵימַן וּבַעַל מִקְצוֹעַ שֶׁיָּכוֹל לְמַלֵּא תַּפְקִיד מֻרְכָּב וּמְסֻבָּךְ הַדּוֹרֵשׁ מְיֻמָּנוּת רַבָּה, הַאִם אַתָּה מְסֻגָּל לְכָךְ? כֵּן, הֵשִׁיב גֵּרְשׁוֹן.

שָׁאַל הַמַנְכַּ"ל: מִנַּיִן לִי הַבִּטָּחוֹן שֶׁאֲנִי יָכוֹל לִסְמֹךְ עָלֶיךָ, אָמְנָם קִבַּלְתִּי עָלֶיךָ הַמְלָצוֹת רַבּוֹת, וְאַחַת מֵהֵן צִיְּנָה שָׁאַתָּה יְהוּדִי חֲרֵדִי, אָמְנָם אֵינִי מִבֵּין הַרְבֵּה בְּדַת הַיְּהוּדִית, אֲבָל יֵשׁ לִי חֲבֵרִים יְהוּדִים חֲרֵדִים כָּמוֹךָ, שֶׁבְּכָל חֹדֶשׁ אוֹגוּסְט אֵינָם מְגַלְּחִים אֶת זְקָנָם מִטַּעֲמֵי דָּת, וְאִם כֵּן, כֵּיצַד אַתָּה מִתְיַימֵר לִהְיוֹת אָדָם מְהֵימַן וְאַחֲרַאי בִּזְמַן שֶּׁאֵינְךָ מַקְפִּיד עַל מִצְווֹת דָּתְךָ...

הַפְּגִישָׁה הִסְתַּיְּמָה וְגֵרְשׁוֹן לֹא קִבֵּל אֶת הָעֲבוֹדָה. עָלֵינוּ לְהַאֲמִין שֶׁכָּךְ הֵם פְּנֵי הַדְּבָרִים, אָדָם הַמְּקַיֵּם תּוֹרָה וּמִצְווֹת, וּמְנַסֶּה לְהַקְפִּיד עַל קַלָּה כְּבַחֲמוּרָה, לֹא יוּכַל לְהִנָּזֵק כְּתוֹצָאָה מִקִּיּוּם מִצְווֹתָיו.

*

מְסַפְּרִים מַעֲשֵׂה אוֹדוֹת רַבִּי יוֹסֵף שְׁלֵמָה כַּהְנְמָן זַצַ"ל מְיַסֵּד יְשִׁיבַת פּוֹנִיבֶז', בְּעֵת שְׁהוּתוֹ בְּחוּ"ל לְמַטְּרַת גִּיּוּס כְּסָפִים עֲבוּר יְשִׁיבָתוֹ, נִקְלַע לִפְרַנְקְפוּרְט, וְהִתְאָרֵחַ בְּבֵיתוֹ שֶׁל ר' יַעֲקֹב רוֹזְנְהַיְים זַצַ"ל. הַמְאָרֵחַ שֶׁחָס עַל כְּבוֹדוֹ שֶׁל הָרַב מִפּוֹנִיבֶז', רָצָה לַחֲסֹךְ מִמֶּנּוּ בִּזְיוֹנוֹת, וּפָנָה אֵלָיו וְאָמַר לוֹ: מַהוּ הַסְּכוּם שֶׁחִשֵּׁב רַבֵּנוּ לְהַתְרִים?

הָרַב חָשַׁב רֶגַע, וְנָקַב בִּסְכוּם מְסֻיָּם. שָׁמַע זֹאת רַבִּי יַעֲקֹב וְאָמַר: יוֹאִיל כְּבוֹד הָרַב לָשֶׁבֶת בְּבֵיתִי, וְלֹא יַטְרִיחַ אֶת עַצְמוֹ, וַאֲנִי אֶדְאַג לְהַפְגִּישׁוֹ עִם הַגְּבִירִים, וּבְעֶזְרַת ה' נְגַיֵּס אֶת הַתְּרוּמוֹת בְּלִי שֶׁיִּגָּרֵם בִּזְיוֹנוֹת לָרַב. שָׂמַח הָרַב עַל הָרַעְיוֹן וְהִסְכִּים לְכָךְ.

אֶחָד הַגְּבִירִים שֶׁל הָעִיר עֲמֹד לִנְסֹעַ לִתְקוּפָה קְצָרָה אֶל מִחוּץ לָעִיר. הַדָּבָר נוֹדַע לְרַבִּי יַעֲקֹב, וּבָעֶרֶב הַנְּסִיעָה הוּא מֵהַר לִפְנוֹת לַגְּבִיר עַל מְנָת שֶׁיִּתֵּן אֶת תְּרוּמָתוֹ בְּטֶרֶם יִסַּע לַעֲסָקָיו. הַנָּדִיב הִסְכִּים בְּשִׂמְחָה לְהִפָּגֵשׁ עִם הָרַב, אוּלָם מֵאַחַר וְלֹא מָצָא זְמַן פָּנוּי עַל מְנָת לְקַבְּלוֹ, אָמַר לְרַבִּי יַעֲקֹב שֶׁמָּחָר בַּבֹּקֶר הוּא יוֹצֵא לְתַחֲנַת הָרַכֶּבֶת, וְהָרַכֶּבֶת הַיּוֹצֵאת בְּשָׁעָה שְׁמוֹנֶה, וְלָכֵן יֹאמַר לָרַב שֶׁיָּבוֹא לִפְנֵי כֵּן לַתַּחֲנָה, וְשָׁם יְשׂוֹחֵחַ עִמּוֹ בְּנִיחוּתָא.

חָזַר רַבִּי יַעֲקֹב לְבֵיתוֹ, וְסִפֵּר לָרַב עַל הַפְּגִישָׁה, וְאָכֵן הֵם סִכְּמוּ שֶׁלְּמָחֳרַת בַּבֹּקֶר יֵלֵךְ הָרַב לִפְגֹּשׁ אֶת אוֹתוֹ נָדִיב בְּתַחֲנַת הָרַכֶּבֶת. וְהִנֵּה בְּשֶׁבַע בַּבֹּקֶר, פּוֹתֵחַ הָרַב אֶת עֵינָיו, וּמְגַלֶּה שֶּׁקָּם מְאֻחָר מֶהַמְתוּכְנַן. מֵעוֹלָם לֹא קָרָה לוֹ כַּדָּבָר הַזֶּה. כְּשֶׁנִּזְכָּר בַּפְּגִישָׁה הַמְּתֻכְנֶנֶת, נָפַל לִבּוֹ בְּקִרְבּוֹ.

הִרְהוּר עָלָה בְּמַחֲשַׁבְתּוֹ: מַה אֶעֱשֶׂה? הַאִם אֵלֶךְ לְהִתְפַּלֵּל בְּצִבּוּר וְעַל יְדֵי כָּךְ לֹא אֶפְגֹּשׁ אֶת אוֹתוֹ אָדָם, וְאַפְסִיד אֶת תְּרוּמָתוֹ. אוֹ שַׁמָּא עָדִיף עִנְיַן זֶה שֶׁל תַּלְמוּד תּוֹרָה שֶׁל רַבִּים, מִתְּפִלָּה בְּצִבּוּר. לֹא עָבְרוּ רְגָעִים מוּעָטִים, וְגָמַר בְּלִבּוֹ: הִנֵּנִי הוֹלֵךְ לְהִתְפַּלֵּל בְּצִבּוּר, וּבְּטוּחַנִי שֶׁמִּמִּצְוָה לֹא אַפְסִיד כְּלוּם! 

פָּנָה הָרַב לְבֵית הַכְּנֶסֶת, הִתְפַּלֵּל בְּנִיחוּתָא, וּלְאַחַר הַתְּפִלָּה הִזְדָּרֵז וּמִהֵר לְתַחֲנַת הָרַכֶּבֶת, כְּשֶׁהוּא מְקַוֶּה שֶׁאוּלַי לַמְרוֹת הַכֹּל יַצְלִיחַ לִפְגֹּשׁ אֶת הֶעָשִׁיר. כְּשֶׁהִגִּיעַ לַתַּחֲנָה, גִּילָה שֶׁהָרַכֶּבֶת יָצְאָה מִזְּמַן, וְרַק מְעַט אֲנָשִׁים שֶׁהִמְתִּינוּ לָרַכֶּבֶת הַבָּאָה, שָׁהוּ בַּתַּחֲנָה. 

יָשַׁב הָרַב עַל סַפְסָל כְּדֵי לָפוּשׁ קִמְעָה מֵהַדֶּרֶךְ הַמְהִירָה שֶׁעָשָׂה, וְהִנֵּה לֹא עוֹבֶרֶת שָׁעָה קַלָּה, וְאוֹתוֹ גְּבִיר מַגִּיעַ בְּרִיצָה, וּכְשֶׁכֻּלּוֹ מִתְנַשֵּׁף נִגַּשׁ הוּא אֶל הָרַב, לָחַץ אֶת יָדוֹ, וּפָתַח בְּסִדְרַת הִתְנַצְּלֻיּוֹת: יִמְחֹל לִי רַבֵּנוּ, הָיָה לִי עִכּוּב בִּלְתִּי צָפוּי, אוֹי וַאֲבוֹי לִי שֶׁרֹאשׁ הַיְּשִׁיבָה הִמְתִּין לִי זְמַן כֹּה רַב... 

מִהֵר הָרַב לְהַרְגִּיעוֹ, וְאָמַר: בְּסִיַּעְתָּא דִּשְׁמַיָּא גַּם אֲנִי הִתְעַכַּבְתִּי בְּאֹרַח בִּלְתִּי צָפוּי. אַךְ הַגְּבִיר טָעַן: כֵּיוָן שֶׁקָּבַעְתִּי לָרַב שֶׁאֶפְגָשֵׁנוּ בְּשָׁעָה פְּלוֹנִית, וְהָרַב חִכָּה לִי, הֲרֵי שֶׁיֵּשׁ כָּאן עִנְיַן שֶׁל פְּגִיעָה בִּכְבוֹד הַתּוֹרָה. לְאַחַר מִכֵּן, הוֹצִיא מִכִּיסוֹ סְכוּם נִכְבָּד בְּיוֹתֵר מִמַּה שֶׁחָשַׁב לָתֵת לוֹ בִּתְחִלָּה, וּמָסַר לָרַב תְּרוּמָה לְהַחְזָקַת הַיְּשִׁיבָה.

כְּשֶׁסִּפֵּר הָרַב מִפּוֹנִיבֶז' אֶת הַסִּפּוּר לְשׁוֹמְעֵי לִקְחוֹ, הוֹסִיף וְאָמַר: כַּמָּה לֶקַח לְמֵדִים אָנוּ מִמַּעֲשֵׂה זֶה. הֲלֹא אִם הָיִיתִי רָץ בַּבֹּקֶר אֶל הַנָּדִיב בְּלִי לְהִתְפַּלֵּל, הֲרֵי לְאַחַר שֶׁהָיִיתִי מַמְתִּין זְמַן רַב, הָיִיתִי מִתְיָאֵשׁ וְהוֹלֵךְ אֶל מְקוֹמִי, וְכַמּוּבָן שֶׁהָיִיתִי מַפְסִיד אֶת הַתְּרוּמָה הַנִּכְבָּדָה שֶׁתָּרַם הַנָּדִיב הַהוּא. וְאִלּוּ עַתָּה, אַדְּרַבָּה בִּזְכוּת שֶׁהִתְעַכַּבְתִּי לְצֹרֶךְ מִצְוָה, לֹא הִפְסַדְתִּי מְאוּמָה, וְאַדְּרַבָּה הִרְוַחְתִּי כֶּפֶל כִּפְלַיִם.

*

@ תְּשׁוּבָה כִּתְרִיס (מָגֵן) בִּפְנֵי הַפֻּרְעָנוּת

כְּיָדוּעַ אָדָם שֶׁהִשְׂכִּיל לַעֲשׂוֹת תְּשׁוּבָה מֵאַהֲבָה, זוֹכֶה לְכָךְ שֶׁכָּל עֲבֵרוֹתָיו נֶחְשָׁבוֹת לְמִצְווֹת. אִם כֵּן, אָדָם שֶׁעָשָׂה תְּשׁוּבָה, זוֹכֶה לְמִצְווֹת בְּרָמָה כָּזוֹ שֶׁלֹּא זוֹכֶה לָהּ שׁוּם צַדִּיק, שֶׁהֲרֵי כַּמָּה מִצְווֹת שֶׁיַּעֲשֶׂה, לֹא יַגִּיעוּ לְשִׁעוּר הָעֲבֵרוֹת שֶׁהָרָשָׁע עָשָׂה, וְכָל אוֹתָן עֲבֵרוֹת נֶהֱפָכוֹת לְמִצְווֹת. 

וּלְפִי זֶה מוּבָן מַה שֶׁאָמְרוּ רַבּוֹתֵינוּ בְּמַסֶּכֶת בְּרָכוֹת (דַּף לד:), שֶׁמָּקוֹם שֶׁבַּעֲלֵי תְּשׁוּבָה עוֹמְדִים, צַדִּיקִים גְּמוּרִים לֹא יְכוֹלִים לַעֲמוֹד.

וּמְסַפְּרִים עַל רַבִּי לֵוִי יִצְחָק מִבַּרְדִיטְשׁוֹב סָנֵגוֹרָם שֶׁל יִשְׂרָאֵל, שֶׁפָּגַשׁ פַּעַם רָשָׁע שֶׁהָיָה עוֹבֵר עֲבֵרוֹת עַל מְנָת לְהַכְעִיס. פָּנָה אֵלָיו רַבִּי לֵוִי יִצְחָק וְאָמַר לוֹ: דַּע לְךָ שֶׁאֲנִי מְקַנֵּא בְּךָ! תָּמַהּ הַכּוֹפֵר וְאָמַר: בְּמַה יֵשׁ לָרַבִּי לְקַנֵּא בִּי? 

הֵשִׁיב לוֹ הָרַב: הֲרֵי לְכָל יְהוּדִי יֵשׁ סִכּוּי וְתִקְוָה לַחְזֹר בִּתְשׁוּבָה שְׁלֵמָה. כְּשֶׁאַתָּה תַּחְזֹר בִּתְשׁוּבָה וְכָל הָעֲבֵרוֹת שֶׁלְּךָ יֵהָפְכוּ לִזְכֻיּוֹת, מִי יוּכַל לְהִתְחָרוֹת אִתְּךָ בְּדַרְגָּה הַגְּבוֹהָה אֵלֶיהָ תַּגִּיעַ, יֵשׁ לְךָ אוֹפְּצְיַה לְשָׂכָר כֹּה גָּבוֹהַּ, מַה שֶּׁאֵין לִי וְלַאֲחֵרִים שֶׁלֹּא חָטְאוּ כָּל כָּךְ הַרְבֵּה...

~ הַתְּשׁוּבָה הִיא הַפִּתָּרוֹן לִבְעָיוֹת

בּוֹרֵא עוֹלָם נָתַן לְעָם יִשְׂרָאֵל מַתָּנָה גְּדוֹלָה, וְהִיא - הַתְּשׁוּבָה, אֲשֶׁר בִּזְכוּתָהּ נִתְּנָה לָאָדָם אֶפְשָׁרוּת לְתַקֵּן אֶת מַעֲשָׂיו, וּלְבַטֵּל אֶת חוֹבוֹתָיו הַגְּדוֹלִים שֶׁנּוֹצְרוּ כְּתוֹצָאָה מִמַּעֲשָׂיו הָרָעִים אֲשֶׁר עָשָׂה, וַאֲשֶׁר הַיּוֹדֵעַ לְנַצֵּל מַתָּנָה יְקָרָה זוֹ.

מָשָׁל לְמַה הַדָּבָר דּוֹמֶה: מַעֲשֵׂה בְּאָדָם עָשִׁיר גָּדוֹל שֶׁהָיָה יְרֵא שָׁמַיִם וְצַדִּיק, אוּלָם דָּבָר אֶחָד הָיָה חָסֵר לוֹ - יְלָדִים! בְּמֶשֶׁךְ שָׁנִים הִתְפַּלְּלוּ הוּא וְזוּגָתוֹ לְהִפָּקֵד בְּזֶרַע שֶׁל קָיְימָא, וְאָכֵן הַתְּפִלּוֹת הַמְרֻבּוֹת עֲלוּ לַמְּרוֹמִים, וּבְנֵי הַזּוּג נִפְקְדוּ לְעֵת זִקְנָה בְּבֶן זָכָר נֶחְמָד וְיָפֶה תֹּאַר.

אֶת הַשִּׂמְחָה אֲשֶׁר שָׂרְרָה בְּבֵיתָם לֹא נִתֵּן לְתָאֵר בְּמִלִּים. אֵין צֹרֶךְ לוֹמַר כִּי בְּנָם הָיָה עֲבוּרָם הַדָּבָר הֶחָשׁוּב בְּיוֹתֵר בְּעוֹלָמָם. כְּבַר בְּעוֹדוֹ תִּינוֹק הִשְׁפִּיעוּ עָלָיו רוֹב פִּנּוּק, וְגַם שֶׁגָּדַל וְנִכְנַס לְתַלְמוּד תּוֹרָה, הוּא הִתְבַּלֵּט תָּמִיד בִּבְגָדָיו וּבִשְׁאָר מוֹתָרוֹת אֲשֶׁר הוֹרָיו סִפְּקוּ לוֹ בְּשֶׁפַע, וְכַמּוּבָן שֶׁגַּם לְעֵת בַּחֲרוּתוֹ לֹא חָסְכוּ מִמֶּנּוּ דָּבָר. וְכָךְ גָּדַל הוּא לְיֶלֶד מְפֻנָּק, פִּנּוּק אֲשֶׁר הִשְׁחִית אֶת טִבְעוֹ.

הַהוֹרִים הַזְּקֵנִים טָעוּ כָּאָמוּר בַּטָּעוּת בָּהּ טָעוּ כְּבָר רַבִּים לְפָנָיו - פִּנְקוּ אוֹתוֹ וְצִיְּדוּ אוֹתוֹ בִּסְכוּמֵי כֶּסֶף גְּבוֹהִים, עַל מְנָת שֶׁיּוּכַל לִרְכֹּשׁ כָּל דָּבָר שֶׁיַּחְפֹּץ, וְדָבָר זֶה גָּרַם לַחֲבֵרִים רָעִים לְהִתְחַבֵּר אֵלָיו, וְכָךְ הָלַךְ הַבֵּן וְהִתְדַּרְדֵּר עַד שֶׁיָּצָא לְתַרְבּוּת רָעָה, וְהָיָה מְשׁוֹטֵט כָּל הַיּוֹם בָּרְחוֹבוֹת עִם אֲנָשִׁים רֵיקִים וּפוֹחֲזִים כְּמוֹתוֹ, וְהַהוֹרִים הַיְּקָרִים אֲשֶׁר תָּלוּ תִּקְווֹת מְרֻבּוֹת בִּבְנָם יַקִּירָם - לֹא יָדְעוּ אֶת נַפְשָׁם.

לְאַחַר תְּקוּפָה שֶׁל שִּׁבְרוֹן לֵב וְעָגְמַת נֶפֶשׁ, הִכְרִיעַ הַצַּעַר אֶת אִמּוֹ שֶׁל הַנַּעַר, וְהִיא נִפְטְרָה לְבֵית עוֹלָמָהּ. בַּלְּוָיָה עָמַד הַיֶּלֶד וְאָמַר קַדִּישׁ לְשֵׁם נִימוּס, מִבְּלִי רֶגֶשׁ אוֹ כַּוָּונָה, וְקַל הָיָה לְנָחֵשׁ כִּי יִהְיֶה זֶה הַקַּדִּישׁ הָאַחֲרוֹן אוֹתוֹ יֹאמַר בְּמַהֲלַךְ שְׁנַת הָאֵבֶל.

עָבַר שְׁנָתַיִם, וְהָאָב הַזָּקֵן הָחֵל מַרְגִּישׁ כִּי יוֹמוֹ קָרֵב וּבָא, וְעַל כֵּן הֶחְלִיט לִתְרֹם אֶת כָּל רְכוּשׁוֹ הֶעָצוּם עֲבוּר מוֹסְדוֹת צְדָקָה וָחֶסֶד, כְּדֵי שֶׁבְּנוֹ לֹא יְבַזְבֵּז אֶת כַּסְפּוֹ לְהוֹלֵלוּת וַעֲבֵרוֹת.

אוּלָם בְּצַוָּאָתוֹ הוֹתִיר לִבְנוֹ כַּמָּה אַלְפֵי דּוֹלָרִים, וְנָתַן לוֹ רְשׁוּת לְהִכָּנֵס לְבֵיתוֹ הַמְּפֹאָר פַּעַם אַחַת בִּלְבַד - בְּיוֹם הַשָּׁנָה הָרִאשׁוֹן לִפְטִירָתוֹ שֶׁל הָאָב. הַבֵּן לֹא נִרְאָה עָצוּב עַל כָּךְ שֶׁאָבִיו נִפְטַר, אֶלָּא הִמְשִׁיךְ לְחַיּוֹת חַיֵּי הוֹלֵלוּת וְרַאַוְתָנוּת, וּלְשׁוֹטֵט בַּשְּׁוָקִים וּבָרְחוֹבוֹת כְּאַחַד הָרֵיקִים וְהַפּוֹחֲזִים.

לְאַחַר חֹדֶשׁ יָמִים כִּלָּה הַבֵּן אֶת הַסְּכוּם אֲשֶׁר הוֹתִיר לוֹ אָבִיו בְּצַוָּאָתוֹ, וּמִכָּאן וְאֵילָךְ הוּא הָחֵל לִלְווֹת כְּסָפִים לְצֹרֶךְ מִלּוּי רְצוֹנוֹתָיו. בַּתְּקוּפָה הָרִאשׁוֹנָה הִלְווּ לוֹ בְּשִׂמְחָה, אוּלָם אַט אַט הֵחֵל מִצְטַמְצֵם מַעְגַּל הַמַּלְוִים, וּלְפֶתַע הוּא נֶאֱלָץ לְהִתְמוֹדֵד עִם תְּחוּשַׁת הַמַּחְסוֹר, אוֹתָהּ הוּא לֹא הִכִּיר מֵעוֹדוֹ. מֵהַדִּירָה שֶּׁשָּׂכַר, הִשְׁלִיכוּ אוֹתוֹ כַּאֲשֶׁר לֹא שִׁלֵּם שְׂכִירוּת, וּבַמַכּוֹלֶת לֹא הִסְכִּימוּ לִמְכּוֹר לוֹ בַּהֲקָפָה, וְכָךְ נֶאֱלָץ לִישׁוֹן בָּרְחוֹבוֹת וְלִמְצֹא אֶת מְזוֹנוֹ בֵּין פַּחֵי הַזֶּבֶל.

בַּתְּקוּפָה הָרִאשׁוֹנָה, נָהֲגוּ עִמּוֹ הַנּוֹשִׁים שֶׁהָיָה חַיָּב לָהֶם כֶּסֶף בַּעֲדִינוּת, אוּלָם בִּרְבוֹת הַיָּמִים פָּקְעָה סַבְלָנוּתָם, וּכְחֹדֶשׁ לִפְנֵי יוֹם הַשָּׁנָה לִפְטִירַת אָבִיו, הִגִּיעוּ אֵלָיו הַנּוֹשִׁים וְהִזְהִירוּהוּ אַזְהָרָה אַחֲרוֹנָה וְאָמְרוּ:

זוֹ הַפַּעַם הָאַחֲרוֹנָה בֹּא אָנוּ בָּאִים לִדְרוֹשׁ אֶת חוֹבֵנוּ. אָנוּ מִתְאַזְּרִים בְּסַבְלָנוּת רַק מִשּׁוּם שֶׁגִילִינוּ כִּי בְּיוֹם הַשָּׁנָה לִפְטִירַת אָבִיךָ, תּוּכַל לְהִכָּנֵס לְבֵית אָבִיךָ, וְאָנוּ מְקַוִּים שֶׁתִּמְצָא שָׁם כֶּסֶף כְּדֵי לִפְרֹעַ אֶת חוֹבוֹתֶיךָ. וְדַע לְךָ שֶׁאִם לֹא תְשַׁלֵּם אֶת חוֹבְךָ, רַע וּמַר יִהְיֶה גּוֹרָלְךָ! אָנוּ נִצְטַיֵּד בְּסַכִּינִים וְנַעֲשֶׂה בְּךָ שְׁפָטִים - אֶחָד יַחְתֹּךְ אֶת אָזְנֶךָ, וְאֶחָד אֶת יָדֶיךָ, עַד שֶׁתִּפַּח אֶת נִשְׁמָתְךָ...

וְהִנֵּה הִגִּיעַ הַיּוֹם הַמְּיֹעָד, עִם שַׁחַר הַשְׁכִּים הַבֵּן לְבֵית אָבִיו, שָׁם הִמְתִּינוּ לוֹ כְּבָר הַנּוֹשִׁים הָרַבִּים. הַשּׁוֹמֵר שֶׁשָּׁמַר עַל בֵּית אָבִיו, פָּתַח עֲבוּרוֹ אֶת הַשַּׁעַר וְהוּא נִכְנַס לְתוֹכוֹ, אַךְ לְהַפְתָּעָתוֹ מָצָא שֶׁהַבַּיִת רֵיק מִתְּכוּלָתוֹ.

הוּא הֵחֵל לַעֲבוֹר בֵּין הַחֲדָרִים, וְנִסָּה לְחַפֵּשׂ בַּחוֹרִים וּבַסְּדָקִים אוּלַי נוֹתַר שָׁם סְכוּם כֶּסֶף אוֹתוֹ יוּכַל לָתֶת לְנוֹשָׁיו, אַךְ לַשָּׁוְא, בְּכָל הַבַּיִת הוּא לֹא מָצָא מְאוּמָה, עַד אֲשֶׁר הִגִּיעַ אֶל חֶדֶר לִמּוּדוֹ שֶׁל אָבִיו. בַּחֶדֶר זֶה נִרְאָה כְּאִלּוּ אִישׁ לֹא נָגַע, וְעַל הַשֻּׁלְחָן שֶׁבּוֹא הָיָה אָבִיו יוֹשֵׁב וְלוֹמֵד, נִצְּבָה לָהּ מַעֲטָפָה וְעָלֶיהָ הָיָה רָשׁוּם: "עֲבוּר בְּנִי יְחִידִי הַיָּקָר לִי מִכָּל"...

בְּיָדַיִם רוֹעֲדוֹת פָּתַח אֶת הַמַּעֲטָפָה, וּמוֹצֵא בָּהּ מִכְתַּב מֵאָבִיו. וְכָךְ כָּתַב לוֹ אָבִיו לִפְנֵי מוֹתוֹ:   

בְּנִי יַקִּירִי, אֶת הַמִּכְתָּב הַזֶּה אַתָּה קוֹרֵא בְּוַדַּאי בְּיוֹם הַשָּׁנָה לְפְטִירָתִי. אֲנִי כְּבָר לֹא בַּחַיִּים, נָבִיא מֵעוֹלָם לֹא הָיִיתִי, אֲבָל אֲנַסֶּה לְתָאֵר אֶת מַצָּבְךָ כְּפִי שֶׁאֲנִי רוֹאֶה בְּעֵינֵי רוּחִי.

וּבְכֵן, אֲנִי מְתָאֵר לְעַצְמִי כִּי אֶת הַכֶּסֶף אֲשֶׁר הִתַּרְתִּי לְךָ - כִּלִּיתָ תּוֹךְ זְמַן קָצַר, לְאַחַר מִכֵּן הִתְחַלְתָּ לִלְווֹת כְּסָפִים מִיְּדִידֶיךָ, וְכַמּוּבָן לֹא הָיְתָה לְךָ אֶפְשָׁרוּת לְשַׁלְּמָם. אֲנִי מְתָאֵר לְעַצְמִי כִּי בְּרֶגַע זֶה מַמָּשׁ, מַמְתִּינִים לְךָ מִחוּץ לַבָּיִת כָּל נוֹשֵׁךָ, וּמְאַיְּמִים עָלֶיךָ אִיּוּמִים שֶׁאִם לֹא תְשַׁלֵּם אֶת חוֹבוֹתֶיךָ, הֵם יַעֲשׂוּ בְּךָ שְׁפָטִים, אוֹי לָהּ לְאוֹתָהּ בּוּשָׁה וְאוֹי לָהּ לְאוֹתָהּ כְּלִמָּה.

עַל כֵּן, מְבַקֵּשׁ אֲנִי מִמְּךָ שֶׁתִּכָּנֵס לַחֶדֶר הַסָּמוּךְ, שָׁם תִּמְצָא דְּבַר מַה אֲשֶׁר יִפְתֹּר לְךָ אֶת כָּל בַּעֲיוֹתֶיךָ, וִישַׁחְרֵר אוֹתְךָ מִכָּל הַצָּרוֹת, הֵכַנְתִּי לְךָ שָׁם חֶבֶל תְּלִיָּה... תְּלֵה אֶת עַצְמְךָ בְּנִי, וְשִׂים קֵץ לִתְלָאוֹתֶיךָ... לְפָחוֹת תְּהֵא מִיתָתְךָ מְכֻבֶּדֶת מִבְּלִי יִסּוּרִים וּבִזְיוֹנוֹת...

אַל נָא תִּכְעַס עָלַי בְּנִי יַקִּירִי, אַל תַּחְשֹׁב אֲפִילּוּ לְרֶגַע שֶׁמִּתּוֹךְ אַכְזָרִיּוּת פָּעַלְתִּי כַּאֲשֶׁר הֶחְלַטְתִּי לְהוֹתִיר אֶת כָּל כַּסְפִּי לַאֲחֵרִים. דַּע לְךָ, כִּי יָדַעְתִּי שֶׁלֹּא יַעֲזֹר לְךָ אֲפִילּוּ אִם הוֹתַרְתִּי לְךָ אֶת כָּל כַּסְפִּי, מִפְּנֵי שֶׁמֵּרֹב פְּזִיזוּתְךָ, הָיִיתָ מְכַלֶּה וּמְבַזְבֵּז אֶת כָּל מָמוֹנִי לַהֶבֶל וְלָרִיק. וְלָכֵן עֲבוֹר לַחֶדֶר הַשֵּׁנִי וְשִׂים קֵץ לְחַיֶּיךָ, רַק אַל תִּשְׁכַּח לְהִתְוַדּוֹת עַל חֲטָאֶיךָ לִפְנֵי מוֹתְךָ...

הַבֵּן עָבַר לַחֶדֶר הַסָּמוּךְ, וּמָצָא שָׁם חֶבֶל תְּלִיָּה. עָלָה עַל הַכִּסֵּא וְכָרַךְ אֶת הַחֶבֶל סְבִיב צַוָּארוֹ, וְהֵחֵל לְמַלְמֵל אֶת מִילוֹת הַוִּדּוּי בִּדְמָעוֹת שָׁלִישׁ, וּלְאַחַר מִכֵּן קָפַץ מֵהַכִּסֵּא.

אַךְ לְתַדְהֵמָתוֹ הַחֶבֶל נִתַּק מִמְּקוֹמוֹ, וְהוּא נָפַל עַל הַקַּרְקַע. וְהִנֵּה רָאָה פֶּתֶק נוֹסַף נוֹפֵל מִתִּקְרַת הַבַּיִת, וְשָׁם הָיָה כָּתוּב: לִבְנִי הַיְקָר, לְאַחַר שֶׁגִילִיתַ אֶת טָעוּתְךָ וְחָזַרְתָּ בִּתְשׁוּבָה בְּלֶב שָׁלֵם, שׁוּב אֵין הַקָּדוֹשׁ בָּרוּךְ הוּא חָפֵץ בְּמוֹתְךָ, אֶלָּא שָׂמֵחַ הוּא שֶׁקִּבַּלְתָּ עַל עַצְמְךָ לְהִשְׁתַּנּוֹת וּלְהַתְחִיל דַּף חָדָשׁ בַּחַיִּים.

וְכָעֵת אֲגַלֶּה לְךָ סוֹד שֶׁיַּעֲשֶׂה אוֹתְךָ מְאֻשָּׁר. בְּפִנַּת הַחֶדֶר יֵשׁ בְּלִיטָה רְפוּיָה, וְשֵׁם מֻסְתָּר אוֹצַר גָּדוֹל מְאֹד, לֵךְ וְקַח אוֹתוֹ, וְשַׁלֵּם אֶת חוֹבוֹתֶיךָ, וְהַתְחֵל אֶת חַיֶּיךָ בַּדֶּרֶךְ הַיְשָׁרָה וְהַטּוֹבָה, לְלֹא חַיֵּי הוֹלֵלוּת וְהֶפְקֵרוּת.

הַנִּמְשָׁל בָּרוּר - הַקָּדוֹשׁ בָּרוּךְ הוּא אֵינוֹ חָפֵץ בְּמוֹתוֹ שֶׁל הָרָשָׁע, אֶלָּא רוֹצֶה הוּא שֶׁיַּחְזֹר בִּתְשׁוּבָה, וְאָז יְקַבֵּל מֵאֵת ה' אֶת הָאֹשֶׁר הַגָּדוֹל בְּיוֹתֵר, וְיִהְיֶה לוֹ גַּם חַיֵּי עוֹלָם הַזֶּה וְגַם חַיֵּי עוֹלָם הַבָּא. אֲבָל אִם אֵין הָאָדָם חָפֵץ לְשַׁנּוֹת אֶת דַּרְכּוֹ הָרָעָה, אֲזַי מְחַכִּים לוֹ הַרְבֵּה נוֹשִׁים שֶׁעֲתִידִים לִפְרֹעַ מִמֶּנּוּ אֶת כָּל הַחוֹבוֹת שֶׁצָּבַר פֹּה בָּעוֹלָם הַזֶּה.

אַשְׁרֵי הָאִישׁ אֲשֶׁר יוֹדֵעַ לְנַצֵּל הִזְדַּמְּנוּת פָּז כָּזֹאת - לַחְזֹר בִּתְשׁוּבָה וְלַעֲלוֹת בַּדֶּרֶךְ הַיְשָׁרָה הַמּוֹבִילָה אֶל הָאֹשֶׁר הָאֲמִתִּי.
**INDEX_WRITE=<p>
{רַבִּי יוֹחָנָן הַסַּנְדְּלָר אוֹמֵר, כָּל כְּנֵסִיָּה שֶׁהִיא לְשֵׁם שָׁמַיִם, סוֹפָהּ לְהִתְקַיֵּם. וְשֶׁאֵינָהּ לְשֵׁם שָׁמַיִם, אֵין סוֹפָהּ לְהִתְקַיֵּם:}

לְעִתִּים אָנוּ רוֹאִים כִּנּוּס שֶׁמִּתְכַּנְּסִים כַּמָּה אֲנָשִׁים לְשֵׁם שָׁמַיִם, אֲבָל כִּנּוּס זֶה נִרְאָה עָלוּב לְמָדַי, לְמָשָׁל: כַּאֲשֶׁר פּוֹתְחִים שִׁעוּר תּוֹרָה חָדָשׁ, בַּהַתְחָלָה בָּאִים לַשִּׁעוּר מִסְפַּר מִשְׁתַּתְּפִים מוּעָט וּמְצֻמְצָם. וְכֵן כַּאֲשֶׁר פּוֹתְחִים בֵּית סֵפֶר דָּתִי, הַתַּלְמִידִים מוּעָטִים וְהָאֶמְצָעִים קָשִׁים וְלֹא נוֹחִים, וְכֵן עַל זֶה הַדֶּרֶךְ.

עַל זֶה בָּאָה הַמִּשְׁנָה לְעוֹדֵד וְלוֹמַר: אַל תִּסְתַּכְּלוּ עַל הַהוֹוֶה וְאַל תַחְשֶׁשׁוּ מֵהֶעָתִיד, מִפְּנֵי שֶׁאִם מִתְכַּוְּנִים בְּאוֹתוֹ כִּנּוּס שֶׁל אֲנָשִׁים לְשֵׁם שָׁמַיִם, מֻכְרָחִים לְהַצְלִיחַ. אִם אֵין נְגִיעוֹת אִישִׁיּוֹת, הַשִּׁעוּר יַמְשִׁיךְ וִישַׂגְשֵׂג, בֵּית הַסֵּפֶר יִפְרָח, וְהָאֶמְצָעִים יַגִּיעוּ.

אוּלָם אִם אֵין הַמַּטָּרָה לְשֵׁם שָׁמַיִם, אֶלָּא לְשֵׁם כָּבוֹד אוֹ אִינְטֶרֶס אִישִׁי אַחֵר, אֲזַי סוֹפוֹ שֶׁל אוֹתוֹ כִּנּוּס לְהִתְבַּטֵּל כָּלִיל מִן הָעוֹלָם.

וְדֻגְמָא לְכָךְ, אָנוּ מוֹצְאִים בְּהִתְכַּנְּסוּת שֶׁל "דּוֹר הַפַּלָּגָה" [הַדּוֹר שֶׁבָּאוּ לְאַחַר הַמַּבּוּל, וְרָצוּ לְהִלָּחֵם עִם בּוֹרֵא עוֹלָם, כְּדֵי שֶׁלֹּא יָבִיא שׁוּב פַּעַם מַבּוּל], לִכְאוֹרָה הָיְתָה שָׁם הָאַחְדוּת הַגְּדוֹלָה בְּיוֹתֵר בְּדִבְרֵי יְמֵי הָאֱנוֹשׁוּת - "כָּל הָאָרֶץ שָׂפָה אַחַת וּדְבָרִים אֲחָדִים", כֻּלָּם דּוֹבְרִים שָׂפָה אַחַת, וּלְכֻלָּם מַטָּרָה מְשֻׁתֶּפֶת, אֵין גְּזָעִים שׁוֹנִים, אֵין דָּתוֹת זָרוֹת, אֵין חֲלוּקָהּ לַמְּדִינוֹת, אֵין מַחְלוֹקוֹת, כָּל הַמַּשְׁאַבִּים מְיֹעָדִים לְאוֹתָהּ מַטָּרָה. מִבְּחִינָה טִבְעִית, תָּכְנִיתָם הָיְתָה אֲמוּרָה לְהִתְמַמֵּשׁ הָלְכָה לְמַעֲשֵׂה.

אֲבָל מֵאַחַר שֶׁכָּל הִתְאַחֲדוּתָם הָיְתָה "שֶׁלֹּא לְשֵׁם שָׁמַיִם", אֶלָּא אַדְּרַבָּה הֵם רָצוּ לִמְרוֹד בְּבוֹרֵא עוֹלָם מִטְּעָמִים אֱנוֹכִיִּים, שֶׁיּוּכַל כָּל אָדָם לַעֲשׂוֹת כְּכָל הָעוֹלֶה עַל רוּחוֹ לְלֹא הִתְעָרְבוּת שֶׁל הַהַשְׁגָּחָה הָעֶלְיוֹנָה, לָכֵן, לַמְרוֹת אַחְדוּתָם וְכִנּוּסָם, "אֵין סוֹפָהּ לְּהִתְקַיֵּם", הַקָּדוֹשׁ בָּרוּךְ הוּא עַצְמוֹ הִתְעָרֶב וּבִלְבֵּל אֶת שְׂפָתָם, וְהֵפִיץ אוֹתָם לְאַרְבַּע כַּנְפוֹת הָאָרֶץ.
**INDEX_WRITE=<p>
# מִשְׁנָה יב

{רַבִּי אֶלְעָזָר בֶּן שַׁמּוּעַ אוֹמֵר, יְהִי כְבוֹד תַּלְמִידְךָ חָבִיב עָלֶיךָ כְּשֶׁלָּךְ, וּכְבוֹד חֲבֵרְךָ כְּמוֹרָא רַבָּךְ, וּמוֹרָא רַבָּךְ כְּמוֹרָא שָׁמָיִם:}

**INDEX_WRITE=<p>
# מִשְׁנָה יג

{ רַבִּי יְהוּדָה אוֹמֵר, הֱוֵי זָהִיר בְּתַלְמוּד, שֶׁשִּׁגְגַת תַּלְמוּד עוֹלָה זָדוֹן.}

@ פֵּרוּשׁ א

אָדָם הַמְּלַמֵּד לַאֲחֵרִים, צָרִיךְ לְהִזָּהֵר שֶׁלֹּא תֵּצֵא תַּקָּלָה מִתַּחַת יָדוֹ אֲפִילּוּ בְּשׁוֹגֵג, מִפְּנֵי שֶׁלְּשׁוֹגֵג הַזֶּה יֵשׁ הַשְׁלָכוֹת בִּלְתִּי הֲפִיכוֹת.

בְּמַסֶּכֶת בָּבָא בַּתְרָא (דַּף כא.), אָנוּ מוֹצְאִים דֻּגְמָא, עַד כַּמָּה יֵשׁ לָרַב לְהַקְפִּיד בְּעֵת מְסִירַת תּוֹרָתוֹ לְתַלְמִידָיו: הַגְּמָרָא בָּאָה לְהַמְחִישׁ לְאֵלּוּ תּוֹצָאוֹת עָלוּל לְהָבִיא שִׁבּוּשׁ שֶׁל הָרַב, בֶּהַגִיַית הַמִּקְרָא לְתַלְמִידָיו. 

שָׁם מְסֻפָּר עַל יוֹאָב בֶּן צְרוּיָה שַׂר צָבָא דָּוִד, אֲשֶׁר יָצָא לְמִלְחֶמֶת מִצְוָה בַּעֲמָלֵק. שִׁשָּׁה חֳדָשִׁים עָרְכָה הַמִּלְחָמָה, וּבְמַהֲלַךְ הַמִּלְחָמָה, יוֹאָב הִכְרִית וְהָרַג אֶת כָּל הַזְּכָרִים. כְּשֶׁחָזַר מִשְּׂדֵה הַקְּרָב, הוּא בָּא לְמַלְכּוֹ דָּוִד, וְסִפֵּר לוֹ עַל מַעֲשָׂיו. 

שְׁאָלוֹ דָּוִד הַמֶּלֶךְ: מַדּוּעַ הָרַגְתָּ רַק אֶת הַזְּכָרִים, הֲלֹא מִצְוָה עָלֵינוּ לְהַכְרִית לְגַמְרֵי אֶת זֵכֶר עֲמָלֵק מִתַּחַת הַשָּׁמַיִם? עָנָה לוֹ יוֹאָב בִּתְמִיהָה: זֶה בְּדִיּוּק מַה שֶׁעָשִׂיתִי, הִכְרַתִּי אֶת כָּל "זָכָר עֲמָלֵק"! 

עָנָה לוֹ דָּוִד: לֹא נֶאֱמַר "תִּמְחֶה אֶת זֵכֶר עֲמָלֵק", אֶלָּא "אֶת זָכָר עֲמָלֵק", דְּהַיְנוּ לֹא לְהוֹתִיר לָהֶם שׁוּם זִכָּרוֹן.

הָלַךְ יוֹאָב, וּבֵרֵר אֵצֶל רַבּוֹ הַאִם הַטָּעוּת הִיא בְּאַשְׁמָתוֹ, אוֹ שֶׁמָּא רַבּוֹ לֹא לִמְּדוֹ כַּיָּאוּת. כַּאֲשֶׁר הִתְבָּרֵר לוֹ שֶׁהָאַשְׁמָה תְּלוּיָה בְּרַבּוֹ, נָטַל חֶרֶב וְהֶנִיפַה מֵעַל רֹאשׁ רַבּוֹ. שְׁאָלוֹ רַבּוֹ: מַדּוּעַ אַתָּה עוֹשֶׂה כֵּן? 

עָנָה לוֹ: מִשּׁוּם שֶׁאַתָּה עָבַרְתָּ עַל 'אָרוּר', הֵן כָּךְ נֶאֱמַר בְּיִרְמְיָה: "אָרוּר עוֹשֶׂה מְלֶאכֶת הַשֵּׁם רְמִיָּה", מְּלַאכְתְּךָ הָיְתָה לְהַעֲבִיר לְתַלְמִידֶיךָ אֶת הַתּוֹרָה בְּאוֹפֵן בָּרוּר וְנָהִיר, שֶׁלֹּא יֶאֱרַע לָהֶם מִשְׁגֶּה, וְאַתָּה מָעַלְתָּ בְּתַפְקִידְךָ. 

עָנָה לוֹ הָרַב: אַף אִם אֲנִי עָבַרְתִּי עַל אָרוּר, אַךְ מִנַּיִן לְךָ הַהוֹרָאָה לְהוֹרְגֵנִּי? עָנָה לוֹ יוֹאָב: בְּהֶמְשֵׁכוֹ שֶׁל אוֹתוֹ פָּסוּק נֶאֱמַר: "וְאָרוּר מוֹנֵעַ חֲבֵרוֹ מִדַּם", עוֹנְשׁוֹ שֶׁל עוֹשֶׂה מְלֶאכֶת הַשֵּׁם רְמִיָּה הוּא - לִשְׁפּוֹךְ אֶת דָּמוֹ! וּמִי שֶׁאֶפְשָׁר לוֹ לְקַיֵּם דִּין זֶה וְאֵינוֹ מְקַיֵּם, עוֹבֵר בְּעַצְמוֹ עַל אָרוּר.

לְמַעֲשֵׂה חֲלוּקוֹת הַדֵּעוֹת בַּגְּמָרָא אִם אָכֵן יוֹאָב הֲרָגוֹ אוֹ לֹא. מִכָּל מָקוֹם מִמַּעֲשֵׂה זֶה מוּכָח, עַד כַּמָּה יֵשׁ לְהַקְפִּיד אֲפִילּוּ בְּהַגָּיָה נְכוֹנָה שֶׁל הַדְּבָרִים בְּעֵת שֶׁמַּצִּיעִים אוֹתָם לַאֲחֵרִים, כְּדֵי שֶׁלֹּא תֵּצֵא מִכָּךְ תַּקָּלָה לַתַּלְמִידִים.

@ פֵּרוּשׁ ב

אָדָם חַיָּב לִלְמֹד אֶת הַמֻּתָּר וְאֶת הָאָסוּר, כְּדֵי שֶׁלֹּא יִכָּשֵׁל בַּעֲבֵרָה לְלֹא יְדִיעָתוֹ, וּמִי שֶׁאֵינוֹ לוֹמֵד, וּלְבַסּוֹף נִכְשָׁל בַּעֲבֵרָה בְּלִי כַּוָּנָה, אֵין זֶה נֶחְשָׁב לוֹ לְשׁוֹגֵג, אֶלָּא כְּמֵזִיד, מִפְּנֵי שֶׁהָיָה מוּטָל עָלָיו לִלְמֹד כְּדֵי שֶׁלֹּא יַגִּיעַ לִידֵי אִסּוּר, וְזֶה שֶׁלֹּא לָמַד, הֲרֵי הוּא מֵזִיד בַּדָּבָר, וְיֵעָנֵשׁ עַל כָּךְ.

בְּהֶקְשֵׁר לָזֶה הִקְשָׁה בְּסֵפֶר "שַׁעַר בַּת רַבִּים": אָמְרוּ חֲכָמֵינוּ ז''ל, וִתֵּר הַקָּדוֹשׁ בָּרוּךְ הוּא עַל עָווֹן עֲבוֹדָה זָרָה גִּלּוּי עֲרָיוֹת וּשְׁפִיכוּת דַּמִּים, וְלֹא וִתֵּר עַל עָווֹן בִּטּוּל תּוֹרָה.

וְלִכְאוֹרָה הַדָּבָר פֶּלֶא, שֶׁהֲרֵי שְׁלוֹשֶׁת הָעֲבֵרוֹת הַלָּלוּ חֲמוּרוֹת מְאֹד, וְנֶאֱמַר בָּהֶם "יֵהָרֵג וְאַל יַעֲבוֹר". מַה שֶּׁאֵין כֵּן תַּלְמוּד תּוֹרָה שֶׁהִיא מִצְוַת עֲשֵׂה בִּלְבַד, אֵיךְ אָמְרוּ שֶׁהַקָּדוֹשׁ בָּרוּךְ הוּא מְוַתֵּר עֲלֵיהֶם, וְעַל בִּטּוּל תּוֹרָה לֹא? וְעוֹד, אֵיךְ אָמְרוּ שֶׁה' מְוַתֵּר עַל עָווֹן, הֲלֹא כָּל הָאוֹמֵר שֶׁהַקָּדוֹשׁ בָּרוּךְ הוּא וַתְרָן הוּא, יִוָּתְרוּ חַיָּיו. 

וְאֶפְשָׁר לְתָרֵץ זֹאת עַל פִּי מָשָׁל, לְאָדָם שֶׁלֹּא לָמַד נְהִיגָה עַל רֶכֶב מִיָּמָיו, וְנָסַע עַל רֶכֶב, וְעָשָׂה תְּאוּנָה קָשָׁה שֶׁגָּרְמָה לַעֲשָׂרוֹת פְּצוּעִים, וּלְכַמָּה הֲרוּגִים, וּלְעוֹד נְזָקִים קָשִׁים וַחֲמוּרִים. 

וְהִנֵּה כְּשֶׁנִּשְׁפַּט עַל כָּךְ בְּבֵית מִשְׁפָּט, טָעַן בִּפְנֵי הַשּׁוֹפֵט שֶׁאֵינוֹ אָשֵׁם בִּתְאוּנָה, מִכֵּיוָן שֶׁהוּא לֹא יָדַע כֵּיצַד לִנְסֹעַ בָּרֶכֶב, וְהוּא לֹא הִתְכַּוֵּן לַעֲשׂוֹת אֶת הַתְּאוּנָה... 

הֲרֵי הַשּׁוֹפֵט יִטְעַן כְּנֶגְדּוֹ, שֶׁעַל זֶה שֶׁנָּסַע עַל רֶכֶב בְּלִי לָדַעַת כֵּיצַד נוֹסְעִים, מַגִּיעַ לוֹ עוֹנֶשׁ, מִפְּנֵי שְׁמִי שֶׁלֹּא לָמַד לִנְסֹעַ, אָסוּר לוֹ לִנְסֹעַ עַל רֶכֶב. 

כָּךְ גַּם מִי שֶׁעָבַר עַל שָׁלוֹשׁ עֲבֵרוֹת חֲמוּרוֹת אֵלּוּ, הֲרֵי זֶה בִּגְלַל שֶׁלֹּא יָדַע עַד כַּמָּה הֵם חֲמוּרוֹת, וּמַה גָּרַם לוֹ לֹא לָדַעַת זֹאת? חֹסֶר לִמּוּד הַתּוֹרָה, שֶׁהֲרֵי אִם הָיָה לוֹמֵד תּוֹרָה, הָיָה מְגַלֶּה עַד כַּמָּה הָעֲבֵרוֹת חֲמוּרוֹת, וְהָיָה נִמְנַע מִלַּעֲשׂוֹתָם.

וּכְעֵין זֶה מָּצִינוּ בְּמַסֶּכֶת בְּרָכוֹת (דַּף ה.): "אִם רוֹאֶה אָדָם שֶׁיִּסּוּרִין בָּאִין עָלָיו, יְפַשְׁפֵּשׁ בְּמַעֲשָׂיו, פִּשְׁפֵּשׁ וְלֹא מָצָא, יִתְלֶה בְּבִטּוּל תּוֹרָה". וְהִקְשָׁה הַגָּאוֹן מִוִּילְנָא, וַהֲלֹא גַּם בִּטּוּל תּוֹרָה נִקְרָא עָווֹן, וְאִם כֵּן, כֵּיצַד יִתָּכֵן שֶׁפִּשְׁפֵּשׁ וְלֹא מָצָא אֶת עָווֹן בִּטּוּל תּוֹרָה. וּבֵאֵר, שְׁמִי שֶׁפִּשְׁפֵּשׁ וְלֹא מָצָא, יִתְלֶה שֶׁמֵּחֲמַת בִּטּוּל תּוֹרָה לֹא מָצָא, דְּהַיְנוּ שֶׁלֹּא לָמַד, וּמֵחֲמָת זֶה אֵינוֹ יוֹדֵעַ אִם יֵשׁ לוֹ עֲוֹן.
**INDEX_WRITE=<p>
# מִשְׁנָה יד

{רַבִּי נְהוֹרַאי אוֹמֵר, הֱוֵי גּוֹלֶה לִמְקוֹם תּוֹרָה וְאַל תֹּאמַר שֶׁהִיא תָּבוֹא אַחֲרֶיךָ, שֶׁחֲבֵרֶיךָ יְקַיְּמוּהָ בְּיָדֶךָ. וְאֶל בִּינָתְךָ אַל תִּשָּׁעֵן:}

בַּמִּדְרָשׁ מְסֻפָּר עַל רַבִּי אֶלְעָזָר בֶּן עָרַךְ, שֶׁהָלַךְ עִם אִשְׁתּוֹ לְמָקוֹם שֶׁהַמַּיִם יָפִים וְהַנּוֹי יָפֶה, וּלְאַחַר מִכֵּן בִּקֵּשׁ לַחְזֹר לַחֲבֵרָיו כְּדֵי לִלְמֹד עִמָּהֶם תּוֹרָה, וְלֹא הִנִּיחָהּ לוֹ אִשְׁתּוֹ, וְשָׁאֲלָה אוֹתוֹ: מִי צָרִיךְ אֶת מִי? אָמַר לָהּ: הֵם צְרִיכִים אוֹתִי [מִפְּנֵי שֶׁהָיָה אָדָם גָּדוֹל כְּפִי שֶׁאָמְרוּ בְּאָבוֹת (פֶּרֶק ב מִשְׁנָה יב), שֶׁאִם יִהְיוּ כָּל חַכְמֵי יִשְׂרָאֵל בְּכַף מֹאזְנַיִם, וְרַבִּי אֶלְעָזָר בֶּן עָרַךְ בְּכַף שְׁנִיָּה, מַכְרִיעַ אֶת כֻּלָּם].

אָמְרָה לוֹ אִשְׁתּוֹ בְּדֶרֶךְ מָשָׁל: אִם יֵשׁ בְּמָקוֹם אֶחָד מָזוֹן וּבְמָקוֹם שֵׁנִי עַכְבָּרִים, דַּרְכּוֹ שֶׁל מִי לָלֶכֶת לְמִי? הֱוֵי אוֹמֵר שֶׁהָעַכְבָּרִים הוֹלְכִים אֵצֶל הַמָּזוֹן, לָכֵן גַּם אַתָּה תִּשָּׁאֵר כָּאן, וַחֲבֵרֶיךָ יָבוֹאוּ אֵלֶיךָ. שָׁמַע לָהּ בַּעֲלָהּ, וְיָשַׁב שָׁם עַד שֶׁשָּׁכַח תַּלְמוּדוֹ.

כְּשֶׁחָזַר לְעִירוֹ וּבָא לִקְרֹא בְּסֵפֶר תּוֹרָה, טָעָה וְקָרָא "הַחֶרֶשׁ הָיָה לִבָּם" בִּמְקוֹם לוֹמַר "הַחֹדֶשׁ הַזֶּה לָכֶם", עַד שֶּׁבִּקְּשׁוּ עָלָיו רַחֲמִים וְחָזַר לוֹ תַּלְמוּדוֹ. וְעַל זֶה אָמַר הַתַּנָּא אַל תֹּאמַר שֶׁהִיא (הַחָכְמָה) תָּבוֹא אֵלֶיךָ, אֶלָּא חֲבֵרֶיךָ יְקַיְּמוּהָ בְּיָדֶיךָ, וְאַל תִּשָּׁעֵן עַל בִּינָתְךָ.

וְכָתַב הַגָּאוֹן רַבִּי חַיִּים פַּלָּאגִ'י זַצַ"ל בְּסֵפֶר "עֵינֵי כָּל חַי", שֶׁאַף עַל פִּי שֶׁכַּוָּנַת רַבִּי אֶלְעָזָר בֶּן עָרַךְ הָיְתָה לְטוֹבָה, שֶׁהֲרֵי מָקוֹם יָפֶה וּמַיִם יָפִים וַאֲוִיר זָךְ, מוֹעִיל מְאֹד לְהִתְחַכֵּם בַּתּוֹרָה, עִם כָּל זֶה שָׁכַח אֶת תַּלְמוּדוֹ. וְלָכֵן מַקְדִּים הַתַּנָּא וְאוֹמֵר "הֱוֵי גּוֹלֶה לִמְקוֹם תּוֹרָה", וְלֹא לִמְקוֹם מַעְיָנוֹת וּתְהוֹמוֹת.

~ דִּבּוּק חֲבֵרִים

הַסְּגֻלָּה הָאֲמִתִּית וְהַדַּרְגָּה הָאֲמִתִּית שֶׁל עֵסֶק הַתּוֹרָה, הִיא דַּוְקָא בְּדִבּוּק חֲבֵרִים, כְּמוֹ שֶׁאָמְרוּ חֲכָמֵינוּ ז''ל: שְׁנַיִם שֶׁיּוֹשְׁבִים וְעוֹסְקִים בְּדִבְרֵי תּוֹרָה, שְׁכִינָה שְׁרוּיָה בֵּינֵיהֶם" - אוֹ חַבְרוּתָא אוֹ מִיתוּתָא.

עַל הַחֲשִׁיבוּת שֶׁל הַ''בְּיַחַד", נִלְמַד מֵהַמַּעֲשֶׂה עַל הַבַּעַל שֵׁם טוֹב הַקָּדוֹשׁ, שֶׁהָיָה מִתְפַּלֵּל עִם חֲבֵרָיו בְּאַהֲבָה גְּדוֹלָה וְרַבָּה, וְהֶאֱרִיךְ הַרְבֵּה בִּתְפִלַּת שְׁמוֹנָה עֶשְׂרֵה, וְלַחֲבֵרָיו לֹא הָיְתָה אֶפְשָׁרוּת לְהַמְתִּין כָּל כָּךְ, וְלָכֵן פָּנָה כָּל אֶחָד מֵהֶם לְדַרְכּוֹ, וּלְאַחַר שֶׁכָּל אֶחָד עָשָׂה אֶת אֲשֶׁר הָיָה לוֹ לַעֲשׂוֹת, חָזְרוּ וְנִקְבְּצוּ לְאוֹתוֹ מָקוֹם. 

כְּשֶׁנּוֹדַע הַדָּבָר לַבַּעַל שֵׁם טוֹב, אָמַר לָהֶם שֶּׁגָּרְמוּ בְּכָךְ פֵּרוּד גָּדוֹל בָּזֶה שֶׁעָזְבוּ אוֹתוֹ וְהָלְכוּ לָהֶם. וְסִפֵּר לָהֶם מָשָׁל בְּעִנְיַן זֶה:

יָדוּעַ שֶׁטֶּבַע הָעוֹפוֹת, שֶׁבְּכָל חֹרֶף הֵם פּוֹרְחִים לִמְדִינוֹת הַחַמּוֹת, וְדָרִים שָׁם כָּל יְמֵי הַחֹרֶף. פַּעַם אַחַת רָאוּ בְּנֵי הַמְּדִינָה שֶׁבָּא עוֹף אֶחָד, וְלוֹ מִינֵי גְּוָנִים שׁוֹנִים, וְיָשַׁב לוֹ עַל אִילָן אֶחָד גָּבוֹהַּ מְאֹד, עַד שֶּׁאֵין יָד אָדָם יְכוֹלָה לְהַגִּיעַ לְרֹאשׁ הָאִילָן.

כְּשֶׁשָּׁמַע זֹאת הַמֶּלֶךְ, צִוָּה שֶׁיִּתְקַבְּצוּ כֻּלָּם וִיטַפְּסוּ אֶחָד עַל הַשֵּׁנִי, עַד שֶׁהָעֶלְיוֹן יַגִּיעַ וְיָבִיא לַמֶּלֶךְ אֶת הָעוֹף, וְכָךְ עָשׂוּ, עַד אֲשֶׁר אֵלּוּ שֶׁלְּמַטָּה הִתְחִילוּ לְהִתְנוֹעֵעַ מֵרֹב כֹּבֶד, וְאָז נָפְלוּ כֻּלָּם, וְלֹא יָכְלוּ לְהַגִּיעַ וּלְהָבִיא אֶת הָעוֹף לַמֶּלֶךְ.

כָּךְ אָמַר לָהֶם הַבַּעַל שֵׁם טוֹב, אִם הֱיִיתֶם מְחֻבָּרִים אִתִּי בִּתְפִלָּה, הָיָה הַדָּבָר טוֹב וּמֻשְׁלָם, וְהָיִינוּ מַגִּיעִים בִּתְפִלָּה לְרוּם הַמַּעֲלָה. אַךְ כַּאֲשֶׁר עֲזַבְתֶּם אוֹתִי, עַל יְדֵי זֶה נָפַל הַכֹּל, וּמַה שֶׁרָצִיתִי לְהַשִּׂיג פָּרַח מִמֶּנִּי.

וְהִסְבִּיר לָהֶם, שֶׁהַקָּדוֹשׁ בָּרוּךְ הוּא בָּרָא כָּל הָעוֹלָמוֹת בִּשְׁבִיל יִשְׂרָאֵל, וְכָל אֶחָד מִיִּשְׂרָאֵל יֵשׁ לוֹ שֹׁרֶשׁ בְּאוֹת אַחַת מִן הַתּוֹרָה, וּכְמוֹ שֶׁכָּל הָעוֹלָמוֹת נִבְרְאוּ עַל יְדֵי הַתּוֹרָה וְעַל יָדָהּ הֵם עוֹמְדִים קְשׁוּרִים וּמְחֻבָּרִים זֶה בָּזֶה, כָּךְ יִשְׂרָאֵל הֵם קְשׁוּרִים וּמְחֻבָּרִים, וְעַל יְדֵי הִתְקַשְּׁרוּת זוֹ, הֵם יְכוֹלִים לְהַשִּׂיג הַשָּׂגוֹת וְשֶׁפַע עַל יְדֵי מִי שֶׁקָּרוֹב לְהַשִּׂיג יוֹתֵר חֶסֶד עֶלְיוֹן.

וּכְשֶׁכָּל אֶחָד מִכֶּם הָלַךְ וּפֵרֵשׁ מִן הֶחָלָל, נִרְאָה שֶּׁאֵין בֵּינֵיכֶם אַהֲבָה לְמִי שֶׁלְּמַעְלָה מִכֶּם, וְעִקָּר הַתִּקּוּן שֶׁעַל יָדוֹ נִתַּן לְהַשִּׂיג אֶת הַמַּטָּרָה הָעֶלְיוֹנָה הוּא אַהֲבַת אִישׁ לַחֲבֵרוֹ.
**INDEX_WRITE=<p>
# מִשְׁנָה טו

{רַבִּי יַנַּאי אוֹמֵר, אֵין בְּיָדֵינוּ לֹא מִשַּׁלְוַת הָרְשָׁעִים וְאַף לֹא מִיִּסּוּרֵי הַצַּדִּיקִים.}

בַּסִּפְרִי (דְּבָרִים פִּסְקָא נג) מוּבָא מָשָׁל, לְאֶחָד שֶׁהָיָה יוֹשֵׁב עַל פָּרָשַׁת דְּרָכִים, וְהָיוּ לְפָנָיו שְׁנֵי שְׁבִילִים, אֶחָד שֶׁתְּחִלָּתוֹ מִישׁוֹר [דֶּרֶךְ יְשִׁירָה] וְסוֹפוֹ קוֹצִים, וְאַחַד שֶׁתְּחִלָּתוֹ קוֹצִים וְסוֹפוֹ מִישׁוֹר, וְהָיָה מוֹדִיעַ לָעוֹבְרִים וְלַשָּׁבִים וְאוֹמֵר לָהֶם: אַתֶּם רוֹאִים אֶת שְׁבִיל זֶה שֶׁתְּחִלָּתוֹ מִישׁוֹר? דְּעוּ שֶׁכִּשְׁתַּיִם וְשָׁלֹשׁ פְּסִיעוֹת אֹתָם מַהְלְכִים בַּמִּישׁוֹר, וּלְאַחַר מִכֵּן סוֹפוֹ אֹתָם מַגִּיעִים לְקוֹצִים. וְאַתֶּם רוֹאִים אֶת הַשְּׁבִיל הַשֵּׁנִי שֶׁתְּחִלָּתוֹ קוֹצִים? דְּעוּ שֶׁכִּשְׁתַּיִם וְשָׁלֹשׁ פְּסִיעוֹת אַתֶּם מַהְלְכִים בְּקוֹצִים, וְסוֹפוֹ לָצֵאת לְמִישׁוֹר.

כָּךְ אָמַר לָהֶם מֹשֶׁה לְיִשְׂרָאֵל: אַתֶּם רוֹאִים אֶת הָרְשָׁעִים שֶׁמַּצְלִיחִים בָּעוֹלָם הַזֶּה? דְּעוּ לָכֶם שֶׁכִּשְׁנַיִם וּשְׁלֹשָׁה יָמִים הֵם מַצְלִיחִים, וְסוֹפָם לְהֵעָנֵשׁ וּלְהִתְחָרֵט עַל מַעֲשֵׂיהֶם לְבַסּוֹף. וּכְמוֹ כֵּן אַתֶּם רוֹאִים צַדִּיקִים שֶׁמִּצְטַעֲרִים בָּעוֹלָם הַזֶּה? דְּעוּ לָכֶם שֶׁכִּשְׁנַיִם וּשְׁלֹשָׁה יָמִים הֵם מִצְטַעֲרִים, וְסוֹפָם לִשְׂמֹחַ בָּאַחֲרוֹנָה.

~ שַׁלְוַת הָרְשָׁעִים וְיִסּוּרֵי הַצַּדִּיקִים

רַבֵּנוּ עוֹבַדְיָה מִבַּרְטְנוּרָא פֵּרֵשׁ אֶת מִשְׁנָתֵינוּ, שֶּׁאֵין יָדוּעַ לָנוּ מַדּוּעַ דֶּרֶךְ רְשָׁעִים צָלֵחָה, וּמִפְּנֵי מַה הַצַּדִּיקִים מְדֻכָּאִים בְּיִסּוּרִים. בְּמִלִּים אֲחֵרוֹת, אֵין אָנוּ יוֹדְעִים מַדּוּעַ צַדִּיק וְרַע לוֹ, רָשָׁע וְטוֹב לוֹ.

רַבִּי מְנַחֵם מֶנְדֶּל מִקּוֹצְק הָיָה אוֹמֵר: כֹּחַ עֶלְיוֹן, שֶׁכָּל דְּרָכָיו נְהִירִים לִי, וְכָל שְׁבִילֵי מַחְשַׁבְתּוֹ בְּרוּרִים לִי, וְכָל הַהַחְלָטוֹת שֶׁלּוֹ מוּבָנוֹת לִי, אֵינֶנִּי יָכוֹל לִסְגֹּד לוֹ. אִילּוּ הָיוּ פְּרוּשׂוֹת בְּפָנַי כָּל דְּרָכָיו, אִם הָיִיתִי מְסֻגָּל לְתָרֵץ אֶת כָּל הַקֻּשְׁיוֹת, לֹא הָיָה זֶה אֱלֹקִים, אִם אֲנִי יוֹדֵעַ עָלָיו הַכֹּל, אֵינֶנִּי יָכוֹל לְעָבְדוֹ בְּכָל לְבָבִי, אֵינֶנִּי יָכוֹל לְהַעֲרִיץ וּלְקַדֵּשׁ אוֹתוֹ, שֶׁהֲרֵי הוּא אֶחָד כָּמוֹנִי, כְּאַחַד הָאָדָם הַנִּשְׁאָל שְׁאֵלָה וּמֵשִׁיב הֶסְבֵּרִים. 

עַל כֵּן, רֵאשִׁית דָּבָר עָלֵינוּ לְהַסְכִּים, כִּי אֵין סָפֵק שֶׁאֵינֶנּוּ מְסֻגָּלִים לִתְפֹּס אֶת עוֹמֶק הַנְהָגָתוֹ שֶׁל הַקָּדוֹשׁ בָּרוּךְ הוּא. אוּלָם צְרִיכִים לָדַעַת בְּבֵרוּר, שֶׁכָּל הַנְהָגָתוֹ הִיא יְשָׁרָה וּבְרוּרָה לְאֵין תַּכְלִית.

כְּשֶׁיֵּשׁ לָנוּ בְּעָיוֹת בַּחַיִּים, כָּל סוּגֵי הַבְּעָיוֹת, אֵינֶנּוּ מַרְגִּישִׁים אֶת הַטּוֹב שֶׁבָּהֶן, אֵינֶנּוּ מַרְגִּישִׁים שֶׁה' יִתְבָּרַךְ הוּא זֶה שֶׁנּוֹתֵן לָנוּ 'מַכָּה קְטַנָּה', כְּמוֹ רוֹפֵא מְנַתֵּחַ, שֶׁחוֹתֵךְ וְקוֹרֵעַ עַל מְנָת לְרַפֵּא אֶת הַחוֹלֶה. וּכְבָר הִתְבַּטֵּא הַגָּאוֹן מִוִּילְנָא וְאָמַר: כִּי אִלְמָלֵי יִסּוּרִים, לֹא מָצָאנוּ יָדֵינוּ וְרַגְלֵינוּ בָּעוֹלָם הַבָּא.

מְסַפְּרִים שֶׁיְּהוּדִי בָּא פַּעַם לְבַקֵּשׁ בְּרָכָה מֵהָרַבִּי מִסַּאטְמֶר זַצַ"ל, אָמַר לוֹ הָרַבִּי: מִי אֲנִי שֶׁאֶתֵּן לְךָ בְּרָכָה, צֵא לָרְחוֹב, וְתִמְצָא כָּל יְהוּדִי שֶׁיֵּשׁ לוֹ מִסְפַּר עַל יָדוֹ [מִנִּצּוֹלֵי הַמַּחֲנוֹת הַשְׁמָדָה], הוּא יָכוֹל לָתֶת לְךָ בְּרָכָה, מִשּׁוּם שֶׁהַיִּסּוּרִים שֶׁעָבַר, נִקּוּ וְזִכְּכוּ אוֹתוֹ, וֶהֱבִיאוּהוּ לְגַדְלוּת.

*

כָּל אֶחָד שָׁמַע עַל הַ''חֲתַם סוֹפֵר". רַבּוֹ שֶׁל הַחֲתַם סוֹפֵר, הָיָה יְהוּדִי גָּדוֹל וְקָדוֹשׁ, וּשְׁמוֹ רַבִּי נָתַן אַדְלֶר זַצַ"ל. פַּעַם הִתְבַּטֵּא מִישֶׁהוּ בְּאוֹזְנֵי הַחֲתַם סוֹפֵר וְאָמַר: "רַבְּךָ הָיָה מַלְאַךְ". הַחֲתַם סוֹפֵר הִקְפִּיד וְאָמַר: "מֵעוֹלָם לֹא הָיָה מַלְאַךְ כְּמוֹ הָרַב שֶׁלִּי", כְּלוֹמַר, הוּא הִרְגִּישׁ ש"מַלְאַךְ" הוּא בִּטּוּי פַּחוֹת שֶּׁעֲדַיִן אֵינוֹ מִבְטָא אֶת גֹּדֶל עֶרְכּוֹ שֶׁל רַבּוֹ. 

וּבֵאֵר הָרַב שִׁמְשׁוֹן פִּינְקוּס זַצַ"ל: אוֹמָר לָכֶם מַדּוּעַ הָיָה ר' נָתַן אַדְלֶר גָּדוֹל מִמַּלְאַךְ. הַחֲתַם סוֹפֵר מְתָאֵר אֶת גַּדְלוּתוֹ שֶׁל רַבּוֹ, וְכָךְ בְּעֵרֶךְ הוּא כּוֹתֵב: הָיְתָה לְרַבִּי נָתַן בַּת יְחִידָה, שֶׁהָיְתָה צַדֶּקֶת כְּמוֹ אִמָּהּ שֶׁלָּהּ, וְהִיא נִפְטְרָה בְּטֶרֶם זָכְתָה לְהִכָּנֵס לַחֻפָּה. 

כְּשֶׁבֵּרֵךְ אָבִיהָ אֶת בִּרְכַּת "בָּרוּךְ דַּיָּן הָאֱמֶת", מֵעוֹלָם לֹא רְאִיתִיו נָתוּן בְּכָזוֹ שִׂמְחָה, חוּץ מֵאָשֵׁר בְּשִׂמְחַת תּוֹרָה בִּשְׁעַת הַהַקָּפוֹת. וּבְכָל יְמֵי הַ'שִׁבְעָה' הוּא לֹא בָּכָה, וְלֹא רָאִינוּ בּוֹ שׁוּם צַעַר, חוּץ מִפַּעַם אַחַת בְּשַׁבָּת, מֵאַחַר וְהוּא הָיָה רָגִיל לַעֲלוֹת לַתּוֹרָה בְּכָל שַׁבָּת, הָיָה עָלָיו לְקַבֵּל עֲלִיָּה לַתּוֹרָה גַּם בְּשַׁבָּת זוֹ [עַל אַף שֶׁהָיָה זֶה בְּאֶמְצַע הַ'שִׁבְעָה' וְאֵין אָבֵל עוֹלֶה לַתּוֹרָה, אֲבָל מֵאַחַר שֶׁאִם לֹא יַעֲלֶה, הָיָה מַרְאֶה אֲבֵלוּת בְּפַרְהֶסְיָא, לָכֵן עָלָה].

וְהִנֵּה ב"מַפְטִיר" כְּשֶׁבֵּרֵךְ אֶת בִּרְכוֹת הַהַפְטָרָה, נָפְלָה דִּמְעָה אַחַת מֵעֵינָיו, וּמִיַּד קִבְּלָהּ בְּיָדוֹ, הוּא רִסֶן אֶת עַצְמוֹ. זֶה הָיָה הַבִּטּוּי הַיָּחִיד לְצַעֲרוֹ, וְחוּץ מִזֶּה לֹא רָאוּ עָלָיו שׁוּם צַעַר. 

אֲנִי פֵּרַשְׁתִּי זֹאת כָּךְ: הַמַּלְאָכִים כְּשֶׁרָאוּ אֶת הָעֲקֵדָה, בָּכוּ כֻּלָּם. וְאִלּוּ ר' נָתַן אַדְלֶר לֹא בָּכָה, לְפִיכָךְ הוּא גָּדוֹל מִמַּלְאַךְ...

~ מִי יָכוֹל לוֹמַר "לֹא הֵם וְלֹא שְׂכָרָם"

בְּמַסֶּכֶת בְּרָכוֹת (דַּף ב:) מְסֻפָּר שֶׁרַבִּי חִיָּא בַּר אַבָּא חַלָּה, וְנִכְנַס רַבִּי יוֹחָנָן לְבַקְּרוֹ. שָׁאַל אוֹתוֹ: הַאִם חֲבִיבִים עָלֶיךָ הַיִּסּוּרִים? אָמַר לוֹ: לֹא הֵם וְלֹא שְׂכָרָם. אָמַר לוֹ: הוֹשֵׁט לִי יָדְךָ. הוֹשִׁיט לוֹ יָדוֹ וְהֵקִימוּ מֵחָלְיוֹ.

וּמְסַפְּרִים עַל אָדָם יְרֵא שָׁמַיִם אֶחָד שֶׁחָלָה, וְסָבַל יִסּוּרִים קָשִׁים וּמָרִים, וְנִפְגָּשׁ פַּעַם עִם הַגָּאוֹן הַצַּדִּיק רַבִּי נַחוּם מֵהוֹרוֹדְנָא, וְשָׁאַל אוֹתוֹ: הִנֵּה בִּגְמָרָא כְּשֶׁאָמְרוּ הַחֲכָמִים עַל הַיִּסּוּרִים "לֹא הֵם וְלֹא שְׂכָרָם", חָלְפוּ הַיִּסּוּרִים הָלְכוּ לָהֶם בְּרֶגַע, וְאִלּוּ אֲנִי יִסּוּרִין גְּדוֹלִים בָּאוּ עָלַי, וְצוֹעֵק אֲנִי יוֹם יוֹם "לֹא הֵם וְלֹא שְׂכָרָם", וְאֵין שׁוֹמֵעַ לִי, מַדּוּעַ?

עָנָהוּ הַצַּדִּיק מִדֶּרֶךְ מָשָׁל: פַּעַם נָסַע שַׂר הַמִּשְׁפָּטִים שֶׁל מֶמְשָׁלָה אַדִּירָה, לְבַקֵּר אֶת בָּתֵּי הַמִּשְׁפָּט וְאֶת בָּתֵּי הַסֹּהַר אֲשֶׁר בַּמְּדִינָה, כְּדֵי לִרְאוֹת אִם הַכֹּל מִתְנַהֵג עַל פִּי חֻקֵּי הַמְּדִינָה, וְהוֹדִיעַ אֶל מוֹשֵׁל שֶׁל עִיר אַחַת, שֶׁיָּבֹא לְבַקֵּר בְּעִירוֹ בְּעוֹד שָׁבוּעַ יָמִים.

וְהִנֵּה בְּאוֹתָהּ הָעִיר בְּעֵת הַהִיא, לֹא הָיָה בְּבֵית הַסֹּהַר אַף אִישׁ אֶחָד. פַּחַד הַמּוֹשֵׁל פֶּן כְּשֶׁיָּבֹא שַׂר הַמִּשְׁפָּטִים לְבַקֵּר בְּבֵית הַסֹּהַר וְיִרְאֶה שֶּׁאֵין שָׁם אִישׁ, יַחֲשֹׁד בּוֹ שֶׁאֵינוֹ מְבַצֵּעַ אֶת חֻקֵּי הַמְּדִינָה, וְאוּלַי הוּא מְקַבֵּל שֹׁחַד מֵהַנֶּאֱשָׁמִים וּמְשַׁלְּחָם לַחָפְשִׁי. 

הֶחְלִיט הַמּוֹשֵׁל לִשְׂכֹּר כַּמָּה אֲנָשִׁים עֲנִיִּים בְּכֶסֶף מַלֵּא וּלְהוֹשִׁיבָם בְּבֵית הַסֹּהַר לְכַמָּה יָמִים, עַד שֶּׁיַּעֲבֹר בִּקּוּרוֹ שֶׁל שַׂר הַמִּשְׁפָּטִים. הֵבִיאוּ לוֹ עָנִי אֶחָד, וְהִבְטִיחַ לוֹ שֶׁיִּתֵּן לוֹ מֵיטַב כַּסְפּוֹ, לְמַעַן יֵשֵׁב יָמִים אֲחָדִים בְּבֵית הַסֹּהַר, עַד אֲשֶׁר יִסַּע מִשָּׁם שַׂר הַמִּשְׁפָּטִים.

מֵאֵן הֶעָנִי וְאָמַר: "לֹא הֵם וְלֹא שְׂכָרָם", לֹא אֶחְפֹּץ לָשֶׁבֶת בְּבֵית הַסֹּהַר אֲפִילּוּ יוֹם אֶחָד בְּעַד כָּל הוֹן! שָׁמַע זֹאת הַמּוֹשֵׁל, וְשָׁלַח אוֹתוֹ לְנַפְשׁוֹ.

וְהִנֵּה לְאַחַר שָׁנָה אַחַת, אוֹתוֹ עָנִי עָבַר עַל חֹק מְסֻיָּם, וְהַגִּישׁוּ נֶגְדּוֹ תְּבִיעָה בְּבֵית הַמִּשְׁפָּט, וְנִמְצָא אָשֵׁם בַּדִּין, וּמִיַּד פָּסְקוּ שֶׁעָלָיו לְהֵאָסֵר בְּבֵית הַסֹּהַר חֹדֶשׁ יָמִים. 

כְּשֶׁבָּאוּ הַשּׁוֹטְרִים לְקַחְתּוֹ לְבֵית הַמַּאֲסָר, אָמַר לָהֶם הֶעָנִי: הַמּוֹשֵׁל בִּכְבוֹדוֹ וּבְעַצְמוֹ בִּקֵּשׁ מִמֶּנִּי לִפְנֵי כְּשָׁנָה שֶׁיִּתֵּן לִי שָׂכָר כְּדֵי שֶׁאֵשֵׁב בְּבֵית הַסֹּהַר יָמִים אֲחָדִים, וְסֵרַבְתִּי לוֹ, וְאָמַרְתִּי "לֹא הֵם וְלֹא שְׂכָרָם", וְהוּא הִרְפָּה מִמֶּנִּי, אִם כֵּן בְּוַדַּאי שֶׁעַכְשָׁו שֶׁאֵינְכֶם נוֹתְנִים עַל כָּךְ שָׂכַר, אֵינִי מוּכָן לָלֶכֶת עִמָּכֶם, וְלָכֵן תַּנִּיחוּ לִי וְאֵלֵךְ לְדַרְכִּי.

צָחֲקוּ עָלָיו הַשּׁוֹטְרִים וְאָמְרוּ: סָכָל שֶׁכְּמוֹתְךָ, לִפְנֵי כְּשָׁנָה הָיִיתָ חַף מִפֶּשַׁע, וְנָקִי מִכָּל עֲוֹן וְרֶשַׁע, וְלָכֵן הָיְתָה הַבְּרֵרָה בְּיָדְךָ, אִם בִּרְצוֹנְךָ לְהֵאָסֵר תְּמוּרַת כֶּסֶף מְסֻיָּם, אוֹ לֹא. אֲבָל עַתָּה, הֲרֵי נִכְתַּב עֲוֹנְךָ בַּעֲבֵרָה עַל הַחֹק, וְנִגְזַר עָלֶיךָ מִבֵּית הַמִּשְׁפָּט לְרַצּוֹת אֶת עֲוֹנְךָ עַל יְדֵי יְשִׁיבָה בְּבֵית הַסֹּהַר, וְרַק בָּזֶה יָסוּר עֲוֹנְךָ וְחַטָּאתְךָ תְּכֻפָּר, וּמִי שׁוֹאֵל אוֹתְךָ אִם רְצוֹנְךָ לָשֶׁבֶת בְּבֵית הַסֹּהַר אוֹ לֹא. 

הַנִּמְשָׁל הוּא; אוֹתָם צַדִּיקִים קְדוֹשֵׁי עֶלְיוֹן שֶׁקִּבְּלוּ יִסּוּרִים, רָצוּ בַּשָּׁמַיִם לְהַטִּיל עֲלֵיהֶם יִסּוּרִים שֶׁל אַהֲבָה וּלְכַפֵּר עַל הַדּוֹר, וּלְפִי שֶׁיִּסּוּרִים אֵלּוּ גָּרְמוּ לָהֶם בִּטּוּל תּוֹרָה, אָמְרוּ "לֹא הֵם וְלֹא שְׂכָרָם", מִכֵּיוָן שֶׁלֹּא חָטְאוּ וְלֹא פָּשְׁעוּ.

אֲבָל בְּדוֹרֵנוּ זֶה, שֶּׁאֵין אָדָם נָקִי מֵעֲוֹנוֹת וְחַטָּאִים, וְכָל הַיָּד הַמַּרְבָּה לִבְדּוֹק וּלְפַשְׁפֵּשׁ בְּמַעֲשָׂיו, יִמָּצֵא שֶׁהוּא מַלֵּא חַטָּאִים וַעֲוֹנוֹת, וּמִי הוּא אֲשֶׁר יֹאמַר זָכִיתִי לְבָבִי, וְאִם כֵּן, הַיִּסּוּרִין בָּאִים לִמְחֹק שִׁטְרֵי חוֹבוֹתֵנוּ וּלְמָרֵק אֶת פְּשָׁעֵינוּ, וּמַה שַּׁיָּךְ לוֹמַר "לֹא הֵם וְלֹא שְׂכָרָם".

~ ''הַנִּסְתָּרוֹת לָהּ' אֱלֹהֵינוּ''

לְפָנֵינוּ שְׁנֵי מַעֲשִׂים הַקְּשׁוּרִים אֶחָד לַשֵּׁנִי, שֶׁעַל יָדָם אֶפְשָׁר לִרְאוֹת בְּחוּשׁ, שֶׁכָּל מִי שֶׁאֵינוֹ מִתְעָרֵב בְּחֶשְׁבּוֹנוֹת שָׁמַיִם, אֵינוֹ מַפְסִיד מְאוּמָה, וּמִי שֶׁמְּנַסֶּה לְשַׁפֵּר אֶת מַצָּבוֹ הַנּוֹכְחִי בְּכֹחַ, גּוֹרֵם לְעַצְמוֹ וּלְיוֹצְאֵי חֲלָצָיו נֵזֶק וְצַעַר.

מַעֲשֵׂה בָּאַבְרֵךְ חָסִיד אֶחָד, שֶׁהָיָה מֵחֲסִידָיו וּמְקֹרָבָיו שֶׁל הַסַּבָּא קַדִּישָׁא רַבִּי אַרְיֵה לֵיְבּ מִשִּׁפּוּלֵי, וְהָאַבְרֵךְ הָיָה חָשׁוּךְ בָּנִים, וְיָשַׁב עִם אִשְׁתּוֹ יוֹתֵר מֵעֶשֶׂר שָׁנִים, וְלֹא יָלְדָה לוֹ, וְהָיָה מֵצֵר מְאֹד עַל כָּךְ.

בְּכָל פַּעַם שֶׁהָיָה נוֹסֵעַ לְרַבּוֹ הַצַּדִּיק, וְהָיָה מִתְחַנֵּן לְפָנָיו שֶׁיִּתְפַּלֵּל עָלָיו לְהַשֵּׁם יִתְבָּרַךְ שֶׁיִּפְקְדֵהוּ בְּזֶרַע שֶׁל קָיְימָא, הָרַב הַצַּדִּיק הָיָה דּוֹחֶה אוֹתוֹ בְּלֵךְ וָשׁוֹב, בְּאוֹמְרוֹ שֶׁכְּבָר אָמְרוּ חֲכָמֵינוּ ז''ל (בְּרָכוֹת סד.) "הַדּוֹחֵק אֶת הַשָּׁעָה שָׁעָה דּוֹחַקְתּוֹ, וְהַנִּדְחֶה מִפְּנֵי שָׁעָה, שָׁעָה נִדְּחֵית מִפָּנָיו". כְּלוֹמַר, כָּל מִי שֶׁרוֹאֶה שֶׁאֵינוֹ מַצְלִיחַ בְּמַה שֶׁהוּא חָפֵץ, וְאַף עַל פִּי כֵּן חוֹזֵר וּמַפְצִיר וְדוֹחֵק לְקַבֵּל אֶת מַה שֶּׁלִּבּוֹ חָפֵץ, אֵינוֹ מְקַבֵּל אֶת מְבֻקָּשׁוֹ.

אִשְׁתּוֹ שֶׁל הָאַבְרֵךְ הָיְתָה טוֹעֶנֶת כְּלַפָּיו, אִם הָרַבִּי אֵינוֹ מַּבְטִיחַ לְךָ שֶׁנִּזְכֶּה לִפְרִי בֶּטֶן, אִם כֵּן מַה תּוֹעֶלֶת יֵשׁ בְּמַה שֶׁאַתָּה עוֹזֵב אוֹתִי לְבַדִּי בִּימֵי הַחַגִּים, וְנוֹסֵעַ אֶל הָרַבִּי הַצַּדִּיק. וְהָיְתָה מַרְבָּה לִבְכּוֹת בְּפָנָיו עַל כָּךְ.

לְבַסּוֹף הֶחְלִיט הָאַבְרֵךְ כִּי הַפַּעַם שֶׁהוּא נוֹסֵעַ לְרַבּוֹ, לֹא יָנוּחַ וְלֹא יִשְׁקֹט מִלְּהַפְצִיר בְּרַבּוֹ שֶׁיַּבְטִיחֵהוּ לְהִפָּקֵד בְּזֶרַע שֶׁל קָיְימָא.

וְהִנֵּה בְּבוֹאוֹ אֶל הָרַבִּי, מְצָאוֹ שֶׁהוּא דָּבוּק בִּתְפִלָּה וּבְיִחוּדִים עִם הַשֵּׁם יִתְבָּרַךְ. הִפְסִיק הָאַבְרֵךְ אֶת רַבּוֹ, וְהִפְצִיר בּוֹ שֶׁיִּתְפַּלֵּל לָהּ' שֶׁיָּחוֹן אוֹתוֹ בְּבֶן זָכָר. הָרַבִּי דָּחָה אוֹתוֹ כְּדַרְכּוֹ, וְאָמַר לוֹ: עַכְשָׁו אֲנִי עוֹסֵק בִּדְבָרִים הַקְּשׁוּרִים לִכְלָל יִשְׂרָאֵל, וְלֹא אֶפְנֶה עַצְמִי אֵלֶיךָ. 

הָאַבְרֵךְ מַמְשִׁיךְ בְּהַפְצָרוֹתָיו, וְאָמַר: לֹא אָזוּז מִכָּאן עַד שֶׁכְּבוֹדוֹ יִגְזֹר אוֹמֵר שֶׁאֲפַקֵּד בְּבֶן זָכָר!!! הַסַּבָּא מִשְּׁפּוֹלִי כַּעַס עַל הָאַבְרֵךְ עַל כָּךְ שֶׁהִטְרִידוֹ הַרְבֵּה, וְאָמַר לוֹ: הִנֵּנִי נִשְׁבַּע בִּשְׁבוּעַת הַתּוֹרָה שֶׁלֹּא יִהְיוּ לְךָ בָּנִים, מִפְּנֵי שָׁאַתָּה דּוֹחֵק אֶת הַשָּׁעָה...

כְּשֶׁשָּׁמַע זֹאת הָאַבְרֵךְ, הָלַךְ אֶל בֵּיתוֹ שָׁבוּר וְרָצוּץ מַלֵּא יָגוֹן וַאֲנָחָה, וְסִפֵּר לְאִשְׁתּוֹ אֶת מַה שֶּׁנַּעֲשָׂה, וְהֵחֵל לִבְכּוֹת לְפָנֶיהָ בִּדְמָעוֹת שָׁלִישׁ, כִּי אָמַר, בְּוַדַּאי שֶׁדִּבְרֵי הָרַב הַצַּדִּיק יַעֲשׂוּ רוֹשֵׁם גָּדוֹל בַּשָּׁמַיִם, וְלֹא נִשְׁאֲרָה תִּקְוָה שֶׁהַקָּדוֹשׁ בָּרוּךְ הוּא יִפְקְדֵהוּ בִּפְרִי בֶּטֶן. 

לְיָמִים פָּנָה הָאַבְרֵךְ הֶחָסִיד לְרֶגֶל מִסְחָרוֹ, לְעִיר קוֹרִץ, וַיְהִי אִישׁ מַצְלִיחַ, וְהִתְעַשֵּׁר מְאֹד, וְהָרַב הַקָּדוֹשׁ רַבִּי פִּינְחָס מִקּוֹרִיץ [תַּלְמִיד הַבַּעַל שֵׁם טוֹב], הָיָה חָי בַּעֲנִיּוּת, כִּי הָיָה שַׁקְדָן בַּתּוֹרָה, וּבֵיתוֹ הָיָה רֵיק מִכָּל, וְהַיָּמִים יְמֵי נִיסָן, וִימֵי חַג הַפֶּסַח קָרְבוּ וּבָאוּ וְלָרַב אֵין כְּלוּם בַּבַּיִת, לֹא יַיִן וְלֹא מַצָּה וּמָרוֹר, וְכָל צָרְכֵי הֶחָג.

הַדָּבָר נוֹדַע לְאַבְרֵךְ הֶחָסִיד, וְהָלָךְ אֶל בֵּיתוֹ שֶׁל הַצַּדִּיק רַבִּי פִּינְחָס, וְרָאָה בְּמוֹ עֵינָיו שֶׁהַבַּיִת רֵיק מִכָּל. שָׁאַל אֶת הָרַבָּנִית מַה חָסֵר לָהֶם לַחַג? אָמְרָה לוֹ הָרַבָּנִית: אֵין בְּבֵיתִי אֲפִילּוּ פְּרוּטָה אַחַת, וּמֵאַיִן יָבֹא עֶזְרִי? 

אָמַר לָהּ הָאַבְרֵךְ: אֶל תִּדְאֲגִי, עָלַי כָּל מַחְסוֹרְכֶם, רַק לֹא תוֹדִיעִי לְרַבֵּנוּ הַצַּדִּיק שׁוּם דָּבָר, וְתַשְׁאִירִי הַדְּבָרִים בְּסוֹד, וַאֲנִי מְבַקֵּשׁ רְשׁוּת לְהִתְאָרֵחַ בְּבֵיתְכֶם בְּלֵיל הַסֵּדֶר. עָשְׂתָה הָרַבָּנִית כִּדְבָרָיו, וְהָאַבְרֵךְ מִהֵר לִדְאֹג לְצָרְכֵי הֶחָג.

כַּאֲשֶׁר הִגִּיעַ עֶרֶב פֶּסַח, הָיָה הָרַב הַצַּדִּיק בְּצַעַר גָּדוֹל, בִּרְאוֹתוֹ שֶּׁאֵין לוֹ שׁוּם דָּבָר מִצָּרְכֵי הֶחָג, וְהוּא תָּמַהּ אֵיךְ הָרַבָּנִית נוֹתֶנֶת לוֹ מְנוּחָה, וּמַשְׁאִירָה אוֹתוֹ לִלְמֹד תּוֹרָה. אַךְ לֹא שָׁאַל אוֹתָהּ מְאוּמָה, כִּי בְּתוֹרַת ה' חֶפְצוֹ, וְהָלָךְ בְּמַר נַפְשׁוֹ לְבֵית הַמִּדְרָשׁ, וְשָׁם שָׂם כָּל מַעְיָנָיו בַּתּוֹרָה, וּבָטַח בָּהּ' שֶׁלֹּא יַעֲזוֹב אֶת חֲסִידָיו.

הָאַבְרֵךְ הֶחָסִיד שֶׁהָיָה מֻפְלָג בְּעֹשֶׁר, הֵכִין מַצָּה וּמָרוֹר וְיַיִן רַב לְאַרְבַּע כּוֹסוֹת לוֹ וּלְרַעֲיָתוֹ, וַיוֹבִילֵם אֶל בֵּית הַצַּדִּיק בְּעֶרֶב חַג הַפֶּסַח. גַּם הֵבִיא לִכְבוֹד הֶחָג מַלְבּוּשִׁים נָאִים לָרַב הַצַּדִּיק וּלְרַעֲיָתוֹ, וְהֶחלִיף אֶת כְּלֵי הַבַּיִת וּכְלֵי הַמִּטָּה, לַמִּטּוֹת נָאוֹת וּמַצָּעוֹת מֶשִׁי וְרִקְמָה, וְהִדְלִיק נֵרוֹת גְּדוֹלוֹת וְיָפוֹת לְהַרְבּוֹת אוֹרָהּ בְּבֵיתוֹ שֶׁל רַבִּי פִּינְחָס.

וַיְהִי בַּלַּיְלָה, הוּא לֵיל שִׁמּוּרִים, כְּשֶׁבָּא הַצַּדִּיק רַבִּי פִּינְחָס אֶל בֵּיתוֹ, הֻפְתַּע לִרְאוֹת שֶׁכָּל הַבַּיִת נִתְמַלֵּא אוֹרָהּ, וְעַל הַשֻּׁלְחָן יַיִן וּמַצָּה שְׁמוּרָה וְכָל צָרְכֵי הַפֶּסַח אֲשֶׁר לֹא צִפָּה לָהֶם, וְיִתְמַלֵּא שִׂמְחָה וְחֶדְוָה.

שָׁאַל הָרַב אֶת הָרַבָּנִית: מֵהֵיכָן כָּל אֵלֶּה? סִפְּרָה לוֹ אֶת אֲשֶׁר עָשָׂה הָאַבְרֵךְ הֶחָסִיד, וְהֶרְאֲתָה לוֹ גַּם אֶת הַמִּטָּה וְהַמַּלְבּוּשִׁים הַחֲשׁוּבִים וְהַנָּאִים, אֲשֶׁר הֵבִיא לִכְבוֹד הֶחָג.

בְּאֵין אוֹמֵר וְאֵין דְּבָרִים, הִתְחִיל מִיַּד הָרַב הַצַּדִּיק לוֹמַר הַקִּדּוּשׁ, וְשָׁתוּ הַיַּיִן בַּהֲסֵבָה כַּדָּת, עַל מַצָּעוֹת מֶשִׁי וְרִקְמָה, וְהִגִּיעוּ לַהַגָּדָה, וּלְסִיפּוּר יְצִיאַת מִצְרַיִם, וְהָרַב הַצַּדִּיק סִפֵּר בְּהִתְלַהֲבוּת וּבְרֹב שִׂמְחָה בְּסִפּוּר יְצִיאַת מִצְרַיִם.

הָאַבְרֵךְ הֶחָסִיד הֶחְרִישׁ וְלֹא דִּבֵּר מְאוּמָה, רַק הָיָה מַקְשִׁיב וְשׁוֹמֵעַ אֵיךְ הָרַב הַצַּדִּיק שָׂמֵחַ וְטוֹב לֵב. וְהִנֵּה כְּטוֹב לִבּוֹ שֶׁל רַבִּי פִּינְחָס, מִתּוֹךְ הַרְחָבַת הַדַּעַת, אָמַר לְאַבְרֵךְ: אֱמוֹר לִי מַה שְׁאֵלָתְךָ מִמֶּנִּי וְאֶתֵּן לְךָ.

סִפֵּר לוֹ הָאַבְרֵךְ עַל מְצוּקָתוֹ שֶׁהוּא חָשׁוּךְ בָּנִים, וּלְצַעֲרוֹ הַסַּבָּא קַדִּישָׁא מִשְּׁפּוֹלִי, כַּעַס עָלָיו וְנִשְׁבַּע שֶׁלֹּא יִהְיוּ לוֹ בָּנִים, וְלָכֵן מִתְחַנֵּן הוּא שֶׁיִּזְכֶּה לְבָנִים.

כִּשְׁמֹעַ הָרַב הַצַּדִּיק רַבִּי פִּינְחָס אֶת הַדָּבָר הַזֶּה, קָם וְנִשְׁבַּע לֵאמֹר: "אִם יֵשׁ לִי זְכוּת בַּשָּׁמַיִם, אֲנִי נִשְׁבַּע בִּשְׁבוּעַת הַתּוֹרָה, שֶׁעוֹד הַשָּׁנָה תִּזְכֶּה לְהִפָּקֵד מֵאִשְׁתְּךָ בְּבֶן זָכָר". 

נַעֲשָׂה רַעַשׁ גָּדוֹל בַּשָּׁמַיִם, וּלְבַסּוֹף בָּדְקוּ בְּסִפְרָם שֶׁל צַדִּיקִים, וַיִּמְצְאוּ כִּי הָרַב הַצַּדִּיק רַבִּי פִּינְחָס מִקּוֹרִיץ, מֵעוֹלָם לֹא נִשְׁבַּע אֲפִילּוּ עַל אֱמֶת, וְלָכֵן פָּסְקוּ לְקַיֵּם אֶת שְׁבוּעָתוֹ, וּבְאוֹתָהּ שָׁנָה נִפְקַד הָאַבְרֵךְ בְּבֶן זָכָר, (כָּל הַמַּעֲשֶׂה הַזֶּה סִפֵּר הָרַב הַקָּדוֹשׁ רַבִּי יִשְׂרָאֵל מֵרוֹזִין, וְהוּבָא בְּסֵפֶר "דֶּרֶךְ הַנֶּשֶׁר" עַמּוּד נא). 

<BR>[[וְהִנֵּה לְפָנֵינוּ הַסִּפּוּר הַבָּא, שֶׁהוּא קָשׁוּר מְאֹד לַסִּפּוּר הַקּוֹדֵם:]]

מַעֲשֵׂה בְּרַבִּי מֹשֶׁה בְּנוֹ שֶׁל רַבִּי פִּינְחָס מִקּוֹרִיץ, וּבָנָיו רַבִּי שְׁמוּאֵל וְרַבִּי פִּינְחָס, שֶׁהִתְאַמְּנוּ וְהִתְמַחוּ בִּמְלֶאכֶת הַדְּפוּס, וְיָעֲצוּ לָהֶם לְיַסֵּד בָּעִיר סְלַאוִויטָא בֵּית דְּפוּס, וּלְהַדְפִּיס שָׁם אֶת כָּל סִפְרֵי הַתַּלְמוּד כּוּלָּם, בְּהוֹד וְהַדָּר, כְּמוֹ שֶׁנֶּאֱמַר: "זֶה אֵלִי וְאַנְוֵהוּ". 

כְּשֶׁנִּגְּשׁוּ רַבִּי מֹשֶׁה וּבָנָיו לַעֲבוֹדַת קוֹדֶשׁ זוֹ, פַּנּוּ לִגְדוֹלֵי הַדּוֹר מִמִּזְרַח וּמִמַּעֲרָב לִכְתֹּב לָהֶם הַסְכָּמָה, שֶׁבְּמֶשֶׁךְ עֶשֶׂר שָׁנִים מִיּוֹם סִיּוּם הַדְפָּסַת הַתַּלְמוּד בַּדְּפוּס סְלַאוִויטָא, לֹא יוּכַל שׁוּם אָדָם לְהַדְפִּיס אֶת הַשַּׁ"ס, כִּי יִהְיֶה בָּזֶה מִשּׁוּם הַשָּׂגַת גְּבוּל. וְכֵן הִסְכִּימוּ גְּדוֹלֵי הָרַבָּנִים, וּמִתּוֹכָם, הַחֲתַם סוֹפֵר, וְהַגָּאוֹן רַבִּי עֲקִיבָא אֵיגֶר, וְעוֹד רַבָּנִים.

וְאָכֵן זָכוּ רַבִּי מֹשֶׁה וּבָנָיו וְהִדְפִּיסוֹ אֶת כָּל הַתַּלְמוּד בְּהִדּוּר רַב, בְּמֶשֶׁךְ כְּחָמֵשׁ שָׁנִים. וְרַבּוּ הַקּוֹפְצִים הַקּוֹנִים אֶת הַשַּׁ"ס, וּבְמֶשֶׁךְ שָׁנִים אֲחָדוֹת נִמְכְּרוּ כִּמְעַט כָּל הָעֳתָקִים שֶׁהָיוּ בִּרְשׁוּתָם. 

רַבִּי מֹשֶׁה וּבָנָיו שֶׁהָיוּ שֻׁתָּפִים לַמִּפְעָל הַהַדְפָּסָה, חָשְׁבוּ לַחְזֹר וּלְהַדְפִּיס אֶת הַתַּלְמוּד בַּדְּפוּס שֶׁלָּהֶם. אַךְ נוֹדַע לָהֶם כִּי רַבִּי מְנַחֵם מָן, מֵעִיר וִילְנָא, נִגַּשׁ גַּם הוּא לְהַדְפִּיס אֶת הַתַּלְמוּד בְּוִילְנָא, אַף שֶׁעֲדַיִן לֹא מָלְאוּ עֶשֶׂר שָׁנִים מִיּוֹם גְּמַר הַדְפָּסַת הַתַּלְמוּד בְּסְלַאוִויטָא. 

מַדְפִּיסֵי סְלַאוִויטָא פַּנּוּ אֶל גְּדוֹלֵי הָרַבָּנִים, וּבְתוֹכָם גַּם לְהַגָּאוֹן רַבִּי עֲקִיבָא אֵיגֶר, בִּדְרִישָׁה שֶׁיַּכְרִיזוּ אִסּוּר עַל דְּפוּס וִילְנָא לְהַדְפִּיס אֶת הַשַּׁ"ס, עַל סְמַךְ הַסְכָּמָתָם הָרִאשׁוֹנָה שֶּׁאָסְרוּ עַל בָּתֵּי הַדְּפוּס לְהַדְפִּיס אֶת הַשַּׁ"ס בְּמֶשֶׁךְ עֶשֶׂר שָׁנִים. 

הַגָּאוֹן רַבִּי עֲקִיבָא אֵיגֶר, אֲשֶׁר לְמוֹצָא פִּיו הָיוּ מְיַחֲלִים כָּל בְּנֵי הַגּוֹלָה, אַחַר שֶׁשָּׁמַע טַעֲנַת שְׁנֵי הַצְּדָדִים, פָּסַק הֲלָכָה לְמַעֲשֵׂה, כִּי מֵאַחַר שֶׁמַּדְפִּיסֵי סְלַאוִויטָא מָכְרוּ כִּמְעַט אֶת כָּל הָעֳתָקִים שֶׁל הַתַּלְמוּד שֶׁהִדְפִּיסוֹ, וְאַחַר שֶׁהַמַּדְפִּיס שֶׁל וִילְנָא הִבִּיעַ אֶת נְכוֹנוּתוֹ לִקְנוֹת אֶת כָּל הָעֳתָקִים הַנִּשְׁאָרִים בַּדְּפוּס סְלַאוִויטָא, בִּמְחִיר אֲשֶׁר יוּשַׁת עָלָיו, אֵין מַדְפִּיסֵי סְלַאוִויטָא יְכוֹלִים לְעַכֵּב אֶת הַהַדְפָּסָה בְּוִילְנָא, וְהָרְשׁוּת בִּידֵי דְּפוּס וִילְנָא לְהַדְפִּיס מֵחָדָשׁ אֶת כָּל הַתַּלְמוּד, לְהַגְדִּיל תּוֹרָה וּלְהַאֲדִירָהּ.

אָמְנָם הָיוּ כַּמָּה רַבָּנִים שֶׁהִצְדִּיקוּ אֶת מַדְפִּיסֵי סְלַאוִויטָא, אֲבָל דִּבְרֵי רַבִּי עֲקִיבָא אֵיגֶר הִכְרִיעוּ אֶת הַכַּף לְטוֹבַת מַדְפִּיסֵי וִילְנָא. אֲבָל ר' מֹשֶׁה וּבָנָיו, בִּרְאוֹתָם שֶׁיֵּשׁ רַבָּנִים שֶׁעָמְדוּ לִימִינָם, שָׁגוּ וְשָׁמְעוּ לַעֲצַת אֲנָשִׁים בִּלְתִּי מְהֻגָּנִים, וּפִרְסְמוּ בָּרַבִּים, שֶּׁאֵין לִסְמֹךְ עַל הַהַיֶּתֶר שֶׁל רַבִּי עֲקִיבָא אֵיגֶר לְמַדְפִּיסֵי וִילְנָא, כִּי הוּא כְּבָר זָקֵן בָּא בַּיָּמִים, וְכָל מַעֲשָׂיו נַעֲשִׂים עַל פִּי רְצוֹן בְּנוֹ רַבִּי שְׁלֹמֹה אֵיגֶר.

דְּבָרִים אֵלּוּ הְרְתִיחוּ מְאֹד אֶת הַגָּאוֹן רַבִּי עֲקִיבָא אֵיגֶר, וְהוֹצִיאוּהוּ מִגֶּדֶר עַנְוְתָנוּתוֹ, וְהִבִּיעַ דַּעְתּוֹ הַבְּרוּרָה בְּמִכְתָּב בְּזוֹ הַלָּשׁוֹן: מְאֹד הוֹמֶה לִבִּי, עַל הָעַזּוּת וְהַחֻצְפָּה שֶׁל מַדְפִּיסֵי סְלַאוִויטָא, וְדִבְרֵיהֶם דִּבְרֵי נְאָצָה הֵם, לֹא בִּלְבַד עַל בְּנִי הַגָּאוֹן נֵר"ו שֶׁהִטָּה אֶת לְבָבִי, אֶלָּא גַּם עָלַי, שֶׁיְּכוֹלִים לְפַתּוֹת אוֹתִי לִפְסֹק שֶׁלֹּא כַּדִּין, וּבֶאֱמֶת שֶׁבְּכָל הַהַסְכָּמוֹת שֶׁשָּׁלְחוּ אֵלַי מדפיסי סְלַאוִויטָא, לֹא מָצָאתִי בָּהֶם שׁוּם מַמָּשׁ לִזְכוּתָם, אֲפִילּוּ עַל אֶחָד מֵאֶלֶף, וּמַה הֵם רוֹצִים לָלֶכֶת בְּחָזְקָה, אֵינֶנִּי מוֹחֵל לָהֶם כְּלָל וּכְלָל, כִּי עַל בִּזָּיוֹן הַתּוֹרָה אִי אֶפְשָׁר לִמְחוֹל.

וְאָז עָמַד רַבִּי עֲקִיבָא אֵיגֶר מוּל הֵיכַל הַקֹּדֶשׁ, וְאָמַר מִתּוֹךְ צַעַר וְעָגְמַת נֶפֶשׁ: רִבּוֹנוֹ שֶׁל עוֹלָם, תּוֹרָתְךָ אֲנִי לוֹמֵד, וְעַל פִּי תּוֹרָתְךָ אֲנִי פּוֹסֵק, אֲפִילּוּ אִם אֲנִי מוֹחֵל עַל כְּבוֹדִי, עַל כְּבוֹד תּוֹרָתְךָ אַתָּה לֹא תִּמְחֹל!

בַּיָּמִים הָהֵם אֵרַע דָּבָר נּוֹרָא וְאָיוֹם: פּוֹעֵל אֶחָד שֶׁהָיָה כּוֹרֵךְ סְֹפָרִים בְּמִקְצוֹעוֹ, וְהָיָה עוֹסֵק בִּכְרִיכַת סִפְרֵי הַתַּלְמוּד שֶׁל סְלַאוִויטָא, מִתּוֹךְ שִׁכְרוּתוֹ וְקַלּוּת דַּעְתּוֹ, תָּלָה אֶת עַצְמוֹ בְּבֵית הַדְּפוּס, וּמֵת. הַמַּשְׂכִּילִים שֶׁהָיָה דְּפוּס סְלַאוִויטָא שְׂנוּאִים מְאֹד בְּעֵינֵיהֶם [מִשּׁוּם שֶׁנִּדְפְּסוּ שָׁם כָּל מִינֵי סִפְרֵי קוֹדֶשׁ], הָלְכוּ וְהֶעֱלִילוּ בִּפְנֵי הַמַּלְכוּת, שֶׁהַפּוֹעֵל הַתָּלוּי נִתְלָה בְּאַשְׁמַת הָאַחִים בַּעֲלֵי הַדְּפוּס שֶׁהִתְעַלְּלוּ בּוֹ וּמֵרְרוּ אֶת חַיָּיו.

מִיַּד אָסְרוּ בַּאֲזִיקִים אֶת הָאַחִים [אֶת הָאָב רַבִּי מֹשֶׁה לֹא אָסְרוּ מִפְּנֵי זִקְנוּתוֹ הַמֻּפְלֶגֶת], וּבְמֶשֶׁךְ שָׁלֹשׁ שָׁנִים, הָיוּ מֻטָּלִים בְּבֵית הַסֹּהַר עִם שׁוֹדְדִים וְרוֹצְחִים, וּבְּעִינוּיִים קָשִׁים וּמָרִים, וּלְבַסּוֹף נִתַּן פְּסַק דִּין אַכְזָרִי מִבֵּית הַמִּשְׁפָּט, שֶׁהָאַחִים יַּעַבְרוּ בֵּין שְׁתֵּי שׁוּרוֹת שֶׁל חֲיָלִים רוּסִים שֶׁכָּל אֶחָד שׁוֹט בְּיָדוֹ, וְעַל הָאַחִים לְקַבֵּל מִיַּד הַחֲיָלִים אֶלֶף וַחֲמֵשׁ מֵאוֹת מַכּוֹת בַּשּׁוֹטִים, וְאִם יִשָּׁאֲרוּ בַּחַיִּים, יִגְלוּ לְסִיבִּיר לְכָל יְמֵי חַיֵּיהֶם...

וְאָכֵן עָמְדוּ שְׁתֵּי שׁוּרוֹת שֶׁל חֲיָלִים, שׁוּרָה מוּל שׁוּרָה, וְכָל שׁוּרָה בַּת מָאתַיִם וַחֲמִשִּׁים חֲיָלִים, וּבְיָדָם מָאתַיִם וַחֲמִשִּׁים שׁוֹטִים, וּבְתוֹךְ הַמַּעֲבָר הַצַּר שֶׁבֵּין הַשּׁוּרוֹת צָרִיךְ הָיָה כָּל אֶחָד מֵהָאַחִים לַעֲבוֹר שָׁלֹשׁ פְּעָמִים, וְלִסְפֹּג אֶת הַמַּכּוֹת וְהַהַצְלָפוֹת.

הַשּׁוֹטְרִים נִגְּשׁוּ אֶל אֶחָד הָאַחִים פָּשְׁטוּ אֶת מַלְבּוּשָׁיו, וְרַק כִּפָּתוֹ נִשְׁאֲרָה עַל רֹאשׁוֹ, עַל פִּי בַּקָּשָׁתוֹ, וּבְלַחַשׁ הִפְקִיד אֶת רוּחוֹ בִּידֵי אֱלֹהָיו. הַשּׁוֹטִים הוּרְמוּ וְהוּרְדוּ וְהִצְלִיפוּ עַל גַּבּוֹ. וּפִתְאוֹם עָמַד מִלֶּכֶת מִשּׁוּם שֶׁכִּפָּתוֹ צָנְחָה מֵעַל רֹאשׁוֹ, וּבְגִלּוּי רֹאשׁ אָסוּר לָלֶכֶת, וְיָדָיו כְּבוּלוֹת בַּאֲזִיקִים וְאֵינוֹ יָכוֹל לַהֲרִימָהּ.

הַשּׁוֹט שֶׁל אֶחָד הַחֲיָלִים פָּגַע בְּעֵינוֹ הַיְמָנִית, וְנִשְׁאַר צַלֶּקֶת עַל עֵינוֹ הַיְמָנִית כָּל יְמֵי חַיָּיו. הִרְגִּישׁ אֶחָד מִן הַחֲיָלִים בַּדָּבָר, הֵרִים לוֹ אֶת כִּפָּתוֹ וְחָבְשָׁה לְרֹאשׁוֹ הַמֻּכֶּה, וְאָז הָלַךְ הָלְאָה. שָׁלֹשׁ פְּעָמִים עָבַר דֶּרֶךְ שׁוּרוֹת הַחֲיָלִים, וְנִשְׁאַר בַּחַיִּים.

לְאַחַר שֶּׁלְּקָחוּהוּ לְבֵית הַחוֹלִים, הֶעֱבִירוּ אֶת הָאָח הַשֵּׁנִי, אֲשֶׁר גַּם הוּא קִבֵּל אֶלֶף וַחֲמֵשׁ מֵאוֹת מַכּוֹת בַּשּׁוֹטִים. גְּזֵרָה זוֹ עַל הָאַחִים הֵחִישָׁה אֶת קִצּוֹ שֶׁל אֲבִיהֶם, וּזְמַן קָצַר לְאַחַר מִכֵּן הָלַךְ לְעוֹלָמוֹ. 

אַחֲרֵי הִשְׁתַּדְּלֻיּוֹת רַבּוֹת וְשֹׁחַד מִצַּד חֲסִידֵי קוֹרִץ וּ סְלַאוִויטָא, קִבְּלוּ הָאַחִים "חֲנִינָה" מֵאֵת נִיקוֹלַאי הֶעָרִיץ שֵׁם רְשָׁעִים יִרְקַב, וְגָלוּת סִיבִּיר הֻחְלְפָה בְּמַאֲסַר עוֹלָם בְּמוֹסְקְבַה, וְרַק אַחַר מוֹתוֹ שֶׁל נִיקוֹלַאי, כְּשֶׁעָלָה אֲלֶכְּסַנְדֶּר הַשֵּׁנִי עַל כִּסֵּא מַלְכוּת רוּסְיָה, קָרָא לָאַחִים דְּרוֹר.

וְהִנֵּה אוֹתוֹ "מוֹסֵר" שֶׁהֶעֱלִיל עַל מִשְׁפַּחַת קוֹרֵץ שֶּׁגָּרְמוּ לְמוֹתוֹ שֶׁל הַפּוֹעֵל, הָיָה בְּנוֹ שֶׁל אוֹתוֹ חָסִיד שֶׁבֵּרֵךְ רַבִּי פִּנְחָס מִקּוֹרִיץ. אִילּוּ הָיָה מַאֲמִין רַבִּי פִּנְחָס שֶׁכָּל הָעִכּוּב שֶׁל אוֹתוֹ חָסִיד הוּא לְטוֹבָה, וְלֹא מִתְעָרֵב בְּחֶשְׁבּוֹנוֹת שָׁמַיִם וְלֹא דּוֹחֵק אֶת הַקֵּץ, לֹא הָיְתָה יוֹצֵאת תַּקָּלָה כָּזֹאת לְיוֹצְאֵי חֲלָצָיו.
**INDEX_WRITE=<p>
{רַבִּי מַתְיָא בֶּן חָרָשׁ אוֹמֵר, הֱוֵי מַקְדִּים בִּשְׁלוֹם כָּל אָדָם. וֶהֱוֵי זָנָב לַאֲרָיוֹת, וְאַל תְּהִי רֹאשׁ לַשּׁוּעָלִים:}

כּוֹתֵב הַ''תִּפְאֶרֶת יִשְׂרָאֵל", שֶׁאַף עַל פִּי שֶׁיֵּשׁ לְהַקְדִּים שָׁלוֹם לְכָל אָדָם וְלִנְהֹג בּוֹ בְּכָבוֹד הָרָאוּי לוֹ, עִם כָּל זֶה מַזְהִיר אוֹתָנוּ הַתַּנָּא וְאוֹמֵר, שֶּׁאֵין לְהִתְחַבֵּר לְכָל אֶחָד. אָמְנָם יֵשׁ לִדְרוֹשׁ בִּשְׁלוֹמוֹ שֶׁל כָּל בֶּן תְמוּתָה, וְאַף לְכַבְּדוֹ וּלְהָאִיר לוֹ פָּנִים, אוּלָם אַל לָנוּ לְהִתְחַבֵּר לְכָל אֶחָד, אֶלָּא עָלֵינוּ לְהִתְחַבֵּר לַאֲרָיוֹת שֶׁהֵם הַתַּלְמִידֵי חֲכָמִים, וּלְהִתְרַחֵק מֵהַשּׁוּעָלִים שֶׁהֵם עַמֵּי הָאָרֶץ.

~ עוֹנְשׁוֹ שֶׁל מִי שֶׁלֹּא נַעֲשָׂה זָנָב לַאֲרָיוֹת

רַבּוֹתֵינוּ מְסַפְּרִים בְּמַסֶּכֶת מְגִלָּה (דַּף יג:), שֶׁכַּאֲשֶׁר בִּקֵּשׁ הַמֶּלֶךְ אֲחַשְׁוֵרוֹשׁ שֶׁוַּשְׁתִּי תָּבוֹא לַמִּשְׁתֶּה לְלֹא בְּגָדִים, אָכֵן רָצְתָה אוֹתָהּ מֵרִשְׁעַת לָבוֹא כָּךְ לַמִּשְׁתֶּה, אֶלָּא שֶׁבְּאוֹתָהּ שָׁעָה בָּא גַּבְרִיאֵל וְעָשָׂה לָהּ זָנָב, וְלָכֵן מֵאֲנָה לִבּוֹ. וּבְסוֹפוֹ שֶׁל דָּבָר כַּעַס עָלֶיהָ הַמֶּלֶךְ וַהֲרָגָהּ.

וְצָרִיךְ לְהָבִין, מַדּוּעַ עָשָׂה לָהּ הַמַּלְאָךְ גַּבְרִיאֵל דַּוְקָא "זָנָב", וּמַה הַמִּדָּה כְּנֶגֶד מִדָּה שֶׁיֵּשׁ בָּזֶה?

וְנִרְאָה בְּס''ד לְבָאֵר זֹאת עַל פִּי דִּבְרֵי מִשְׁנָתֵנוּ "הֱוֵי זָנָב לַאֲרָיוֹת וְאַל תִּהְיֶה רֹאשׁ לַשּׁוּעָלִים", וּפֵרֵשׁ רַשִׁ"י; טוֹב לָאָדָם לִהְיוֹת תַּלְמִיד לְמִי שֶׁהוּא טוֹב יוֹתֵר מִמֶּנּוּ כְּדֵי שֶׁיִּלְמַד מִמַּעֲשָׂיו, מֵאָשֵׁר לִהְיוֹת רֹאשׁ לַאֲנָשִׁים פּוֹחֲזִים וְרֵקִים.

וּלְפִי זֶה אֶפְשָׁר לְבָאֵר, שֶׁמֵּאַחַר שֶׁוַּשְׁתִּי הָיְתָה צְרִיכָה לִהְיוֹת זָנָב לִבְנוֹת יִשְׂרָאֵל, דְּהַיְנוּ לִהְיוֹת תַּלְמִידָה שֶׁלָּהֶם, כְּדֵי לִלְמֹד מִמַּעֲשֵׂיהֶם הַטּוֹבִים וּמִצְּנִיעוּתָם הַגְּדוֹלָה. אַךְ בִּמְקוֹם לִהְיוֹת זָנָב שֶׁלָּהֶן, הָיְתָה מִתְגַּדֶּלֶת עֲלֵיהֶם וּמְבַזָּה וּמַשְׁפִּילָה אוֹתָן, כְּפִי שֶׁאָמְרוּ חֲכָמֵינוּ זִכְרוֹנָם לִבְרָכָה בַּגְּמָרָא (שָׁם).

לְפִיכָךְ עָשָׂה לָהּ הַקָּדוֹשׁ בָּרוּךְ הוּא דַּוְקָא זָנָב, כְּדֵי לְהַשְׁפִּיל אוֹתָהּ בָּעַל כָּרְחָהּ, וְלִרְמֹז לָהּ שֶׁהַהַשְׁפָּלָה נִגְרְמָה לָהּ בִּגְלַל שֶׁלֹּא עָשְׂתָה עָצְמָה זָנָב לִבְנוֹת יִשְׂרָאֵל, שֶׁאִם הָיְתָה נַעֲשֵׂית לָהֶן זָנָב, הָיְתָה מַמְשִׁיכָה לְהִשָּׁאֵר בָּרֹאשׁ, וְלֹא הָיְתָה מֻזְמֶנֶת לְהַגִּיעַ לְלֹא בְּגָדִים לַמֶּלֶךְ אֲחַשְׁוֵרוֹשׁ.
**INDEX_WRITE=<p>
# מִשְׁנָה טז

{רַבִּי יַעֲקֹב אוֹמֵר, הָעוֹלָם הַזֶּה דּוֹמֶה לַפְּרוֹזְדוֹר בִּפְנֵי הָעוֹלָם הַבָּא. הַתְקֵן עַצְמְךָ בַּפְּרוֹזְדוֹר, כְּדֵי שֶׁתִּכָּנֵס לַטְּרַקְלִין:}

אָדָם שֶׁמֵּכִין אֶת עַצְמוֹ לִפְנֵי שֶׁיִּכָּנֵס לְאַרְמוֹן הַמֶּלֶךְ, יוּכַל לְהִכָּנֵס עִם רֹאשׁ מוּרָם לָאַרְמוֹן. אֲבָל אָדָם שֶׁלֹּא הִתְכּוֹנֶן כָּרָאוּי, אֲזַי תַּחְטֹף אוֹתוֹ בּוּשָׁה וּכְלִמָּה כְּשֶׁיַּגִּיעַ זְמַנּוֹ לְהִכָּנֵס אֶל אַרְמוֹן הַמֶּלֶךְ. כָּךְ גַּם מִי שֶׁלֹּא הֵכִין עַצְמוֹ בָּעוֹלָם הַזֶּה, כֵּיצַד יַעֲלֶה לָעוֹלָם הַזֶּה.

בְּסֵפֶר "אִמְרֵי יְחֶזְקֵאל" יֶשְׁנוֹ עַל כָּךְ מָשָׁל נָאֶה: לְעִתִּים אָנוּ רוֹאִים אָדָם זָר שֶׁמַּרְגִּישׁ רָעָב, וְנִכְנַס לְאוּלָם שְׂמָחוֹת לֶאֱכוֹל לְלֹא כָּל הַזְמָנָה, אָמְנָם בְּכָל מֵהֲלָךְ הָאֵרוּעַ הוּא אוֹכֵל, אַךְ הוּא לֹא נֶהֱנָה הֲנָאָה מֻשְׁלֶמֶת מֵהָאֹכֵל, מִשּׁוּם שֶׁתָּמִיד מְלַוָּה אוֹתוֹ הַרְגָּשָׁה לֹא נְעִימָה - "אֲנִי אוֹכֵל לֶחֶם שֶׁל חֶסֶד, אֲנִי יוֹדֵעַ שֶׁאֲנִי לֹא שַׁיָּךְ לְכָאן, וְאוּלַי עוֹד מְעַט וְיִזְרְקוּ אוֹתִי, זְמַן קָצַר בִּלְבַד אֲנִי יָכוֹל לֵהָנוֹת מֵהָאֹכֵל". 

כָּל הַזְּמַן הוּא יוֹשֵׁב בְּאִי נוֹחוּת עַל הַכִּסֵּא, מִתְנַדְנֵד מִצַּד אֶל צַד, וּמִדֵּי פַּעַם הוּא גַּם "פּוֹזֵל" עִם הָעֵינַיִם אֲחוֹרָה, כְּדֵי לִרְאוֹת אִם מִסְתַּכְּלִים עָלָיו בַּעֲלֵי הַשִּׂמְחָה. 

וְאוּלָם יֵשׁ אָדָם מִסּוּג אַחֵר לְגַמְרֵי. הוּא נִכְנַס לָאוּלָם הַחֲתֻנָּה עִם "רֹאשׁ מוּרָם" לְמַעְלָה, וְכָל כֻּלּוֹ שָׂמֵחַ וּבָטוּחַ בְּעַצְמוֹ, וּמַדּוּעַ? מִפְּנֵי שֶׁהוּא הֻזְמַן לַחֲתֻנָּה עַל פִּי דִּין, הוּא גַּם הֵבִיא עִמּוֹ מַתָּנָה יִקְרַת עֵרֶךְ, וְעוֹד זָרַק לְמֶלְצָרִים "טִיפּ" מִן הַצָּד, הוּא אוֹכֵל בְּהַנָּאָה מֻשְׁלֶמֶת בְּשִׂמְחָה, וְנֶהֱנָה מִכָּל רֶגַע בָּאֵרוּעַ, וּבַעַל הַשִּׂמְחָה חָפֵץ בִּיקָרוֹ.

הַנִּמְשָׁל; אוֹתָהּ הַרְגָּשָׁה בְּדִיּוּק נַרְגִּישׁ אָנוּ בְּאוּלָם הַתַּעֲנוּגִים הַנִּצְחִי שֶׁל הָעוֹלָם הַבָּא. הַקָּדוֹשׁ בָּרוּךְ הוּא בָּרָא בִּשְׁבִילֵנוּ אֶת גַּן עֵדֶן, וְהִבְטִיחַ לָנוּ שֶׁלְּכָל יִשְׂרָאֵל מֻבְטָח חֵלֶק בָּעוֹלָם הַבָּא, רַק מַה, כָּל אֶחָד יַרְגִּישׁ שָׁם הַרְגָּשָׁה אַחֶרֶת. 

יֶשְׁנָם אֲנָשִׁים שֶׁמֵּרֹב בּוּשָׁה יַסְתִּירוּ אֶת עַצְמָם בְּקֶרֶן זָוִית וְיֹאכְלוּ מֵהַצַּד, הֵם יַרְגִּישׁוּ כָּל הַזְּמַן שֶׁהֵם אוֹכְלִים לֶחֶם שֶׁל חֶסֶד, שְׁרִיחֲמוּ עֲלֵיהֶם, וְהִכְנִיסוּ אוֹתָם לְתוֹךְ אוּלָם הַמַּעֲדַנִּים רַק כְּדֵי לְהַשְׁקִיט אֶת רַעֲבוֹנָם. מֵרֹב בּוּשָׁה הֵם לֹא יַרְגִּישׁוּ כְּלָל מַה הֵם בּוֹלְעִים, תָּמִיד תְּלַוֶּה אוֹתָם הַהַרְגָּשָׁה שֶׁהֵם מִסְכְּנִים וּתְלוּיִים בְּחַסְדֵּי הַשֵּׁנִי, וּמִי יוֹדֵעַ מַה הַזְּמַן הַקָּצוּב לָהֶם שָׁם. 

אוּלָם אוֹתָם שֶׁטָּרְחוּ וְעָבְדוּ קָשֶׁה בְּקִיּוּם הַתּוֹרָה וְהַמִּצְווֹת, אֲזַי בּוֹא יָבוֹאוּ לָעוֹלָם הַבָּא עִם רֹאשׁ מוּרָם לְמַעְלָה, וְיֹאמְרוּ: מַגִּיעַ לָנוּ, נִתְבָּע אֶת חֶלְקֵנוּ בְּשָׂכָר, בְּפֶה מַלֵּא, וְלֹא נַרְגִּישׁ כְּלָל שֶׁמִּישֶׁהוּ "מֵרַחֵם" עָלֵינוּ פֹּה, וּמִמֵּילָא הֲנָאָתָם תִּהְיֶה מֻשְׁלֶמֶת.

~ צוֹחֵק מִי שֶׁצּוֹחֵק אַחֲרוֹן

[[מְסַפְּרִים]] עַל מֶלֶךְ אֶחָד שֶׁהָיוּ לוֹ שְׁלוֹשָׁה בָּנִים, וּכְשֶׁהִרְגִּישׁ שֶׁיּוֹם מוֹתוֹ מְמַשְׁמֵשׁ וּבָא, קָרָא לִשְׁלֹשֶׁת בָּנָיו וְאָמַר לָהֶם: בָּנַי הַיְּקָרִים רְצוֹנִי שֶׁאֶחָד מִכֶּם יְמַלֵּא אֶת מְקוֹמִי לְאַחַר מוֹתִי, וְעַל כֵּן עֲלֵיכֶם לָלֶכֶת וּלְהִסְתּוֹבֵב בָּעוֹלָם כְּדֵי לִלְמֹד חָכְמָה, וּמִי שֶׁיִּלְמַד וְיִהְיֶה לוֹ חָכְמָה וְיֵדַע רַב יוֹתֵר, הוּא יִּזְכֶּה לָשֶׁבֶת עַל כִּסְאִי לְאַחַר מוֹתִי.

שָׁמְעוּ זֹאת בָּנָיו, וְעָלוּ שְׁלָשְׁתָּם עַל סְפִינָה וְהִפְלִיגוּ בַּיָּם. וְהִנֵּה רוֹאִים הֵם בְּאֶמְצַע הַיָּם אִי גָּדוֹל וְיָפֶה מְאֹד, וְהֶחְלִיטוּ לָרֶדֶת עָלָיו. הֵם יָצְאוּ מֵהַסְּפִינָה, וְעָלוּ עַל הָאִי, וְהִנֵּה רָאוּ שְׁעָרִים גְּדוֹלִים, וּבַשְּׁעָרִים הָיוּ שׁוֹמְרִים שֶׁאָמְרוּ לָהֶם: רַשָּׁאִים אֹתָם לְהִכָּנֵס לָאִי וְלֶאֱכֹל וְלִשְׁתּוֹת כְּפִי שֶׁתַּחְפְּצוּ, וְהַכֹּל "לְלֹא תַּשְׁלוּם", אֲבָל אֵין לְהוֹצִיא מִחוּץ לָאִי אֲפִילּוּ גַּרְגִּיר אֶחָד שֶׁל אוֹכֵל וְכַדּוֹמֶה.

שָׂמְחוּ הָאַחִים, וְנִכְנְסוּ לָאִי, וְרָאוּ בּוֹ הַרְבֵּה אִילָנוֹת וַעֲצֵי מַאֲכָל מְיֻחָדִים בְּמִינָם, וְשֶׁפַע שֶׁל אוֹכֵל, וּנְהָרוֹת וּמַעַיְנוֹת נִפְלָאִים, וְכֶסֶף וְזָהָב מֻשְׁלָכִים בְּכָל עֵבֶר.

אֶחָד הָאַחִים הָיְתָה לוֹ תַּאֲוַת מָמוֹן, וְהֵחֵל לֶאֱסוֹף כֶּסֶף וְזָהָב, וּמִלֵּא שַׂקִּים וְאַרְגָּזִים כְּכָל שֶׁיָּכַל. הָאָח הַשֵּׁנִי הָיְתָה לוֹ תַּאֲוַת הָאֲכִילָה, וְהָיָה זוֹלֵל וְאוֹכֵל מִכָּל הַבָּא לַיָּד, מַמָּשׁ "לֹא פָּסֵק פּוּמֵיהּ מִלְּעִיסָה". אֲבָל הָאָח הַשְּׁלִישִׁי הָיָה חֲכַם יוֹתֵר, וְהָיָה בּוֹדֵק וּמִתְבּוֹנֵן בָּאִילָנוֹת הַיָּפִים, וְחוֹקֵר וְדוֹרֵשׁ כֵּיצַד הֵם נַעֲשׂוּ, וְכֵיצַד הַפֵּרוֹת גְּדֵלִים בְּצוּרָה יָפָה וּמְשֻׁפֶּרֶת בְּיוֹתֵר, וְהָיָה רוֹשֵׁם כָּל דָּבָר, כְּדֵי לָדַעַת כֵּיצַד לְשַׁפֵּר אֶת הַחַקְלָאוּת בְּאַרְצָם, וְהָיָה אוֹכֵל וְשׁוֹתֶה מְעַט, וּמַמְשִׁיךְ בַּחֲקִירוֹת. 

וְהִנֵּה, לְאַחַר שָׁבוּעַ מַגִּיעַ מִכְתַּב מֵהַמֶּלֶךְ שֶׁיַּחְזְרוּ לְאַרְמוֹנוֹ, וְלָכֵן הִתְכּוֹנְנוּ הָאַחִים לַעֲזֹב אֶת הָאִי. הָאָח הָרִאשׁוֹן שֶּׁאָסַף כָּל אוֹתוֹ הַזְּמַן כֶּסֶף וְזָהָב, הֶעְמִיס אֶת הַשַּׂקִּים הַמְלֵאִים עַל כְּתֵפָיו וּבָא לָצֵאת מִשַּׁעֲרֵי הָאִי, אַךְ לְצַעֲרוֹ תָּפְסוּ אוֹתוֹ שׁוֹמְרֵי הָאִי וְלָקְחוּ מִיָּדוֹ אֶת כָּל מַה שֶּׁאָסַף, מִפְּנֵי שֶּׁאֵין לְהוֹצִיא מִחוּץ לָאִי שׁוּם דָּבָר, וְלָכֵן עָלָה לַסְּפִינָה לְלֹא שׁוּם דָּבָר. 

הָאָח הַשֵּׁנִי שֶׁהִתְרַגֵּל לֶאֱכוֹל לְלֹא הַפְסָקָה, עָלָה לַסְּפִינָה וְהֵחֵל לָחוּשׁ בְּרָעָב, וּלְאַחַר זְמַן קָצַר "מֵת מֵרָעָב". וְהָאָח הַשְּׁלִישִׁי עָלָה לַסְּפִינָה עִם כָּל הַחֹמֶר שֶּׁאָסַף וְרָשַׁם בְּמֶשֶׁךְ אוֹתוֹ הַזְּמַן, וּכְשֶׁהִגִּיעַ לְאַרְמוֹן הַמֶּלֶךְ שָׁטַח בְּפָנָיו אֶת כָּל חָכְמָתוֹ וְסוֹדוֹתָיו, וּבָזֶה נִתְגַּדֵּל שְׁמוֹ מֵעַל כָּל אֶחָיו, וְזָכָה לָשֶׁבֶת עַל כִּסֵּא הַמַּלְכוּת שֶׁל אָבִיו.

[[הַנִּמְשָׁל הוּא:]] שְׁלוֹשֶׁת הָאַחִים כְּנֶגֶד שְׁלוֹשָׁה סוּגִים שֶׁל בְּנֵי אָדָם. יֶשְׁנָם אֲנָשִׁים שֶׁמְּבַלִּים רוֹב יְמֵיהֶם בָּאֲכִילָה וּשְׁתִיָּה, וּבְסוֹפוֹ שֶׁל דָּבָר לֹא לוֹקְחִים עִמָּם אֶת מַה שֶׁאָכְלוּ. וְיֶשְׁנָם שֶׁרוֹדְפִים אַחֲרֵי הַמָּמוֹן, וְאוֹתוֹ מָמוֹן נִשְׁאַר לַאֲחֵרִים [וּבַתַּלְמוּד יְרוּשַׁלְמִי אָמְרוּ: "אָדָם אוֹסֵף מָמוֹן בִּשְׁבִיל הַבַּעַל הַשֵּׁנִי שֶׁל אִשְׁתּוֹ"]. אוּלָם אוֹתוֹ הָאִישׁ שֶׁרוֹדֵף לָדַעַת אֶת ה' וְלִלְמֹד תּוֹרָה, הֲרֵי הוּא מֶלֶךְ הַמּוֹלֵךְ עַל תַּאֲווֹתָיו וְעַל יְצָרָיו וְהוּא הַמְּאֻשָּׁר הָאֲמִתִּי, וְעָלָיו נֶאֱמַר: "וַתִּשְׂחַק לְיוֹם אַחֲרוֹן".

וְיָדוּעַ מַה שֶׁאָמְרוּ חֲכָמֵינוּ זִכְרוֹנָם לִבְרָכָה בְּמַסֶּכֶת עֲבוֹדָה זָרָה (דַּף ג.): מִי שֶּׁטָּרַח בְּעֶרֶב שַׁבָּת יֹאכַל בְּשַׁבָּת, וּמִי שֶׁלֹּא טָרַח בְּעֶרֶב שַׁבָּת מַה יֹאכַל בְּשַׁבָּת? כְּלוֹמַר, מִי שֶׁטּוֹרֵחַ בָּעוֹלָם הַזֶּה, יִהְיֶה לוֹ מַה לֶאֱכוֹל בָּעוֹלָם הַבָּא, אֲבָל מִי שֶׁלֹּא טוֹרֵחַ כָּאן, אֲזַי לֹא יִהְיֶה לוֹ מַה לֶאֱכוֹל בָּעוֹלָם הַבָּא. וְחָבַל!!! 

~ לֹא לִשְׁכֹּחַ אֶת הַמַּפְתְּחוֹת

יֶשְׁנוֹ מָשָׁל מְפֻרְסָם, שֶׁיַּעֲזֹר לָנוּ לְהָבִין הֵיטֵב אֶת דִּבְרֵי מִשְׁנָתֵינוּ: הָיוּ שְׁלוֹשָׁה שֻׁתָּפִים, שֶׁשָּׂכְרוּ דִּירָה בְּקוֹמָה ה- 60 בְּבִנְיַן גוֹרֵד שְׁחָקִים. בַּיּוֹם הָיוּ עוֹבְדִים וּבָעֶרֶב הָיוּ מְבַלִּים.

יוֹם אֶחָד לְאַחַר בִּלּוּי מְשֻׁתָּף, חָזְרוּ בִּשְׁעַת לַיְלָה מְאֻחֶרֶת לְדִירָתָם, וּלְתִמְהֹנָם הוֹדִיעוּ לָהֶם שֶׁהַמַּעֲלִית מְקֻלְקֶלֶת... הַבְּרֵרָה הַיְּחִידָה הִיא לַעֲלוֹת 60 קוֹמוֹת בָּרֶגֶל... 

אָמַר הַשֻּׁתָּף הָרִאשׁוֹן, אֲנִי מוּכָן בְּעֶשְׂרִים הַקּוֹמוֹת הָרִאשׁוֹנוֹת לְבַדֵּחַ אֶתְכֶם, וְכָךְ לֹא נַרְגִּישׁ בַּמַּאֲמָץ. הַשֵּׁנִי אָמַר, אֲנִי מוּכָן לָשִׁיר לָכֶם שִׁירִים וּלְהַנְעִים אֶת זְמַנְּכֶם בְּעֶשְׂרִים הַקּוֹמוֹת הַבָּאוֹת. הַשְּׁלִישִׁי אָמַר, אֲנִי מוּכָן לְסַפֵּר לָכֶם סִפּוּרֵי מֶתַח וַעֲלִילָה בְּקוֹמוֹת הַנּוֹתָרוֹת.

וְאָכֵן, עֶשְׂרִים קוֹמוֹת רִאשׁוֹנוֹת עָבְרוּ חִישׁ מַהֵר, מֵרֹב צְחוֹק וּבִדּוּר. עֶשְׂרִים הַבָּאוֹת עָבְרוּ בְּקוֹל נְעִימָה וְזִמְרָה. אֶת הַקּוֹמוֹת הָאַחֲרוֹנוֹת עָבְרוּ עִם סִפּוּרִים מְסַמְּרֵי שֵׂעָר וְסִפּוּרִים עֲצוּבִים. 

כְּשֶׁהִגִּיעוּ לַקּוֹמָה ה- 59 הוֹדִיעַ לָהֶם הַשֻּׁתָּף הַשְּׁלִישִׁי: רַבּוֹתַיִי, יֵשׁ לִי לְסַפֵּר לָכֶם סִפּוּר עָצוּב מְאֹד שֶׁיַּצְלִיחַ לְהוֹרִיד לָכֶם דְּמָעוֹת מֵרֹב צַעַר וְיָגוֹן: שָׁכַחְנוּ אֶת הַמַּפְתֵּחַ שֶׁל הַדִּירָה לְמָטָּה בַּאוֹטוֹ!!! 

הַנִּמְשָׁל בָּרוּר עַד מְאֹד: עֶשְׂרִים שָׁנִים הָרִאשׁוֹנוֹת שֶׁל הָאָדָם, עוֹבְרוֹת עַל הָאָדָם בִּצְחוֹק וְקַלּוּת רֹאשׁ. עֶשְׂרִים שָׁנִים הַבָּאוֹת בְּשִׁירָה וְזִמְרָה וְשִׂמְחָה. מִכָּאן וָאֵלַךְ, בָּאוֹת שָׁנִים שֶׁל מֶתַח וַחֲרָדָה, וּלְאַחַר אֲרִיכוּת יָמִים וְשָׁנִים נוֹכָח אָדָם לָדַעַת אֶת הָאֱמֶת הַמָּרָה: אֶת הַמַּפְתְּחוֹת לָעוֹלָם הַבָּא שָׁכַח כָּאן לְמָטָּה בָּעוֹלָם הַזֶּה. מִי שֶׁלֹּא הֵכִין אֶת עַצְמוֹ כָּאן, לֹא יִהְיֶה לוֹ מַפְתֵּחַ כְּנִיסָה לְמַעְלָה...

~ כֻּלָּנוּ אוֹרְחִים בָּעוֹלָם הַזֶּה

מְסֻפָּר עַל אֶחָד מִגְּדוֹלֵי יִשְׂרָאֵל, שֶׁהִזְדַּמֵּן אֶל בֵּיתוֹ אוֹרֵחַ עָשִׁיר מִמְּדִינָה זָרָה. אוֹתוֹ אָדָם הִגִּיעַ כְּדֵי לִרְאוֹת אֶת מוֹסְדוֹת הַתּוֹרָה לָהֶם תָּרַם, וְהֶחְלִיט בְּאוֹתָהּ הִזְדַּמְּנוּת לְהִכָּנֵס אֵצֶל אוֹתוֹ אָדָם גָּדוֹל שֶׁשְּׁמוֹ יָצָא לְמֵרָחוֹק.

כְּשֶׁנִּכְנַס לְבֵיתוֹ, רָאָה לְתִמְהוֹנוֹ רִהוּט דָּל וְעָלוּב, בְּמִדָּה כָּזוֹ שֶׁלֹּא עָלְתָה עַל דַּעְתּוֹ שֶׁכָּךְ דָּר אָדָם מִן הַיִּשּׁוּב, וּבְוַדַּאי לֹא אָדָם מוּרָם מֵעַם כְּאוֹתוֹ גָּדוֹל.

שָׁאַל הָאוֹרֵחַ בִּפְלִיאָה: רַבִּי, אָדָם גָּדוֹל כְּמוֹתוֹ גָּר בַּבַּיִת לְלֹא רָהִיטִים, וְאַף לְלֹא רִהוּט מִינִימָאלִי כְּדֵי לְכַבֵּד אֶת אוֹרְחָיו. הֲכֵיצַד?

חִיֵּךְ אוֹתוֹ גָּדוֹל וְהֵשִׁיב: וְהֵיכָן רָהִיטָיו שֶׁל כְּבוֹדוֹ? מַדּוּעַ אֵינִי רוֹאֶה אוֹתוֹ מִתְרַוֵּחַ בְּכֻרְסָתוֹ הֲנָאָה? מַדּוּעַ אֵינוֹ מִכַּבְּדֵנִי בְּרָהִיטָיו הַיָּפִים?

הֵשִׁיב הָאוֹרֵחַ בִּתְמִיהָה: עוֹבֵר אוֹרַח אֲנִי כָּאן, וְלָמָּה לִי רָהִיטִים, יָבוֹא כְּבוֹדוֹ לְבֵיתִי, וְיִרְאֶה אֶת רָהִיטַי...

'אַף אֲנִי כֵּן', הֵשִׁיב אוֹתוֹ גָּדוֹל, 'גַּם אֲנִי עוֹבֵר אוֹרַח בְּזֶה הָעוֹלָם, יָבוֹא נָא מַר כְּבוֹדוֹ לְבֵיתִי הַמּוּכָן לִי בָּעוֹלָם הָעֶלְיוֹן, וְשָׁם תִּרְאֶה אֶת רָהִיטַי הַמְהֻדָּרִים וְהַנִּפְלָאִים'...
**INDEX_WRITE=<p>
# מִשְׁנָה יז

 {הוּא הָיָה אוֹמֵר, יָפָה שָׁעָה אַחַת בִּתְשׁוּבָה וּמַעֲשִׂים טוֹבִים בָּעוֹלָם הַזֶּה, מִכָּל חַיֵּי הָעוֹלָם הַבָּא. וְיָפָה שָׁעָה אַחַת שֶׁל קוֹרַת רוּחַ בָּעוֹלָם הַבָּא, מִכָּל חַיֵּי הָעוֹלָם הַזֶּה:}

הַגָּאוֹן מִוִּילְנָא זַצַ"ל כָּתַב דְּבָרִים נוֹרָאִים עַל חֶשְׁבּוֹן הַנֶּפֶשׁ שֶׁעוֹשֶׂה כָּל אֶחָד כְּשֶׁמּוֹלִיכִים אוֹתוֹ לַקֶּבֶר וְז''ל בְּעֵת שֶׁמּוֹלִיכִים אֶת הָאָדָם מִבֵּיתוֹ לְקִבְרוֹ, אָז תִּפָּקַחְנָה כָּל חוּשָׁיו, וְרוֹאֶה מַה שֶׁלֹּא הָיָה יָכוֹל לִרְאוֹת בְּעֵת חַיָּיו, וּמַרְאִים לוֹ עוֹנְשֵׁי הַגֵּיהִנֹּם וְתַעֲנוּגֵי הַגָּן עֵדֶן, וְרוֹאֶה אֵיךְ כִּלָּה יָמָיו בַּהֶבֶל, וְכָל כַּסְפּוֹ וּזְהָבוֹ אֲשֶׁר עָמָל עֲלֵיהֶם, לִצְנִינִים וּלְחוֹחִים בְּעֵינָיו, כִּי בַּעֲבוּרָם קָנָה לְנַפְשׁוֹ עוֹנְשֵׁי הַגֵּיהִנֹּם, וְגַם הִפְסִיד תַּעֲנוּגֵי הַגָּן עֵדֶן.

וְיִתְבּוֹנֵן אָז בְּשִׂכְלוֹ הַזַּךְ כַּמָּה תַּעֲנוּגֵי גַּן עֵדֶן הִפְסִיד בָּעוֹלָם הַזֶּה, כִּי יָפָה שָׁעָה אַחַת בִּתְשׁוּבָה וּמַעֲשִׂים טוֹבִים בָּעוֹלָם הַזֶּה מִכָּל חַיֵּי הָעוֹלָם הַבָּא, וְכַמָּה שָׁעוֹת הָיָה בְּכָל יְמֵי חַיָּיו אֲשֶׁר הָלְכוּ בְּבַטָּלָה, אֲשֶׁר בְּכָל שָׁעָה וְשָׁעָה הָיָה יָכוֹל לְהַרְוִיחַ גַּן עֵדֶן בְּתַעֲנוּגִים נִפְלָאִים, אֲשֶׁר עַיִן לֹא רָאֲתָה, וּמֵחֲמָת גֹּדֶל הַתְּשׁוּקָה אֲשֶׁר הוּא רוֹצֶה לְהִתְעַדֵּן שָׁם, וְהוּא אֵינוֹ יָכוֹל לְהִכָּנֵס לְשָׁם מֵחֲמַת שֶׁהוּא מְלֻכְלָךְ בְּצוֹאַת עֲוֹנוֹתָיו, הוּא מוּכָן לְהֵעָנֵשׁ בַּגֵּיהִנָּם בְּעוֹנְשִׁים קָשִׁים וּמָרִים, רַק כְּדֵי לָבוֹא אַחַר כָּךְ לְתַעֲנוּגֵי הַגָּן עֵדֶן. 

אֵין בְּכֹחַ אָדָם לְצַיֵּר גֹּדֶל שְׁבִירַת לִבּוֹ וְחַרֲטָתוֹ, וְאִם הָיָה לָאָדָם בָּעוֹלָם הַזֶּה אֶחָד מֵאֶלֶף אֲלָפִים חֵלֶק מֵהַצַּעַר שֶׁיֵּשׁ לוֹ שָׁם בָּעוֹלָם הַבָּא, יִהְיֶה מֻכְרָח לָמוּת מֵחֲמַת שֶׁלֹּא הָיָה יָכוֹל לִסְבֹּל גֹּדֶל הַצַּעַר, רַק בָּעוֹלָם הַבָּא נוֹתֵן לוֹ הַקָּדוֹשׁ בָּרוּךְ הוּא כֹּחַ שֶׁיּוּכַל לִסְבֹּל זֶה הַצַּעַר, וְאָז גּוֹדֶלֶת תְּשׁוּקָתוֹ שֶׁיִּתְּנוּ לוֹ רְשׁוּת לַחְזֹר לְבֵיתוֹ וְלַעֲסֹק בַּתּוֹרָה וַעֲבוֹדָה כָּל יְמֵי חַיָּיו, וְמְּמָרֶט שְׂעָרוֹת רֹאשׁוֹ, וְקוֹרֵעַ אֶת בְּשָׂרוֹ, וְאוֹמֵר: אוֹי לִי, אֵיךְ הֶחְלַפְתִּי עוֹלָם בְּתַעֲנוּגִים נִצְחִיִּים, עַל עוֹלָם הַחֹשֶׁךְ. וְהַצַּעַר הַזֶּה קָשֶׁה לוֹ מִצֵּל יִסּוּרֵי גֵּיהִנֹּם. יִשְׁמַע חֲכַם וְיוֹסֵף לֶקַח.

~ מַעֲלַת הַתְּשׁוּבָה

בּוֹרֵא עוֹלָם חָפֵץ שֶׁבָּנָיו יַחְזְרוּ בִּתְשׁוּבָה, כְּמוֹ הָאָב הַמְצַפֶּה וּמְיַחֵל לִרְאוֹת אֶת בָּנָיו הָאוֹבְדִים אֲשֶׁר נִמְצָאִים בְּשִׁבְיָהּ תַּחַת יָדָם שֶׁל אוֹיְבִים אַכְזָרִים. כַּמָּה שִׂמְחָה יֵשׁ לָאָב הֲרוֹאֶה אֶת בְּנוֹ שֶׁנִּפְדָּה מֵהַשְּׁבִי, וְלֹא לְחִנָּם אָמְרוּ רַבּוֹתֵינוּ בְּמַסֶּכֶת בְּרָכוֹת (דַּף לד:) שֶׁבְּמָקוֹם שֶׁבַּעֲלֵי תְּשׁוּבָה עוֹמְדִים צַדִּיקִים גְּמוּרִים לֹא יְכוֹלִים לַעֲמוֹד.

לְפָנֵינוּ מָשָׁל נִפְלָא שֶׁיַּמְחִישׁ לָנוּ אֶת הַדְּבָרִים: מַעֲשֵׂה בְּאָדָם עָשִׁיר גָּדוֹל שֶׁהָיָה יְרֵא שָׁמַיִם וְצַדִּיק, אוּלָם דָּבָר אֶחָד הָיָה חָסֵר לוֹ - יְלָדִים! בְּמֶשֶׁךְ שָׁנִים הִתְפַּלְּלוּ הוּא וְזוּגָתוֹ לְהִפָּקֵד בְּזֶרַע שֶׁל קָיְימָא, וְאָכֵן הַתְּפִלּוֹת הַמְרֻבּוֹת עֲלוּ לַמְּרוֹמִים, וּבְנֵי הַזּוּג נִפְקְדוּ לְעֵת זִקְנָה בְּבֶן זָכָר נֶחְמָד וְיָפֶה תֹּאַר.

אֶת הַשִּׂמְחָה אֲשֶׁר שָׂרְרָה בְּבֵיתָם לֹא נִתֵּן לְתָאֵר בְּמִלִּים. אֵין צֹרֶךְ לוֹמַר כִּי בְּנָם הָיָה עֲבוּרָם הַדָּבָר הֶחָשׁוּב בְּיוֹתֵר בְּעוֹלָמָם. כְּבַר בְּעוֹדוֹ תִּינוֹק הִשְׁפִּיעוּ עָלָיו רוֹב פִּנּוּק, וְגַם שֶׁגָּדַל וְנִכְנַס לְתַלְמוּד תּוֹרָה, הוּא הִתְבַּלֵּט תָּמִיד בִּבְגָדָיו וּבִשְׁאָר מוֹתָרוֹת אֲשֶׁר הוֹרָיו סִפְּקוּ לוֹ בְּשֶׁפַע, וְכַמּוּבָן שֶׁגַּם לְעֵת בַּחֲרוּתוֹ לֹא חָסְכוּ מִמֶּנּוּ דָּבָר. וְכָךְ גָּדַל הוּא לְיֶלֶד מְפֻנָּק, פִּנּוּק אֲשֶׁר הִשְׁחִית אֶת טִבְעוֹ.

הַהוֹרִים הַזְּקֵנִים טָעוּ כָּאָמוּר בַּטָּעוּת בָּהּ טָעוּ כְּבָר רַבִּים לְפָנָיו - פִּנְקוּ אוֹתוֹ וְצִיְּדוּ אוֹתוֹ בִּסְכוּמֵי כֶּסֶף גְּבוֹהִים, עַל מְנָת שֶׁיּוּכַל לִרְכֹּשׁ כָּל דָּבָר שֶׁיַּחְפֹּץ, וְדָבָר זֶה גָּרַם לַחֲבֵרִים רָעִים לְהִתְחַבֵּר אֵלָיו, וְכָךְ הָלַךְ הַבֵּן וְהִתְדַּרְדֵּר עַד שֶׁיָּצָא לְתַרְבּוּת רָעָה, וְהָיָה מְשׁוֹטֵט כָּל הַיּוֹם בָּרְחוֹבוֹת עִם אֲנָשִׁים רֵיקִים וּפוֹחֲזִים כְּמוֹתוֹ, וְהַהוֹרִים הַיְּקָרִים אֲשֶׁר תָּלוּ תִּקְווֹת מְרֻבּוֹת בִּבְנָם יַקִּירָם - לֹא יָדְעוּ אֶת נַפְשָׁם.

לְאַחַר תְּקוּפָה שֶׁל שִּׁבְרוֹן לֵב וְעָגְמַת נֶפֶשׁ, הִכְרִיעַ הַצַּעַר אֶת אִמּוֹ שֶׁל הַנַּעַר, וְהִיא נִפְטְרָה לְבֵית עוֹלָמָהּ. בַּלְּוָיָה עָמַד הַיֶּלֶד וְאָמַר קַדִּישׁ לְשֵׁם נִימוּס, מִבְּלִי רֶגֶשׁ אוֹ כַּוָּונָה, וְקַל הָיָה לְנָחֵשׁ כִּי יִהְיֶה זֶה הַקַּדִּישׁ הָאַחֲרוֹן אוֹתוֹ יֹאמַר בְּמַהֲלַךְ שְׁנַת הָאֵבֶל.

עָבַר שְׁנָתַיִם, וְהָאָב הַזָּקֵן הָחֵל מַרְגִּישׁ כִּי יוֹמוֹ קָרֵב וּבָא, וְעַל כֵּן הֶחְלִיט לִתְרֹם אֶת כָּל רְכוּשׁוֹ הֶעָצוּם עֲבוּר מוֹסְדוֹת צְדָקָה וָחֶסֶד, כְּדֵי שֶׁבְּנוֹ לֹא יְבַזְבֵּז אֶת כַּסְפּוֹ לְהוֹלֵלוּת וַעֲבֵרוֹת.

אוּלָם בְּצַוָּאָתוֹ הוֹתִיר לִבְנוֹ כַּמָּה אַלְפֵי דּוֹלָרִים, וְנָתַן לוֹ רְשׁוּת לְהִכָּנֵס לְבֵיתוֹ הַמְּפֹאָר פַּעַם אַחַת בִּלְבַד - בְּיוֹם הַשָּׁנָה הָרִאשׁוֹן לִפְטִירָתוֹ שֶׁל הָאָב. הַבֵּן לֹא נִרְאָה עָצוּב עַל כָּךְ שֶׁאָבִיו נִפְטַר, אֶלָּא הִמְשִׁיךְ לְחַיּוֹת חַיֵּי הוֹלֵלוּת וְרַאַוְתָנוּת, וּלְשׁוֹטֵט בַּשְּׁוָקִים וּבָרְחוֹבוֹת כְּאַחַד הָרֵיקִים וְהַפּוֹחֲזִים.

לְאַחַר חֹדֶשׁ יָמִים כִּלָּה הַבֵּן אֶת הַסְּכוּם אֲשֶׁר הוֹתִיר לוֹ אָבִיו בְּצַוָּאָתוֹ, וּמִכָּאן וְאֵילָךְ הוּא הָחֵל לִלְווֹת כְּסָפִים לְצֹרֶךְ מִלּוּי רְצוֹנוֹתָיו. בַּתְּקוּפָה הָרִאשׁוֹנָה הִלְווּ לוֹ בְּשִׂמְחָה, אוּלָם אַט אַט הֵחֵל מִצְטַמְצֵם מַעְגַּל הַמַּלְוִים, וּלְפֶתַע הוּא נֶאֱלָץ לְהִתְמוֹדֵד עִם תְּחוּשַׁת הַמַּחְסוֹר, אוֹתָהּ הוּא לֹא הִכִּיר מֵעוֹדוֹ. מֵהַדִּירָה שֶּׁשָּׂכַר, הִשְׁלִיכוּ אוֹתוֹ כַּאֲשֶׁר לֹא שִׁלֵּם שְׂכִירוּת, וּבַמַכּוֹלֶת לֹא הִסְכִּימוּ לִמְכּוֹר לוֹ בַּהֲקָפָה, וְכָךְ נֶאֱלָץ לִישׁוֹן בָּרְחוֹבוֹת וְלִמְצֹא אֶת מְזוֹנוֹ בֵּין פַּחֵי הַזֶּבֶל.

בַּתְּקוּפָה הָרִאשׁוֹנָה, נָהֲגוּ עִמּוֹ הַנּוֹשִׁים שֶׁהָיָה חַיָּב לָהֶם כֶּסֶף בַּעֲדִינוּת, אוּלָם בִּרְבוֹת הַיָּמִים פָּקְעָה סַבְלָנוּתָם, וּכְחֹדֶשׁ לִפְנֵי יוֹם הַשָּׁנָה לִפְטִירַת אָבִיו, הִגִּיעוּ אֵלָיו הַנּוֹשִׁים וְהִזְהִירוּהוּ אַזְהָרָה אַחֲרוֹנָה וְאָמְרוּ:

זוֹ הַפַּעַם הָאַחֲרוֹנָה בֹּא אָנוּ בָּאִים לִדְרוֹשׁ אֶת חוֹבֵנוּ. אָנוּ מִתְאַזְּרִים בְּסַבְלָנוּת רַק מִשּׁוּם שֶׁגִילִינוּ כִּי בְּיוֹם הַשָּׁנָה לִפְטִירַת אָבִיךָ, תּוּכַל לְהִכָּנֵס לְבֵית אָבִיךָ, וְאָנוּ מְקַוִּים שֶׁתִּמְצָא שָׁם כֶּסֶף כְּדֵי לִפְרֹעַ אֶת חוֹבוֹתֶיךָ. וְדַע לְךָ שֶׁאִם לֹא תְשַׁלֵּם אֶת חוֹבְךָ, רַע וּמַר יִהְיֶה גּוֹרָלְךָ! אָנוּ נִצְטַיֵּד בְּסַכִּינִים וְנַעֲשֶׂה בְּךָ שְׁפָטִים - אֶחָד יַחְתֹּךְ אֶת אָזְנֶךָ, וְאֶחָד אֶת יָדֶיךָ, עַד שֶׁתִּפַּח אֶת נִשְׁמָתְךָ...

וְהִנֵּה הִגִּיעַ הַיּוֹם הַמְּיֹעָד, עִם שַׁחַר הַשְׁכִּים הַבֵּן לְבֵית אָבִיו, שָׁם הִמְתִּינוּ לוֹ כְּבָר הַנּוֹשִׁים הָרַבִּים. הַשּׁוֹמֵר שֶׁשָּׁמַר עַל בֵּית אָבִיו, פָּתַח עֲבוּרוֹ אֶת הַשַּׁעַר וְהוּא נִכְנַס לְתוֹכוֹ, אַךְ לְהַפְתָּעָתוֹ מָצָא שֶׁהַבַּיִת רֵיק מִתְּכוּלָתוֹ.

הוּא הֵחֵל לַעֲבוֹר בֵּין הַחֲדָרִים, וְנִסָּה לְחַפֵּשׂ בַּחוֹרִים וּבַסְּדָקִים אוּלַי נוֹתַר שָׁם סְכוּם כֶּסֶף אוֹתוֹ יוּכַל לָתֶת לְנוֹשָׁיו, אַךְ לַשָּׁוְא, בְּכָל הַבַּיִת הוּא לֹא מָצָא מְאוּמָה, עַד אֲשֶׁר הִגִּיעַ אֶל חֶדֶר לִמּוּדוֹ שֶׁל אָבִיו. בַּחֶדֶר זֶה נִרְאָה כְּאִלּוּ אִישׁ לֹא נָגַע, וְעַל הַשֻּׁלְחָן שֶׁבּוֹא הָיָה אָבִיו יוֹשֵׁב וְלוֹמֵד, נִצְּבָה לָהּ מַעֲטָפָה וְעָלֶיהָ הָיָה רָשׁוּם: "עֲבוּר בְּנִי יְחִידִי הַיָּקָר לִי מִכָּל"...

בְּיָדַיִם רוֹעֲדוֹת פָּתַח אֶת הַמַּעֲטָפָה, וּמוֹצֵא בָּהּ מִכְתַּב מֵאָבִיו. וְכָךְ כָּתַב לוֹ אָבִיו לִפְנֵי מוֹתוֹ:   

בְּנִי יַקִּירִי, אֶת הַמִּכְתָּב הַזֶּה אַתָּה קוֹרֵא בְּוַדַּאי בְּיוֹם הַשָּׁנָה לְפְטִירָתִי. אֲנִי כְּבָר לֹא בַּחַיִּים, נָבִיא מֵעוֹלָם לֹא הָיִיתִי, אֲבָל אֲנַסֶּה לְתָאֵר אֶת מַצָּבְךָ כְּפִי שֶׁאֲנִי רוֹאֶה בְּעֵינֵי רוּחִי.

וּבְכֵן, אֲנִי מְתָאֵר לְעַצְמִי כִּי אֶת הַכֶּסֶף אֲשֶׁר הִתַּרְתִּי לְךָ - כִּלִּיתָ תּוֹךְ זְמַן קָצַר, לְאַחַר מִכֵּן הִתְחַלְתָּ לִלְווֹת כְּסָפִים מִיְּדִידֶיךָ, וְכַמּוּבָן לֹא הָיְתָה לְךָ אֶפְשָׁרוּת לְשַׁלְּמָם. אֲנִי מְתָאֵר לְעַצְמִי כִּי בְּרֶגַע זֶה מַמָּשׁ, מַמְתִּינִים לְךָ מִחוּץ לַבָּיִת כָּל נוֹשֵׁךָ, וּמְאַיְּמִים עָלֶיךָ אִיּוּמִים שֶׁאִם לֹא תְשַׁלֵּם אֶת חוֹבוֹתֶיךָ, הֵם יַעֲשׂוּ בְּךָ שְׁפָטִים, אוֹי לָהּ לְאוֹתָהּ בּוּשָׁה וְאוֹי לָהּ לְאוֹתָהּ כְּלִמָּה.

עַל כֵּן, מְבַקֵּשׁ אֲנִי מִמְּךָ שֶׁתִּכָּנֵס לַחֶדֶר הַסָּמוּךְ, שָׁם תִּמְצָא דְּבַר מַה אֲשֶׁר יִפְתֹּר לְךָ אֶת כָּל בַּעֲיוֹתֶיךָ, וִישַׁחְרֵר אוֹתְךָ מִכָּל הַצָּרוֹת, הֵכַנְתִּי לְךָ שָׁם חֶבֶל תְּלִיָּה... תְּלֵה אֶת עַצְמְךָ בְּנִי, וְשִׂים קֵץ לִתְלָאוֹתֶיךָ... לְפָחוֹת תְּהֵא מִיתָתְךָ מְכֻבֶּדֶת מִבְּלִי יִסּוּרִים וּבִזְיוֹנוֹת...

אַל נָא תִּכְעַס עָלַי בְּנִי יַקִּירִי, אַל תַּחְשֹׁב אֲפִילּוּ לְרֶגַע שֶׁמִּתּוֹךְ אַכְזָרִיּוּת פָּעַלְתִּי כַּאֲשֶׁר הֶחְלַטְתִּי לְהוֹתִיר אֶת כָּל כַּסְפִּי לַאֲחֵרִים. דַּע לְךָ, כִּי יָדַעְתִּי שֶׁלֹּא יַעֲזֹר לְךָ אֲפִילּוּ אִם הוֹתַרְתִּי לְךָ אֶת כָּל כַּסְפִּי, מִפְּנֵי שֶׁמֵּרֹב פְּזִיזוּתְךָ, הָיִיתָ מְכַלֶּה וּמְבַזְבֵּז אֶת כָּל מָמוֹנִי לַהֶבֶל וְלָרִיק. וְלָכֵן עֲבוֹר לַחֶדֶר הַשֵּׁנִי וְשִׂים קֵץ לְחַיֶּיךָ, רַק אַל תִּשְׁכַּח לְהִתְוַדּוֹת עַל חֲטָאֶיךָ לִפְנֵי מוֹתְךָ...

הַבֵּן עָבַר לַחֶדֶר הַסָּמוּךְ, וּמָצָא שָׁם חֶבֶל תְּלִיָּה. עָלָה עַל הַכִּסֵּא וְכָרַךְ אֶת הַחֶבֶל סְבִיב צַוָּארוֹ, וְהֵחֵל לְמַלְמֵל אֶת מִילוֹת הַוִּדּוּי בִּדְמָעוֹת שָׁלִישׁ, וּלְאַחַר מִכֵּן קָפַץ מֵהַכִּסֵּא.

אַךְ לְתַדְהֵמָתוֹ הַחֶבֶל נִתַּק מִמְּקוֹמוֹ, וְהוּא נָפַל עַל הַקַּרְקַע. וְהִנֵּה רָאָה פֶּתֶק נוֹסַף נוֹפֵל מִתִּקְרַת הַבַּיִת, וְשָׁם הָיָה כָּתוּב: לִבְנִי הַיְקָר, לְאַחַר שֶׁגִילִיתַ אֶת טָעוּתְךָ וְחָזַרְתָּ בִּתְשׁוּבָה בְּלֶב שָׁלֵם, שׁוּב אֵין הַקָּדוֹשׁ בָּרוּךְ הוּא חָפֵץ בְּמוֹתְךָ, אֶלָּא שָׂמֵחַ הוּא שֶׁקִּבַּלְתָּ עַל עַצְמְךָ לְהִשְׁתַּנּוֹת וּלְהַתְחִיל דַּף חָדָשׁ בַּחַיִּים.

וְכָעֵת אֲגַלֶּה לְךָ סוֹד שֶׁיַּעֲשֶׂה אוֹתְךָ מְאֻשָּׁר. בְּפִנַּת הַחֶדֶר יֵשׁ בְּלִיטָה רְפוּיָה, וְשֵׁם מֻסְתָּר אוֹצַר גָּדוֹל מְאֹד, לֵךְ וְקַח אוֹתוֹ, וְשַׁלֵּם אֶת חוֹבוֹתֶיךָ, וְהַתְחֵל אֶת חַיֶּיךָ בַּדֶּרֶךְ הַיְשָׁרָה וְהַטּוֹבָה, לְלֹא חַיֵּי הוֹלֵלוּת וְהֶפְקֵרוּת.

הַנִּמְשָׁל בָּרוּר - הַקָּדוֹשׁ בָּרוּךְ הוּא אֵינוֹ חָפֵץ בְמוֹתוֹ שֶׁל הָרָשָׁע, אֶלָּא רוֹצֶה הוּא שֶׁיַּחְזוֹר בִּתְשׁוּבָה, וְאָז יְקַבֵּל מֵאֵת ה' אֶת האוֹשֶׁר הַגָּדוֹל בְּיוֹתֵר, וְיִהְיֶה לוֹ גַּם חַיֵּי עוֹלָם הַזֶּה וְגַם חַיֵּי עוֹלָם הַבָּא. אֲבָל אִם אֵין הָאָדָם חָפֵץ לְשַׁנּוֹת אֶת דַּרְכּוֹ הָרָעָה, אֲזַי מְחַכִּים לוֹ הַרְבֵּה נוֹשִׁים שֶׁעֲתִידִים לִפְרוֹע מִמֶּנּוּ אֶת כָּל הַחוֹבוֹת שֶׁצָבַר פֹּה בָּעוֹלָם הַזֶּה. אֲשֶׁר הָאִישׁ אֲשֶׁר יוֹדֵעַ לְנַצֵּל הִזְדַּמְּנוּת פָּז כָּזֹאת - לַחֲזוֹר בִּתְשׁוּבָה וְלַעֲלוֹת בְּדֶרֶךְ הַיְשָׁרָה הַמוֹבִילָה אֶל הָאוֹשֶׁר הָאֲמִיתִי.

@ יָפָה שָׁעָה שֶׁל תּוֹרָה וּמַעֲשִׂים טוֹבִים בָּעוֹלָם הַזֶּה

בְּסֵפֶר "זְקֵנֶיךָ וְיֹאמְרוּ לָךְ", הֵבִיא סִפּוּר בְּשֵׁם הַמַּגִּיד מִקֶּלֶם: יוֹם אֶחָד יָצָא כְּרוּז גָּדוֹל בָּרָקִיעַ, הַמְבַשֵּׂר וְאוֹמֵר: עֲיָרָה פְּלוֹנִית וּפְלוֹנִית נִמְצָאוּ זַכָּאִים, וְעַל כֵּן מַגִּיעַ לָהּ שָׂכָר מְיֻחָד, וּמַהוּ הַשָּׂכָר?

יוֹצֵא הַכָּרוֹז וְאוֹמֵר: נוֹתְנִים אָנוּ בָּזֶה שָׂכָר לְכָל הַנְשַׁמּוֹת שֶׁבָּעוֹלָם הָאֱמֶת שֶׁגָּרוּ בְּאוֹתָהּ קְהִלָּה לְמִן הַיּוֹם שֶׁנּוֹסְדָה וְעַד הַיּוֹם - "שָׁעָה אַחַת שֶׁל חַיִּים", כֻּלָּם יָקוּמוּ לִתְחִיָּה לְשָׁעָה אַחַת, וְאַחַר כָּךְ יָשׁוּבוּ אֶל עֲפָרָם.

הַשָּׁעָה הַיְעוּדָהּ הִגִּיעָה. רַעַשׁ וַהֲמוּלָה בַּשָּׁמַיִם, כָּל הַנְשַׁמּוֹת שֶׁל אוֹתָהּ עֲיָרָה נִקְבְּצוּ וְהִתְאַסְּפוּ, וְהֵכִינוּ עַצְמָם לְקַבֵּל אֶת הַשָּׂכָר הָאָמוּר. מוּבָן שֶׁתּוֹשְׁבֵי הָעֲיָרָה הַחַיִּים בָּאָרֶץ, לֹא יוֹדְעִים דָּבָר מִכָּל זֶה. 

הַשָּׁעָה עֶשֶׂר בַּבֹּקֶר, וְאָזְנֵיהֶם שֶׁל בְּנֵי הָעֲיָרָה הַחַיִּים נְחְרֶשׁוּ מִן הָרַעַשׁ. כֻּלָּם נִתְקְפוּ בֶּהָלָה וּפַחַד שֶׁל רַעַשׁ מוּזָר, עַד מְהֵרָה הִתְפַּשְּׁטָה לָהּ הַשְּׁמוּעָה וְעָשְׂתָה לָהּ כְּנָפַיִם. בֵּית הַקְּבָרוֹת הַשּׁוֹכֵן בִּקְצֵה הָעֲיָרָה, הָיָה הוֹמֶה אָדָם. בְּפַחַד וּבְהִתְרַגְּשׁוּת רָצוּ כָּל בְּנֵי הָעֲיָרָה לִרְאוֹת אֶת מַחֲזֵה הַפֶּלֶא.

כְּכָל שֶׁהִתְקָרְבוּ יוֹתֵר וְיוֹתֵר אֶת בֵּית הַקְּבָרוֹת, הֻבְהַר לָהֶם שֶׁהַמֵּתִים קָמוּ מִקִּבְרֵיהֶם לְבוּשִׁים בְּתַכְרִיכִים לְבָנִים. 

וְאָז הַשְּׁאָגָה הָרִאשׁוֹנָה פִּלְּחָה אֶת הָאֲוִיר: הִנֵּה סַבָּא, הִנֵּה סַבָּא, שׁוֹאֵג אָדָם שֶׁהִגִּיעַ רִאשׁוֹן לַמָּקוֹם בְּהִתְרַגְּשׁוּת. וְהִנֵּה אֲבִי הַסַּבָּא, נִשְׁמַעַת קְרִיאָה נוֹסֶפֶת. וְהִנֵּה... וְהִנֵּה... 

אַט אַט כֻּלָּם הִתְקָרְבוּ וְרָאוּ אֶת כָּל מַכָּרֵיהֶם וּקְרוֹבֵיהֶם מִסְפַּר דּוֹרוֹת אֲחוֹרָה. וְהִנֵּה בְּעוֹד שֶׁבְּנֵי הָאָדָם הַחַיִּים שׁוֹאֲגִים בְּהִתְרַגְּשׁוּת וְהוֹלְכִים בִּמְרוּצָה לָתֶת שָׁלוֹם לִקְרוֹבֵיהֶם, אֵצֶל הַמֵּתִים קּוֹרֶה בְּדִיּוּק אֶת הַהֵפֶךְ, כְּאִלּוּ הֵם לֹא מַכִּירִים אַף אֶחָד, וּבִמְקוֹם לְהַגִּיד שָׁלוֹם, הֵם פּוֹנִים וְאוֹמְרִים: מַה אַתֶּם רוֹצִים? תְּנוּ לָנוּ לַעֲבוֹר וְלָלֶכֶת, זוּזוּ!!

אֶחָד הַמֵּתִים נֶעְצָר לְרֶגַע, וְהִסְבִּיר לִקְרוֹבוֹ שֶׁדָּהַר אַחֲרָיו: נָתְנוּ לָנוּ שָׁעָה אַחַת לִחְיוֹת מֵהַשָּׁעָה עֶשֶׂר עַד הַשָּׁעָה אַחַת עֶשְׂרֵה בִּלְבַד, וּכְבָר עֶשֶׂר וְשָׁלוֹשׁ דַּקּוֹת וְאַתֶּם מְעַכְּבִים אוֹתָנוּ, עָלֵינוּ לְנַצֵּל אֶת הַזְּמַן, אָנוּ רָצִים לְבֵית הַכְּנֶסֶת הַקָּרוֹב בְּיוֹתֵר לַחֲטוֹף וְלַחְטֹף...

וְאָז הֵבִינוּ כֻּלָּם, שֶׁלֹּא תְּחִיַּת הַמֵּתִים הָיְתָה כָּאן, אֶלָּא תְּחִיָּה זוֹ לְשָׁעָה חוֹלֶפֶת בִּלְבַד, וְאֵין זְמַן כָּעֵת לְנַשֵּׁק נְכָדִים וּקְרוֹבִים. רָצִים כֻּלָּם בְּבֶהָלָה לְבָתֵּי מִדְרַשׁ שֶׁל הָעֲיָרָה אֲשֶׁר הִתְמַלְּאוּ עַד אֶפֶס מָקוֹם, וּבְעוֹד בְּנֵי הַקְּהִלָּה הַחַיִּים מְנַסִּים לְעַכֵּל אֶת הַמִּתְרַחֵשׁ, כְּבָר הָיוּ כָּל הַמֵּתִים רְחוֹקִים מֵעֵינֵיהֶם, כֻּלָּם נֶעֶלְמוּ בֵּין קִירוֹת בָּתֵּי הַמִּדְרָשׁ שֶׁל הָעֲיָרָה, לֹא נוֹתַר לִבְנֵי הָאָדָם הַחַיִּים אֶלָּא לִצְעֹד אַחֲרֵיהֶם, וְלַחֲזוֹת בְּמוֹ עֵינֵיהֶם בַּמֶּה שֶׁהִתְרַחֵשׁ.

הַשָּׁעָה כְּבָר עֶשֶׂר וְעֶשֶׂר עֶשֶׂר דַּקּוֹת יְקָרוֹת מִפָּז כְּבָר חָלְפוּ, וַעֲדַיִן לֹא כָּל הַמֵּתִים מָצְאוּ סֵפֶר לַהֲגוֹת בּוֹ, וְהַמַּחֲזֶה הָיָה נּוֹרָא. בְּבֵית הַכְּנֶסֶת עוֹמְדִים אֲנָשִׁים בְּתַכְרִיכִים לְבָנִים, וְכָל אֲרוֹנוֹת הַסְּפָרִים הִתְרוֹקנוּ וְלֹא נִשְׁאַר אֲפִילּוּ סֵפֶר אֶחָד שֶׁלֹּא בָּא לִידֵי שִׁמּוּשׁ. 

כַּמּוּבָן שֶׁאַף אֶחָד לֹא חִפֵּשׂ מָקוֹם מְרֻוָּח לִישִׁיבָה, שׁוּם דָּבָר לֹא עִנְיֵן אוֹתָם מִלְּבַד שֶׁיִּהְיֶה סֵפֶר קוֹדֶשׁ בְּיָדָם כְּדֵי לַחֲטוֹף וְלַחְטֹף עוֹד מִילָה שֶׁל תּוֹרָה. 

שָׁעוֹן בֵּית הַכְּנֶסֶת כְּבַר מַרְאֶה עַל הַשָּׁעָה עֶשֶׂר שְׁלוֹשִׁים וַחֲמֵשׁ, כֻּלָּם בְּלַחַץ אֵיךְ לְנַצֵּל שִׁשִּׁים שְׁנִיּוֹת בְּכָל דַּקָּה. הַשָּׁעָה כְּבַר רֶבַע לְאֶחָד עֶשְׂרֵה, וְכָךְ עוֹבֶרֶת לָהּ דַּקָּה וְעוֹד דַּקָּה.

וְהִנֵּה הָיָה אֶחָד שֶׁהִבְחִין בְּשָׁעָה הַמִּתְקַדֶּמֶת, וְדָפַק עַל הַבִּימָה, וְשָׁאַג: הַשָּׁעָה כְּבָר עֲשָׂרָה לְאַחַת עֶשְׂרֵה, לְהִתְחַזֵּק בְּלִמּוּד... וְהַקּוֹלוֹת גָּבְרוּ בְּיֶתֶר שְׂאֵת וְיֶתֶר עוֹז בְּכֶפֶל כִּפְלַיִם.

הַלֵּב דּוֹפֵק וְהַמֶּתַח קוֹרֵעַ שְׁחָקִים - נוֹתְרוּ שֵׁשׁ דַּקּוֹת, נוֹתְרוּ שְׁתַּיִם וַחֲצִי דַּקּוֹת, "קוֹלוֹת וּבְרָקִים" שֶׁל לִמּוּד עִם נִצּוּל מֵרַבִּי שֶׁל הַזְּמַן. נוֹתְרוּ עֶשֶׂר שְׁנִיּוֹת, תֵּשַׁע, שְׁמוֹנֶה, שֶׁבַע... הַבְּכִיּוֹת שֶׁנִּשְׁמְעוּ וְקוֹלוֹת הַלִּמּוּד רַק גָּבְרוּ וְהָלְכוּ.

נוֹתְרוּ אַרְבַּע שְׁנִיּוֹת, שָׁלוֹשׁ, שְׁתַּיִם, עַד סוֹף הַשְּׁנִיָּה הָאַחֲרוֹנָה הִמְשִׁיכוּ לִלְמֹד, וּלְאַחַר מִכֵּן כּוּלָּם שָׁבוּ לִמְנוּחוֹת, דַּי שֶׁקֶט.

הַשָּׁעָה הִסְתַּיְּמָה לְאַחַר שְׁנוּצְלָה עַד תֹּם, הַמֵּתִים מִלְאוּ אֶת נַפְשָׁם בְּאוֹצָרוֹת נֵצַח שֶׁל עַשְׂרוֹת אַלְפֵי חֶלְקִיקֵי שְׁנִיּוֹת מְלֵאִים וּגְדוּשִׁים בַּמִּצְווֹת, וְתַלְמוּד תּוֹרָה, תְּפִלָּה וּתְשׁוּבָה. שָׁבוּ לַעֲפָרָם מְדֻשְּׁנֵי עֹנֶג, לְמּוּל עֵינֵיהֶם הַפְּעוּרוֹת שֶׁל יַקִּירֵיהֶם.

הַמַּגִּיד מִקֶּלֶם עוֹצֵר לִשְׁנִיָּה קַלָּה, וּ"מַצְלִיף" אֶת הַמִּשְׁפָּט הָאַחֲרוֹן הַמְמַצֶּה וְהַמְסַכֵּם: "הַקְשִׁיבוּ הֵיטֵב, וּמַה גָּרוּעַ בְּכָךְ שֶׁאָנוּ חַיִּים יוֹתֵר מִשָּׁעָה אַחַת, מַדּוּעַ שֶׁיֵּלֵךְ זְמַנֵּנוּ לָרִיק רַק מִשּׁוּם שֶׁיֵּשׁ לוֹ אֶת הַשָּׁעָה הַיְקָרָה הַזּוֹ עֶשְׂרִים וְאַרְבַּע שָׁעוֹת בְּכָל יוֹם, שְׁלוֹשִׁים יָמִים בְּחֹדֶשׁ"...

~ מַה נֶחְשָׁב לְקוֹרַת רוּחַ בָּעוֹלָם הַבָּא

כָּתוּב בְּסֵפֶר "נוֹטְרֵי אָמֵן": בְּשֵׁם תַּלְמִידֵי הַסַּבָּא מִקֶּלֶם: בְּאַחַת מִשִּׂיחוֹתָיו שֶׁל הַסַּבָּא בְּלֵיל שָׁבוּעוֹת, כְּשֶׁרָצָה הַסַּבָּא לְעוֹרֵר אֶת בְּנֵי הַיְּשִׁיבָה לְחִזּוּק בַּתּוֹרָה, פָּתַח בְּמִשְׁנָה בְּאָבוֹת וְאָמַר: "יָפָה שָׁעָה אַחַת שֶׁל קוֹרַת רוּחַ בָּעוֹלָם הַבָּא מִכָּל חַיֵּי עוֹלָם הַזֶּה", הוּא הִמְשִׁיךְ וְשָׁאַל, עֲבוּר מַה זוֹכִים לְקוֹרַת רוּחַ בָּעוֹלָם הַבָּא?

שֶׁמָּא תֹאמְרוּ עֲבוּר אֲמִירַת "בָּרוּךְ הוּא וּבָרוּךְ שְׁמוֹ"?! חַס וְשָׁלוֹם, הֵשִׁיב הַסַּבָּא, עֲבוּר "בָּרוּךְ הוּא וּבָרוּךְ שְׁמוֹ" הֲרֵי זוֹכֶה הָאָדָם לִתֵּן שֶׁבַח לְבוֹרֵא עוֹלָם, וּבַעֲבוּר זֶה כָּל הָעוֹלָם וְכָל הַהֲנָאוֹת לֹא יוּכְלוּ לְמַלְּאוֹת אֶת שְׂכָרוֹ, וּכְדַאי הָיָה לְהַקָּדוֹשׁ בָּרוּךְ הוּא לִבְרֹא אֶת הָעוֹלָם לְמֶשֶׁךְ שֵׁשֶׁת אֲלָפִים שָׁנָה, רַק כְּדֵי שֶׁיְּהוּדִי אֶחָד יִּזְכֶּה לַעֲנוֹת "בָּרוּךְ הוּא וּבָרוּךְ שְׁמוֹ" פַּעַם אַחַת!

אֶלָּא לְקוֹרַת רוּחַ, זוֹכֶה אָדָם שֶּׁשָּׁכַב בְּצוּרַת אַפְּרַקְדָּן [עַל הַבֶּטֶן אוֹ עַל הַגַּב], וְנִזְכַּר בְּ"שִׁוִּיתִי ד' לְנֶגְדִּי תָּמִיד", וּמִתְיַשֵּׁב מִיַּד בְּאֵימָה. וְכֵן מִי שֶׁיָּשַׁב עַל כִּסֵּא בְּצוּרָה זְקוּפָה, וּכְשֶׁנִּזְכַּר שֶּׁבּוֹרֵא עוֹלָם נִצָּב מוּלוֹ, יוֹשֵׁב עַל הַכִּסֵּא בַּעֲנָוָה, עַל כָּךְ אָמְרוּ בַּמִּשְׁנָה "יָפָה שָׁעָה אַחַת שֶׁל קוֹרַת רוּחַ בָּעוֹלָם הַבָּא".
**INDEX_WRITE=<p>
# מִשְׁנָה יח

{ רַבִּי שִׁמְעוֹן בֶּן אֶלְעָזָר אוֹמֵר, אַל תְּרַצֶּה אֶת חֲבֵרְךָ בִּשְׁעַת כַּעֲסוֹ, וְאַל תְּנַחֲמֶנּוּ בְּשָׁעָה שֶׁמֵּתוֹ מֻטָּל לְפָנָיו, וְאַל תִּשְׁאַל לוֹ בִּשְׁעַת נִדְרוֹ, וְאַל תִּשְׁתַּדֵּל לִרְאוֹתוֹ בִּשְׁעַת קַלְקָלָתוֹ: }

@ אַל תִּשְׁתַּדֵּל לִרְאוֹת אֶת חֲבֵרְךָ בִּשְׁעַת קַלְקָלָתוֹ

בַּמִּדְרָשׁ יַלְקוּט שִׁמְעוֹנִי שָׁאָלוּ, מִנַּיִן אַתָּה לַמֵּד כֵּן? מֵאָדָם הָרִאשׁוֹן וְחַוָּה שֶׁאָכְלוּ מֵעֵץ הַדַּעַת, וְיָדְעוּ כִּי עֵרוּמִים הֵם, בְּאוֹתָהּ שָׁעָה לֹא נִגְלָה עֲלֵיהֶם הַקָּדוֹשׁ בָּרוּךְ הוּא, אֶלָּא לְאַחַר שֶׁתָּפְרוּ עָלֶה תְּאֵנָה וַעֲשׂוּ לָהֶם חֲגוֹרוֹת, אַחַר כָּךְ שָׁמְעוּ אֶת קוֹל ה' מִתְהַלֵּךְ בַּגָּן לְרוּחַ הַיּוֹם, וְזֹאת כְּדֵי שֶׁלֹּא יִתְבַּיְּשׁוּ בִּשְׁעַת קַלְקָלָתָם.

הַגָּאוֹן רַבִּי יִצְחָק אֶלְחָנָן רַבָּה שֶׁל קוֹבְנָא, הָיָה הוֹלֵךְ לְבֵית הַמִּדְרָשׁ בְּשַׁבָּת, יָחַד עִם מַזְכִּירוֹ הָרַב רַבִּי יַעֲקֹב לִיפְשִׁיץ, רָאָה מֵרָחוֹק יְהוּדִי אֶחָד הוֹלֵךְ לִקְרָאתוֹ וְסִיגַרְיָה בְּפִיו, כְּשֶׁהִתְקָרֵב מְעַט הָאִישׁ הַהוּא וְהִבְחִין בְּרַבִּי יִצְחָק אֶלְחָנָן, הִשְׁלִיךְ מִיַּד אֶת הַסִּיגַרְיָה מִיָּדוֹ, לְבַל יִרְאֵהוּ הָרַב בְּקַלְקָלָתוֹ, וּכְשֶׁנִּפְגַּשׁ עִם רַבִּי יִצְחָק אֶלְחָנָן, הִקְדִּימוֹ הָרַב בְּבִרְכַּת "שַׁבָּת שָׁלוֹם", וְהַלָּה עָנָה שַׁבָּת שָׁלוֹם בְּכֹבֶד רֹאשׁ כְּרָאוּי.

לְאַחַר שֶּׁהָלְכוּ מִשָּׁם, הִתְרַגֵּז רַבִּי יַעֲקֹב לִיפְשִׁיץ וְטָעַן, רַבֵּנוּ! הֲלֹא רָאָה מֵרָחוֹק שֶׁהָאִישׁ הַהוּא הָיָה מְעַשֵּׁן סִיגַרְיָה בְּשַׁבָּת, וְהָיָה צָרִיךְ לִנְזוֹף בּוֹ וּלְהַטִיף לוֹ מוּסַר, וְלֹא הָיָה לְרַבֵּנוּ לְהַקְדִּים לוֹ "שַׁבָּת שָׁלוֹם".

הַחֲזִיר לוֹ רַבִּי יִצְחָק אֶלְחָנָן: אֲנִי סָבוּר שֶׁכַּאֲשֶׁר הִקְדַּמְּתִּי לוֹ "שַׁבָּת שָׁלוֹם", נִרְאָה שֶׁחִשֵּׁב בְּלִבּוֹ, בְּוַדַּאי שֶׁהָרַב לֹא רָאָה אוֹתִי מְעַשֵּׁן, שֶׁאִלּוּ רָאנִי לֹא הָיָה מַקְדִּים לִי שָׁלוֹם, לָכֵן עָלַי לְהִזָּהֵר לְהַבָּא לֹא לְעַשֵּׁן בָּרְחוֹב, פֶּן יִפְגְּשֵׁנִי פִּתְאוֹם וְיִרְאֶה שֶׁאֲנִי מְחַלֵּל שַׁבָּת, וְיָסוּר הַחֵן שֶׁלִּי מִמֶּנּוּ.

דָּבָר זֶה לְמֵדִים מִמַּה שֶׁאָמְרוּ חֲז''ל בְּאָבוֹת דְּרַבִּי נָתַן (פֶּרֶק יב): כְּשֶׁהָיָה אַהֲרֹן הַכֹּהֵן מְהַלֵּךְ בַּדֶּרֶךְ, פָּגַשׁ בּוֹ אָדָם רָשָׁע, וְאַהֲרֹן הַקָּדִים לוֹ שָׁלוֹם, לַמָּחֳרָת בִּקֵּשׁ אוֹתוֹ אִישׁ לַעֲבוֹר עֲבֵרָה, אֲבָל אָמַר בְּלִבּוֹ: אוֹי לִי, הֵיאַךְ אֶשָּׂא עֵינַי אַחַר כָּךְ וְאֶרְאֶה אֶת אַהֲרֹן? בּוֹשְׁתִּי מִמֶּנּוּ, שֶׁהוּא הִקְדִּים לִי שָׁלוֹם. נִמְצָא אוֹתוֹ אִישׁ מוֹנֵעַ עַצְמוֹ מִן הָעֲבֵרָה בִּגְלַל שֶׁאַהֲרֹן עָשָׂה עַצְמוֹ כְּאִלּוּ לֹא רָאָה בְּקַלְקַלָּתוֹ.

*

מַעֲשֵׂה שֶׁהָיָה עִם הַגָּאוֹן הָרַב אַבְרָהָם גֶנִיחוֹבְסְקִי מֵרָאשֵׁי יְשִׁיבַת טְשִׁיבִין בִּירוּשָׁלַיִם. מִדֵּי לֵיל שַׁבָּת לוֹמֵד הַגָּאוֹן בְּחֶבְרוּתָא עִם אַבְרֵךְ תַּלְמִיד חֲכַם. בְּאוֹתוֹ לֵיל שַׁבָּת שֶׁעָלָיו אֲנַחְנוּ מְדַבְּרִים, הִגִּיעַ הַחַבְרוּתָא כְּרָגִיל לְבֵיתוֹ שֶׁל הָרַב גֶנִיחוֹבְסְקִי, וְאֵרַע לוֹ מִקְרֶה מְצַעֵר: הוּא לָחַץ בְּטָעוּת עַל כַּפְתּוֹר הַפַּעֲמוֹן שֶׁלְּיַד הַדֶּלֶת, וְקוֹלוֹ שֶׁל הַצִּלְצוּל נִשְׁמַע בְּכָל הַבַּיִת. 

וְהִנֵּה, לַמְרוֹת קוֹלוֹ הֶחָזָק שֶׁל הַפַּעֲמוֹן, לֹא נִגַּשׁ בָּעַל הַבַּיִת לִפְתֹּחַ אֶת הַדָּלֶת כְּהֶרְגֵּלוֹ מִדֵּי לֵיל שַׁבָּת. הָאַבְרֵךְ הִמְתִּין זְמַן מַה, וּמִשֶּׁלֹּא פָּתְחוּ לוֹ, סֵבֶר הַחַבְרוּתָא שֶׁהָרַב לֹא שָׁמַע מִשּׁוּם מַה אֶת הַצִּלְצוּל, וְהֵחֵל לִדְפֹּק עַל הַדָּלֶת פַּעַם וּפַעֲמַיִם. אֲבָל גַּם אָז לֹא נִשְׁמַע רָחַשׁ כָּלְשֶׁהוּ מִן הַבַּיִת, וְאִישׁ לֹא נִגַּשׁ לִפְתּוֹחַ.

כֵּיוָן שֶׁהָיָה בָּטוּחַ שֶׁהָרַב גֶנִיחוֹבְסְקִי נִמְצָא בְּבֵיתוֹ, הִמְשִׁיךְ הַתַּלְמִיד חֲכַם לִדְפֹּק וְלִדְפֹּק. וְאָכֵן, הַמַּאֲמַצִּים נָשְׂאוּ פְּרִי... לְאַחַר דַּקּוֹת אֲרֻכּוֹת שֶׁל נְקִישׁוֹת, פּוֹתֵחַ הַגָּאוֹן אֶת הַדֶּלֶת, בְּבִגְדֵי שֵׁינָה, וְעוֹשֶׂה רוֹשֵׁם כְּמִי שֶׁמִּתְמַתֵּחַ לְאַחַר שֶּׁקָּם מִן הַשֵּׁינָה, תּוֹךְ כְּדֵי שִׁפְשׁוּף הָעֵינַיִם, וּפְעֻלּוֹת נוֹסָפוֹת הַנַּעֲשׂוֹת בְּעֵת שֶׁהָאָדָם קָם מִמִּטָּתוֹ. 

וְאָז הוּא אוֹמֵר לַחַבְרוּתָא בְּנִימָה שֶׁל הִתְנַצְּלוּת: אֲנִי מְבַקֵּשׁ סְלִיחָה אִם נֶאֱלַצְתָּ לִדְפֹּק זְמַן רַב בַּדֶּלֶת. הָרַב עָשָׂה כָּל טַצְדָקֵי כְּדֵי לְהוֹכִיחַ לְאוֹרְחוֹ שֶׁהוּא נִרְדַּם עַל מִטָּתוֹ וְלָכֵן לֹא פָּתַח אֶת הַדֶּלֶת. 

הַדָּבָר הָיָה נִרְאָה מוּזָר עַד מְאֹד, אָמַר הַחַבְרוּתָא, כֵּיוָן שֶׁמֵּעוֹלָם לֹא קָרָה לִי כַּדָּבָר הַזֶּה, שֶׁיָּבוֹא לְבֵיתוֹ שֶׁל הַגָּאוֹן וְאֶמְצָא שֶׁהוּא יָשֵׁן... הַשָּׁעָה הָיְתָה יַחֲסִית מֻקְדֶּמֶת בִּסְבִיבוֹת תֵּשַׁע וָחֵצִי בַּלַּיְלָה, וְלֹא אִישׁ כְּהָרַב גֶנִיחוֹבְסְקִי יֵלֵךְ לִישׁוֹן עַל מִטָּתוֹ בְּשָׁעָה כָּזוֹ, וְעוֹד בְּבִגְדֵי שֵׁינָה...

אֵין זֶה אֵלֶּה שֶׁהָרַב גֶנִיחוֹבְסְקִי שָׁמַע אֶת צִלְצוּל הַפַּעֲמוֹן, וְהֵבִין שֶׁאִם יִפְתָּח אֶת הַדֶּלֶת מִיַּד כְּמוֹ שֶׁהוּא עוֹשֶׂה תָּמִיד, הַחַבְרוּתָא יַרְגִּישׁ אֶת עַצְמוֹ בְּמַצַּב מְאֹד לֹא נוֹחַ עַל חִלּוּל הַשַּׁבָּת בְּשׁוֹגֵג, וְלָכֵן כְּדֵי לִמְנוֹעַ זֹאת, עָשָׂה עַצְמוֹ כְּמִי שֶׁנִּרְדַּם עַל מִטָּתוֹ, וְאִם כֵּן, הַחַבְרוּתָא יִהְיֶה בָּטוּחַ שֶׁהָרַב לֹא שָׁמַע אֶת הַצִּלְצוּל וְלֹא יָבוֹא לִידֵי בִּזָּיוֹן! 

יְתֵרָה מִזֹּאת, עָדִיף הָיָה לָרַב גֶנִיחוֹבְסְקִי לְבַיֵּשׁ כִּבְיָכוֹל אֶת עַצְמוֹ, עַל שֶׁנִּרְדַּם עַל מִטָּתוֹ, וְהָעִקָּר לֹא לִגְרֹם לְבִזָּיוֹן לַחַבְרוּתָא...  
 
**INDEX_WRITE=<p>
# מִשְׁנָה יט

{שְׁמוּאֵל הַקָּטָן אוֹמֵר, (מִשְׁלֵי כד) בִּנְפֹל אוֹיִבְיךָ אַל תִּשְׂמָח וּבִכָּשְׁלוֹ אַל יָגֵל לִבֶּךָ, פֶּן יִרְאֶה יְיָ וְרַע בְּעֵינָיו וְהֵשִׁיב מֵעָלָיו אַפּוֹ:}

בַּתַּלְמוּד יְרוּשַׁלְמִי (כְּתוּבוֹת פֶּרֶק יא) מְסֻפָּר עַל רַבִּי יוֹסִי הַגְּלִילִי, שֶׁהָיְתָה אִשְׁתּוֹ מְצַעֶרֶת אוֹתוֹ הַרְבֵּה, עָלָה רַבִּי אֶלְעָזָר בֶּן עֲזַרְיָה אֶצְלוֹ, וּכְשֶׁרָאָה כֵּיצַד הִיא מִתְיַחֶסֶת לְבַעֲלָהּ, אָמַר לוֹ: רַבִּי, גָּרְשָׁהּ, שֶּׁאֵין זֶה כְּבוֹדְךָ לָדוּר עִם אִשָּׁה כָּזֹאת.

אָמַר לוֹ רַבִּי יוֹסִי: כְּתֻבָּתָהּ מְרֻבָּה עָלַי, וְאֵין לִי כֶּסֶף לְשַׁלֵּם כְּתֻבָּתָהּ. אָמַר לוֹ: אֲנִי אֶתֶּן לְךָ סַךְ הַכְּתוּבָה וְגָרֵשׁ אוֹתָהּ. וְכֵן עָשָׂה, נָתַן לָהּ סַךְ כְּתֻבָּתָהּ וְגֵרְשָׁה, וְהָלְכָה וְנִשֵּׂאת לִיהוּדִי אֶחָד שֶׁהָיָה שׁוֹמֵר הָעִיר.

לְאַחַר מִכֵּן יָרַד הַשּׁוֹמֵר הַזֶּה מִנְּכָסָיו, וְגַם נַעֲשָׂה עִוֵּר בִּשְׁתֵּי עֵינָיו, וְהָיְתָה אִשְׁתּוֹ הַנִּזְכֶּרֶת מוֹלִיכָהּ אוֹתוֹ כְּדֵי לְחַזֵּר עַל בָּתֵּי אַנְשֵׁי הָעִיר לְקַבֵּץ נְדָבוֹת.

פַּעַם אַחַת חִזְרוּ בְּכָל בָּתֵּי הָעִיר וְלֹא נָתְנוּ לָהֶם כְּלוּם, אָמַר לָהּ בַּעְלָהּ: אֵין כָּאן רְחוֹב אַחֵר עוֹד שֶׁנַּחֲזֹר אֵלָיו לְקַבֵּץ? אָמְרָה לוֹ: יֵשׁ כָּאן רְחוֹב אֶחָד שֶׁבַּעֲלֵי הָרִאשׁוֹן שֶׁגֵּרְשַׁנִי הוּא דָּר בְּתוֹכוֹ, וְאֵינִי יְכוֹלָה לְהִכָּנֵס לְשָׁם מֵחֲמַת הַבּוּשָׁה. הִתְחִיל בַּעְלָהּ לְהִתְקוֹטֵט עִמָּהּ וּלְהַכּוֹתָהּ, כְּדֵי שֶׁתִּכָּנֵס בְּתוֹךְ אוֹתוֹ רְחוֹב לְקַבֵּץ נְדָבוֹת.

בֵּינְתַיִם עָבַר רַבִּי יוֹסִי הַגְּלִילִי, וְשָׁמַע אֶת קוֹלָם וְרָאָה שֶׁמִּתְבַּזִּים בַּשְּׁוָקִים וּבָרְחוֹבוֹת, וּלְקָחָם וּנְתָנָם בְּבַיִת אֶחָד מִן הַבָּתִּים שֶׁלּוֹ, וְהָיָה מַעֲלֶה לָהֶם מְזוֹנוֹת ומְפַרְנְסָם כָּל יְמֵי חַיֵּיהֶם.

כָּל הַמִּתְבּוֹנֵן עַל מַעֲשֵׂה זֶה, יִתְפַּעֵל כֵּיצַד אָדָם שֶּׁסָּבַל רַבּוֹת מֵאִשְׁתּוֹ, עַד כְּדֵי כָּךְ שֶׁחֲכָמִים הוֹרוֹ לוֹ לְגָרְשָׁהּ [עַל אַף שֶׁאָמְרוּ בַּגְּמָרָא (גִּיטִין דַּף צ:) שֶׁכָּל הַמְּגָרֵשׁ אִשְׁתּוֹ רִאשׁוֹנָה, אֲפִילּוּ מִזְבֵּחַ מוֹרִיד עָלָיו דְּמָעוֹת], וְעָם כָּל זֶה כַּאֲשֶׁר רָאָה אֶת הַבִּזְיוֹנוֹת שֶׁמְּקַבֶּלֶת, לֹא רַק שֶׁלֹּא שָׂמַּח עַל כָּךְ, אֶלָּא עוֹד חָשׁ לַעֲזֹר לָהּ וּלְבַעֲלָהּ כָּל יְמֵי חַיֶּיהָ. 
**INDEX_WRITE=<p>
# מִשְׁנָה כ 

{רַבִּי אוֹמֵר, אַל תִּסְתַּכֵּל בַּקַּנְקַן, אֶלָּא בַּמֶּה שֶׁיֶּשׁ בּוֹ. יִֵשׁ קַנְקַן חָדָשׁ מָלֵא יָשָׁן, וְיָשָׁן שֶׁאֲפִלּוּ חָדָשׁ אֵין בּוֹ: }

@ אַל תִּסְתַּכֵּל בַּקַּנְקַן

דַּרְכָּם שֶׁל בְּנֵי אָדָם לְהִתְלַהֵב מִבְּנֵי אָדָם שֶׁיֵּשׁ לָהֶם זָקָן אָרוֹךְ, וְכוֹבַע גָּדוֹל, וְכֶרֶס רְחָבָה וְכַיּוֹצֵא בָּזֶה, אֲבָל מִבְּנֵי אָדָם צְנוּמִים וּלְבוּשִׁים בִּבְגָדִים פְּשׁוּטִים וּבְלוּיִים אֵינָם מִתְרַשְּׁמִים.

וּכְמוֹ שֶׁמְּסַפְּרִים עַל מֶלֶךְ סְפָרַד, שָׁלַח אָדָם צָעִיר וְחָכָם בִּשְׁלִיחוּת חֲשׁוּבָה, לְבֵיתוֹ שֶׁל מֶלֶךְ פּוֹרְטוּגַל. בִּרְאוֹת הַמֶּלֶךְ אֶת הַצָּעִיר שֶּׁנִּשְׁלַח אֵלָיו, אָמַר הַמֶּלֶךְ בְּכַעַס: הַאִם אֵין דַּי אֲנָשִׁים לַמֶּלֶךְ בִּסְפָרַד שֶׁהוּא שׁוֹלֵחַ אֵלַי נַעַר שֶׁטֶּרֶם צָמַח זְקָנוֹ?

הֶחָכָם הַצָּעִיר הִשְׁתַּחֲוָה וְאָמַר: אֲדוֹנִי הַמֶּלֶךְ, אִילּוּ יָדַע מַלְכִּי שֶׁכְּבוֹדוֹ מִשְׁתּוֹקֵק לִרְאוֹת מַשֶּׁהוּ עִם זָקָן, לְלֹא סָפֵק הָיָה שׁוֹלֵחַ בִּמְקוֹמִי תַּיִשׁ...

וּבְדֶרֶךְ מְלִיצָה אָמְרוּ: "אַל תִּסְתַּכֵּל בַּזְּקַנְקָן אֶלָּא בְּמַה שֶׁיֵּשׁ בּוֹ", הַכַּוָּנָה הִיא - שְׁאַל לוֹ לָאָדָם לִקְבֹּעַ קְבִיעוּת וּמֻנָּחִים בְּהֶתְאֵם לְמַרְאֶה אוֹ גִּיל אוֹ מַעֲמָדוֹ שֶׁל הָאָדָם, אֶלָּא יֵשׁ לְהַשִּׂיג וּלְבַקֵּשׁ אֶת הַחָכְמָה וְלִקְנוֹתָהּ מִכָּל אָדָם, בְּכָל גִּיל וּבְכָל צוּרָה שֶׁהִיא.

~ לֹא הַכּוֹבַע קוֹבֵעַ וְלֹא הַמְּעִיל מוֹעִיל

מַעֲשֵׂה בְּשׁוֹפֵט שֶׁהָיָה חֲכַם וְנָבוֹן, וְתָמִיד קָלַע לָאֱמֶת. פַּעַם בָּא אֵלָיו אָדָם בּוֹכֶה, וְסִפֶּר אֶת הַמַּעֲשֶׂה הַבָּא:

יֵשׁ לִי בַּת שֶׁשִּׁדַּכְתִּי וְהֵכַנְתִּי לָהּ אֶת כָּל בְּגָדֶיהָ וְתַכְשִׁיטֶיהָ, הַחֲתֻנָּה קְרוֹבָה וְהַכֹּל מוּכָן בַּבַּיִת, אֶלָּא שֶׁחָדַר גַּנָּב וְלָקַח הַכֹּל, וְעַתָּה נִמְצָא הוּא בְּחֹסֶר אוֹנִים. הַשּׁוֹפֵט עוֹדֵד אֶת הָאִישׁ, וּבִקֵּשׁ שֶׁיּוֹלִיכוּ עִמּוֹ לְבֵיתוֹ.

כְּשֶׁהִגִּיעַ לַמָּקוֹם מִשָּׁם נִגְנְבוּ הַחֲפָצִים, מָצָא שֶׁמְּקוֹמוֹ שֶׁל הַחֶדֶר נִמְצָא בְּקוֹמָה שְׁנִיָּה, וְלוֹ חַלּוֹן יָחִיד, וְתַחַת הַחַלּוֹן גַּדֵּל עֵץ קוֹצָנִי. הַשּׁוֹפֵט שָׁאַל אֶת הַנִּגְנָב, מִי הוּא שְׁכֵנוֹ הַגֵּר מִתַּחְתָּיו? וּתְשׁוּבַת הָאִישׁ הָיְתָה: אִישׁ תָּם חָסִיד וְיָשָׁר, הָדוּר בִּלְבוּשׁוֹ, חַזָּן הַמּוּכַּר לְכָל בְּיוֹשְׁרוֹ וְצִדְקוּתוֹ.

בַּבֹּקֶר הִזְמִין הַשּׁוֹפֵט אֶת הַחַזָּן לְבֵית הַמִּשְׁפָּט, הַחַזָּן תָּמַהּ עַל מַה וְלָמָּה, וַהֲרֵי הוּא יָדוּעַ כְּצַדִּיק וְחָסִיד. גַּם אַנְשֵׁי הַסְּבִיבָה שֶׁנִּקְהֲלוּ לְבֵית הַמִּשְׁפָּט גָּדַל תִּמְהוֹנָם. הַשּׁוֹפֵט הֶחָכָם לֹא שָׁת לִבּוֹ לַחַזָּן וְלַאֲנָשִׁים הַמִּצְטוֹפְפִים בְּבֵית הַמִּשְׁפָּט, וּפָקַּד עָלָיו לִפְשֹׁט אֶת בְּגָדָיו לְעֵינֵי כָּל הַקָּהָל...

הַחַזָּן נִיסָה לְהִתְנַגֵּד, אַךְ כְּשֶׁהִרְעִים הַשּׁוֹפֵט בְּקוֹלוֹ, הָחֵל הַחַזָּן מוֹרִיד אֶת בְּגָדָיו, וְחָשַׂף אֶת חֵלֶק גּוּפוֹ הָעֶלְיוֹן, וְרָאוּ כֻּלָּם בְּבֵרוּר, שֶׁגּוּפוֹ הָיָה מְכֻסֶּה בִּשְׂרִיטוֹת וּפְצָעִים טְרִיִּים.

מִיַּד הֵחֵל הַשּׁוֹפֵט לִנְזוֹף בּוֹ: גַּנָּב שֶׁכְּמוֹתְךָ, הַחְזֵר אֶת הַגְּנֵבָה אֲשֶׁר גָנַבְתָּ! הַחַזָּן הֵבִין שֶׁנִּתְפַּס בְּקַלְקָלָתוֹ, וְכִי הַשְּׂרִיטוֹת שֶׁעַל גּוּפוֹ מְעִידִים עַל מַעֲשָׂיו שֶׁטִיפֶּס עַל הָעֵץ הַקּוֹצָנִי כְּדֵי לִגְנֹב מִשְּׁכֵנוֹ אֶת כַּסְפּוֹ. הֵחֵל הַחַזָּן מוֹדֶה עַל מַעֲשָׂיו, וְהֶחְזִיר אֶת הַגְּנֵבָה, וְאַף שִׁלֵּם קְנָס הָגוּן. מֵאוֹתוֹ יוֹם נוֹדַע קְלוֹנוֹ בָּרַבִּים, וְהֵבִינוּ הַכֹּל שֶׁכָּל מַעֲשָׂיו לֹא הָיוּ אֶלָּא בִּצְבִיעוּת.

וְעַל כֵּן צְרִיכִים לָדַעַת, שֶׁאִם רוֹאִים אֵיזֶה אָדָם בָּעַל זָקָן גָּדוֹל וַחֲלִיפָה אֲרֻכָּה, וְכֶרֶס רְחָבָה, אֵין זֶה אוֹמֵר שֶׁהוּא אֶחָד מִל"ו צַדִּיקִים נִסְתָּרִים, מִפְּנֵי שֶׁהַכּוֹבַע לֹא קוֹבֵעַ וְהַמְּעִיל לֹא מוֹעִיל וְגַם לְתַיִשׁ יֵשׁ זָקָן אָרוֹךְ.  

כְּדֵי לְהַמְחִישׁ זֹאת בְּיֶתֶר שְׂאֵת, יֵשׁ לְהִתְבּוֹנֵן בְּמַעֲשֵׂה הַבָּא: מְסַפְּרִים עַל רַבֵּנוּ הָאִבְּן עֶזְרָא זַצַ"ל, אֲשֶׁר הִגִּיעַ פַּעַם לִמְדִינָה מְסֻיֶּמֶת, לְשֵׁם עֲרִיכַת מַגְבִּית לְטוֹבַת מוֹסְדוֹת תּוֹרָה וּצְדָקָה שֶׁהָיָה מְמֻנֶּה עֲלֵיהֶם.

כַּיָּדוּעַ, הָיָה הָרַב עָנִי מָרוּד, וּבְשֶׁל צוּרָתוֹ וּמַלְבּוּשׁוֹ הַפָּשׁוּט וְהַמֶרוּשָׁל, חָשׁ פְּגִיעָה שֶׁהַכֹּל זִלְזְלוּ בּוֹ, וְלֹא הִטּוּ אֹזֶן קַשֶּׁבֶת לֹא לִדְרָשׁוֹתָיו וְלֹא לִדְרִישׁוֹתָיו. הָרַב שֶׁנִּפְגַּע עַד עוֹמֶק נִשְׁמָתוֹ וְרָאָה עַד כַּמָּה הַצִּבּוּר מְיַחֵס כָּבוֹד וְהַעֲרָכָה לַקּוֹמָה וְלַצּוּרָה, הֶחְלִיט לְלַמֵּד אֶת אַנְשֵׁי הַמָּקוֹם לֶקַח וּמוּסָר.

עָבְרוּ יָמִים, וְהָרַב חִפֵּשׂ וּמָצָא סַבָּל בּוּר וְעָם הָאָרֶץ, שֶׁהָיָה גָּבוֹהַּ וְחָסֹן, נָשׂוּא פָּנִים שֶׁזָּקָן צָחוֹר מְעַטֵּר אֶת פָּנָיו. נִגַּשׁ אֵלָיו הָרַב, וּבִקֵּשׁ לִשְׁאוֹל מַה מַשְׂכֻּרְתּוֹ לְיוֹם עֲבוֹדָה. עָנָה הַסַּבָּל, שֶׁהוּא מַרְוִיחַ בְּיוֹם עֲבוֹדָה, סַךְ שֶׁל עֲשָׂרָה זְהוּבִים. 

שָׁאַל הָרַב: הַאִם אַתָּה מוּכָן לְהִתְלַוּוֹת אֵלַי בִּנְסִיעָתִי מִסְפַּר יָמִים, וַאֲנִי אֶדְאַג לְכָל מַחְסוֹרְךָ, וְגַם אַלְבִּישׁ אוֹתְךָ בְּגָדִים הֲדוּרִים, וְלֹא זוֹ בִּלְבַד שֶׁלֹּא תִּצְטָרֵךְ לַעֲבוֹד קָשֶׁה, אֶלָּא אַף תִנְחָל כָּבוֹד רַב, וּבְנוֹסָף אֲשַׁלֵּם לְךָ סַךְ שֶׁל מֵאָה זְהוּבִים לְכָל יוֹם שֶׁתִּהְיֶה אִתִּי. 

אוֹתוֹ סַבָּל שֶׁהִכִּיר אֶת הָרַב וְהוֹקִירוֹ מְאֹד, הִבִּיעַ אֶת הַסְכָּמָתוֹ בְּכָל לֵב. לְקָחוֹ הָרַב, וְסֵרֵק אֶת זְקָנוֹ הַיָּפֶה וְהָאָרֹךְ, וְהַלְבִּישׁוּ גְּלִימָה יָפָה וּמְשֻׁבֶּצֶת, וְחָבַשׁ לוֹ כּוֹבַע הָדוּר הָרָאוּי לָרַבָּנִים מֻפְלָגִים, וְנָתַן בְּיָדוֹ מַקֵּל מִכֶּסֶף, וְהָרַב עַצְמוֹ לָבַשׁ בִּגְדֵי שַׁמָּשׁ פְּשׁוּטִים, וְהָלְכוּ לְאוֹתָהּ מְדִינָה שֶׁשָּׁם לֹא כִּבְּדוּ אֶת הָאִבְּן עֶזְרָא.

לִפְנֵי שֶׁהִגִּיעַ לַמְּדִינָה, הִתְנָה הָרַב עִם הַסַּבָּל וְהִזְהִירוֹ, לְבַל יִפְצֶה פֶּה, וְלֹא יְדַבֵּר עִם שׁוּם אָדָם, אֶלָּא אִם כֵּן הָרַב יוֹרֶה לוֹ לַעֲשׂוֹת כֵּן. בְּהַגִּיעָם לַמָּקוֹם, הָחֵל "הַשַּׁמָּשׁ" לְפַרְסֵם אֶת גְּדֻלַּת "הָרַב" וְאֶת גְּאוֹנוּתוֹ וּגְדֻלָּתוֹ, וַאֲנָשִׁים שֶׁרָאוּ אֶת גּוֹבָה קוֹמָתוֹ וְהַדְרַת פָּנָיו, הִתְפַּעֲלוּ וְהִתְרַשְּׁמוּ מְאֹד מֵהָרַב, וְהֵחֵלּוּ הַגַּבָּאִים וְאַנְשֵׁי הַקְּהִלָּה לְחַפֵּשׂ לָרַב בֵּית וּמָקוֹם מַתְאִים.

כֻּלָּם קִבְּלוּהוּ בְּכָבוֹד מְלָכִים, כַּאֲשֶׁר כֻּלָּם מְצַפִּים לִשְׁמוֹעַ דְּרָשָׁה וְדִבְרֵי תּוֹרָה בְּשַׁבָּת מִפִּי "הָרַב". וְאָכֵן, בְּיוֹם הַשַּׁבָּת, הִגִּיעַ הָרַב לְבֵית כְּנֶסֶת כְּשֶׁקָּהָל גָּדוֹל שֶׁל אֲנָשִׁים נָשִׁים וָטָף הִתְאַסְּפוּ עַד אֶפֶס מָקוֹם. הָרַב הִתְכַּבֵּד וְיָשַׁב בַּמִּזְרָח כְּשֶׁהַקָּהָל דָּרוּךְ מְצַפֶּה לִשְׁמוֹעַ אֶת דִּבְרֵי קָדְשׁוֹ. 

אוּלָם הִזְדָּרֵז "הַשַּׁמָּשׁ" [הָאִבְּן עֶזְרָא], וְעָלָה עַל הַבָּמָה, וְהִתְנַצֵּל שֶׁהָרַב חוֹלֶה וְאֵינוֹ מַרְגִּישׁ טוֹב, וְהַדִּבּוּר קָשֶׁה עָלָיו מְאֹד, עַד כְּדֵי כָּךְ שֶׁאֵינוֹ מְסֻגָּל לִפְצוֹת פֶּה, וְלָכֵן לִמֵּד אוֹתִי אֵיזוֹ דְּרָשָׁה קְצָרָה, וַאֲנִי חָזַרְתִּי עַל דְּרָשָׁה זוֹ בְּמֶשֶׁךְ כָּל הַלַּיְלָה, וַאֲנַסֶּה לְהַעֲבִירָהּ לַצִּבּוּר הַנִּכְבָּד אֶת דִּבְרֵי הָרַב.

"הַשַּׁמָּשׁ" אָכֵן הֵחֵל עוֹבֵר מִפְּסוּקִים לְמִדְּרָשִׁים, מַקְשֶׁה וּמְתָרֵץ, מַסְבִּיר וּמַמְחִישׁ, וְעוֹבֵר מֵעִנְיַן לְעִנְיָן בְּאוֹתוֹ עִנְיַן בְּטוּב טָעַם וָדָעַת וּבְמֶתֶק שְׂפָתָיִם, עַד שֶׁהִפְלִיא אֶת כָּל שׁוֹמְעָיו, וְכֻלָּם עוֹמְדִים וּמִשְׁתָּאִים: אִם מְדֻבָּר כֹּה נִכְבָּדוֹת "בַּשַּׁמָּשׁ שֶׁל הָרַב", הֲרֵי שֶׁ"הָרַב" עַצְמוֹ עַל אַחַת כַּמָּה וְכַמָּה. 

וְאָז הֵחֵלּוּ הַתְּרוּמוֹת, וְהַקָּהָל תָּרַם בְּעַיִן טוֹבָה וּבְרוּחַ נְדִיבָה, וְנֶאֶסְפוּ סְכוּמִים גְּדוֹלִים לְטוֹבַת "הָרַב". לְאַחַר שֶׁנֶּאֶסְפוּ כָּל הַתְּרוּמוֹת, "הַשַּׁמָּשׁ" הוֹדָה בְּשֵׁם "הָרַב" לְכָל הַגַּבָּאִים וְהָעַסְקָנִים.

לְאַחַר מִכֵּן נִגַּשׁ הָרַב לַסַּבָּל, וְאָמַר לוֹ: סִיַּמְנוּ אֶת הַשְּׁלִיחוּת וְעָלֵינוּ לַעֲזֹב אֶת הַמָּקוֹם. אוּלָם הַסַּבָּל סֵרֵב לַעֲשׂוֹת כֵּן, וּבִקֵּשׁ שֶׁיַּנִּיחַ לוֹ לְהִשָּׁאֵר בַּמָּקוֹם הַזֶּה, מִפְּנֵי שֶׁטַּעַם אֶת הַכָּבוֹד הָרַב שֶׁעָשׂוּ לוֹ, וְקָשֶׁה לוֹ לְהִפָּרֵד מִמָּקוֹם זֶה.

אוּלָם גַּם הַסַּבָּל יָדַע שֶׁעָלוּל לְהִתְגַּלּוֹת קְלוֹנוֹ וְיַכִּירוּ אֶת בּוּרוּתוֹ, וְעַל כֵּן בִּקֵּשׁ הַסַּבָּל מֵהָרַב שֶׁיִּלְמְדוּ עַל רֶגֶל אַחַת אֶת עִקָּרֵי הַפְּסִיקָה הַהִלְכָתִית, וְאֶת מְלֶאכֶת רַב קְהִלָּה בְּנוֹשְׂאֵי "אִסּוּר וְהֶתֵּר".

לְאַחַר הִרְהוּר קַל, אָמַר לוֹ הָרַב: בְּדֶרֶךְ כְּלָל הַבְּעָיוֹת הַמְּצוּיוֹת בְּיוֹתֵר אֵצֶל רַב בַּקְּהִלָּה, הֵם נוֹשֵׂא טְרֵפוֹת, שֶׁבָּאִים לִשְׁאוֹל אִם הַבְּהֵמָה כְּשֵׁרָה אוֹ לֹא, וְעַל כֵּן, כְּשֶׁתִּדָרֵשׁ לַעֲנוֹת עַל נוֹשֵׂא זֶה, אֱמוֹר לָהֶם "תְּנַפְּחוּ", כְּלוֹמַר תְּנַפְּחוּ אֶת הָרֵאָה וְתִרְאוּ אִם יֵשׁ חוֹר אוֹ לֹא.

וְאִם הַבְּעָיוֹת הַמַּגִּיעוֹת אֵלֶיךָ יִהְיוּ בְּנוֹשְׂאֵי כַּשְׁרוּת הַכֵּלִים, כְּגוֹן שֶׁבִּשְּׁלוּ דָּבָר אִסּוּר בְּסִיר וְכַדּוֹמֶה, תֹּאמַר לָהֶם שֶׁיַּעֲשׂוּ הַגְעָלָה. וְאִם שְׁנֵי אֲנָשִׁים בָּאִים לְהִתְדַּיֵּן בְּעִנְיְנֵי כְּסָפִים, פְּסָק לָהֶם "תַּחְלְקוּ", כְּלוֹמַר שֶׁיַּעֲשׂוּ פְּשָׁרָה בְּנֵיהֶם וַיְחַלְּקוּ חֲצִי חֲצִי בַּכֶּסֶף. 

הַסַּבָּל שִׁנֵּן אֶת הַדְּבָרִים, וְהָאִבְּן עֶזְרָא שִׁלֵּם לוֹ אֶת חוֹבוֹ שֶׁהִתְחַיֵּב לוֹ, וְהָלָךְ לוֹ לְדַרְכּוֹ. 

לְאַחַר יָמִים, בָּאוּ אֲנָשִׁים לִשְׁאוֹל אֶת הָרַב מַה דִּין הָרֵאָה שֶׁיֵּשׁ בָּהּ סִרְכוֹת כָּאֵלֶּה וְכָאֵלֶּה. אוֹתוֹ סַבָּל הִתְבַּלְבֵּל בֵּין הַתְּשׁוּבוֹת, וְאָמַר לָהֶם: "תַּעֲשׂוּ הַגְעָלָה", נִדְהֲמוּ הָאֲנָשִׁים לְמִשְׁמַע אָזְנָם וְלֹא יָרְדוּ לְסוֹף דַּעְתּוֹ שֶׁל "הָרַב". 

לְאַחַר מִכֵּן בָּאוּ שְׁנֵי אֲנָשִׁים לְקַבֵּל פְּסַק עַל תְּבִיעָה מָמוֹנִית, וְהָרַב לְאַחַר שְׁמִיעַת הַטְּעָנוֹת, פָּסַק: "תְּנַפְּחוּ"! שׁוּב לֹא הִשְׂכִּילוּ הָאֲנָשִׁים לְהָבִין אֶת כַּוָּנַת "הָרַב".

שׁוּב בָּאוּ אֲנָשִׁים לִשְׁאוֹל בְּקֶשֶׁר לְכֵלִים, שֶׁיֵּשׁ סָפֵק אִם נִטְרְפוּ, מַה עֲלֵיהֶם לַעֲשׂוֹת? שָׁמַע הָרַב וּפָסַק: "תַּחְלְקוּ"! כְּשֶׁרָאוּ כָּךְ, עָמְדוּ חַכְמֵי אוֹתָהּ הָעִיר בְּאֹמֶץ, וְהֶחְלִיטוּ: תּוֹרָה הִיא וְלִלְמֹד אָנוּ צְרִיכִים, נֵשֵׁב וְנִדּוֹן עִם הָרַב בִּפְרוֹטְרוֹט, וְנֵרֵד לְסוֹף דַּעַת הָרַב.

וְאָכֵן כְּשֶׁיָּשְׁבוּ בְּכֹבֶד רֹאשׁ וְהֵחֵלּוּ לִתְהוֹת עַל קַנְקַנּוֹ, מָצְאוּ שֶּׁאֵין עוֹמֵד לִפְנֵיהֶם אֶלָּא עַם הָאָרֶץ שֶׁאֵינוֹ מָכִיר בֵּין יְמִינוֹ לִשְׂמֹאלוֹ, וְאֵין שׁוּם קֶשֶׁר בֵּינוֹ לְבֵין תּוֹרָה וַהֲלָכָה. 

לְאַחַר בְּדִיקָה, הֵבִינוּ שֶׁאוֹתוֹ שַׁמָּשׁ כִּבְיָכוֹל הָיָה רַב גָּדוֹל מְאֹד שֶׁלֹּא רָצָה אֶלָּא לְלַמְּדָם, שֶּׁאֵין לְיַחֵס כָּבוֹד וּלְהִתְרַשֵּׁם רַק מֵחִיצוֹנִיּוּת בִּלְבַד, וַעֲלֵיהֶם לְהַשְׂכִּיל שֶּׁאֵין לְהִסְתַּכֵּל בַּקַּנְקַן אֶלָּא בְּמַה שֶׁיֵּשׁ בּוֹ.

~ חָכְמָה מְפֹאָרָה בִּכְלִי מְכֹעָר

בְּמַסֶּכֶת תַּעֲנִית (דַּף ז.) מוּבָא, שֶׁרַבִּי יְהוֹשֻׁעַ בֶּן חֲנַנְיָה הִצְטַיֵּן בְּחָכְמָה יְתֵרָה, וּבְמַעֲנֵה לָשׁוֹן, אַךְ לֹא הָיְתָה צוּרַת פָּנָיו נָאָה. פַּעַם אָמְרָה לוֹ בִּתּוֹ שֶׁל הַקֵּיסָר: כֵּיצַד יִתָּכֵן חָכְמָה כָּזוֹ מְפֹאָרָה כְּמוֹ שֶׁלְּךָ, בִּכְלִי מְכֹעָר כָּמוֹךָ? 

אָמַר לָהּ: בִּתִּי, אִמְרִי לִי, אָבִיךְ הַמֶּלֶךְ בְּמַה הוּא שָׂם אֶת הַיַּיִן? אָמְרָה לוֹ: בִּכְלִי חֶרֶס. אָמַר לָהּ: כָּל הָעוֹלָם נוֹתְנִים יֵינָם בִּכְלִי חֶרֶס, וְאַתֶּם בְּבֵית הַמַּלְכוּת נוֹתְנִים גַּם כֵּן בִּכְלִי חֶרֶס? אָמְרָה לוֹ: אֶלָּא בְּמַה נִתֵּן? אָמַר לָהּ: תְּנוּהוּ בִּכְלִי כֶּסֶף וְזָהָב.

קָרְאָה לַעֲבָדֶיהָ, וְנָתְנוּ אֶת הַיַּיִן בִּכְלִי כֶּסֶף וְזָהָב, וְהֶחְמִיץ הַיַּיִן. אָמַר לָהּ הַקֵּיסָר לְבִתּוֹ, מַדּוּעַ עָשִׂית כֵּן? אָמְרָה לוֹ: רַבִּי יְהוֹשֻׁעַ בֶּן חֲנַנְיָה אָמַר לִי כָּךְ. קְרָאוֹ הַקֵּיסָר וְאָמַר לוֹ: מַדּוּעַ אָמַרְתָּ כָּךְ לְבִתִּי? אָמַר לוֹ, כְּשֵׁם שֶּׁאֲמָרָהּ לִי "חָכְמָה מְפֹאָרָה בִּכְלִי מְכֹעָר", כָּךְ אָמַרְתִּי לָהּ. 

וְאַף עַל פִּי שֶׁאָנוּ רוֹאִים שֶׁיֵּשׁ אֲנָשִׁים נָאִים וַחֲכָמִים, בְּכָל זֹאת אוֹמְרִים חֲז''ל, שֶׁאִלּוּ לֹא הָיוּ נָאִים, הָיוּ חֲכָמִים יוֹתֵר. שׁוּב רוֹאִים אָנוּ שֶּׁאֵין הַמַּרְאֶה הַחִיצוֹנִי קוֹבֵעַ מְאוּמָה.
**INDEX_WRITE=<p>
# מִשְׁנָה כא

{רַבִּי אֶלְעָזָר הַקַּפָּר אוֹמֵר, הַקִּנְאָה וְהַתַּאֲוָה וְהַכָּבוֹד מוֹצִיאִין אֶת הָאָדָם מִן הָעוֹלָם:}

הַקִּנְאָה הַתַּאֲוָה וְהַכָּבוֹד הֵם בִּלְתִּי מֻגְבָּלִים, וְהָרְדִיפָה אַחֲרֵיהֶם לֹא תִּפָּסֵק לְעוֹלָם. לְאַחַר שֶׁהָאָדָם יִכְבֹּשׁ אֶת פִּסְגַּת חֲלוֹמוֹתָיו הָרִאשׁוֹנָה, הוּא יִוָּכַח שֶׁבְּהֶמְשֵׁךְ נִצֶּבֶת פִּסְגָּה רָמָה יוֹתֵר, וּמְפַתַּה יוֹתֵר. 

כָּךְ לְמָשָׁל בְּמִדַּת הַקִּנְאָה, בִּתְחִלָּה הוּא מְקַנֵּא רַק בְּשָׁכֵן שֶׁיֵּשׁ לוֹ מְכוֹנִית נָאָה יוֹתֵר, הוּא חוֹשֵׁב לְעַצְמוֹ: לֹא נּוֹרָא, אֶעֱבוֹד קְצָת יוֹתֵר קָשֶׁה, אַרְוִיחַ עוֹד כַּמָּה שְׁקָלִים, וְאֶקְנֶה מְכוֹנִית יָפָה יוֹתֵר מִשֶׁל שְׁכֵנִי, וּבְכָךְ אָבוֹא עַל סִפּוּקִי.

אוּלָם לְאַחַר מִכֵּן הוּא מְגַלֶּה, שֶׁלַּשָּׁכֵן הַשֵּׁנִי יֶשְׁנָהּ דִּירָה נָאָה יוֹתֵר מִשֶּׁלּוֹ. בְּהֶמְשֵׁךְ הוּא נוֹכֵחַ שֶׁלָּאִישׁ פְּלוֹנִי יֵשׁ חֶשְׁבּוֹן בַּנְק מְנֻפָּח יוֹתֵר, וּלְאֲלְמוֹנִי מָעֳמָד נִשָּׂא יוֹתֵר, וְכָךְ נַפְשׁוֹ לְעוֹלָם לֹא תִּמָּלֵא. הַקִּנְאָה תַּמְשִׁיךְ לְיַסְּרוֹ, וּלְהַעֲבִירוֹ עַל דַּעְתּוֹ וְעַל דָּתוֹ.

*

הִנֵּה לְפָנֵינוּ דֻּגְמָא יְדוּעָה וּמְפֻרְסֶמֶת לְאָדָם שֶׁחַי עִם קִנְאָה תַּאֲוָה וְכָבוֹד, וּבִגְלַל זֶה יָצָא מֵהָעוֹלָם הַזֶּה וְאִבֵּד אֶת כָּל מַה שֶׁיֵּשׁ לוֹ בַּחַיִּים.

בִּמְגִלַּת אֶסְתֵּר מְסֻפָּר שֶׁהַמֶּלֶךְ אֲחַשְׁוֵרוֹשׁ גִּדַּל אֶת הָמָן הָאֲגָגִי, וַיְנַשְּׂאֵהוּ, וַיָּשֶׂם אֶת כִּסְאוֹ מֵעַל כָּל הַשָּׂרִים אֲשֶׁר אִתּוֹ, וְכָל עַבְדֵי הַמֶּלֶךְ אֲשֶׁר בְּשַׁעַר הַמֶּלֶךְ כֹּרְעִים וּמִשְׁתַּחֲוִים לְהָמָן, וְרַק יְהוּדִי אֶחָד זָקֵן שֶׁשְּׁמוֹ מָרְדֳּכַי, לֹא יִכְרַע וְלֹא יִשְׁתַּחֲוֶה. כְּשֶׁרָאָה זֹאת הַמָּן, אָמַר: כָּל זֶה אֵינֶנּוּ שָׁוֶה לִי בְּכָל עֵת אֲשֶׁר אֲנִי רֹאֶה אֶת מָרְדֳּכַי הַיְּהוּדִי יוֹשֵׁב בְּשַׁעַר הַמֶּלֶךְ.

עוֹמֵד לְפָנֵינוּ אָדָם שֶׁשְּׁלִיטָתוֹ הָיְתָה עַל כָּל הָעוֹלָם כֻּלּוֹ לְלֹא יוֹצֵא מֵהַכְּלָל. כֶּסֶף לֹא הָיָה חָסֵר לוֹ, בָּנִים הָיוּ לוֹ לָרוֹב, כָּבוֹד בְּשֶׁפַע, אַךְ דָּבָר אֶחָד הֵעִיק עָלָיו - מַדּוּעַ מָרְדְּכַי הַיְּהוּדִי אֵינֶנּוּ מִשְׁתַּחֲוֶה לוֹ, וּבִגְלַל כָּךְ, כָּל מַה שֶׁיֵּשׁ לוֹ אֵינֶנּוּ שָׁוֶה לוֹ דָּבָר וַחֲצִי דָּבָר...

לָמָּה הַדָּבָר דּוֹמֶה, לְאָדָם שֶׁנִּכְנַס לְאוּלָם שְׂמָחוֹת, וְהִגִּישׁוֹ לְפָנָיו מַאֲכָלִים מִכָּל הַמִּינִים בְּשֶׁפַע רַב וּבְאֵיכוּת מְעֻלֶּה, אֲשֶׁר מֵעוֹלָם לֹא טָעַם מַאֲכָלִים עֲרֵבִים וּטְעִימִים כָּאֵלּוּ, אַךְ לִפְנֵי שֶׁיָּצָא מֵהָאוּלָם אָמַר: כָּל הָאוּלָם הַזֶּה אֵינוֹ שָׁוֶה כְּלוּם וְהָאוֹכֵל עַל הַפָּנִים!

וּכְשֶׁשְּׁאָלוּהוּ מַדּוּעַ? הֵשִׁיב, שֶׁכַּאֲשֶׁר אָכַל אֶת הָאוֹרֵז, הָיָה שָׁם גַּרְגִּיר אוֹרֵז אֶחָד שָׂרוּף, וְלָכֵן כָּל הָאוּלָם הַזֶּה לֹא שָׁוֶה מְאוּמָה...

הֲרֵי כָּל מִי שֶׁיִּשְׁמַע זֹאת, יָבוּז לְאוֹתוֹ אָדָם, וְיִטְעֹן שֶׁנִּטְרְפָה עָלָיו דַּעְתּוֹ, וְכִי בִּגְלַל גַּרְגִּיר אוֹרֵז אֶחָד פּוֹסְלִים אֶת כָּל הַפְּאֵר וְהֶהָדָר שֶׁבָּאוּלָם?! 

כָּךְ בְּדִיּוּק הָיְתָה הִתְנַהֲגוּתוֹ שֶׁל הָמָּן הָרָשָׁע, כָּל הַכָּבוֹד וְהֶהָדָר נִתַּן לוֹ, אַךְ דָּבָר אֶחָד מֵצִיק לוֹ - מַדּוּעַ מִכָּל הַמִּילְיַארְדִים שֶׁמִּשְׁתַּחֲוִים לוֹ, מָרְדְּכַי אֵינוֹ מִשְׁתַּחֲוֶה. מִכָּאן רוֹאִים כַּמָּה מֻשְׁפָּל וְנִבְזֶה הוּא הָאָדָם שֶׁרוֹדֵף אַחַר הַכָּבוֹד וְהַתַּאֲוָה.

וְעַל הָמָּן הָרָשָׁע אָמְרוּ בְּמַסֶּכֶת סוֹטָה (דַּף ט.), שֶׁכָּל מִי שֶׁנּוֹתֵן עֵינָיו בְּמָּה שֶׁאֵינוֹ שֶׁלּוֹ, מַה שֶׁמְּבַקֵּשׁ אֵין נוֹתְנִים לוֹ, וּמַה שֶׁבְּיָדוֹ נוֹטְלִים מִמֶּנּוּ. שֶּׁהַמָּן חָשַׁק בְּכָבוֹד מֻשְׁלָּם שֶּׁכֻּלָּם יִשְׁתַּחֲווּ לוֹ, וְסוֹפוֹ הָיָה שֶׁלֹּא קִבֵּל אֶת מַה שֶׁרָצָה וְגַם מַה שֶׁהָיָה בְּיָדוֹ אִבֵּד.

וְכֵן מָּצִינוּ בְּנַחַשׁ הַקַּדְמוֹנִי, שֶׁנָּתַן עֵינָיו בְּחַוָּה וְחָשַׁק בָּהּ וְרָצָה אוֹתָהּ, מַה שֶׁבִּקֵּשׁ לְקַבֵּל לֹא נָתְנוּ לוֹ, וּמַה שֶׁבְּיָדוֹ נָטְלוּ מִמֶּנּוּ. אָמַר הַקָּדוֹשׁ בָּרוּךְ הוּא: אֲנִי אָמַרְתִּי שֶׁהַנַּחַשׁ יִהְיֶה מֶלֶךְ עַל כָּל בְּהֵמָה וְחַיָּה, וְעַכְשָׁו אָרוּר הוּא מִכָּל הַבְּהֵמָה וּמִכֹּל חַיַּת הַשָּׂדֶה. אֲנִי אָמַרְתִּי שֶׁיְּהַלֵּךְ בְּקוֹמָה זְקוּפָה, עַכְשָׁו עַל גְּחוֹנוֹ יֵלֵךְ. אֲנִי אָמַרְתִּי יְהֵא מַאֲכָלוֹ מַאֲכָל אָדָם, עַכְשָׁו עָפָר יֹאכַל. הַנָּחָשׁ אָמַר אֶהֱרוֹג אֶת אָדָם וְאֶשָּׂא אֶת חַוָּה, עַכְשָׁו אֵיבָה אָשִׁית בֵּינְךָ וּבֵין הָאִשָּׁה, וּבֵין זַרְעֲךָ וּבֵין זַרְעָהּ, הוּא יְשׁוּפְךָ רֹאשׁ, וְאַתָּה תְּשׁוּפֶנּוּ עָקֵב.

וְכֵן מָּצִינוּ בְּקַיִן, שֶׁנּוֹלְדָה עִמּוֹ תְּאוֹמָה, וְעָם אֶחָיו הֶבֶל נוֹלְדוּ שְׁתֵּי תְּאוֹמוֹת, וְנָתַן עֵינָיו בִּתְאוֹמָה יְתֵרָה שֶׁנּוֹלְדָה עִם הֶבֶל, וְלָכֵן הֲרָגוֹ. וּבַעֲבוּר זֶה, קִלְּלוֹ הַקָּדוֹשׁ בָּרוּךְ הוּא, וּמַה שֶׁהָיָה בְּיָדוֹ הִפְסִיד, וּמַה שֶׁרָצָה לְקַבֵּל לֹא קִבֵּל. 

וְכֵן מָּצִינוּ בְּקֹרַח שֶׁרָצָה אֶת הַכְּהוּנָה, וְסוֹפוֹ שֶׁנִּבְלַע בָּאֲדָמָה. וְכֵן בִּלְעָם חָשַׁק בְּמָמוֹנוֹ שֶׁל בָּלָק, וְלָכֵן הָלַךְ לְקַלֵּל אֶת יִשְׂרָאֵל, וְסוֹפוֹ שֶׁנֶּהֱרַג בְּמִדְיָן כְּשֶׁהָלַךְ לִטּוֹל אֶת הַשָּׂכָר הַמַּגִּיעַ לוֹ עֲבוּר כָּךְ שֶׁנָּפְלוּ עֶשְׂרִים וְאַרְבָּעָה אֶלֶף מִיִּשְׂרָאֵל בַּעֲצָתוֹ.

וְכֵן דּוֹאֵג הָאֲדוֹמִי שֶׁהָיָה אַבִּיר הָרוֹעִים וְגָדוֹל שֶׁבַּתַּלְמִידִים, נִתְקַנֵּא בְּדָוִד שֶׁהָיָה נָבוֹן, וְאִישׁ תֹּאַר, וּמַרְאֵה פָּנִים בַּהֲלָכָה, וְסוֹפוֹ שֶּׁנֶּאֱבַד מֵהָעוֹלָם הַזֶּה וּמֵהָעוֹלָם הַבָּא. 

וְכֵן אֲחִיתֹפֶל נָתַן עֵינָיו בִּמְלוּכָה וְרָצָה לִמְלֹךְ בְּמָקוֹם דָּוִד, וְסוֹפוֹ הָיָה שֶׁמֵּת בַּחֵצִי יָמָיו. וְכֵן גֵּחֲזִי חָמַד בְּמָמוֹנוֹ שֶׁל נַעֲמָן וְנִצְטָרַע, וַאֲדוֹנִיָּה חָשַׁק בַּאֲבִישַׁג הַשּׁוּנַמִּית, וְנֶהֱרַג.

נִמְצֵאנוּ לְמֵדִים, שֶׁהַמִּסְתַּפֵּק בְּמַה שֶׁיֵּשׁ לוֹ, וְאֵינוֹ מִתְאַוָּה לִדְבָרִים שֶׁאֵינָם שֶׁלּוֹ, הֲרֵי הוּא הַמְּאֻשָּׁר וְהַשָּׂמֵחַ בְּיוֹתֵר, וְאוֹתוֹ קַנַּאי וּבַעַל תַּאֲוָה שֶׁאֵינוֹ שֶׁאֵינוֹ שָׂמֵחַ בְּמַה שֶׁחָנַן אוֹתוֹ ה', הֲרֵי הוּא אֻמְלַל וּמְסֻכָּן מֵאֵין כָּמוֹהוּ.

~ הָעַיִן לֹא שְׂבֵעָה

חֲכָמֵינוּ ז''ל מְסַפְּרִים עַל אֲלֶכְּסַנְדְּרוֹס מוֹקְדוֹן שֶּׁמָּלַךְ מִסּוֹף הָעוֹלָם וְעַד סוֹפוֹ, וְלֹא עוֹד אֶלָּא שֶׁבִּקֵּשׁ לַעֲלוֹת לַשָּׁמַיִם וְלֵידַע מַה יֵשׁ שָׁם, וְעָשָׂה לוֹ מַטֶּה, וְקָשַׁר בָּהּ שְׁנֵי נְשָׁרִים, וְתָלָה בָּהּ בָּשָׂר מִלְּמַעְלָה מֵהֵן, וּכְשֶׁהָיוּ הַנְּשָׁרִים רוֹאִים אֶת אוֹתוֹ בָּשָׂר, הָיוּ עָפִים וְעוֹלִים כְּלַפֵּי מַעְלָה, עַד שֶׁרָאָה כָּל הַיִּשּׁוּב לְפָנָיו כְּטַבַּעַת בַּיָּד. 

פַּעַם אַחַת הָלַךְ אֶל אֶרֶץ הַחֹשֶׁךְ [מָקוֹם שֶּׁאֵין הַשֶּׁמֶשׁ זוֹרַחַת], כְּדֵי לֵידַע מַה יֵשׁ שָׁם, וּבְדַרְכּוֹ נִכְנַס לַמְּדִינָה שֶׁכֻּלָּהּ נָשִׁים, וְרָצָה לְהִלָּחֵם בָּהֶם כְּדֵי לִכְבּוֹשׁ אֶת אַרְצָם. 

אָמְרוּ לוֹ הַנָּשִׁים: זוֹ אֵינָהּ גְּבוּרָה אִם תִּלָּחֵם עִמָּנוּ, שֶׁהֲרֵי אִם תַּהֲרֹג אוֹתָנוּ, יֹאמְרוּ הָעוֹלָם שֶׁיִּשְׁמְעוּ זֹאת, שֶׁנָּשִׁים הָרַג, וְזוֹ אֵינָהּ גְּבוּרָה. וְאִם אָנוּ נַהֲרֹג אוֹתְךָ, יֹאמְרוּ הַשּׁוֹמְעִים כַּמָּה גָּרוּעַ מֶלֶךְ זֶה, שֶׁנָּשִׁים גָּבְרוּ עָלָיו וַהֲרָגוּהוּ, לָכֵן מוּטָב שֶׁתִּמְנַע אֶת עַצְמְךָ, וְאַל תִּלָּחֵם עִמָּנוּ פֶּן תִּהְיֶה לָבוּז. אָמַר לָהֶן: הֲרֵינִי שׁוֹמֵעַ לַעֲצַתְכֶם, וְלֹא אַזִּיק לָכֶם. וּבִקֵּשׁ מֵהֵן שֶׁיָּבִיאוּ לוֹ לֶחֶם לֶאֱכוֹל. הָלְכוּ הַנָּשִׁים, וְהֵבִיאוּ לוֹ לֶחֶם שֶׁל זָהָב מֻנָּח עַל שֻׁלְחָן שֶׁל זָהָב.

כְּשֶׁרָאָה זֹאת הַמֶּלֶךְ, אָמַר לָהֶן: וְכִי הַמִּנְהָג כָּאן לֶאֱכוֹל לֶחֶם שֶׁל זָהָב?

אָמְרוּ לוֹ: אֵין מִנְהָגֵנוּ כָּאן לֶאֱכוֹל לֶחֶם שֶׁל זָהָב, אֲבָל בִּשְׁבִיל כָּךְ שַׂמְנוּ זָהָב לְפָנֶיךָ לֶאֱכוֹל, שֶׁהֲרֵי זֶה פֶּלֶא לָנוּ שֶׁבָּאתָ לְכָאן בִּשְׁבִיל אֲכִילָתְךָ, וְכִי לֹא הָיָה לְךָ לֶחֶם לֶאֱכוֹל בִּמְקוֹמְךָ עַד כְּדֵי כָּךְ שֶׁהָיִיתָ צָרִיךְ לְהִתְרַחֵק מִמַּלְכוּתְךָ, וְלָבוֹא עַד לְכָאן כְּדֵי לְבַקֵּשׁ לֶחֶם לֶאֱכוֹל. לָכֵן נְתָנָנוּ לְךָ זָהָב וְכֶסֶף, מִשּׁוּם שֶּׁחָשַׁבְנוּ שֶׁבָּאתָ לְכָאן בִּגְלַל זָהָב וָכֶסֶף. 

וְרָצוּ לִרְמֹז לוֹ בָּזֶה שֶּׁאֵין צֹרֶךְ לְהִסְתּוֹבֵב וְלִכְבֹּשׁ אֶת כָּל הָעוֹלָם, שֶׁהֲרֵי בְּסוֹפוֹ שֶׁל דָּבָר הַלֶּחֶם שֶׁיֹּאכַל לִפְנֵי כֵּן וְהַלֶּחֶם שֶׁיֹּאכַל לְאַחַר מִכֵּן הוּא אוֹתוֹ הַלֶּחֶם, וְלֹא יִשְׁתַּנֶּה לוֹ בְּכָךְ שׁוּם דָּבָר, וְאִם כֵּן מַה הַתּוֹעֶלֶת לִכְבּוֹשׁ עוֹד וְעוֹד מְדִינוֹת.

כְּשֶׁיֵּצֵא מִן הָעִיר, כָּתַב עַל שַׁעַר הָעִיר: אֲנִי אֲלֶכְּסַנְדְּרוֹס הָיִיתִי שׁוֹטֶה מִבְּלִי לֵב לְהָבִין, עַד שֶּׁבָּאתִי לַמָּקוֹם הַזֶּה שֶׁל הַנָּשִׁים וְלִמְּדוּנִי חָכְמָה.

לְאַחַר מִכֵּן הִמְשִׁיךְ בְּדַרְכּוֹ, וּבְאֶמְצַע הַדֶּרֶךְ עָצְרוּ לְיַד מַעְיָן כְּדֵי לֶאֱכוֹל וְלִשְׁתּוֹת. הָיָה לָהֶם דָּגִים מְלוּחִים וְרָצוּ לִרְחֹץ מֵהֶם אֶת הַמֶּלַח, וְהִנֵּה בְּעוֹד שֶׁהָיוּ רוֹחֲצִים בַּמַּיִם כְּדֵי לְהָסִיר מְלִיחוּתָם, נִדְבַּק בַּדָּגִים רֵיחַ טוֹב, מִפְּנֵי שֶׁאוֹתוֹ מַעְיַן הָיָה מִגַּן עֵדֶן.

הָלַךְ הַמֶּלֶךְ בִּכְדֵי לִרְאוֹת מֵהֵיכָן בָּאִים מֵי הַמַּעְיָן, עַד שֶׁהִגִּיעַ לְגַן עֵדֶן שֶׁמִּשָּׁם הָיָה נוֹבֵעַ הַמַּעְיָן. אָמַר הַמֶּלֶךְ: פָּתְחוּ לִי אֶת הַשַּׁעַר! אָמְרוּ לוֹ: זֶה הַשַּׁעַר לָהּ' - צַדִּיקִים יָבֹאוּ בּוֹ!

אָמַר לָהֶם אֲנִי מֶלֶךְ חָשׁוּב, וְלָכֵן רְצוֹנִי שֶׁתִתְנוּ לִי דָּבָר אֶחָד מָגֵן עֵדֶן, הוֹאִיל וְאֵינְכֶם רוֹצִים לִפְתוֹח לִי אֶת הַשַּׁעַר. נָתְנוּ לוֹ רֹאשׁ גוּלְגוֹלֶת.

כְּשֶׁהִגִּיעַ לְעִירוֹ שָׂם אֶת הַגֻּלְגֹּלֶת עַל כַּף אַחַת שֶׁל הַמֹּאזְנַיִם, וּבְצַד הַשֵּׁנִי הֵנִיחַ אֶת כָּל הַכֶּסֶף וְהַזָּהָב שֶׁלּוֹ, וְאַף עַל פִּי כֵּן הָיָה מַכְבִּיד יוֹתֵר הַצָּד שֶׁל הַגֻּלְגֹּלֶת, וְלֹא הָיָה מוֹצָא דָּבָר שֶּׁשּׁוֹקֵל כְּנֶגְדָּהּ.

אָמַר לָהֶם הַמֶּלֶךְ לַחֲכָמִים: מַה זֶה הַדָּבָר הַזֶּה שֶׁהַגֻּלְגֹּלֶת שׁוֹקֵל יוֹתֵר מִכָּל הַזָּהָב שֶׁלִּי? אָמְרוּ לוֹ: - גֻּלְגֹּלֶת שֶׁל אֱנוֹשׁ בָּשָׂר וָדָם, לֹא יִשְׂבָּע לְעוֹלָם מִכֶּסֶף וְזָהָב שֶׁתָּשִׂים לְפָנָיו, לְפִיכָךְ מִשְׁקָלָהּ כָּל כָּךְ כָּבֵד, שֶׁהֲרֵי אֶת כָּל הַכֶּסֶף וְהַזָּהָב הִיא מוֹשֶׁכֶת אֵלֶיהָ.

שָׁאַל אֶת הַחֲכָמִים: כֵּיצַד אַבְחִין אִם אֱמֶת אַתֶּם מְדַבְּרִים? אָמְרוּ לוֹ: קַח מְעַט עָפָר, וּתְכַסֶּה אֶת הַגֻּלְגֹּלֶת שֶׁלֹּא תּוּכַל לִרְאוֹת מַה יֵשׁ מִסְּבִיבָה, וְאָז תִשְׂבָּע, וְלֹא יוּכַל שׁוּם דָּבָר לְהִמָּשֵׁךְ אֵלֶיהָ, וְאָז תּוּכַל לָדַעַת אֶת מִשְׁקָלָהּ הָאֲמִתִּי. וְאָכֵן עָשָׂה כֵּן וּמָצָא כְּדִבְרֵיהֶם. (מַסֶּכֶת תָּמִיד דַּף ל"ב).

~ הָרוֹדֵף כָּבוֹד מְקַבֵּל בִּזְיוֹנוֹת

סִפֵּר רַבֵּנוּ יוֹסֵף חַיִּים זַצַ"ל: מַעֲשֵׂה בִּיהוּדִי אֶחָד עַם הָאָרֶץ, שֶׁהָיָה דָּר בְּאֶחָד הַכַּפְרִים רָחוֹק מִיִּשּׁוּב יְהוּדִי, אַךְ בְּיוֹם הַהַזְכָּרָה שֶׁל אָבִיו, הָיָה מִשְׁתַּדֵּל לְהַגִּיעַ מֻקְדָּם לָעִיר בְּעֶרֶב שַׁבָּת כְּדֵי לְהִתְפַּלֵּל בְּמִנְיָן, וּכְדֵי לַעֲלוֹת לַתּוֹרָה וְלוֹמַר קַדִּישׁ וְהַשְׁכָּבָה.

מֵאַחַר שֶׁאוֹתוֹ הָאִישׁ הָיָה מְחַפֵּשׂ כָּבוֹד, נִגַּשׁ לַשַּׁמָּשׁ, וְנָתַן לוֹ סְכוּם כֶּסֶף הָגוּן, וּבִקֵּשׁ מִמֶּנּוּ שֶׁיַּבְטִיחַ לוֹ מָקוֹם יְשִׁיבָה לְיַד הָרַב. הַשַּׁמָּשׁ הִבְטִיחוֹ שֶׁיּוֹשִׁיבוּ לְיַד הָרַב, וְאָכֵן כָּךְ עָשָׂה. 

אוֹתוֹ כַּפְרִי לֹא הִסְתַּפֵּק בְּכָךְ, אֶלָּא הָיָה חָפֵץ שֶׁגַּם אֲחֵרִים יִרְאוּ בּוֹ כְּרָאוּי לָשֶׁבֶת לְיַד הָרַב, וְלָכֵן חִפֵּשׂ לְהִתְחַכֵּם וְלִמְצֹא שְׁאֵלָה קָשָׁה כָּל שֶׁהִיא, וְלִשְׁאֹל אֶת הָרַב בְּנוֹכְחוּת קָהָל עַם וְעֵדָה, כְּדֵי לְהַרְאוֹת אֶת "חָכְמָתוֹ". 

אַךְ מֵאַחַר וּבְקֹשִׁי יָדַע לְהִתְפַּלֵּל, בְּמֶשֶׁךְ כָּל תְּפִלַּת לֵיל שַׁבָּת דִּפְדֵּף וְחִפֵּשׂ אֵיזוֹ קֻשְׁיָא, אַךְ לֹא מָצָא. בְּלֵית בְּרֵירָה נֶאֱלָץ בְּלֵיל שַׁבָּת לָלֶכֶת לְבֵיתוֹ לְלֹא שׁוּם קֻשְׁיָא.

לְמָחֳרָת בִּתְפִלַּת שַׁחֲרִית, שׁוּב דִּפְדֵּף כָּל הַתְּפִלָּה בַּסִּדּוּר, וּלְאַחַר מַאֲמַצִּים וְטֹרַח רַב, מָצָא פָּסוּק הַנֶּאֱמָר בְּמִנְחָה שֶׁל שַׁבָּת "אָדָם וּבְהֵמָה תּוֹשִׁיעַ הַשֵּׁם", וְחָשַׁב לְעַצְמוֹ: הִנֵּה יֵשׁ כָּאן קֻשְׁיָא חֲזָקָה, מַה פִּתְאוֹם שְׁמוֹ אֶת הַבְּהֵמָה לְיַד הָאָדָם, וַהֲרֵי זֶה לֹא כָּבוֹד לַעֲשׂוֹת כֵּן?!

הִמְתִּין הָאִישׁ עַד שְׁעַת תְּפִילַת מִנְחָה כְּשֶׁהוּא יוֹשֵׁב סָמוּךְ לְכִסֵּא הָרַב. קָהָל הַמִּתְפַּלְּלִים מִלְאוּ אֶת בֵּית הַכְּנֶסֶת, וְאָז קָם הָאִישׁ עַל רַגְלָיו, הֵרִים אֶת קוֹלוֹ וְאָמַר:

בִּרְשׁוּת הָרַב, זֶה מִכְבָּר נִתְקַשֵּׁיתִי בְּקֻשְׁיָא עֲצוּמָה, וְלֹא מָצָאתִי עָלֶיהָ שׁוּם מַעֲנֵה, וּמְסוּפְּקַנִי אִם יֵשׁ אָדָם בִּכְלָל שֶׁיּוֹדֵעַ תְּשׁוּבָה עַל קֻשְׁיָתִי זוֹ. וּבְכָל זֹאת, בְּהִזְדַּמְּנוּת זוֹ הִנְּנִי מַפְנֶה אֶת קֻשְׁיָתִי לִכְבוֹד הָרַב. אֲנַחְנוּ נֶאֱמַר בְּמִנְחָה שֶׁל שַׁבָּת "אָדָם וּבְהֵמָה תּוֹשִׁיעַ הַשֵּׁם", וּשְׁאֵלָתִי הִיא - מִי הֵבִיא אֶת הַבְּהֵמָה אֵצֶל הָאָדָם, וְכִי זֶה כָּבוֹד לַעֲשׂוֹת כֵּן?

מִיַּד הֵשִׁיב לוֹ הָרַב: הַשַּׁמָּשׁ הֵבִיא אֶת הַבְּהֵמָה לְיַד הָאָדָם!

כָּל הַצִּבּוּר פָּרְצוּ בִּצְחוֹק בְּשָׁמְעָם אֶת תְּשׁוּבַת הָרַב, וְכָךְ בְּמָקוֹם לִנְחֹל כָּבוֹד, יָצָא הָאִישׁ בְּבֹשֶׁת פָּנִים. 

מָשָׁל זֶה, הוּא מוּסָר הַשְׂכֵּל גָּדוֹל, שֶׁכָּל מִי שֶׁרוֹדֵף אַחַר הַכָּבוֹד והַגְּדוּלָה, הֲרֵי בְּסוֹפוֹ שֶׁל דָּבָר יוֹצֵא חָפוּי רֹאשׁ, לְלֹא כָּבוֹד וּלְלֹא מִשְׂרָה. וְאִלּוּ אוֹתוֹ הַבּוֹרֵחַ מֵהַכָּבוֹד, הֲרֵי הַכָּבוֹד רוֹדֵף אַחֲרָיו.

*

מְסֻפָּר עַל הַגָּאוֹן ר' אֶלְחָנָן וַסֶּרְמָן זַצַ"ל, שֶׁשָּׁמַע בִּצְעִירוּתוֹ שִׁעוּר מִתַּלְמִיד חֲכַם מְפֻרְסָם שֶׁהִתְאָרֵחַ אֶצְלָם, וּדְבָרָיו נָּעֲמוּ לוֹ. לְאַחַר כַּמָּה יָמִים, הִתְעוֹרְרוּ אֶצְלוֹ כַּמָּה הֶעָרוֹת וְהֶאָרוֹת כְּדַרְכָּהּ שֶׁל תּוֹרָה, וְהֶעֱלָם עַל הַכְּתָב, וּשְׁלָחָם לְאוֹתוֹ תַּלְמִיד חֲכַם.

לְאַחַר זְמַן רַב, נִפְגָּשׁ ר' אֶלְחָנָן עִם אוֹתוֹ תַּלְמִיד חֲכַם, וּשְׁאָלוֹ הַאִם הוּא קִבֵּל אֶת מִכְתָּבוֹ, וּמַדּוּעַ לֹא זָכָה לְקַבֵּל מִמֶּנּוּ תְּשׁוּבָה. אָמַר לוֹ: אַתָּה כָּתָבְתָּ לִי 'לִכְבוֹד רַב פְּלוֹנִי', אֶצְלִי בִּמְקוֹמִי אֲנִי נִקְרָא 'הָרַב הַגָּאוֹן', אִם הָיִיתָ פּוֹנֶה אֵלַי וְכוֹתֵב לִי 'לִכְבוֹד הָרַב הַגָּאוֹן', הָיִיתִי יוֹדֵעַ שֶׁאָכֵן פָנִיתָ אֵלַי...

~ מַעֲלַת הַבּוֹרֵחַ מֵהַכָּבוֹד

בְּמִדְרַשׁ "עֲשֶׂרֶת הַדִּבְּרוֹת" כָּתוּב, שֶׁכָּל הָאוֹתִיּוֹת נִכְנְסוּ לִפְנֵי ה' יִתְבָּרַךְ קוֹדֵם בְּרִיאַת הָעוֹלָם, וּבִקְשׁוּ מִמֶּנּוּ שֶׁבָּהֶן יַתְחִילוּ אֶת הַתּוֹרָה. נִכְנְסוּ מֵאוֹת תָּי"ו עַד אוֹת בֵּי"ת, וְהַקָּדוֹשׁ בָּרוּךְ הוּא הִסְכִּים לְהַתְחִיל הַתּוֹרָה בְּבֵי"ת "בְּרֵאשִׁית". 

הָאוֹת א' לֹא נִכְנְסָה. שָׁאַל אוֹתָהּ הַקָּדוֹשׁ בָּרוּךְ הוּא: מַדּוּעַ לֹא נִכְנַסְתָּ? עָנְתָה הָאָלֶ"ף, כִּי הָאוֹתִיּוֹת שֶׁלְּפָנֶיהָ עוֹלוֹת בְּחֶשְׁבּוֹן גָּדוֹל יוֹתֵר מִמֶּנָּה [בְּגִימַטְרִיָּא].

אָמַר לָהּ הַקָּדוֹשׁ בָּרוּךְ הוּא: בִּגְלַל שֶׁהִשְׁפַּלְתְּ אֶת עַצְמֵךְ, אֲנִי מְגַדֵּל אוֹתָךְ, שֶׁכְּשֶׁאֶתֵּן אֶת הַתּוֹרָה, בָּךְ אֶפְתַּח תְּחִלָּה. לָכֵן פָּתַח הַקָּדוֹשׁ בָּרוּךְ הוּא אֶת עֲשֶׂרֶת הַדִּבְּרוֹת בְּ"אָנֹכִי ה' אֱלֹהֶיךָ". 

מְסַפְּרִים עַל הַגָּאוֹן רַבִּי שְׁמוּאֵל שְׁמֶלְקֶא הוֹרְבִיץ זַצַ"ל, כְּשֶׁנִּתְקַבֵּל לִהְיוֹת רַבָּה שֶׁל הָעִיר נִיקֶלשְׁבּוּרְג, בְּהוֹפָעָתוֹ הָרִאשׁוֹנָה לָעִיר, הִסְתַּגֵּר בַּחֶדֶר אֶחָד, וְהָיָה מְמַלְמֵל לְעַצְמוֹ: בָּרוּךְ הַבָּא גְּאוֹן עוּזֵּנוּ, פְּאֵר הַדּוֹר וַהֲדָרוֹ, וְכוּ'.

אֶחָד מֵאַנְשֵׁי הָעִיר הִתְחַבֵּא בְּאוֹתוֹ הַחֶדֶר שֶׁבּוֹ שָׁהָה הָרַב, וּכְשֶׁנּוֹדַע כֵּיצַד הָרַב מְדַבֵּר אֶל עַצְמוֹ, תָּמַהּ מְאֹד וְנִגַּשׁ אֵלָיו וּשְׁאָלוֹ, מַה פֵּשֶׁר דְּבָרָיו אֵלּוּ?

עָנָה לוֹ הָרַב: הַדָּבָר פָּשׁוּט מְאֹד, עוֹד מְעַט קָט יַעַרְכוּ לִי קַבָּלַת פָּנִים, וִיפַזְּרוּ שְׁבָחִים וּתְאָרִים, וְשֶׁמָּא תָּזוּחַ דַּעְתִּי עָלַי, קִיַּמְתִּי בְּעַצְמִי אֶת מַאֲמָר רַבּוֹתֵינוּ: "יְהִי כְּבוֹד חֲבֵרְךָ חָבִיב עָלֶיךָ כְּשֶׁלְּךָ", שֶׁהַכָּבוֹד שֶׁיְּחַלְּקוּ לְךָ חֲבֵרְךָ, יִהְיֶה בְּעֵינֶיךָ כְּמוֹ הַכָּבוֹד שֶׁאַתָּה מֵחַלֵּק לְעַצְמְךָ, שֶׁכְּשֵׁם שֶּׁאֵין טָעַם בַּכָּבוֹד זֶה שֶׁאֲנִי מְשַׁבֵּחַ אֶת עַצְמִי, כָּךְ גַּם כְּשֶׁמְּחַלֵּק לִי חֲבֵרַי תָּאֳרִים נִשְׂגָּבִים, לֹא אֶתְפָּעֵל וְלֹא אֶתְרַשֵּׁם, וְלָכֵן כִּבַּדְתִּי אֶת עַצְמִי בְּכָל דִּבְרֵי כָּבוֹד וְשֶׁבַח...

@ תַּאֲוָה

דַּי אִם נַזְכִּיר אֶת הַתַּאֲוָה לְעִשּׁוּן, לְרִבּוּי אֲכִילָה, לְנָשִׁים, תַּאֲוָה לִצְבִירַת מָמוֹן, וְכָךְ יֶשְׁנָן עוֹד תַּאֲווֹת רַבּוֹת וּמְגֻוָּנוֹת שֶׁאֵינָן מְשַׁפְּרוֹת אֶת אֵיכוּת חַיָּיו שֶׁל הָאָדָם. 

יֶשְׁנָם אֲנָשִׁים רַבִּים הָעֲמֵלִים יוֹמָם וָלַיְלָה לְלֹא מְנוּחָה, שְׁרוּיִים בְּמֶתַח אֵינסוֹפִי, וְהַכֹּל כְּדֵי לְהַשִּׂיג אֶת תַּאֲוָתָם. הֵם מוֹנְעִים מֵעַצְמָם שָׁעוֹת נַחַת וְחַיֵּי שַׁלְוָה, הֵם אֵינָם חַיִּים בְּחֵיק הַמִּשְׁפָּחָה, הֵם כְּלָל לֹא מַכִּירִים בְּמַה שֶׁיֵּשׁ לָהֶם, אֶלָּא חוֹשְׁבִים כָּל הַיּוֹם עַל מַה שֶּׁעֲדַיִן חָסֵר לָהֶם, כָּל יְמֵיהֶם יַחְלְפוּ בְּמַאֲמָץ לְהַגְדִּיל אֶת חֶשְׁבּוֹן הַבַּנְק, אוֹ לִזְכּוֹת לְעוֹד כַּמָּה טְפִיחוֹת שֶׁל כָּבוֹד, זוֹ דֶּרֶךְ בְּטוּחָה לְתוֹחֶלֶת חַיִּים נְמוּכָה, לְאֵיכוּת חַיִּים גְּרוּעָה, וּלְאִבּוּד טַעֲמָם שֶׁל חַיִּים אֲמִתִּיִּים.

*

בְּסֵפֶר "שֵׁבֶט מוּסַר" (פֶּרֶק כז), מְבִיאִים מָשָׁל מִסֵּפֶר "אֶבֶן בּוֹחֵן": הָעוֹלָם דּוֹמֶה לְבוֹר עָמוֹק, אֲשֶׁר בְּתוֹכוֹ יֶשְׁנָן חָיוֹת טוֹרְפוֹת. מִישֶׁהוּ נָפַל וְנֶאֱחָז בְּשִׂיחַ אֲשֶׁר צָמַח בְּכָתְלֵי הַבּוֹר, וְעַל יָדוֹ מָצָא דְּבַשׁ. בְּיַד אַחַת אָחַז בְּשִׂיחַ, וּבַשְּׁנִיָּה הִתְפַּרְנֵס מֵאֲכִילַת דְּבָשׁ.

וְהִנֵּה רָאָה חֻלְדּוֹת מְכַרְסְמוֹת אֶת הַשִּׂיחַ, וְאִם לֹא יַפְסִיק לֶאֱכוֹל מֵהַדְּבַשׁ כְּדֵי לְגָרֵשׁ אֶת הַחֻלְדּוֹת, הֲרֵי יִפּוֹל לַבּוֹר, וְהַחַיּוֹת יִטְרְפוּ אוֹתוֹ. הַנִּמְשָׁל בָּרוּר: הַלְּהִיטוּת אַחֲרֵי הַזְּלִילָה, מְבִיאָה אֶת הָאָדָם לָאֲבַדּוֹן וּלְמָוֶת.
**INDEX_WRITE=<p>
# מִשְׁנָה כב

{הוּא הָיָה אוֹמֵר, הַיִּלּוֹדִים לָמוּת, וְהַמֵּתִים לְהֵחָיוֹת, וְהַחַיִּים לִדּוֹן. לֵידַע לְהוֹדִיעַ וּלְהִוָּדַע שֶׁהוּא אֵל, הוּא הַיּוֹצֵר, הוּא הַבּוֹרֵא, הוּא הַמֵּבִין, הוּא הַדַּיָּן, הוּא עֵד, הוּא בַּעַל דִּין, וְהוּא עָתִיד לָדוּן. בָּרוּךְ הוּא, שֶׁאֵין לְפָנָיו לֹא עַוְלָה וְלֹא שִׁכְחָה וְלֹא מַשּׂוֹא פָּנִים וְלֹא מִקַּח שׁוֹחַד, שֶׁהַכֹּל שֶׁלּוֹ. וְדַע שֶׁהַכֹּל לְפִי הַחֶשְׁבּוֹן. וְאַל יַבְטִיחֲךָ יִצְרְךָ שֶׁהַשְּׁאוֹל בֵּית מָנוֹס לָךְ, שֶׁעַל כָּרְחֲךָ אַתָּה נוֹצָר, וְעַל כָּרְחֲךָ אַתָּה נוֹלָד, וְעַל כָּרְחֲךָ אַתָּה חַי, וְעַל כָּרְחֲךָ אַתָּה מֵת, וְעַל כָּרְחֲךָ אַתָּה עָתִיד לִתֵּן דִּין וְחֶשְׁבּוֹן לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא: }

@ הַיְלוּדִים לָמוּת וְהַמֵּתִים לִחְיוֹת

רַבּוֹתֵינוּ מְלַמְּדִים אוֹתָנוּ, שֶׁכַּאֲשֶׁר הָאָדָם נִפְטַר לְבֵית עוֹלָמוֹ, הוּא בְּעֶצֶם אֵינוֹ מֵת אֶלָּא אַדְּרַבָּה, כָּעֵת מַתְחִילִים הַחַיִּים הָאֲמִתִּיִּים שֶׁלּוֹ, שֶׁהֲרֵי מִי שֶׁנּוֹלַד הוּא עָתִיד לָמוּת, וְכָל יוֹם שֶׁעוֹבֵר, אוֹתוֹ הַיּוֹם מֵת. אֲבָל לְאַחַר מוֹתוֹ, הוּא מַגִּיעַ לְעוֹלָם שֶׁכֻּלּוֹ טוֹב, וּמִשָּׁם מַתְחִילִים חַיָּיו.

וְאָמַר עַל כָּךְ הָרַב פּיִנְקוּס זַצַ"ל מָשָׁל לְמַה הַדָּבָר דּוֹמֶה: יֶשְׁנוֹ עֻבָּר, שֶּׁהָרוֹפֵא אוֹמֵר שֶׁכִּלְיוֹתָיו אֵינָן פּוֹעֲלוֹת, וְצָרִיךְ לְנַתֵּחַ אֶת אִמּוֹ כְּדֵי לְהוֹצִיאוֹ בִּדְחִיפוּת. אוֹתוֹ עֻבָּר נִמְצָא כָּעֵת בַּחֹדֶשׁ הַשְּׁבִיעִי, וּכְבָר אָמְרוּ חֲכָמֵינוּ ז''ל בְּמַסֶּכֶת נִדָּה (דַּף ל:), שֶּׁאֵין זְמַן יָפֶה לָאָדָם יוֹתֵר מֵהַזְּמַן שֶׁהוּא בִּמְעִי אִמּוֹ, שֶׁשָּׂם הוּא יוֹשֵׁב וְנֵר דָּלוּק מֵעַל רֹאשׁוֹ, וּמַלְאַךְ מְלַמְּדוֹ אֶת כָּל הַתּוֹרָה כֻּלָּהּ.

וְהִנֵּה לְפֶתַע, מַגִּיעַ אִישׁ גְּבַרְתָּן [הַמְנַתֵּחַ], חוֹתֵך בְּאַכְזָרִיּוּת נוֹרָאָה אֶת הָרֶחֶם שֶׁל הָאִשָּׁה, וּמוֹצִיא אֶת הָעֻבָּר מִשָּׁם. "מַה אַתָּה עוֹשֶׂה לִי", זוֹעֵק הָעֻבָּר, "אֲנִי יוֹשֵׁב וְלוֹמֵד אֶת כָּל הַתּוֹרָה כֻּלָּהּ, וְאַתָּה מוֹצִיאֵנִי בְּכֹחַ מִמָּקוֹם נִפְלָא זֶה"?! 

אוֹמֵר לוֹ הָאִישׁ בְּנַחַת: אַל לְךָ לְהִתְרַגֵּז יֶלֶד חָמוּד, יֵשׁ עוֹלָם מַלֵּא לְפָנֶיךָ, אַתָּה הוֹלֵךְ לִחְיוֹת מֵאָה וְעֶשְׂרִים שָׁנָה עַכְשָׁו, וּלְקַיֵּם תּוֹרָה מִצְווֹת! אֲבָל הָעֻבָּר אֵינוֹ מַכִּיר יוֹתֵר מֵהָעוֹלָם בּוֹ הוּא הָיָה. 

אָדָם צָרִיךְ לְהָבִין, שֶׁהוּא כְּמוֹ עֻבָּר בִּמְעֵי אִמּוֹ. יֶשְׁנוֹ עוֹלָם שָׁלֵם שֶׁהוּא עֲדַיִן אֵינוֹ מַכִּיר, וַאֲפִילּוּ אֵינוֹ מְסֻגָּל לְדַמְיֵן כֵּיצַד הוּא נִרְאָה. יֶשְׁנָהּ גַּדְלוּת שֶׁהוּא אֵינוֹ יָכוֹל לְתָאֵר לְעַצְמוֹ. 

בָּעוֹלָם הַזֶּה כָּל אָדָם הוּא כִּבְיָכוֹל כְּמוֹ עֻבָּר, וְאַחַר כָּךְ בְּסוֹף יָמָיו עֲלֵי אֲדָמוֹת, הוּא יִוָּלֵד לְתוֹךְ עוֹלָמוֹ שֶׁל ה' יִתְבָּרַךְ, וְיִפְגֹּשׁ שָׁם אֶת אַבְרָהָם יִצְחָק וְיַעֲקֹב, אֶת רַשִׁ"י וְהָרַמְבַּ"ם, וְאֶת כָּל שְׁאָר גְּדוֹלֵי הַדּוֹרוֹת, וְאָז יָבִין מַה הֵם חַיִּים אֲמִתִּיִּים, חַיֵּי הַנֵּצַח.

*

בִּזְמַנֵּינוּ הָרוֹפְאִים מְסַפְּרִים לַחוֹלִים בְּלִי כָּל שֵּׁמֶץ שֶׁל הַסְתָּרָה, כַּמָּה זְמַן נוֹתַר לָהֶם לִחְיוֹת. אַךְ בִּזְמַנּוֹ שֶׁל הַסַּבָּא מִקֶּלֶם, הָרוֹפְאִים לֹא הָיוּ מְסַפְּרִים זֹאת לַחוֹלִים, וְאַף עַל פִּי כֵּן, רוֹפְאוֹ שֶׁל הַסַּבָּא מִקֶּלֶם, הוֹדִיעוּ שֶׁהוּא עוֹמֵד לָמוּת. 

שָׁאָלוּ מְקֹרָבָיו שֶׁל הַסַּבָּא אֶת הָרוֹפֵא: אֵיךְ אַתָּה אוֹמֵר לוֹ דָּבָר כָּזֶה? עָנָה לָהֶם הָרוֹפֵא: אֲנִי מַכִּיר אֶת הַיְּהוּדִי הַזֶּה, עֲבוּרוֹ מִּיתָה הִיא כְּמַעֲבָר מֵחֶדֶר לְחֶדֶר, לֹא הוֹסַפְתִּי לוֹ בְּמַה שֶׁסִּפַּרְתִּי לוֹ שׁוּם דָּבָר, הוּא רַק רוֹצֶה לָדַעַת מָתַי הַדָּבָר יִקְרֶה...

@ עַל כָּרְחֲךָ אַתָּה נוֹלָד

מִדִּבְרֵי הַתַּנָּא מִתְבָּאֵר, שֶׁיְּצִירָתוֹ וְלֵידָתוֹ וְחַיָּיו שֶׁל הָאָדָם, הֵם עַל כָּרְחוֹ וְנֶגֶד רְצוֹנוֹ, וְאִם כֵּן, מִתְעוֹרֶרֶת תְּמִיהָה גְּדוֹלָה, מַהוּ הַהִגָּיוֹן שֶׁהָאָדָם צָרִיךְ לִתֵּן דִּין וְחֶשְׁבּוֹן עַל חַיִּים שֶׁאֵינוֹ חָפֵץ בָּהֶם, מַדּוּעַ עָלָיו לְשַׁלֵּם עַל דָּבָר שֶׁלֹּא רָצָה בּוֹ.

עוֹנֶה עַל כָּךְ הַמַּגִּיד מִדּוּבְנָא עַל פִּי מָשָׁל: בְּעִיר אַחַת חָיוּ שְׁתֵּי אֲחָיוֹת, אֲשֶׁר אִישׁ לֹא רָצָה לָשֵׂאת אוֹתָן לְאִשָּׁה, מִפְּנֵי שֶׁכָּל אַחַת מֵהֵן סָבְלָה מִמִּגְרַעַת אַחַת חֲמוּרָה. הָאַחַת הָיְתָה מְכֹעֶרֶת בִּמְיֻחָד עַד שֶׁלֹּא נִמְצָא מְכֹעֶרֶת כָּמוֹהָ בְּכָל הָאָרֶץ. וְאִלּוּ הָאַחֶרֶת הָיְתָה צַעְקָנִית וְכַעֲסָנִית עִם פֶּה גָּדוֹל, וְכָל מִי שֶׁנִּפְגַּשׁ עִמָּהּ "זָכָה" לְקַבֵּל צְרוֹרוֹת שֶׁל קְלַלוֹת מִכָּל הַסּוּגִים.

אֲבִיהֶן שֶׁל הַבַּחוּרוֹת, הָיָה בְּצַעַר גָּדוֹל עַל כָּךְ שֶׁאֵינוֹ מַצְלִיחַ לְחַתֵּן אֶת בְּנוֹתָיו, אֶת טוֹבֵי הַשַּׁדְכָנִים הִזְמִין אֲבִיהֶן וּבִקֵּשׁ מֵהֶם לִמְצוֹא אֶת בְּנֵי זוּגָן, וְלֹא עָלָה בְּיָדָם. 

רַק שַׁדְכָן אֶחָד, חֵפֶשׂ וּמָצָא שִׁדּוּכִים מַתְאִימִים לִשְׁתֵּיהֶן, חָתָן אֶחָד עִוֵּר בִּשְׁתֵּי עֵינָיו בִּשְׁבִיל הַבַּת הַמְכֹעֶרֶת. וְחָתָן אֶחָד חֵרֵשׁ בִּשְׁתֵּי אָזְנָיו בִּשְׁבִיל הֲבַת הַצַּעְקָנִית וְהַמְּקַלֶּלֶת.

הַהַצָּעָה מָצְאָה חֵן בְּעֵינֵי אֲבִי הַבָּנוֹת. שְׁתֵי הַזּוּגוֹת בָּאוּ בִּבְרִית הַנִּשּׂוּאִין, וְחָיוּ בְּשָׁלוֹם וּבְעֹשֶׁר. הַחֵרֵשׁ לֹא שָׁמַע אֶת קְלַלוֹת אִשְׁתּוֹ, וְהָעִוֵּר לֹא רָאָה שֶׁאִשְׁתּוֹ מְכֹעֶרֶת. עָבְרוּ יָמִים וְשָׁנִים וְהַהַצְלָחָה הֵאִירָה לָהֶם פָּנִים, הֵם הִתְעַשְּׁרוּ וּרְכוּשָׁם גָּדַל. 

וְהִנֵּה נִזְדַּמֵּן לְעִירָם רוֹפֵא מֻמְחֶה לְמַחֲלוֹת הָעַיִן וְהָאֹזֶן, וּלְאַחַר שֶׁבָּדַק אֶת הָעִוֵּר וְהַחֵרֵשׁ, קִבֵּל עַל עַצְמוֹ לְרַפֵּא אֶת שְׁנֵיהֶם בְּשָׂכָר רַב. שְׁנֵיהֶם הִסְכִּימוּ לְשַׁלֵּם לוֹ אֶת הַסְּכוּם הַדָּרוּשׁ, אַחֲרֵי שֶׁיַּעֲלֶה לָהֶם אֲרוּכָה וּמַרְפֵּא.

נִגַּשׁ הָרוֹפֵא לַעֲבוֹדַת הָרִפּוּי, וּלְאַחַר כַּמָּה חֳדָשִׁים נִפְקְחוּ עֵינֵי הָעִוֵּר וְהֵחֵל לִרְאוֹת, וְאָזְנֵי הַחֵרֵשׁ הֵחֵלּוּ לִשְׁמוֹעַ. אֲבָל כַּמָּה גָּדוֹל הָיָה כְּאֵבוֹ שֶׁל הָעִוֵּר שֶׁנִּתְפַּקֵּחַ, בִּרְאוֹתוֹ בְּפַעַם הָרִאשׁוֹנָה אֶת בַּת זוּגוֹ, שֶׁהִיא מְכֹעֶרֶת מְאֹד. וְכַמָּה הִתְּחַלְחֵל הַחֵרֵשׁ שֶׁנִּתְרַפֵּא, בְּשָׁמְעוֹ אֶת קְלַלוֹת אִשְׁתּוֹ, חֵרוּפֶיהָ וְגִדּוּפֶיהָ. הַשָּׁלוֹם בְּבֵיתָם הֻשְׁבַּת, וְהַמְרִיבוֹת לֹא פָּסְקוּ מִבָּתֵּי שְׁנֵיהֶם. 

כַּאֲשֶׁר בָּא הָרוֹפֵא לִתְבֹּעַ אֶת שְׂכָרוֹ, הִתְנַפְּלוּ עָלָיו שְׁנֵי הַבְּעָלִים בְּשֶׁצֶף קֶצֶף, וְלֹא רָצוּ לְשַׁלֵּם לוֹ אֶת דְּמֵי הָרִפּוּי כְּפִי שֶׁהֻתְּנָה מֵרֹאשׁ, בְּאָמְרָם: קִלְקַלְתָּ יוֹתֵר מִמַּה שֶׁתִּקַּנְתָּ, וְהֵבֵאתָ רָעָה אֶל בֵּיתֵנוּ. 

תָּבַע הָרוֹפֵא אוֹתָם לְמִשְׁפָּט, וְהַשּׁוֹפֵט אַחַר שֶׁשָּׁמַע טְעָנוֹת הַצְּדָדִים, פָּנָה אֶל הָרוֹפֵא וְאָמַר לוֹ: הֲלֹא תּוֹדֶה אֲדוֹנִי הָרוֹפֵא, שֶׁבִּרְפוּאָתְךָ הֵבֵאתָ עֲלֵיהֶם רָעָה תַּחַת טוֹבָה, וְלָכֵן מְחֻיָּב אַתָּה לְהָסִיר אֶת הָרָעָה מִנֶּגֶד עֵינֵיהֶם וְאָזְנֵיהֶם וּלְהַחְזִירָם לְמַצָּבָם הָרִאשׁוֹן. 

קִבֵּל עָלָיו הָרוֹפֵא אֶת פְּסַק הַדִּין. אוּלָם הַנִּתְבָּעִים מָחוּ בְּכָל תּוֹקֵף נֶגֶד פְּסַק דִּין זֶה, הָעִוֵּר צוֹוֵחַ שֶׁלֹּא יַרְשֶׁה לְמִישֶׁהוּ לַחְזֹר וּלְעַוֵּר אֶת עֵינָיו. וְהַשֵּׁנִי אַף הוּא צוֹוֵחַ כִּי בְּשׁוּם אוֹפַן לֹא יָנִיחַ לָרוֹפֵא לַעֲשׂוֹת אוֹתוֹ חֵרֵשׁ. 

אָז הוֹצִיא הַשּׁוֹפֵט אֶת פְּסַק דִּינוֹ וְאָמַר: עֲלֵיכֶם לְשַׁלֵּם לָרוֹפֵא דְּמֵי הָרִפּוּי כְּפִי מַה שֶּׁהִבְטַחְתֶּם, הוֹאִיל וְגִלִּיתֶם דַּעְתְּכֶם כִּי טוֹב לָכֶם עַתָּה יוֹתֵר מֵאָז, וְאֵין אַתֶּם רוֹצִים לַחְזֹר לְמַצַּבְכֶם הַקּוֹדֵם, וְלָכֵן מִי שֶׁנֶּהֱנָה צָרִיךְ לְשַׁלֵּם.

מְסַיֵּם הַ''מַגִּיד מִדּוּבְנָא" וְאוֹמֵר: כָּךְ הַדִּין גַּם בְּיַחַס לְכָל בֶּן תְמוּתָה עִם בּוֹרְאוֹ. אָכֵן הַבּוֹרֵא יִתְבָּרַךְ הוֹרִיד אֶת נִשְׁמָתוֹ לְעוֹלָם הַזֶּה נֶגֶד רְצוֹנוֹ שֶׁל הָאָדָם. אוּלָם אֵיזֶה בַּר דַּעַת מוּכָן לַעֲזֹב אֶת הָעוֹלָם הַזֶּה מִרְצוֹנוֹ, מִי מֵאִתָּנוּ רוֹצֶה לְהָשִׁיב אֶת פִּקְדוֹנוֹ לְבוֹרֵא עוֹלָם בְּטֶרֶם בּוֹא עִתּוֹ. גַּם אָדָם חוֹלֶה וּמְלֻמָּד בְּיִסּוּרִים, פּוֹנֶה לַמֻּמְחִים הַגְּדוֹלִים בְּיוֹתֵר, וְנֶאֱבַק עַל כָּל יוֹם שֶׁל חַיִּים. רְצוֹנֵנוּ לִחְיוֹת כָּאן בָּעוֹלָם הַזֶּה, מוֹכִיחַ כִּי אָמְנָם עַל כָּרְחֵנוּ יָרַדְנוּ לָעוֹלָם, אַךְ בְּדִיעֲבַד אָנוּ מְרוּצִים מְ"הַסְּחוֹרָה", וְאֵינֶנּוּ מוּכָנִים לְוַתֵּר עָלֶיהָ, אִם כָּךְ, בָּרוּר מַדּוּעַ עָלֵינוּ לָתֶת בָּעַל כּוֹרְחֵנוּ "דִּין וְחֶשְׁבּוֹן" עַל חַיֵּינוּ.
**INDEX_WRITE=<BR><HR><BR>
^ פֶּרֶק ה
**INDEX_WRITE=<p>
# מִשְׁנָה א

{ בַּעֲשָׂרָה מַאֲמָרוֹת נִבְרָא הָעוֹלָם. וּמַה תַּלְמוּד לוֹמַר, וַהֲלֹא בְּמַאֲמָר אֶחָד יָכוֹל לְהִבָּרְאוֹת? אֶלָּא לְהִפָּרַע מִן הָרְשָׁעִים שֶׁמְּאַבְּדִין אֶת הָעוֹלָם שֶׁנִּבְרָא בַּעֲשָׂרָה מַאֲמָרוֹת, וְלִתֵּן שָׂכָר טוֹב לַצַּדִּיקִים שֶׁמְּקַיְּמִין אֶת הָעוֹלָם שֶׁנִּבְרָא בַּעֲשָׂרָה מַאֲמָרוֹת: }

~ הָרְשָׁעִים מְאַבְּדִים אֶת הָעוֹלָם

כָּתַב רַבֵּנוּ עוֹבַדְיָה מִבַּרְטְנוּרָא, שֶׁהָרְשָׁעִים מְאַבְּדִים אֶת הָעוֹלָם מַמָּשׁ, מִפְּנֵי שֶׁעַל יְדֵי מַעֲשֵׂיהֶם הָרָעִים, מַכְרִיעִים אֶת כָּל הָעוֹלָם כֻּלּוֹ לְכַף חוֹבָה, וְנִמְצָא הָעוֹלָם אוֹבֵד בִּגְלָלָם. 

וּמֵאִידָךְ, הַצַּדִּיקִים מְקַיְּמִים אֶת הָעוֹלָם, וּמַכְרִיעִים אוֹתוֹ לְכַף זְכוּת עַל יְדֵי מַעֲשֵׂיהֶם הַטּוֹבִים, וְנִמְצָא שֶׁהָעוֹלָם מִתְקַיֵּם בִּשְׁבִילָם, וּכְמוֹ שֶּׁאוֹמֵר שְׁלֹמֹה הַמֶּלֶךְ בְּמִשְׁלֵי, שֶׁהַצַּדִּיק הוּא הַיְּסוֹד שֶׁל הָעוֹלָם.

מִכָּאן יִלְמַד הָאָדָם, כַּמָּה אַחֲרָיוּת צָרִיךְ לִהְיוֹת לוֹ עַל מַעֲשָׂיו, שֶׁמַּעֲשָׂיו אֵינָם פְּרָטִיִּים כְּלָל, אֶלָּא הֵם שַׁיָּכִים לְכָל כְּלָל יִשְׂרָאֵל, וְכָל מַעֲשֵׂה טוֹב מַשְׁפִּיעַ עָלָיו וְעַל כָּל הָעוֹלָם, וְחָס וְשָׁלוֹם מַעֲשֵׂה רַע גּוֹרֵם לְהֵפֶךְ. 

מְסֻפָּר שֶׁכַּאֲשֶׁר הִגִּיעָה שְׁמוּעָה עַל עֲיָרָה רְחוֹקָה שֶׁבָּהּ מְחַלְּלִים שַׁבָּת, בָּא הַגָּאוֹן רַבִּי יִשְׂרָאֵל מִסַּלַּנְט זַצַ"ל לְכוֹלֵל שֶׁלּוֹ בְּקוּבְנָא, אֲשֶׁר שָׁם לָמְדוּ גְּדוֹלֵי יִשְׂרָאֵל, כְּרַבִּי יִצְחָק בְּלָאזֶר, רַבִּי נַפְתָּלִי אַמְסְטֶרְדַם, רַבִּי אַבְרָהָם שִׁינְקֶר, וְרַבִּי יוֹסֵף יוֹזֵיל מִנוֹבְהַרְדוֹק וְעוֹד. נָתַן דְּפִיקָה עַל הַשֻּׁלְחָן, וְהֵחֵל לִדְרוֹשׁ דְּרָשָׁה אֲרֻכָּה חוֹצֶבֶת לֶהָבוֹת אֵשׁ, בְּעִנְיַן שְׁמִירַת שַׁבָּת וְחִלּוּלָהּ.

לְאַחַר שֶּׁסִּיֵּם אֶת דְּרָשָׁתוֹ, נִגְּשׁוּ אֵלָיו תַּלְמִידָיו וּשְׁאָלוּהוּ: יְלַמְּדֶנּוּ רַבֵּנוּ, מִפְּנֵי מַה כְּבוֹדוֹ דָּרַשׁ דְּרָשָׁה זוֹ? עָנָה וְאָמַר: הֲרֵי שָׁמָעְנוּ שֶׁבָּעֲיָרָה רְחוֹקָה זוֹ וְזוֹ חִלְּלוֹ אֶת הַשַּׁבָּת...

שָׁאָלוּ אוֹתוֹ: רַבֵּנוּ, אִם כֵּן מַה זֶה נוֹגֵעַ לָנוּ? עָנָה לָהֶם ר' יִשְׂרָאֵל: בְּוַדַּאי זֶה נוֹגֵעַ לְכֻלָּנוּ, אִם כֻּלָּנוּ הָיִינוּ חֲזָקִים יוֹתֵר בִּשְׁמִירַת הַשַּׁבָּת, הַיְּהוּדִים שָׁם לֹא הָיוּ מְחַלְּלִים אוֹתָהּ. דְּעוּ לָכֶם, שֶׁבָּכֶם תְּלוּיָה כָּל הַיַּהֲדוּת, אִם מִישֶׁהוּ בְּפָּרִיז מִשְׁתַּמֵּד, הֲרֵי זֶה בִּגְלַל שֶׁכָּאן נֶחְלְשָׁה מְעַט שְׁמִירַת הַיַּהֲדוּת. לְכָל יְהוּדִי יֵשׁ הַשְׁפָּעָה עַל כָּל הַיְּהוּדִים בָּעוֹלָם הֵן לְטוֹב וְהֵן לְמוּטָב.

~ הַשְׁפָּעַת הַצַּדִּיקִים עַל כָּל הָעוֹלָם

הִנֵּה, כְּמוֹ שֶׁהָרְשָׁעִים עַל יְדֵי מַעֲשֵׂיהֶם הָרָעִים, מַכְרִיעִים אֶת כָּל הָעוֹלָם כֻּלּוֹ לְכַף חוֹבָה, וּמְאַבְּדִים אֶת הָעוֹלָם בְּמַעֲשֵׂיהֶם. כָּךְ גַּם לְהֵפֶךְ - הַצַּדִּיקִים מַשְׁפִּיעִים שֶׁפַע שֶׁל טוֹבָה וּבְרָכָה לְכָל הָעוֹלָם כֻּלּוֹ, בִּזְכוּת לִמּוּד תּוֹרָתָם.

וּפַעַם שָׁאָלוּ אֶת הַגָּאוֹן הָרַב שְׁטֵינְמַן שְׁלִיטָ"א, לְהֵיכָן עָדִיף יוֹתֵר לִתְרֹם, הַאִם לִישִׁיבָה לְבַעֲלֵי תְּשׁוּבָה, אוֹ לִישִׁיבָה שֶׁל בְּנֵי תּוֹרָה מִבֶּטֶן וּמִלֵּידָה. הֵשִׁיב לָהֶם הָרַב, שֶׁעָדִיף לִתְרֹם לִבְנֵי תּוֹרָה מִלֵּדָה, מִפְּנֵי שֶׁבִּזְכוּת לִמּוּד תּוֹרָתָם, הִתְעוֹרְרוּ אוֹתָם בַּעֲלֵי תְּשׁוּבָה לָשׁוּב בִּתְשׁוּבָה...

*

מַעֲשֵׂה בְּאָדָם אֶחָד שֶׁבָּא לְוּוֹלוֹזִ'ין, וְרָאָה אֶת מָרָן הָרַב מִבְּרִיסְק לוֹמֵד עִם תַּלְמִידָיו, וּמְפַלְפֵּל בְּדִבְרֵי הָרַמְבָּ"ם. הוּא הִתְפַּעֵל מִגְּאוֹנוּתוֹ שֶׁל מָרָן זַצַ"ל, וְהִתְבַּטֵּא: חֲבָל עַל אֲשֶׁר כְּבוֹדוֹ יוֹשֵׁב בְּוּוֹלוֹזִ'ין, כִּי חַבּוּרָה זוֹ שֶׁכְּבוֹדוֹ מְלַמֵּד, הֲלֹא מִמֵּילָא יִהְיוּ לוֹמְדִים בֵּין אִם הַפֵּרוּשׁ בָּרַמְבָּ"ם הוּא כָּךְ אוֹ כָּךְ, וְאִלּוּ הָיְתָה בְּפַּארִיז אוֹ בְּבֶרְלִין, הָיָה בְּכֹחֲךָ לִמְנוֹעַ הַרְבֵּה מִיִּשְׂרָאֵל מִלְּהִשְׁתַּמֵּד חָלִילָה.

עָנָה לוֹ הָרַב: טוֹעֶה אַתָּה. בֶּלִימוּדִי כָּאן בִּישִׁיבַת וּוֹלוֹזִ'ין, הִנֵּנִי מוֹנֵעַ בָּזֶה שֶׁלֹּא יִשְׁתַמְדו בְּפַּארִיז וּבְבֶרְלִין...
**INDEX_WRITE=<p>
# מִשְׁנָה ב

{עֲשָׂרָה דּוֹרוֹת מֵאָדָם וְעַד נֹחַ, לְהוֹדִיעַ כַּמָּה אֶרֶךְ אַפַּיִם לְפָנָיו, שֶׁכָּל הַדּוֹרוֹת הָיוּ מַכְעִיסִין וּבָאִין עַד שֶׁהֵבִיא עֲלֵיהֶם אֶת מֵי הַמַּבּוּל. עֲשָׂרָה דּוֹרוֹת מִנֹּחַ וְעַד אַבְרָהָם, לְהוֹדִיעַ כַּמָּה אֶרֶךְ אַפַּיִם לְפָנָיו, שֶׁכָּל הַדּוֹרוֹת הָיוּ מַכְעִיסִין וּבָאִין, עַד שֶׁבָּא אַבְרָהָם וְקִבֵּל עָלָיו שְׂכַר כֻּלָּם: }

~ סִפּוּר לֵידַת אַבְרָהָם וְכֵיצַד פִּרְסֵם אֶת ה' בָּעוֹלָם 

כָּתַב בְּסֵפֶר "שֵׁבֶט מוּסַר": הֱיוֹת וְאַבְרָהָם אָבִינוּ עָלָיו הַשָּׁלוֹם, הִכִּיר אֶת בּוֹרֵא עוֹלָם לְלֹא שׁוּם מוֹרֶה, וּלְלֹא שׁוּם הַשְׁפָּעָה מֵהַזּוּלָת, אֶלָּא עַל יְדֵי שִׂכְלוֹ הַזַּךְ וְהַיָּשָׁר, וְזֹאת כְּבָר בִּהְיוֹתוֹ תִּינוֹק, לָכֵן כְּדַאי לְהִתְבּוֹנֵן בְּקוֹרוֹת חַיָּיו, בִּכְדֵי שֶׁנָּטַע בָּנוּ אֶת הַכָּרַת הַבּוֹרֵא יִתְבָּרַךְ, שֶׁהוּא הָאָדוֹן הַיָּחִיד וְהַמְּיֻחָד: 

לִפְנֵי שֶׁנּוֹלַד אַבְרָהָם אָבִינוּ, הָיָה נִמְרוֹד כּוֹפֵר בֶּאֱמוּנַת הָאֵל יִתְבָּרַךְ, וְהָיָה מִתְגָּאֶה וְאוֹמֵר שֶׁהוּא אֱלוֹהַּ, וְאַנְשֵׁי זְמַנּוֹ הַקַּדְמוֹנִים, הָיוּ עוֹבְדִים וּמִשְׁתַּחֲוִים לוֹ. הַמֶּלֶךְ הַזֶּה הָיָה חֲכַם, וְרָאָה בְּחָכְמַת הַכּוֹכָבִים, שֶּׁיִּוָּלֵד אָדָם אֶחָד בְּיָמָיו שֶׁיַּעֲמֹד כְּנֶגְדּוֹ לְהַכְחִישׁוֹ מֵאֱמוּנָתוֹ וּלְנַצְּחוֹ, וּפַחַד פַּחַד נּוֹרָא.

מַה עָשָׂה? סִפֵּר זֹאת לְשָׂרָיו וַעֲבָדָיו, וּבִקֵּשׁ מֵהֶם עֵצָה מַה לַעֲשׂוֹת בַּוָּלָד שֶׁעָתִיד לְהִוָּלֵד. יָעֲצוּ לוֹ לִבְנוֹת בַּיִת גָּדוֹל, וּלְהַזְמִין שָׁם אֶת כָּל הַנָּשִׁים הַמְּעֻבָּרוֹת, וּלְהַעֲמִיד שָׁם מְיַלְדּוֹת. כָּל מִי שֶׁתֵּלֵד בֶּן, יִשְׁחֲטוּהוּ עַל בִּטְנָהּ. וְאִם בַּת הִיא, יַשְׁאִירוּהָ בַּחַיִּים, וְאִמָּהּ תְּקַבֵּל מַתָּנוֹת, וְיַלְבִּישׁוּהָ בִּגְדֵי מַלְכוּת, וְיִקְרְאוּ בְּפָנֶיהָ: כָּכָה יַעֲשֶׂה לָאִשָּׁה אֲשֶׁר תֵּלֵד בַּת!

כְּשֶׁשָּׁמַע אֶת עֲצָתָם, שָׂמַח שִׂמְחָה גְּדוֹלָה, וְכֵן עָשָׂה. נֶהֶרְגוּ אָז יוֹתֵר מִשִּׁבְעִים אֶלֶף זְכָרִים. בִּזְמַן הַהוּא, הָרְתָה אַמְתְּלָאי אִמּוֹ שֶׁל אַבְרָהָם אָבִינוּ ע"ה, וַיְהִי כִּמְלֹאת שְׁלוֹשָׁה חֳדָשִׁים לְהֶרְיוֹנָהּ, נִכְּרוּ בָּהּ סִימָנִים, וּפָנֶיהָ נִהְיוּ מוֹרִיקוֹת. 

אָמַר לָהּ תֶּרַח בַּעְלָהּ: מַדּוּעַ פָּנַיִךְ מוֹרִיקוֹת וּבִטְנֵךְ גְּדוֹלָה? אָמְרָה לוֹ בְּכָל שָׁנָה יֵשׁ לִי אֶת הַחוֹלִי הַזֶּה שֶׁנִּקְרָא שְׁמוֹ קוֹלְצֶנִ"י, אָמַר לָהּ תֶּרַח: הַרְאִינִי אֶת בִּטְנֵךְ, מִשּׁוּם שֶׁנִּרְאֶה לִי שֶּׁאַתְּ מְעֻבֶּרֶת, וְאִם כֵּן, אֵין רָאוּי לַעֲבוֹר מִצְוַת אֱלֹהֵינוּ נִמְרוֹד. כְּשֶׁשָּׂם יָדוֹ עַל בִּטְנָהּ, עָשָׂה לָהּ הַקָּדוֹשׁ בָּרוּךְ הוּא נֵס, וּבִטְנָהּ עָלְתָה לְמַעְלָה עַד הֶחָזֶה, וּכְשֶׁלֹּא מָצָא כְּלוּם, אָמַר לָהּ: צָדַקְתְּ.

וְהִנֵּה נִשְׁלְמוּ חוֹדְשֵׁי הֶרְיוֹנָהּ, וּמֵרֹב פָּחֲדָה, יָצְאָה מִן הָעִיר אֶל הַמִּדְבָּר קָרוֹב לְנָהָר אֶחָד, וּמָצְאָה מְעָרָה גְּדוֹלָה, וְיָלְדָה שָׁם. וּכְשֶׁנּוֹלַד בְּנָהּ, הֵאִירָה הַמְּעָרָה כֻּלָּהּ כַּשֶׁמֶשׁ מֵאוֹר פְּנֵי הַיֶּלֶד, וְשָׂמְחָה שִׂמְחָה גְּדוֹלָה. אוֹתוֹ הַיֶּלֶד הָיָה אַבְרָהָם אָבִינוּ ע"ה. 

הִתְחִילָה הָאֵם לְדַבֵּר עִם בְּנָהּ: אוֹי לִי שֶׁיְּלִדְתִּיךָ בִּזְמַן כָּזֶה, יוֹתֵר טוֹב שֶׁתָּמוּת בַּמְּעָרָה הַזֹּאת, וְאַל אֶרְאֶה אֵיךְ שֶׁשּׁוֹחֲטִים אוֹתְךָ עַל בִּטְנִי. וְלָקְחָה מַלְבּוּשׁ אֶחָד שֶׁעָלֶיהָ, וְהַלְּבִישָׁה אוֹתוֹ וַעֲזַבְתוֹ בַּמְּעָרָה, וְאָמְרָה: "יְהִי אֱלֹהֶיךָ עִמְּךָ, לֹא יַרְפְּךָ וְלֹא יַעַזְבֶךָּ", וְהָלְכָה לְדַרְכָּהּ.

בֵּינְתַיִם תָּקַף הָרָעָב אֶת אַבְרָהָם, וְלֹא הָיְתָה לוֹ מְנֵקֶת שֶׁתָּנִיק אוֹתוֹ. הִתְחִיל לִבְכּוֹת, וְשָׁמַע הַשֵּׁם יִתְבָּרַךְ אֶת בְּכִיָּתוֹ, וְשָׁלַח אֶת מַלְאַךְ גַּבְרִיאֵל לִתֵּן לוֹ חָלָב, וְהָיָה מוֹצִיא לוֹ חָלָב מֵאֶצְבָּעוֹ הַיְמָנִית. כְּשֶׁנִּהְיֶה אַבְרָהָם בֶּן עֲשָׂרָה יָמִים, הִתְחִיל לָלֶכֶת, וַיֵּצֵא מֵהַמְּעָרָה וְהָלָךְ עַל שְׂפַת הַנָּהָר.

כְּשֶׁשָּׁקְעָה הַשֶּׁמֶשׁ וְיָצְאוּ הַכּוֹכָבִים, אָמַר: אֵלּוּ הֵם הָאֱלֹהִים. אַחַר כָּךְ כְּשֶׁעָלָה עַמּוּד הַשַּׁחַר וְלֹא רָאָה הַכּוֹכָבִים, אָמַר לֹא אֶעֱבוֹד לְאֵלּוּ, כִּי אֵינָם אֱלֹהִים. אַחַר כָּךְ כְּשֶׁרָאָה אֶת הַשֶּׁמֶשׁ, אָמַר זֶה אֵלִי וְאַנְוֵהוּ. וּכְשֶׁשָּׁקְעָה, אָמַר: אֵין זֶה אֱלוֹהַּ. תּוֹךְ כְּדֵי כָּךְ, בָּא אֵלָיו הַמַּלְאָךְ גַּבְרִיאֵל, וְהוֹדִיעוֹ שֶׁהוּא שָׁלִיחַ מִן הַקָּדוֹשׁ בָּרוּךְ הוּא. בְּאוֹתָהּ שָׁעָה, הָלַךְ אַבְרָהָם לַמַּעְיַן, וְרָחַץ יָדָיו וְרַגְלָיו, וְהִתְפַּלֵּל שָׁם לָאֵל בִּכְרִיעָה וְהִשְׁתַּחֲוָיָה. 

אַמְתְּלָאִי, זָכְרָה שֶׁהִשְׁאִירָה אֶת בְּנָהּ בַּמְּעָרָה, וְהָלְכָה לְחַפְּשׂוֹ וְלֹא מְצָאַתּוֹ. הִרְבְּתָה לִבְכּוֹת וְאָמְרָה: שֶׁמָּא אֲכָלוּהוּ דֻּבִּים וַאֲרָיוֹת?! תּוֹךְ כְּדֵי כָּךְ, מָצְאָה אוֹתוֹ עַל שְׂפַת הַנָּהָר, וְלֹא הִכִּירָה אוֹתוֹ מֵרֹב שֶׁגָּדַל מְאֹד בְּקוֹמָה. אָמְרָה לוֹ: שָׁלוֹם עָלֶיךָ, וְסִפְּרָה לוֹ אֶת מַה שֶׁעָבַר עָלֶיהָ מִפְּנֵי גְּזֵרַת נִמְרוֹד.

שָׁאַל אוֹתָהּ אַבְרָהָם: בְּגִיל כַּמָּה צָרִיךְ לִהְיוֹת בִּנְךָ? אָמְרָה לוֹ: כְּעֶשְׂרִים יוֹם. אָמַר לָהּ: אֲנִי בְּנֵךְ! אָמְרָה לוֹ: בְּנִי, גָּדַלְתָּ מְאֹד, אֵיךְ זֶה שֶׁתּוֹךְ עֶשְׂרִים יוֹם גָּדַלְתָּ כָּל כָּךְ, וְהָלַכְתָּ עַל רַגְלֶיךָ, וְדִבַּרְתָּ בְּפִיךָ?! 

אָמַר לָהּ: וְכִי אָתְּ לֹא יוֹדַעַת שֶׁיֵּשׁ בָּעוֹלָם אֵל גָּדוֹל וְנוֹרָא, חָי וְקַיָּם, רוֹאֶה וְאֵינוֹ נִרְאָה, וְהוּא יוֹשֵׁב בַּשָּׁמַיִם וּמָלֵא כָּל הָאָרֶץ כְּבוֹדוֹ?! אָמְרָה לוֹ: בְּנִי, וְכִי יֵשׁ אֵל אַחַר מִבַּלְעֲדֵי נִמְרוֹד? אָמַר לָהּ: כֵּן אִמִּי, לְכִי וְהַגִּידִי לְנִמְרוֹד שֶׁיֵּשׁ אֱלֹהִים בַּשָּׁמַיִם, שֶׁהוּא אֲדוֹן לְכֻלָּם.

חָזְרָה לָעִיר, וְסִפְּרָה לְתֶרַח בַּעְלָהּ אֵיךְ שֶׁמְּצָאָהּ אֶת בְּנָהּ, וְסִפְּרָה לוֹ אֶת דְּבָרָיו. הָלַךְ תֶּרַח, וְסִפֶר לְנִמְרוֹד אֶת כָּל אֲשֶׁר אֵרַע עִם אִשְׁתּוֹ, וְאֶת דִּבְרֵי בְּנוֹ. כִּשְׁמֹעַ נִמְרוֹד אֶת דְּבָרָיו, חָרַד חֲרָדָה גְּדוֹלָה, וְהִתְיַעֵץ עִם יוֹעֲצָיו מַה לַעֲשׂוֹת עִם הַיֶּלֶד.

אָמְרוּ לוֹ: מַה לְךָ לְפַחֵד מֵהַיֶּלֶד הַקָּטָן הַזֶּה, וְיֵשׁ בְּכָל מַלְכוּתֶךָ אֲלָפִים שֶׁל שָׂרִים, הַקָּטָן שֶׁבַּשָּׂרִים יֵלֵךְ וְיָבִיאוּ. תּוֹךְ כְּדֵי כָּךְ, בָּא הַשָּׂטָן בִּדְמוּת אָדָם לָבוּשׁ מֶשִׁי שָׁחוֹר, וְאָמַר לַמֶּלֶךְ: מַה אַתָּה דּוֹאֵג, תִּשְׁלַח אֶת כָּל הַשָּׂרִים וְהַסְּגָנִים וְהַפָּחוּת עִם כְּלֵי הַמִּלְחָמָה, וְיָבִיאוּ אֶת הַיֶּלֶד שֶׁיִּשְׁתַּחֲוֶה לְפָנֶיךָ. וְכֵן עָשָׂה הַמֶּלֶךְ.

כְּשֶׁהִגִּיעוּ הַשָּׂרִים לְאַבְרָהָם, אָחַז אוֹתוֹ פַּחַד, וְהִתְחִיל לְהִתְפַּלֵּל וְלִבְכּוֹת לְבּוֹרֵא עוֹלָם. מִיַּד שָׁלַח הַשֵּׁם יִתְבָּרַךְ אֶת מַלְאַךְ גַּבְרִיאֵל לְהַצִּילוֹ. וְאָז צִוָּה הַקָּדוֹשׁ בָּרוּךְ הוּא אֶת גַּבְרִיאֵל, שֶּׁיָּשִׂים עָנָן וַעֲרָפֶל בֵּינוֹ לְבֵינֵיהֶם. כְּשֶׁרָאוּ אֶת הֶעָנָן וְהַחֹשֶׁךְ וְהָעֲרָפֶל, פָּחֲדוּ וְשָׁבוּ אֶל נִמְרוֹד מַלְכָּם, וְאָמְרוּ לוֹ מַה שֶּׁאֵרַע לָהֶם.

אָמַר ה' אֶל הַמַּלְאָךְ גַּבְרִיאֵל, שֶּׁיֹּאמַר לְאַבְרָהָם שֶׁיֵּלֵךְ אַחֲרֵי הָאוֹיֵב נִמְרוֹד לְבָבֶל. צִוָּה הַמַּלְאָךְ גַּבְרִיאֵל אֶת אַבְרָהָם, שֶּׁיִּרְכַּב עַל כְּתֵפוֹ, וּכְהֶרֶף עַיִן מָצָא אֶת עַצְמוֹ בְּשַׁעֲרֵי מְדִינַת בָּבֶל. נִכְנַס אַבְרָהָם בְּצִוּוּי הַמַּלְאָךְ, וְקָרָא בְּקוֹל גָּדוֹל: "ה' הוּא הָאֱלֹהִים בַּשָּׁמַיִם מִמַּעַל וְעַל הָאָרֶץ מִתַּחַת, וְאֵין עוֹד אַחֵר, אֶחָד וְאֵין שֵׁנִי לוֹ, אֵין לוֹ גּוּף וְלֹא דְּמוּת הַגּוּף, וְהוּא אֱלֹהֵי הָאֱלֹהִים וֵאלֹהֵי נִמְרוֹד".

סִפֵּר אַבְרָהָם לְאָבִיו, שֶׁהַמַּלְאָךְ הֵבִיאוּ מֵהֲלָךְ אַרְבָּעִים יוֹם בִּין רֶגַע. כְּשֶׁשָּׁמַע זֹאת נִמְרוֹד, חָרַד חֲרָדָה גְּדוֹלָה. וְהִנֵּה רָאוּ יוֹעֲצֵי הַמֶּלֶךְ שֶׁאַבְרָהָם הִגִּיעַ, עָשׂוּ שִׂמְחָה וּמִשְׁתֶּה גָּדוֹל לַמֶּלֶךְ, בִּכְדֵי שֶׁכֻּלָּם יֵדְעוּ שֶׁהוּא הַמֶּלֶךְ, וְגַם תֶּרַח בָּא לַמְּסִבָּה עִם בְּנוֹ אַבְרָהָם. כְּשֶׁרָאָה אַבְרָהָם אֶת כָּל הַכָּבוֹד שֶׁעוֹשִׂים לְנִמְרוֹד, כְּאִלּוּ שֶׁהוּא הָאָדוֹן. 

עָבַר אַבְרָהָם בֵּין הַפָּחוּת וְהַסְּגָנִים, עַד שֶׁהִגִּיעַ לְכִסֵּא הַמֶּלֶךְ אֲשֶׁר הוּא יוֹשֵׁב עָלָיו, וַיִּתְפֹּשׂ בַּכִּסֵּא, וִינַעְנֵעַ אוֹתוֹ, וְצָעַק בְּקוֹל: נִמְרוֹד הַנִּגְעַל, הַכּוֹפֵר בָּעִקָּר בְּאֵל חָי וְקַיָּם. וּכְשֶׁרָאוּ כָּךְ, כּוּלָּם נָפְלוּ עַל פְּנֵיהֶם עִם מַלְכָּם נִמְרוֹד, וְנָמָס לְבָבָם. 

לְאַחַר שְׁעָתַיִם כְּשֶׁשָּׁב נִמְרוֹד לְרוּחוֹ, אָמַר לוֹ אַבְרָהָם: דַּע לְךָ שֶׁהַקּוֹל שֶׁלִּי זֶה קוֹל שֶׁל בְּרִיָּה קְטַנָּה מִכָּל בְּרִיּוֹת שֶׁבָּרָא הַקָּדוֹשׁ בָּרוּךְ הוּא. בְּשָׁעָה זוֹ אָמַר נִמְרוֹד: אֱמֶת שֶׁאֱלֹהֵי אַבְרָהָם אֱלוֹהַּ גָּדוֹל וְחָזָק. בִּקֵּשׁ נִמְרוֹד מִתֶּרַח אָבִיו, שֶׁיִּשָּׂא אֶת בְּנוֹ, וְיֵלֵךְ לְעִירוֹ. וַיֵּלֵכוּ שְׁנֵיהֶם יַחְדָּיו. 

לְאַחַר מִכֵּן גָּדַל אַבְרָהָם, עַד שֶׁנִּהְיָה כְּבֶן עֶשְׂרִים שָׁנָה. תֶּרַח אָבִיו חַלָּה, וְאָמַר לְבָנָיו הָרָן וְאַבְרָהָם: תִּמְכְּרוּ אֶת הַשְּׁתֵּי דְּמוּיוֹת הַפְּסָלִים, כִּי אֵין לִי מָעוֹת לְהוֹצַאֹתֵנוּ. הָרָן מָכַר אֶת שְׁתֵּי הַדְּמוּיוֹת, וְהֵבִיא אֶת הַמָּעוֹת לְאָבִיו. אַבְרָהָם גַּם לָקַח שְׁנֵי דְּמוּיוֹת אֲחֵרִים לְמוֹכְרָם, אַךְ מַה עָשָׂה? קָשַׁר חֶבֶל בִּגְרוֹנָם וּפְנֵיהֶם אָרְצָה, וְהָיָה סוֹחֵב אוֹתָם וְצוֹעֵק: מִי רוֹצֶה לִקְנוֹת דְּמוּת שֶּׁאֵין בּוֹ תּוֹעֶלֶת לֹא לְעַצְמוֹ וְלֹא לְמִי שֶׁיִּקְנֵהוּ, וְגַם יֵשׁ לוֹ פֶּה וְלֹא מְדַבֵּר, עַיִן וְלֹא רוֹאֶה, רַגְלָיִם וְלֹא הוֹלֵךְ, אֹזֶן וְלֹא שׁוֹמֵעַ...

פָּנְתָה זְקֵנָה אַחַת אֶל אַבְרָהָם וְאָמְרָה לוֹ: בְּחַיֶּיךָ תִּבְחַר לִי דְּמוּת טוֹבָה וּגְדוֹלָה וְנַעַבְדָה. אָמַר לָהּ אַבְרָהָם: הֵיכָן הַדְּמוּת שֶׁקָּנִית מֵהָרָן אָחִי לְעָבְדוֹ? אָמְרָה לוֹ: בָּאוּ גַּנָּבִים בַּלַּיְלָה הַהוּא, וּגְנָבוּהוּ בְּעוֹדִי בְּבֵית הַמֶּרְחָץ. אָמַר לָהּ: אִם כֵּן, אֵיךְ אָתְּ מְבַקֶּשֶׁת לַעֲבוֹד דְּמוּת שֶׁכָּזוֹ שֶׁאַף אֶת עַצְמוֹ לֹא הִצִּיל מִגַּנָּבִים, כָּל שֶׁכֵּן שֶׁלֹּא יַצִּיל אֲחֵרִים?!

אָמְרָה הַזְּקֵנָה: אִם כֵּן אַבְרָהָם כִּדְבָרֶיךָ, לְמִי אֶעֱבוֹד? אָמַר לָהּ: תַּעְבְדִי לֵאלֹהֵי הָאֱלֹהִים וַאֲדוֹנֵי הָאֲדוֹנִים, בּוֹרֵא שָׁמַיִם וָאָרֶץ אֶת הַיָּם וְכָל אֲשֶׁר בָּם, וְהוּא אֱלֹהֵי נִמְרוֹד, וֵאלֹהֵי תֶּרַח, וֵאלֹהֵי מִזְרַח וּמַעֲרָב דָּרוֹם וְצָפוֹן, וּמִי הוּא נִמְרוֹד שֶׁיַּעֲשֶׂה עַצְמוֹ אֱלוֹהַּ לַעֲבוֹד אוֹתוֹ. 

וּמֵאָז, אוֹתָהּ אִשָּׁה חָזְרָה בִּתְשׁוּבָה, וְהִתְחָרְטָה. מַה עָשְׂתָה? לָקְחָה אֶבֶן בְּיָדָהּ, וְהִכְּתָה עַל רֹאשׁ הַפֶּסֶל, וְאָמְרָה: אוֹי לְךָ, וּמִי יַעֲבֹד אוֹתְךָ עוֹד, כִּי אֵין בְּךָ תּוֹעֶלֶת, וְלֹא לְמִי שֶׁיַּעֲבֹד אוֹתְךָ. וְיָצְאָה לַשְּׁוָקִים וְלָרְחוֹבוֹת וְצָעֲקָה: מִי שֶׁרוֹצֶה לְהַצִּיל נַפְשׁוֹ מִשַּׁחַת וְיַצְלִיחַ בְּכָל מַעֲשָׂיו, יַעֲבֹד לֵאלֹהֵי אַבְרָהָם. וּבְכָל יוֹם הָיְתָה צוֹעֶקֶת כָּךְ עַד שֶּׁזָּכְתָה הַזְּקֵנָה לְהָשִׁיב הַרְבֵּה אֲנָשִׁים וְנָשִׁים בִּתְשׁוּבָה. 

וַיְהִי הַיּוֹם, כְּשֶׁהָלַךְ תֶּרַח לַמִּשְׁתֶּה אֲשֶׁר עָשָׂה הַמֶּלֶךְ נִמְרוֹד, בִּקֵּשׁ מֵאַבְרָהָם בְּנוֹ שֶׁיִּשָּׁאֵר עִם הַדְּמוּיוֹת שֶׁהָיָה רָגִיל לְמוֹכְרָם עַד שֶׁיַּחְזֹר. הָיוּ שָׁם הַרְבֵּה דְּמוּיוֹת שֶׁל פְּסִלִים יָחַד עִם דְּמוּת הַמֶּלֶךְ. מַה עָשָׂה אַבְרָהָם? לָקַח בְּיָדוֹ גַּרְזֶן וְאָמַר: "ה' הוּא הָאֱלֹהִים", וְיַךְ בָּהֶם מַכָּה גְּדוֹלָה, בַּגָּדוֹל הֵחֵל וּבַקָּטֹן כִּלָּה, לָזֶה קָטַע רַגְלוֹ, וְלָזֶה כָּרַת אֶת רֹאשׁוֹ, וְלָזֶה שָׁבַר עֵינָיו.

לְאַחַר מִכֵּן הֵנִיחַ אֶת הַגַּרְזֶן בְּיַד גָּדוֹל הַדְּמוּיוֹת, כְּשֶׁשָּׁלְמוּ יְמֵי הַמִּשְׁתֶּה, רָאָה הַמֶּלֶךְ אֶת צְלָמָיו שְׁבוּרִים. אָמַר: מִי הָיָה כָּאן, וּמִי הוּא אֲשֶׁר מְלָאוֹ לִבּוֹ לַעֲשׂוֹת כֵּן? וַיַּעֲנוּ כָּל הָעָם וַיֹּאמְרוּ בִּבְכִיָּה: אֲדוֹנֵינוּ הַמֶּלֶךְ, תֵּדַע לְךָ שֶׁאַבְרָהָם הָיָה יוֹשֵׁב אֶצְלָם, וְשָׁמַעְנוּ שֶׁהָיָה מְשַׁבֵּר אוֹתָם.

וַיֹּאמֶר אַבְרָהָם אֲנִי לֹא שָׁבָרְתִּי אוֹתָם כִּי אִם הַגָּדוֹל שֶׁבָּהֶם, הֲלֹא תִּרְאֶה שֶׁעֲדַיִן הַגַּרְזֶן בְּיָדוֹ, וְאִם לֹא תַּאֲמִין, בִּי תִּשְׁאַל אוֹתוֹ וְהוּא יַגִּיד לְךָ. כַּעַס מְאֹד הַמֶּלֶךְ, וְצִוָּה לְהַנִּיחוֹ בְּבֵית הַסֹּהַר. וְהַמַּלְאָךְ גַּבְרִיאֵל הָיָה מַמְצִיא לוֹ מַעְיַן מַיִם חַיִּים, וְכָל מִינֵי מַאֲכָל לֶאֱכוֹל.

לְאַחַר שָׁנָה, צִוָּה הַמֶּלֶךְ שֶׁיָּבִיאוּ עֵצִים לְהַבְעִיר אֵשׁ וְלִזְרֹק אֶת אַבְרָהָם אָבִינוּ אִם עֲדַיִן עוֹדֶנּוּ בַּחַיִּים. וְכֵן הָיָה. הָלַךְ שַׂר בֵּית הַסֹּהַר לִפְתֹּחַ אֶת הַבּוֹר, וְקָרָא: אַבְרָהָם אַבְרָהָם אַתָּה חָי אוֹ מֵת? וַיַּעַן אַבְרָהָם: אָנֹכִי חָי! אָמַר לוֹ: מִי נָתַן לְךָ אֲכִילָה וּשְׁתִיָּה עַד עַכְשָׁו? אָמַר לוֹ: מִי שֶׁהוּא יָכוֹל, אֱלֹהֵי הָאֱלֹהִים וַאֲדוֹנֵי הָאֲדוֹנִים שֶׁעוֹשֶׂה נִפְלָאוֹת לְבַדּוֹ. 

כְּשֶׁלָּקְחוּ אֶת אַבְרָהָם לְזוֹרְקוֹ לְתוֹךְ הָאֵשׁ, כָּל מִי שֶׁהָיָה לוֹקֵחַ אוֹתוֹ, הָיָה נִשְׂרַף, וְאַבְרָהָם הָיָה נִשְׁאַר חָי, עַד שֶׁמֵּתוּ רַבִּים לְאֵין מִסְפַּר. בָּא הַשָּׂטָן בִּדְמוּת אָדָם, וְיָעַץ לַמֶּלֶךְ לִזְרֹק אֶת אַבְרָהָם לְכִבְשַׁן הָאֵשׁ עַל יְדֵי חֶבְלֵי בַּרְזֶל.

כְּשֶׁרָאוּ בַּשָּׁמַיִם שֶׁאַבְרָהָם בְּצַעַר, נַעֲשָׂה לוֹ נֵס, שֶׁהָאֵשׁ כָּבְתָה בְּלִי מַיִם, וְהָעֵצִים הַבּוֹעֲרִים הֵצִיצוּ צִּיץ, וְכֻלָּם הוֹצִיאוּ פֵּרוֹת, וְנַעֲשָׂה הַכִּבְשָׁן כְּמוֹ גִּינַת בִּיתַן הַמֶּלֶךְ. וְאָז כֻּלָּם יָרְאוּ מִמֶּנּוּ, כִּי שֵׁם ה' נִקְרָא עָלָיו וְהֵשִׁיב רַבִּים תַּחַת כַּנְפֵי הַשְּׁכִינָה.
 
**INDEX_WRITE=<p>
# מִשְׁנָה ג

{עֲשָׂרָה נִסְיוֹנוֹת נִתְנַסָּה אַבְרָהָם אָבִינוּ עָלָיו הַשָּׁלוֹם וְעָמַד בְּכֻלָּם, לְהוֹדִיעַ כַּמָּה חִבָּתוֹ שֶׁל אַבְרָהָם אָבִינוּ עָלָיו הַשָּׁלוֹם: }

@ עֲשֶׂרֶת הַנִּסְיוֹנוֹת

[[א. אוּר כַּשְׂדִּים]]: שָׁם הִשְׁלִיכוּ נִמְרוֹד לְכִבְשַׁן הָאֵשׁ עַל הֱיוֹתוֹ מַאֲמִין בְּאֵל אֶחָד כְּפִי שֶׁנִּתְבָּאֵר בַּמִּשְׁנָה הַקּוֹדֶמֶת.

[[ב. לֶךְ לְךָ מֵאַרְצְךָ וּמִמּוֹלַדְתְּךָ וּמִבֵּית אָבִיךָ אֶל הָאָרֶץ אֲשֶׁר אַרְאֶךָּ]]: בְּגִיל שִׁבְעִים וְחָמֵשׁ, אַבְרָהָם נוֹטֵשׁ עַל פִּי צִוּוּי ה', אֶת בֵּית אָבִיו, אֶת מִשְׁכָּנוֹ הַקָּבוּעַ, וּמִטַּלְטֵל בִּדְרָכִים אֶל אֶרֶץ לֹא נוֹדַעַת. 

[[ג. וַיְהִי רָעָב בָּאָרֶץ וַיֵּרֶד אַבְרָם מִצְרַיְמָה]]: אַבְרָהָם יוֹרֵד לְמִצְרַיִם בְּעִקְּבוֹת הָרָעָב בְּאֶרֶץ כְּנָעַן, הַקָּדוֹשׁ בָּרוּךְ הוּא הִבְטִיחַ לוֹ: "לֵךְ לְךָ מֵאַרְצְךָ, וְאֶעֶשְׂךָ לְגוֹי גָּדוֹל וַאֲבָרֶכְךָ וַאֲגַדְּלָה שְׁמֶךָ". לְאַחַר מִכֵּן כְּשֶׁהִגִּיעַ לְאֶרֶץ כְּנָעַן, מַּבְטִיחַ לוֹ הַקָּדוֹשׁ בָּרוּךְ הוּא: "לְזַרְעֲךָ אֶתֶּן אֶת הָאָרֶץ הַזֹּאת". וְהִנֵּה הַמְּצִיאוּת טוֹפַחַת עַל פָּנָיו, בִּמְקוֹם אֶרֶץ מְבֹרֶכֶת, הוּא מוֹצָא אֶרֶץ שֶּׁאֵין בָּהּ אֲפִילּוּ מַה לֶאֱכוֹל, אַךְ אַבְרָהָם אֵינוֹ בָּא בִּטְרוּנְיָא לְבוֹרֵא עוֹלָם, וְדָבַק בּוֹ בֶּאֱמוּנָה שְׁלֵמָה. 

[[ד. וַתֻּקַּח הָאִשָּׁה בֵּית פַּרְעֹה]]: שָׂרָה נִלְקַחַת לְבֵית פַּרְעֹה בָּעַל כָּרְחָהּ, אַךְ אַבְרָהָם אֵינוֹ קוֹרֵא תַּגָּר עַל הַנְהָגַת ה'. 

[[ה. מִלְחֶמֶת הַמְּלָכִים]]: בַּתּוֹרָה מְסֻפָּר שֶׁאַרְבָּעָה מְלָכִים שֶׁנֶּחְשְׁבוּ כְּמַעֲצָמוֹת גְּדוֹלוֹת שֶׁל אוֹתָם יָמִים, נִלְחָמוּ עִם חֲמֵשֶׁת מַלְכֵי סְדוֹם וּסְבִיבוֹתֶיהָ, וְהָאַרְבָּעָה נִצְּחוּ, וְלָקְחוּ אֶת לוֹט בַּשֶּׁבִי. אַבְרָהָם שָׁמַע כִּי נִשְׁבָּה לוֹט בֶּן אָחִיו, וְיָצָא לְהוֹשִׁיעוֹ מֵהַשְּׁבִי לַמְרוֹת שֶׁשָּׁמַע עַל גְּבוּרָתָם, וְנִלְחַם בָּהֶם כְּדֵי לְקַיֵּם מִצְוַת פִּדְיוֹן שְׁבוּיִים, אֱמוּנָתוֹ בְּבוֹרֵא עוֹלָם שֶׁיַּעַזְרֵהוּ, הִיא שֶׁעָמְדָה לוֹ. גַּם בַּנִּסָּיוֹן זֶה עֲמֹד מִתּוֹךְ מְסִירוּת נֶפֶשׁ גְּדוֹלָה. 

[[ו. נִסָּיוֹן בְּרִית בֵּין הַבְּתָרִים]]: בִּבְרִית זוֹ, הַקָּדוֹשׁ בָּרוּךְ הוּא הֶרְאָה לְאַבְרָהָם שִׁעְבּוּד מַלְכֻיּוֹת, וְהוֹדִיעַ לוֹ "כִּי גֵּר יִהְיֶה זַרְעֲךָ בְּאֶרֶץ לֹא לָהֶם וַעֲבָדוּם וְעִנּוּ אֹתָם אַרְבַּע מֵאוֹת שָׁנָה". 

אַבְרָהָם אָבִינוּ אֵינוֹ מַקְשֶׁה וְאֵינוֹ רוֹטֵן מַדּוּעַ יֵרְדוּ בָּנָיו לִגְלוֹת מֵהָאָרֶץ אֲשֶׁר אֵלֶיהָ הִגִּיעַ בְּצִוּוּי ה', הוּא אֵינוֹ אוֹמֵר "זוֹ תּוֹרָה וְזֶה שְׂכָרָהּ" אֶלָּא אַדְּרַבָּא הוּא שָׂמֵחַ עַל הַהַבְטָחָה שֶׁיִּהְיוּ לוֹ צֶאֱצָאִים, וְשֶׁיְּקַבֵּל אֶת הָאָרֶץ, "וְהֶאֱמִין בָּהּ' וַיַּחְשְׁבֶהָ לוֹ לִצְדָקָה". הוּא הִרְגִּישׁ שֶׁמְּקַבֵּל מַתַּת חֶסֶד, וְכִי לְמַעֲשֵׂה לֹא מַגִּיעַ לוֹ כְּלוּם. 

מְסַפֵּר הָרַב שִׁמְשׁוֹן פּיִנְקוּס זַצַ"ל: פַּעַם הָיְתָה תְּאוּנָה קָשָׁה שֶׁנֶּהֱרַג בָּהּ יֶלֶד בֶּן 18. אִמּוֹ הִגִּיעָה פַּעַם רִאשׁוֹנָה בְּחַיֶּיהָ לְבֵית כְּנֶסֶת, וְשָׁם הִיא פָּנְתָה אֵלַי בִּשְׁאֵלָה" "מַדּוּעַ ה' עָשָׂה לִי זֹאת"? אָמְרָה אֶת הַדְּבָרִים בְּלָשׁוֹן שֶׁל טְרוּנְיָה. לֹא יָכֹלְתִּי לְהִתְאַפֵּק, וְאָמַרְתִּי לָהּ: שְׁמוֹנֶה עֶשְׂרֵה שָׁנָה נֶהֱנֵית מֵהַיֶּלֶד, הַאִם פַּעַם שָׁאַלְתְּ מַדּוּעַ ה' נָתַן לָךְ אוֹתוֹ? אִם פַּעַם אַחַת הָיִית אוֹמֶרֶת תּוֹדָה לָהּ', אוּלַי לֹא הָיָה לוֹקֵחַ אוֹתוֹ... 

וְהוֹסַפְתִּי וְאָמַרְתִּי לָהּ: בֶּאֱמֶת, אֵין לִי מַטָּרָה לְהַכְאִיב לָךְ, אַךְ יֵשׁ לָךְ דְּבָרִים אֲחֵרִים טוֹבִים בַּחַיִּים, תַּתְחִילִי לִשְׁאוֹל מַדּוּעַ יֵשׁ לָךְ אוֹתָם, מַדּוּעַ יֵשׁ לִי יְלָדִים אֲחֵרִים, מַדּוּעַ אֲנִי זוֹכָה לִפְתֹּחַ סִדּוּר, וְכֵן עַל זֶה הַדֶּרֶךְ, אִם תַּעֲשִׂי כָּךְ לָהּ' יִתְבָּרַךְ לֹא תִּהְיֶה סִבָּה לְקַחְתָּם מִמֵּךְ. וְזֶה מַה שֶׁעָשָׂה אַבְרָהָם אָבִינוּ.

[[ז. נִסָּיוֹן הַמִּילָה]]: אַבְרָהָם אָבִינוּ זָקֵן בֶּן תִּשְׁעִים וְתֵשַׁע שָׁנָה, וְהַקָּדוֹשׁ בָּרוּךְ הוּא נִגְלָה אֵלָיו וְאוֹמֵר לוֹ: וְאַתָּה אֶת בְּרִיתִי תִּשְׁמֹר, זֹאת בְּרִיתִי אֲשֶׁר תִּשְׁמְרוּ בֵּינִי וּבֵינֵיכֶם וּבֵין זַרְעֲךָ אַחֲרֶיךָ, הִמּוֹל לָכֶם כָּל זָכָר". אַבְרָהָם אָבִינוּ מָל אֶת עַצְמוֹ בְּשִׂמְחָה עַל אַף הַסַּכָּנָה הַבְּרוּכָה בַּעֲשִׂיַּת הַבְּרִית בְּגִיל מִתְקַדֵּם כָּל כָּךְ, הוּא מֵבִיא עַל עַצְמוֹ כְּאֵבֵי גּוּף כְּדֵי לַעֲשׂוֹת רְצוֹן קוֹנוֹ וְהַכֹּל בְּשִׂמְחָה וּבְאַהֲבָה. 

[[ח. לְקִיחַת שָׂרָה עַל יְדֵי אֲבִימֶלֶךְ]]. שׁוּב אַבְרָהָם גּוֹלֶה מִמְּקוֹמוֹ לְאֶרֶץ אַחֶרֶת, שׁוּב נִלְקַחַת שָׂרָה בָּעַל כָּרְחָהּ לַאֲבִימֶלֶךְ הַשַּׁלִּיט בְּאוֹתָהּ אֶרֶץ, אַךְ אַבְרָהָם וְשָׂרָה עוֹמְדִים בִּגְבוּרָה גַּם בְּנִסָּיוֹן הַזֶּה.

[[ט. גֵּרוּשׁ הַגָּר וְיִשְׁמָעֵאל]]: לְאַחַר שֶׁאַבְרָהָם וְשָׂרָה לֹא זָכוּ לְבָנִים, שָׁמַע אַבְרָהָם לְקוֹל אִשְׁתּוֹ, וְלָקַח אֶת הַגָּר אֲמָתָהּ לְאִשָּׁה, בְּגִיל שְׁמוֹנִים וְשֵׁשׁ נוֹלָד לוֹ בֶּן יִשְׁמָעֵאל, אַךְ לְאַחַר אַרְבַּע עֶשְׂרֵה שָׁנָה, נוֹלָד לוֹ יִצְחָק, וְיִשְׁמָעֵאל הָיָה מְצַחֵק עִם יִצְחָק וּפוֹגֵם בְּנַפְשׁוֹ הַטְּהוֹרָה שֶׁל יִצְחָק הַצָּעִיר. שָׂרָה אוֹמֶרֶת לְאַבְרָהָם: "גָּרֵשׁ הָאָמָה הַזֹּאת וְאֶת בְּנָהּ", הַקָּדוֹשׁ בָּרוּךְ הוּא אוֹמֵר לוֹ "כָּל אֲשֶׁר תֹּאמַר אֵלֶיךָ שָׂרָה שְׁמַע בְּקוֹלָהּ", וְאָכֵן אַבְרָהָם מִתְגַּבֵּר עַל רִגְשׁוֹתָיו כְּלַפֵּי בְּנוֹ בְּכוֹרוֹ, וְשׁוֹלֵחַ אוֹתוֹ וְאֶת אִמּוֹ לַמִּדְבָּר הַשּׁוֹמֵם, עִם מְעַט לֶחֶם וּמַיִם, וְזֹאת מִשּׁוּם אַהֲבָתוֹ לְבוֹרְאוֹ.

[[י. עֲקֵדַת יִצְחָק]]: כַּאֲשֶׁר אוֹמֵר לוֹ הַקָּדוֹשׁ בָּרוּךְ הוּא: "קַח נָא אֶת בִּנְךָ אֶת יְחִידְךָ אֲשֶׁר אָהַבְתָּ אֶת יִצְחָק וְהַעֲלֵהוּ לְעֹלָה", מִיַּד נֶאֶמַר: "וַיַּשְׁכֵּם אַבְרָהָם בַּבֹּקֶר" בִּזְרִיזוּת וּבְשִׂמְחָה לְקַיֵּם רְצוֹן אָבִיו שֶׁבַּשָּׁמַיִם. אַחֲרֵי נִסָּיוֹן זֶה הָאַחֲרוֹן וְהַקָּשֶׁה שֶׁבַּעֲשֶׂרֶת הַנִּסְיוֹנוֹת, מֵעִיד עָלָיו הַקָּדוֹשׁ בָּרוּךְ הוּא: "עַתָּה יָדַעְתִּי כִּי יְרֵא אֱלֹקִים אַתָּה, וְלֹא חָשַׂכְתָּ אֶת בִּנְךָ אֶת יְחִידְךָ מִמֶּנִּי".

רוֹאִים אָנוּ, שֶׁכָּל חַיָּיו שֶׁל אַבְרָהָם אָבִינוּ הָיוּ מְלֵאִים נִסְיוֹנוֹת, וּבוֹרֵא עוֹלָם רָצָה לִבְחֹן אוֹתוֹ בְּכָל הָאוֹפַנִּים וּבְכָל הַצְּדָדִים, כְּדֵי לִרְאוֹת הַאִם בְּכֻלָּם הָיוּ יִשָּׁאֵר נֶאֱמָן אֵלָיו אוֹ לֹא.

וּמְסַפְּרִים עַל אֶחָד מֵעֲשִׁירֵי בְּרִיסְק שֶׁיָּרַד מִנְּכָסָיו, וּבָאוּ וְשַׁאֲלוּ אֶת הַגָּאוֹן רַבִּי חַיִּים סוֹלוֹבֵיצִ'יְק, מַדּוּעַ עָלָה כָּךְ בְּגוֹרָלוֹ שֶׁל אוֹתוֹ עָשִׁיר? וְהֵשִׁיב לָהֶם בְּמָשָׁל: אַב הִשְׁאִיל לִבְנוֹ סַכִּין, וּכְשֶׁנּוֹכַח לִרְאוֹת שֶׁהַבֵּן חוֹתֵך בּוֹ אֶת יָדָיו, לְקָחוֹ מִמֶּנּוּ. כָּךְ הַקָּדוֹשׁ בָּרוּךְ הוּא נוֹתֵן עֲשִׁירוּת לָאָדָם, וּכְשֶׁאֵינוֹ יוֹדֵעַ כֵּיצַד לְהִשְׁתַּמֵּשׁ בָּהּ, נוֹטֵל זֹאת מִמֶּנּוּ.

שָׁאָלוּ אֶת בְּנוֹ הַגְרִי"ז זַצַ"ל, לְפִי הַהֶסְבֵּר הַנִּזְכָּר לְעֵיל, מַדּוּעַ רַבִּי פְּלוֹנִי שֶׁהָיָה יְרֵא וְחָרֵד וּמְרַבֶּה בִּצְדָקוֹת, אַף הוּא יָרַד מִנְּכָסָיו? הֵשִׁיב הָרַב: כְּשֶׁמְּסַיְּמִים לְהִשְׁתַּלֵּם בְּאוּנִיבֶרְסִיטָה בַּמַּחְלָקָה פְּלוֹנִית, עוֹבְרִים לְמַחְלָקָה נוֹסֶפֶת. הַקָּדוֹשׁ בָּרוּךְ הוּא בַּחַן אֶת רַבִּי פְּלוֹנִי בְּמַחְלֶקֶת עֲשִׁירוּת, וְרָאָה שֶּׁסִּיֵּם מַחְלָקָה זוֹ בְּהַצְלָחָה רַבָּה, וְלָכֵן הֶעֱבִירוּ לְמַחְלֶקֶת הָעֲנִיּוּת, לְבָחֳנוֹ כֵּיצַד יִשְׁתַּלֵּם שָׁם...

**INDEX_WRITE=<p>
# מִשְׁנָה ד

{עֲשָׂרָה נִסִּים נַעֲשׂוּ לַאֲבוֹתֵינוּ בְמִצְרַיִם וַעֲשָׂרָה עַל הַיָּם. (עֶשֶׂר מַכּוֹת הֵבִיא הַקָּדוֹשׁ בָּרוּךְ הוּא עַל הַמִּצְרִיִּים בְּמִצְרַיִם וְעֶשֶׂר עַל הַיָּם). עֲשָׂרָה נִסְיוֹנוֹת נִסּוּ אֲבוֹתֵינוּ אֶת הַמָּקוֹם בָּרוּךְ הוּא בַמִּדְבָּר, שֶׁנֶּאֱמַר (בַּמִּדְבָּר יד), וַיְנַסּוּ אֹתִי זֶה עֶשֶׂר פְּעָמִים וְלֹא שָׁמְעוּ בְּקוֹלִי: }
**INDEX_WRITE=<p>
# מִשְׁנָה ה

{עֲשָׂרָה נִסִּים נַעֲשׂו לַאֲבוֹתֵינוּ בְּבֵית הַמִּקְדָּשׁ. לֹא הִפִּילָה אִשָּׁה מֵרֵיחַ בְּשַׂר הַקֹּדֶשׁ, וְלֹא הִסְרִיחַ בְּשַׂר הַקֹּדֶשׁ מֵעוֹלָם, וְלֹא נִרְאָה זְבוּב בְּבֵית הַמִּטְבְּחַיִם, וְלֹא אֵרַע קֶרִי לְכֹהֵן גָּדוֹל בְּיוֹם הַכִּפּוּרִים, וְלֹא כִבּוּ גְשָׁמִים אֵשׁ שֶׁל עֲצֵי הַמַּעֲרָכָה, וְלֹא נָצְחָה הָרוּחַ אֶת עַמּוּד הֶעָשָׁן, וְלֹא נִמְצָא פְסוּל בָּעֹמֶר וּבִשְׁתֵּי הַלֶּחֶם וּבְלֶחֶם הַפָּנִים, עוֹמְדִים צְפוּפִים וּמִשְׁתַּחֲוִים רְוָחִים, וְלֹא הִזִּיק נָחָשׁ וְעַקְרָב בִּירוּשָׁלַיִם מֵעוֹלָם, וְלֹא אָמַר אָדָם לַחֲבֵרוֹ צַר לִי הַמָּקוֹם שֶׁאָלִין בִּירוּשָׁלַיִם: }

**INDEX_WRITE=<p>
# מִשְׁנָה ו

{עֲשָׂרָה דְבָרִים נִבְרְאוּ בְעֶרֶב שַׁבָּת בֵּין הַשְּׁמָשׁוֹת, וְאֵלּו הֵן, פִּי הָאָרֶץ, וּפִי הַבְּאֵר, וּפִי הָאָתוֹן, וְהַקֶּשֶׁת, וְהַמָּן, וְהַמַּטֶּה, וְהַשָּׁמִיר, וְהַכְּתָב, וְהַמִּכְתָּב, וְהַלּוּחוֹת. וְיֵשׁ אוֹמְרִים, אַף הַמַּזִּיקִין, וּקְבוּרָתוֹ שֶׁל משֶׁה, וְאֵילוֹ שֶׁל אַבְרָהָם אָבִינוּ. וְיֵשׁ אוֹמְרִים, אַף צְבָת בִּצְבָת עֲשׂוּיָה:}

**INDEX_WRITE=<p>
# מִשְׁנָה ז

{שִׁבְעָה דְבָרִים בַּגֹּלֶם וְשִׁבְעָה בֶּחָכָם. חָכָם אֵינוֹ מְדַבֵּר בִּפְנֵי מִי שֶׁהוּא גָדוֹל מִמֶּנּוּ בְּחָכְמָה וּבְמִנְיָן, וְאֵינוֹ נִכְנָס לְתוֹךְ דִּבְרֵי חֲבֵרוֹ, וְאֵינוֹ נִבְהָל לְהָשִׁיב, שׁוֹאֵל כָּעִנְיָן וּמֵשִׁיב כַּהֲלָכָה, וְאוֹמֵר עַל רִאשׁוֹן רִאשׁוֹן וְעַל אַחֲרוֹן אַחֲרוֹן, וְעַל מַה שֶּׁלֹּא שָׁמַע, אוֹמֵר לֹא שָׁמַעְתִּי, וּמוֹדֶה עַל הָאֱמֶת. וְחִלּוּפֵיהֶן בַּגֹּלֶם: }

**INDEX_WRITE=<p>
# מִשְׁנָה ח

{שִׁבְעָה מִינֵי פֻרְעָנִיּוֹת בָּאִין לָעוֹלָם עַל שִׁבְעָה גוּפֵי עֲבֵרָה. מִקְצָתָן מְעַשְּׂרִין וּמִקְצָתָן אֵינָן מְעַשְּׂרִין, רָעָב שֶׁל בַּצֹּרֶת בָּאָה, מִקְצָתָן רְעֵבִים וּמִקְצָתָן שְׂבֵעִים. גָּמְרוּ שֶׁלֹּא לְעַשֵּׂר, רָעָב שֶׁל מְהוּמָה וְשֶׁל בַּצֹּרֶת בָּאָה. וְשֶׁלֹּא לִטּוֹל אֶת הַחַלָּה, רָעָב שֶׁל כְּלָיָה בָּאָה. דֶּבֶר בָּא לָעוֹלָם עַל מִיתוֹת הָאֲמוּרוֹת בַּתּוֹרָה שֶׁלֹּא נִמְסְרוּ לְבֵית דִּין, וְעַל פֵּרוֹת שְׁבִיעִית. חֶרֶב בָּאָה לָעוֹלָם עַל עִנּוּי הַדִּין, וְעַל עִוּוּת הַדִּין, וְעַל הַמּוֹרִים בַּתּוֹרָה שֶׁלֹּא כַהֲלָכָה: }

**INDEX_WRITE=<p>
# מִשְׁנָה ט

{חַיָּה רָעָה בָּאָה לָעוֹלָם עַל שְׁבוּעַת שָׁוְא, וְעַל חִלּוּל הַשֵּׁם. גָּלוּת בָּאָה לָעוֹלָם עַל עוֹבְדֵי עֲבוֹדָה זָרָה, וְעַל גִלּוּי עֲרָיוֹת, וְעַל שְׁפִיכוּת דָּמִים, וְעַל הַשְׁמָטַת הָאָרֶץ. בְּאַרְבָּעָה פְרָקִים הַדֶּבֶר מִתְרַבֶּה. בָּרְבִיעִית, וּבַשְׁבִיעִית, וּבְמוֹצָאֵי שְׁבִיעִית, וּבְמוֹצָאֵי הֶחָג שֶׁבְּכָל שָׁנָה וְשָׁנָה. בָּרְבִיעִית, מִפְּנֵי מַעְשַׂר עָנִי שֶׁבַּשְּׁלִישִׁית. בַּשְּׁבִיעִית, מִפְּנֵי מַעְשַׂר עָנִי שֶׁבַּשִּׁשִּׁית. וּבְמוֹצָאֵי שְׁבִיעִית, מִפְּנֵי פֵרוֹת שְׁבִיעִית. וּבְמוֹצָאֵי הֶחָג שֶׁבְּכָל שָׁנָה וְשָׁנָה, מִפְּנֵי גֶזֶל מַתְּנוֹת עֲנִיִּים: }
 
**INDEX_WRITE=<p>
# מִשְׁנָה י

{אַרְבַּע מִדּוֹת בָּאָדָם. הָאוֹמֵר שֶׁלִּי שֶׁלִּי וְשֶׁלְּךָ שֶׁלָּךְ, זוֹ מִדָּה בֵּינוֹנִית. וְיֵשׁ אוֹמְרִים, זוֹ מִדַּת סְדוֹם. שֶׁלִּי שֶׁלָּךְ וְשֶׁלְּךָ שֶׁלִּי, עַם הָאָרֶץ. שֶׁלִּי שֶׁלָּךְ וְשֶׁלְּךָ שֶׁלָּךְ, חָסִיד. שֶׁלִּי שֶׁלִּי וְשֶׁלְּךָ שֶׁלִּי, רָשָׁע: }

~ תֶּן מִשֶּׁלְּךָ לַאֲחֵרִים

מִשְׁנָתֵינוּ מְלַמֶּדֶת אוֹתָנוּ, שְׁמִי שֶׁחוֹשֵׁב שֶׁמַּשֶּׁהוּ שַׁיָּךְ לוֹ, אֵין זֶה מַרְאֶה עַל מִדּוֹת טוֹבוֹת, וְיִתָּכֵן לוֹמַר שֶׁטָּבוּעַ בּוֹ אַף מִדּוֹת רָעוֹת כְּפִי מִדָּתָם שֶׁל אַנְשֵׁי סְדוֹם, שֶׁהָיוּ רְכוּשָׁנִיִּים, וְלֹא רָצוּ שֶּׁאֲחֵרִים יֶהֱנוּ מִמָּמוֹנָם.

פַּעַם רָאָה הַסַּבָּא מִנוֹבְהַרְדוֹק, שֶׁאֶחָד הַתַּלְמִידִים מְהַסֵּס לְהַשְׁאִיל לַחֲבֵרוֹ אֶת חֲלִיפָתוֹ הַחֲדָשָׁה שֶׁזֶּה עַתָּה קִבְּלָהּ, הוּא הִתְרַגֵּז מְאֹד, וְקָרָא בְּקוֹל: הֵיאַךְ יָכוֹל אָדָם לְהַרְגִּישׁ בַּעֲלוּת וּלְהוֹצִיא מִפִּיו אֶת הַמִּילָה "שֶׁלִּי"...

*

דַּרְכָּם שֶׁל בְּנֵי יִשְׂרָאֵל לִהְיוֹת רַחְמָנִים וּנְדִיבִים, מִפְּנֵי שֶׁהֵם בְּנֵי מְלָכִים, וּמִי שֶׁחָסֵר לוֹ בְּמִדַּת הַנְּדִיבוּת, וְחוֹשֵׁב רַק עַל מָמוֹן עַצְמוֹ וְלֹא עַל מָמוֹן זוּלָתוֹ, הֲרֵי חָסֵר לוֹ בָּאֲצִילוּת שֶׁל בֶּן מֶלֶךְ.

בְּהֶקְשֵׁר לָזֶה, מְסַפְּרִים עַל בֶּן מֶלֶךְ אֶחָד, שֶׁחִפֵּשׂ יוֹעֵץ חֲכַם וּמֻכְשָׁר לְמַמְלַכְתּוֹ. רַבִּים הֵם הָאֲנָשִׁים שֶׁחָשְׁקָה נַפְשָׁם לִזְכּוֹת בְּמִשְׂרָה הַנַּעֲלָה, בִּמְיֻחָד לְאוֹר הָעֻבְדָּה כִּי אַלְפֵי דּוֹלָרִים מִדֵּי חֹדֶשׁ מֻבְטָחִים לָאָדָם הָרָאוּי לַתַּפְקִיד זֶה. וְאָכֵן כְּפִי הַצָּפוּי מֵאוֹת אֲנָשִׁים נֶעְתְּרוּ לִפְנִיָּתוֹ וּבָאוּ לְרֵאָיוֹן.

בֵּין הַפּוֹנִים, הָיָה יְהוּדִי חֲכַם שֶׁאָמַר שֶׁהוּא מֻמְחֶה בִּשְׁלוֹשָׁה נוֹשְׂאִים: בַּסּוּסִים, בְּיַהֲלוֹמִים, וּבִבְנֵי אָדָם. מִיַּד יָצְאוּ בֶּן הַמֶּלֶךְ וְהַיְּהוּדִי לִבְחֹר סוּס. בֶּן הַמֶּלֶךְ שָׂם עֵינוֹ עַל סוּס שֶׁהָיָה אַבִּיר בִּמְיֻחָד, יָפֶה וְחָזָק, וְכֻלּוֹ עָטוּר בְּמֶדַלְיוֹת זָהָב. אַךְ יוֹעֲצוֹ הִפְצִיר בּוֹ לֹא לָקַחַת סוּס זֶה, וְאָמַר: הַסּוּס הַזֶּה אֵינוֹ בִּשְׁבִילְךָ! 

בֶּן הַמֶּלֶךְ לֹא וִתֵּר, נַפְשׁוֹ חָשְׁקָה בַּסּוּס מְיֻחָד זֶה, הוּא לֹא הִרְפָּה מִיּוֹעֲצוֹ. אָמַר לוֹ הַיּוֹעֵץ: רְצוֹנִי לִבְחֹן אֶת הַסּוּס בְּהַקָּפַת הָאִצְטַדְיוֹן, וּלְאַחַר הַמֵּרוֹץ תּוּכָל לִזְכּוֹת בּוֹ. 

סוֹחֵר הַסּוּסִים קָפַץ עַל הַסּוּס, וְהֵחֵל לְהַקִּיף אֶת הָאִצְטַדְיוֹן. לְפֶתַע הֵנִיף הַסּוּס אֶת רֹכְבוֹ מֵעָלָיו, הִפִּילוֹ אָרְצָה, וְתוֹךְ שְׁנִיּוֹת שָׁעַט עַל רוֹכְבוֹ וַהֲרָגוֹ בַּמָּקוֹם...

בֶּן הַמֶּלֶךְ נֶחֱרַד מְאֹד לְמַרְאֶה עֵינָיו, הוּא קָרָא לְיוֹעֲצוֹ וְאָמַר לוֹ: אֲנִי רוֹצֶה לְהוֹדוֹת לְךָ עַל שֶׁהִצַּלְתָּ אֶת חַיַּי, כִּתְשׁוּרָה אֲנִי רוֹצֶה לְהַעֲנִיק לְךָ פְּרָס. בֶּן הַמֶּלֶךְ הוֹשִׁיט יָדוֹ לְכִיסוֹ, וְהוֹצִיא דּוֹלָר אֶחָד בִּלְבַד, וְהֶעֱנִיק אוֹתוֹ לְיוֹעֲצוֹ.

הַיּוֹעֵץ נִדְהָם מִקַּמְצָנוּתוֹ שֶׁל בֶּן הַמֶּלֶךְ, אַךְ לֹא הֵגִיב, הוּא יָדַע כִּי בְּעוֹד שָׁבוּעַ הוּא עָתִיד לְהִכָּנֵס לְתַפְקִידוֹ, וְאָז יְקַבֵּל שָׂכָר שֶׁל עַשְׂרוֹת אַלְפֵי דּוֹלָרִים כְּיוֹעֵץ מַלְכוּתִי, וְלָכֵן לֹא הֵגִיב הַפַּעַם. 

בֶּן הַמֶּלֶךְ שֶׁנּוֹכַח כִּי הַיּוֹעֵץ פִּקֵּחַ וְנָבוֹן, בִּקֵּשׁ לְבָחֳנוֹ בַּדָּבָר נוֹסַף. לִקְרַאת הִבַּחָרוֹ לַתַּפְקִיד הַמֶּלֶךְ בִּמְקוֹם אָבִיו, הוּא רָכַשׁ כֶּתֶר מִיַּהֲלוֹמִים בְּשׁוֹוִי מִלְיוֹן דּוֹלָר, וְעַל מְנָת לְהַעֲרִיךְ אֶת שָׁוְיוֹ הָאֲמִתִּי, בִּקֵּשׁ הוּא אֶת חַוּוֹת דַּעְתּוֹ שֶׁל יוֹעֲצוֹ.

הַיּוֹעֵץ הֵעִיף מַבָּט קַל עַל הַכֶּתֶר, וְגִילָה כִּי מְדֻבָּר אַךְ וְרַק בִּזְכוּכִיּוֹת נוֹצְצוֹת וְלֹא בְּיַהֲלוֹמִים אֲמִתִּיִּים כְּלָל, וְהַכֶּתֶר אֵינוֹ עוֹלֶה יוֹתֵר מֵאֶלֶף דּוֹלָר. בֶּן הַמֶּלֶךְ נֶחֱרַד עַל שֶׁהוֹלִיכוּ אוֹתוֹ שׁוֹלָל, וְשָׁלַח אֶת הַכֶּתֶר לִבְדִיקַת מֻמְחִים, וְאָכֵן נִתְבָּרֵר כִּי הַיּוֹעֵץ צָדַק. הַחֶבְרָה שֶׁמָּכְרָה אֶת הַכֶּתֶר הֵשִׁיבָה אֶת כַּסְפּוֹ שֶׁל בֶּן הַמֶּלֶךְ בְּתוֹסֶפֶת קְנָס כָּבֵד.

גַּם הַפַּעַם הוּא הֶחְלִיט לְפַצּוֹת אֶת יוֹעֲצוֹ הַנֶּאֱמָן, וּכִּתְשׁוּרָה נָתַן לוֹ שׁוּב שְׁטָר שֶׁל דּוֹלָר אֶחָד... הַיּוֹעֵץ שֶׁכִּמְעַט שָׁבַק חַיִּים מִהַבִיזָיוֹן, שָׁמַר עַל אִפּוּק, והִמְתִּין בְּסַבְלָנוּת לִבְחִירָתוֹ הַקְּרוֹבָה כְּיוֹעֵץ הַמֶּלֶךְ. 

לְבַסּוֹף בִּקֵּשׁ בֶּן הַמֶּלֶךְ לִבְחֹן אֶת יוֹעֲצוֹ בְּמוּמְחִיוּתוֹ בִּבְנֵי אָדָם, וּפָנָה לַיּוֹעֵץ וְאָמַר לוֹ: אֲנִי מְבַקֵּשׁ שֶׁתְּגַלֶּה אֶת אוֹזְנִי, וְתֹאמַר מַה דַעְתָּךְ עָלַי, הֲרֵי אָמַרְתָּ שֶׁהִנְּךָ מֵבִין בִּבְנֵי אָדָם. 

הַיּוֹעֵץ שֶׁלֹּא רָצָה לִפְגֹּעַ בְּבֶן הַמֶּלֶךְ, בִּקֵּשׁ לְהִמָּנַע מִכָּךְ אַךְ לַשָּׁוְא. אָמַר לוֹ הַמֶּלֶךְ: אִם לֹא תֹּאמַר לִי אֶת דַעְתָּךְ עָלַי, לֹא תִּזְכֶּה בַּמִּשְׂרָה... אָמַר לוֹ הַיּוֹעֵץ: בּוֹא נִכָּנֵס לַחֶדֶר, וְשֵׁם אוֹמָר לְךָ מִי אַתָּה.

כְּשֶׁהָיוּ לְבַדָּם, אָמַר לוֹ הַיּוֹעֵץ: דַּע לְךָ שֶׁאַתָּה לֹא בֶּן הַמֶּלֶךְ... לֵךְ וּשְׁאָל אֶת אִמְּךָ מִי אַתָּה...

מִיַּד נָסַע בֶּן הַמֶּלֶךְ לְבֵית אִמּוֹ וְשָׁאֲלָה: אִמִּי הַיְקָרָה, אָנָּא אִמְרִי לִי הַאִם אֲנִי בְּנֵךְ הָאֲמִתִּי? מַה נִזְכַּרְתָּ עַכְשָׁו בִּשְׁאֵלָה זוֹ לְאַחַר שְׁלוֹשִׁים שָׁנָה שֶׁגָּדַלְתָּ בְּבֵיתֵנוּ, תָּמְהָה הָאֵם. אָמַר הַבֵּן: אֲנִי חַיָּב לָדַעַת, אָנָּא סַפְּרִי לִי.

"אָכֵן אֵינְךָ בְּנִי הַטִּבְעִי", הֵשִׁיבָה הָאֵם, "וְאִם רוֹצֶה אַתָּה לָדַעַת עַל עֲבָרְךָ, בּוֹא וַאֲסַפֵּר לְךָ. לִפְנֵי כִּשְׁלֹשִׁים שָׁנָה, הַמֶּלֶךְ סִיֵר בְּמַמְלַכְתּוֹ, וְאַתָּה נֶעֱזַבְתָּ עַל יְדֵי הוֹרֶיךָ שֶׁהָיוּ כְּפָרִיִים עֲלוּבִים וְדַלִּים, וְלֹא רָצוּ לְגָדְלְךָ. בְּבִקּוּרוֹ רָאָה הַמֶּלֶךְ שֶּׁהָיִיתָ זָרוּק בְּאַחַת הַבִּקְתּוֹת, וְהֶחְלַטְנוּ לְקַחְתְּךָ לָאַרְמוֹן כְּדֵי שֶׁתִּגְדַּל כְּבֶן מֶלֶךְ. כָּל הַשָּׁנִּים שֶׁגָּדַלְתָּ בְּבֵיתֵנוּ לֹא רָצִינוּ לְגַלּוֹת לְךָ זֹאת.

"בֶּן הַמֶּלֶךְ" הֶהָמוּם, לֹא הָבִין מִנַּיִן יָדַע זֹאת יוֹעֲצוֹ, הוּא לֹא יָכַל לְהִתְאַפֵּק. חָזַר לָאַרְמוֹן וּשְׁאָלוֹ: "אֱמוֹר לִי מִנַּיִן יָדַעְתָּ זֹאת?" אָמַר הַיּוֹעֵץ: הַסְכֵּת וּשְׁמַע, אֲנִי פַּעֲמַיִם הִצַּלְתִּיךָ, פַּעַם מִמָּוֶת בָּטוּחַ, וּפַעַם מֵהֶפְסֵד הוֹן עָתָק. הַתְּמוּרָה שֶׁנָּתַתָּ לִי הָיְתָה דּוֹלָר אֶחָד בִּלְבַד, זֶה מֵעִיד כִּי הִנְּךָ קַמְצָן פָּשׁוּט וְעָלוּב, וְאֵינְךָ רָאוּי כְּלָל לִהְיוֹת בֶּן הַמֶּלֶךְ, לוּ הָיִיתָ בֶּן הַמֶּלֶךְ הָאֲמִתִּי, הָיִיתָ נוֹתֵן בְּיַד רְחָבָה לְפָחוֹת כַּמָּה עֲשָׂרוֹת אַלְפֵי דּוֹלָרִים... וְהַנִּמְשָׁל בָּרוּר מֵאֵלָיו. 

~ קַמְצָנוּת

בֶּן יְשִׁיבָה הֻזְמַן עַל יְדֵי אֶחָד מִבַּעֲלֵי הַבָּתִּים שֶׁבָּעֲיָרָה לִסְעֹד עַל שֻׁלְחָנוֹ בְּלֵילֵי הַסֵּדֶר, הַלַּיְלָה הַנִּכְבָּד הַזֶּה אֲשֶׁר אֶת סִדְרוֹ פּוֹתֵחַ כָּל אִישׁ יְהוּדִי בְּהַכְרָזָה הַמְרוֹמֶמֶת: כָּל דִּכְפִין - יֵיתֵי וְיֵיכוֹל! כָּל דִּצְרִיך - יֵיתֵי וְיִפְסַח!

אֶלָּא שֶׁאוֹתוֹ בָּעַל הַבַּיִת, אֲשֶׁר עָמִיד הָיָה וּבַעַל בְּעַמָּיו, הָיָה אַף קַמְצָן לֹא קָטָן, וְאִם בְּכָל הַנּוֹגֵעַ אֵלָיו עַצְמוֹ לֹא חָסַךְ בִּמְאוּמָה, וְעָרַךְ אֶת הַסֵּדֶר בִּפְאֵר וְהַדָּר כְּרָאוּי לְאָדָם בְּמַעֲמָדוֹ, הֲרֵי שֶׁבַּאֲשֶׁר לְאוֹרְחוֹ בֶּן הַיְּשִׁיבָה, הִשְׁתַּדֵּל הוּא לַחֲסֹךְ כְּמִדַּת יְכָלְתּוֹ...

לִמְנוֹעַ מֵהָאוֹרֵחַ מִלִּסְעֹד אֶת לִבּוֹ, יָדַע הַמְּאָרֵחַ כִּי לֹא יוּכַל, לְאַפְשֵׁר לוֹ לְקַיֵּם אֶת מִצְווֹת הַיּוֹם בְּאַרְבַּע כּוֹסוֹת יַיִן וּבְמַצּוֹת מְהֻדָּרוֹת, הוּא הֲלֹא הָיָה מְחֻיָּב, אוּלָם הוּא חָשַׁב לְעַצְמוֹ כִּי אֵין כָּל סִבָּה לְהַצִּיב לִפְנֵי הָאוֹרֵחַ כּוֹס גְּדוֹלָה, אֲשֶׁר הַיַּיִן שֶׁיִּמְזֹג לְתוֹכָהּ יַעֲלֶה בְּדָמִים מְרֻבִּים, דַּי לוֹ לָאוֹרֵחַ הֶעָנִי בְּכוֹס קְטַנָּה הַמְכִילָה שִׁעוּר מְצֻמְצָם! כָּךְ הוּא הִרְהֵר בְּלִבּוֹ.

וּמִמַּחְשָׁבָה - לְמַעֲשֵׂה, לִפְנֵי הָאוֹרֵחַ הֻנְּחָה כּוֹס קְטַנָּה, אֲשֶׁר הָיָה בָּהּ שִׁעוּר מְצֻמְצָם מְאֹד, וְהָאוֹרֵחַ לֹא יָדַע אֶת נַפְשׁוֹ. לְבַקֵּשׁ כּוֹס גְּדוֹלָה יוֹתֵר, הוּא לֹא הֵעֵז, הֲלֹא בָּעַל הַבַּיִת עָשָׂה לוֹ טוֹבָה בְּהַסְכִּימוֹ בִּכְלָל לְאַפְשֵׁר לוֹ לְהָסֵב עִמּוֹ בְּבֵיתוֹ, וְכִי יָכוֹל הוּא לְהַרְשׁוֹת לְעַצְמוֹ עַתָּה לִדְרוֹשׁ דְּרִישׁוֹת נוֹסָפוֹת, כְּמוֹ כּוֹס גְּדוֹלָה? 

בְּלֵית בְּרֵירָה נֶאֱלָץ הוּא לְהִסְתַּפֵּק בַּמּוּעָט, כַּאֲשֶׁר בְּלִבּוֹ מְקַוֶּה הוּא כִּי קִיֵּם לְפָחוֹת אֶת הַמִּצְוָה בַּשִּׁעוּר הַמְּחֻיָּב מִצַּד הַדִּין...

אוּלָם בְּמַהֲלַךְ קְרִיאַת הַהַגָּדָה, כַּאֲשֶׁר הִגִּיעַ בָּעַל הַבַּיִת אֶל אוֹתָם סִימָנִים אֲשֶׁר הָיָה ר' יְהוּדָה נוֹתֵן בַּעֲשֶׂרֶת הַמַּכּוֹת [דְּצַ"ך עַד"ש בְּאַחַ"ב], מָצָא בֶּן הַיְּשִׁיבָה מָקוֹם לִגְבּוֹת אֶת חוֹבוֹ מִמְּאָרְחוֹ...

כַּאֲשֶׁר קָרָא בָּעַל הַבַּיִת אֶת סִימָנָיו שֶׁל ר' יְהוּדָה, פָּנָה הוּא אֶל אוֹרְחוֹ, וְהִקְשָׁה: אֱמוֹר נָא לִי אוֹרְחִי הַיָּקָר, הֲלֹא בֶּן יְשִׁיבָה הִנְּךָ, וּבְוַדַּאי יוֹדֵעַ אַתָּה לְהָשִׁיב עַל שְׁאֵלוֹתַי, וּבְכֵן, אֱמוֹר נָא לִי, מַדּוּעַ נִזְקָק ר' יְהוּדָה לִתֵּן סִימָנִים בַּעֲשֶׂרֶת הַמַּכּוֹת? מַה הוֹעִיל הוּא בְּכָךְ, וּמַה הָיָה נִגְרָע אִילּוּ הָיָה מוֹתִיר אֶת הַמַּכּוֹת כְּסִדְרָן מִבְּלִי לְרַמְּזָן בְּרָאשֵׁי הַתֵּבוֹת הַלָּלוּ...

הָאוֹרֵחַ הֵשִׁיב מִיַּד: פָּשׁוּט מְאֹד, ר' יְהוּדָה הָיָה כַּמּוּבָן בֶּן יְשִׁיבָה כָּמוֹנִי, הוּא הֻזְמַן לִסְעֹד עַל שֻׁלְחָנוֹ שֶׁל אֶחָד מִגְּבִירֵי הָעֲיָרָה, אוּלָם גַּם לְפָנָיו הֻנְּחָה כּוֹס קְטַנָּה בַּעֲלַת שִׁעוּר מְצֻמְצָם, בְּדִיּוּק כְּפִי הַכּוֹס שֶׁהֻנְּחָה לְפָנַי...

חָשַׁב ר' יְהוּדָה בְּלִבּוֹ: אִם אוֹמָר אֶת כָּל עֲשֶׂרֶת הַמַּכּוֹת, וְאֶשְׁפֹּךְ מְעַט מִכּוֹס הַיַּיִן בְּכָל מַכָּה וּמַכָּה כַּמְּקֻבָּל, הֲרֵי שֶׁלֹּא יִשָּׁאֵר לִי מְאוּמָה לִשְׁתּוֹת! הֲלֹא לְאַחַר הֲטָפַת הַטִּפּוֹת הַלָּלוּ, בְּווַדַּאי לֹא יִשָּׁאֵר שִׁעוּר בְּכוֹסִי...

מַה עָשָׂה ר' יְהוּדָה? הוּא אָמַר אֶת עֲשֶׂרֶת הַמַּכּוֹת בְּרָאשֵׁי תֵּבוֹת, כָּךְ שֶׁלֹּא הָיָה עָלָיו לִשְׁפּוֹךְ מִן הַכּוֹס אֶלָּא שָׁלֹשׁ פְּעָמִים בִּמְקוֹם עֶשֶׂר! סִיֵּם הָאוֹרֵחַ אֶת דְּבָרָיו בְּחִיּוּךְ, וּפְנֵי בָּעַל הַבַּיִת חָפוּ. 	  

*

מַעֲשֵׂה בַּר' אַייזִיק חָרִיף, שֶׁנִּכְנַס אֵצֶל אֶחָד הָעֲשִׁירִים שֶׁהָיָה יָדוּעַ בְּקַמְצָנוּתוֹ, לֶהַתְּרִימוֹ לְצָרְכֵי צְדָקָה. כֵּיוָן שֶׁנּוֹדַע לְעָשִׁיר כִּי הָרַב נִכְנַס בְּשַׁעֲרֵי בֵּיתוֹ, הֵבִין מַהִי מַטְּרָתוֹ, וּמִהֵר לְהִסְתַּתֵּר בְּתוֹךְ הָאָרוֹן שֶׁבַּבַּיִת.

ר' אַייזִיק הִבְחִין בְּכָךְ, פָּנָה אֶל אַנְשֵׁי הַבַּיִת וְאָמַר: כָּל יָמָי הָיִיתִי מִתְקַשֶּׁה לְהָבִין פֵּשֶׁר מַאֲמָר חֲכָמֵינוּ ז''ל "גְּדוֹלָה הַכְנָסַת אוֹרְחִים מִקַּבָּלַת פְּנֵי שְׁכִינָה", אֲבָל עַתָּה נִתְיַשֵּׁב לִי הַדָּבָר, שֶׁהֲרֵי מֹשֶׁה רַבֵּנוּ בִּרְאוֹתוֹ אֶת זֹהַר הַשְּׁכִינָה בִּדְמוּת הַסְּנֶה הַבּוֹעֵר בָּאֵשׁ, נֶאֱמַר עָלָיו "וַיַּסְתֵּר מֹשֶׁה פָּנָיו", כְּלוֹמַר שֶּׁהִסְתִּיר רַק אֶת פָּנָיו בִּלְבַד. וְאִלּוּ בָּעַל הַבַּיִת שֶׁלָּנוּ, כְּשֶׁמְּדֻבָּר בְּהַכְנָסַת אוֹרְחִים, הוּא מַסְתִּיר אֶת כָּל גּוּפוֹ...

~ זְהִירוּת מֶהַקַמְצָן

שְׁלֹמֹה הַמֶּלֶךְ עָלָיו הַשָּׁלוֹם אוֹמֵר בְּסֵפֶר "מִשְׁלֵי": "אַל תִּלְחַם אֶת לֶחֶם רַע עָיִן וְאַל תִּתְאָיו לְמַטְעַמֹּתָיו", וְהִסְבִּירוּ הַמְּפָרְשִׁים, שֶׁאָדָם שֶׁהוּא רַע עַיִן, וְאֵינוֹ אוֹהֵב לָתֶת מִשֶּׁלּוֹ לַאֲחֵרִים, אֵין לֶאֱכוֹל אֶצְלוֹ, מִשּׁוּם שֶׁיֵּשׁ בְּמַאֲכָלָיו אֶרֶס שֶׁמְּסֻגָּל לְהָמִית, כִּי נִיצוֹצוֹת רָעוֹת יוֹצְאוֹת מֵעֵינָיו הָרָעוֹת, וּמִי שֶׁאוֹכֵל אוֹכֵל זֶה, נִזּוֹק.

וּמַעֲשֵׂה בְּאוֹרֵחַ אֶחָד, שֶׁהִתְאָרֵחַ אֵצֶל בָּעַל הַבַּיִת שֶׁהָיָה צַר עַיִן מְאֹד, וּבַעַל כָּרְחוֹ הִגִּישׁ לִפְנֵי אוֹרְחוֹ קְעָרָה גְּדוֹלָה שֶׁל תַּבְשִׁיל לֶאֱכוֹל. אַךְ בָּעַל הַבַּיִת לֹא יָשַׁב עִם הָאוֹרֵחַ, אֶלָּא עָלָה לַעֲלִיַּת הַגָּג. 

אוֹתוֹ אוֹרֵחַ הָיָה יוֹשֵׁב עַל הַשֻּׁלְחָן בֶּחָצֵר לְמָטָּה, וּבַעַל הַבַּיִת הָיָה יוֹשֵׁב עַל הַגָּג, וּמַבִּיט בִּמְנַת הָאוֹרֵחַ לִרְאוֹת כַּמָּה כַּפּוֹת מַכְנִיס לְפִיו. אוֹתוֹ הָאוֹרֵחַ הִרְגִּישׁ שִׁנּוּי גָּדוֹל בְּגוּפוֹ, שֶׁכָּל כַּף וְכַף שֶׁהָיָה מַכְנִיס לְתוֹךְ פִּיו, כְּשֶׁבָּא לְבוֹלְעוֹ הָיָה עוֹמֵד לוֹ הַאוֹכֵל בְּאֶמְצַע גְּרוֹנוֹ וְאֵינוֹ יוֹרֵד בִּמְהֵרָה אֶלָּא רַק בְּקֹשִׁי גָּדוֹל, וְגַם לְאַחַר שֶׁכְּבָר יָרַד הַמַּאֲכָל לְבִטְנוֹ, הָיָה מַרְגִּישׁ בְּעַצְמוֹ שֶׁכְּאִלּוּ יֵשׁ לוֹ בְּבִטְנוֹ אֲבָנִים וּסְלָעִים.

אוֹתוֹ אוֹרֵחַ הִצְטַעֵר מְאֹד עַל הַדָּבָר שֶׁקָּרָה לוֹ, וְחָשַׁב שֶׁאוּלַי יֵשׁ לוֹ אֵיזֶה חֹלִי בִּגְרוֹנוֹ וּבְבִטְנוֹ חַס וְשָׁלוֹם, וּמֵרֹב מוֹרָאוֹ וְדַאֲגָתוֹ, הֵרִים רֹאשׁוֹ וְעֵינָיו לַשָּׁמַיִם כְּדֵי לְבַקֵּשׁ רַחֲמִים מִלִּפְנֵי ה' שֶׁיּוֹשִׁיעוֹ, וְהִנֵּה רוֹאֶה הוּא אֶת בָּעַל הַבַּיִת יוֹשֵׁב עַל הַגָּג כְּנֶגְדּוֹ, וּמַבִּיט בִּקְעָרַת הָאוֹכֵל שֶׁלּוֹ בְּפָנִים רָעוֹת. 

אָז הִרְגִּישׁ שֶׁכָּל זֶה נִגְרַם לוֹ בִּגְלַל צָרוּת עַיִּן שֶׁל בָּעַל הַבַּיִת, וְהִיא זֹאת שֶׁגָּרְמָה לוֹ אֶת אוֹתוֹ הַנֶּזֶק. (אוֹרַח חַיִּים לְרַבֵּנוּ יוֹסֵף חַיִּים זִיעַ''א). 

~ הַקַּמְצָן רוֹאֶה רַק אֶת עַצְמוֹ

מְסֻפָּר עַל אִישׁ אֶחָד, אֲשֶׁר הָיָה עָשִׁיר כְקֹרַח, אַךְ קַמְצָן בְּיוֹתֵר. לַמְרוֹת הַפְצָרוֹת חוֹזְרוֹת וְנִשְׁנוֹת שֶׁל הָרַב, הוּא סֵרַב לִתְרֹם מִכַּסְפּוֹ לְנִּזְקָקִים, וּלְסַיֵּעַ לָהֶם בְּעֹל פַּרְנָסָתָם. 

יוֹם אֶחָד, כַּאֲשֶׁר שָׁהָה בְּבֵית הָרַב, הֶעֱמִיד הָרַב אֶת הֶעָשִׁיר מוּל רְאִי, וְאָמַר לוֹ: מַה אַתָּה רוֹאֶה? עָנָה הֶעָשִׁיר: אֲנִי רוֹאֶה אֶת עַצְמִי כַּמּוּבָן. לְאַחַר מִכֵּן, הוֹבִיל אוֹתוֹ הָרַב אֶל מוּל חַלּוֹן הַמַּשְׁקִיף הַחוּצָה אֶל הָרְחוֹב, וְשָׁאַל אוֹתוֹ: עַכְשָׁו מַה אַתָּה רוֹאֶה? הֵשִׁיב הָאִישׁ: אֲנִי רוֹאֶה פַּרְצוּפֵיהֶם שֶׁל אֲנָשִׁים שׁוֹנִים, אִשָּׁה זְקֵנָה חוֹצָה אֶת הַכְּבִישׁ, וְאִישׁ עָנִי נֶאֱנַק תַּחַת מַשָּׂאוֹ.

אָמַר לוֹ הָרַב: אַתָּה יוֹדֵעַ מַהוּ הַהֶבְדֵּל בֵּין שְׁנֵי הַמַּרְאוֹת שֶּׁרָאִיתָ? מַדּוּעַ רָאִיתָ בַּמִּקְרֶה הָרִאשׁוֹן אֶת פָּנֶיךָ בִּלְבַד, וּבַמִּקְרֶה הַשֵּׁנִי יָכֹלְתָּ לִרְאוֹת אֶת פְּנֵיהֶם וּמַשָּׂאָם הַכָּבֵד שֶׁל הָאֲחֵרִים? 

הַהֶסְבֵּר לְכָךְ הוּא פָּשׁוּט. הַזְּכוּכִית הָרִאשׁוֹנָה שֶׁהָיְתָה מוּל פָּנֶיךָ, הָיְתָה מְצֻפָּה מִצִּדָּהּ הָאֲחוֹרִי בְּשִׁכְבָהּ דַּקָּה שֶׁל כֶּסֶף, וְאִלּוּ הַחַלּוֹן דַּרְכּוֹ רָאִיתָ אֶת הָעוֹלָם, הָיָה פָּשׁוּט וְשָׁקוּף. כָּל עוֹד הַזְּכוּכִית אֵינָהּ מְצֻפָּה בְּכֶסֶף אֶפְשָׁר לִרְאוֹת אֲחֵרִים, אֲבָל כְּשֶׁהַכֶּסֶף מְצַפֶּה אֶת הַזְּכוּכִית, כְּבָר אִי אֶפְשָׁר לִרְאוֹת אֲחֵרִים, אֶלָּא רַק אֶת עַצְמְךָ...
**INDEX_WRITE=<p>
# מִשְׁנָה יא

{אַרְבַּע מִדּוֹת בַּדֵּעוֹת. נוֹחַ לִכְעוֹס וְנוֹחַ לִרְצוֹת, יָצָא שְׂכָרוֹ בְהֶפְסֵדוֹ, קָשֶׁה לִכְעוֹס וְקָשֶׁה לִרְצוֹת, יָצָא הֶפְסֵדוֹ בִּשְׂכָרוֹ קָשֶׁה לִכְעוֹס וְנוֹחַ לִרְצוֹת חָסִיד. נוֹחַ לִכְעוֹס וְקָשֶׁה לִרְצוֹת רָשָׁע: }

רַבּוֹתֵינוּ כִּנּוּ אֶת הַכַּעֲסָן בְּתֹאַר שֶׁל "רָשָׁע" עִם כָּל הַזָּקָן וְהַכִּפָּה וְהַצִּיצִיּוֹת שֶׁעָלָיו, וְזֹאת מִשּׁוּם שֶׁהַכּוֹעֵס מְאַבֵּד כָּל צֶלֶם אֱנוֹשׁ, וּמְבַיֵּשׁ בְּכָךְ אֶת הַכִּפָּה וְהַצִּיצִית וְהַזָּקָן שֶׁעָלָיו, וְגוֹרֵם לְחִלּוּל ה' נוֹרָאִי.

דֻּגְמָא לְכָךְ מָּצִינוּ בְּמַסֶּכֶת יְבָמוֹת (דַּף צו:), עַד לְהֵיכָן נִתֵּן לְהַגִּיעַ עַל יְדֵי הַכַּעַס. מוּבָא בַּגְּמָרָא מַעֲשֵׂה בִּשְׁנֵי תַּלְמִידֵי חֲכָמִים גְּדוֹלִים שֶׁיָּשְׁבוּ בְּבֵית כְּנֶסֶת בִּטְבֶרְיָה, וְלָמְדוּ מִתּוֹךְ סֵפֶר תּוֹרָה [בְּאוֹתָם יָמִים לֹא הָיוּ סְפָרִים מֻדְפָּסִים כְּפִי שֶׁיֵּשׁ בְּיָמֵינוּ, וְלָכֵן הָיוּ לוֹמְדִים מִסֵּפֶר תּוֹרָה]. 

וְהִנֵּה תּוֹךְ כְּדֵי הַלִּמּוּד, נֶחְלְקוּ בֵּינֵיהֶם בְּעִנְיַן מְסֻיָּם, עַד שֶׁקָּרְעוּ סֵפֶר תּוֹרָה מֵחֲמַת הַכַּעַס שֶּׁנּוֹצַר בֵּינֵיהֶם. 

בְּאוֹתָהּ שָׁעָה נוֹכָח שָׁם רַבִּי יוֹסִי בֶּן קִסְמָא, וּכְשֶׁרָאָה אֶת הַמִּתְרַחֵשׁ, אָמַר: תָּמֵהַּ אֲנִי אִם לֹא יִהְיֶה בֵּית הַכְּנֶסֶת זוֹ לְבַיִת שֶׁעוֹבְדִים בּוֹ עֲבוֹדָה זָרָה! וְאָכֵן כָּךְ הָיָה. מָקוֹם בּוֹ כּוֹעֲסִים, אֵין לָדַעַת עַד לְהֵיכָן יִתְדַּרְדֵּר בְּסוֹפוֹ.

~ מִגְרַעַתוֹ שֶׁל מִי שֶׁאֵינוֹ נֹחַ לְהִתְרַצּוֹת

יֵשׁ לְהוֹסִיף, כִּי הַמִּגְרַעַת שֶׁל "קָשֶׁה לְרַצּוֹת", הִיא מִגְרַעַת קָשָׁה. אָדָם שֶׁשּׁוֹמֵר טִינָה בְּלִבּוֹ וְאֵינוֹ מוּכָן לְהֵרָגַע מִזַּעֲמוֹ וְלִסְלֹחַ, נָגוּעַ בְּמִדָּה מְגֻנָּה מְאֹד, אֵין בּוֹ מִן הָרַחְמָנוּת הַיְּהוּדִית.

כָּךְ אָנוּ מוֹצְאִים אֵצֶל הַגִּבְעוֹנִים שֶׁלֹּא קִבְּלוּ פִּיּוּס, עַד שֶׁהַפָּסוּק מֵעִיד עֲלֵיהֶם בְּסֵפֶר "שְׁמוּאֵל ב'": "וְהַגִּבְעוֹנִים לֹא מִבְּנֵי יִשְׂרָאֵל הֵמָּה", מַה עָשׂוּ הַגִּבְעוֹנִים עַד שֶׁהַכָּתוּב חוֹרֵץ עֲלֵיהֶם מִשְׁפָּט כֹּה קָשֶׁה? 

מְסֻפָּר בְּסֵפֶר "שְׁמוּאֵל", שֶׁהָיָה רָעָב בִּימֵי דָּוִד הַמֶּלֶךְ, אֲשֶׁר נִמְשָׁךְ שָׁלוֹשׁ שָׁנִים רְצוּפוֹת. שָׁאַל דָּוִד אֶת ה' בָּאוּרִים וְתֻמִּים, מַדּוּעַ נִגְזַר עַל בְּנֵי יִשְׂרָאֵל רָעָב זֶה? עָנָה לוֹ הַקָּדוֹשׁ בָּרוּךְ הוּא: "אֶל שָׁאוּל עַל אֲשֶׁר הֵמִית אֶת הַגִּבְעוֹנִים".

מַסְבִּירָה הַגְּמָרָא בְּמַסֶּכֶת יְבָמוֹת (דַּף עח:), הַגִּבְעוֹנִים שִׁמְּשׁוּ כְּחוֹטְבֵי עֵצִים וְשׁוֹאֲבֵי מַיִם בְּנוֹב עִיר הַכֹּהֲנִים, כַּאֲשֶׁר הָרַג שָׁאוּל אֶת כֹּהֲנֵי נוֹב, הוּא שָׁבַר אֶת מַטֶּה לַחְמָם שֶׁל שִׁבְעַת הַגִּבְעוֹנִים שֶׁהָיוּ בְּנוֹב, וְעַל כָּךְ נֶעֶנְשׁוּ כָּעֵת בְּנֵי יִשְׂרָאֵל בְּרָעָב.

שָׁמַע דָּוִד הַמֶּלֶךְ דְּבָרִים אֵלֶּה, וּמִיַּד קָרָא לַגִּבְעוֹנִים לָהֶם עַל מְנָת לְפַיְּסָם שֶׁיִּמְחֲלוּ לִבְנֵי יִשְׂרָאֵל. אוּלָם מַמְשִׁיךְ הַפָּסוּק וְאוֹמֵר: "וְהַגִּבְעוֹנִים לֹא מִבְּנֵי יִשְׂרָאֵל הֵמָּה", לָכֵן לֹא הִסְכִּימוּ לְהִתְפַּיֵּס וְלִמְחוֹל, עַד שֶׁהֻצְרְכוּ לָתֶת לָהֶם שִׁבְעָה מִבְּנֵי שָׁאוּל לְהוֹרְגָם תַּחַת שִׁבְעַת הַגִּבְעוֹנִים.

אָמַר דָּוִד: שְׁלֹשָׁה סִימָנִים יֵשׁ בְּעַם יִשְׂרָאֵל: רַחְמָנִים, בַּיְשָׁנִים, וְגוֹמְלֵי חֲסָדִים, מִי שֶׁיֵּשׁ בּוֹ שְׁלֹשָׁה סִימָנִים הַלָּלוּ, רָאוּי לְהִדַּבֵּק בּוֹ, אוּלָם הַגִּבְעוֹנִים הוֹכִיחוּ שֶּׁאֵין בָּהֶם רַחְמָנוּת, וְהֵם אֵינָם מוּכָנִים לִמְחוֹל, לָכֵן אֵין רָאוּי לְהִדַּבֵּק בָּם. 

כָּךְ גַּם כָּל אָדָם שֶׁהוּא "קָשֶׁה לְרַצּוֹת", חָסֵר לוֹ אֶת אֶחָד מִסִּימָנֵי הַזִּהוּי הַבְּסִיסִיִּים שֶׁל הַיְּהוּדִי, מִשּׁוּם שֶׁהוּא נְטוּל רַחְמָנוּת.

@ קָשֶׁה לִכְעוֹס וְנוֹחַ לִרְצוֹת חָסִיד

הַמִּשְׁנָה לֹא אוֹמֶרֶת שֶׁחָסִיד נִקְרָא מִי שֶׁאֵינוֹ כּוֹעֵס כְּלָל, אֶלָּא מִי שֶּׁקָּשֶׁה לוֹ לִכְעוֹס, אֲבָל לִפְעָמִים אָכֵן הוּא כּוֹעֵס. 

וְלִכְאוֹרָה מַדּוּעַ לֹא אָמְרוּ שֶׁחָסִיד הוּא מִי שֶׁאֵינוֹ כּוֹעֵס כְּלָל, הֲרֵי מַעֲלָה זוֹ שֶׁלֹּא לִכְעוֹס כְּלָל הִיא גְּדוֹלָה וְנִשְׂגָּבָה מְאֹד, וְרָאוּי לְכַנּוֹת אָדָם כָּזֶה בְּתֹאַר "חָסִיד".

וְנִרְאָה, שֶׁאָכֵן לִפְעָמִים אָדָם צָרִיךְ לְהִשְׁתַּמֵּשׁ קְצָת בְּמִדַּת הַכַּעַס בְּמִנּוּן נָכוֹן, כְּגוֹן שֶׁרוֹאֶה אֶת אֶחָד מִפְּנֵי בֵּיתוֹ מִתְנַהֵג בְּצוּרָה שֶׁאֵינָהּ הֲגוּנָה, אוֹ בְּחֹסֶר צְנִיעוּת וְכַדּוֹמֶה, הֲרֵי אִם לֹא יִשְׁתַּמֵּשׁ קְצָת בְּכַעַס כְּדֵי לַעֲצֹר אֶת אוֹתָהּ הִתְנַהֲגוּת, הֲרֵי יָצָא שְׂכָרוֹ בְּהֶפְסֵדוֹ. וְלָכֵן יִשְׁתַּמֵּשׁ לְכָל הַפָּחוֹת בְּהַבָּעַת פָּנִים כּוֹעֲסוֹת, אֲבָל בְּתוֹךְ תּוֹכוֹ יִּזָּהֵר שֶׁלֹּא לִכְעוֹס.

וְכַיּוֹצֵא בָּזֶה אָמְרוּ חֲכָמֵינוּ ז''ל בְּמַסֶּכֶת גִּיטִין (דַּף ו:): לְעוֹלָם אַל יַטִּיל אָדָם [[אֵימָה יְתֵרָה]] בְּתוֹךְ בֵּיתוֹ. כָּל הַמַּטִּיל [[אֵימָה יְתֵרָה]] בְּתוֹךְ בֵּיתוֹ, סוֹף הוּא בָּא לִידֵי שָׁלֹשׁ עֲבֵרוֹת: גִּלּוּי עֲרָיוֹת, וּשְׁפִיכוּת דַּמִּים, וְחִלּוּל שַׁבָּת. וּמְבֹאָר שֶׁדַּוְקָא אֵימָה יְתֵרָה אָסוּר לְהַטִּיל בַּבַּיִת, אֲבָל קְצָת אֵימָה בִּמְקוֹם הַצּוֹרֵךְ מֻתָּר.

דֻּגְמָא לְכָךְ אָנוּ מוֹצְאִים אֵצֶל פִּנְחָס, שֶּׁכָּעַס כְּדֵי לְקַנֵּא לִכְבוֹד ה', כַּאֲשֶׁר זִמְרִי בֶּן סָלוּא נָשִׂיא בֵּית אַב שֶׁל שֵׁבֶט שִׁמְעוֹן, לָקַח אֶת כָּזְבִּי בַּת צוּר, וְעָבַר עַל אִסּוּר גִּלּוּי עֲרָיוֹת לְעֵינֵי כָּל הָעָם, נֶאֱמַר בַּתּוֹרָה: "וַיַּרְא פִּינְחָס בֶּן אֶלְעָזָר בֶּן אַהֲרֹן הַכֹּהֵן וַיָּקָם מִתּוֹךְ הָעֵדָה וַיִּקַּח רֹמַח בְּיָדוֹ"... וְדָקַר לַמָּוֶת אֶת הַחוֹטְאִים הַלָּלוּ. 

פִּנְחָס לֹא עָשָׂה זֹאת לִכְבוֹדוֹ הָאִישִׁי, אֶלָּא קִינֶא לִכְבוֹד ה', עַל כָּךְ קִבֵּל גַּם שָׂכָר, כְּפִי שֶּׁאוֹמֵר ה' לְמֹשֶׁה: "פִּנְחָס בֶּן אֶלְעָזָר הֵשִׁיב אֶת חֲמָתִי מֵעַל בְּנֵי יִשְׂרָאֵל בְּקַנְאוֹ אֶת קִנְאָתִי בְּתוֹכָם, לָכֵן אֱמוֹר הִנֵּנִי נוֹתֵן לוֹ אֶת בְּרִיתִי שָׁלוֹם, וְהָיְתָה לוֹ וּלְזַרְעוֹ אַחֲרָיו בְּרִית כְּהֻנַּת עוֹלָם, תַּחַת אֲשֶׁר קִנֵּא לֵאלֹהָיו, וִיכַפֵּר עַל בְּנֵי יִשְׂרָאֵל".

*

גַּם כַּאֲשֶׁר מַעֲנִישִׁים אֶת הַיֶּלֶד, צְרִיכִים הַהוֹרִים לַעֲשׂוֹת זֹאת אַךְ וְרַק לְשֵׁם חִנּוּךְ, וְלֹא חָלִילָה כִּנְקָמָה אוֹ כְּפוֹרְקָן לְזָעַם הַהוֹרֶה, כֵּיוָן שֶׁהַיְּלָדִים מֻשְׁפָּעִים לְטוֹבָה מֵהָעֹנֶשׁ רַק כַּאֲשֶׁר מַבְחִינִים הֵם שֶׁהָעֹנֶשׁ הוּא לְשֵׁם חִנּוּךְ. 

וְלָכֵן אִם מַרְגִּישִׁים הַהוֹרִים עַל עַצְמָם שֶׁהֵם כּוֹעֲסִים מְאֹד, עֲלֵיהֶם לְהִמָּנַע מִלְּהַעֲנִישׁ אֶת יַלְדֵיהֶם בְּאוֹתוֹ זְמַן, כֵּיוָן שֶׁעֲלוּלִים הֵם לְשַׁחְרֵר כָּל רֶסֶן, וּלְהִתְבַּטֵּא בְּבִטּוּיִים לֹא נְעִימִים וְלֹא רְצוּיִים, שֶׁלְּאַחַר שֶׁיֵּרָגְעוּ, יִתְחָרְטוּ עֲלֵיהֶם.

וְלָכֵן צְרִיכִים הַהוֹרִים לְהַרְגִּיל וּלֶאַמֵן אֶת עַצְמָם, שֶׁאֶת הַכַּעַס הָרִאשׁוֹן וְהַגְּעָרָה הַנּוֹקֶבֶת הָעוֹמֶדֶת עַל קְצֵה הַלָּשׁוֹן, לִבְלֹעַ, וּלְאַחַר הַהַבְלָגַה, הַשְּׁלָב הַבָּא יִהְיֶה עוֹנֶשׁ שֶׁמַּטְרָתוֹ בֶּאֱמֶת אַךְ וְרַק לְחַנֵּךְ, בִּבְחִינַת "כַּעַס הַפָּנִים וְלֹא כַּעַס הַלֵּב". 

וּמְסֻפָּר עַל הַגָּאוֹן רַבִּי יִשְׂרָאֵל מִסַּלַּנְט זַצַ"ל, שֶׁהָלַךְ פַּעַם לְבַקֵּר חוֹלֶה שֶׁהָיָה מִבְּנֵי הַיְּשִׁיבָה, וּמְצָאוֹ שׁוֹכֵב עַל עֶרֶשׂ דְּוַי. לֹא הָיָה אֲפִילּוּ אֶחָד מִבַּעֲלֵי הַבָּתִּים חַבְרֵי וַעַד הַקְּהִלָּה שֶׁהָיָה מִתְעַנְיֵן בַּחוֹלֶה לָדַעַת מַה שְׁלוֹמוֹ, הַאִם יֵשׁ תְּרוּפָה לְחוֹלְיוֹ, אוֹ שֶׁמָּא יֵשׁ לִדְאֹג לָרוֹפֵא מֻמְחֶה שֶׁיָּבוֹא לִבְדּוֹק אוֹתוֹ, אֶלָּא הָיָה מֻנָּח בְּקֶרֶן זָוִית מִבְּלִי חוֹקֵר וְדוֹרֵשׁ.

כְּשֶׁשָּׁאַל אוֹתָם רַבִּי יִשְׂרָאֵל מִסַּלַּנְט, מַדּוּעַ הֵם מַזְנִיחִים נֶפֶשׁ מִיִּשְׂרָאֵל? עֲנוּ לוֹ: אֵין מָעוֹת כְּדֵי לַעְזוֹר לוֹ. אָז הָרִים הָרַב אֶת קוֹלוֹ בְּכַעַס גָּדוֹל וְצָוַח: חַיָּבִים לִמְכּוֹר אֶת הַפָּרֹכֶת שֶׁל אֲרוֹן הַקֹּדֶשׁ, כְּדֵי לְרַפֵּא אֶת הַחוֹלֶה, וּבְתוֹךְ הַצְּעָקָה, הֵסֵב פָּנָיו אֶל הַקִּיר וְשִׁנֵּן לְעַצְמוֹ כַּמָּה וְכַמָּה פְּעָמִים: "כַּעַס הַפָּנִים וְלֹא כַּעַס הַלֵּב..." 

מֵעֵין זֶה מְסֻפָּר עַל הַגָּאוֹן רַבִּי אֵלִיָּהוּ לָאפְּיָאן זַצַ"ל, כִּי מֵעוֹלָם לֹא יִסֵּר אֶת בָּנָיו אוֹ אֲחֵרִים תֵּכֶף כְּשֶׁרָאָה אוֹתָם בְּקַלְקָלָתָם, כִּי חֲשַׁשׁ שֶׁמָּא יוֹכִיחֵם מִתּוֹךְ כַּעַס. הוּא הָיָה מְחַכֶּה עַד שֶׁיִּהְיֶה בָּטוּחַ כִּי אֵין בְּלִבּוֹ עַל הַחוֹטֵא שׁוּם כַּעַס וְרֹגֶז, וְרַק אָז הָיָה מוֹכִיחַ וּמְיַסֵּר. 

פַּעַם קָרָה שֶׁאֶחָד מִיְּלָדָיו שֶׁל רַבִּי אֵלִיָּהוּ עָשָׂה עַוְלָה גְּדוֹלָה, וְחִכָּה רַבִּי אֵלִיָּהוּ שְׁבוּעַיִם, עַד שֶׁהִרְגִּישׁ בְּעַצְמוֹ שֶׁלֹּא נִשְׁאַר בְּלִבּוֹ אֲפִילּוּ שֵּׁמֶץ שֶׁל כַּעַס, וְרַק אָז יִסֵּר אוֹתוֹ.

שָׁאָלוּ פַּעַם אֶת הַגָּאוֹן רַבִּי יַעֲקֹב יִשְׂרָאֵל קַנְיֶבְסְקִי זַצַ"ל, עַל מַה צָרִיךְ לְהַכּוֹת אֶת הַבָּנִים מִשּׁוּם חִנּוּךְ? וְהֵשִׁיב הָרַב, שֶׁזֶּה תָּלוּי בְּטִבְעוֹ שֶׁל הַיֶּלֶד, אִם הוּא יֶלֶד נוֹחַ, אוֹ יֶלֶד עַקְשָׁן. וּכְשֶׁמַּכִּים, לְהַכּוֹת קְצָת וְלֹא בִּשְׁעַת כַּעַס, מִפְּנֵי שֶׁכָּתוּב בְּאִגֶּרֶת הַגְּרָ"א, שֶׁהַכָּאָה בִּשְׁעַת כַּעַס, יֵשׁ בָּזֶה צַד אִסּוּר.
**INDEX_WRITE=<p>
# מִשְׁנָה יב

{ אַרְבַּע מִדּוֹת בַּתַּלְמִידִים. מַהֵר לִשְׁמוֹעַ וּמַהֵר לְאַבֵּד, יָצָא שְׂכָרוֹ בְהֶפְסֵדוֹ. קָשֶׁה לִשְׁמוֹעַ וְקָשֶׁה לְאַבֵּד, יָצָא הֶפְסֵדוֹ בִּשְׂכָרוֹ. מַהֵר לִשְׁמוֹעַ וְקָשֶׁה לְאַבֵּד, חָכָם. קָשֶׁה לִשְׁמוֹעַ וּמַהֵר לְאַבֵּד, זֶה חֵלֶק רָע: }

~ לֹא הַכִּשָּׁרוֹן קוֹבַע אֶלָּא הַשְּׁקִידָה קוֹבַעַת

מִשְׁנָתֵינוּ מוֹנָה סֵדֶר עֲדִיפוּיוֹת בַּתַּלְמִידִים, שֶׁכָּל מִי שֶׁהוּא בָּעַל כִּשָּׁרוֹן יוֹתֵר, עָדִיף יוֹתֵר. 

אוּלָם גַּם מִי שֶׁלֹּא חֲנָנוֹ ה' יִתְבָּרַךְ בְּשֵׂכֶל מַבְרִיק וּבְזִכָּרוֹן חָזָק, אֵין לוֹ לִפּוֹל בִּגְלַל זֶה לְיֵאוּשׁ וְעַצְבוּת, שֶׁהֲרֵי רַבִּים מִגְּדוֹלֵי יִשְׂרָאֵל לֹא הָיוּ בִּצְעִירוּתָם בַּעֲלֵי כִּשְׁרוֹנוֹת גְּדוֹלִים, וְעַל יְדֵי שֶׁעָמְלוּ בַּתּוֹרָה יוֹמָם וָלַיְלָה בִּמְסִירוּת נֶפֶשׁ, זָכוּ לְחָכְמָה וְזִכָּרוֹן גָּדוֹל.

וּמְסַפְּרִים עַל רַבִּי יִשְׂרָאֵל מִסַּלַּנְט, שֶׁשָּׁאַל פַּעַם - מַה בֵּין תַּלְמִיד בָּעַל תְּפִיסָה מְהִירָה, לְבֵין תַּלְמִיד שֶׁאֵינוֹ בָּעַל כִּשָּׁרוֹן? 

הוּא שָׁאַל וְהוּא עָנָה: הַהֶבְדֵּל בֵּינֵיהֶם הוּא - "מַטְבֵּעַ אַחַת זוֹלָה". מַדּוּעַ? כִּי בְּמַטְבֵּעַ אַחַת, אֶפְשָׁר לִקְנוֹת נֵר אָרוֹךְ יוֹתֵר. תַּלְמִיד שֶׁאֵינוֹ בָּעַל כִּשָּׁרוֹן, צָרִיךְ לֵישֵׁב וְלִלְמֹד עוֹד שָׁעָה לְאוֹר הַנֵּר כְּדֵי לְהַשִּׂיג אֶת מַה שֶׁרֵעֵהוּ הַכִּשְׁרוֹנִי תָּפַס זֶה מִכְבָּר, וְאִם יִלְמַד וְיַתְמִיד, הֲרֵי יַשִּׂיג אֶת מְבֻקָּשׁוֹ. 

מִכָּאן יֵשׁ מֶסֶר לְתַלְמִיד בָּעַל כִּשָּׁרוֹן, הַמִּתְגָּאֶה עַל חֲבֵרוֹ שֶׁאֵינוֹ בָּעַל כִּשָּׁרוֹן, בְּמַה גַּאֲוָתֶךָ? הֲלֹא כָּל הַהֶבְדֵּל בֵּינְךָ לְזוּלָתְךָ, הוּא בְּסַךְ הַכֹּל חֲתִיכַת נֵר...

כְּעֵין זֶה מָּצִינוּ גַּם אֵצֶל הַנֶּשֶׁר הַגָּדוֹל הָרַמְבָּ"ם זַצַ"ל, כְּפִי שֶׁכָּתַב בַּמִּדְרָשׁ תַּלְפִּיּוֹת: קִבַּלְתִּי מִזָּקֵן אֶחָד, שֶׁזֶּה הַמַּעֲשֶׂה רָאָה בְּקֻנְטְרֵס יָשָׁן, כִּי ר' מַיְמוֹן אָבִיו שֶׁל הָרַמְבָּ"ם, לֹא הָיָה רוֹצֶה לָקַחַת אִשָּׁה. וַיְהִי כְּמוֹ בַּחֲצִי יָמָיו, בָּא לוֹ בַּחֲלוֹם אִישׁ אֶחָד, וְצִוָּה לוֹ שֶׁיִּקַּח לְאִשָּׁה בַּת קָצַב פְּלוֹנִי שֶׁהָיָה דָּר בְּעִיר אַחַת קְרוֹבָה לְקוֹרְדוֹבָה.

רַבִּי מַיְמוֹן הָיָה צוֹחֵק עַל זֶה הַחֲלוֹם, וְנִגְלָה אֵלָיו בַּחֲלוֹם פְּעָמִים רַבּוֹת, עַד שֶּׁלָּקְחָה, וַתַּהַר לוֹ וַתֵּלֶד לוֹ אֶת הָרַמְבָּ"ם, וַתְּקַשׁ בְּלִדְתָּהּ וַתָּמָת. אַחַר כָּךְ לָקַח ר' מַיְמוֹן אִשָּׁה אַחֶרֶת, וַיְהִי לוֹ בָּנִים מִמֶּנָּה.

הָרַמְבָּ"ם הָיָה קָשֶׁה הֲבָנָה מְאֹד, וּמְעַט רָצוֹן הָיָה לוֹ לִלְמֹד, וְאָבִיו הָיָה מַכֵּהוּ, עַד כִּי נוֹאָשׁ מִמֶּנּוּ, וּקְרָאוֹ "בֶּן הַקַּצָב" וַיְגָרֲשֵׁהוּ מִבֵּיתוֹ. הָרַמְבָּ"ם הָלַךְ לוֹ לְבֵית הַכְּנֶסֶת וַיִּישָׁן, וַיִּיקַץ, וּמָצָא עַצְמוֹ נֶהְפַּךְ לְאִישׁ אַחֵר, וּבָרַח מִפְּנֵי אָבִיו, וְהָלָךְ אֶל עִיר שֶׁהָיָה שָׁם רַבִּי יוֹסֵף בֶּן מִיגַא"שׁ וְהִתְחִיל לִלְמֹד מִמֶּנּוּ וְהִפְלִיג לְהִתְחַכֵּם. 

אַחֲרֵי יָמִים רַבִּים, שָׁב אֶל קוֹרְדוֹבָה וְלֹא הָלַךְ לְבֵית אָבִיו, וּבַיּוֹם הַשַּׁבָּת הִתְחִיל לִדְרוֹשׁ בְּרַבִּים דְּבָרִים נוֹרָאִים וְנִשְׂגָּבִים, וְאַחַר הַדְּרָשָׁה קָמוּ אָבִיו וְאֶחָיו וּנְשָׁקוּהוּ, וְקִבְּלוּהוּ בְּסֵבֶר פָּנִים יָפוֹת. 

וּמוֹסִיף הַמִּדְרָשׁ תַּלְפִּיּוֹת": קִבַּלְתִּי מֵחַכְמֵי הַדּוֹר, שֶּׁנִּמְצָא כָּתוּב, שֶּׁהָרַמְבָּ"ם עָמַד עִם רַבּוֹ סָגוּר בַּמְּעָרָה 12 שָׁנִים רְצוּפוֹת, וְשָׁם קִבֵּל תּוֹרָתוֹ, וּבְגִיל 34 לְחַיָּיו, הִתְחִיל לְחַבֵּר אֶת סִפְרוֹ "מִשְׁנֶה תּוֹרָה", וְעֶשֶׂר שָׁנִים הָיָה יוֹשֵׁב רַבֵּנוּ מֹשֶׁה בְּחַדְרוֹ, וְלֹא יֵצֵא מִפִּתְחוֹ עַד שֶׁסִּיְּמוּ. 

וּבַלַּיְלָה שֶׁהִשְׁלִימוֹ, בָּא לוֹ בְּמַרְאֵה רַבֵּנוּ מַיְמוֹן אָבִיו וְאָדָם אַחֵר עִמּוֹ, וְאָמַר לוֹ אָבִיו: הִנֵּה לְךָ זֶה מֹשֶׁה רַבֵּנוּ! וְנִבְהָל הָרַמְבָּ"ם. וְאָמַר לוֹ מֹשֶׁה רַבֵּנוּ: בָּאתִי לִרְאוֹת מַה שֶׁעָשִׂיתָ. וּכְשֶׁרָאָה אָמַר "יִישַׁר כֹּחֲךָ".

עוֹד מְסֻפָּר עַל הַגָּאוֹן מַהֲרַ"ם שִׁיק זַצַ"ל, שֶׁבְּיַלְדוּתוֹ הָיָה שַׁקְדָן עָצוּם, אוּלָם הָיָה קָשֶׁה תְּפִיסָה, וְכֹה סִפֵּר פַּעַם לְחֹתְנוֹ; שֶׁבְּיַלְדוּתוֹ הָיָה כֹּחַ תְּפִיסָתוֹ חַלָּשׁ מְאֹד, וְלֹא הָבִין אֲפִילּוּ דַּף גְּמָרָא שֶׁלָּמְדוּ עִמּוֹ, וְעִם כָּל זֹאת לֹא הִשְׁגִּיחַ עַל כְּלוּם, וְשָׁקַד מְאֹד בְּלִמּוּדוֹ, וְנָדַד שֵׁינָה מֵעֵינָיו, וְחָזַר פְּעָמִים רַבּוֹת מַה שֶׁלָּמַד אַף שֶׁלֹּא הָבִין הֵיטֵב אֶת הָעִנְיָן, וְרַק בִּזְכוּת שְׁקִידָתוֹ הַמְּרֻבֶּה, נִפְתְּחוּ לוֹ מַעְיְנוֹת הַחָכְמָה, כִּי הָעִקָּר הִיא הַהַתְמָדָה.

וְעַל כֵּן צָרִיךְ לְבָאֵר, שֶׁכָּל דִּבְרֵי מִשְׁנָתֵינוּ אֲמוּרִים בִּכְלָלִיּוּת לְמִי שֶׁלּוֹמֵד כְּרָגִיל וְאֵינוֹ מַשְּׁקִיע עָמָל וִיגִיעָה וּשְׁקִידָה כְּדֵי לְהָבִין וּלְזַכּוֹת אֶת תַּלְמוּדוֹ. אֲבָל מִי שֶּׁמִּשְׁתַּדֵּל לִקְנוֹת אֶת הַחָכְמָה, בּוֹרֵא עוֹלָם מְסַיֵּעַ לוֹ גַּם בַּהֲבָנָה וְגַם בִּזְכִירָה.

וְשָׁמַעְנוּ מִמּוֹרֵנוּ רֹאשׁ הָשִׁיבָה הָרַב יִצְחָק יוֹסֵף שְׁלִיטָ"א, שֶּׁסִּפֵּר עַל מוֹ"ר אָבִיו מָרָן הָרַב עוֹבַדְיָה יוֹסֵף שְׁלִיטָ"א, שֶׁפַּעַם אַחַת אָמַר לוֹ, שֶׁבִּהְיוֹתוֹ צָעִיר, לֹא הָיָה בָּעַל זִכָּרוֹן כָּל כָּךְ חָזָק, אֲבָל בִּרְבוֹת הַיָּמִים לְאַחַר שֶׁעָמַל וְשָׁקַד עַל תַּלְמוּדוֹ לַיְלָה וְיוֹם, זָכָה לְזִכָּרוֹן, וְתַלְמוּדוֹ יִתְקַיֵּם בְּיָדוֹ.
**INDEX_WRITE=<p>
# מִשְׁנָה יג

{ אַרְבַּע מִדּוֹת בְּנוֹתְנֵי צְדְקָה. הָרוֹצֶה שֶׁיִּתֵּן וְלֹא יִתְּנוּ אֲחֵרִים, עֵינוֹ רָעָה בְּשֶׁל אֲחֵרִים. יִתְּנוּ אֲחֵרִים וְהוּא לֹא יִתֵּן, עֵינוֹ רָעָה בְּשֶׁלּוֹ. יִתֵּן וְיִתְּנוּ אֲחֵרִים, חָסִיד. לֹא יִתֵּן וְלֹא יִתְּנוּ אֲחֵרִים, רָשָׁע:}

~ יִתֵּן וְיִתְּנוּ אֲחֵרִים חָסִיד

מַעֲלָתוֹ שֶׁל הֶחָסִיד, שֶׁאֵינוֹ עוֹשֶׂה מִצְווֹת לְבַדּוֹ, אֶלָּא דּוֹאֵג גַּם שֶּׁאֲחֵרִים יִזְכּוּ לַעֲשׂוֹת צְדָקָה וָחֶסֶד, כְּדֵי שֶׁגַּם הֵם יְקַבְּלוּ עַל כָּךְ שָׂכָר טוֹב מֵאֵת ה', וְהוּא מְשֻׁבָּח הַרְבֵּה יוֹתֵר מִמִּי שֶׁנּוֹתֵן הַרְבֵּה צְדָקָה, אֲבָל אֵינוֹ חָפֵץ לְשַׁתֵּף אֲחֵרִים בְּמִצְוָה יְקָרָה זוֹ. 

וּמְסֻפָּר עַל רַבִּי יְהוֹנָתָן אַייְבְּשִׁיץ, שֶּׁהִתְחַתֵּן עִם בַּת גְּבִיר אֶחָד, שֶׁהֶעֱנִיק לוֹ נְדוּנְיָה שֶׁל שְׁלוֹשֶׁת אֲלָפִים זְהוּבִים. אַחַר הַחֲתֻנָּה, הִקְדִּישׁ אֶת עַצְמוֹ יוֹם וְלַיְלָה לַתּוֹרָה, הוּא לָמַד בְּבֵית הַמִּדְרָשׁ עִם חַבְרוּתָא בְּהַתְמָדָה עֲצוּמָה. 

הַטֻּמְאָה כַּיָּדוּעַ, מַרְגִּישָׁה בַּקְּדֻשָּׁה וְקָמָה לְהֵאָבֵק כְּנֶגְדָּהּ. הַגּוֹיִים הָרְשָׁעִים הֵקִימוּ כְּנֵסִיָּה מוּל בֵּית הַמִּדְרָשׁ. כַּמּוּבָן שֶׁהַדָּבָר הִצִּיק לְכָל בָּאֵי בֵּית הַמִּדְרָשׁ וּבִפְרָט לְחַבְרוּתָא שֶׁל רַבִּי יְהוֹנָתָן שֶׁהָיָה חָם מֶזֶג, מִתּוֹךְ חֻמּוֹ וְכַעֲסוֹ, הָלַךְ וְעָשָׂה מַעֲשֵׂה: טִפֵּס בַּלַּיְלָה לְגַג הַכְּנֵסִיָּה, וְשָׁבַר אֶת הַצֶּלֶם שֶׁהָיָה שָׁם. 

מַעֲשֵׂה שָׂטָן הִצְלִיחַ שֶׁהוּא נִתְגַּלָּה וְנִתְפַּס בִּידֵי הַגּוֹיִים, אַף אֶחָד לֹא יָדַע עַל הָעִנְיָן רַק יָדְעוּ שֶׁהָאִישׁ נֶעְלָם. בְּתוֹךְ כָּךְ, בָּא הַגּוֹי שֶׁשָּׁמַר עַל הַכְּנֵסִיָּה לְאֶחָד מִפַּרְנָסֵי הַקְּהִלָּה, וְסִפֵּר שֶׁדַּרְכּוֹ אֶפְשָׁר לְהַבְרִיחַ אֶת הַיְּהוּדִי. אֶלָּא שֶׁבִּשְׁבִיל מְלָאכָה זוֹ שֶׁכְּרוּכָה בְּמַאֲמָץ וּבֶּסיִכּוּן אַדִּיר, הוּא מְבַקֵּשׁ שְׁלוֹשֶׁת אֲלָפִים דִּינְרֵי זָהָב. 

אַנְשֵׁי הַקְּהִלָּה שָׁמְעוּ עַל הַסְּכוּם הֶעָצוּם, וְנִרְתְּמוּ לְאִסּוּף כְּסָפִים לְמַעַן פִּדְיוֹן הַשָּׁבוּי. כְּשֶׁהִגִּיעָה הַשְּׁמוּעָה לְרַבִּי יְהוֹנָתָן אָמַר מִיַּד לְעַצְמוֹ, שֶׁאָסוּר לְהַמְתִּין אֲפִילּוּ רֶגַע, מִי יוֹדֵעַ מַה עוֹד עָלוּל לִקְרוֹת. הוּא הָלַךְ לְבֵיתוֹ לַמָּקוֹם שֶׁשָּׁם נִמְצָא הַכֶּסֶף, וְהֵבִיא אוֹתוֹ בִּמְלוֹאוֹ לְשׁוֹמֵר הַכְּנֵסִיָּה הַזָּקֵן.

הַשּׁוֹמֵר אָכֵן נִשְׁאַר נֶאֱמָן לְהַבְטָחָתוֹ, וְהִבְרִיחַ אֶת הַיְּהוּדִי מֵהַכְּנֵסִיָּה, וּמִשָּׁם בָּרַח לְעִיר אַחֶרֶת. הַמַּתְרִימִים הִמְשִׁיכוּ בִּמְלַאכְתָּם, וּכְשֶׁהִגִּיעוּ לְרַבִּי יְהוֹנָתָן, אָמְרוּ לוֹ: אָסַפְנוּ חֵלֶק מֵהַסְּכוּם. אָמַר לָהֶם הָרַב: אֵין צֹרֶךְ בַּכֶּסֶף, הַיְּהוּדִי כְּבָר שֻׁחְרַר.

כָּאן הִתְחִיל דִּין וּדְבָרִים בֵּין גַּבָּאֵי הַצְּדָקָה לְבֵין רַבִּי יְהוֹנָתָן: אָמְנָם נָכוֹן אַתָּה נָתַתָּ אֶת כָּל הַכֶּסֶף, אֲבָל בֵּינְתַיִם אָסַפְנוּ מַה שֶׁאָסַפְנוּ, וְתִקַּח אֶת זֶה בַּחֲזָרָה, מִשּׁוּם שֶׁגַּם אָנוּ רוֹצִים חֵלֶק בְּמִצְוַת פִּדְיוֹן שְׁבוּיִים, אֲבָל הָרַב סֵרֵב לְקַבֵּל אֶת הַכֶּסֶף מֵאַנְשֵׁי הַקְּהִלָּה, וְרָצָה לִזְכּוֹת בַּמִּצְוָה זוֹ לְבַדּוֹ.

לְאַחַר הַמַּעֲשֶׂה, רַבִּי יְהוֹנָתָן הִתְחִיל לְהִתְיַשֵּׁב בְּדַעְתּוֹ וְחָשַׁב; מַה יִקְרֶה כַּאֲשֶׁר אִשְׁתּוֹ תְגַלֵּה שֶׁהוּא הָלַךְ וְנָתַן אֶת כָּל הַמַּטְמוֹן, הֲרֵי תַרְעִישׁ עוֹלָמוֹת, הֵן מְדֻבָּר בִּסְכוּם עָתָק, עָמַד וְהֶחְלִיט שֶׁהוּא יִסַּע לְכַמָּה יָמִים מִחוּץ לָעִיר, וְאִם בֵּינְתַיִם הִיא תְגַלֵּה אֶת הַחִסָּרוֹן בְּהֵעָדְרוֹ, וַדַּאי תָּקִים קוֹל זְעָקָה שֶׁהָיְתָה פְּרִיצָה וְהַמָּמוֹן נִגְנַב, אֲבָל עַד שֶׁהוּא יַחְזֹר, הִיא תַּסְפִּיק לְהֵרָגַע קְצָת.

קָם וְנִגַּשׁ לְבֵיתוֹ, וּלְשִׂמְחָתוֹ רָאָה שֶׁאִשְׁתּוֹ עָדַיִן לֹא גִּלְּתָה דָּבָר, וְסִפֵּר לָהּ עַל רְצוֹנוֹ לִנְסֹעַ לְכַמָּה יָמִים לְצֹרֶךְ גָּדוֹל מִחוּץ לָעִיר. בֵּינְתַיִם, גִּילוּ הַכְּמָרִים שֶׁהַנִּדּוֹן לַמָּוֶת נִמְלַט, וְעַד מְהֵרָה הִגִּיעוּ לַמַּסְּקָנָה שֶׁהַשּׁוֹמֵר הַזָּקֵן מַעַל בָּאֵמוּן וְהוּא שֶׁהִבְרִיחוֹ, עָמְדוּ וְנִדְבְּרוּ בֵּינֵיהֶם שֶׁיֵּשׁ לַעֲשׂוֹת לַשּׁוֹמֵר מַה שֶׁזָּמְמוּ לַעֲשׂוֹת לַיְּהוּדִי.

הַשּׁוֹמֵר שֶׁהִרְגִּישׁ שֶׁהַטַּבַּעַת הוֹלֶכֶת וּמִתְהַדֶּקֶת סְבִיבוֹ, הֶחְלִיט לִבְרֹחַ. הֱיוֹת וְהָיָה אַרְבָּעִים שָׁנָה שׁוֹמֵר וְהִצְלִיחַ לִגְנֹב כֶּסֶף וְזָהָב מֵהַכְּנֵסִיָּה, לָקַח הַכֹּל, וְרָץ לַבָּיִת שֶׁל רַבִּי יְהוֹנָתָן, סִפֵּר לָרַבָּנִית כָּל מַה שֶׁקָּרָה, וְאָמַר לָהּ: גִּלִּיתִי יְהוּדִי אַצִּיל כָּזֶה שֶׁהוּא מוּכָן לָתֶת מִכַּסְפּוֹ שְׁלוֹשֶׁת אֲלָפִים זְהוּבִים בִּשְׁבִיל לְהַצִּיל חֲבֵרוֹ, לָכֵן אֲנִי בָּטוּחַ שֶׁהוּא אָדָם יָשָׁר וְנֶאְמַן. 

אִם כֵּן, דָּבָר רִאשׁוֹן אֲנִי נוֹתֵן לָכֶם מַתָּנָה אֶת שְׁלוֹשֶׁת אֲלָפִים הַזְּהוּבִים, וְכָל הַשְּׁאָר שֶּׁנִּמְצָא בַּקֻּפְסָא זוֹ, אִם אֶחֱזֹר בְּשָׁלוֹם, הוּא בְּווַדַּאי יַחְזִיר לִי אֶת זֶה, וְאִם לֹא, אָז כְּדַאי שֶׁהַכֹּל יִשָּׁאֵר אֵצֶל יְהוּדִי כָּזֶה שֶׁיּוֹדֵעַ לַעֲשׂוֹת דְּבָרִים טוֹבִים בְּכַסְפּוֹ.

עַתָּה כְּבָר יָדְעָה אִשְׁתּוֹ שֶׁל רַבִּי יְהוֹנָתָן אֶת כָּל הַמַּעֲשֶׂה, הִיא יָדְעָה שֶׁהַקָּדוֹשׁ בָּרוּךְ הוּא שִׁלֵּם לָהֶם עַל הַמַּעֲשֶׂה הַטּוֹב וְהַנֶּאֱצָל אֲשֶׁר עָשָׂה בַּעֲלָהּ, לָכֵן חִכְּתָה בְּצִפִּיָּה דְּרוּכָה שֶׁיַּחְזֹר בַּעֲלָהּ, כְּדֵי שֶׁתּוּכַל לְבַשֵּׂר לוֹ אֶת הַבְּשׂוֹרָה הַגְּדוֹלָה. 

כְּשֶׁהִגִּיעַ רַבִּי יְהוֹנָתָן לְבֵיתוֹ, פָּרְצָה אִשְׁתּוֹ בְּשִׂמְחָה וְצָהֳלָה וְאָמְרָה לוֹ: "הַקָּדוֹשׁ בָּרוּךְ הוּא שִׁלֵּם לָנוּ בְּכִפְלֵי כִּפְלַיִם", וְעָמְדָה וְסִפְּרָה לוֹ אֶת כָּל הַסִּפּוּר. הָרַב שָׁמַע, אֲבָל בִּמְקוֹם לִשְׂמוֹחַ, פָּרַץ בִּבְכִי עָז וְלֹא יָכַל לְהֵרָגַע. הָאִשָּׁה עוֹמֶדֶת הֲמוּמָה וְלֹא מְבִינָה.

הִסְבִּיר לָהּ רַבִּי יְהוֹנָתָן לָמָּה הוּא בּוֹכֶה: מִכָּאן רְאָיָה שֶׁמַּשְׁלִיכִים לִי אֶת הַמִּצְוָה בַּפָּנִים! כִּי אִילּוּ הָיוּ מְרוּצִים מִמִּצְוָה זוֹ, הָיוּ מַנִּיחִים לִי אוֹתָהּ לָעוֹלָם הַבָּא, שֶׁכֵּן יָדוּעַ שֶׁמַּתַּן שְׂכָרָן שֶׁל מִצְווֹת רַק בָּעוֹלָם הַבָּא, רַק מִצְוָה שֶׁאֵינָהּ רְצוּיָה, נוֹתְנִים אֶת שְׂכָרָהּ כָּאן.

רַבִּי יְהוֹנָתָן בּוֹכֶה וּבוֹכֶה וְאֵינוֹ מְסֻגָּל לְהֵרָגַע, עַד שֶּׁהֶחְלִיט לַעֲשׂוֹת תַּעֲנִית חֲלוֹם כְּדֵי לָדַעַת עַל מַה וְלָמָּה לֹא רוֹצִים אֶת הַמִּצְוָה שֶׁלּוֹ, וּמִשָּׁמַיִם הֵשִׁיבוּ לוֹ: אָכֵן צָדַקְתָּ בְּבִכְיֶךָ, וְכָל זֶה מִפְּנֵי שֶׁעֵינֶיךָ הָיְתָה צָרָה בַּחֲבֵרֶיךָ וְלֹא נָתַתָּ לָהֶם שֶׁיִּהְיֶה גַּם לָהֶם חֵלֶק בַּמִּצְוָה הַזּוֹ. רָצִיתָ אֶת כָּל הַמִּצְוָה לְבַד, בְּבַקָּשָׁה קַח לְךָ!!!
**INDEX_WRITE=<p>
# מִשְׁנָה יַד

{אַרְבַּע מִדּוֹת בְּהוֹלְכֵי לְבֵית הַמִּדְרָשׁ. הוֹלֵךְ וְאֵינוֹ עוֹשֶׂה, שְׂכַר הֲלִיכָה בְּיָדוֹ. עוֹשֶׂה וְאֵינוֹ הוֹלֵךְ, שְׂכַר מַעֲשֶׂה בְּיָדוֹ. הוֹלֵךְ וְעוֹשֶׂה, חָסִיד. לֹא הוֹלֵךְ וְלֹא עוֹשֶׂה, רָשָׁע: }

חֲכָמֵינוּ ז''ל בְּמַסֶּכֶת שַׁבָּת (דַּף פג:) אוֹמְרִים: לְעוֹלָם אַל יִמְנַע אָדָם אֶת עַצְמוֹ מִבֵּית הַמִּדְרָשׁ, וַאֲפִילּוּ שָׁעָה אַחַת, [[וַאֲפִילּוּ בִּשְׁעַת מִיתָה]]. וְלִכְאוֹרָה מַה יוֹעִיל לוֹ שֶׁיִּהְיֶה בְּבֵית הַמִּדְרָשׁ בִּשְׁעַת מִיתָה, וַהֲרֵי בְּלָאו הֲכִי אֵינוֹ יָכוֹל לִלְמֹד בְּאוֹתָהּ שָׁעָה מִפְּנֵי שֶׁדַּעְתּוֹ מְטֹרֶפֶת וּמְבֻלְבֶּלֶת, וּכְבָר עוֹמֵד לְהָשִׁיב אֶת נַפְשׁוֹ לְבוֹרְאוֹ, וְאִם כֵּן מַה הַצּוֹרֵךְ לִהְיוֹת שָׁם בְּאוֹתָהּ שָׁעָה.

וְאֶפְשָׁר לְבָאֵר, שֶׁכְּפִי הַיָּדוּעַ, שֵׁינָה - הִיא אֶחָד מִשִּׁשִּׁים לְמִיתָה (בְּרָכוֹת דַּף נז:), וְרַבּוֹתֵינוּ בָּאוּ לִרְמֹז לָנוּ, שֶׁגַּם מִי שֶׁעָיֵף וְיָדוּעַ לוֹ שֶׁיֵּרָדֵם בְּבֵית הַמִּדְרָשׁ, וְלֹא יִשְׁמַע אֶת הַשִּׁעוּר, בְּכָל זֹאת עָדִיף לוֹ לָבוֹא לְבֵית הַמִּדְרָשׁ אֲפִילּוּ בִּשְׁעַת מִיתָה, כְּלוֹמַר, גַּם בְּשָׁעָה שֶׁיּוֹדֵעַ שֶׁיִּשַׁן, מִפְּנֵי שֶׁגַּם עַל זֶה יֵשׁ לוֹ שָׂכָר.

וְסִפֵּר תַּלְמִיד חֲכַם אֶחָד, שֶׁכַּאֲשֶׁר נָסַע בְּאֶחָד הַפְּעָמִים בְּמוֹנִית, סִפֵּר לוֹ הַנֶּהָג, שֶׁהָיְתָה לוֹ הַזְּכוּת פַּעַם אַחַת בְּחַיָּיו לְהַסִּיעַ אֶת מָרָן הַסְּטַיְיפֶּלֶר זַצַ"ל, בַּדֶּרֶךְ שָׁאַל אוֹתוֹ מָרָן זַצַ"ל, הַאִם הוּא קוֹבֵעַ עִתִּים לַתּוֹרָה לְאַחַר יוֹם עֲבוֹדָתוֹ? 

הֵשִׁיב לוֹ הַנֶּהָג, שֶׁאָמְנָם מִשְׁתַּדֵּל הוּא לָלֶכֶת לְשִׁעוּר גְּמָרָא, אֲבָל מְאֹד כּוֹאֵב לוֹ שֶׁכְּבָר בִּתְחִלַּת הַשִּׁעוּר כֹּחוֹתָיו אֵינָם עוֹמְדִים לוֹ, וּמֵרֹב עֲיֵפוּתוֹ הוּא נִרְדַּם עַל הַגְּמָרָא, וּמִתְעוֹרֵר רַק כְּשֶׁמַּגִּיד הַשִּׁעוּר מְסַיֵּם אֶת דְּבָרָיו.

הַנֶּהָג הוֹסִיף לְתָאֵר כֵּיצַד שָׁפַךְ אֶת מַר לִבּוֹ לִפְנֵי הָרַב, עַל כָּךְ שֶׁאֵינוֹ מְסֻגָּל לְהִשָּׁאֵר עֵר בַּשִּׁעוּר, וְעַל אַחַת כַּמָּה וְכַמָּה עַל כָּךְ שֶׁאֵינוֹ מֵבִין אֶת דַּף הַגְּמָרָא הַנִּלְמָד. 

מָרָן זַצַ"ל הֵאִיר לוֹ פָּנִים, וְאַף עוֹדֵד אוֹתוֹ מְאֹד, וּכְשֶׁיָּרַד מֵהֲמוֹנִית, לִטֵּף אוֹתוֹ בַּחֲבִיבוּת רַבָּה וְאָמַר: דַּע לְךָ, שֶׁאָמְנָם כָּאן בָּעוֹלָם הַזֶּה נִרְאֶה לְךָ שֶּׁאֵינְךָ שָׁוֶה הַרְבֵּה, אֲבָל יָכוֹל אֲנִי לְהַבְטִיחַ לְךָ נֶאֱמָנָה, שֶׁבַּשָּׁמַיִם אַתָּה גֶּנֶרָל גָּדוֹל, בִּגְלַל שֶׁהִנְּךָ עוֹשֶׂה כְּפִי יֶכוֹלְתֵךָ, וְיוֹתֵר מִכָּךְ אֵין בְּכֹחֲךָ לִפְעֹל מְאוּמָה, הַמְשֵׁךְ וְהַמְשֵׁךְ לָבוֹא לַשִּׁעוּר גַּם אִם תֵּרָדֵם עַל הַגְּמָרָא, כִּי בַּשָּׁמַיִם מַחְשִׁיבִים אוֹתְךָ לְצַדִּיק גָּדוֹל...

**INDEX_WRITE=<p>
# מִשְׁנָה טו

{אַרְבַּע מִדּוֹת בְּיוֹשְׁבִים לְפְנֵי חֲכָמִים. סְפוֹג, וּמַשְׁפֵּךְ, מְשַׁמֶּרֶת, וְנָפָה. סְפוֹג, שֶׁהוּא סוֹפֵג אֶת הַכֹּל. מַשְׁפֵּךְ, שֶׁמַּכְנִיס בָּזוֹ וּמוֹצִיא בָזוֹ. מְשַׁמֶּרֶת, שֶׁמּוֹצִיאָה אֶת הַיַּיִן וְקוֹלֶטֶת אֶת הַשְּׁמָרִים. וְנָפָה, שֶׁמּוֹצִיאָה אֶת הַקֶּמַח וְקוֹלֶטֶת אֶת הַסֹּלֶת: }

**INDEX_WRITE=<p>
# מִשְׁנָה טז

{ כָּל אַהֲבָה שֶׁהִיא תְּלוּיָה בְּדָבָר, בָּטֵל דָּבָר, בְּטֵלָה אַהֲבָה. וְשֶׁאֵינָהּ תְּלוּיָה בְּדָבָר, אֵינָהּ בְּטֵלָה לְעוֹלָם. אֵיזוֹ הִיא אַהֲבָה הַתְּלוּיָה בְּדָבָר, זוֹ אַהֲבַת אַמְנוֹן וְתָמָר. וְשֶׁאֵינָהּ תְּלוּיָה בְּדָבָר, זוֹ אַהֲבַת דָּוִיד וִיהוֹנָתָן: }

בְּחַיֵּי הַיּוֹם יוֹם, אָנוּ מִשְׁתַּמְּשִׁים פְּעָמִים רַבּוֹת בְּמִילָה "אַהֲבָה", אָנוּ אוֹהֲבִים אֲנָשִׁים מְסֻיָּמִים, 'אֲנִי אוֹהֵב לֶאֱכוֹל', 'אֲנִי אוֹהֵב לִשְׁתּוֹת', וְכַיּוֹצֵא בָּזֶה. יֵשׁ הַמַּרְחִיקִים לֶכֶת, וּמִשְׁתַּמְּשִׁים בַּמִּילָה אַהֲבָה גַּם בְּיַחַס לְבַעֲלֵי חַיִּים אוֹ דּוֹמְמִים, לְמָשָׁל: 'אֲנִי אוֹהֵב כְּלָבִים', 'אֲנִי אוֹהֵב כֶּסֶף' וְכַדּוֹמֶה. 

הַשִׁימוּשׁ הַנִּרְחָב בְּמִילָה זוֹ, מְטַשְׁטֵשׁ אֶת הַמֻּשָּׂג "אַהֲבָה". מַה זֹאת אַהֲבָה? בִּלְשׁוֹן הַקֹּדֶשׁ "אַהֲבָה" פֵּרוּשׁוֹ - "חִבּוּר". אָדָם הַמַּרְגִּישׁ קֶשֶׁר אִשִּׁי לְזוּלָתוֹ, הוּא אוֹהֵב אוֹתוֹ, כְּלוֹמַר, הָאַהֲבָה מְבַטֵּאת תְּחוּשָׁה שֶׁל חִבּוּר. הַדָּבָר הָאָהוּב הוּא חֵלֶק מֵהָאוֹהֵב. 

לֹא בְּחִנָּם הַגִּימַטְרִיָּה שֶׁל "אַהֲבָה" הִיא - שְׁלוֹשׁ עֶשְׂרֵה, וְכֵן הַגִּימַטְרִיָּה שֶׁל הַמִּילָה "אֶחָד" הִיא 13. הָאוֹהֵב וְהָאָהוּב אֶחָד הֵם, וְהֵם מַשְׁלִימִים זֶה אֶת זֶה.

וּמְסֻפָּר עַל הַצַּדִּיק רַבִּי מֹשֶׁה לֵיְבּ מִסַאסוֹב זַצַ''ל, שֶׁהִתְפַּרְסֵם בְּאַהֲבָה רַבָּה שֶׁהָיָה אוֹהֵב כָּל אֶחָד מִיִּשְׂרָאֵל, וְכָךְ הָיָה אוֹמֵר: אַהֲבַת יִשְׂרָאֵל לָמַדְתִּי מִגּוֹי אֶחָד.

פַּעַם עָבַרְתִּי לְיַד מִסְבָּאָה (פָּאבּ), וְרָאִיתִי שְׁנֵּי גּוֹיִים מְחַבְּקִים וּמְנַשְּׁקִים זֶה אֶת זֶה. שָׁאַל הָאֶחָד אֶת חֲבֵרוֹ: הַאֻמְנָם אוֹהֵב אַתָּה אוֹתִי בֶּאֱמֶת? הֵשִׁיב לוֹ חֲבֵרוֹ: וַדַּאי, בֶּאֱמֶת וּבְתָמִים. אָמַר הָרִאשׁוֹן: אֵיךְ תֹּאמַר שֶׁאַתָּה אוֹהֵב אוֹתִי בֶּאֱמֶת אִם אֵינְךָ יוֹדֵעַ מַה חָסֵר לִי?! בְּאוֹתָהּ שָׁעָה לָמַּדְתִּי שֶּׁאֵין אָדָם מִיִּשְׂרָאֵל אוֹהֵב אֶת חֲבֵרוֹ בֶּאֱמֶת, אֶלָּא אִם כֵּן הוּא יוֹדֵעַ מַה שֶׁחָסֵר לוֹ.

*

הַמִּשְׁנָה שֶׁלָּנוּ, מְחַלֶּקֶת בֵּין אַהֲבָה נִצְחִית לְבֵין אַהֲבָה חוֹלֶפֶת. מַהִי אַהֲבָה חוֹלֶפֶת? "כָּל אַהֲבָה שֶׁהִיא תְּלוּיָה בַּדָּבָר, בָּטֵל דָּבָר בְּטֵלָה אַהֲבָה". רַבֵּנוּ עוֹבַדְיָה מִבַּרְטְנוּרָא מוֹסִיף מִילָה לַמִּשְׁנָה, וְכָךְ הוּא גּוֹרֵס: כָּל אַהֲבָה שֶׁהִיא תְּלוּיָה ב"דָּבָר בָּטֵל", בָּטֵל דָּבָר בְּטֵלָה אַהֲבָה. 

דְּהַיְנוּ, אַהֲבָה שֶׁתְּלוּיָה בַּדָּבָר בָּטֵל, בְּדָבָר רִגְעִי וְחוֹלֵף, אַהֲבָה כָּזוֹ לְבַסּוֹף מִתְבַּטֶּלֶת, וְאֵינָהּ קַיֶּמֶת עוֹד. כָּל אַהֲבָה שֶׁהִיא תְּלוּיָה בִּדְבָרִים גַּשְׁמִיִּים, כְּיֹפִי חִיצוֹנִי, כֹּחַ, עֹשֶׁר, אוֹ בִּשְׁאָר דְּבָרִים, כְּשֶׁבָּטֵל הַדָּבָר, מִתְבַּטֶּלֶת הָאַהֲבָה. 

לְעֻמַּת זֹאת יֶשְׁנָהּ אַהֲבָה נִצְחִית, זוֹ אַהֲבָה "שֶׁאֵינָהּ תְּלוּיָה בַּדָּבָר", אַהֲבָה זוֹ אֵינָהּ בְּטֵלָה לְעוֹלָם, כְּלוֹמַר, אִם הָאַהֲבָה תְּלוּיָה בְּדָבָר נִצְחִי, בְּדָבָר שֶׁאֵינוֹ חוֹלֵף, הִיא נֶחְשֶׁבֶת לְאַהֲבָה שֶׁאֵינָהּ תְּלוּיָה בְּדָבָר, מִשּׁוּם שֶׁהַדָּבָר שֶׁבּוֹ תְּלוּיָה הָאַהֲבָה, הוּא דָּבָר נִצְחִי וְקַיָּם, וְלָכֵן גַּם הָאַהֲבָה הִיא נִצְחִית. 

דֻּגְמָא לְאַהֲבָה שֶׁאֵינָהּ בְּטֵלָה לְעוֹלָם, הִיא - "אַהֲבַת הַחֲכָמִים וְהַצַּדִּיקִים", מַדּוּעַ הִיא אֵינָהּ בְּטֵלָה? מִשּׁוּם שֶׁמְּדֻבָּר בָּאָדָם הָאוֹהֵב אוֹתָם בִּגְלַל חָכְמָתָם, וּבִגְלַל צִדְקָתָם, דְּבָרִים אֵלּוּ הֵם קְבוּעִים וְעוֹמְדִים שֶׁאֵינָם בְּטֵלִים לְעוֹלָם.

~ אַהֲבַת אַמְנוֹן וְתָמָר

בְּסֵפֶר "שְׁמוּאֵל ב'" (פֶּרֶק יג), מוּבָא הַמַּעֲשֶׂה הַמְּפֻרְסָם עַל אַמְנוֹן וְתָמָר. אַמְנוֹן הָיָה בְּנוֹ שֶׁל דָּוִד הַמֶּלֶךְ, וְגַם תָּמָר הָיְתָה בִּתּוֹ שֶׁל דָּוִד. אוּלָם אַמְנוֹן וְתָמָר לֹא הָיוּ אַחִים, מִפְּנֵי שֶׁאִמָּהּ שֶׁל תָּמָר הָיְתָה גּוֹיָה שֶׁנִּשְׁבְּתָה בִּזְמַן הַמִּלְחָמָה, וּלְדָוִד הֻתַּר לָקַחַת אוֹתָהּ לְאִשָּׁה [כְּפִי שֶׁכָּתוּב בַּתּוֹרָה בְּפָרָשַׁת "כִּי תֵּצֵא"]. שְׁמָהּ שֶׁל אוֹתָהּ גּוֹיָה הָיָה 'מַעֲכָה'.

דָּוִד הַמֶּלֶךְ לָקַח אֶת מַעֲכָה, וּלְאַחַר שֶׁנִּלְקְחָה, הָיְתָה צְרִיכָה לַעֲבוֹר גִּיּוּר. בְּרֶגַע שֶׁאָדָם מִתְגַּיֵּר, הֲרֵי הוּא נֶחְשָׁב כְּתִינוֹק שֶׁנּוֹלַד, וַהֲרֵי הוּא כִּבְרִיָּה חֲדָשָׁה, וְלָכֵן אֵין לוֹ יוֹתֵר קֶשֶׁר בִּיוֹלוֹגִי עִם הוֹרָיו, אֶלָּא הֲרֵי הוּא כִּבְנוֹ שֶׁל אַבְרָהָם אָבִינוּ.

כַּאֲשֶׁר מַעֲכָה עָבְרָה גִּיּוּר, הִיא הָיְתָה מְעֻבֶּרֶת, וּמִמֵּילָא גַּם הַתִּינוֹקֶת שֶׁבְּבִטְנָהּ עָבְרָה גִּיּוּר, וְשׁוּב אֵינָהּ נֶחְשֶׁבֶת לְבִתּוֹ שֶׁל דָּוִד.

נִמְצֵאנוּ לְמֵדִים; שֶׁלְּתָמָר וּלְאַמְנוֹן יֵשׁ אוֹתוֹ אַב בִּיוֹלוֹגִי - דָּוִד הַמֶּלֶךְ, אַךְ לְמַעֲשֵׂה תָּמָר גִּיּוֹרֶת הִיא, וְאֵינָהּ נֶחְשֶׁבֶת עוֹד עַל פִּי הַהֲלָכָה בִּתּוֹ שֶׁל דָּוִד, וְלָכֵן אִילּוּ הָיוּ רוֹצִים אַמְנוֹן וְתָמָר לְהִתְחַתֵּן כְּדָת מֹשֶׁה וְיִשְׂרָאֵל, יָכְלוּ לַעֲשׂוֹת זֹאת, שֶׁהֲרֵי לְפִי הַהֲלָכָה הֵם אֵינָם נֶחְשָׁבִים כְּלָל לְאָח וַאֲחוֹת.

וְהִנֵּה מֵאַחַר שֶׁתָּמָר הָיְתָה יָפָה, חָשַׁק בָּהּ אַמְנוֹן, וּמֵרֹב הָאַהֲבָה הַתְּלוּיָה בְּיֹופְיָה, נַעֲשָׂה חוֹלֶה. בְּאֶחָד הַיָּמִים פָּגַשׁ אוֹתוֹ יוֹנָדָב חֲבֵרוֹ, וּכְשֶׁרָאָה יוֹנָדָב אֶת אַמְנוֹן, שָׁאַל אוֹתוֹ: מַדּוּעַ אַתָּה דָּל כָּכָה? אָמַר לוֹ אַמְנוֹן: אֶת תָּמָר אֲחוֹת אַבְשָׁלוֹם אֲנִי אוֹהֵב. 

אָמַר לוֹ יוֹנָדָב: עֲשֵׂה עַצְמְךָ כְּחוֹלֶה, וּכְשֶׁיָּבוֹא אָבִיךָ לִרְאוֹתְךָ, תֹּאמַר לוֹ שֶׁיְּבַקֵּשׁ מִתָּמָר שֶׁתֵּעָשֶׂה לְעֵינֶיךָ אוֹכֵל כְּדֵי שֶׁיִּפְתַּח תֵּאַבוֹנְךָ וְתִהְיֶה תָּאֵב לְמַאֲכָל, וְאָז כְּשֶׁתָּבוֹא תָּמָר לְבֵיתְךָ כְּדֵי לְהָכִין לְךָ אוֹכֵל, תְּבַקֵּשׁ לֶאֱכוֹל אֶת הָאוֹכֵל מִיָּדָהּ, וְאָז עֲשֵׂה לָהּ כַּאֲשֶׁר תַּחְפֹּץ.

וַיִּשְׁכַּב אַמְנוֹן, וַיָּבוֹא הַמֶּלֶךְ לִרְאוֹתוֹ, וַיֹּאמֶר אַמְנוֹן אֶל הַמֶּלֶךְ: תָּבוֹא נָא אֲחוֹתִי וְתַעֲשֶׂה לְעֵינַי שְׁתֵּי לְבָבוֹת. וַיִּשְׁלַח דָּוִד אֶת תָּמָר הַבָּיְתָה לֵאמֹר, לְכִי נָא בֵּית אַמְנוֹן אַחִיךָ וַעֲשִׂי לוֹ מַאֲכָל.

וַתֵּלֶךְ תָּמָר בֵּית אַמְנוֹן אָחִיהָ, וְהוּא שׁוֹכֵב, וַתִּקַּח אֶת הַבָּצֵק וְתָלוּשׁ לְעֵינָיו וַתְּבַשֵּׁל אֶת הַלְּבִיבוֹת. לְאַחַר שֶׁסִּיְּמָה לְבַשֵּׁל, הַגִּישָׁה לוֹ לֶאֱכוֹל, וְסֵרַב לֶאֱכוֹל. וַיֹּאמֶר אַמְנוֹן: "הוֹצִיאוּ כָּל אִישׁ מֵעָלַי", וַיֵּצְאוּ כָּל אִישׁ מֵעָלָיו. לְאַחַר שֶׁהָיוּ לְבַד בַּחֶדֶר, הַגִּישָׁה לוֹ תָּמָר אֶת הָאוֹכֵל, וְאָז הֶחֱזִיק בָּהּ אַמְנוֹן וְאָמַר לָהּ בּוֹאִי שִׁכְבִי עִמִּי אֲחוֹתִי.

וַתֹּאמַר לוֹ, אַל אָחִי אַל תְּעַנֵּנִי, כִּי לֹא יֵעָשֶׂה כֵּן בְּיִשְׂרָאֵל, אַל תַּעֲשֵׂה אֶת הַנְּבָלָה הַזֹּאת. וַאֲנִי אָנָה אוֹלִיךְ אֶת חֶרְפָּתִי, וְאַתָּה תִּהְיֶה כְּאַחַד הַנְּבָלִים בְּיִשְׂרָאֵל, וְעַתָּה דַּבֶּר נָא אֶל הַמֶּלֶךְ כִּי לֹא יִמְנָעֵנִי מִמֶּךָּ. וְלֹא אָבָה לִשְׁמֹעַ בְּקוֹלָהּ, וַיֶּחֱזַק מִמֶּנָּה וַיְעַנֶּהָ וַיִּשְׁכַּב אֹתָהּ.

מִיַּד לְאַחַר מִכֵּן כָּתוּב: וַיִּשְׂנָאֶהָ אַמְנוֹן שִׂנְאָה גְּדוֹלָה מְאֹד, כִּי גְּדוֹלָה הַשִּׂנְאָה אֲשֶׁר שְׂנֵאָהּ מֵאַהֲבָה אֲשֶׁר אֲהֵבָהּ, וַיֹּאמֶר לָהּ אַמְנוֹן: קוּמִי לֵכִי. וְכַאֲשֶׁר סֵרְבָה לָלֶכֶת, קָרָא לַמְּשָׁרֵת, וְצִוָּה אוֹתוֹ לִזְרֹק אוֹתָהּ הַחוּצָה וְלִנְעֹל אֶת הַדֶּלֶת אַחֲרֶיהָ.

כֵּיצַד יִתָּכֵן שֶׁאַהֲבָתוֹ הָעַזָּה שֶׁל אַמְנוֹן, הָפְכָה בְּבַת אַחַת לְשִׂנְאָה כָּזוֹ חֲזָקָה? 

אוֹמְרִים עַל כָּךְ חַכְמֵי הַמּוּסָר בַּדֶּרֶךְ מָשָׁל: שָׁאַל חֲכַם אֶחָד אֶת תַּלְמִידוֹ: רוֹאֶה אֲנִי שֶׁאַתָּה אוֹכֵל הַרְבֵּה דָּגִים, הַאִם אַתָּה אוֹהֵב דָּגִים? הֵשִׁיב לוֹ הַתַּלְמִיד: אֲנִי אוֹהֵב דָּגִים מְאֹד מְאֹד. הֵעִיר לוֹ הֶחָכָם: לֹא נָכוֹן הַדָּבָר אֲשֶׁר עָנִיתָ לִי, אַתָּה אוֹהֵב אֶת עַצְמְךָ לֹא אֶת הַדָּגִים, אִם הָיִיתָ אוֹהֵב אוֹתָם בֶּאֱמֶת, לֹא הָיִיתָ אוֹכֵל אוֹתָם... אַתָּה אוֹהֵב לֶאֱכוֹל דָּגִים לַהֲנָאָתְךָ, אַךְ אֵינְךָ אוֹהֵב אֶת הַדָּגִים...

כָּךְ הָיָה הַדָּבָר אֵצֶל אַמְנוֹן. מֵעוֹלָם לֹא אָהַב אַמְנוֹן אֶת תָּמָר, אֶלָּא אֹהֵב אֶת עַצְמוֹ וְאֶת תַּאֲווֹתָיו, וּלְאַחַר שֶׁקִּבֵּל אֶת מַה שֶׁרָצָה, הֲרֵי שׁוּב אֵין לוֹ שׁוּם צֹרֶךְ בְּתָמָר, וְלָכֵן זָרַק אוֹתָהּ מִלְּפָנָיו. 

~ אַהֲבַת דָּוִד וִיהוֹנָתָן

אִם נִתְבּוֹנֵן בְּאַהֲבָה הַמֻּפְלָאָה וְהַנְּדִירָה שֶׁל דָּוִד וִיהוֹנָתָן, נַבְחִין שֶׁהִתְרַחֵשׁ כָּאן דָּבָר שֶׁהוּא הָפוּךְ מִן הַהִגָּיוֹן הַיָּשָׁר. הַכָּתוּב מְתָאֵר מָתַי הֵחֵלָּה אַהֲבָה נִפְלָאָה זוֹ, עוֹד בַּיָּמִים שֶּׁשָּׁאוּל הָיָה מֶלֶךְ יִשְׂרָאֵל, כָּךְ שֶׁבְּאוֹפן טִבְעִי, צָרִיךְ לִהְיוֹת בְּנוֹ בְּכוֹרוֹ יְהוֹנָתָן יוֹרֵשׁ הָעֶצֶר אַחֲרָיו.

בְּאוֹתָם יָמִים, צָצָה פִּתְאוֹם דְּמוּת חֲדָשָׁה, רוֹעֵה צֹאן בִּלְתִּי מֻכָּר, הַנַּעַר דָּוִד. נִצְחוֹנוֹ בְּמַאֲבָק עִם גָּלְיָת, מֵבִיא אוֹתוֹ לְבֵית שָׁאוּל הַמֶּלֶךְ, שָׁם הוּא נִשְׁאַל עַל יְדֵי שָׁאוּל "בֶּן מִי אַתָּה?" וְהוּא עוֹנֶה: "דָּוִד בֶּן עַבְדֶּךָ יִשַׁי בֵּית הַלַּחְמִי". 

בְּמַעֲמַד זֶה, פּוֹגֵשׁ אוֹתוֹ לָרִאשׁוֹנָה יְהוֹנָתָן. הַכָּתוּב מֵעִיד וְאוֹמֵר: "וְנֶפֶשׁ יְהוֹנָתָן נִקְשְׁרָה בְּנֶפֶשׁ דָּוִד, וַיֶּאֱהָבֵהוּ יְהוֹנָתָן כְּנַפְשׁוֹ". יְהוֹנָתָן לֹא הַכִּיֹּר אֶת דָּוִד עַד לְאוֹתוֹ רֶגַע, אַךְ מִיַּד כְּשֶׁרָאָהוּ, הֵחֵל אוֹהֵב אוֹתוֹ אַהֲבַת נֶפֶשׁ. הוּא לֹא שׁוֹאֵל אֶת עַצְמוֹ אִם כְּדַאי לוֹ לֶאֱהֹב אֶת דָּוִד, וְאֵיזוֹ תְּמוּרָה תִצְמָח לוֹ מֵאַהֲבָה זוֹ. אַהֲבַת נֶפֶשׁ הִיא אַהֲבָה אֲמִתִּית לְלֹא תְּנָאִים. אַהֲבַת נֶפֶשׁ פֵּרוּשָׁהּ - אַהֲבַת הָאָדָם כְּמוֹת שֶׁהוּא לְלֹא סִבָּה חִיצוֹנִית.

יְהוֹנָתָן הָיָה אָמוּר לִמְלֹךְ אַחֲרֵי אָבִיו הוּא וְזַרְעוֹ אַחֲרָיו, שֶׁהֲרֵי הַמְּלוּכָה עוֹבֶרֶת בִּירוּשָׁה. שָׁאוּל הַמֶּלֶךְ רוֹדֵף אַחַר דָּוִד וּמְבַקֵּשׁ לַהֲמִיתוֹ, מֵאַחַר שֶׁהוּא רוֹאֶה בּוֹ כְּ"מוֹרֵד בַּמַּלְכוּת" וְלָכֵן דִּינוֹ גְּזַר דִּין מָוֶת.

יְהוֹנָתָן מְנַסֶּה לְלַמֵּד סָנֵגוֹרְיָה עַל דָּוִד לִפְנֵי אָבִיו, וְאָז אוֹמֵר לוֹ שָׁאוּל: מַדּוּעַ אַתָּה מְנַסֶּה לְסַנְגֵּר עָלָיו וּלְלַמֵּד עָלָיו זְכוּת, וַהֲרֵי "כָּל הַיָּמִים אֲשֶׁר בֶּן יִשַׁי חַי עַל הָאֲדָמָה, לֹא תִּכּוֹן אַתָּה וּמַלְכוּתְךָ", כְּלוֹמַר, לְמַעַן מַלְכוּתְךָ, אַתָּה צָרִיךְ לְהֵאָבֵק נֶגְדּוֹ. וְהוּא מוֹסִיף וּמְצַוֶּה עָלָיו: "וְעַתָּה שְׁלַח וְקַח אוֹתוֹ אֵלַי כִּי בֶּן מָוֶת הוּא".

יְהוֹנָתָן מַמְשִׁיךְ לְדַבֵּר טוֹבוֹת עַל דָּוִד, וּמַעֲלֶה אֶת חֲמַת אָבִיו, עַד שֶׁנֶּאֱמַר: "וַיָּטֶל שָׁאוּל אֶת הַחֲנִית עָלָיו לְהַכּוֹתוֹ". יְהוֹנָתָן נוֹכָח כִּי כָּלְתָה הָרָעָה מֵעִם אָבִיו לַהֲרוֹג אֶת דָּוִד, וְנֶעֱצָב אֶל לִבּוֹ עַד כִּי אֵינוֹ יָכוֹל לֶאֱכוֹל. הוּא קָם מֵעִם הַשֻּׁלְחָן, וְיוֹצֵא אֶל דָּוִד הַמְחַכֶּה לוֹ בַּשָּׂדֶה, בְּמַטָּרָה לְהַזְהִירוֹ מִפְּנֵי חֶרֶב שָׁאוּל אָבִיו.

כְּשֶׁנִּפְגְּשׁוּ, וַיִּשְּׁקוּ אִישׁ אֶת רֵעֵהוּ, וַיִּבְכּוּ אִישׁ אֶת רֵעֵהוּ, וַיֹּאמֶר יְהוֹנָתָן לְדָוִד: לֵךְ לְשָׁלוֹם אֲשֶׁר נִשְׁבַּעְנוּ שְׁנֵינוּ אֲנַחְנוּ בְּשֵׁם ה', הַשְּׁבוּעָה בֵּינֵינוּ שֶׁנַּעֲזֹר אִישׁ לְרֵעֵהוּ, תִּהְיֶה קַיֶּמֶת עַד עוֹלָם. יְהוֹנָתָן מְסַכֵּן אֶת מַלְכוּתוֹ, וּמְסַכֵּן גַּם אֶת חַיָּיו בִּשְׁבִיל דָּוִד, וְהַכֹּל כִּי אַהֲבַת נֶפֶשׁ אֲהֵבוֹ. 

אַהֲבָה זוֹ מִתְבַּטֵּאת בְּיֶתֶר שְׂאֵת, בִּפְגִישָׁתָם הָאַחֲרוֹנָה לִפְנֵי שֶׁיְּהוֹנָתָן נֶהֱרַג בְּהַר הַגִּלְבֹּעַ. יְהוֹנָתָן הוֹלֵךְ אֶל הַחֻרְשָׁה אֲשֶׁר בָּהּ הִסְתַּתֵּר דָּוִד מִפְּנֵי שָׁאוּל, וַיֹּאמֶר אֵלָיו: אַל תִּירָא, כִּי לֹא תִמְצָאֲךָ יַד שָׁאוּל אָבִי, וְאַתָּה תִּמְלֹךְ עַל יִשְׂרָאֵל, וְאָנֹכִי אֶהְיֶה לְּךָ לְמִשְׁנֶה. לֹא רַק שֶׁיְּהוֹנָתָן אֵינוֹ מִתְקַנֵּא בְּדָוִד עַל הַמַּלְכוּת הַנִּטֶּלֶת מִמֶּנּוּ וְנִתֶּנֶת לְרֵעוֹ, הוּא אַף עוֹזֵר לוֹ וּמְעוֹדֵד אוֹתוֹ וְאוֹמֵר לוֹ: אַתָּה תִּגְדַּל וְתִהְיֶה יוֹתֵר מִמֶּנִּי, וַאֲנִי אֶהְיֶה פַּחוֹת מִמְּךָ. 

וְהִנֵּה לְאַחַר שֶׁשָּׁמַע דָּוִד הַמֶּלֶךְ אֶת הַבְּשׂוֹרָה הַמָּרָה עַל הֲרִיגַת שָׁאוּל וִיהוֹנָתָן, פּוֹרֵץ בְּקִינָה וְאוֹמֵר: "צַר לִי עָלֶיךָ אָחִי יְהוֹנָתָן, נָעַמְתָּ לִּי מְאֹד, נִפְלְאַתָה אַהֲבָתְךָ לִי מֵאַהֲבַת נָשִׁים", 'נִפְלְאַתָ' מִלְּשׁוֹן פֶּלֶא - מְיֻחֶדֶת הָאַהֲבָה שֶׁלְּךָ יוֹתֵר מֵאַהֲבַת נָשִׁים, כִּי אֲהַבַתֵּנוּ לֹא הָיְתָה תְּלוּיָה בְּשׁוּם דָּבָר.
**INDEX_WRITE=<p>
# מִשְׁנָה יז

{ כָּל מַחֲלוֹקֶת שֶׁהִיא לְשֵׁם שָׁמַיִם, סוֹפָהּ לְהִתְקַיֵּם. וְשֶׁאֵינָהּ לְשֵׁם שָׁמַיִם, אֵין סוֹפָהּ לְהִתְקַיֵּם. אֵיזוֹ הִיא מַחֲלוֹקֶת שֶׁהִיא לְשֵׁם שָׁמַיִם, זוֹ מַחֲלוֹקֶת הִלֵּל וְשַׁמַּאי. וְשֶׁאֵינָהּ לְשֵׁם שָׁמַיִם, זוֹ מַחֲלוֹקֶת קֹרַח וְכָל עֲדָתוֹ:}

שׁוֹאֵל הַגָּאוֹן רַבִּי יוֹסֵף מָשָׁאשׁ זַצַ"ל בְּסִפְרוֹ "נַחֲלַת אֲבוֹת", מַדּוּעַ כּוֹתֶבֶת הַמִּשְׁנָה שֶׁמַּחְלֹקֶת שֶׁלֹּא לְשֵׁם שָׁמַיִם זוֹ מַחְלֹקֶת קֹרַח וְכָל עֲדָתוֹ, לִכְאוֹרָה הָיָה צָרִיךְ לִכְתֹּב שֶׁזּוֹ מַחְלֹקֶת קֹרַח וּמֹשֶׁה רַבֵּנוּ ע"ה. 

וְתֵרֵץ זֹאת הָרַב עַל פִּי סִפּוּר שֶׁהָיָה בְּעִיר לִיוָורְנוּ בְּאִיטַלְיָה. בְּעִיר הָיוּ שִׁבְעָה פַּרְנָסִים שֶׁנִּהֲלוּ אֶת חַיֵּי הַקְּהִלָּה הַיְּהוּדִית. יוֹם אֶחָד קָם אַחַר הַפַּרְנָסִים, וְהֶעֱלָה הַצָּעָה: מֵאַחַר שֶׁהַמִּקְוָאוֹת בָּעִיר שׁוֹכְנוֹת בְּמִבְנִים רְעוּעִים וּמָטִים לִנְפֹּל, וּמֵאָז בְּנִיָיתָם רָבְתָה הָאוּכְלוּסְיָה, וּמִשְׁפָּחוֹת רַבּוֹת נוֹסְפוּ לָעִיר, עִנְיַן טָהֳרַת הַמִּשְׁפָּחָה הֲלֹא הוּא מֵעִקָּרֵי וִיסוֹדוֹת הַבַּיִת הַיְּהוּדִי, וְטָהֳרַת נִשְׁמוֹתֵיהֶם שֶׁל יְלָדֵינוּ תְּלוּיָה בָּהּ, עַל כֵּן יֵשׁ לִבְנוֹת מִקְוֶה טָהֳרָה חָדִישׁ וּמְשֻׁכְלָל רָחַב יָדַיִם וְיָפָה, שָׁעָה אַחַת קוֹדֵם. 

שָׁאָלוּ שְׁאָר הַפַּרְנָסִים: הֵיכָן נִבְנֶה אֶת הַמִּקְוֶה הֶחָדָשׁ? הֵשִׁיב הַפַּרְנָס: כְּבָר חָשַׁבְתִּי בַּדָּבָר, וְאִיתַּרְתִי מִגְרַשׁ שׁוֹמֵם בְּמֶרְכַּז הָעִיר, וְדִבַּרְתִּי עִם בְּעָלָיו, וְכָךְ וְכָךְ הוּא מְחִיר הַמִּגְרָשׁ. מִיַּד הִצְטָרְפוּ שְׁנַיִם מֵהַפַּרְנָסִים וְתָּמְכוּ בְּהַצָּעָה.

קָם נְשִׂיא הַוַּעַד וְקָרָא בְּרֶגֶשׁ: מְחִיר הַמִּגְרָשׁ יָקָר מְאֹד, וּמָמוֹן הַקְּהִלָּה אֵינוֹ הֶפְקֵר, יוֹדֵעַ אֲנִי שֶׁזֶּה הַמְּחִיר בְּמֶרְכַּז הָעִיר, אֲבָל מִקְוֶה יֵשׁ לִבְנוֹת בְּמָקוֹם שֶׁאֵינוֹ כֹּה מֶרְכָּזִי, וְנַרְוִיחַ בְּכָךְ שְׁנֵי דְּבָרִים. א'. הַמִּבְנֶה יָקוּם בְּמָקוֹם צָנוּעַ וְשָׁקֵט. ב'. מְחִיר הַמִּגְרָשׁ יִהְיֶה נָמוּךְ בְּהַרְבֵּה. בְּרֶגַע זֶה עָלָה בְּדַּעְתִּי, שֶׁיֵּשׁ מִגְרַשׁ פָּנוּי בְּסָמוּךְ לְחוֹמַת הָעִיר, וַאֲנִי מוּכָן לָבוֹא בִּדְבָרִים עִם בְּעָלָיו. 

נִזְעַק הַמַּצִּיעַ הָרִאשׁוֹן וְטָעַן, שֶׁהַנָּשִׁים יִצְטָרְכוּ לָלֶכֶת בְּאִישׁוֹן לַיְלָה עַד לִקְצֵה הָעִיר, וְאֵין זֶה רָאוּי וְרָצוּי לִבְנוֹת יִשְׂרָאֵל הַצְּנוּעוֹת.

הֶחְלִיטוּ לַעֲשׂוֹת בְּחִירוֹת, וְהַמַּצִּיעַ הָרִאשׁוֹן זַכָּה בִּתְמִיכַת שְׁלוֹשָׁה מֵחֲבֵרָיו, וְהַנָּשִׂיא נוֹתַר בְּמִעוּט. אֲבָל הוּא לֹא אָמַר נוֹאָשׁ, הָלַךְ לִגְבִירִים בַּעֲלֵי הַהַשְׁפָּעָה בַּקְּהִלָּה, וְדָרַשׁ שֶׁיַּעַמְדוּ לִימִינוֹ כְּדֵי שֶׁקֻּפַּת הַקְּהִלָּה לֹא תִּתְרוֹקֵן.

גַּם הַצָּד שֶׁכְּנֶגְדוֹ הָלַךְ וְהִתְסִיס אֶת הֲמוֹן הָעָם: רְאוּ, הַנָּשִׂיא מְבַקֵּשׁ לְהַרְחִיק אֶת הַמִּקְוֶה לְפַאֲתֵי הָעִיר. הָעֲשִׁירִים אָמְנָם יַגִּיעוּ לְשָׁם בְּמַרְכְּבוֹתֵיהֶם, אֲבָל הָעֲנִיִּם יְכַתְּתוּ רַגְלֵיהֶם בַּחֹשֶׁךְ וַעֲלוּלִים לָבוֹא חָלִילָה לִידֵי סַכָּנָה. 

נֶחְלְקָה הַקְּהִלָּה לִשְׁתֵּי מִפְלָגוֹת, כָּל מִפְלָגָה נָשְׂאָה נְאוּמִים חוֹצְבֵי לֶהָבוֹת, וְהַדְּבָרִים הִגִּיעוּ לְתִיגְרוֹת וּמַהֲלוּמוֹת, עַד שֶׁנּוֹדַע לַשִּׁלְטוֹנוֹת דְּבַר הַתְּסִיסָה. קָרָא הַמּוֹשֵׁל לָרַב הָעִיר וּשְׁאָלוֹ לְחַוּוֹת דַּעְתּוֹ. הָרַב יָדַע שֶׁבִּשְׁנֵי הַמַּחֲנוֹת אֲנָשִׁים קָשִׁים וְנִרְגָנִים, וּלְכָל צַד שֶּׁיַּטֶּה, יְעוֹרֵר עָלָיו אֶת חֲמַת הַצָּד הָאַחֵר, וְלָכֵן הוֹדִיעַ שֶׁאֵינוֹ מִתְעָרֵב. 

הַמּוֹשֵׁל לֹא קִבֵּל זֹאת, וְהֵטִיל עָלָיו לְהַשְׁכִּין שָׁלוֹם בַּקְּהִלָּה. הָלַךְ הָרַב לְשׂוֹחֵחַ עִם הַנָּשִׂיא, וְהַנָּשִׂיא הֵחֵל לִזְעֹק: כַּסְפֵּי הֶקְדֵּשׁ, כֶּסֶף קָדָשִׁים הוּא, וְיֵשׁ לִשְׁמוֹר עַל גִּדְרֵי הַצְּנִיעוּת!!! הָלַךְ לַפַּרְנָס הַשֵּׁנִי, וְשָׁמַע שֶּׁאֵין בְּדַעְתּוֹ לְוַותֵּר עַל נוֹחוּת הַתּוֹשָׁבִים וְרַוְחָתָם. 

נֶאֱנָח הָרַב. בְּלֵית בְּרֵירָה, הָלַךְ אֶל בָּעַל הַמִּגְרָשׁ שֶׁבַּמֶּרְכָּז הָעִיר, וְשָׁאַל: הַאִם בִּרְצוֹנוֹ לְמוֹכְרוֹ, וּבְכַמָּה? אָמַר הָאִישׁ לָרַב: הָאֱמֶת הִיא שֶׁאֲנִי נוֹשֵׂא וְנוֹתֵן בַּנִּדּוֹן, אֲנִי חַיָּב כֶּסֶף רַב לַיְּהוּדִי מְסֻיָּם, וְאֵין יָדִי מַשֶּׂגֶת לִפְרֹעַ אֶת חוֹבִי, וְלָכֵן שִׁעְבַּדְתִּי מִגְרַשׁ זֶה לְבַעַל חוֹבִי, וּבַעַל חוֹבִי הִצִּיעַ אֶת הַמִּגְרָשׁ לָאֶחָד הַפַּרְנָסִים, כְּדֵי שֶׁהַקְהִילָה תִּקְנֵהוּ בִּמְחִיר גָּבוֹהַּ, וּתְקַיֵּם עָלָיו מִבְנֶה צִבּוּרִי. מֵהַסְּכוּם שֶׁאֲקַבֵּל אֶצְטָרֵךְ לְהַפְרִישׁ 'דְּמֵי תִּוּוּךְ' לִשְׁנָיִם מֵהַפַּרְנָסִים שֶׁבִּתְמִיכָתָם תִּתְאַפְשֵׁר הַמְּכִירָה.

אָמַר הָרַב בְּלִבּוֹ: כַּאֲשֶׁר שִׁעַרְתִּי כֵּן מָצָאתִי, אָכֵן נוֹדַע הַדָּבָר. מִשָּׁם הָלַךְ הָרַב וְחָקַר מִיהוּ בָּעַל הַקַּרְקַע בְּפַאֲתֵי הָעִיר, נוֹדַע לוֹ שֶׁהַמִּגְרָשׁ שַּׁיָּךְ לַיְּהוּדִי שֶׁהָלַךְ לְצָרְפַת. שִׁגֵּר הָרַב מִכְתַּב אֵלָיו, וְשָׁאַל אִם נִתַּן לִרְכֹּשׁ אֶת הַקַּרְקַע שֶׁלּוֹ. הַלָּהּ עָנָה בְּמִכְתָּב, שֶׁהַמִּגְרָשׁ מְמֻשְׁכָּן לְנָשִׂיא הַקְּהִלָּה...

עָלָה הָרַב אֶל הַמּוֹשֵׁל עִם הַמִּמְצָאִים שֶׁבְּיָדָיו, וְהַמּוֹשֵׁל הִדִּיחַ אֶת כָּל הַפַּרְנָסִים וְאֶת נְשִׂיא הַקְּהִלָּה, וְהֶעֱמִיד אֲחֵרִים בִּמְקוֹמָם, עֲלֵיהֶם יֵשׁ כַּנִּרְאֶה סִפּוּרִים אֲחֵרִים...

זֶה עִנְיַן מַחְלֹקֶת "קֹרַח וַעֲדָתוֹ", לְכָל אֶחָד מֵהֶם הָיוּ אִינְטֶרֶסִים מִשֶּׁלּוֹ, וְלָכֵן הִתְקַבְּצוּ כֻּלָּם לַחֲלֹק עַל מֹשֶׁה רַבֵּנוּ. אֲבָל מֹשֶׁה שֶׁהָיָה זָךְ וְטָהוֹר וְנָקִי מִכָּל חֲשַׁשׁ נְגִיעָה, לֹא הָיָה מְעֹרָב כְּלָל וּכְלָל בְּאוֹתָהּ מַחְלֹקֶת.

@ מַחְלֹקֶת הִלֵּל וְשַׁמַּאי

בְּסֵפֶר "מָאוֹר וָשָׁמֶשׁ" (פָּרָשַׁת קֹרַח) הִקְשָׁה, מַדּוּעַ לֹא אָמְרָה הַמִּשְׁנָה "מַחְלֹקֶת שֶׁהִיא לְשֵׁם שָׁמַיִם זוֹ מַחְלֹקֶת בֵּית שַׁמַּאי וּבֵית הִלֵּל", לָמָּה נָקְטָה דַּוְקָא אֶת "שַׁמַּאי וְהִלֵּל"?

אֶלָּא, שַׁמַּאי וְהִלֵּל חָלְקוּ לְשֵׁם שָׁמַיִם, שֶׁכֵּן זֶה אָמַר 'הֲלָכָה כָּךְ הִיא', וְזֶה אָמַר 'לֹא כָּךְ, אֶלָּא כָּךְ הִיא הַהֲלָכָה', וְלֹא הָיְתָה כַּוָּנָתָם לְשׁוּם פְּנִיָּה בָּעוֹלָם כְּלָל אֶלָּא רַק לְשֵׁם שָׁמַיִם. לֹא כֵּן תַּלְמִידֵיהֶם, דְּהַיְנוּ בֵּית שַׁמַּאי וּבֵית הִלֵּל, לְמַרְבֵּה הַמְּחִילָה הָיוּ נִמְצָאִים בֵּינֵיהֶם כַּמָּה וְכַמָּה תַּלְמִידִים שֶׁכַּוָּנָתָם הָיְתָה לְאֵיזֶה פְּנִיָּה, שֶׁזֶּה אָמַר "הָרַבִּי שֶׁלִּי גָּדוֹל בְּיוֹתֵר וְאִישׁ אֱלֹקִים הוּא", וְזֶה אָמַר "הָרַבִּי שֶׁלִּי גָּדוֹל בְּיוֹתֵר", וְהָיְתָה הַמַּחֲלֹקֶת מְעֹרֶבֶת בְּגֵאוּת וְגַדְלוּת וּבִפְנִיּוֹת אֲחֵרוֹת, וְלָכֵן לֹא נִקְרֵאת מַחְלֹקְתָם מַחְלֹקֶת לְשֵׁם שָׁמַיִם. 

וּמְסַפְּרִים שֶׁלִּפְנֵי כְּמָאתַיִם שָׁנָה, הָיְתָה מַחְלֹקֶת דּוֹמָה בֵּין רַבִּי יְהוֹנָתָן אַייְבְּשִׁיץ, וּבֵין רַבִּי יַעֲקֹב עֶמְדִּין [הַיַּעְבֵּ''ץ], רַבִּי יְהוֹנָתָן הָיָה נוֹתֵן קְמִיעִים לַחוֹלִים וְלַזְּקוּקִים שֶׁהָיוּ בָּאִים אֶל בֵּיתוֹ, וְאִלּוּ רַבִּי יַעֲקֹב עֶמְדִּין הִתְנַגֵּד לְכָךְ נֶחְרָצוֹת, וְסָבַר שֶׁיֵּשׁ בָּזֶה מִשּׁוּם עֲבוֹדָה זָרָה... 

עַד מְהֵרָה הֵחֵלּוּ לְהָגִיס בַּקְּדֵרָה גַּם תַּלְמִידֵיהֶם שֶׁל שְׁנֵי הַצַּדִּיקִים שֶׁהִשְׁתַּמְּשׁוּ בִּרְכִילוּת וְלָשׁוֹן הָרַע, וְהִבְעִירוּ אֶת הַמְּדוּרָה. לְאַחַר שָׁנִים שֶּׁהָלְכוּ אוֹתָם שְׁנֵי גְּדוֹלִים לָעוֹלָם שֶׁכֻּלּוֹ טוֹב, בָּאוּ בַּחֲלוֹם לְאֶחָד מִגְּדוֹלֵי הַדּוֹר וְאָמְרוּ לוֹ: אָנוּ שׁוֹכְנִים אַחַר כָּבוֹד בְּגַן עֵדֶן הָעֶלְיוֹן, וְנֶהֱנִים מִזִּיו הַשְּׁכִינָה. אֲבָל כָּל הַתַּלְמִידִים שֶׁבָּחֲשׁוּ בַּקְּדֵרָה וְלִיבּוּ אֶת אֵשׁ הַמַּחֲלֹקֶת, יָרְדוּ לַגֵּיהִנּוֹם לְדוֹרֵי דּוֹרוֹת!!!
**INDEX_WRITE=<p>
# מִשְׁנָה יח

כָּל הַמְזַכֶּה אֶת הָרַבִּים, אֵין חֵטְא בָּא עַל יָדוֹ. וְכָל הַמַּחֲטִיא אֶת הָרַבִּים, אֵין מַסְפִּיקִין בְּיָדוֹ לַעֲשׂוֹת תְּשׁוּבָה. מֹשֶׁה זָכָה וְזִיכָּה אֶת הָרַבִּים, זְכוּת הָרַבִּים תָּלוּי בּוֹ, שֶׁנֶּאֱמַר: "צִדְּקַת ה' עָשָׂה וּמִשְׁפָּטָיו עִם יִשְׂרָאֵל". יָרָבְעָם חֵטְא וְהֶחֱטִיא אֶת הָרַבִּים, חֵטְא הָרַבִּים תָּלוּי בּוֹ, שֶׁנֶּאֱמַר: "עַל חַטֹּאות יָרָבְעָם אֲשֶׁר חֵטְא וַאֲשֶׁר הֶחֱטִיא אֶת יִשְׂרָאֵל".

~ מַעֲלַת מְזַכֶּה הָרַבִּים

בְּסֵפֶר "לֵב שָׁלוֹם", מוֹפִיעַ מַעֲשֵׂה נִפְלָא עַל מַעֲלַת זִכּוּי הָרַבִּים שֶׁל הַ''חָפֵץ חַיִּים". בְּעָרוֹב יָמָיו שֶׁל מָרָן הֶחָפֵץ חַיִּים זַצַ"ל, נִתְבַּקֵּשׁ פַּעַם עַל יְדֵי הַגָּאוֹן ר' חַיִּים עוֹזֵר זַצַ"ל, לָבוֹא מֵהָעִיר רַאדִין לָעִיר וִילְנָא, עַל מְנָת לְדַבֵּר וּלְחַזֵּק בְּעִנְיַן טָהֳרַת הַמִּשְׁפָּחָה. הֶחָפֵץ חַיִּים שֶׁמִּפְּנֵי זִקְנוּתוֹ הַמֻּפְלֶגֶת וְחֻלְשָׁתוֹ הַגְּדוֹלָה כְּבָר לֹא יָצָא לְשׁוּם מָקוֹם, הֶחְלִיט הַפַּעַם לָצֵאת, וְאָמַר: "אִם ר' חַיִּים עוֹזֵר מְבַקֵּשׁ, צָרִיךְ לָבוֹא". 

בְּנֵי בֵּיתוֹ שֶׁל הֶחָפֵץ חַיִּים, שֶׁיָּדְעוּ כַּמָּה טִרְחָה וְקֹשִׁי וְאוּלַי אַף סַכָּנָה לִבְרִיאוּתוֹ כְּרוּכָה בִּנְסִיעָה זוֹ, שֶׁהָיְתָה אָז כַּמּוּבָן עַל עֲגָלָה וְסוּסִים, וַעֲלוּלָה הָיְתָה לְהַחְלִישׁ אוֹתוֹ מְאֹד, אָמְרוּ לוֹ כִּי אֵינָם מוּכָנִים בְּשׁוּם אוֹפַן לְסַיֵּעַ לוֹ בִּנְסִיעָה זוֹ, מֵחֲשָׁשׁ לִבְרִיאוּתוֹ. וְאִלּוּ הֶחָפֵץ חַיִּים אָמַר: "אֵלֶךְ לְבַד!" 

אָמַר וְעָשָׂה. קָם לְאִטּוֹ מִן הַכִּסֵּא, וּפָסַע לְכִוּוּן הַיְּצִיאָה, וְכָל כָּךְ חַלָּשׁ הָיָה, עַד שֶׁלֹּא יָכַל לָלֶכֶת לְבַדּוֹ, וְהֻצְרַךְ לְהִשָּׁעֵן עַל קִירוֹת הַבַּיִת כְּשֶׁפָּנָיו מוּל הַקִּיר, וּשְׁנֵי יָדָיו נִתְמָכִים בְּקִירוֹת הַבַּיִת, וְכָךְ פָּסַע בְּקֹשִׁי פְּסִיעָה אַחַר פְּסִיעָה. בְּנֵי הַבַּיִת שֶׁנִּדְהֲמוּ מֵרְצוֹנוֹ הָעַז לִנְסֹעַ, וְרָאוּ כַּמָּה חֲשׁוּבָה בְּעֵינָיו נְסִיעָה זוֹ, נֶעְתְּרוּ לְבַסּוֹף, וְסִדְּרוּ לוֹ אֶת כָּל הַדָּרוּשׁ לַנְּסִיעָה, וְהָרַב נָסַע לְוִילְנָא.

כְּשֶׁהִגִּיעוּ לְוִילְנָא, כַּמּוּבָן שֶׁהַהֲמוּלָה הָיְתָה גְּדוֹלָה. רַבִּי חַיִּים עוֹזֵר בָּא לְקַבְּלוֹ, וְהוֹדָהּ לוֹ עַל טִרְחָתוֹ הַמְּרֻבֶּה. סִדְּרוּ לוֹ מָקוֹם לְמֶשֶׁךְ הַשַּׁבָּת, וּבַיּוֹם שִׁישִׁי תָּלוּ מוֹדָעוֹת עֲנָק בְּכָל וִילְנָא, שֶׁהֶחָפֵץ חַיִּים יִשָּׂא אֶת דְּבָרָיו בְּלֵיל שַׁבָּת לְנָשִׁים, וּבְשַׁבָּת בַּבֹּקֶר לִגְבָרִים.

בְּלֵיל שַׁבָּת דִּבֵּר הָרַב לִפְנֵי כְּשֵׁשֶׁת אֲלָפִים נָשִׁים, וְכָךְ גַּם בְּיוֹם הַשַּׁבָּת דִּבֵּר לִפְנֵי שֵׁשֶׁת אַלְפֵי אִישׁ. בְּשַׁבָּת אַחַר הַצָּהֳרַיִם, לְאַחַר שֶׁהֶחָפֵץ חַיִּים נַח מְעַט, קִבֵּל חֵלֶק מֵהַקָּהָל הָרַב שֶׁגָּדַשׁ אֶת הֶחָצֵר. אֶחָד מִן הַנִּכְנָסִים, הָיָה אָדָם מְבֻגָּר שֶׁבָּא לְבַקֵּשׁ עֵצָה וּבְרָכָה. 

הֶחָפֵץ חַיִּים עָנָה לוֹ עַל מִשְׁאַלְתּוֹ, וּלְאַחַר שֶּׁסִּיֵּם, תָּפַס אֶת יָדָיו שֶׁל אוֹתוֹ זָקֵן, וְשׂוֹחַח עִמּוֹ כַּמָּה דַּקּוֹת עַל עִנְיְנֵי אֱמוּנָה. הֶחָפֵץ חַיִּים הִרְגִּישׁ שֶׁדְּבָרָיו פָּעָלוּ בְּלִבּוֹ שֶׁל אוֹתוֹ זָקֵן, סִיֵּם אֶת דְּבָרוֹ וּבֵרְכוֹ לְשָׁלוֹם. 

כְּשֶׁיָּצָּא הָאִישׁ מִן הַבַּיִת, רָאָה מְשַׁמְּשׁוֹ שֶׁל הֶחָפֵץ חַיִּים, שֶׁהָרַב מִתְפַּעֵל מִמַּשֶּׁהוּ, וְלוֹחֵשׁ לְעַצְמוֹ דְּבַר מַה, וְכָךְ אָמַר: אָכֵן הָיָה כְּדַאי לָבוֹא וְלִטְרוֹחַ מֵרַאדִין עַד וִילְנָא וְלַחֲזֹר, כְּדֵי לְחַזֵּק יְהוּדִי אֶחָד בֶּאֱמוּנָה...

כְּלוֹמַר, שֶׁכָּל הַדְּרָשָׁה הָאֲרֻכָּה וְהַקָּהָל הַגָּדוֹל שֶׁנּוֹכַח שָׁמָּה, עֲדַיִן לֹא הִסְפִּיק לְחָפֵץ חַיִּים כְּדֵי לְהַצְדִּיק אֶת מַטְּרַת הַנְּסִיעָה, כִּי מִי יוֹדֵעַ אִם פָּעַל בִּדְבָרוֹ מַשֶּׁהוּ, אַךְ מִשֶּׁהִרְגִּישׁ בְּבֵרוּר עַל יְהוּדִי אֶחָד שֶׁהִתְחַזֵּק בֶּאֱמוּנָה, אִם כֵּן, הֲרֵי פָּעַל וְעָשָׂה מַשֶּׁהוּ מוֹעִיל לְחַזֵּק יְהוּדִי בֶּאֱמוּנָה, עַל כָּךְ אוֹמֵר הֶחָפֵץ חַיִּים שֶׁהָיָה כְּדַאי כָּל הַנְּסִיעָה.

מִכָּאן נִלְמַד, שֶׁלֹּא כַּמּוּת הַמִּשְׁתַּתְּפִים בַּשִּׁעוּר הִיא הַקּוֹבַעַת, אֶלָּא עֶצֶם זֶה שֶׁמְּזַכִּים אֲפִילּוּ יְהוּדִי אַחֵר לְהִתְחַזֵּק יוֹתֵר בַּעֲבוֹדַת ה', הֲרֵי זֶה זִכּוּי הָרַבִּים שֶּׁאֵין כָּמוֹהוּ.

@ הַמְּזַכֶּה אֶת הָרַבִּים אֵין חֵטְא בָּא עַל יָדוֹ

מְסַפְּרִים עַל רַבִּי אֱלִימֶלֶךְ מִלִּיזֶ'נְסְק [בָּעַל הַ''נֹעַם אֱלִימֶלֶךְ"], אֲשֶׁר הָיָה מְפֻרְסָם בְּאַהֲבַת יִשְׂרָאֵל שֶׁלּוֹ, וְעָסַק כָּל יָמָיו בְּזִכּוּי הָרַבִּים, וְהֵשִׁיב רַבִּים מֵעֲווֹן. 

יוֹם אֶחָד בָּא אֵלָיו הַיֵּצֶר הָרַע עִם הַצָּעָה מְפַתָּה: בּוֹא נַעֲשֶׂה הֶסְכֵּם, אֲנִי אֶעֱזֹב אוֹתְךָ לְנַפְשְׁךָ וְתוּכַל לַעֲסֹק בַּתּוֹרָה וּבַעֲבוֹדַת ה' בְּאֵין מַפְרִיעַ, וּבִתְמוּרָה, אַתָּה תַּעֲזֹב אֶת כָּל אוֹתָם אֲנָשִׁים שֶׁאַתָּה דּוֹאֵג לְהַחְזִירָם לַמּוּטָב. הִנֵּה נִתֶּנֶת לְךָ הָאֶפְשָׁרוּת לַעֲלוֹת בְּמַעֲלוֹת הַתּוֹרָה וְיִרְאַת שָׁמַיִם לְלֹא כָּל הַפְרָעָה, מַה אִכְפַּת לְךָ מֵאֲחֵרִים?! 

הֵשִׁיב לוֹ רַבִּי אֱלִימֶלֶךְ: אֲנִי מַכִּיר אוֹתְךָ, אֵינְךָ דּוֹבֵר אֶלָּא שֶׁקֶר, אַתָּה טוֹעֵן שֶׁאֲנִי אֶעֱזֹב אֶת הָאֲחֵרִים, וְאַתָּה תַּעֲזֹב אוֹתִי. אוּלָם אֲנִי יוֹדֵעַ כִּי תַּפְקִידְךָ הוּא לֹא לַעֲזֹב אַף אֶחָד, אַתָּה לְעוֹלָם לֹא תַּעֲזֹב אוֹתִי לָבֶטַח, מָחָר תִּמְצָא סִבָּה חֲדָשָׁה לְהַחֲטִיא אוֹתִי. כְּשֵׁם שֶׁהַתַּפְקִיד שֶׁלְּךָ לֹא לְהָנִיחַ לִי, כָּךְ גַּם אֲנִי לֹא אַנִּיחַ לַאֲחֵרִים. אַתָּה נִבְרֵאתָ לְהַכְשִׁיל וּלְהַחְטִיא, וַאֲנִי נִבְרֵאתִּי לְזַכּוֹת.

כַּאֲשֶׁר יֵשׁ לָאָדָם אַחֲרָיוּת לְזַכּוֹת אֶת הָרַבִּים, יֵשׁ לוֹ בְּאֹפֶן טִבְעִי נֶשֶׁק יָעִיל נֶגֶד שִׁכְנוּעֵי הַיֵּצֶר הָרַע, וְלָכֵן אָמְרוּ בַּמִּשְׁנָה, שֶׁהַמְּזַכֶּה אֶת הָרַבִּים, אֵין חֵטְא בָּא עַל יָדוֹ.

~ נִצַּל בִּזְכוּת זִכּוּי הָרַבִּים

כָּתַב בְּסֵפֶר "קַב הַיָּשָׁר" (פֶּרֶק יח); בֹּא וּרְאֵה מַה שֶּׁהֵעִיד עַל עַצְמוֹ הָרַב הֶחָסִיד רַבִּי אַבְרָהָם מְחַבֵּר סֵפֶר "שִׁבּוֹלֵי הַלֶּקֶט", בְּהַקְדָּמַת סִפְרוֹ: אָמַר הַכּוֹתֵב, אַזְכִּיר כָּאן נִפְלָאוֹת שֶׁעָשָׂה ה' עִמָּדִי בְּעֵת עָבְרִי עָלַי תְּלָאוֹת בִּימֵי חָלְיִי, חָלִיתִי עַל עֶרֶשׂ דְּוַי, וּמֵרֹב כְּאֵבִי לֹא עֲלֵיכֶם, רַבּוּ עָלַי מַכְאוֹבִים, עַד שֶׁרָחָקוּ מִמֶּנִּי קְרוֹבָי, כִּי הָיִיתִי לְמַשָּׂא לִבְנֵי בֵּיתִי וְלִפְנֵי אֲבוֹתַי. וְהָמוּ מֵעַי בִּי, וְלִבִּי יָחִיל בְּקִרְבִּי, בְּזָכְרִי שֶׁהַדֶּרֶךְ לְפָנַי אֲרֻכָּה וְהַצֵּידָה שֶׁהֵכַנְתִּי מוּעָטָה.

וְהִנֵּה כַּאֲשֶׁר רָאוּ בִּי שֶׁנִּתְקָרְרוּ אֵבָרַי וּבְשָׂרִי וְהִגַּעְתִּי עַד הַגְּסִיסָה, וְעַד שַׁעַר מִיתָה, הָעוֹמְדִים עָלַי דָּחֲקוּ הַחוּצָה אֶת אִשְׁתִּי וְזַרְעִי, וְגַם אֶת שְׁאָר קְרוֹבִים שֶׁרָאוּ אוֹתִי בְּסִימָנֵי מִיתָה בַּדֶּרֶךְ צֵאת הַנְּשָׁמָה מֵהַגּוּף, וּפָנַי נִּשְׁתַּנּוּ. 

וַה' בְּרַחֲמָיו "יַסֹּר יִסְּרַנִּי וְלַמָּוֶת לֹא נְתָנָנִי", וְלֹא בִּזְכוּתִי רַק בִּזְכוּת אֲבוֹתַי הַקְּדוֹשִׁים, וּבְמַרְאֶה רָאִיתִי בְּעֵינָי אָדָם קָצַר עֹמֵד לְפָנַי, וְנֵר דּוֹלֵק בְּיָדוֹ, וּכְהֶרֶף עַיִן הִתְחִיל לְהִכָּבוֹת, וְחָזַר וְדָלַק מַהֵר לְעֵינַי. אָמַרְתִּי לוֹ: בִּמְחִילָה, יַגִּיד לִי אֲדוֹנִי מַה זֶה שֶׁאַתָּה עוֹשֶׂה לְפָנַי בַּנֵּר הַזֶּה?

וְהֵשִׁיב הָאִישׁ: הַנֵּר רֶמֶז לַנְּשָׁמָה שֶׁלְּךָ, שֶׁיְּמֵי חַיֶּיךָ כְּבָר עָבְרוּ, כִּי הַנֵּר הוּא רֶמֶז נִשְׁמַת אָדָם, וְהִנֵּה כַּאֲשֶׁר מַהֵר חָזַר הַנֵּר לִדְלוֹק, רָמַזְתִּי לְךָ בָּזֶה שֶׁכָּךְ מְהֵרָה תִּהְיֶה לְךָ רְפוּאָה. וְיָדוֹעַ תֵּדַע שֶׁיֵּשׁ בַּמִּשְׁפָּט שֶׁלְּךָ מַיְמִינִים וּמַשְׂמְאִילִים, וְשָׁקְלוּ בְּמֹאזְנַיִם זְכֻיּוֹת שֶׁלְּךָ, וּבָאתִי לִבְשָׂרֶךָ שֶׁהָאֵל הָרַחֲמָן הוֹסִיף יָמִים עַל יָמֶיךָ, וְאָמַר לַמַּלְאָךְ: [[הֶרֶף יָדֶךָ מִמֶּנּוּ, כִּי עוֹד לְאֵל יָדוֹ לִזְכּוֹת אֶת הָרַבִּים]], חֹק חָקַקְתִּי לְךָ שֶׁבְּיוֹם הַשְּׁלִישִׁי תַּעֲמֹד מֵחֹלִי זֶה.

זֶה הַמַּעֲשֶׂה הָיָה 3 יָמִים קוֹדֵם חַג הַשָּׁבוּעוֹת. וְכַאֲשֶׁר פָּתָר לִי כָּךְ הָיָה, שֶׁבַּיּוֹם חַג הַשָּׁבוּעוֹת, הָלָכְתִּי לְבֵית הַכְּנֶסֶת, וּמַמָּשׁ נַעֲשֵׂיתִי בְּרִיָּה חֲדָשָׁה, וּמִיַּד אָזַרְתִּי כְּגֶבֶר חֲלָצַי, קָמְתִּי עַל מִשְׁמֶרֶת הַקֹּדֶשׁ לְחַבֵּר פֵּרוּשׁ עַל הַתּוֹרָה וּנְבִיאִים וּכְתוּבִים, וְקָרָאתִי לַחִבּוּר "שִׁבּוֹלֵי הַלֶּקֶט" לְזִכָּרוֹן.

רְאֵה נָא, שֶׁלֹּא הוֹעִיל לְאוֹתוֹ גָּדוֹל, לֹא לִמּוּד תּוֹרָתוֹ שֶׁלָּמַד, וְלֹא הַמַּעֲשִׂים טוֹבִים שֶׁעָשָׂה, וְלֹא צִדְקוּתוֹ וַחֲסִידוּתוֹ, אֶלָּא אַךְ וְרַק זִכּוּי הָרַבִּים שֶׁהָיָה עָתִיד לַעֲשׂוֹת עַל יְדֵי חִבּוּרוֹ.

~ חֵטְא הָרַבִּים שֶׁל יְרָבְעָם

מוּבָא בְּסֵפֶר "מְלָכִים א'", שֶּׁשְּׁלֹמֹה הַמֶּלֶךְ רָצָה לִבְנוֹת אַרְמוֹן לְבַת פַּרְעֹה, וּלְשֵׁם כָּךְ סָגַר אֶת הַפִּרְצָה שֶׁנֶּעֶשְׂתָה בְּחוֹמַת יְרוּשָׁלַיִם עֲבוּר עוֹלֵי הָרֶגֶל שֶׁהָיוּ עוֹבְרִים דֶּרֶךְ אוֹתָהּ פִּרְצָה, עַל מְנָת שֶׁלֹּא יֵאָלְצוּ לְסוֹבֵב אֶת הַחוֹמָה כְּדֵי לְהִכָּנֵס לָעִיר. 

וְהִנֵּה בְּמַסֶּכֶת סַנְהֶדְרִין (קא:) מְבֹאָר, שֶׁיָּרָבְעָם רָאָה בְּמַעֲשָׂיו שֶׁל שְׁלֹמֹה נֵזֶק לַצִּבּוּר, וְהוֹכִיחַ עַל כָּךְ אֶת שְׁלֵמָה הַמֶּלֶךְ בָּרַבִּים, וְכָךְ אָמַר לוֹ: אָבִיךָ פָּרַץ פְּרָצוֹת בַּחוֹמָה כְּדֵי שֶׁיַּעֲלוּ יִשְׂרָאֵל לָרֶגֶל, וְאַתָּה גָּדַרְתָּ וְסָתַמְתָּ אוֹתָם כְּדֵי לַעֲשׂוֹת אַרְמוֹן לְבַת פַּרְעֹה, הָעֹדֶפֶת נוֹחִיּוּת אִישִׁית, עַל פְּנֵי טוֹבַת הָעָם. 

אוֹמְרִים חֲכָמֵינוּ ז''ל, שֶׁבִּזְכוּת זֶה שֶׁהוֹכִיחַ יְרָבְעָם אֶת שְׁלֹמֹה, זָכָה לִמְלוּכָה לְאַחַר מוֹתוֹ שֶׁל שְׁלֹמֹה. מִיַּד לְאַחַר שֶׁיָּצָא יְרָבְעָם מִיְּרוּשָׁלַיִם, פָּגַשׁ אוֹתוֹ אֲחִיָּה הַשִּׁילוֹנִי הַנָּבִיא, וְהוּא הָיָה מְכֻסֶּה בְּשִׂמְלָה חֲדָשָׁה, וּשְׁנֵיהֶם הָיוּ לְבַדָּם בַּשָּׂדֶה.

הַנָּבִיא תָּפַס אֶת הַשִּׂמְלָה, וְקָרַע אוֹתָהּ לִשְׁנֵים עֲשַׂר חֲלָקִים, בְּכָךְ הוּא רָמַז שֶׁמַּלְכוּת יִשְׂרָאֵל תִּקְרַע וְתִתְפַּצֵל, וְאָמַר לִירָבְעָם: קַח לְךָ עֲשָׂרָה קְרָעִים מֵהַבֶּגֶד, כִּי כֹּה אָמַר ה', הִנְּנִי קוֹרֵעַ אֶת הַמַּמְלָכָה מִיַּד שְׁלֹמֹה, וְנָתַתִּי לְךָ אֶת עֲשָׂרָה הַשְּׁבָטִים.

מַמְשִׁיךְ הַנָּבִיא וְאוֹמַר בְּשֵׁם ה' לְיָרָבְעָם: "וְהָיָה אִם תִּשְׁמַע אֶת כָּל אֲשֶׁר אֲצַוֶּךָּ, וְהָלַכְתָּ בִּדְרָכַי וְעָשִׂיתָ הַיָּשָׁר בְּעֵינַי לִשְׁמוֹר חֻקּוֹתַי וּמִצְוֹתַי כַּאֲשֶׁר עָשָׂה דָּוִד עַבְדִּי, וְהָיִיתִי עִמָּךְ, וּבָנִיתִי לְךָ בַּיִת נֶאֱמָן כַּאֲשֶׁר בָּנִיתִי לְדָוִד, וְנָתַתִּי לְךָ אֶת יִשְׂרָאֵל".

לְאַחַר מִכֵּן, בָּרַח יָרָבְעָם לְמִצְרַיִם, וְשָׁהָה שָׁם עַד מוֹת שְׁלֹמֹה. כֶּשֶרֶחַבְעָם בֶּן שְׁלֹמֹה הֻמְלַךְ אַחַר אָבִיו, הִגִּיעָה מִשְׁלַחַת מִכָּל שִׁבְטֵי יִשְׂרָאֵל לְבַקֵּשׁ שֶׁיָּקֵל אֶת עֹל הַמִּסִּים. רְחַבְעָם הֵשִׁיב לָהֶם בִּשְׁלִילָה, כִּי הָיְתָה סִבָּה מֵעִם ה' לְקַיֵּם אֶת הַהַבְטָחָה אֲשֶׁר הִבְטִיחַ לְיָרָבְעָם בֶּן נְבָט. 

כַּאֲשֶׁר נוֹכְחוּ בְּנֵי יִשְׂרָאֵל כִּי הַמֶּלֶךְ לֹא נֶעְתַּר לְהַפְצָרוֹתֵיהֶם, הֵחֵלָּה תְּסִיסָה בָּעָם, וְנֶאֱמַר בַּפָּסוּק: וַיַּרְא כָּל יִשְׂרָאֵל כִּי לֹא שָׁמַע הַמֶּלֶךְ אֲלֵיהֶם, וַיָּשִׁבוּ הָעָם אֶת הַמֶּלֶךְ דָּבָר לֵאמֹר, מַה לָּנוּ חֵלֶק בְּדָוִד וְלֹא נַחֲלָה בְּבֶן יִשַׁי, וַיִּפְשְׁעוּ יִשְׂרָאֵל בְּבֵית דָּוִד. 

בְּאוֹתָם יָמִים שָׁב יְרָבְעָם מִמִּצְרַיִם, וּכְשֶׁשָּׁמְעוּ יִשְׂרָאֵל כִּי שָׁב יְרָבְעָם, שָׁלְחוּ וְקָרְאוּ לוֹ, וְיַמְלִיכוּ אוֹתוֹ עַל כָּל יִשְׂרָאֵל. מַלְכוּת יִשְׂרָאֵל הִתְפַּצְּלָה אָז לִשְׁתֵּי מַמְלָכוֹת. מַלְכוּת יְהוּדָה נוֹתְרָה תַּחַת שִׁלְטוֹן רְחַבְעָם בֶּן שְׁלֹמֹה, וּמַלְכוּת יִשְׂרָאֵל הַחֲדָשָׁה עָבְרָה תַּחַת שִׁלְטוֹן יָרָבְעָם בֶּן נְבָט. 

כָּאן הִתְעוֹרֵר יֵצֶר הַשְּׂרָרָה שֶׁל יְרָבְעָם. שִׁלְטוֹן עַל עֲשָׂרָה שְׁבָטִים לֹא הִסְפִּיק לוֹ, הוּא חֲשַׁשׁ שֶׁהַשְּׁבָטִים שֶׁתַּחַת שִׁלְטוֹנוֹ יַעַזְבוּ אוֹתוֹ, וְיַעַבְרוּ לְשִׁלְטוֹנוֹ שֶׁל רְחַבְעָם בֶּן שְׁלֹמֹה. 

חֲשָׁשׁוֹ הִתְגַּבֵּר בִּגְלַל הָעֻבְדָּה שֶׁבָּרְגָלִים עֲלוּ בְּנֵי יִשְׂרָאֵל לָרֶגֶל לִירוּשָׁלַיִם כְּדֵי לְהָבִיא אֶת קָרְבָּנוֹת הֶחָג, הַהֲלָכָה קוֹבַעַת שֶׁרַק מִי שֶׁהוּא מֶלֶךְ מִזַּרְעוֹ שֶׁל דָּוִד הַמֶּלֶךְ, רַשַּׁאי לָשֶׁבֶת בָּעֲזָרָה שֶׁל בֵּית הַמִּקְדָּשׁ, וּמְאַחֵר שֶׁיָּרָבְעָם לֹא הָיָה מִזַּרְעוֹ שֶׁל דָּוִד, הָיָה אָסוּר לוֹ לָשֶׁבֶת שָׁם, וְאִלּוּ רְחַבְעָם הָיָה רַשַּׁאי לָשֶׁבֶת. לָכֵן חֲשַׁשׁ יְרָבְעָם שֶׁאִם עַם יִשְׂרָאֵל יִרְאוּ שֶׁהוּא עוֹמֵד וּרְחַבְעָם בֶּן שְׁלֹמֹה יוֹשֵׁב, יֹאמְרוּ שֶׁרְחַבְעָם גָּדוֹל מִמֶּנּוּ, וְיַעַזְבוּ אוֹתוֹ וְיַמְלִיכוּ אֶת רְחַבְעָם עֲלֵיהֶם.

לָכֵן הֶחְלִיט יָרָבְעָם לַעֲשׂוֹת עֲבוֹדָה זָרָה, אֲשֶׁר תְּשַׁמֵּשׁ תַּחֲלִיף לַעֲבוֹדַת בֵּית הַמִּקְדָּשׁ, וְכָךְ לֹא יִצְטָרְכוּ יִשְׂרָאֵל לַעֲלוֹת לְבֵית הַמִּקְדָּשׁ, וּכְבוֹדוֹ יִשָּׁאֵר בִּמְקוֹמוֹ. הוּא עָשָׂה שְׁנֵי עֶגְלֵי זָהָב, אֶת הָאֶחָד שָׂם בְּבֵית אֵל שֶׁבַּדָּרוֹם, וְאֶת הַשֵּׁנִי בְּדָן שֶׁבַּצָּפוֹן, וְאָמַר לָעָם, שֶׁמֵּעַתָּה אֵין צֹרֶךְ לַעֲלוֹת לִירוּשָׁלַיִם - "הִנֵּה אֱלֹהֶיךָ יִשְׂרָאֵל אֲשֶׁר הֶעֱלוּךָ מֵאֶרֶץ מִצְרַיִם". 

בִּתְחִלָּה שִׁכְנֵעַ אֶת הָעָם שֶׁזֶּה לְשֵׁם שָׁמַיִם, וְכָךְ הֶחְדִּיר בָּעָם אֶת הָעֲבוֹדָה הַזָּרָה, וְהִנְהִיג רֶפוֹרְמָה בַּיַּהֲדוּת, וְהֶחְטִיא בְּפַרְהֶסְיָה וּבְזָדוֹן אֶת כָּל הָעָם, וְאַף הִמְצִיא חַג חָדָשׁ בְּט"ו בְּחֶשְׁוָן, וְדָרַשׁ לָעָם שֶׁזֶּהוּ חַג הָאָסִיף הָאֲמִתִּי, תַּחֲלִיף לְחַג הַסֻּכּוֹת שֶׁהָיוּ עוֹשִׂים בְּבֵית הַמִּקְדָּשׁ. וּבִגְלַל שֶׁהֶחְטִיא אֶת הָרַבִּים, עוֹנְשׁוֹ הָיָה שֶׁאִבֵּד אֶת הָעוֹלָם הַבָּא שֶׁלּוֹ לְנֵצַח נְצָחִים.

~ עָנְשָׁם שֶׁל מַחֲטִיאֵי הָרַבִּים

כָּתַב בְּסֵפֶר "קַב הַיָּשָׁר" (פֶּרֶק ה): הֵעִידוּ תַּלְמִידָיו שֶׁל הָרַב הָאֲרִ"י ז''ל, שֶׁהָיָה אוֹמֵר לָהֶם: דְּעוּ, כִּי הָאֲוִיר שֶׁל הָעוֹלָם, מַלֵּא בִּנְשַׁמּוֹת נִדָּחִים שֶׁאֵינָם יְכוֹלִים לָבֹא עֲדַיִן לִמְנוּחָתָם. וּפַעַם אַחַת הָלַךְ הָאֲרִ"י ז''ל לִלְמֹד תּוֹרָה בַּשָּׂדֶה, וְרָאָה הוּא בְּעַצְמוֹ שֶׁכָּל הָאִילָנוֹת הָיוּ מְלֵּאִים נְשַׁמּוֹת בְּלִי מִסְפַּר, וְכֵן הָיוּ עַל פְּנֵי הַשָּׂדֶה, וְגַם עַל פְּנֵי הַמַּיִם הָיוּ כַּמָּה רְבָבוֹת נְשַׁמּוֹת.

שָׁאַל אוֹתָם הָרַב הָאֲרִ"י ז''ל, מַה הֵם עוֹשִׂים כָּאן? וְהֵשִׁיבוּ לוֹ, שֶׁנִּדְּחוּ מִחוּץ לַפַּרְגוֹד הַקָּדוֹשׁ, בַּעֲבוּר שֶׁלֹּא עָשׂוּ תְּשׁוּבָה עַל פִּשְׁעֵיהֶם [[וִהְיוּ מוֹנְעִים אֶת חַבְרֵיהֶם מִלַּעֲשׂוֹת תְּשׁוּבָה]], וְהֵם נָעִים וְנָדִים בָּאָרֶץ, וּבָאֲוִיר הָרָקִיעַ. 

וְעַכְשָׁו הֵם שַׁמְעוּ בַּת קוֹל הַמַּכְרִיזָה בְּכָל הָעוֹלָמוֹת, שֶׁיֵּשׁ אִישׁ אֶחָד צַדִּיק בָּאָרֶץ - הָאֲרִ"י ז''ל, אֲשֶׁר יֵשׁ כֹּחַ בְּיָדוֹ לְתַקֵּן הַנְשַׁמּוֹת הַנִּדָּחוֹת. וְעַל כֵּן נֶאֶסְפוּ לְכָאן לְבַקֵּשׁ מִמֶּנּוּ לְרַחֵם עֲלֵיהֶם, לְתַקֵּן אוֹתָם, כְּדֵי שֶׁיּוּכְלוּ לָבֹא לִמְקוֹם מְנוּחָתָם וְלֹא יִסְבְּלוּ עוֹד צַעַר גָּדוֹל כָּזֶה, וְהִבְטִיחַ הָאֲרִ"י ז''ל, לַעֲשׂוֹת לְטוֹבָתָם מַה שֶׁהוּא יָכוֹל.
**INDEX_WRITE=<p>
# מִשְׁנָה יט

{כָּל מִי שֶׁיֵּשׁ בְּיָדוֹ שְׁלשָׁה דְּבָרִים הַלָּלוּ, מִתַּלְמִידָיו שֶׁל אַבְרָהָם אָבִינוּ. וּשְׁלשָׁה דְּבָרִים אֲחֵרִים, מִתַּלְמִידָיו שֶׁל בִּלְעָם הָרָשָׁע. עַיִן טוֹבָה, וְרוּחַ נְמוּכָה, וְנֶפֶשׁ שְׁפָלָה, מִתַּלְמִידָיו שֶׁל אַבְרָהָם אָבִינוּ. עַיִן רָעָה, וְרוּחַ גְּבוֹהָה, וְנֶפֶשׁ רְחָבָה, מִתַּלְמִידָיו שֶׁל בִּלְעָם הָרָשָׁע. מַה בֵּין תַּלְמִידָיו שֶׁל אַבְרָהָם אָבִינוּ לְתַלְמִידָיו שֶׁל בִּלְעָם הָרָשָׁע. תַּלְמִידָיו שֶׁל אַבְרָהָם אָבִינוּ, אוֹכְלִין בָּעוֹלָם הַזֶּה וְנוֹחֲלִין בָּעוֹלָם הַבָּא, שֶׁנֶּאֱמַר (מִשְׁלֵי ח), לְהַנְחִיל אֹהֲבַי יֵשׁ, וְאֹצְרֹתֵיהֶם אֲמַלֵּא. אֲבָל תַּלְמִידָיו שֶׁל בִּלְעָם הָרָשָׁע יוֹרְשִׁין גֵּיהִנָּם וְיוֹרְדִין לִבְאֵר שַׁחַת, שֶׁנֶּאֱמַר (תְּהִלִּים נה), וְאַתָּה אֱלֹהִים תּוֹרִידֵם לִבְאֵר שַׁחַת, אַנְשֵׁי דָּמִים וּמִרְמָה לֹא יֶחֱצוּ יְמֵיהֶם, וַאֲנִי אֶבְטַח בָּךְ: }

@ רוּחַ נְמוּכָה וְרוּחַ גָּבוֹהַּ

כָּתַב רַבֵּנוּ עוֹבַדְיָה מִבַּרְטְנוּרָא, שֶׁרוּחַ נְמוּכָה פֵּרוּשׁוֹ - עֲנָוָה יְתֵרָה, וּכְמוֹ שֶׁמָּצִינוּ שֶׁנֶּאֱמַר אֵצֶל אַבְרָהָם אָבִינוּ "וְאָנֹכִי עָפָר וָאֵפֶר". וּלְעֻמַּת זֹאת, בִּלְעָם הִשְׁתַּבֵּחַ וְהִתְגָּאָה בְּעַצְמוֹ וְאָמַר: "נְאֻם שֹׁמֵעַ אִמְרֵי אֵל, אֲשֶׁר מַחֲזֵה שַׁדַּי יֶחֱזֶה, וְיוֹדֵעַ דַּעַת עֶלְיוֹן".

וּבָא הַתַּנָּא לְלַמְּדֵנוּ, שְׁמִי שֶׁמִּתְנַהֵג בַּעֲנָוָה, הֲרֵי הוּא מִתַּלְמִידָיו שֶׁל אַבְרָהָם אָבִינוּ. אֲבָל מִי שֶׁמִּתְנַהֵג בְּגַאֲוָה וּבְגַסּוּת הָרוּחַ, הֲרֵי הוּא מִתַּלְמִידָיו שֶׁל בִּלְעָם הָרָשָׁע. 

פַּעַם נָסַע הָאַדְמוֹ"ר מִסַּאטְמֶר זַצַ"ל בְּרִכְבּוֹ. בַּדֶּרֶךְ רָאָה יְהוּדִי הָדוּר מַרְאֶה עוֹמֵד עַל הַמִּדְרָכָה וְנִרְאָה כְּאַחַד הָאַדְמוֹרִי"ם הַגְּדוֹלִים. פָּנָה אֵלָיו הָאַדְמוֹ"ר מִסַּאטְמֶר וְשָׁאַל: מִי כְּבוֹדוֹ? הֵשִׁיב הָאִישׁ: אֲנִי נֶכֶד שֶׁל... אָדָם גָּדוֹל.

שָׁאַל הָרַב: נֶכֶד שֶׁל מִי? הֵשִׁיב הָאִישׁ: נֶכֶד שֶׁל אַבְרָהָם אָבִינוּ... אָמַר לוֹ הָרַב: מֵאֵיזוֹ אִשָּׁה... 

כְּלוֹמַר אִם אָכֵן אַתָּה מְיֻחָס לְאַבְרָהָם שֶׁהֵבִיא בֶּן מִשָּׂרָה, הֲרֵי שְׁנֵיהֶם הָיוּ עֲנָוִים וּבוֹרְחִים מֵהַכָּבוֹד, וְאִלּוּ אַתָּה מִתְנַהֵג כְּמוֹ בֶּן שֶׁל הַגָּר, שֶׁהִגְבִּיהַּ עָצְמָה עַל שָׂרָה גְּבִירְתָּהּ... 

לְפָנֵינוּ כַּמָּה מַעֲשִׂים, שֶׁיָּמְחִשׁוּ לָנוּ עַד כַּמָּה אָדָם צָרִיךְ לְהִתְנַהֵג בְּרוּחַ נְמוּכָה, וְלִפְעָמִים יֵשׁ לוֹ לְבַטֵּל דַּעְתּוֹ לְדַעְתָּם שֶׁל אֲחֵרִים, אֲפִילּוּ אִם עַל יְדֵי כָּךְ יוֹרֵד כְּבוֹדוֹ וְהֻשְׁפַּל מַעֲמָדוֹ.

~ אַבְנֵר בֶּן נֵר וְיוֹאָב בֶּן צְרֻיָה

יוֹאָב בֶּן צְרֻיָה, הָיָה שַׂר צְבָאוֹ שֶׁל דָּוִד הַמֶּלֶךְ. אַבְנֵר בֶּן נֵר לְעֻמַּת זֹאת הָיָה שַׂר צְבָאוֹ שֶׁל שָׁאוּל. וְעַל אוֹתוֹ אַבְנֵר מְסַפְּרִים לָנוּ רַבּוֹתֵינוּ בַּמִּדְרָשׁ, שֶׁהָיָה בָּטוּחַ בְּכֹחוֹ וְאוֹמֵר "אִלּוּלֵי הָיָה לָאָרֶץ מָקוֹם לֶאֱחֹז בּוֹ, הָיִיתִי מְזַעְזֵעַ אֶת כָּל כַּדּוּר הָאָרֶץ" (יַלְקוּט יִרְמְיָהוּ רֶמֶז רפה).

כַּאֲשֶׁר חָלְפָה תְּקוּפַת מַלְכוּתוֹ שֶׁל שָׁאוּל, וְדָוִד תָּפַס אֶת הַמַּלְכוּת לַחֲלוּטִין, הֶחְלִיט אַבְנֵר לְשַׁתֵּף פְּעֻלָּה עִם דָּוִד וְלַעֲבֹר לְמַחֲנֵהוּ. וְאָכֵן, הוּא הִגִּיעַ לִפְגִישָׁה עִם הַמֶּלֶךְ הֶחָדָשׁ - פְּגִישָׁה בָּהּ כִּבְּדוֹ הַמֶּלֶךְ בְּכָבוֹד הָרָאוּי לוֹ, וּלְאַחַר מִכֵּן פָּנָה וְהָלָךְ לוֹ לְדַרְכּוֹ.

בִּשְׁלַב זֶה, הִגִּיעַ יוֹאָב שַׂר צְבָאוֹ שֶׁל דָּוִד, וְהַמֶּלֶךְ מִהֵר לְסַפֵּר לוֹ עַל הָאוֹרֵחַ אֲשֶׁר פָּקַד אֶת אַרְמוֹנוֹ, וְעַל כָּךְ שֶׁאַבְנֵר הֶחְלִיט לְהִצְטָרֵף לְשׁוּרוֹתֵיהֶם שֶׁל חֵילוֹת בֵּית דָּוִד.

אֶלָּא שֶׁלְּיוֹאָב, הָיָה חֶשְׁבּוֹן לִסְגּוֹר עִם אַבְנֵר... בְּאַחַת הַמִּלְחָמוֹת הָרַג אַבְנֵר אֶת עֲשָׂהאֵל אָחִיו שֶׁל יוֹאָב, וְיוֹאָב רָאָה מִתַּפְקִידוֹ לִנְקֹם אֶת דָּמוֹ וְלִהְיוֹת לְּ'גּוֹאֵל הַדָּם'. עַל כֵּן מִיַּד כַּאֲשֶׁר שָׁמַע יוֹאָב כִּי אַבְנֵר נִמְצָא בַּסְּבִיבָה, וְכִי עָזַב אֶת הָאַרְמוֹן לֹא מִזְּמַן, מִהֵר לִקְרֹא לוֹ בַּחֲזָרָה, וּמִשֶּׁהִגִּיעַ הֵחֵל קוֹשֵׁר עִמּוֹ שִׂיחָה.

אָנוּ בְּוַדַּאי חוֹשְׁבִים כִּי כַּאֲשֶׁר נִפְגְּשׁוּ שְׁנֵי שָׂרֵי הַצָּבָא הַלָּלוּ, שְׁנֵי הָרַמַטְכָּ"לִים, הֵם שׂוֹחֲחוּ אוֹדוֹת תַּכְסִיסֵי מִלְחָמָה אוֹ כְּלֵי נֶשֶׁק חֲדִישִׁים... אוּלָם טוֹעִים אָנוּ טָעוּת חֲמוּרָה... כַּאֲשֶׁר נִפְגְּשׁוּ יוֹאָב וְאַבְנֵר, הָיוּ לָהֶם עִנְיָנִים אֲחֵרִים לְדַבֵּר בָּהֶם, עִנְיָנִים חֲשׁוּבִים בְּהַרְבֵּה, עִנְיָנִים הָעוֹמְדִים בְּרוּמוֹ שֶׁל עוֹלָם... 

מִיַּד לְאַחַר בְּרָכוֹת שָׁלוֹם שִׁגְרָתִיּוֹת, שָׁקְעוּ הַשְּׁנַיִם בַּהֲוָיוֹת הַתּוֹרָה הַקְּדוֹשָׁה, וְהֵחֵלּוּ מְדַבְּרִים בְּלִמּוּד כְּאִלּוּ הָיוּ עוֹמְדִים כָּעֵת בְּבֵית הַמִּדְרָשׁ וּמִתְנַצְּחִים בַּהֲלָכָה...

"מַה דִּינָה שֶׁל יְבָמָהּ גִּדֶּמֶת?" שָׁאַל יוֹאָב, כַּאֲשֶׁר כַּוָּנָתוֹ לִשְׁאוֹל מַה תּוּכַל לַעֲשׂוֹת יְבָמָהּ שֶּׁאֵין לָהּ יָדַיִם, וּלְפִיכָךְ הִיא אֵינָהּ יְכוֹלָה לַחְלֹץ אֶת נַעֲלוֹ שֶׁל הַיָּבָם כְּמִצְוַת הַחֲלִיצָה.

"מַה הַבְּעָיָה?" - הֵשִׁיב אַבְנֵר, הֲלֹא הִיא יְכוֹלָה לַחְלֹץ בְּשִׁנֶּיהָ! אָמַר לוֹ יוֹאָב: הַאִם נִתַּן לַחְלֹץ נַעַל בַּשִּׁנַּיִם? וְאַבְנֵר הֵשִׁיב בְּחִיּוּב, וְאַף הִצִּיעַ לְהַמְחִישׁ אֶת הַדָּבָר בַּמְּצִיאוּת. הוּא הִתְכּוֹפֵף לָאָרֶץ, וּבִקֵּשׁ לַחְלֹץ בְּשִׁנָּיו אֶת נַעֲלוֹ שֶׁל יוֹאָב.

לְהִזְדַּמְּנוּת הַזּוֹ בְּדִיּוּק הִמְתִּין יוֹאָב, הוּא נִצֵּל אֶת הָעֻבְדָּה שֶׁאַבְנֵר הָיָה כָּפוּף וַחֲסַר הֲגַנָּה, שָׁלַף אֶת חַרְבּוֹ מֵעַל יְרֵכוֹ, וְדָקַר אֶת שַׂר הַצָּבָא הַדָּגוּל לַמָּוֶת, בְּסָבְרוֹ כִּי כָּךְ מֵקִים הוּא אֶת מִצְוָתוֹ כְּגוֹאֵל הַדָּם. 

(הֶעָרָה: לִכְאוֹרָה קָשֶׁה, אֵיךְ לֹא חָשַׁד אַבְנֵר, כִּי יוֹאָב טוֹמֵן לוֹ מַלְכּוֹדֶת, וְהוּא לֹא נִזְהָר מִפָּנָיו וּמִתְכּוֹפֵף מוּל מְבַקֵּשׁ נַפְשׁוֹ?! הֲרֵי כָּל בַּר דַּעַת הָיָה מַרְגִּישׁ שֶׁמַעֲרִימִים עָלָיו וְרוֹצִים לְהָרַע לוֹ. וְאֶפְשָׁר לְפָרֵשׁ, שֶׁבַּדַרְגוֹת שֶׁל אַבְנֵר, כְּשֶׁהָיָה מַתְחִיל לְהִתְעַסֵּק בַּדָּבָר הֲלָכָה, לֹא הָיָה שָׁם לֵב לַנַעַשָׂה מִסְּבִיבוֹ וּמַחְשַׁבְתּוֹ עַל הַדְּבָרִים הַגְּשָׁמִים הָיְתָה מִתְּנַתֵּקֵת מִמֶּנּוּ, וְכָל כּוּלּוֹ הָיָה נִמְצָא בְּעוֹלָמָהּ שֶׁל תּוֹרָה, [וּכְעֵין מַה שֶׁאָמְרוּ בְּמַסֶּכֶת תַּעֲנִית (י:) עַל אַחֵי יוֹסֵף], וְלֹא חוּשָׁיו וְהַרְגַשׁוֹתַיו הַגַּשְׁמִיִּים לֹא עַבְדּוֹ בְּאוֹתָהּ שָׁעָה)

בְּאוֹתָהּ שָׁעָה, תָּפַשׂ אַבְנֵר אֶת יוֹאָב, וּכְפָתוֹ בְּיָדוֹ כִּפְקַעַת שֶׁל שְׁתִי, וְרָצָה לְהוֹרְגוֹ. מִיַּד עָמְדוּ כָּל יִשְׂרָאֵל לְפָנָיו וְאָמְרוּ לוֹ: אֲדוֹנֵנוּ, אִם אַתָּה הוֹרְגוֹ, אָנוּ נִשָּׁאֵר כִּיתוֹמִים אֲשֶׁר אֵין לָהֶם אַב, וְיָבוֹאוּ הַפְּלִשְׁתִּים וְיָבוּזוּ אֶת נָשֵׁינוּ וְאֶת כָּל אֲשֶׁר לָנוּ. 

אָמַר לָהֶם: וּמַה אֶעֱשֶׂה, הֲרֵי הוּא כִּבָּה אֶת נֵרִי? אָמְרוּ לוֹ: תָּדוּן עִמּוֹ לִפְנֵי דַּיָּן הָאֱמֶת! הִשְׁלִיךְ אוֹתוֹ אַבְנֵר מִיָּדוֹ, וְנָפַל וָמֵת, וְיוֹאָב נִשְׁאַר חַי. 

כָּל הַמִּתְבּוֹנֵן בְּמַעֲשֵׂה זֶה, יִרְאֶה עַד כַּמָּה גְדֹלָה כֹּחַ הָעֲנָוָה שֶׁל אַבְנֵר בֶּן נֵר, שֶׁבָּרְגָעִים הֲכִי קָשִׁים שֶׁכְּבָר עוֹמֵד לְהָשִׁיב אֶת נַפְשׁוֹ לְבוֹרְאוֹ בִּגְלַל יוֹאָב בֶּן צְרֻיָה, וּרְצוֹנוֹ עָז לִנְקֹם בּוֹ עַל מַה שֶׁעָשָׂה לוֹ, וְכַיָּדוּעַ הַנְּקָמָה מְתוּקָה מִדְּבַשׁ, וְעָם כָּל זֶה כְּשֶׁבָּאִים יִשְׂרָאֵל וְאוֹמְרִים לוֹ שֶׁיַּנִּיחַ לוֹ, מְבַטֵּל הוּא אֶת רְצוֹנוֹ וּתְשׁוּקָתוֹ, וְעוֹשֶׂה אֶת בַּקָּשַׁת יִשְׂרָאֵל, וּמֵשִׁיב אֶת נַפְשׁוֹ לְבוֹרְאוֹ. כָּךְ נִרְאִים גְּדוֹלֵי יִשְׂרָאֵל הָאֲמִתִּיִּים.

~ הִתְעַלֵּף בִּגְלַל כָּבוֹד

סִפֵּר מָרָן הָרַב שַׁךְ זַצַ"ל: אֵרַע פַּעַם שֶׁשְּׁנֵי שָׂרֵי הַתּוֹרָה הַגְּאוֹנִים רַבִּי עֲקִיבָא אֵיגֶר וְרַבִּי יַעֲקֹב מִלִּיסָא [בָּעַל "נְתִיבוֹת הַמִּשְׁפָּט"], נִפְגְּשׁוּ בְּאֵיזוֹ עֲיָרָה, וְהִתְפַּלְלוּ בְּשַׁבָּת קוֹדֶשׁ בְּאוֹתוֹ בֵּית כְּנֶסֶת. וְהִנֵּה כִּבְּדוּ אֶת הַגָּאוֹן רַבִּי עֲקִיבָא אֵיגֶר, לַעֲלוֹת לְתוֹרָה לְּ"שְׁלִישִׁי" שֶׁהִיא הָעַלִיָּה הַיּוֹתֵר מְכֻבֶּדֶת, וּמִיַּד כְּשֶׁקָּרְאוּ בִּשְׁמוֹ לַעֲלוֹת לַתּוֹרָה, הִתְעַלֵּף...

כַּמּוּבָן שֶּׁנַּעֲשָׂה רַעַשׁ גָּדוֹל, וְהָיְתָה בֶּהָלָה גְּדוֹלָה בְּבֵית הַכְּנֶסֶת, חֵלֶק מֵהַצִּבּוּר צָעָקוּ וְצָוְחוּ, וְחֶלְקָם רָצוּ לְהָבִיא מַיִם לִשְׁפּוֹךְ עָלָיו כְּדֵי לְעוֹרְרוֹ, אַךְ דָּבָר לֹא עָזַר, וְהָרַב לֹא הֵקִיץ מֵעֶלְפוֹנוֹ הֶעָמֹק, וְהַבֶּהָלָה עָלְתָה וְגָאֲתָה.

אוּלָם רַבִּי יַעֲקֹב מִלִּיסָא, הֵבִין מִיַּד לְסִבַּת הַהִתְעֲלְפוּת, שֶׁרַבִּי עֲקִיבָא הִתְעַלֵּף מֵרֹב צַעַר וְעָגְמַת נֶפֶשׁ, בִּגְלַל שֶׁכִּבְּדוּ אוֹתוֹ בַּעֲלִיָּה הַיּוֹתֵר חֲשׁוּבָה, וְלֹא הִשְׂכִּילוּ לְכַבֵּד בָּהּ אֶת רֵעוֹ רַבִּי יַעֲקֹב.

מִיַּד מִהֵר רַבִּי יַעֲקֹב אֶל רַבִּי עֲקִיבָא, וְלָחַשׁ בְאָזְנוֹ דְּבַר מַה. שָׁמַע רַבִּי עֲקִיבָא, וְהִתְאוֹשֵׁשׁ מִיַּד, וְקָם וְעָלָה לַתּוֹרָה כְּאִלּוּ לֹא אֵרַע כְּלוּם. 

תָּמְהוּ כֻּלָּם, וּלְאַחַר הַתְּפִלָּה שָׁאָלוּ אֶת רַבִּי יַעֲקֹב מַה לָחַשׁ בְאָזְנוֹ? הֵשִׁיב: פָּשׁוּט מְאֹד, לָחַשְׁתִּי בְּאָזְנָיו כָּךְ: יֵדַע נָא כְּבוֹדוֹ, שֶׁכִּבְּדוּ אוֹתוֹ בַּעֲלִיַּת 'שְׁלִישִׁי' מִשּׁוּם שֶׁהוּא רַבָּה שֶׁל פּוֹזְנָא שֶׁהִיא עִיר גְּדוֹלָה יוֹתֵר מֵעִירִי לִיסָא, וְלֹא בִּגְלַל שֶׁכְּבוֹדוֹ יוֹתֵר גָּדוֹל מִמֶּנִּי...

וּמִכֵּיוָן שֶׁשָּׁמַע רַבִּי עֲקִיבָא שְׁ'הָעִיר' הִיא זוֹ שֶּׁזָּכְתָה בְּכִבּוּד וְלֹא הוּא, מִיַּד נָחָה דַּעְתּוֹ, וְהֵקִיץ מֵעֶלְפוֹנוֹ.

כַּיּוֹם לְצַעֲרֵנוּ, יֶשְׁנָם אֲנָשִׁים שֶׁ"מִתְעַלְּפִים" כַּאֲשֶׁר לֹא עָשׂוּ לָהֶם אֶת הַכָּבוֹד הַמַּתְאִים לָהֶם לְפִי הֲבָנָתָם, וְכָאן רוֹאִים אָנוּ, שֶׁאָדָם עֲנָק וְגָאוֹן כְּרַבִּי עֲקִיבָא אֵיגֶר שֶׁאָכֵן לוֹ יָאֶה וְלוֹ נָאֶה לְקַבֵּל כָּבוֹד עֲבוּר תּוֹרָתוֹ וּקְדֻשָּׁתוֹ, הִתְעַלֵּף בִּגְלַל שֶׁחָשַׁב שֶׁעוֹשִׂים לוֹ כָּבוֹד יוֹתֵר מִדַּאי. וְאִם כֵּן, כַּמָּה צְרִיכִים אָנוּ לְהִתְעַלֵּף כַּאֲשֶׁר מְכַבְּדִים אוֹתָנוּ יוֹתֵר מִמַּה שֶׁבֶּאֱמֶת מַגִּיעַ לָנוּ...

~ גֵּאוּת אָדָם תַּשְׁפִּילֶנּוּ

כָּתַב הַגָּאוֹן רַבִּי יְהוֹנָתָן אַייְבְּשִׁיץ בְּסֵפֶר "יְעָרוֹת דְּבַשׁ" (דַּף כג): צֶוֶות מְכַבֵּי אֵשׁ זָרִיז וְיָעִיל, יַצְלִיחַ בִּמְהֵרָה לְהִשְׁתַּלֵּט עַל הָאֵשׁ וּלְכַבּוֹת אוֹתָהּ. אוּלָם שִׁטָּפוֹן מִן הַיָּם קָשֶׁה לַעֲצֹר, כִּי הוּא יִגְרֹף וְיִסְחֹף אֶת כָּל אֲשֶׁר עוֹמֵד בְּדַרְכּוֹ, מְפָרֵק הָרִים וּמְשַׁבֵּר סְלָעִים, וְהוֹפֵךְ מִגְדָּלִים, וְעוֹקֵר אֲרָזִים.

וּמַה הַהֶבְדֵּל בֵּין הָאֵשׁ לָמָיִם? הָאֵשׁ הוּא גְּבַהּ רוּחַ, וְשַׁלְהֶבֶת הָאֵשׁ מִתְלַהֶטֶת כְּלַפֵּי מַעְלָה, וְלָכֵן עַל יְדֵי כִּבּוּי, תִּשְׁקַע הָאֵשׁ וְתֵעָלֵם. מַה שֶּׁאֵין כֵּן הַמַּיִם, "מַיִם שְׁקֵטִים חוֹדְרִים עָמוֹק", הֵם הוֹרְסִים יְסוֹדוֹת, וּמְפַלְּסִים נְתִיבוֹת, זוֹחֲלִים וְשׁוֹטְפִים אֶת כָּל אֲשֶׁר יַעֲמוֹד בְּדַרְכָּם, עַד כִּי כָּל גִּבּוֹרֵי כֹּחַ לֹא יוּכְלוּ לַעֲמוֹד כְּנֶגְדָּם.

וְסִיֵּם הָרַב, שֶׁמִּכָּאן יֵשׁ לִלְמֹד, שֶּׁאֵין לְךָ חָזָק כְּמוֹ מִדַּת הָעֲנָוָה וְהַכְנָעָה, כִּי הֶעָנָיו וְהַשָּׁפֵל רוּחַ, אֲפִילּוּ רַבִּים לוֹחֲמִים בּוֹ, לֹא יוּכְלוּ לוֹ, הֵמָּה יֹאבְדוּ וְהוּא לְעוֹלָם יַעֲמוֹד. אֲבָל הַגֵּאֶה, סוֹפוֹ לְאַבֵּד אֶת כְּבוֹדוֹ וְתּוּשְׁפַּל גַּאֲוָתוֹ.

*

עַל בָּעַל הַתַּנְיָא מְסֻפָּר, שֶׁפַּעַם דָּפַק עַל פֶּתַח בֵּיתוֹ אָדָם אֶחָד, וּכְשֶׁהָרַב שָׁאַל "מִי שָׁם"? עָנָה הַיְּהוּדִי: "אֲנִי"! הָרַב לֹא פָּתַח לוֹ, וְהַיְּהוּדִי דָּפַק עוֹד פַּעַם עַל הַדֶּלֶת, וְהָרַב שָׁאַל שׁוּב: "מִי שָׁם"?, וְשׁוּב עָנָה הַיְּהוּדִי: "אֲנִי"! וְשׁוּב לֹא פָּתַח הָרַב אֶת הַדֶּלֶת. פָּנָה הַיְּהוּדִי וְהָלָךְ לְדַרְכּוֹ.

לַמָּחֳרָת חָזַר וְדָפַק הַיְּהוּדִי עַל דֶּלֶת הָרַב, וְהָרַב שָׁאַל: "מִי שָׁם"? אַךְ הַפַּעַם עָנָה הַיְּהוּדִי בִּשְׁמוֹ, וּמִיַּד פָּתַח לוֹ הָרַב אֶת הַדֶּלֶת. תָּמַהּ הַיְּהוּדִי לְמַעֲשֵׂהוּ שֶׁל הָרַב, מַדּוּעַ אֶתְמוֹל לֹא פָּתַח לוֹ וְהַיּוֹם פָּתַח? 

הֵשִׁיב הָרַב וְאָמַר: כָּתוּב "אִם יִסָּתֵר אִישׁ בַּמִּסְתָּרִים וַאֲנִי לֹא אֶרְאֶנּוּ נְאוּם ה'", כְּלוֹמַר, אִם מִסְתַּתֵּר יְהוּדִי מֵאַחֲרֵי הַדֶּלֶת וְרוֹצֶה לְהִכָּנֵס, וּכְשֶׁשּׁוֹאֲלִים "מִי שָׁם", הוּא עוֹנֶהּ "אֲנִי", "לֹא אֶרְאֶנּוּ". אוּלָם כַּאֲשֶׁר הוּא עוֹנֶה בִּשְׁמוֹ וְלֹא אוֹמֵר "אֲנִי", אֲזַי "אַרְאֶנּוּ", שֶׁנֶּאֱמַר "וַאֲנִי לֹא, אֶרְאֶנּוּ"! 

נִתְקָלִים אֲנַחְנוּ יוֹם יוֹם בַּאֲנָשִׁים שֶׂהַ"אֲנִי" שֶׁלָּהֶם נוֹדֵף מִבִּגְדֵיהֶם וּתְנוּעוֹתֵיהֶם, וְאִם חַס וְשָׁלוֹם יָעִיז מִישֶׁהוּ לְדַבֵּר עִמּוֹ כְּדֶרֶךְ כָּל הָאָרֶץ, אוֹ שֶׁיַּזְמִין אוֹתוֹ לַחֲתֻנָּה בְפֹּוגְשׁוֹ אוֹתוֹ בָּרְחוֹב וְלֹא יָבוֹא לְהַזְמִינוֹ בְּצוּרָה מְכֻבֶּדֶת בְּתוֹךְ בֵּיתוֹ, הוּא לֹא יַגִּיעַ לַחֲתֻנָּה וְכָהֵנָּה וְכָהֵנָּה רַבּוֹת.

~ מַדּוּעַ אֵין חֵשֶׁק לִלְמֹד

סִפֵּר חֲכַם אֶחָד: פַּעַם אַחַת נִכְנַסְתִּי אֶל מָרָן הַסְּטַיְפְּלֶר זַצַ"ל, יָחַד עִם בָּחוּר אֶחָד שֶׁלֹּא רָאָה סִימָן יָפֶה בְּתַלְמוּדוֹ. רַבֵּנוּ הוֹרָה לָנוּ לָשֶׁבֶת, וְעוֹד לִפְנֵי שֶׁמָּסַרְתִּי לוֹ אֶת הַפֶּתֶק, כְּבָר פָּנָה אֶל הַבָּחוּר וּפָתַח וְאָמַר בְּמֶתֶק לְשׁוֹנוֹ:

אַתָּה יוֹדֵעַ לָמָּה יֵשׁ בַּחוּרִים שְׁ'נִשְׁבַּר לָהֶם' בַּלִּמּוּד, וְשֶׁפִּתְאוֹם מְקַבְּלִים מַשְׁבֵּר? יֵשׁ לָזֶה רַק סִבָּה אַחַת - מִפְּנֵי שֶׁלּוֹמְדִים וְחוֹשְׁבִים עַל כָּבוֹד, שֶׁרוֹצֶה שֶׁהָרֹאשׁ יְשִׁיבָה יַחֲזִיק מִמֶּנּוּ, וְשֶׁיְּכַבְּדוּ אוֹתוֹ, וְכוֹאֵב לוֹ שֶׁחֲבֵרוֹ יוֹדֵעַ יוֹתֵר מִמֶּנּוּ, וְשֶׁחֲבֵרָיו שׁוֹאֲלִים שְׁאֵלוֹת טוֹבוֹת בְּאֶמְצַע הַשִּׁעוּר וְהוּא אֵינוֹ שׁוֹאֵל, וְכָל זֶה גּוֹרֵם לוֹ צַעַר, וְהַקִּנְאָה אוֹכַלְתּוֹ וּמְקַבֵּל מַשְׁבֵּר.

אֲבָל דַּע לְךָ, שֶׁהָאֱמֶת הִיא, שֶׁלּוֹמְדִים תּוֹרָה רַק בִּשְׁבִיל דָּבָר אֶחָד וְיָחִיד, שֶׁאַחֲרֵי מֵאָה וְעֶשְׂרִים שָׁנָה בָּאִים לָעוֹלָם הָאֱמֶת עוֹלָם הַנֵּצַח, וְשָׁם לֹא תּוֹפֵס שׁוּם חֲשִׁיבוּת שׁוּם עִנְיַן שֶׁבָּעוֹלָם, לֹא רְכוּשׁ, וְלֹא נְכָסִים, וְלֹא שׁוּם דָּבָר, רַק דָּבָר אֶחָד וְיָחִיד - תּוֹרָה. וְשָׁם כָּל הַמַּשָּׂא וּמַתָּן הוּא רַק בַּתּוֹרָה, וְשָׁם יִבְחֲנוּ כָּל אֶחָד וְאַחַד עַל יְדִיעוֹתָיו בַּתּוֹרָה, וְיֹאמְרוּ לוֹ: עֲמֹד וְעָרוֹךְ מִקְרָא שֶׁקָרִיתָ, וּמִשְׁנָה שֶׁשָּׁנִיתָ.

וְכָל הַתּוֹרָה שֶׁבֶּן אָדָם לוֹמֵד כָּל יְמֵי חַיָּיו, צָרִיךְ לִהְיוֹת רַק לְתַכְלִית זֶה שֶׁלֹּא יֵבוֹשׁ וְלֹא יִכָּלֵם לְעוֹלָם וָעֵד בָּעוֹלָם הָאֱמֶת וְהַנִּצְחִי. וְכַאֲשֶׁר לוֹמֵד לְתַכְלִית הַזּוֹ בִּלְבַד אָז לֹא אִכְפַּת לוֹ שׁוּם עִנְיְנֵי כָּבוֹד, וְשׁוּם קִנְאָה לֹא תַּעֲלֶה עַל לִבּוֹ, וְלֹא אִכְפַּת לוֹ אִם מַחְזִיקִים מִמֶּנּוּ כָּאן, וְאִם מְכַבְּדִים אוֹתוֹ כָּאן, שׁוּם דָּבָר לֹא אִכְפַּת לוֹ, כִּי כָּל מַחְשְׁבוֹתָיו נְתוּנִים רַק לְהוֹסִיף עוֹד וָעוֹד תּוֹרָה לְעוֹלָם שֶׁכֻּלּוֹ תּוֹרָה, וְאָז אֵין לוֹ מַשְׁבְּרִים וְהוּא תָּמִיד בְּשִׂמְחָה...
**INDEX_WRITE=<p>
# מִשְׁנָה כ

{ יְהוּדָה בֶּן תֵּימָא אוֹמֵר, הֱוֵי עַז כַּנָּמֵר, וְקַל כַּנֶּשֶׁר, וְרָץ כַּצְּבִי, וְגִבּוֹר כָּאֲרִי לַעֲשׂוֹת רְצוֹן אָבִיךָ שֶׁבַּשָּׁמַיִם. הוּא הָיָה אוֹמֵר, עַז פָּנִים לְגֵּיהִנֹּם, וּבֹשֶׁת פָּנִים לְגַן עֵדֶן. יְהִי רָצוֹן מִלְּפָנֶיךָ יְיָ אֱלֹהֵינוּ שֶׁתִּבְנֶה עִירְךָ בִּמְהֵרָה בְּיָמֵינוּ וְתֵן חֶלְקֵנוּ בְּתוֹרָתֶךָ: }

@ עַז פָּנִים לַגֵּיהִנֹּם

הָעַזּוּת הִיא מִדָּה רָעָה מְאֹד, וְכָתַב בְּסֵפֶר "קַב הַיָּשָׁר" (פֶּרֶק לד) שֶׁבֵּית דִּין שֶׁל מַעְלָה, מְנַדִּים אֶת מִי שֶׁהוּא מֵעִיז פָּנָיו בִּפְנֵי בְּנֵי אָדָם וְאֵין לוֹ בֹּשֶׁת כְּלָל. וְלֹא דַּי בְּכָךְ שֶׁהוּא בְּחֵרֶם וְנִדּוּי, אֶלָּא בְּנוֹסָף לְכָךְ עוֹנְשׁוֹ הוּא לְהִתְגַּלְגֵּל בְּכֶלֶב, וְזֶה שֶׁאָמַר הַכָּתוּב "וְהַכְּלָבִים עַזֵּי נֶפֶשׁ". וְעוֹנְשׁוֹ כְּעֹנֶשׁ שֶׁל מִי שֶּׁחָטָא עִם אֵשֶׁת אִישׁ. רָח"ל.

*

רַבֵּנוּ הֶחָפֵץ חַיִּים, הָיָה רַחוּם וְחַנּוּן מְאֹד. פַּעַם אַחַת סִפְּרוּ לוֹ עַל תַּלְמִיד אֶחָד בַּיְּשִׁיבָה שֶׁאֵינוֹ מִתְפַּלֵּל וְאֵינֶנּוּ לוֹמֵד כָּרָאוּי, אָמַר הֶחָפֵץ חַיִּים: לֹא נּוֹרָא, אַל דְּאָגָה, בָּחוּר זֶה עוֹד יִהְיֶה רַב בְּאֵיזוֹ עֲיָרָה. 

וְהִנֵּה פַּעַם אַחֶרֶת סִפְּרוּ לוֹ, שֶׁאֶחָד מִבְּנֵי הַיְּשִׁיבָה הִתְחַצֵּף לְבַעֲלַת הָאַכְסַנְיָה שֶׁלּוֹ, וְהָרַב הוֹרָה לְסַלְּקוֹ מִן הַיְּשִׁיבָה! הַבָּחוּר בִּקֵּשׁ סְלִיחָה, אֲבָל הַדָּבָר לֹא הוֹעִיל. בָּאוּ וְשַׁאֲלוּ אֶת הָרַב עַל מַה הַקֶּצֶף, וַהֲרֵי בֶּעָבָר סָלַח עַל דְּבָרִים חֲמוּרִים יוֹתֵר?!

הֵשִׁיב הָרַב: הַמִּשְׁנָה אוֹמֶרֶת כִּי "עַז פָּנִים - לַגֵּיהִנֹּם". וְיֵשׁ לְהָבִין, הֲרֵי עַל כָּל עֲבֵרָה שֶׁעוֹשִׂים נִדּוֹנִים בַּסּוֹף בַּגֵּיהִנָּם, וְאִם כֵּן, מַדּוּעַ הִדְגִּישׁוּ זֹאת אֵצֶל מִי שֶׁיֵּשׁ בּוֹ עַזּוּת פָּנִים?

הַתְּשׁוּבָה הִיא, שֶׁחֲכָמֵינוּ ז''ל רָצוּ לוֹמַר לָנוּ, כִּי הָעַזּוּת פָּנִים הוֹרֶסֶת אֶת כָּל הַסְּיָגִים וְהַגְּדֵרוֹת, וּמִמֵּילָא דַּרְכּוֹ סְלוּלָה לְהַגִּיעַ לַגֵּיהִנֹּם, מִפְּנֵי שֶּׁאֵין לוֹ מַעֲצוֹרִים עַל מַעֲשָׂיו. אֲבָל אָדָם שֶׁנָּגוּעַ בִּשְׁאָר עֲבֵרוֹת, אֵין זֶה מְחַיֵּב שֶׁיַּגִּיעַ לַגֵּיהִנֹּם, מִפְּנֵי שֶׁיֵּשׁ לוֹ אֶפְשָׁרוּת לְתַקֵּן אֶת מַעֲשָׂיו וְלַעֲשׂוֹת לָהֶם סְיָגִים וּגְדָרִים.

~ עַזּוּת טוֹבָה וְעַזּוּת רָעָה

הִנֵּה מִצַּד אֶחָד אוֹמֵר לָנוּ הַתַּנָּא, לִהְיוֹת עָז כַּנָּמֵר, וּמִצַּד שְׁנֵי מוֹדִיעַ לָנוּ שֶׁעַז פָּנִים סוֹפוֹ לָלֶכֶת לַגֵּיהִנֹּם, כֵּיצַד מִסְתַּדְּרִים פְּנֵי הַדְּבָרִים?

אוּלָם יֵשׁ לְבָאֵר זֹאת עַל פִּי מָשָׁל: עָשִׁיר אֶחָד נָסַע עִם מֶרְכַּבְתּוֹ לִמְקוֹם מֶרְחַקִּים 3 יָמִים ו- 3 לֵילוֹת. לְאַחַר נְסִיעָה מְמֻשֶּׁכֶת, יָרַד מִן הַמֶּרְכָּבָה, וְנִכְנַס לַחֲנוּת אַחַת, וְכַעֲבוֹר שָׁעָה קַלָּה יָצָא מִשָּׁם וּבְיָדוֹ כְּלוּב זָעִיר וּבוֹ צִפּוֹר קְטַנָּה, וְחָזַר לְבֵיתוֹ.

תָּמַהּ הָעֶגְלוֹן: נְסִיעָה כָּזוֹ אֲרֻכָּה עֲבוֹר צִפּוֹר כֹּה קְטַנָּה? שָׁאַל אֶת הֶעָשִׁיר עַל כָּךְ, עָנָה לוֹ הֶעָשִׁיר: צִפּוֹר זְעִירָה זוֹ נִקְרֵאת 'זָמִיר', וְהִיא שָׁוָה הַרְבֵּה כֶּסֶף. הָעֶגְלוֹן לֹא הָבִין מְאוּמָה, וְלֹא יָדַע מַה זֶּה זָמִיר. הוּא שָׁב וְשָׁאַל: מַה מְחִירָהּ? עָנָה לוֹ הֶעָשִׁיר: 500 דִּינָרִים! 

כְּשֶׁהִגִּיעַ הָעֶגְלוֹן לְבֵיתוֹ אָמַר לְאִשְׁתּוֹ: אֲסַפֵּר לָךְ דְּבַר פֶּלֶא. אֲדוֹנֵנוּ הֶעָשִׁיר נָסַע עִמִּי לְמֶרְחַקִּים, וְקָנָהּ שָׁם צִפּוֹר קְטַנָּה ב- 500 דִּינָרִים, אֵין זֹאת אֶלָּא שֶׁטַּעֲמָהּ טָעַם גַּן עֵדֶן, מַגִּיעַ לָנוּ גַּם כֵּן פַּעַם לְהַרְגִּישׁ טָעַם שֶׁל עֲשִׁירִים, אֲנִי עָמֵל קָשֶׁה כָּל יְמֵי חַיַּי, וּמוּתַר לִי פַּעַם לֵהָנוֹת גַּם כֵּן מִכַּסְפִּי. 

הִסְכִּימָה עִמּוֹ אִשְׁתּוֹ וְאָמְרָה: הֲרֵי חֲסַכְנוּ 300 דִּינָרִים לְעֵת זִקְנָה, נִלְוֶה עוֹד 200, וְנִקְנֶה אֶת הַצִּפּוֹר. כַּאֲשֶׁר חָשַׁב כֵּן עָשָׂה. נָסַע הָעֶגְלוֹן שְׁלוֹשָׁה יָמִים, וְהִגִּיעַ לְאוֹתוֹ מָקוֹם, קָנָה אֶת הַצִּפּוֹר הַמְדֻבֶּרֶת, וְהִגִּיעַ לְבֵיתוֹ שָׂמֵחַ וְטוֹב לֵב.

הוֹרָה לְאִשְׁתּוֹ שֶׁתָּכִין קְדֵרָה גְּדוֹלָה עִם בְּצָלִים וְתַפּוּחֵי אֲדָמָה, וְתִתֵּן חֲצִי צִפּוֹר לְתוֹךְ הַקְּדֵרָה, וַדַּאי יִתֵּן בְּשָׂרָהּ שֶׁל הַצִּפּוֹר טָעַם בְּכָל הַתַּבְשִׁיל. וַחֲצִי צִפּוֹר תִּשְׁמֵרִי לְמָחָר, שֶׁנַּרְגִּישׁ טָעַם עֲשִׁירוּת 2 יָמִים. עָשְׂתָה אִשְׁתּוֹ כַּאֲשֶׁר אָמַר. 

כְּשֶׁנִּגְמַר הַבִּשּׁוּל, עָרְכָה אֶת הַשֻּׁלְחָן מַעְיָן דֻּגְמַת הָעֲשִׁירִים, וְהִזְמִינָה אֶת בַּעֲלָהּ לְהִתְעַנֵּג בְּמַעֲדָן הַטָּעִים. יָשְׁבוּ שְׁנֵיהֶם בְּשִׂמְחָה, וּבָאוּ לֶאֱכוֹל, וְהִנֵּה הֵם לֹא מַרְגִּישִׁים שׁוּם טָעַם. אָמַר לָהּ בַּעֲלָהּ: כַּנִּרְאֶה שֶׁהַסִּבָּה לְכָךְ הִיא שֶׁעֵרַבְנוּ בַּתַּבְשִׁיל בְּצָלִים מָחָר תִּצְלִי אֶת הַחֵצִי הַנּוֹתָר בִּפְנֵי עַצְמוֹ. כַּאֲשֶׁר אָמַר כֵּן עָשְׂתָה. צָלְתָה אֶת חֲצִי הַצִּפּוֹר הַזְּעִירָה, וְעָרְכָה אֶת הַשֻּׁלְחָן כְּאֶתְמוֹל.

יָשְׁבוּ שְׁנֵיהֶם בְּשִׂמְחָה לֶאֱכוֹל, נָגְסוּ בַּבָּשָׂר הַמּוּעָט שֶׁחִלְּקוּ לִשְׁנֵיהֶם, וְהִנֵּה טַעֲמוֹ כְּטַעַם צָלְתָה יְשָׁנָה, צָמִיג מָרִיר וְיָשָׁן. 

חָשְׁכוּ עֵינֵי הָעֶגְלוֹן, וְהוּא מָרַט אֶת שְׂעָרוֹתָיו: אוֹי לִי, אַלְלַי לִי, אֶת כָּל חֶסְכוֹנוֹתָי הוֹצֵאתִי וְהַלְוָאוֹת רַבּוֹת נָטַלְתִּי, וּלְבַסּוֹף לֹא נְהֵנֵינוּ מִכְּלוּם, אוּלַי לֹא יָדָעְנוּ לְהָכִין אֶת הַתַּבְשִׁיל כָּרָאוּי, אוּלַי שָׁכַחְנוּ לָשִׂים אֵיזֶה תַּבְלִין, אוּלַי נִתַּן עוֹד לְהַצִּיל אֶת הַהַשְׁקָעָה וְלָחוּשׁ אֶת הַטַּעַם הַנִּפְלָא.

רָץ בִּמְהִירוּת לָאַרְמוֹן הֶעָשִׁיר, וְאָמַר לוֹ: רָאִיתִי שֶׁאֲדוֹנִי קָנָה צִפּוֹר קְטַנָּה בִּמְחִיר כֹּה רַב, וְהִתְאַוֵּיתִי אַף אֲנִי וְקָנִיתִי צִפּוֹר כָּזֹאת, וּבִקַּשְׁתִּי לְהַרְגִּישׁ לְרֶגַע כְּמוֹ עָשִׁיר, אֲבָל כַּאֲשֶׁר בִּישַׁלְתִי אוֹתָהּ, לֹא מָצָאתִי בָּהּ כָּל טָעַם. אֶת הָאֱמֶת אוֹמָר, לוּ הָיִיתִי קוֹנֶה אַוֲוז בִּשְׁנֵי זְהוּבִים, הָיָה עָרֶב לְחִכִּי פִּי מֵאָה... 

צָחַק הֶעָשִׁיר וְאָמַר: פֶּתִי וְשׁוֹטֶה מֶטוּפַּש, צִפּוֹר זוֹ אֵינָהּ לַאֲכִילָה, אֶלָּא כְּדֵי לִשְׁמוֹעַ אֶת זְמִירוֹתֶיהָ, וְלֵהְנוֹת מִקּוֹלָהּ, אִם רָצִיתָ צִפּוֹר לַאֲכִילָה, יֵשׁ גְּדוֹלוֹת וּטְעִימוֹת מִמֶּנָּה עֲשֶׂרֶת מוֹנִים, אֲבָל אִם לְשִׁירָה, אֵין כְּשִׁירַת הַזָּמִיר.

הַנִּמְשָׁל הוּא, שֶׁלִּפְעָמִים הָעַזּוּת הִיא מִדָּה טוֹבָה וּמְשֻׁבַּחַת, כְּגוֹן לִהְיוֹת עָז פָּנִים נֶגֶד עוֹבְרֵי רְצוֹן ה', וְלֹא לְהִתְבַּיֵּשׁ מֵהַלּוֹעֲגִים עָלָיו בַּעֲבוֹדַת ה', אֶלָּא יִתְנַהֵג בְּעַזּוּת שֶׁל קְדֻשָּׁה לַעֲשׂוֹת רְצוֹן אָבִינוּ שֶׁבַּשָּׁמַיִם. אָמְנָם יֵשׁ עַזּוּת רָעָה, כְּגוֹן חֻצְפָּה וְכַדּוֹמֶה, שֶׁיֵּשׁ לְהִתְרַחֵק מִמֶּנָּה מְאֹד. נִמְצָא שֶׁהַכֹּל לְפִי הַמָּקוֹם וּלְפִי הַזְּמַן, וּבִלְבַד שֶׁיְּכַוֵּן אֶת לִבּוֹ לְאָבִינוּ שֶׁבַּשָּׁמַיִם.

~ מִדּוֹת בַּטֶּבַע

הַגָּאוֹן רַבִּי יְהוּדָה צָדְקָה זַצַ"ל, בְּסִפְרוֹ 'קוֹל יְהוּדָה', כָּתַב לְבָאֵר, מַדּוּעַ נָקַט הַתַּנָּא וְהִזְכִּיר דֻּגְמָאוֹת שֶׁל בַּעֲלֵי חַיִּים עַל הַמִּצְוֹת הַנִּזְכָּרוֹת: "עָז כְּנָמֵר, קַל כְּנֶשֶׁר, רָץ כַּצְּבִי, גִּבּוֹר כַּאֲרִי", לִכְאוֹרָה הָיָה דַּי אִם הָיָה אוֹמֵר: "הֱוֵי עָז, קַל, רָץ, וְגִבּוֹר, לַעֲשׂוֹת רְצוֹן אָבִיךָ שֶׁבַּשָּׁמַיִם".

וְהִסְבִּיר הָרַב יְסוֹד גָּדוֹל. עַל הָאָדָם לְהִתְחַנֵּךְ לִתְכוּנוֹת אֵלֶּה, וּלְהִתְרַגֵּל בָּהֶם בְּהַתְמָדָה, עַד כְּדֵי שֶׁיַּהֲפֹךְ אוֹתוֹ לְקִנְיַן וּלְחֵלֶק טִבְעִי בִּלְתִּי נִמְנַע מִמֶּנּוּ, מִבְּלִי הִתְאַמְּצוּת יֶתֶר, כְּדֻגְמַת הַנָּמֵר, שֶׁתְּכוּנַת הָעַזּוּת הִיא אֶצְלוֹ בַּטֶּבַע, וְכֵן הָאַרְיֵה הִנּוֹ גִּבּוֹר בַּטֶּבַע, וְכֵן יֶתֶר בַּעֲלֵי הַחַיִּים. 

**INDEX_WRITE=<p>
# מִשְׁנָה כא
{הוּא הָיָה אוֹמֵר, בֶּן חָמֵשׁ שָׁנִים לַמִּקְרָא, בֶּן עֶשֶׂר לַמִּשְׁנָה, בֶּן שְׁלשׁ עֶשְׂרֵה לַמִּצְוֹת, בֶּן חֲמֵשׁ עֶשְׂרֵה לַתַּלְמוּד, בֶּן שְׁמוֹנֶה עֶשְׂרֵה לַחֻפָּה, בּן עֶשְׂרִים לִרְדּוֹף, בֶּן שְׁלשִׁים לַכֹּחַ, בֶּן אַרְבָּעִים לַבִּינָה, בֶּן חֲמִשִּׁים לָעֵצָה, בֶּן שִׁשִּׁים לַזִקְנָה, בֶּן שִׁבְעִים לַשֵּׂיבָה, בֶּן שְׁמוֹנִים לַגְּבוּרָה, בֶּן תִּשְׁעִים לָשׁוּחַ, בֶּן מֵאָה כְּאִלּוּ מֵת וְעָבַר וּבָטֵל מִן הָעוֹלָם: }

**INDEX_WRITE=<p>
# מִשְׁנָה כב

{בֶּן בַּג בַּג אוֹמֵר, הֲפָךְ בָּהּ וַהֲפָךְ בָּהּ, דְּכֹלָּא בָהּ. ובָהּ תֶּחֱזֵי, וְסִיב וּבְלֵה בַהּ, וּמִנַּהּ לָא תְזוּעַ, שֶׁאֵין לְךָ מִדָּה טוֹבָה הֵימֶנָּה: }

**INDEX_WRITE=<p>
# מִשְׁנָה כג

{בֶּן הֵא הֵא אוֹמֵר, לְפוּם צַעֲרָא אַגְרָא: (לְפִי הַצַּעַר, כָּךְ גּוֹדֵל הַשָּׂכָר).}

~ לְפוּם צַעֲרָא אַגְרָא

מָשָׁל לְמֶלֶךְ אַדִּיר, שֶׁהָיָה חֲכַם גָּדוֹל, וּמְלָכִים וּנְשִׂיאִים רַבִּים הָיוּ סָרִים לְמִשְׁמַעְתּוֹ, וּמַשְׁכִּימִים לְפִתְחוֹ מִדֵּי פַּעַם בְּפַעַם לֶהִתְיַיעֵץ עִמּוֹ בְּעִנְיָנִים מְדִינִיִּים וּצְבָאִים וְכַלְכָּלִיִּים, וְהָיָה מֵשִׁיב לָהֶם בְּטוּב טָעַם וְדַעַת כְּיַד ה' הַטּוֹבָה עָלָיו.

פַּעַם אַחַת, יָעֲצוּ לוֹ שָׂרָיו וְאוֹהֲבָיו שֶׁלִּכְבוֹד הַמְּלָכִים דּוֹפְקִי דַּלְתוֹתָיו, צָרִיךְ לִבְנוֹת לוֹ אַרְמוֹן גָּדוֹל וּמְפֹאָר כָּלִיל תִּפְאֶרֶת בָּנוּי לְתַלְפִּיּוֹת, כְּדֵי לְקַבֵּל בּוֹ אֶת אוֹרְחָיו הַמְּלָכִים. וּמִיַּד פָּתְחוּ בַּמִכְרָז, וְהִגִּיעַ לְשָׁם אַדְרִיכָל מֻמְחֶה לִפְנֵי הַשָּׂרִים, וְהִצִּיעַ לִפְנֵיהֶם אֶת הַתָּכְנִית לִבְנִיַּת הָאַרְמוֹן הַנִּכְבָּד הַזֶּה.

מִשֶּׁזָּכָה בַּמִכְרָז, נִגַּשׁ מִיַּד לַעֲבוֹדָה, וְהֵבִיא פּוֹעֲלִים רַבִּים וַחֲרוּצִים לְמַהֵר וּלְסַיֵּם אֶת בִּנְיָן הָאַרְמוֹן בַּהֶקְדֵּם הָאֶפְשָׁרִי, וּבְמֶשֶׁךְ שָׁנָה תְּמִימָה, קָם הַבִּנְיָן שֶׁל הָאַרְמוֹן עַל מְכוֹנוֹ. 

יָעֲצוּ הַשָּׂרִים, כִּי אֶת כָּתְלֵי הַטְּרַקְלִין יֵשׁ לִמְסֹר לִידֵי אֲנָשִׁים מֻמְחִים לְצַיֵּר אוֹתָם בִּצְבָעִים מַרְהִיבֵי עַיִן, וְנִגְּשׁוּ לַמְּלָאכָה זוֹ אַרְבָּעָה אֲנָשִׁים מֻמְחִים בִּמְלֶאכֶת הַצֲבַּעוּת, כְּדֵי לִצְבֹּעַ אֶת כָּתְלֵי הָאַרְמוֹן, וְהוּטַל עַל כָּל אֶחָד מֵהֶם לִצְבֹּעַ כֹּתֶל אֶחָד מֵאַרְבַּעַת כָּתְלֵי הַבַּיִת, וּלְסַיֵּם אֶת מְלַאכְתָּם בְּמֶשֶׁךְ חֹדֶשׁ יָמִים, לֹא יְאֻחַר. 

וְהִנֵּה שְׁלֹשָׁה מִן הָאֻמָּנִים הָאֵלֶּה, נִגְּשׁוּ מִיַּד לִמְלַאכְתָּם עִם פּוֹעֲלִים רַבִּים, לְסַיֵּם מְלַאכְתָּם בַּזְּמַן הַמְּיֹעָד, כְּדֵי לַחֲנֹךְ אֶת בִּנְיָן הָאַרְמוֹן לִפְנֵי כָּל הַמְּלָכִים וְהַנְּשִׂיאִים הַמְּכֻבָּדִים בְּתֹם הַחֹדֶשׁ, וְעָשׂוּ מְלַאכְתָּם בַּחֲרִיצוּת וּבִזְרִיזוּת רַבָּה יוֹם יוֹם. 

וְאִלּוּ הָאֻמָּן הָרְבִיעִי, לֹא שָׁת לִבּוֹ גַּם לְזֹאת, רַק הָיָה מְבַקֵּר מִדֵּי פַּעַם, וְרוֹאֶה אֶת מְלֶאכֶת חֲבֵרָיו, מִסְתַּכֵּל בָּהֶם, מְעַשֵּׁן סִיגַרְיָה, וְהוֹלֵךְ. וַיִּתְמְהוּ אִישׁ אֶל אָחִיו עַל הָאֻמָּן הֶעָצֵל הַזֶּה. גַּם הַמֶּלֶךְ אֲשֶׁר הָיָה עוֹקֵב אַחַר מַעֲשֵׂה הָאֻמָּנִים וְיָדַע אֶת אֲשֶׁר נַעֲשָׂה, חָרָה אַפּוֹ עַל הָאֻמָּן הָרְבִיעִי שֶׁאֵינוֹ עוֹשֶׂה מְלַאכְתּוֹ כַּאֲשֶׁר הִתְחַיֵּב לַמֶּלֶךְ.

וַיְהִי כַּאֲשֶׁר הִגִּיעוּ הַיָּמִים הָאַחֲרוֹנִים שֶׁל הַחֹדֶשׁ, וְכָל אֻמָּנִים סִיְּמוּ כִּמְעַט אֶת כָּל מְלַאכְתָּם, הִתְבּוֹנֵן הָאֻמָּן וְרָאָה כִּי לֹא יוּכַל לְסַיֵּם מְלֶאכֶת הַצֶּבַע בְּיוֹם הַמְּיֹעָד מֵאֶפֶס פְּנַאי. 

מַה עָשָׂה? הָלַךְ וּמָשַׁח אֶת הַכֹּתֶל שֶׁלּוֹ בְּצֶבַע כֶּסֶף, וְנַעֲשָׂה כָּל הַקִּיר כְּמוֹ מַרְאָה, וּבַעֲשׂוֹתוֹ כֵּן, כָּל הַצִּיּוּרִים הַיָּפִים שֶׁל שְׁלוֹשֶׁת הַכְּתָלִים וְיֹפִי צִיוּרַם, הָיוּ נִרְאִים בַּכֹּתֶל הַזֶּה, וְכָל מִי שֶׁקָּרַב לְהִסְתַּכֵּל בַּכֹּתֶל הַהוּא, רָאָה אֶת כָּל הַצִּיּוּרִים הַנִּפְלָאִים אֲשֶׁר בְּקִירוֹת הַבַּיִת, וְכֻלָּם נִצָּבִים לְמַרְאֵה הַיֹּפִי וְהֶהָדָר הַמִּשְׁתַּקֵּף מֵהַמַּרְאָה. 

הִתְבּוֹנֵן הַמֶּלֶךְ עַל מַעֲשֵׂיהֶם, וְכֻלָּם מָצְאוּ חֵן בְּעֵינָיו. קָרָא לִשְׁלֹשֶׁת הָאֻמָּנִים הָרִאשׁוֹנִים, וְהֶעֱנִיק לָהֶם מַתָּנוֹת נִכְבָּדוֹת כְּיַד הַמֶּלֶךְ, מִלְּבַד מַשְׂכֹּרֶת שְׁלֵמָה עַל כָּל יְמֵי הַחֹדֶשׁ. אֲבָל לֹא נָתַן לָהֶם אֶת הַמַּשְׂכֹּרֶת בַּיָּד, אֶלָּא תָּלָה אַרְנָקִים שֶׁל זְהוּבִים עַל כָּל כֹּתֶל מִשְּׁלֹשֶׁת הַכְּתָלִים, וְלַאוּמָן הָרְבִיעִי אָמַר: הִנֵּה גַּם עַל הַכֹּתֶל שֶׁלְּךָ, תְּלוּיִים וְעוֹמְדִים דְּמוּת שְׁלֹשָׁה אַרְנָקִי זָהָב, לֵךְ וְקַח אוֹתָם...

הַנִּמְשָׁל בָּרוּר, גַּם בּוֹרֵא עוֹלָם יִשְׁתַּבַּח שְׁמוֹ, מִתְנַהֵג עִם הָאָדָם בְּאוֹתָהּ צָרָה, שֶׁלְּפִי הֶעָמָל וְהַיְגִיעָה שֶׁהִשְׁקִיעָה הָאָדָם כְּדֵי לַעֲשׂוֹת רְצוֹן אָבִינוּ שֶׁבַּשָּׁמַיִם, כָּךְ יְקַבֵּל אֶת שְׂכָרוֹ לֶעָתִיד לָבוֹא.

*

מְסֻפָּר בְּסֵפֶר "קוֹל חוֹצֵב", עַל בָּחוּר אֶחָד שֶּׁהִשְׁתַּתֵּף בִּקְבִיעוּת בְּשִׁעוּר שֶׁהָיָה מוֹסֵר רַבִּי שָׁלוֹם שְׁבַדְרוֹן זַצַ"ל. אוֹתוֹ בָּחוּר הֵחֵל לְהַחֲסִיר כַּמָּה יָמִים מֵהַשִּׁעוּר. רַבִּי שָׁלוֹם הֶחְלִיט שֶׁמִּתַּפְקִידוֹ לְאַתֵּר אֶת הַנַּעַר, וְלַהֲשִׁיבוֹ לְחֵיק הַתּוֹרָה. 

נָקַשׁ הָרַב עַל דֶּלֶת בֵּיתוֹ, וְהַנַּעַר נִרְאָה בַּפֶּתַח. פָּנָה הָרַב לַבָּחוּר וְאָמַר: שָׁלוֹם עָלֶיךָ יַקִּירִי, בַּיָּמִים הָאַחֲרוֹנִים לֹא רָאִינוּ אוֹתְךָ, חָשַׁשְׁנוּ שֶׁמָּא מַשֶּׁהוּ מֵצִיק לְךָ. 

אָמַר הַבָּחוּר: בָּרוּךְ ה' אֵין לִי כְּלוּם, וַאֲנִי מְאֹד אוֹהֵב לִלְמֹד גְּמָרָא, אֶלָּא שֶׁהַשָּׁבוּעַ אַחְסִיר כַּמָּה יָמִים, וּבַשָּׁבוּעַ הַבָּא אָשׁוּב לְסַפְסָל הַלִּמּוּדִים בְּיֶתֶר שְׂאֵת. 

שָׁאַל הָרַב: מַה קָרָה, מִישֶׁהוּ חוֹלֶה בַּמִּשְׁפָּחָה? לֹא, אָמַר הַתַּלְמִיד, חָלִילָה, יֵשׁ לִי סִבָּה צְדָדִית שֶׁמּוֹנַעַת מִמֶּנִּי לְהִשְׁתַּתֵּף בַּשִּׁעוּר, אַךְ כְּמוֹ שֶׁכְּבָר אָמַרְתִּי, אֲנִי מַּבְטִיחַ לְהִשְׁתַּתֵּף בִּשְׁקִידָה מִיַּד עִם סִלּוּק הַטִּרְדָּה. 

שָׁאַל הָרַב: מְעַנְיֵן מַה הִיא הַטִּרְדָּה שֶׁמַּצְלִיחָה לְהַפְרִיעַ לְךָ דַּוְקָא בְּאוֹתָהּ שְׁעַת עֶרֶב מֻקְדֶּמֶת שֶׁל הַשִּׁעוּר. אָמַר הַבָּחוּר: קָשֶׁה לִי לְסַפֵּר, אֲנִי מִתְבַּיֵּשׁ, אֲבָל אֲסַפֵּר אֶת הָאֱמֶת, הַשָּׁבוּעַ מִתְקַיֵּם הַמִּשְׂחָק הַמֶּרְכָּזִי ב"כַּדּוּר רֶגֶל" (מוֹנְדִיאַל), שָׁעוֹת הַמְשַׂחֵק חוֹפְפוֹת לִשְׁעוֹת הַשִּׁעוּר, וַאֲנִי לֹא מְסֻגָּל לְוַתֵּר עַל רְגָעִים אֵלּוּ, בִּגְלַל שֶׁאֲנִי "מָכוּר" לְמִשְׂחֲקֵי כַּדּוּר!

ר' שָׁלוֹם שָׁמַע אֶת הַדְּבָרִים, וְאָמַר: יְדִידִי הַיָּקָר, שָׁמַעְתִּי וְהֵבַנְתִּי, רַק שֶׁמְּעַנְיֵן אוֹתִי מַה סוֹד הָאֹשֶׁר בְּמִשְׂחָק הַכַּדּוּר, הָיִיתִי שָׂמֵחַ מְאֹד לִשְׁמוֹעַ מִקָּרוֹב עַל מַהֲלַךְ הַמִּשְׂחָק. 

הַתַּלְמִיד הֵחֵל לְסַפֵּר בַּהֲנָאָה אִישִׁית, וְכָךְ אָמַר: הַמִשְׂחַק מִתְחַלֵּק לִשְׁתֵּי קְבוּצוֹת, וְאִם נִרְצֶה לְהַגְדִּיר אֶת הַהַצְלָחָה עַל רֶגֶל אַחַת, נֹאמַר שְׁמִי שֶׁמַּבְקִיעַ אֶת הַשַּׁעַר, הוּא הַמְּאֻשָּׁר. זֹאת אוֹמֶרֶת, בְּצִדֵּי הַמִּגְרָשׁ יֵשׁ שַׁעַר רָחַב מֵימַדִּים, וּמִי שֶׁבּוֹעֵט בַּכַּדּוּר וּמַכְנִיסוֹ לָשַׁעַר, הוּא הַמְּנַצֵּחַ. הָרֶגַע שֶׁהַכַּדּוּר נִכְנַס לְשָׁם, הוּא הָרֶגַע שֶׁל הַמִּשְׂחָק. 

רַבִּי שָׁלוֹם הֶעֱמִיד פְּנֵי תָּם כְּמִי שֶׁאֵינוֹ מִבֵּין כְּלָל בְּכַדּוּר, וְשָׁאַל שְׁאֵלָה: מַה הַחָכְמָה הַגְּדוֹלָה לְהַכְנִיס כַּדּוּר לְתוֹךְ הַשַּׁעַר, בֹּא עִמִּי וַאֲנִי אַרְאֶה לְךָ אֵיךְ שֶׁאֲנִי בּוֹעֵט לְתוֹךְ הַשַּׁעַר, עֶשְׂרִים כַּדּוּרִים בִּמְהִירוּת הַבָּזָק...

הַבָּחוּר חִיֵּךְ וְאָמַר: אֶת הָעִקָּר שָׁכָחְתִּי לְסַפֵּר לָרַב. לְיַד הַשַּׁעַר עוֹמֵד שׁוֹמֵר, וְהוּא מִשְׁתַּדֵּל לִמְנוֹעַ אֶת כְּנִיסַת הַכַּדּוּר לָשַׁעַר, וְהַחָכְמָה הִיא לְהִתְגַּבֵּר עָלָיו, וּלְהַכְנִיס אֶת הַכַּדּוּר.

וְאֵיךְ בֶּאֱמֶת מַצְלִיחִים לְהִתְגַּבֵּר עָלָיו, שָׁאַל רַבִּי שָׁלוֹם? אָמַר הַבָּחוּר: זוֹ הַחָכְמָה בַּמִּשְׂחָק, וּמִי שֶׁמַּצְלִיחַ, הוּא הַשָּׂמֵחַ, וְזֶה הַסִּפּוּק הַגָּדוֹל שֶׁל הַמִּשְׂחָק.

אֲנִי רוֹצֶה לְהָבִין, בִּקֵּשׁ ר' שָׁלוֹם, הַשּׁוֹעֵר לֹא הוֹלֵךְ לִישׁוֹן, הוּא נִמְצָא לְיַד הַשַּׁעַר עֶשְׂרִים וְאַרְבַּע שָׁעוֹת בִּימָמָה, אוֹכֵל שָׁם וְיָשֵׁן שָׁם? מַה פִּתְאוֹם, צָחַק הַבָּחוּר, וַדַּאי שֶׁהוּא הוֹלֵךְ לִישׁוֹן, הוּא עוֹמֵד שָׁם רַק בִּשְׁעַת הַמִּשְׂחָק, וְאַחַר כָּךְ הוּא שָׁב לְחַיֵּי הַיּוֹם יוֹם.

אִם כָּךְ, שָׁאַל הָרַב, אָז מַה הַבְּעָיָה, נָבוֹא בַּלַּיְלָה כְּשֶׁהַשּׁוֹמֵר הוֹלֵךְ, וְנַבְקִיע אֶת הַשַּׁעַר לְלֹא שׁוּם בְּעָיָה?! אָמַר לוֹ הַבָּחוּר: דַּוְקָא מִשּׁוּם כָּךְ, דַּוְקָא בִּגְלַל שֶׁהַשּׁוֹמֵר מִסְתַּלֵּק, וְאֵין קֹשִׁי לְהַכְנִיס אֶת הַכַּדּוּר, אֵין זוֹ חָכְמָה לְהַכְנִיס אֶת הַכַּדּוּר, הַחָכְמָה וְהַגְּבוּרָה הִיא רַק בִּשְׁעַת הַקֹּשִׁי. עוֹמְדִים שָׁם בַּמִּגְרָשׁ עוֹד נְעָרִים שֶׁמּוֹנְעִים לְהַכְנִיס אֶת הַכַּדּוּר, וּלְמַעֲשֶׂה כָּל הַקְּבוּצָה מוֹנַעַת מִנַּעֲרֵי הַקְּבוּצָה הַשְּׁנִיָּה לְהַכְנִיס אֶת הַכַּדּוּר.

ר' שָׁלוֹם הִבִּיט בַּבָחוּר וְאָמַר: יִשְׁמְעוּ אוֹזְנֵיךָ מַה שֶׁפִּיךָ מְדַבֵּר, הַאִם לָבֹא לַשִּׁעוּר בְּשָׁבוּעַ הַבָּא זוֹ גְּבוּרָה? אַתָּה הֲרֵי רוֹצֶה לִלְמֹד, וּבַשָּׁבוּעַ הַבָּא אֵין לְךָ שׁוּם מְנִיעָה לָבוֹא לַשִּׁעוּר, אִם כֵּן, הַחָכְמָה הִיא לֹא גְּדוֹלָה בִּמְיֻחָד.

הַחָכְמָה הַגְּדוֹלָה הִיא - בְּשָׁעָה שֶׁיֵּשׁ מַפְרִיעַ שֶׁעוֹמֵד בְּשַׁעֲרֵי בֵּית הַמִּדְרָשׁ וּמוֹנֵעַ אֶת הַכְּנִיסָה, בְּשָׁעָה זוֹ נְקוּדַת הָאֹשֶׁר הִיא לְהַבְקִיעַ אֶת הַשַּׁעַר, וְלָבוֹא לַשִּׁעוּר דַּוְקָא כְּשֶׁקָּשֶׁה, וּלְפוּם צַעֲרָא אַגְרָא.

**INDEX_WRITE=<BR><HR><BR>
^ פֶּרֶק ו
**INDEX_WRITE=<p>
# מִשְׁנָה א

{רַבִּי מֵאִיר אוֹמֵר כָּל הָעוֹסֵק בַּתּוֹרָה לִשְׁמָהּ, זוֹכֶה לִדְבָרִים הַרְבֵּה, וְלֹא עוֹד אֶלָּא שֶׁכָּל הָעוֹלָם כֻּלּוֹ כְּדַאי הוּא לוֹ, נִקְרָא רֵעַ, אָהוּב, אוֹהֵב אֶת הַמָּקוֹם, אוֹהֵב אֶת הַבְּרִיּוֹת, מְשַׂמֵּחַ אֶת הַמָּקוֹם, מְשַׂמֵּחַ אֶת הַבְּרִיּוֹת, וּמַלְבַּשְׁתּוֹ עֲנָוָה וְיִרְאָה, וּמַכְשַׁרְתּוֹ לִהְיוֹת צַדִּיק חָסִיד יָשָׁר וְנֶאֱמָן, וּמְרַחַקְתּוֹ מִן הַחֵטְא, וּמְקָרַבְתּוֹ לִידֵי זְכוּת, ונֶהֱנִין מִמֶּנּוּ עֵצָה וְתוּשִׁיָּה בִּינָה וּגְבוּרָה, שֶׁנֶּאֱמַר (מִשְׁלֵי ח) לִי עֵצָה וְתוּשִׁיָּה אֲנִי בִּינָה לִי גְּבוּרָה, וְנוֹתֶנֶת לוֹ מַלְכוּת וּמֶמְשָׁלָה וְחִקּוּר דִּין, וּמְגַלִּין לוֹ רָזֵי תּוֹרָה, וְנַעֲשֶׂה כְּמַעְיָן הַמִּתְגַּבֵּר וּכְנָהָר שֶׁאֵינוֹ פּוֹסֵק, וְהוֶֹה צָנוּעַ וְאֶרֶךְ רוּחַ, וּמוֹחֵל עַל עֶלְבּוֹנוֹ, וּמְגַדַּלְתּוֹ וּמְרוֹמַמְתּוֹ עַל כָּל הַמַּעֲשִׂים: }

@ תּוֹרָה לִשְׁמָהּ

הַגָּאוֹן ר' יִצְחָק מֵאִיר הָאַדְמוֹ"ר הָרִאשׁוֹן שֶׁל חֲסִידוּת "גּוּר", עָבַד בִּזְמַנּוֹ כְּעֶשֶׂר שָׁנִים, וְחִבֵּר חִבּוּר נִפְלָא שֶׁבּוֹ מִיְּיַשֵּׁב אֶת כָּל קֻשְׁיוֹת הַ"שִׂפְתֵי כֹּהֵן" בְּחֹשֶׁן מִשְׁפָּט. בְּטֶרֶם מָסַר אֶת הַחִבּוּר לִדְפוּס, הָלַךְ לְרַבּוֹ הָאַדְמוֹ"ר מִקּוֹצְק זַצַ"ל, כְּדֵי לְקַבֵּל אֶת בִּרְכָּתוֹ.

אַךְ הָרַב מִקּוֹצְק שָׁאַל אוֹתוֹ: ר' מֵאִיר, הַאִם בָּטוּחַ אַתָּה בְּעַצְמְךָ שֶׁבִּזְמַן שֶׁעָסַקְתָּ בְּחִבּוּר נִפְלָא זֶה, כָּל כַּוָּנוֹתֵיִךָ הָיוּ לְשֵׁם שָׁמַיִם בְּלִי שׁוּם שֵּׁמֶץ רַעֲיוֹן לְהַרְאוֹת אֶת לַמְדָנוּתְךָ, אוֹ שֶׁמָּא הָיָה בְּאֵיזֶה שֶׁהוּא מָקוֹם שֵּׁמֶץ מַחְשָׁבָה שֶׁאַתָּה אָכֵן מֵבִין יוֹתֵר מֵהַגָּאוֹן הַשִּׂפְתֵי כֹּהֵן? דַּע לְךָ כִּי הַשִּׂפְתֵי כֹּהֵן לָמַד תָּמִיד תּוֹרָה לִשְׁמָהּ! 

רַבִּי יִצְחָק מֵאִיר לֹא הִסֵּס וְלֹא שָׁאַל שְׁאֵלוֹת, לֹא הִתְוַכֵּח וְלֹא מָצָא אַמְתֶלַאוֹת, אֶלָּא יָצָא הַחוּצָה, אָסַף שְׁבָבֵי עֵצִים, הִצִּית מְדוּרָה, וּבֵרֵךְ "אֲשֶׁר קִדְּשָׁנוּ לִשְׁמוֹעַ בְּקוֹל חֲכָמִים", וְהִשְׁלִיךְ אֶת פְּרִי עָמָל שֶׁל עֶשֶׂר שָׁנִים לְתוֹךְ הַמְּדוּרָה, וְזֹאת לַמְרוֹת שֶׁהָיוּ לוֹ שְׁלֹשָׁה עֶשֶׂר בָּנִים שֶׁמֵּתוּ כֻּלָּם עַל פָּנָיו בְּחַיָּיו, וּבְוַדַּאי הָיוּ לוֹ רְצוֹנוֹת עַזִּים לְהַשְׁאִיר חִבּוּר בָּעוֹלָם.

כְּשֶׁרָאָה זֹאת הָאַדְמוֹ"ר מִקּוֹצְק, בֵּרְכוֹ עַל מַעֲשֵׂהוּ, וְאִחֵל לוֹ שֶׁיְּחַבֵּר חִבּוּרִים שֶׁל חֵדּוּשֵׁי תּוֹרָה לִשְׁמָהּ. וְאָכֵן הִשְׁאִיר הָאַדְמוֹ"ר רַבִּי יִצְחָק מֵאִיר, סְפָרִים שֶׁהֵם לְמוֹפֵת עַד הַיּוֹם הַזֶּה הַיְּדוּעִים בְּשֵׁם "חִדּוּשֵׁי הָרִי"מ".

@ וּמוֹחֵל עַל עֶלְבּוֹנוֹ

מְסֻפָּר עַל רַב אֶחָד, שֶׁהִתְאוֹנֵן בִּמְרִירוּת לִפְנֵי הָאַדְמוֹ"ר רַבִּי יוֹאֵל מִסַטְמֵר זַצַ"ל, עַל אֲשֶׁר יוֹשְׁבֵי קְרָנוֹת פּוֹחֲזִים וְרֵיקִים, שׁוֹפְכִים אֶת דָּמוֹ, וּמְבַזִּים וּמַלְבִּינִים פָּנָיו בָּרַבִּים. 

אָמַר לוֹ הָרַב: בְּמַסֶּכֶת אֲבוֹת שָׁנִינוּ, רַבִּי מֵאִיר אוֹמֵר, כָּל הָעוֹסֵק בַּתּוֹרָה לִשְׁמָהּ זוֹכֶה לִדְבָרִים הַרְבֵּה, וְלֹא עוֹד אֶלָּא שֶׁכָּל הָעוֹלָם כֻּלּוֹ כְּדַאי הוּא לוֹ וְכוּ', וְעוֹד מַפְלִיגָה הַמִּשְׁנָה בְּמַעֲלוֹתָיו שֶׁל אוֹתוֹ אָדָם. 

וְהִנֵּה מַה הִיא הַמַּעֲלָה הָאַחֲרוֹנָה וְהָעֶלְיוֹנָה בְּיוֹתֵר - "וּמוֹחֵל עַל עֶלְבּוֹנוֹ", זֹאת אוֹמֶרֶת, כִּי אַחֲרֵי כִּכְלוֹת הַכֹּל, אַחֲרֵי שֶׁהִגִּיעַ אוֹתוֹ אָדָם לִהְיוֹת מַעְיַן הַמִּתְגַּבֵּר וְלַמַּלְכוּת וּמֶמְשָׁלָה, ונֶהֱנִין מִמֶּנּוּ עֵצָה וְתֻשִׁיָּה הוֹרָאָה וְהַנְהָגָה, עִם כָּל זֹאת, אָדָם מְאֻשָּׁר כָּזֶה צָרִיךְ לִהְיוֹת מוּכָן לְקַבֵּל בִּזְיוֹנוֹת וְעֶלְבּוֹנוֹת, לָכֵן הַתַּנָּא רַבִּי מֵאִיר אֵינוֹ מַּבְטִיחַ לוֹ שֶׁלֹּא יַגִּיעוּ אֵלָיו בִּזְיוֹנוֹת, אֶלָּא מַּבְטִיחַ לְמִי שֶׁלּוֹמֵד תּוֹרָה לִשְׁמָהּ, שֶׁיִּהְיֶה "מוֹחֵל עַל עֶלְבּוֹנוֹ", לְלַמְּדֵנוּ כִּי גַּם הַגָּדוֹל בָּעֲנָקִים, עָלוּל לִסְפוֹג עֶלְבּוֹנוֹת מִבְּנֵי אָדָם.

*

נִכְנַס פַּעַם רַב שֶׁל עֲיָרָה מְסֻיֶּמֶת אֶל מָרָן הָרַב שַׁךְ זַצַ"ל, וְתִנָּה לְפָנָיו אֶת מַר לִבּוֹ, וְסִפֵּר לוֹ עַל הַחֵרוּפִים וְגִדּוּפִים שֶׁעוֹשִׂים לוֹ תּוֹשָׁבֵי הָעֲיָרָה, וְעַל מוֹדָעוֹת הַגְּנַאי שֶׁהֻשְׁמַץ בָּהֶם, וְאָמְרוּ לוֹ לַעֲזֹב אֶת הָעֲיָרָה, וְכָל זֶה מֵחֲמַת שֶׁעָשָׂה תַּקָּנוֹת חֲדָשׁוֹת בְּעִנְיְנֵי הַכַּשְׁרוּת שֶׁל הָעִיר. 

אָמַר לוֹ הָרַב שַׁךְ, מַדּוּעַ אַתָּה מִתְפַּעֵל מֵהֶם, אַתָּה לוֹחֵם מִלְחֶמֶת קוֹדֶשׁ, וּבְמִלְחָמָה מְקַבְּלִים גַּם חִצִּים, חַיָּבִים לִהְיוֹת גִּבּוֹרִים עַל כָּל הַמִּלְחָמוֹת הָאֵלֶּה, וְעוֹד תִּזְכֶּה בִּשְׂכַר נִצְחִי עָצוּם וְרַב.

לְאַחַר הִרְהוּר קָצַר, קָם הָרַב שַׁךְ מִמְּקוֹמוֹ, נָטַל אֶת יָדָיו, וְאָמַר: בּוֹא עִמִּי. הוּא הוֹבִילוֹ אֶל אֲרוֹן הַסְּפָרִים שֶׁהָיָה בַּחֶדֶר הַשֵּׁנִי, הִתְכּוֹפֵף מְעַט, וּפָתַח אֶת אַחַת הַמְּגֵרוֹת. עַשְׂרוֹת מוֹדָעוֹת הָיוּ מֻנָּחוֹת שָׁם זוֹ עַל גַּבֵּי זוֹ. רָאָה, הִנֵּה כָּאן מֻנָּחִים כָּל מוֹדָעוֹת הַגְּנַאי ("פֶּשְׁקֶוִילִים") שֶׁכָּתְבוּ עָלַי, אוֹסֵף אֲנִי מוֹדָעוֹת אֵלּוּ אַחַת לְאַחַת, וְשׁוֹמְרָן כָּאן בַּמְּגֵרָה הַזֹּאת. 

שָׁאַל אוֹתוֹ רַב הָעֲיָרָה: לְשֵׁם מַה שׁוֹמֵר אוֹתָן הָרַב, וְכִי לֹא הָיָה רָאוּי לְקוֹרְעָן לִגְזָרִים? 

הֵשִׁיב הָרַב שַׁךְ בְּחִיּוּךְ: יֵשׁ רַבָּנִים שֶׁחִבְּרוּ סְפָרִים, וּבִקְשׁוּ בְּצַוַאָתָם שֶׁלְּאַחַר פְּטִירָתָם יַנִּיחוּ בִּשְׁעַת הַלְּוָיָה אֶת סִפְרֵיהֶם עַל מִטָּתָם, כִּי הַסְּפָרִים עֲלֵיהֶם עָמְלוּ, וַדַּאי יְכוֹלִים לְהָגֵן עֲלֵיהֶם. אֲנִי אֵינֶנִּי מְבַקֵּשׁ שֶׁיַּנִּיחוּ אֶת סִפְרִי עַל מִטָּתִי, אִם הָיִיתִי מְבַקֵּשׁ מַשֶּׁהוּ, הָיִיתִי מְבַקֵּשׁ שֶׁיַּנִּיחוּ אֶת כָּל הַמּוֹדָעוֹת הַלָּלוּ עַל גַּבֵּי מִטָּתִי, בָּטוּחַ אֲנִי שֶׁמּוֹדָעוֹת אֵלּוּ בָּהֶן יָרוּ עָלַי חִצִּים, בָּהֶן רְדָפוּנִי וּבִיְּשׁוּנִי עַל עָמְדִי בְּתַקִּיפוּת בְּמִלְחֶמֶת הַקֹּדֶשׁ, הֵן תִּהְיֶינָה לִי לְמָגֵן לְמַחֲסֶה לָעוֹלָם הַבָּא...
**INDEX_WRITE=<p>
# מִשְׁנָה ב

{אָמַר רַבִּי יְהוֹשֻׁעַ בֶּן לֵוִי, בְּכָל יוֹם וָיוֹם בַּת קוֹל יוֹצֵאת מֵהַר חוֹרֵב וּמַכְרֶזֶת וְאוֹמֶרֶת אוֹי לָהֶם לַבְּרִיּוֹת מֵעֶלְבּוֹנָהּ שֶׁל תּוֹרָה שֶׁכָּל מִי שֶׁאֵינוֹ עוֹסֵק בַּתּוֹרָה נִקְרָא נָזוּף, שֶׁנֶּאֱמַר (שָׁם יא) נֶזֶם זָהָב בְּאַף חֲזִיר אִשָּׁה יָפָה וְסָרַת טָעַם, וְאוֹמֵר (שְׁמוֹת לב), וְהַלֻּחֹת מַעֲשֵׂה אֱלֹהִים הֵמָּה וְהַמִּכְתָּב מִכְתַּב אֱלֹהִים הוּא חָרוּת עַל הַלֻּחֹת, אַל תִּקְרָא חָרוּת אֶלָּא חֵרוּת, שֶׁאֵין לְךָ בֶּן חוֹרִין אֶלָּא מִי שֶׁעוֹסֵק בְּתַלְמוּד תּוֹרָה, וְכָל מִי שֶׁעוֹסֵק בְּתַלְמוּד תּוֹרָה הֲרֵי זֶה מִתְעַלֶּה, שֶׁנֶּאֱמַר (בַּמִּדְבָּר כא) וּמִמַּתָּנָה נַחֲלִיאֵל וּמִנַּחֲלִיאֵל בָּמוֹת: }

לֹא נֹאמַר 'אוֹי לָהּ לַתּוֹרָה', אֶלָּא 'אוֹי לָהֶם לַבְּרִיּוֹת', הַתּוֹרָה אֵינָהּ מִתְמַעֶטֶת וְאֵינָהּ נִפְגֶּמֶת וְאֵינָהּ נִזּוֹקָה, בֵּין אִם לוֹמְדִים בָּהּ וּבֵין אִם לֹא לוֹמְדִים, הַתּוֹרָה הִיא הַשְּׁלֵמוּת, הִיא הָאֱמֶת הַנִּצְחִית הַבִּלְתִּי מִשְׁתַּנֵּית, אֲבָל אוֹי לָהֶם לַבְּרִיּוֹת, מִפְּנֵי שֶׁעֶלְבּוֹן הַתּוֹרָה מַשְׁפִּיעַ אַךְ וְרַק עֲלֵיהֶם לְרָעָה, אֲבָל כָּבוֹד הַתּוֹרָה בִּמְקוֹמוֹ עוֹמֵד.

הֶחָסִיד יַעֲבֵ"ץ, מַמְשִׁיל זֹאת לְאָדָם שֶׁהַמֶּלֶךְ הָיָה אוֹהֲבוֹ, וְעַל כֵּן הֶחְלִיט לְהַעֲנִיק לוֹ שַׁי. הוּא נָתַן לוֹ פֶּרֶק זְמַן קָצוּב שֶׁל שְׁעָתַיִם בּוֹ הוּא יָכוֹל לְהִכָּנֵס לְאוֹצַר הַמֶּלֶךְ, וְלָקַחַת דִּינְרֵי זָהָב כְּכָל שֶׁיַּסְפִּיק. אוּלָם אוֹתוֹ אָדָם בִּמְקוֹם לְנַצֵּל אֶת אוֹתָן שָׁעוֹת יְקָרוֹת, זָנַח אֶת הַדִּינָרִים בְּפִנָּתָם, וּפָנָה לְעִסּוּקִים אֲחֵרִים, אָכַל, שָׁתָה, וְיָשָׁן.

הַאִם נִתַּן לוֹמַר כִּי הַדִּינָרִים "נֶעֱלְבוּ", הַאִם עֶרְכָּם יָרַד בְּעֵינֵי הָעוֹלָם? בְּוַדַּאי שֶׁלֹּא! הַדָּבָר הַיָּחִיד שֶׁקָּרָה הוּא - שֶׁהָאִישׁ הַלָּזֶה הוֹכִיחַ בְּמַעֲשָׂיו, כִּי הוּא שׁוֹטֶה מֻפְלָג, וְאֵינוֹ מִבֵּין עֶרְכָּם שֶׁל דִּינָרִים, וּמַעֲשֵׂהוּ מְעוֹרֵר לַעַג וְקֶלֶס בְּעֵינֵי כֻּלָּם.

כָּךְ הוּא מַצָּבוֹ שֶׁל הָאִישׁ שֶׁאֵינוֹ מְנַצֵּל אֶת פֶּרֶק הַזְּמַן שֶׁנִּקְצַב לוֹ בָּעוֹלָם הַזֶּה, כְּדֵי "לֶאֱסוֹף" דִּבְרֵי תּוֹרָה כְּכָל שֶׁבִּיכָלְתּוֹ, אֶלָּא מְבַזְבֵּז אֶת זְמַנּוֹ בְּעִסּוּקִים טְפֵלִים, בְּמַעֲשָׂיו הוּא מוֹכִיחַ אֶת קוֹצֵר דַּעְתּוֹ, וְאֶת אִי רְצוֹנוֹ לְהַשִּׂיג אֶת לִמּוּד הַתּוֹרָה, אֲשֶׁר מִכָּל סְחוֹרָה יְקָרָה.

~ הַצָּרוֹת בָּאוֹת מֵעֶלְבּוֹנָהּ שֶׁל תּוֹרָה

כָּתַב רַבֵּנוּ יִצְחָק אַבַּרְבָּנֵאל: "אוֹי לָהֶם לַבְּרִיּוֹת מֵעֶלְבּוֹנָהּ שֶׁל תּוֹרָה", כַּוָונַת הַדְּבָרִים הִיא - שֶׁהַאוֹי וְהָרָעוֹת כֻּלָּם שֶׁיָּבוֹאוּ עַל הַבְּרִיּוֹת (ב"מ), יִמָּשֵׁךְ עֲלֵיהֶם מֵעֶלְבּוֹנָהּ שֶׁל תּוֹרָה, כְּלוֹמַר, בִּגְלַל הָעֶלְבּוֹן שֶׁמַּעֲלִיבִים אֶת הַתּוֹרָה, שֶׁכַּאֲשֶׁר מַנִּיחִים אוֹתָהּ מְקֻפֶּלֶת בְּזָוִית הַבַּיִת כִּכְלִי שֶּׁאֵין בּוֹ חֵפֶץ, וְאֵין אָדָם עוֹסֵק בָּהּ, הוּא עֶלְבּוֹן גָּדוֹל לַתּוֹרָה, וְזֶה הַסִּבָּה הָרִאשׁוֹנָה לַצָּרוֹת יִשְׂרָאֵל וְרָעוֹתֵיהֶם! 

*

סִפֵּר עַל רַבִּי רְפָאֵל מִבְּרַשִׁיד: מַעֲשֵׂה בִּשְׁנֵי אַחִים שֶׁאֶחָד מֵהֶם הָיָה עָשִׁיר וְהַשֵּׁנִי עָנִי, וְהָיוּ אוֹהֲבִים זֶה לָזֶה. הֶעָשִׁיר הָיָה תּוֹמֵךְ מִכַּסְפּוֹ בְּאָחִיו הֶעָנִי שֶׁיָּשַׁב כָּל יָמָיו וְעָסַק בַּתּוֹרָה. 

וְהִנֵּה הָאֶחָד הַיָּמִים כְּשֶׁבָּא הֶעָנִי לְקַבֵּל אֶת תְּמִיכָתוֹ שֶׁל אָחִיו, אָמַר לוֹ הֶעָשִׁיר: לֹא טוֹב הַדָּבָר שֶׁאַתָּה זָקוּק לָבוֹא אֵלַי כָּל הַזְּמַן כְּדֵי לְקַבֵּל נְדָבָה, מִפְּנֵי שֶׁאַתָּה נִשְׁאַר עָנִי כְּבַתְּחִלָּה, הַצָּעָתִי הִיא לָתֶת בְּיָדְךָ הַפַּעַם סְכוּם נִכְבָּד שֶׁתּוּכַל לִסְחוֹר בּוֹ, אוּלַי יַעַזְרֶךָ הַשֵּׁם וְלֹא תִּצְטָרֵךְ עוֹד לְמַתָּנוֹת.

עָמַד הֶאָח וְהֶעֱנִיק לֶעָנִי מָמוֹן רַב, וְהֶעָנִי הֵחֵל לִסְחוֹר בַּמָּעוֹת וְעָשָׂה חָיִל, עַד שֶׁתּוֹךְ זְמַן קָצַר הִתְעַשֵּׁר עֹשֶׁר גָּדוֹל מְאֹד.

לְיַמִּים בִּקֵּר הָאָח הֶעָשִׁיר אֶת הָאָח הֶעָנִי, וְרָאָה שֶׁנִּתְעַשֵּׁר, וְנִתְמַלֵּא לִבּוֹ שִׂמְחָה כִּי טוֹב יָעַץ לְאָחִיו בִּשְׁעָתוֹ. וְאָז שָׁאַל אֶת אָחִיו: הַעוֹד אַתָּה שׁוֹקֵד כְּבַתְּחִלָּה עַל דַּלְתוֹת הַתּוֹרָה?

הֵשִׁיבוּ הֶאָח בְּנִימָה שֶׁל לִגְלוּג: הֵי, אִלְמָלֵי אֲנִי מַמְשִׁיךְ בַּלִּמּוּדִים, הֲרֵי לְעוֹלָם לֹא הָיִיתִי מַגִּיעַ אֶל הָעֹשֶׁר, כִּי מִי שֶׁלּוֹמֵד תּוֹרָה, לֹא יָכוֹל לְהַגִּיעַ לְמַה שֶׁהִגַּעְתִּי! 

וַיְהִי כְּהוֹצִיאוֹ מִפִּיו אֶת הַדְּבָרִים הָאֵלֶּה, מִיַּד נִתְקַף בְּשֶׁטֶף דָּם קָשֶׁה וּבָא לִידֵי סַכָּנָה, עַד שֶׁהִזְעִיקוּ רוֹפְאִים מֻמְחִים לְהַצִּילוֹ, אַךְ כָּל תַחְבּוּלוֹתֵיהֶם לֹא הוֹעִילוּ מְאוּמָה. שָׁעוֹת אֲרֻכּוֹת הָיָה מוּטָל הֶעָנִי שֶׁהִתְעַשֵּׁר עַל מִטָּתוֹ, וְקִילוּח הַדָּם לֹא פָּסַק, עַד שֶׁהִרְגִּישׁ כִּי קִצּוֹ קָרַב. וְאָז פָּקַּח אֶת עֵינָיו וְאָמַר לַאֲנָשִׁים שֶׁעָמְדוּ סְבִיבוֹ: אַל תִּטְרְחוּ בִּרְפוּאָתִי, מִפְּנֵי שֶׁלֹּא תּוֹעִילוּ מְאוּמָה, כִּי שָׁמַעְתִּי אֶת הַתּוֹרָה הַקְּדוֹשָׁה אוֹמֶרֶת: כֵּיוָן שֶׁהֶעֱלַבְתָּ אוֹתִי, בְּאָמְרֶךָ שֶׁהַלִּמּוּד מוֹנֵעַ אֶת הָאָדָם מֵהָעֹשֶׁר, לְפִיכָךְ לֹא תּוֹסִיף לִחְיוֹת. וְכַעֲבֹר רְגָעִים אֲחָדִים שָׁבַק חַיִּים.

כְּשֶׁסִּפֵּר זֹאת רַבִּי רְפָאֵל, הוֹסִיף לוֹמַר, שֶׁאִלּוּ הָיָה אוֹתוֹ הָאִישׁ מִצְטַעֵר עַל כָּךְ שֶּׁאֵין בְּאֶפְשָׁרוּתוֹ לִלְמּוֹד תּוֹרָה כְּבַתְּחִלָּה מִפְּנֵי עֹל הַפַּרְנָסָה, לֹא הָיָה נֶעֱנַשׁ עוֹנֶשׁ כָּזֶה חָמוּר, אֲבָל בִּגְלַל שֶׁלֹּא הִבִּיע צַעַר וּכְאֵב עַל כָּךְ שֶׁאֵינוֹ לוֹמֵד תּוֹרָה, הֲרֵי הוּא הֶעֱלִיב אֶת הַתּוֹרָה. 

~ מַהוּ עֶלְבּוֹנָהּ שֶׁל תּוֹרָה

הִתְבַּטֵּא הַגָּאוֹן רַבִּי אַהֲרֹן יְהוּדָה לֵיְבּ שְׁטֵינְמַן שְׁלִיטָ"א: הִנֵּה בִּזְמַנֵּינוּ כָּל אֶחָד יוֹדֵעַ שֶׁאִם בְּכָל הַמִּצְוֹת יֵשׁ הִתְרַשְּׁלוּת, הֲרֵי לִמּוּד תּוֹרָה זֶה הַדָּבָר שֶׁהֲכִי קַל לָאָדָם לְהִתְרַשֵּׁל, וַאֲנִי יוֹדֵעַ מִקְרִים כְּמוֹ לְמָשָׁל, אִם אֶחָד רוֹצֶה לָלֶכֶת לַעֲבוֹד בַּחֲנוּת אוֹ בִּפְקִידוּת וְכַדּוֹמֶה, וּבֵינְתַיִם יִקְרְאוּ לוֹ לָבוֹא לְהַשְׁלִים מִנְיָן בְּבֵית הָאֵבֶל, יֹאמַר שֶׁהוּא לֹא יָכוֹל, כִּי הוּא צָרִיךְ לָלֶכֶת לַעֲבוֹד, וְיָבִינוּ אֶת זֶה.

אֲבָל אִם אַחֵר לוֹמֵד, חוֹשְׁבִים כִּי בְּוַדַּאי שֶׁהוּא צָרִיךְ לָלֶכֶת לְהַשְׁלִים מִנְיָן, וְאִם לֹא יֵלֵךְ, יִתְפַּלְּאוּ - מַה זֶה? הַאִם הוּא לֹא יָכוֹל לְהַשְׁלִים מִנְיָן בְּבֵית הָאֵבֶל? וַאֲפִילּוּ שֶּׁבֵּינְתַיִם עַל יְדֵי זֶה שֶׁיַּשְׁלִים לָהֶם מִנְיָן יְבַטֵּל תּוֹרָה, בְּכָל זֹאת בְּנֵי אָדָם חוֹשְׁבִים שֶּׁאֵין דָּבָר, כִּי תּוֹרָה אֶפְשָׁר לְבַטֵּל אֲפִילּוּ בִּשְׁבִיל דָּבָר הֲכִי קָטָן.

וְזֶהוּ מַה שֶׁחֲכָמֵינוּ אוֹמְרִים: "אוֹי לָהֶם לַבְּרִיּוֹת מֵעֶלְבּוֹנָהּ שֶׁל תּוֹרָה", מַה שֶׁתּוֹרָה זֶה הַדָּבָר הַקַּל בְּיוֹתֵר לְבַטֵּל, וּבִשְׁבִיל דָּבָר הֲכִי קָטָן אֶפְשָׁר לְבַטֵּל תּוֹרָה, אֲבָל שְׁאָר דְּבָרִים לֹא מְבַטְּלִים, זֶה עַצְמוֹ עֶלְבּוֹן לַתּוֹרָה שֶּׁאֵין כָּמוֹהוּ.

~ עָזְבוּ מְקוֹר מַיִם חַיִּים

מְסֻפָּר עַל דִיזֶנְגוֹף [רֹאשׁ עִירִיַּת תֵּל אָבִיב הָרִאשׁוֹן], שֶׁהָלַךְ לְבַקֵּר אֵצֶל הַבֶּדְוִים יוֹשְׁבֵי הָאֹהָלִים. לְאַחַר שֶּׁסִּיֵּם אֶת הַבִּקּוּר הֶעֱנִיקוּ לוֹ בְּמַתָּנָה "נַרְגִילַה" וּבִקְשׁוּ גַּם כֵּן לָבוֹא אֵלָיו וּלְבַקְּרוֹ בִּקּוּר גּוֹמְלִין. 

כְּשֶׁהִגִּיעוּ, רָאוּ דְּבַר פֶּלֶא, הָיָה זֶה "בֶּרֶז" שֶׁמִּמֶּנּוּ יוֹצֵא מַיִם, וְהֵם הִתְפַּעֲלוּ מֵאֹד כֵּיצַד יוֹצֵא מֵהַבֶּרֶז הַזֶּה מַיִם, כְּמוֹ שֶׁהוֹצִיא מֹשֶׁה רַבֵּנוּ מַיִם מֵהַסֶּלַע... 

לְאַחַר שֶׁסִּיְּמוּ אֶת הַבִּקּוּר, בִּקְּשׁוּ שֶׁיִּתֵּן לָהֶם גַּם כֵּן מַתָּנָה כְּמוֹ שֶׁהֵם הֶעֱנִיקוּ לוֹ. שָׁאַל אוֹתָם: מַה תִּרְצוּ? אֶת הַבֶּרֶז, אָמְרוּ הַבֶּדְוִים. נִגַּשׁ רֹאשׁ הָעִיר לַמַּחְסָן, וְהֵבִיא מִשָּׁם בֶּרֶז חָדָשׁ. 

כְּשֶׁחָזְרוּ הַבֶּדְוִים לִמְקוֹמָם, אָסַף רֹאשׁ הַשֵּׁבֶט אֶת כָּל בְּנֵי שִׁבְטוֹ, וְעָרַךְ מְסִבָּה גְּדוֹלָה - "חַג הַבֶּרֶז". בְּאֶמְצַע הַמְּסִבָּה הָבִיאוּ מַקֵּל, וְתָקְעוֹ אוֹתוֹ בָּאֲדָמָה, וְתָלוּ עָלָיו אֶת 'הַבֶּרֶז'. רֹאשׁ הַשֵּׁבֶט הִתְכַּבֵּד בִּפְתִיחַת הַבֶּרֶז, אַךְ בְּפָתְחוֹ אֶת הַבֶּרֶז, לֹא יָצָא אֲפִילּוּ טִפַּת מַיִם אַחַת. 

אָמַר אֶחָד מֵהַזְּקֵנִים הַמְּכֻבָּדִים: נִרְאָה שֶׁרִמּוּ אוֹתָנוּ כָּאן, אֲנַחְנוּ בִּקַּשְׁנוּ אֶת הַבֶּרֶז שֶׁבַּמִּטְבָּח, וְהוּא נָתַן לָנוּ בֶּרֶז אַחַר שֶׁלֹּא מוֹצִיא מַיִם...

שָׁבוּ הַבֶּדְוִים לְרֹאשׁ הָעִיר, וְאָמְרוּ לוֹ: לֹא נָתַתָּ לָנוּ אֶת הַבֶּרֶז שֶׁבִּקַּשְׁנוּ, אֲנַחְנוּ מְבַקְּשִׁים אֶת הַבֶּרֶז שֶׁבַּמִּטְבָּח. כְּדֵי לֹא לְהִסְתַּבֵּךְ בְּצָרוֹת עִם הַבֶּדְוִים, בִּקֵּשׁ רֹאשׁ הָעִיר שֶׁיִּפְרְקוּ אֶת הַבֶּרֶז מֵהַמִּטְבָּח, וַיִּתְנוּ אוֹתוֹ לָהֶם. 

בְּשׁוּבָם, עַרְכוּ שׁוּב מְסִבָּה גְּדוֹלָה, אַךְ גַּם הַפַּעַם לֹא יָצָאוּ מַיִם. מֶאוּכְזַבִים שָׁבוּ לְרֹאשׁ הָעִיר כְּדֵי שֶׁיַּסְבִּיר לָהֶם אֶת פֶּשֶׁר הַדָּבָר, מַדּוּעַ לֹא יוֹצְאִים מַיִם מֵהַבֶּרֶז? הִסְבִּיר לָהֶם רֹאשׁ הָעִיר: וְכִי הַבֶּרֶז הוּא שֶּׁמּוֹצִיא מַיִם, הֲרֵי יֶשְׁנָם צִינוֹרוֹת הַמוּטְמַנִים בְּתוֹךְ הַקִּיר, וּמִשָּׁם הֵם מְחֻבָּרִים עַד לְחֶבְרַת "מְקוֹרוֹת", שָׁם שׁוֹאֲבִים מַיִם מֵהַכִּנֶּרֶת, וְהַבֶּרֶז אֵינוֹ אֶלָּא כְּלִי שֶׁדָּרְכוּ עוֹבְרִים הַמַּיִם. 

יֶשְׁנָם אֲנָשִׁים, הַמְחַפְּשִׂים אֶת טָעַם הַחַיִּים בְּכָל מִינֵי 'בְּרָזִים' לְמִינֵיהֶם, אַךְ אֵינָם יוֹדְעִים שֶׁהֵם עוֹזְבִים מְקוֹר מַיִם חַיִּים, וְחוֹצְבִים בּוֹרוֹת נִשְׁבָּרִים אֲשֶׁר לֹא יָכִילוּ הַמַּיִם. הַבֶּרֶז הָאֲמִתִּי שֶׁמִּמֶּנּוּ יוֹצְאִים הַמַּיִם, הוּא - הַתּוֹרָה הַקְּדוֹשָׁה אֲשֶׁר הִיא מְקוֹר מַיִם חַיִּים וְנוֹזְלִים, וּמִי שֶׁדָּבֵק בָּהּ, מַרְוִיחַ.
**INDEX_WRITE=<p>
# מִשְׁנָה ג

{הַלּוֹמֵד מֵחֲבֵרוֹ פֶּרֶק אֶחָד אוֹ הֲלָכָה אֶחָת אוֹ פָּסוּק אֶחָד אוֹ דִּבּוּר אֶחָד אוֹ אֲפִילּוּ אוֹת אֶחָת, צָרִיךְ לִנְהֹג בּוֹ כָּבוֹד, שֶׁכֵּן מָצִינוּ בְּדָוִד מֶלֶךְ יִשְׂרָאֵל, שֶׁלֹּא לָמַד מֵאֲחִיתוֹפֶל אֶלָּא שְׁנֵי דְּבָרִים בִּלְבָד, קְרָאוֹ רַבּוֹ אַלּוּפוֹ וּמְיֻדָּעוֹ, שֶׁנֶּאֱמַר (תהילים נה), וְאַתָּה אֱנוֹשׁ כְּעֶרְכִּי אַלּוּפִי וּמְיֻדָּעִי, וַהֲלֹא דְּבָרִים קַל וָחוֹמֶר, וּמַה דָּוִד מֶלֶךְ יִשְׂרָאֵל שֶׁלֹּא לָמַד מֵאֲחִיתוֹפֶל אֶלָּא שְׁנֵי דְּבָרִים בִּלְבָד קְרָאוֹ רַבּוֹ אַלּוּפוֹ וּמְיֻדָּעוֹ, הַלּוֹמֵד מֵחֲבֵרוֹ פֶּרֶק אֶחָד אוֹ הֲלָכָה אֶחָת אוֹ פָּסוּק אֶחָד אוֹ דִּבּוּר אֶחָד אוֹ אֲפִילּוּ אוֹת אֶחָת עַל אַחַת כַּמָּה וְכַמָּה שֶׁצָּרִיךְ לִנְהֹג בּוֹ כָּבוֹד, }

שְׁנֵי הַדְּבָרִים שֶׁלָּמַד דָּוִד הַמֶּלֶךְ מֵאֲחִיתֹפֶל, מוּבָא בְּחֲז''ל: לְפִי שֶׁמְּצָאוֹ אֲחִיתֹפֶל לְדָוִד שֶׁהָיָה יוֹשֵׁב וְעוֹסֵק יְחִידִי בַּתּוֹרָה, אָמַר לוֹ: לָמָּה אַתָּה עוֹסֵק בַּתּוֹרָה יְחִידִי, וַהֲלֹא כְּבָר נֶאֱמַר "חֶרֶב אֶל הַבַּדִּים וְנוֹאֲלוּ". שׁוּב פַּעַם אַחֶרֶת מְצָאוֹ שֶׁהָיָה נִכְנַס לְבֵית הַמִּדְרָשׁ בְּקוֹמָה זְקוּפָה, אָמַר לוֹ: וַהֲלֹא כְּבָר נֶאֱמַר שֶׁצָּרִיךְ לוֹ לְאָדָם לִכָּנֵס שָׁם בְּמוֹרָא, כְּדֵי שֶׁתְּהֵא אֵימַת שָׁמַיִם עָלָיו. הֲרֵי לְפָנֵינוּ, שֶׁבִּשְׁבִיל שְׁנֵי דְּבָרִים שֶׁאֵינָם נִרְאִים לְעֵינֵינוּ כְּחִדּוּשִׁים גְּדוֹלִים, דַּי הָיָה לְדָוִד הַמֶּלֶךְ לִקְרוֹתוֹ עַל כָּךְ "רַבִּי אַלּוּפֵי וּמְיֻדָּעִי", כָּךְ הָיְתָה הַעֲרָכָתָם שֶׁל גְּדוֹלֵי הָאֻמָּה לְכָל חִדּוּשׁ תּוֹרָה שֶּׁלִּמְּדוֹ.
**INDEX_WRITE=<p>
# מִשְׁנָה ד
 
{כַּךְ הִיא דַּרְכָּהּ שֶׁל תּוֹרָה, פַּת בַּמֶּלַח תֹּאכֵל וּמַיִם בַּמְּשׂוּרָה תִּשְׁתֶּה וְעַל הָאָרֶץ תִּישַׁן וְחַיֵּי צַעַר תִּחְיֶה וּבַתּוֹרָה אַתָּה עָמֵל, אִם אַתָּה עֹשֶׂה כֵּן, (תְּהִלִּים קכח) אַשְׁרֶיךָ וְטוֹב לָךְ. אַשְׁרֶיךָ בָּעוֹלָם הַזֶּה וְטוֹב לָךְ לָעוֹלָם הַבָּא: }

~ כֵּיצַד לָמַד רַבִּי עֲקִיבָא תּוֹרָה

יָדוּעַ וּמְפֻרְסֶמֶת הַשְּׁאֵלָה, כֵּיצַד אוֹמֵר הַתַּנָּא "וְחַיֵּי צַעַר תִּחְיֶה וְכוּ' וְאִם אַתָּה עוֹשֶׂה כָּךְ, אַשְׁרֶיךָ בָּעוֹלָם הַזֶּה", וְכִי אֵיזֶה אֹשֶׁר יֵשׁ לָאָדָם בָּעוֹלָם הַזֶּה, אִם הוּא חַי חַיִּים שֶׁל צַעַר כָּאֵלֶּה.

וְאֶפְשָׁר לְבָאֵר, שֶּׁהַתַּנָּא אוֹמֵר שֶׁכָּךְ הִיא דָּרְכָה שֶׁל תּוֹרָה, כְּלוֹמַר הַדֶּרֶךְ לְהַגִּיעַ לַתּוֹרָה שֶׁהִיא הַנּוֹתֵן אֹשֶׁר וְעֹשֶׁר, זֶה עַל יְדֵי שֶׁעוֹבְרִים קְשָׁיִים וְחַיֵּי צַעַר בִּתְחִלָּה, אֲבָל לְאַחַר שֶׁכְּבָר עָבַר אֶת הַדֶּרֶךְ הַקָּשָׁה, וְזָכָה לִקְנוֹת אֶת הַתּוֹרָה הַקְּדוֹשָׁה, הֲרֵי הִיא תַּעֲנִיק לוֹ אֶת הָאוֹר הָאֲמִתִּי בָּעוֹלָם הַזֶּה, וְאֶת הַטּוֹב הַנִּצְחִי בָּעוֹלָם הַבָּא.

דֻּגְמָא לְאָדָם שֶׁחַי חַיֵּי צַעַר בִּתְחִלַּת דַּרְכּוֹ, וּלְאַחַר מִכֵּן זָכָה לְאֹשֶׁר וְעֹשֶׁר גָּדוֹל בָּעוֹלָם הַזֶּה, הֲלֹא הוּא רַבִּי עֲקִיבָא, שֶׁבִּתְחִלָּה הָיָה רוֹעֵה צֹאן שֶׁל כַּלְבָּא שָׁבוּעַ. בְּאֶחָד הַיָּמִים רָאֲתָה רָחֵל בִּתּוֹ שֶׁל כַּלְבָּא שָׁבוּעַ, שֶׁהוּא צָנוּעַ וּבַעַל מִדּוֹת תְּרוֹמִיּוֹת. אָמְרָה לוֹ: אִם אֶתְקַדֶּשׁ לְךָ, תֵּלֵךְ לְבֵית הַמִּדְרָשׁ לִלְמֹד תּוֹרָה? אָמַר לָהּ, כֵּן. הָלְכָה וְהִתְקַדְּשָׁה לוֹ בְּצִנְעָה. 

שָׁמַע זֹאת כַּלְבָּא שָׂבוּעַ, וְהוֹצִיאָהּ מִבֵּיתוֹ, וְהַדִּיר אוֹתָהּ מִכָּל נְכָסָיו. לְאַחַר הַחֲתֻנָּה, הָיוּ יְשֵׁנִים בְּמַתְבֵּן, וְהָיָה מְלַקֵּט הַתֶּבֶן מִתּוֹךְ שַׂעֲרוֹתֶיהָ. אָמַר לָהּ: אִלְמָלֵי הָיָה בְּיָדִי, הָיִיתִי נוֹתֵן לְךָ יְרוּשָׁלַיִם שֶׁל זָהָב, [עֲטֶרֶת זָהָב שֶׁמְּצֻיֶּרֶת בָּהּ יְרוּשָׁלַיִם]. בָּא אֵלִיָּהוּ הַנָּבִיא, וְדָפַק עַל הַדָּלֶת, וְאָמַר לָהֶם: תְּנוּ לִי קְצָת תֶּבֶן, שֶׁאִשְׁתִּי יָלְדָה וְאֵין לִי בְּמַה לְהִשְׁכִּיבָה. אָמַר רַבִּי עֲקִיבָא לְאִשְׁתּוֹ: רְאִי אָדָם זֶה, שֶׁאֲפִילוּ תֶּבֶן אֵין לוֹ. וְנָתְנוּ לוֹ מְעַט תֶּבֶן.

לְאַחַר מִכֵּן, אָמְרָה לוֹ רָחֵל: לֵךְ וּלְמַד בְּבֵית הַמִּדְרָשׁ. הָלַךְ וְיָשַׁב עֶשְׂרִים וְאַרְבַּע שָׁנָה בְּבֵית הַמִּדְרָשׁ. לְאַחַר מִכֵּן חָזַר לְבֵיתוֹ, וְהֵבִיא עִמּוֹ עֶשְׂרִים וְאַרְבַּע אֶלֶף תַּלְמִידִים. יָצָאוּ כֻּלָּם לִקְרָאתוֹ, שָׁמְעָה אִשְׁתּוֹ וְיָצְאָה אַף הִיא לִקְרָאתוֹ, אָמְרוּ לָהּ הַשְּׁכֵנוֹת, שַׁאֲלִי לָךְ בְּגָדִים וְתִלְבָּשִׁי וְהִתְכַּסִּי כְּרָאוּי. אָמְרָה לָהֶם: יוֹדֵעַ צַדִּיק נֶפֶשׁ בְּהֶמְתּוֹ.

כְּשֶׁהִגִּיעָה אֶצְלוֹ, נָפְלָה עַל פָּנֶיהָ לְפָנָיו, וְהָיְתָה מְנַשֶּׁקֶת אֶת רַגְלָיו, דְּחָפוּהָ תַּלְמִידָיו. אָמַר לָהֶם: הִנִּיחוּהָ, שֶׁלִּי וְשֶׁלָּכֶם שֶׁלָּהּ הוּא. שָׁמַע אָבִיהָ שֶׁאָדָם גָּדוֹל בָּא לָעִיר, אָמַר: אֵלֶךְ אֶצְלוֹ, כְּדֵי שֶׁיַּתִּיר אֶת נִדְרִי שֶׁנָּדַרְתִּי לֹא לָתֶת כְּלוּם לְבִתִּי. 

בָּא לִפְנֵי רַבִּי עֲקִיבָא. אָמַר לוֹ רַבִּי עֲקִיבָא: אִילּוּ יָדַעְתָּ שֶׁיְּהֵא בַּעְלָהּ אָדָם גָּדוֹל הָיִיתָ מְדִּירָה? אָמַר לוֹ: אֲפִילּוּ אִם יָדַע פֶּרֶק אֶחָד, וַאֲפִילּוּ הֲלָכָה אַחַת, לֹא הָיִיתִי מְדִּירָה. אָמַר לוֹ: אֲנִי הוּא, נָפַל עַל פָּנָיו וּנְשָׁקוֹ לְרַבִּי עֲקִיבָא עַל רַגְלָיו, וְנָתַן לוֹ חֲצִי מָמוֹנוֹ (כְּתוּבוֹת דַּף ס"ב).

וְאָמְרוּ בְּאָבוֹת דְּרַבִּי נָתַן: לֹא נִפְטַר רַבִּי עֲקִיבָא מִן הָעוֹלָם, עַד שֶׁהָיוּ לוֹ שֻׁלְחָנוֹת שֶׁל כֶּסֶף וְשֶׁל זָהָב, וְעַד שֶׁעָלָה לְמִטָּתוֹ בְּסֻלָּמוֹת שֶׁל זָהָב. הָיְתָה אִשְׁתּוֹ יוֹצְאָה בִּמְעִילִים יְקָרִים, וּבְעִיר שֶׁל זָהָב. אָמְרוּ לוֹ תַּלְמִידָיו: רַבִּי, בְּיִשְׁתַּנּוּ מִמַּה שֶׁעָשִׂיתָ לְאִשְׁתְּךָ, שֶׁהֲרֵי לָנוּ אֵין אֶפְשָׁרוּת לַעֲשׂוֹת כֵּן לִנְשׁוֹתֵינוּ. אָמַר לָהֶם: הַרְבֵּה צַעַר הִצְטַעֲרָה עִמִּי בַּתּוֹרָה. הֲרֵי לְפָנֵינוּ דֻּגְמָא מוּחָשִׁית לְקִיּוּם דִּבְרֵי מִשְׁנָתֵינוּ. 

~ תְּחִלַּת דַּרְכּוֹ שֶׁל הַ''טוּרֵי זָהָב"

מְסַפְּרִים עַל גְּאוֹן יִשְׂרָאֵל רַבִּי דָּוִד סֶגַל [בָּעַל הַ''טוּרֵי זָהָב" עַל אַרְבַּעַת חֶלְקֵי שֻׁלְחָן עָרוּךְ], שֶׁחַי לִפְנֵי כְּ300 שָׁנָה. רַבִּי דָּוִד הָיָה אַבְרֵךְ צָעִיר, וְעִלּוּי עָצוּם וְגָדוֹל בַּתּוֹרָה. כַּאֲשֶׁר כִּהֵן בְּרַבָּנוּת בָּעֲיָרָה קְטַנָּה וּשְׁמָהּ פְּרוֹבִיזְ'נָא, הָעֲיָרָה הָיְתָה קְטַנָּה, וַאֲנָשֶׁיהָ דַּלִּים, וְהֵם לֹא יָכְלוּ לְהַקְצִיב לְרַבָּם מַשְׂכֹּרֶת הַמַּסְפִּיקָה אַף לַצְּרָכִים הַבְּסִיסִיִּים.

אוּלָם מַשְׂכֻּרְתּוֹ הַדַּלָּה וּתְנָאֵי הַקִּיּוּם הַקָּשִׁים, לֹא הִפְרִיעוּ לוֹ כְּהוּא זֶה מִלֵּישֵׁב בְּהַתְמָדָה וְלַעֲסֹק בַּתּוֹרָה יוֹמָם וָלַיְלָה.

לַיְלָה אֶחָד, כַּאֲשֶׁר כָּל בְּנֵי הַבַּיִת כְּבָר עֲלוּ עַל יְצוּעָם, וְהָרַב כְּדַרְכּוֹ יָשַׁב וְלַמֵּד, הוּא הֵחֵל חָשׁ בִּכְאֵב שִׁנַּיִם שֶׁהָלַךְ וְהִתְעַצֵּם. תְּחִלָּה הוּא נִיסָה לְהִתְעַלֵּם, אַךְ הַכְּאֵב הָיָה כֹּה חָזָק, עַד שֶּׁהִקְשָׁה עַל הָרִכּוּז. הוּא יָדַע כִּי יֶשְׁנָהּ אֶפְשָׁרוּת לְהַרְגִּיעַ כְּאֵב שִׁנַּיִם עַל יְדֵי סְפִּירְט אוֹ אַלְכּוֹהוֹל.

קָם הָרַב מִכִּסְאוֹ, וְהֵחֵל מְחַפֵּשׂ בַּאֲרוֹנוֹת מַשְׁקֶה חָרִיף, אַךְ כַּמּוּבָן הָאֲרוֹנוֹת הָיוּ רֵיקִים. בַּצַּר לוֹ, פָּנָה לְבֵית הַמַּרְזֵחַ ('פַּאבּ') אֲשֶׁר הָיָה פָּתוּחַ כָּל הַלַּיְלָה, מִתּוֹךְ תִּקְוָה כִּי שָׁם יַשִּׂיג אֶת מְבֻקָּשׁוֹ. הוּא הִתְעַטֵּף בִּמְעִילוֹ וְיָצָא לְבֵית הַמַּרְזֵחַ.

בָּעַל בֵּית הַמַּרְזֵחַ, נַעֲנָה מִיַּד לִמְבֻקָּשׁוֹ שֶׁל הָרַב, וְנָתַן לוֹ כּוֹסִית מַשְׁקֶה. הַכְּאֵב נִרְגַּע מְעַט, וְהָרַב אֶת הַמּוֹזֵג: כַּמָּה עָלַי לְשַׁלֵּם? עוֹנֶה הַמּוֹזֵג: 'קוּפִּיקָה אַחַת' (שָׁם שֶׁל מַטְבֵּעַ). הָרַב הִתְנַצֵּל וְאָמַר: אֵין לִי כָּרֶגַע אַף קוּפִּיקָה, תִּרְשֹׁם אֶת חוֹבִי, וַאֲשַׁלֵּם לְךָ בֶּעָתִיד. 

לַמּוֹזֵג לֹא הָיָה פִּנְקָס חוֹבוֹת, רוֹב הַשּׁוֹתִים כּוֹסִית אוֹ שְׁתַּיִם, שִׁלְּמוּ אֶת מְחִירָן הַזָּעוּם מִיַּד, אָמְנָם אוֹתָם שֶׁהָיוּ חַיָּבִים כַּמָּה מַטְבְּעוֹת, הָיוּ רוֹשְׁמִים אֶת שְׁמָם עַל קִיר בֵּית הַמַּרְזֵחַ, שֶׁהָיָה מְשַׁמֵּשׁ כְּלוּחַ רְשִׁימוֹת, וּכְתַמְרוּר אַזְהָרָה בִּדְבַר הַחוֹב הַתּוֹפֵחַ.

גַּם הַפַּעַם כְּהֶרְגֵּלוֹ, הָלַךְ הַמּוֹזֵג וְרָשַׁם עַל הַקִּיר "הָרַב שְׁלִיטָ"א חַיָּב קוּפִּיקָה אַחַת". בְּעֲלוֹת הַשַּׁחַר, הִגִּיעוּ מִסְפַּר עֶגְלוֹנִים יְהוּדִים לִשְׁתּוֹת כּוֹסִית מַשְׁקֶה, וּלְחַמֵּם אֶת גּוּפָם לִפְנֵי הַתְּפִלָּה.

בֵּין כֹּה וָכֹה עַד שֶׁהַמּוֹזֵג מִסְתּוֹבֵב לִמְזֹג עֲבוּרָם, הֵם קוֹרְאִים אֶת הָרְשִׁימָה עַל הַקִּיר, וְנֶחֱרָדִים לִרְאוֹת אֶת שְׁמוֹ שֶׁל רַבָּם מוֹפִיעַ עַל הַקִּיר...   

הִבִּיטוּ זֶה בָּזֶה וְהִתְאוֹנְנוּ: אֲבוֹי, אֵיזֶה רַב יֵשׁ לָנוּ, חָשַׁבְנוּ שֶׁרַבֵּנוּ יוֹשֵׁב וְעוֹסֵק בַּתּוֹרָה, וְהִנֵּה מִתְבָּרֵר שֶׁהוּא מִשְׁתַּכֵּר בְּחַבּוּרַת הַגּוֹיִים הַלָּלוּ... הָרוּחוֹת הֵחֵלּוּ סוֹעֲרוֹת, וְהַשְּׁמוּעָה עָשְׂתָה לָהּ כְּנָפַיִם, וְכָךְ בְּלִי לִשְׁמוֹעַ מַה יֵשׁ לָרַב לוֹמַר, הִתְכַּנְּסוּ מִסְפַּר גַּבָּאִים לַיְּשִׁיבָה, וְהֻחְלַט עַל פִּטּוּרָיו הַמִּיָּדִיִּים שֶׁל הָרַב. 

הֵם שָׁלְחוּ אֶת הַשַּׁמָּשׁ לְהוֹדִיעַ לָרַב עַל הַהַחְלָטָה. הַשַּׁמָּשׁ הִכִּיר וְהֶעָרִיץ אֶת הָרַב, וְלֹא נְשָׂאוֹ לִבּוֹ לוֹמַר לוֹ אֶת הַבְּשׂוֹרָה הַמָּרָה. כַּאֲשֶׁר נִכְנַס לְבֵיתוֹ שֶׁל הָרַב, מְצָאוֹ כָּרָגִיל כְּשֶׁהוּא לוֹמֵד. הִסְתּוֹבֵב הַשַּׁמָּשׁ אָנָה וְאָנָה בַּחֶדֶר, וְעֵינָיו כְּבוּשׁוֹת בַּקַּרְקַע. הִבְחִין בְּכָךְ הָרַב וּשְׁאָלוֹ: מַה אַתָּה מְחַפֵּשׂ? עָנָה לוֹ הַשַּׁמָּשׁ: אֶת הָרַבָּנוּת שֶׁל פְּרוֹבִיזְ'נָא אֲנִי מְחַפֵּשׂ, הִיא הָלְכָה לְאִבּוּד... 

הָרַב הֵבִין מִיַּד אֶת אֲשֶׁר אֵרַע. לְלֹא אוֹמֵר, הוּא סָגַר אֶת הַסֵּפֶר, אָרַז אֶת מְעַט סְפָרָיו וּשְׁאָר מִטַּלְטְלָיו הַדַּלִּים, וְעָלָה עִם בְּנֵי מִשְׁפַּחְתּוֹ עַל עֲגָלָה, כְּדֵי לְפַנּוֹת אֶת מְקוֹמוֹ מִבְּלִי שֶׁיֵּדַע אָנָה יִפְנֶה. 

כָּךְ הָיְתָה רֵאשִׁית דַּרְכּוֹ שֶׁל רַבֵּנוּ דָּוִד סֶגַל. וְהִנֵּה לְאַחַר מַעֲשֵׂה זֶה, זָכָה לְהִתְמַנּוֹת כְּרָבָּה שֶׁל הָעִיר הַגְּדוֹלָה 'לֶבּוֹב', וְנֶחְשַׁב לִגְדוֹל הַדּוֹר בְּדוֹרוֹ, וְאַף לְאֶחָד מִגְּדוֹלֵי הַפּוֹסְקִים בְּכָל הַדּוֹרוֹת. הוּא הַפּוֹסֵק הָרִאשׁוֹן אֲשֶׁר פֵּרוּשׁוֹ מִתְנוֹסֵס עַל הַדַּף בְּכָל אַרְבַּעַת חֶלְקֵי הַ''שֻׁלְחָן עָרוּךְ". 

הֶחָכָם הַמֻּפְלָא שֶׁאֶת מֵימָיו אָנוּ שׁוֹתִים עַד הַיּוֹם הַזֶּה, הִתְחִיל בְּפַת בְּמֶלַח וּמַיִם בִּמְשׂוּרָה, עַד שֶׁאַף קוּפִּיקָה אַחַת עֲבוּר כּוֹסִית סְפִּירְט לֹא הָיְתָה בִּרְשׁוּתוֹ. וְסוֹפוֹ הָיָה עֹשֶׁר וְכָבוֹד וְהַרְבָּצַת תּוֹרָה שֶּׁאֵין כָּמוֹהָ.

~ עֲשֵׂה זֹאת בְּעַצְמְךָ

מַהִי הַדְגָּשַׁת שֶׁל הַמִּשְׁנָה: "אִם אַתָּה עוֹשֶׂה כֵּן"? הֶסְבֵּר לְכָךְ נִתַּן עַל פִּי מַעֲשֵׂה שֶׁהָיָה עִם רַבֵּנוּ הֶחָזוֹן אִישׁ, שֶׁפַּעַם נִגַּשׁ אֵלָיו אַב "דּוֹאֵג", אֲשֶׁר בְּנוֹ הַצָּעִיר חָפֵץ לִשְׁקֹד עַל הַתּוֹרָה וְסֵרַב לִשְׁמוֹעַ עַל הַצּוֹרֵךְ לִדְאֹג לְפַרְנָסָתוֹ וְלַעֲתִידוֹ הַכַּלְכָּלִי.

הָאָב בָּא לִפְנֵי הֶחָזוֹן אִישׁ, וְטַעֲנָתוֹ בְּפִיו: אֵינֶנִּי חָפֵץ כִּי בְּנִי יִחְיֶה חַיֵּי צַעַר, בָּהֶם כָּל הוֹצָאָה שֶׁל מַה בְּכָךְ, תִּהְיֶה בִּבְחִינַת "כְּאֵב רֹאשׁ", חַיִּים בָּהֶם הוּא לֹא יִהְיֶה מְסֻגָּל לְהַרְשׁוֹת לְעַצְמוֹ מֵעֵבֶר לְקִיּוּם הַבְּסִיסִי שֶׁל "פַּת בְּמֶלַח וּמַיִם בִּמְשׂוּרָה", אֵיזֶה חַיִּים אֵלֶּה לְלֹא בָּשָׂר וְדָגִים, לְלֹא בִּגּוּד רָאוּי, בְּלֹא יְצִיאָה לְּנוֹפֵשׁ מִידֵי פַּעַם, וְעִם צְפִיפוּת דִּיּוּר... 

עָנָה לוֹ הֶחָזוֹן אִישׁ: הַאִם אַתָּה זוֹכֵר אֶת הַמִּשְׁנָה הַמְּדַבֶּרֶת עַל "דַּרְכָּהּ שֶׁל תּוֹרָה"? שָׁם נֶאֱמַר: "וְחַיֵּי צַעַר תִחְיֶה, וּבַתּוֹרָה אַתָּה עָמֵל, וְאִם אַתָּה עוֹשֶׂה כָּךְ, אַשְׁרֶיךָ בָּעוֹלָם הַזֶּה וָטוֹב לָךְ בָּעוֹלָם הַבָּא". 

הִנֵּה עַל כָּךְ שֶׁיִּהְיֶה טוֹב לוֹ לָעוֹלָם הַבָּא, נִיחָא, בִּמְקוֹמוֹת רַבִּים הִבְטִיחוּ הַכְּתוּבִים וְאַף דָּרְשׁוּ חֲכָמֵינוּ ז''ל, עַל הַשָּׂכָר הַצָּפוּי לָעוֹסֵק בַּתּוֹרָה. אוּלָם, הֵיאַךְ נִתַּן לוֹמַר "אַשְׁרֶיךָ בָּעוֹלָם הַזֶּה", כֵּיצַד הַדְּבָרִים מִתְיַשְּׁבִים עִם הַהוֹרָאָה הַקּוֹדֶמֶת שֶׁל "חַיֵּי צַעַר תִחְיֶה"? 

אֶת הַתְּשׁוּבָה לְכָךְ, נוֹתֵן הַתַּנָּא בְּהַדְגִּישׁוֹ "אִם אַתָּה עוֹשֶׂה כֵּן אַשְׁרֶיךָ", כְּלוֹמַר, רַק אִם תַּעֲשֶׂה כֵּן, תָּבִין כֵּיצַד זֶה יִתָּכֵן לְחַיּוֹת חַיֵּי צַעַר וְלִהְיוֹת מְאֻשָּׁר. אַשְׁרֵי מִי שֶׁעֲמָלוֹ בַּתּוֹרָה, וְזָכָה לִטְעֹם מִמְּתִיקוּת הַתּוֹרָה, וְלִרְאוֹת כִּי טוֹב סַחְרָהּ מִכָּל סְחוֹרָה, וְכָל חֶפְצֵי הָעוֹלָם לֹא יִשְׁווּ בָּהּ. 

~ אִם אַתָּה עוֹשֶׂה כָּךְ אַשְׁרֶיךָ

צָרִיךְ בִּיאוּר, מַה הִיא הַהַדְגָּשָׁה שֶׁל הַמִּשְׁנָה "אִם אַתָּה עוֹשֶׂה כָּךְ", וַהֲרֵי בָּרוּר שֶׁאִם לֹא יַעֲשֶׂה זֹאת, לֹא יַגִּיעַ לְקִנְיַן הַתּוֹרָה? 

אוּלָם מְסַפְּרִים עַל רַבִּי מֵאִיר שַׁפִּירָא מִלֻּבְּלִין זַצַ"ל, שֶׁהָיָה מִסְתּוֹבֵב בְּמֶרְכַּז אֵרוֹפָּה, וְהֵפִיץ אֶת הָרַעְיוֹן הַחַדְשָׁנִי שֶׁל הֲקָמַת יְשִׁיבָה מְסֻדֶּרֶת וּמְפֹאֶרֶת, עִם חֶדֶר אוֹכֵל, וְעִם פְּנִימִיָּה מְטֻפַּחַת, וְסִפְרִיָּה עֲשִׁירָה, וְכַיּוֹצֵא בָּזֶה.

הָיוּ יְהוּדִים רַבִּים שֶׁנִּדְרְשׁוּ לִתְרֹם לְכָךְ, וְתָרְמוּ בְּעַיִן יָפָה, וּבְנֶפֶשׁ חָפֵצָה. אַךְ הָיוּ עֲשִׁירִים שֶׁסֵּרְבוּ לָתֶת צְדָקָה, וּכְדֵי לְהַצְדִּיק אֶת סֵרוּבָם, וְאוּלַי לְהַשְׁקִיט אֶת מַצְפּוּנָם, נוֹפְפוּ הַלָּלוּ לְרַבִּי מֵאִיר שַׁפִּירָא בְּדִבְרֵי הַמִּשְׁנָה שֶׁלָּנוּ, וְטָעֲנוּ: מַה פִּתְאוֹם לְהוֹצִיא כָּל כָּךְ הַרְבֵּה כְּסָפִים עֲבוּר יְשִׁיבָה, הֲרֵי כָּתוּב בִּמְפֹרָשׁ "פַּת בַּמֶּלַח תֹּאכַל, וּמַיִם בִּמְשׂוּרָה תִּשְׁתֶּה, וְעַל הָאָרֶץ תִישַׁן, וְחַיֵּי צַעַר תִחְיֶה", וְאִם כֵּן, כֵּיצַד מִתְיַשְּׁבִים דִּבְרֵי הַמִּשְׁנָה עִם הֲקָמַת יְשִׁיבָה מְפֹאֶרֶת? 

הֵשִׁיב הָרַב: אָכֵן הַמִּלִּים הַלָּלוּ נִכְתְּבוּ בַּמִּשְׁנָה, אוּלָם בִּמְחִילָה בִּכְבוֹדְכֶם, לֹא קְרָאתֶם אֶת הַמִּשְׁנָה בְּנִגּוּן הַנָּכוֹן, שֶׁהֲרֵי יֵשׁ לִקְרֹא זֹאת בִּתְמִיהָה, וּלְהַצִּיב סִימָנֵי שְׁאֵלָה בִּמְקוֹמוֹת הַנְּכוֹנִים - "כָּךְ הִיא דָּרְכָה שֶׁל תּוֹרָה? פַּת בְּמֶלַח תֹּאכַל? וּמַיִם בִּמְשׂוּרָה תִּשְׁתֶּה? וְעַל הָאָרֶץ תִישַׁן? וְחַיֵּי צַעַר תִחְיֶה? וּבַתּוֹרָה אַתָּה עָמֵל? הַאִם אֶפְשָׁר כָּךְ לַעֲסֹק בַּתּוֹרָה מִתּוֹךְ עָמָל וִיגִיעָה?, הֲרֵי לֹא יִתָּכֵן לִלְמֹד בִּתְנָאִים כֹּה יְרוּדִים, וְגַם לִהְיוֹת מְרֻכָּז כָּל כֻּלְּךָ בַּתּוֹרָה.

וְלָכֵן אוֹמֵר הַתַּנָּא בְּסִיּוּם דְּבָרָיו: "אִם אַתָּה עוֹשֶׂה כָּךְ, אַשְׁרֶיךָ בָּעוֹלָם הַזֶּה", כְּלוֹמַר, אַתָּה תַּעֲשֶׂה זֹאת לְעַצְמְךָ, אֲבָל לַאֲחֵרִים, תִּדְאַג שֶׁיִּהְיֶה אֶת כָּל מַה שֶׁחָסֵר, כְּדֵי שֶׁיּוּכְלוּ לִלְמֹד תּוֹרָה בְּיִשּׁוּב הַדַּעַת...
**INDEX_WRITE=<p>
# מִשְׁנָה ה

{אַל תְּבַקֵּשׁ גְּדֻלָּה לְעַצְמְךָ, וְאַל תַּחְמוֹד כָּבוֹד, יוֹתֵר מִלִּמּוּדֶךָ עֲשֵׂה, וְאַל תִּתְאַוֶּה לְשֻׁלְחָנָם שֶׁל שָׂרִים, שֶׁשֻּׁלְחָנְךָ גָּדוֹל מִשֻּׁלְחָנָם וְכִתְרְךָ גָּדוֹל מִכִּתְרָם, וְנֶאֱמָן הוּא בַּעַל מְּלַאכְתְּךָ שֶׁיְּשַׁלֶּם לְךָ שְׂכַר פְּעֻלָּתֶךָ:}

~ שֻׁלְחָנְךָ גָּדוֹל מִשֻּׁלְחָנָם

בְּמַסֶּכֶת תַּעֲנִית (דַּף כד:) מְסֻפָּר עַל רַבִּי חֲנִינָא בֶּן דּוֹסָא, שֶׁהָיָה בְּדַרְגָּה גְּדוֹלָה וַעֲצוּמָה, עַד כְּדֵי כָּךְ שֶׁבְּכָל יוֹם וָיוֹם בַּת קוֹל הָיְתָה יוֹצֵאת וְאוֹמֶרֶת: "כָּל הָעוֹלָם כֻּלּוֹ נִזּוֹן בִּשְׁבִיל חֲנִינָא בְּנִי, וַחֲנִינָא בְּנִי דַּיּוֹ בְּקַב חָרוּבִים מֵעֶרֶב שַׁבָּת לְעֶרֶב שַׁבָּת". כְּלוֹמַר שֶׁגַּם בְּשַׁבָּת לֹא הָיָה לוֹ לֶחֶם לֶאֱכוֹל, וְהָיָה נִזּוֹן מֵהַחֲרוּבִים.

כָּל עֶרֶב שַׁבָּת, הָיְתָה אִשְׁתּוֹ שֶׁל רַבִּי חֲנִינָא בֶּן דּוֹסָא רְגִילָה לְהַסִּיק הַתַּנּוּר, וּלְהַטִּיל בּוֹ אֵיזֶה דָּבָר שֶׁמַּעֲלֶה עָשָׁן כְּקִיטוֹר, מִשּׁוּם שֶׁהָיְתָה מִתְבַּיֶּשֶׁת שֶׁכָּל שְׁכֵנוֹתֶיהָ הָיוּ אוֹפוֹת עִסָּה לִכְבוֹד שַׁבָּת, וְלָהּ לֹא הָיָה כְּלוּם לֶאֱפוֹת. 

יוֹם אֶחָד אָמְרָה לְבַעֲלָהּ: עַד אֵימָתַי אָנוּ מִצְטַעֲרִים וְהוֹלְכִים כָּל כָּךְ? אָמַר לָהּ: וּמַה נַעֲשֶׂה? אָמְרָה לוֹ: בַּקֵּשׁ רַחֲמִים שֶׁיִּתְּנוּ לְךָ דָּבָר מִן הַטּוֹבָה הַגְּנוּזָה לַצַּדִּיקִים לֶעָתִיד לָבוֹא. 

הִתְפַּלֵּל הָרַב, וְיָצְאָה כְּמִין פִּסַּת יָד, וּנְתָנָהּ לוֹ רֶגֶל אַחַת שֶׁל שֻׁלְחַן מְשֻׁבֶּצֶת זָהָב וַאֲבָנִים טוֹבוֹת. וְהִנֵּה רָאָה בַּחֲלוֹמוֹ, שֶׁכָּל הַצַּדִּיקִים אוֹכְלִים עַל שֻׁלְחָן זָהָב שֶׁל שְׁלָשׁ רְגָלִים, וְהֵם עַל שֻׁלְחַן שֶׁל שְׁתֵּי רְגָלִים. אָמַר לְאִשְׁתּוֹ: נוֹחַ לְךָ שֶׁכָּל הַצַּדִּיקִים יֹאכְלוּ עַל שֻׁלְחַן שָׁלֵם שֶׁל שָׁלֹשׁ רַגְלָיִם, וְאָנוּ נֹאכַל עַל שֻׁלְחַן שֶׁנִּטְּלָה אַחַת מֵרַגְלָיו.

אָמְרָה לוֹ: וּמַה נַעֲשֶׂה? תִּתְפַּלֵּל וְיִטְּלוּ אוֹתוֹ מִמְּךָ! הִתְפַּלֵּל וּנְטָלוּהָ בַּחֲזָרָה. שָׁנִינוּ; גָּדוֹל הַנֵּס הָאַחֲרוֹן יוֹתֵר מִן הָרִאשׁוֹן, שֶׁכָּךְ מְקֻבָּלִים אֲנַחְנוּ, שֶׁמִּן הַשָּׁמַיִם נוֹתְנִים, אֲבָל אֵין נוֹטְלִין בַּחֲזָרָה. (מַסֶּכֶת תַּעֲנִית דַּף כה.).

וְכַיּוֹצֵא בָּזֶה מְסֻפָּר בְּמִדְרַשׁ רַבָּה (פָּרָשַׁת פְּקוּדֵי), מַעֲשֵׂה בְּרַבִּי שִׁמְעוֹן בֶּן חֲלַפְתָּא שֶׁבָּא עֶרֶב שַׁבָּת, וְלֹא הָיָה לוֹ כְּלוּם לְצָרְכֵי שַׁבָּת. יָצָא חוּץ לָעִיר וְהִתְפַּלֵּל לְהַשֵּׁם יִתְבָּרַךְ, וְנִתְּנָה לוֹ אֶבֶן טוֹבָה מִן הַשָּׁמַיִם, נְתָנָהּ לְשֻׁלְחָנִי לְפִקָּדוֹן, וְנָתַן לוֹ דְּמֵי קְדִימָה עַל חֶשְׁבּוֹן הָאֶבֶן, וְקָנָהּ בָּהֶם צָרְכֵי שַׁבָּת.

כְּשֶׁהֱבִיאָם הַבָּיְתָה, אָמְרָה לוֹ אִשְׁתּוֹ: מֵהֵיכָן אֵלּוּ? אִם לֹא תֹּאמַר לִי, אֵינֶנִּי טוֹעֶמֶת מֵהֶם כְּלוּם! סִפֵּר לָהּ מֵהֵיכָן הַמָּמוֹן, אָמְרָה לוֹ: אֵינֶנִּי טוֹעֶמֶת כְּלוּם עַד שֶׁתַּבְטִיחַ לִי שֶׁתַּחֲזִיר אוֹתָהּ בְּמוֹצָאֵי שַׁבָּת. אָמַר לָהּ: לָמָּה? אָמְרָה לוֹ: הַאִם אַתָּה רוֹצֶה שֶׁיִּהְיֶה שֻׁלְחָנְךָ בָּעוֹלָם הַבָּא חָסֵר, וְשֻׁלְחָן חֲבֵרְךָ מַלֵּא? 

הָלַךְ רַבִּי שִׁמְעוֹן, וְסִפֵּר לְרַבֵּנוּ הַקָּדוֹשׁ אֶת כָּל הַסִּפּוּר. אָמַר לוֹ הָרַב: לְךָ וֶאֱמֹר לְאִשְׁתְּךָ, שֶׁאִם שֻׁלְחָנְךָ יִהְיֶה חָסֵר, אֲנִי אַשְׁלִים אוֹתוֹ מִשֶּׁלִּי. הָלַךְ וְאָמַר לָהּ זֹאת. אָמְרָה לוֹ: בֹּא עִמִּי אֵצֶל רַבֵּנוּ הַקָּדוֹשׁ. בָּאָה וְאָמְרָה לוֹ: רַבִּי, וְכִי בָּעוֹלָם הַבָּא אָדָם רוֹאֶה אֶת חֲבֵרוֹ? וַהֲלֹא נֶאֱמַר בְּקֹהֶלֶת "כִּי הוֹלֵךְ הָאָדָם אֶל בֵּית עוֹלָמוֹ", אֶל בֵּית עוֹלָמִים אֵין כָּתוּב כָּאן, אֶלָּא אֶל בֵּית עוֹלָמוֹ, מְלַמֵּד שֶׁכָּל צַדִּיק וְצַדִּיק נוֹתְנִים לוֹ מָדוֹר לְפִי כְּבוֹדוֹ.

כֵּיוָן שֶׁשָּׁמַע זֹאת רַבִּי שִׁמְעוֹן בֶּן חֲלַפְתָּא, הָלַךְ וְהֶחְזִיר אֶת הָאֶבֶן. אָמְרוּ רַבּוֹתֵינוּ, גָּדוֹל הַנֵּס הָאַחֲרוֹן מִן הָרִאשׁוֹן, שֶׁכֵּיוָן שֶׁפָּשַׁט יָדוֹ כְּדֵי לְהַחְזִירָהּ, יָרַד הַמַּלְאָךְ וְנָטְלָה הֵימֶנּוּ, לְפִי שֶּׁאֵין מַתָּן שְׂכָרָהּ שֶׁל הַתּוֹרָה אֶלָּא לָעוֹלָם הַבָּא, שֶׁנֶּאֱמַר: "וַתִּשְׂחַק לְיוֹם אַחֲרוֹן".

נִמְצֵאנוּ לְמֵדִים, שֶׁכָּל הַשֻּׁלְחָנוֹת הָעֲרוּכִים בְּכָל טוֹב, וְהַבָּתִּים הַמְלֵאִים בְּכָל מִינֵי מַעֲדַנִּים וְתַפְנוּקִים, אֵינָם שָׁוִים מְאוּמָה לְעֻמַּת הַשֻּׁלְחָן הַמְחַכֶּה לַצַּדִּיקִים לֶעָתִיד לָבוֹא. 

*

לְעִתִּים, הַקָּדוֹשׁ בָּרוּךְ הוּא מוֹנֵעַ מִן הַצַּדִּיק טוֹבָה בָּעוֹלָם הַזֶּה, כְּדֵי לִשְׁמוֹר אֶת שְׂכָרוֹ לָעוֹלָם הַבָּא. הִמְשִׁיל עַל כָּךְ הַ''חָפֵץ חַיִּים" מָשָׁל לְבַעַל אֲחוּזָה עָשִׁיר, שֶׁעָמַד לְהַשִּׂיא אֶת בְּנוֹ. הוּא יָדַע, כִּי בֵּין הַמֻּזְמָנִים, עָלָיו לְהַזְמִין גַּם אֶת הָאִכָּרִים הַפְּשׁוּטִים הָעוֹבְדִים בַּאֲחֻזָּתוֹ, וּבְמַקְבִּיל אֶת כָּל יְדִידָיו הָאֲצִילִים וְהַמְּכֻבָּדִים. 

בָּעַל הַשִּׂמְחָה חֲשַׁשׁ בְּצֶדֶק, כִּי שִׁלוּבָם שֶׁל קְרוּאִים מִמַּעֲמָדוֹת כֹּה מְנֻגָּדִים, לֹא יַעֲלֶה יָפֶה, וְהֵבִין ש"זֶה לֹא יֵלֵךְ בְּיַחַד", הַשִּׂמְחָה לֹא תִּהְיֶה מֻשְׁלֶמֶת, וְאַף מְאֹד לֹא מֻצְלַחַת, אִם יָסֵבּוּ לַשִּׂמְחָה הָאִכָּרִים הַמְגֻשָּׁמִים וְהַפְּשׁוּטִים, לְצַד הָעֲשִׁירִים וְהָאֲצִילִים, הַכֹּל יָחוּשׁוּ שֶׁלֹּא בְּנוֹחַ זֶה לְצַד זֶה.

מֶה עָשָׂה? תְּחִלָּה הִזְמִין בָּעַל הָאֲחוּזָה אֶת הָאִכָּרִים לִסְעוּדָה דְּשֵׁנָה, וְעָרַךְ לִפְנֵיהֶם שֻׁלְחָן עָרוּךְ בְּכָל טוּב וּבְשֶׁפַע. הָאִכָּרִים חָשׁוּ חָפְשִׁיִּים לְהִתְהוֹלֵל כְּאַוַּת נַפְשָׁם, אָכְלוּ וְשָׁתוּ שָׂמְחוּ, וְהִלְלוּ אֶת בָּעַל הָאֲחוּזָה עַל הַיַּחַס הַנָּאֶה שֶׁהֶעֱנִיק לָהֶם. 

אָדָם שֶׁאֵינוֹ חֲכַם בִּמְיֻחָד, הָיָה לָבֶטַח תָּמֵהַּ; כֵּיצַד זֶה לֹא הִזְמִין בָּעַל הָאֲחוּזָה אֶת חֲבֵרָיו הָאֲצִילִים לַשִּׂמְחָה, הַאָמְנָם אִכָּרִים פְּשׁוּטִים אֵלּוּ חֲשׁוּבִים בְּעֵינָיו יוֹתֵר מֵאוֹהֲבָיו וּמַכִּירָיו? 

אַךְ זֶה שֶּׁעֵינָיו בְּרֹאשׁוֹ, יָבִין מִיַּד שְׂאֵת הָאִכָּרִים הוּא הִזְמִין וְכִבֵּד בְּכָל טוּב רַק כְּדֵי לְהִפָּטֵר מֵהֶם, כָּל הַשֶּׁפַע שֶׁהֻגַּשׁ לָאִכָּרִים הַמְגֻשָּׁמִים, הָיָה רַק הַקְדָּמָה לַחֲתֻנָּה. בְּשִׂמְחַת הַחֲתֻנָּה עָצְמָה, יֵשְׁבוּ לְיַד שֻׁלְחָנוֹת מְלֵאִים בְּכָל טוּב רַק יְדִידָיו הַקְּרוֹבִים וְהָאֲמִתִּיִּים שֶׁל בָּעַל הַשִּׂמְחָה. 

הַנִּמְשָׁל מְדַבֵּר בְּעַד עַצְמוֹ, אָמְנָם כָּעֵת יְדִידָיו שֶׁל הַמֶּלֶךְ נִזּוֹנִים מַפַּת בַּמֶּלַח, וּמִמַּיִם בִּמְשׂוּרָה, וְחַיִּים חַיֵּי צַעַר, אַךְ זֹאת מִשּׁוּם שֶׁבֶּעָתִיד מְצַפֶּה לָהֶם שֻׁלְחָן גָּדוֹל יוֹתֵר, וּמְכֻבָּד בְּהַרְבֵּה יוֹתֵר מִשֶּׁל הָאֲחֵרִים. אֲשֶׁר עַל כֵּן "אֶל תִתְאַוֶּה לְשֻׁלְחָנָם שֶׁל מְלָכִים, שֶׁשֻּׁלְחָנְךָ גָּדוֹל מִשֻּׁלְחָנָם וְכוּ', וְנֶאֱמָן הוּא בָּעַל מְּלַאכְתְּךָ שֶׁיְּשַׁלֵּם לְךָ שָׂכָר פְּעֻלָּתְךָ".

@ כִּתְרֶךָ גָּדוֹל מְכִּתְרָם

אִם נִתְבּוֹנֵן הֵיטֵב, נַבְחִין כִּי הָעֲמֵלִים בַּתּוֹרָה, מֻכְתָּרִים בִּכְתָרִים גְּדוֹלִים וּמְכֻבָּדִים, יוֹתֵר מִשֶּׁל מְלָכִים יְדוּעֵי שֵׁם, שֶׁהָיוּ בִּשְׁעָתָם בַּעֲלֵי שִׁלְטוֹן וְעָצְמָה גְּדוֹלָה. 

הִנֵּה לְמָשָׁל - הִלֵּל הַזָּקֵן, בִּצְעִירוּתוֹ סָבַל מֵעוֹנִי רַב, וְאַף כִּמְעַט קָפָא לַמָּוֶת עַל גַּג בֵּית הַמִּדְרָשׁ בִּגְלַל שֶׁלֹּא הָיָה לוֹ כֶּסֶף לְהִכָּנֵס פְּנִימָה. בְּעֵרֶךְ בְּאוֹתָהּ תְּקוּפָה, חָיוּ אֲלֶכְּסַנְדֶּר מוֹקְדוֹן, יַנַּאי הַמֶּלֶךְ, הוֹרְקְנוּס הֶעָשִׁיר הַגָּדוֹל. 

נִתְבּוֹנֵן מְעַט, מִי זוֹכֵר אוֹ מִי מַזְכִּיר אֶת אוֹתָם מְלָכִים וַעֲשִׁירִים נִכְבָּדִים אֲשֶׁר לֹא הָיָה כְּמוֹהֶם. וּמִנֶּגֶד, מִי אֵינוֹ יוֹדֵעַ עַל הִלֵּל, מִי לֹא שָׁמַע עַל "בֵּית הִלֵּל"? הֲיֵשׁ מִי שֶׁאֵינוֹ יוֹדֵעַ לְצַטֵּט מִמַּאֲמָרָיו שֶׁל הִלֵּל, כְּמוֹ: "אִם אֵין אֲנִי לִי מִי לִי וְאִם לֹא עַכְשָׁו אֵימָתַי", וְכֵן "הֱוֵי מִתַּלְמִידָיו שֶׁל אַהֲרֹן הַכֹּהֵן", אוֹ "מַה שֶׁשָּׂנוּא עָלֶיךָ אֶל תַּעֲשֶׂה לְחַבְרָךְ".

לְעֻמַּת זֹאת, מִי יָכוֹל לַחְזֹר עַל מִשְׁפָּט אֶחָד שֶׁל מֶלֶךְ מִמַּלְכֵי אוֹתָהּ תְּקוּפָה. אִם כֵּן, בְּמַבַּט אָרוֹךְ טְוַח, נִכָּרִים בְּאֹפֶן מוּחָשִׁי דִּבְרֵי הַמִּשְׁנָה "שֻׁלְחָנְךָ גָּדוֹל מִשֻּׁלְחָנָם, וְכִתְרֶךָ גָּדוֹל מִכִּתְרָם", לָכֵן - "אַל תִּתְאַוֶּה לְשֻׁלְחָנָם אוֹ לְכִתְרָם שֶׁל מְלָכִים".
**INDEX_WRITE=<p>
# מִשְׁנָה ו

{גְּדוֹלָה תּוֹרָה יוֹתֵר מִן הַכְּהוּנָּה וּמִן הַמַּלְכוּת, שֶׁהַמַּלְכוּת נִקְנֵית בִּשְׁלֹשִׁים מַעֲלוֹת, וְהַכְּהֻנָּה בְּעֶשְׂרִים וְאַרְבַּע, וְהַתּוֹרָה נִקְנֵית בְּאַרְבָּעִים וּשְׁמוֹנֶה דְבָרִים, וְאֵלוּ הֵן, בְּתַלְמוּד, בִּשְׁמִיעַת הָאֹזֶן, בַּעֲרִיכַת שְׂפָתָיִם, בְּבִינַת הַלֵּב, בְּאֵימָה, בְּיִרְאָה, בַּעֲנָוָה, בְּשִׂמְחָה, בְּטָהֳרָה, בְּשִׁמּוּשׁ חֲכָמִים, בְּדִקְדּוּק חֲבֵרִים, בְּפִלְפּוּל הַתַּלְמִידִים, בְּיִשּׁוּב, בְּמִקְרָא, בְּמִשְׁנָה, בְּמִעוּט סְחוֹרָה, בְּמִעוּט דֶּרֶךְ אֶרֶץ, בְּמִעוּט תַּעֲנוּג, בְּמִעוּט שֵׁנָה, בְּמִעוּט שִׂיחָה, בְּמִעוּט שְׂחוֹק, בְּאֶרֶךְ אַפַּיִם, בְּלֵב טוֹב, בֶּאֱמוּנַת חֲכָמִים, בְּקַבָּלַת הַיִּסּוֹרִין, הַמַּכִּיר אֶת מְקוֹמוֹ, וְהַשָּׂמֵחַ בְּחֶלְקוֹ, וְהָעוֹשֶׂה סְיָג לִדְבָרָיו, וְאֵינוֹ מַחֲזִיק טוֹבָה לְעַצְמוֹ, אָהוּב, אוֹהֵב אֶת הַמָּקוֹם, אוֹהֵב אֶת הַבְּרִיּוֹת, אוֹהֵב אֶת הַצְּדָקוֹת, אוֹהֵב אֶת הַמֵּישָׁרִים, אוֹהֵב אֶת הַתּוֹכָחוֹת, וּמִתְרַחֵק מִן הַכָּבוֹד, וְלֹא מֵגִיס לִבּוֹ בְּתַלְמוּדוֹ, וְאֵינוֹ שָׂמֵחַ בְּהוֹרָאָה, נוֹשֵׂא בְעֹל עִם חֲבֵרוֹ, וּמַכְרִיעוֹ לְכַף זְכוּת, וּמַעֲמִידוֹ עַל הָאֱמֶת, וּמַעֲמִידוֹ עַל הַשָּׁלוֹם, וּמִתְיַשֵּׁב לִבּוֹ בְּתַלְמוּדוֹ, שׁוֹאֵל וּמֵשִׁיב שׁוֹמֵעַ וּמוֹסִיף, הַלּוֹמֵד עַל מְנָת לְלַמֵּד וְהַלּוֹמֵד עַל מְנָת לַעֲשׂוֹת, הַמַּחְכִּים אֶת רַבּוֹ, וְהַמְכַוֵּן אֶת שְׁמוּעָתוֹ, וְהָאוֹמֵר דָּבָר בְּשֵׁם אוֹמְרוֹ, הָא לָמַדְתָּ כָּל הָאוֹמֵר דָּבָר בְּשֵׁם אוֹמְרוֹ מֵבִיא גְאֻלָּה לָעוֹלָם, שֶׁנֶּאֱמַר (אֶסְּתֵּר ב), וַתֹּאמֶר אֶסְתֵּר לַמֶּלֶךְ בְּשֵׁם מָרְדְּכָי:} 
**INDEX_WRITE=<p>
# מִשְׁנָה ז

{גְּדוֹלָה תּוֹרָה שֶׁהִיא נוֹתֶנֶת חַיִּים לְעֹשֶׂיהָ בָּעוֹלָם הַזֶּה וּבָעוֹלָם הַבָּא, שֶׁנֶּאֱמַר (מִשְׁלֵי ד), כִּי חַיִּים הֵם לְמוֹצְאֵיהֶם וּלְכָל בְּשָׂרוֹ מַרְפֵּא, וְאוֹמֵר (שָׁם ג), רִפְאוּת תְּהִי לְשָׁרֶּךָ וְשִׁקּוּי לְעַצְמוֹתֶיךָ, וְאוֹמֵר (שָׁם), עֵץ חַיִּים הִיא לַמַּחֲזִיקִים בָּהּ וְתוֹמְכֶיהָ מְאֻשָּׁר, וְאוֹמֵר (שָׁם א), כִּי לִוְיַת חֵן הֵם לְרֹאשֶׁךָ וַעֲנָקִים לְגַרְגְּרֹתֶיךָ, וְאוֹמֵר (שָׁם ד), תִּתֵּן לְרֹאשְׁךָ לִוְיַת חֵן עֲטֶרֶת תִּפְאֶרֶת תְּמַגְּנֶךָּ, וְאוֹמֵר (שָׁם ט), כִּי בִּי יִרְבּוּ יָמֶיךָ וְיוֹסִיפוּ לְךָ שְׁנוֹת חַיִּים, וְאוֹמֵר (שָׁם ג), אֹרֶךְ יָמִים בִּימִינָהּ בִּשְׂמֹאוֹלָהּ עֹשֶׁר וְכָבוֹד, וְאוֹמֵר (שָׁם), כִּי אֹרֶךְ יָמִים וּשְׁנוֹת חַיִּים וְשָׁלוֹם יוֹסִיפוּ לָךְ, וְאוֹמֵר (שָׁם), דְּרָכֶיהָ דַּרְכֵי נוֹעַם וְכָל נְתִיבוֹתֶיהָ שָׁלוֹם:}

הַתּוֹרָה הַקְּדוֹשָׁה נוֹתֶנֶת לְאָדָם חַיּוּת וְכֹחַ, וּכְמוֹ שֶׁהַדָּג הַגָּדוֹל בְּיוֹתֵר בָּעוֹלָם וְהֶחָזָק בְּיוֹתֵר אֵינוֹ יָכוֹל לְהִסְתַּדֵּר לְלֹא מַיִם, וְהַמַּיִם הֵם אֵלּוּ שֶׁנּוֹתְנִים לוֹ אֶת הַחַיּוּת, כָּךְ גַּם לִמּוּד הַתּוֹרָה מֵחַיֵּי אֶת הָאָדָם כְּמוֹ אֲוִיר לִנְשִׁימָה, וּלְלֹא הַתּוֹרָה, חַיֵּי הָאָדָם אֵינָם חַיִּים.

*

מְסֻפָּר עַל רַבִּי שְׁלֹמֹה הַכֹּהֵן מִוִּילְנָא [מְחַבֵּר סֵפֶר "חֵשֶׁק שְׁלֹמֹה"], שֶׁכְּבָר בִּהְיוֹתוֹ בֶּן שְׁבַע עֶשְׂרֵה שָׁנָה, יָדַע בָּעַל פֶּה אֶת כָּל הַשַּׁ"ס וְהַפּוֹסְקִים עַל בֻּרְיָם. יְדִידוֹ מִנֹּעַר הָיָה רַבֵּנוּ הַ''חָפֵץ חַיִּים", וְהוּא הֵעִיד עָלָיו, שֶׁאַהֲבַת הַתּוֹרָה שֶׁלּוֹ הִרְקִיעָה שְׁחָקִים, עַד כְּדֵי מְסִירוּת נֶפֶשׁ מַמָּשׁ.

לְאַחַר בַּר הַמִּצְוָה שֶׁלּוֹ, חַלָּה ר' שְׁלֹמֹה בְּמַחֲלָה אֲנוּשָׁה, שֶׁנִּמְשְׁכָה כְּאַרְבַּע שָׁנִים. הָרוֹפְאִים הִזְהִירוּ אוֹתוֹ שֶׁלֹּא יִתְאַמֵּץ יֶתֶר עַל הַמִּדָּה בְּלִמּוּדוֹ, כִּי גּוּפוֹ אֵינוֹ מְסֻגָּל לַעֲמוֹד בַּנֵּטֶל. אוּלָם הוּא בְּשֶׁלּוֹ הִמְשִׁיךְ בְּלִמּוּדָיו תְּמִידִים כְּסִדְרָן, בְּלִי לְהִתְחַשֵּׁב בְּמַצַּב גּוּפוֹ.

וְאָכֵן, גּוּפוֹ הִמְשִׁיךְ וְנֶחְלַשׁ, עַד שֶׁהָרוֹפְאִים הִזְהִירוּ אוֹתוֹ, כִּי עָלָיו לַחְדֹּל מִלִּמּוּדוֹ כָּלִיל, לִבּוֹ חָלוּשׁ כְּבָר מְאֹד, וְכָל מַאֲמָץ קַל עָלוּל לַעֲלוֹת לוֹ בְּחַיָּיו, הַמַּצָּב הוּא מַצָּב שֶׁל סַכָּנַת חַיִּים, וְאִם לֹא יִשְׁמַע לָהֶם, סוֹפוֹ וַדַּאי קָרוֹב. 

ר' שְׁלֹמֹה הָיָה אָז רַק בֶּן שְׁבַע עֶשְׂרֵה שָׁנִים, הַכֹּל חָרְדוּ לִשְׁלוֹמוֹ וְדָאֲגוּ לִבְרִיאוּתוֹ, וְנִסּוּ לְשַׁכְנְעוֹ לְהִשָּׁמַע לַעֲצַת הָרוֹפְאִים, אַךְ הוּא נֶאֱנָח וְעָנָה לִקְרוֹבָיו הַמֻּדְאָגִים: הַתּוֹרָה הִיא תַּמְצִית חַיַּי, אִם לֹא אֶלְמַד תּוֹרָה, הֲרֵי בַּסּוֹף אָמוּת מֵאִי לִמּוּדָהּ, כִּי אֵינֶנִּי מְסֻגָּל לִחְיוֹת לְלֹא תּוֹרָה, מוּטָב לִי לָמוּת מִתּוֹךְ לִמּוּד תּוֹרָה, מֵאָשֵׁר לָמוּת מִבִּטּוּל תּוֹרָה... 

רַבִּי שְׁלֹמֹה הִמְשִׁיךְ לִלְמֹד וּלְהִתְיַגֵּעַ בַּתּוֹרָה. בְּסוֹפוֹ שֶׁל דָּבָר הִתְאוֹשֵׁשׁ מֵחָלְיוֹ בְּאֹרַח מוֹפְתִי, הוּא הֶאֱרִיךְ יָמִים עַד לְגִיל שִׁבְעִים וְחָמֵשׁ, וְזָכָה לְהָקִים מִשְׁפָּחָה עֲנֵפָה, וּלְהַעֲמִיד דּוֹרוֹת שֶׁל תַּלְמִידִים וְלִכְתֹּב סְפָרִים.

*

לִפְנֵי עֲשָׂרוֹת שָׁנִים, חָי בִּירוּשָׁלַיִם רוֹפֵא יָדוּעַ בְּשֵׁם פְּרוֹפֶסוֹר מֹשֶׁה רַחְמִילֵבִיץ', רוֹפֵא זֶה הִתְבַּטֵּא פַּעַם עַל אֶחָד מִגְּדוֹלֵי הַתּוֹרָה בְּדוֹרוֹ, שֶׁאִם הוּא חַי לְמַעְלָה מִשְּׁמוֹנִים שָׁנָה, יֵשׁ לִשְׂרֹף אֶת כָּל סִפְרֵי הָרְפוּאָה. 

עַל מִי הוּא אָמַר זֹאת? עַל הָרַב אִיסָר זַלְמָן מֶלְצַר [בָּעַל הַ''אֶבֶן הָאֶזֶל"], בִּהְיוֹת ר' אִיסָר זַלְמָן בָּחוּר צָעִיר, הַתְמָדָתוֹ הָיְתָה מֻפְלָאָה. הוּא אָכַל מְעַט, וְיָשָׁן מְעַט, וּכְלָל לֹא הִשְׁגִּיחַ עַל צָרְכֵי גּוּפוֹ. גַּם לְאַחַר אֵרוּסָיו, הִמְשִׁיךְ בְּלִמּוּדָיו כְּיָמִים יְמִימָה, עַד שֶׁנֶּחְלַשׁ מְאֹד. 

בְּאוֹתָם יָמִים הוּא לָקָה בְּמַחֲלַת הַשַּׁחֶפֶת, וּבִהְיוֹת גּוּפוֹ חָלוּשׁ וּבִלְתִּי מְחֻסָּן, הָרוֹפְאִים לֹא הוֹתִירוּ לוֹ תִּקְוָה, הֵם נָתְנוּ לִקְרוֹבָיו לְהָבִין, שֶׁהַסִּכּוּיִים לַהֲצַלַּת חַיָּיו הֵם אַפְסִיִּים. ר' אִיסָר זַלְמָן הֵבִין אֶת הַמַּצָּב, וְשָׁלַח לְהוֹדִיעַ לַאֲרוּסָתוֹ אֶת הַמַּצָּב לַאֲשׁוּרוֹ. הוּא הִבְהִיר לָהּ שֶׁלֹּא יַקְפִּיד עָלֶיהָ כְּלָל אִם תְּבַטֵּל אֶת הַשִּׁדּוּךְ. 

קְרוֹבֵי הַכַּלָּה קִבְּלוּ אֶת הַיְּדִיעָה בְּצַעַר, אַךְ נֹאחֲזוּ בְּהַצָּעָה שֶׁבָּאָה מִצִּדּוֹ שֶׁל הֶחָתָן לְבַטֵּל אֶת הַשִּׁדּוּךְ לְאַלְתָּר, וּלְ"שַׁחְרֵר" אֶת הַכַּלָּה מִצָּרָה זוֹ. הַהַפְתָּעָה הִגִּיעָה מִמְּקוֹר בִּלְתִּי צָפוּי, הַכַּלָּה סֵרְבָה בְּכָל תּוֹקֵף לְבַטֵּל אֶת הַשִּׁדּוּךְ. בַּצַּר הֵם, פַּנּוּ בְּנֵי הַמִּשְׁפָּחָה לַ"חָפֵץ חַיִּים", לִטּוֹל עֵצָה כְּדָת מַה לַעֲשׂוֹת. 

הַ"חָפֵץ חַיִּים" שָׁמַע אֶת טְעָנוֹת קְרוֹבֵי הַכַּלָּה, הֵם תֵּאֲרוּ אֶת מַצָּבוֹ הָרְפוּאִי שֶׁל הֶחָתָן תֵּאוּר אֲמִתִּי וּמְדֻיָּק. בְּמַקְבִּיל שָׁמַע אֶת טַעֲנַת הַכַּלָּה הַמִּתְעַקֶּשֶׁת לְהַמְשִׁיךְ וּלְקַיֵּם אֶת קִשְׁרֵי הַשִּׁדּוּכִין. תְּשׁוּבָתוֹ הָיְתָה: "יֶשְׁנָם אֲנָשִׁים שֶׁהֵם בְּרִיאִים, וְיֶשְׁנָם אֲנָשִׁים שֶׁמַּאֲרִיכִים יָמִים אַף עַל פִּי שֶׁאֵינָם בְּרִיאִים".

הַכַּלָּה הֵבִינָה מִכָּךְ שֶׁהֶחָתָן יַבְרִיא, וְרָאֲתָה בְּכָךְ אִשּׁוּר לְתִקְוָתָהּ. וְאָכֵן זְמַן מַה לְאַחַר מִכֵּן הֶחָתָן הָחֵל לְהִתְאוֹשֵׁשׁ מִמַּחֲלָתוֹ, וְהַנִּשּׂוּאִין נֶעֶרְכוּ כַּמְתֻכְנָן. ר' אִיסָר זַלְמָן מֶלְצַר הִסְפִּיק לְשַׁמֵּשׁ כְּרַ"מ בִּישִׁיבַת סְלַבּוֹדְקָה, אַב בֵּית הַדִּין בֶּסְלוֹצְק וּבֶּקְלִיק, לְאַחַר מִכֵּן זָכָה לַעֲלוֹת לְאֶרֶץ יִשְׂרָאֵל, וְכִהֵן קָרוֹב לִשְׁלֹשִׁים שָׁנָה כְּרֹאשׁ יְשִׁיבַת "עֵץ חַיִּים" בִּירוּשָׁלַיִם. 

הָרוֹפְאִים שֶׁאָמְרוּ עָלָיו שֶׁהוּא יָמוּת, כְּבָר מֵתוּ מִזְּמַן, וְהוּא הֶאֱרִיךְ יָמִים, וְנִפְטָר בְּגִיל שְׁמוֹנִים וְאַרְבַּע!!!

נִמְצֵאנוּ לְמֵדִים, שֶׁתּוֹרַת ה' הִיא כְּמוֹ קֶרֶשׁ הַצָּלָה, הַנּוֹעָד לְהַצִּיל אֶת הָאָדָם מִמִּשְׁבְּרֵי הַחַיִּים. כָּל הָאוֹחֵז בַּתּוֹרָה נִצּוֹל, וְאִלּוּ הַפּוֹרֵשׁ מִמֶּנָּה, הֲרֵי הוּא כְּמִי שֶׁפּוֹרֵשׂ מִן הַחַיִּים. כִּי הֵם חַיֵּינוּ וְאוֹרֵךְ יָמֵינוּ.

~ הָעוֹלָם עֹמֵד עַל לוֹמְדֵי הַתּוֹרָה

מְסַפְּרִים שֶׁפַּעַם בָּא לְבֵיתוֹ שֶׁל הַחֵפֶץ חַיִּים זִיעַ''א, עָשִׁיר אֶחָד, וְהָרַב לָקַח אוֹתוֹ אֶל יְשִׁיבָתוֹ, כְּדֵי שֶׁיִּתְרֹם מַשֶּׁהוּ לַיְּשִׁיבָה. הָאוֹרֵחַ הֶעָשִׁיר נִכְנַס לַיְּשִׁיבָה וְשָׁמַע אֶת קוֹל הַתּוֹרָה מְהַדְהֵד בְּעֹז. לְאַחַר שֶׁיָּצָא, אָמַר לַחֵפֶץ חַיִּים: יֹאמַר לִי רַבֵּנוּ, מַדּוּעַ בַּחוּרֵי הַיְּשִׁיבָה כֻּלָּם לוֹבְשִׁים שְׁחוֹרִים, וְכָל הַזְּמַן צוֹעֲקִים בְּקוֹל רַעַשׁ גָּדוֹל, אִי אֶפְשָׁר לִלְמֹד יוֹתֵר בְּשֶׁקֶט? וּמַה הַתּוֹעֶלֶת שֶׁתִּצְמַח מֵאוֹתָם בַּחוּרֵי יְשִׁיבוֹת?

אָמַר לוֹ מָרָן הֶחָפֵץ חַיִּים: אֶמְשֹׁל לְךָ מָשָׁל לְמַה הַדָּבָר דּוֹמֶה: עָשִׁיר אֶחָד זָקֵן, הִרְגִּישׁ שֶׁקִּצּוֹ קָרֵב, וְלֹא יָדַע כֵּיצַד לְבַלּוֹת אֶת שְׁאֵרִית חַיָּיו. יָעֲצוּ לוֹ אוֹהֲבָיו שֶׁיִּרְכֹּשׁ אֳנִיָּה גְּדוֹלָה, וְיַעֲרֹךְ מַסָּע תַּעֲנוּגִים בְּרַחֲבֵי הָעוֹלָם, וְכָךְ יֵהָנֶה מִכַּסְפּוֹ בַּיָּמִים שֶׁעוֹד נוֹתְרוּ לוֹ לִחְיוֹת. 

הֶעָשִׁיר שָׁמַע שֶׁרוֹצִים לִמְכּוֹר אֳנִיָּה, וְהָלַךְ לִרְאוֹת. וְאָכֵן הָאֳנִיָּה תָּאֲמָה לְהַפְלִיא לִדְרִישׁוֹתָיו. אַרְבַּע קוֹמוֹת שֶׁבָּהֶן כָּל הַנָּאוֹת וְהַבְלֵי הָעוֹלָם הַזֶּה. מֵיטַב הַטֶּכְנוֹלוֹגְיָה וְהַשִּׁכְלוּלִים. בְּקוֹמָה הָרְבִיעִית הָיָה חֶדֶר הָאוֹכֵל, וּמְשָׁרְתִים וּמֶלְצָרִים עוֹמְדִים לִרְשׁוּתוֹ לִשְׁמוֹעַ מוֹצָא פִּיו. בַּקּוֹמָה הַשְּׁלִישִׁית הָיוּ חֲדָרִים מְפֹאָרִים וּמְהֻדָּרִים. יָרַד לַקּוֹמָה הַשְּׁנִיָּה, וְשָׁם הָיוּ מִגְרְשֵׁי כַּדּוּרֶגֶל וְכַדוּרסַל וּבְרֵכַת שְׁחִיָּה וְעוֹד מִינֵי תַּפְנוּקִים. 

לְאַחַר מִכֵּן רָצָה לָרֶדֶת לַקּוֹמָה הָרִאשׁוֹנָה, אַךְ אַנְשֵׁי הַצֶּוֶת נִסּוּ לְשַׁכְנֵעַ אוֹתוֹ שֶׁלֹּא לַעֲשׂוֹת זֹאת, מִשּׁוּם שֶׁשָּׁם הַכֹּל שָׁחוֹר וּמְפֻיָּח, רַעַשׁ מַחֲרִישׁ אָזְנַיִם מִמַּנוֹעִים עֲנָקִים וּמִמַּדְחֲפִים מִפְלַצְתִּיִּים. שָׁם כָּל הַטֶּכְנָאִים וְהָעוֹבְדִים מְפֻחָמִים וּמֻשְׁחָרִים מֵהַשֶּׁמֶן וְהַדֶּלֶק. 

אֲבָל הָאִישׁ הִתְעַקֵּשׁ. הֲרֵי אֲנִי קוֹנֶה אַרְבַּע קוֹמוֹת וְלֹא שָׁלוֹשׁ, רוֹצֶה אֲנִי לִרְאוֹת וּלְבַקֵּר הַכֹּל. כְּשֶׁרָאָה אֶת הַקּוֹמָה הָרִאשׁוֹנָה חָשְׂכוּ עֵינָיו. אָכֵן רַעַשׁ אַדִּיר נִשְׁמַע מֵהַמְנוֹעִים, הַכֹּל שָׁחוֹר מְפֻחָם וְשַׁמְנוּנִי. אָמַר לָהֶם: וְכִי אַתֶּם רוֹצִים לְשַׁקֵּר וּלְשַׁטּוֹת בִּי? שָׁלוֹשׁ קוֹמוֹת מְפֹאָרוֹת, וְכָאן הַכֹּל שָׁחוֹר וְרוֹעֵשׁ?

אָמְרוּ לוֹ: וּמַה לַעֲשׂוֹת שֶׁבְּלִי הַקּוֹמָה הַזּוֹ, הָאֳנִיָּה לֹא תָּזוּז מִמְּקוֹמָהּ, מִבַּלְעֲדֵי הַשָּׁחוֹר וְהָרַעַשׁ הַזֶּה, כָּל הָאֳנִיָּה תִּהְיֶה כְּמוֹ גּוּשׁ אֶבֶן וּבַרְזֶל בְּתוֹךְ הַיָּם!

זֶה הַמָּשָׁל. וְהַנִּמְשָׁל הוּא הַתְּשׁוּבָה לִשְׁאֵלָתְךָ, אָמַר הֶחָפֵץ חַיִּים לָעָשִׁיר. בְּלִי "הַשָּׁחוֹר" וְ"הָרַעַשׁ" הַזֶּה שֶׁאַתָּה רוֹאֶה וְשׁוֹמֵעַ כָּאן בַּיְּשִׁיבָה, הָעוֹלָם לֹא יַעֲמוֹד אֲפִילּוּ רֶגַע אֶחָד, וְכָאן זֶה עֵץ הַחַיִּים הַמַּחֲזִיר אֶת כָּל הָעוֹלָם וְאוֹתְךָ בֵּינֵיהֶם!
**INDEX_WRITE=<p>
# מִשְׁנָה ח

{רַבִּי שִׁמְעוֹן בֶּן יְהוּדָה מִשּׁוּם רַבִּי שִׁמְעוֹן בֶּן יוֹחָאִי אוֹמֵר, הַנּוֹי וְהַכֹּחַ וְהָעוֹשֶׁר וְהַכָּבוֹד וְהַחָכְמָה וְהַזִּקְנָה וְהַשֵּׂיבָה וְהַבָּנִים, נָאֶה לַצַּדִּיקִים וְנָאֶה לָעוֹלָם, שֶׁנֶּאֱמַר (שם טז), עֲטֶרֶת תִּפְאֶרֶת שֵׂיבָה בְּדֶרֶךְ צְדָקָה תִּמָּצֵא. וְאוֹמֵר (שם כ), תִּפְאֶרֶת בַּחוּרִים כּוֹחָם וַהֲדַר זְקֵנִים שֵׂיבָה. וְאוֹמֵר (שם יד), עֲטֶרֶת חֲכָמִים עָשְׁרָם. וְאוֹמֵר (שם יז), עֲטֶרֶת זְקֵנִים בְּנֵי בָּנִים וְתִפְאֶרֶת בָּנִים אֲבוֹתָם. וְאוֹמֵר (יְשַׁעְיָה כד), וְחָפְרָה הַלְּבָנָה וּבוֹשָׁה הַחַמָּה, כִּי מָלַךְ יְהֹוָה צְבָאוֹת בְּהַר צִיּוֹן וּבִירוּשָׁלַיִם וְנֶגֶד זְקֵנָיו כָּבוֹד רַבִּי שִׁמְעוֹן בֶּן מְנַסְיָא אוֹמֵר, אֵלּוּ שֶׁבַע מִדּוֹת שֶׁמָּנוּ חֲכָמִים לַצַּדִּיקִים, כֻּלָּם נִתְקַיְּמוּ בְּרַבִּי וּבְבָנָיו: }

**INDEX_WRITE=<p>
# מִשְׁנָה ט

{אָמַר רַבִּי יוֹסֵי בֶּן קִסְמָא, פַּעַם אַחַת הָיִיתִי מְהַלֵּךְ בַּדֶּרֶךְ וּפָּגַע בִּי אָדָם אֶחָד, וְנָתַן לִי שָׁלוֹם, וְהֶחֱזַרְתִּי לוֹ שָׁלוֹם, אָמַר לִי, רַבִּי מֵאֵיזֶה מָקוֹם אָתָּה? אָמַרְתִּי לוֹ, מֵעִיר גְּדוֹלָה שֶׁל חֲכָמִים וְשֶׁל סוֹפְרִים אָנִי, אָמַר לִי, רַבִּי רְצוֹנְךָ שֶׁתָּדוּר עִמָּנוּ בִּמְקוֹמֵנוּ וַאֲנִי אֶתֵּן לְךָ אֶלֶף אֲלָפִים דִּנְרֵי זָהָב וַאֲבָנִים טוֹבוֹת וּמַרְגָּלִיּוֹת? אָמַרְתִּי לוֹ אִם אַתָּה נוֹתֵן לִי כָּל כֶּסֶף וְזָהָב וַאֲבָנִים טוֹבוֹת וּמַרְגָּלִיּוֹת שֶׁבָּעוֹלָם, אֵינִי דָּר אֶלָּא בִּמְקוֹם תּוֹרָה, וְכֵן כָּתוּב בְּסֵפֶר "תְּהִלִּים" עַל יְדֵי דָּוִד מֶלֶךְ יִשְׂרָאֵל, טוֹב לִי תּוֹרַת פִּיךָ מֵאַלְפֵי זָהָב וָכָסֶף, וְלֹא עוֹד, אֶלָּא שֶׁבִּשְׁעַת פְּטִירָתוֹ שֶׁל אָדָם אֵין מְלַוִין לוֹ לְאָדָם לֹא כֶּסֶף וְלֹא זָהָב וְלֹא אֲבָנִים טוֹבוֹת וּמַרְגָּלִיּוֹת, אֶלָּא תּוֹרָה וּמַעֲשִׂים טוֹבִים בִּלְבָד.}

דִּבְרֵי הַתַּנָּא כָּאן הֵם גְּדוֹלִים וְנִשְׂגָּבִים, וְטָמוּן בָּהֶם הַרְבֵּה מוּסַר, וּכְפִי שֶׁמְּסַפְּרִים עַל מָרָן הֶחָזוֹן אִישׁ זַצַ"ל, שֶׁפַּעַם אַחַת בְּרֹאשׁ הַשָּׁנָה הִפְצִירוּ בּוֹ שֶׁיִּשָּׂא דְּבָרִים מֵעִנְיְנֵי דְּיוֹמָא, וּמִשֶּׁהֻכְרַח לוֹמַר, אָמַר אֶת הַמִּשְׁנָה שֶׁלָּנוּ: "אָמַר רַבִּי יוֹסֵי בֶּן קִסְמָא פַּעַם אַחַת הָיִיתִי מְהַלֵּךְ בַּדֶּרֶךְ וְכוּ' אָמַרְתִּי לוֹ: אִם אַתָּה נוֹתֵן לִי כָּל כֶּסֶף וְזָהָב וַאֲבָנִים טוֹבוֹת שֶׁבָּעוֹלָם אֵינִי דָּר אֶלָּא בִּמְקוֹם תּוֹרָה", וְאָמַר הֶחָזוֹן אִישׁ אֶת כָּל הַמַּאֲמָר הֵיאַךְ שֶׁהוּא כָּתוּב, וְשׁוּב חָזַר עַל הַמַּאֲמָר כְּמוֹ שֶׁהוּא, בְּהַטְעִימוֹ כָּל תֵּבָה וְתֵבָה, וּבָזֶה יָצָא הֶחָזוֹן אִישׁ יְדֵי חוֹבָתוֹ...

~ אֵינִי דָּר אֶלָּא בְּמָקוֹם תּוֹרָה

לִכְאוֹרָה יַפְלִא, מַדּוּעַ סֵרֵב רַבִּי יוֹסֵי לַהַצָּעָה נִפְלָאָה זוֹ, וַהֲרֵי הָיָה לוֹ לָקַחַת כָּל הַכֶּסֶף וְהַזָּהָב, וּלְהָקִים שָׁם מָקוֹם תּוֹרָה, וּלְהַמְשִׁיךְ שָׁם אֶת לִמּוּדוֹ, וּלְהַגְדִּיל תּוֹרָה וּלְהַאֲדִירָהּ. 

אֶלָּא, אוֹמֵר הָרַב דֶּסְלֶר זַצַ"ל בְּסִפְרוֹ "מִכְתַּב מֵאֵלִיָּהוּ", לְרַבִּי יוֹסִי הָיָה בָּרוּר, שֶׁאִם יֵלֵךְ לָדוּר בַּשְּׁכוּנָה שֶּׁאֵין בָּהּ תּוֹרָה, הוּא יִהְיֶה מֻשְׁפָּע מֵהֶם עוֹד לִפְנֵי שֶׁהוּא יַסְפִּיק לְהַשְׁפִּיעַ עֲלֵיהֶם, וְלָכֵן אֶצְלוֹ נֶחְשֶׁבֶת הַצָּעָה זוֹ כְּבַקָּשָׁה לְהַפְסִיק לַעֲסֹק בַּתּוֹרָה, וְעַל כֵּן סֵרֵב בְּכָל תּוֹקֵף לַהַצָּעָה זוֹ.

וּמִכָּאן לָמַד הָרַב דֶּסְלֶר מֶסֶר עָצוּם בְּעִנְיַן שֶׁל קֵרוּב רְחוֹקִים, כְּשֶׁרוֹצִים לְהַשְׁפִּיעַ עֲלֵיהֶם, אֵין לְהִתְיַשֵּׁב וּלְהִתְגּוֹרֵר בִּמְקוֹמָם, אֶלָּא הוּא יִשָּׁאֵר בִּמְקוֹמוֹ וְיַשְׁפִּיעַ עֲלֵיהֶם מֵאוֹר תּוֹרָתוֹ, שֶׁכֵּיוָן שֶׁהוּא נִמְצָא בְּמָקוֹם תּוֹרָה, אֵין כָּל כָּךְ סַכָּנָה שֶׁיֻּשְׁפַּע מֵהֶם, כִּי סְבִיבָתוֹ תָּגֵן עָלָיו.

*

מְסַפְּרִים עַל תַּלְמִיד חֲכַם גָּדוֹל, שֶׁהָיָה גָּר שָׁנִים רַבּוֹת בִּסְבִיבָה חִלּוֹנִית, בְּמֶשֶׁךְ זְמַן זֶה, עָמָל וְיָגַע רַבּוֹת בִּשְׁמִירָה עַל בָּנָיו, לְבַל יִהְיֶה לָהֶם קֶשֶׁר עִם הַסְּבִיבָה. בֵּיתוֹ הָיָה בּוֹדֵד בְּלִי שְׁכֵנִים, וְאֶת הֶחָצֵר שֶׁסְּבִיב הַבַּיִת הִקִּיף בְּגֶדֶר עִם שַׁעַר וּמַנְעוּל. 

כַּאֲשֶׁר הַיְלָדִים הָיוּ יוֹצְאִים, הָיָה אֲבִיהֶם מְלַוֶּה אוֹתָם כְּדֵי לִשְׁמוֹר שֶׁלֹּא יִתְחַבָּרוּ עִם יַלְדֵי הָרְחוֹב. מוּבָן שֶׁטִּרְחָה רַבָּה זוֹ, הָיְתָה קָשָׁה לוֹ מְאֹד בְּנוֹסָף לְבִטּוּל תּוֹרָה הַגָּדוֹל שֶׁנִּגְרַם לוֹ מִכָּךְ. יוֹם אֶחָד הִגִּיעַ הָאִישׁ לַמַּסְּקָנָה שֶׁאִי אֶפְשָׁר לְגַדֵּל יְלָדִים לְתוֹרָה וּלְיַהֲדוּת אֲמִתִּית בַּמָּקוֹם הַהוּא, וְהֶחְלִיט לַעֲבוֹר לִמְקוֹם תּוֹרָה.

כַּאֲשֶׁר נוֹדַע הַדָּבָר לִידִידָיו בְּמָקוֹם מְגוּרָיו, נִזְדַּעֲקוּ וּבָאוּ אֵלָיו בְּטַעֲנָה שְׁאַל לוֹ לְהַפְקִיר אֶת הַמָּקוֹם, וְעָלָיו לְהִתְחַשֵּׁב גַּם בְּחִזּוּק יַהֲדוּת הַתּוֹרָה שָׁם, שֶׁהֲרֵי מִלְּבַד הַנֶּזֶק הַיָּשִׁיר שֶׁיִּגְרֹם לַמָּקוֹם עַל יְדֵי הֵעָדְרוֹ מִמֶּנּוּ, יִרְאוּ רַבִּים וְיַעֲשׂוּ כָּמוֹהוּ. עַל כֵּן בִּקְּשׁוּ מִמֶּנּוּ שֶׁיִּשָּׁאֵר בֶּ"שֵׁב וְאַל תַּעֲשֶׂה". 

הֵשִׁיב לָהֶם הֶחָכָם: צָרִיךְ אֲנִי לְהַצִּיג שְׁאֵלָה חֲמוּרָה זוֹ לִפְנֵי מָרָן הָרַב בְּרִיסְק! קָם הָאִישׁ וְעָלָה יְרוּשָׁלַיְמָה. נִכְנַס אֵצֶל הָרַב זַצַ"ל, וְהִצִּיעַ לְפָנָיו אֶת כָּל הָעִנְיָן. מִצַּד אֶחָד הֶעֱלָה אֶת הַטְּעָנוֹת כְּנֶגְדּוֹ, וּמֵאִידָךְ טָעַן שֶׁנִּרְאָה לוֹ שֶׁלְּמַעַן חִנּוּךְ יְלָדָיו מֻכְרָח הוּא לַעֲקוֹר לִמְקוֹם תּוֹרָה.

הֵשִׁיב לוֹ הָרַב מִבְּרִיסְק זַצַ"ל: טָעוּת הִיא לַחְשֹׁב שֶׁרַק בִּשְׁבִיל חִנּוּךְ הַבָּנִים צָרִיךְ לַעֲבוֹר לָגוּר בְּמָקוֹם תּוֹרָה, הֲרֵי בִּשְׁבִיל הָרוּחָנִיּוּת שֶׁלְּךָ בְּעַצְמְךָ עָלֶיךָ לַעֲזֹב אֶת הַסְּבִיבָה הַחִלּוֹנִית, שֶׁהֲרֵי גַּם לְךָ בְּעַצְמְךָ יֵשׁ נֵזֶק בְּמַה שֶׁאַתָּה רוֹאֶה בְּמָקוֹם מְגוּרֶיךָ...

~ זְהִירוּת מֵהִתְלַהֲבוּת מֻפְרֶזֶת

רַבִּי יוֹסִי דּוֹחֶה אֶת הַצָּעָתוֹ שֶׁל אוֹתוֹ אָדָם שֶׁהִצִּיעַ לוֹ אֶלֶף אֲלָפִים דִּנְרֵי זָהָב וְכוּ', וְזֹאת מִשּׁוּם שֶׁאֵינוֹ דָּר אֶלָּא בְּמָקוֹם תּוֹרָה. וְצָרִיךְ לְהָבִין, מַדּוּעַ דָּחָה אוֹתוֹ רַבִּי יוֹסֵי מִיַּד, וְלֹא הִתְעַנְיֵן אוּלַי בְּאוֹתוֹ מָקוֹם יֵשׁ תַּלְמִידֵי חֲכָמִים וְהוּא מָקוֹם שֶׁל תּוֹרָה? 

אֶלָּא מִכֵּיוָן שֶׁאוֹתוֹ אָדָם הִפְרִיז יוֹתֵר מִדַּאי בַּסְּכוּם שֶׁרָצָה לְהַעֲנִיק לוֹ, וְאָמַר אֶתֶּן לְךָ אֶלֶף אֲלָפִים וְכוּ', מַשְׁמַע שֶׁזֶּהוּ מַעֲשֵׂה שָׂטָן, כִּי אִם בֶּאֱמֶת הָיוּ שָׁם בְּנֵי תּוֹרָה, וְאוֹתוֹ הָאִישׁ בָּא בִּשְׁלִיחוּת הַיֵּצֶר הַטּוֹב, לֹא הָיָה אוֹתוֹ הָאִישׁ מִתְלַהֵב כָּל כָּךְ, וְלֹא הָיָה מַּבְטִיחַ סְכוּם גָּדוֹל כָּזֶה בִּשְׁבִיל שֶׁעוֹד תַּלְמִיד חֲכַם יָבוֹא לָדוּר בְּעִירָם, מִפְּנֵי שֶׁבִּדְבָרִים שֶׁל מִצְוָה וּקְדֻשָּׁה, יֵּצֶר הָרַע גּוֹרֵם לָאָדָם חֲלִישׁוּת וְאֵינוֹ נוֹתֵן לוֹ לַעֲשׂוֹתָם בְּהִתְלַהֲבוּת, וְלָכֵן הֵבִין רַבִּי יוֹסִי שֶׁאוֹתָהּ הִתְלַהֲבוּת בָּאָה מִצַּד הַיֵּצֶר הָרַע וְלֹא מֵהַיֵּצֶר הַטּוֹב.

וּכְבָר הִזְכַּרְנוּ אֶת הַמַּעֲשֶׂה עִם רַבִּי חַיִּים מּוַלֹאזִ'ין, שֶׁפַּעַם אַחַת הִגִּיעַ בְּהִתְלַהֲבוּת לְרַבּוֹ הַגָּאוֹן מִוִּילְנָא זַצַ"ל, וּשְׁאָלוֹ הַאִם לִבְנוֹת יְשִׁיבָה וּלְהַעֲמִיד תַּלְמִידִים? וְהָרַב לֹא עָנָה לוֹ כְּלוּם. לְאַחַר זְמַן בָּא אֵלָיו שׁוּב וּשְׁאָלוֹ אֶת אוֹתָהּ שְׁאֵלָה, וַעֲנָה לוֹ הָרַב בְּחִיּוּב, וְדִרְבֵּן אוֹתוֹ לִפְתֹּחַ יְשִׁיבָה.

וּכְשֶׁשָּׁאַל רַבִּי חַיִּים אֶת רַבּוֹ מַדּוּעַ בִּתְחִלָּה סֵרֵב וּלְאַחַר מִכֵּן הִסְכִּים לְכָךְ בְּחֵפֶץ לֵב. אָמַר לוֹ הָרַב: בְּפַעַם הָרִאשׁוֹנָה רָאִיתִי אוֹתְךָ בְּהִתְלַהֲבוּת גְּדוֹלָה, וְחָשַׁשְׁתִּי שֶּׁהַיֵּצֶר הָרַע הוּא הַמֵּנִיעַ אוֹתְךָ לִפְעֻלָּה זוֹ, לָכֵן סֵרַבְתִּי לְךָ. אֲבָל כָּעֵת רָאִיתִי שֶׁבָּאתָ לְלֹא הִתְלַהֲבוּת, וְהֵבַנְתִּי שֶׁכָּעֵת וַדַּאי שֶׁיֵּצֶר הַטּוֹב הוּא זֶה שֶׁמֵּנִיעַ אוֹתְךָ לִפְתֹּחַ יְשִׁיבָה, וְלָכֵן נָתַתִּי לְךָ אֶת הַסְכַּמְתַּי.

~ בְּמָקוֹם שֶׁל תּוֹרָה לֹא מְדַבְּרִים עַל כֶּסֶף

מְסַפְּרִים עַל הַגָּאוֹן הָרַב מֵאִיר דָן פְּלוֹצְקִי זַצַ"ל [בָּעַל הַ''כְּלִי חֶמְדָּה"], שֶׁהִגִּיעַ לְאַרְצוֹת הַבְּרִית לֶאֱסוֹף כֶּסֶף לַיְּשִׁיבָה שֶׁל וּוַרְשָׁא, וּבִהְיוֹת שֶׁה' יִתְבָּרַךְ חָנַן אוֹתוֹ בְּכֹשֶׁר דִּבּוּר נִפְלָא, בְּכָל מָקוֹם אֵלָיו הִגִּיעַ, הִתְבַּקֵּשׁ לְשַׁמֵּשׁ כְּרַב בַּמָּקוֹם.

בְּמָקוֹם אֶחָד הֻבְטַח לוֹ מַשְׂכֹּרֶת שֶׁל חֲמֵשֶׁת אֲלָפִים דּוֹלָר לְחֹדֶשׁ, וּבְמָקוֹם הַשֵּׁנִי שִׁבְעַת אֲלָפִים, וְהוּא עָנָה לָהֶם כִּתְשׁוּבָתוֹ שֶׁל רַבִּי יוֹסִי בֶּן קִסְמָא "אֵינִי דָּר אֶלָּא בְּמָקוֹם תּוֹרָה".

אָמְרוּ לוֹ רָאשֵׁי הַקְּהִלָּה: הֵיאַךְ הָרַב חוֹשֵׁב שֶׁכָּאן אֵינוֹ מָקוֹם תּוֹרָה, וַהֲרֵי יֵשׁ לָנוּ כָּאן מְתִיבְתָּא, יְשִׁיבָה קְטַנָּה, שִׁעוּרֵי תּוֹרָה וְכוּ'? 

הֵשִׁיב לָהֶם הָרַב: אָבִיא לָכֶם רְאָיָה מְרַבֵּי יוֹסִי בֶּן קִסְמָא שֶׁהַמָּקוֹם כָּאן אֵינוֹ מָקוֹם תּוֹרָה, שֶׁהֲרֵי עַל בַּקָּשָׁתוֹ שֶׁל אוֹתוֹ אָדָם שֶׁאָמַר לְרַבִּי יוֹסִי "רְצוֹנְךָ שֶׁתָּדוּר עִמָּנוּ בִּמְקוֹמֵנוּ וַאֲנִי אֶתֶּן לְךָ אֶלֶף אֲלָפִים דִּינְרֵי זָהָב וַאֲבָנִים טוֹבוֹת וּמַרְגָּלִיּוֹת", הֵשִׁיב לוֹ רַבִּי יוֹסִי: "אִם אַתָּה נוֹתֵן לִי כָּל כֶּסֶף וְזָהָב וַאֲבָנִים טוֹבוֹת וּמַרְגָּלִיּוֹת שֶׁבָּעוֹלָם אֵינִי דָּר אֶלָּא בְּמָקוֹם תּוֹרָה".

וְצָרִיךְ לְהָבִין, אֵיךְ הָבִין רַבִּי יוֹסִי בֶּן קִסְמָא שֶׁמְּקוֹמוֹ שֶׁל אוֹתוֹ אָדָם אֵינוֹ מָקוֹם תּוֹרָה, אוּלַי הוּא מָקוֹם תּוֹרָה שֶׁיּוֹדְעִים וּמוֹקִירִים בַּעֲלֵי תּוֹרָה, וְרוֹצִים גַּם לְשַׁלֵּם עַל כָּךְ מַשְׂכֹּרֶת שְׁמֵנָה? 

אֶלָּא, שֶׁמִּתּוֹךְ בַּקָּשָׁתוֹ שֶׁאָמַר "רְצוֹנְךָ שֶׁתָּדוּר עִמָּנוּ בִּמְקוֹמֵנוּ וַאֲנִי אֶתֶּן לְךָ אֶלֶף אֲלָפִים דִּינְרֵי זָהָב וַאֲבָנִים טוֹבוֹת וּמַרְגָּלִיּוֹת", יָדַע רַבִּי יוֹסִי שֶׁבְּמָקוֹם זֶה אֵין תּוֹרָה, כִּי בְּמָקוֹם שֶׁל תּוֹרָה, לֹא מְדַבְּרִים שָׁם עַל כֶּסֶף וְזָהָב, וְאִם הוּא מַצִּיעַ לִי מִלְּיוֹנִים, סִימָן שֶּׁאֵין שָׁם כְּלוּם, וְרַק כֶּסֶף עוֹמֵד בְּרֹאשׁ מַעַיְנֵיהֶם.

אָמַר לָהֶם הָרַב: אִם הֱיִיתֶם בָּאִים אֵלַי, וּמְבַקְּשִׁים מִמֶּנִּי לָבוֹא אֲלֵיכֶם כְּדֵי לְחַזֵּק אֶתְכֶם בְּתוֹרָה וְיִרְאַת שָׁמַיִם, וֶהֱיִתֶם אוֹמְרִים לִי שֶּׁאֵין לָכֶם כֶּסֶף לְשַׁלֵּם אֲבָל יֵשׁ לָכֶם תַּלְמִידֵי חֲכָמִים שֶׁרוֹצִים לִלְמֹד וּלְלַמֵּד, אָכֵן הָיְתָה זוֹ סִבָּה לָבוֹא אֲלֵיכֶם. אֲבָל כֶּסֶף לֹא מְדַבֵּר אֵצֶל מִי שֶׁעוֹסֵק בַּתּוֹרָה...


**INDEX_WRITE=<p>
# מִשְׁנָה י

{חֲמִשָׁה קִנְיָנִים קָנָה לוֹ הַקָּדוֹשׁ בָּרוּךְ הוּא בָּעוֹלָמוֹ, וְאֵלּוּ הֵן, תּוֹרָה קִנְיָן אֶחָד, שָׁמַיִם וָאָרֶץ קִנְיָן אֶחָד, אַבְרָהָם קִנְיָן אֶחָד, יִשְׂרָאֵל קִנְיָן אֶחָד, בֵּית הַמִּקְדָּשׁ קִנְיָן אֶחָד. תּוֹרָה מִנַּיִן, דִּכְתִיב (מִשְׁלֵי ח), יְהֹוָה קָנָנִי רֵאשִׁית דַּרְכּוֹ קֶדֶם מִפְעָלָיו מֵאָז, שָׁמַיִם וָאָרֶץ מִנַּיִן, דִּכְתִיב (יְשַׁעְיָה סו), כֹּה אָמַר יְהֹוָה הַשָּׁמַיִם כִּסְאִי וְהָאָרֶץ הֲדֹם רַגְלָי אֵי זֶה בַיִת אֲשֶׁר תִּבְנוּ לִי וְאֵי זֶה מָקוֹם מְנוּחָתִי. וְאוֹמֵר (תְּהִלִּים קד), מָה רַבּוּ מַעֲשֶׂיךָ יְהֹוָה כֻּלָּם בְּחָכְמָה עָשִׂיתָ מָלְאָה הָאָרֶץ קִנְיָנֶךָ. אַבְרָהָם מִנַּיִן, דִּכְתִיב (בְּרֵאשִׁית יד), וַיְבָרְכֵהוּ וַיֹּאמַר בָּרוּךְ אַבְרָם לְאֵל עֶלְיוֹן קוֹנֶה שָׁמַיִם וָאָרֶץ. יִשְׂרָאֵל מִנַּיִן, דִּכְתִיב (שְׁמוֹת טו), עַד יַעֲבֹר עַמְּךָ יְהֹוָה עַד יַעֲבוֹר עַם זוּ קָנִיתָ, וְאוֹמֵר (תְּהִלִּים טז), לִקְדוֹשִׁים אֲשֶׁר בָּאָרֶץ הֵמָּה וְאַדִּירֵי כָּל חֶפְצִי בָם, בֵּית הַמִּקְדָּשׁ מִנַּיִן, דִּכְתִיב (שְׁמוֹת טו), מָכוֹן לְשִׁבְתְּךָ פָּעַלְתָּ יְהֹוָה מִקְּדָשׁ אֲדֹנָי כּוֹנְנוּ יָדֶיךָ. וְאוֹמֵר (תְּהִלִּים עח), וַיְבִיאֵם אֶל גְּבוּל קָדְשׁוֹ הַר זֶה קָנְתָה יְמִינוֹ: }


**INDEX_WRITE=<p>
# מִשְׁנָה יא

{כָּל מַה שֶּׁבָּרָא הַקָּדוֹשׁ בָּרוּךְ הוּא בְּעוֹלָמוֹ, לֹא בְרָאוֹ אֶלָּא לִכְבוֹדוֹ, שֶׁנֶּאֱמַר (יְשַׁעְיָה מג), כֹּל הַנִּקְרָא בִשְׁמִי וְלִכְבוֹדִי בְּרָאתִיו יְצַרְתִּיו אַף עֲשִׂיתִיו, וְאוֹמֵר (שְׁמוֹת טו), יְהֹוָה יִמְלֹךְ לְעֹלָם וָעֶד: רַבִּי חֲנַנְיָא בֶּן עֲקַשְׁיָא אוֹמֵר: רָצָה הַקָּדוֹשׁ בָּרוּךְ הוּא לְזַכּוֹת אֶת יִשְׂרָאֵל, לְפִיכָךְ הִרְבָּה לָהֶם תּוֹרָה וּמִצְווֹת שֶׁנֶּאֱמַר: ה' חָפֵץ לְמַעַן צִדְקוֹ יַגְדִּיל תּוֹרָה וְיַאְדִּיר.}

~ הַתּוֹעֶלֶת שֶׁיֵּשׁ לָנוּ בְּרִבּוּי הַמִּצְווֹת

נוֹהֲגִים לְסַיֵּם אֶת מַסֶּכֶת אֲבוֹת בַּאֲמִירַת מִשְׁנָה זוֹ, הַמְלַמֶּדֶת אוֹתָנוּ עַד כַּמָּה ה' יִתְבָּרַךְ אוֹהֵב אֶת עַמּוֹ יִשְׂרָאֵל, וְלָכֵן הִרְבָּה לָהֶם תּוֹרָה וּמִצְווֹת עַל מְנָת לְזַכּוֹת אוֹתָם וּלְזַכֵּךְ אוֹתָם בָּעוֹלָם הַזֶּה, וּלְהַנְחִיל לָהֶם טוֹבָה וּבְרָכָה לָעוֹלָם הַבָּא.

וּבֶאֱמֶת יֵשׁ לְהִתְבּוֹנֵן, מַה הַתּוֹעֶלֶת הַגְּדוֹלָה שֶׁיֵּשׁ לָנוּ בְּרִבּוּי הַמִּצְווֹת, וַהֲרֵי רִבּוּי הַמִּצְווֹת גּוֹרֵם לָנוּ יוֹתֵר מְחֻיָּבוֹת, וְאִלּוּ הָיָה לָנוּ מִצְווֹת מוּעָטוֹת, הָיָה לָנוּ יוֹתֵר קַל לְקַיְּמָם, וְעַל יְדֵי כָּךְ הָיוּ לָנוּ יוֹתֵר סִכּוּיִים לְהַגִּיעַ לָעוֹלָם הַבָּא בְּקַלּוּת. 

וְתֵרְצוּ הַמְּפָרְשִׁים קֻשְׁיָא זוֹ עַל פִּי מַה שֶׁמְּסַפְּרִים עַל רַבִּי מְנַחֵם מֶנְדֶּל מִקּוֹצְק, שֶׁפַּעַם בָּא אֵלָיו אֶחָד מֵחֲסִידָיו, וְשָׁפַךְ לְפָנָיו אֶת מַר לִבּוֹ, וְכֹה אָמַר: עַד לָאַחֲרוֹנָה הָיִיתִי מִתְפַּרְנֵס מֵעֵסֶק קָטָן שֶׁלֹּא הִטְרִיד אֶת מְנוּחָתִי, הָיוּ לִי דִּירוֹת לְהַשְׂכָּרָה, וְהַשְׁקָעוֹת שֶׁנָּשְׂאוּ פְּרִי, בְּלֹא שֶׁאֶצְטָרֵךְ לְהַקְדִּישׁ לָהֶם מִזְּמַנִּי, וְלָכֵן הָיָה לִי זְמַן רַב שֶׁבּוֹ הָיִיתִי יָכוֹל לָשֶׁבֶת כָּל הַיּוֹם בְּבֵית הַמִּדְרָשׁ, וְלִלְמֹד בְּלִי טְרָדוֹת שֶׁל פַּרְנָסָה. 

וְהִנֵּה לָאַחֲרוֹנָה נִתְהַפֵּךְ עָלַי הַגַּלְגָּל, וְיָרַדְתִּי מִנְּכָסַי, וְנֶאֱלַצְתִּי לְהִפָּרֵד מִמְּקוֹר הַהַכְנָסָה הַנֹּחַ שֶׁהָיָה לִי. כָּעֵת אֲנִי עוֹסֵק בְּמִסְחָר כְּדֵי לְפַרְנֵס אֶת בֵּיתִי, וְכִמְעַט לֹא נוֹתַר לִי זְמַן לִקְבֹּעַ עִתִּים לַתּוֹרָה, וְרַק בְּקֹשִׁי אֲנִי מַצְלִיחַ "לִגְנֹב" לְעַצְמִי שְׁעַת לִמּוּד בַּבֹּקֶר, וְעוֹד שְׁעַת לִמּוּד בָּעֶרֶב, וְאֵינֶנִּי יָכוֹל לָשֵׂאת אֶת עָגְמַת הַנֶּפֶשׁ, וְאֶת הַמַּחְשָׁבָה עַל הַהֶפְסֵד הַנִּגְרָם לִי מִכָּךְ שֶׁאֵינֶנִּי יָכוֹל לַעֲסֹק בַּתּוֹרָה כְּפִי שֶׁהָיִיתִי עוֹסֵק בֶּעָבָר.

שָׁמַע הַרְבִּי מִקּוֹצְק אֶת צַעֲרוֹ שֶׁל הָאִישׁ, וּפָתַח בְּמִלּוֹת נִחוּם וּבְדִבְרֵי עִדּוּד וְאָמַר: רְאֵה, רַבִּי חֲנַנְיָא בֶּן עֲקַשְׁיָא אוֹמֵר, שֶׁכְּדֵי "לְזַכּוֹת אֶת יִשְׂרָאֵל" מִתּוֹךְ רָצוֹן לְהַרְבּוֹת אֶת שְׂכָרָם, לֹא זוּ בִּלְבַד שֶׁהַקָּדוֹשׁ בָּרוּךְ הוּא לֹא הוֹרִיד מֵהֶם מַטָּלוֹת וְתַפְקִידִים, אֶלָּא עוֹד הִרְבָּה לָהֶם תּוֹרָה וּמִצְווֹת, הַאִם זוּ תּוֹסֶפֶת זְכוּת אוֹ אוּלַי דַּוְקָא תּוֹסֶפֶת חוֹבָה? 

אֶלָּא שֶׁאִם נעיין בַּדָּבָר נָבִין כִּי רִבּוּי הַמִּצְווֹת זוֹהִי זְכוּת עֲצוּמָה, חֶסֶד וְטוֹבָה שֶׁעָשָׂה עִמָּנוּ הַבּוֹרֵא. תֹּאַר לְךָ שֶׁהָיְתָה לָנוּ רַק מִצְוָה אַחַת - מִצְווֹת לִמּוּד תּוֹרָה, הַאִם הַדָּבָר הָיָה לְטוֹבָה?!

קַח כְּדֻגְמָא אֶת מַצָּבְךָ הַנּוֹכְחִי, הֲלֹא לֹא הָיִיתָ יָכוֹל לְקַיֵּם מִצְוָה זוֹ כְּיָאוֹת, וְכָךְ הָיִיתָ מְנֻתָּק מֵעֲבוֹדַת הַבּוֹרֵא כִּמְעַט כָּלִיל. 

אַךְ הַקָּדוֹשׁ בָּרוּךְ הוּא בַּחֲסָדָיו זִכָּה אוֹתָנוּ בְּמִצְווֹת רַבּוֹת, מִצְווֹת הַמִּתְפָּרְשׁוֹת עַל פְּנֵי כָּל שִׁטְחֵי הַחַיִּים. יֵשׁ מִצְווֹת בַּשָּׂדֶה, וּמִצְווֹת בָּעִיר, מִצְווֹת בָּרְחוֹב, וּמִצְווֹת בַּבַּיִת, בְּכָל מָקוֹם יָכוֹל הַיְּהוּדִי לִמְצוֹא מָזוֹר לְנִשְׁמָתוֹ. 

הִנֵּה, כָּעֵת אַתָּה עוֹסֵק בְּמִסְחָר, וּבְדַרְכְּךָ אַתָּה נִתְקָל בְּמִצְווֹת רַבּוֹת שֶׁלֹּא קִיַּמְתָּ בִּהְיוֹתְךָ בְּבֵית הַמִּדְרָשׁ, כְּגוֹן מִצְווֹת שֶׁל יֹשֶׁר וַהֲגִינוּת בְּמַשָּׂא וּמַתָּן, "אַל תוֹנוּ אִישׁ אֶת אֶחָיו", "אֵיפַת צֶדֶק יִהְיֶה לְךָ", "לֹא תִּהְיֶה לוֹ כְּנוֹשֶׁה", אִסּוּר גֵּזֶל, אִסּוּרֵי הַשָּׂגַת גְּבוּל, וְעוֹד וְעוֹד.

זֹאת נָתַן לְךָ הַקָּדוֹשׁ בָּרוּךְ הוּא מִלְּבַד מִצְווֹת נוֹסָפוֹת שֶׁבֵּין אָדָם לַחֲבֵרוֹ הַשַּׁיָּכוֹת בְּכָל מָקוֹם וּבְכָל מַצָּב, אַהֲבַת הַזּוּלַת, חֶסֶד, הֲשָׁבַת אֲבֵדָה, וְעוֹד. כְּמוֹ כֵּן יֶשְׁנָן מִצְווֹת תְּמִידִיוֹת שֶׁנִּתָּן לְקַיֵּם בְּכָל רֶגַע, אַהֲבַת ה', יִרְאַת ה', אֱמוּנָה בְּיִחוּד ה', וְעוֹד. 

יוֹצֵא, שֶׁגַּם כַּאֲשֶׁר נֶאֱלָץ אַתָּה לַעֲסֹק בְּמִסְחָר לְפַרְנָסָתְךָ, אַתָּה מְסֻבַּב וּמֻקָּף בְּשֶׁפַע מִצְווֹת, וְיָכוֹל לַעֲבוֹד אֶת ה'. 

אֱמֶת כִּי הָאָדָם אֵינֶנּוּ פָּטוּר מִקְּבִיעַת עִתִּים לַתּוֹרָה וּמִקִּיּוּם שְׁאָר מִצְווֹת שֶׁיֵּשׁ בְּיָדוֹ לְקַיֵּם, וְהוּא יִתָּבַע עַל בִּטּוּלָן, אַךְ גַּם מִי שֶׁיֵּשׁ לוֹ אִלּוּצִים הַמְּעַכְּבִים בַּעֲדוֹ לְקַיֵּם מִצְווֹת מְסֻיָּמוֹת, מִכָּל מָקוֹם תָּמִיד תִּהְיֶינָה בְּהֶשֵּׂג יָדוֹ מִצְווֹת אֲחֵרוֹת שֶׁיְּמַלְּאוּ אֶת זְמַנּוֹ וַיַּעֲשִׁירוּ אֶת נִשְׁמָתוֹ בְּתֹכֶן רוּחָנִי.

*

הַגָּאוֹן ר' יוֹסֵף מָשָׁאשׁ זַצַ"ל עָמַד עַל הַשְּׁאֵלָה הַקּוֹדֶמֶת, אִם אָכֵן ה' מְבַקֵּשׁ וְרוֹצֶה לְזַכּוֹת אֶת יִשְׂרָאֵל, וְכִי יַטִּיל עֲלֵיהֶם יוֹתֵר וְיוֹתֵר חוֹבוֹת, לִכְאוֹרָה הָיָה עָדִיף שֶׁיָּבִיא לָנוּ שֶׁבַע מִצְווֹת בְּנֵי נֹחַ, וּמִמֵּילָא יָקֵל עָלֵינוּ הַדָּבָר שֶׁלֹּא נִכָּשֵׁל בַּעֲבֵרוֹת חָלִילָה?

וּבֵאֵר זֹאת עַל פִּי מָשָׁל: אֶחָד מִגְּדוֹלֵי הַסּוֹחֲרִים הָעֲשִׁירִים, נִקְלַע לִכְפַר נִדָּח. בְּדֶרֶךְ מַסָּעוֹ, רָאָה אֶת דַּלּוּת הַכְּפָר, וּבִקֵּשׁ לִנְהֹג בְּרֹחַב לֵב. פָּנָה אֶל הָרִאשׁוֹן שֶׁהִזְדַּמֵּן בְּדַרְכּוֹ, הוֹשִׁיט לוֹ מַטְבֵּעַ זָהָב וְאָמַר: מְבַקֵּשׁ אֲנִי אַכְסַנְיָה לִסְעוּדָה וּלְלִינָה, וּמוּכָן אֲנִי לְשַׁלֵּם חֲמִשָּׁה דִּינְרֵי זָהָב לְכָל פָּרִיט מִן הַסְּעוּדָה. 

אָמַר לוֹ הָאִישׁ: הַמְתֵּן מְעַט, וַאֲחַפֵּשׂ לְךָ אַכְסַנְיָה. דָּפַק עַל פִּתְחֵי הַבָּתִּים, וְנַעֲנָה בִּשְׁלִילָה, מִפְּנֵי שֶׁכֻּלָּם חָשְׁבוּ שֶׁבָּא לְהִתְלוֹצֵץ עֲלֵיהֶם, שֶׁהֲרֵי מִי יְשַׁלֵּם דִּינָר זָהָב בַּעֲבוּר סְעוּדָה? וּבְוַדַּאי שֶׁלֹּא יְשַׁלֵּם חֲמִשָּׁה דִּינָרִים עַל כָּל פָּרִיט וּפָרִיט. 

אַךְ בְּהִגִּיעוּ לַבִּקְתָּה בִּקְצֵה הַכְּפָר, חָשַׁב בָּעַל הַבִּקְתָּה; לְהַפְסִיד לֹא אַפְסִיד אֲפִילּוּ אִם יְשַׁלֵּם לִי מְעַט. לָכֵן נַעֲנָה בָּעַל הַבַּיִת וְאָמַר: הִנֵּה בֵּיתִי לְפָנָיו. שָׁב הַשָּׁלִיחַ, וְסִפֵּר לָעָשִׁיר כִּי מָצָא אַכְסַנְיָה, וּבַעַל הַבַּיִת טָרַח לְהָכִין אֶת בִּקְתָּתוֹ.

הִגִּיעַ הֶעָשִׁיר, וּבְעוֹדוֹ פּוֹרֵק אֶת חֲפָצָיו, מִהֵר הֶעָנִי לִקְנוֹת מִצְרְכֵי מָזוֹן, עָרַךְ אֶת הַשֻּׁלְחָן וְהִצִּיעַ אֶת הַמִּטָּה. וְכֵן בַּבֹּקֶר הֵכִין סְעוּדָה מְכֻבֶּדֶת, וְכָךְ נָהַג גַּם בַּצָּהֳרַיִם.

בְּהַגִּיעַ שְׁעַת הַפְּרִידָה, אָמַר לוֹ הָאוֹרֵחַ: שְׁהוּתִי עָרְבָה לִי, וְעַתָּה, הַגֵּשׁ לִי רְשִׁימָה שֶׁל כָּל פְּרִיטֵי הַסְּעוּדָה. עָמַד הֶעָנִי וְעָרַךְ רְשִׁימָה: לֶחֶם, חֶמְאָה, יְרָקוֹת, בֵּיצִים, דָּג וּפַשְׁטִידָה... 

אָמַר הָאוֹרֵחַ: לֹא כָּךְ. בִּמְקוֹם יְרָקוֹת, כְּתוֹב עַגְבָנִיָּה, מְלָפְפוֹן, בָּצָל וְכוּ'. בִּמְקוֹם פַּשְׁטִידָה, כְּתוֹב אֶת הַמַּרְכִּיבִים שֶׁלָּהּ: תַּפּוּחֵי אֲדָמָה, קֶמַח, וְכוּ', וְכֵן עַל זֶה הַדֶּרֶךְ. וְעוֹד, הוֹסֵף אֶת כָּל כְּלֵי הַסְּעוּדָה - הַמַּפָּה, הַמַּזְלֵג, הַסַּכִּין וְהַכַּף וְכוּ', וְהָרְשִׁימָה הֻכְפְּלָה כֶּפֶל כִּפְלַיִם. הָאוֹרֵחַ הוֹצִיא כֶּסֶף, וְעַל כָּל דָּבָר שִׁלֵּם לוֹ חֲמִשָּׁה דִּינְרֵי זָהָב, וְהֶעָנִי הָפַךְ לִגְבִיר הָעֲיָרָה.

כֵּן הוּא בְּעִנְיָנֵנוּ: "רָצָה הַקָּדוֹשׁ בָּרוּךְ הוּא לְזַכּוֹת אֶת יִשְׂרָאֵל, לְפִיכָךְ הִרְבָּה לָהֶם תּוֹרָה וּמִצְווֹת", וְהִרְבָּה ה' לְשַׁלֵּם שָׂכָר עַל כָּל פְּרָט שֶׁבְּכָל מִצְוָה וּמִצְוָה, עַל כָּל מַעֲשֵׂה וּתְנוּעָה. 

הָאָדָם סָבוּר שֶׁעַל תְּפִלָּה בַּבֹּקֶר מְקַבְּלִים שָׂכָר תְּפִלָּה בִּלְבַד?! אֵין הַדָּבָר כֵּן! מְקַבְּלִים שָׂכָר עַל כָּל פְּסִיעָה וּפְסִיעָה לְבֵית הַכְּנֶסֶת, עֲבוּר כָּל מִזְמוֹר בִּפְסוּקֵי דְּזִמְרָה, עֲבוּר כָּל פָּסוּק וְכָל מִילָה, עֲבוּר כָּל אָמֵן וְכָל בְּרָכָה, עַל כָּל כְּרִיעָה וְעַל כָּל הִשְׁתַּחֲוָיָה, עַל כָּל נְשִׁיקָה לַתְּפִלִּין לְצִיצִית וּלְסֵפֶר תּוֹרָה, וְעַל כָּל קִימָה וְהִדּוּר פְּנֵי זָקֵן וְחָכָם. הַשָּׂכָר נִתַּן עַל כָּל פְּרָט, לֹא יִמַדֵּד וְלֹא יִסָּפֵר מֵרֹב. לֹא יְאֻמַּן כִּי יְסֻפָּר. הֲיֵשׁ זְכוּת גְּדוֹלָה מִזּוֹ?! 
