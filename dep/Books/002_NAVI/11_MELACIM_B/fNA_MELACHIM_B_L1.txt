&UniqueId=1467&TextSource=ר' פנחס ראובן שליט''א&LastLevelIndex=2&ForcedBookName=מצודת דוד&CosmeticsType==726&GroupId=b11&PutNewLinesAsIs=0&SearchInTitles=0&Comments=
// C:\Dev\BhOCR\Runtime files\Projects\_NA_MELACHIM_B Layer 2 - 0 pages


$ מלכים ב - מצודת דוד



~ מלכים ב פרק-א

! {א}
<b>ויפשע מואב .</b> כי מאז היו עבדים לישראל , ואחרי מות אחאב מרדו : 
! {ב}
<b>בעד השבכה .</b> ארובה היתה ברצפת העליה , והיתה סתומה מעצים דקים עשויה כעין שבכה , ובעברו דרך עליה , נשברה ונפל דרך בה : <b>ויחל .</b> נעשה חולה : 
! {ג}
<b>המבלי אין .</b> המלה כפול לתוספות ביאור , ורצה לומר , וכי בעבור שאין אלהים בישראל וכו' , בתמיה , הלא יש אלהים בישראל , ומדוע לא דרשתם בנביאיו : 
! {ד}
<b>וילך .</b> הלך לדרכו : 
! {ז}
<b>מה משפט האיש .</b> מה תארו ומלבושיו : 
! {ח}
<b>בעל שער .</b> מגודל בשער הרבה , וחגור הוא בחגורה של עור : 
! {ט}
<b>וחמשיו .</b> עם חמשים האנשים אשר הוא שר עליהם : <b>המלך דבר רדה .</b> כאומר רד במצות המלך , כי אקחך עם אנשי : 
! {יג}
<b>תיקר נא נפשי .</b> תהא נפשי יקרה וחשובה בעיניך , לבל תמית אותי : 
! {יד}
<b>ותאכל וגו' .</b> על שדברו בזדון : <b>ועתה .</b> הואיל ואני באתי בהכנעה : 
! {טו}
<b>רד אותו .</b> רד עמו : <b>וירד אותו .</b> וירד עמו : 
! {יז}
<b>וימלוך יהורם .</b> אחי אחזיה בן אחאב : <b>בשנת שתים ליהורם בן יהושפט .</b> אמרו רבותינו ז''ל ( תוספתא סוטה יב ב ) מעת שהלך יהושפט אל רמות גלעד לעזור לאחאב , מונין המלכות גם לבנו , על כי היה ראוי ליהרג אז , על שעזר לרשע , והעת ההיא הם שתי שנים , כי אז נהרג אחאב , ומיד מלך בנו אחזיה , וימי מלכו שנתים ומת , ומיד מלך יהורם אחיו : <b>כי לא וכו' .</b> שימלוך תחתיו , לזה מלך אחיו : 

~ מלכים ב פרק-ב

! {א}
<b>בהעלות .</b> בעת בא הזמן שהעלה ה' את אליהו על ידי רוח סערה אל השמים , הלך אז אליהו עם אלישע מן הגלגל : 
! {ב}
<b>שב נא פה .</b> מגודל הענוה חפץ לדחותו , לבל יראה בהלקחו השמים : 
! {ג}
<b>אשר בית אל .</b> אשר בבית אל : <b>הידעת .</b> בלשון שאלה אמרו , האם ידעת וכו' : <b>מעל ראשך .</b> כאילו אמרו , הנה היה לך לעטרה , ויוסר העטרה מעל ראשך : <b>החשו .</b> שתקו , ולא תדברו מזה , על כי ראה באליהו , שאין חפצו לגלות הדבר לגודל הענוה : 
! {ז}
<b>מנגד מרחוק .</b> כפל המלה לתוספות ביאור : 
! {ח}
<b>ויגלום .</b> כרך אדרתו , שתהא נוחה להכות בה את המים : <b>ויחצו הנה והנה .</b> נבקעו המים , ומזה הלכו להם , ומזה נשארו במקומם ולא ירדו למטה : 
! {ט}
<b>שאל וכו' .</b> רצה לומר , שאל בטרם אלקח , מה טובה אעשה לך : <b>פי שנים .</b> שתשרה עלי רוח הנבואה , במעלה כפולה על מה ששרתה עליך : 
! {י}
<b>הקשית לשאול .</b> כי איך אוכל להשפיע עליך דבר שאין בי : <b>אם תראה .</b> אך אם תראה אותי בעת אשר אהיה נלקח ממך , יהיה לך כן , כי אז נתכפלה מעלת אליהו ממה שהיתה מקודם , ויוכל להשפיע לזולתו כל הדבר שיש בו אז : 
! {יא}
<b>והנה רכב אש .</b> והנה בא רכב אש וכו' : 
! {יב}
<b>ואלישע רואה .</b> בעת שנלקח : <b>אבי אבי .</b> רבי רבי , שהיה לישראל לעזור מול האויב כמו רכב ופרשים , כן תרגם יונתן : <b>לשנים קרעים .</b> רצה לומר , לשני חתיכות : 
! {יד}
<b>איה ה' .</b> כאומר , עם שנלקח אליהו , הנה איה ה' , הלא השגחתו ויכלתו לא כלה : <b>אף הוא .</b> דצה לומר . אף הוא בהוייתו בכל עת , ולא נשתנה . ודוגמתו ( יחזקאל כג מג ) : <b>עתה יזנו תזנותיה והיא .</b> ורצה לומר , עדיין היא בהוייתה כשהיתה מאז . או , מוסב הוא על ויכה וכו' , ורוצה לומר , אף אלישע עשה כמעשה אליהו , וכשהכה המים נבקעו הנה והנה וכו' [ ומעתה הולך ומונה יחד כל הנפלאות שעשה אלישע ] : 
! {טו}
<b>ויראהו .</b> כשהוא בוקע מי הירדן : 
! {טז}
<b>בני חיל .</b> אנשי חיל ובני כח , ללכת הנה והנה במעט זמן : <b>וישליכהו .</b> חשבו שהרוח שבה אל האלהים , וגופו הושלך מת , ורצו לבקשו ולקברו : <b>לא תשלחו .</b> כי ראה שעלה עם הגוף , ומגודל הענוה לא אמר להם מה שראה : 
! {יז}
<b>עד בוש .</b> עד אשר נתאחר זמן רב , שהפצירו בו לתת להם רשות לשלוח : 
! {יט}
<b>טוב .</b> בשדות וכרמים וכו' : <b>והארץ משכלת .</b> בסיבת המים משכלת יושביה : 
! {כא}
<b>אל מוצא המים .</b> אל המקום שהמים נובעים משם : <b>רפאתי למים .</b> אמרו רבותינו ז''ל ( מכילתא בשלח טו ) , שהיה הנס כפול , כי דרך המלח לקלקל המים : <b>לא יהיה משם .</b> לא יבוא עוד משכלת מסיבת המים : 
! {כג}
<b>עלה קרח .</b> לפי שאליהו רבו , היה בעל שער , ואלישע היה קרח , אמרו בלעג והתול , עלה קרח השמימה , כאליהו רבך , וכאילו אמרו , אינך במעלה כמוהו , כי הוא היה בעל שער , ואתה קרח : 
! {כד}
<b>ויראם .</b> אמרו רבותינו ז''ל שראה ברוח הקודש שאין בהם לחלוחית טובה , ולכן קללם : 

~ מלכים ב פרק-ג

! {א}
<b>בשנת שמנה עשרה .</b> רוצה לומר : כבר עבר שמונה עשרה ליהושפט , כי אחזיה בן אחאב מלך אחר שעבר י''ז ליהושפט , בתחילת י''ח , ושנתים מלך , והם מקצת הי''ח מיהושפט ומקצת הי''ט , ומלך אם כן אחיו יהורם בתחילת הי''ט , מיד אחר שעבר שנת י''ח : <b>שתים עשרה שנה .</b> ומקוטעות היו : 
! {ג}
<b>בחטאות ירבעם .</b> בעגלי הזהב : 
! {ד}
<b>היה נוקד .</b> רוצה לומר : בעל צאן הרבה , ועל שרובם נקודים , יקרא המתעסק בהם בשם נוקד , כמו ( עמוס א א ) : דברי עמוס אשר היה בנוקדים : <b>והשיב .</b> לפי שבכל שנה העלה לו המס הזה , לכן אמר והשיב , רצה לומר : נתן וחזר ונתן : <b>צמר .</b> עם צמרם לא גזוזים : 
! {ו}
<b>ביום ההוא .</b> בעת שבא אלישע לשומרון : 
! {ז}
<b>כמוני כמוך .</b> כמו שתעלה אתה , אעלה כן גם אני : 
! {ט}
<b>ומלך אדום .</b> הוא היה נצב , מלך מתחת יד מלך יהודה : <b>ויסבו דרך וכו' .</b> רוצה לומר : הלכו שבעת ימים ולא מצאו מים : 
! {י}
<b>כי קרא ה' .</b> רוצה לומר : גזר ה' להפילם ביד מואב , כי בעבור הצמאון לא יתגברו להלחם : 
! {יא}
<b>האין פה .</b> האם אין פה : <b>אשר יצק מים .</b> רוצה לומר : שהיה משרתו , והתבודד עמו בכל עת : 
! {יב}
<b>יש אותו דבר ה' .</b> כי בוודאי לא בא אל המחנה להלחם , כי אם בא מדבר ה' : 
! {יג}
<b>מה לי ולך .</b> רוצה לומר : מה היא האהבה והקורבה אשר בינינו , מהי הטובה שעשית לי , ומה עשיתי לך , ומדוע אם כן תשאל בי : <b>לך אל נביאי אביך וגו' .</b> הם נביאי הבעל : <b>אל וכו' .</b> רצה לומר : אל תאמר עתה כדברים האלה , כי אנו בסכנה , ואל תעורר הדין בהזכרת החטאים : 
! {יד}
<b>אשר עמדתי לפניו .</b> שאני רגיל לעמוד לפניו בתפלה : <b>כי לולי וכו' .</b> רצה לומר : אם לא היה הדבר הזה , מה שאני נושא פני יהושפט : <b>אם אביט וכו' .</b> רצה לומר : אם הייתי מביט אליך בזולת יהושפט , יהיה עלי עונש השבועה : 
! {טו}
<b>קחו לי מנגן .</b> לשמחני בנגונו , כי בעבור שכעס על יהורם , לא חלה עליו הנבואה , כי אין הנבואה שורה אלא מתוך שמחה , והכעס בא היא עם העצבון : <b>והיה כנגן .</b> כאשר המנגן התחיל לנגן , שרתה עליו רוח הנבואה : 
! {טז}
<b>גבים גבים .</b> להתאסף בהם המים הבאים : 
! {יז}
<b>לא תראו רוח .</b> רצה לומר : לא יבואו המים בדרך טבעי , על ידי הרוח והגשם כי אם יבואו על פי נס : <b>ומקניכם .</b> מה שהביאו למאכלם : <b>ובהמתכם .</b> מה שהיו רוכבים עליהם : 
! {יח}
<b>ונקל זאת .</b> החסד הזה הוא נקל בעיני ה' , כי עוד יעשה חסד גדול מזה , בתת את מואב בידכם : 
! {יט}
<b>מבחור .</b> טובה ונבחרה : <b>תכאיבו .</b> תשחיתו אותה , במה שתשליכו בה אבנים , והוא לשון מושאל מן בעלי חיים , הנכאבים בהשחתה : 
! {כ}
<b>כעלות המנחה .</b> כאשר בא זמן העלאת מנחת תמיד הבוקר : 
! {כא}
<b>שמעו .</b> כאשד שמעו שעלו למלחמה , נאספו גם המה : <b>מכל חוגר .</b> מכל היודע לחגור החרב : <b>ומעלה .</b> והמעולים מהם , הם הגבורים אנשי מלחמה , ורצה לומר : איש לא נעדר : 
! {כב}
<b>על המים .</b> הבאים אל הנחל בדבר ה' : <b>אדומים כדם .</b> על ידי זריחת השמש על המים , נראים הם אדומים : 
! {כג}
<b>דם זה .</b> היות כי מעולם לא היה שם מים , לחשוב שנראים אדומים מזריחת השמש , כי לא ידעו שבא שמה מים בדרך נס : <b>החרב נחרבו .</b> רוצה לומר : המלכים נהרגו בחרב , כי הכו איש את רעהו בהלחמם זה בזה : <b>ועתה .</b> הואיל וכן , הרי הם מוכנים לשלל מואב , ולא יצטרכו מעתה להלחם בהם : 
! {כד}
<b>ויבואו .</b> כההולכים בבטחון , מבלי הכין למלחמה : <b>ויכו בה והכות וכו' .</b> רצה לומר : הכו וחזרו והכו : 
! {כה}
<b>איש אבנו .</b> כל אחד השליך האבן אשר היה עליו להשליך : <b>עד השאיר אבניה וכו' .</b> רצה לומר , לא השאירו בעיר קיר חרשת , כי אם אבני החומה , עם שהיתה מטרפולין של מואב : <b>ויסובו .</b> אחר זה הפילו גם החומה , עם אבני הקלע : 
! {כו}
<b>המלחמה .</b> עם המלחמה הבא עליו : <b>להבקיע .</b> רצה לומר : לעבור בתוך המחנה , אל מלך אדום להלחם עמו , ולא יכלו לבוא עד מקומו : 
! {כז}
<b>ויקח את בנו .</b> כי בא למקום בנו , ולקחו עמו ושרפו כליל כעולה , על החומה מול אביו מלך אדום : <b>ויהי קצף .</b> מלך אדום קצף על ישראל , כי בעבורה באה לו הרעה ההיא , ולא ראו להצילו . ורבותינו ז''ל אמרו ( סנהדרין לט ב ) : שמלך מואב העלה בנו לעולה , מהם אמרו לשמים , ומהם אמרו לעבודת כוכבים , ובעבור זה קצף ה' על ישראל וכו' : 

~ מלכים ב פרק-ד

! {א}
<b>ואשה וכו' .</b> אמרו רבותינו ז''ל ( זוהר חדש רות פב ב ) שהיתה אשת עובדיה , והנושה היה יהורם בן אחאב , ובחיי אחאב הלוה לו ממון ברבית , לכלכל את הנביאים : <b>לעבדים .</b> בעבור חוב הממון : 
! {ב}
<b>מה יש לך .</b> לשיהא הברכה שורה בו : <b>כל בבית .</b> כלל לא : 
! {ג}
<b>מן החוץ .</b> מן האנשים שחוץ לביתך , ולתוספות ביאור אמר : מאת כל שכניך : <b>אל תמעיטי .</b> אל תשאלי מעט כי אם הרבה כלים : 
! {ד}
<b>והמלא תסיעי .</b> הכלי אשר תמלא , תסיעי ממקומה , להעמיד האחר תחתיה , ולא תזוז האסוך ממקומה , על כי האסוך נעשה כמעין , ואין מדרך המעין לזוז : 
! {ה}
<b>הם מגישים .</b> את הכלים הריקים , כי היא לא זזה ממקומה עם האסוך : 
! {ו}
<b>הכלים .</b> אשר שאלה : <b>הגישה וכו' .</b> כי לא ידעה אשר כבר נתמלאו כולם : <b>ויעמוד השמן .</b> לא היה נשפך עוד : 
! {ז}
<b>בנותר .</b> בדמי השמן על דמי החוב : 
! {ח}
<b>ויהי היום .</b> רצה לומר : בא היום אשר עבר אלישע אל שונם : <b>אשה גדולה .</b> אשה חשובה : <b>ויהי מדי עברו .</b> מיום ההוא והלאה , מדי עברו וכו' : 
! {ט}
<b>הנה נא ידעתי .</b> מכירה אני בו שהוא איש קדוש , ואין מהראוי לשבת אתנו יחד ואמרו רבותינו ז''ל ( ברכות יב ) : האשה מכרת באורחים יותר מן האיש : <b>עובר .</b> אף הוא עובר עלינו תמיד , בכל עת בואו פה , ואיך ישב עמנו יחד פעמים רבות : 
! {י}
<b>עלית קיר .</b> עליה קטנה בנויה בקיר אבנים, בנין מעולה : <b>יסור שמה .</b> להתבודד בחדרו לבד : 
! {יא}
<b>ויהי היום .</b> בא היום אשר בא שמה , אחרי עשותה את העליה : 
! {יג}
<b>אמר וכו' .</b> לא רצה לדבר עם האשה פנים אל פנים : <b>הנה חרדת וכו' .</b> רצה לומר : בעבור שאת מטרחת עצמך הטרחה הזאת בעבורינו , ומהו הגמול לעשות לך , האם יש לך דבר מה לדבר בעבורך אל המלך וכו' : <b>בתוך עמי .</b> רצה לומר : אני יושבת בתוך בני משפחתי , ואין מי מהם עושה רעה עמדי , לשאצטרך לקבול ולהתרעם על מי : 
! {יד}
<b>ומה לעשות לה .</b> אחר שהלכה מפניו שאל לגיחזי ומהו אם כן הגמול שאעשה לה : <b>אבל .</b> באמת יש מקום לעשות לה גמול , כי אין לה בן , ואישה זקן , ובדרך הטבע לא תלד עוד , ואם תלד על ידך בן , יחשב לגמול רב : 
! {טו}
<b>בפתח .</b> בראותה שאיננו מדבר עמה פנים אל פנים הוסיפה להתרחק , ועמדה בפתח : 
! {טז}
<b>למועד הזה כעת חיה .</b> רצה לומר : לזמן הבא כעת הראויה להיות חיה רוצה לומר : יולדת , והיא ככלות תשעה חדשים , שהם ימי הריון : <b>את חובקת בן .</b> רצה לומר : תשעשע עצמך עם בנך לחבקו , ואף כי בתחלה לא דבר עמה פנים אל פנים , אבל אחר שראה צניעותה שעמדה בפתח , חזר לדבר עמה : <b>אל אדוני .</b> אל תדבר כדברים האלה : <b>אל תכזב .</b> אל תאמר דבר הנפסק , בעבור לשמח לב שפחתך , ועל כי אמר חובקת בן , המורה לשעשוע מה , ולא הבטיחה שיתקיים , לזה אמרה אל תשמחני בדבר שאינו מתקיים : 
! {יז}
<b>אשר דבר .</b> כפי אשר דבר אלישע : 
! {יח}
<b>ויהי היום .</b> בא היום אשר יצא אל אביו , כשהוא עומד על הקוצרים : 
! {יט}
<b>ראשי ראשי .</b> יש לי כאב בראש , וכפל המלה כדרך הנוהם מכאב , כמו ( יריה ד יט ) : מעי מעי אוחילה : 
! {כג}
<b>לא חדש ולא שבת .</b> כי בראש חדש ושבת היתה רגילה לקבל פניו : <b>ותאמר שלום .</b> רוצה לומר : אין דבר רע שאלך בעבורו אל הנביא , ולא רצתה לגלות הדבר לבעלה , כי חשבה מוטב שיעשה הנס בצנעה : 
! {כד}
<b>ותחבוש .</b> קשרה האוכף : <b>נהג ולך .</b> נהג האתון ולך אתה , ואל תתעכב בעבורי , שארכב אני בה , כי אם כאשר אומר לך עמוד , אז תעמוד : 
! {כה}
<b>מנגד .</b> מרחוק : <b>הנה השונמית הלז .</b> רצה לומר : הזאת הבאה , היא השונמית : 
! {כו}
<b>ותאמר שלום .</b> אחר ששאלה , אמרה לו הכל שלום , ולא רצתה לגלות גם אליו : 
! {כז}
<b>להדפה .</b> בעבור כבוד הנביא , שלא תחזיק ברגליו : <b>הרפה לה .</b> תן לה רפיון ואל תהדפנה , כי עושה כזאת בעבור מרירות נפשה , ולא ידעתי מה היא , כי ה' העלים ממני בעת נהיתה , וגם עתה לא הגיד לי : 
! {כח}
<b>השאלתי .</b> וכי שאלתי אני על הבן , עד שבעל כרחי הבטחתני אף בדבר שאינו מתקיים : <b>הלא אמרתי .</b> בעת ההבטחה אמרתי , אל תטעה אותי , להבטיח לי דבר הנפסק : 
! {כט}
<b>חגור מתניך .</b> ללכת מהרה ובזריזות : <b>לא תברכנו .</b> בכדי שלא תשהה בדרך : 
! {ל}
<b>אם אעזבך .</b> לבל תלך בעצמך עמדי : 
! {לא}
<b>עבר לפניהם .</b> הקדים להם : <b>ואין קול .</b> אמרו רבותינו ז''ל ( ירושלמי סנהדרין י ב ) : כי גחזי לא שמע לדברי הנביא , והיה עוד מלגלג בדרך , לומר שהולך להחיות את המת : <b>ואין קשב .</b> היא היא , כי כשאין קול , אין מה להקשיב וכפל הדבר במלות שונות : 
! {לד}
<b>ויעל .</b> על המטה : <b>פיו על פיו .</b> כאילו ישפיע מן החיות שבאיבריו , אל איברי הנער : 
! {לה}
<b>וישב .</b> חזר לרדת מעל המטה : <b>אחת הנה .</b> פעם להעבר מזה , ופעם להעבר מזה : <b>עד שבע פעמים .</b> נתעטש ז' פעמים ופתח אחר כך את עיניו : 
! {לח}
<b>שפות הסיר .</b> ערוך הסיר על מקום מושבה , ובשל בה תבשיל : 
! {לט}
<b>גפן שדה .</b> מין גפנים הגדלים בשדה , והפירות הם דבר ארסי וממית : <b>ויפלח .</b> בקע לחתיכות , ונתנה אל הסיר , כי לא הכיר בו שהוא דבר ארסי : 
! {מ}
<b>ויצקו .</b> שפכו הנזיד אל הקערות לאכלה : <b>מות בסיר וגו' .</b> אתה איש אלהים , הנה בסיר יש דבר הממית , כי הרגישו במרירתו : 
! {מא}
<b>ויאמר .</b> אלישע אמר , החזירו הנזיד אל הסיר , וקחו קמח לתת בסיר , ואז יוסר הארס : <b>צק לעם .</b> עתה שפוך אל הקערות ויאכלו : <b>ולא היה .</b> רוצה לומר : וכן היה , כי לא היה מעתה דבר ארסי וממית : 
! {מב}
<b>לחם בכורים .</b> לחם העשוי מהקציר הנקצר שם ראשונה , והיו במספר עשרים , וממין השעורים : <b>וכרמל בצקלונו .</b> שבלים רכים ומלאים , כשהם עדיין בקליפותיהן : 
! {מג}
<b>מה אתן זה .</b> רוצה לומר : הלא מעט המה : <b>אכול והותר .</b> בהם יהיה די לאכול , ועוד יהיה מותר : 

~ מלכים ב פרק-ה

! {א}
<b>איש גדול .</b> רוצה לומר : חשוב לפניו וכו' : <b>ונשוא פנים .</b> הכל היו נושאים לו פנים לכבדו , כי על ידו באה תשועה לארם . ואמרו רבותינו ז''ל ( ילקוט שמעוני רממז רכב ) : שהוא משך הקשת לתומו , והרג את אחאב : <b>גבור חיל מצורע .</b> כאומר , הנה בהיותו גבור חיל , חשק לרדת בכל עת אל המלחמה , ומפני צרעתו מנע , והיה מיצר בעבור זה : 
! {ב}
<b>יצאו גדודים .</b> כשהולכין מעצמן מתי מספר לשלול באשר ימצאו , קרוי גדוד : <b>נערה קטנה .</b> גם קטנה תקרא נערה , וכן ( ישעיהו יא ו ) : ונער קטן נוהג בם : <b>ותהי וכו' .</b> היתה משמשת לפני אשת נעמן : <b>אחלי אדוני .</b> אם בקשת אדוני תהיה לפני הנביא , אז מבלי ספק ירפאו מצרעתו . ונקרא רפואת המצורע בלשון אסיפה , לפי שבעודו בצרעתו , מחוץ למחנה מושבו , וכאשר יתרפא , יאסף ויכנס אל המחנה וכן נאמר ( במדבר יב טו ) : עד האסף מרים : 
! {ד}
<b>ויבא וכו' .</b> נעמן סיפר הדבר לפני המלך : 
! {ה}
<b>לך בא .</b> אל הנביא : <b>אל מלך ישראל .</b> שהוא יצוה את הנביא על זאת : <b>ויקח בידו .</b> מנחה להנביא : 
! {ו}
<b>ועתה .</b> לא פירש הכתוב מה כתב בראשית אמריו , כי היה כמנהג לפקדו בשלום . וסוף דבריו היה שאמר ועתה וכו' : <b>ואספתו .</b> לא שהיה דעת מלך אדם שמלך ישראל יאספו מצרעתו , רק דבריו היו , שהוא יצוה את הנביא לאספו מצרעתו : 
! {ז}
<b>ויקרע בגדיו .</b> מחמת חרדה : <b>האלהים אני .</b> וכי אני אלהים להיות בידי להמית ולהחיות , כי זה וכו' , כי אין מי יוכל לרפאות המצורע , אלא מי שבידו להמית ולהחיות , ומגודל רשעו לא האמין בהנביא , וחשב אשר שלח שהוא בעצמו ירפאו : <b>כי אך דעו נא .</b> כאומר , הלא לא נעלם ממנו שלא אוכל לה , אבל הכוונה למצוא עלילה להלחם בי : 
! {ח}
<b>וידע .</b> לא למענך ארפאו כי אם למען קדושת השם : 
! {י}
<b>וישוב בשרך לך .</b> כי על ידי הצרעת רזה משמן הבשר , ומעתה ישוב לך הבשר , ואף תהיה טהור מן הצרעת : 
! {יא}
<b>אלי יצא וכו' .</b> חשבתי כי לכבודי יצא אלי , ויעמוד לפני על רגליו , כדרך הכבוד שעושים בני אדם לשרים הגדולים . ובדבר הרפואה , חשבתי שיקרא בשם ה' , וינופף ידו אל מקום הצרעת , להשפיע שם הרפואה על פי נס , ובאופן זה יאסף המצורע : 
! {יב}
<b>הלא טוב .</b> דצה לומר : אבל באמרו רחץ וטהר נראה אם כן שאמר מדרך רפואה טבעית , והלא בוודאי אין ממש בדבריו , כי נהרות דמשק טובים המה מכל מימי ישראל , והלא בתמידות אני רוחץ עצמי בהם , וכי טהור אני , בתמיה , אם כן כמו שלא הועילו לי נהרות דמשק , כן לא יועילו מי הירדן : 
! {יג}
<b>דבר גדול .</b> אם הנביא היה אומר לך דבר טורח גדול בכדי שתטהר , הלא מהראוי היה שתעשה , ומכל שכן שאמר לך דבד קל , רחץ ובזה תטהר , ומדוע אם כן תמנע לעשות : 
! {יד}
<b>כבשר נער קטן .</b> רצה לומר : צחה ומזהירה : <b>ויטהר .</b> נעשה טהור מן הצרעת : 
! {טו}
<b>ויעמד לפניו .</b> כעבד לפני האדון : <b>ועתה .</b> בעבור הרפואה וההודאה הזאת , קח ממני מנחה : 
! {טז}
<b>עמדתי לפניו .</b> שאני רגיל לעמוד לפניו בתפלה : <b>אם אקח .</b> רצה לומר : עונש שבועה יהיה עלי , אם אקח : 
! {יז}
<b>ולא יותן .</b> בשאלה אמר , לתת לו אדמה מעפר ארץ ישראל בשיעור משא שני פרדים , לשאתם לארצו למלאות מהם מזבח לזבוח עליו לה' , ולא רצה לקחת מבלי רשות הנביא : <b>כי לא וכו' .</b> כי מעתה לא אעשה עוד עולה וכו' : 
! {יח}
<b>לדבר הזה .</b> שאל מהנביא , שיעתיר בעבורו לה' לסלוח לו על הדבר האמור בענין : <b>והוא נשען על ידי .</b> בעת בואו להשתחות ובעל כרחי אשתחוה גם אני עמו : <b>בהשתחויתי .</b> ובדבר ההשתחואה ההיא , יסלח לי ה' : 
! {כ}
<b>ויאמר .</b> חשב בלבו : <b>הנה חשך .</b> רוצה לומר : מנע את נעמן מליתן , הואיל ומנע עצמו מקחת מידו : <b>חי ה' .</b> כאומר , הריני נשבע שלא יהיה כן , כי אם ארוץ אחריו ואקח ממנו דבר מה : 
! {כג}
<b>הואל .</b> כי חפץ היה להרבות במנחה להנביא : <b>ויפרץ בו .</b> נעמן הפציר בגחזי לקחת ככרים , ובתחילה מיאן גחזי , לבל ירגיש נעמן שבא מדעת עצמו : <b>ויצר .</b> נעמן קשר ככרים וכו' , ונתנם לעבדיו , לשהם ישאו אותם : 
! {כד}
<b>אל העופל .</b> אל המגדל , וכן ( ישיעה לב יד ) : עופל ובחן , או , כמו האופל באל''ף ורוצה לומר : למקום חושך , לבל יראה מי : <b>ויפקד .</b> הניחם בבית שמור : <b>את האנשים .</b> נערי נעמן : 
! {כה}
<b>מאין .</b> מהיכן תבוא : 
! {כו}
<b>לא לבי הלך .</b> רצה לומר : עם שאני ישבתי פה , וכי לא הלך לבי עמך , כאשר הפך איש וכו' : <b>העת .</b> וכי בעת ההיא ראוי לקבל ממנו את הכסף , הלא באה היא בדבר הנס , וכי ראוי להנות מן הנס במקום שאין דחק : <b>ולקחת בגדים .</b> ואפילו אם היה נותן לך בגדים וזיתים וכו' , לא היה לך לקחת , עם שהוא עושר רב : 
! {כז}
<b>וצרעת .</b> יחסר ראשית הדברים , וכאומר , הכסף נתון לך , וגם הצרעת : <b>כשלג .</b> כי הצרעת לבנה היא , וכמ''ש ( ויקרא יג ד ) : <b>.</b> ואם בהרת לבנה : 

~ מלכים ב פרק-ו

! {א}
<b>המקום .</b> בית מדרשם : <b>צר ממנו .</b> דחוק הוא , להחזיק את כולנו : 
! {ב}
<b>משם .</b> מן היער הסמוך אל הירדן : 
! {ה}
<b>מפיל הקורה .</b> אל הירדן , להשיטה אל מקום הנרצה : <b>ואת הברזל .</b> הקורה נפלה אל המים , ועם הברזל ; הוא הגרזן : <b>אהה .</b> הוא ענין לשון צעקת יללה : <b>והוא שאול .</b> הגרזן שאול בידי , ואין לי לשלם מחירו : 
! {ו}
<b>אנה נפל .</b> איה המקום שנפל בה : <b>ויקצב .</b> חתך חתיכת עץ : 
! {ז}
<b>הרם לך .</b> הגבה לך את הברזל : 
! {ח}
<b>אל מקום פלוני אלמוני תחנותי .</b> רוצה לומר : נהיה חונים במקום מכוסה ונעלם , ולא רצה לגלות בפני כולם , וזהו בכדי לארוב על מלך ישראל : 
! {י}
<b>וישלח .</b> שלח אל המקום שאמר לו הנביא , שבני ארם נסתרים בה , והזהירו מלעבור בה , ושלח שם לדעת אם האמת איתו : <b>ונשמר שם .</b> והיה המלך נשמר משם , כאשר ראה שאמת הדבר : <b>לא אחת .</b> לא פעם אחת לבד וכו' , כי אם פעמים רבות הזהירו הנביא , ומצאם אמתיים , ונשמר שמה : 
! {יא}
<b>ויסער .</b> אחזו רעדה כמו רוח סערה , בעבור זאת : <b>מי משלנו .</b> מי מאנשינו הולך אל מלך ישראל ומגלה מסתרינו : 
! {יב}
<b>לא .</b> אין מי מאנשינו מגלה המסתר : <b>יגיד למלך .</b> כי יודע הוא בנבואה : 
! {טו}
<b>איכה נעשה .</b> איך נעשה להמלט : 
! {טז}
<b>כי רבים .</b> הרכב אשר הם בעזרתנו , המה מרובים מאשר עמהם : 
! {יז}
<b>פקח נא .</b> לראות דבר רוחני : <b>והנה ההר וכו' .</b> ואף על פי שלא היה נעזר בזה כי אם במה שהוכו בסנורים , כל מקום הועיל בזה להשתיק הנער מצעקתו , כי הצעקה היה סיבה שירגישו הארמים אשר אלישע ישנו פה : 
! {יח}
<b>וירדו .</b> הארמים ירדו אל אלישע : <b>בסנורים .</b> הוא העדר הראיה וההכרה האמיתית , וכן נאמר בסדום ( בראשית יט יא ) : הכו בסנורים וכו' וילאו למצוא הפתח : 
! {יט}
<b>לא זה הדרך .</b> רוצה לומר : תעיתם בדרך בעת הלכתם אל דותן , ולא זהו העיר דותן : <b>אל האיש .</b> הוא הנביא : 
! {כ}
<b>פקח .</b> רוצה לומר : יוסר מהם מכת הסנורים : 
! {כא}
<b>האכה .</b> בשאלה אמר , האם אכה אותם : 
! {כב}
<b>האשר שבית .</b> האם הם אשר שבית אתה , לשתכה בהם , הלא בנס הובאו , ומה לך להם : 
! {כג}
<b>ויכרה .</b> עשה להם סעודה גדולה : <b>ולא יספו וכו' .</b> לא באו עוד באופן זה לארוב עליהם , בראותם כי הנביא מגלה מסתורם : 
! {כד}
<b>ויקבוץ .</b> לבוא בגלוי ובפומבי , ולזה קבץ כל עמו : 
! {כה}
<b>והנה צרים .</b> כאומר , מלבד הרעב מסיבת חסרון התבואה , נתוסף עוד הרעב בעבור שהיו צרים עליה , ולא הניחו להביא מאכל אל העיר : <b>עד היות .</b> כל כך נתחזק הרעב , עד שהיה נמכר ראש חמור , בשמונים שקלי כסף : 
! {כז}
<b>אל יושעך ה' .</b> חשב אשר שאלתה על המזון , ואמר לה : <b>ה' הוא אין מושיעך , ועם שבידו להושיעך , ואני מאין אושיעך , וכי בתבואה מן הגורן , או ביין מן היקב , הלא אין עמדי .</b> וכאומר , לא יקרא אין מושיע , כי אם מי שבידו להושיע , ולא זולת : 
! {כח}
<b>ויאמר .</b> חזר המלך לשאלה , מהו המבוקש לך , כי שוב חשב שמא שאלתה בדבר אחר : 
! {ל}
<b>מבית .</b> מבפנים לבגדיו , וראוהו דרך הקריעה : 
! {לא}
<b>כה יעשה וכו' .</b> הוא ענין שבועה , וגזם ולא אמר : <b>אם יעמוד וכו' .</b> כי אסירו , על כי בידו לעתיר לה' להסיר הרעב , ואינו חושש : 
! {לב}
<b>וישלח .</b> המלך שלח אל אלישע לפני בואו שמה , לשמרו לבל יברח עד יבא הוא , ולהרגו בפניו : <b>בטרם .</b> עד לא בא השליח , אמר אלישע אל הזקנים הראיתם , רצה לומר : האם אתם נותנים לב לדבר הזה , אשר שלח בן המרצח להסיר ראשי , כי בנבואה נאמר לו : <b>בן המרצח .</b> את אחאב קורא מרצח , לפי שמה שהרגה איזבל את כל הנביאים , היה בהסכמת דעת אחאב : <b>ראו וכו' .</b> הסתכלו עת ביאת המלאך לפה , וסגרו אז את הדלת , ודחקוהו עם הדלת אל החוץ : <b>הלא קול .</b> עודו מדבר עמהם , אמר : הלא עתה נשמע לי בנבואה קול רגלי אדוניו המלך , אשר הולך אחרי המלאך אשר שלח : 
! {לג}
<b>יורד אליו .</b> אל אלישע הביתה כי בשמעם שגם המלך יבוא חדלו מלסגור הדלת מפני כבוד המלכות : <b>ויאמר .</b> כאשר בא גם המלך , אמר המלאך אל המלך , הנה רעת הרעב באה היא מה' , לתשלום גמול הפשעים , ואם אוסיף לפשוע לשלוח יד בנביאו , אם כן מה היא התקוה אשר אוחיל עוד לה' , הלא לא יוסיף לרחם עוד בעבור העון הזה , ומפני כבוד המלכות תלה הדבר בעצמו : 

~ מלכים ב פרק-ז

! {א}
<b>ויאמר וכו' .</b> כשמוע דברי המלאך הממאן לשלוח בו יד מפחד ה' , והמלך הסכים על ידו , אמר : הנה כעת הזאת ביום מחר , יהיה סאה סולת בשקל וכו' : <b>בשער .</b> מקום שמוכרין שם התבואה : 
! {ב}
<b>אשר למלך נשען .</b> מלת אשר עומדת במקום שתים , כאילו אמר , אשר למלך , אשר היה נשען על ידו בבואו אל הנביא , כמו שנאמר למעלה : הלוא קול רגלי וכו' : <b>הנה ה' עושה .</b> אף אם עושה ה' ארובות בשמים , להשליך דרך שם על הארץ הסולת והשעורים , וכי אפשר שיהיה הדבר הזה , להיות כל כך בזול : <b>רואה .</b> הזול ההוא : <b>ומשם לא תאכל .</b> כי תמות מיד . ועל שלגלג על דבריו אמר לו כן : 
! {ג}
<b>פתח השער .</b> היו יושבים בפתח השער כדין המצורע כמו שנאמר ( ויקרא יג מו ) : מחוץ למחנה מושבו : <b>עד מתנו .</b> עד אשר נמות ברעב : 
! {ד}
<b>נחיה .</b> כי שם נמצא לחם : <b>ומתנו .</b> כאומר מה בכך אם נמות , הלא ממה נפשך אנו מעותדים למיתה : 
! {ו}
<b>וה' השמיע .</b> הסיבה היה שלא מצאו שם איש , כי ה' השמיע , וכו' רצה לומר , בהשגחת ה' היה נדמה להם כאילו שומעים : <b>לבוא עלינו .</b> וזהו הקול שאנו שומעים : 
! {ז}
<b>המחנה כאשר היא .</b> הכל בשלימות , כאשר היתה היא בעוד שהיו שם : <b>אל נפשם .</b> להציל את נפשם : 
! {ט}
<b>לא כן .</b> לא טוב וישר , ( שופטים יב ו ) : כמו ולא יכין לדבר כן : <b>היום הזה וכו' .</b> כי היום יש בו מה לבשר טוב , ואנחנו שותקים מלבשר , ואם נמתין עד הבוקר , הלא יודע למלך על ידי אחרים , ונאשם בעיניו על מה שלא מהרנו לבוא ולבשר : 
! {י}
<b>שוער העיר .</b> שומר שער העיר : <b>אסור .</b> קשור אל האבוס כדרכו : <b>כאשר המה .</b> כשהיו מאז כאשר היו שם : 
! {יא}
<b>ויקרא השוערים .</b> שוער העיר קרא אל שומרי שערי בית המלך , ואמר להם הדברים האלה , והם הגידו הדבר לבית הפנימי , מקום מושב המלך : 
! {יב}
<b>את אשר וכו' .</b> הערמה והתחבולה אשר עשו : <b>כי יצאו .</b> להמציא מה לאכול , כי לגודל הרעבון , לא ימתינו עד יחקרו על הדבר : 
! {יג}
<b>אשר נשארו בה וכו' .</b> כאומר , אף אם האויב ימית את הרוכבים אין היזק בדבר , כי יהיו ככל המון ישראל הנשארים בעיר , כי כולנו מעותדים למות ברעב , והרוכבים כאחד ממנו אם ישארו פה , ואם לחוש במה שיוקדם להם המיתה , הלוא יהיו ככל המון ישראל שכבר תמו קודם להם , לזאת נשלחה ונראה : 
! {יד}
<b>שני רכב .</b> כי עם כל זאת לא רצו להכניס בסכנה כי אם שנים : <b>אחרי מחנה .</b> רוצה לומר : בדרך ארצם : 
! {טו}
<b>אשר השליכו .</b> להקל משאם , בעבור מהירת הניסה : 
! {יז}
<b>הפקיד .</b> מינה אותו אז להיות שומר השער : <b>וירמסוהו .</b> מרוב הדחק העם ההולכים לשלול שלל , רמסוהו ברגליהם : 
! {יח}
<b>ויהי כדבר .</b> חוזר ומפרש , למה דבר הנביא שימות השליש , ואמר לפי שכאשר דבר איש האלהים וכו' : 
! {יט}
<b>ויען .</b> ואז השיב השליש וכו' : <b>ויאמר .</b> ואז אמר לו הנביא : הנך רואה וכו' : 
! {כ}
<b>ויהי לו כן .</b> וכאשר אמר הנביא , כן היה : 

~ מלכים ב פרק-ח

! {א}
<b>באשר תגורי .</b> במקום שתרצה לגור : <b>וגם בא .</b> כבר התחיל לבוא אל הארץ , ויתמיד שבע שנים : 
! {ג}
<b>אל ביתה .</b> כי החזיקו בה אחרים , בהיותה בפלשתים : 
! {ד}
<b>כל הגדולות .</b> כל הנפלאות הגדולות אשר עשה , כי לא ידע המלך מכולם : 
! {ה}
<b>ויהי הוא מספר .</b> בעת שספר למלך מה שהחיה אלישע את בן השונמית , קרא מקרה שבאה אז השונמית עם בנה , לצעוק אל המלך בעבור ביתה : 
! {ו}
<b>השיב .</b> אמור להשיב לה הכל , ואף תבואות השדה , אשר גדל בה מעת עזבה את השדה עד עתה : 
! {ט}
<b>וכל טוב דמשק .</b> כל מיני מאכל טוב הנמצא בדמשק : 
! {י}
<b>אמר לו .</b> רצה לומר : לנחמו אמור לו שיחיה , אבל האמת הוא אשר הראני ה' בנבואה , כי מות ימות : 
! {יא}
<b>ויעמד .</b> העמיד את פניו לצד אחר , לבל יראה דמעות עיניו מזלפין : <b>וישם עד בוש .</b> שם פניו בצד האחר עד התעכב זמן רב , וכשלא יכול עוד להתאפק , הרים קול בבכי , והחזיר פניו מעתה , הואיל ואי אפשר עוד להסתיר הבכי : 
! {יב}
<b>כי ידעתי וכו' .</b> וזוכר אני עתה בדבר , ולזה אבכה : <b>מבצריהם .</b> ערי מבצריהם , תבעיר באש : <b>והרותיהם .</b> הנשים ההרות , תבקע בטנם להוציא הולדות : 
! {יג}
<b>כי מה עבדך .</b> וכי כוחי רב כל כך לעשות כדבר הזה : <b>מלך .</b> ואז יהיה בידך הכח הרב הזה : 
! {טו}
<b>ויפרוש על פניו .</b> להקיר חמימות אש החולי : <b>וימות .</b> בעבור זה מת , כי סרה החום מן החוץ אל הפנים : 
! {טז}
<b>ובשנת חמש ליורם בן אחאב .</b> שנויה בסדר עולם : <b>שיהושפט המליך את יהורם בנו שתי שנים שלימות בחייו , דהיינו בשנת כ''ג למלכו .</b> כי כ''ה מלך , והיה אם כן בשנת ה' ליורם בן אחאב , כי הוא מלך בי''ט ליהושפט , ולזה אמר ובשנת חמש ליורם בן אחאב וכו' ויהושפט וכו' , ורצה לומר : <b>אז יהושפט מלך את יהורם בנו , ויהיה 'מלך' כמו 'המליך' .</b> או , מלת חמש עומדת במקום שתים , וכאילו אמר וחמש ליהושפט , וחישב מזמן מלחמות רמות גלעד , שהיה ראוי למות לולא חמלת ה' עליו , וכאילו נעשה אז בריה חדשה , ומלך אז , אבל ליורם בן אחאב הם חמש שנים מקוטעות , והם קצת שנת י''ט מיהושפט וכ' וכ''א וכ''ב וקצת כ''ג , כי אז המליך את יהורם בנו , והם שתי שנים לפני מותו , כי בכ''ה מת , וליהושפט עצמו הם חמש שנים שלימות מזמן מלחמות רמות גלעד , והם מקצת שנת י''ח מתחילת מלכותו , וי''ט וכ' וכ''א וכ''ב , ומקצת שנת כ''ג . ( יז ) שמנה שנים . ומקוטעות היו , ובהם כלולים שתי השנים אשר מלך בחיי אביו : 
! {יט}
<b>ולא אבה .</b> עם שהיו ראוים להשחתה , כי יהורם וביתו עשו הרע : <b>את יהודה .</b> רצה לומר : מלכי יהודה : <b>כל הימים .</b> רצה לומר : כל ימי המלכות : 
! {כ}
<b>וימליכו .</b> כי עד הנה היה עליהם נציב , מלך מתחת יד מלכי יהודה : 
! {כא}
<b>צעירה .</b> שם מקום מארץ אדום : <b>קם לילה .</b> כי לא עצר כח ללחום עמהם ביום בפומבי : <b>הסובב אליו .</b> הסמוך אליו , ולא עצר כח ללכת בעומק המלחמה : <b>וינס .</b> אחר שהכה מה בהם , נס מיד לאהליו , כי פחד מאדום : 
! {כב}
<b>אז .</b> בעת ההיא פשע גם לבנה , ונזכרת היא ביהושע ( טו מב ) בערי נחלת יהודה , והיתה סמוכה לאדום , ופשעה גם היא במלך יהודה : 
! {כה}
<b>בשנת שתים עשרה .</b> כי יהורם בן יהושפט מלך בשנת ה' ליורם בן אחאב , וח' שנים מקוטעות מלך , הרי כלו בי''ב ליורם בן אחאב , ואז מלך אחזיה : 
! {כו}
<b>בן עשרים ושתים שנה .</b> ובדברי הימים ( ב כב ב ) נאמר : <b>בן ארבעים ושתים שנה .</b> ושנויה בסדר עולם : <b>שמנין הזה אינה ללידת אחזיה , כי אם לצמיחת מלכות עמרי על כל ישראל , שהיתה על ידי שנשא יהושפט את בתו לאשה , כמו שנאמר שם .</b> [ ויתכן שנשאה שנה אחת לפני מלוך עמרי על כל ישראל , והיה אם כן מ''ב שנה מקוטעות ] ובעבור היות אחזיה מזרעו , קרה לו שנהרג עם מלך ישראל על ידי יהוא ולזה תלה מלכותו בצמיחת מלכות עמרי : <b>בת עמרי .</b> ולמעלה ( פסוק יח ) נאמר שיהורם אביו נשא בת אחאב וידמה שעמרי גדלה ונקראת בתו אף , כי בני בנים הם כבנים : 
! {כז}
<b>כי חתן .</b> רצה לומר : על ידי החתון באה לו קורבתו עמהם , כי אביו היה חתן בית אחאב : 
! {כט}
<b>וישב .</b> מן המלחמה : <b>ברמה .</b> היא רמות גלעד : <b>לראות .</b> רצה לומר : לבקרו , על כי היה חולה מן המכים : 

~ מלכים ב פרק-ט

! {א}
<b>לאחד וכו' .</b> אמרו רבותינו ז''ל שהיה יונה בן אמתי : <b>חגור מתניך .</b> לילך ולבוא בזריזות , כי החגור במתניו , הוא קל ללכת ומזורז : 
! {ב}
<b>והקמותו .</b> אמור לו שיקום מבין רעיו , ותביא אותו בחדר לפנים מחדר : 
! {ג}
<b>ונסתה .</b> תנוס משם , ולא תאחר מללכת , שלא תסתכן כאשר יודע למלך : 
! {ד}
<b>וילך הנער .</b> וחוזר ומפרש , הנער של הנביא : 
! {ה}
<b>דבר לי .</b> יש לי מה לדבר עמך : 
! {ז}
<b>בית אחאב .</b> זרעו ובני ביתו : <b>ונקמתי .</b> על ידיך : 
! {ח}
<b>משתין בקיר .</b> זה הזכר , שעושה קלוח : <b>עצור .</b> העושר הכנוס בבית : <b>ועזוב .</b> המקנה העזוב על פני השדה : <b>בישראל .</b> רצה לומר : בפירסום , למען יקחו מוסר : 
! {יא}
<b>יצא .</b> מן החדר : <b>ויאמר .</b> אחד מהם שאלו השלום , רצה לומר : אם הנביא ניבא טוב ושלום , מדוע אם כן בא אליך לבד , ולא אמר לכולנו : <b>המשוגע .</b> כן קראו את הנביא , לפי שבעת שהיה מתבודד בנבואה , היה נדמה להם כמשתגע , על כי לא פנה אז בעניני העולם : <b>אתם ידעתם .</b> כאומר הלא אתם מכירים אותו ואת דבריו , שהמה של מה בכך , לא שלום ולא למלחמה , והיה חפץ להעלים הדבר , עד עת יראה כי יש לאל ידו : 
! {יב}
<b>שקר .</b> אתה מדבר שקר , כי לא דברי רוח היו , ולזאת הגד לנו : <b>כזאת וכזאת .</b> וחזר ומפרש : כה אמר ה' וכו' : 
! {יג}
<b>תחתיו .</b> תחת יהוא , לשבת למעלה מכולם , כדרך המלך : <b>אל גרם המעלות .</b> על המעלות עצמן : 
! {יד}
<b>ויתקשר .</b> עשה קשר עם השרים שהיו עמו : <b>ויורם היה שומר .</b> אז היתה ישיבת קביעתו ברמות גלעד , לשמור העיר מחיל חזאל : 
! {טו}
<b>וישב .</b> לפי שעה שב מרמות גלעד , להתרפא ביזרעאל : <b>אם יש נפשכם .</b> אם יש רצונכם שאמלוך אני , שמרו לבל יצא מי מן העיר , כי פן ילך ויגיד ביזרעאל , ויהיה המלך נשמר : 
! {יז}
<b>בבואו .</b> בעת בוא רבוי העם אשר עם יהוא , ראה אותם הצופה , אבל עדיין לא הכיר אם של יהוא המה : <b>ויאמר השלום .</b> הרכב אמר להם השלום , רצה לומר : אם בואם בעבור השלום , או למלחמה : 
! {יח}
<b>מה לך ולשלום .</b> מה לך שתשאל השלום , האם נוגע בך הדבר : <b>סוב אל אחרי .</b> ללכת עם אנשי , ולא תשוב אל המלך : 
! {כ}
<b>והמנהג .</b> הנני רואה הנהגת העם הבא , הוא כמנהג יהוא , אשר הנהגתו בשגעון , מבלי סדר וישוב הדעת : <b>בן נמשי .</b> בן בנו של נמשי : 
! {כא}
<b>אסור .</b> קשור הסוסים אל הרכב : 
! {כב}
<b>מה השלום .</b> מהו השלום הראוי , עד שיהא תשלום גמול זנוני איזבל וכו' , וכאומר , וכי ראוים אתם לשלום : 
! {כג}
<b>ויהפוך .</b> הפך ידיו האוחזות ברסני הסוסים , להפכם לאחור ולנוס : <b>מרמה .</b> רצה לומר : הנה קשר ומרד , ובמרמה היו מראים עצמם כאוהבים : 
! {כד}
<b>מלא ידו .</b> שם כל ידו במלואה בקשת , לירות בכח רב : <b>ויכרע .</b> כרע על ברכיו : 
! {כה}
<b>כי זכר .</b> תן דעתך לזכור , כי אני ואתה את אשר היינו רוכבים צמדים ומחוברים אחרי אחאב , ואז נשא ה' עליו את המשא הזה , על ידי אליהו : 
! {כו}
<b>אם לא .</b> כה אמר אם לא וכו' ורצה לומר : האם לא את דמי וכו' ראיתי אמש , כי למחרת הריגת נבות ירד אחאב לרשת כרמו , ואז אמר לו אליהו בדבר ה' : אם לא את דמי וכו' ראיתי אמש , והם צועקים ומבקשים עליו דין : <b>ודמי בניו .</b> יש מרבותינו ז''ל אמרו ( סנהדרין מח ב ) : שהרג גם בניו , ומהם אמרו : בניו שהיה עתיד להוליד : <b>ושלמתי לך .</b> גם זה דברי אליהו שאמר בשם ה' , שיקבל גמולו בחלקת נבות : <b>ועתה .</b> הואיל ודבר ה' הוא , השליכהו אל החלקה ההיא : 
! {כז}
<b>גם אתו הכהו .</b> כי גם הוא מבית אחאב , עובד עבודת גלולים כמוהם : <b>אל המרכבה .</b> בעודו יושב במרכבה : <b>במעלה גור .</b> כאלו אמר , והכהו במעלה גור , וקצר הכתוב , וסמך על מה שאמר גם אותו הכהו : <b>את יבלעם .</b> סמוך ליבלעם : <b>וינס מגדו .</b> אחרי אשר הכהו , נס אל מגידו : <b>וימת שם .</b> רצה לומר : הומת בדבר הקשר ההיא של יהוא , כי בדברי הימים ( ב כב ט ) נאמר שמת בשומרון , כי לשם בא ממגידו : 
! {כח}
<b>בקבורתו .</b> אשר כרה לו בחייו : 
! {כט}
<b>ובשנת אחת עשרה .</b> רוצה לומר : אחר שעבר שנת י''א , כי בי''ב מלך , וכמו שנאמר למעלה ( ח כה ) : בשנת שתים עשרה וכו' , כי יהורם אביו מלך בה' ליורם בן אחאב , וימי מלכותו ח' שנים מקוטעות , וכלו אם כן בי''ב ליורם בן אחאב , ואז מלך אחזיה : 
! {ל}
<b>ותשם בפוך עיניה .</b> כמו ותשם פוך בעיניה , וכן ( תהלים עד ז ) : שלחו באש מקדשך , ומשפטו : שלחו אש במקדשך : <b>ותיטב את ראשה .</b> תקנה צעיף ראשה וקשטה עצמה , למצוא חן בעיני יהוא , לבל יהרגנה : 
! {לא}
<b>השלום .</b> האם תרצה להיות עמי בשלום : <b>זמרי הורג אדניו .</b> לפי שגם זמרי הרג את המלך אלה בן בעשא , לזה קראה אותו בשם זמרי , וכאילו באה להקל אשמתו , לומר שכבר היה לעולמים , וכדי להחניפו אמרה כן : 
! {לב}
<b>מי אתי מי .</b> מי בעזרתי : <b>וישקיפו אליו .</b> כאומרם הננו למצותיך : 
! {לג}
<b>שמטוה .</b> הזיזו אותה מן החלון , להפילה לארץ : <b>וירמסנה .</b> יהוא רמסה ברגליו : 
! {לד}
<b>פקדו נא .</b> זכרו את הארורה הזאת וקברוה , כי בת מלך היא , ואין מדרך המוסר לנהוג בה בזיון אחר המיתה : 
! {לה}
<b>כי אם הגולגולת וכו' .</b> ושאר כל הגוף אכלו הכלבים , כדבר ה' . ואמרו רבותינו ז''ל ( פרקי דרבי אליעזר פרק יז ) : בזכות שהיתה מרקדת ברגליה , ומטפחת בידיה , ומרכנת בראשה , לפני הכלה לשמחה , לזה נשארו ולא אכלוה הכלבים : 
! {לו}
<b>דבר ה' הוא .</b> ולא במקרה בא : 
! {לז}
<b>כדומן .</b> כזבל המפוזר בארץ , כן היו אבריה מפוזרים : <b>זאת איזבל .</b> כי רוב הגוף אכלו הכלבים , והנשאר לא היה שמה עליה . ( א ) האמנים אחאב . האמנים של אחאב : 

~ מלכים ב פרק-י

! {ב}
<b>ועתה .</b> לא הזכיר הכתוב ראשית הדברים , שהיו כמנהג לפוקדם בשלום , ואחרי זה כתב ועתה וכו' : <b>בני אדוניכם .</b> יורשי המלוכה : <b>הרכב וכו' .</b> ואם כן הכח בידכם להלחם : 
! {ג}
<b>על בית .</b> בעבור בית אדוניכם , ובכדי לנסותם לדעת מה בלבם , שלח אליהם כדברים האלה : 
! {ה}
<b>אשר על הבית .</b> הממונה על בית המלך : 
! {ו}
<b>אם לי אתם .</b> אם אתם משלי ונכנעים אלי : <b>כעת מחר .</b> כעת הזאת ביום מחר : <b>ובני המלך וכו' .</b> גם זה מדברי יהוא שכתב להם , יודע אני שהמה שבעים , ובבית גדולי העיר . ולא תוכלו להעלים ממני את מי מהם : <b>את גדולי העיר .</b> והמה עם גדולי העיר , שהיו מגדלים אותם , רצה לומר : שהיו בבית גדולי העיר : 
! {ח}
<b>עד הבקר .</b> להיות מונחים עד הבקר , בכדי שיראום העם : 
! {ט}
<b>צדיקים אתם .</b> רוצה לומר : הנה תחשבו שאתם צדיקים ממני , על שהרגתי את המלך , ומי הרג את כל אלה , הלא אנשי שומרון הרגום : 
! {י}
<b>דעו אפוא .</b> בזאת דעו עתה , שלא יפול דבר ה' ארצה , להיות בטל מה מדברו , כי אם יפול על ראש מי אשר נגזר עליו : <b>וה' עשה .</b> הריגת המלך ובניו באה בהשגחה מה' : 
! {יב}
<b>הוא בית עקד .</b> כשבא לבית עקד הרועים אשר עמדה בדרך : 
! {יג}
<b>ויהוא מצא .</b> שם מצא יהוא את אחי אחזיהו , רוצה לומר : <b>בני אחזיהו .</b> וכן נאמר בדברי הימים ( ב כח ח ) . כי לא היו לו אחים , כי כולם נהרגו מאז כמו שנאמר שם : <b>לשלום .</b> לשאול בשלום בני אחאב ואיזבל , ולא ידעו כי נהרגו : 
! {יד}
<b>וישחטום .</b> כי גם המה היו מבית אחאב : <b>בית עקד .</b> העומד בבית עקד : 
! {טו}
<b>היש את לבבך ישר .</b> האם יש עם לבבך ישר ותמים עמי לאהוב אותי , כאשר לבבי ישר עם לבבך : <b>יש ויש .</b> הכפל לחזק : <b>תנה את ידך .</b> בדרך אהבה וקיום ברית . או להעלהו על המרכבה : 
! {טז}
<b>בקנאתי .</b> במה שאקנא קנאת ה' , להנקם מבית אחאב , ועובדי הבעל : 
! {יח}
<b>אחאב עבד את הבעל מעט .</b> כאומר , והנה בעבור זה באה הרעה על ביתו : 
! {יט}
<b>לי לבעל .</b> יהיה לי אל הבעל : <b>בעקבה .</b> בכדי שיקבצו כולם : 
! {כ}
<b>קדשו עצרה .</b> הזמינו יום , להיות כולם נעצרים ונאספים : <b>ויקראו .</b> הכריזו יום קבוע : 
! {כא}
<b>פה לפה .</b> מהפתח מהעבר מזה עד , הפתח שממולו : 
! {כב}
<b>הוצא לבוש .</b> הכוונה היה שיהיו נכרים במלבושיהם , לשלא ימלט מי מהם : 
! {כג}
<b>מעבדי ה' .</b> כי חשש פן יבוא מי מהם לראות מה נעשה , ויאבד עמהם : <b>כי אם .</b> רצה לומר : עבדי ה' יצאו מפה , ולא ישארו כי אם עובדי הבעל : 
! {כד}
<b>על ידיכם .</b> המסורים בידכם , לשמרם לבל יברחו : <b>נפשו .</b> נפש השומר הפושע בשמירתו , תחת נפש הנמלט בפשיעתו : 
! {כה}
<b>ככלותו .</b> כאשר השלים יהוא לעשות העולה על ידיהם , כי אחר שעשו העולה התפרסם אמתת הדבר , שהמה עובדי הבעל , ומעתה לא יאמרו שהרג נקיים : <b>וישליכו .</b> אמר כן על דרך ההרחבה , אשר מרוב החפזון , כאילו השליכו את עצמם ללכת עד העיר המיוחדת לבית הבעל : 
! {כז}
<b>מצבת הבעל .</b> הבסיס שעמדה עליו צורת הבעל : 
! {כט}
<b>עגלי הזהב .</b> מוסב על תחילת המקרא , לומר ומה הם חטאי ירבעם , עגלי הזהב אשר בבית אל וכו' : 
! {ל}
<b>ויאמר ה' .</b> על ידי נביא : <b>הטיבות לעשות וכו' .</b> הישר בעיני עשית , בצד היותר טוב , וכפי מחשבות לבבי עשית וכו' : <b>בני רבעים .</b> ד' דורות מזרעך ימלכו : 
! {לב}
<b>החל ה' .</b> התחיל ה' להכרית בישראל : <b>בכל גבול ישראל .</b> לא במקום אחד לבד : 
! {לג}
<b>מזרח השמש .</b> לצד המזרח הכה את כל ארץ הגלעד וכו' : <b>מערוער וכו' .</b> מן ערוער הכה עד סוף הגבול : <b>והגלעד .</b> עיר הגלעד היתה מטרפולין לכל ארץ הגלעד , ואמר מלבד שהכה ארץ הגלעד כמו שנאמר למעלה , הכה גם עיר המטרפולין שלה : 

~ מלכים ב פרק-יא

! {א}
<b>כל זרע .</b> בכדי שתמלוך היא , מבלי מערער : 
! {ב}
<b>אותו ואת מניקתו .</b> את יואש ומניקתו , החביאה בחדר המטות שהיה בבית המקדש : <b>ויסתירו .</b> אף היודעים הסתירו אותו , לבל יודע לעתליה , ולזה לא הומת : 
! {ג}
<b>ויהי אתה .</b> כי היא היתה אשת כהן גדול , והתמידה לשבת בבית המקדש : <b>ועתליה מולכת .</b> וימי מלכותה ו' שנים מקוטעות : 
! {ד}
<b>ובשנה השביעית .</b> למספר השנים שהיה מתחבא : <b>יהוידע .</b> יתכן שהוא יוחנן הנזכר בדברי הימים ( א ה לה ) , ועיין בסוף הספר בחשבון הדורות : <b>שרי המאות .</b> מן הכהנים והלוים : <b>לכרי ולרצים .</b> גם לקח הכרים והרצים : <b>ויכרות .</b> להיות האהבה ביניהם , ולהיות ידם עמו להמליך את בן המלך , והשביעם על זאת : 
! {ה}
<b>השלישית .</b> חלק שלישי : <b>באי השבת .</b> כי משמרות הכהנים והלוים , היו מתחלפים בכל שבת , אלו יוצאים ואלו באים , כמה שכתוב בדברי הימים ( ב כג ח ) וקרוים המה באי השבת . ואמר להם : השלישית מכם , רוצה לומר : חלק שלישי משומרי המלך , יהיו מאנשי באי השבת : <b>ושומרי וכו' .</b> המה יהיו שומרי משמרת בית המלך , שלא יהרג בבית המלך מאוהבי עתליה , והשמירה ההיא תהיה אחר שיבוא המלך אל הבית : 
! {ו}
<b>והשלישית .</b> חלק שליש השני , ישמרו ב'שער סור' ואמרו רבותינו ז''ל , שהוא שער המזרחי , ויקרא כן על שם שמשם היו הטמאים פורשים , על שם הכתוב ( איכה ד טו ) סורו טמא קראו למו . ובדברי הימים ( ב כג ה ) נאמר שער היסוד , והיא היא , לפי שהיתה מקום התחלת הקדושה , כמו יסוד להבנין : <b>והשלישית .</b> חלק שליש השלישי , ישמרו בהשער אשר אחריו , ' שער הרצים' כן תרגם יונתן : <b>את משמרת הבית .</b> לבל יבוא מי בו להרוג את המלך : <b>מסח .</b> תרגם יונתן : מדאשתלי , ורוצה לומר : שישמרו מבלי היסח הדעת : 
! {ז}
<b>ושתי הידות בכם .</b> שני שלישים בשומרי המלך , יהיו כל אנשי יוצאי השבת , על כי המה פנוים הם מעבודת המקדש , כי באו במקומם באי השבת , והמה יעבדו עבודת המקדש , ולזה לא יוכלו הם כולם לשמור על המלך , כי אם מחציתם : <b>ושמרו .</b> יוצאי השבת ישמרו בבית ה' , בעבור המלך : 
! {ח}
<b>וכליו .</b> כלי זיינו : <b>והבא .</b> איש זר הבא אל תוך סדר מערכות השומרים יומת , כי אולי הוא מאנשי עתליה , ומבקש להרוג את המלך : <b>בצאתו ובבואו .</b> בצאתו מן הבית ובבואו אליו : 
! {ט}
<b>איש את אנשיו .</b> כל שר מאה מבאי השבת ויוצאי השבת , לקח את אנשיו : 
! {י}
<b>החנית .</b> רוצה לומר : קבוצת החניתות : <b>אשר למלך דוד .</b> אשר עשאם דוד , והיו מונחים בבית ה' : 
! {יא}
<b>ויעמדו הרצים .</b> מלבד באי השבת ויוצאי השבת , עמדו הרצים על פני רוחב הבית , ורוצה לומר : בעזרה : <b>למזבח .</b> לפני המזבח וההיכל : <b>על המלך .</b> סמוך למלך וסביבו : 
! {יב}
<b>ויוצא .</b> ממקום מחבואו : <b>הנזר .</b> כתר מלכות : <b>העדות .</b> היא התורה , הנקראת עדות , ותלו אותה בזרועו , וכמו שאמרו רבותינו ז''ל ( סנהדדרין כב א ) בספר תורה היתירה של מלך , או הוא מלשון עדי וקשוט ורצה לומר : קשט אותו בגדי מלוכה , מאבני יקר : <b>ויכו כף .</b> היא דרך שמחה : 
! {יג}
<b>קול הרצין העם .</b> קול מרוצת העם , וכאילו אמר , קול העם הרצין : 
! {יד}
<b>על העמוד .</b> רוצה לומר : על מקום מיוחד למלך לעמוד שם , וזהו כמשפט , רצה לומר : כמנהג המלך וכן נאמר בדברי הימים ( ב כג יג ) : על עמודו והיא היא : <b>קשר קשר .</b> מרד יש כאן , וכפלה דבריה כדרך החרד : 
! {טו}
<b>פקודי החיל .</b> הממונים על החיל : <b>הוציאו אותה אל מבית לשדרות .</b> רצה לומר : הוציאו אותה מחוץ לבית המקדש אולם תלך אל מבית לשדרות , רצה לומר : מבפנים למערכת השומרים , לבל תמלט : <b>והבא אחריה .</b> להיות בעזרתה , דתו להמית בחרב : <b>כי אמר וכו' .</b> ולזה לא הרגוה מיד : 
! {טז}
<b>וישימו לה ידים .</b> עשו לה מקום פנוי ללכת מבית ה' , ובאה אל בית המלך בדרך אשר הסוסים באים בה , ושם נהרגה : 
! {יז}
<b>להיות לעם לה' .</b> מוסב גם על ובין המלך , שגם הוא יעבוד את ה' : <b>ובין המלך ובין העם .</b> שהמלך ילחום מלחמות העם והם יעבדוהו כמשפט הראוי למלך : 
! {יח}
<b>פקודות על בית ה' .</b> ממונים כפי שתקן דוד , כי בהיותם עובדים לבעל בטלו הממונים : 
! {כ}
<b>והעיר שקטה .</b> לא נתעורר עוד מלחמה בעבור זה , כי את עתליה המיתו , ולא היה עוד מי לעורר מלחמה : 

~ מלכים ב פרק-יב

! {ב}
<b>בשנת שבע .</b> כי כשמלך יהוא , הרג את אחזיה , ועתליה לא קבלה המלוכה עד שנה השניה ליהוא , והומתה בשנה הששית , והיא התחלת השביעית ליהוא , ואז מלך יהואש : 
! {ג}
<b>אשר הורהו .</b> רוצה לומר : כל הימים אשר לימדו יהוידע , אולם אחרי מות יהוידע , ולא היה בעולם ללמדו , השחית דרכו כמו שנאמר בדברי הימים ( ב כד יז ) : 
! {ד}
<b>רק הבמות .</b> במות יחיד לשמים , ואסור הוא משנבנה הבית : 
! {ה}
<b>כסף עובר .</b> בתחילת המקרא אמר כל כסף וכו' , וחוזר ומפרש מה הן הכספים , ואמר כסף עובר , רצה לומר : מחצית השקל , שנאמר בו ( שמות ל יג ) : <b>זה יתנו כל העובר על הפקודים .</b> ל' ) : <b>איש וכו' .</b> גם הכסף הבא מהאיש אשר יערוך נפש , שדמיו קצובים בתורה , ולפי רוב השנים אשר יעלה וכו' , גם הכסף העולה על לב איש להביא בנדבה : 
! {ו}
<b>יקחו להם .</b> כל הכספים האלו יקחו הכהנים לעצמם , כל אחד מאת מכירו ומיודעו , ותמורת זה יחזקו משלהם את בית המקדש בכל מקום שימצא שם בדק : 
! {ח}
<b>אל תקחו כסף .</b> אל תקחו לעצמיכם , אלא מיד בבוא לידכם תנו אותו לבדק הבית , רצה לומר : הכניסו באוצר בית ה' , עד יהיה בהם די לחזק הבדק : 
! {ט}
<b>ויאתו הכהנים .</b> נתרצו והוטב הדבר בעיניהם , לבלי קחת הכסף לעצמם , ולבלי לחזק משלהם : 
! {י}
<b>ויקב .</b> עשה נקב צר בדלת הארון , לזרוק דרך בו את הכסף אל הארון : <b>בבוא איש וכו' .</b> רצה לומר : בימין הבא אל הבית , לא בימין היוצא : <b>ונתנו שמה .</b> מיד בבואו לידם נתנו בארון מדרך החור , אבל לא יוכלו להוציא מה , זולת פתיחת הדלת : 
! {יא}
<b>ויהי כראותם .</b> בכל עת כשראו שיש בה הרבה כסף : <b>והכהן הגדול .</b> לא בעצמו כי אם פקידו בא ממקומו , וכן מפורש בדברי הימים ( שם פסוק יא ) : <b>ויצורי .</b> עשו בהם צורת מטבע , להוציאם , בהוצאה וימנו מטבעות : 
! {יב}
<b>עשי המלאכה .</b> הם האומנים הגדולים הממונים בבית ה' ומתחת ידם בונים האומנים הפועלים , כפי אשר יורו אותם . ובדברי רבותינו ז''ל ( ירושלמי ברכות ט א ) נקראים אדרכלין : <b>ויוציאהו .</b> הם הוציאו את הכסף , בשכר האומנים הפועלים : <b>לחרשי העץ .</b> הם כורתי העצים בתמונה הנרצה : <b>ולבונים .</b> הבונים העצים בקירות הבית : 
! {יג}
<b>ולגדרים .</b> הם הבונים קירות אבנים : <b>ולחוצבי האבן .</b> החוצבים את האבנים מן ההר : <b>ואבני מחצב .</b> אף ששכרו חוצבי אבן , הוצרכו עוד לקנות אבנים חצובים : <b>ולכל אשר יצא .</b> לכל שאר הדברים הנצרכים להוציא על הבית לחזק אותו : 
! {יד}
<b>אך לא יעשה וגו' .</b> מהכסף הזה לא עשו לצורך בית ה' ספות כסף וגו' ( ובדברי הימים ב כד יד ) נאמר , שגם הכלים נעשו מן הכסף המובא , ואמרו רבותינו ז''ל ( כתובות קו ב ) בתחילת הבנין לא עשו כלי שרת , ואחר שהשלימו והיה נותר , עשו כלי שרת : 
! {טז}
<b>ולא יחשבו .</b> לא עשו חשבון עם האנשים אשר נתנו להם הכסף , לשהם יתנו לעושי המלאכה , הבונים והגודרים וכו' : <b>כי באמונה .</b> ידוע היה שעושים באמונה , ולכך נבחרו אלו מתחילה : 
! {יז}
<b>כסף אשם וכו' .</b> מי שהיה מפריש ממון לאשמו או לחטאתו , וקנה הקרבן והותיר מן הממון , הנה המותר הזה לא בא לבדק הבית , כי אם לכהנים יהיו , לקחת מהם עולות , והיה הבשר כליל , והעורות לכהנים , כן דרשו רבותינו ז''ל ( שקלים יח א ) : 
! {יח}
<b>אז .</b> בימי יהואש , עלה חזאל וכו' : 
! {כא}
<b>היורד סלא .</b> העומדת בדרך היורד אל סלא : 

~ מלכים ב פרק-יג

! {א}
<b>בשנת עשרים ושלש .</b> כי יהואש מלך בתחלת שבע ליהוא , ויהוא מת בסוף כ''ח למלכו , והוא כ''ב ליהואש , ובתחלת השנה הבאה מלך יהואחז , אם כן היא כ''ג ליהואש : <b>שבע עשרה שנה .</b> ומקוטעות היו : 
! {ג}
<b>כל הימים .</b> כל ימי יהואחז : 
! {ד}
<b>כי ראה וכו' .</b> ולולי זאת לא היתה תפלתו כדאי להתקבל : 
! {ה}
<b>מושיע .</b> יהואש בנו היה המושיע , כמו שזכר אחרי זה , בימי מלכות יהואחז התחילה התשועה : 
! {ו}
<b>אך לא סרו .</b> חוזר על המקרא שלפניו , לומר אף שחילה יהואחז את פני ה' , אך לא סרו הוא ועמו מחטאת בית ירבעם , והיה התפילה עם אחיזת העון : 
! {ז}
<b>כי לא השאיר .</b> כי בעבור זה לא השאיר ארם ליהואחז עם וגו' : <b>כעפר לדוש .</b> כעפר הנידש ברגלי אדם : 
! {ח}
<b>וגבורתו .</b> בהלחמו ביתר העמים זולת ארם : 
! {י}
<b>בשנת שלשים ושבע .</b> כי יהואש מלך ישראל מלך בחיי אביו ב' שנים , לפי בחייו שתי שנים , והלא יהואחז מלך בכ''ג ליואש מלך יהו ליואש מלך יהודה , והלא יהואש מלך ישראל מלך בחיי אביו ב' שנים , הרי מלך בל''ז ליואש מלך יהודה : <b>שש עשרה שנה .</b> מספר השנים ההם מלך אחר מות אביו : 
! {יב}
<b>ויתר וגו' .</b> אף שאחרי זה יספר עוד ממעשה יואש , ואף שתי המקראות האלו אמורים שם . ואולי לפי שרמז עליו בקצרה שיהיה מושיע לישראל מיד ארם , וסמכה לספורי אביו , כי באה בתפלתו , ואף התחילה בימי מלכותו , ולזה ראה להזכיר כל מעשיו בקצרה עד אחר מותו , חוזר שוב לפרש מעשיו בארוכה , ועד אחר מותו : 
! {יד}
<b>אשר ימות בו .</b> אשר היה מעותד למות מחולי זה : <b>אבי אבי וגו' .</b> רבי רבי , שעזר ישראל בתפלתו כרכב ופרשים : 
! {טז}
<b>הרכב .</b> הנח ידך על הקשת ותפוש בו : 
! {יז}
<b>קדמה .</b> אל מול ארם היושב מקדם כמו שנאמר ( ישעיהו ט יא ) : ארם מקדם : <b>ירה .</b> השלך החצים מהקשת : <b>ויור .</b> שמע לו וירה : <b>ויאמר .</b> בעת שירה אמר הנביא : <b>חץ תשועה וכו' .</b> רצה לומר : על ידי החץ יהיה תשועה המיוחדת לה' לבוא מאתו , ובאיזה עם יפול החץ שיהיה על ידו תשועה לישראל , בארם יפול החץ : <b>באפק .</b> במקום אפק תכה אותם עד תכלם : 
! {יח}
<b>הך ארצה .</b> השלך עם הקשת את החצים לארץ : <b>ויעמוד .</b> פסק מלהשליך עוד : 
! {יט}
<b>להכות חמש וכו' .</b> היה לך להכות חמש וכו' , ואז היית מכלה את ארם : 
! {כ}
<b>יבואו בארץ .</b> היו רגילין לבוא בארץ , לשלול שלל : <b>בא שנה .</b> תרגום יונתן : במיעל שתא , רצה לומר : בתחילת השנה , בעוד הארץ מלאה דשאים למאכל בהמתם : 
! {כא}
<b>ויהי הם .</b> רצה לומר : פעם אירע כשהיו קוברין איש אחד , ראו גדוד מואב בא : <b>בקבר .</b> סמוך להקבר : <b>וילך ויגע .</b> כאשר השליכוהו , נתגלגל עד הקבר ונגע בעצמות אלישע : <b>ויחי .</b> המת ההוא , וזהו על כי לא רצה אלישע שישכב אצלו : 
! {כג}
<b>עד עתה .</b> רצה לומר : עד עולם , כי כל הקורא במקרא הזה , כל אחד בזמנו , אומר עד עתה : 
! {כד}
<b>וימת חזאל .</b> בכדי לבוא תשועה לישראל , מת חזאל ומלך בן הדד , ובימיו נושעו : 

~ מלכים ב פרק-יד

! {א}
<b>בשנת שתים .</b> אף כי יואש מלך ב' שנים בחיי אביו , מכל מקום חשבון ימי מלכותו התחילו אחרי מות אביו , והוא בל''ט ליואש מלך יהודה , ויואש מלך יהודה מלך מ' שנה , וכלו בתחילת השנה השנית ליואש מלך ישראל , ואז מלך אמציה : 
! {ז}
<b>את הסלע .</b> מבצר בנוי בסלע : 
! {ח}
<b>נתראה פנים .</b> כי בדברי הימים ( ב כה ג ) נאמר , שאנשי יהואש פשטו בערי יהודה והכו בהם , ולזה שלח אליו לאמר , אין זה גבורה לבא פתאום ולהכות , אך נתראה פנים בפנים , ונדעה הגבורה עם מי : 
! {ט}
<b>החוח .</b> המשיל את אמציה לחוח , ואת עצמו לארז , וכאילו אמר אף אם דברת לשלום , לכלימה יחשב לי להתחבר עמך , ומכל שכן לרדת עמך למלחמה : <b>ותרמוס .</b> על אשר נשאו לבו לדבר כזאת , ורמז לו שאנשיו ירמסו אותו : 
! {י}
<b>הכה .</b> בעבור שהכית את אדום נתגאה לבך : <b>הכבד ושב בביתך .</b> רצה לומר : אם תשב בביתך ותחדל מלהלחם בי , אז תשאר בכבודך שקנית בנצחון אדום : <b>ולמה תתגרה ברעה .</b> למה תתגרה עמדי בעבור הביא עליך הרעה , ותפול אתה ועמך : 
! {יג}
<b>בשער אפרים .</b> כן היה שם השער , ומשם התחיל לפרוץ , ופרץ עד השער העומד בפנת העיר , והיה הפרצה באורך ת' אמה : 
! {יד}
<b>בני התערובות .</b> בני השרים , שהם ביד המלך לערבון , שלא ימרדו בו אבותיהם : 
! {יז}
<b>חמש עשרה שנה .</b> כי אמציה מלך בב' ליואש , ויואש מלך ט''ז שנה , מלבד שתי השנים שמלך בחיי אביו , וכלו אם כן בט''ו לאמציה , ואמציה הלא מלך כ''ט שנה , אם כן עם השנה שמת בו יואש , חי אחריו אמציה ט''ו שנה : 
! {יט}
<b>בירושלם .</b> כי אף שתפסו יהואש , מכל מקום החזירו למלכותו : 
! {כב}
<b>הוא בנה את אילת וישבה ליהודה .</b> יתכן שהיתה פעם אחת משל יהודה , ובני אדום לקחו מהם , וכאשר הכה אמציה את אדום לקחה מידם , ועזריה בנה את חומתה להיות עיר מבצר , ובזה השיבה ליהודה , כי בעודה פרוצה אין להתחזק בה ולהחזיק בשלהם : <b>אחרי שכב המלך .</b> על אמציה יאמר , כי אף שהוא לכדה , עדיין לא הוחזר לידם להחזיק בה עד כי מת , ובא עזריה ועשאה עיר מבצר : 
! {כג}
<b>בשנת חמש עשרה .</b> כי אמציה מלך בשתים ליואש , וימי מלכות יואש ט''ז שנים , וכלו אם כן בט''ו לאמציה , ואז מלך ירבעם ארבעים וגו' , ומקוטעות היו : 
! {כה}
<b>הוא השיב .</b> כי בימי אבותיו המלכים , לקחו מלכי עובדי גלולים את הגבול ההוא מישראל , וחזר הוא והשיב להם : <b>מלבוא חמת .</b> מן המקום שבאים בה לחמת : <b>עד ים הערבה .</b> רצה לומר : כלפי ים הערבה , והוא ים המלח : <b>ביד עבדו יונה וגו' .</b> הנבואה ההיא לא הוזכרה במקרא , ורבותינו ז''ל אמרו ( יבמות צא א ) : כמו שעל ידי יונה נהפך לנינוה מרעה לטובה , כך נהפך לישראל בימי ירבעם : 
! {כו}
<b>כי ראה וגו' .</b> לא בזכותם , רק כי ראה ענים , המשתנה ומתחלף מרעה אל רעה , ונכמרו רחמיו : <b>ואפס עצור .</b> לא נשאר בידם העושר הכנוס בבית , ולא המקנה העזוב על פני השדה : 
! {כז}
<b>ולא דבר .</b> רצה לומר : וה' לא רצה למחות את שמם , ולזה הושיעם ביד ירבעם : 
! {כח}
<b>ואשר השיב .</b> כי מלכי יהודה כבשו מאז חמת ודמשק , וחזר ארם ולקחום מידם , ועתה השיבם הוא ליהודה : <b>בישראל .</b> רצה לומר : בכח גבורי ישראל אנשי בני עמו , ולא בכח אנשי יהודה : 

~ מלכים ב פרק-טו

! {א}
<b>בשנת עשרים ושבע .</b> שנויה בסדר עולם : שבשנת כ''ז לירבעם נתנגע עזריה , ומלך מלכות מנוגעת , אבל התחלת מלכות עזריה היתה כאחת עם מלכות ירבעם , [ רצה לומר : מה שמלך אחרי מות אביו יואש , ולא התחלת חשבון ימי מלכותו , כי ירבעם מלך שלשה שנים בחיי אביו , מאז היתה חשבון ימי מלכותו ] , כי עזריה מלך ט''ו שנים בחיי אביו , והוא בעת מת יואש [ ולכך לא תלה מלכותו המנוגעת במלכות עצמו , כי לא היינו יודעין אם חושב מהזמן שמלך בחיי אביו , או משמת אביו , אבל עתה כאילו יאמר בשנת כ''ז למלכותו , והוא כ''ז לירבעם , אם כן חושב מזמן שמלך הוא בחיי אביו , והוא הזמן אשר מלך ירבעם משמת אביו ] : 
! {ב}
<b>וחמשים ושתים .</b> ט''ו בחיי אביו , ול''ז אחרי מות אביו : 
! {ה}
<b>וינגע ה' .</b> ובדברי הימים ( ב כו יח ) נאמר שבא לו בזעפו עם הכהנים , בעת בא להקטיר ומיחו בו : <b>בבית החפשית .</b> רצה לומר : עזב הנהגת המלכות , והיה חפשי מזה העמל , וכמו שאמרו רבותינו ז''ל שהמלכות יחשב לעבדות , לפי רוב העמל : <b>על הבית .</b> היה ממונה על בית המלך , להיות שופט משפט העם תחת המלך : 
! {ח}
<b>בשנת שלשים ושמנה .</b> כי ירבעם מלך שלש שנים בחיי אביו , ולא אחרי מות אביו , ובין כולם מ''א , וכלו אם כן בל''ח לעזריה , כי התחלת מלכות עזריה , משמלך בחיי אביו , והתחלת מלכות ירבעם , משמת אביו היו בזמן אחד , אם כן קדמה מלכות ירבעם למלכות עזריה שלש שנים מה שמלך בחיי אביו , וכלתה שנת מ''א שלו בל''ח לעזריה , ואז מלך זכריה : 
! {יב}
<b>הוא דבר ה' .</b> מוסב על המקרא שלפני פניו , שנאמר וימלוך תחתיו , והוא דבר ה' וגו' : <b>ויהי כן .</b> כי מלכו יהואחז ויואש וירבעם וזכריה , ונפסק מזרעו המלוכה : 
! {יג}
<b>בשנת שלשים ותשע .</b> כי זכריה מלך בל''ח לעוזיה , ומלך ששה חדשים , ואחריו מלך שלום , והוא ל''ט לעוזיה : 
! {טז}
<b>מתרצה .</b> מעבר תרצה : <b>כי לא פתח .</b> על שלא פתח תפסח את שער העיר לבוא בה , ולזה הכה את תפסח ואת גבוליה , אשר מעבר תרצה : <b>בקע .</b> פתח בטני ההרות , להוציא וולדותיהן : 
! {יז}
<b>בשנת שלשים ותשע .</b> רצה לומר : אחר שעבר ל''ט לעזריה , כי שלום מלך בסוף ל''ט לעזריה , ונהרג אחר ירח ימים , ובשנה הבאה בכלות ל''ט לעזריה , בתחלת מ' , מלך מנחם : <b>עשר וגו' .</b> ומקוטעות היו : 
! {יט}
<b>בא פול .</b> כאשר בא פול , והבטיח מנחם לתת לו אלף ככר כסף , לעזור לו על המלוכה : 
! {כ}
<b>ויוצא מנחם .</b> הוציא את הכסף מזולתו , והטילו על ישראל , ומפרש שעל גבורי החיל הטיל , כל אחד חמשים שקל : <b>ולא עמד .</b> לא נתעכב : 
! {כג}
<b>בשנת חמשים שנה .</b> כי מנחם מלך בשנת מ' לעזריה ומלך י' שנים מקוטעות , וכלו אם כן במ''ט לעזריה , ובשנה הבאה מלך פקחיה והיא נ' לעזריה . שנתים . ומקוטעות היו : 
! {כה}
<b>בארמון .</b> בהיכל של בית המלך : <b>את ארגוב ואת האריה .</b> עם הארגוב ועם האריה והם שמות שני גבורים ואולי נקרא ארגוב על שהיה מושל בחבל הארגוב , והאריה על שם גבורתו , ופקח התחבר עמהם , ועוד היו חמשים איש , והמיתו את פקחיה : 
! {כז}
<b>בשנת המשים ושתים .</b> כי פקחיה מלך בנ' לעזריה , ומלך שנתים מקוטעות וכלו , בנ''א לעזריה , ובשנה הבאה מלך פקח , והיא נ''ב לעזריה : <b>עשרים שנה .</b> ומקוטעות היו : 
! {ל}
<b>שנת עשרים ליותם .</b> כי פקח מלך בנ''ב לעזריה , ובסוף השנה ההיא מת עזריה , ובתחלת השנה הבאה מלך יותם בנו , וימי מלכותו ט''ז שנה , ופקח מלך כ' שנה , והם שנה אחת ממלכות עזריה , וט''ז ממלכות יותם , וג' שנים אחרי מות יותם , וכלו אם כן בי''ט מהתחלת מלכות יותם , ובתחילת השנה הבאה מלך הושע , והיא כ' להתחלת מלכות יותם וראה הכתוב למנות שנות הושע לימי יותם הצדיק בקבר , ולא לימי אחז בנו הרשע בחיים : 
! {לב}
<b>בשנת שתים .</b> כי פקח מלך שנה אחת בימי עוזיה , ויותם מלך בשנה הבאה , והיא בשנת ב' לפקח : 
! {לג}
<b>ושש וכו' .</b> ומקוטעות היו : 
! {לה}
<b>הוא בנה .</b> רצה לומר : עשה עליו בנין נכבד וגדול ממה שהיתה , או שנפל ועשהו מחדש ואולי זהו הנקרא ( ירמיהו כו י ) : שער ה' החדש : 
! {לז}
<b>בימים ההם .</b> אחרי מות יותם : 

~ מלכים ב פרק-טז

! {א}
<b>בשנת , שבע עשרה .</b> כי יותם מלך בב' לפקח , וימי מלכותו ט''ז שנה , וכלו בי''ז לפקח , ואז מלך אחז : 
! {ב}
<b>ושש וכו' .</b> ומקוטעות היו : 
! {ג}
<b>העביר באש .</b> היא עבודת המולך , שמעביר בנו בין שתי מדורות אש : 
! {ה}
<b>ולא יכלו להלחם .</b> לא התגברו במלחמה על ירושלים : 
! {ו}
<b>השיב וכו' את אילת .</b> זו היא האמור למעלה ( יד כב ) אשר בנה עזריה והשיבה ליהודה , ועתה בא רצין והשיבה לארם : <b>וינשל .</b> גלה משם היהודים , והאדומים ישבו בה כאשר ישבו בה מאז , טרם לקחה אמציה ולפי שבא ארם להחזיר לאדום , לזה אמר השיב לארם , כאילו היתה שלהם מאז , כי באו במקום אדום : 
! {ט}
<b>ויגלה .</b> גלה אנשיה אל קיר , והיא מארץ אשור : 
! {י}
<b>אוריה הכהן .</b> יתכן שהוא אמריה הנזכר בדברי הימים ( א ה לג ) , ועיין בסוף הספר , בחשבון הדורות : <b>את דמות המזבח .</b> כי ישרה בעיניו תבניתו , ושלח הדמות אל הכהן לעשות מזבח כדמותו : <b>לכל מעשהו .</b> רצה לומר : את תבנית הציורים הפרטים שבו : 
! {יא}
<b>ככל וכו' .</b> אף הציורים הפרטים : <b>עד בוא .</b> טרם בוא המלך וכו' : 
! {יב}
<b>ויקרב .</b> קרב אל המזבח , והעלה עליו עולותיו : 
! {יד}
<b>ואת המזבח .</b> מזבח החדש שם עם מזבח הנחושת וכו' שעשה שלמה , רצה לומר : מזבח אבנים שעשה שלמה , תחת מזבח הנחושת אשר עשה משה במדבר : <b>ויקרב .</b> מזבח החדש משך ממול פני ההיכל , וחוזר ומפרש שמשכו מבין מזבח הנחושת ומבין בית ה' , כי מקומו הראוי לו היה בין מזבח הנחושת ובין ההיכל , כי בו צוה להקריב , ולזה מהראוי שלא יפסיק דבר בינו ובין ההיכל , הנה הוא לא העמידו במקום הראוי לו , כי העמידו בצד מזבח הנחושת בצפונו , וקצת מזבח הנחושת הפסיק בינו לבין ההיכל : 
! {טו}
<b>המזבח הגדול .</b> כי את מזבח החדש עשהו גדול משל שלמה : <b>עולת הבקר .</b> הוא תמיד של שחר : <b>מנחת הערב .</b> זה תמיד של בין הערבים : <b>לבקר .</b> לדרשו בעת מן העתים שיעלה על לבו להקטיר עליו : 
! {יז}
<b>ויקצץ .</b> כרת את המסגרות של המכונות , והמה הלבזבזין ומחיצות המכונות אשר מתחת לכיורות במלכים א' ( ז כח ) שעשה שלמה : <b>את הכיור .</b> מכל מכונה הסיר את הכיור הנתון עליו : <b>מעל הבקר הנחושת .</b> כי שלמה העמיד את הים על י''ב בקר נחשת כמו שאמרו במלכים א ( ז כה ) , והוא הסיר מהבקרים ההם , ונתנו על רצפת אבנים : 
! {יח}
<b>ואת מוסך השבת .</b> גם הוריד את מוסך השבת וגו' , והוא היה בנין מסוכך ממעל , לשבת תחתיו אנשי המשמר היוצא בשבת , על כי היו פונים אז מעבודה , כי משמר הנכנס באו במקומם , ולזה ישבו תחת צל המוסך , עד פנות היום עת הלכם לביתם : <b>ואת מבוא המלך .</b> מקום הכניסה של בית המלך , שהיתה מצד החוץ , סבבה אל בית ה' , להיות מקום הכניסה מבית ה' , ועשה כן מפני מלך אשור , שלא יבוא עליו מבחוץ פתאום : 

~ מלכים ב פרק-יז

! {א}
<b>בשנת שתים עשרה .</b> כי מתחילה היה הושע תשעה שנים מקוטעות נציב מלך מתחת יד מלך אשור , ואחר זמן מרד בו ומלך מעצמו ט' שנים מקוטעות , ומה שנאמר למעלה שמלך הושע בכ' ליותם , רצה לומר : אז נעשה נציב מלך , והיה כן עד תחילת שנת י''ג לאחז תשעה שנים מקוטעות , כי כ' ליותם הוא ה' לאחז , כי יותם מת בי''ו למלכו , ומיד מלך אחז , ומה שנאמר כאן בשנת שתים עשרה , רצה לומר : אחר שעבר י''ב לאחז , ובתחלת י''ג מלך הושע מעצמו , ומרד במלך אשור : 
! {ב}
<b>רק לא וכו' .</b> אמרו רבותינו ז''ל ( גיטין פח א ) : שבטל השומרים שהושיב ירבעם לבל יעלו לירושלים ברגלים : 
! {ג}
<b>וישב לו מנחה .</b> לפי שהיה קבוע עליו לכל שנה אמר 'וישב' , כי נתן וחזר ונתן : 
! {ד}
<b>וימצא .</b> נודע למלך אשור כי הושע רוצה שוב למרוד בו , ושלח למלך מצרים לעוזרו , אף לא העלה לו המנחה כמו בכל שנה ושנה : <b>ויעצרהו .</b> כי אז כאשר נודע לו , היה הושע עמו , ועצרו מללכת לארצו ואסרו בבית הכלא : 
! {ה}
<b>בכל הארץ .</b> בכל ארץ ישראל , לכבוש את הכל : 
! {ו}
<b>בשנת התשעית .</b> מעת שמלך מעצמו [ ולא מלך אם כן כל תשעת השנים , כי הלא אסרו בבית הכלא עד לא עלה על שמרון , ועליה צר ג' שנים , ומה שנאמר למעלה מלך הושע וכו' תשע שנים , רצה לומר : מהתחלת מלכותו עד הגלות , היה תשע שנים ] : <b>נהר גוזן .</b> רצה לומר : בחלח ובחבור , העומדות על נהר גוזן : 
! {ז}
<b>ויהי כי חטאו וכו' .</b> רצה לומר : הגלות הזה היתה על שחטאו בני ישראל , כי עד לא מלך הושע היו קצת אנוסים , כי המלכים החטיאום ולא הניחום לעלות לירושלים , אבל הושע בטל השומרים ונתן הברירה , ועם כל זאת לא עלו לירושלים ועבדו עגלי הזהב , אם כן החטא להם יחשב : 
! {ח}
<b>ומלכי ישראל .</b> מלת 'בחוקות' עומדת במקום שתים , וכאלו אמר ובחוקות מלכי ישראל אשר עשו לעבודת גלולים : 
! {ט}
<b>ויחפאו .</b> אמרו בסתר על ה' דברים שאינם ראוים לאומרן , כי כחשו בידיעתו והשגחתו , וכמו שנאמר ( יחזקאל ח יב ) : <b>כי אומרים אין ה' רואה אותנו עזב ה' את הארץ .</b> ונאמר ( ישעיהו כט טו ) : הוי המעמיקים מה' לסתיר עצה וכו' : <b>ממגדל נוצרים .</b> אף במגדל שעומדים בו הצופים . וקוראם נוצרים , כי על ידם נשמרים בני העיר : <b>עד עיר מבצר .</b> רצה לומר : בכל מקום , כקטן כגדול : 
! {י}
<b>תחת כל עץ רענן .</b> על מצבת חוזר : 
! {יג}
<b>ויעד ה' .</b> התרה בהם , ועל כי הדרך להתרות בפני עדים , אמר לשון 'ויעד' : <b>כל נביאי .</b> כל נביאים , ולתוספת ביאור אמר 'כל חוזה' , כי שם נביא משותף הוא גם לנביאי הבעל , מה שאין כן חוזה , כי הוא בלתי לה' לבדו : <b>ואשר שלחתי .</b> שמרו אשר שלחתי וכו' : 
! {יד}
<b>ויקשו את ערפם .</b> הוא מלשון הרחקה , כאילו נתקשה העורף , מבלי יוכלו להחזיר לאחור , לפנות מול הנביא : <b>כעורף אבותם .</b> הם עובדי העגל במדבר : 
! {טו}
<b>אשר כרת .</b> על קיום התורה : <b>ואת עדותיו .</b> מאסו בהתראות שהתרה בהם , ולא היו חוששין להם : <b>ויהבלו .</b> נעשו בעלי הבל , ואדוקים לעבודת גלולים : <b>ואחרי .</b> מוסב על 'וילכו' , לומר שהלכו אחרי דרך העמים וכו' : 
! {טז}
<b>ויעשו להם מסכה וכו' .</b> יצקו לעצמם העגלים : 
! {יז}
<b>ויעבירו וכו' באש .</b> זהו עבודת המולך : <b>ויתמכרו .</b> כל כך התמידו לעשות הרע , כאילו מכרו עצמם לכך : 
! {יח}
<b>ויתאנף ה' .</b> ובעבור כל זאת התאנף ה' : <b>מעל פניו .</b> רצה לומר : מארצו : <b>לא נשאר .</b> בארצם : 
! {יט}
<b>גם יהודה .</b> רצה לומר : אף שגם יהודה לא שמר וכו' : <b>אשר עשו .</b> החוקים אשר עשו ישראל : 
! {כ}
<b>וימאס .</b> רצה לומר : עם כל זאת לא מאס עתה רק בישראל : <b>מפניו .</b> מארצו : 
! {כא}
<b>כי קרע ישראל .</b> רצה לומר : וזהו בעבור אשר כל ישראל התחילו בעבירה , כי הם מעצמם קרעו ונפרדו ממלכות בית דוד , ופי ה' לא שאלו : <b>וידח ירבעם .</b> וזה היתה סיבה שהדיחם ירבעם בעגלי הזהב , כי בראותו שמרדו במלכות בית דוד , חשש פן גם בו ימרדו כאשר יבואו לירושלים , ולזה עשה העגלים , למנעם מלכת לירושלים כמו שנאמר במלכים א ( יב כו כח ) , אבל אם היו שואלים בדבר ה' , ומלך על פיו , לא היה בא לכלל זה : 
! {כב}
<b>לא סרו ממנה .</b> אף אחר שבטל הושע את השומרים , עם כל זאת לא סרו ממנה , מדעת עצמם : 
! {כג}
<b>עד אשר .</b> כל כך הרשיעו , עד שגרם החטא והסירם ה' מאל פניו : <b>עד היום הזה .</b> רצה לומר : <b>והנם שם עד היום הזה , ולא חזרו בבית השני כמו יהודה , וכל זה חוזר למעלה , ליתן טעם מדוע חרה אף ה' בישראל , ועדיין האריך אף ליהודה , והלא דרך אחד להם , ואמר לפי שעל ידי כל ישראל באה מתחילה התקלה , ולבסוף אחזו מעצמם מבלי מכריח , ולזה חרה בם והגלה אותם , ומבלי חזרה בבית השני .</b> אבל אנשי יהודה לא בא התקלה על ידם , כי אם על ידי המלכים המכריחו , ובסור המכריח , אחזו עדיין בדרך ה' , ולזה עדיין לא נתמלא סאתם . [ ואף אחר שגלו חזרו בבית השני , כי לא ידמו בחטאם לחטא ישראל , כי תחילת התקלה לא באה על ידם , כדרך שבאה על ידי ישראל ] : 
! {כד}
<b>בערי שמרון .</b> בהערים הסמוכים לשמרון : 
! {כו}
<b>ויאמרו .</b> עבדי המלך : <b>אשר הגלית .</b> מבבל ומכותה וגו' : <b>את משפט .</b> חוק האלהים השוכן בהארץ ההיא : <b>וישלח .</b> ולזה שלח בהם את האריות בעוד כאשר אינם יודעים משפט וגו' , אבל כאשר ידעו , לא שלח בהם עוד [ ואף כי מאז היו בארצם לא ידעו משפט ה' . מכל מקום לא הקפיד על העבודת גלולים כי אם בהיותם בארצו המקודש , ולא בארץ העובדי גלולים ] : 
! {כז}
<b>וילכו וישבו שם .</b> חוזר על העובדי גילולים מבבל ומכותה וגו' , ורצה לומד : כאשר הלכו לשם , כן נשארו יושבים בה , והכהן ילמדם משפט ה' : 
! {כט}
<b>גוי גוי אלהיו .</b> כל אומה עשה לעצמו עבודת גלולים שעבד בארצו ולא היה הכהן מעבירם מהעבודת גלולים מכל וכל , כי הוא היה מכהני הבמות ועבד עבודת גלולים כמותם : <b>השמרנים .</b> היהודים , אנשי שומרון עד לא גלו : <b>גוי גוי .</b> כל אומה העמידה עבודת גלולים שלה בבית הבמות , בהעיר אשר נתיישבה בה : 
! {ל}
<b>סכות בנות .</b> בלשון בבל הוא , תרנגולת עם אפרוחיה : <b>נרגל .</b> בלשון כותי הוא , תרנגול הזכר , וכן כל אחד נקרא לפי לשון האומה ההיא : <b>אשימא .</b> הוא תיש : 
! {לא}
<b>נבחז .</b> הוא כלב : <b>תרתק .</b> הוא חמור : <b>לאדרמלך וענמלך .</b> הם הפרד והסוס : 
! {לב}
<b>מקצותם .</b> עשו מקצתם כהני במות , לעשות עבודתם בבית הבמות : 
! {לג}
<b>ואת אלהיהם .</b> עבודת גלולים שלהם : <b>כמשפט וכו' .</b> כל אחד עבד את העבודת גלולים שבארצו אשר הגלה ממנה : 
! {לד}
<b>כמשפטים הראשונים .</b> כפי מה שהורם הכהן בעת נתיישבו שמה : <b>אינם יראים וכו' .</b> יראה שלמה , כי אם מפחד האריות : <b>ואינם וכו' .</b> אינם עושים כחק וכמשפט הראוי להם לעשות לאחר שנתגיירו : <b>וכתורה וכו' .</b> אינם עושים כתורה וכו' , וראוי היה שכן יעשו , הואיל ונתגיירו : <b>אשר שם שמו ישראל .</b> כאומר , הלא השם הזה היה על שם כי שרה עם האלהים וגו' ויוכל , ומזה נראה שאין לעבוד לשרי מעלה , כי הלא בעזר אלוה גבר על השר של מעלה : 
! {לה}
<b>ויכרת .</b> בעת שצוה את בני יעקב התורה והמצוה , כרת עמהם ברית והזהירם על עבודת גלולים , חוזר הוא למעלה , לומר הנה העבודת גלולים הבאים לערי שומרון , לא עשו כדבר ה' אשר צוה וכו' , וכרת עמם הברית וכו' , וכל הענין עד סופו , וכאומר , הלא העובדי גלולים ההם נתגירו , וידעו מהאזהרות ההם , והיה מהראוי להיות זהירים בהם מעתה : 
! {מ}
<b>ולא שמעו .</b> אבל העובדי גלולים ההם לא השגיחו על כל הדברים האלה אף כי נתגיירו , כי אם היו עושים כמשפטם הראשון , לעבוד עבודת כוכבים כאשר עבדו מאז : 
! {מא}
<b>ויהיו הגוים .</b> רצה לומר : כאשר עשו בעת בואם , כן עשו כל ימיהם , והיו יראים את ה' ועובדים הפסילים , וגם בניהם וכו' , כאשר עשו אבותם כן עושים גם המה , עד היום הזה : 

~ מלכים ב פרק-יח

! {א}
<b>בשנת שלש .</b> רצה לומר : אחר שעבר שלש להושע , בתחילת ד' למלכו מעצמו , כי הושע מלך מעצמו בי''ג לאחז , וימי מלכות אחז היו ט''ז שנה , וכלו אם כן בד' להושע , ואז מלך חזקיה : 
! {ב}
<b>ועשרים וכו' .</b> ומקוטעות היו : 
! {ד}
<b>את הבמות .</b> מה שהקריבו עליהם לגבוה , ובאיסור נעשו , כי מעת שנבנה הבית נאסרו הבמות . אשר עשה משה . בעת נשלח בישראל הנחשים השרפים , צוהו ה' לעשות נחש נחושת להביט בו נשוך וחי , כמו שנאמר בתורה ( במדבר כא ח ) : <b>מקטרים לו .</b> בחשבם שיש בו אלהות , על כי נתרפא הנשוך כאשר הביט בו : <b>נחשתן .</b> כאומר , מה זה , הלא הוא רק נחושת . ולהקטין מעלתו הוסיף הנו''ן , כי כן דרך המקרא , וכן ( שמואל ב יג כ ) : האמינון אחיך : 
! {ז}
<b>ישכיל .</b> יצליח , כי המצליח נראה הוא להבריות כאילו עושה מעשיו בהשכל : 
! {ח}
<b>ממגדל נוצרים .</b> מן המגדל שהצופים עומדים עליו , ורצה לומר : מקטן ועד גדול : 
! {ט}
<b>היא השנה השביעית להושע .</b> כי חזקיהו מלך בד' להושע : <b>עלה שלמנאסר .</b> עם שכבר נאמר למעלה , חזר לספר שוב , כאומר , מה שעלה שלמנאסר וגו' , וגבר אשור על ישראל , ויגל את ישראל וכו' , עד סוף הענין , הנה זה לא היה בכח ידיו , כי אם על אשר לא שמעו בקול ה' וגו' , שהרי בימי חזקיה עלה אשור על ירושלים , וספו תמו ברצות ה' : 
! {י}
<b>מקצה שלש שנים .</b> כי צר עליה בתחלת ד' , וכבשה בסוף ו' : 
! {יב}
<b>על אשר לא שמעו וגו' .</b> ולא בכח ידם : <b>את בריתו .</b> התורה אשר נתן בברית : 
! {יד}
<b>חטאתי .</b> במה שמרדתי בך : <b>את אשר תתן וגו' .</b> רצה לומר : העונש אשר תשים עלי , אשא ואסבול : <b>וישם .</b> שם עליו עונש שלש מאות וגו' : 
! {טז}
<b>קצץ .</b> קלף ציפוי הזהב מן הדלתות ומן מפתני הבית : <b>אשר צפה חזקיה .</b> כי כבר היה נפסד הצפוי שעשה שלמה : 
! {יז}
<b>וישלח מלך אשור .</b> ובמרמה שם עליו העונש , כי עם כל זאת עלה עליו : <b>בתעלת .</b> בתעלה הנמשכת מהבריכה העליונה , אשר היא במסילה ההולך אל השדה , שמכבסים שם את הבגדים , ושוטחים שמה מול השמש לנגבם : 
! {יח}
<b>אל המלך .</b> קראו אל המלך לצאת אליהם : <b>על הבית .</b> ממונה על בית המלך : <b>המזכיר .</b> הממונה על ספר הזכרונות : 
! {יט}
<b>מה הבטחון וכו' .</b> אמור , מה בטחונך אשר בעבורה מרדת בי , לבל השמע לי לצאת מארצך אל ארץ אחרת , וכאשר אמר בסוף דבריו : 
! {כ}
<b>אמרת .</b> אתה חושב שאך בדבר שפתים , בעצת יועצים נעשה המלחמה , לא כן הוא , כי צריכים אליה עצה עם גבורה : <b>עתה .</b> הואיל והצורך הוא גם אל הגבורה ואיננה בך , אם כן על מי בטחת שיתן בך גבורה : 
! {כא}
<b>עתה הנה בטחת .</b> הואיל ואין בך גבורה מעצמך הנה מהו בטחונך על מצרים , הלא הוא כמו משענת קנה רצוץ בראשו אשר אם יסמוך איש עליו , באים עוד הקסמין והקרומיות בכפו ונוקבין אותה , כן עזרת פרעה נהפך עוד לרעה : 
! {כב}
<b>הלא הוא .</b> הלא זה הוא אשר הסיר חזקיה את במותיו אשר היו בכל הארץ , ואמר לישראל שרק למזבח העומד בבית המקדש אשר בירושלים תשתחוו , ומיעט אם כן בעבודתו ונבאש בעיניו : 
! {כג}
<b>התערב נא .</b> התחייב עצמך עם אדוני אם תוכל למלאות הדבר אשר ישאל : <b>לתת לך .</b> לתת מאנשיך : 
! {כד}
<b>ואיך תשיב .</b> את פניך להלחם עם פני פחת וכו' , הלא אף הקטן שבהם ממונה הוא על אלפים : <b>ותבטח .</b> אם כן בוודאי כל בטחונך ברכב ובפרשים , על מצרים אשר הוא כקנה רצוץ : 
! {כה}
<b>המבלעדי ה' .</b> וכי מבלי גזירת המקום : <b>ה' אמר .</b> בבר ניבא ישעיהו ( ישעיהו ח ד ) : ישא וכו' ואת שלל שומרון , וטעה לומר שכן יעשה לירושלים : 
! {כו}
<b>ארמית .</b> בלשון ארמית : <b>כי שומעים .</b> כי מבינים אנחנו ארמית : <b>יהודית .</b> בלשון יהודית : <b>באזני העם .</b> בפניהם כשהם שומעים , כי הכל מכירים בו , וכאומר , הנה אין מהדרך לפרסם דברי מלחמה בפני המון העם : 
! {כז}
<b>העל אדוניך .</b> וכי רק אל אדוניך ואליך שלחני אדוני לדבר דברי : <b>לאכול .</b> להזהירם כי יבאו במצור , ומעקת רעבון וצמאון יוכרחו לאכול צואה ולשתות מי רגלים : <b>עמכם .</b> רצה לומר : גם הם גם אתם : 
! {כח}
<b>וידבר ויאמר .</b> כפל דבריו לחזקם : 
! {לא}
<b>עשו אתי ברכה .</b> רצה לומר : עשו עמי שלום , לתת תשורת שלום : <b>ואכלו וכו' .</b> רצה לומר : לא תהיו עוד כלואים בתוך העיר , מבלי לצאת ללקוט פירות האילנות , ולשאוב מי הבורות : 
! {לב}
<b>ולקחתי .</b> אקח אתכם מפה , להוליך אל ארץ טובה כארצכם . כי כן היה דרכו , להעביר את האומות שכבש מארצם לארץ אחרת : <b>וחיו .</b> מה שאין כן אם תעמדו במרד : <b>כי יסית .</b> אשר יסית : 
! {לג}
<b>איש וכו' .</b> רצה לומר : כל אלוה את ארצו : 
! {לד}
<b>הנע ועוה .</b> הניעם ממקומם והעקימם : <b>כי הצילו .</b> וכי אלהי שמרון הצילו את שומרון מידי : 
! {לז}
<b>קרועי בגדים .</b> על ששמע דברי רבשקה , המחרף ומגדף כלפי מעלה , להדמותו לאלהי עמי הארצות : 

~ מלכים ב פרק-יט

! {ג}
<b>ותוכחה .</b> האויב מתווכח להשתבח בהצלחתו , ואומר ידי רמה : <b>ונאצה .</b> מנאץ את ה' בדברי חרוף : <b>כי באו בנים .</b> דימה בני הדור לאשה הכורעת ללדת בנים , ויושבת על המשבר , ואין בה כח להוליד הבנים : 
! {ד}
<b>אולי ישמע ה' .</b> הלואי יתן לב לשמוע : <b>והוכיח .</b> התווכח בדברים כאשר שמע ה' : <b>ונשאת .</b> כאומר , לזה שאלתי מעמך שתשא תפלה לה' : <b>השארית הנמצאה .</b> שארית ישראל הנמצאה בירושלים , כי כבר כבש כל ערי הבצרות שביהודה : 
! {ז}
<b>נותן בו רוח .</b> אעיר רצונו ללכת מפה כאשר ישמע שמועה , היא שמועת תרהקה מלך כוש : <b>ושב לארצו .</b> סוף הדבר יהיה שישוב לארצו בפחי נפש , ובארצו אפיל אותו בחרב : 
! {ט}
<b>וישמע אל תרהקה .</b> רצה לומר : קבל דבריו , ויצא גם הוא לקראתו למלחמה : <b>וישב .</b> שלח שוב מלאכים , להודיע שאינו מסתלק לגמרי , כי אם על מנת לשוב : 
! {יא}
<b>ואתה .</b> וכי אתה תנצל , בתמיה : 
! {יב}
<b>ההצילו .</b> וכי אלהי העמים הצילו את העמים : 
! {יג}
<b>לעיר ספרוים .</b> לפי שהיתה גדולה וחשובה , אמר בה 'לעיר' : 
! {יד}
<b>הספרים .</b> כי במכתב שלח הדברים האלה : <b>ויפרשהו .</b> פרס כל אחת ואחת : 
! {טו}
<b>הכרובים .</b> שעל הכפורת אשר על הארון , וכאומר , ואיך אם כן תמסור בידו את ירושלים , ויבאו הכרובים ביד צר : 
! {טז}
<b>אשר שלחו .</b> את המלאך המביא הספרים : 
! {יז}
<b>אמנם ה' .</b> אתה ה' , הנה אמת הוא שהחריבו את העמים : 
! {יח}
<b>כי לא אלהים המה .</b> אבל כל זה היה בעבור שאין בהם אלהות , ולזה האבידם : 
! {כ}
<b>אל סנחריב .</b> בעבור דברי סנחריב : 
! {כא}
<b>עליו .</b> על סנחריב : <b>בזה לך .</b> בת ציון תבזה אותך , תלעג עליך , [ וקראה בתולה , על כי לא נכבשה עדיין מעולם , למשול בה עם אחר , כבתולה זו שלא באה ברשות הבעל , וכן ( ישעיהו כג יב ) : בתולת בת צידון ] : <b>אחריך .</b> אחרי מפלתך , תניע בראשה בדרך לעג : 
! {כב}
<b>את מי .</b> למה לא שמת על לבך להבין את מי חרפת : <b>מרום .</b> לרום רקיע : 
! {כג}
<b>מרום הרים .</b> זה הר הבית : <b>ירכתי לבנון .</b> בסוף יער הלבנון , מקום הארזים הגבוהים : <b>קומת ארזיו .</b> רצה לומר : השרים והגבורים : <b>מלון קצו .</b> הוא בית המקדש , שהוא מלון ומשכן השכינה , והוא הקץ מכל הדברים הנחמדים אשר בעולם : <b>יער כרמלו .</b> רצה לומר : מיטב שבחו וכובד חזקו : 
! {כד}
<b>אני קרתי ושתיתי מים .</b> רצה לומר : מעולם הצלחתי במעשי , כמו הכורה באר ומצליח למצוא המקור , ושותה זרם מימיו : <b>ואחריב בכף פעמי .</b> כאשר באתי להלחם בעיר הבטוחה בחוזק נהרותיה אשר סביב לה , אז הבאתי עליה חיל רבות , והחריבו הנהרות במדרך כף רגליהם : 
! {כה}
<b>למרחוק .</b> מזמן רחוק : <b>אותה .</b> את הגזירה הזאת עשיתי מימים קדמונים : <b>ויצרתיה .</b> ואני יצרתי את הדבר הזה , וכפל הדבר במלות שונות : <b>עתה הבאתיה .</b> אני הבאתי עתה את הדבר על ידך : <b>ותהי .</b> אתה תהיה למקל מרדות , להחריב ערים בצורות , לעשותם שממה וגלים , מצמיחים נצים ופרחים : 
! {כו}
<b>ויושביהן .</b> יושבי הערים ההם , עשיתים להיות קצרה ידם מלהלחם למולך : <b>עשב שדה .</b> כעשב שדה : <b>חציר גגות .</b> כחציר הגדל על הגגות , שהוא חלש למאד : <b>ושדפה .</b> כשבלים הנשדפים , טרם נגמר בשולם לבוא לכלל קמה , כי אז המה חלושים עד למאד , ורצה לומר : הנה אני הוא המתיש ומחליש לפניך כח העובדי כוכבים , ולא באה בעוצם ידך : 
! {כז}
<b>ושבתך .</b> תרגם יונתן : ומיתבך בעצה : <b>ואת התרגזך .</b> ואף את התרגזך ידעתי : 
! {כח}
<b>אלי .</b> באה אלי : <b>והשיבותיך .</b> בעל כרחך אשיב אותך : 
! {כט}
<b>וזה לך האות .</b> אל מול חזקיה ידבר , הנה התשועה הזאת תהיה לך לאות על הבטחה אחרת , כי הנה הלגיונות החריבו וקלקלו הזרעים וגדעו האילנות , והקדוש ברוך הוא מבטיחך לכלכל אתכם בשנה ההיא בספיחי הזרעים : <b>ובשנה השנית סחיש .</b> אולי היתה שנת השמיטה , והיו אסורים בחרישה וזריעה , ולזה נתברכו ספיחי הספיחים : <b>ובשנה השלישית זרעו .</b> ולא תפחדו עוד לצאת השדה מפחד האויב : 
! {ל}
<b>שורש למטה .</b> רצה לומר : יהיו ממולאים בכל טוב , כהאילן הנטוע במקום רטוב , שמוסיף שורש למטה ומרבה לעשות פרי למעלה : 
! {לא}
<b>כי מירושלים וכו' .</b> רצה לומר : ירושלים תהיה השארית להנצל מיד סנחריב , וכן ופליטה מהר ציון , וכפל הדבר במלות שונות : <b>קנאת ה' .</b> כי יקנא לשמו , אשר חרף רבשקה וסנחריב : 
! {לד}
<b>למעני .</b> למען כבוד שמי : 
! {לה}
<b>ויצא מלאך ה' .</b> לאחר שנלחם בכוש חזר ובא לירושלים , ואז יצא מלאך ה' וכו' : <b>וישכימו בבוקר .</b> סנחריב והמעט אשר נשארו חיים : 
! {לו}
<b>בנינוה .</b> היא ראש למלכות אשור : 
! {לז}
<b>בית נסרוך .</b> נסר מתיבתו של נח היה לו לאלוה , ובעת אשר השתחוה לה , הכוהו בניו : <b>והמה .</b> בני סנחריב אשר הכוהו : 

~ מלכים ב פרק-כ

! {א}
<b>בימים ההם .</b> אמרו רבותינו ז''ל ( סדר עולם פרק כג ) , שהיה שלשה ימים לפני מפלת סנחריב : <b>למות .</b> רצה לומר : חולי אנושה ומסוכנת , שיש בה כדי למות : <b>צו .</b> היה מצוה על עניני ביתך : 
! {ח}
<b>מה אות .</b> רצה לומר : מה מאד יחשב לאות גדול ונפלא , כאשר ירפאני ה' מכל מכאוב החלי , ואעלה ביום השלישי אל בית ה' : 
! {ט}
<b>וזה לך האות מאת ה' .</b> המקום מעצמו אמר לתת לך אות על הדבר הזה , אשר תעלה ביום השלישי לבית ה' : <b>הלך הצל עשר מעלות .</b> מעלות היו עשויות מול החמה , לבחון בהם שעות היום , כי כל שעה ירד הצל מעלה אחת , ושאל לו באיזה אות יבחר יותר , אם שילך הצל במהלכו לפנים עשר מעלות , פתאום וברגע אחד [ ויהיה 'הלך' כמו 'ילך' , עבר במקום עתיד , וכמוהו רבים במקרא ] או אם תרצה שישוב הצל אחורנית עשר מעלות : 
! {י}
<b>נקל לצל לנטות .</b> האות הזה שינטה הצל במהירות , הוא נקל מול אות החזרת הצל , כי בנטיות הצל במהירות , הלא תלך גלגל החמה במהלכו , ואך ימהר לכת במרוצה , ואין האות ניכר כל כך , ולזה ישוב הצל אחורנית , כי האות הזה יותר חזק וקשה : 
! {יא}
<b>ויקרא וגו' .</b> לעשות האות אשר בחר חזקיה : <b>במעלות אחז .</b> רצה לומר : <b>זה האות נעשה בהמעלות אשר עשה אחז , ובהם שב הצל אחורנית עשר מעלות .</b> ורבותינו ז''ל אמרו ( סנהדרין צו א ) ששב לאחור כחשבון שמיהרה לרדת בהמעלות ביום שמת אחז , לקצר את היום , להמעיט בהספדו : 
! {יב}
<b>כי חלה .</b> על שנתרפא שלח לדרוש בשלומו דרך אהבה . ובדברי הימים ( ב לב לא ) נאמר ששלח לדרוש המופת הנעשה בחליו : 
! {יג}
<b>וישמע עליהם .</b> יתכן שבקשו להראות להם את כל בית נכתו , ושמע עליהם והראם : 
! {יז}
<b>ונשא .</b> יהיה נשא ונלקח : <b>ואשר אצרו .</b> אשר טמנו באוצר : <b>לא יותר דבר .</b> מכל אשר בביתך : 
! {יח}
<b>ומבניך .</b> הם דניאל חנניה מישאל ועזריה : <b>אשר יצאו ממך אשר תוליד .</b> כפל הדבר פעמים ושלש כדרך המקרא : 
! {יט}
<b>טוב דבר ה' .</b> טוב הדבר בעיני , ופירש דבריו ואמר , הלוא אם יהיה שלום בימי , וה' יאמת לי הבטחתו זו , אינני חושש במה שיהיה אחרי מותי : 
! {כ}
<b>את המים .</b> מוצא מי גיחון שהיתה מחוץ לעיר , הביא העירה : 

~ מלכים ב פרק-כא

! {ד}
<b>אשר אמר וגו' .</b> כאילו המקרא קובל עליו לומר , ראו מה עשה , הלא ה' אשר שמה ישכון , והוא שם שמה מזבחות להאשרה : <b>בירושלים .</b> בבית העומד בירושלים : <b>אשים את שמי .</b> רצה לומר : אשרה שכינתי : 
! {ה}
<b>בשתי חצרות .</b> עזרת כהנים ועזרת ישראל : 
! {ו}
<b>והעביר וכו' .</b> היא עבודת המולך : <b>ועונן וגו' .</b> המה מעשה כשפים . ( ז ) בבית . פסל האשרה שעשה , שם אותם בבית ה' : 
! {ח}
<b>ולא אוסיף .</b> גם זה מדברי ה' שאמר לדוד ולשלמה : <b>אשר צויתים .</b> הם אנכי ולא יהיה לך וגו' ששמעו מפי הגבורה . אשר צוה אותם עבדי משה . הם שאר המצות כולם , ששמעו ממשה הנאמר לו מפי ה' : 
! {ט}
<b>ולא שמעו .</b> אבל המה לא שמעו , כי מנשה התעה אותם לעשות הרע , עוד יותר מן העמים וכו' : 
! {י}
<b>וידבר ה' .</b> ולכן דבר ה' וכו' : 
! {יב}
<b>תצלנה .</b> כל אחת מאזניו , תרעד ותתנועע מגודל החרדה : 
! {יג}
<b>קו שומרון .</b> רצה לומר : כדרך הבנאי , אשר ינטה קו ליישר ולהשוות הבנין , כמו כן הרעה אשר תבוא לירושלים , תדמה לרעת שמרון : <b>ואת משקולת .</b> היא העופרת הקשורה בהקו , לשקול ולהכביד למטה : <b>ומחיתי .</b> אקנח אותה מכל אשר בה , כמו שמקנחין את הצלחת , ומהפכין אותה על פיה אחר הקנוח שלא תתטנף , כן יהיה סוף הקנוח של ירושלים , כי לאחר שתתרוקן מכל , תהיה נהפכת וחרבה : 
! {יד}
<b>שארית נחלתי .</b> כי שאר שבטי ישראל כבר הגלו : 
! {טו}
<b>ועד היום הזה .</b> ולכן עתה נתמלא הסאה : 
! {טז}
<b>עד אשר מלא .</b> כי בראות העם שהקל מנשה בשפיכת דם , למדו ממנו ושפכו גם המה , ויחשב העון אף למנשה כאילו הוא היה הממלא : <b>פה לפה .</b> רצה לומר : משער לשער : <b>בעיני ה' .</b> שבין האדם למקום : 
! {יח}
<b>בגן ביתו .</b> בהגן שהיה לו בביתו : 
! {כו}
<b>בקבורתו .</b> אשר כרה לעצמו בחייו : 

~ מלכים ב פרק-כב

! {ד}
<b>ויתם את הכסף .</b> רצה לומר : יאסף כל הכסף בשלימות : 
! {ה}
<b>עושי המלאכה .</b> הם האומנים הגדולים הנקראים בדברי רבותינו ז''ל אדרכלין , והיו ממונים בבית ה' , ומתחת ידם היו בונים האומנים הפועלים , כפי מה שיורו אותם : <b>ויתנו .</b> והם יתנו את הכסף לאומנים הפועלים בשכרן : 
! {ו}
<b>לחרשים .</b> הם כורתי העצים בתמונה הנרצה : <b>ולבונים .</b> הם הבונים העצים בקירות הבית : <b>ולגודרים .</b> הם הבונים קירות האבנים : 
! {ז}
<b>אך לא יחשב .</b> לא עשו חשבון על הכסף וכו' , כי ידוע היו שעושים באמונה , ולזה נבחרו אלו : 
! {ח}
<b>ספר התורה מצאתי .</b> יתכן שעל כי אחז שרף את התורה כמו שאמרו רבותינו ז''ל , לזה פחדו הכהנים פן ישלח ידו גם בספר התורה המונח מצד הארון , אשר כתב משה מפי ה' , ולקחו הספר תורה ההיא והטמינו מפניו , ולאחר מותו חפשו אחריה ולא מצאוה , וכאשר היה הכהן גדול מחפש אחר הכסף המובא , ואחרי בדקי הבית מצאה , ואמרו רבותינו ז''ל שמצאה כשהיתה מגוללת בפרשת תוכחות והיה התחלת הדף יולך ה' אותך ואת מלכך , ועל כי מאז חפשו אחריה ולא מצאוה , אמר כמבשר , ספר התורה ההיא מצאתיה בבית ה' : <b>ויתן וגו' .</b> רצה לומר : הראה לו הנמצא כתוב בתחלת הדף , כי חשב את הדבר לאות ורמז להחריד את העם : <b>ויקראהו .</b> כמתמיה ומשתומם : 
! {ט}
<b>התיכו .</b> לעשות מטבעות , להוציאם בהוצאה : 
! {י}
<b>ספר נתן לי .</b> רצה לומר : נתן לי ספר הנאבד , כשהיא מגוללת בדף הזה : <b>ויקראהו .</b> בהדף ההוא : 
! {יא}
<b>ויקרע וגו' .</b> בעבור החרדה , כי גם הוא חשבה לאות וסימן : 
! {יג}
<b>דרשו את ה' .</b> שאלו לנביאים עלי ועל העם הנמצא פה ועל כל יהודה , בעבור דברי הספר הנמצא כתוב בה בתחילת הדף , אשר מהנראה שהוא לאות אשר גדולה חמת ה' וכו' : <b>לעשות .</b> אשר רוצה לעשות ככל הכתוב בתחילת הדף ההוא : 
! {יד}
<b>אל חולדה .</b> אמרו רבותינו ז''ל ( מגילה יד ב ) : מפני שהנשים רחמניות הן הלכו אליה שהיא תתפלל בעדם ; או יתכן אשר שאר הנביאים לא היו אז בירושלים : <b>שומר הבגדים .</b> של המלך : <b>במשנה .</b> בין שתי החומות , שהיא משנה להעיר , וכן ( צפניה א י ) : ויללה מן המשנה : <b>וידברו אליה .</b> את דברי המלך : 
! {טז}
<b>הנני מביא .</b> רצה לומר : האות הזה לא במקרה בא כי אם מה' , וכאילו אמר הנני מביא רעה וגו' : <b>אשר קרא .</b> אשר צוה לקרות לפניו : 
! {יח}
<b>ואל מלך יהודה .</b> רצה לומר : דבר הנוגע אל המלך עצמו : <b>הדברים אשר שמעת .</b> רצה לומר : אף שהגזירה גזורה כאשר שמעת אל תהיה , כלול עמהם : 
! {יט}
<b>בשמעך אשר דברתי .</b> רצה לומר : בעת השכלת בדברי האות הזה , אשר הוא מה' : <b>ולקללה .</b> מי שיקלל את זולתו יתלה , הקללה בהם , לומר שיקולל כהם : 
! {כ}
<b>אל קברותיך .</b> ולא תקבר בארץ העובדי גלולים : <b>בשלום .</b> עם כי מת במלחמה , מכל מקום תחשב לו לשלום , על כי לא ראה בהרעה הבאה על ישראל : <b>וישיבו .</b> חלקיה וחבריו : 

~ מלכים ב פרק-כג

! {ב}
<b>ספר הברית .</b> ספור התוכחות הנאמרים בברית : <b>הנמצא בבית ה' .</b> וזהו על כי בהספר ההוא מצאו התוכחות גלולה בפתיחתה , ואף היא כתובה בידי משה המקודשות ומפי ה' , והמה סיבות עצומות להחריד את העם לשוב לה' : 
! {ג}
<b>על העמוד .</b> על המקום המיוחד למלך לעמוד בה : <b>להקים .</b> לקיים את דברי התורה הנתונה בברית : <b>ויעמוד וגו' .</b> רצה לומר : קבלו הברית : 
! {ד}
<b>כהני המשנה .</b> הכהנים שהמה שניים לו , כסגן ומשוח מלחמה : <b>בית אל .</b> כי שם היה מקום טומאה , כי העמיד בה ירבעם עגל הזהב : 
! {ה}
<b>השבית וכו' ויקטר וכו' .</b> ביטל הכמרים אשר העמידו מלכי יהודה להיות מקטרים בבמות , בערי יהודה וסביבות ירושלים : <b>ואת המקטרים וכו' .</b> גם אותם השבית : 
! {ו}
<b>בנחל קדרון .</b> סמוך להנחל : <b>וידק לעפר .</b> שרפה עד שהיתה דק כעפר : <b>בני העם .</b> אותם שהיו עובדים להם בחייהם , ועשה כזאת לבזותם : 
! {ז}
<b>בתי הקדשים .</b> העשויים לשבת בהן , המיוחדים לעבודת האשרה : <b>כתים .</b> רצה לומר : יריעות לתלות סביבה , ודוגמתו ( שמות לז יד ) : בתים לבדים : 
! {ח}
<b>ויבא וכו' .</b> הכהנים מזרע אהרן , אשר נעשו כומרים לעכו''ם , הביאם לירושלים להחזירם בתשובה : <b>ויטמא .</b> השליך שם נבלות וכדומה : <b>מגבע .</b> הבמות אשר עמדו מגבע וכו' : <b>במות השערים .</b> אשר עמדו מול השערים : <b>אשר פתח .</b> כמו ואשר בפתח , וכו' ולפי שהיתה גדולה מכולם זכרה לעצמה : <b>שמאל איש .</b> בבוא אל העיר : 
! {ט}
<b>אך לא יעלו .</b> עם שהחזירם למוטב , מכל מקום לא הניחם לעבוד במזבח ה' : <b>אכלו מצות .</b> משירי מנחה , הנאפה מצות , והוא הדין לשאר קדשים : <b>בתוך אחיהם .</b> רצה לומר : לקחו חלק בין הכהנים , והיו אם כן כבעלי מומין , שאינם עובדים וחולקין : 
! {י}
<b>את התופת .</b> הוא המקום שהיו מעבירים שם בניהם למולך , ונקראה כן על שם שהיו מכים בתופים , לבל ישמע האב נהמת הבן כשהוא נשרף בין המדורות , ולבל יכמרו רחמיו : <b>לבלתי להעביר .</b> רצה לומר : טמא המקום ההוא , לבל יעלה עוד על לב אדם להעביר שם למולך : 
! {יא}
<b>לשמש .</b> כי מלכי יהודה היו מיחדים סוסים לעבודת השמש , לרכוב בהם לקראתו בבוקר , ממקום שבאים בה לבית ה' אל לשכת וכו' : <b>מרכבות השמש .</b> אשר משכו בם הסוסים ההם : 
! {יב}
<b>עלית אחז .</b> שעל עליית אחז : <b>בשתי חצרות .</b> של הכהנים ושל ישראל : <b>וירץ משם .</b> הוציאם משם במרוצה ובמהירות : 
! {יג}
<b>להר המשחית .</b> הוא הר המשחה , ובעבור העבודת כוכבים ומזלות כנהו לגנאי : <b>אשר בנה שלמה .</b> רצה לומר : הניח לנשיו לבנות : 
! {יד}
<b>עצמות אדם .</b> כי הוציא מהקברים עצמות עובדי העבודת כוכבים ומזלות . ( טו ) וגם את המזבח אשר בבית אל . עם שבית אל לא היתה מארץ יהודה מדינת מלכותו : <b>הבמה .</b> כמו והבמה והוא הבנין אשר עשה להעמיד בה העבודת כוכבים ומזלות והמזבחות : <b>הדק לעפר .</b> להיות דק דק דומה לעפר : 
! {טז}
<b>בהר .</b> של בית אל : <b>וישרוף .</b> כי היו עובדי כוכבים : <b>אשר קרא .</b> מאז בימי ירבעם קרא , ולתוספות ביאור אמר שוב , אשר קרא הדברים האלה : 
! {יז}
<b>מה הציון .</b> ראה ציון על קבר משונה בגדלו , ושאל עליו של מי הוא : <b>הקבר .</b> זה הקבר , הוא של איש האלהים וכו' : 
! {יח}
<b>וימלטו עצמותיו .</b> בעבור שלא יניע עצמות איש האלהים , החדיל מקחת עצמות הנביא הקבור סמוך לו , כי חשש פן יניעו בזה עצמות איש האלהים : <b>אשך בא משומרון .</b> להשיב עמו את איש האלהים , כאשר נאמר שם : 
! {כ}
<b>אשך שם .</b> אף שכבר גלו משומרון , עם כל זאת המעט אשר נשארו עבדו עבודת כוכבים ומזלות כמאז : <b>עצמות אדם .</b> של המתים : 
! {כב}
<b>כי לא נעשה .</b> רצה לומר : עם שגם לפניו עשו פסח , מכל מקום הוכרח לצות לעשות ככתוב בטהרה גדולה , כי לא נעשה כפסח הזה העשוי בטהרה מימי השופטים , ובדברי הימים ( ב לה יח ) נאמד מימי שמואל , כי שמואל היה סוף שופטים : <b>וכל ימי מלכי ישראל .</b> מוסב על לא נעשה , לומר שלא נעשה כפסח הזה כל ימי מלכי ישראל , והם דוד ושלמה שמלכו על כל ישראל : 
! {כד}
<b>על הספר .</b> רצה לומר : בעבור הספר אשר מצא חלקיה , כי הספר הזה היתה סיבה לכל זה : 
! {כה}
<b>וכמהו לא היה לפניו .</b> ומה שנאמר בחזקיה ( לעיל יח ה ) : ואחריו לא קם כמוהו , הוא בדבר הבטחון בה' וכמו שנאמר שם , אבל בדבר התשובה לא היה כיאשיהו ויש מרבותינו ז''ל שאמרו ( שבת נו ב ) : שמעולם לא חטא , ותשובתו היתה להחזיר משלו כל דין שדן מבן שמונה עד שמונה עשרה , וזה שנאמר : ובכל מאודו : 
! {כו}
<b>אך לא שב וכו' .</b> אף שיאשיה עשה תשובה בכל לבבו , והורה להעם דרכי ה' : <b>על כל הכעסים .</b> בעבור כי בהצנע אחזו ישראל בהכעסים אשר הכעיס מנשה , לעבוד כוכבים כמוהו : 
! {כט}
<b>לקראתו .</b> למנעו ללכת דרך ארצו : <b>כראותו אותו .</b> רצה לומר : בהלחמו עמו , וכמו ( לעיל יד יא ) : ויתראו פנים , שרצה לומר : נלחמו פנים בפנים , והוא ראיית המלחמה : 
! {ל}
<b>בקבורתו .</b> אשר כרה לעצמו בחייו : 
! {לב}
<b>אבותיו .</b> מנשה ואמון : 
! {לג}
<b>ממלוך .</b> להסירו ממלוך בירושלים : <b>ויתן עונש .</b> על שהמליכוהו לפני יהויקים אחיו הגדול ממנו , אשר לו משפט המלוכה : 
! {לה}
<b>אך העריך .</b> לא לקח הכסף כפי אשר ישר בעיניו , אך לקח מכל אחד לפי ערך עשרו : <b>על פי פרעה .</b> מה שאמר פרעה בעבור העונש : <b>איש כערכו נגש .</b> בחוזק יד ובכפיה גבה מכל אחד לפי ערכו : 
! {לו}
<b>בן עשרים וחמש .</b> כי היה גדול ב' שנים מיהואחז אחיו : 

~ מלכים ב פרק-כד

! {א}
<b>וישב .</b> אחרי שלשת השנים : 
! {ב}
<b>וישלח ה' .</b> העיד את לב גדודי כשדים וכו' , לבוא עליו למלחמה : <b>וישלחם .</b> לפי שארכו הדברים , לכן חזר ואמר וישלחם , וכן דרך המקרא : 
! {ג}
<b>אך על פי ה' .</b> דצה לומר : לא גבר העכו''ם בעוצם ידו , אך דבד ה' היתה : <b>בחטאת מנשה .</b> בעבוד שאחזו בחטאת מנשה , לעשות ככל אשר עשה הוא : 
! {ד}
<b>וגם דם הנקי .</b> גם דם הנקי גרם הדבר : <b>אשר שפך .</b> רצה לומר : על שהיקל מנשה בשפיכת דם , למדו העם גם הם לשפוך דם , אם כן מילא הוא את הדם , לעשות את כולם רוצחים : <b>ולא אבה .</b> לזה לא רצה ה' לסלוח , כי היו אוחזים ברשעת מנשה , ואף בשפיכת הדם : 
! {ו}
<b>עם אבותיו .</b> רצה לומר : <b>שמת עם אבותיו , אבל לא נקבר עמהם , כי אסר אותו להוליכו בבלה , ומת בדרך , ולא נקבר כלל כמו שנאמר בדברי הימים ( ב לו ו ) ובירמיהו ( כב יט .</b> עיין סנהדרין פב א ) : 
! {ז}
<b>לצאת מארצו .</b> להמליך מלך ביהודה , כמו שהמליך את יהויקים : 
! {י}
<b>ותבוא העיר במצור .</b> בנו סביבה כרכום לכבשה , וכן ( דברים כ כ ) : ובנית מצור , ונקראה כן על שם כי העם היושב בה המה במצור ובמצוק : 
! {יא}
<b>צרים עליה .</b> מסבבים עליה להצר להעם : 
! {יב}
<b>ויצא יהויכין .</b> מסר את עצמו בידו לעשות בו חפצו , בחשבו כי יחמול עליו בעבור הכנעתו : <b>בשנת שמנה .</b> וחושב שנים מקוטעות : <b>למלכו .</b> למלכות נבוכדנצאר , ובירמיהו ( נב כח ) נאמר : בשנת שבע , ורצה לומר , בשבע לכבוש יהויקים , כי בשני למלכותו , והיא ה' ליהויקים , כבש את יהויקים בראשונה , והוליכו לבבל וקבל על עצמו להיות לו לעבד , והחזירו ועבדו ג' שנים , וחזר ומרד בו , וכבשו שנית בשנת ג' למרדו , הוא האמור בדברי הימים ב' ( לו ט ) , ובזה השנה מלך יהויכין , וגלהו אחר ג' חדשים : 
! {יג}
<b>ויקצץ .</b> כרת וקלף את הזהב מהכלים : 
! {יד}
<b>עשרת אלפים .</b> ובירמיהו ( שם ) נאמר : יהודים שלשת אלפים ועשרים ושחושה , ורצה לומר : מבני יהודה היה החשבון האמור , והמותר היו מבני בנימין ושאר השבטים אשר התגוררו בירושלים , וזהו שאמר למטה שבעת אלפים , וכולם יחד המה עשרת אלפים , ולא חש לחשוב עוד אותן הכ''ג האמור בירמיהו : <b>וכל החרש והמסגר .</b> הם האומנים ושומרי השערים , אשר סגרו אותם בעתם , וכן תרגם יונתן : 
! {טז}
<b>הכל גבורים .</b> על אנשי החיל יאמר , לא על החרש והמסגר : 
! {כ}
<b>כי על אף .</b> כי בעבור שהיתה אף ה' בירושלים וביהודה כל כך גדולה , עד להשליך אותם מעל פניו , לזה העיר לב צדקיה למרוד במלך בבל , להיות סיבה אל הגלות לשלחם מעל פניו : 

~ מלכים ב פרק-כה

! {א}
<b>למלכו .</b> למלכות צדקיה : <b>ייק .</b> הוא מגדל הנבנה מול העיר ללכדה : 
! {ב}
<b>ותבוא העיר במצור .</b> עמדה העיר והמצור סביבה עד וכו' : 
! {ג}
<b>בתשעה לחודש .</b> בירמיהו ( נב ו ) נאמר בחודש הרביעי : 
! {ד}
<b>ותבקע העיר .</b> חיל נבוכדנצאר בקעו חומתה , וכאלו נעשית מעצמה , כי אנשי ירושלים היו חלושים ברעב , ולא עמדו למולם לעכב על ידם : <b>הלילה .</b> רצה לומר : ברחו בלילה , ובירמיהו ( ששם פסוק ז ) נאמר : יברחו ויצאו מן העיר לילה : <b>דרך שער וכו' .</b> בדרך השער העומד בין שתי החומות אשר אצל גן המלך : <b>וילך .</b> המלך וכל אשר עמו : <b>דרך הערבה .</b> בדרך ההולך אל ערבות יריחו : 
! {ה}
<b>וירדפו .</b> אמרו רבותינו ז''ל שברח דרך מערה ההולכת עד ערבות יריחו , ונזדמן צבי הולך מעל המערה , ורדפו הכשדים אחר הצבי , ובבואם לפתח המערה מצאו את המלך יוצא ותפשוהו : 
! {ו}
<b>רבלתה .</b> כי בהאריך ימי המצור הלך נבוכדנצאר לרבלה : <b>משפט .</b> התווכח עמו על מה שמרד בו ועבר על שבועתו כמו שנאמר בדברי הימים ( ב לו יג ) : 
! {ח}
<b>תשע עשרה .</b> כי בעת שכבש את יהויכין היה ח' למלכו , וצדקיהו מלך י''א שנה , הרי י''ט ובסוף ירמיהו נאמר י''ח , ורצה לומר : לכבוש יהויקים בראשונה , שהיתה בשניה למלכות נבוכדנצאר : <b>רב טבחים .</b> שר על ההורגים במצות המלך : 
! {ט}
<b>בית גדול .</b> הוא פירש על מה שאמר כל בתי ירושלים , לומר שהם כל בית אדם גדול אשר בירושלים , ואותם לבד שרף ולא זולתם : 
! {י}
<b>אשר רב טבחים .</b> אשר עם רב טבחים : 
! {יא}
<b>הנשארים .</b> אשר לא נהרגו : <b>ואת יתר ההמון .</b> הנשארים בכל ערי יהודה : 
! {יד}
<b>אשר ישרתו בם .</b> העשוים לעבוד ולשרת בהם בבית המקדש : 
! {טו}
<b>אשר זהב זהב וכו' .</b> רצה לומר בין של זהב בין כסף , הכל לקח : 
! {יז}
<b>שמנה עשרה אמה וכו' .</b> כבר נתבאר ענינם במלכים א בספור מלאכתו , ואין צורך אם כן בהשנות הנה : <b>וכאלה .</b> מספר הרמונים שהיו באחד , היו בהשני : 
! {יט}
<b>מרואי פני המלך .</b> רצה לומר : היושבים תמיד עם המלך ובירמיהו נאמר שבעה אנשים וזהו לפי ששנים , , מהם לא היו חשובים כמו החמשה , ולא כללם כאן עמהם : <b>אשר נמצאו בעיר .</b> ולא ברחו ממנה ביתר השרים : <b>הספר שר הצבא .</b> סופר של שר הצבא : <b>המצבא .</b> על פיו מוציאה כל עיר אנשיה לצאת במלחמה : <b>מעם הארץ .</b> מהמכובדים שבהם , אשר נמצאו בעיר ולא ברחו : 
! {כג}
<b>והאנשים .</b> אשר היו עמהם : <b>אל המצפה .</b> מקום מושב גדליהו : <b>וישמעאל וכו' .</b> גם ישמעאל וכו' באו אליו עם , אנשיהם : 
! {כד}
<b>וישבע להם .</b> גדליהו נשבע להשדים ההם , שאין להם לפחוד מן הכשדים , כי לא יקחם בשבי : <b>ועבדו .</b> במס : 
! {כה}
<b>מזרע המלוכה .</b> כאומר בעבור זה הדג לגדליהו , בחשבו שאליו ראוי הממשלה , כי הוא מזרע המלוכה , ולא לגדליה : <b>ואת היהודים .</b> גם היהודים והכשדים שהיו עם גדליה , הדג ישמעאל ואנשיו : 
! {כו}
<b>כי יראו .</b> פן יאמרו הכשדים , אשר בעצתם נהרג גדליה פקיד המלך והכשדים אשר עמו : 
! {כז}
<b>בעשרים ושבעה .</b> ובירמיהו נאמר בעשרים וחמשה , כי בכ''ה מת נבוכדנצאר שטנו ובכ''ו נקבר , והוציאהו אויל מרודך בנו מקברו וגררו בחוצות , להודיע לכל שמת , ובכ''ז מלך ונשא את ראש יהויכין : <b>מבית כלא .</b> רצה לומר : מיד כשהוציאו מבית הכלא , נשאו וגדלו : 
! {כח}
<b>טובות .</b> דברים טובים ונחומים : <b>מעל .</b> עליון לכסאי שאר המלכים אשר היו עמו : 
! {כט}
<b>ושנא .</b> היה משנה את בגדיו אשר ישב בהן בבית הכלא , להחליפם באחרות : <b>לחם .</b> כל הסעודה קרויה על שם הלחם : <b>לפניו .</b> רצה לומר : עמו יחד : <b>כל ימי חייו .</b> של יהויכין : 
! {ל}
<b>וארחתו ארחת תמיד .</b> פרס הנתונה לו , היתה פרס הנתונה תמיד מבלי הפסק , והיה למאכל לאנשי ביתו , כי הוא בעצמו אכל לחם לפני המלך תמיד : <b>דבר יום ביומו .</b> דבר הצריך לו בכל יום נתנו לו ביומו , ולא העבירו המועד : 
