&UniqueId=1465&ForcedBookName=מצודת דוד&LastLevelIndex=2&TextSource=ר' פנחס ראובן שליט''א&CosmeticsType==726&GroupId=b10&PutNewLinesAsIs=0&SearchInTitles=0&Comments=
// C:\Dev\BhOCR\Runtime files\Projects\_NA_MELACHIM_A Layer 2 - 0 pages


$ מלכים א - מצודת דוד




~ מלכים א פרק-א

! {א}
<b>זקן בא בימים .</b> כי זקן יאמר בלשון בני אדם על המוחש הנראה באדם , מלובן השער והקמטת הפנים , ולפעמים תקדים לבוא בלא עת , ולזה פירש ואמר בא בימים , כאומר הזקנה בא בזמנו לפי הימים : <b>ויכסהו .</b> עם שהיו מכסים אותו בבגדים , מכל מקום לא היה בשרו מתחמם : 
! {ב}
<b>נערה בתולה ועמדה לפני המלך .</b> להיות מוכנת לו : 
! {ג}
<b>נערה יפה .</b> כי היופי יורה על רבוי הדם , המוליד דב החום : 
! {ד}
<b>ותשרתהו .</b> בדבר החמום : <b>לא ידעה .</b> כי הבעולה לא תחמם עוד כבתולה , ורבותינו ז''ל אמרו ( סנהדדין כב א ) שהיתה אסורה עליו , משום שנאמר ( דברים יז יז ) : לא ירבה לו נשים : 
! {ה}
<b>מתנשא לאמר וגו' .</b> היה מראה בעצמו נשיאות וגדולה , וכאילו אמר אני אמלוך . כי הגדולה שהיה מראה בעצמו , לא תתכן אלא למי שמעותד למלוך : <b>רכב .</b> לרכוב בו : 
! {ו}
<b>ולא עצבו וכו' .</b> רוצה לומר : מעודו , עם כי עשה דבר מה שלא כהוגן , לא היה אביו מעציבו לומר למה עשית כזאת ובעבור זה חשב שכל מעשיו הגונים , וראוי הוא למלוכה : <b>וגם הוא טוב תואר .</b> רוצה לומר גם בעבור היופי חשב שהגון הוא למלכות : <b>ואותו ילדה .</b> אמו ילדה אותו מיד אחר שנולד אבשלום , ואם כן היה עתה גדול האחים , כי אמנון ודניאל ואבשלום הגדולים ממנו כבר מתו , ובעבור זה חשב גם כן אשר לו משפט המלוכה : 
! {ז}
<b>ויהיו דבריו .</b> עצתו היה עם יואב , על כי ידע בעצמו שנבאש בעיני דוד בדבר אבנר ועמשא , והשכיל לדעת את אשר יצוה את שלמה עליו לבל ינקהו , וכאשר באמת צוה עליו וכמו שכתוב למטה ( ב ו ) , לזה היה נוטה אחר אדניה , בחשבו שהוא יאהב אותו בעבור זה . וגם אביתר נסתלק על ידי דוד מלהיות עוד כהן גדול בימי שלמה , וחשב שאדניה יחזירו : 
! {ח}
<b>ושמעי .</b> אולי הוא שמעי בן גרא : <b>ורעי .</b> יתכן שהוא חושי הארכי , הנקרא ריע המלך : <b>והגבורים אשר לדוד .</b> הם עדינו ואלעזר ושמה , אשר היו בתמידות עם דוד ( כמו שנאמר בסוף שמואל ב ) : 
! {ט}
<b>עם אבן הזוחלת .</b> סמוך לאבן הזוחלת , שעמדה אצל עין רוגל : <b>ולכל אנשי וכו' .</b> מאותם שנטו אחריו : 
! {יא}
<b>הלא שמעת .</b> באמת בודאי שמעת אשר אדוניה רוצה למלוך , והדבר קרוב : <b>לא ידע .</b> כאומר לא תחשוב שבדבר המלך נעשה ואין להשיב , כי המלך לא ידע מזה : 
! {יב}
<b>ומלטי .</b> בכדי שתמלטי את נפשך וכו' , כי אם ימלוך אדוניה , בוודאי יהרג אתכם , למען לא תהיו לו לשטן בדבר המלוכה : 
! {יד}
<b>עודך .</b> בעוד שתדברי עם המלך , אבוא גם אני להשלים דבריך : <b>החדרה .</b> לחדר משכבו , ולשלא נחשוב שבאה לשכב אצלו , אמר : והמלך זקן מאוד , והחום הטבעי הלך ממנו , עד שאבישג היתה משרתת אותו בדבר החמום : 
! {טז}
<b>מה לך .</b> היות לא היתה רגילה לבוא אליו : 
! {יח}
<b>ועתה .</b> דבר הנעשה עתה , הנה לא ידעת מזה , רוצה לומר : לא אחשוד אותך שעברת על השבועה , והדבר נעשה בידיעתך : 
! {יט}
<b>ויזבח וכו' .</b> הביאה ראיה לדבריה , ואמרה שעשה משתה וקרא לכל בני המלך , ולשלמה לא קרא , ואם לא היתה המשתה בעבור דבר המלוכה , היה אם כן קורא גם לשלמה : 
! {כ}
<b>עיני כל ישראל עליך .</b> רוצה לומר : ופן תחשוב שכולם בחרו בו ולא תוכל להם , לא כן הוא , כי הכל תולים עיניהם בך , להגיד להם וכו' , ויקבלו מאמריך : 
! {כא}
<b>והיה .</b> רוצה לומר : אבל כאשר כן יהיה , מבלי הגיד מי ימלוך , אז כשכב המלך וכו' , נהיה אני ובני חסרים מן העולם , כי ימלוך אדוניה וישלח בנו יד : 
! {כב}
<b>בא .</b> אל חצר בית המלך : 
! {כג}
<b>ויבוא .</b> מן החצר בא לפניו אל הבית , אחר שצוה המלך לבוא לפניו . וקצר בדבר המובן מאליו : 
! {כד}
<b>אתה .</b> תחסר ה''א השאלה , והוא כמו האתה אמרת וכו' : 
! {כה}
<b>כי ירד היום וכו' .</b> ובוודאי המשתה ההיא נעשתה לשמחת המלכות : <b>ויאמרו וכו' .</b> רוצה לומר , בוודאי אמרו יחי המלך אדוניהו : 
! {כו}
<b>ולי אני עבדך וכו' .</b> הביא ראיה שהמשתה נעשתה לשמחת המלכות , שהרי קרא לכל בני המלך וכו' , ולי וכו' לא קרא , ואם לא היתה בדבר המלוכה , היה קורא גם לנו . ( כז ) אם מאת וכו . אם המלכת אדוניה היא במצותך , תמה אני , למה לא הודעתני מי ישב וכו' : 
! {כח}
<b>קראו לי לבת שבע .</b> כי רצה לתת לה התשובה 'על כי הדבר נוגעת אל נפשה ובעבור כי נתרחקה מאצלו בבוא נתן , שלא ירגיש המלך שבאת בעצתו , לזה צוה לקרותה אליו : 
! {ל}
<b>כאשר נשבעתי וכו' .</b> רצה לומר : כאשר נשבעתי מאז , להמליכו אחר מותי , כן אעשה היום , להמליכו מיד בחיי : 
! {לא}
<b>יחי אדוני .</b> רוצה לומר : בחיי הנפשות , וזה שאמרה לעולם : 
! {לג}
<b>עבדי אדוניכם .</b> על עבדי עצמו אמר , ודרך המדבר לדבר כן ודוגמתו בשמואל , שאמר ( שמואל א יב יא ) : <b>את יפתח ואת שמואל .</b> ולא אמר ואותי : <b>אשך לי .</b> המיוחדת לי , והוא לאות על המלוכה , שאין הדיוט רוכב על מה שרוכב המלך : <b>אל גיחון .</b> לסימן טוב , שתמשך מלכותו כנחל : 
! {לד}
<b>ותקעתם בשופר .</b> להשמיע לרבים : 
! {לה}
<b>אחריו .</b> צוה שהוא יעלה לפניהם , כדרך המלך ההולך בראש : 
! {לו}
<b>כן יאמר ה' .</b> שישב על כסא המלוכה : 
! {לט}
<b>מן האוהל .</b> אשר נטה דוד בעירו , להכניס בו הארון , ושם היה שמן המשחה : 
! {מ}
<b>מחללים בחלילים .</b> מזמרים בכלי זמר ששמו חליל וכן ( ישעיהו ל כט ) : כהולך בחליל : <b>בקולם .</b> בעבור קול ההמיה . והוא ענין גוזמא : 
! {מא}
<b>והם כלו לאכול .</b> את הקול שמעו בעת כלו לאכול : <b>קול הקריה הומה .</b> קול קבוצת אנשי העיר הומה : 
! {מב}
<b>וטוב תבשר .</b> על כי מדרך אדם המעולה , להתאמץ להשמיע בשורה טובה : 
! {מג}
<b>אבל .</b> רצה לומר : לא כמו שתחשוב שאבשר טוב , אבל הוא בהפך , כי המלך דוד וכו' , ורעה היא : 
! {מז}
<b>על המשכב .</b> בשכבו על המשכב , השתחוה לה' : 
! {מח}
<b>אשר נתן היום יושב .</b> כמו אשר נתן היום בן יושב וגו' : 
! {נ}
<b>ירא .</b> שלא לדונו כמורד במלכות , על אשר רצה למלוך מבלי דעת המלך : <b>בקרנות המזבח .</b> אשר עמד לפני הארון , בחשבו שלא יחלל המקום , להרגו שם : 
! {נא}
<b>אם ימית .</b> רצה לומר : שלא ימית , וכאלו אמר שיהיה עליו עונש שבועה אם ימית וגו' : 
! {נב}
<b>לבן חיל .</b> רצה לומר : לעבוד עבודתו כשאר עבדי המלך : <b>לא יפול וגו' .</b> רצה לומר : לא יעונש על העבר , אפילו עונש מועט ואמר בלשון גוזמא , כדרך שהבריות אומרים : <b>ואם רעה תמצא בו .</b> ואפילו בדבר שאין בו כדי להמית מכל מקום יומת בעבור צרוף הדבר הזה : 
! {נג}
<b>וירדהו .</b> צוה לו לרדת בהבטחתו : <b>לך לביתך .</b> כי נשאר עומד לפני שלמה , בחשבו שכוונתו להיות לבן חיל , לעמוד לפניו ולשרתו בכל עת , ואמר לו לך לביתך , כאומר לבבי לא כן יחשוב , כי אם תהיה לבן חיל לעת מצוא , בזמן הצורך : 

~ מלכים א פרק-ב

! {ב}
<b>בדרך וגו' .</b> רצה לומר : כמנהג הנהוג בכל הבריות : <b>והיית לאיש .</b> עם שאתה עודך נער , התחזק עצמך להיות כאיש השלם בשניו , הואיל ואמות , ואינני להדריכך בדרך תלך : 
! {ג}
<b>משמרת ה' .</b> הדברים אשר צוה ה' לשמרם , ואל בינתך אל תשען : <b>ללכת בדרכיו .</b> להיות רחום ורב חסד כמוהו : <b>חקותיו .</b> הם המצות שלא נתגלו טעמיהם , והמה כחק וגזירה : <b>מצותיו .</b> מה שבין אדם למקום : <b>ומשפטיו .</b> מה שבין אדם לחברו : <b>ועדותיו .</b> הם המצות אשר טעמיהם להעיד על נפלאות ה' , כשבת ומועדי ה' והדומים : <b>למען תשכיל .</b> רצה לומר : כשתשמור כל המצות , תשכיל עוד מהם את כל אשר תעשה , מהדברים אשר לא נאמרו בתורה , כי מהם חכמה תקח לעבוד את ה' : <b>ואת וגו' .</b> הוא כפל ענין במלות שונות : 
! {ד}
<b>לאמר לא יכרת .</b> לפי שארכו הדברים , אמר שוב לאמר : 
! {ה}
<b>וגם אתה ידעת .</b> רצה לומר : כמו שיודע אני , כמו כן אתה ידעת , ואין מהצורך לספר לך פרטי הדברים : <b>אשר עשה לי .</b> וחוזר ומפרש שזהו אשר עשה לשני שרי וגו' , כי על כי הם באו בהבטחת דוד והלכו בשליחותו ועם כל זאת הרגם יואב , יחשב אם כן לדוד לכלימה בזה : <b>לשני שרי צבאות .</b> כי גם עמשא היה שר צבא לאבשלום , אף בדעת דוד היה להעמידו תחת יואב : <b>דמי מלחמה .</b> הדם הראוי לשפוך באנשי מלחמתי , שפך הוא באנשי שלומי : <b>ויתן דמי מלחמה .</b> הדם הראוי לשפוך במלחמה בגבורה מפורסמת , שפך באנשי שלומי בערמתו : <b>בחגורתו וגו' .</b> רצה לומר : במה שחגר חרבו מצומדת במתניו לרחבו , בכדי שתהא נוחה ליפול בשחיה מועטת , וכשיצא מול עמשא שחה מעט לתקן מנעלו , ונפלה החרב מתערה , והגביה בידו והכהו נפש ועמשא לא נשמר , על כי ראה אשר מעצמה נפלה מתערה : 
! {ו}
<b>כחכמתך .</b> לפי חכמתך תמצא לו עילה : <b>ולא תורד שיבתו .</b> רצה לומר : עם שהוא איש שיבה , לא תהדר פניו , וראה שלא ירד לקבר בשלום במיתת עצמו : 
! {ז}
<b>כי כן .</b> רצה לומר : <b>בזה הדבר עצמו קרבו אותי לאכול על שולחן אביהם .</b> וכאומר עוד תעשה עמהם חסד זולת מה שיהיו באוכלי שולחנך , כי זהו תשלום גמול , ולא לחסד יקרא : 
! {ח}
<b>עמך .</b> ורצה לומר : אוהבך היושב עמך בתמידות ורבותינו ז''ל אמרו שהיה מלמדו תורה : <b>ביום לכתי מחנים .</b> כי כשברח מפני אבשלום , הלך עד מחנים , וישב בה עד חזרתו לירושלים : <b>והוא ירד .</b> לפייס אותי , ונשבעתי לו אז לבל אמיתו , ולזה לא אוכל בעצמי לקחת נקמתי ממנו : 
! {ט}
<b>ועתה .</b> הואיל ואתה תמלוך תחתי , אל תנקה אותו מהעון הזה , מבלי לשלם לו גמול הראוי : <b>כי איש חכם אתה .</b> ותוכל למצוא העילה , את אשר תעשה לו : <b>שיבתו .</b> רצה לומר : אל תחוש להדרו בעבור שיבתו : <b>בדם שאול .</b> רצה לומר : לא תניחו למות על מטתו , כי אם ישפך דמו בחרב : 
! {י}
<b>בעיר דוד .</b> היא ציון : 
! {יא}
<b>שבע שנים .</b> ובשמואל ב' ( ב יא ) נאמר גם ששה חדשים , ולא חש למנותם כאן , על כי היה נרדף מאבשלום ששה חדשים למולם : 
! {יב}
<b>ותכון מלכותו .</b> לא כאביו , שהיה לפעמים נרדף בעת מלכותו , מאבשלום ושבע בן בכרי , כי מלכותו היה נכון מאד : 
! {יג}
<b>השלום בואך .</b> שאלה אותו אם ביאתו בדבר שלום , או בא להתקוטט עמה בדבר מה : 
! {טו}
<b>כי לי וגו' .</b> על כי שאלתו היה בדבר אבישג , ועצם כוונתו היתה להתנשא עוד ולאמר אני אמלוך , ורצה לעשות הכנה לזה , לקחת את אבישג , להשתמש בתשמיש המלך , שאין ראוי כי אם למלך , וחשש פן תרגיש בדבר , לזה הקדים ואמר הלא מאז היתה המלוכה ראוי לי , על כי אני גדול האחים , ואף כולם חפצו בי מאז , ועם כל זאת מלך שלמה , כי מה' היתה לו , ואם כן מי פתי יסור הנה , להתחכם מול גזירת המקום : 
! {טז}
<b>ועתה .</b> הואיל ואין חשש בדבר המלוכה : <b>אל תשיבי וגו' .</b> רצה לומר : פני ריקם , מבלי למלאות שאלתי : 
! {יח}
<b>טוב .</b> ראוי והגון הדבר הזה , ולכן אדבר בעבורך אל המלך : 
! {יט}
<b>על אדניהו .</b> בעבור שאלת אדניה : <b>לקראתה .</b> ללכת לקראתה : 
! {כב}
<b>ולמה את שואלת וגו' ושאלי וגו' .</b> כי שלמה הבין בדבר , אשר יבקש תואנה לעורר על המלוכה , ולזה אמר בדרך התול ושחוק , למה תשאלי דבר המסבב את המלוכה , הלא טוב שאלי לו את המלוכה בעצם , על כי היות הוא הגדול ממני , וכאשר אמר הוא בהקדמת שאלתו : <b>ולו וגו' .</b> רצה לומר : וכמו שתשאלי לו את הראוי אליו , כן שאלי להשיב לאביתר וליואב את הראוי להם , היות כי כולם המה בעצה אחת , למען יחזיקו בשלהם : 
! {כג}
<b>כה יעשה וגו' .</b> הוא ענין שבועה , וגזם ולא אמר . וכמוהו הרבה במקרא : <b>בנפשו .</b> באבדון נפשו , כי ימות עליה : 
! {כד}
<b>עשה לי בית .</b> רצה לומר : בית מלכות , והוא כפל ענין במילות שונות : 
! {כה}
<b>ויפגע בו .</b> ואף שהיה כהן ואסור לטמא למת , הנה פירש ממנו עוד בו נשמתו : 
! {כו}
<b>ולאביתר הכהן אמר .</b> בראותו שעדיין עומד במרדו , לתת עצה לאדוניה לקחת את אבישג : <b>ענתות לך .</b> רצה לומר : לך אל מקומך ענתות , כי היא היתה עיר הכהנים : <b>כי איש מות אתה .</b> על שהיית בקשר המרד , להמליך את אדניה מבלי דעת המלך אבי , ולכך לא תשב עוד פה לראות פני : <b>וביום הזה .</b> רצה לומר : ואף היום , שמן הנראה עודך מחזיק במרד , בתת עצה לאדוניה , לשאול את אבישג , למצוא תואנה בדבר המלוכה , עם כל זאת לא אמיתך : <b>לפני דוד אבי .</b> בהיותו בורח מפני אבשלום : <b>וכי התענית .</b> ובעבור אשר היית מעונה ומיצר בצרת אבי , כשהיה נרדף מפני שאול : 
! {כז}
<b>מהיות כהן .</b> רוצה לומר : מלשמש עוד בכהונה גדולה : <b>למלא את דבר ה' .</b> הסיבה הזו היתה למלאות דבר ה' וגו' : <b>בשלה .</b> בעוד היה המשכן בשלה , דבר ה' על בית עלי , שיוקח מהם כהונה הגדולה , ואביתר היה מבני עלי : 
! {כח}
<b>והשמועה .</b> מה שהרג את אדוניה וגרש את אביתר , באה עד יואב , רוצה לומר : מהשמועה ההיא פחד לנפשו , על כי גם הוא היה עמהם בקשר המרד : <b>ואחרי אבשלום לא נטה .</b> כי אלו נטה גם אחר אבשלום , לא היה אם כן נופל וגרוע מיתר עבדי המלך , אשר היו עם אדוניה , ועם כל זאת לא נעשה להם דבר . אבל הואיל ולא נטה אחר אבשלום , עם שרוב ישראל נטו אחריו , ואחר אדוניה נטה , אם כן מהנראה , בוודאי היה זה על כי ראותו כי גדל שלמה וראוי למלוכה , ובעבור שנאתו , נטה אחר אדוניה . וחשב שבעבור זה יחם לבב שלמה להרגו : <b>אהל ה' .</b> אשר הארון והמזבח לפניו : <b>בקרנות המזבח .</b> בחשבו שלא יטמא את המקום , להרגו שמה : 
! {ל}
<b>כה אמר המלך צא .</b> היות חשב כי כן דעת המלך , להוציאו בערמה ולהמיתו , שלא לטמא מקום הארון : <b>לא .</b> כי יואב הבין בדבר שעל כל פנים ימיתנו , ואמר לא אצא כי פה אמות , ודעתו היה להחטיא את שלמה , במה שיטמא אוהל הארון כאשר יהרגו שמה : <b>וכה ענני .</b> כפל הדבר במילות שונות : 
! {לא}
<b>כאשר דבר .</b> להמיתו שמה : <b>ופגע בו .</b> כפל דבריו לזרזו [ ואף כי אביו צוה להמציא לו עילה להרגו , הנה זה העילה שמצא , כי גם זה תחשב לקצת מרד , בנוסו מפני המלך ] : <b>וקברתו .</b> לא שיקברו בעצמו , כי כהן היה אבל כוונתו לצוות לקברו בקבר הראוי לו , כי שר וגדול היה : <b>והסירות .</b> במה שתמית אותו יגולגל עוד זכות , כי תסיר עונש דם חנם מעלי ומעל בית אבי , כי אם לא יהרג הוא יהיה עלינו עונש מה , על מה שלא בערנו הרע : 
! {לב}
<b>והשיב ה' .</b> עתה כשיומת הוא , הנה ה' השיב עונש דמי חנם על ראשו . ומפרש מהו הדם , ואמר : אשר פגע וגו' : <b>ואבי דוד לא ידע .</b> עד לא הכם , ואין לאבי אשמה בזה , ועליו העון : <b>שר צבא יהודה .</b> אולי רק על יהודה לבד שמהו אבשלום לשר צבא : 
! {לג}
<b>ושבו דמיהם .</b> רצה לומר : עם שימות יואב , מכל מקום עונש הדם ישוב בראשו , לקבל גמול אחר המיתה , גם בראש זרעו יחול עד עולם , כי המיתה היא גם בעבור המרידה , ולא קבל בזה עדיין עונש שלם על הדם ששפך : <b>ולביתו .</b> רצה לומר : לבית מלכותו , ואמר לכסאו לתוספת ביאור , ורצה לומר : שיהיה שלום , בין בדבר הגוף בין בדבר המלוכה : <b>יהיה שלום .</b> כי מה לעשות עוד , אם הומת ובערתי הרע : 
! {לד}
<b>בביתו במדבר .</b> בהבית שהיה לו במדבר , במקום שהיו רועים מקנהו . ורבותינו ז''ל אמרו ( סנהדרין מט א ) : שהיה ביתו הפקר לעניים , כמדבר שהוא הפקר לכל : 
! {לה}
<b>תחת אביתר .</b> לשמש מעתה תחתיו בכהונה גדולה : 
! {לו}
<b>בירושלים .</b> כי מאז היה ביתו בבחורים : <b>וישבת שם .</b> והיתה כוונתו להיות מצוי לו , למצוא לו עילה : 
! {לז}
<b>את נחל קדרון .</b> שהיה סמוך לירושלים , ודרך בו יוצאים מן העיר : <b>דמך .</b> עון מיתתך יהיה על ראשך , כי היה לך להזהר : 
! {לח}
<b>טוב הדבר .</b> רצה לומר : הדבר הזה הגון הוא מצד עצמו , וחפץ אני בזה , אם כן בוודאי אהיה נזהר בדבר המלך : 
! {מ}
<b>וילך .</b> בכדי שילך על החמור לגת : <b>לבקש .</b> לשאול מאכיש , להחזיר לו עבדיו : 
! {מב}
<b>השבעתיך .</b> כי שלמה השביעו על הדבר הזה , ועם כי לא הוזכר : <b>ואעד .</b> רצה לומר : התריתי בך להיות נזהר בדבר , ועל שם שדרך המתרה להתרות בעדים , אמר לשון ואעד : <b>ותאמר .</b> אמרת אז , שגם הדבר הגון בעיני , ואינני אנוס בה , ושמעתי אותה , רוצה לומר : אני מקבל הדבר בשבועה : 
! {מג}
<b>ומדוע .</b> ואם אמנם מרצון קבלת עליך בשבועה , מדוע לא שמרת : 
! {מד}
<b>אתה ידעת .</b> כאומר אגיד מה גרם לך הסכלות הזה , והוא הדבר אשר אתה ידעת , ולפי שלא רצה להוציא בשפתיו הקללות שקלל , אמר אשר ידע לבבך אשר עשית לאבי , ובעבור עונש העון הזה , בא לידך זה הסכלות : <b>והשיב ה' .</b> עם שדוד אבי לא השיב גמול רעתך בראשך , הנה ה' השיב , כי הסכלת עשו למען תומת : 
! {מה}
<b>והמלך שלמה ברוך .</b> רצה לומר : הכל יברכוהו , בראותם שלא נשא פנים לאוהבו ומלמדו , בחללו שבועת ה' : <b>וכסא דוד יהיה נכון .</b> על כי נתקיים שבועת דוד , כי לא בעבורו הומת : 
! {מו}
<b>והממלכה נכונה .</b> רוצה לומר : עם כי הרג שרים ונכבדים כאלה , עם כל זאת היתה הממלכה נכונה בידו , מבלי פוצה פה ומצפצף , כי ראו אשר כל מעשיו במשפט : 

~ מלכים א פרק-ג

! {א}
<b>ויקח וגו' .</b> מקודם גיירה , והיו לו בה קידושין ( יבמות עו א ) : <b>עד כלותו וגו' .</b> אמרו חז''ל ( ראה לקמן ט כד ובדברי הימים ב ח יא ) , הוציאה מעיר דוד , אל הבית אשר בנה לה : 
! {ב}
<b>רק העם .</b> רוצה לומר : הם לבדם היו מזבחים בבמות הרבה , כל אחד בחצרו , כי עדיין לא נבנה הבית לאסור הבמות , אבל המלך דוד היה זובח אז בבמה הגדולה אשר בגבעון , שעמדה לפני משכן ה' , או במזבח אשר בירושלים , שעמד לפני ארון האלהים , ולא בזולתה , כי הרבות הבמות , קרובות קצת למשפט העובדי כוכבים : <b>עד הימים ההם .</b> אשר בנהו שלמה : 
! {ג}
<b>רק בבמות .</b> רק בזה סר מדרך דוד אביו , כי היה מזבח ומקטיר בבמות הרבה , ככל העם : 
! {ד}
<b>הגדולה .</b> רוצה לומר : גדולה בקדושתה , כי היא מזבח הנחושת שעשה משה : <b>אלף עולות .</b> ביום אחד , לא בפעם אחת , כי קטן הוא מהכיל : <b>יעלה .</b> כמו עלה , עתיד במקום עבר , וכמוהו רבים במקרא : 
! {ו}
<b>חסד גדול .</b> להמליכו בהיותו רועה צאן : <b>כאשר הלך .</b> על כי אשר הלך וגו' . עמך . רצה לומר : הגלוי לך : <b>ותשמר לו .</b> שמרת המלוכה בידו , בקום עליו אדם : <b>כיום הזה .</b> אשר נתקיימה , כי אני בנו ויושב על כסאו : 
! {ז}
<b>צאת ובוא .</b> לצאת ולבא מפני העם , להנהיגם כראוי : 
! {ח}
<b>עבדך וגו' .</b> רצה לומר : ועוד שאני מלך על עם אשר בחרת , ואף רבים המה , ומהצורך לחכמה רבה להנהיג עם כזה : 
! {ט}
<b>ונתת .</b> לזאת אשאל לתת לי לב מבין לשפוט וגו' : <b>כי מי יוכל .</b> אי אפשר לשפוט עם כאלה מחכמת לבבי , מבלי עזר מן השמים : 
! {יא}
<b>נפש אויביך .</b> להיות מסור בידך : <b>הכין .</b> בינה להבין משפטו : 
! {יג}
<b>כל ימיך .</b> רצה לומר : <b>כל ימי חייך תהיה בעושר ובכבוד .</b> או רצה לומר : כל ימיך לא ימצא כמוך בעושר וכבוד , אבל לאחריו יתכן שיהיה כמוהו : 
! {טו}
<b>ויקץ וגו' .</b> כשהקיץ ידע שהוא חלום , אולם בחלומו נדמה לו כאלו הדברים נעשו בהקיץ : 
! {יז}
<b>בי אדוני .</b> להאזין דברי : 
! {יח}
<b>אין זר אתנו וגו' .</b> להיות עד בדבר : 
! {יט}
<b>אשר שכבה .</b> מיתתו היה , על אשר שכבה עליו והעמיסה עליו ומת , כי אם היה על ידי חולי , היו הנשים המבקרות יודעות בן מי הוא : 
! {כ}
<b>ואמתך ישנה .</b> ולא הרגשתי בדבר : 
! {כב}
<b>ותדברנה .</b> היו מתווכחות על הדבר : 
! {כג}
<b>זאת אומרת .</b> כאומר מה לי בהויכוח , עיקר המשפט הוא בדבר ההכחשה של מי הוא הילד החי : 
! {כה}
<b>גזרו .</b> מתוך דבריהן הכיר המלך בחכמתו , הדין עם מי , ואמר , להיושבים לפניו , שכן הוא האמת שהאחת גנבה הילד החי , ולאמת דבריו עשה הבחינה : 
! {כו}
<b>גם לי וגו' .</b> היות עצם כוונתה היתה לבל תשמח חברתה במיתת בנה , כי מה לה להניק בן אשה אחרת , ובשמעה שצוה המלך להמיתו , רצתה יותר בזה , כי אז לא תשמח עוד חברתה , והיא לא תניק בן אשה אחרת . והמלך השכיל מדעתו מתחילה שתחפוץ יותר בזה : 
! {כז}
<b>תנו לה .</b> להאשה שאמרה תנו לה את הילוד וגו' : <b>היא אמו .</b> הואיל ומרחמת עליו : 
! {כח}
<b>ויראו .</b> בראותם כי בחכמתו מבין תעלומות לב : <b>לעשות משפט .</b> להבין האמת עם מי , ולבררו על ידי בחינה : 

~ מלכים א פרק-ד

! {א}
<b>על כל ישראל .</b> רוצה לומר : מעתה קבלוהו כולם באהבה , בראותם בחכמתו : 
! {ב}
<b>הכהן .</b> אולי העמידו למשוח מלחמה , תחת צדוק שהועמד לכהן גדול , ואף שדוד העמיד את עירא להיות במקום צדוק כמו שנאמר בשמואל ב ( כ כו ) , אולי מת עירא עד לא הועמד : 
! {ג}
<b>המזכיר .</b> ממונה על ספר הזכרונות : 
! {ד}
<b>כהנים .</b> צדוק כהן גדול , ואביתר סגן , כמו שנאמר בשמואל ב ( שם פסוק כה ) : 
! {ה}
<b>על הנצבים .</b> היה ממונה על שנים עשר נציבים האמורים בענין , אשר הועמדו לכלכל את המלך כל אחד בחדשו : <b>רעה המלך .</b> ישב עמו בתמידות , להשתעשע עמו : 
! {ו}
<b>על הבית .</b> כל צרכי הבית היו נעשים על פיו : <b>על המס .</b> הוא המס האמור למטה ( ה כז ) : ויהי המס שלשים אלף איש : 
! {ז}
<b>על כל ישראל .</b> המה היו ממונים על כל ישראל , לקחת מהם די צורך פרנסת בית המלך , וכל אחד כלכל חדש בשנה , וגבה מבני אנשי המחוז אשר הועמד עליו : 
! {ח}
<b>ואלה שמותם .</b> של הנצבים : <b>בן חור .</b> כל אלו הנזכרים בשם אביהם , לא היו ידועים מעצמם כי אם בשם אביהם : <b>בהר אפרים .</b> היה ממונה בהר אפרים , לקחת מהם לכלכל את המלך בחדשו : 
! {י}
<b>לו שוכה .</b> רוצה לומר : גם על שוכה היה ממונה , לקחת מהם לצורך פרנסת בית המלך : 
! {יב}
<b>עד אבל וגו' .</b> רוצה לומר : מהעבר מזה עד אבל מחולה , ומזה עד מעבר ליקמעם : 
! {יג}
<b>חות יאיר .</b> תרגם יונתן : כפרני יאיר : <b>אשר בגלעד .</b> אשר עמדו בארץ הגלעד : <b>ששים ערים .</b> בחבל ארגוב היו ששים ערים גדולים וחומה מסביב : 
! {טו}
<b>בנפתלי .</b> בנחלת נפתלי : 
! {טז}
<b>ובעלות .</b> והיא היתה מנחלת יהודה : 
! {יט}
<b>בארץ גלעד .</b> רוצה לומר : ביתר המקומות , כי על חות יאיר שעמדו בארץ הגלעד , היה נציב אחר : <b>ארץ סיחון וגו' .</b> רצה לומר : גלעד היתה החצי משל סיחון , והחצי משל עוג : <b>ונציב אחד .</b> רצה לומר : ועוד נציב אחד אשר היה בכל הארץ , ממונה על כולם , והוא עזריה בן נתן האמור למעלה : 
! {כ}
<b>על הים .</b> על שפת הים : 

~ מלכים א פרק-ה

! {א}
<b>מן הנהר .</b> היוצא מן העדן , שהוא תחילת המזרח , עד ארץ פלשתים : <b>מגשים .</b> והמה היו מגישים מנחה , והיו עובדים את שלמה להעלות לו המס : 
! {ב}
<b>לחם שלמה .</b> לכל הבא אל שלחנו : <b>סלת .</b> קמח נקי ביותר : 
! {ד}
<b>כי הוא רדה .</b> בא ליתן טעם על מה היו כל כך רבים אנשי שלחנו , להצטרך להם כחשבון הזה , ואמר לפי שהיה מושל בכל אנשי עבר הנהר ובכל מלכיהם , ושלום היה לו מכל עבריו , אף מן האומות שלא משל בהם , ולזה היו רבים הבאים אליו , הן מאנשי שלומו , הן מהאומות שמשל בהם : 
! {ה}
<b>איש .</b> כל אחד ישב תחת גפנו , ולא נדד ממנו בסיבת שונא : 
! {ו}
<b>ארבעים אלף .</b> ובדברי הימים ( ב ט כה ) נאמר ארבעת אלפים , ויתכן כי שם מנה הארות , וכאן מנה הסוסים , וכאלו אמר שהיו לו ארבעים אלף סוסים למרכבו בארותו , והנה היו עשרה בכל אחת : <b>למרכבו .</b> פעם רכב באלו , פעם באלו : 
! {ז}
<b>ואת כל הקרב .</b> הם הבאים אליו מארצות העובדי כוכבים : <b>לא יעדרו דבר .</b> מכל הדברים הצריך להם : 
! {ח}
<b>אשר יהיה שם .</b> קבוצת הסוסים והרכש : <b>איש כמשפטו .</b> כל נציב בחדשו : 
! {ט}
<b>ורחב לב .</b> להחזיק בה כל מיני חכמות , ובכל אחת ידיעות הרבה כחול וגו' : 
! {י}
<b>מחכמת כל בני קדם .</b> שהיו יודעים במזלות , וערומים בטייר , והוא לשון העופות : <b>ומכל חכמת מצרים .</b> שהיו בקיאים בחכמת הטבע , והתמזגות היסודות : 
! {יא}
<b>מאיתן וגו' .</b> ארבעה האנשים האלו , היו מפורסמים בדורו לחכמים גדולים , וחכמת שלמה עלתה על כולם : 
! {יב}
<b>שלשת אלפים משל .</b> המציא בשכלו ובדא מלבו משלים , להכניס בלב יראת ה' . והנה המשלים ההם אינם נמצאים אצלינו , כי רבים מספריו נאבדו מאתנו בגלותינו , ובאו לידי העובדי כוכבים , ומהם העתיקו מלים וקראו על שמם , ואולם גנוב הוא אתם : <b>ויהי שירו .</b> גם עשה שירים במספר חמשה ואלף . ואף המה אינם אתנו , כי נאבדו : 
! {יג}
<b>וידבר על העצים .</b> אמר טבעי כל העצים , וחשבון הרכבת היסודות אשר בכל אחד : <b>מן הארז וגו' .</b> רצה לומר : בכל מיני העצים והעשבים , מגדול ועד קטן : <b>על הבהמה וגו' .</b> טבעם והרכבת היסודות אשר בהם : 
! {יד}
<b>מאת כל מלכי הארץ .</b> כי כל מלכי הארץ היו באים אל שלמה לשמוע חכמתו , ובשובם באו העמים אל מלכיהם , לשמוע מהם חכמת שלמה : 
! {טו}
<b>אל שלמה .</b> לדבר על לבו דברי שלום ואמת , וכמנהג המלכים זה לזה : 
! {יז}
<b>עד תת .</b> רצה לומר : אבי היה מוטרד במלחמה כל ימיו , עד השלימו זה עמדי , ובעזר ה' הנם תחת רגלי : 
! {כ}
<b>ויכרתו לי ארזים .</b> לצורך הבנין : <b>מן הלבנון .</b> אשר היה בארץ חירם : <b>ועבדי יהיו וגו' .</b> גם עבדי יהיו עמהם לעזרה : <b>כי אין בנו וגו' .</b> לזה יכרתו עבדיך : <b>כצידונים .</b> צור וצידון קרובים זה לזה , והם ממלכה אחת : 
! {כא}
<b>וישמח מאד .</b> לפי שמתוך סדור דבריו הכיר חירם בחכמתו , ובדברי הימים ( ב ב י טו ) מאריך יותר ביופי סדור דבריו , וקצר כאן : <b>על העם .</b> מולך על העם , והוא מקרא קצר : 
! {כב}
<b>כל חפצך .</b> מה שתרצה : <b>ובעצי ברושים .</b> עם כי לא שאל על הברושים הבטיחו לעשות חפצו גם בזה : 
! {כג}
<b>ימה .</b> אל הים הסמוך ללבנון : <b>ואני אשימם .</b> רצה לומר : עבדי יקשרום אלו באלו , להנהיגם בים עד המקום אשר תצוה , ושמה יתירו הקשרים , לנפצם ולפזרם אלו מאלו , למען יוכלו לשאת כל קורה לבדה : <b>ואתה .</b> רצה לומר : עבדיך ישאום משם , להביאם למקום הבנין : <b>את חפצי .</b> בעבור עצי יערי ועבודת אנשי , תמלא חפצי בתת לחם לאנשי ביתי : 
! {כה}
<b>מכלת .</b> כמו מאכולת רוצה לומר : מאכל לאנשי ביתו : <b>שמן .</b> על שחירם הוסיף על שאלתו , בתת לו עצי ברושים הוסיף גם הוא על שאלת חירם , בתת לו שמן : <b>שנה בשנה .</b> במשך הזמן אשר כרתו העצים מהלבנון : 
! {כו}
<b>ויהי שלום .</b> בעבור רוח החכמה הנמצא בשלמה , חפץ חירם להיות עמו בשלום : 
! {כז}
<b>מס מכל ישראל .</b> המס היה , שנתנו אנשים ללכת הלבנון , לכרות העצים עם עבדי חירם : 
! {כח}
<b>בחדש .</b> בכל חודש לא עבדו כי אם עשרת אלפים : <b>חליפות .</b> היו מתחלפים בכל חודש , כי חודש אחד היו בלבנון , ואחרי זה היו שני חדשים בביתם , משך הזמן שהלכו עשרת אלפים השניים והשלישים , ואחרי זה חזרו הראשונים ללכת , וכן חוזר חלילה : <b>על המס .</b> להכריח לכל אחד ללכת בחדשו : 
! {כט}
<b>נושא סבל .</b> היו עומסים על הכתף משא האבנים , ממקום המחצב אל מקום הבנין ובדברי הימים ( שם פסוק יז ) נאמר שנושאי הסבל והחוצבים , בהר היו גרים , ויתכן שהיו מהגבעונים : 
! {ל}
<b>לבד .</b> המספר הזה היה לבד , השרים הממונים על המלאכה , שהיו שלשת אלפים ושלש מאות . ובדברי הימים ( שם ) נאמר ושש מאות , ויתכן כי שלש המאות הנוספים שם , המה היו ממונים על הממונים : <b>הרדים .</b> הנוגשים בעם עושי המלאכה : 
! {לא}
<b>ויסעו .</b> תרגום יונתן : ועקרו : <b>יקרות .</b> על כי אבנים כאלה , טובות ליסוד הבנין : <b>אבני גזית .</b> כמו ואבני גזית , ורוצה לומר : <b>מסותתות ישרות השטחים , ונצבות הזויות , באופן היותר נאות לבנות מהן כותלי הבית ממעל .</b> או הוא בלא חסרון הוי''ו , ועל אבני היסוד יאמר , שהיו גם הם אבני גזית , עם שאין מהדרך להקפיד באבני היסוד הנכסים מעין האדם , אם יהיו גזוזות או עקומות ועקושות , מכל מקום שלמה בגובה לבו הקפיד לה בבנין בית ה' : 
! {לב}
<b>ובוני חירם .</b> כי גם חירם שלח אליו אומנים מארצו , וכמו שנאמר למטה ( ז יג ) , ובדברי הימים ב ב יב : 

~ מלכים א פרק-ו

! {א}
<b>למלוך שלמה .</b> חוזר הוא על שנה הרביעית : <b>ויבן .</b> התחיל לבנות : 
! {ב}
<b>והבית .</b> בו כלול ההיכל עם בית קדש הקדשים : <b>ארכו .</b> ממזרח למערב : 
! {ג}
<b>על פני היכל .</b> למזרחו של ההיכל : <b>ארכו .</b> מדה המרובה נקרא אורך , עם שהיא מצפון לדרום : <b>על פני רוחב .</b> אורך האולם מול רוחב ההיכל עשרים מול עשרים : <b>על פני הבית .</b> נמשך כלפי המזרח : 
! {ד}
<b>שקופים אטומים .</b> רוצה לומר : סתומים במחיצה בהירה , כזכוכית וכיוצא , להשקיף דרך שם , ועם כי היו סתומים : 
! {ה}
<b>על קיר הבית .</b> רוצה לומר : נסמכות ונשענות אל קיר הבית : <b>יציע סביב .</b> וחוזר ומפרש לקירות הבית , אשר המה סביב ההיכל מצפון ומדרום , ואשר המה סביב הדביר מצפון וממערב ומדרום , אליהם סמך מעשה הצלעות בכל סביבם : 
! {ו}
<b>היציע התחתונה .</b> היציעים ההם אשר היו סביב בשלשת הרוחות , היו משולשים , תחתים ושנים ושלישים , תקרות התחתים היו רצפות השניים , ותקרות השניים היו רצפות השלישים . וכאשר בנו בנין כותלי הבית , פחתו אמה מעובי הכותל בכלות חמש אמות מהארץ , ועל כניסת האמה ההיא , הניחו קורות תקרת התחתיים , שהם רצפת השנים , אם כן נתרחבו השנים אמה אחת , של כניסת הכותל , וכמו כן פחתו אמה , בכלות עשר אמות , ועל כניסת האמה ההיא הניחו קורות תקרת השנים , שהם רצפת השלישים , אם כן נתרחבו השלישים עוד אמה על השנים , וכן פחתו אמה בכלות חמשה עשר אמות , להניח על כניסת האמה קורות תקרת השלישים , וזה שאמר : כי מגרעות נתן לבית סביב חוצה , ורוצה לומר : לכותלי הבית מצד החוץ , היה מגרע מן העובי מול כלות גבהי כל שורה משורות היציעים , בכדי להניח קורות תקרת היציעים על כניסת האמה האמור : <b>לבלתי אחז .</b> רוצה לומר : לבל עשות כדרך הבנאים , הבונים בנין נמוך נשען לגבוה ממנו , אשר דרכם לעשות חורים ונקבים בבנין הגבוה , להכניס ולאחוז בו קורות תקרת בנין הנמוך : 
! {ז}
<b>והבית בהבנותו .</b> בא ליתן טעם למה עשה המגרעות ולא בנאוה כדרך הבנאים , ואמר שהבית במקום שבנאוה נבנה מאבן שלמה , כמו שהסיעם והביאם מההר , כי לא חפץ להביא במקום הבנין דבר בלתי נשלם , ולזה נחצב כל אבן בהר בשלימותה ובמדה הנרצה , ולא נעשה בהם עוד מלאכה במקום הבנין , ולא היה אם כן נשמע שם קול מקבות וגרזן , כי לא נעשה שם דבר , כי אם הנחה לבדה , ואם היו בונים כדרך הבנאים לעשות נקבים , היה אם כן בהכרח לעשות מלאכה במקום הבנין : 
! {ח}
<b>פתח הצלע התיכונה .</b> אשר עלו דרך בה אליה מן התחתונה , עמדה לרוח הדרומי מהבית , רוצה לומר : בהצלע אשר עמדה בעבר הדרומי : <b>ובלולים .</b> בדרך מדרגות עמוד , אשר עמדה בחלל התחתונה , עלו להפתח ההיא : <b>ומן התיכונה .</b> ובדרך זה עלו מן התיכונה אל השלישים , כי עמד העמוד בחלל התיכונה , ובה עלו אל הפתח הפתוח מהתיכונה להשלישים : 
! {ט}
<b>את הבית .</b> את קירות ההיכל : <b>ויספון .</b> כסה את הבית בתקרה חקוקה ומצוירת גבים , לנוי ולפאר , וממעל לה עשה עוד תקרה מארזים סדורות , להיות מחוזק לדריסת רגלי העולים לראות בדקי הבית : 
! {י}
<b>על כל הבית .</b> נשען אליה בכל שלש הרוחות : <b>קומתו .</b> קומת של כל אחד ואחד : <b>ויאחז את הבית .</b> היציעים ההם אחז עם הבית בעצי ארזים , והם קורות התקרות אשר הונחו על המגרעות : 
! {יב}
<b>הבית הזה וגו' .</b> רוצה לומר עם היותך בונה אותה בהיפה בהבנינים , מכל מקום לא אשרה בו שכינתי , כי אם תלך בחוקותי וגו' : <b>והקימותי .</b> אז אקיים דברי , שהבטחתי להשרות בה השכינה : 
! {יד}
<b>ויכלהו .</b> למעלה אמר שכלה קירות הבית , וכאן אמר שכלה התקרה : 
! {טו}
<b>ויבן את קירות וגו' .</b> לפי שכל הבית היה בה טוח זהב מבפנים , ואי אפשר לטוח הזהב על האבנים , ולזה חפה את הקירות מבפנים בצלעות ארזים , ועליהם הטיח את הזהב : <b>קירות הספן .</b> הוא התקרה העשוי גבים גבים : <b>את קרקע הבית .</b> להיות לה לרצפה : 
! {טז}
<b>ויבן את עשרים אמה .</b> רוצה לומר : חלל העשרים אמה שהיה בסוף הבית למערבה , בנה גם אותה בצלעות ארזים , מהקרקע עד קירות הסיפון , כמו ההיכל : <b>ויבן לו מבית לדביר .</b> עכשיו בא לומר מה שהיה משמש אותו החלל , ואמר שמבית לדביר , רוצה לומר : מבפנים להמחיצה , בנה להיות קודש הקדשים : 
! {יז}
<b>לפני .</b> למזרחו של בית קודש הקדשים : 
! {יח}
<b>וארז וגו' .</b> רוצה לומר : צלעות הארז אשר היו מחפים את הבית מבפנים , מלאכת ציורם היה צורות פקעים ופטורי צצים : <b>הכל ארז .</b> כל הבית חפה ארז על האבנים של הכותלים : 
! {יט}
<b>ודביר בתוך הבית .</b> בחלל הבית עשה מחיצה מפסקת , ומבפנים לאותה מחיצה הכין לתת שם את הארון , והוא בית קודש הקדשים : 
! {כ}
<b>ולפני הדביר .</b> החלל הפנימה לה לצד המערב : <b>ועשרים אמה קומתו .</b> ולמעלה ( פסוק ) אמר : <b>שלשים אמה קומתו , כי ההיכל לבד היתה שלשים אמה , אבל עליית בית קודש הקדשים היתה נמוכה משל היכל י' אמות .</b> ורבותינו ז''ל אמרו ( בבבא בתרא צח ב ) : שחושב כאן משפת כרובים ולמעלה , שהיו קומתן י' אמות כמו שנאמר למטה ( פסוק כג ) : <b>ויצפהו זהב סגור .</b> חזר וכתבו , לומר שזהב הצפוי היה זהב סגור : <b>ויצף מזבח ארז .</b> זהו מזבח הקטורת , ועשאו מאבנים , וארז ממעל , ועל הארז צפהו זהב , והיה אם כן מעשה המזבח דומה למעשה קירות הבית , ולזה סמכו כאן : 
! {כא}
<b>ויצף שלמה וגו' .</b> בא לומר שזהב צפוי ההיכל הנעשה בפנים , היה זהב סגור , כמו של בית קדשי הקדשים : <b>ויעבר .</b> עשה בריחים משלשלאות זהב לפני המחיצה : <b>ויצפהו .</b> על המחיצה יאמר : 
! {כב}
<b>ואת כל הבית .</b> בא לומר שהכל חפה , ואף התקרה שלא הוזכר למעלה : <b>וכל המזבח .</b> בכל ששת השטחים : <b>אשר לדביר .</b> העומד סמוך להדביר : 
! {כג}
<b>ויעש בדביר .</b> בחלל בית קודש הקדשים : <b>קומתו .</b> קומת כל אחד , והכרובים ההם עמדו בארץ ( סוכה ה ב ) : 
! {כד}
<b>כנף הכרוב .</b> רוחב הכנף מצפון לדדום : <b>השנית .</b> מוסב על הכנף : 
! {כה}
<b>הכרוב השני .</b> רוחב כנפי כרוב השני . ואם כן ארבעת הכנפים מלאו כל רוחב חלל בית קודש הקדשים : 
! {כו}
<b>קומת וגו' .</b> רוצה לומר : כמו שקומת הכרוב האחד היה עשר אמות , כן קומת הכרוב השני : 
! {כז}
<b>הבית הפנימי .</b> זהו בית קודש הקדשים : <b>ויפרשו .</b> רוצה לומר : עשאום פרושים : <b>אל תוך הבית .</b> אשר אל אויר חלל הבית : <b>כנף אל כנף .</b> כנף כרוב האחד , בכנף כרוב השני : 
! {כט}
<b>קירות הבית .</b> הם הצלעות שבפנים : <b>מסב קלע .</b> מסובב בציורים , וחוזר ומפרש מה היו הציורים , ואמר שהיו פתוחי ציורי כרובים וגו' : <b>מלפנים ולחיצון .</b> לבית קודש הקדשים ולהיכל : 
! {ל}
<b>צפה זהב .</b> על רצפת צלעות הברושים : <b>לפנימה ולחיצון .</b> לבית קודש הקדשים ולהיכל : 
! {לא}
<b>ואת פתח הדביר .</b> ולפתח העשויה בהמחיצה המפסקת בין ההיכל לבית קודש הקדשים : <b>עשה דלתות .</b> שתים היו , האחת בהמזוזה מזה , והאחת מזה , וכל אחת כדי רוחב חצי חלל הפתח : <b>האיל מזוזות חמשית .</b> רוצה לומר : עמודי המזוזות היו בני חמש צלעות , ולא מרובעות כדרך רוב המזוזות : 
! {לב}
<b>ושתי דלתות וגו' .</b> רוצה לומר : אותן שתי הדלתות מעצי השמן , העשויות לפתח הדביר , הן היו קלע , ומצויר עליהם צורת כרובים וגו' : <b>צפה זהב .</b> על הדלתות : <b>וירד על הכרובים וגו' .</b> צפוי הזהב היה מרדד על הצורות , להיות שוקע במקום שקועו , ובולט במקום בליטתו , באופן שלא יבטל צפוי הזהב את צורות הציורים , אבל יהיו נראים כשהם מצופים זהב : 
! {לג}
<b>מאת רבעית .</b> מרביעית , וכן ( ירמיהו ב לז ) מאת זה תצאי . שהוא כמו מזה . ורוצה לומר : שעשה המזוזות האלה מרובעות , בני ארבעה צלעות , לא כמזוזות של בית קודש הקדשים : 
! {לד}
<b>ושתי דלתות .</b> של ההיכל , היו מעצי ברושים , והיו בתמונת דלתות בית קודש הקדשים , האחת קבועה בהמזוזה מזה , והאחת מזה , ובכל אחת כחצי רוחב חלל הפתח : <b>שני צלעים הדלת האחת .</b> שני עברי הדלת האחת , מזה ומזה היה מצוייר מעשה גלילים , רצה לומר : אופנים : <b>ושני קלעים .</b> רצה לומר : <b>וכן שני עברי הדלת השנית , היה מצויר מעשה גלילים .</b> או רצה לומר : ושני ציורים היו להדלת השנית מזה ומזה , והיו מעשה גלילים , והכוונה יהיה לאחדים עם הפירוש הראשון : 
! {לה}
<b>וקלע כרובים .</b> עוד צייר עליהם כרובים וגו' : <b>מישר על המחוקה .</b> היה מרדד את הזהב , להיות מיושר ושוה על חקיקת הציורים אשר על הדלתות , להיות שוקע במקום שקועו , ובולט במקום בליטתו , לבל יבטל הזהב צורות הציורים , אבל יהיה נראה זהב : 
! {לו}
<b>החצר הפנימית .</b> זה עזרת כהנים : שלשה טורי גזית : שלשה שורות זה על גב זה , בנה באבני גזית , ועליהם שורה הרביעית , בנה מארזים כרותות ומחוטבות ביותר , וכסדר הזה בנה אותו עד כלות גבהי הכתלים : 
! {לז}
<b>בשנה הרביעית .</b> למלכות שלמה : <b>יוסד .</b> הונח היסוד : 
! {לח}
<b>לכל דבריו .</b> כל הדברים הנצרכים בו : <b>ולכל משפטיו .</b> היא היא , וכפל הדבר במילות שונות : <b>ויבנהו שבע שנים .</b> רצה לומר : <b>שבנה כל שבעת השנים , ולא הפסיק זמן מה ולא חש למנות החדשים היתרים על שבעת השנים .</b> או רצה לומר : שבנה רק שבע שנים שלמות , כי במשך זמן הבנין , חדל לבנותו בשעור החדשים העודפים על שבעת השנים : 

~ מלכים א פרק-ז

! {א}
<b>שלש עשרה שנה .</b> לימד בכאן שנתעצל בבנין ביתו , ולא כלהו עד שלש עשרה שנה , אבל בבנין בית המקדש נזדרז וכלהו לשבע שנים , אף כי היה גדול להפליא יותר מביתו : <b>ויכל וגו' .</b> רוצה לומר : עם ששהה בה י''ג שנה , לא קץ בטורח הבנין , עד כלותו את כלו : 
! {ב}
<b>בית יער הלבנון .</b> כן היה נקרא , כי לפי רוב העמודים שעמדו בה , היה נראה כיער המרובה באילנות . או , שבנהו במקום יער הלבנון , כי היה מנהג המלכים בזמן ההוא לבנות להם בית ביער , להתקרר שם בימי הקיץ , ועשויה היא בחלונות מרובים , להכניס שם האויר : <b>על ארבעה טורי עמודי ארזים .</b> והשורות ההם עמדו לרוחב הבית , והיה נחלק להם האורך לשלשה חלקים שווים , אבל לאורך הבית היה כתלים ממש , כדרך הבנין : <b>וכרותות ארזים .</b> ארזים מחוטבים , השכיבו על העמודים ההם , לחברם יחד לבל יהיו זזים ממקום עמדם : 
! {ג}
<b>וספן בארז ממעל על הצלעות .</b> כי על העמודים ועל קירות הארזים המחברם יחד , השכיבו צלעות ונסרים , להיות מחיצות הבית ממעל , ועל הצלעות ההם הניחו לוחות ארז , להיות לתקרה [ ואמר על העמודים , ולא זכר כרותות הארזים , על כי העמודים היו העיקר לסבול משא הצלעות ] : <b>ארבעים וחמשה .</b> מספר לוחות הארז המכסים את התקרה , היו ארבעים וחמשה : <b>חמשה עשר הטור .</b> כי העמודים חלקו האורך לשלשה חלקים שווים , ולזה היה גם התקרה נחלק לשלשה חלקים , ובכל חלק הניחו שורה של לוחות ארז , ובה חמשה עשר במספר , והניחו אורך הלוחות לאורך הבית , אם כן היה אורך כל לוח ל''ג אמות ושליש אמה , ורוחב הלוחות לרוחב הבית , והיה רוחב כל לוח ג' אמות ושליש אמה : 
! {ד}
<b>ושקפים שלשה טורים .</b> בהכתלים שעמדו באורך הבית , עשו שלשה שורות חלונות , זה למעלה מזה , בקומת הכותל : <b>ומחזה אל מחזה .</b> כי בהכותל שמזה ומזה עשו שלשה שורות חלונות , ואמר שהחלונות היו מכוונות זו מול זו , רצה לומר : החלונות מכותל מזה , מול החלונות מכותל מזה : <b>שלש פעמים .</b> רצה לומר : כן היה בכל שלשת הטורים : 
! {ה}
<b>וכל הפתחים .</b> חללי הפתחים שפתחו בהכתלים ההם היו מרובעים , כי המשקופים היו מיושרים , לא עגולים : <b>והמזוזות .</b> הם עמודי המזוזות , היו מרובעים בני ארבע צלעות , כדרך רוב המזוזות : <b>שקף .</b> גם חלון הקטן העשוי ממעל להפתח , היתה רבוע : <b>ומול מחזה אל מחזה .</b> כמו ומחזה אל מול מחזה , ורצה לומר : החלון שבעבר הזה היה מול החלון שבעבר מזה : <b>שלש פעמים .</b> יתכן שהיו שלשה פתחים בכותל מזה , ושלשה בכותל מזה , והחלון מלמעלן , וכל השלשה היו זה מול זה , והיה אם כן בכל חלק שבחלק העמודים , פתח אחד מזה , ופתח אחד מזה : 
! {ו}
<b>ואת אולם העמודים .</b> לבית יער הלבנון , עשה אולם עומד על עמודי ארזים , יהיה ארכו חמשים אמה ורחבו שלשים אמה : <b>ואולם על פניהם .</b> יבאר מקום עמוד האולם , ואמר שעמוד נסמך לבית היער לפני פתחים , וכדרך בית שער , ועמד ארכו לאורך הבית , להיות מול כל שלשת הפתחים שבשלשת חלקי הבית , [ ולזה אמר על פניהם , כי היו לפני שלשתן ועיין בתחילת קונטרס בנין הבית ובצורה ] : <b>ועמודים ועב על פניהם .</b> לפני פתחי האולם הזה , עמדו עמודים תקועים בארץ , וממעל להם עץ עב לחברם יחד , לבל יהיו זזים ממקומם . והיה עשוי לנוי ולפאר , או להיות כעין מחיצה ולשמירה : 
! {ז}
<b>ואולם הכסא .</b> רצה לומר : אל האולם אשר עמד בו הכסא , אשר ישב עליו לשפוט שם , אל האולם הזה עשה עוד חוצה לו אולם המשפט , שיעמדו שם הבאים למשפט , עד אשר יקראו לבוא לפני המלך : <b>וספן בארז .</b> כיסה הרצפה בנסרי ארז : <b>מהקרקע עד הקרקע .</b> רצה לומר : מקרקעית כותל זה , עד קרקעית כותל שממולו : 
! {ח}
<b>וביתו אשר ישב שם .</b> רצה לומר : מקום מושבו בקביעות : <b>חצר האחרת .</b> אשר עמדה בחצר האחרת , מבפנים לאולם המשפט , בדרך הכניסה מן החוץ אל מקום בתי המלוכה : <b>כמעשה הזה היה .</b> כמעשה אולם המשפט , ספון בארז כמותו . ובית יעשה . הבית אשר עשה לבת פרעה , היה גם כן כאולם המשפט : 
! {ט}
<b>כל אלה .</b> כל הבנינים שזכר , בנה מאבנים יקרות וגדולות , כמדות הראויות לאבני גזית , כפי מה שהיה ידוע להם : <b>מגוררות במגרה .</b> חתוכות במגרה , לעשותן חלקות משני עבריהן , בעבר הפנימי ובעבר החיצון : <b>וממסד .</b> מן היסוד עד התקרה , וזהו עד הטפחות , כי הדרך היא לעשות כעין לבזבז בשעור טפח , בולט מהכותל אצל התקרה , והוא מתפארת המלאכה : <b>ומחוץ .</b> ואף יתר הבנינים , אשר עמדו מחוץ להבתים האלה עד החצר הגדולה , את כולם בנה כבנין האמור , אבל החצר הגדולה עצמה בנה בבנין אחר , כמפורש בענין : 
! {י}
<b>ומיוסד וגו' .</b> רצה לומר : מה שנאמר למעלה אשר אבני היסוד היו שוות לאבני הכותל , אין זה כי אם בדבר שהיו אבני יקרות כמותן , אבל לא ישוו בגודל , כי אבני היסוד גדולות מאבני הכותל , כי אבני יסוד היו בני י' אמות וגו' , וגדולים המה ממדת אבני גזית : 
! {יא}
<b>ומלמעלה .</b> כתלים שעל היסודות : <b>וארז .</b> כל הבנינים האלה , כיסה התקרה בארז : 
! {יב}
<b>וחצר הגדולה סביב .</b> אשר היה מסבב כל בתי המלך : <b>שלשה טורים .</b> בנין כתליו היה מאבני גזית , שלש שורות זו על גב זו , ועליהם שורה הרביעית היה מארזים כרותות ומחוטבות ביושר , וכמו כן עד כלות גובה הכתלים , היה בנוי בהאופן הזה : <b>ולחצר בית ה' הפנימית .</b> רצה לומר : וכמו הבנין אשר בנה לחצר בית ה' האמור למעלה , וכן בנה את האולם אשר לפני ההיכל , כי כולם בנה בשלשה טורים גזית וגו' : 
! {יג}
<b>את חירם .</b> כך שמו של האומן : 
! {יד}
<b>ממטה נפתלי .</b> אביו היה מבני נפתלי , ואמו היתה מבנות דן כמו שנאמר בד''ה ( ב ב יג ) : <b>איש צורי .</b> התגורר זמן רב בצור : <b>חורש נחושת .</b> על אביו הוא חוזר : <b>וימלא .</b> רצה לומר : ולזה היה חירם בנו ממולא בחכמת מלאכת הנחושת , כי למד מאביו : 
! {טו}
<b>ויצר .</b> לפי שלא עשה המלאכה בהעמודים , רק עשה צורות העמודים בקרקע , ושפך שם הנחושת לאחר התכה , לזה אמר ויצר , רוצה לומר : עשה צורות שני העמודים , אשר היו מנחושת וכו' : <b>שמנה עשרה אמה .</b> ובדברי הימים ( ב ג טו ) נאמר : אמות שלשים וחמש אורך , אבל שם נאמר מדת שני העמודים יחד , וחצי האמה העודפת כאן , היא הנעשית אחר היציקה בהקשת הקורנס להכניסה בהכותרת האמור בענין , ולזה לא חשבה בדברי הימים , כי שם נאמר בלשון אורך , אשר יורה שחושב בעת היציקה , כאשר שכבו בארץ , ולא היתה אז חצי האמה ההיא , אבל כאן נאמר בלשון קומה , וחושב אם כן אחר ההקמה , וכבר ניתוסף חצי האמה ההוא : <b>וחוט שתים עשרה וגו' .</b> ואם כן היתה בת ארבע , כי כל שיש ברחבו אחד , יש בהיקפו שלשה : <b>השני .</b> כמו והשני , ורצה לומר : וכן היה העמוד השני , ובסוף ירמיהו ( נב כא ) נאמר : ועביו ארבעה אצבעות נבוב : 
! {טז}
<b>מוצק נחושת .</b> מעשה יציקה היו , ומנחושת : <b>חמש אמות .</b> ובסוף מלכים ב ( כה יז ) נאמר : שלש אמות , וזה לפי ששתי האמות התחתוניות של קומת הגולה , לא היו מצוירות , והיו אם כן שוות לתמונת העמוד , ולזה לא חשבם : 
! {יז}
<b>שבכים מעשה שבכה .</b> ציורי ענפים מעשה שבכה , הנקוב מעבר לעבר וקלועים זה בזה : <b>מעשה שרשרות .</b> היה עשוי לכותרות , רוצה לומר : לחלק העליון כמפורש בענין : <b>שבעה .</b> ציורי שבעת ענפים היו מקיפים כל כותרת : 
! {יח}
<b>ויעש את העמודים .</b> למעלה אמר שעשה צורת העמודים בקרקע , וכאן אמר שעשה העמודים עצמן , רצה לומר : ששפך הנחשת לאחר ההתכה , אל מקום חפירת הציור : <b>ושני טורים וגו' .</b> על כל שבכה היא חלק העליון מהכותרת , סיבב שני שורות רמונים זה למעלה מזה , והיו עשוים מנחושת , וחרוזים בשלשלאות , וראשיהם קשורים זה בזה , ונתנם על השבכה : <b>לכסות את הכותרת .</b> רצה לומר : <b>לשבכה העשויה לכסות אחת את אחת מהכותרת , חלק התחתון שבה .</b> כי תמונת הכותרת היתה כעין שני אגנות , כפויה זו על גב זו , התחתונה בית קבולה למעלה ושוה לתמונת העמוד , כי היתה מבלי ציור , וקרויה למטה בענין 'גולת הכותרת' , והעליונה בית קבולה למטה , כפויה על התחתונה , ועשויה מעשה שבכה וכמו שנאמר בענין , והשבכות שתים , לכסות שתי גולות הכותרת , והרמונים היו תלוים בתחתית השבכה אם כן סמוכים המה לעליונית הגולה וכסו אותה , ולזה אמר הטורים היו על השבכה , העשויה לכסות גולת הכותרת , את החלק העליון ממנה , הסמוכה לראש הרמונים כשהם תלוים בתחתית השבכה , כי אז סמוכה להם עליונית הגולה , ונכסת מהם כאמור : <b>וכן עשה .</b> כדרך שתלה הרמונים באחת , כן תלה בשנית : 
! {יט}
<b>מעשה שושן באולם .</b> כי ציורי שבעת הענפים היו מקיפים סביב את חלק העליון מן הכותרת , אולם ממעל , רצה לומר : <b>השטח הרואה את הכיפה הקרוי אולם , מעשה השטח ההוא היה מעשה שושן .</b> או רצה לומר : לאחר שהעמידו את העמודים באולם , עשו מנחושת מעשה שושן , וחברו על הכותרת כשהם באולם : <b>ארבע אמות .</b> מעשה השושן היתה בשטח ארבע אמות על הכותרת ממעל , כי העמודים היו ברוחב ארבע אמות כמו שנאמר למעלה , והכותרות בולטין מכל צד , והיו אם כן יותר מארבע אמות , אבל מעשה השושן היתה רק בשטח ארבע אמות : 
! {כ}
<b>וכתרת וגו' .</b> בא לומר מאין היה השטח הזה , ואמר אל תחשוב שכתרי העמודים לא היו כי אם סביבות העמוד , ולא היו נעשים ככיפת כובע לכסות גם חלל העמוד ממעל , כי הכותרות ההם כסו גם ממעל מלעומת הבטן , שהוא חלל העמוד הפונה לעבר השבכה לצד מעלה , אם כן מזה בא השטח אשר היה עליו מעשה השושן : <b>והרמונים מאתים טורים .</b> רצה לומר : מספר הרמונים היו מאתים , חרוזים בשני טורים , ונתונים המה סביב על הכותרת , מאה בכל טור : <b>השנית .</b> כמו והשנית , רצה לומר : וכן היו מספר הרמונים לכותרת השנית : 
! {כא}
<b>לאולם ההיכל .</b> באולם שלפני ההיכל : <b>הימני .</b> אשר בפאת הדרומי : <b>יכין .</b> לסימן טוב שיכון הבית לעד : <b>השמאלי .</b> אשר בפאת הצפוני : <b>בועז .</b> היא מלה מורכבת 'בו עז' רצה לומר : בהבית הזה בקרבנות הנעשים בה , ימצא עוז וחוזק לישראל : 
! {כב}
<b>ועל ראש העמודים .</b> רצה לומר : לאחר הקמת העמודים בהאולם , אז הניח מעשה השושן על ראש העמודים , והוא השטח הרואה כיפת האולם : <b>ותתום וגו' .</b> כי בעת הקמתה עדיין לא נשלמה המלאכה , עד אשר הניח עליהם מעשה השושן , וחברם אחר ההקמה : 
! {כג}
<b>ויעש את הים .</b> גיגית גדולה עשויה כדמות הים , ובדברי הימים ( ב ד ו ) נאמר שהיו הכהנים רוחצים שם לטבול מטומאתן . ואמרו רבותינו ( ירושלמי יומא ג ח ) : ז''ל שלא היו המים שאובים כי רגלי הבקרים שעמדו תחתיו היו נקובים וחלולים , ודרך בם בא המים , מן המעין : <b>מוצק .</b> ביציקה נעשה , לא בהקשת הקורנס : <b>משפתו .</b> משפת עבר זה , עד השפה שממולו : <b>עגול סביב .</b> בכל סביבו היה עגול : <b>וקו שלשים .</b> כי כל שיש ברחבו אחד , יש בהקיפו שלשה ( ראה עירובין נו ב ) : 
! {כד}
<b>מתחת לשפתו .</b> רוצה לומר : <b>בשלש אמות התחתונות , כי שתי האמות עליונות היו עגולות , ושלש התחתונות היו מרובעות , כן אמרו רבותינו ז''ל בעירובין ( יד ב ) .</b> והפקעים ההם היו במקום רבועו , וזה שנאמר עשר באמה מקיפים וכו' , ורצה לומר : ארבע הפאות שבכל אחת עשר אמות , היו הפקעים מקיפים וכו' : <b>שני טורים הפקעים וגו' .</b> הפקעים היו שני טורים , והיו נצוקים עם יציקת הים ביחד , לא בפני עצמם וחברם אחר זה אל הים : 
! {כה}
<b>עומד .</b> הים הזה היה עומד על י''ב בקר , עשויות מנחשת : <b>פונים .</b> את פניהם : <b>והים עליהם .</b> לתוספת ביאור כפל הדבר : <b>וכל אחוריהם .</b> אחורי הבקר היו לצד פנים , אחוריו של זה מול אחוריו של זה : 
! {כו}
<b>ועביו .</b> שוליו ודפנותיו : <b>ושפתו .</b> שפת הים ממעל , היה מעשה דק ומרודד , כמעשה שפת כוס המצוייר מפרח ושושן : <b>אלפים בת יכיל .</b> הים היה מחזיק אלפים בת , והם מאה וחמשים מקוה טהרה , שבכל אחת מ' סאה , ובדברי הימים ( ב ד ה ) נאמר : בתים שלשת אלפים , ואמרו רבותינו ( עירובין שם ) : ז''ל אלפים בלח , הם שלשת אלפים ביבש , עם הגודש שהוא בשעור מחצית בית הקבול : 
! {כז}
<b>המכונות .</b> הם כני הכיורות , ובכל מכונה היה תחוב עוד כן , ובו היה מושב הכיור , כמפורש בענין : <b>קומתה .</b> קומת המכונה עם הכן התחוב בה : 
! {כח}
<b>מסגרות להם .</b> בתחתיות כל מכונה אצל שוליו , היה מחיצה נמוכה , מקפת וסוגרת את המכונה מכל ארבעת הפאות : <b>ומסגרות בין השלבים .</b> לקומת המכונה עמדו כעין שליבי סולם עשויים מנחושת , ובראשיהם היו נכפפים זה מול זה , להיות לגג על המכונה , עשויה ככיפת כובע . ולמטה בענין קרויה 'כותרת' , לרוחב השליבות ההם עשו כעין לבזבזין , סוגרות ומסבבות ארבעת הפאות סביב , לחבר את השליבות זה לזה : 
! {כט}
<b>אריות .</b> היו מצויר אריות וגו' : <b>ועל השלבים כן ממעל .</b> כי בגג המכונה הנעשה מן השלבים , הניחו באמצעיתו נקב עגול ברוחב אמה וחצי , וסבבו הנקב ההיא במחיצה עולה כלפי מעלה ברום חצי אמה , הקרויה בענין פי 'הכותרת' , ובהמחיצה ההיא תחבו הכן העליון , ונמצא יושב הוא ממעל להשלבים , העולים ונכפפים עד המחיצה ההיא : <b>ומתחת לאריות .</b> מתחת ציורי האריות והבקר הנעשים בהמסגרת : <b>ליות מעשה מורד .</b> ועשוי מעשה רדידה , בהקשת הקורנס , לא ביציקה : 
! {ל}
<b>וארבעה אופני .</b> ב' לפנים ב' לאחור , כאלו ישאו אותה : <b>וסרני נחשת .</b> שולי המכונה עשוי מנסרים ולוחות של נחושת : <b>וארבעה פעמותיו .</b> על הכן יאמר , שהיה נטפל על המכונה ותחוב בו , ובו היו הכתפות להחזיק את הכיור התחוב בו , לבל יפול אל חללו יותר מהנרצה , אבל המכונה עצמה לא היה צריך לכתפות , לבל יפול הכן לחלל המכונה יותר מן הנרצה , כי הכן היה בתחתיתו עגול , לתחבו בהמחיצה העגולה הקרויה פי הכותרת , היוצאת מן המכונה , ועליונית הכן היה מרובע , ולא היה יכול אם כן ליפול לחלל המכונה יותר מהנרצה , כי קרנות הריבוע העמידו על מקומו , אבל הכיור יכול היה ליפול לחלל הכן יותר מהנרצה , כי לא היה בו להעמיד עצמו על מקומו , לזה עשו בד' זויות הכן כעין כתפות , יורדות עד מתחת להכיור , להחזיקו לבל יפול למטה : <b>הכתפות יצוקות .</b> מעשה יציקה היו , ולא בהקשת הקורנס : <b>מעבר איש ליות .</b> מצד כל אחד מן הכתפות , במקום הנגלה לעומת מחברתו , היה מצוייר זכר ונקבה חבורים יחד : 
! {לא}
<b>ופיהו .</b> פה הכן , עלה אמה למעלה מבית הכותרת , היא המחיצה העגולה היוצאת מנקב הכותרת , כי קומת המחיצה ההיא היתה חצי האמה , וקומת הכן היה אמה וחצי , ובתחתיתו היה עגול חצי האמה , והיה תחוב במחיצת נקב הכותרת , והאמה העליונה היתה מרובעת , ועלתה למעלה מבית לכותרת : <b>ופיה .</b> היא בית הכותרת שהיא המחיצה , העגולה העולה מנקב הכותרת : <b>עגול .</b> היה עגול כמעשה תחתית הכן , להיות נוח לתחוב בו את הכן : <b>אמה וחצי , האמה .</b> משפת המחיצה מזה , עד השפה שממולו , היה אמה וחצי האמה , וכמדת נקב הכותרת : <b>וגם על פיה .</b> על מחיצת נקב הכותרת , עשו ציורים : <b>ומסגרותיהם .</b> מסגרי המכונות אשר היו בין השלבים , היו מרובעות בכל אורכן , ולא נמצא בהם מקומות עגולות : 
! {לב}
<b>וארבעת האופנים .</b> רצה לומר : נקבי ארבעת אופני המכונה , והם המקומות אשר הידות תחובות בהם , הנקבים ההם היו מול תחת המסגרות , והיא המחיצה הנמוכה בתחתיות המכונה אצל שוליו , כי שם היו קבועים הידות , ולמולם היו נקבי האופנים , וכדרך אופני המרכבה : <b>וידות האופנים .</b> הידות התחובות בנקבי האופנים ומתגלגלים עליהם , הם היו קבועים בהמכונה : 
! {לג}
<b>כמעשה אופן המרכבה .</b> כתמונת אופנים העשוים במרכבה : <b>הכל מוצק .</b> ביציקה נעשו ולא בהקשת הקורנס : 
! {לד}
<b>וארבע כתפות .</b> רצה לומר : ארבעת הכתפות האמור למעלה , אשר היו בארבע פנות הכן שעל המכונה , הנה הכתפות ההם יצאו ממנו , כי ביציקה אחת יצקם , ולא יצקם בפני עצמם וחברם אחד זה אל הכן : 
! {לה}
<b>ובראש המכונה .</b> בא לומר שהמחיצה העגולה שהיתה בראש המכונה סביב הנקב , היתה קומתה חצי האמה , והיה עגול מסביב בכל קומתה : <b>ועל ראש המכונה ידותיה .</b> הידות היו מונחות ודבוקות על ראש המכונה , ומשם היו נמשכין ויורדין בעברי המכונה כלפי מטה , עד אשר באו מתחת המסגרות , היא המחיצה הנמוכה , ומשם נתארכו להלן מן המכונה אילך ואילך , והיו נתחבות בנקבי האופנים : <b>ומסגרותיה ממנה .</b> מסגרות המכונה היו ממנה , רוצה לומר : מוצק עמה , ולא שנעשה לבד וחבר במלאכה : 
! {לו}
<b>ויפתח על הלוחות .</b> עשה פתוחים וציורים על הנסרים המונחים בשולי המכונה , גם עשה פתוחים על הידות , במקום המונח ודבק במכונה , ואף על מסגרותיה היא המחיצה הנמוכה , על כולם עשה פתוחי כרובים , אריות , ואילני תמר , וכחבורי איש ולויה שלו , רצה לומר : בת זוגו ( יומא נד א ) , כן צייר כל אחד מסביב : 
! {לז}
<b>כזאת .</b> כתמונה הזאת : <b>מוצק אחד .</b> רוצה לומר : כיציקת זה , כן יציקת זה : <b>קצב אחד .</b> רוצה לומר : שווים כאלו נחתכו כאחד : 
! {לח}
<b>הכיור האחד .</b> גבהו של הכיור : <b>על המכונה .</b> על הכן שעל המכונה : 
! {לט}
<b>על כתף הבית .</b> היא עזרת הכהנים : <b>קדמה ממול נגב .</b> רוצה לומר : משוך כלפי מקצוע מזרחית דרומית שבעזרת כהנים : 
! {מ}
<b>בית ה' .</b> לצורך בית ה' : 
! {מב}
<b>לשתי השבכות .</b> העשויות לתלות בתחתית השבכות : <b>שני טורים .</b> בכל טור מאה רמונים : <b>לכסות את שתי וגו' .</b> על הרמונים יאמר , שהיו מכסים חלק העליון מן הגולה , שהרי היו תלויין בתחתית השבכה , והיו יורדין על עליונות הגולה : 
! {מה}
<b>בית ה' .</b> לצורך בית ה' : <b>נחשת ממרט .</b> היו מנחושת צרוף ומזוקק : 
! {מו}
<b>במעבה האדמה .</b> בעובי האדמה , חפר צורות הכלים ההם , ושפך בהם את הנחושת לאחר ההתכה : 
! {מז}
<b>וינח שלמה וגו' .</b> הניח מלשקול אותם , מחמת שהיו מרובים מאד מאד , ולא היה נחקר לדעת משקל הנחושת , וכפל הדבר במלות שונות לתוספת ביאור : 
! {מח}
<b>אשר בית ה' .</b> אשר לבית ה' : <b>ואת השולחן .</b> רוצה לומר : קבוצת השלחנות , כי עשר שלחנות עשה כמו שנאמר בדברי הימים ( ב ד ח ) : <b>זהב .</b> מוסב על השלחן : 
! {מט}
<b>חמש מימין .</b> רוצה לומר : מימין מנורת משה , אבל כולם העמיד בדרום , שהתורה אמרה בה ( שמות כו לה ) : על צלע המשכון תימנה : <b>לפני הדביר .</b> כי בהיכל עמדו : 
! {נ}
<b>הבית הפנימי .</b> ולתוספת ביאור כפל ואמר לקדש הקדשים . וכן לדלתי הבית , כפל לתוספת ביאור ואמר להיכל : <b>זהב .</b> מוסב על הפותות , שהם היו מזהב : 
! {נא}
<b>את קדשי .</b> מה שהקדיש דוד אביו וכו' , כי כל הבנין וכליו עשה שלמה משלו , ממה שקבץ הוא [ לבד כלי נחושת , עשה ממה שלקח אביו מערי הדדעזר , כמו שנאמר בדברי הימים א יח ] : <b>נתן .</b> כמו ונתן , רוצה לומר : שהביא קדשי אביו , ונתן אותם באוצרות העשויות בבית ה' : 

~ מלכים א פרק-ח

! {א}
<b>אז .</b> כאשר נשלם כל מלאכת הבנין : <b>נשיאי האבות .</b> הנשיאים לכל בתי האבות של בני ישראל , והם הם ראשי המטות שזכר , ולתוספת ביאור כפל : 
! {ב}
<b>בירח האתנים .</b> חודש תשרי נקרא ירח האתנים , מלשון איתן וחוזק , על שם כי בחודש תשרי הם המועדים היותר חזקים , ומיישרים את האדם אל השלמות : 
! {ד}
<b>ואת אוהל מועד .</b> בגבעון היה , ומשם העלוהו וגנזוהו באוצרות בית ה' , בהעליות אשר ממעל להיכל ולדביר : <b>הכהנים הלוים .</b> הכהנים העלו הארון , והלוים את אוהל מועד וכליו : 
! {ה}
<b>אתו לפני הארון .</b> ללכת עמו לפני הארון : 
! {ו}
<b>כנפי הכרובים .</b> הם שעשה שלמה , ועמדו בארץ כמו שנאמר למעלה : 
! {ז}
<b>כי הכרובים וכו' .</b> רוצה לומר : כי מתחילה נעשה שיפרשו הכרובים כנפיהם אל מקום עמידת הארון , ולזה בהכנסת הארון אל מקומו , היו אם כן הכרובים מסככים עליו : 
! {ח}
<b>ויאריכו הבדים .</b> רוצה לומר : משכו הבדים לחוץ כלפי המזרח , והיו נראים לפני הדביר , בהיותם דוחקין ובולטין בפרוכת , שהיה מול הפתח , אבל לא היו נראים החוצה להיות מקרעין בפרוכת לצאת חוצה לו : <b>ויהיו שם .</b> על הבדים יאמר , שהיו שם באותה הנחה ומצב : <b>עד היום הזה .</b> רוצה לומר : עד אשר נגנז בימי יאשיהו : 
! {ט}
<b>אשר כרת וכו' .</b> בעת שנתנם . ( י ) מן הקדש . אחר שהעמידו בה את הארון : <b>והענן .</b> הוא כעין עשן : 
! {יא}
<b>לעמוד .</b> בהיכל ובעזרה : <b>כבוד ה' .</b> הוא הענן שזכר : 
! {יב}
<b>אז .</b> בראות הענן , אמר רואה אני כי באה השכינה , כי ה' אמר לשכון בערפל , כמו שנאמר ( שמות כ יח ) : אל הערפל אשר שם האלהים וערפל הוא עב הענן : 
! {יג}
<b>בנה בניתי וכו' .</b> רצה לומר : <b>הואיל ובאה השכינה , בניתי אם כן בית זבול לך , ולא היה עמלי בחנם .</b> ואמר בדרך משל , כאדם הדר בבית אחד : <b>מכון .</b> יהיה מכון לשבתך בה עד עולם , כי מעתה לא תשרה השכינה עוד במקום אחר : 
! {יד}
<b>ויסב וכו' .</b> אל מול העם : <b>עומד .</b> כי אין ישיבה בעזרה וכו' : 
! {טו}
<b>ובידו מלא .</b> בכח ידו השלים דברו אשר דיבר לאמר : 
! {טז}
<b>לבנות בית .</b> לבנות בה בית : <b>ואבחר בדוד וגו' .</b> שעל ידו בא ההכנה לבחור בירושלים לבנות בה בית : 
! {יח}
<b>הטיבות וכו' .</b> טוב עשית בזה , ולזכות תחשב , כי על ידו באה ההכנה לצוות עליה ולהכין הכל : <b>רק אתה וגו' .</b> עם שתכין הכל : 
! {כא}
<b>ואשים שם .</b> בהבית הזה : <b>אשר שם .</b> בזה הארון : <b>ברית ה' .</b> לוחות הברית , אשר כרת ברית עם ישראל בעת שנתנם : 
! {כב}
<b>ויפרש כפיו .</b> כדרך שואל החסד : 
! {כג}
<b>שמר הברית .</b> הגמול שהבטיח בברית : 
! {כד}
<b>אשר שמרת וגו' .</b> רצה לומר : אשר נראה לכל ששמרת לו הבטחתך אשר הבטחתו , שאני אבנה הבית : <b>ותדבר בפיך .</b> כמו שדברת , כן מלאת בכח ידך , כאשר נראה היום : 
! {כה}
<b>שמור וגו' .</b> רצה לומר : שמור גם ההבטחה ההיא , אשר הבטחתו שאם זרעו יצדקו לא יופסק מהם המלוכה : 
! {כו}
<b>יאמן נא .</b> רצה לומר : עשה דבר לשיהא נקרא שם הבית אשר בניתי , בית ה' : 
! {כז}
<b>כי האמנם .</b> האם אמת הדבר שישב אלהים בבית העשוי על ארץ , בתמיה , הלא השמים לא יכלכלוך , ומכל שכן הבית , ואם כן במה יהיה בית ה' : 
! {כח}
<b>ופנית .</b> לזאת פנה נא אל תפלתי , מה שאתפלל על עיקר כוונת תועלת הבית , ובמה יקרא בית ה' : 
! {כט}
<b>להיות .</b> וזהו תפלתי להיות עיניך וכו' : <b>אל המקום הזה .</b> במקום הזה , וכן ( שמות כה כא ) : <b>ואל הארון .</b> ומשפטו : ובהארון : 
! {ל}
<b>ושמעת וגו' .</b> רצה לומר : כמו שאני מתפלל שתשמע תפלתי , כן אני שואל לשמוע תפלת כל עמך : <b>ואתה תשמע וגו' .</b> רצה לומר : לא שתשב פה לשמוע , כי אם התפלה העשויה פה , ישמע אל השמים , ותקבלה ברחמים , ותסלח לעון המתפלל : 
! {לא}
<b>איש לרעהו .</b> בדבר ממון : <b>ונשא בו אלה .</b> ויחויב בו חוב שבועה להשביעו : <b>ובא אלה .</b> רצה לומר : וישבע לפני המזבח : 
! {לב}
<b>להרשיע רשע .</b> לחייב את הרשע , לתת גמול דרכו בראשו , הנשבע לשקר עם המשביע בחנם , ולפי שאמר למעלה ושמעת וסלחת , אמר על זה לא תסלח , הואיל וחלל הבית עם השבועה : <b>ולהצדיק צדיק .</b> את הנשבע באמת , ואת המשביע בצדק : 
! {לג}
<b>אשר יחטאו .</b> על אשר חטאו : 
! {לד}
<b>והשבותם .</b> רצה לומר : כאשר יצאו עוד למלחמה , לא יהיו עוד נגפים ללכת בשבי , אבל ישובו לארצם : 
! {לה}
<b>כי תענם .</b> ישובו מחטאתם , למען אשר תענם בעת הצרה , ולא מאהבת המקום : 
! {לו}
<b>ואתה תשמע .</b> עם שלא שבו מאהבה : <b>כי תורם .</b> בזה תלמדם דרך הטובה , לעשות מאהבה , בראותם חסדי המקום : <b>ונתתה .</b> ולזה מלא משאלותם ותן המטר : 
! {לז}
<b>רעב כי יהיה .</b> מסבות אחרות , לא מעצירת המטר : <b>שדפון וכו' .</b> והרעב מוכן לבוא : <b>כי יצר לו אויבו .</b> כשיבוא אויבו לצור עליו בארצו ובשעריו : <b>כל נגע .</b> או כל מיני נגע ומחלה אשר יבוא בו : 
! {לח}
<b>לכל האדם וכו' .</b> לכל איש יחידי מכל עמך ישראל , אשר תכיר בנגע לבבו , לדעת שבא בעבור רשעו : 
! {לט}
<b>ועשית .</b> תעשה שאלתו , וחוזר ומפרש ונתת לאיש ככל דרכיו , רצה לומר : כפי כל הדרכים ששאל : <b>אשר תדע .</b> וזה לאיש אשר תדע את לבבו שלם עמך : 
! {מ}
<b>למען יראוך .</b> בראותם שעם התפלה והתשובה הלכה לה הצרה , ידעו שיד ה' עשתה : 
! {מא}
<b>למען שמך .</b> בעבור פרסום שמך : 
! {מד}
<b>בדרך אשר תשלחם .</b> כי אין יוצאין במלחמה טרם ישאלו בה' : <b>דרך העיר .</b> כי בהיותם בדרך , לא יוכלו לבוא לבית ה' להתפלל בה , ולזה אמר אף כשיכוונו שתלך תפלתם השמימה דרך העיר והבית : 
! {מה}
<b>ועשית משפטם .</b> לנקום נקמתם מיד האויב : 
! {מו}
<b>כי אין אדם וכו' .</b> רצה לומר : אם אין בהם אדם אשר לא יחטא , בכדי להגן הוא על כולם , ואז בודאי תאנף בם : 
! {מח}
<b>דרך ארצם .</b> כי בהיותם בארץ אויב , תהיה הכוונה שתעבור התפלה דרך ארצם והעיר והבית : 
! {מט}
<b>ועשית משפטם .</b> לנקום מאויביהם , למען יכירו שלא טוב בעיני ה' הכבדת עולם על ישראל : 
! {נ}
<b>ונתתם לרחמים .</b> במה שתנקום בהם , יבינו שמהראוי לרחם על ישראל , וכן יעשו כי ירחמו : 
! {נא}
<b>מתוך כור הברזל .</b> מתוך קושי השעבוד , וכאילו היו נתונים בכור ברזל , העומד על האש : 
! {נב}
<b>להיות .</b> רצה לומר : ההוצאה ממצרים היתה בכדי להיות עיניך פתוחות , בין אל יחיד בין אל רבים : <b>בכל קראם .</b> בכל דבר אשר יקראו אליך : 
! {נג}
<b>כי אתה הבדלתם .</b> לפי שהבדלתם מכל האומות להיות הם לך לנחלה , אם כן מהראוי לשמוע אליהם בכל קראם אליך : 
! {נד}
<b>מכרוע .</b> ממה שהיה כורע על ברכיו בעת תפלתו : 
! {נו}
<b>ברוך ה' .</b> טרם ברך את העם , ראה כי טוב לברך את ה' בראשונה : <b>לא נפל .</b> רצה לומר : לא נחסר : 
! {נז}
<b>עם אבותינו .</b> הם אנשי דור המדבר , שהיתה השכינה שורה עמהם בתמידות : 
! {נח}
<b>להטות וכו' .</b> כמו שהטה לבב אבותינו , בהיות הדבור מצוי להם : 
! {נט}
<b>דברי אלה .</b> האמורים למעלה בדברי תחנתו , אשר שאל על כל המתפללים : <b>קרובים .</b> להיות התפלות קרובים להשמע לה' בכל עת התפלה , בין ביום בין בלילה : <b>לעשות .</b> רצה לומר : לשמוע התפלה ולעשות המבוקש : <b>משפט עבדו וכו' .</b> רצה לומר : דבר הנצרך , בין ליחיד בין לרבים : <b>דבר יום ביומו .</b> רצה לומר : דבר הנצרך ביום ההוא , יעשה ביומו : 
! {ס}
<b>למען דעת .</b> בראותם השגחתו הנפלא בעמו : 
! {סא}
<b>והיה לבבכם שלם .</b> כאומר כן יהיה כאשר יהיה לבבכם שלם וכו' , אבל בזולת זאת לא תועיל התפלה , עם שתהיה בהבית הזה : <b>כיום הזה .</b> אשר לבבכם שלם עם ה' : 
! {סד}
<b>קדש המלך .</b> בקדושת המזבח : <b>תוך החצר .</b> רצפת חצר הכהנים : <b>כי עשה שם .</b> על הרצפה ההיא : <b>מזבח הנחשת .</b> אשר עשה שלמה , כמו שנאמר בדברי הימים ( ב ז ז ) : כי מזבח הנחושת אשר עשה שלמה וכו' , רצה לומר : מזבח אבנים תחת מזבח נחושת שעשה משה במדבר : <b>קטן מהכיל וכו' .</b> היה קטן מלהחזיק כל הקרבנות המרובים : 
! {סה}
<b>את החג .</b> חנוכת הבית נקרא גם הוא חג , בהיותו קרוב אל החג . או נקרא חג בעבור רבוי הקרבנות , כמו ( תהלים קי ח כז ) : אסרו חג , ורצה לומר אסרו קרבן : <b>מלבא חמת .</b> מן המקום שבאים בה לחמת , והיא בפאת הצפוני : <b>עד נחל מצרים .</b> שהוא בפאת הדרומי : <b>שבעת ימים וכו' .</b> בתחילה עשו שבעת ימי חנוכת הבית , ואחרי זה שבעת ימי החג , והרבו בהם בהקרבנות בעבור חנוכת הבית : <b>ארבעה עשר יום .</b> ללמד שהיו רצופים : 
! {סו}
<b>ביום השמיני .</b> מימי החג , הוא שמיני העצרת : <b>שלח את העם .</b> רצה לומר : נטלו ממנו רשות ללכת , כי לא הלכו ביום טוב , וביום המחרת טרם הלכו חזרו ליטול רשות , ולזה נאמר בדברי הימים ( שם פסוק י ) בכ''ג בחודש שלח את העם , והוא היום שאחר החג : <b>לדוד עבדו .</b> שקיים לו הבטחתו , אשר בנו היושב על כסאו בנה הבית : <b>ולישראל עמו .</b> על כי ראו אשר שרתה השכינה בהבית הבנוי : 

~ מלכים א פרק-ט

! {ב}
<b>כאשר וכו' .</b> רצה לומר : באופן מראה הנבואה שנראה אליו בגבעון : 
! {ג}
<b>לשום שמי .</b> לחול בה שמי , להיות בית ה' : <b>עיני ולבי .</b> רצה לומר : השגחתי : 
! {ו}
<b>אתם .</b> רצה לומר : אתה ובני הדור הזה : 
! {ז}
<b>אשלח .</b> רצה לומר : תחרב הבית : <b>למשל .</b> ימשלו בהם לדמיון לדבר מה לפי גודל המפלה אשר תבוא עליהם : 
! {ח}
<b>יהיה עליון ; כמו היה עליון , עתיד במקום עבר , ורצה לומר : הבית שהיה עליון וחשוב יהיה חרב , וכל עובר יתמה על חורבנו : ואמרו .</b> אלו לאלו : 
! {יא}
<b>חירם .</b> לשתי הבתים האלה היה חירם סובל אותו , בתת לו די ספוקו עצי ארזים וכו' : <b>אז .</b> אחר השלמת הבתים נתן המלך לחירם לתשלום גמול , מלבד החטים והשמן האמור למעלה : 
! {יג}
<b>ארץ כבול .</b> רצה לומר : ארץ טיט , אשר הרגלים משתקעים בה , כאילו אסורים בכבלי ברזל , ובעבור זה היו מעטים פירותיה : 
! {טו}
<b>וזה דבר המס .</b> רצה לומר : המס אשר העלה מישראל , על זה היה דבר המס לבנות את בית ה' וכו' : <b>ואת המלוא .</b> כי דוד הניח סמוך להחומה מקום פנוי להתאסף בו אנשים כמו שנאמר ( שמואל ב ט ) : <b>ויבן מן המלוא וביתה .</b> ובא שלמה ובנאה : 
! {טז}
<b>שלוחים .</b> רצה לומר : במקום מנחה ששולחים בני אדם לבנותיהם , וכן ( מיכא א יד ) : לכן תתני שלוחים : 
! {יז}
<b>ויבן וכו' .</b> רצה לומר : ועל שפרעה שרפה , לזה בנאה שלמה : 
! {יח}
<b>במדבר בארץ .</b> רצה לומר : סמוך אל הישוב : 
! {כא}
<b>למס עובד .</b> לא למס ממון , כי אם שיעבוד בעצמו עבודתו : 
! {כב}
<b>עבד .</b> לעבוד בגופו עבודת עבד : 
! {כג}
<b>שרי הנצבים .</b> רצה לומר : ממונים על הממונים : <b>חמשים וחמש מאות .</b> שלש מאות היו מן הגבעונים , ור''ן היו מבני ישראל [ והם היו ממונים על ממוני שאר מלאכת המלך , זולת ממוני נושאי הסבל וחוצבים בהר שאמר למעלה ] ובדברי הימים חשב של ישראל לבדן : 
! {כד}
<b>אך בת פרעה .</b> רצה לומר : מיד כאשר עלתה בת פרעה אל ביתה , בנה לכבודה את המלוא , שהיה סמוך לביתה : 
! {כה}
<b>והעלה שלמה .</b> רצה לומר : מממונו התנדב בעבור כל ישראל : <b>ושלש פעמים .</b> שלש רגלים : <b>והקטיר אתו .</b> רצה לומר : הקטיר עליו קטורת על המזבח אשר לפני ה' , וזהו מזבח הזהב שבהיכל , והוא מקרא קצר בדבר המובן מאיליו : <b>ושלם .</b> השלים עבודת הבית לכל משפטו : 
! {כו}
<b>את אילות .</b> עם אילות , רצה לומר : סמוך לה : 
! {כז}
<b>אנשי אניות .</b> מלומדים ללכת באניות , יודעי דרך הים : 
! {כח}
<b>אופירה .</b> שם היה מקום מחצב הזהב : <b>ועשרים .</b> ובדברי הימים ( ב ח יח ) נאמר וחמשים , ואולי שלשים מהם הוציאו בהוצאת הדרך : 

~ מלכים א פרק-י

! {א}
<b>לשם ה' .</b> רוצה לומר : שמעה אשר חכמתו איננה מטבע האנושי , כי אם מה' היתה לו : <b>לנסותו בחידות .</b> לשאלו דברים סתומים קשה הידיעה , ואם יגידם , תדע נאמנה שמאת ה' היתה לו החכמה : 
! {ב}
<b>עם לבבה .</b> אשר הסתירה מכל אדם ושמרה בלבבה ולא גלתה מאז , לחשוב שהיה הדבר נשמע לשלמה : 
! {ג}
<b>את כל דבריה .</b> אשר שאלה אותו : <b>לא היה דבר .</b> מכל דברי חידותיה לא היה דבר נעלם מן המלך אשר לא הגיד לה , כי הכל ידע והגיד לה את כולם : 
! {ה}
<b>ומושב עבדיו .</b> כל אחד במקום הראוי לו , וכן היה מעמד משרתיו , כל אחד במקום הראוי לשירותו : <b>ומלבושיהם .</b> הראוי לכל אחד לפי מה שהוא : <b>ועולתו .</b> דרך עלותו לבית ה' : <b>ולא היה וגו' .</b> אמר בלשון גוזמא לרוב התמהון : 
! {ז}
<b>הוספת .</b> החכמה הנמצא בך , מרובה יותר מאשר הוגד לי : 
! {ט}
<b>באהבת ה' .</b> בעבור אהבת ה' לישראל , שמך עליהם למלך , לעשות כרוחב חכמתך משפט וצדקה : 
! {יב}
<b>מסעד .</b> הוא העליה שזכר למעלה שהיה לבית ה' ולבית המלך , רצה לומר : מזה לזה , ובדברי הימים ( ב ט יא ) נקרא מסילה על היותו מסילה ללכת בה , וכאן נקרא מסעד , לפי שהיה לו כעין מעקה מפה ומפה , להיות העולה נשען ונסעד בהם : <b>לשרים .</b> למשוררים : <b>לא בא כן .</b> מעולם לא בא משם בכמות רב ובגודל כאשר אז : 
! {יג}
<b>כל חפצה .</b> מהדברים היקרים שראתה בבית שלמה : <b>אשר נתן לה .</b> זולת שאלתה : <b>כיד המלך שלמה .</b> רצה לומר : <b>בנדיבת רב , כראוי למלך שלמה .</b> ( יד ) אשר בא . מאופיר : 
! {טו}
<b>לבד מאנשי התרים .</b> לבד הזהב הבא אליו מאנשי התרים וכו' : 
! {טז}
<b>זהב שחוט .</b> לרוב עשרו עשאם מזהב טוב , עם כי הדרך לעשותם מברזל : <b>שש מאות זהב .</b> רצה לומר : דינרי זהב : <b>יעלה .</b> היה נכנס בו : 
! {יז}
<b>שלשת מנים .</b> ובדברי הימים ( שם פסוק טז ) נאמר : שלש מאות זהב , כי מנה הוא ליטרא , ובו מאה דינרי זהב : 
! {יט}
<b>וראש עגול לכסה מאחריו .</b> למאחרי הכסא , יצא ממעל היושב מכסה עגולה , כעין כיפת כובע : <b>וידות .</b> כעין זרועות , יצא אצל מקום הישיבה להשען בהם : <b>אריות .</b> עשוים מזהב : 
! {כ}
<b>המעלות .</b> אשר יעלו בהם לשבת על הכסא : <b>מזה ומזה .</b> ששה מזה , וששה מזה : 
! {כא}
<b>אין כסף .</b> לא היה בהם כלי כסף , כי הכסף לא היה נחשב למאומה : 
! {כב}
<b>למלך בים .</b> המלך היה לו בים אניה הולכת תרשיש , כאחת ויחד עם אני חירם מלך צור , ואחת לשלש שנים תבוא האניה מן תרשיש [ ויתכן שאין זה אופיר האמור למעלה , ולשני המקומות שלח אניות ] : 
! {כד}
<b>מבקשים וכו' .</b> היו חפצים לראות את פני שלמה : 
! {כה}
<b>דבר שנה בשנה .</b> מנהג שנה בשנה , כי כן היה עת בואם , פעם בשנה : 
! {כו}
<b>ויאסוף .</b> מן המנחות שהביאו לו , לבד מה שהיה לו מאז האמור למעלה : <b>וינחם .</b> מקצתם הניח בערי הרכב , ומקצתם נשארו עם המלך בירושלים : 
! {כז}
<b>ויתן המלך וכו' כאבנים .</b> הניחם ברחוב העיר כאבנים , ובעבור כי היו רבי המשקל , לא היה מהאפשר לגנבם וללקחם : <b>אשר בשפלה .</b> הגדלים בשפלה הרבה מאוד : 
! {כח}
<b>ומוצא הסוסים .</b> מקום מוצא הסוסים שהיה לשלמה , ממצרים היה , כי הם הוציאו הסוסים ממקומם להביא אל שלמה , כי היה לו עמהם מקח ידוע וקצוב , וכאשר יאמר במקרא שלאחריו : <b>ומקוה .</b> הנה התרגום לא תרגם מלת ומקוה , ונראה מזה דעת התרגום שהיה שם מחוז נקרא קוה , והמ''ם היא במקום מן , ורצה לומר : וגם מן קוה קנה סוסים , ולא באופן אשר קנה ממצרים , רק הוא שלח סוחריו והמה יקחו מן מחוז קוה במחיר , רצה לומר : בערך הראוי לפי השווי , לא במקח ידוע וקצוב : 
! {כט}
<b>ותעלה ותצא .</b> רצה לומר : הוצאה ממצרים והועלה לו מרכבה , והם ד' סוסים , בעבור מחיר שש מאות שקל כסף , כי כן היה המקח קצוב ביניהם : <b>וסוס בחמשים ומאה .</b> ומזה נשמע שהמרכבה הם ד' סוסים : <b>וכן לכל מלכי החתים .</b> גם להם מכרו אנשי מצרים במקח הקצוב הזה , עם שהיו קרובים להם ולא היה להם מרחק רב להוליך הסוסים : <b>בידם יוציאו .</b> אנשי מצרים עצמם הוציאו הסוסים בידם , להביאם למקום הקונה אותם . או שעל מלכי החתים וכו' יאמר , שהם יוציאו בידם , ורצה לומר : עם שגם הם נתנו ערך קצבת שלמה , מכל מקום בהבאה למקומם לא היה להם יפוי הכח כשלמה : 

~ מלכים א פרק-יא

! {א}
<b>ואת בת פרעה .</b> לפי שהיתה חביבה עליו מכולן , לזה פרטה לעצמה : 
! {ב}
<b>מן הגוים .</b> על החתיות חוזר , שהם משבעה העכו''ם שאמרה התורה ( דברים ז ג ד ) : לא תתחתן בם וכו' כי יסיר וכו' : 
! {ד}
<b>אחרי אלהים אחרים .</b> רצה לומר : להניח אותן ללכת הן אחרי אלהים אחרים : 
! {ה}
<b>וילך שלמה .</b> על שלא מיחה בנשיו ההולכות , מעלה עליו הכתוב כאילו הלך אחריהם : 
! {ו}
<b>ולא מלא .</b> לא השלים אחרי דבר ה' , למחות בנשיו המחללות דברו : 
! {ז}
<b>אז יבנה .</b> רצה לומר : כאשר הניח לנשיו , אז נחשב לו כאלו הוא בנה במה וכו' : <b>בהר .</b> הוא הר הזיתים : 
! {ח}
<b>וכן עשה וכו' .</b> להעלים עין מכל נשיו הנכריות המקטירות וכו' : 
! {ט}
<b>פעמים .</b> פעם בגבעון , ופעם אחר תפלתו , אבל ביתר הפעמים דבר עמו על ידי נביא : 
! {יא}
<b>ויאמר ה' .</b> על ידי נביא אמר לו : 
! {יג}
<b>שבט אחד .</b> על יהודה יאמר , ואף בנימין נכלל עמו , על כי ירושלים עיר המלוכה היתה לנחלה לשניהם , והוא היה טפל ליהודה : <b>ולמען ירושלים .</b> לפי שנבחרה להיות בה בית המקדש , ובכדי להעמיד כל עניני הבית על מכונו , מהראוי הוא אשר ימלוך בה מלך מזרע בונה הבית , להיות חושש וזריז במעשה אביו : 
! {יד}
<b>הוא באדום .</b> רצה לומר : הוא מזרע המלך שמלך באדום : 
! {טו}
<b>את אדום .</b> רצה לומר : באדום : <b>בעלות יואב .</b> כשעלה יואב שמה להכותם , היה שם דוד , לקבר החללים . ויך . רצה לומר : כי יואב הכה כל זכר באדום , ובעבור מרבית חלליו היה דוד מקברם , לרחמנות וחמלה : 
! {יז}
<b>ויברח .</b> אז ברח אדד , והוא הדד : 
! {יח}
<b>ויקומו ממדין .</b> כי ברחו דרך מדין , ומשם באו לפארן , ולקחו עמהם אנשים משם , ללכת למצרים למרבית אנשים , להיות נראה בעיני פרעה לשר וגדול : <b>ויתן .</b> פרעה נתן לו בית לשבת בה , ואמר לתת לו לחם מאכלו , ואף נתן לו ארץ לנחלה : 
! {כ}
<b>בית פרעה .</b> בבית פרעה : <b>בתוך בני וכו' .</b> להיות מגודל עמהם ודומה להם : 
! {כא}
<b>אל ארצי .</b> כי חשב לאסוף אנשים ללחום בישראל , בשמעו שמת המלך ושר הצבא המכים באדום , וכאלו עמהם מתה הגבורה מישראל : 
! {כב}
<b>כי מה אתה .</b> רצה לומר : וכי מה אתה חסר בהיותך עמי , בתמיה , ומדוע תבקש ללכת אל ארצך : 
! {כד}
<b>בהרוג .</b> בעת שהרג דוד חיל הדדעזר , ברח אז רזון , וקבץ אליו אנשים , ויהי להם לראש , ובשוב הדד לארצו , הלך גם הוא ואנשיו אל דמשק ומשלו בה , והיה דעתו להתחבר עם הדד וללחום בישראל : 
! {כה}
<b>כל ימי שלמה .</b> מעת שסרח עד יום מותו : <b>ואת הרעה .</b> רצה לומר : רעתו של רזון היתה עם הרעה אשר עשה הדד , כי אם היה לבדו לא היה יכול לו : <b>ויקץ .</b> מאס בישראל , ולא אבה שימשל עוד בארם כאשר מאז , ששם דוד נציבים בארם כמו שנאמר בשמואל ב ( ח י ) : <b>וימלוך .</b> ומלך הוא בארם , ולא נציב מלך מישראל : 
! {כו}
<b>אפרתי .</b> מבני אפרים : <b>וירם יד .</b> מרד בו , בעוד היה עבד לו : 
! {כז}
<b>וזה הדבר .</b> רצה לומד : בדבר הזה מרד במלך , אשר גינה מעשיו בפרסום , ואמר שלמה בנה את המלוא , ודוד הלא הניחו פנוי , להתאסף בו לעת הצורך : <b>סגר וכו' .</b> רצה לומר : מאז היתה פרוצה חומת עיר דוד , לצאת ולבוא בה אל המלך , להגיש אליו דברי ריבותם , והנה שלמה סגר הפרצה , כאילו אינו חושש לעשות משפט העם : 
! {כח}
<b>כי עושה מלאכה .</b> רצה לומר : שהוא מהיר וזריז במעשיו : <b>ויפקד אותו .</b> מאז עד לא הרים בו יד , מינהו על סבל בית יוסף , רוצה לומר : לגבות מהם המס : 
! {כט}
<b>ויהי בעת ההיא .</b> כאשר מינהו , ויצא מירושלים ללכת לגבות המס : <b>והוא .</b> על אחיה השילוני חוזר : <b>ושניהם לבדם .</b> ולא היה שם מי , לגלות הדבר אשר יעשה : 
! {ל}
<b>שנים עשר קרעים .</b> רוצה לומר : י''ב חתיכות או , קרעים ממש , ובי''ב קרעים יש י''ג חתיכות , ונתן לירבעם י''א חתיכות , ובהם עשרה קרעים , לרמוז על עשרה שבטים , ובידו נשאר ב' חתיכות , ובהם קרע אחד , לרמוז ששבט יהודה ישאר למלכות בית דוד , ושבט בנימן נכלל בשבט יהודה , והיו טפלים להם , והלוים הלא ישבו בין כל שבטי ישראל , ולא יחשבו כלל : 
! {לא}
<b>קח לך וכו' .</b> להיות לאות ולסימן : 
! {לג}
<b>אשר עזבוני .</b> רצה לומר : הניח את נשיו לעזוב אותי ולהשתחות לעבודת גילולים : <b>ולא הלכו בדרכי .</b> לא לימד אותן ללכת בדרכי וכו' , כאשר עשה דוד אביו : 
! {לד}
<b>את כל הממלכה .</b> רצה לומר : שום דבר מן הממלכה לא אקח מידו , ודוגמתו ( שמות כ י ) : לא תעשה כל מלאכה , ורצה לומר : שום מלאכה : <b>כי נשיא אשיתנו .</b> כל ימיו אשים אותו לנשיא על כל ישראל , כאשר הוא עתה : 
! {לו}
<b>ניר .</b> רצה לומר : מלך מושל , וכן הוא אומר ( תהלים קלב יז ) : <b>ערכתי נר למשיחי .</b> ויקרא המלך כן , על שם שמשפיע ומאיר , ובאורו נראה אור : <b>לדוד עבדי .</b> להיות מזרעו מלך מושל : 
! {לז}
<b>בכל אשר תאוה נפשך .</b> רצה לומר : למשול ממשל רב : 
! {לח}
<b>בית נאמן .</b> בית מלכות מתקיימת : 
! {לט}
<b>ואענה .</b> במה שאקח מידם עשרת השבטים : <b>למען זאת .</b> על שסרח שלמה : <b>אך לא כל הימים .</b> כי בימי המשיח תשוב כל המלוכה לזרע דוד : 
! {מ}
<b>להמית וכו' .</b> בעבור שהרים בו יד , ומתחילה ראה להזכיר הסיבה אשר בעבורה נתגאה ירבעם להרים יד במלך : <b>אל שישק .</b> לא זהו שנשא שלמה בתו : 
! {מא}
<b>וכל אשר עשה .</b> מלבד מעשיו הנזכרים פה : <b>על ספר וכו' .</b> ספר מיוחד היה להם , אשר יסופר בו כל דברי שלמה : 

~ מלכים א פרק-יב

! {א}
<b>כי שכם וכו' .</b> בחשבם אשר בירושלים בהיות מקומו , יתחזק למלוך מבלי למלאות שאלתם : 
! {ב}
<b>כשמוע .</b> אשר מת שלמה אויבו : <b>והוא עודנו .</b> כשהיה עוד במצרים : <b>וישב .</b> עם כל זאת ישב במצרים , ולא חזר מעצמו : 
! {ג}
<b>וישלחו .</b> זקני העדה שלחו אחריו ללכת עמהם אל רחבעם , להיות הוא ראש המדברים , על כי ידעו בו שלא ישים למולו יד לפה , וכאשר החל להרים יד בשלמה : 
! {ד}
<b>הקשה את עולנו .</b> לכלכל בני ביתו הרב ומרבית הסוסים : <b>ואתה עתה .</b> רצה לומר : אבל אתה הואיל ואינך בגודל מעלת אביך , אשר באו לראות פניו מאפסי ארץ , אם כן מה לך להרבות באנשי בית וסוסים , עזוב אותם והקל עולנו : 
! {ה}
<b>לכו עוד .</b> רצה לומר : לכו לאהליכם והתעכבו עוד שלשה ימים , ואחרי זה שובו אלי : 
! {ז}
<b>תהיה עבד .</b> רצה לומר : תדבר בהכנעה כעבד : <b>ועבדתם ועניתם .</b> תעבוד אותם בדברי הכנעה ותשיב להם על שאלתם דבר הראוי , ועוד תוסף לדבר דברים טובים מאשר לא שאלו הם : <b>והיו לך .</b> ואז יהיו לך לעבדים לעולם , כי תמלוך בכל אשר תאוה נפשך : 
! {ח}
<b>ויעזוב .</b> כי לא ישרו בעיניו : <b>גדלו אתו .</b> יחד מקטנותם : <b>אשר העומדים .</b> ואשר היו העומדים לפניו : 
! {י}
<b>קטני .</b> אצבעי הקטן , עבה היא משתי מתני אבי , רצה לומר : אהיה עוד במעלה יותר מאבי : 
! {יא}
<b>ועתה .</b> הואיל ותגדל מעלתי , אוסיף עוד עולכם , כי עוד יתרבו אנשי וסוסי , ועליכם לכלכל : <b>יסר אתכם .</b> למלאות די מחסורו : <b>ובעקרבים .</b> המכאיבים עוד יותר : 
! {טו}
<b>אל העם .</b> אשר שאלו להקל עולם : <b>כי היתה סבה .</b> רצה לומר : לא בעבור גודל סכלותו השיב מה שהשיב , כי אם מה' היתה : <b>אל ירבעם .</b> אשר הוא ימלוך : 
! {טז}
<b>מה לנו .</b> רצה לומר : מהו החלק הניתן לנו בעבור דוד , לשנהיה עבדים לזרעו : <b>ולא נחלה .</b> אבל לא ניתן לנו נחלה בעבור בן ישי : <b>לאהליך ישראל .</b> אתה ישראל לכה לאהליך , ולא תמליכו אותו : <b>עתה .</b> רצה לומר : אתה רחבעם הבא מדוד מעתה ראה בהנהגת ביתך כאחד העם , ואין לך עסק במלוכה : 
! {יח}
<b>וישלח המלך .</b> שלח אל העם להחזירם בדברי רכות : <b>התאמץ וכו' .</b> כי פחד לנפשו : 
! {כ}
<b>כשמוע כל ישראל .</b> כי זקני העדה לבדם שלחו אחריו מאז , וידעו ממנו וראוהו , ולאחר זמן נשמע לכולם כי שב ממצרים : <b>זולתי שבט יהודה .</b> ואף בני בנימין נכללו עמהם , על כי ירושלים עיר המלוכה היתה לנחלה לשניהם , ומפני כבוד שבט יהודה לא הוזכרו , כי אינן רק טפלים להם : 
! {כג}
<b>ויתר העם .</b> כי רבים משאר השבטים התגררו בנחלת יהודה ובנימין : 
! {כד}
<b>כי מאתי .</b> בהשגחה בא הדבר , ולא במקרה : 
! {כה}
<b>ויבן .</b> להיות עיר מבצר , להשגב בה : 
! {כו}
<b>עתה תשוב .</b> רצה לומר : מהרה ובזמן קרוב : 
! {כז}
<b>אם יעלה .</b> כשיעלה העם הזה וכו' : <b>ושב לב .</b> לאהבו ולחפוץ בו , בראותם כי לו לבדו הרשות לשבת בעזרה , ולא לזולתו : <b>ושבו אל רחבעם .</b> להיות הוא עליהם למלך : 
! {כח}
<b>ויועץ המלך .</b> עם יועציו : <b>רב לכם .</b> רצה לומר : מרחק רב לכם הדבר , מאשר תעלו עד ירושלים : <b>הנה אלהיך ישראל .</b> פיתה אותם לאמר אשר השכינה תשרה על עגלי הזהב , וכאשר טעו מאז בהעגל שעשה אהרן לזה אומר בהלשון הזה עצמו , כמו שנאמר ( שמות לב ח ) : אלה אלהיך ישראל וכו' : 
! {ל}
<b>לחטאת .</b> עם כי מתחלה לא היתה הכוונה לשם עבודת כוכבים ומזלות , אולם בהאריך הזמן חטאו בהם , ועשום לעבודת כוכבים ומזלות ממש : <b>עד דן .</b> הרחיקו ללכת עד דן שהיתה בסוף הגבול , וכאומר הנה מתחילה פיתם בעבור מרחק הדרך לירושלים , ובסוף הרחיקו ללכת אל העגל אשר בדן : 
! {לא}
<b>בית במות .</b> עשה בדן בית להעמיד בו מזבחות : <b>מקצות העם .</b> ממקצותם , יהיה מי שיהיה : 
! {לב}
<b>כחג אשר ביהודה .</b> לעשות בו כמצות חג הסכות הנעשה ביהודה , בט''ו לחודש השביעי : <b>ויעל .</b> העלה עולות על המזבח : <b>כן עשה וכו' .</b> כמו שעשה בדן , כן עשה בבית אל : <b>והעמיד וכו' .</b> לעשות עבודת המזבח : <b>אשר עשה .</b> מקצות העם : 
! {לג}
<b>ויעל .</b> העלה עולות כמו בדן : <b>אשר בדא מלבו .</b> אשר המציא ממחשבות לבו , אשר לא כדת : <b>ויעל וכו' להקטיר .</b> ירבעם בעצמו עלה להקטיר את הקטורת , אבל שאר הקרבנות העלו כהני הבמות במצותו : 

~ מלכים א פרק-יג

! {א}
<b>בדבר ה' .</b> רצה לומר : בשליחות ה' : 
! {ב}
<b>מזבח מזבח .</b> כאילו ידבר אל המזבח , ומדרך הקריאה לכפול שם הנקרא , וכן ( בראשית כב יא ) : אברהם אברהם : <b>נולד .</b> יהיה נולד : <b>ועצמות אדם .</b> כאומר הנה עתה שורפים עליך עצמות בהמה , אבל אז ישרפו עליך עצמות אדם , כמו שנאמר ( מלכים ב כג טז ) : ויקח את העצמות מן הקברים וישרוף על המזבח : 
! {ג}
<b>ונתן ביום ההוא .</b> איש האלהים נתן מופת בעת ההיא , לאמת דבריו : 
! {ד}
<b>וישלח .</b> הושיט ידו על הנביא , לרמז לעבדיו לתפשו : 
! {ו}
<b>ותשוב .</b> רצה לומר : שאוכל להשיב ידי : <b>ותשב .</b> היה משיבה אליו , ונתרפאת מעתה והיתה כבראשונה : 
! {ט}
<b>צוה אותי .</b> המלאך הדובר בי צוני בדבר ה' וכו' : <b>ולא תשוב בדרך .</b> לא תשוב למקומך בזה הדרך אשר הלכת הנה , וכאילו לא יחפוץ לדעת מבוא העיר , לשוב ולבוא בה : 
! {יא}
<b>ויספרום .</b> מתחלה בא האחד וספר ואחר כך באו יתר בניו וספרו גם המה : 
! {יב}
<b>ויראו .</b> כמו ויראו בפת''ח ורוצה לומר : שהראו לאביהם : 
! {יז}
<b>כי דבר אלי .</b> רצה לומר : דבר בא אלי על ידי המלאך , שאמר בדבר ה' וכו' : 
! {יח}
<b>כחש לו .</b> אלה דברי כותב הספר , שאמר הנה הנביא הזקן היה משקר לו כי לא , בא אליו הנבואה להשיבו : 
! {כ}
<b>אשר השיבו .</b> הוא הנביא הזקן : 
! {כג}
<b>ויחבש לו .</b> הנביא הזקן , חבש את החמור להנביא אשר בא מיהודה : 
! {כו}
<b>אשר דבר לו .</b> אשר דבר עליו : 
! {ל}
<b>בקברו .</b> בהקבר אשר כרה נביא הזקן לעצמו : <b>ויספדו .</b> הנביא הזקן ובניו : <b>הוי אחי .</b> רצה לומר : צר לי עליך רעי : 
! {לב}
<b>ועל כל בתי הבמות .</b> אף שהנביא הבא מיהודה לא ניבא כי אם על המזבח אשר בבית אל , הוסיף הוא להנבאות על כל בתי הבמות וכו' : <b>בערי שומרון .</b> אמר על שם סופו , כי עמרי בנאה לאחר זמן : 
! {לג}
<b>אחר הדבר הזה .</b> אף כי ראה נפלאות ה' , ביבושת ידו , וקריעת המזבח , ומיתת הנביא על אשר עבר מצות ה' , עם כל זאת לא שב מדרכו : <b>וישב ויעש .</b> רצה לומר : פעם אחר פעם : <b>החפץ .</b> כל הרוצה היה מחנך עצמו , והיה מכהני במות : 
! {לד}
<b>בדבר הזה .</b> בעבור עבודת הבמות היה הגמול , להיות בית ירבעם חסר מן העולם : 

~ מלכים א פרק-יד

! {ב}
<b>והשתנית .</b> שני כסותך למען לא ידעו הרואים אשר את אשתי , כי חשב פן כשידעו אשר היא הולכת אל הנביא , יחקרו לדעת מה דבר עמה , ויהיה לו למוקש : <b>למלך .</b> שאהיה למלך , ונראה אם כן בזה שדבר ה' בפיו אמת : 
! {ד}
<b>קמו עיניו משיבו .</b> לפי שדרך העין להתנענע בעת הראות , אבל כשנעדר הראות מן העין , תקום ותעמוד במקום אחד : 
! {ה}
<b>כזה וכזה .</b> הדברים שאמר לה : <b>והיא מתנכרה .</b> עושה עצמה כנכרית , כאלו אינה אשת ירבעם : 
! {ו}
<b>למה וכו' .</b> רצה לומר : למה לך להתנכר לבל יכירך מי , הלא אנכי שלוח בחזות קשה רק אליך , לא יודע לאיש , ואין לך צורך להתנכר : 
! {ט}
<b>מכל אשר היו לפניך .</b> רמז בזה לשלמה ולרחבעם : <b>אחרי גוך .</b> כהמשליך דבר מה לאחוריו , לבל יראהו : 
! {י}
<b>משתין בקיר .</b> הוא הזכר , כי עושה קלוח ומשתין בקיר ולא כן הנקבה : <b>עצור .</b> העושר , שהוא עצור ומעוכב בתוך הבית : <b>ועזוב .</b> המקנה , שהוא עזוב בשדה : <b>בישראל .</b> רצה לומר : בפרסום רב , למען יוסרו : <b>כאשר יבער .</b> רצה לומר : כאשר המבער יבער את הצואה מבלי ישאיר שארית , כן אבערו עד תומו : 
! {יא}
<b>לירבעם .</b> מבית ירבעם : <b>כי ה' דבר .</b> ובידו לקיים : 
! {יג}
<b>דבר טוב .</b> לא פירש מהו הדבר הטוב , ורבותינו ז''ל אמרו , שבטל משמרתו ועלה לרגל : <b>בבית ירבעם .</b> בכל בית ירבעם , נמצא רק בו דבר טוב : 
! {יד}
<b>זה היום .</b> רצה לומר : האנשים אשר הם זה היום בעולם , שכבר נולדו : <b>ומה גם עתה .</b> רצה לומר : גם מה אשר יולדו מעתה : 
! {טו}
<b>כאשר ינוד הקנה .</b> אשר לרוב רכותו , יתנודד במעט רוח , ויכה את עצמו בהעומד אצלו : <b>מעבר לנהר .</b> הוא נהר גוזן , כי לשם גלו כמו שנאמר במלכים ב ( יז ו , יח א ) ובדברי הימים ( א ה כו ) : <b>מכעיסים .</b> המכעיסים : 
! {טז}
<b>ויתן את ישראל .</b> לדבר העונש הנזכר : <b>אשר חטא .</b> הוא עצמו : <b>ואשר וגו' .</b> בעשות להם עגלי הזהב : 
! {יז}
<b>תרצתה .</b> אל תרצה , והיא היתה עיר המלוכה , עד עמרי שבנה את שומרון : <b>בסף הבית .</b> יתכן שעמד הבית בקצה העיר , כי הנביא אמר לה בבואה רגליך העירה : 
! {יט}
<b>אשר נלחם .</b> מהמלחמות אשר נלחם : <b>ואשר מלך .</b> מענין המלוכה אשר מלך : <b>על ספר וכו' .</b> ספר מיוחד היה להם , כתבו בו כל הקורות והספורים : 
! {כא}
<b>ושם אמו .</b> בא לומר , שהנה נדמה להמקור אשר חוצב ממנה , כי אמו היתה בת עובדי כוכבים ומזלות : 
! {כב}
<b>מכל אשר עשו .</b> יותר ממה שהכעיסו אבותם בימי השופטים : 
! {כג}
<b>גם המה .</b> כמו שבנו בני עשרת השבטים : <b>להם .</b> לעצמם : <b>ותחת כל עץ רענן .</b> חוזר הוא על הבמות והמצבות : 
! {כו}
<b>ואת הכל .</b> ולא השאיר מהם כלום : 
! {כח}
<b>ישאום הרצים .</b> להגן עליו מהאויב הבא פתאום : <b>והשיבום .</b> אחרי בוא לבית המלך : 
! {ל}
<b>ומלחמה היתה .</b> עם כי שב מלהלחם בדבר הנביא כמו שנאמר למעלה מכל מקום לאחר זמן חזר ונלחם עמו כל הימים עד מותו : 
! {לא}
<b>ושם אמו .</b> חזר וכתבו , לומר שעד יום מותו נדמה במעשיו למעשה אמו : 

~ מלכים א פרק-טו

! {א}
<b>ובשנת שמונה עשרה .</b> כי ירבעם ורחבעם מלכו כאחד , ומת רחבעם בי''ז למלכו , ובשנה הבאה מלך אבים , שהיא בי''ז לירבעם : 
! {ב}
<b>שלש וכו' .</b> ומקוטעות היו : 
! {ד}
<b>כי למען דוד .</b> רצה לומר : כל כך הרשיעו , עד שלא היה ראוי למלוך רק למען דוד וכו' : <b>לו ניר .</b> לדוד נתן ניר בירושלים , ולתוספות ביאור אמר להקים את בנו אחריו : <b>ולהעמיד וכו' .</b> רוצה לומר : בכדי שיתקיים הבית אשר בירושלים , כאשר ימלוך בה מזרע הבונה אותה : 
! {ה}
<b>אשר עשה .</b> רוצה לומר : בעבור אשר עשה דוד את הישר וכו' : <b>רק בדבר אוריה .</b> כי בבת שבע לא חטא , כי כל היוצא למלחמת בית דוד , גט כריתות כותב לאשתו . ( ו ) ומלחמה היתה . רוצה לומר , המלחמה שהיתה בין רחבעם לירבעם , היתה כל ימי חייו של אבים , רוצה לומר : מעת היותו לאיש , כי הוא היה היוצא והבא במלחמה : 
! {ז}
<b>בין אבים .</b> אף בימי מלכותו לא חדל מלהלחם עם ירבעם : 
! {ט}
<b>ובשנת עשרים .</b> כי אבים מלך בי''ח לירבעם , ומלך ג' שנים מקוטעות , והם שנת י''א לירבעם וי''ט וכ' , ובשנה ההיא מלך אסא , ונחשבת השנה ההיא לאבים ולאסא : 
! {י}
<b>ושם אמו .</b> אם אביו היתה , ולפי שהיתה מגדלתו , אמר אמו : 
! {יג}
<b>וגם את מעכה .</b> מוסב על ויסר האמור במקרא שלפניו , לומר וגם את מעכה הסיר , וחוזר ומפרש שהסרתה היתה מהיות עוד גבירה ומושלת , לבל תסית אנשים לעבודת כוכבים : <b>אשר עשתה .</b> בעבור אשר עשתה מפלצת , והיא דמות מה , להיות דבר נוסף אל האשרה , וכמו שעבודת גלולים נקראים עצבים , ועל שם שמעציב לב עובדיהם , כן יקרא מפלצת , כי מביא רעדה , כי היא מלשון פלצות בעתתני ( ישעיהו כא ד ) ובעבור זה יקראו אימים , כמו שנאמר ( ירמיהו נ לח ) : ובאימים יתהללו : <b>וישרוף בנחל קדרון .</b> רוצה לומר : שרפה והשליך עפרה לנחל קדרון , כי אפר עבודת כוכבים אסורה בהנאה : 
! {יד}
<b>והבמות .</b> אשר היו עשויות לשמים , ולפי שכאשר נבנה הבית נאסרו הבמות בכל מקום , לזה יחשב לחטא : 
! {טו}
<b>קדשי אביו .</b> אולי אחר שהקדיש , חזר ולקחם מן ההקדש , והביאם אסא לבית ה' : <b>וקדשי וכו' .</b> רוצה לומר : גם קדשיו הביא בית ה' , ובדברי הימים ( ב טו יח ) נאמר וקדשיו : 
! {טז}
<b>ובין בעשא .</b> אשר מלך אחר נדב בן ירבעם , כאשר יאמר למטה : <b>כל ימיהם .</b> מן העת שהתחילו : 
! {יז}
<b>את הרמה .</b> מגדל גבוה בנה מול שערי ירושלים , להשליך ממנו אבנים ליוצא ולבא : 
! {יח}
<b>הנותרים .</b> מה שלא לקח שישק , ועם שנאמר למעלה ( יד כו ) שאת הכל לקח , הנה לא לקח אלא מה שמצא , ונשאר עוד מה שלא מצא : 
! {יט}
<b>ויעלה מעלי .</b> רצה לומר : הלחם עמו שיעלה מעלי : 
! {כ}
<b>כל כנרות .</b> כל המקומות אשר במחוז כנרות : <b>על כל .</b> עם כל ארץ וכו' : 
! {כא}
<b>בתרצה .</b> שהיתה עיר המלוכה : 
! {כב}
<b>השמיע .</b> הכריז להשמיע : <b>אין נקי .</b> לבל יהיה מי מכולם , נקי ונפטר מלבוא : 
! {כג}
<b>רק .</b> רצה לומר : בכל דבר היה מוצלח , רק לעת זקנתו וכו' : 
! {כה}
<b>בשנת שתים לאסא .</b> כי אסא מלך בשנת כ' לירבעם , וירבעם מת בשנת כ''ב , ומיד מלך נדב אם כן הוא בשנת שתים לאסא : <b>שנתים .</b> ומקוטעות היו : 
! {כז}
<b>ונדב .</b> ואז היה נדב וכל ישראל וכו' : 
! {כח}
<b>בשנת שלש לאסא .</b> כי נדב מלך בשנת שתים לאסא , ושנתים מלך , והם מקצת הב' מאסא והג' , והם ב' שנים מקוטעות : 
! {ל}
<b>בכעסו .</b> רצה לומר : שהיה יודע רבונו , ומתכוין להכעיסו ולמרוד בו : 
! {לא}
<b>ומלחמה היתה .</b> עם שכבר נאמר למעלה , בא עתה לומר אף שאסא היה צדיק גמור , ובעשא הלא הטיב לעשות להשמיד בית ירבעם , עם כל זאת לא נמנע אסא מלהלחם עמו , על כן גם הוא עשה הרע כאשר יאמר למטה , ולא נחשב לו אם כן לזכות מה שהשמיד בית ירבעם : 
! {לג}
<b>בשנת שלש לאסא .</b> השנה ההיא נחשבת גם לנדב גם לבעשא , כי בשנה ההיא הרגו לנדב , ומלך מיד : <b>עשרים וכו' .</b> ומקוטעות היו : 

~ מלכים א פרק-טז

! {ז}
<b>וגם ביד יהוא .</b> כי למעלה לא הזכיר לייעד העונש כי אם על מה שהחטיא את ישראל , ולא הזכיר מה שחטא הוא בעצמו , לכן הוסיף לומר , וגם ביד יהוא וכו' , ורצה לומר : באותה הנבואה עצמה ששלח ביד יהוא , שמיועד הוא לעונש על אשר החטיא את ישראל , בהנבואה ההיא ייעד העונש גם בעבור הרעה אשר עשה בעצמו , במעשה ידיו : <b>ועל אשר הכה אותו .</b> רצה לומר : גם יביא עליו העונש , בעבור שהכה בית ירבעם , ואף שבדבר ה' נעשה מכל מקום בעשא לא עשאו לקיים דבר ה' , כי אם עשה לשבת על כסא המלוכה , מבלי ימצא מערער עליו , הואיל וגם הוא אחז במעשיו , לזאת לדם נקי יחשב לו : 
! {ח}
<b>בשנת עשרים ושש .</b> כי בעשא מלך בג' לאסא , ועם השנה ההיא מלך כ''ד שנים , ומת ומיד מלך אלה , והרי היא בשנת כ''ו לאסא : <b>שנתים .</b> ומקוטעות היו : 
! {ט}
<b>שר מחצית הרכב .</b> שני שרים היו לאלה על אנשי הרכב , והיה זמרי לשר על החצי : <b>והוא בתרצה .</b> בעת שקשר עליו זמרי , היה אלה בתרצה , בבית ארצא אשר היה ממונה על בית המלך אשר בתרצה , ושם שתה היין עד אשר נשתכר , ולזה לא היה בו דעת להיות נשמר מזמרי : 
! {י}
<b>בשנת עשרים ושבע .</b> כי בשנת כ''ו לאסא מלך , וימי מלכותו שנתים , והם מקצת הכ''ו מאסא והכ''ז , והם ב' שנים מקוטעות : 
! {יא}
<b>משתין בקיר .</b> הוא הזכר , העושה קלוח למרחוק : <b>וגאליו .</b> קרוביו , כמו ( ויקרא כח כה ) : ובא גאלו על כי להקרוב היא משפט הגאולה לגאול , , שדהו מיד הקונה : <b>ורעהו .</b> מיוחד היה להם איש לשבת תמיד עם המלך , וכמו שנאמר ( לעיל ה ) : וזבוד וכו' רעה המלך : 
! {טו}
<b>בשנת עשרים ושבע .</b> כי מלך מיד כשהרג לאלה : <b>והעם חונים .</b> כשהומלך בתרצה היו העם חונים בגבתון : 
! {טז}
<b>כל ישראל .</b> אותם שהיו במחנה , המליכו את עמרי , ולא חפצו בזמרי : 
! {יח}
<b>וישרוף עליו .</b> עמרי שרף על זמרי : 
! {יט}
<b>אשר חטא .</b> בעוד היה שר מחצית הרכב , חטא והחטיא את הנתונים תחת ממשלתו : 
! {כא}
<b>לחצי .</b> לשני חצאים : <b>חצי העם .</b> אותם שלא היו בהמחנה , היו אחר תבני : 
! {כב}
<b>וימת תבני .</b> בסדר עולם יש , כיון שהשיא אסא בתו של עמרי ליהושפט בנו לאשה , הרגו את תבני : 
! {כג}
<b>שלשים ואחת .</b> אף כי זמרי הלא מלך בכ''ז לאסא , והומת אחר שבעה ימים , ומיד מלך עמרי , אבל לפי שחצי העם היו אחרי תבני , לא היתה מלכות עמרי מלכות שלימה , עד כי הומת תבני בשנת ל''א לאסא , כי אז מלך על כל ישראל : <b>שתים עשרה שנה .</b> ומקוטעות היו וחושב מעת שהומלך מהעם אשר במחנה , ומלך אם כן חמש שנים עם תבני כאחת , ושבע שנים אחר שמת תבני , ולפי שבסוף מלך על כל ישראל , חזר לחשוב למלכותו גם אלו חמשת השנים : 
! {כד}
<b>ויקן .</b> בשנה השביעית למלכותו : <b>את ההר שמרון .</b> על שם סופו אמר , כי הוא קראה שומרון : <b>ויבן .</b> להיות לו לעיר מלוכה לשבת בה : 
! {כט}
<b>שלשים ושמנה .</b> כי עמרי מלך מיד כשמת זמרי בכ''ז לאסא וימי מלכותו י''ב שנים , ומת . ומיד מלך אחאב הרי ל''ח לאסא : <b>עשרים וכו' .</b> מקוטעות היו : 
! {לא}
<b>ויהי הנקל .</b> הקל שבמעשיו היה ללכת בחטאת ירבעם , כי הרשיע עוד יותר ממנו : 
! {לב}
<b>בית הבעל .</b> בבית הבעל : 
! {לד}
<b>בית האלי .</b> מבית אל כמו ( שמואל א ט''ז א ) : בית הלחמי , ורוצה לומר : מבית לחם : <b>באבירם בכורו יסדה .</b> רצה לומר : בעת שהניח היסוד , מת אבירם בכורו , ושאר בניו מתו במשך הבנין , ובעת העמיד הדלתות , מת שגוב צעיר בניו : <b>כדבר ה' וכו' .</b> שאמר יהושע לפני ה' ( יהושע ו כו ) : ארור האיש וכו' בבכורו ייסדנה ובצעירו יציב דלתיה [ ואף כי יריחו היתה בגבול בנימין ממלכות יהודה אמר , 'בימיו' ותלה בו , לומר שכל זה ראה ולא לקח מוסר ] : 

~ מלכים א פרק-יז

! {א}
<b>ויאמר אליהו וכו' .</b> אמרו רבותינו ז''ל ( ירושלמי סנהדרין י ב ) : כאשר מתו בני חיאל בית האלי , הלכו אחאב ואליהו לנחמו , ואמר אליהו לחיאל שמתו בניו בדבר קללת יהושע , והשיב אחאב ומדוע לא יקוים קללת משה רבו , שאמר ( דברים יא טז ) : <b>ועבדתם אלהים אחרים וכו' ועצר את השמים .</b> והלא כולם עובדי כוכבים , ואין הגשמים נעצרים . מיד קפץ אליהו ונשבע שיעצר טל ומטר : <b>חי ה' .</b> הוא ענין שבועה , לומר כשם שה' חי וכו' : <b>אשר עמדתי לפניו .</b> אשר אני רגיל לעמוד לפניו בתפלה : <b>כי אם לפי דברי .</b> כי אם לשעור הזמן שאדבר [ בתחלה ] ( בתפלה ) שיהיה : 
! {ג}
<b>לך מזה .</b> שלא יהרגך אחאב : <b>קדמה .</b> למזרח : <b>בנחל כרית .</b> אצל הנחל העומד למזרח הירדן : 
! {ד}
<b>והיה מהנחל .</b> רצה לומר : והיה לרוות צמאונך , כי מהנחל תשתה : <b>ואת העורבים וכו' .</b> בכדי להעיר רוחו לבל יתאכזר על ישראל , בראותו כי העורבים האכזרים יחמלו עליו לכלכלו , ואיך לא יחמול הוא על ישראל : <b>צויתי .</b> רצה לומר : נתתי בלבם : 
! {ו}
<b>ובשר .</b> ועל כי ה' אמר לו לאכלו , ידע שבשר כשר הוא : 
! {ט}
<b>צרפתה .</b> שם עיר בארץ צידון : <b>הנה צויתי .</b> רצה לומר : זמנתי שם אשה אלמנה לכלכלך : 
! {י}
<b>קחי נא לי .</b> קחי מביתך והביאי לי : 
! {יב}
<b>מלא כף קמח .</b> יש לי בכד , קמח שעור מלא הכף : <b>שנים עצים .</b> לאפות בו : <b>ומתנו .</b> ואחרי זה נמות ברעב , כי אין לי עוד מאומה : 
! {יג}
<b>אל תיראי .</b> כי לא תמותו ברעב : <b>עשי כדברך .</b> ללוש הקמח ולעשות עוגות : <b>משם .</b> מהקמח ההוא : <b>והוצאת לי .</b> להאכילני מקודם ואחרי זה תעשי לך ולבנך : 
! {יד}
<b>לא תכלה .</b> מלשפוך הקמח : <b>עד יום וכו' .</b> כי אז אין צורך אל הנס : 
! {טז}
<b>לא חסר .</b> השמן שבצפחת : 
! {יז}
<b>עד אשר וכו' .</b> רוצה לומר : כל כך חזקה עליו החולי , עד שמת מחולי זה : 
! {יח}
<b>מה לי ולך .</b> רוצה לומר : מה האיבה והשנאה אשר בינינו , מה עשית לי , ומה עשיתי לך , ומדוע באת אלי להזכיר את עוני , כי עד לא באת הנה , הייתי נחשבת לצדקת מול אנשי מקומי אבל למולך אני רשעה , ונזכרה עוני , ועל ידי זה מת בני , וחשבה כאשר תתרעם על הנביא , יעתיר לה' בעבור בנה : 
! {כ}
<b>הגם על האלמנה .</b> רצה לומר : לא די שהרעות לי ללכת נע ונד משוטט בארץ , על שהעצרתי את המטר , ובי גם על האלמנה יחרה לך על אשר הכניסה אותי בביתה , והרעות לה להמית את בנה בעבור זה , וכי כל כך גדלה אשמתי , עד שלא אמצא מי יכניס אותי : 
! {כא}
<b>ויתמודד .</b> רוצה לומר : שם פיו על פיו , ועיניו על עיניו וכו' , כמה שעשה אלישע בבן השונמית , וכאילו מדד עצמו למדת הילד , ולהשפיע החיות מאיבריו אל אברי הילד : <b>על קרבו .</b> אל קרבו : 
! {כד}
<b>עתה זה ידעתי .</b> אף כי מאז קראתו איש האלהים , מכל מקום היתה מסופקת בלבה , כי חשבה אולי מפי נביא שמע מה שאמר לה , כד הקמח לא תכלה וכו' : <b>ודבר ה' בפיך אמת .</b> רוצה לומר : אמת הדבר שגם בראשונה היה דבר ה' בפיך , אשר דבר בך ולא שמעת מפי נביא זולתך , כאשר חשבתי מאז : 

~ מלכים א פרק-יח

! {א}
<b>לך הראה אל אחאב .</b> סבב הדבר שיחלה פניך בעבור המטר , ואתן אותו על ידיך ולפי שנשבע אליהו שלא יהיה המטר כי אם לפי דברו , לכן צוה לו כזאת : 
! {ג}
<b>אל עובדיהו .</b> ללכת עמו כמו שנאמר למטה בענין : <b>על הבית .</b> ממונה היה על בית המלך : 
! {ד}
<b>חמשים איש .</b> רוצה לומר : חמשים לבד , וחמשים לבד : 
! {ה}
<b>לא נכרית .</b> ולא נהיה נכרתים מן הבהמות : 
! {ז}
<b>ויפול על פניו .</b> להשתחות לאליהו : 
! {ט}
<b>כי אתה נותן .</b> רצה לומר : אתה תהיה סיבה שאמות ביד אחאב : 
! {י}
<b>כי לא ימצאכה .</b> אם לא מצאו אותך : 
! {יב}
<b>ורוח ה' ישאך .</b> כאשר היה למוד בכך כפעם בפעם : <b>על אשר .</b> על מקום אשר לא אדע אנה הוא , לבקשך שמה : <b>ולא ימצאך .</b> בהמקום הזה : <b>והרגני .</b> בחושבו שהתלתי בו , כאומר דרך לעג , הנה שלחתי לבקשו ולא מצאתו , והנה הוא עומד פה : <b>ועבדך ירא וכו' .</b> ולמה אם כן תהיה אתה סיבה על מיתתי : 
! {יד}
<b>ועתה וגו' .</b> והרגני , ואם כן מי יכלכל הנביאים מעתה , חמול נא עליהם : 
! {יז}
<b>עוכר ישראל .</b> כי עכרת אותם , במה שנשבעת לעצור המטר : 
! {יח}
<b>לא עכרתי .</b> רצה לומר : אין אני תחלת הסיבה , כי אם אתה , במה שעזבת את ה' : 
! {יט}
<b>ועתה .</b> רצה לומר : אם תבקש על המטר , שלח קבוץ אלי כו' , וזה יהיה סיבה שיבוא המטר : <b>אוכלי וכו' .</b> על נביאי האשרה יאמר : 
! {כ}
<b>ויקבוץ וכו' .</b> כי כל ישראל באו מאליהם כאשר שלח אחריהם , אבל הנביאים לא באו עד אשר קבצם המלך שלא בטובתם , ולזה לא קבץ כי אם נביאי הבעל , ולא נביאי האשרה , כי איזבל לא הניחתם ללכת שמה , על כי היו מאוכלי שולחנה : 
! {כא}
<b>אתם פוסחים .</b> רצה לומר : כחגר הזה אשר פעם ינטה על צד ימין , ופעם על צד השמאל , וכן אתם , עד מתי תהיו נוטים במחשבותיכם , פעם אחרי ה' , ופעם אחרי הבעל : <b>האלהים .</b> רצה לומר : בעל היכולת ומנהיג העולם : 
! {כג}
<b>אני נותרתי .</b> כי מאה הנביאים אשר החביאם עובדיה , לא היו ידועים להם : <b>ונביאי וכו' .</b> רצה לומר : עם שאני יחידי והמה מרובים , עם כל זאת נראה עתה תפלת מי תקובל : 
! {כד}
<b>אשר יענה באש .</b> רצה לומר : התשובה תהיה בדבר הורדת האש : 
! {כה}
<b>כי אתם הרבים .</b> והוא דרך המוסר , אשר הרבים יבחרו לעצמם ויעשו ראשונה : 
! {כו}
<b>אשר נתן להם .</b> אמרו רבותינו ז''ל ( בבמדבר רבה כג ט ) : אחר שבחרו הפר , לא רצה ללכת אחריהם , עד שאליהו מסרו בידם : <b>ויפסחו .</b> דלגו על המזבח אשר עשה אחאב או זולתו , והדלוג הזה היתה מדרך עבודתם : 
! {כז}
<b>כי אלהים הוא .</b> אמר בדרך התול הלא אלהים הוא , ויכול הוא לענות כשישמע , אבל עדיין לא שמע , כי מדבר הוא כעת עם מי , או הוא משיג השגות ומעיין בחכמות , ועל כי הוא טרוד בדבר מה , נבטל ממנו חוש השמע בקצת , או אולי הוא בדרך , ולמרחק המקום לא ישמע , ולזה קראו בקול גדול , ואז עם כל טרדתו יתעורר , ואף אם הוא בדרך מרחוק ישמע בקול גדול : <b>אולי ישן .</b> או שמא ישן הוא , וכאשר תקראו בקול גדול ייקץ משנתו : 
! {כח}
<b>ויקראו בקול גדול .</b> שמעו לדברי אליהו , עם כי אמר בהתול ולעג : <b>ויתגדדו .</b> שרטו בשרם בחרבות עד כי נשפך דמם כאשר היה מנהגם לעבדו בענין זה : 
! {כט}
<b>ויתנבאו .</b> עשו את עצמם כאלו מדברים בנבואה שתרד האש , ולא חדלו מלהתנבאות עד בוא עת העלאת מנחת הערב , הוא תמיד של בין הערבים , כי אז נלאו ולא התנבאו עוד : <b>ואין קול .</b> אבל אין קול וכו' : <b>ואין קשב .</b> רצה לומר : וזה לפי שאין מי יקשיב , להם כי אינו אלוה : 
! {ל}
<b>גשו אלי .</b> לראות שאין הערמה בדבר : <b>וירפא .</b> בא על דרך השאלה , לומר לשון רפואה על תיקון בנין הנהרס , וכן נאמר ( נחמיה ד א ) : <b>כי עלתה ארוכה לחומת ירושלים .</b> וארוכה גם היא מענין רפואה [ ואמרו רבותינו ז''ל שהמזבח הזה בנה שאול , ונהרס ע''י עובדי הבעל ] : 
! {לא}
<b>ישראל יהיה שמך .</b> על שם שנאמר ( בראשית לב כח ) : כי שרית עם אלהים ועם אנשים ותוכל , וכאלו יתן טעם למה לקח י''ב אבנים , ואמר לפי שהם במספר שבטי בני ישראל , ולהזכיר זכות ישראל אביהם , שגם הוא כמוהו ינצח אלהים אחרים , ואנשי נביאי הבעל : 
! {לב}
<b>ויעש תעלה .</b> עשה חפירה סביב המזבח , כשיעור מקום זריעת סאתים זרע , בכדי שילכו בה המים להגדיל הנס , כמו שנאמר בענין : 
! {לד}
<b>ויצקו .</b> וישפכו , וכן עשו ושפכו , ועם כי לא נזכר , כי מעצמו יובן : <b>שנו .</b> שפכו פעם שנית , ושפכו פעם שנית : <b>שלשו .</b> שפכו פעם שלישית וכו' : 
! {לה}
<b>סביב למזבח .</b> כי בהשפך המים על העולה שעל המזבח , נשפך המים למטה על כל המזבח , סביב מקום המערכה : <b>מלא .</b> או אליהו בעצמו , או על ידי מצותו מלאו גם התעלה : 
! {לו}
<b>בעלות המנחה .</b> בעת העלאת מנחת הערב , הוא התמיד של בין הערבים : <b>ויגש .</b> אל ה' להתפלל : <b>היום יודע .</b> רצה לומר : כאשר תרד האש , יודע היום וכו' : <b>בישראל .</b> רצה לומר : משרה שכינתך בישראל : <b>ואני עבדך .</b> ובהיות הנס הזה על ידי , ידעו הכל שאני עבדך נביא נאמן לה' , ויאמינו בי לעולם בהנבאי להם : <b>ובדברך וכו' .</b> רצה לומר : מהראוי שתעשה לי הנס הזה , כי הלא כל הדברים האלה שעשיתי להגדיל הנס , הלא כל מחשבותי בעבור ישמרו דברך , ולא למעני עשיתים : 
! {לז}
<b>ענני ה' .</b> בהורדת האש : <b>ואתה הסבות וכו' .</b> עבר במקום עתיד , ורצה לומר : בהנס הזה תסבב אליך את לבם , אשר היה עד הנה אחורנית , להפנות ממך : 
! {לט}
<b>ויפלו על פניהם .</b> להשתחות לה' : <b>ה' הוא האלהים וכו' .</b> הכפל בא לחזק : 
! {מא}
<b>עלה אכול ושתה .</b> כאומר הואיל ושבו כולם ואמרו ה' הוא האלהים , לזה עלה מעתה ואכול בשמחה לחמך ושתה בלב טוב יינך , כי הנה ישמע קול המיית הגשם : 
! {מב}
<b>ראש הכרמל .</b> ראש הר הכרמל : <b>ויגהר ארצה .</b> נשתטח לארץ ואחרי זה קם ושם פניו בין ברכיו להתפלל על המטר , ואף שה' אמר לו ואתנה מטר וכו' , מכל מקום התפלל למהר לתתו בעוד אחאב שם , ועל כי היה בטוח שיקובל תפלתו , אמר לאחאב מתחילה כי קול המון הגשם : 
! {מג}
<b>עלה נא .</b> עמי מתחילה אל ראש ההר : <b>הבט דרך ים .</b> ראה לפאת המערב , אם נראה עבים עולים , ובעצמו לא רצה להפנות אנה ואנה , עד עת תקובל תפלתו : <b>שוב שבע פעמים .</b> רוצה לומר : שבעת פעמים אמר לו לשוב ולהביט : 
! {מד}
<b>אסור ורד .</b> אסור המרכבה ורד לביתך , לבל יעכב אותך הגשם , כי אם תשהה עוד , תהיה מעוכב מן הגשם : 
! {מה}
<b>עד כה ועד כה .</b> בין כך ובין כך רוצה לומר : בעוד שאסר המרכבה וירד ממקומו , חשכו השמים ברבוי העבים , ונשב הרוח ויהי הגשם : <b>וירכב .</b> עם שהיה הגשם : 
! {מו}
<b>ויד ה' .</b> רוצה לומר : רוח גבורה מה' : <b>וישנס .</b> חגר מתניו , להיות מזורז ביותר ורץ רגלי , לפני מרכבת אחאב , עד המקום אשר יבואו בו ליזרעאל , ועשה זאת לחלוק כבוד למלכות : 

~ מלכים א פרק-יט

! {א}
<b>אשר עשה .</b> בהרדת האש והגשם : 
! {ב}
<b>כה יעשון וכו' .</b> הוא ענין שבועה וגזמה ולא אמרה , וכאילו אמרה כהטובה ההיא יעשון וכו' , ועוד יוסיפו טובה , כי כעת מחר וכו' , ואמרה לשון רבים , כי עבדה לבעל ולאשרה : 
! {ג}
<b>וירא .</b> ראה עצמו בסכנה : <b>אל נפשו .</b> בעבור למלט נפשו : <b>אשר ליהודה .</b> ואינה ממשלת אחאב : 
! {ד}
<b>תחת רותם .</b> לחסות בצלו : <b>וישאל .</b> שאל מה' לקחת נפשו ולמות בידי שמים : <b>רב עתה .</b> רצה לומר : הואיל ואני עתה בצער , הנה נחשבים לי ימי למרובים , ואין לי חפץ בהם , ולכך קח נפשי , כי לא לעולם אחיה , כי לא טוב אנכי מאבותי , להנצל מן המיתה , ואם כן מה לי עתה , מה לי לאחר זמן : 
! {ה}
<b>וישכב וכו' .</b> רוצה לומר : אף כשבא לשכב ולישן בהתפשטות רגליו , לא מצא שנים ( רתמים ) יחד , לחסות בצילם כל אורך הגוף : <b>והנה זה .</b> הלשון הזה יורה למהירות הדבר , לומר מיד כשישן בא אליו המלאך וכן ( שיר השירים ב ח ) : קול דודי הנה זה בא : <b>נוגע בו .</b> להקיצו , משנתו : 
! {ז}
<b>כי רב ממך הדרך .</b> רצה לומר : הדרך שאתה רוצה ללכת בה , היא מרחק רב מפה , ולא תמצא מה לאכול , ולזאת קום ואכול שוב , וממנו תשבע זמן רב : 
! {ח}
<b>בכח האכילה ההיא .</b> על פי נס , לא נתעכלה במעיו כל הזמן ההוא : <b>עד הר .</b> עד בואו להר האלהים , והוא הר חורב : 
! {ט}
<b>אל המערה .</b> שעמד בה משה , וכמו שנאמר ( שמות לג כב ) : ושמתיך בנקרת הצור , ותרגומו : במערת טנרא : <b>מה לך פה .</b> למה באת הנה , ובא השאלה בדרך לשון בן אדם , השואל בכדי להכנס עמו בדברים , ודוגמתו ( בראשית ד ט ) : אי הבל אחיך : 
! {י}
<b>קנא קנאתי לה' .</b> מקנא הייתי קנאת ה' , להרוג נביאי הבעל , ולעצור המטר , על אשר עזבו בריתך וכו' : <b>הרסו .</b> כמו שנאמר למעלה ( יח ל ) : וירפא את מזבח ה' ההרוס : <b>לבדי .</b> כי מאת הנביאים שהחביא עובדיה , אינם ידועים להם : <b>ויבקשו וכו' .</b> כאומר לזה באתי הנה , להתפלל במקום המקודש , לקחת נקמתי מהם : 
! {יא}
<b>צא .</b> צוהו לצאת מן המערה ולעמוד בהר לפני ה' , כי כבוד השכינה תעבור לפניו : <b>והנה ה' עובר .</b> אחר כל המחנות ההם : <b>ורוח גדולה .</b> תרגום יונתן : <b>משרית מלאכי רוחא .</b> רצה לומר : מחנה מן מלאכי רוח עברו לפני ה' , עד לא עבר כבוד השכינה : <b>לא ברוח ה' .</b> רצה לומר : בא אליו קול הנבואה ואמרה , שאין כבוד השכינה עוברת במחנה מלאכי הרוח : <b>רעש .</b> תרגם יונתן : משרית מלאכי זיעא : <b>לא ברעש ה' .</b> קול הנבואה אמרה , לא ברעש ה' : 
! {יב}
<b>אש .</b> תרגם יונתן : משרית מלאכי אשתא : <b>לא באש ה' .</b> כן אמרה קול הנבואה : <b>קול דממה דקה .</b> רוצה לומר : קול חשאי כאלו היא מורכבת מקול ומשתיקה ולתוספת ביאור אמר , שהקול היה דקה , ותרגומו : קול דמשבחין בחשאי : 
! {יג}
<b>כשמוע אליהו .</b> את קול הדממה , והשכיל שהכבוד עובר , וכרך פניו באדרתו לבל יביט אש הכבוד , כמו שנאמר במשה ( שמות ג ו ) : ויסתר משה פניו : <b>ויצא ויעמוד .</b> ויצא מהמערה ויעמוד בפתח : <b>מה לך פה .</b> על כי הראהו הכבוד , ולא עבר ברוח וברעש ובאש , כי אם בקול דממה דקה , כי חפץ חסד הוא , ולא יעיר כל חמתו לבוא ברוח וברעש ובאש , ולזה שאל לו שוב , מה לך פה רצה לומר : העודך באת הנה , לבקש נקמה : 
! {יד}
<b>ויאמר קנא קנאתי .</b> רצה לומר : הלא מאז קנאתי קנאת ה' , ולא לכבודי , ולזה גם עתה אבקש נקם , למען כבוד שמו : 
! {טו}
<b>לך שוב לדרכך .</b> בדרך אשר באת הנה , והוא במדבר דמשק : <b>ובאת .</b> אל דמשק : <b>ומשחת .</b> הלשון הזה יורה על מינוי הגדולה , והושאל ממשיחת מלכי ישראל , שהיתה משיחה ממש : 
! {טז}
<b>תמשח לנביא .</b> אף בזה הוא ענין מינוי הגדולה : <b>תחתיך .</b> אחר שתעלה בסערה השמים : 
! {יז}
<b>והיה הנמלט .</b> לפי שבקש נקמה מישראל , צוה לו המקום למשוח אלו , והם יהיו השלוחים בדבר הנקם , כי חזאל ירבה להשמידם , והנמלט ממנו ימית יהוא , כי יהרוג כל בית אחאב וכל עובדי הבעל [ ואף שיהוא הרגם טרם מלוך חזאל , עם כל זאת אמר לשון נמלט , כי אילו לא המיתם יהוא , היו נמלטים מחרב חזאל , על כי המה אין מדרכם לרדת במלחמה , להיות הם נהרגים ביד חזאל ] : <b>ימית אלישע .</b> אמרו רבותינו ז''ל שהם הנערים המנוערים מן המצות , שהרגם בקללתו : 
! {יח}
<b>והשארתי .</b> אף שתמשול בם חרב חזאל , לא יכלה הכשרים שבהם , שיהיו במספר שבעת אלפים , אשר המה חשבון כל הברכים וכו' , כי זולת אלו לא ימצא בהם עוד כשרים : 
! {יט}
<b>והוא חורש .</b> הולך אחר הבקר החורש : <b>שנים עשר צמדים לפניו .</b> כי היו שם י''ב חורשים , ובכל אחד צמד בקר , והוא באחרונה בשנים העשר , אם כן הלכו לפניו י''ב , כי גם צמדו הלך לפניו , כי דרך החורש ללכת אחרי הבקר : <b>אדרתו .</b> השליך עליו קצת מאדרתו , לרמזו שיהא נביא לה' , וילבש גם הוא אדרת כמנהג הנביאים , וכמו שנאמר ( זכריה יג ד ) : ולא ילבשו אדרת וכו' : 
! {כ}
<b>אשקה נא .</b> כדרך השואלים רשות ונפטרים ללכת מאתם : <b>לך שוב .</b> לך לנשק אביך ואמך כאשר אמרת , ושוב אלי : <b>כי מה עשיתי לך .</b> כי הנפלאות והניסים מה שעשיתי , אזי המה גם לך , רצה לומר : גם אתה תעשה כמוהם , אם תלך אחרי : 
! {כא}
<b>ובכלי הבקר .</b> שהמה מעצים : <b>ויתן לעם .</b> שהיו עמו בחרישה , ועשה זאת לגודל השמחה : 

~ מלכים א פרק-כ

! {א}
<b>וסוס ורכב .</b> רוצה לומר : הרבה סוס ורכב , כראוי לל''ב מלכים : 
! {ד}
<b>כדברך .</b> כאשר דברת כן הוא , כי חשב שכל שאלת בן הדד היה להיות הכל תחת ממשלתו , ולהטיל עליהם המס ושעבוד , ולעשר כספו וזהבו , ולכן הודה לו :
! {ה}
<B>כי שלחתי וכו' לי תתן .</B> רצה לומר : לבבי לא כן ידמה , כי מה ששלחתי אליך וכו' , הכוונה ההיא אשר תתן אותם לי : 
! {ו}
<b>כי אם כעת מחר .</b> רצה לומר : כי כשלא תתן בעצמך , ואם אהיה מוכרח לשלח עבדי אליך כעת הזאת למחרת , לחפש את אשר בביתך לקחת בעל כרחך , הנה דע לך שהמה יקחו כל מחמד עיניך , מלבד הכסף והזהב : 
! {ז}
<b>כי רעה זה מבקש .</b> אין דעתו על השלום כי אם במלחמה , כי שואל דברים שאי אפשר למלאותם : <b>ולא מנעתי ממני .</b> רצה לומר : וכי לא אמנע ממנו בתמיה : 
! {ט}
<b>כל אשר וכו' בראשונה .</b> רצה לומר : דבר המובן בשאלה הראשונה , שנהיה תחת ממשלתך : <b>והדבר הזה .</b> מה שאתה שואל עתה , לתת לך הכל : 
! {י}
<b>כה יעשון וכו' .</b> הוא ענין שבועה , וגזם ולא אמר , ורבים כמוהו במקרא : <b>אם ישפוק .</b> אם העפר אשר בשומרון יהיה די לכל העם אשר אתי , אם יקח כל אחד ממנו מלא אגרופו : 
! {יא}
<b>דברו .</b> אמרו אל בן הדד : <b>אל יתהלל וכו' .</b> רצה לומר : החוגר חרבו לרדת למלחמה , אין לו להתהלל כאשר יתהלל הפותח ומתיר חגורת חרבו , בשובו מן המלחמה בנצחון , וכאומר עדיין אין לו להתהלל , כי מי יודע מי ינצח במלחמה : 
! {יב}
<b>בסכות .</b> מפני החמה עשו להם סוכות : <b>שימו .</b> הזמינו מלחמה על העיר : 
! {יג}
<b>נביא אחד .</b> אמרו רבותינו ז''ל ( סדר עולם , ראה סנהדרין פט ב וברש''י שם ד''ה חבריה דמיכה ) שהוא מיכיהו בן ימלה : <b>הראית .</b> רצה לומר : האם אתה נותן לב לגודל רבוי העם , ועם כל זאת הנני נותנו בידך : 
! {יד}
<b>במי .</b> מי הם אשר יצאו בראש למלחמה , לשימסרו בידם : <b>בנערי שרי המדינות .</b> משרתי שרי המדינות שבארץ ישראל והמה מתי מספר , ואינם מלומדי מלחמה , וזהו בכדי שיהיה הנס עוד יותר גדול להפליא : <b>מי יאסור המלחמה .</b> ראש המלחמה נקרא אוסר , על כי מעמיד הוא את אנשי המלחמה , וקושר אותם באזהרות בעניני המלחמה , וכן ( דברי הימים ב יג ג ) : ויאסור אביה את המלחמה : 
! {טו}
<b>ואחריהם .</b> רצה לומר : ללכת אחריהם , כי נערי שרי המדינות הלכו בראש כדבר ה' : <b>כל בני ישראל .</b> רצה לומר : לא היה עוד ביניהם אנשי מלחמה , או שהמה היו הכשרים בכל בני ישראל , וכמו שנאמר למעלה ( יט יח ) : והשארתי בישראל שבעת אלפים כל הברכים אשר לא כרעו לבעל וכו' : 
! {טז}
<b>שתה שכור .</b> שתה עד שנשתכר מרוב היין : <b>עוזר אותו .</b> שהיה כל אחד עוזר לו : 
! {יז}
<b>וישלח בן הדד .</b> לדעת מה נעשה בהיותם צרים על העיר : 
! {יח}
<b>אם לשלום וכו' .</b> רצה לומר : בין כך ובין כך תפשום , והפוך המלות ליופי המליצה או , חיים הוא ענין זריזות , וכן ( שמואל ב כג כ ) : בן איש חי , וכה אמר להם , אם תראו שהם יצאו לשלום להמסר עצמם לשבי , וזהו בהיותם יוצאים בעצלות ובשפלות ידים , ובהיות כן אין ראוי ונכון לתופשם , לזאת תפשום חיים , רצה לומר : בזריזות רב , טרם יאמרו הם שיצאו לשלום ואם תראו שיצאו למלחמה , כי יצאו חיים , רצה לומר : מזורזים , ביד רמה כמשפט יוצאי מלחמה , אזי תפשום לבד , ואין צורך אל הזירוז : 
! {יט}
<b>ואלה יצאו .</b> ואלה הם אשר יצאו , נערי שרי המדינות , והחיל , הם שבעת האלפים : 
! {כ}
<b>איש אישו .</b> כל איש מהם הרג את הבא למולו לתפשו חיים : <b>ופרשים .</b> גם פרשים נמלטו עמו : 
! {כב}
<b>לך התחזק .</b> רצה לומר : הכן עצמך למלחמה : <b>לתשובת השנה .</b> לעת תשוב השמש , לצאת מהנקודה היוצאה עתה ממנה : <b>עולה עליך .</b> למלחמה : 
! {כג}
<b>אלהי הרים אלהיהם .</b> אלהי ישראל מושל בהרים לבד [ ויתכן שחשבו כזאת , על אשר נתן התורה לישראל על ההר ] : <b>אם לא .</b> רוצה לומר : אז תראה אם לא נחזק מהם , כי הדבר ברור אשר נחזק במישור : 
! {כד}
<b>ואת הדבר וכו' .</b> לשיהיה עוד סבה לנצח אותם : <b>הסר המלכים .</b> לבל יאסרו הם המלחמה , כי על כי מלכים הם , יקרה נפשם בעיניהם , ואינם מכניסים עצמם בסכנה , לרדת בעומק המלחמה למען יקנו כבוד על ידי הנצחון , כי מכובדים הם מצד המלוכה , אבל הפחות אין נפשם יקרה בעיניהם כל כך ומפני הכבוד יסתכנו לרדת בעומק המלחמה : 
! {כה}
<b>כחיל הנופל .</b> ואין מהצורך להרבות יותר מבראשונה : 
! {כו}
<b>ויפקוד .</b> לראות אם נתמלא כשיעור חיל הנופל : 
! {כז}
<b>התפקדו וכלכלו .</b> מאז התפקדו במלחמה הראשונה , והיו כולם קיימים , לא נפקד מהם איש : <b>כשני חשיפי עזים .</b> נערי שרי המדינות , לבד ושבעת האלפים לבד : <b>מלאו וכו' .</b> אמר דרך גוזמא לרוב העם : 
! {כח}
<b>ויאמר .</b> כפל מלת ויאמר , כי אמר לו פעם ב' , לחזק לבבו : 
! {ל}
<b>חדר בחדר .</b> חדר לפנים מחדר , להסתיר עצמו : 
! {לא}
<b>מלכי חסד .</b> להתחסד עם אויביה : <b>נשימה נא שקים וכו' .</b> להראות הכנעה ללכת כשבויי מלחמה , לבושי שקים והחבלים בראשיהם , מוכנים לתלותם בהם : 
! {לב}
<b>העודנו חי .</b> וכי הוא עדיין חי ולא הומת במלחמה , כי מעתה לבו לא יפחד , כי חביב הוא לי כאח , ולא יעשה לו מאומה רע : 
! {לג}
<b>והאנשים .</b> עבדי בן הדד : <b>ינחשו וימהרו ויחלטו הממנו .</b> רוצה לומר : בשמעם שאמר אחי הוא , היו מחזיקים הדבור לניחוש וסימן טוב , ולזה מהרו והחליטו הדבור היוצא ממנו , וחזרו ואמרו גם המה אחיך בן הדד : 
! {לד}
<b>ויאמר .</b> בן הדד אל אחאב : <b>וחוצות .</b> בעיר המלוכה דמשק , תעשה לך שווקים , כאילו היתה עירך : <b>ואני בברית .</b> זה מדברי אחאב שהשיב ואמר לו , כאשר תכרות לי ברית על זה , אז אשלחך לנפשך . ( לה ) מבני הנביאים . הוא מיכיהו בן ימלה ( סנהדרין פט ב ) : <b>בדבר ה' .</b> בשליחתו של ה' : <b>הכיני נא .</b> הוא למשל על אחאב , שנצטוה להרוג את בן הדד : 
! {לח}
<b>ויעמוד למלך .</b> עמד על הדרך , להמתין עד יעבור המלך : <b>ויתחפש באפר .</b> שינה עצמו בלבוש אפר אחר , לשומו ממעל לעיניו , וזהו בכדי שלא יכירו המלך , על ידי לבוש האפר אשר לו : 
! {לט}
<b>והוא צעק .</b> כאלו קובל על המכות אשר הוכה ממי שהפקיד בידו האיש : <b>אם הפקד יפקד .</b> אם יברח ויהיה נחסר , כמו ( במדבר לא מט ) : ולא נפקד ממנו איש : <b>תשקול .</b> לידי תשקול , לפרוע בעדו : 
! {מ}
<b>עושה הנה והנה .</b> עשיתי מלאכתי , ומתעסק כאן וכאן : <b>איננו .</b> כי ברח : <b>כן משפטך .</b> או נפש , או ככר כסף , כי כן חרצת וגזרת על עצמך : 
! {מב}
<b>את איש חרמי .</b> שלחת מידך את בן הדד , אשר לכדתי אותו כמו הצודה את הדג בחרמו , על כי לא היה לו מקום לנוס : <b>והיתה נפשך .</b> דומה לשומר האיש , על שהניחו לברוח , יותן נפשו תחתיו , ועם כי כבר עשה משל על זה , בדבר הממאן להכותו בדבר ה' , כי כמו שהכה האריה את הממאן להכותו , כן יומת אחאב על אשר מיאן להמית את בן הדד , מכל מקום עשה שוב משל , בכדי שאחאב בעצמו יפסוק הדין , ויאמר כן משפטך אתה חרצת , כאילו פסק אחאב גם על עצמו , על כי היותו דומה לו : 
! {מג}
<b>על ביתו .</b> אל ביתו , והוא מקום מלונו , מחוץ לאפקה מקום המלחמה , ומשם בא אל שומרון : 

~ מלכים א פרק-כא

! {א}
<b>אשר ביזרעאל .</b> אשר עמד ביזרעאל : <b>אצל היכל אחאב .</b> אשר היה לו ביזרעאל : 
! {ב}
<b>לגן ירק .</b> לגדל בו הירק : <b>אם טוב בעיניך .</b> אם חפץ אתה יותר בממון : <b>מחיר זה .</b> מחיר כרם זה : 
! {ג}
<b>חלילה לי מה' .</b> חולין הוא לי , בעבור מצות ה' , שאמרה התורה ( ויקרא כה כג ) : והארץ לא תמכר לצמיתות : 
! {ד}
<b>ויסב .</b> החזיר פניו אל הקיר , כדרך המיצר ודואג : 
! {ה}
<b>רוחך סרה .</b> סר ממך הרצון והדבור , כמו ( במדבר יד כד ) : <b>רוח אחרת .</b> וכמו ( ישעיהו יא ד ) : ברוח שפתיו : 
! {ז}
<b>עתה תעשה מלוכה .</b> אמרה בתמיה , וכי בדבר שאתה עושה עתה , תנהיג את המלוכה וכאלו אמרה , הן דאוי למלך להתגבר ולהתחכם שימולא רצונו , ולא להיות סר וזעף : <b>ויטב לבך .</b> רוצה לומר : היה שמח : 
! {ח}
<b>ותחתום בחותמו .</b> חתמה האגרת בחותם טבעתו : <b>היושבים .</b> במושב זקני העיר עם נבות : 
! {ט}
<b>קראו צום .</b> על כי ביום הצום , הדרך הוא להתקבץ זקני העיר , לפשפש במעשה אנשי העיר : 
! {י}
<b>בני בליעל .</b> כי כשרים לא יעידו שקר : <b>ויעידהו .</b> יעידו עליו , וחזר ופירש על נבות : <b>ברכת .</b> הוא כנוי הקללה : <b>אלהים ומלך .</b> להגדיל הקצף , לסקלו מהר : 
! {טו}
<b>קום רש .</b> כי הרוגי מלכות , נכסיהן למלך ( סנהדרין מח ב ) : 
! {יט}
<b>הרצחת .</b> כי מדעתו עשתה איזבל , ולזה אמר לו , היתכן שרצחת את נבות כאויב , וגם ירשת אותו כקרוב אהוב : <b>גם אתה .</b> בא כפול לתוספת ביאור : 
! {כ}
<b>המצאתני אויבי .</b> אתה אויבי , וכי מצאת אותי חייב ואשם בדבר זה כאומר הלא איזבל עשתה זאת , ולא אני וחשב לכחש בפני הנביא , כאילו לא נעשתה מדעתו : <b>מצאתי .</b> רצה לומר : הן מצאתי אותך חייב בדבר , כי ידעתי אשר נעשתה מדעתך : <b>התמכרך .</b> מרוב השתדלותו בעבירות , חשבו כאילו מכר עצמו לעשות הרע : 
! {כא}
<b>ובערתי .</b> אפנה אחריך , לבל ישאר שארית מה : <b>משתין בקיר .</b> זה הזכר , כי עושה קלוח מה שאין כן הנקבה : <b>עצור .</b> העושר הכנוס בבית : <b>ועזוב .</b> המקנה הנעזב בשדה : <b>בישראל .</b> רצה לומר : בפרסום רב , למען יוסרו הכל : 
! {כה}
<b>רק לא היה וכו' .</b> רוצה לומר : הסיבה שהרשיע אחאב מכולם , רק באה בעבור אשר הסיתה אותו איזבל אשתו : 
! {כו}
<b>ויתעב מאד .</b> עשה מעשים תעובים , ללכת אחר העבודת גלולים כאנשי האמורי : 
! {כז}
<b>ויהלך אט .</b> הלך בנחת הנה והנה , כדרך אדם הדואג ומתאבל , ומחשב מה לעשות לתקן הדבר : 
! {כט}
<b>הראית .</b> האם נותן אתה לב לראות , אשר נכנע אחאב מלפני , ורצה לומר : לא מפחד העונש , כי אם מגדולת האדון ה' : 

~ מלכים א פרק-כב

! {א}
<b>וישבו .</b> רצה לומר : ישבו בהשקט : 
! {ג}
<b>הידעתם .</b> האם אתם נותנים לב לדעת , אשר רמות גלעד היא מהגבול שלנו , ואנחנו שותקים מקחת אותה וכו' : 
! {ד}
<b>כמוני כמוך .</b> כמו שאתה תלך , כן אלך גם אני : 
! {ה}
<b>דרש נא כיום .</b> רצה לומר : אם אינך רגיל לדרוש בדבר ה' , הנה כעת דרש נא : 
! {ו}
<b>הנביאים .</b> נביאי הבעל : <b>ויתן ה' .</b> בפני יהושפט אמרו בשם ה' , שיחשוב שהמה נביאי ה' : 
! {ז}
<b>האין פה נביא לה' עוד .</b> רצה לומר : וכי כולם הרגם איזבל , ולא נשאר עוד נביא לה' ואמרו רבותינו ז''ל ( סנהדרין פט א ) : שהשכיל יהושפט לדעת אשר לא נביאי ה' המה , על כי כולם אמרו בסגנון אחד , ואין כן דרך נביאי ה' : 
! {ח}
<b>לדרוש .</b> אשר תוכל לדרוש את ה' מעמו : <b>כי לא יתנבא עלי טוב .</b> מעת אשר שלחתי את בן הדד : <b>אל יאמר וכו' .</b> כי את אשר ישים ה' בפיו , אותו ידבר : 
! {ט}
<b>מהרה .</b> אמור למיכיהו שיבוא מהר : 
! {י}
<b>בגדים .</b> רוצה לומר : בגדי מלוכה : <b>בגורן פתח .</b> בהגורן העומד מול פתח השער : 
! {יא}
<b>צדקיה .</b> הוא היה מנביאי הבעל : <b>באלה .</b> רצה לומר : <b>התחזק להתגבר עליהם , כאילו תנגח אותם בקרני ברזל .</b> וכן היה דרך נביאי ה' , לעשות דמיונות ודוגמא לדברי הנבואה : 
! {יג}
<b>פה אחד .</b> בהסכמה אחת מנבאים טוב על המלך , לזה הנבא כמוהם לטובה : 
! {טו}
<b>עלה והצלח .</b> מעצמו אמר לו בברכה , הלואי שתצליח וימסרם ה' בידך . או , שאמר בלעג והתול , בסגנון נביאי הבעל : 
! {טז}
<b>עד כמה פעמים .</b> רצה לומר : אני משביעך עתה , לא פעם ולא שתים , כי אם עד כמה פעמים , אשר לא תדבר אלי רק אמת בשם ה' , ולא שקר בלעג והתול , ולא מעצמך בברכה , ועל שלא אמר הנביא כה אמר ה' עלה והצלח , השכיל לדעת שאין זה דבר ה' , והיה מסתפק אם אמר בלעג , אם אמר בברכה : 
! {יז}
<b>ראיתי .</b> במראה הנבואה : <b>אין להם רועה .</b> להנהיגם יחד : <b>לא אדונים לאלה .</b> רצה לומר : הואיל ואין להם אדון , ישובו וכו' , וכאומר שאחאב מלכם ימות , והעם ישובו בשלום : 
! {יח}
<b>הלא אמרתי וכו' .</b> רצה לומר : מפני השנאה יאמר כן , ולא דבר ה' הוא : 
! {יט}
<b>לכן .</b> רצה לומר : הואיל וחשדתני בזה , אפרש לך מוצא הדבר , ותשכיל לדעת שהאמת אתי : <b>מימינו ומשמאלו .</b> אמרו רבותינו ז''ל ( מדרש תנחומא שמות יח ) : מימינו רמז להמלמדים זכות , ומשמאלו רמז להמלמדים חובה : 
! {כ}
<b>מי יפתה .</b> על כי נגמר הדין לחובה , אמר מי יפתנו לעלות למלחמה , לקבל שם העונש . [ וכל הדברים האלה נאמרו במשל , להסביר את האוזן , כדרך מנהגי בני אדם ] : <b>ויאמר זה בכה .</b> מי מהם אמר באופן זה ומי באופן אחר : 
! {כא}
<b>הרוח .</b> אמרו רבותינו ז''ל ( סנהדרין פט א ) : רוחו של נבות היזרעלי : 
! {כב}
<b>והייתי רוח שקר .</b> רוצה לומר : אני אדבר שקר בפי כל נביאיו , להבטיחו על ההצלחה : <b>תפתה וגם תוכל .</b> בזה תפתה אותו , וגם תוכל לו , כי יהיה ניסת וילך למלחמה : <b>צא ועשה כן .</b> חזר לזרזו על הדבר : 
! {כג}
<b>הנה נתן ה' .</b> רצה לומר : בהשגחה בא הדבר : <b>וה' דבר .</b> אבל ה' דבר עליך , רעה כאשר אדבר אני בשם ה' : 
! {כד}
<b>אי זה עבר .</b> רצה לומר : אי זה הדרך עבר וגו' : 
! {כה}
<b>הנך רואה .</b> ביום המלחמה תראה שכן יהיה , אשר בעבור זה תחביא עצמך לבל יהרגך , על היותך סיבה לכל זה : 
! {כו}
<b>והשיבהו .</b> אולי ישב שם פעם , ולזה אמר השיבהו לשם : 
! {כז}
<b>בית הכלא .</b> בבית האסורים : <b>לחם לחץ .</b> רוצה לומר : בדוחק , רק די החיות נפשו : 
! {כח}
<b>לא דבר ה' בי .</b> רצה לומר : אז תאמר שמלבי אדבר , ולא מה' : <b>ויאמר .</b> אמר דברו להשמיע לכולם , ואמר שמעו עמים כולם , רצה לומר : כל השבטים , כי כל שבט קרוי עם : 
! {ל}
<b>התחפש ובוא .</b> רצה לומר : <b>לי ראוי להתחפש ולבוא במלחמה , מתנכר בשינוי בגדים , לבל יכירו בי אנשי ארם , אבל אתה תוכל ללבוש בגדיך המיוחדים לך , כי אין לך לפחוד אם יכירוך , כי הנביא לא ניבא הרעה , כי אם עלי ולא על זולתי .</b> ואף שלא האמין להנביא , מכל מקום חשש לדבריו : 
! {לב}
<b>אך מלך ישראל .</b> רצה לומר : אין זה הדיוט כי אם מלך ישראל הוא , וזהו על שראוהו בלבוש מלכות : <b>ויזעק .</b> לאנשיו לבוא לעזרו : 
! {לג}
<b>ויהי כראות וכו' .</b> כי ראו אשר אנשי יהודה לבד באו לעזרו , ומזה ידעו שאין זה מלך ישראל : 
! {לד}
<b>לתמו .</b> בתמימות , שלא נתכוון לאחאב , שהרי לא היה ניכר : <b>בין הדבקים ובין השרין .</b> השריון הזה , מעשהו מברזל כעין לבוש , ועשוי נקבים נקבים ודבוקים בו קליפים כעין קשקשים וכמו שנאמר ( שמואל א יז ה ) : ושריון קשקשים הוא לבוש , ועשוים הם לסתום נקבי השריון , לבל יכנס בהם חץ , והם הם הקרוים דבקים , כי המה דבוקים בהשריון , ולזה אמר שבא החץ בין אחד מהקשקשים ובין השריון ונכנס בנקב השריון ונתחב בהגוף : <b>לרכבו .</b> הוא המוליך את הרכב : <b>הפוך ידך .</b> לשוב לאחור : <b>החליתי .</b> נעשיתי חולה , ולא גלה לרכבו שהוכה , שלא יבעית אותו , ויוָדַע לכולם וינוסו מן המלחמה : 
! {לה}
<b>ותעלה המלחמה .</b> עלתה למעלה , כי נתחזקו מערכה מול מערכה : <b>היה מעמד .</b> בהיותו חוץ למחנה , היה מתחזק לעמוד במרכבה מול ארם , שלא ירגישו בו אנשיו וימס לבבם : <b>חיק הרכב .</b> רוצה לומר : אמצעית מקום העמוק שבו : 
! {לו}
<b>איש אל עירו .</b> ולא ילחמו עוד , על כי מת המלך : 
! {לח}
<b>וישטוף .</b> מוליך הרכב שטף ורחץ את הרכב מדמו במי הברכה , ושתו הכלבים את דמו המעורב במי הברכה : <b>הזונות .</b> נשים הזונות הרוחצות במי הברכה , רחצו בדמו המעורב במים וגם זה לבוז תחשב : <b>כדבר ה' .</b> שאמר ( לעיל כא יט ) : <b>במקום אשר לקקו וכו' ילוקו וכו' .</b> וידמה שהמקום ההוא היה קרוב ליזרעאל , מקום שהומת נבות , ובא שמה הדם עם מרוצת המים : 
! {מא}
<b>בשנת ארבע .</b> רוצה לומר : כבר עבר ד' לאחאב , וכמו שנאמר ( מלככים ב כ כט ) : ובשנת י''א ליורם וכו' מלך אחזיה , ועל כרחך רצינו לומר : כבר עבר י''א שנים , כי במקום אחר נאמר ( שם ח כה ) : בשנת י''ב ליורם וכו' מלך אחזיה , וכמו כן נאמר בשנת ארבע , רוצה לומר : כבר עבר ד' לאחאב , כי אחאב מלך בל''ח לאסא , הרי מלך ד' שנים , עד שמת אסא בשנת מ''א , למלכו אם כן מלך יהושפט בה' לאחאב , מיד אחר כלות ד' : 
! {מב}
<b>ועשרים וגו' .</b> ומקוטעות היו : 
! {מד}
<b>הבמות .</b> במות יחיד העשויות לגבוה , האסור משנבנה הבית : 
! {מח}
<b>נצב מלך .</b> כי מעת שכבש דוד את אדום , הסיר מהם המלכים , ושם עליהם נציבים , רוצה לומר : ממונים מתחת ידו , למלוך עליהם ולמשול בם , והתמיד הדבר עד ימי יהושפט , כי גם בימיו היה שם נצב במקום מלך : 
! {מט}
<b>אניות תרשיש .</b> רוצה לומר : ספינות עשויות בתבנית אניות תרשיש : <b>ללכת אופירה .</b> ובדברי הימים ( ב כ לו ) נאמר ללכת תרשיש , וגם שם נאמר ששלח עם אחזיה , ואולי האמור שם היה בפעם אחר , ולא זהו הנאמר כאן : <b>לזהב .</b> להביא זהב , כמו שהביא שלמה : <b>ולא הלך .</b> עד אופיר : 
! {נ}
<b>ולא אבה .</b> ואולי על כי שלח עמו לתרשיש כמו שנאמר בדברי הימים ונשברו האניות , והנביא הוכיחו על מה שנתחבר עם אחזיה , לזה לא רצה לשלוח עמו לאופיר : 
! {נב}
<b>בשנת שבע עשרה .</b> רוצה לומר : כבר עבר י''ז ליהושפט , כי הלא יהושפט מלך בה' לאחאב , ואחאב נהרג בשנת כ''ב למלכו , והיא אחרי כלות י''ז ליהושפט , ובתחילת י''ח , ואז מלך אחזיהו בן אחאב : <b>שנתים .</b> ומקוטעות היו : 
