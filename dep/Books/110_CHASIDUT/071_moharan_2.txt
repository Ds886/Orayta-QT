&TextSource=&LastLevelIndex=1&CosmeticsType=#bp=<br><hr><br>#nik=1#rnft=2&HiddenFromIndex=1&UniqueId=1914

הספר באדיבות אתר
Breslev.eip.co.il

$ ליקוטי מוהר''ן - חלק ב
רבי נחמן מברסלב זצוק''ל

~ א - תִּקְעוּ בַחֹדֶשׁ שׁוֹפָר בַּכֶּסֶא לְיוֹם חַגֵּנוּ

תִּקְעוּ בַחֹדֶשׁ שׁוֹפָר בַּכֶּסֶא לְיוֹם חַגֵּנוּ (תְּהִלִּים פ''א) א. כִּי אִישׁ הַיִּשְׂרְאֵלִי נִבְרָא, שֶׁיִּהְיֶה לוֹ מֶמְשָׁלָה עַל הַמַּלְאָכִים (עיין תיקון עין דף קלז) וְזֶה הַתַּכְלִית וְהַסּוֹף שֶׁל יִשְׂרָאֵל כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (יְרוּשַׁלְמִי שַׁבָּת פֶּרֶק ב). עֲתִידִין צַדִּיקִים, שֶׁיִּהְיֶה מְחִצָּתָן לִפְנִים מִמַּלְאֲכֵי הַשָּׁרֵת שֶׁנֶּאֱמַר: ''כָּעֵת יֵאָמֵר לְיַעֲקב וּלְיִשְׂרָאֵל מַה פָּעַל אֵל'' שֶׁהַמַּלְאָכִים יִצְטָרְכוּ לִשְׁאל מִיִּשְׂרָאֵל, כְּשֶׁיִּרְצוּ לֵידַע מַה פָּעַל אֵל וְצָרִיך כָּל אֶחָד לִרְאוֹת, שֶׁיָּבוֹא לְזֶה הַתַּכְלִית, שֶׁיִּהְיֶה לוֹ מֶמְשָׁלָה עַל מַלְאָכִים אַך צָרִיך לִשְׁמר עַצְמוֹ מְאד וְלִרְאוֹת, שֶׁיִּהְיֶה לוֹ כּחַ לַעֲמד בְּמֶמְשָׁלָה זוֹ שֶׁלּא יְקַנְּאוּ בּוֹ מַלְאֲכֵי הַשָּׁרֵת וְיַפִּילוּ אוֹתוֹ, חַס וְשָׁלוֹם (עין זוה''ח שה''ש ע''פ שחורה אני ונאוה כו) כִּי הַמַּלְאָכִים מִתְקַנְּאִים מְאד בְּאָדָם כָּזֶה, שֶׁיֵּשׁ לוֹ מֶמְשָׁלָה עֲלֵיהֶם כְּמוֹ שֶׁמָּצִינוּ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (חֲגִיגָה טו:) עַל כַּמָּה גְּדוֹלִים, שֶׁבִּקְּשׁוּ מַלְאֲכֵי הַשָּׁרֵת לְדָחְפוֹ ב. וְהָעֵצָה עַל זֶה לְקַשֵּׁר עַצְמוֹ עִם נִשְׁמוֹת יִשְׂרָאֵל וְעַל יְדֵי הַהִתְקַשְּׁרוּת נִצּוֹל מֵהֶם (אִיּוֹב כ''ו) : ''מְאַחֵז פְּנֵי כִסֵּא'' שֶׁצָּרִיך לֶאֱחֹז עַצְמוֹ בְּשָׁרְשֵׁי הַנְּשָׁמוֹת, הַחֲצוּבוֹת מִתַּחַת כִּסֵּא הַכָּבוֹד שֶׁהִיא בְּחִינַת (בְּרֵאשִׁית ג) : ''אֵם כָּל חָי'' (עין רש הנעלם חיי שרה קכ''ה:) וְזֶה בְּחִינַת מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה (שַׁבָּת פח:) בְּשָׁעָה שֶׁעָלָה משֶׁה לַמָּרוֹם, אָמְרוּ מַלְאֲכֵי הַשָּׁרֵת מַה לִּיְלוּד אִשָּׁה בֵּינֵינוּ אָמַר לָהֶם : לְקַבֵּל תּוֹרָה בָּא אָמְרוּ: אֲשֶׁר תְּנָה הוֹדְך עַל הַשָּׁמָיִם וְכוּ אָמַר הַקָּדוֹשׁ בָּרוּך הוּא לְמשֶׁה: הַחֲזֵר לָהֶם תְּשׁוּבָה אָמַר: אֲנִי מִתְיָרֵא, שֶׁלּא יִשְׂרְפוּנִי בְהֶבֶל פִּיהֶם אָמַר לוֹ: אֱחֹז בְּכִסֵּא כְבוֹדִי וְכוּ הַיְנוּ שֶׁנָּתַן לוֹ הַשֵּׁם יִתְבָּרַך עֵצָה לֶאֱחֹז וּלְהִתְקַשֵּׁר בְּשָׁרְשֵׁי הַנְּשָׁמוֹת שֶׁהֵם בְּחִינַת כִּסֵּא הַכָּבוֹד, אֵם כָּל חָי, כַּנַּ''ל שֶׁעַל יְדֵי זֶה יִהְיֶה נִצּוֹל מִן קִנְאַת הַמַּלְאָכִים כַּנַּ''ל וְזֶה בְּחִינַת (בְּרֵאשִׁית ב) : וַיִּבֶן ה אֱלקִים אֶת הַצֵּלָע אֲשֶׁר לָקַח מִן הָאָדָם וְכוּ וַיִּבֵן רָאשֵׁי תֵבוֹת: וּתְקַעְתִּיו יָתֵד בְּמָקוֹם נֶאֱמָן (יְשַׁעְיָּה כ''ב) שֶׁהוּא בְּחִינַת מֶמְשָׁלָה, כְּמוֹ שֶׁתִּרְגֵּם יוֹנָתָן עַל זֶה הַפָּסוּק. וֶאֱמַנִּינֵהּ אֲמַרְכֶּל מְהֵימָן מְשַׁמֵּשׁ בַּאֲתַר קַיָּם הַיְנוּ בְּחִינַת מֶמְשָׁלָה הַנַּ''ל, שֶׁיִּהְיֶה לָהּ קִיּוּם כַּנַּ''ל הַצֵּלָע, שֶׁהִיא בְּחִינַת חַוָּה אֵם כָּל חָי בְּחִינַת כִּסֵּא הַכָּבוֹד, שָׁרְשֵׁי הַנְּשָׁמוֹת כַּנַּ''ל שֶׁעַל יְדֵי זֶה יֵשׁ כּחַ לַעֲמד בְּמֶמְשָׁלָה זוֹ כַּנַּ''ל אֲשֶׁר לָקַח מִן הָאָדָם, הַיְנוּ הָאָדָם הָעֶלְיוֹן כְּמוֹ שֶׁכָּתוּב (יְחֶזְקֵאל א) : ''וְעַל הַכִּסֵּא דְּמוּת כְּמַרְאֵה אָדָם'' וְכוּ וַיְבִיאֶהָ אֶל הָאָדָם, הַיְנוּ אֶל הָאָדָם הַתַּחְתּוֹן שֶׁעַל יְדֵי זֶה יֵשׁ כּחַ לָאָדָם הַתַּחְתּוֹן לַעֲמד בְּמֶמְשָׁלָה זוֹ כַּנַּ''ל וְזֶהוּ שֶׁאָמַר רַב עַמְרָם חֲסִידָא אֶל הַמַּלְאָך (קִדּוּשִׁין פ''א). אֲנָא בִּשְׂרָא וְאַנְתְּ אֵשׁ, וַאֲנָא עֲדִיפְנָא מִנָּך בִּשְׂרָא רָאשֵׁי תֵבוֹת: שִׁשִּׁים רִבּוֹא בְּכָרֵס אֶחָד (מ''ר שה''ש בפסוק הנך יפה, ע תיקון כא) דְּהַיְנוּ בְּחִינַת שָׁרְשֵׁי הַנְּשָמוֹת שֶׁעַל יְדֵי זֶה יֵשׁ לוֹ כּחַ, שֶׁיִּהְיֶה לוֹ מֶמְשָׁלָה עַל הַמַּלְאָכִים בְּחִינַת: אֲנָא עֲדִיפְנָא מִנָּך כַּנַּ''ל ג. וּלְקַשֵּׁר עַצְמוֹ לְשָׁרְשֵׁי הַנְּשָׁמוֹת שֶׁל יִשְׂרָאֵל צָרִיך לֵידַע מְקוֹר כָּל הַנְּשָׁמוֹת וּמְקוֹר חִיּוּתָם מֵהֵיכָן כָּל נְשָׁמָה וּנְשָׁמָה מְקַבֶּלֶת חִיּוּת וְהָעִקָּר לֵידַע כָּל מְפֻרְסְמֵי הַדּוֹר וּלְקַשֵּׁר עַצְמוֹ בִּפְרָטִיּוּת עִם כָּל נְשָׁמָה וּנְשָׁמָה צָרִיך לְקַשֵּׁר עַצְמוֹ עִם כָּל מְפֻרְסְמֵי וּמַנְהִיגֵי הַדּוֹר כִּי הַנְּשָׁמוֹת נֶחֱלָקִים תַּחְתָּם כִּי כָל מְפֻרְסָם וּמַנְהִיג הַדּוֹר יֵשׁ לוֹ כַּמָּה נְשָׁמוֹת פְּרָטִיּוּת, הַשַּׁיָּכִים לְחֶלְקוֹ וּכְשֶׁמְּקַשֵּׁר עַצְמוֹ עִם הַמְפֻרְסָמִים הוּא מְקֻשָּׁר עִם כָּל פְּרָטֵי נִשְׁמוֹת יִשְׂרָאֵל אַך צָרִיך לֵידַע וּלְהַכִּיר אֶת הַמְפֻרְסָמִים כִּי יֵשׁ כַּמָּה מְפֻרְסָמִים שֶׁהֵם בְּשֶׁקֶר וְהֵם רַק עַל יְדֵי עַזּוּת כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (סַנְהֶדְּרִין קה:) עַזּוּת מַלְכוּתָא בְּלָא תָּגָא ד. וּלְהַכִּיר אֶת הַמְפֻרְסָמִים, אֵיזֶהוּ עַל יְדֵי עַזּוּת הוּא עַל יְדֵי בִּנְיַן יְרוּשָׁלַיִם, שֶׁהוּא בְּחִינַת הַלֵּב (עין תיקון כא מט) כִּי יְרוּשָׁלַיִם בְּחִינַת יִרְאָה שָׁלֵם (מִדְרָשׁ רַבָּה וַיֵּרָא פָּרָשַׁת נ''ו, וְעַיֵּן מִדְרָשׁ רַבָּה בַּמִּדְבָּר פָּרָשָׁה ב עַל פָּסוּק: ''נָאוָה כִּירוּשָׁלָיִם'') הַיְנוּ שְׁלֵמוּת הַיִּרְאָה הַתְּלוּיָה בַּלֵּב כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (קִדּוּשִׁין לב) : דָּבָר הַמָּסוּר לַלֵּב נֶאֱמַר בּוֹ וְיָרֵאתָ אַך יֵשׁ שָׁלשׁ מִדּוֹת, שֶׁהֵם מַחֲרִיבֵי יְרוּשָׁלַיִם, דְּהַיְנוּ הַלֵּב הַיְנוּ שֶׁמַּפְסִידִין הַיִּרְאָה הַתְּלוּיָה בַּלֵּב וְהַשָּׁלשׁ הַמִּדּוֹת הֵם. תַּאֲוַת מָמוֹן וְתַאֲוַת אֲכִילָה וְתַאֲוַת מִשְׁגָּל כִּי שָׁלשׁ מִדּוֹת אֵלּוּ הֵם בַּלֵּב וְעַל כֵּן הֵם מַפְסִידִים הַיִּרְאָה שֶׁבַּלֵּב מָמוֹן שָׁרְשׁוֹ בַּלֵּב בִּבְחִינַת (מִשְׁלֵי י) : ''בִּרְכַּת ה הִיא תַעֲשִׁיר, וְלא יוֹסִף עֶצֶב עִמָּהּ'' בְּחִינַת (בְּרֵאשִׁית ו) : ''וַיִּתְעַצֵּב אֶל לִבּוֹ'' אֲכִילָה, בְּחִינַת (תְּהִלִּים ק''ד) : ''וְלֶחֶם לְבַב אֱנוֹשׁ יִסְעָד'' תַּאֲוַת מִשְׁגָּל גַּם כֵּן בַּלֵּב כִּי עִקָּר הַתַּאֲוָה עַל יְדֵי הַחֲמִימוּת, הַבָּא מֵהַדָּם שֶׁבְּחָלָל הַלֵּב וּמַחֲמַת שֶׁהֵם בַּלֵּב עַל כֵּן הֵם מַפְסִידִין הַיִּרְאָה שֶׁבַּלֵּב שֶׁהוּא בְּחִינוֹת יְרוּשָׁלַיִם וְזֶה פֵּרוּשׁ (בְּרָכוֹת ג) : שָׁלשׁ מִשְׁמָרוֹת הֲוֵי הַלַּיְלָה וְכוּ לַיְלָה זֶה בְּחִינַת חֹשֶׁך, הַיְנוּ מְנִיעוֹת וְהֵם בְּחִינַת שָׁלשׁ מִשְׁמָרוֹת, הַיְנוּ בְּחִינַת שָׁלשׁ מִדּוֹת הַנַּ''ל וְזֶהוּ: מִשְׁמָרָה רִאשׁוֹנָה חֲמוֹר נוֹעֵר, בְּחִינַת תַּאֲוַת מָמוֹן בְּחִינַת (בְּרֵאשִׁית מ''ט) : ''יִשָּׂשׂכָר חֲמר גָּרֶם'' וְתַרְגּוּמוֹ: עֲתִיר בְּנִכְסִין שְׁנִיָּה כְּלָבִים צּוֹעֲקִים זֶה בְּחִינַת תַּאֲוַת אֲכִילָה כְּמוֹ שֶׁכָּתוּב (יְשַׁעְיָה נ''ו) : ''וְהַכְּלָבִים עַזֵּי נֶפֶשׁ לא יָדְעוּ שָׂבְעָה'' שְׁלִישִׁית תִּינוֹק יוֹנֵק מִשְּׁדֵי אִמּוֹ, וְאִשָּׁה מְסַפֶּרֶת עִם בַּעְלָהּ זֶה בְּחִינַת מִשְׁגָּל, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (כְּתֻבּוֹת יג:) רָאוּהָ מְדַבֶּרֶת וְכוּ וְזֶהוּ תִּינוֹק יוֹנֵק מִשְּׁדֵי אִמּוֹ כִּי תַּאֲוָה זוֹ לְפִי הַיְנִיקָה אִם הַתִּינוֹק יוֹנֵק מֵחֲלֵב אִשָּׁה חֲצוּפָה אֲזַי מִתְגַּבֵּר בּוֹ תַּאֲוָה זוֹ כִּי דָּם נֶעְכָּר וְנַעֲשֶׂה חָלָב (בְּכוֹרוֹת ו:) וְעַל כֵּן כְּשֶׁהִיא חֲצוּפָה אֲזַי מַזִּיק לְהַתִּינוֹק חָלָב הַנַּעֲשֶׂה מֵעֲכִירַת דָּמֶיהָ וְנוֹלָד לוֹ חֲמִימוּת בְּלִבּוֹ, שֶׁהוּא הִתְגַּבְּרוּת תַּאֲוָה זוֹ וְכֵן לְהֵפֶך כְּשֶׁיּוֹנֵק חֲלֵב אִשָּׁה כְּשֵׁרָה אֲזַי לִבּוֹ חָלָל בְּקִרְבּוֹ, וְאֵין לוֹ חֲמִימוּת רַק מְעַט הַמֻּכְרָח לְמִצְווֹת הַבּוֹרֵא יִתְבָּרַך שְׁמוֹ וְזֶה שֶׁאָמְרוּ רַבּוֹתֵינוּ, זִכְרוֹנָם לִבְרָכָה (עֲבוֹדָה זָרָה ד:) : לא הָיָה דָּוִד רָאוּי לְאוֹתוֹ מַעֲשֶׂה שֶׁנֶּאֱמַר (תְּהִלִּים ק''ט) :''וְלִבִּי חָלַל בְּקִרְבִּי'' לִבִּי חָלַל בְּקִרְבִּי רָאשֵׁי תֵבוֹת חָלָב הַיְנוּ שֶׁעַל יְדֵי חָלָב כְּשֵׁרָה לִבּוֹ חָלַל בְּקִרְבּוֹ, וְאֵין מִתְגַּבֵּר בּוֹ תַּאֲוָה זוֹ וְעַל כֵּן דָּוִד, שֶׁהָיָה בִּבְחִינָה זוֹ לא הָיָה רָאוּי לְאוֹתוֹ מַעֲשֶׂה וּלְהֶפֶך חָלָב אִשָּׁה חֲצוּפָה מוֹלִיד חֲמִימוּת הַרְבֵּה בְּחִינַת: חַם לִבִּי בְּקִרְבִּי (תְּהִלִּים ל''ט) רָאשֵׁי תֵבוֹת חָלָב וְכַנַּ''ל וְזֶהוּ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (שָׁם בִּבְרָכוֹת). וְעַל כָּל מִשְׁמָר וּמִשְׁמָר יוֹשֵׁב הַקָּדוֹשׁ בָּרוּך הוּא וְשׁוֹאֵג כַּאֲרִי הַיְנוּ עַל הֶפְסֵד הַיִּרְאָה, בְּחִינַת: ''אַרְיֵה שָׁאָג מִי לא יִירָא'' (עָמוֹס ג) כִּי שָׁלשׁ מִדּוֹת הַנַּ''ל שֶׁהֵם בְּחִינַת שָׁלשׁ מִשְׁמָרוֹת הֵם מַפְסִידִין בִּנְיַן יְרוּשָׁלַיִם הַיְנוּ שְׁלֵמוּת הַיִּרְאָה הַתְּלוּיָה בַּלֵּב כַּנַּ''ל ה. וּלְתַקֵּן שָׁלשׁ מִדּוֹת אֵלּוּ הוּא עַל יְדֵי הַדַּעַת שֶׁצְּרִיכִין לְהַמְשִׁיך הַדַּעַת אֶל הַלֵּב בִּבְחִינַת (דְּבָרִים ד) : ''וְיָדַעְתָּ הַיּוֹם וַהֲשֵׁבוֹתָ אֶל לְבָבֶך'' שֶׁצָּרִיך לְהַמְשִׁיך הַדַּעַת אֶל הַלֵּב וְעַל יְדֵי זֶה נִתְתַּקֵּן שָׁלשׁ מִדּוֹת הַנַּ''ל כִּי הַדַּעַת הוּא בְּחִינַת תְּלָת מחִין תְּלָת חֲלָלֵי דְּגֻלְגַּלְתָּא וְהֵם בְּחִינַת שָׁלשׁ רְגָלִים כִּי כָל רֶגֶל הוּא בְּחִינַת הִתְחַדְּשׁוּת הַמּחִין שֶׁנִּמְשָׁך שֵׂכֶל חָדָשׁ לְתַקֵּן שָׁלשׁ מִדּוֹת אֵלּוּ הַיְנוּ בְּכָל רֶגֶל מִשָּׁלשׁ רְגָלִים נִתְתַּקֵּן מִדָּה אַחַת מִשָּׁלשׁ מִדּוֹת הַנַּ''ל עַל כֵּן צְרִיכִין לִזָּהֵר מְאד בִּכְבוֹד יוֹם טוֹב וּלְקַבֵּל הַשָׁלשׁ רְגָלִים כָּרָאוּי כִּי עַל יְדֵי מִצְוַת הַשָּׁלשׁ רְגָלִים עַל יְדֵי זֶה זוֹכִין לְתַקֵּן הַשָּׁלשׁ מִדּוֹת הַנַּ''ל כִּי בְּפֶסַח נִתְתַּקֵּן תַּאֲוַת מָמוֹן כְּמוֹ שֶׁכָּתוּב (שְׁמוֹת י''ב) : ''וַה נָתַן אֶת חֵן הָעָם בְּעֵינֵי מִצְרַיִם וַיַּשְׁאִילוּם'' בְּעַל כָּרְחָם (בְּרָכוֹת ט) כִּי הֵם לא רָצוּ כְּלָל, כִּי אָז נִתְתַּקֵּן תַּאֲוַת מָמוֹן בְּשָׁבוּעוֹת נִתְתַּקֵּן תַּאֲוַת מִשְׁגָּל, בִּבְחִינַת: דָּם נֶעְכָּר וְנַעֲשֶׂה חָלָב (כמובא בכוונות ספירה ושבועות ומובא ג''כ בבאר היטב סימן תצ''ד סק''ח ע''ש פל''ח) בְּסֻכּוֹת נִתְתַּקֵּן תַּאֲוַת אֲכִילָה כִּי סֻכּוֹת נִקְרָא ''חַג הָאָסִיף'' (שְׁמוֹת כ''ג), שֶׁאוֹסֵף כָּל מִינֵי מַאֲכָל וְזֶהוּ בְּחִינַת תִּקּוּן תַּאֲוַת אֲכִילָה, כִּי אֵינוֹ דוֹמֶה מִי שֶׁיֵּשׁ לוֹ פַּת בְּסַלּוֹ לְמִי שֶׁאֵין לוֹ וְכוּ (יוֹמָא ע''ד:) וְזֶהוּ בְּחִינַת (בַּמִּדְבָּר ט''ז) : ''קְרוּאֵי מוֹעֵד אַנְשֵׁי שֵׁם'' אַנְשֵׁי שֵׁם זֶה בְּחִינַת שָׁלשׁ מִדּוֹת הַנַּ''ל שֶׁכָּל אֶחָד וְאֶחָד נִקְרָא בְּחִינַת שֵׁם (שְׁמוֹת כ) : ''בְּכָל מָקוֹם אֲשֶׁר אַזְכִּיר אֶת שְׁמִי אָבוֹא אֵלֶיך וּבֵרַכְתִּיך'' בְּחִינַת: ''בִּרְכַּת ה הִיא תַּעֲשִׁיר'' וְכוּ, כַּנַּ''ל (רוּת ד) : ''וְקָרָא שֵׁם בְּבֵית לָחֶם'' (אֶסְתֵּר ב) : ''כִּי אִם חָפֵץ בָּהּ הַמֶּלֶך וְנִקְרְאָה בְשֵׁם'' וְגַם הַיִּרְאָה שֶׁבַּלֵּב הִיא גַּם כֵּן בְּחִינַת שֵׁם בִּבְחִינַת (דְּבָרִים כ''ח) : ''לְיִרְאָה אֶת הַשֵּׁם הַנִּכְבָּד'' וְזֶהוּ בְּחִינַת: ''קְרוּאֵי מוֹעֵד אַנְשֵׁי שֵׁם'' שֶׁצְּרִיכִין לִקְרוֹת אֶת הַמּוֹעֲדוֹת, דְּהַיְנוּ הַשָּׁלשׁ רְגָלִים לְתַקֵּן אֶת הַשָּׁלשׁ מִדּוֹת הַנַּ''ל, שֶׁהֵם בְּחִינַת אַנְשֵׁי שֵׁם כַּנַּ''ל ו. וְעַל יְדֵי בִּנְיַן יְרוּשָׁלַיִם, דְּהַיְנוּ תִּקּוּן שְׁלֵמוּת הַיִּרְאָה שֶׁבַּלֵּב עַל יְדֵי זֶה נִבְרָא מַלְאָך, שֶׁמַּשְׁפִּיעַ נְבוּאָה לִכְלֵי הַנְּבוּאָה כִּי הַנְּבוּאָה בָּאָה מִבְּחִינַת כְּרוּבִים בִּבְחִינַת (בַּמִּדְבָּר ז) : ''וַיִּשְׁמַע אֶת הַקּוֹל מִבֵּין שְׁנֵי הַכְּרֻבִים'' וּכְרוּבִים הֵם אַנְפֵּי זוּטְרֵי (סוכה ד''ה ע''ב) (זהַר בְּרֵאשִׁית יח:) וְהֵם נִשְׁפָּעִים מִן הַמַּלְאָך בִּבְחִינַת (בְּרֵאשִׁית מ''ח) : ''הַמַּלְאָך הַגּוֹאֵל אתִי מִכָּל רָע יְבָרֵך אֶת הַנְּעָרִים'' שֶׁהֵם אַנְפֵּי זוּטְרֵי, בְּחִינַת כְּרוּבִים (עין זוהר ויחי רכח ובזוהר בלק קפ''ז) וְזֶה הַמַּלְאָך שָׁרְשׁוֹ מִיִּרְאָה כִּי זֶה אוֹתִיּוֹת מַלְאָך, רָאשֵׁי תֵבוֹת כִּי אֵין מַחְסוֹר לִירֵאָיו (תְּהִלִּים ל''ד) וַאֲזַי נִמְשֶׁכֶת נְבוּאָה וַאֲפִילוּ קְטַנִּים יְכוֹלִין לְהִתְנַבְּאוֹת, בִּבְחִינַת (יוֹאֵל ג) : ''וְנִבְּאוּ בְּנֵיכֶם וּבְנוֹתֵיכֶם'' ז. אַך צָרִיך לִזָּהֵר מְאד מֵהִתְמַנּוּת כִּי זֶה הַזּוֹכֶה לְיִרְאָה, יֵשׁ לוֹ הִשְׁתּוֹקְקוּת לְהִתְמַנּוּת כִּי מִי שֶׁיֵּשׁ בּוֹ יִרְאַת שָׁמַיִם, דְּבָרָיו נִשְׁמָעִין (בְּרָכוֹת ו:) וּמֵחֲמַת שֶׁדְּבָרָיו נִשְׁמָעִין, הוּא מִשְׁתּוֹקֵק לְהִתְמַנּוּת אֲבָל צָרִיך לִשְׁמר עַצְמוֹ מְאד מֵהִתְמַנּוּת כִּי הַהִתְמַנּוּת מַפְסִיד הַשְׁפָּעַת הַנְּבוּאָה בְּחִינוֹת הַמַּלְאָך הַנַּ''ל, הַנַּעֲשֶׂה עַל יְדֵי הַיִּרְאָה וְזֶה שֶׁאָמַר יְהוֹשֻׁעַ לְמשֶׁה כְּשֶׁאָמַר לוֹ ''אֶלְדָּד וּמֵידָד מִתְנַבְּאִים בַּמַּחֲנֶה'' (בַּמִּדְבָּר י''א). ''אֲדוֹנִי משֶׁה כְּלָאֵם'' (וְהוּא בְּסַנְהֶדְּרִין י''ז) : הַטֵּל עֲלֵיהֶם צָרְכֵי צִבּוּר וְהֵם כָּלִים וְכוּ כִּי צָרְכֵי צִבּוּר, הַיְנוּ הִתְמַנּוּת, מְכַלֶּה וּמַפְסִיד הַנְּבוּאָה כַּנַּ''ל כִּי נַּעֲשֶׂה מֵאוֹתִיּוֹת מַלְאָ''ך כְּלָאֵ''ם ח. וְעַל יְדֵי הַשְׁפָּעַת הַנְּבוּאָה אַף עַל פִּי שֶׁאֵין מִי שֶׁיִּתְנַבֵּא רַק שֶׁיֵּשׁ בְּחִינַת הַשְׁפָּעַת הַנְּבוּאָה בָּעוֹלָם עַל יְדֵי זֶה נִגְאֶלֶת וְנִפְדֵּית הַתְּפִלָּה כִּי הַתְּפִלָּה הִיא גְבוֹהָה מְאד, וּבְנֵי אָדָם מְזַלְזְלִין בָּהּ וּכְשֶׁעוֹמְדִים לְהִתְפַּלֵּל, חֲפֵצִים לִפְטר הַתְּפִלָּה מֵעֲלֵיהֶם כְּמַאֲמַר רַבּוֹתֵינוּ, זִכְרוֹנָם לִבְרָכָה (בְּרָכוֹת ו:) : ''כְּרֻם זֻלֻּת לִבְנֵי אָדָם'' אֵלּוּ דְּבָרִים הָעוֹמְדִין בְּרוּמוֹ שֶׁל עוֹלָם, וּבְנֵי אָדָם מְזַלְזְלִין בָּהֶם וְכוּ וְעַל יְדֵי הַנְּבוּאָה נִגְאֶלֶת הַתְּפִלָּה מִן הַגָּלוּת בִּבְחִינַת (בְּרֵאשִׁית כ) : ''כִּי נָבִיא הוּא וְיִתְפַּלֵּל בַּעַדְך'' שֶׁעַל יְדֵי נְבוּאָה הַתְּפִלָּה בִּשְׁלֵמוּת כִּי הַתְּפִלָּה הִיא בְּחִינַת (יְשַׁעְיָה נ''ז) : ''בּוֹרֵא נִיב שְׂפָתָיִם'', בְּחִינַת נְבוּאָה ט. וּכְשֶׁנִּגְאֶלֶת וְנִפְדֵּית הַתְּפִלָּה אֲזַי נוֹפֵל כָּל הַדָּאקְטִירַיי כִּי אֵין צְרִיכִין לִרְפוּאוֹת כִּי כָל הָרְפוּאוֹת הֵם עַל יְדֵי עֲשָׂבִים וְכָל עֵשֶׂב וָעֵשֶׂב מְקַבֵּל כּחַ מִכּוֹכָב וּמַזָּל הַמְּיֻחָד לוֹ כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (מִדְרָשׁ רַבָּה, בְּרֵאשִׁית, פָּרָשָׁה י). אֵין לְך כָּל עֵשֶׂב וָעֵשֶׂב, שֶׁאֵין לוֹ כּוֹכָב וּמַזָּל, שֶׁמַּכֶּה אוֹתוֹ וְאוֹמֵר לוֹ: גְּדַל וְכָל כּוֹכָב וּמַזָּל מְקַבֵּל כּחַ מִכּוֹכָבִים שֶׁלְּמַעְלָה מִמֶּנּוּ וְהָעֶלְיוֹן מֵהָעֶלְיוֹן מִמֶּנּוּ עַד שֶׁמְּקַבְּלִים כּחַ מֵהַשָּׂרִים הָעֶלְיוֹנִים, כְּמוֹ שֶׁאָמְרוּ (בְּתִקּוּנֵי זהַר, תִּקּוּן מ''ד, ע''ט:). כָּל כּוֹכְבַיָּא לָוִין דָּא מִן דָּא, סִהֲרָא לָוֵי מִן שִׁמְשָׁא וְכוּ ''כִּי גָּבהַּ מֵעַל גָּבהַּ'' וְכוּ (קהֶלֶת ה) וְהֵם כֻּלָּם בְּחִינַת לוֹוִים זֶה מִזֶּה וְזֶה מִזֶּה עַד שֶׁמְּקַבְּלִים וְלוֹוִין מֵהַשָּׂרִים הָעֶלְיוֹנִים וְהַשָּׂרִים מְקַבְּלִים מֵהָעֶלְיוֹנִים מֵהֶם, גָּבוֹהַּ מֵעַל גָּבוֹהַּ עַד שֶׁכֻּלָּם מְקַבְּלִים מִשּׁרֶשׁ הַכּל, שֶׁהוּא דְּבַר ה כְּמוֹ שֶׁכָּתוּב (תְּהִלִּים ל''ג) : ''בִּדְבַר ה שָׁמַיִם נַעֲשׂוּ וּבְרוּחַ פִּיו כָּל צְבָאָם'' וְעַל כֵּן כְּשֶׁזּוֹכִין לִתְפִלָּה אֵין צְרִיכִין לִרְפוּאַת הָעֲשָׂבִים כִּי הַתְּפִלָּה הִיא בְּחִינַת דְּבַר ה, שֶׁהוּא שׁרֶשׁ הַכּל וְזֶה בְּחִינַת נָבִיא, רָאשֵׁי תֵבוֹת: בִּדְבַר יְיָ שָׁמַיִם נַעֲשׂוּ כִּי הָאָלֶף הוּא רָקִיעַ, הַמַּבְדִּיל בֵּין מַיִם לְמַיִם (תִּקּוּן ה וְתִקּוּן מ) [פֵּרוּשׁ וְעַל כֵּן תֵּבַת שָׁמַיִם הִיא בִּמְקוֹם הָא שֶׁבְּתֵבַת נָבִיא כִּי הָא הִיא רָקִיעַ וְכוּ כַּנַּ''ל] כִּי עַל יְדֵי נְבוּאָה זוֹכִין לִתְפִלָּה, שֶׁהִיא בְּחִינַת דְבַר ה כַּנַּ''ל (תְּהִלִּים ק''ז:) ''יִשְׁלַח דְּבָרוֹ וְיִרְפָּאֵם וִימַלֵּט מִשְּׁחִיתוֹתָם'' יִשְׁלַח דְבָרוֹ וְיִרְפָּאֵם הַיְנוּ שֶׁמְּקַבְּלִין כָּל הָרְפוּאוֹת רַק עַל יְדֵי דְבַר ה, דְּהַיְנוּ תְּפִלָּה אֲזַי וִימַלֵּט מִשְּׁחִיתוֹתָם, הַיְנוּ עֲשָׂבִים, בִּבְחִינַת (מְנָחוֹת ע''א) : הַקּוֹצֵר לְשַׁחַת כִּי אֵין צְרִיכִין לִרְפוּאַת הָעֲשָׂבִים כַּנַּ''ל וְזֶהוּ בְּחִינַת: ''וַעֲבַדְתֶּם אֶת ה אֱלקֵיכֶם, וּבֵרַך אֶת לַחְמְך וְאֶת מֵימֶיך, וַהֲסִירתִי מַחֲלָה מִקִּרְבֶּך'' (שְׁמוֹת כ''ג) ''וַעֲבַדְתֶּם אֶת ה'' עֲבוֹדָה זוֹ תְּפִלָּה (בָּבָא קַמָּא צב:) אֲזַי: ''וּבֵרַך אֶת לַחְמְך וְאֶת מֵימֶיך וַהֲסִירתִי מַחֲלָה'' וְכוּ הַיְנוּ שֶׁיִּהְיֶה לְך רְפוּאָה עַל יְדֵי לֶחֶם וּמַיִם עַל יְדֵי שֶׁיִּתְבָּרְכוּ מִן שׁרֶשׁ הַכּל, דְּהַיְנוּ דְבַר ה בְּחִינַת תְּפִלָּה וְיִהְיֶה לְלֶחֶם וּמַיִם כּחַ לְרַפְּאוֹת כְּמוֹ עֲשָׂבִים כִּי הִתְחַלְּקוּת הַכּחוֹת שֶׁזֶּה הָעֵשֶׂב יֵשׁ לוֹ כּחַ לְרַפְּאוֹת חוֹלַאַת פְּלוֹנִי וְזֶה חוֹלַאַת פְּלוֹנִי וְכַיּוֹצֵא בָּזֶה כָּל חִלּוּקֵי כּחוֹתָם הוּא רַק לְמַטָּה אֲבָל לְמַעְלָה בְּשׁרֶשׁ הַכּל, דְּהַיְנוּ דְבַר ה הַכּל אֶחָד וְאֵין חִלּוּק בֵּין לֶחֶם וּמַיִם וּבֵין עֲשָׂבִים וּכְשֶׁאוֹחֲזִין בְּהַשּׁרֶשׁ, דְּהַיְנוּ דְבַר ה בְּחִינַת תְּפִלָּה יְכוֹלִין לְהַמְשִׁיך כּחוֹת הָרְפוּאָה לְתוֹך לֶחֶם וּמַיִם וְיִהְיֶה לוֹ רְפוּאָה עַל יְדֵי לֶחֶם וּמַיִם בְּחִינַת: ''וּבֵרַך אֶת לַחְמְך וְכוּ וַהֲסִירתִי מַחֲלָה'' וְכוּ כַּנַּ''ל י. אַך יֵשׁ שָׁלשׁ עֲבוֹדוֹת שֶׁהֵם מַפְסִידִין עֲבוֹדוֹת הַתְּפִלָּה וְהֵם שָׁלשׁ מִדּוֹת הַיְנוּ א: אַל תְּהִי בָז לְכָל אָדָם (אָבוֹת פֶּרֶק ד) שֶׁלּא לְבַזּוֹת שׁוּם אָדָם ב: עֲבוֹדָה זָרָה וַאֲפִילוּ קִלְקוּל הָאֱמוּנָה, שֶׁאֵין הָאֱמוּנָה בִּשְׁלֵמוּת הוּא גַּם כֵּן בְּחִינַת עֲבוֹדָה זָרָה ג: שְׁמִירַת הַבְּרִית, הַיְנוּ מִי שֶׁאֵין שׁוֹמֵר הַבְּרִית כָּרָאוּי כִּי כָל שָׁלשׁ מִדּוֹת אֵלּוּ הֵם בְּחִינַת עֲבוֹדוֹת דְּסִטְרָא אָחֳרָא, וּמַפְסִידִין עֲבוֹדַת הַתְּפִלָּה בִּזּוּי אֲנָשִׁים הוּא בְּחִינַת עֲבוֹדָה כְּמוֹ שֶׁמָּצִינוּ בְּאַחֵי יוֹסֵף, עַל שֶׁבִּזּוּ אוֹתוֹ וְלא הֶאֱמִינוּ שֶׁהוּא יִהְיֶה מֶלֶך עַל יְדֵי זֶה נָפְלוּ לִבְחִינַת עַבְדוּת וְאָמְרוּ לוֹ: ''הִנֶּנּוּ לְך לַעֲבָדִים'' (בְּרֵאשִׁית נ) עבודה זרה – כמו שכתוב (שְׁמוֹת כ) : ''אָנכִי ה אֱלקֶיך אֲשֶׁר הוֹצֵאתִיך מֵאֶרֶץ מִצְרַיִם מִבֵּית עֲבָדִים'' כִּי אֶרֶץ מִצְרַיִם מְלֵאָה גִּלּוּלִים וַעֲבוֹדָה זָרָה וְעַל כֵּן נִקְרָאִים בֵּית עֲבָדִים, בְּחִינַת עַבְדוּת הַנַּ''ל (עיין מכילתא פ יתרו) שְׁמִירַת הַבְּרִית מִי שֶׁפּוֹגֵם בּוֹ הוּא גַּם כֵּן בִּבְחִינַת עַבְדוּת בִּבְחִינַת חָם, שֶׁנֶּאֱמַר בּוֹ (בְּרֵאשִׁית ט) : ''אָרוּר כְּנָעַן, עֶבֶד עֲבָדִים יִהְיֶה לְאֶחָיו'' וְצָרִיך לָצֵאת מִשָּׁלשׁ עֲבוֹדוֹת אֵלּוּ, דְּהַיְנוּ מִשָּׁלשׁ מִדּוֹת הַנַּ''ל וְאָז זוֹכִין לַעֲבוֹדַת הַתְּפִלָּה וְאָז יְכוֹלִין לְהִתְרַפְּאוֹת בְּכָל דָּבָר שֶׁבָּעוֹלָם אֲפִלּוּ בְּלֶחֶם וּמַיִם כַּנַּ''ל וְזֶה פֵּרוּשׁ (פְּסָחִים כ''ה) : בַּכּל מִתְרַפְּאִין הַיְנוּ בְּכָל דָּבָר שֶׁבָּעוֹלָם יְכוֹלִין לְהִתְרַפְּאוֹת וּבִתְנַאי, חוּץ מֵעֲבוֹדָה זָרָה וְגִלּוּי עֲרָיוֹת וּשְׁפִיכוּת דָּמִים דְּהַיְנוּ שָׁלשׁ מִדּוֹת הַנַּ''ל, שֶׁהֵם בְּחִינַת שָׁלשׁ עֲבוֹדוֹת כַּנַּ''ל הַיְנוּ כְּשֶׁיּוֹצֵא מִשָּׁלשׁ מִדּוֹת אֵלּוּ אֲזַי: בַּכּל מִתְרַפְּאִין אֲפִלּוּ בְּלֶחֶם וּמַיִם כַּנַּ''ל כִּי כְּשֶׁהוּא חוּץ מִשָּׁלשׁ עֲבוֹדוֹת הַנַּ''ל וְאָז זוֹכֶה לַעֲבוֹדַת הַתְּפִלָּה אֲזַי יָכוֹל לְהִתְרַפְּאוֹת בְּכָל דָּבָר שֶׁבָּעוֹלָם כַּנַּ''ל יא. וְדַע, שֶׁיֵּשׁ חִלּוּק בֵּין הַחוֹלָאוֹת כִּי יֵשׁ חוֹלַאַת שֶׁהוּא בְּחִינַת צוֹמֵחַ כְּמוֹ שֶׁזּוֹרְעִין גַּרְעִין בָּאָרֶץ וְהוּא נִרְקָב וְיוֹצֵא מִמֶּנּוּ שַׁמְנוּנִית וְנַעֲשִׂין גִּידִין וְנִתּוֹסְפִין אֵלּוּ עַל אֵלּוּ, עַד שֶׁנַּעֲשֶׂה הַשּׁרֶשׁ וּמִמֶּנּוּ יוֹצֵא כְּמוֹ עֲנָפִים וּמֵאֵלּוּ עֲנָפִים עוֹד עֲנָפִים אֲחֵרִים, עַד שֶׁצּוֹמֵחַ הַפְּרִי כְּמוֹ כֵן יֵשׁ חוֹלַאַת שֶׁגָּדֵל בָּאָדָם כַּמָּה שָׁנִים וְיֵשׁ חוֹלַאַת שֶׁהוּא בָּאָדָם בְּתוֹלָדָה מֵאָבִיו וְאִמּוֹ וְאֵינוֹ נִתְגַּלֶּה אֶלָּא לְעֵת זִקְנוּתוֹ וּבִשְׁעַת צְמִיחַת וְגִדּוּל הַחוֹלַאַת אֲזַי הַחוֹלַאַת נִסְתָּר וְנֶעְלָם מֵעֵין כָּל חַי וְאֵין שׁוּם אָדָם יוֹדֵעַ מִמֶּנּוּ רַק שֶׁיֵּשׁ מִחוּשִׁים שֶׁנּוֹלָדִים בָּאָדָם אָז, בְּעֵת גִּדּוּל הַחוֹלַאַת שֶׁהֵם סִימָנִים עַל הַחוֹלַאַת וְכֵן בִּרְפוּאַת הָעֲשָׂבִים יֵשׁ גַּם כֵּן חִלּוּקִים שֶׁיֵּשׁ חוֹלַאַת, שֶׁיּוּכַל לְהִתְרַפְּאוֹת עַל יְדֵי עֵשֶׂב אֶחָד וְיֵשׁ חוֹלַאַת גָּדוֹל מִזֶּה שֶׁצְּרִיכִין לִרְפוּאָתוֹ מֻרְכָּבִים, לְהַרְכִּיב כַּמָּה עֲשָׂבִים לִרְפוּאָה וְיֵשׁ שֶׁצְּרִיכִין רְפוּאוֹת מִמֶּרְחָקִּים לְרַפְּאוֹתוֹ וְיֵשׁ חוֹלַאַת שֶׁאֵין מוֹעִיל לוֹ שׁוּם רְפוּאָה כִּי כּחַ הַחוֹלַאַת גָּדוֹל מִכּחַ הָעֲשָׂבִים וּבִתְחִלַּת צְמִיחַת הַחוֹלַאַת, קדֶם שֶׁנִּצְמָח וְנִתְגַּלֶּה הָיוּ יְכוֹלִין לְרַפְּאוֹת אוֹתוֹ בְּקַל רַק שֶׁאָז הָיָה נֶעְלָם וְנִסְתָּר מֵעֵינֵי כּל וְאֵין יוֹדֵעַ מִמֶּנּוּ רַק הַשֵּׁם יִתְבָּרַך לְבַד אֲבָל כְּשֶׁאוֹחֲזִין בִּבְחִינַת דְּבַר ה, בְּחִינַת תְּפִלָּה כַּנַּ''ל שֶׁאֲזַי מְקַבְּלִין הָרְפוּאָה מִכָּל הַדְּבָרִים שֶׁבָּעוֹלָם אֲפִלּוּ מִלֶּחֶם וּמַיִם בִּבְחִינַת: בַּכּל מִתְרַפְּאִין כַּנַּ''ל אֲזַי יְכוֹלִין לְהִתְרַפְּאוֹת אֲפִילוּ בְּעֵת צְמִיחַת הַחוֹלַאַת בְּעֵת שֶׁהוּא נִסְתָּר מֵעֵין הָאָדָם מֵאַחַר שֶׁאֵין צָרִיך לִרְפוּאוֹת כְּלָל רַק רְפוּאָתוֹ עַל יְדֵי לֶחֶם וּמַיִם כַּנַּ''ל עַל כֵּן גַּם אָז, הַיְנוּ בְּעֵת שֶׁעֲדַיִן לא נִתְגַלֶּה הַחוֹלַאַת יוּכַל גַּם כֵּן לְהִתְרַפְּאוֹת עַל יְדֵי לֶחֶם וּמַיִם, שֶׁאוֹכֵל אָז וְזֶהוּ בְּחִינַת (שְׁמוֹת ט''ו) : ''כָּל הַמַּחֲלָה אֲשֶׁר שַׂמְתִּי בְּמִצְרַיִם לא אָשִׂים עָלֶיך כִּי אֲנִי ה רפְאֶך'' וְהִקְשׁוּ כָּל הַמְפָרְשִׁים : אִם לא יָשִׂים, מַה צּרֶך לִרְפוּאָה (עיין סנהדרין קא) אֲבָל לְפִי הַנַּ''ל מְיֻשָּׁב הֵיטֵב פֵּרוּשׁ: ''כָּל הַמַּחֲלָה וְכוּ לא אָשִׂים עָלֶיך'' הַיְנוּ שֶׁלּא יָבִיא אוֹתְך לִידֵי מַחֲלָה כְּלָל כִּי יְרַפֵּא אוֹתְך מִקּדֶם בְּעֵת צְמִיחַת הַמַּחֲלָה וְזֶה: ''כִּי אֲנִי ה רוֹפְאֶך'' אֲנִי ה דַיְקָא הַיְנוּ בְּעֵת צְמִיחַת הַמַּחֲלָה, שֶׁאָז אֵין יוֹדֵעַ מִמֶּנּוּ, רַק אֲנִי ה אָז אֲרַפֵּא אוֹתְך עַל יְדֵי בְּחִינַת דְבַר ה, בְּחִינַת תְּפִלָּה וְלא יָבוֹא לִידֵי מַחֲלָה כְּלָל כִּי יִתְרַפֵּא מִקּדֶם בְּעֵת צְמִיחָתוֹ כַּנַּ''ל וְכָל זֶה תָּלוּי בְּתִקּוּן הַתְּפִלָּה כַּנַּ''ל וְתִקּוּן הַתְּפִלָּה הוּא עַל יְדֵי שֶׁיּוֹצְאִין מִשָּׁלשׁ עֲבוֹדוֹת הַנַּ''ל וְזֶהוּ בְּחִינַת: ''וַיּאמֶר אִם שָׁמוֹעַ וְכוּ וְהַיָּשָׁר בְּעֵינָיו תַּעֲשֶׂה, וְהַאֲזַנְתָּ לְמִצְוֹתָיו, וְשָׁמַרְתָּ כָּל חֻקָּיו'' (שָׁם) זֶה בְּחִינַת תִּקּוּן הַשָּׁלשׁ עֲבוֹדוֹת הַנַּ''ל וְהַיָּשָׁר בְּעֵינָיו תַּעֲשֶׂה זֶה הֶפֶך בִּזּוּי אֲנָשִׁים כִּי כְּשֶׁמְּבַזֶּה אֲנָשִׁים נֶאֱמַר (אִיּוֹב ל''ג) : ''יָשׁר עַל אֲנָשִׁים וַיּאמֶר חָטָאתִי וְיָשָׁר הֶעֱוֵיתִי'' וְכוּ, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (יוֹמָא פ''ז) וְהַאֲזַנְתָּ לְמִצְוֹתָיו זֶה בְּחִינַת תִּקּוּן הַבְּרִית בִּבְחִינַת (בְּרֵאשִׁית כ''א) ''וַיָּמָל אַבְרָהָם אֶת יִצְחָק בְּנוֹ בֶּן שְׁמוֹנַת יָמִים כַּאֲשֶׁר צִוָּה אתוֹ אֱלקִים'' וְשָׁמַרְתָּ כָּל חֻקָּיו זֶה בְּחִינַת תִּקּוּן אֱמוּנָה הֶפֶך עֲבוֹדָה זָרָה פְּגַם אֱמוּנָה שֶׁנֶּאֱמַר עֲלֵיהֶם (יִרְמְיָה י) : ''חֻקּוֹת הָעַמִּים הֶבֶל הוּא'' וַאֲזַי: ''כָּל הַמַּחֲלָה אֲשֶׁר שַׂמְתִּי וְכוּ כִּי אֲנִי ה רוֹפְאֶך'' כִּי אֲזַי הַתְּפִלָּה בִּשְׁלֵמוּת וְיָכוֹל לְהִתְרַפְּאוֹת עַל יְדֵי דְבַר ה בְּכָל הַדְּבָרִים שֶׁבָּעוֹלָם וְגַם כְּשֶׁנּוֹלָד וְנִצְמָח הַמַּחֲלָה, כְּגוֹן כְּשֶׁאֵין זוֹכֶה לְהִתְרַפְּאוֹת מִקּדֶם אֲזַי גַּם כֵּן יוּכַל לְהִתְרַפְּאוֹת עַל יְדֵי בְּחִינַת דְבַר ה גַּם מִמַּחֲלָה גְּמוּרָה בִּבְחִינַת: ''וּבָרֵך אֶת לַחְמְך וְכוּ וַהֲסִירוֹתִי מַחֲלָה מִקִּרְבֶּך'' הַיְנוּ מַחֲלָה גְּמוּרָה כִּי עַל יְדֵי דְבַר ה יוּכַל לְהִתְרַפְּאוֹת לְעוֹלָם בְּכָל דָבָר שֶׁבָּעוֹלָם כַּנַּ''ל אֲפִלּוּ קדֶם שֶׁנִּתְגַּלֶּה הַחוֹלַאַת כַּנַּ''ל בִּבְחִינַת: בַּכּל מִתְרַפְּאִין וְכוּ כַּנַּ''ל וְזֶה שֶׁאָמַר חִזְקִיָּה: ''וְהַטּוֹב בְּעֵינֶיך עָשִׂיתִי'' (יְשַׁעְיָה ל''ח) וְאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת י:) שֶׁסָּמַך גְּאֻלָּה לִתְפִלָּה וְגָנַז סֵפֶר הָרְפוּאוֹת וְהַכּל אֶחָד כִּי עַל יְדֵי שֶׁסָּמַך גְּאֻלָּה לִתְפִלָּה הַיְנוּ שֶׁגָּאַל אֶת הַתְּפִלָּה מִן הַגָּלוּת כַּנַּ''ל עַל יְדֵי זֶה גָּנַז סֵפֶר הָרְפוּאוֹת כִּי כְּשֶׁנִּגְאֶלֶת הַתְּפִלָּה, אָז נוֹפְלִים כָּל הָרְפוּאוֹת כַּנַּ''ל כִּי נִתְרַפְּאִין עַל יְדֵי דְבַר ה כַּנַּ''ל וַאֲזַי כָּל הַדָּאקְטוֹרִים מִתְבַּיְּשִׁין בָּרְפוּאוֹת שֶׁלָּהֶם כִּי אֲזַי אֵין כּחַ לְשׁוּם רְפוּאָה כִּי כָל הָעֲשָׂבִים חוֹזְרִים כּחָם לְתוֹך הַתְּפִלָּה שֶׁהוּא בְּחִינַת דְבַר ה, שֶׁהוּא שָׁרְשָׁם הָעֶלְיוֹן כַּנַּ''ל כִּי כֵן חוֹבַת כָּל הָעֲשָׂבִים וְכָל שִׂיחַ הַשָּׂדֶה כְּשֶׁאָדָם עוֹמֵד לְהִתְפַּלֵּל, שֶׁאֲזַי הוּא בִּבְחִינַת דְבַר ה, שֶׁהוּא שָׁרְשָׁם הָעֶלְיוֹן אֲזַי הֵם מַחֲזִירִין כּחָם לְתוֹך הַתְּפִלָּה, שֶׁהוּא שָׁרְשָׁם הָעֶלְיוֹן וּכְשֶׁאָדָם מִתְפַּלֵּל עַל אֵיזֶה חוֹלַאַת אֲזַי אוֹתָן הָעֲשָׂבִים, שֶׁיֵּשׁ לָהֶם כּחַ לְרַפְּאוֹת אוֹתוֹ הַחוֹלַאַת הֵם מְחֻיָּבִים לְהַחֲזִיר כּחָם לְתוֹך הַתְּפִלָּה, שֶׁהִיא שָׁרְשָׁם, בְּחִינַת דְבַר ה כַּנַּ''ל וְזֶה בְּחִינַת (בְּרֵאשִׁית כ''ד) : ''וַיֵּצֵא יִצְחָק לָשׂוּחַ בַּשָּׂדֶה'' שֶׁתְּפִלָּתוֹ הָיְתָה עִם שִׂיחַ הַשָּׂדֶה שֶׁכָּל שִׂיחַ הַשָּׂדֶה חָזְרוּ כּחָם וְנָתְנוּ אוֹתָם בְּתוֹך תְּפִלָּתוֹ, שֶׁהִיא שָׁרְשָׁם כַּנַּ''ל יב. וְזֶה בְּחִינַת הִתְנוֹצְצוּת מָשִׁיחַ כִּי כָל הַדְּבָרִים נֶחֱלָקִים זֶה מִזֶּה בְּמַרְאֶה טַעַם וָרֵיחַ בִּשְׁבִיל זֶה הַדָּבָר הַמְגַדֵּל כָּל הַצְּמָחִים נִקְרָא בְּשֵׁם מָטָר רָאשֵׁי תֵבוֹת: מַרְאֶה, טַעַם, רֵיחַ וְעִקָּר הוּא הָרֵיחַ, כִּי אֵין הַנְּשָׁמָה נֶהֱנֵית אֶלָּא מֵהָרֵיחַ כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת מ''ג:) : אֵיזֶהוּ דָּבָר שֶׁהַנְּשָׁמָה נֶהֱנֵית מִמֶּנּוּ וְלא הַגּוּף, הֱוֵי אוֹמֵר זֶה הָרֵיחַ וְעִקָּר הַתְּפִלָּה הִיא מֵהַנְּשָׁמָה, בִּבְחִינַת (תְּהִלִּים ק''נ) : ''כּל הַנְּשָׁמָה תְּהַלֵּל יָהּ'' וּמָשִׁיחַ מְקַבֵּל כָּל הַתְּפִלּוֹת כִּי מָשִׁיחַ הוּא בְּחִינַת חֹטֶם, בִּבְחִינַת (אֵיכָה ד) : ''רוּחַ אַפֵּינוּ מְשִׁיחַ ה'' שֶׁמְּקַבֵּל כָּל הָרֵיחוֹת שֶׁהֵם בְּחִינַת הַתְּפִלּוֹת כִּי יְנִיקַת הַתְּפִלָּה שֶׁהִיא מֵהַנְּשָׁמָה, הִיא מֵהָרֵיחַ כַּנַּ''ל (יְשַׁעְיָה מ''ח) : ''וּתְהִלָּתִי אֶחֱטָם לָך'' בְּחִינַת חֹטֶם כַּנַּ''ל וּבִשְׁבִיל זֶה נִקְרָא מָשִׁיחַ, כִּי הוּא יוֹנֵק וּמְקַבֵּל מִשִּׂיחַ הַשָּׂדֶה (עיין זוהר בראשית כה) דְּהַיְנוּ כָּל הָרֵיחוֹת שֶׁבָּאִים בְּתוֹך הַתְּפִלָּה שֶׁהִיא בְּחִינַת חֹטֶם בְּחִינַת: ''וּתְהִלָּתִי אֶחֱטָם'' וְכוּ וּמָשִׁיחַ מְקַבֵּל אוֹתָם בִּבְחִינַת: ''רוּחַ אַפֵּינוּ מְשִׁיחַ ה'' כַּנַּ''ל יג. וְזֶה בְּחִינַת נְשִׂיאוּת חֵן, בִּבְחִינַת: ''וַתְּהִי אֶסְתֵּר נשֵׂאת חֵן בְּעֵינֵי כָּל ראֶיהָ'' (אֶסְתֵּר ב) שֶׁכָּל אֶחָד וְאֶחָד נִדְמֶה לוֹ כְּאֻמָּתוֹ (מְגִלָּה י''ג) כִּי זֶה הַבַּעַל תְּפִלָּה הוּא בִּבְחִינַת דְבַר ה שֶׁהוּא הַשּׁרֶשׁ הָעֶלְיוֹן, שֶׁכָּל הַכּחוֹת וְכָל צְבָא הַשָּׁמַיִם כֻּלָּם מְקַבְּלִים מִמֶּנּוּ וְעַל כֵּן כָּל צְבָא הַשָּׁמַיִם וְכָל הַשָּׂרִים הָעֶלְיוֹנִים, כָּל אֶחָד וְאֶחָד נִדְמֶה לוֹ כְּאֻמָּתוֹ הַיְנוּ שֶׁהוּא נוֹשֵׂא חֵן בְּעֵינֵיהֶם וְכָל אֶחָד וְאֶחָד נִדְמֶה לוֹ שֶׁהוּא עוֹסֵק עִמּוֹ לְבַד, כִּי כֻּלָּם מְקַבְּלִים מִמֶּנּוּ וַאֲזַי יָכוֹל לְהַכִּיר הַמְפֻרְסָמִים שֶׁהֵם עַל יְדֵי עַזּוּת, כִּי עַזּוּתָם נוֹפֵל לְפָנָיו כִּי כְּשֶׁזּוֹכֶה לִתְפִלָּה שֶׁהִיא בְּחִינַת דְבַר ה שֶׁהוּא הַשּׁרֶשׁ הָעֶלְיוֹן, שֶׁכָּל הַשָּׂרִים הָעֶלְיוֹנִים וְכָל צְבָא הַשָּׁמַיִם כֻּלָּם מְקַבְּלִים כּחָם מִמֶּנּוּ אֲזַי הֵם כֻּלָּם בְּחִינַת לוֹוִין אֶצְלוֹ בִּבְחִינַת: כָּל כּוֹכְבַיָּא לוֹוִין דָּא מִן דָּא וְכוּ נִמְצָא שֶׁכֻּלָּם הֵם בְּחִינוֹת לוֹוִים עַד הַשּׁרֶשׁ הָעֶלְיוֹן, שֶׁהִיא דְבַר ה שֶׁהוּא בְּחִינַת הַבַּעַל תְּפִלָּה, שֶׁהוּא הַמַּלְוֶה הַגָּדוֹל שֶׁכָּל צְבָא הַשָּׁמַיִם וְכָל הַכּחוֹת כֻּלָּם הֵם בְּחִינַת לוֹוִין מִמֶּנּוּ בִּבְחִינַת (נְחֶמְיָה ט) : ''וּצְבָא הַשָּׁמַיִם לְך מִשְׁתַּחֲוִים'' שֶׁכָּל צְבָא הַשָּׁמַיִם הֵם מִשְׁתַּחֲוִים וְנִכְנָעִים לְשָׁרְשָׁם שֶׁהוּא בְּחִינַת דְבַר ה, בְּחִינַת הַבַּעַל תְּפִלָּה כַּנַּ''ל וּצְבָא הַשָּׁמַיִם לְך מִשְׁתַּחֲוִים רָאשֵׁי תֵבוֹת מַלְוֶה כִּי כֻּלָּם הֵם בְּחִינַת לוֹוִין זֶה מִזֶּה וְזֶה מִזֶּה עַד הַמַּלְוֶה הַגָּדוֹל, שֶׁהוּא בְּחִינַת הַבַּעַל תְּפִלָּה שֶׁהוּא הַמַּלְוֶה הַגָּדוֹל כִּי הוּא בִּבְחִינַת הַשּׁרֶשׁ הָעֶלְיוֹן, שֶׁהוּא דְבַר ה כַּנַּ''ל וְעַל כֵּן יָכוֹל לְהַכִּיר בְּהַמְפֻרְסָמִים שֶׁהֵם רַק עַל יְדֵי עַזּוּת כִּי אֵין אָדָם מֵעֵז פָּנִים בִּפְנֵי בַּעַל חוֹבוֹ (בָּבָא מְצִיעָא ג) וְעַל כֵּן עַזּוּתָם נוֹפֵל לִפְנֵי הַבַּעַל תְּפִלָּה, שֶׁהוּא הַמַּלְוֶה הַגָּדוֹל כַּנַּ''ל כִּי כֻּלָּם הֵם בְּחִינַת לוֹוִין מִמֶּנּוּ כַּנַּ''ל (שְׁמוֹת ל''ג) : ''כִּי מָצָאתָ חֵן בְּעֵינַי וְאֵדָעֲך בְּשֵׁם'' שֶׁעַל יְדֵי בְּחִינַת נְשִׂיאוּת חֵן שֶׁהוּא בְּחִינַת: וּצְבָא הַשָּׁמַיִם לְך מִשְׁתַּחֲוִים, שֶׁכֻּלָּם מְקַבְּלִים וְלוֹוִים מִמֶּנּוּ שֶׁעַל יְדֵי זֶה נוֹשֵׂא חֵן בְּעֵינֵיהֶם בִּבְחִינַת: כָּל אֶחָד וְאֶחָד נִדְמֶה לוֹ כְּאֻמָּתוֹ כַּנַּ''ל עַל יְדֵי זֶה: וְאֵדָעֲך בְּשֵׁם שֶׁתּוּכַל לָדַעַת וּלְהַכִּיר כָּל הַמְפֻרְסָמִים בַּעֲלֵי הַשֵּׁם כִּי מִי שֶׁהוּא מְפֻרְסָם וְיֵשׁ לוֹ שֵׁם עַל יְדֵי עַזּוּת, הוּא נוֹפֵל לְפָנָיו כַּנַּ''ל גַּם וְאֵדָעֲך בְּשֵׁם זֶה בְּחִינַת הַנְּפָשׁוֹת, בְּחִינַת (בְּרֵאשִׁית ב) : ''נֶפֶשׁ חַיָּה הוּא שְׁמוֹ'' כִּי עַל יְדֵי הַמְפֻרְסָמִים הוּא מְקֻשָּׁר עִם כָּל הַנְּפָשׁוֹת כַּנַּ''ל שֶׁזֶּה בְּחִינַת: ''מְאַחֵז פְּנֵי כִסֵּא'' דְּהַיְנוּ הִתְקַשְּׁרוּת לְשָׁרְשֵׁי הַנְּשָׁמוֹת, שֶׁהֵם בְּחִינַת כִּסֵּא הַכָּבוֹד כַּנַּ''ל יד. וַאֲזַי יְכוֹלִין לַעֲשׂוֹת ראשׁ הַשָּׁנָה כִּי כְּשֶׁאָדָם יוֹשֵׁב לְדַבֵּר בַּחֲבֵרוֹ זֶה בְּחִינַת ראשׁ הַשָּׁנָה, שֶׁהוּא יוֹמָא דְדִינָא, שֶׁהוּא יוֹשֵׁב וְדָן אֶת חֲבֵרוֹ וְצָרִיך לִזָּהֵר מִזֶּה מְאד וּלְהִסְתַּכֵּל עַל עַצְמוֹ הֵיטֵב אִם הוּא רָאוּי לָזֶה לִשְׁפּט אֶת חֲבֵרוֹ ''כִּי הַמִּשְׁפָּט לֵאלקִים הוּא'' (דברים א) כִּי רַק הוּא יִתְבָּרַך לְבַדּוֹ רָאוּי לִשְׁפּט אֶת הָאָדָם כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (אָבוֹת פֶּרֶק ב) : אַל תָּדִין אֶת חֲבֵרְך עַד שֶׁתַּגִּיעַ לִמְקוֹמוֹ וּמִי הוּא שֶׁיָּכוֹל לֵידַע וּלְהַגִּיעַ לְמָקוֹם חֲבֵרוֹ כִּי אִם הַשֵּׁם יִתְבָּרַך, שֶׁהוּא מְקוֹמוֹ שֶׁל עוֹלָם, וְאֵין הָעוֹלָם מְקוֹמוֹ (בְּרֵאשִׁית רַבָּה, וַיֵּצֵא, פָּרָשַׁת סח, הוּבָא בְּפֵירַשִׁ''י) (בפסוק הנה מקום אתי פָּרָשַׁת תִשָּׂא) וְכָל אֶחָד וְאֶחָד יֵשׁ לוֹ מָקוֹם אֶצְלוֹ יִתְבָּרַך וְעַל כֵּן הוּא לְבַדּוֹ יִתְבָּרַך יָכוֹל לָדוּן אֶת הָאָדָם כִּי הוּא יִתְבָּרַך בַּעַל הָרַחֲמִים וּבְוַדַּאי הוּא מְקַיֵּם בָּנוּ הֲוֵי דָּן אֶת כָּל הָאָדָם לְכַף זְכוּת (אָבוֹת פֶּרֶק א) וְאָנוּ רוֹאִין רַחֲמָנוּתוֹ בַּמֶּה שֶׁקָּבַע לָנוּ ראשׁ הַשָּׁנָה, שֶׁהוּא יוֹם הַדִּין, בְּראשׁ חֹדֶשׁ כִּי זֶה הוּא חֶסֶד גָּדוֹל כִּי אֵיך הָיִינוּ מְרִימִין פָּנֵינוּ לְבַקֵּשׁ כַּפָּרָה מֵאִתּוֹ יִתְבָּרַך עַל כֵּן עָשָׂה עִמָּנוּ חֶסֶד וְקָבַע יוֹם הַדִּין ראשׁ הַשָּׁנָה בְּראשׁ חֹדֶשׁ שֶׁאָז כִּבְיָכוֹל הוּא יִתְבָּרַך בְּעַצְמוֹ מְבַקֵּשׁ כַּפָּרָה בִּבְחִינַת: הָבִיאוּ עָלַי כַּפָּרָה, הַנֶּאֱמָר בְּראשׁ חֹדֶשׁ (כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה חולין, דף ס: שָׁבוּעוֹת ט) וְעַל כֵּן אֵין לָנוּ בּוּשָׁה בַּיּוֹם הַדִּין לְבַקֵּשׁ כַּפָּרָה מֵאַחַר שֶׁהוּא יִתְבָּרַך בְּעַצְמוֹ מְבַקֵּשׁ אָז כַּפָּרָה, כַּנַּ''ל גַּם עַל יְדֵי שֶׁהַשֵּׁם יִתְבָּרַך בְּעַצְמוֹ כִּבְיָכוֹל בָּא לִידֵי זֶה שֶׁיִּצְטָרֵך לוֹמַר: הָבִיאוּ עָלַי כַּפָּרָה הַיְנוּ שֶׁעָשָׂה דָּבָר שֶׁהֻצְרַך לְהִתְחָרֵט עָלָיו וְלוֹמַר: הָבִיאוּ עָלַי וְכוּ עַל כֵּן אֵין לָנוּ בּוּשָׁה לָבוֹא לְפָנָיו בַּחֲטָאֵינוּ לְבַקֵּשׁ עֲלֵיהֶם כַּפָּרָה וּלְהִתְחָרֵט עֲלֵיהֶם כִּי גַּם הוּא יִתְבָּרַך עָשָׂה דָּבָר שֶׁהֻצְרַך לְהִתְחָרֵט עָלָיו כַּנַּ''ל נִמְצָא, שֶׁאָנוּ רוֹאִין גּדֶל רַחֲמָנוּת שֶׁלּוֹ עַל כֵּן הוּא לְבַדּוֹ יִתְבָּרַך רָאוּי לָדוּן אֶת הָעוֹלָם כִּי הוּא יִתְבָּרַך יוֹדֵעַ מְקוֹם כָּל אֶחָד וְאֶחָד כִּי כָל הַמְּקוֹמוֹת הֵם אֶצְלוֹ יִתְבָּרַך, כִּי הוּא מְקוֹמוֹ שֶׁל עוֹלָם, וְאֵין הָעוֹלָם מְקוֹמוֹ כַּנַּ''ל כִּי אַף עַל פִּי שֶׁאָנוּ מוֹצְאִים מְקוֹמוֹת שֶׁהָיָה בָּהֶם הַשְׁרָאַת הַשְּׁכִינָה כְּגוֹן בְּבֵית הַמִּקְדָּשׁ אֵין הַכַּוָּנָה, חַס וְשָׁלוֹם, שֶׁנִּתְצַמְצֵם שָׁם אֱלקוּתוֹ יִתְבָּרַך, חַס וְשָׁלוֹם כְּמוֹ שֶׁאָמַר שְׁלמה (מְלָכִים א ח) ''הִנֵּה הַשָּׁמַיִם וּשְׁמֵי הַשָּׁמַיִם לא יְכַלְכְּלוּך, אַף כִּי הַבַּיִת הַזֶּה'' וְכוּ רַק מֵחֲמַת שֶׁהָיָה שָׁם דְּבָרִים נָאִים כִּי בְּבֵית הַמִּקְדָּשׁ הָיָה צִיּוּרָא דְּעֻבְדָּא דִּבְרֵאשִׁית וְצִיּוּרָא דְּגַן עֵדֶן (עַיֵּן בְּהַקְדָּמַת הַתִּקּוּנִים) עַל כֵּן הִמְשִׁיך לְשָׁם קְדֻשָּׁתוֹ יִתְבָּרַך אֲבָל הוּא יִתְבָּרַך אֵין הָעוֹלָם מְקוֹמוֹ, רַק הוּא מְקוֹמוֹ שֶׁל עוֹלָם וְעַל כֵּן הוּא יִתְבָּרַך יָכוֹל לַעֲשׂוֹת ראשׁ הַשָּׁנָה, שֶׁהוּא יוֹם הַדִּין כִּי הוּא מְקַיֵּם : אַל תָּדִין אֶת חֲבֵרְך עַד שֶׁתַּגִּיעַ לִמְקוֹמוֹ כִּי הוּא מְקוֹמוֹ שֶׁל עוֹלָם כַּנַּ''ל וְזֶה בְּחִינַת (תְּהִלִּים צ''ג) : ''לְבֵיתְך נָאֲוָה קדֶשׁ, ה לְארֶך יָמִים'' הַיְנוּ שֶׁהַשֵּׁם יִתְבָּרַך הִמְשִׁיך רַק קְדֻשָּׁתוֹ לְבֵית הַמִּקְדָּשׁ מֵחֲמַת שֶׁהָיוּ שָׁם דְּבָרִים נָאִים אֲבָל הוּא יִתְבָּרַך בְּעַצְמוֹ אֵין הָעוֹלָם מְקוֹמוֹ, רַק הוּא מְקוֹמוֹ שֶׁל עוֹלָם וְעַל כֵּן : ''ה לְארֶך יָמִים'' הַיְנוּ שֶׁהוּא יִתְבָּרַך יָכוֹל לַעֲשׂוֹת ראשׁ הַשָּׁנָה, שֶׁהוּא יוֹמָא אֲרִיכְתָּא כַּנַּ''ל (עַיֵּן בֵּיצָה ד וְדַף ו וּבְשֻׁלְּחָן עָרוּך ארַח חַיִים סִימָן שׁצ''ג) וּמִי שֶׁאוֹחֵז בִּבְחִינַת כִּסֵּא הַכָּבוֹד, בִּבְחִינַת שָׁרְשֵׁי הַנְּשָׁמוֹת הוּא גַּם כֵּן בְּחִינַת מְקוֹמוֹ שֶׁל עוֹלָם, בִּבְחִינַת (שְׁמוּאֵל א ב) : ''וְכִסֵּא כָּבוֹד יַנְחִילֵם, כִּי לַה מְצוּקֵי אָרֶץ וַיָּשֶׁת עֲלֵיהֶם תֵּבֵל'' דְּהַיְנוּ עַל יְדֵי בְּחִינַת כִּסֵּא הַכָּבוֹד, שָׁרְשֵׁי הַנְּשָׁמוֹת עַל יְדֵי זֶה הוּא מְקוֹמוֹ שֶׁל עוֹלָם, בְּחִינַת: וַיָּשֶׁת עֲלֵיהֶם תֵּבֵל וְעַל כֵּן הוּא יָכוֹל לַעֲשׂוֹת ראשׁ הַשָּׁנָה כַּנַּ''ל וְזֶה פֵּרוּשׁ: תִּקְעוּ בַחֹדֶשׁ שׁוֹפָר זֶה בְּחִינַת הַמֶּמְשָׁלָה הַנַּ''ל, בְּחִינַת: ''וּתְקַעְתִּיו יָתֵד בְּמָקוֹם נֶאֱמָן'' כַּנַּ''ל בַּחֹדֶשׁ זֶה בְּחִינַת הִתְחַדְּשׁוּת הַמּחִין שֶׁבְּשָׁלשׁ רְגָלִים בִּבְחִינַת (תְּהִלִּים ק''ד) : ''עָשָׂה יָרֵחַ לְמוֹעֲדִים'' שֶׁכָּל הַמּוֹעֲדִים וְהָרְגָלִים הֵם עַל יְדֵי חִדּוּשׁ הַיָּרֵחַ שׁוֹפָר זֶה בְּחִינַת הַלֵּב, שֶׁנִּזּוֹן מִשּׁוּפְרָא דְּשׁוּפְרָא (זהַר פִּנְחָס דַף רטז רכא וְעַיֵּן תִּקּוּנִים תִּקּוּן כא מט) גַּם שׁוֹפָר הוּא בְּחִינַת יִרְאָה, בִּבְחִינַת (עַמוֹס ג) : ''הֲיִתָּקַע שׁוֹפָר בְּעִיר וְעָם לא יֶחֳרָדוּ'' (יְשַׁעְיָה נ''ח) ''הָרֵם כַּשּׁוֹפָר קוֹלֶך'' גַּם שׁוֹפָר הוּא בְּחִינַת תְּפִלָּה, בִּבְחִינַת (תְּהִלִּים קי''ח) : ''מִן הַמֵּצַר קָרָאתִי יָהּ'' וְכוּ וְזֶה בְּחִינַת מֵצַר הַשּׁוֹפָר וּמֶרְחַב הַשּׁוֹפָר גַּם הוּא בְּחִינַת שִׂיחַ הַשָּׂדֶה, שֶׁחוֹזְרִין כּחָם לְתוֹך הַתְּפִלָּה בִּבְחִינַת: ''וַיֵּצֵא יִצְחָק לָשׂוּחַ בַּשָּׂדֶה'' כַּנַּ''ל וְזֶה בְּחִינַת שׁוֹפָר, בִּבְחִינַת (יְהוֹשֻׁעַ ו) : ''בִּמְשׁוֹך בְּקֶרֶן הַיּוֹבֵל'' רָאשֵׁי תֵבוֹת: וַיֵּצֵא יִצְחָק לָשׂוּחַ בַּשָּׂדֶה, כַּנַּ''ל וְעַל יְדֵי כָּל הַבְּחִינוֹת אֵלּוּ ''בַּכֶּסֶא לְיוֹם חַגֵּנוּ ''הַיְנוּ ראשׁ הַשָּׁנָה כִּי עַל יְדֵי זֶה יְכוֹלִין לַעֲשׂוֹת ראשׁ הַשָּׁנָה כַּנַּ''ל בְּעִנְיַן הַנְּבוּאָה הַנַּ''ל יֵשׁ קֻשְׁיָא כִּי הַמַּלְאָך הַמַּשְׁפִּיעַ הַנְּבוּאָה, דְּהַיְנוּ בְּחִינַת הַמַּלְאָך הַגּוֹאֵל וְכוּ, כַּנַּ''ל הוּא לְמַטָּה מִבְּחִינַת מְקוֹם הַנְּבוּאָה כִּי הַמַּלְאָך הַנַּ''ל הוּא בְּחִינַת הַשְּׁכִינָה, כַּמּוּבָא וְהִיא בִּבְחִינַת לְמַטָּה מִנְּצַח וָהוֹד, שֶׁמִּשָּׁם הַנְּבוּאָה אַך יֵשׁ בָּזֶה דְּבָרִים בְּגוֹ דְּהַיְנוּ כְּשֶׁהִיא עוֹלָה לְמַעְלָה מֵהֶם אֲזַי הִיא דַיְקָא מַשְׁפִּיעַ נְבוּאָה וְאֵין לָנוּ עַתָּה עֵסֶק בָּזֶה


~ ב - יְמֵי חֲנֻכָּה הֵם יְמֵי הוֹדָאָה

א. יְמֵי חֲנֻכָּה הֵם יְמֵי הוֹדָאָה כְּמוֹ שֶׁכָּתוּב: וְקָבְעוּ שְׁמוֹנַת יְמֵי חַנֻכָּה אֵלּוּ לְהוֹדוֹת וּלְהַלֵּל וְכוּ וִימֵי הוֹדָאָה זֶה בְּחִינַת שַׁעֲשׁוּעַ עוֹלָם הַבָּא כִּי זֶה עִקָּר שַׁעֲשׁוּעַ עוֹלָם הַבָּא לְהוֹדוֹת וּלְהַלֵּל לִשְׁמוֹ הַגָּדוֹל יִתְבָּרַך וּלְהַכִּיר אוֹתוֹ יִתְבָּרַך שֶׁעַל יְדֵי זֶה סְמוּכִים וּקְרוֹבִים אֵלָיו יִתְבָּרַך כִּי כָל מַה שֶּׁיּוֹדְעִין וּמַכִּירִין אוֹתוֹ יִתְבָּרַך בְּיוֹתֵר סְמוּכִים אֵלָיו בְּיוֹתֵר כִּי שְׁאָר כָּל הַדְּבָרִים יִתְבַּטְּלוּ לֶעָתִיד כֻּלָּם בִּבְחִינַת: כָּל הַקָּרְבָּנוֹת בְּטֵלִין, חוּץ מִקָּרְבַּן תּוֹדָה (מִדְרָשׁ רַבָּה, צַו פָּרָשָׁה ט, אֶמוֹר פָּרָשָׁה כז, עַיֵּן שָׁם) שֶׁלּא יִשָּׁאֵר לֶעָתִיד, רַק בְּחִינַת תּוֹדָה וְהוֹדָאָה לְהוֹדוֹת וּלְהַלֵּל וְלָדַעַת אוֹתוֹ יִתְבָּרַך כְּמוֹ שֶׁכָּתוּב (יְשַׁעְיָה י''א) : ''כִּי מָלְאָה הָאָרֶץ דֵּעָה אֶת ה כַּמַּיִם לַיָּם מְכַסִּים'' שֶׁזֶּה כָּל שַׁעֲשׁוּעַ עוֹלָם הַבָּא ב. וּבְחִינַת תּוֹדָה, שֶׁהוּא שַׁעֲשׁוּעַ עוֹלָם הַבָּא זֶה בְּחִינַת הֲלָכוֹת כִּי הַהֲלָכוֹת שֶׁזּוֹכִין לִלְמד, בִּפְרָט מִי שֶׁזּוֹכֶה לְחַדֵּשׁ בָּהֶם זֶה בְּחִינַת שַׁעֲשׁוּעַ עוֹלָם הַבָּא בִּבְחִינַת (נִדָּה עג) : כָּל הַשּׁוֹנֶה הֲלָכוֹת בְּכָל יוֹם, מֻבְטָח לוֹ שֶׁהוּא בֶּן הָעוֹלָם הַבָּא כִּי כְּשֶׁנִּתְחַדֵּשׁ הֲלָכָה, נִתְחַדֵּשׁ שֵׂכֶל וִידִיעָה וְהַדַּעַת הוּא עִקָּר שַׁעֲשׁוּעַ עוֹלָם הַבָּא כַּנַּ''ל וְזֶה בְּחִינַת (בְּרָכוֹת נד:) : אַרְבָּעָה צְרִיכִין לְהוֹדוֹת דְּהַיְנוּ תּוֹדָה שֶׁהֵם מְפרָשִׁין בְּמִזְּמוֹר ק''ז, שֶׁסִּיֵּם בְּסוֹפָם. ''מִי חָכָם וְיִשְׁמָר אֵלֶּה וְיִתְבּוֹנְנוּ חַסְדֵּי ה'' ''חַסְדֵּי ה'' זֶה בְּחִינַת הֲלָכוֹת כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (כְּתֻבּוֹת צו). כָּל הַמּוֹנֵעַ תַּלְמִידוֹ מִלְּשַׁמְּשׁוֹ, כְּאִלּוּ מוֹנֵעַ מִמֶּנּוּ חֶסֶד שֶׁנֶּאֱמַר: ''לַמָּס מֵרֵעֵהוּ חָסֶד'' וְשִׁמּוּשׁ חֲכָמִים זֶה בְּחִינַת הֲלָכוֹת שֶׁהֵם בְּחִינַת (יְשַׁעְיָה נ''ה) : ''חַסְדֵּי דָּוִד'' שֶׁהֲלָכָה כְּמוֹתוֹ כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (סַנְהֶדְּרִין צג:) ''וַה עִמּוֹ'' שֶׁהֲלָכָה כְּמוֹתוֹ וְזֶהוּ: ''וַה עִמּוֹ'', הַיְנוּ שֶׁסָּמוּך וְקָרוֹב לְהַשֵּׁם יִתְבָּרַך בְּחִינַת שַׁעֲשׁוּעַ עוֹלָם הַבָּא, שֶׁהוּא בְּחִינַת הֲלָכוֹת כַּנַּ''ל וּבִשְׁבִיל זֶה מְכֻנָּה הַתּוֹדָה בְּשֵׁם הֲלָכָה כִּי תּוֹדָה מְבִיאִין כְּשֶׁיוֹצְאִין מִצָּרָה כִּי כְּשֶׁנוֹפְלִין לְאֵיזֶהוּ צָרָה, חַס וְשָׁלוֹם אֲזַי עִקָּר הַצָּרָה בַּלֵּב כִּי הַלֵּב יוֹדֵעַ וּמַרְגִּישׁ הַצָּרָה בְּיוֹתֵר כְּמוֹ שֶׁכָּתוּב (מִשְׁלֵי י''ד) : ''לֵב יוֹדֵעַ מָרַת נַפְשׁוֹ'' כִּי ''הַלֵּב מֵבִין'' (בְּרָכוֹת ס''א) וְעַל כֵּן הוּא מַרְגִּישׁ הַצָּרָה בְּיוֹתֵר וַאֲזַי, בִּשְׁעַת הַצָּרָה, מִתְכַּנְּסִים כָּל הַדָּמִים וְעוֹלִים אֶל הַלֵּב כְּמוֹ כְּשֶׁיֵּשׁ צָרָה בְּאֵיזֶהוּ מָקוֹם, חַס וְשָׁלוֹם אֲזַי מִתְכַּנְּסִים כֻּלָּם אֶל הֶחָכָם שֶׁיֵּשׁ שָׁם, לְקַבֵּל מִמֶּנּוּ עֵצָה כְּמוֹ כֵן נִתְקַבְּצִים כָּל הַדָּמִים וְעוֹלִים אֶל הַלֵּב לְבַקֵּשׁ עֵצָה וְתַחְבּוּלָה כְּנֶגֶד הַצָּרָה וַאֲזַי הֵם שׁוֹטְפִים עַל הַלֵּב וְאָז הַלֵּב בְּצָרָה וּבְדחַק גָּדוֹל כִּי לא דַי שֶׁהַלֵּב דּוֹאֵג בְּעַצְמוֹ כִּי הוּא מַרְגִּישׁ הַצָּרָה יוֹתֵר מִכֻּלָּם אַף גַּם הַדָּמִים שׁוֹטְפִין עָלָיו וּמְצֵרִין לוֹ מְאד וְעַל כֵּן כְּשֶׁיֵּשׁ, חַס וְשָׁלוֹם, צָרָה לָאָדָם הַלֵּב דּוֹפֵק בִּדְפִיקוֹת גְּדוֹלוֹת כִּי הוּא מְבַקֵּשׁ לְנַעֲנֵעַ מֵעַצְמוֹ וּלְהַשְׁלִיכָם מֵעָלָיו וְעַל כֵּן הוּא דּוֹפֵק בִּדְפִיקוֹת גְּדוֹלוֹת בִּשְׁעַת הַצָּרָה, חַס וְשָׁלוֹם וְאַחַר כָּך כְּשֶׁיוֹצְאִין מֵהַצָּרָה אֲזַי חוֹזְרִין תַּהֲלוּכוֹת הַדָּמִים לֵילֵך כַּסֵּדֶר בְּתוֹך שְׁבִילֵי הַגּוּף וְעַל כֵּן הַתּוֹדָה, שֶׁהִיא בָּאָה כְּשֶׁיוֹצְאִין מֵהַצָּרָה הִיא מְכֻנָּה בְּשֵׁם הֲלָכָה עַל שֵׁם תַּהֲלוּכוֹת הַדָּמִים שֶׁהוֹלְכִין כַּסֵּדֶר כְּשֶׁיוֹצְאִין מֵהַצָּרָה כַּנַּ''ל ג. וּמִזֶּה בָּאָה הוֹלָדָה בְּנָקֵל כִּי בְּשָׁעָה שֶׁאִשָּׁה כּוֹרַעַת לֵילֵד יַרְכוֹתֶיהָ מִצְטַנְּנוֹת (כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, סוֹטָה יא:) וְעַל יְדֵי זֶה נַעֲשֶׂה הַהוֹלָדָה כִּי הַדָּמִים עוֹלִין לְמַעְלָה וַאֲזַי נִדְחָק הַמָּקוֹם שָׁם וַאֲזַי הֵם דּוֹחִים אֶת הַוָּלָד לַחוּץ וְאַחֲר כָּך חוֹזְרִים הַדָּמִים לִמְקוֹמָם שֶׁזֶּה בְּחִינַת תּוֹדָה הֲלָכָה שֶׁהוּא בְּחִינַת תַּהֲלוּכוֹת הַדָּמִים שֶׁחוֹזְרִים לֵילֵך כַּסֵּדֶר כַּנַּ''ל כִּי גַּם הַהֲלָכָה הִיא בְּחִינַת הוֹלָדָה כִּי יֵשׁ תַּמְכֵי אוֹרַיְתָא, שֶׁנּוֹתְנִים מָמוֹן לְלוֹמְדֵי תּוֹרָה וּבִתְחִלָּה הֵם מְחַסְּרִים מָמוֹנָם מֵעַצְמָם כִּי כְּשֶׁנּוֹתְנִים הַמָּמוֹן לְהַתַּלְמִיד חָכָם, נֶחְסָר אֶצְלָם שֶׁזֶּה בְּחִינַת יַרְכוֹתֶיהָ מִצְטַנְּנוֹת כִּי דָּמִים תַּרְתֵּי מַשְׁמַע (מגילה יד: וע חא''ג שבת קלט ד''ה כי כפיכם) אֲבָל אַחַר כָּך עַל יְדֵי מָמוֹנָם שֶׁמַּחֲזִיקִין הַתַּלְמִיד חָכָם וְנוֹלָד הֲלָכוֹת שֶׁהֵם בְּחִינַת חֶסֶד אֲזַי עַל יְדֵי הַשְׁפָּעַת הַחֶסֶד חוֹזֵר וְנִתְמַלֵּא הַחִסָּרוֹן וְזֶה בְּחִינַת שַׁעֲשׁוּעַ עוֹלָם הַבָּא בִּבְחִינַת (יְשַׁעְיָה ל) : ''וְהָיָה אוֹר הַלְּבָנָה כְּאוֹר הַחַמָּה'', הַנֶּאֱמָר לֶעָתִיד (עין פסחים סח ובסנהדרין צא:), כִּי הַלְּבָנָה טִבְעָהּ קַר, בְּחִינַת חִסָּרוֹן וּקְרִירוּת וַעֲתִידָה לְהִתְמַלּאת כְּאוֹר הַחַמָּה, בְּחִינַת מִלּוּי הַחִסָּרוֹן שֶׁזֶּה בְּחִינַת הוֹלָדָה, בְּחִינַת הֲלָכוֹת שֶׁהֵם בְּחִינַת שַׁעֲשׁוּעַ עוֹלָם הַבָּא כַּנַּ''ל וְזֶה בְּחִינַת (בְּרֵאשִׁית ב) : ''אֵלֶּה תוֹלְדוֹת הַשָּׁמַיִם וְהָאָרֶץ בְּהִבָּרְאָם'' בְּאַבְרָהָ''ם (בְּרֵאשִׁית רַבָּה פָּרָשַׁת יב), הַיְנוּ חֶסֶד כִּי הַהוֹלָדָה עַל יְדֵי בְּחִינַת הֲלָכוֹת, שֶׁהֵם בְּחִינַת חֶסֶד כַּנַּ''ל (תְּהִלִּים ק) : ''מִזְמוֹר לְתוֹדָה הָרִיעוּ לַייָ כָּל הָאָרֶץ'' לְתוֹדָה אוֹתִיּוֹת תּוֹלָדָה הָרִיעוּ לַייָ כָּל הָאָרֶץ רָאשֵׁי תֵבוֹת הֲלָכָה, כַּמּוּבָא כִּי הַהֲלָכוֹת, בְּחִינַת תּוֹדָה, הֵם בְּחִינַת הוֹלָדָה כַּנַּ''ל וְזֶה שֶׁאָמְרוּ רַבּוֹתֵינוּ, זִכְרוֹנָם לִבְרָכָה (סוֹטָה י). אָסָא חָלָה אֶת רַגְלָיו, עַל שֶׁעָשָׂה אַנְגַּרְיָא בְּתַלְמִידֵי חֲכָמִים כִּי עַל יְדֵי שֶׁעָשָׂה אַנְגַּרְיָא בְּתַלְמִידֵי חֲכָמִים וּבִטֵּל אוֹתָם מִן הַהֲלָכוֹת עַל יְדֵי זֶה חָלָה אֶת רַגְלָיו כִּי הַהֲלָכוֹת הֵם בְּחִינַת תִּקּוּן וְקִיּוּם הָרַגְלִין כִּי הַהֲלָכוֹת הֵם בְּחִינַת תַּהֲלוּכוֹת הַדָּמִים, שֶׁחוֹזְרִין וְהוֹלְכִין כַּסֵּדֶר כַּנַּ''ל וְאָסָא שֶׁפָּגַם בָּזֶה וּבִטֵּל אֶת הַתַּלְמִידֵי חֲכָמִים מִן הַהֲלָכוֹת עַל כֵּן חָלָה אֶת רַגְלָיו ד. וּכְשֶׁזּוֹכִין לִבְחִינַת תּוֹדָה הֲלָכָה עַל יְדֵי זֶה נִתְגַלֶּה אוֹר הָאֱמֶת וּמֵאִיר בְּהַדִּבּוּר. כִּי מִתְּחִלָּה כְּשֶׁהַדָּמִים שׁוֹטְפִין עַל הַלֵּב הוּא בְּחִינַת פְּגַם הָאֱמֶת בִּבְחִינַת (מִשְׁלֵי כ''ט) : ''אַנְשֵׁי דָּמִים יִשְׂנְאוּ תָם'' אֲבָל אַחַר כָּך כְּשֶׁיּוֹצְאִין מֵהַצָּרָה, שֶׁזֶּה בְּחִינַת תּוֹדָה הֲלָכָה אֲזַי מֵאִיר הָאֱמֶת בִּבְחִינַת (מִיכָה ז) : ''תִּתֵּן אֱמֶת לְיַעֲקב, חֶסֶד לְאַבְרָהָם'' ''חֶסֶד לְאַבְרָהָם'' הַיְנוּ הֲלָכוֹת כַּנַּ''ל עַל יְדֵי זֶה מֵאִיר הָאֱמֶת וּמַשְׁלִים הַדִּבּוּר כִּי עִקָּר שְׁלֵמוּת הַדִּבּוּר עַל יְדֵי אֱמֶת, כִּי קוּשְׁטָא קָאֵי וְכוּ (שַׁבָּת ק''ד) וַאֲפִלּוּ שֶׁקֶר אֵין לוֹ קִיּוּם רַק עַל יְדֵי אֱמֶת (כְּמוֹ שֶׁפֵּרֵשׁ רַשִׁ''י בַּמִּדְבָּר י''ג עַל פָּסוּק ''וְגַם זָבַת חָלָב וּדְבָשׁ'' וְכוּ) (עי הקדמת הזוהר ד''ב ע''ב) נִמְצָא שֶׁעִקָּר קִיּוּם וּשְׁלֵמוּת הַדִּבּוּר הוּא עַל יְדֵי הָאֱמֶת שֶׁהוּא מֵאִיר בְּהַדִּבּוּר עַל יְדֵי שְׁלשָׁה שֵׁמוֹת, בִּבְחִינַת (תְּהִלִּים נ) : ''אֵל אֱלהִים ה דִּבֶּר'' כִּי אֵלּוּ שְׁלשָׁה שֵׁמוֹת הֵם מְקוֹר הָאֱמֶת וְעַל יָדָם מֵאִיר הָאֱמֶת בְּהַדִּבּוּר דְּהַיְנוּ בְּרִבּוּעַ הַדִּבּוּר הַיְנוּ בְּחִינַת אַרְבָּעָה חֶלְקֵי הַדִּבּוּר כִּי יֵשׁ רִבּוּעַ הַדִּבּוּר וְעַל כֵּן כְּשֶׁהָיוּ יִשְׂרָאֵל בַּגָּלוּת, וְהָיָה הַדִּבּוּר בַּגָּלוּת (עין זוהר וארא כה:) נֶאֱמַר בְּמשֶׁה (שְׁמוֹת ד) : ''לא אִישׁ דְּבָרִים אָנכִי גַּם מִתְּמוֹל גַּם מִשִּׁלְשׁוֹם גַּם מֵאָז דַּבֶּרְך'' וְכוּ זֶה בְּחִינַת רִבּוּעַ הַדִּבּוּר, אַרְבָּעָה חֶלְקֵי הַדִּבּוּר (יְשַׁעְיָה ס''ג) : ''מְדַבֵּר בִּצְדָקָה'' שֶׁזֶּהוּ בְּחִינַת הַיִּתְרוֹן שֶׁיֵּשׁ לָאָדָם עַל הַחַי שֶׁהוּא הַדִּבּוּר שֶׁהוּא גֶּדֶר הָאָדָם וְהוּא בְּחִינַת צְדָקָה שֶׁהוּא גּוֹמֵל חֶסֶד עִם הַבְּרִיּוֹת שֶׁזֶּה גֶּדֶר הָאָדָם, שֶׁדַּרְכּוֹ לִגְמל חֶסֶד מַה שֶׁאֵין כֵּן הַחַי אֲשֶׁר עָשִׂיתִי עִמּוֹ הַיּוֹם וְכוּ מָה הָתָם צְדָקָה אַף כָּאן צְדָקָה (הַקְּדָמַת הַזּהַר דַּף יג:) שֶׁעַל יְדֵי צְדָקָה נִקְרָא אָדָם כִּי הַצְּדָקָה שֶׁמִּשָּׁם הַדִּבּוּר הוּא גֶּדֶר הָאָדָם כַּנַּ''ל ''לא אִישׁ דְּבָרִים אָנכִי'', הַיְנוּ הַדִּבּוּר שֶׁל צְדָקָה בְּחִינַת (תְּהִלִּים קי''ב) ''טוֹב אִישׁ חוֹנֵן וּמַלְוֶה יְכַלְכֵּל דְּבָרָיו'' דְּהַיְנוּ גְּמִילוּת חֶסֶד וּצְדָקָה וְיֵשׁ דִּבּוּר שֶׁל תְּשׁוּבָה, בְּחִינַת (הוֹשֵׁעַ י''ד) : ''קְחוּ עִמָּכֶם דְּבָרִים וְשׁוּבוּ אֶל ה'' גַם מִתְּמוֹל, בְּחִינַת דִּבּוּר שֶׁל תְּשׁוּבָה כְּמוֹ שֶׁכָּתוּב (תְּהִלִּים צ) : ''וַתּאמֶר שׁוּבוּ בְנֵי אָדָם כִּי אֶלֶף שָׁנִים בְּעֵינֶיך כְּיוֹם אֶתְמוֹל'' וְיֵשׁ דִּבּוּר שֶׁל עֲשִׁירוּת דְּהַיְנוּ עֲשִׁירִים קְרוֹבִים לַמַּלְכוּת שֶׁהֵם בְּחִינַת (בְּרֵאשִׁית מ) : ''שְׁלשֶׁת הַשָּׂרִיגִים'' וְדָרְשׁוּ רַבּוֹתֵינוּ, זִכְרוֹנָם לִבְרָכָה (חֻלִּין צ''ב) : שְׁלשָׁה שָׂרֵי גֵּאִים דְּהַיְנוּ עֲשִׁירִים קְרוֹבִים לַמַּלְכוּת (כְּמוֹ שֶׁפֵּרֵשׁ רַשִׁ''י שָׁם) שֶׁיֵּשׁ לָהֶם בְּחִינַת דִּבּוּר, בִּבְחִינַת (מִשְׁלֵי כ''ב) : ''חֵן שְׂפָתָיו רֵעֵהוּ מֶלֶך'' הַיְנוּ הַדִּבּוּר שֶׁל קְרוֹבִים לַמַּלְכוּת גַם מִשִּׁלְשׁם, בְּחִינַת שְׁלשֶׁת הַשָּׂרִיגִים הַנַּ''ל הַיְנוּ הַדִּבּוּר שֶׁל עֲשִׁירִים קְרוֹבִים לַמַּלְכוּת וְיֵשׁ דִּבּוּר שֶׁל מַלְכוּת, בְּחִינַת מַלְכוּת פֶּה (פתח אליהו) וְזֶה בְּחִינַת: גַם מֵאָז דַּבֶּרְך, בְּחִינַת (תְּהִלִּים צ''ג) : ''נָכוֹן כִּסְאַך מֵאָז'' וְהָאֱמֶת מֵאִיר בְּרִבּוּעַ הַדִּבּוּר הַנַּ''ל עַל יְדֵי שְׁלשָׁה שֵׁמוֹת הַנַּ''ל שֶׁהֵם : אֵל, אֱלקִים, יְיָ שֶׁהֵם בְּחִינַת: תְּפִלָּה וְתוֹרָה וְשִׁדּוּכִים וְזִוּוּגִים אֵל זֶה בְּחִינַת תְּפִלָּה כִּי אֵל עַל שֵׁם הַכּחַ, שֶׁהוּא תַּקִּיף וּבַעַל הַיְכלֶת וְעַל יְדֵי הַתְּפִלָּה נִקְרָאִין יִשְׂרָאֵל בְּשֵׁם אֵל בִּבְחִינַת (מְגִלָּה י''ח) : מִנַּיִן שֶׁקְּרָאוֹ הַקָּדוֹשׁ בָּרוּך הוּא לְיַעֲקב אֵל שֶׁנֶּאֱמַר: ''וַיִּקְרָא לוֹ אֵל'' וְכוּ כִּי עַל יְדֵי הַתְּפִלָּה, כִּבְיָכוֹל, אָנוּ לוֹקְחִין לְעַצְמֵנוּ הַכּחַ מִמֶּנּוּ יִתְבָּרַך כִּי אָנוּ מְבַטְּלִין גְּזֵרוֹתָיו נִמְצָא שֶׁיֵּשׁ לָנוּ הַכּחַ וְעַל כֵּן נִקְרָאִין יִשְׂרָאֵל ''אֵל'' עַל יְדֵי הַתְּפִלָּה עַל שֵׁם הַכּחַ כַּנַּ''ל וּכְמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (יְרוּשַׁלְמִי תַּעֲנִית). ''לא אִישׁ אֵל וִיכַזֵּב'' לא אִישׁ הוּא, שֶׁעָשָׂה דִּבְרֵי אֵל כְּכָזָב כִּי עַל יְדֵי הַתְּפִלָּה מְבַטְּלִין גְּזֵרוֹתָיו יִתְבָּרַך וַאֲזַי יִשְׂרָאֵל נִקְרָאִין אֵל וּמִשָׁם מֵאִיר הַדִּבּוּר, בִּבְחִינַת (תְּהִלִּים קמ''ה) : ''וּגְבוּרָתְך יְדַבֵּרוּ'' דְּהַיְנוּ עַל יְדֵי הַכּחַ וּגְבוּרָה שֶׁזֶּה בְּחִינַת אֵל עַל שֵׁם הַכּחַ מֵאִיר הַדִּבּוּר עַל יְדֵי הָאֱמֶת כִּי הַתְּפִלָּה הִיא רַק עַל יְדֵי אֱמֶת, כְּמוֹ שֶׁכָּתוּב (שָׁם) :קָרוֹב ה וְכוּ לְכל אֲשֶׁר יִקְרָאֻהוּ בֶאֱמֶת''אֱלקִים זֶה בְּחִינַת תּוֹרָה, כְּמוֹ שֶׁכָּתוּב (שְׁמוֹת ד) : ''וְאַתָּה תִּהְיֶה לוֹ לֵאלקִים'', וְתַרְגּוּמוֹ: לְרַב וְזֶהוּ: ''הוּא יִהְיֶה לְך לְפֶה'' שֶׁבְּחִינַת אֱלקִים, בְּחִינַת תּוֹרָה הוּא מֵאִיר לַפֶּה, דְּהַיְנוּ לְהַדִּבּוּר כִּי הָרַב מוֹרֶה דֶּרֶך יָשָׁר לְתַלְמִידָיו בְּתוֹרָתוֹ שֶׁזֶּה בְּחִינַת (יִרְמְיָה ט''ו) : ''אִם תּוֹצִיא יָקָר מִזּוֹלֵל כְּפִי תִהְיֶה'' וְהוּא בְּחִינַת אֱמֶת, בִּבְחִינַת (מַלְאֲכִי ב) תּוֹרַת אֱמֶת הָיְתָה בְּפִיהוּ'' ה זֶה בְּחִינַת שִׁדּוּכִים, בִּבְחִינַת (בְּרֵאשִׁית כ''ד) : ''מֵה יָצָא הַדָּבָר'' בְּחִינַת (מִשְׁלֵי י''ט) : ''וּמֵה אִשָּׁה מַשְׂכָּלֶת'' (בְּרֵאשִׁית שָׁם) : ''אֲשֶׁר הִנְחַנִי בְּדֶרֶך אֱמֶת'' וְעַל יְדֵי זֶה נִשְׁלָם הַדִּבּוּר כִּי עֲשָׂרָה קַבִּין שִׂיחָה יָרְדוּ לָעוֹלָם, תִּשְׁעָה נָטְלוּ נָשִׁים, וְאֶחָד כָּל הָעוֹלָם כֻּלּוֹ (כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, קִדּוּשִׁין מ''ט:) וְכָל זְמַן שֶׁאֵין הִתְקַשְּׁרוּת, אֵין לְהַדִּבּוּר שְׁלֵמוּת אֲבָל כְּשֶׁנִּתְקַשְּׁרִין, נִתְחַבְּרִים וְנִשְׁלָמִים חֶלְקֵי הַדִּבּוּר נִמְצָא שֶׁעַל יְדֵי שְׁלשָׁה שֵׁמוֹת הַנַּ''ל שֶׁהֵם : אֵל, אֱלקִים, ה שֶׁהֵם בְּחִינַת: תְּפִלָּה, תּוֹרָה, שִׁדּוּכִים נִשְׁלָם הַדִּבּוּר עַל יְדֵי הָאֱמֶת הַיְנוּ רִבּוּעַ הַדִּבּוּר, שֶׁנִּשְׁלָם עַל יְדֵי הָאֱמֶת כַּנַּ''ל ה. וּשְׁלֵמוּת הַדִּבּוּר הוּא בְּחִינַת לְשׁוֹן הַקּדֶשׁ כִּי כָל לְשׁוֹנוֹת הָעַמִּים הֵם חֲסֵרִים, וְאֵין לָהֶם שְׁלֵמוּת כִּי נִקְרָאִין לְשׁוֹן עִלְּגִים (יְשַׁעְיָה ל''ב) וְאֵין שְׁלֵמוּת רַק לִלְשׁוֹן הַקּדֶשׁ וּלְשׁוֹן הַקּדֶשׁ הוּא מְקֻשָּׁר לְשַׁבָּת בִּבְחִינַת (שָׁם נ''ח) : ''וְדַבֵּר דָּבָר'' שֶׁלּא יְהֵא דִּבּוּרְך שֶׁל שַׁבָּת כְּדִבּוּרְך שֶׁל חֹל (שַׁבָּת קי''ג) בִּבְחִינַת (בַּמִּדְבָּר ו) : ''כּה תְבָרְכוּ'' בִּלְשׁוֹן הַקּדֶשׁ (סוֹטָה ל''ח) שֶׁבִּלְשׁוֹן הַקּדֶשׁ נִכְלָל בְּרָכָה וּקְדֻשָּׁה כִּי הַלְּשׁוֹן הַקּדֶשׁ מְקֻשָּׁר לְשַׁבָּת שֶׁנֶּאֱמַר בּוֹ בְּרָכָה וּקְדֻשָּׁה כְּמוֹ שֶׁכָּתוּב (בְּרֵאשִׁית ב) ''וַיְבָרֶך וַיְקַדֵּשׁ'' וְכוּ וְעַל כֵּן עַל יְדֵי שֶׁלְּשׁוֹן הַקּדֶשׁ מְקֻשָּׁר לְשַׁבָּת עַל כֵּן עַל יְדֵי שְׁלֵמוּת הַדִּבּוּר שֶׁהוּא בְּחִינַת לְשׁוֹן הַקּדֶשׁ עַל יְדֵי זֶה מַמְשִׁיכִין הַשִּׂמְחָה שֶׁל שַׁבָּת לְשֵׁשֶׁת יְמֵי הַחֹל כִּי יְמֵי הַחֹל הֵם בְּחִינַת עַצְבוּת וַאֲפִלּוּ הַמִּצְווֹת שֶׁעוֹשִׂין בִּימֵי הַחֹל הֵם בְּחִינַת עַצְבוּת כִּי מְטַ''ט שָׁלְטְנוּתֵהּ בִּימֵי הַחֹל (תִּקּוּנֵי זהַר, תִּקּוּן יח, דַף לג:) וּמְטַ''ט הוּא בְּחִינַת עֶבֶד, בְּחִינַת עַצְבוּת אֲבָל שַׁבָּת הוּא בְּחִינַת בֵּן וְאָז נַיְחָא לְעִלָּאִין וְתַתָּאִין וְנִתְעוֹרֵר שִׂמְחָה וַאֲזַי נִתְרוֹמְמִין וְנִתְעַלִּין כָּל הַמִּצְווֹת שֶׁל שֵׁשֶׁת יְמֵי הַחֹל מִן הָעַצְבוּת וְנִמְשָׁך עֲלֵיהֶם מְנוּחָה וְשִׂמְחָה בִּבְחִינַת (בְּרֵאשִׁית ה) : ''וַיּוֹלֶד בֵּן וַיִּקְרָא שְׁמוֹ נחַ לֵאמר, זֶה יְנַחֲמֵנוּ מִמַּעֲשֵׂנוּ וּמֵעִצְּבוֹן יָדֵינוּ'' הַיְנוּ בְּחִינַת שַׁבָּת שֶׁהִיא בְּחִינַת בֵּן, בְּחִינַת נחַ, נַיְחָא דְּעִלָּאִין וְתַתָּאִין (עַיֵּן תִּקּוּן ע בְּסוֹפוֹ וּבַזּהַר בְּרֵאשִׁית נ''ח נ''ט) שֶׁהוּא מְנַחֵם וּמְשַׂמֵּחַ הַכּל מִן הָעַצְבוּת, בְּחִינַת: ''זֶה יְנַחֲמֵנוּ'' וְכוּ וּכְשֶׁזוֹכִין לִבְחִינַת לְשׁוֹן הַקּדֶשׁ, שֶׁהוּא מְקֻשָּׁר לְשַׁבָּת אֲזַי מַמְשִׁיכִין עַל יָדוֹ אֶת הַקְּדֻשָּׁה וְהַשִּׂמְחָה שֶׁל שַׁבָּת לְשֵׁשֶׁת יְמֵי הַחֹל כִּי מֵחֲמַת שֶׁהַלְּשׁוֹן הַקּדֶשׁ מְקֻשָּׁר לְשַׁבָּת עַל כֵּן נִמְשָׁך עַל יָדוֹ הַשִּׂמְחָה שֶׁל שַׁבָּת לְשֵׁשֶׁת יְמֵי הַחֹל אֵל אֱלקִים ה דִּבֶּר [עִם הַתֵּבוֹת] מִסְפַּר שִׂמְחָה כִּי עַל יְדֵי שְׁלֵמוּת הַדִּבּוּר שֶׁהוּא לְשׁוֹן הַקּדֶשׁ, נִמְשָׁך שִׂמְחָה כַּנַּ''ל ו. וְעַל יְדֵי זֶה שֶׁמַּמְשִׁיכִין קְדֻשָּׁה שֶׁל שַׁבָּת לְשֵׁשֶׁת יְמֵי הַחֹל עַל יְדֵי זֶה נִתְגַלֶּה הָאַחְדוּת הַפָּשׁוּט יִתְבָּרַך כִּי בְּשֵׁשֶׁת יְמֵי הַחֹל הֵם פְּעֻלּוֹת מִשְׁתַּנּוֹת שֶׁבְּכָל יוֹם נִבְרָא פְּעֻלָּה מְשֻׁנָּה וְזֶה כְּנֶגֶד הַשֵּׂכֶל הָאֱנוֹשִׁי, לְהָבִין זאת בְּשֵׂכֶל הָאֱנוֹשִׁי שֶׁפְּעֻלּוֹת מִשְׁתַּנּוֹת יִהְיוּ נִמְשָׁכִין מֵאֶחָד הַפָּשׁוּט יִתְבָּרַך וְיִתְעַלֶּה כִּי בַּשֵּׂכֶל הָאֱנוֹשִׁי אִי אֶפְשָׁר לְהָבִין זאת רַק עַל יְדֵי שַׁבָּת שֶׁאָנוּ זוֹכִין, שֶׁנָּתַן לָנוּ הַשֵּׁם יִתְבָּרַך מַתָּנָה גְּדוֹלָה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (שַׁבָּת י:) : מַתָּנָה טוֹבָה יֵשׁ לִי בְּבֵית גְּנָזַי וְשַׁבָּת שְׁמָהּ עַל יְדֵי זֶה נִתְגַלֶּה אַחְדוּת הַפָּשׁוּט כִּי שַׁבָּת מוֹרָה עַל אֱמוּנַת הַיִּחוּד שֶׁאָנוּ מַאֲמִינִים, שֶׁכָּל הַפְּעֻלּוֹת מִשְׁתַּנּוֹת נִמְשָׁכִין מֵאֶחָד הַפָּשׁוּט יִתְבָּרַך שֶׁבָּרָא כֻּלָּם בְּשֵׁשֶׁת יְמֵי הַחֹל וְשָׁבַת בְּשַׁבָּת נִמְצָא שֶׁעַל יְדֵי שַׁבָּת נִתְגַלֶּה אַחְדוּת הַפָּשׁוּט יִתְבָּרַך וְהִתְגַּלּוּת אַחְדוּת הַפָּשׁוּט זאת הַבְּחִינָה יְקָרָה מְאד אֲפִלּוּ אֶצְלוֹ יִתְבָּרַך כְּמוֹ שֶׁמָּצִינוּ: יָחִיד וְרַבִּים הֲלָכָה כָּרַבִּים (בְּרָכוֹת ט וְל''ז) כִּי מֵחֲמַת שֶׁהֵם רַבִּים שֶׁכָּל אֶחָד יֵשׁ בּוֹ דֵּעָה מְשֻׁנָּה בְּחִינַת פְּעֻלּוֹת מִשְׁתַּנּוֹת וּכְשֶׁהֵם מַסְכִּימִים יַחַד לְדַעַת אֶחָד נִמְצָא בְּחִינַת פְּעֻלּוֹת מִשְׁתַּנּוֹת נַעֲשֶׂה בְּחִינַת אַחְדוּת הַפָּשׁוּט שֶׁזֶּה יָקָר מְאד בְּעֵינָיו יִתְבָּרַך וְעַל כֵּן הֲלָכָה כְּמוֹתָם וְגַם כְּדֵי שֶׁלּא לְהַרְבּוֹת מַחֲלקֶת בְּיִשְׂרָאֵל כִּי אִם לא כֵן, כָּל יָחִיד וְיָחִיד יאמַר כְּדַעְתּוֹ וְאֵין לַדָּבָר סוֹף וְיִתְרַבּוּ מַחֲלקֶת בְּיִשְׂרָאֵל (עַיֵּן בָּבָא מְצִיעָא נ''ט:) שֶׁאֵין זֶה רְצוֹנוֹ יִתְבָּרַך, כִּי רְצוֹנוֹ רַק בִּבְחִינַת אַחְדוּת הַפָּשׁוּט כִּי כְּשֶׁנִּתְגַּלֶּה בְּחִינַת אַחְדוּת הַפָּשׁוּט לְמַטָּה גַם לְמַעְלָה נִתְגַלֶּה אַחְדוּת הַפָּשׁוּט יִתְבָּרַך בִּבְחִינַת: ''אַתָּה אֶחָד וְשִׁמְך אֶחָד, וּמִי כְּעַמְּך יִשְׂרָאֵל גוֹי אֶחָד בָּאָרֶץ'' שֶׁעַל יְדֵי אַחְדוּת שֶׁנִּתְגַּלֶּה בְּיִשְׂרָאֵל לְמַטָּה נִתְגַלֶּה אַחְדוּתוֹ הַפָּשׁוּט יִתְבָּרַך לְמַעְלָה וְזֶה בְּחִינַת מַעֲשֶׂה דְּרַבִּי אֱלִיעֶזֶר הַגָּדוֹל בְּתַנּוּר שֶׁל עַכְנַאי (בָּבָא מְצִיעָא מ''ט) כִּי רַבִּי אֱלִיעֶזֶר הֲלָכָה כְּמוֹתוֹ בְּכָל מָקוֹם (שָׁם) וְהָיָה רוֹצֶה לְהַרְאוֹת, שֶׁזָּכָה לִשְׁלֵמוּת הַדִּבּוּר דְּהַיְנוּ שְׁלֵמוּת רִבּוּעַ הַדִּבּוּר, שֶׁזּוֹכִין לָזֶה עַל יְדֵי הֲלָכוֹת כַּנַּ''ל וְעַל כֵּן אָמַר חָרוּב יוֹכִיחַ אַמַּת הַמַּיִם יוֹכִיחַ כָּתְלֵי בֵּית הַמִּדְרָשׁ יוֹכִיחוּ בַּת קוֹל יוֹכִיחַ כִּי אֵלּוּ אַרְבָּעָה דְּבָרִים הֵם בְּחִינַת רִבּוּעַ הַדִּבּוּר דְּהַיְנוּ אַרְבָּעָה חֶלְקֵי הַדִּבּוּר הַנַּ''ל כִּי הַצַּדִּיקִים הֵם גִבּוֹרֵי כחַ עוֹשֵׂי דְבָרוֹ, כַּמּוּבָא בַּזּהַר הַקָּדוֹשׁ (לֶך לְך דַּף צ) שֶׁהֵם עוֹשִׂים וּמַנְהִיגִים עִם הַדִּבּוּר כִּרְצוֹנָם וְעַל כֵּן רָצָה רַבִּי אֱלִיעֶזֶר לְהַרְאוֹת, שֶׁיֵּשׁ לוֹ שְׁלֵמוּת רִבּוּעַ הַדִּבּוּר וְעַל כֵּן יָכוֹל לַעֲשׂוֹת עִם הַדִּבּוּר כִּרְצוֹנוֹ דְּהַיְנוּ לְשַׁנּוֹת הַטֶּבַע כִּרְצוֹנוֹ עַל יְדֵי שְׁלֵמוּת דִּבּוּרוֹ וְהֶרְאָה זאת בְּאַרְבָּעָה דְּבָרִים שֶׁהֵם בְּחִינַת רִבּוּעַ הַדִּבּוּר חָרוּב יוֹכִיחַ זֶה בְּחִינַת הַדִּבּוּר שֶׁל צְדָקָה כִּי חָרוּב הוּא בְּחִינַת צְדָקָה כִּי חָרוּב נוֹטְעִין אוֹתוֹ רַק לְדוֹרוֹת כְּמוֹ שֶׁאָמְרוּ בַּגְּמָרָא (תַּעֲנִית כ''ג). אֲנָא עָלְמָא בְּחָרוּבָא אִשְׁתַּכַּח כִּי הֵיכִי דִּשְׁתַלִי לִי אֲבָהָתִי, אֲנָא נַמִּי שְׁתַלִי לִבְנָאִי נִמְצָא שֶׁהֶחָרוּב הוּא רַק לְדוֹרוֹת כְּמוֹ הַצְּדָקָה שֶׁהִיא לְדוֹרוֹת כְּמוֹ שֶׁאָמַר רַבִּי חִיָּא (שַׁבָּת קנ''א:). כִּי אָתָא עַנְיָא אַקְדֵּם לֵהּ רִפְתָּא כִּי הֵיכִי דְּלִקְדְמוּ לִבְנֵיך וְכוּ גַּלְגַּל הוּא שֶׁחוֹזֵר בָּעוֹלָם אַמַּת הַמַּיִם זֶה בְּחִינַת תְּשׁוּבָה, בִּבְחִינַת (אֵיכָה ב) : ''שִׁפְכִי כַּמַּיִם לִבֵּך נכַח פְּנֵי ה'' כָּתְלֵי בֵּית הַמִּדְרָשׁ זֶה בְּחִינַת עֲשִׁירִים שֶׁהֵם כְּתֵּל שֶׁהַכּל פּוֹנִין בּוֹ כִּי ''אהֲבֵי עָשִׁיר רַבִּים'' (מִשְׁלֵי י''ד), וְהַכּל פּוֹנִים אֶל הָעֲשִׁירִים (תְּהִלִּים ל''ד) ''דּרְשֵׁי ה לא יַחְסְרוּ כָל טוֹב'' דְּהַיְנוּ הַצַּדִּיקִים דּוֹרְשֵׁי ה, שֶׁכָּל טוּב נִמְשָׁך מֵהֶם אַך צַדִּיקִים מְהַנֵּי זְכוּתַיְהוּ אַעָלְמָא, אַדִּידְהוּ לָא (חֻלִּין פ''ו) כִּי הַצַּדִּיקִים בְּעַצְמָן אֵין לָהֶם כְּלוּם רַק מַמְשִׁיכִין כָּל טוּב אֶל הָעוֹלָם כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, עַל רַבִּי חֲנִינָא בֶּן דּוֹסָא (שָׁם) כָּל הָעוֹלָם נִזּוֹן בִּשְׁבִיל חֲנִינָא בְּנִי, וַחֲנִינָא בְּנִי דַּי לוֹ בְּקַב חָרוּבִין וְכוּ וְעַל כֵּן הָעֲשִׁירִים נִקְרָאִין כָּתְלֵי בֵּית הַמִּדְרָשׁ שֶׁהֵם כְּתֵּל שֶׁהַכּל פּוֹנִין אֵלָיו עַל יְדֵי עֲשִׁירוּתָם וְכָל טוּב שֶׁיֵּשׁ לָהֶם נִמְשָׁך לָהֶם מִבְּחִינַת בֵּית הַמִּדְרָשׁ הַיְנוּ בְּחִינַת: ''דּוֹרְשֵׁי ה לא יַחְסְרוּ כָל טוֹב'' שֶׁמֵּהֶם נִמְשָׁך כָּל הַהַשְׁפָּעוֹת כַּנַּ''ל בַּת קוֹל זֶה בְּחִינַת מַלְכוּת כִּי הַקּוֹל יוֹצֵא מִשִּׁת עִזְקָאִין דְּקָנֶה, בְּחִינַת מַלְכוּת, בְּחִינַת (מְלָכִים א י) : ''שֵׁשׁ מַעֲלוֹת לַכִּסֵּא'' (עַיֵּן זהַר נָשׂא קכ''א: פִּנְחָס רל''ה וּבְתִקּוּן כ''ב) נִמְצָא שֶׁהֶרְאָה רַבִּי אֱלִיעֶזֶר בְּאַרְבָּעָה דְּבָרִים אֵלּוּ שֶׁיֵּשׁ לוֹ שְׁלֵמוּת רִבּוּעַ הַדִּבּוּר דְּהַיְנוּ בְּחִינַת אַרְבָּעָה חֶלְקֵי הַדִּבּוּר הַנַּ''ל אֲבָל אַף עַל פִּי כֵן לא הִשְׁגִּיחוּ עַל זֶה כִּי יָחִיד וְרַבִּים הֲלָכָה כָּרַבִּים כִּי זֶה יָקָר בְּעֵינֵי הַשֵּׁם יִתְבָּרַך שֶׁזֶּה בְּחִינַת הִתְגַּלּוּת אַחְדוּת הַפָּשׁוּט מִבְּחִינַת פְּעֻלּוֹת מִשְׁתַּנּוֹת כַּנַּ''ל שֶׁזֶּה בְּחִינַת שַׁבָּת כַּנַּ''ל וְזֶהוּ שֶׁאָמַר הַקָּדוֹשׁ בָּרוּך הוּא: נִצְּחוּנִי בָּנַי הַיְנוּ שֶׁבְּחִינַת בֵּן שֶׁלָּהֶם נִצַּח כִּי זֶה שֶׁרַבִּים מַסְכִּימִים לְדַעַת אֶחָד זֶה בְּחִינַת שַׁבָּת, בְּחִינַת בֵּן כַּנַּ''ל וְזֶה בְּחִינַת: ''עִבְדוּ אֶת ה בְּשִׂמְחָה'' (תְּהִלִּים ק) הַיְנוּ לְהַמְשִׁיך שִׂמְחָה לִבְחִינַת עֶבֶד, בְּחִינַת מְטַ''ט, בְּחִינַת שֵׁשֶׁת יְמֵי הַחֹל כַּנַּ''ל דְּעוּ כִּי ה הוּא אֱלקִים, בְּחִינַת אַחְדוּת הַפָּשׁוּט שֶׁכָּל הַשִּׁנּוּיִים הֵם אֶחָד שֶׁזֶּה נִתְגַלֶּה עַל יְדֵי שֶׁנִּמְשָׁך הַשִּׂמְחָה שֶׁל שַׁבָּת לְשֵׁשֶׁת יְמֵי הַחֹל שֶׁהֵם בְּחִינַת עֶבֶד כַּנַּ''ל וְזֶה בְּחִינַת חֲנֻכָּה כִּי יְמֵי חֲנֻכָּה הֵם יְמֵי הוֹדָאָה שֶׁהוּא בְּחִינַת שַׁעֲשׁוּעַ עוֹלָם הַבָּא, בְּחִינַת הֲלָכוֹת שֶׁעַל יְדֵי זֶה זוֹכִין לִשְׁלֵמוּת הַדִּבּוּר, עַל יְדֵי הִתְגַּלּוּת הָאֱמֶת כַּנַּ''ל וְזֶהוּ בְּחִינַת הַשֶּׁמֶן שֶׁל נֵר חֲנֻכָּה בִּבְחִינַת (דְּבָרִים ל''ג) : ''תֻּמֶּיך וְאוּרֶיך לְאִישׁ חֲסִידֶך'' שֶׁעַל יְדֵי הַחֲסָדִים, דְּהַיְנוּ בְּחִינַת הֲלָכוֹת נִתְגַלֶּה אוֹר הָאֱמֶת, בְּחִינַת: ''תֻּמֶּיך וְאוּרֶיך'' וְזֶה בְּחִינַת הַשֶּׁמֶן, שֶׁהוּא בְּחִינַת אוֹר הָאֱמֶת בְּחִינַת (תְּהִלִּים מ''ג) : ''שְׁלַח אוֹרְך וַאֲמִתְּך'' וְצָרִיך לִתְּנוֹ סָמוּך לַפֶּתַח (שַׁבָּת כ''א:), בְּחִינַת: ''פִּתְחֵי פִיך'' (מִיכָה ז) הַיְנוּ הַדִּבּוּר, כִּי הָאֱמֶת מֵאִיר בְּהַדִּבּוּר כַּנַּ''ל בִּבְחִינַת (תְּהִלִּים קי''ט) : ''פֵּתַח דְּבָרֶיך יָאִיר'' וַאֲזַי נִמְשָׁך הַשִּׂמְחָה שֶׁל שַׁבָּת לְשֵׁשֶׁת יְמֵי הַחֹל עַל יְדֵי לְשׁוֹן הַקּדֶשׁ, שֶׁהוּא שְׁלֵמוּת הַדִּבּוּר וְזֶה בְּחִינַת: חֲנֻכָּה חָנוּ כ''ה בְּחִינַת שַׁבָּת נַיְחָא שֶׁבּוֹ מְקֻשָּׁר לְשׁוֹן הַקּדֶשׁ שֶׁהוּא בְּחִינַת: ''כּה תְבָרְכוּ'' בִּלְשׁוֹן הַקּדֶשׁ כַּנַּ''ל וְהַשִּׂמְחָה שֶׁל שַׁבָּת מֵאִיר לְשֵׁשֶׁת יְמֵי הַחֹל שֶׁהֵם גַּם כֵּן בְּחִינַת חֲנֻכָּה בְּחִינַת חֲנוֹך, מְטַ''ט, עֶבֶד, שֶׁשֻּׁלְטָנוּתֵהּ בִּימֵי הַחֹל בִּבְחִינַת: ''זֶה יְנַחֲמֵנוּ מִמַּעֲשֵׂינוּ וּמֵעִצְּבוֹן יָדֵינוּ'' בְּחִינַת שִׂמְחָה שֶׁל שַׁבָּת, שֶׁנִּמְשָׁך לְשֵׁשֶׁת יְמֵי הַחֹל כַּנַּ''ל וְזֶה: ''וַיְהִי מִקֵּץ שְׁנָתַיִם יָמִים'' (בראשית מ''א) מִקֵּץ הַיְנוּ סוֹף בְּחִינַת הֲלָכוֹת שֶׁהֵם שַׁעֲשׁוּעַ עוֹלָם הַבָּא שֶׁהוּא בַּסּוֹף וְזֶהוּ: שְׁנָתַיִם יָמִים כְּמַאֲמַר רַבּוֹתֵינוּ, זִכְרוֹנָם לִבְרָכָה (חֲגִיגָה ה:). עַל הַאי בַּר בֵּי רַב דְּחַד יוֹמָא שֶׁהָיָה מִצְטַעֵר עַד שֶׁדָּרַשׁ לוֹ רַבִּי יוֹחָנָן : ''וְאוֹתִי יוֹם יוֹם יִדְרשׁוּן'' שֶׁיּוֹם אֶחָד בְּשָׁנָה חָשׁוּב שָׁנָה וְזֶהוּ: שְׁנָתַיִם יָמִים בְּחִינַת הַיָּמִים שֶׁנֶּחֱשָׁבִין לְשָׁנִים עַל יְדֵי לִמּוּד הֲלָכוֹת, בְּחִינַת יוֹם יוֹם יִדְרשׁוּן כַּנַּ''ל. [וּגְמַר פֵּרוּשׁ הַפָּסוּק עַל פִּי הַתּוֹרָה הַנַּ''ל לא זָכִינוּ לִשְׁמעַ] וּבְשָׁעָה שֶׁהַלֵּב בְּצָרָה גַּם הָרֵאָה בְּצָרָה כִּי הָרֵאָה הִיא קִיּוּם הַגּוּף כִּי הָרֵאָה מְקַיֶּמֶת הַלֵּחָה לְבָנָה וּמַמְשֶׁכֶת הַלַּחְלוּחִית לְהַגּוּף כִּי הַגּוּף יֵשׁ לוֹ תְּנוּעוֹת שֶׁהֵם מְיַבְּשִׁין הַגּוּף כִּי הַתְּנוּעוֹת מְיַבְּשִׁין וְעַל כֵּן עִקָּר הַקִּיּוּם עַל יְדֵי הָרֵאָה שֶׁמַּמְשֶׁכֶת לַחְלוּחִית וּכְשֶׁהַלֵּב בְּצָרָה, שֶׁאָז הַדָּמִים עוֹלִין וְשׁוֹטְפִין עַל הַלֵּב וַאֲזַי הַלֵּב דּוֹפֵק בִּדְפִיקוֹת גְדוֹלוֹת אֲזַי הָרֵאָה מְנַשֶּׁבֶת נְשִׁיבוֹת גְּדוֹלוֹת, וַאֲזַי נִתְיַבֵּשׁ הָרֵאָה וְעַל יְדֵי זֶה נִתְיַבֵּשׁ הַגּוּף, חַס וְשָׁלוֹם וְשֶׁמֶן הוּא רְפוּאָה לְהָרֵאָה, כְּמוֹ שֶׁאוֹמְרִין הָעוֹלָם כִּי הַשֶּׁמֶן מְלַחְלֵחַ, הַיְנוּ בְּחִינַת הַשֶּׁמֶן הַנַּ''ל שֶׁהוּא בְּחִינַת תִּקּוּן הַצָּרָה כַּנַּ''ל וּבַתְּחִלָּה כְּשֶׁהַצַּדִּיק בְּצַעַר וּבְצָרָה כַּמָּה וְכַמָּה נְשָׁמוֹת שֶׁבָּעוֹלָם הַזֶּה וְעוֹלָם הַבָּא מְקוֹנְנִין וּמִתְאַבְּלִין עַל צַעֲרוֹ וְגַם הַשְּׁכִינָה מְקוֹנֶנֶת כִּי אֲפִלּוּ עַל דָּמִים שֶׁל רְשָׁעִים הַשְּׁכִינָה מְקוֹנֶנֶת קַל וָחֹמֶר עַל דָּמָן שֶׁל צַדִּיקִים כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, (סַנְהֶדְרִין מו) אֲבָל כְּשֶׁזּוֹכֶה לִרְפוּאָה, אֲזַי מִתְנַחֲמִין כֻּלָּם וְנִמְשָׁך שִׂמְחָה לְכֻלָּם בִּבְחִינַת (יְשַׁעְיָה נ''ז) ''וְאֶרְפָּאֵהוּ וַאֲשַׁלֵּם נִחֻמִים לוֹ וְלַאֲבֵלָיו'' שֶׁעַל יְדֵי רְפוּאָתוֹ נִמְשָׁך נֶחָמָה לְכָל הָאֲבֵלִים הַנַּ''ל, הַיְנוּ שִׂמְחָה כַּנַּ''ל וְדַע, שֶׁמִּזְמוֹר לְתוֹדָה הוּא מְסֻגָּל לִמְקַשָּׁה לֵילֵד, דְּהַיְנוּ לוֹמַר אוֹתוֹ. מִזְמוֹר לְתוֹדָה רָאשֵׁי תֵבוֹת מל בְּחִינַת שִׁבְעִין קָלִין שֶׁל הַיּוֹלֶדֶת שֶׁצּוֹעֶקֶת קדֶם הַלֵּדָה, כַּמּוּבָא (בזוהר פנחס רמ''ט:) ויש במזמור זה קס''ח אוֹתִיּוֹת קס''ח הוּא חֶסֶד בְּא''ת ב''ש שֶׁעַל יְדֵי הַחֶסֶד בְּחִינַת הֲלָכוֹת הַהוֹלָדָה בְּנָקֵל כַּנַּ''ל מ''ג תֵּבוֹת בְּזֶה הַמִּזְמוֹר כִּי קִשּׁוּי לֵילֵד הוּא עַל יְדֵי שֶׁיֵּשׁ קְלִפָּה שֶׁהִיא אוֹמֶרֶת: ''גְּזרוּ, גַּם לִי גַּם לָך לא'' וְכוּ (מְלָכִים א ג) כִּי אֵינוֹ רוֹצֶה שֶׁיֵּצֵא לַאֲוִיר הָעוֹלָם וּכְנֶגֶד זֶה יֵשׁ מ''ג תֵּבוֹת בְּזֶה הַמִּזְמוֹר כְּנֶגֶד בְּחִינַת גַּם הַנַּ''ל כִּי הַמִּזְמוֹר הַזֶּה הוּא סְגֻלָּה לִמְקַשָּׁה לֵילֵד כַּנַּ''ל


~ ג - כְּשֶׁחָלָה רַבִּי אֱלִיעֶזֶר הַגָּדוֹל

כְּשֶׁחָלָה רַבִּי אֱלִיעֶזֶר הַגָּדוֹל, אָמַר לְרַבִּי עֲקִיבָא: חֵמָּה עַזָּה בָּעוֹלָם (סַנְהֶדְרִין ק''א) כִּי לא הָיָה אָז מִי שֶׁיּוּכַל לְהַמְתִּיק הַדִּין כִּי הָיָה צָרִיך לְפִדְיוֹן לְהַמְתִּיק הַדִּין וְלא נִמְצָא כִּי בֶּאֱמֶת אַחַר הַהַמְתָּקָה וְהַפִּדְיוֹן אָז דַיְקָא טוֹב לְרַפְּאוֹת הַחוֹלֶה עַל יְדֵי רְפוּאוֹת כִּי אֲזַי דַיְקָא אַחַר הַפִּדְיוֹן וְהַהַמְתָּקָה יֵשׁ רְשׁוּת לְרוֹפֵא לְרַפְּאוֹת כִּי הִנֵּה בֶּאֱמֶת אֵיך יָכוֹל הָרוֹפֵא לַחְגּר מָתְנָיו לְרַפְּאוֹת הַחוֹלֶה עַל יְדֵי רְפוּאוֹת וְסַמִּים הֲלא אֵינוֹ יוֹדֵעַ הַסַּם, הַצָּרִיך לִרְפוּאוֹת אוֹתוֹ הַחוֹלֶה כִּי יֵשׁ סַמִּים הַרְבֵּה שֶׁהֵם מְסֻגָּלִים לִרְפוּאוֹת הַחוֹלַאַת אַך בְּוַדַּאי הַחוֹלֶה אֵינוֹ יָכוֹל לְהִתְרַפֵּא כִּי אִם עַל יְדֵי סַם פְּלוֹנִי הַמְּיֻחָד לִרְפוּאָתוֹ, כְּפִי שֶׁנִּגְזַר לְמַעְלָה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (עֲבוֹדָה זָרָה נ''ה), שֶׁגּוֹזְרִין לְמַעְלָה, שֶׁיִּתְרַפֵּא עַל יְדֵי סַם פְּלוֹנִי וְעַל יְדֵי אִישׁ פְּלוֹנִי בְּיוֹם פְּלוֹנִי וְאִם כֵּן אֵיך יָכוֹל הָרוֹפֵא לְהַכְנִיס עַצְמוֹ לְרַפְּאוֹת הֲלא אֵינוֹ יוֹדֵעַ הַסַּם, שֶׁנִּגְזַר לְמַעְלָה אֲבָל אַחַר הַהַמְתָּקָה וְהַפִּדְיוֹן אָז יָכוֹל לְרַפְּאוֹת כִּי מַה שֶׁצָּרִיך שֶׁיִּתְרַפֵּא דַּיְקָא עַל יְדֵי סַם פְּלוֹנִי וְאִישׁ פְּלוֹנִי הוּא מֵחֲמַת מִדַּת הַדִּין שֶׁכְּפִי מִדַּת הַדִּין נִגְזַר, שֶׁיֻּמְשַׁך הַחוֹלַאַת עַד אוֹתוֹ הַזְּמַן וְיוֹם פְּלוֹנִי וְעַל כֵּן נִגְזַר שֶׁלּא יוּכַל לְהִתְרַפְּאוֹת כִּי אִם עַל יְדֵי סִבּוֹת אֵלּוּ דְּהַיְנוּ סַם פְּלוֹנִי וְאִישׁ פְּלוֹנִי, כְּדֵי שֶׁיֻּמְשַׁך הַחוֹלַאַת עַד יוֹם פְּלוֹנִי כִּי כְּפִי הַזְּמַן שֶׁצָּרִיך שֶׁיֻּמְשַׁך הַחוֹלַאַת כָּך גּוֹזְרִין הַסִּבּוֹת לִרְפוּאָתוֹ כְּדֵי שֶׁלּא יוּכַל לְהִתְרַפְּאוֹת עַד שֶׁיִּזְדַּמְּנוּ יַחַד סִבּוֹת אֵלּוּ. סַם פְּלוֹנִי וְאִישׁ פְּלוֹנִי בְּאפֶן שֶׁלּא יִהְיֶה לוֹ רְפוּאָה כִּי אִם בְּיוֹם פְּלוֹנִי אֲבָל כְּשֶׁעוֹשִׂין פִּדְיוֹן וּמַמְתִּיקִין הַדִּין וַאֲזַי נִתְבַּטֵּל הַגְּזֵרָה אֲזַי קדֶם שֶׁגּוֹזְרִין דִּין אַחֵר כִּי כְּשֶׁנִּמְתָּק דִּין זֶה אֲזַי גּוֹזְרִין דִּין אַחֵר וּבֵין כָּך וּבֵין כָּך דְּהַיְנוּ אַחַר הַמְתָּקַת הַדִּין הָרִאשׁוֹן קדֶם שֶׁגּוֹזְרִין דִּין אַחֵר אֲזַי יָכוֹל הָרוֹפֵא לְרַפְּאוֹת הַחוֹלֶה עַל יְדֵי סַמִּים כִּי אֲזַי אֵין דִּין, וַאֲזַי יוּכַל לְהִתְרַפְּאוֹת עַל יְדֵי אֵיזֶה סַם שֶׁיִּהְיֶה כִּי אֵין צָרִיך דַּוְקָא סַם פְּלוֹנִי וְכוּ מֵאַחַר שֶׁאֵין דִּין כַּנַּ''ל נִמְצָא שֶׁאִי אֶפְשָׁר לְרוֹפֵא לְרַפְּאוֹת כִּי אִם עַל יְדֵי פִּדְיוֹן שֶׁצְּרִיכִין לַעֲשׂוֹת פִּדְיוֹן תְּחִלָּה לְהַמְתִּיק הַדִּין וְאָז דַיְקָא יֵשׁ רְשׁוּת לְרוֹפֵא לְרַפְּאוֹת כַּנַּ''ל וְזֶהוּ ''וְרַפּא יְרַפֵּא'' (שְׁמוֹת כ''א) [עִם שְׁתֵּי הַתֵּבוֹת] מִסְפַּר פִּדְיוֹן נֶפֶשׁ כִּי עִקָּר הָרְפוּאָה עַל יְדֵי פִּדְיוֹן דַּוְקָא, עַל יְדֵי שֶׁמַּמְתִּיקִין הַדִּין וְזֶה שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת ס) : מִכָּאן שֶׁנָּתְנָה תּוֹרָה רְשׁוּת לְרוֹפֵא לְרַפְּאוֹת מִכָּאן דַיְקָא הַיְנוּ אַחַר הַפִּדְיוֹן אָז דַּיְקָא יֵשׁ לוֹ רְשׁוּת לְהָרוֹפֵא לְרַפְּאוֹת כִּי קדֶם הַפִּדְיוֹן אֵין רְשׁוּת לְהָרוֹפֵא לְרַפְּאוֹת כִּי צָרִיך לְהִתְרַפְּאוֹת עַל יְדֵי סַם פְּלוֹנִי וְכוּ כַּנַּ''ל רַק אַחַר הַפִּדְיוֹן וְהַהַמְתָּקָה אָז יֵשׁ לוֹ רְשׁוּת לְרַפְּאוֹת כַּנַּ''ל גַּם הַחִלּוּק שֶׁבֵּין הַנְּקֻדּוֹת שֶׁל וְרַפּא יְרַפֵּא הוּא כִּי וְרַפּא בְּחוֹלָם, יְרַפֵּא בְּצֵירֵי הַיְנוּ כִּי חוֹלָם הוּא בְּחִינַת הַמְתָּקָה, כַּמּוּבָא בְּכִּתְבֵי הָאֲרִ''י, זִכְרוֹנוֹ לִבְרָכָה שֶׁחוֹלָם גִּימַטְרִיָּא שָׁלשׁ הֲוָיוֹת שֶׁהֵם מַמְתִּיקִין שְׁלשָׁה אֱלקִים שֶׁבַּגָּרוֹן שֶׁהֵם מחִין דְּקַטְנוּת, שֶׁיּוֹרְדִין בַּגָּרוֹן וְנִמְתָּקִין עַל יְדֵי שָׁלשׁ הֲוָיוֹת, גִּימַטְרִיָּא חֹלָם יְרַפֵּא בְּצֵירֵי, בְּחִינַת (יִרְמְיָה ח) ''הַצֳרִי אֵין בְּגִלְעָד אִם רפֵא אֵין שָׁם'' הַיְנוּ בְּחִינַת רְפוּאוֹת שֶׁאַחַר הַהַמְתָּקָה שֶׁהוּא בְּחִינַת וְרַפּא בְּחוֹלָם אֲזַי דַיְקָא יְכוֹלִין לְהִתְרַפְּאוֹת עַל יְדֵי רְפוּאוֹת שֶׁהוּא בְּחִינַת יְרַפֵּא בְּצֵירֵי כַּנַּ''ל


~ ד - וּבְיוֹם הַבִּכּוּרִים

וּבְיוֹם הַבִּכּוּרִים בְּהַקְרִיבְכֶם מִנְחָה חֲדָשָׁה לַה בְּשָׁבֻעתֵיכֶם, מִקְרָא קדֶשׁ יִהְיֶה לָכֶם כָּל מְלֶאכֶת עֲבדָה לא תַעֲשׂוּ (בַּמִּדְבָּר כ''ח). א. ''וְאֶת הָערְבִים צִוִּיתִי לְכַלְכֶּלְך'' (מְלָכִים א י''ז) זֶה בְּחִינַת צְדָקָה כִּי בִּתְחִלָּה כְּשֶׁמַּתְחִילִין לְהִתְנַדֵּב לִצְדָקָה אֲזַי צְרִיכִין לְשַׁבֵּר אֶת הָאַכְזָרִיּוּת שֶׁלּוֹ לְהָפְכוֹ לְרַחֲמָנוּת וְזֶהוּ עִקָּר עֲבוֹדַת הַצְּדָקָה כִּי מִי שֶׁהוּא רַחֲמָן בְּטִבְעוֹ וְנוֹתֵן צְדָקָה מֵחֲמַת רַחֲמָנוּת שֶׁבְּטִבְעוֹ אֵין זֶה עֲבוֹדָה כִּי יֵשׁ גַּם כַּמָּה חַיּוֹת שֶׁהֵם רַחֲמָנִים בְּטִבְעָם רַק עִקָּר הָעֲבוֹדָה לְשַׁבֵּר הָאַכְזָרִיּוּת לְהָפְכוֹ לְרַחֲמָנוּת וְזֶה בְּחִינַת: ''וְאֶת הָערְבִים צִוִּיתִי לְכַלְכֶּלְך'' כִּי הָעוֹרֵב הוּא בְּטִבְעוֹ אַכְזָרִי, וְנִתְהַפֵּך לְרַחֲמָנוּת לְכַלְכֵּל אֶת אֵלִיָּהוּ כְּמוֹ כֵן צְרִיכִין בִּצְדָקָה כַּנַּ''ל וְכָל הַנְּדִיבֵי לֵב, כָּל מִי שֶהוּא נַדְבָן צָרִיך לֵילֵך וְלַעֲבר בִּתְחִלָּה דֶּרֶך בְּחִינָה זוֹ, בְּחִינַת: ''וְאֶת הָערְבִים'' הַנַּ''ל דְּהַיְנוּ שֶׁבִּתְחִלָּה צְרִיכִים לְשַׁבֵּר הָאַכְזָרִיּוּת שֶׁלָּהֶם מַה שֶּׁיֵּשׁ לָהֶם אַכְזָרִיּוּת בִּתְחִלָּה לְהָפְכוֹ לְרַחֲמָנוּת, לְהִתְנַדֵּב לִצְדָקָה כַּנַּ''ל ב. וּבְחִינָה זוֹ, דְּהַיְנוּ הַתְחָלַת הַצְּדָקָה הִיא קָשָׁה וּכְבֵדָה מְאד כִּי כָל הָעֲבוֹדוֹת וְכָל הַתְּשׁוּבוֹת כָּל מַה שֶּׁרוֹצִין לַעֲשׂוֹת אֵיזֶה עֻבְדָּא בַּעֲבוֹדַת הַשֵּׁם כַּמָּה קָלִין שֶׁל אוֹי וַאֲבוֹי וְכַמָּה גְּנִיחוֹת וְכַמָּה כְּפִילוּת וְכַמָּה הַטָּיוֹת [הַיְנוּ תְּנוּעוֹת מְשֻׁנּוֹת שֶׁעוֹשִׂין יִרְאֵי ה בַּעֲבוֹדָתָם] צְרִיכִין לַעֲשׂוֹת קדֶם שֶׁעוֹשִׂין אֵיזֶה עֻבְדָּא וְעִקָּר בַּהַתְחָלָה, שֶׁאָז קָשֶׁה מְאד, כִּי כָל הַתְחָלוֹת קָשׁוֹת (מְכִילְתָּא פָּרָשַׁת יִתְרוֹ, וְהוּבָא בְּפֵירַשִׁ''י שָׁם) וּצְרִיכִין כַּמָּה קָלִין וְכַמָּה גְּנִיחוֹת וְכוּ קדֶם שֶׁמַּתְחִילִין אֵיזֶהוּ הַתְחָלָה וְגַם אַחַר כָּך לְאַחַר הַהַתְחָלָה גַּם כֵּן אֵינוֹ בָּא בְּנָקֵל עֲבוֹדַת הַשֵּׁם וּצְרִיכִין כַּמָּה יְגִיעוֹת וְכַמָּה תְּנוּעוֹת כַּנַּ''ל קדֶם שֶׁזּוֹכִין לַעֲשׂוֹת אֵיזֶה עֻבְדָּא, שֶׁיִּהְיֶה לָהּ הִדּוּר אַך הַהַתְחָלָה קָשָׁה מְאד כַּנַּ''ל כִּי עִקָּר תּוֹלְדוֹתֵיהֶן שֶׁל צַדִּיקִים מַעֲשִׂים טוֹבִים (תַּנְחוּמָא פָּרָשַׁת נחַ וְהוּבָא בְּפֵירַשִׁ''י שָׁם) נִמְצָא שֶׁהַמִּצְווֹת וּמַעֲשִׂים טוֹבִים וְכָל עֲבוֹדַת הַשֵּׁם הֵם בְּחִינַת הוֹלָדָה וְקדֶם הַהוֹלָדָה כַּמָּה קָלִין וְכַמָּה חֲבָלִים וְצִירִים יֵשׁ לְהַיּוֹלֶדֶת קדֶם שֶׁמּוֹלֶדֶת הַהוֹלָדָה וּבִפְרָט מַבְכִּירָה דְּהַיְנוּ הוֹלָדָה רִאשׁוֹנָה שֶׁל אִשָּׁה, שֶׁאָז קָשֶׁה עָלֶיהָ מְאד כְּמוֹ שֶׁכָּתוּב (יִרְמְיָה ד) ''צָרָה כְּמַבְכִּירָה'' שֶׁזֶּה בְּחִינַת הַהַתְחָלָה, בְּחִינַת: כָּל הַתְחָלוֹת קָשׁוֹת כַּנַּ''ל וּצְדָקָה הִיא תָּמִיד הַתְחָלָה בִּבְחִינַת (דְּבָרִים ט''ו) ''פָּתוֹחַ תִּפְתַּח'' שֶׁאֲפִלּוּ כְּשֶׁיֵּשׁ פֶּתַח וְהַתְחָלָה הַצְּדָקָה הִיא פּוֹתַחַת יוֹתֵר וְיוֹתֵר וּמַרְחֶבֶת הַפֶּתַח יוֹתֵר כִּי כָל דָּבָר וְדָבָר מֵעֲבוֹדַת הַשֵּׁם כְּשֶׁרוֹצִין לִכָּנֵס בְּאוֹתוֹ הַדֶּרֶך וְאוֹתוֹ הָעֲבוֹדָה צְרִיכִין לִפְתּחַ שָׁם פֶּתַח לִכָּנֵס בְּאוֹתוֹ הַדֶּרֶך וְזֶה בְּחִינַת: כָּל הַתְחָלוֹת קָשׁוֹת מֵחֲמַת שֶׁבַּהַתְחָלָה צְרִיכִין לְשַׁבֵּר וְלִפְתּחַ פֶּתַח מֵחָדָשׁ עַל כֵּן קָשֶׁה מְאד וּסְגֻלַּת כּחַ הַצְּדָקָה לְהַרְחִיב וְלִפְתּחַ הַפֶּתַח יוֹתֵר וְיוֹתֵר שֶׁכְּשֶׁעוֹשִׂין אֵיזֶהוּ פֶּתַח בְּאֵיזֶה עֲבוֹדָה וְנוֹתְנִין צְדָקָה אֲזַי הַצְּדָקָה פּוֹתַחַת וּמַרְחֶבֶת הַפֶּתַח יוֹתֵר וְיוֹתֵר כִּי צְדָקָה הִיא הַהַתְחָלָה שֶׁל כָּל הַהַתְחָלוֹת כִּי הִיא פּוֹתַחַת וּמַרְחֶבֶת כָּל הַפְּתָחִים כַּנַּ''ל וְגַם בִּצְדָקָה עַצְמָהּ יֵשׁ הַתְחָלָה דְּהַיְנוּ כְּשֶׁמַּתְחִילִין לִתֵּן צְדָקָה, שֶׁזֶּה בְּחִינַת: וְאֶת הָערְבִים צִוִּיתִי כַּנַּ''ל וְעַל כֵּן הַתְחָלַת הַצְּדָקָה הִיא קָשָׁה וּכְבֵדָה מְאד כִּי הִיא בְּחִינַת הַתְחָלָה שֶׁל כָּל הַהַתְחָלוֹת כַּנַּ''ל ג. אַך הַתּוֹעֶלֶת שֶׁל הַצְּדָקָה גָּדוֹל מְאד מְאד כִּי הַצְּדָקָה מוֹעֶלֶת תָּמִיד כִּי צָרְכֵי הַגּוּף הֵם רַבִּים מְאד וַאֲפִלּוּ הַהֶכְרֵחִיּוֹת הֵם רַבִּים וּגְדוֹלִים מְאד אֲכִילָה וּשְׁתִיָּה וּמַלְבּוּשִׁים וְדִירוֹת שֶׁיְּכוֹלִין לְבַלּוֹת יָמָיו וְשָׁנָיו אֲפִלּוּ עַל הַהֶכְרֵחִיּוֹת לְבַד וְהֵם מוֹנְעִין אֶת הָאָדָם מְאד מֵעֲבוֹדַת הַבּוֹרֵא וְאַף עַל פִּי שֶׁגַּם הֵם בְּעַצְמָן הֵם גַּם כֵּן עֲבוֹדַת הַבּוֹרֵא יִתְבָּרַך כִּי הֵם בְּחִינַת אִתְעָרוּתָא דִּלְתַתָּא, כִּי בְּעֻבְדָּא דִּלְתַתָּא אִתְעַר לְעֵלָּא (זוהר פ לך לך עז פו: ועוד במקומות רבים מזוה''ק) כִּי עַל יְדֵי כָּל עֲסָקִים וּמְלָאכוֹת שֶׁעוֹשִׂין בְּנֵי אָדָם עַל יְדֵי זֶה נִתְעוֹרֵר אוֹתוֹ הַצִּיּוּר שֶׁל אוֹתוֹ הַמְּלָאכָה לְמַעְלָה בְּמַעֲשֵׂה בְרֵאשִׁית וּמֵבִיא חִיּוּת וְהֶאָרָה לְאוֹתוֹ הַצִּיּוּר שֶׁל אוֹתוֹ הַמְּלָאכָה שֶׁל מַעֲשֵׂה בְרֵאשִׁית שֶׁלְּמַעְלָה שֶׁהוּא מְכֻוָּן כְּנֶגֶד אוֹתוֹ הָעֵסֶק וְהַמְּלָאכָה, שֶׁהָאָדָם עוֹשֶׂה לְמַטָּה בָּעוֹלָם הַזֶּה כִּי עַל יְדֵי הָעֲסָקִים וְהַמְּלָאכוֹת שֶׁעוֹשִׂים נַעֲשֶׂה עַל יְדֵי זֶה בְּחִינַת מִשְׁכָּן כִּי כָל הַמְּלָאכוֹת כְּלוּלִים בְּל''ט מְלָאכוֹת שֶׁהֵם אֲבוֹת מְלָאכוֹת אָבוֹת מִכְּלָל דְּאִיכָּא תּוֹלָדוֹת (בָּבָא קַמָּא ב) כִּי כָל מִינֵי מְלָאכוֹת וַעֲסָקִים שֶׁעוֹשִׂין כֻּלָּם כְּלוּלִים בְּל''ט מְלָאכוֹת שֶׁהֵם הָאָבוֹת, וְהַשְּׁאָר הֵם תּוֹלָדוֹת וְל''ט מְלָאכוֹת הֵם כְּנֶגֶד מְלֶאכֶת הַמִּשְׁכָּן כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (שַׁבָּת מ''ט:). אָבוֹת מְלָאכוֹת אַרְבָּעִים חָסֵר אַחַת כְּנֶגֶד מִי, כְּנֶגֶד מְלֶאכֶת הַמִּשְׁכָּן וְצִיּוּרָא דְּמַשְׁכְּנָא כְּצִיּוּרָא דְּעֻבְדָּא דִּבְרֵאשִׁית (תִּקּוּנֵי זהַר דַף יב בְּהַקְדָּמָה) וְהָאָדָם עוֹשֶׂה הַמְּלָאכָה, וְצִיּוּרָא דְּגוּפָא כְּצִיּוּרָא דְּמַשְׁכְּנָא (בְּהַקְדָּמַת הַתִּקּוּנִים שָׁם) נִמְצָא שֶׁעַל יְדֵי הָאָדָם שֶׁעוֹשֶׂה הַמְּלָאכָה וְהָעֵסֶק עַל יְדֵי זֶה נַעֲשֶׂה בְּחִינַת מִשְׁכָּן כְּשֶׁעוֹשֶׂה הַמְּלָאכָה וְהָעֵסֶק כָּרָאוּי, כְּמוֹ שֶׁצָּרִיך לַעֲשׂוֹת וְעַל יְדֵי זֶה נוֹתֵן חִיּוּת וְהֶאָרָה לְמַעֲשֵׂה בְרֵאשִׁית, וְהוּא קִיּוּם הָעוֹלָם נִמְצָא שֶׁגַּם זֶה הוּא עֲבוֹדַת הַבּוֹרֵא אַף עַל פִּי כֵן אִם הָיָה שׁוֹפֵעַ עָלֵינוּ חַסְדּוֹ, לא הָיִינוּ צְרִיכִים לְכָל זֶה כִּי הֲלא אֵיך בָּרָא הַשֵּׁם יִתְבָּרַך אֶת כָּל הָעוֹלָם כֻּלּוֹ אַחַר הֶעְדֵּר הַגָּמוּר, שֶׁלּא הָיָה שׁוּם הֲוָיָה, שֶׁיִּהְיֶה עַל יָדָהּ אִתְעָרוּתָא דִּלְתַתָּא וְאַף עַל פִּי כֵן בָּרָא עוֹלָמוֹת כָּאֵלּוּ וְהַכּל בְּחַסְדּוֹ בְּלִי אִתְעָרוּתָא דִּלְתַתָּא כְּלָל בִּבְחִינַת (תְּהִלִּים פ''ט) : ''עוֹלָם חֶסֶד יִבָּנֶה'' וּמֵאַחַר שֶׁהוּא יִתְבָּרַך הָיָה יָכוֹל לִבְרא עוֹלָמוֹת כָּאֵלּוּ בְּלִי אִתְעָרוּתָא דִּלְתַתָּא כְּלָל רַק עַל יְדֵי חַסְדּוֹ בְּוַדַּאי הוּא יָכוֹל לְהַחֲיוֹת וּלְקַיֵּם הָעוֹלָמוֹת רַק עַל יְדֵי חַסְדּוֹ וְלא הָיִינוּ צְרִיכִים לַעֲשׂוֹת כְּלָל שׁוּם עֵסֶק וּמְלָאכָה וַאֲפִלּוּ הַהֶכְרֵחִיּוֹת הָיוּ נַעֲשִׂין עַל יְדֵי אֲחֵרִים כְּמוֹ שֶׁכָּתוּב (יְשַׁעְיָה ס''א) ''וְעָמְדוּ זָרִים וְרָעוּ צאנְכֶם, וּבְנֵי נֵכָר אִכָּרֵיכֶם וְכרְמֵיכֶם, וְאַתֶּם כּהֲנֵי ה תִּקָּרֵאוּ'' כּהַנֵי ה דַיְקָא בְּחִינַת חֶסֶד, בְּחִינַת: ''עוֹלָם חֶסֶד יִבָּנֶה'' הַיְנוּ שֶׁיִּהְיוּ נִקְרָאִים ''כּהֲנֵי ה'', בְּחִינַת חֶסֶד שֶׁאֵין צְרִיכִים לַעֲשׂוֹת שׁוּם מְלָאכָה, רַק הָעוֹלָם מִתְקַיֵּם בְּחַסְדּוֹ כַּנַּ''ל אַך כְּשֶׁהַחֶסֶד נִתְעַכֵּב, חַס וְשָׁלוֹם, וְאֵין מַשְׁפִּיעַ עָלֵינוּ חַסְדּוֹ אֲזַי צְרִיכִין לַעֲשׂוֹת בִּשְׁבִיל אִתְעָרוּתָא דִּלְתַתָּא כַּנַּ''ל וְזֶה בְּחִינַת (תְּהִלִּים ס''ב) : ''וּלְך ה הַחֶסֶד, כִּי אַתָּה תְּשַׁלֵּם לְאִישׁ כְּמַעֲשֵׂהוּ'' הַיְנוּ כְּשֶׁהַחֶסֶד נִתְעַכֵּב אֶצְלוֹ יִתְבָּרַך, שֶׁזֶּה בְּחִינַת: ''וּלְך ה הַחֶסֶד'' שֶׁהַחֶסֶד נִתְעַכֵּב אֶצְלוֹ יִתְבָּרַך וְאֵין מַשְׁפִּיעוֹ עָלֵינוּ אֲזַי: ''כִּי אַתָּה תְּשַׁלֵּם לְאִישׁ כְּמַעֲשֵׂהוּ'' הַיְנוּ כְּפִי הָעֲשִׂיּוֹת וְהָעֲסָקִים שֶׁעוֹשֶׂה, כֵּן הוּא יִתְבָּרַך מְשַׁלֵּם כִּי צְרִיכִין לַעֲשׂוֹת דַּוְקָא מֵחֲמַת שֶׁהַחֶסֶד נִתְעַכֵּב אֶצְלוֹ יִתְבָּרַך וְאֵינוֹ מַשְׁפִּיעוֹ עָלֵינוּ אֲבָל אִם הָיָה מַשְׁפִּיעַ עָלֵינוּ הַחֶסֶד לא הָיִינוּ צְרִיכִין לַעֲשׂוֹת כְּלָל וַאֲזַי הָיָה נִתְקַיֵּם : ''כִּי אַתָּה תְּשַׁלֵּם לְאִישׁ כְּמַעֲשֵׂהוּ'' כְּאִלּוּ הוּא עוֹשֶׂה, כִּי אֵין צְרִיכִין לַעֲשׂוֹת כְּלָל, כְּשֶׁשּׁוֹפֵעַ חַסְדּוֹ כַּנַּ''ל. ד. אַך צָרִיך לְקַבֵּל הַחֶסֶד בְּהַדְרָגָה, כִּי רב הַחֶסֶד אִי אֶפְשָׁר לְקַבֵּל כִּי הָיוּ בְּטֵלִים בַּמְּצִיאוּת מֵחֲמַת רב הַחֶסֶד כִּי אֵין יְכוֹלִין לְקַבֵּל רב טוֹבָה (תַּעֲנִית כ''ג) וְצָרִיך לַעֲשׂוֹת כְּלִי וְצִנּוֹר לְקַבֵּל עַל יָדוֹ הַחֶסֶד וְזֶה נַעֲשֶׂה עַל יְדֵי יִרְאָה כִּי עַל יְדֵי יִרְאָה נַעֲשֶׂה חֲקִיקָה וְצִנּוֹר לְקַבֵּל עַל יָדוֹ הַחֶסֶד בִּבְחִינַת (בְּרֵאשִׁית מ''ט) : ''וּמְחוֹקֵק מִבֵּין רַגְלָיו'' רֶגֶל הוּא בְּחִינַת יִרְאָה שֶׁהִיא בְּחִינַת סוֹף כְּמוֹ שֶׁכָּתוּב (סוֹף קהֶלֶת) : ''סוֹף דָּבָר הַכּל נִשְׁמָע, אֶת הָאֱלקִים יָרֵא'' הַיְנוּ שֶׁעַל יְדֵי יִרְאָה שֶׁהִיא בְּחִינַת רֶגֶל נַעֲשֶׂה חֲקִיקָה וְצִנּוֹר לְקַבֵּל בְּתוֹכוֹ אֶת הַחֶסֶד וְזֶה בְּחִינַת (בַּמִּדְבָּר י''ז) : ''וְהִנֵּה פָּרַח מַטֵּה אַהֲרן לְבֵית לֵוִי'' הַיְנוּ שֶׁהַחֶסֶד בְּחִינַת אַהֲרן צָרִיך לְקַבְּלוֹ עַל יְדֵי הַכְּלִי שֶׁהוּא בְּחִינַת יִרְאָה סִטְרָא דְּלֵוִי וְזֶה בְּחִינַת (תְּהִלִּים כ) : ''בִּגְבוּרוֹת יֵשַׁע יְמִינוֹ'' ה. וְעִקָּר הַיִּרְאָה נַעֲשֶׂה עַל יְדֵי הִתְגַּלּוּת הָרָצוֹן בִּבְחִינַת: ''רְצוֹן יְרֵאָיו יַעֲשֶׂה'' (תְּהִלִּים קמ''ה) שֶׁעַל יְדֵי הִתְגַּלּוּת הָרָצוֹן נַעֲשֶׂה יִרְאָה הַיְנוּ עַל יְדֵי שֶׁנִּתְגַּלֶּה שֶׁהַכּל מִתְנַהֵג בִּרְצוֹנוֹ יִתְבָּרַך כִּי הוּא יִתְבָּרַך בָּרָא הַכּל בִּרְצוֹנוֹ בְּלִי שׁוּם חִיּוּב כְּלָל וּמְחַיֶּה וּמְקַיֵּם הַכּל בִּרְצוֹנוֹ יִתְבָּרַך וְאֵין שׁוּם חִיּוּב הַטִּבְעִי כְּלָל עַל יְדֵי זֶה נַעֲשֶׂה יִרְאָה כִּי אֲזַי יֵשׁ שָׂכָר וָענֶשׁ, וְשַׁיָּך לְהִתְיָרֵא מִפָּנָיו יִתְבָּרַך כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת ד) וַיִּירָא יַעֲקב מְאד אָמַר: שֶׁמָּא יִגְרם הַחֵטְא אֲבָל כְּשֶׁאֵין נִתְגַּלֶּה הָרָצוֹן וְסוֹבְרִים שֶׁיֵּשׁ חִיּוּב הַטֶּבַע, חַס וְשָׁלוֹם וּכְאִלּוּ מִתְנַהֵג הַכּל עַל פִּי הַטֶּבַע, חַס וְשָׁלוֹם אֵין שַׁיָּך יִרְאָה כְּלָל כִּי אֵין שָׂכָר וָענֶשׁ כְּלָל, חַס וְשָׁלוֹם מֵאַחַר שֶׁהַכּל מִתְנַהֵג רַק כְּפִי חִיּוּב הַטֶּבַע, חַס וְשָׁלוֹם נִמְצָא שֶׁעִקָּר הַיִּרְאָה עַל יְדֵי הִתְגַּלּוּת הָרָצוֹן. ו. וְהִתְגַּלּוּת הָרָצוֹן הוּא עַל יְדֵי יָמִים טוֹבִים כִּי כָל אֶחָד מֵהַיָּמִים טוֹבִים מַכְרִיז וְקוֹרֵא וּמְגַלֶּה אֶת הָרָצוֹן שֶׁהַכּל מִתְנַהֵג רַק עַל פִּי רְצוֹנוֹ בִּלְבַד בִּבְחִינַת (וַיִּקְרָא כ''ג) : ''מִקְרָא קדֶשׁ'' שֶׁהַיּוֹם טוֹב קדֶשׁ קוֹרֵא וּמַכְרִיז אֶת הָרָצוֹן כַּנַּ''ל כִּי בְּכָל יוֹם טוֹב וְיוֹם טוֹב עָשָׂה הַשֵּׁם יִתְבָּרַך עִמָּנוּ אוֹתוֹת נוֹרָאוֹת שֶׁהֵם הֶפֶך הַטֶּבַע שֶׁעַל יְדֵי זֶה נִתְגַלָּה הָרָצוֹן שֶׁהַכּל בִּרְצוֹנוֹ, וְאֵין שׁוּם חִיּוּב הַטֶּבַע כְּלָל בְּפֶסַח יְצִיאַת מִצְרַיִם, שֶׁהוֹצִיאָנוּ מִמִּצְרַיִם בְּאוֹתוֹת נוֹרָאוֹת בְּשָׁבוּעוֹת מַתַּן תּוֹרָה, שֶׁנָּתַן לָנוּ הַתּוֹרָה בְּאוֹתוֹת נוֹרָאוֹת בְּסֻכּוֹת הֶקֵּף עַנְנֵי כָּבוֹד וְעַל כֵּן כָּל יוֹם טוֹב וְיוֹם טוֹב מַכְרִיז וְקוֹרֵא אֶת הָרָצוֹן בִּבְחִינַת מִקְרָא קדֶשׁ כַּנַּ''ל וְעַל כֵּן הַיָּמִים טוֹבִים נִקְרָאִים רֶגֶל, שֶׁהִיא בְּחִינַת יִרְאָה כַּנַּ''ל כִּי עַל יְדֵי יוֹם טוֹב, שֶׁהוּא הִתְגַּלּוּת הָרָצוֹן עַל יְדֵי זֶה נַעֲשֶׂה יִרְאָה כַּנַּ''ל אַך לא תָּמִיד שׁוֹמְעִין אֶת קוֹל הַקְּרִיאָה שֶׁל יוֹם טוֹב שֶׁמְּגַלֶּה אֶת הָרָצוֹן כַּנַּ''ל וְזֶה נִכָּר בְּשִׂמְחַת יוֹם טוֹב כִּי כָל אֶחָד לְפִי מַה שֶּׁמַּרְגִּישׁ וְשׁוֹמֵעַ אֶת קוֹל הַקְּרִיאָה שֶׁל יוֹם טוֹב שֶׁמַּכְרִיז וְקוֹרֵא אֶת הָרָצוֹן כְּמוֹ כֵן יֵשׁ לוֹ שִׂמְחַת יוֹם טוֹב כִּי כְּשֶׁנִּתְגַּלֶּה הָרָצוֹן, שֶׁהַכּל בִּרְצוֹנוֹ יִתְבָּרַך אֲזַי יוֹדְעִים שֶׁכָּל הַשִּׁעְבּוּדִים וְהַגָּלוּת וְכָל הַהַכְבָּדוֹת שֶׁל הָעַכּוּ''ם, שֶׁהֵם מַכְבִּידִים עָלֵינוּ עַל כֻּלָּם יִנְקם בָּהֶם הוּא יִתְבָּרַך וְיִגְאָלֵינוּ מִיָּדָם אֲבָל כְּשֶׁסּוֹבְרִים, חַס וְשָׁלוֹם, שֶׁהַכּל עַל פִּי חִיּוּב הַטֶּבַע אֵין שַׁיָּך נְקָמָה בָּהֶם מֵאַחַר שֶׁהַכּל מִתְנַהֵג רַק עַל פִּי סֵדֶר הַטֶּבַע, חַס וְשָׁלוֹם (תְּהִלִּים נ''ח). ''יִשְׂמַח צַדִּיק כִּי חָזָה נָקָם, פְּעָמָיו יִרְחַץ בְּדַם הָרָשָׁע'' פְּעָמָיו דַיְקָא הַיְנוּ עַל יְדֵי ''שָׁלשׁ פְּעָמִים בַּשָּׁנָה'' (דְּבָרִים ט''ז), שֶׁהֵם הַיָּמִים טוֹבִים שֶׁעַל יָדָם נִתְגַּלֶּה הָרָצוֹן עַל יְדֵי זֶה: יִשְׂמַח צַדִּיק כִּי חָזָה נָקָם וְכוּ כַּנַּ''ל וּכְמוֹ שֶׁכָּתוּב (שָׁם) : ''וַיּאמֶר אָדָם אַך פְּרִי לַצַּדִּיק, אַך יֵשׁ אֱלקִים שׁפְטִים בָּאָרֶץ'' דְּהַיְנוּ, שֶׁנִּתְגַּלֶּה שֶׁיֵּשׁ אֱלקִים שׁוֹפֵט בִּרְצוֹנוֹ וְיֵשׁ פְּרִי לַצַּדִּיק וּבָהֶם יִנְקם וְעַל יְדֵי זֶה: ''יִשְׂמַח צַדִּיק'' וְזֶה בְּחִינַת שִׂמְחַת יוֹם טוֹב עַל יְדֵי הִתְגַּלּוּת הָרָצוֹן שֶׁנִּתְגַּלֶּה בְּיוֹם טוֹב עַל יְדֵי קוֹל הַקְּרִיאָה שֶׁהַיּוֹם טוֹב מַכְרִיז וְקוֹרֵא אֶת הָרָצוֹן כַּנַּ''ל אַך לא כָּל אֶחָד וְאֶחָד שׁוֹמֵעַ קוֹל הַקְּרִיאָה הַנַּ''ל שֶׁל יוֹם טוֹב כִּי יֵשׁ חַיּוֹת רָעוֹת דּוֹרְסִים וְטוֹרְפִים, וְהֵם חַכְמֵי הַטֶּבַע שֶׁמַּרְאִין בְּחָכְמָתָם הַמֻּטְעֵית שֶׁהַכּל עַל פִּי הַטֶּבַע וּכְאִלּוּ אֵין שׁוּם רָצוֹן, חַס וְשָׁלוֹם וַאֲפִלּוּ הָאוֹתוֹת נוֹרָאוֹת שֶׁעָשָׂה עִמָּנוּ הַשֵּׁם יִתְבָּרַך מְשִׂימִים הַכּל בְּתוֹך דֶּרֶך הַטֶּבַע וְהַחֲכָמִים הַלָּלוּ הֵם בְּחִינַת חַיּוֹת רָעוֹת וְהֵם דּוֹרְסִים וְטוֹרְפִים רַבִּים מִבְּנֵי עַמֵּנוּ שֶׁטּוֹעִים גַּם כֵּן אַחֲרֵיהֶם וְסוֹבְרִים כְּמוֹתָם כְּאִלּוּ הַכּל עַל פִּי חִיּוּב הַטֶּבַע, חַס וְשָׁלוֹם וּכְשֶׁהֵם מִתְגַּבְּרִים אֲזַי קוֹל שַׁאֲגָתָם עוֹלֶה וּמִתְגַּבֵּר עַל קוֹל הַקְּרִיאָה שֶׁל יוֹם טוֹב שֶׁקּוֹרֵא אֶת הָרָצוֹן וַאֲזַי נִשְׁבָּת שִׂמְחַת יוֹם טוֹב, חַס וְשָׁלוֹם כִּי עִקָּר שִׂמְחַת יוֹם טוֹב עַל יְדֵי הִתְגַּלּוּת הָרָצוֹן כַּנַּ''ל (שָׁם ע''ד). שָׁאֲגוּ צרְרֶיך בְּקֶרֶב מוֹעֲדֶך, שָׂמוּ אוֹתֹתָם אתוֹת שֶׁשַּׁאֲגַת הַצּוֹרְרִים, דְּהַיְנוּ קוֹל הַחַיּוֹת רָעוֹת, שֶׁהֵם חַכְמֵי הַטֶּבַע נִכְנָס בְּקֶרֶב הַמּוֹעֲדִים מַמָּשׁ הַיְנוּ בְּתוֹך קוֹל הַקְּרִיאָה שֶׁל יוֹם טוֹב שֶׁמַּכְרִיז וְקוֹרֵא אֶת הָרָצוֹן כַּנַּ''ל וְשַׁאֲגַת הַצּוֹרְרִים נִכְנָס בְּתוֹכָם מַמָּשׁ וְשׁוֹאֲגִים בְּקוֹלָם, שֶׁהַכּל רַק עַל פִּי חִיּוּב הַטֶּבַע, חַס וְשָׁלוֹם כְּפִי סֵדֶר אוֹתוֹת הַשָּׁמַיִם שָׂמוּ אוֹתֹתָם אתוֹת שֶׁמְּשִׂימִים אוֹתוֹת הַשָּׁמַיִם לְאוֹתוֹת שֶׁאוֹמְרִים שֶׁהַכּל רַק עַל פִּי אוֹתוֹת הַשָּׁמַיִם כְּפִי חִיּוּב הַטֶּבַע, חַס וְשָׁלוֹם ז. וְהַכְנָעָתָם שֶׁל אֵלּוּ הַחַיּוֹת רָעוֹת, חַכְמֵי הַטֶּבַע הוּא עַל יְדֵי חָכָם גָּדוֹל שֶׁבִּקְּדֻשָּׁה שֶׁיָּכוֹל לְקַשֵּׁר כָּל הָרְצוֹנוֹת בְּשׁרֶשׁ הָרָצוֹן שֶׁשָּׁם הוּא בְּחִינַת הִסְתַּלְּקוּת משֶׁה, כַּיָּדוּעַ (זהַר פָּרָשַׁת יִתְרוֹ פ''ח: וְעַיֵּן זהַר נָשׂא קכ''ט) וְהוּא בְּחִינַת מֵצַח הָרָצוֹן, בְּחִינַת (שְׁמוֹת כ''ח) ''וְהָיָה עַל מִצְחוֹ לְרָצוֹן'' וְצָרִיך לְקַשֵּׁר כָּל הָרְצוֹנוֹת שֶׁיֵּשׁ בָּעוֹלָם לְשׁרֶשׁ הָרָצוֹן וְעַל יְדֵי זֶה הוּא מִתְגַּבֵּר וּמַכְנִיעַ וְסוֹתֵר דֵּעוֹת חַכְמֵי הַטֶּבַע, שֶׁכּוֹפְרִים בְּרָצוֹן אַך כְּנֶגֶד זֶה יֵשׁ בְּחִינַת מֵצַח הַנָּחָשׁ שֶׁהוּא שׁרֶשׁ חָכְמַת הַטֶּבַע כִּי כָל דָּבָר יֵשׁ לוֹ שׁרֶשׁ וְשׁרֶשׁ חָכְמַת הַטֶּבַע הוּא בְּחִינַת מֵצַח הַנָּחָשׁ בְּחִינַת (שְׁמוּאֵל א י''ז) : ''וּמִצְחַת נְחֹשֶׁת עַל רַגְלָיו'', הַנֶּאֱמָר בְּגָלְיַת הַיְנוּ בְּחִינַת מֵצַח הַנָּחָשׁ הַנַּ''ל כִּי גָּלְיַת הָיָה כּוֹפֵר וְהָיָה רוֹצֶה לְהַרְאוֹת, שֶׁכָּל הַסִּבּוֹת הַכּל עַל פִּי הַטֶּבַע חַס וְשָׁלוֹם שֶׁזֶּה בְּחִינַת מֵצַח הַנָּחָשׁ כַּנַּ''ל וְזֶהוּ: ''רַגְלָיו'', בְּחִינַת סִבּוֹת כְּמוֹ שֶׁכָּתוּב (בְּרֵאשִׁית ל) : ''וַיְבָרֶך ה אוֹתְך לְרַגְלִי'' בְּסִבּוֹתַי כִּי כֵן הוּא הַפֵּרוּשׁ שָׁם שֶׁיַּעֲקב אָמַר לְלָבָן, שֶׁהַשֵּׁם יִתְבָּרַך הָיָה מְסַבֵּב אֵלָיו הַבְּרָכָה עַל יָדוֹ וּבְסִבָּתוֹ נִמְצָא שֶׁרֶגֶל הוּא בְּחִינַת סִבּוֹת רַק שֶׁיַּעֲקב תָּלָה כָּל הַסִּבּוֹת בְּהַשֵּׁם יִתְבָּרַך כַּנַּ''ל וְגָלְיַת הָיָה תוֹלֶה כָּל הַסִּבּוֹת שֶׁלּוֹ בְּמֵצַח הַנָּחָשׁ, דְּהַיְנוּ בְּחִיּוּב הַטֶּבַע וְזֶהוּ: ''וּמִצְחַת נְחֹשֶׁת עַל רַגְלָיו'' כַּנַּ''ל וְלִפְעָמִים מִתְגַּבֵּר בְּחִינַת מֵצַח הַנָּחָשׁ בְּפעַל דְּהַיְנוּ עַל יְדֵי אִישׁ פְּרָטִי שֶׁיּוֹנֵק חָכְמָתוֹ מִמֵּצַח הַנָּחָשׁ, שֶׁהוּא שׁרֶשׁ חָכְמַת הַטֶּבַע וְהוּא מַרְאֶה בְּחָכְמָתוֹ, שֶׁהַכּל עַל פִּי הַטֶּבַע, חַס וְשָׁלוֹם וְיֵשׁ שֶׁנִּכְנָס בְּחִינַת מֵצַח הַנָּחָשׁ, שׁרֶשׁ חָכְמַת הַטֶּבַע בְּתוֹך הֶחָכָם שֶׁבִּקְדֻשָּׁה וְחָכְמָה זוֹ שֶׁל מֵצַח הַנָּחָשׁ מַתְחֶלֶת לִכָּנֵס עִמּוֹ מֵעִיּוּן לְעִיּוּן עַד שֶׁנִּכְנָס בְּעִיּוּן דַּק מְאד עַד שֶׁרוֹצֶה לְהַטִּיל פְּגָם, חַס וְשָׁלוֹם, בְּשׁרֶשׁ הָרָצוֹן וְלִכְפּר שָׁם, חַס וְשָׁלוֹם, כְּאִלּוּ אֵין רָצוֹן כְּלָל, חַס וְשָׁלוֹם. ח. וְדַע, שֶׁזֶּה הַמֵּצַח הַנָּחָשׁ יְנִיקָתוֹ מִזִּקְנֵי הַדּוֹר מִמַּאֲרִיכֵי יָמִים שֶׁבַּדּוֹר, כְּשֶׁאֵין בָּהֶם שְׁלֵמוּת מִזֶּה יוֹנֵק מֵצַח הַנָּחָשׁ הַנַּ''ל כִּי זָקֵן זֶה קָנָה חָכְמָה (קִדּוּשִׁין ל''ב:) וְצָרִיך הָאָדָם, כָּל מַה שֶּׁמַּזְקִין כָּל מַה שֶּׁנִּתּוֹסֵף וּבָא לוֹ יוֹם מִימֵי חַיָּיו לְהוֹסִיף בְּכָל יוֹם וָיוֹם שֶׁבָּא אַחַר כָּך תּוֹסְפוֹת אוֹר קְדֻשָּׁה וָדַעַת וּכְמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (קֵנִּים פֶּרֶק ג). זִקְנֵי תַּלְמִידֵי חֲכָמִים כָּל זְמַן שֶׁמַּזְקִינִין דַּעְתָּן מִתְיַשֶּׁבֶת עֲלֵיהֶן כִּי צְרִיכִין בְּכָל יוֹם וָיוֹם שֶׁבָּא אַחַר כָּך לְהוֹסִיף בּוֹ קְדֻשָּׁה וָדַעַת כְּמוֹ שֶׁכָּתוּב (בְּרֵאשִׁית א) : ''וַיִּקְרָא אֱלקִים לָאוֹר יוֹם'' שֶׁכָּל יוֹם צָרִיך שֶׁיָּאִיר בְּיוֹתֵר כַּנַּ''ל אֲבָל כְּשֶׁהַזְּקֵנִים, הַמַּאֲרִיכֵי יָמִים שֶׁבַּדּוֹר, פּוֹגְמִים אֶת יְמֵיהֶם וְאֵין מוֹסִיפִין אוֹר קְדֻשָּׁה וָדַעַת בְּכָל יוֹם וָיוֹם מִזֶּה יוֹנֵק מֵצַח הַנָּחָשׁ חָכְמַת הַטֶּבַע הַנַּ''ל [כִּי מִנְּפִילַת הַיָּמִים שֶׁל הַזְּקֵנִים, אֲשֶׁר אֵין דַּעְתָּם מִתְיַשֶּׁבֶת כַּנַּ''ל מִפְּגַם הַדַּעַת הַזֶּה שֶׁל אֵלּוּ הַזְּקֵנִים יוֹנֵק מֵצַח הַנָּחָשׁ שֶׁהוּא חָכְמַת הַטֶּבַע] וּמִתְגַּבֵּר, חַס וְשָׁלוֹם, דַּעַת חָכְמַת הַטֶּבַע, שֶׁכּוֹפְרִים בָּרָצוֹן עַל יְדֵי נְפִילַת הַדַּעַת וְהַיָּמִים שֶׁנּוֹפְלִים מֵהַזְּקֵנִים הַמַּאֲרִיכֵי יָמִים שֶׁאֵינָם כָּרָאוּי כַּנַּ''ל (אִיּוֹב י''ד) ''קְצַר יָמִים שְׂבַע רגֶז'' הַיְנוּ שְׁתֵּי הַבְּחִינוֹת הַנַּ''ל קְצַר יָמִים זֶה בְּחִינַת הַזְּקֵנִים שֶׁאֵינָם כָּרָאוּי שֶׁאֵין מוֹסִיפִין קְדֻשָּׁה וָדַעַת בְּכָל יוֹם שֶׁזֶּהוּ עִקָּר הַזִּקְנָה וְהָאֲרִיכוּת יָמִים כַּנַּ''ל וּכְשֶׁהַזְּקֵנִים פּוֹגְמִים אֶת יְמֵיהֶם וְאֵין מַאֲרִיכִין אֶת יְמֵיהֶם בִּקְדֻשָּׁה וָדַעַת כַּנַּ''ל זֶה בְּחִינַת ''קְצַר יָמִים'' וּמִזֶּה יוֹנֵק מֵצַח הַנָּחָשׁ, שֶׁהוּא הֶפֶך מֵצַח הָרָצוֹן וְזֶהוּ: ''שְׂבַע רגֶז'' הֶפֶך הָרָצוֹן כַּנַּ''ל אֲבָל כְּשֶׁהַזְּקֵנִים כָּרָאוּי בְּחִינַת: זָקֵן זֶה קָנָה חָכְמָה וְכוּ כַּנַּ''ל עַל יְדֵי זֶה מִתְגַּבֵּר הִתְגַּלּוּת הָרָצוֹן, בִּבְחִינַת (יְשַׁעְיָה ט) : ''זָקֵן וּנְשׂוּא פָנִים'' שֶׁעַל יְדֵי זָקֵן שֶׁבִּקְדֻשָּׁה מִתְגַּבֵּר הָרָצוֹן, שֶׁהוּא בְּחִינַת נְשׂוּא פָנִים כִּי נְשִׂיאַת פָּנִים הוּא בְּחִינַת רָצוֹן כְּמוֹ שֶׁאָמַר אֱלִישָׁע לִיהוֹרָם (מְלָכִים ב ג) ''לוּלֵי פְּנֵי יְהוֹשָׁפָט אֲנִי נשֵׂא אִם אַבִּיט אֵלֶיך וְאִם אֶרְאֶךָּ'' שֶׁאֱלִישָׁע לא הָיָה לוֹ שׁוּם רָצוֹן לִיהוֹרָם רַק עַל יְדֵי נְשִׂיאַת פָּנִים שֶׁל יְהוֹשָׁפָט עַל יְדֵי זֶה נִתְרַצָּה אֵלָיו נִמְצָא שֶׁנְּשִׂיאוּת פָּנִים הוּא בְּחִינַת רָצוֹן וְזֶה בְּחִינַת זָקֵן וּנְשׂוּא פָנִים כַּנַּ''ל ט. וּצְדָקָה מוֹעִיל לָזֶה שֶׁעַל יְדֵי הַצְּדָקָה מְתַקְּנִין וּמַעֲלִין פְּגַם נְפִילַת הַיָּמִים וְהַדַּעַת שֶׁל הַזְּקֵנִים מַאֲרִיכֵי יָמִים, שֶׁאֵינָם כָּרָאוּי שֶׁמִּזֶּה יְנִיקַת מֵצַח הַנָּחָשׁ כַּנַּ''ל בִּבְחִינַת (קהֶלֶת י''א) ''שַׁלַּח לַחְמְך עַל פְּנֵי הַמָּיִם, כִּי בְרב הַיָּמִים תִּמְצָאֶנּוּ'' שֶׁכּחַ הַצְּדָקָה מוֹצְאִין בְּרב הַיָּמִים דְּהַיְנוּ בְּמַאֲרִיכֵי יָמִים כִּי עַל יְדֵי הַצְּדָקָה מַעֲלִין וּמְתַקְּנִין הַפְּגָם שֶׁלָּהֶם כַּנַּ''ל וְזֶהוּ: ''שַׁלַּח לַחְמְך עַל פְּנֵי הַמָּיִם'', הַיְנוּ שֶׁתִּתֵּן צְדָקָה וְהַכָּתוּב מַבְטִיחֲך, שֶׁהַהֶפְסֵד שֶׁאַתָּה מַפְסִיד מָמוֹנְך, שֶׁפִּזַּרְתָּ לִצְדָקָה תַּרְוִיחַ וְתִמְצָאֶנּוּ בְּרב הַיָּמִים בְּמַאֲרִיכֵי יָמִים כַּנַּ''ל כִּי עַל יְדֵי הַצְּדָקָה מַעֲלִין פְּגַם נְפִילַת הַדַּעַת שֶׁל הַמַּאֲרִיכֵי יָּמִים שֶׁמִּזֶּה הוּא יְנִיקַת מֵצַח הַנָּחָשׁ כַּנַּ''ל וּמוֹצִיאִין כָּל הַיְנִיקָה וְהַחִיּוּת שֶׁל מֵצַח הַנָּחָשׁ, חָכְמַת הַטֶּבַע וּמִתְגַּבֵּר בְּחִינַת מֵצַח הָרָצוֹן כִּי עִקָּר עֲבוֹדַת הַצְּדָקָה הִיא בִּבְחִינַת: וְאֶת הָערְבִים צִוִּיתִי וְכוּ כַּנַּ''ל דְּהַיְנוּ מַה שֶׁצְּרִיכִים בַּהַתְחָלָה לְשַׁבֵּר הָאַכְזָרִיּוּת לְהָפְכוֹ לְרַחֲמָנוּת וּמִזֶּה בְּעַצְמוֹ מִתְגַּבֵּר בְּחִינַת הָרָצוֹן כִּי מִנֵהּ וּבֵהּ אַבָּא לֵיזִיל בֵּהּ נַרְגָּא (סַנְהֶדְרִין ל''ט) מֵאַחַר שֶׁמִּתְגַּבֵּר וּמְהַפֵּך אַכְזָרִיּוּת שֶׁבְּטִבְעוֹ לְרַחֲמָנוּת עַל יְדֵי זֶה נִתְהַפֵּך הָרגֶז לְרָצוֹן וַאֲזַי כְּשֶׁנִּכְנָע מֵצַח הַנָּחָשׁ וְנִתְגַּלֶּה בְּחִינַת מֵצַח הָרָצוֹן אֲזַי נִכְנָעִים וְנוֹפְלִים קוֹל הַחַיּוֹת רָעוֹת וְנִשְׁמַע קוֹל הַקְּרִיאָה שֶׁל יוֹם טוֹב שֶׁהוּא הִתְגַּלּוּת הָרָצוֹן כַּנַּ''ל וַאֲזַי כְּשֶׁנִּתְגַּלֶּה הָרָצוֹן, נַעֲשֶׂה יִרְאָה כַּנַּ''ל וְעַל יְדֵי הַיִּרְאָה יְכוֹלִין לְקַבֵּל הַחֶסֶד כַּנַּ''ל וּכְשֶׁשּׁוֹפֵעַ הַחֶסֶד אֲזַי אֵין צְרִיכִין לַעֲשׂוֹת שׁוּם עֵסֶק וּמְלָאכָה כַּנַּ''ל כִּי אֲזַי נִתְקַיֵּם ''וְעָמְדוּ זָרִים וְרָעוּ צאנְכֶם וְכוּ וְאַתֶּם כּהֲנֵי ה תִּקָּרֵאוּ'' וְכוּ, כַּנַּ''ל וְכָל זֶה נַעֲשֶׂה עַל יְדֵי הַצְּדָקָה כַּנַּ''ל נִמְצָא שֶׁתּוֹעֶלֶת הַצְּדָקָה גָּדוֹל מְאד י. וְעַל כֵּן כְּשֶׁרָצָה יַעֲקב לַעֲשׂוֹת רָצוֹן בְּעֵשָׂו אָמַר: ''וְלָקַחְתָּ מִנְחָתִי מִיָּדִי, כִּי עַל כֵּן רָאִיתִי פָנֶיך כִּרְאת פְּנֵי אֱלהִים וַתִּרְצֵנִי'' (בְּרֵאשִׁית ל''ג) כִּי גַּם מַה שֶּׁנּוֹתְנִין לָעַכּוּ''ם, הוּא גַּם כֵּן בְּחִינַת צְדָקָה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בָּבָא בַּתְרָא ט) : וְנוֹגְשַׂיִך צְדָקָה וְעַל יְדֵי צְדָקָה נַעֲשֶׂה רָצוֹן כַּנַּ''ל וְזֶהוּ שֶׁאָמַר לוֹ: ''וְלָקַחְתָּ מִנְחָתִי מִיָּדִי'', הַיְנוּ צְדָקָה בְּחִינַת (מַלְאֲכִי ג) : ''מַגִּישֵׁי מִנְחָה בִּצְדָקָה'' ''כִּי עַל כֵּן רָאִיתִי פָנֶיך כִּרְאוֹת פְּנֵי אֱלקִים'' הַיְנוּ כְּמוֹ רְאוֹת פְּנֵי אֱלקִים שֶׁהוּא בְּחִינַת (דְּבָרִים ט''ז) ''שָׁלוֹשׁ פְּעָמִים בַּשָּׁנָה יֵרָאֶה כָל זְכוּרְך אֶת פְּנֵי ה'' דְּהַיְנוּ יָמִים טוֹבִים, שֶׁעַל יָדָם נִתְגַּלֶּה הָרָצוֹן [וְעִקָּר הִתְגַּלּוּת הָרָצוֹן עַל יְדֵי יָמִים טוֹבִים הוּא עַל יְדֵי הַצְּדָקָה כַּנַּ''ל] כְּמוֹ כֵן יִהְיֶה נַעֲשֶׂה אֶצְלוֹ רָצוֹן עַל יְדֵי הַצְּדָקָה וְזֶהוּ: וַתִּרְצֵנִי כַּנַּ''ל [כִּי מֵאַחַר שֶׁהַמִּנְחָה וְהַצְּדָקָה שֶׁנָּתַן לְעֵשָׂו הִיא בְּחִינַת צְדָקָה מַמָּשׁ בְּחִינַת: ''וְנוֹגְשַׂיִך צְדָקָה'' נִמְצָא שֶׁעַל יְדֵי זֶה נִתְגַּלֶּה הָרָצוֹן הָעֶלְיוֹן שֶׁהוּא נִתְגַּלֶּה עַל יְדֵי צְדָקָה כַּנַּ''ל וּמִשָּׁם נִשְׁתַּלְשֵׁל הָרָצוֹן לְמַטָּה וְנַעֲשָׂה רָצוֹן גַּם בְּעֵשָׂו] יא. וְזֶה בְּחִינַת מִלְחֶמֶת דָּוִד וְגָלְיַת (שְׁמוּאֵל א י''ז) כִּי גָּלְיַת הָיָה רוֹצֶה לְהַרְאוֹת בְּחָכְמָתוֹ, שֶׁהַכּל עַל פִּי הַטֶּבַע כִּי הָיָה יוֹנֵק מִמֵּצַח הַנָּחָשׁ, בִּבְחִינַת: ''וּמִצְחַת נְחֹשֶׁת עַל רַגְלָיו'' שֶׁתָּלָה כָּל הַסִּבּוֹת בְּחִיּוּב הַטֶּבַע, שֶׁהוּא בְּחִינַת מֵצַח הַנָּחָשׁ כַּנַּ''ל וְעַל כֵּן ''חֵרֵף מַעַרְכוֹת אֱלקִים חַיִּים'' (שָׁם) כִּי הָיָה רוֹצֶה לְהַרְאוֹת, שֶׁהַכּל עַל יְדֵי מַעֲרֶכֶת הַשָּׁמַיִם כְּפִי חִיּוּב הַטֶּבַע, חַס וְשָׁלוֹם וְדָוִד הָיָה אִישׁ חַיִל (שמואל א ט''ז) וְעָמַד כְּנֶגְדּוֹ וְאָמַר שֶׁכְּבָר הָיָה לוֹ מַעֲשֶׂה כָּזוֹ וּבָא הָאֲרִי וְהַדּוֹב דְּהַיְנוּ חַיּוֹת רָעוֹת הַנַּ''ל הַדּוֹרְסִים וְטוֹרְפִים, שֶׁהֵם חַכְמֵי הַטֶּבַע כַּנַּ''ל וְנָשָׂא זֶה מֵהָעֵדֶר הַיְנוּ מֵהֶעְדֵר הַגָּמוּר שֶׁנָּשָׂא וְסִלֵּק זאת מֵהֶעְדֵּר הַגָּמוּר דְּהַיְנוּ שֶׁכָּפַר בָּזֶה שֶׁהַשֵּׁם יִתְבָּרַך בָּרָא הַכּל בִּרְצוֹנוֹ אַחַר הֶעְדֵּר הַגָּמוּר רַק שֶׁהַכּל עַל פִּי חִיּוּב הַטֶּבַע, חַס וְשָׁלוֹם וְיָצָאתִי אַחֲרָיו וְהִכִּתִיו הַיְנוּ שֶׁהָיִיתִי מִתְגַּבֵּר עָלָיו וְהִכְנַעְתִּי וְהִשְׁפַּלְתִּי אוֹתוֹ וַיָּקָם עָלַי הַיְנוּ שֶׁאַחַר כָּך הִתְגַּבֵּר עוֹד כְּנֶגְדִּי וְהֶחֱזַקְתִּי בִּזְקָנוֹ הַיְנוּ שֶׁהֵבַנְתִּי, שֶׁכָּל כּחוֹ וִינִיקָתוֹ עַל יְדֵי מֵצַח הַנָּחָשׁ שֶׁיּוֹנֵק מִזִּקְנֵי הַדּוֹר שֶׁאֵינָם כָּרָאוּי כַּנַּ''ל וְעַל כֵּן הֶחֱזַקְתִּי בִּזְקָנוֹ שֶׁהֶחֱזַקְתִּי וְתָפַסְתִּי שָׁם בְּשׁרֶשׁ יְנִיקָתוֹ בְּזִקְנֵי הַדּוֹר וְהִכִּתִיו וַהֲמִיתִּיו שֶׁהִכְנַעְתִּי וְהִשְׁפַּלְתִּי אֶת חַכְמֵי הַטֶּבַע, חַיּוֹת רָעוֹת עַל יְדֵי שֶׁהֶחֱזַקְתִּי בִּזְקָנוֹ, בְּשׁרֶשׁ יְנִיקָתָם כַּנַּ''ל וְהָיָה הַפְּלִשְׁתִּי כְּאֶחָד מֵהֶם כִּי הוּא גַּם כֵּן בְּחִינָה זוֹ מַמָּשׁ שֶׁכָּל כּחוֹ מִמֵּצַח הַנָּחָשׁ, בְּחִינַת: ''וּמִצְחַת נְחֹשֶׁת'' וְכוּ כַּנַּ''ל וְעַל כֵּן גַּם הוּא כְּמוֹתָם, וְאוּכַל לְהַכְנִיעוֹ וּלְהַפִּילוֹ (שָׁם). וַתִּטְבַּע הָאֶבֶן בְּמִצְחוֹ הַיְנוּ בְּמֵצַח הַנָּחָשׁ שֶׁהִכְנִיעוֹ עַל יְדֵי בְּחִינַת (מִשְׁלֵי י''א) : ''אֶבֶן שְׁלֵמָה רְצוֹנוֹ'' בְּחִינַת רָצוֹן כַּנַּ''ל וְזֶה בְּחִינַת שֶׁהִזְהִיר יִשַׁי אֶת דָּוִד בְּלֶכְתּוֹ לְשָׁם. ''וְאֶת עֲרֻבָּתָם תִּקָּח'' זֶה בְּחִינַת עוֹרֵב בְּחִינַת צְדָקָה כִּי עִקָּר עֲבוֹדַת הַצְּדָקָה בִּבְחִינַת עוֹרֵב בְּחִינַת: ''וְאֶת הָערְבִים צִוִּיתִי'' וְכוּ כַּנַּ''ל כִּי עַל יְדֵי הַצְּדָקָה הוּא מוֹצִיא הַחִיּוּת שֶׁל מֵצַח הַנָּחָשׁ שֶׁיּוֹנֵק מִזִּקְנֵי הַדּוֹר כַּנַּ''ל וְדַע, שֶׁאֲפִלּוּ כְּשֶׁמַּכְנִיעִין וְסוֹתְרִין דֵּעוֹת חַכְמֵי הַטֶּבַע וּמַשְׁפִּילִין אוֹתָם אַף עַל פִּי כֵן אִם אֵין הִתְגַּלּוּת הָרָצוֹן חָזָק וְתַקִּיף דְּהַיְנוּ שֶׁעֲדַיִן יֵשׁ סָפֵק בָּרָצוֹן שֶׁאֵינוֹ מְברָר בְּבֵרוּר חָזָק שֶׁמִּתְנַהֵג רַק עַל פִּי הָרָצוֹן אַף עַל פִּי שֶׁחָכְמַת הַטֶּבַע נִכְנַעַת אַף עַל פִּי כֵן מֵאַחַר שֶׁהָרָצוֹן אֵינוֹ חָזָק עֲדַיִן יֵשׁ יְכלֶת, חַס וְשָׁלוֹם לְמֵצַח הַנָּחָשׁ, חָכְמַת הַטֶּבַע שֶׁיַּחֲזר וְיִתְעוֹרֵר וְיִתְגַּבֵּר כְּבַתְּחִלָּה וְגַם עַל זֶה צְרִיכִין כּחַ הַצְּדָקָה כִּי הַצְּדָקָה מוֹעֶלֶת תָּמִיד וְעוֹמֶדֶת תָּמִיד כְּנֶגֶד מֵצַח הַנָּחָשׁ כַּנַּ''ל וְזֶה פֵּרוּשׁ: רַב יְהוּדָא הִנְדּוּאָה מִשְׁתָּעֵי: זִמְנָא חֲדָא הֲוָה אָזְלֵינָא בִּסְפִינְתָּא וְחָזֵינָא הַהוּא אֶבֶן טָבָא דְּהָדַר לֵהּ תַּנִּינָא, וְנָחֵת בַּר אָמוֹרַאי לַאֲתוּיֵהּ אֲתָא תַּנִּינָא, קָא בָּעֵי בָּלַע לִסְפִינְתָּא אֲתָא צִפָּרָא פּוּשְׁקַנְצָא, פְּסַקֵהּ לְרֵישֵׁה אִתְהֲפִכוּ מַיָּא וַהֲווֹ דְּמָא אֲתָא תַּנִּינָא חַבְרֵהּ, שְׁקַלֵהּ וְתָלְיָא לָהּ וְאַחְיֵהּ הָדַר אָתֵי, קָא בָּעֵי בָּלְעָה לִסְפִינְתָּא הָדַר אָתֵי צִפָּרָא [פּוּשְׁקַנְצָא], פְּסַקָה לְרֵישֵׁהּ, שְׁקַלֵהּ לְהַהוּא אֶבֶן טָבָא, שַׁדְיֵהּ לִסְפִינְתָּא הֲוָה צִפָּרָא מְלִיחֵי בַּהֲדָן אוֹתְבִינְהוּ עֲלַיְהוּ, שְׁקַלוּהוּ וּפְרַחוּ לְהוּ בַּהֲדֵהּ: (בָּבָא בַּתְרָא עד:) רַשְׁבַּ''ם: וְחָזֵינָא הַהוּא אֶבֶן טָבָא, לְתוֹך הַיָּם, וְהָדְרָא לָהּ תַּנִּינָא, הָכֵי גַּרְסִינַן אֲתָא הַהוּא תַּנִּינָא, רְגַשׁ וְקָא בָּעֵי לְמִבְלַע לִסְפִינְתָּא עוֹרֵב נְקֵבָה: וּקְטַעֵהּ לְרֵישָׁא דְּתַנִּינָא אִתְהֲפִכוּ מַיָּא וַהֲווֹ דְּמָא, מֵרב דָּם שֶׁהָיָה גָּדוֹל הַרְבֵּה: הָדַר קָא בָּעֵי לִטְבּוּעֵי לִסְפִינְתָּא, אֲתָא הַהוּא פּוּשְׁקַנְצָא וּקְטַלֵּהּ, וַאֲזַל בַּר אָמוֹרַאי וּשְׁקַלֵהּ לְהַהוּא אֶבֶן טָבָא וּתְלִינְהוּ לְהַנָהוּ צִפֳּרֵי, לְנַסּוֹת אִם יִחְיוּ וְחָיוּ: וּפְרַחוּ לְהוּ בַּהֲדֵי הַהוּא אֶבֶן זִמְנָא חֲדָא אָזְלֵינָא בִּסְפִינְתָּא, זֶה בְּחִינַת שׁרֶשׁ הָרָצוֹן שֶׁשָּׁם קְבוּרַת משֶׁה, שֶׁנִּסְתַּלֵּק בְּשׁרֶשׁ הָרָצוֹן כַּנַּ''ל וְזֶה בְּחִינַת סְפִינְתָּא בְּחִינַת (דְּבָרִים ל''ג) : ''כִּי שָׁם חֶלְקַת מְחֹקֵק סָפוּן'' וְחָזֵינָא הַהוּא אֶבֶן טָבָא דְּהָדַר לֵהּ תַּנִּינָא הַיְנוּ בְּחִינַת: אֶבֶן שְׁלֵמָה רְצוֹנוֹ, בְּחִינַת הָרָצוֹן הַנַּ''ל דְּהָדַר לֵהּ תַּנִּינָא זֶה מֵצַח הַנָּחָשׁ, שֶׁמְּסַבֵּב וּמִתְגַּבֵּר עַל הָרָצוֹן כַּנַּ''ל וְנָחֵת בַּר אָמוֹרַאי לַאֲתוּיֵהּ הַיְנוּ בְּחִינַת הֶחָכָם שֶׁבִּקְדֻשָּׁה, בְּחִינַת (מִשְׁלֵי ז) : ''אֱמר לַחָכְמָה אֲחוֹתִי אָתְּ'' שֶׁהֶחָכָם שֶׁבִּקְדֻשָּׁה רָצָה לְהִתְגַּבֵּר וּלְהַעֲלוֹת הָרָצוֹן לְקַשְׁרוֹ לְשׁרֶשׁ הָרָצוֹן כַּנַּ''ל אֲתָא תַּנִּינָא קָא בָּעֵי בָּלַע לִסְפִינְתָּא הַיְנוּ שֶׁבָּא בְּחִינַת מֵצַח הַנָּחָשׁ, שׁרֶשׁ חָכְמַת הַטֶּבַע וְרָצָה לִבְלעַ הַסְּפִינָה, בְּחִינַת שׁרֶשׁ הָרָצוֹן בְּחִינַת: ''כִּי שָׁם חֶלְקַת מְחֹקֵק סָפוּן'' כִּי מֵצַח הַנָּחָשׁ רָצָה לְהִתְגַּבֵּר גַּם בְּשׁרֶשׁ הָרָצוֹן לְהַטִּיל פְּגָם וּכְפִירָה שָׁם, חַס וְשָׁלוֹם כַּנַּ''ל אֲתָא פּוּשְׁקַנְצָא, הַיְנוּ עוֹרֵב, פְּסַקֵהּ לְרֵישֵׁהּ פֵּרוּשׁ, שֶׁבָּא בְּחִינַת עוֹרֵב, דְּהַיְנוּ צְדָקָה כַּנַּ''ל כִּי עִקָּר עֲבוֹדַת הַצְּדָקָה בִּבְחִינַת עוֹרֵב בְּחִינַת: ''וְאֶת הָערְבִים צִוִּיתִי'' וְכוּ לַהֲפך אַכְזָרִיּוּת לְרַחֲמָנוּת וְעַל יְדֵי זֶה מִתְגַּבְּרִים עַל מֵצַּח הַנָּחָשׁ, חָכְמַת הַטֶּבַע כַּנַּ''ל כִּי מִנֵּהּ וּבֵהּ אַבָּא לֵיזִיל בֵּהּ נַרְגָּא כַּנַּ''ל וְזֶהוּ שֶׁאֲתָא פּוּשְׁקַנְצָא, דְּהַיְנוּ עוֹרֵב בְּחִינַת צְדָקָה וּפְסַקֵהּ לְרֵישֵׁהּ, שֶׁחָתַך ראשׁ הַנָּחָשׁ בְּחִינוֹת מֵצַח הַנָּחָשׁ שֶׁהִכְנִיעוֹ וַהֲרָגוֹ עַל יְדֵי הַצְּדָקָה כַּנַּ''ל אִתְהֲפִכוּ מַיָּא וַהֲווֹ דְּמָא הַיְנוּ שֶׁעַל יְדֵי זֶה שֶׁהִכְנִיעַ מֵצַח הַנָּחָשׁ, שׁרֶשׁ חָכְמַת הַטֶּבַע עַל יְדֵי זֶה נִכְנְעוּ וְנָפְלוּ קוֹל שַׁאֲגַת הַחַיּוֹת רָעוֹת הַדּוֹרְסִים וְטוֹרְפִים רַבִּים מִבְּנֵי עַמֵּנוּ כַּנַּ''ל וַאֲזַי נִשְׁמַע קוֹל הַקְּרִיאָה שֶׁל יוֹם טוֹב, שֶׁהוּא הִתְגַּלּוּת הָרָצוֹן וַאֲזַי: יִשְׂמַח צַדִּיק כִּי חָזָה נָקָם וְכוּ כַּנַּ''ל אִתְהֲפִכוּ מַיָּא הַיְנוּ שַׁאֲגַת הַחַיּוֹת רָעוֹת, בְּחִינַת (אִיּוֹב ג) ''יִתְּכוּ כַמַּיִם שַׁאֲגתָי'' וַהֲווֹ דְּמָא זֶה בְּחִינַת: ''יִשְׂמַח צַדִּיק כִּי חָזָה נָקָם, פְּעָמָיו יִרְחַץ בְּדַם הָרָשָׁע'' כַּנַּ''ל כִּי עַל יְדֵי הַכְנָעַת קוֹל שַׁאֲגַת הַחַיּוֹת רָעוֹת עַל יְדֵי זֶה: ''יִשְׂמַח צַדִּיק כִּי חָזָה נָקָם'' וְכוּ כִּי נִשְׁמַע קוֹל הַקְּרִיאָה שֶׁל יוֹם טוֹב כַּנַּ''ל אֲתָא תַּנִּינָא חַבְרֵהּ, שְׁקַלֵהּ וְתָלְיָא לֵהּ וְאַחְיֵהּ שֶׁבָּא בְּחִינַת מֵצַח הַנָּחָשׁ, וּשְׁקַלֵהּ לָאֶבֶן טוֹב הַנַּ''ל שֶׁנָּטַל אֶת הָאֶבֶן טוֹב, בְּחִינַת: אֶבֶן שְׁלֵמָה רְצוֹנוֹ וְתָלְיָא לֵהּ הַיְנוּ שֶׁהִטִּיל בּוֹ סָפֵק וְזֶהוּ: וְתָלְיָא לֵהּ כְּמוֹ דָּבָר הַתּוֹלֶה בְּסָפֵק שֶׁהִטִּיל סָפֵק בָּרָצוֹן, שֶׁהוּא בְּחִינַת אֶבֶן טוֹב הַנַּ''ל וְעַל יְדֵי זֶה וְאַחְיֵהּ שֶׁחָזַר וְחָיָה חָכְמַת הַטֶּבַע, מֵצַח הַנָּחָשׁ כִּי חָכְמַת הַטֶּבַע חָזְרָה וְנִתְגַּבְּרָה עַל יְדֵי שֶׁהָיָה סָפֵק בְּרָצוֹן כַּנַּ''ל וְזֶהוּ: הָדַר אָתֵי קָא בָּעֵי בָּלְעָה לִסְפִינְתָּא שֶׁחָזַר וּבָא הַתַּנִּין מֵצַח הַנָּחָשׁ לִבְלעַ הַסְּפִינָה בְּחִינַת שׁרֶשׁ הָרָצוֹן, חַס וְשָׁלוֹם, כַּנַּ''ל הָדַר אָתֵי צִפָּרָא פּוּשְׁקַנְצָא פְּסַקֵהּ לְרֵישֵׁהּ הַיְנוּ שֶׁחָזַר וּבָא הָעוֹרֵב בְּחִינַת צְדָקָה כַּנַּ''ל, וּפְסַקֵהּ לְרֵישֵׁהּ שֶׁהָרַג אֶת מֵצַח הַנָּחָשׁ וְהִכְנִיעוֹ כִּי תָּמִיד מַכְנִיעִין אֶת מֵצַח הַנָּחָשׁ עַל יְדֵי הַצְּדָקָה כַּנַּ''ל וּשְׁקַלֵהּ לְהַהוּא אֶבֶן טָבָא וְשַׁדְיֵהּ לִסְפִינְתָּא כִּי אַחַר שֶׁהִכְנִיעַ אֶת מֵצַח הַנָּחָשׁ, חָכְמַת הַטֶּבַע, לְגַמְרֵי אֲזַי נָטַל אֶת הָאֶבֶן טוֹב בְּחִינַת הָרָצוֹן, בְּחִינַת: אֶבֶן שְׁלֵמָה רְצוֹנוֹ וְשַׁדְיֵהּ לִסְפִינְתָּא שֶׁהִשְׁלִיכוֹ לְשׁרֶשׁ הָרָצוֹן, שֶׁשָּׁם מְקַשְּׁרִין כָּל הָרְצוֹנוֹת כַּנַּ''ל הֲוָה צִפֳּרֵי מְלִיחֵי בַּהֲדָן, אוֹתְבִינְהוּ עֲלַיהוּ, שְׁקַלוּהוּ וּפְרַחוּ לְהוּ פֵּרוּשׁ, שֶׁהָיָה עִמָּנוּ צִפֳּרֵי מְלִיחֵי הַיְנוּ נַפְשׁוֹת יִשְׂרָאֵל מִבְּנֵי עַמֵּנוּ שֶׁטָּעוּ אַחֲרֵיהֶם, אַחֲרֵי חַכְמֵי הַטֶּבַע שֶׁהֵם בְּחִינַת חַיּוֹת רָעוֹת שֶׁדּוֹרְסִים וְטוֹרְפִים רַבִּים מִבְּנֵי עַמֵּנוּ כַּנַּ''ל וְזֶהוּ: צִפֳּרֵי מְלִיחֵי, כִּי הֵם ''כַּצִּפֳּרִים הָאֲחֻזוֹת בַּפָּח'' (קהֶלֶת ט) וְזֶהוּ מְלִיחֵי לְשׁוֹן מְמֻלָּח, הַיְנוּ מְבֻלְבָּל (עין רש''י שמות ל פסוק לה) כִּי גַּם הֵם נִתְבַּלְבְּלוּ עַל יְדֵי חַיּוֹת רָעוֹת הַנַּ''ל וְטָעוּ גַּם כֵּן אַחֲרֵיהֶם וְעַכְשָׁו פָּרְחוּ לְהוּ וְיָצְאוּ לְשָׁלוֹם עַל יְדֵי הָאֶבֶן טוֹב הַנַּ''ל עַל יְדֵי בְּחִינַת הָרָצוֹן שֶׁנִּתְגַּלֶּה עַתָּה כַּנַּ''ל וַאֲזַי כְּשֶׁנִּתְגַּלֶּה הָרָצוֹן, אֲזַי נַעֲשֶׂה יִרְאָה וְעַל יְדֵי יִרְאָה מְקַבְּלִין הַחֶסֶד כַּנַּ''ל וְזֶה גַּם כֵּן בְּחִינַת פָּרְחוּ, בְּחִינַת: ''וְהִנֵּה פָּרַח מַטֵּה אַהֲרן לְבֵית לֵוִי'' הַיְנוּ בְּחִינַת הַשְׁפָּעַת הַחֶסֶד עַל יְדֵי הַיִּרְאָה שֶׁנַּעֲשֶׂה עַל יְדֵי הִתְגַּלּוּת הָרָצוֹן כַּנַּ''ל יב. וְזֶה בְּחִינַת רְפוּאוֹת כִּי הוּא רְפוּאָה לְכָל הַמַּכּוֹת כִּי כָל בְּחִינוֹת אֵלּוּ הֵם בְּחִינַת רְפוּאוֹת צְדָקָה הִיא רְפוּאָה, בִּבְחִינַת (מַלְאֲכִי ג) ''צְדָקָה מַרְפֵּא בִּכְנָפֶיהָ'' זָקֵן זֶה קָנָה חָכְמָה (קִדּוּשִׁין ל''ב) הוּא בְּחִינַת רְפוּאָה, בִּבְחִינַת (מִשְׁלֵי י''ב) ''לְשׁוֹן חֲכָמִים מַרְפֵּא'' רָצוֹן הוּא בְּחִינַת רְפוּאָה כְּמוֹ שֶׁכָּתוּב (יְשַׁעְיָה ס''א) : ''ה שְׁלָחַנִי לַחֲבשׁ לְנִשְׁבְּרֵי לֵב, לִקְרא שְׁנַת רָצוֹן'' מְלֶאכֶת מַעֲשֵׂה בְרֵאשִׁית הוּא רְפוּאָה כְּמוֹ שֶׁכָּתוּב (דִּבְרֵי הַיָּמִים ב כ''ד) ''וַתַּעַל אֲרוּכָה לַמְּלָאכָה בְּיָדָם'' כִּי רְפוּאוֹת הַמַּכָּה הִיא עַל יְדֵי כַּמָּה בְּחִינוֹת שֶׁבִּתְחִלָּה צְרִיכִין שֶׁיֻּפְתַּח פִּי הַמַּכָּה אַחַר כָּך צָרִיך כּחַ הַמּוֹשֵׁך שֶׁיִּמְשׁך וְיוֹצִיא הַלֵּחָה וְהַדָּמִים הַמְקֻלְקָלִים מִתּוֹך הַמַּכָּה אַחַר כָּך צְרִיכִין לְהָדִיחַ כָּל הַדָּמִים שֶׁלּא יִהְיֶה בָּהֶם שׁוּם קִלְקוּל וַעֲכִירוּת כְּדֵי שֶׁיּוּכְלוּ הַדָּמִים לֵילֵך וּלְסַבֵּב כָּל סֵדֶר סִבּוּבָם כְּסֵדֶר בְּלִי שׁוּם עִכּוּב כִּי כְּשֶׁהַדָּמִים הוֹלְכִים וּמְסַבְּבִים בַּגּוּף כְּדַרְכָּם כְּשֶׁבָּאִים לְמָקוֹם שֶׁיֵּשׁ בּוֹ קִלְקוּל, דְּהַיְנוּ בִּמְקוֹם הַמַּכָּה נִתְעַכְּבִים שָׁם וְשָׁם נִתְעַכֵּב וְנִמְשָׁך כָּל עֲכִירוּת וְקִלְקוּל שֶׁיֵּשׁ בְּהַדָּמִים כִּי כֵן הַדֶּרֶך שֶׁבַּמָּקוֹם הַמְּקֻלְקָל שָׁם נִתְעַכֵּב כָּל מִינֵי עֲכִירוּת וְקִלְקוּל שֶׁיֵּשׁ בְּהַדָּמִים וַאֲזַי נִתְעַכְּבִים שָׁם הַדָּמִים וְאֵין יְכוֹלִים לְסַבֵּב סִבּוּבָם כְּסֵדֶר הִלּוּכָם וּמְרוּצָתָם כִּי יֵשׁ לְהַדָּמִים סֵדֶר הַהִלּוּך שֶׁהוֹלְכִים וּמְסַבְּבִים הַגּוּף כָּך וְכָך פְּעָמִים בְּשָׁעָה, וְכַיּוֹצֵא וּכְשֶׁיֵּשׁ בָּהֶם עֲכִירוּת, נִתְעַכְּבִים בַּמָּקוֹם הַמְּקֻלְקָל כַּנַּ''ל וְאֵינָם יְכוֹלִים לְסַבֵּב כַּסֵּדֶר עַל כֵּן צְרִיכִין לַהֲדִיחָם וּלְכַבְּסָם אַחַר כָּך צְרִיכִים לִסְגּר פִּי הַמַּכָּה וְכָל אֵלּוּ בְּחִינוֹת רְפוּאוֹת נַעֲשִׂים עַל יְדֵי בְּחִינוֹת הַנַּ''ל כִּי צְדָקָה הִיא בְּחִינַת פְּתִיחַת פִּי הַמַּכָּה בִּבְחִינַת:''פָּתוֹחַ תִּפְתַּח'' חָכְמָה הִיא בְּחִינַת כּחַ הַמּוֹשֵׁך בִּבְחִינַת (אִיּוֹב כ''ח) ''וּמֶשֶׁך חָכְמָה מִפְּנִינִים'' מִלִּפְנַי וּמִלִּפְנִים [וּכְמוֹ שֶׁדָּרְשׁוּ רַבּוֹתֵינוּ זִכְרוֹנָם לִבְרָכָה (יְרוּשַׁלְמִי שַׁבָּת פֶּרֶק הַמַּצְנִיעַ) עַל פָּסוּק: ''יְקָרָה הִיא מִפְּנִינִים'' מִלִּפְנַי וְלִפְנִים, עַיֵּן שָׁם] שֶׁבְּחִינַת חָכְמָה מוֹשֶׁכֶת וּמוֹצִיאָה הַקִּלְקוּל מִלִּפְנַי וְלִפְנִים מִכָּל מְקוֹמוֹת הַפְּנִימִיִּים רֶגֶל שֶׁהוּא הִתְגַּלּוּת הָרָצוֹן עַל יְדֵי זֶה נַעֲשֶׂה בְּחִינַת הֲדָחַת וְכִבּוּס הַדָּמִים כְּדֵי שֶׁיּוּכְלוּ הַדָּמִים לְסַבֵּב סִבּוּבָם כַּסֵּדֶר (מְלָכִים א א). ''עֵין רוֹגֵל'' עֵין כּוֹבֵס, כְּמוֹ שֶׁפֵּרֵשׁ רַשִׁ''י שָׁם הַיְנוּ שֶׁעַל יְדֵי רֶגֶל וְיוֹם טוֹב שֶׁהוּא הִתְגַּלּוּת הָרָצוֹן עַל יְדֵי זֶה נַעֲשֶׂה בְּחִינַת הֲדָחַת וְכִבּוּס הַדָּמִים כַּנַּ''ל וַאֲזַי יְכוֹלִים הַדָּמִים לְסַבֵּב כַּסֵּדֶר וּבִשְׁבִיל זֶה נִקְרָא הָרֶגֶל חַג לְשׁוֹן סִבּוּב כְּמוֹ שֶׁכָּתוּב (יְשַׁעְיָה מ) : ''הַיּשֵׁב עַל חוּג הָאָרֶץ'' עַל סִבּוּב הָאָרֶץ כִּי עַל יְדֵי הֲדָחַת וְכִבּוּס הַדָּמִים עַל יְדֵי זֶה הֵם מְסַבְּבִים כַּסֵּדֶר כַּנַּ''ל מַעֲשֵׂה בְרֵאשִׁית דְּהַיְנוּ בְּחִינַת: עוֹלָם חֶסֶד יִבָּנֶה כִּי עַל יְדֵי בְּחִינוֹת אֵלּוּ הַנַּ''ל זוֹכִין לְהַשְׁפָּעַת הַחֶסֶד שֶׁיִּתְקַיֵּם הָעוֹלָם בְּחַסְדּוֹ בְּחִינַת: ''וְאַתֶּם כּהֲנֵי ה תִּקָּרֵאוּ'' כַּנַּ''ל וְעַל יְדֵי בְּחִינָה זוֹ, בְּחִינַת כּהֵן, חֶסֶד עַל יְדֵי זֶה נִסְגָּר פִּי הַמַּכָּה בִּבְחִינַת (וַיִּקְרָא י''ג) : ''וְהִסְגִּיר הַכּהֵן אֶת הַנֶּגַע'' שֶׁעַל יְדֵי בְּחִינַת חֶסֶד, בְּחִינַת כּהֵן נִסְגָּר הַמַּכָּה לְגַמְרֵי וְנִתְרַפֵּא בִּשְׁלֵמוּת וְזֶה פֵּרוּשׁ: וּבְיוֹם הַבִּכּוּרִים זֶה בְּחִינַת הַתְחָלָה, בְּחִינַת צָרָה כְּמַבְכִּירָה בְּהַקְרִיבְכֶם מִנְחָה חֲדָשָׁה לַה הַיְנוּ הַתְחָלַת הַצְּדָקָה כְּשֶׁמַּתְחִילִין מֵחָדָשׁ לִתֵּן צְדָקָה וְזֶה בְּחִינַת מִנְחָה חֲדָשָׁה בְּחִינַת צְדָקָה חֲדָשָׁה, בְּחִינַת הַתְחָלַת הַצְּדָקָה כִּי מִנְחָה בְּחִינַת צְדָקָה כְּמוֹ שֶׁכָּתוּב: ''מַגִּישֵׁי מִנְחָה בִּצְדָקָה'' וְעַל יְדֵי הַצְּדָקָה נִתְתַּקֵּן בְּחִינַת זָקֵן כַּנַּ''ל וְזֶהוּ בְּשָׁבֻעתֵיכֶם זֶה בְּחִינַת זָקֵן כִּי בְּסִינַי נִדְמָה לָהֶם כְּזָקֵן (כְּמוֹ שֶׁפֵּרֵשׁ רַשִׁ''י בְּפָּרָשַׁת אָנכִי) כִּי עַל יְדֵי בְּחִינַת מִנְחָה חֲדָשָׁה שֶׁהוּא בְּחִינַת הַתְחָלַת הַצְּדָקָה נִתְתַּקֵּן בְּחִינַת זָקֵן, שֶׁהוּא בְּחִינַת שָׁבוּעוֹת כַּנַּ''ל וַאֲזַי נִתְבַּטֵּל יְנִיקָתוֹ שֶׁל מֵצַח הַנָּחָשׁ שֶׁיּוֹנֵק מִזִּקְנֵי הַדּוֹר, שֶׁאֵינָם כְּתִקּוּנוֹ כַּנַּ''ל וְנִשְׁמַע קוֹל הַקְּרִיאָה שֶׁל יוֹם טוֹב, שֶׁמְּגַלֶּה אֶת הָרָצוֹן כַּנַּ''ל מִקְרָא קדֶשׁ יִהְיֶה לָכֶם הַיְנוּ קוֹל הַקְּרִיאָה שֶׁל יוֹם טוֹב שֶׁהוּא הִתְגַּלּוּת הָרָצוֹן שֶׁזֶּה בְּחִינַת: ''מִקְרָא קדֶשׁ'' כַּנַּ''ל שֶׁהוּא נִשְׁמַע עַתָּה עַל יְדֵי הַצְּדָקָה שֶׁמַּכְנִיעַ אֶת מֵצַח הַנָּחָשׁ, חָכְמַת הַטֶּבַע כַּנַּ''ל וַאֲזַי עַל יְדֵי הִתְגַּלּוּת הָרָצוֹן, כָּל מְלֶאכֶת עֲבדָה לא תַעֲשׂוּ כִּי עַל יְדֵי הִתְגַּלּוּת הָרָצוֹן נַעֲשֶׂה יִרְאָה וְעַל יְדֵי יִרְאָה נִשְׁפָּע חֶסֶד וַאֲזַי אֵין צְרִיכִין לַעֲשׂוֹת שׁוּם מְלָאכָה כִּי נִתְקַיֵּם הָעוֹלָם בְּחַסְדּוֹ בִּבְחִינַת: ''עוֹלָם חֶסֶד יִבָּנֶה'' וַאֲזַי: ''וְעָמְדוּ זָרִים וְרָעוּ צאנְכֶם'' וְכוּ ''וְאַתֶּם כּהֲנֵי ה תִּקָּרֵאוּ'', כַּנַּ''ל כָּל מְלֶאכֶת עֲבדָה לא תַעֲשׂוּ כִּי אֵין צְרִיכִין לַעֲשׂוֹת שׁוּם מְלָאכָה וְשׁוּם עֵסֶק כִּי נִתְקַיֵּם הָעוֹלָם בְּחַסְדּוֹ בְּחִינַת: ''וְאַתֶּם כּהֲנֵי ה תִּקָּרֵאוּ'', כַּנַּ''ל יֵשׁ חִלּוּק בֵּין הַחַיּוֹת רָעוֹת וּבֵין הַמֵּצַח הַנָּחָשׁ כִּי חַכְמֵי הַטֶּבַע שֶׁהֵם בְּחִינַת חַיּוֹת רָעוֹת הֵם הַחֲכָמִים שֶׁאוֹחֲזִים בְּחָכְמַת הַטֶּבַע לַהֲנָּאָתָם כִּי יֵשׁ לָהֶם הֲנָאָה מִזֶּה, כְּדֵי לְהַחֲזִיק דַּעַת וָשֶׁקֶר שֶׁלָּהֶם וְכַיּוֹצֵא אֲבָל הֶחָכָם שֶׁהוּא בִּבְחִינַת מֵצַח הַנָּחָשׁ הוּא רָשָׁע וְכוֹפֵר בְּלִי שׁוּם הֲנָאָה שֶׁאֵין לוֹ שׁוּם הֲנָאָה מֵחָכְמָתוֹ רַק הוּא [כְּמוֹ רָשָׁע יָרֵא שֶׁהוּא] רָשָׁע וְכוֹפֵר בְּלִי שׁוּם הֲנָאָה כַּנַּ''ל כְּלַל הַמַּאֲמָר כֻּלּוֹ אֶחָד וְכֻלּוֹ קָשׁוּר זֶה בָּזֶה שֶׁהַצְּדָקָה הִיא קָשָׁה מְאד בַּהַתְחָלָה אֲבָל הַתּוֹעֶלֶת שֶׁל הַצְּדָקָה גָּדוֹל מְאד כִּי עַל יְדֵי הַצְּדָקָה אֵין צְרִיכִין לַעֲשׂוֹת שׁוּם מְלָאכָה וְעֵסֶק כִּי נִתְקַיֵּם הָעוֹלָם בְּחַסְדּוֹ כִּי עַל יְדֵי הַצְּדָקָה מוֹצִיאִין יְנִיקַת מֵצַח הַנָּחָשׁ, שֶׁיּוֹנֵק מִזִּקְנֵי הַדּוֹר וַאֲזַי נִשְׁמָע קוֹל הַקְּרִיאָה שֶׁל יוֹם טוֹב, שֶׁמְּגַלֶּה אֶת הָרָצוֹן וַאֲזַי נִתְגַלֶּה יִרְאָה כִּי עִקָּר הַיִּרְאָה עַל יְדֵי הִתְגַּלּוּת הָרָצוֹן וְעַל יְדֵי הַיִּרְאָה נַעֲשֶׂה כְּלִי וְצִנּוֹר לְקַבֵּל עַל יָדוֹ הַשְׁפָּעַת הַחֶסֶד כִּי בְּלא הַכְּלִי וְהַצִּנּוֹר אִי אֶפְשָׁר לְקַבֵּל אֶת הַחֶסֶד רַק עַל יְדֵי הַיִּרְאָה שֶׁהוּא צִנּוֹר וּכְלִי עַל יָדָהּ מְקַבְּלִין אֶת הַחֶסֶד, וַאֲזַי מִתְקַיֵּם הָעוֹלָם בְּחַסְדּוֹ וְאָז אֵין צְרִיכִין לַעֲשׂוֹת שׁוּם מְלָאכָה כִּי נִתְקַיֵּם ''וְעָמְדוּ זָרִים וְרָעוּ צאנְכֶם'' וְכוּ כַּנַּ''ל


~ ה - תִּקְעוּ בַחֹדֶשׁ שׁוֹפָר, הָעִקָּר הוּא הָאֱמוּנָה

תִּקְעוּ בַחֹדֶשׁ שׁוֹפָר בַּכֶּסֶה לְיוֹם חַגֵּנוּ, כִּי חֹק לְיִשְׂרָאֵל הוּא מִשְׁפָּט לֵאלהֵי יַעֲקב (תְּהִלִּים פ''א) א. הָעִקָּר הוּא הָאֱמוּנָה וְצָרִיך כָּל אֶחָד לְחַפֵּשׂ אֶת עַצְמוֹ וּלְחַזֵּק אֶת עַצְמוֹ בֶּאֱמוּנָה כִּי יֵשׁ סוֹבְלֵי חֳלָאִים, שֶׁיֵּשׁ לָהֶם מַכּוֹת מֻפְלָאוֹת וְהֵם סוֹבְלִים הֶחֳלָאִים רַק בִּשְׁבִיל נְפִילַת הָאֱמוּנָה בִּבְחִינַת (דְבָרִים כ''ח) : ''וְהִפְלָא ה אֶת מַכּתְך מַכּוֹת גְּדלת וְנֶאֱמָנוֹת וָחֳלָיִם רָעִים וְנֶאֱמָנִים'' וְנֶאֱמָנִים דַיְקָא כִּי הֵם בָּאִים עַל יְדֵי פְּגַם אֱמוּנָה כִּי עַל יְדֵי נְפִילַת הָאֱמוּנָה בָּאִים מַכּוֹת מֻפְלָאוֹת שֶׁאֵין מוֹעִיל לָהֶם לא רְפוּאוֹת וְלא תְּפִלָּה וְלא זְכוּת אָבוֹת כִּי כָל הָרְפוּאוֹת הֵם עַל יְדֵי עֲשָׂבִים וְהֵם גְּדֵלִים רַק עַל יְדֵי אֱמוּנָה כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (תַּעֲנִית ח) אֵין הַגְּשָׁמִים יוֹרְדִין אֶלָּא בִּזְכוּת אֱמוּנָה שֶׁנֶּאֱמַר: ''אֱמֶת מֵאֶרֶץ תִּצְמָח, וְצֶדֶק מִשָּׁמַיִם נִשְׁקָף'' גְּשָׁמִים וְצוֹמְחִים עֲשָׂבִים, וַאֲזַי יֵשׁ רְפוּאוֹת אֲבָל עַל יְדֵי נְפִילַת הָאֱמוּנָה אֵין גְּשָׁמִים וַאֲזַי אֵין רְפוּאָה גַּם עִקָּר כּחַ הָרְפוּאָה שֶׁיֵּשׁ בְּכָל עֵשֶׂב וָעֵשֶׂב הוּא עַל פִּי הַסֵּדֶר שֶׁיֵּשׁ לְהַזְּרָעִים לְפִי הַמָּקוֹם וּלְפִי הַזְּמַן כִּי יֵשׁ עֵשֶׂב, שֶׁעִקָּר כּחוֹ לְרַפְּאוֹת הוּא רַק כְּשֶׁקּוֹצְרִין אוֹתוֹ, עַד שֶׁלּא הֵבִיא שְׁלִישׁ וְאַחַר כָּך אֵין כּחַ לְאוֹתוֹ עֵשֶׂב לְרַפְּאוֹת וְכֵן יֵשׁ עֵשֶׂב, שֶׁכּחוֹ רַק כְּשֶׁנִּגְמָר, עַד שֶׁנּוֹפֵל מֵאֵלָיו, וְכַיּוֹצֵא בָּזֶה כְּפִי הַסֵּדֶר שֶׁל הַזְּמַן שֶׁיֵּשׁ לָהֶם וְכֵן יֵשׁ סֵדֶר לְפִי הַמָּקוֹם שֶׁבְּמָקוֹם זֶה גָּדֵל זֶה הָעֵשֶׂב, וּבְמָקוֹם אַחֵר גְּדֵלִים עֲשָׂבִים אֲחֵרִים וְעִקָּר כּחָם לְרַפְּאוֹת הוּא רַק עַל פִּי הַסֵּדֶר שֶׁיֵּשׁ לָהֶם לְפִי הַזְּמַן וְהַמָּקוֹם וְסֵדֶר הַזְּרָעִים הוּא עַל יְדֵי אֱמוּנָה בִּבְחִינַת (שַׁבָּת לא) : אֱמוּנָה זֶה סֵדֶר זְרָעִים שֶׁעַל יְדֵי אֱמוּנָה נַעֲשֶׂה הַסֵּדֶר שֶׁל הַזְּרָעִים לְפִי הַזְּמַן וְהַמָּקוֹם שֶׁעַל יְדֵי זֶה יֵשׁ לָהֶם כּחַ לְרַפְּאוֹת וְעַל כֵּן עַל יְדֵי נְפִילַת הָאֱמוּנָה אֵין מוֹעִיל רְפוּאוֹת וְכֵן תְּפִלָּה הוּא גַּם כֵּן בְּחִינַת אֱמוּנָה כְּמוֹ שֶׁכָּתוּב (שְׁמוֹת י''ז) ''וַיְהִי יָדָיו אֱמוּנָה'', וְתַרְגּוּמוֹ: פְּרִישָׁן בִּצְלוֹ וְכֵן זְכוּת אָבוֹת נִתְגַּלֶּה גַּם כֵּן רַק עַל יְדֵי אֱמוּנָה בִּבְחִינַת (שִׁיר הַשִּׁירִים ב) ''הַנִּצָּנִים נִרְאוּ בָאָרֶץ'' הַנִּצָּנִים אִלֵּין אֲבָהָן, כְּמוֹ שֶׁכָּתוּב בַּזּהַר הַקָּדוֹשׁ (בַּהַקְדָּמָה א:) הֵם נִרְאִין וְנִתְגַּלִּין בָּאָרֶץ שֶׁהִיא בְּחִינַת אֱמוּנָה כְּמוֹ שֶׁכָּתוּב (תְּהִלִּים ל''ז) : ''שְׁכָן אֶרֶץ וּרְעֵה אֱמוּנָה'' בְּחִינַת: עָפָר מָאנָא דְּכֻלְּהוּ (תִּקּוּנֵי זהַר, תִּקּוּן ע ק''כ:) עַל כֵּן עַל יְדֵי נְפִילַת הָאֱמוּנָה אֵין מוֹעִיל לוֹ לא רְפוּאָה וְלא תְּפִלָּה וְלא זְכוּת אָבוֹת כִּי כָל אֵלּוּ הֵם בְּחִינַת אֱמוּנָה כַּנַּ''ל וְגַם אֵין מוֹעִיל לְהַחוֹלֶה קוֹל צְעָקָה שֶׁל אָח וּגְנִיחוֹת שֶׁלִּפְעָמִים מוֹעִיל לְהַחוֹלֶה אֵלּוּ הַקּוֹלוֹת שֶׁמְּרַחֲמִין עָלָיו עַל יְדֵי קוֹלוֹת הַלָּלוּ אֲבָל עַל יְדֵי נְפִילַת הָאֱמוּנָה גַּם זֶה אֵין מוֹעִיל כִּי הַגְּנִיחוֹת וְצַעֲקַת אָח הַנַּ''ל הֵם קוֹל בְּלא דִּבּוּר וְקוֹל זֶה בְּחִינַת אֲבָהָן כִּי הַקּוֹל כָּלוּל מֵאֵשׁ מַיִם רוּחַ (תִּקּוּן סט), שֶׁהֵם בְּחִינַת תְּלָת אֲבָהָן וְהֵם נִרְאִין וְנִתְגַּלִּין רַק עַל יְדֵי אֱמוּנָה, שֶׁהִיא בְּחִינַת עָפָר מָאנָא דְּכֻלְּהוּ וְעַל כֵּן עַל יְדֵי נְפִילַת הָאֱמוּנָה אֵין מוֹעִיל לוֹ גַּם הַקּוֹלוֹת הַנַּ''ל וְגַם עַל יְדֵי זֶה בְּעַצְמוֹ אֵין מוֹעִיל לוֹ רְפוּאָה כִּי עִקָּר הָרְפוּאָה הִיא עַל יְדֵי הִתְמַזְּגוּת הַיְסוֹדוֹת כִּי יֵשׁ אַרְבָּעָה יְסוֹדוֹת: אֵשׁ, מַיִם, רוּחַ, עָפָר וְצָרִיך לָזֶה חָכָם גָּדוֹל שֶׁיֵּדַע עַל פִּי [הרפואה] לְמַזֵּג הַיְסוֹדוֹת שֶׁיֵּשׁ בְּכָל אֶחָד וְאֶחָד מִן הָעֲשָׂבִים כְּפִי הָרְפוּאָה שֶׁצָּרִיך זֶה הַחוֹלֶה לְפִי קִלְקוּל הַיְסוֹד, שֶׁנִּתְקַלְקֵל וְנֶחֱלַשׁ אֵצֶל זֶה הַחוֹלֶה [גַּם בְּהַכְרָעַת הַקּוֹל יֵשׁ בְּחִינַת הִתְמַזְּגוּת הַיְסוֹדוֹת] וְעַל כֵּן עַל יְדֵי פְּגַם אֱמוּנָה, שֶׁעַל יְדֵי זֶה נִפְגַּם בְּחִינַת הָאַרְבָּעָה יְסוֹדוֹת כִּי כֻלָּם מִתְגַּלִּין רַק עַל יְדֵי בְּחִינַת עָפָר שֶׁהִיא מָאנָא דְּכֻלְּהוּ עַל כֵּן אֵין לוֹ רְפוּאָה. ב. וְהַתִּקּוּן לָזֶה הוּא שֶׁצְּרִיכִין לַחְתּר וְלִמְצא הַמַּיִם, שֶׁמִּשָּׁם גְּדֵלָה הָאֱמוּנָה וְאֵלּוּ הַמַּיִם הֵם בְּחִינַת עֵצוֹת שֶׁמִּשָּׁם גְּדֵלָה הָאֱמוּנָה בִּבְחִינַת (יְשַׁעְיָה כ''ה) : ''אוֹדֶה שִׁמְך כִּי עָשִׂיתָ פֶּלֶא עֵצוֹת מֵרָחֹק אֱמוּנָה אמֶן'' שֶׁעַל יְדֵי הָעֵצוֹת גְּדֵלָה הָאֱמוּנָה וְעֵצוֹת הֵם בְּחִינַת עמֶק הַלֵּב הַיְנוּ כְּשֶׁנִּתְקַלְקֵל וְנוֹפֵל הָאֱמוּנָה עַד שֶׁאֵין מוֹעִיל אֲפִלּוּ קוֹל צְעָקָה, שֶׁהוּא קוֹל בְּלא דִּבּוּר כַּנַּ''ל אֲזַי צְרִיכִין לִצְעק מִן הַלֵּב לְבַד, בִּבְחִינַת (אֵיכָה ב) : ''צָעַק לִבָּם אֶל ה'' שֶׁהוּא צַעֲקַת הַלֵּב לְבַד, בְּלִי קוֹל בִּבְחִינַת (תְּהִלִּים ק''ל) : ''מִמַּעֲמַקִּים קְרָאתִיך ה'' מֵעֻמְקָא דְּלִבָּא וְעמֶק הַלֵּב זֶה בְּחִינַת עֵצוֹת בִּבְחִינַת (מִשְׁלֵי כ) ''מַיִם עֲמֻקִּים עֵצָה בְּלֵב אִישׁ'' וְעַל כֵּן כְּשֶׁאֵין מוֹעִיל קוֹל צְעָקָה מֵחֲמַת נְפִילַת הָאֱמוּנָה אֲזַי צְרִיכִין לִצְעק מִן הַלֵּב לְבַד בְּלִי קוֹל רַק מֵעֻמְקָא דְּלִבָּא וְעַל יְדֵי זֶה נִתְגַּלִּין הָעֵצוֹת כַּנַּ''ל שֶׁהֵם בְּחִינַת ''מַיִם עֲמֻקִּים עֵצָה'' וְכוּ וְעַל יְדֵי הָעֵצוֹת שֶׁנִּתְגַּלִּין בָּעוֹלָם [דְּהַיְנוּ שֶׁיּוֹדְעִין בָּעוֹלָם לִתֵּן עֵצָה לְנַפְשָׁם, כָּל אֶחָד וְאֶחָד מַה שֶּׁצָּרִיךְ] עַל יְדֵי זֶה גְדֵלָה הָאֱמוּנָה, בִּבְחִינַת: ''עֵצוֹת מֵרָחֹק אֱמוּנָה אמֶן'', כַּנַּ''ל וַאֲזַי חוֹזֵר וְנִתְתַּקֵּן כָּל הַבְּחִינוֹת הַנַּ''ל כִּי הָעֵצוֹת הֵם בְּחִינַת פֶּלֶא בְּחִינַת: ''אוֹדֶה שִׁמְך כִּי עָשִׂיתָ פֶּלֶא עֵצוֹת מֵרָחֹק'' וְכוּ וְעַל יְדֵי זֶה נִתְתַּקֵּן וּמְקַבֵּל רְפוּאָה לְהַמַּכּוֹת הַמֻּפְלָאוֹת שֶׁהֵם בְּחִינַת: ''וְהִפְלָא ה אֶת מַכּתְך'' וְכוּ גַּם תְּפִלָּה הִיא בְּחִינַת פְּלָאוֹת בְּחִינַת (שְׁמוֹת ט''ו) : ''נוֹרָא תְהִלּת עשֵׂה פֶלֶא'' וְכֵן זְכוּת אָבוֹת, בִּבְחִינַת (תְּהִלִּים ע''ח) : ''נֶגֶד אֲבוֹתָם עָשָׂה פֶלֶא'' וְזֶהוּ: ''וְאָנכִי תִּרְגַלְתִּי לְאֶפְרַיִם'' (הוֹשֵׁעַ י''א) זֶה בְּחִינַת עֵצוֹת כְּמוֹ שֶׁכָּתוּב (שְׁמוֹת י''א) : ''הָעָם אֲשֶׁר בְּרַגְלֶיך'' הַהוֹלְכִים אַחַר עֲצָתְך קָחֵם עַל זְרוֹעתָיו זֶה בְּחִינַת זְכוּת אָבוֹת, שֶׁהֵם ''זְרוֹעוֹת עוֹלָם'' (דברים ל''ג) וְלא יָדְעוּ כִּי רְפָאתִים כִּי בֶּאֱמֶת עַל יְדֵי זֶה נַעֲשֶׂה רְפוּאָה כַּנַּ''ל וְזֶהוּ בְּחִינַת בְּרִיאַת הָעוֹלָם, בְּרֵישָׁא חֲשׁוֹכָא וְהָדַר נְהוֹרָא חֹשֶׁך זֶה בְּחִינַת הֶעְדֵּר הָעֵצָה, בִּבְחִינַת (אִיּוֹב ל''ח) : ''מִי זֶה מַחְשִׁיך עֵצָה בְּמִלִּין'' וְאַחַר כָּך, כְּשֶׁנִּתְגַּלֶּה הָעֵצָה שֶׁהוּא בְּחִינַת עמֶק, בְּחִינַת מַיִם עֲמֻקִּים זֶה בְּחִינַת (שָׁם י''ב) : ''מְגַלֶּה עֲמֻקּוֹת מִנִּי חֹשֶׁך'' וְכָל מַה שֶׁנִּתְגַּלֶּה יוֹתֵר הָאוֹר, דְּהַיְנוּ הָעֵצָה וְנִדְחֶה הַחֹשֶׁך שֶׁהוּא הֶעְדֵּר הָעֵצָה נִתְגַּדֵּל הָאֱמוּנָה בְּיוֹתֵר כִּי עִקָּר גִּדּוּל הָאֱמוּנָה הוּא בִּבְחִינַת (תְּהִלִּים צ''ב) : ''וֶאֱמוּנָתְך בַּלֵּילוֹת'' דְּהַיְנוּ כָּל מַה שֶּׁנִּדְחֶה וְהוֹלֵך חֵלֶק מֵהַלַּיְלָה וְנִתְקָרֵב אֶל אוֹר הַיּוֹם נִתְגַּדֵּל הָאֱמוּנָה בְּיוֹתֵר וְכֵן הוֹלֶכֶת וְנִגְדֶּלֶת מְעַט מְעַט כְּפִי מַה שֶּׁנִּדְחֶה מֵהַלַּיְלָה וְנִתְקָרֵב יוֹתֵר אֶל הַיּוֹם עַד שֶׁבְּאוֹר הַיּוֹם אָז נִתְגַּדֵּל הָאֱמוּנָה בִּשְׁלֵמוּת בִּבְחִינַת (אֵיכָה ג) : ''חֲדָשִׁים לַבְּקָרִים רַבָּה אֱמוּנָתְך'' וְאָז בְּאוֹר הַיּוֹם, הוּא עִקָּר צְמִיחַת הָרְפוּאָה בִּבְחִינַת (יְשַׁעְיָה נ''ח) : ''אָז יִבָּקַע כַּשַּׁחַר אוֹרֶך וַאֲרֻכָתְך מְהֵרָה תִצְמָח'' נִמְצָא שֶׁעַל יְדֵי הִתְגַּלּוּת הָעֵצָה שֶׁהִיא בְּחִינַת הִתְגַּלּוּת הָאוֹר מִן הַחֹשֶׁך דְּהַיְנוּ שֶׁנִּדְחֶה הַחֹשֶׁך שֶׁהוּא בְּחִינַת לַיְלָה, וְנִתְגַּלֶּה הָאוֹר, בְּחִינַת יוֹם עַל יְדֵי זֶה נִתְגַּדֵּל הָאֱמוּנָה כַּנַּ''ל וְעַל יְדֵי זֶה עִקָּר הָרְפוּאָה בִּבְחִינַת: ''אָז יִבָּקַע כַּשַּׁחַר אוֹרֶך וַאֲרֻכָתְך'' וְכוּ וְזֶהוּ מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה מַאי טַעֲמָא עִזֵּי מַסְגָּן בְּרֵישָׁא וְהָדַר אִמְרֵי כִּבְרִיָּתוֹ שֶׁל עוֹלָם, בְּרֵישָׁא חֲשׁוֹכָא וְהָדַר נְהוֹרָא (שַׁבָּת עז:) עִזֵּי זֶה בְּחִינַת אֱמוּנָה, בְּחִינַת (תְּהִלִּים צ''ג) ''לָבֵשׁ ה עז הִתְאַזָּר'' בְּחִינַת (יְשַׁעְיָה י''א) : ''וְהָיָה צֶדֶק אֵזוֹר מָתְנָיו, וֶאֱמוּנָה אֵזוֹר'' וְכוּ וְהָדַר אִמְרֵי אִמְרֵי בְּחִינַת הָרְפוּאָה בְּחִינַת (שָׁם נ''ז) : ''אָמַר ה וּרְפָאתִיו'' וְזֶהוּ אָמַר, רָאשֵׁי תֵבוֹת: אֵשׁ מַים רוּחַ, שֶׁמִּשָּׁם הָרְפוּאָה הַיְנוּ מִפְּנֵי מָה עִקָּר הָרְפוּאָה עַל יְדֵי אֱמוּנָה כִּי צָרִיך לְהַקְדִּים אֱמוּנָה בִּתְחִלָּה, וְאַחַר כָּך זוֹכִין לִרְפוּאָה וְהֵשִׁיב: כִּבְרִיָּתוֹ שֶׁל עוֹלָם, בְּרֵישָׁא חֲשׁוֹכָא וְהָדַר נְהוֹרָא הַיְנוּ, כִּי זֶה הוּא בְּחִינַת בְּרִיאַת הָעוֹלָם שֶׁבְּרֵישָׁא חֲשׁוֹכָא וְכוּ כִּי עִקָּר גִּדּוּל הָאֱמוּנָה עַל יְדֵי הָעֵצָה שֶׁהִיא בְּחִינַת: ''מְגַלֶּה עֲמֻקּוֹת מִנִּי חֹשֶׁך'' כִּי אֵין הָאֱמוּנָה נִגְדֶּלֶת בִּשְׁלֵמוּת רַק בְּאוֹר הַיּוֹם וְעַל כֵּן צְרִיכִין לְקַבֵּל הָרְפוּאָה רַק עַל יְדֵי אֱמוּנָה כִּי צְמִיחַת הָרְפוּאָה הִיא רַק בְּאוֹר הַיּוֹם בִּבְחִינַת: ''אָז יִבָּקַע כַּשַּׁחַר אוֹרֶך'' וְכוּ, כַּנַּ''ל. ג. וְלִדְלוֹת וּלְגַלּוֹת הַמַּיִם הַנַּ''ל, דְּהַיְנוּ הָעֵצוֹת לָזֶה צְרִיכִין אִישׁ תְּבוּנוֹת, בִּבְחִינַת: ''מַיִם עֲמֻקִּים עֵצָה בְּלֵב אִישׁ, וְאִישׁ תְּבוּנוֹת יִדְלֶנָּה'' (דְּבָרִים ל''ב). ''כִּי גוֹי אבַד עֵצוֹת הֵמָּה, וְאֵין בָּהֶם תְּבוּנָה'' כִּי כְּשֶׁאֵין תְּבוּנָה, עֲצָתוֹ אֲבוּדָה כִּי הִתְגַּלּוּת הָעֵצָה עַל יְדֵי אִישׁ תְּבוּנָה כַּנַּ''ל וְאִישׁ תְּבוּנוֹת הוּא, מִי שֶׁיֵּשׁ לוֹ נְשָׁמָה בִּבְחִינַת (אִיּוֹב ל''ב) : ''וְנִשְׁמַת שַׁדַּי תְּבִינֵם'' וְצָרִיך לְזַכֵּך וּלְצַחְצֵחַ הַנְּשָׁמָה וְזֶה נַעֲשֶׂה עַל יְדֵי שֶׁמַּמְשִׁיך הַמְשָׁכַת רוּחָנִיּוּת אֱלקוּת לְתוֹך צִמְצוּמִים שֶׁזֶּה בְּחִינַת שַׁדַּי, שֶׁהוּא בְּחִינַת צִמְצוּם כִּי שַׁדַּי עַל שֵׁם שֶׁאָמַר לְעוֹלָמוֹ דַי, (כַּמּוּבָא בְּפֵירַשִׁ''י פָּרָשַׁת מִקֵּץ, וְעַיֵּן בְּרֵאשִׁית רַבָּה פָּרָשָׁה ה וּפָּרָשָׁה מ''ו, חֲגִיגָה י''ב) וְעַל יְדֵי זֶה מְצַחְצֵחַ הַנְּשָׁמָה וְזֶהוּ: ''וְנִשְׁמַת שַׁדַּי תְּבִינֵם'' שֶׁעַל יְדֵי בְּחִינַת שַׁדַּי, דְּהַיְנוּ הַמְשָׁכַת רוּחָנִיּוּת אֱלקוּת לְתוֹך צִמְצוּמִים עַל יְדֵי זֶה מְצַחְצֵחַ הַנְּשָׁמָה, וַאֲזַי הוּא אִישׁ תְּבוּנוֹת כַּנַּ''ל כִּי עַל יְדֵי הַמְשָׁכַת רוּחָנִיּוּת אֱלקוּת לְתוֹך צִמְצוּמִים, דְּהַיְנוּ לְתוֹך גּוּפִים עַל יְדֵי זֶה נִכְפָּל וְנִתְרַבֶּה פַּרְנָסָתוֹ כִּי כְּשֶׁמַּמְשִׁיך רוּחָנִיּוּת אֱלקוּת לְתוֹך צִמְצוּמִים, דְּהַיְנוּ לְתוֹך גּוּפִים זֶה בְּחִינַת בְּרִיאָה כִּי נַעֲשֶׂה עַתָּה בְּרִיאָה חֲדָשָׁה עַל יְדֵי חִבּוּר רוּחָנִיּוּת אֱלקוּת עִם הַגּוּף וְהַצִּמְצוּם, שֶׁזֶּה עִקָּר הַבְּרִיאָה וַאֲזַי תֵּכֶף כְּשֶׁנַּעֲשֶׂה אֵיזֶה בְּרִיאָה, אֲזַי הַשֵּׁם יִתְבָּרַך נוֹתֵן פַּרְנָסָה תֵּכֶף כִּי הַשֵּׁם יִתְבָּרַך מְפַרְנֵס מִקַּרְנֵי רְאֵמִים עַד בֵּיצֵי כִנִּים (עֲבוֹדָה זָרָה ג:) וְתֵכֶף שֶׁיֵּשׁ בְּרִיאָה, תֵּכֶף הַשֵּׁם יִתְבָּרַך נוֹתֵן פַּרְנָסָה כִּי הַנְּשָׁמָה לְבַד אֵינָהּ צְרִיכָה פַּרְנָסָה וְכֵן הַגּוּף לְבַד אֵינוֹ צָרִיך גַּם כֵּן פַּרְנָסָה וְעִקָּר צרֶך הַפַּרְנָסָה הוּא רַק כְּשֶׁנִּתְחַבֵּר הַנְּשָׁמָה עִם הַגּוּף דְּהַיְנוּ שִׁתּוּפָא דְּנַפְשָׁא וּבִשְׂרָא (עיין הקדמת התיקונים) אָז צְרִיכִין פַּרְנָסָה וְעַל כֵּן, עַל יְדֵי שֶׁמַּמְשִׁיך רוּחָנִיּוּת אֱלקוּת לְתוֹך צִמְצוּמִים וְגוּפִים שֶׁזֶּה בְּחִינַת בְּרִיאָה, בְּחִינַת שִׁתּוּפָא דְּנַפְשָׁא וְגוּפָא עַל יְדֵי זֶה נִתְרַבֶּה וְנִכְפָּל פַּרְנָסָתוֹ כִּי תֵּכֶף כְּשֶׁיֵּשׁ בְּרִיאָה, נוֹתֵן הַשֵּׁם יִתְבָּרַך פַּרְנָסָה כַּנַּ''ל וְזֶה בְּחִינַת (בְּרָכוֹת ס''ג) : כָּל הַמְשַׁתֵּף שֵׁם שָׁמַיִם בְּצַעֲרוֹ דְּהַיְנוּ שֶׁמַּמְשִׁיך וּמְשַׁתֵּף רוּחָנִיּוּת אֱלקוּת לְתוֹך הַצִּמְצוּם שֶׁהוּא בְּחִינוֹת צַעַר אֲזַי כּוֹפְלִין לוֹ פַּרְנָסָתוֹ כִּי עַל יְדֵי זֶה נִתְרַבֶּה הַפַּרְנָסָה כַּנַּ''ל וְהָיָה שַׁדַּי בְּצָרֶיך, וְכֶסֶף תּוֹעָפוֹת לָך שַׁדַּי זֶה בְּחִינוֹת הַצִּמְצוּם בְּחִינוֹת הַמְשָׁכַת רוּחָנִיּוּת אֱלקוּת לְתוֹך הַצִּמְצוּם בְּחִינַת מְשַׁתֵּף שֵׁם שָׁמַיִם בְּצַעֲרוֹ עַל יְדֵי זֶה: ''וְכֶסֶף תּוֹעָפוֹת לָך'' הַיְנוּ רִבּוּי הַפַּרְנָסָה כַּנַּ''ל וְעַל יְדֵי הַפַּרְנָסָה הוּא מְצַחְצֵחַ נַפְשׁוֹ כִּי אֲכִילַת הַצַּדִּיק הוּא רַק בִּשְׁבִיל הַנְּשָׁמָה כְּמוֹ שֶׁכָּתוּב (מִשְׁלֵי י''ג) ''צַדִּיק אוֹכֵל לְשׂבַע נַפְשׁוֹ'' וּשְׂבִיעַת הַנֶּפֶשׁ זֶה בְּחִינַת הַצַּחְצָחוֹת שֶׁמְּצַחְצֵחַ נִשְׁמָתוֹ עַל יְדֵי אֲכִילָתוֹ בִּבְחִינַת (יְשַׁעְיָה נ''ח) : ''וְהִשְׂבִּיעַ בְּצַחְצָחוֹת נַפְשֶׁך'' וַאֲזַי כְּשֶׁמְּצַחְצֵחַ נִשְׁמָתוֹ אֲזַי הוּא אִישׁ תְּבוּנוֹת בְּחִינַת: ''וְנִשְׁמַת שַׁדַּי תְּבִינֵם'' כַּנַּ''ל וְעַל יְדֵי זֶה נִתְגַּלִּין הָעֵצוֹת כַּנַּ''ל וּמִשָׁם גְּדֵלָה הָאֱמוּנָה וְכוּ כַּנַּ''ל ד. וְדַע, שֶׁעַל יְדֵי נְפִילַת הָאֱמוּנָה עַל יְדֵי זֶה נַעֲשֶׂה וְנִתְחַזֵּק אֱמוּנוֹת כָּזְבִּיּוֹת, אֱמוּנוֹת הָעֲבוֹדָה זָרָה וְכַיּוֹצֵא כְּמוֹ שֶׁכָּתוּב (יְחֶזְקֵאל כ''ו) ''אִמָּלְאָה הָחֳרָבָה'', כְּשֶׁזֶּה קָם זֶה נוֹפֵל וְכוּ (עַיֵּן מְגִלָּה ו) (ועין רש''י תולדות ע''פ ולאם מלאם יאמץ) כִּי עִקָּר קִיּוּם וְחִזּוּק אֱמוּנוֹת כָּזְבִּיּוֹת הוּא מִנְּפִילַת הָאֱמוּנָה הַקְּדוֹשָׁה וּכְשֶׁמַּעֲלִין הָאֱמוּנָה הַנְּפוּלָה, מִזֶּה נַעֲשִׂין גֵּרִים כִּי עַל יְדֵי שֶׁנִּלְקָטִין וְנִבְרָרִין נְפִילַת הָאֱמוּנָה שֶׁמִּשָּׁם יְנִיקַת אֱמוּנָתָם עַל יְדֵי זֶה נֶחֱלָשׁ כּחַ אֱמוּנָתָם וַאֲזַי הֵם חוֹזְרִים לֶאֱמוּנָתֵינוּ הַקְּדוֹשָׁה וְנַעֲשִׂין גֵּרִים וְלִפְעָמִים נַעֲשִׂין גֵּרִים בְּכחַ וְלִפְעָמִים נַעֲשִׂין גֵּרִים בְּפעַל הַיְנוּ אוֹ שֶׁנַּעֲשִׂין גֵּרִים מַמָּשׁ בְּפעַל שֶׁבָּאִין עַכּוּ''ם וּמִתְגַיְּרִין אוֹ שֶׁנַעֲשֶׂה רַק בְּכחַ שֶׁעַל יְדֵי שֶׁמַּעֲלִין אֱמוּנָה הַנְפוּלָה וְנֶחֱלָשׁ אֱמוּנָתָם עַל יְדֵי זֶה נִתְגַּלֶּה לָהֶם בְּמָקוֹם שֶׁהֵם הָאֱמוּנָה הַקְּדוֹשָׁה וּמַאֲמִינִים שָׁם בְּמָקוֹם שֶׁהֵם שֶׁיֵּשׁ יָחִיד קַדְמוֹן יִתְבָּרַך בִּבְחִינַת (מַלְאֲכִי א) : ''בְּכָל מָקוֹם מֻקְטָר וּמֻגָּשׁ לִשְׁמִי'' וְזֶה תָּלוּי כְּפִי חֹזֶק הָאֱמוּנָה כָּזְבִּיּוֹת שֶׁהָיָה מִתְּחִלָּה הַיְנוּ כְּשֶׁהָאֱמוּנָה כָּזְבִּיּוֹת הָיְתָה חֲזָקָה בִּתְחִלָּה אֲזַי אַחַר כָּך כְּשֶׁמְּשַׁבְּרִין אוֹתָהּ וּמַעֲלִין הָאֱמוּנָה הַנְּפוּלָה דִּקְדֻשָּׁה מִשָּׁם וְנַעֲשִׂין גֵּרִים אֲזַי נַעֲשִׂין גֵּרִים בְּפעַל מַמָּשׁ וּכְשֶׁהָאֱמוּנָה כָּזְבִּיּוֹת לא הָיְתָה חֲזָקָה כָּל כָּך בַּתְּחִלָּה אֲזַי כְּשֶׁנִּשְׁבֶּרֶת וּמְהַפְּכִין אוֹתָהּ אֶל הַקְּדֻשָּׁה אֲזַי אֵין נַעֲשֶׂה מִמֶּנָּה רַק גֵּרִים בְּכחַ ה. וְהִנֵּה הַכְּלָל, שֶׁעַל יְדֵי שֶׁמַּעֲלִין אֱמוּנָה הַנְּפוּלָה עַל יְדֵי זֶה נַעֲשִׂין גֵּרִים וּמֵחֲמַת שֶׁאֵלּוּ הַגֵּרִים נַעֲשִׂין מִלְּקִיטַת נְפִילַת הָאֱמוּנָה עַל כֵּן הֵם מַזִּיקִין לְיִשְׂרָאֵל, בִּבְחִינַת (קִדּוּשִׁין ע:) : קָשִׁים גֵּרִים לְיִשְׂרָאֵל כְּסַפַּחַת סַפַּחַת הַיְנוּ מַכּוֹת, בְּחִינַת מַכּוֹת מֻפְלָאוֹת הַנַּ''ל שֶׁנַּעֲשִׂין עַל יְדֵי נְפִילַת הָאֱמוּנָה כַּנַּ''ל וּמֵחֲמַת שֶׁאֵלּוּ הַגֵּרִים נַעֲשִׂין מִלְּקִיטַת נְפִילַת הָאֱמוּנָה עַל כֵּן הֵם קָשִׁים כְּסַפַּחַת כַּנַּ''ל וְאֵלּוּ הַגֵּרִים הֵם מַכְנִיסִין גַּאֲוָה בְּיִשְׂרָאֵל כִּי אָמְרוּ רַבּוֹתֵינוּ, זִכְרוֹנָם לִבְרָכָה (חֲגִיגָה ה:) : ''בַּמִּסְתָּרִים תִּבְכֶּה נַפְשִׁי מִפְּנֵי גֵוָהּ'' מִפְּנֵי גַּאֲוָתָן שֶׁל יִשְׂרָאֵל, שֶׁנִּתְּנָה לָעַכּוּ''ם נִמְצָא שֶׁהַגַּאֲוָה דִּקְדֻשָּׁה שֶׁל יִשְׂרָאֵל נָפְלָה אֲלֵיהֶם וְעַל כֵּן כְּשֶׁחוֹזְרִים עַכּוּ''ם וּמִתְגַיְּרִין הֵם מְבִיאִין עִמָּהֶם גַּאֲוָה שֶׁהָיְתָה אֶצְלָם כַּנַּ''ל וּמַכְנִיסִין בְּיִשְׂרָאֵל גַּאֲוָה וְעַל יְדֵי זֶה נוֹטְלִין חֶרֶב הַגַּאֲוָה מַנְהִיגֵי הַדּוֹר, שֶׁמִּתְגָּאִים עַל הַדּוֹר בְּחִנָּם כִּי יֵשׁ מַנְהִיגִים, שֶׁמִּתְנַהֲגִים בְּרַבָּנוּת וּמוֹשְׁלִים עַל עַם דַּל וְהֵם מִתְגָּאִים עַל הַדּוֹר בְּחִנָּם כִּי לא נִתָּן לָהֶם גְּדֻלָּה מִן הַשָּׁמַיִם כְּלָל רַק הֵם מִתְגָּאִים מֵעַצְמָם עַל הַדּוֹר בְּחִנָּם וְהֵם מְקַבְּלִין חֶרֶב הַגַּאֲוָה, בִּבְחִינַת (דְּבָרִים ל''ג) ''וַאֲשֶׁר חֶרֶב גַּאֲוָתֶך'' עַל יְדֵי הַגֵּרִים הַנַּ''ל, שֶׁהֵם מַכְנִיסִין גַּאֲוָה בְּיִשְׂרָאֵל כַּנַּ''ל וּמוֹשְׁלִים עַל עַם דַּל בְּחִנָּם וְיֵשׁ לָהֶם כּחַ אֲפִלּוּ לְהַעֲנִישׁ אֶת מִי שֶׁאֵינוֹ רוֹצֶה לְהַכְנִיעַ עַצְמוֹ תַּחַת מֶמְשַׁלְתָּם וְכָל זֶה עַל יְדֵי חֶרֶב הַגַּאֲוָה הַנַּ''ל וּבֶאֱמֶת אֵין זֶה נִקְרָא מַעֲנִישׁ, אֶלָּא מַזִּיק כִּי הֵן מַזִּיקֵי עָלְמָא לְיִשְׂרָאֵל כְּסַפַּחַת בְּחִינַת סְפִיחִים שֶׁגְּדֵלִים מֵאֲלֵיהֶם הַיְנוּ שֶׁעַל יְדֵי הַגֵּרִים נוֹטְלִין גַּאֲוָה מַנְהִיגֵי הַדּוֹר שֶׁגְּדֵלִים מֵאֲלֵיהֶם וּמִתְגָּאִין מֵעַצְמָן עַל הַדּוֹר בְּחִנָּם כִּי לא נִתָּן לָהֶם גְּדֻלָּה מִן הַשָּׁמַיִם כְּלָל כַּנַּ''ל וְעַל כֵּן נִקְרָאִים גֵּרִים, עַל שֵׁם (תְּהִלִּים ס''ג) ''יַגִּירֻהוּ עַל יְדֵי חָרֶב'' כִּי עַל יְדֵי הַגֵּרִים נַעֲשֶׂה חֶרֶב הַגַּאֲוָה כַּנַּ''ל. ו. וְעַל יְדֵי הַגַּאֲוָה שֶׁל אֵלּוּ הַמַּנְהִיגֵי הַדּוֹר עַל יְדֵי זֶה הֵם מַגְבִּירִים תַּאֲוַת נִאוּף בָּעוֹלָם בִּבְחִינַת (מִשְׁלֵי ו) : ''וְאֵשֶׁת אִישׁ נֶפֶשׁ יְקָרָה תָצוּד'' שֶׁעַל יְדֵי גַּאֲוָה מִתְגַּבֵּר תַּאֲוַת נִאוּף (עיין סוטה ד:) שֶׁהִיא בְּחִינַת חוֹתָם דְּסִטְרָא אַחֲרָא בְּחִינַת (וַיִּקְרָא ט''ו) הֶחְתִּים בְּשָׂרוֹ מִזָּבוֹ כִּי עַל יְדֵי חֶרֶב הַגַּאֲוָה דִּקְדֻשָּׁה מִתְגַּבְּרִים עַל תַּאֲוַת נִאוּף בִּבְחִינַת (תְּהִלִּים מ''ה) : ''חֲגוֹר חַרְבְּך עַל יָרֵך'' אֲבָל עַל יְדֵי חֶרֶב הַגַּאֲוָה שֶׁל אֵלּוּ הַמַּנְהִיגִים הַנַּ''ל שֶׁמְּקַבְּלִים מֵהַגֵּרִים כַּנַּ''ל מִתְגַּבֵּר, חַס וְשָׁלוֹם, תַּאֲוָה זוֹ כַּנַּ''ל ז. וּלְהִנָּצֵל מִזֶּה הוּא עַל יְדֵי הַמָּגִנִּים שֶׁבַּדּוֹר כִּי יֵשׁ מָגִנֵּי אֶרֶץ, שֶׁהֵם מְגִנִּים עָלֵינוּ וּמַצִּילִין אוֹתָנוּ כִּי הֵם מַכְנִיעִין הַחוֹתָם דְּסִטְרָא אַחֲרָא שֶׁנַּעֲשֶׂה עַל יְדֵי הַגַּאֲוָה כַּנַּ''ל בִּבְחִינַת (אִיּוֹב מ''א) : ''גַּאֲוָה אֲפִיקֵי מָגִנִּים סָגוּר חוֹתָם צַר'' שֶׁהֵם סוֹגְרִין וּמַכְנִיעִין חוֹתָם דְּסִטְרָא אַחֲרָא, שֶׁהִיא בְּחִינַת תַּאֲוָה הַנַּ''ל שֶׁנַּעֲשֶׂה עַל יְדֵי גַּאֲוָה כַּנַּ''ל וְעַל יְדֵי שֶׁהֵם מַכְנִיעִין זאת הַתַּאֲוָה שֶׁהוּא בְּחִינַת חוֹתָם דְּסִטְרָא אַחֲרָא עַל יְדֵי זֶה נַעֲשֶׂה בְּחִינַת תְּפִלִּין, מחִין, שֶׁהֵם בְּחִינַת חוֹתָם דִּקְדֻשָּׁה בְּחִינַת (שִׁיר הַשִּׁירִים ח) : ''שִׂימֵנִי כַחוֹתָם עַל לִבֶּך כַּחוֹתָם עַל זְרוֹעֶך'' (עַיֵּן תִּקּוּן א וְתִקּוּן כ''ב) כִּי עִקָּר תִּקּוּן הַמּחִין עַל יְדֵי שְׁבִירַת תַּאֲוַת נִאוּף כִּי עִקָּר הַמּחַ עַל יְדֵי לֵחוֹת הַגּוּף כִּי הַמּחַ הוּא כְּמוֹ נֵר דּוֹלֵק וְהַלֵּחוֹת שֶׁבַּגּוּף הֵם עוֹלִין לְהַמּחַ וְנַעֲשִׂין שְׁמָנִים אֶל הַמּחַ נִמְצָא שֶׁעִקָּר הַמּחִין עַל יְדֵי לֵחוֹת וְשַׁמְנוּנִית הַגּוּף עַל כֵּן עַל יְדֵי שֶׁמַּכְנִיעִין תַּאֲוַת נִאוּף וְאֵין יוֹצְאִין לֵחוֹת וְשַׁמְנוּנִית הַגּוּף לַחוּץ עַל יְדֵי זֶה עוֹלִין הַלֵּחוֹת אֶל הַמּחַ וְנַעֲשֶׂה שְׁמָנִים שֶׁזֶּה עִקָּר הַמּחִין עַל כֵּן עַל יְדֵי הַמָּגִנִּים הַנַּ''ל שֶׁמַּכְנִיעִין תַּאֲוָה זוֹ עַל כֵּן הֵם עוֹשִׂין עַל יְדֵי זֶה בְּחִינַת תְּפִלִּין, מחִין כַּנַּ''ל כִּי הֵם מַעֲלִין לֵחוֹת הַגּוּף מִבְּחִינַת הֶחְתִּים בְּשָׂרוֹ עוֹשִׂין מִזֶּה מחִין בְּחִינַת תְּפִלִּין כִּי תְּפִלִּין הֵם הִתְנוֹצְצוּת הַמּחִין וְעַל כֵּן נִקְרְאוּ הַתְּפִלִּין יְקָר כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (מְגִלָּה ט''ז:) ''וִיקָר'' אֵלּוּ תְּפִלִּין כִּי הַתְּפִלִּין נַעֲשִׂין עַל יְדֵי תִּקּוּן תַּאֲוַת נִאוּף שֶׁהִיא בְּחִינַת: ''אֵשֶׁת אִישׁ נֶפֶשׁ יְקָרָה תָצוּד'', כַּנַּ''ל וְעַל כֵּן נִקְרָאִין הַתְּפִלִּין פְּאֵר (סוכה כ''ה) כִּי נַעֲשִׂין עַל יְדֵי תִּקּוּן הַגַּאֲוָה וְהַהִתְפָּאֲרוּת, שֶׁמְּבִיאִין הַגֵּרִים כַּנַּ''ל וְזֶה בְּחִינַת (שְׁמוֹת ג) : ''וּמשֶׁה הָיָה רעֶה'' משֶׁה הוּא הַדַּעַת בְּחִינַת מחִין, תְּפִלִּין הוּא רוֹעֶה דִּקְדֻשָּׁה, הֶפֶך ''רעֶה זוֹנוֹת'' (מִשְׁלֵי כ''ט) וְזֶה בְּחִינַת שִׁבְעָה רוֹעִים דִּקְדֻשָּׁה בְּחִינַת משֶׁה הָיָה רוֹעֶה בְּחִינַת תְּפִלִּין שִׁין שֶׁל שְׁלשָׁה רָאשִׁים, שִׁין שֶׁל אַרְבָּעָה רָאשִׁים שֶׁהֵם בְּחִינַת שִׁבְעָה רוֹעִים הַנַּ''ל שַׁדַּי שֶׁל תְּפִלִּין, זֶה בְּחִינַת הַצִּמְצוּם שֶׁצָּרִיך כָּל אֶחָד וְאֶחָד לְצַמְצֵם אֶת מחוֹ וְשִׂכְלוֹ שֶׁלּא לְהַנִּיחַ אֶת הַמּחַ לָצֵאת חוּץ לַגְּבוּל שֶׁיֵּשׁ לוֹ שֶׁלּא יִהְיֶה מְשׁוֹטֵט הַמּחַ בַּמֶּה שֶׁאֵין לוֹ רְשׁוּת לְפִי מַדְרֵגָתוֹ בִּבְחִינַת (חֲגִיגָה י''ג) בְּמֻפְלָא מִמְּך אַל תִּדְרשׁ, בִּמְכֻסֶּה מִמְּך אַל תַּחְקר שֶׁזֶּהוּ בְּחִינַת שַׁדַּי בְּחִינַת צִמְצוּם כִּי שַׁדַּי שֶׁיֵּשׁ דַי בֶּאֱלקוּתוֹ לְכָל בִּרְיָה (כַּמּוּבָא בְּפֵירַשִׁ''י פָּרָשַׁת לְךְ) הַיְנוּ שֶׁכָּל בְּרִיָּה יֵשׁ לוֹ דַי וּגְבוּל בֶּאֱלקוּתוֹ יִתְבָּרַך שֶׁאָסוּר לוֹ לֵילֵך בְּשִׂכְלוֹ כִּי אִם עַד הַגְּבוּל, לא יוֹתֵר כִּי כָל אֶחָד וְאֶחָד יֵשׁ לוֹ גְּבוּל וְצִמְצוּם בְּשִׂכְלוֹ לְפִי עֶרְכּוֹ שֶׁאֲפִלּוּ בִּקְדֻשָּׁה אָסוּר לוֹ לָצֵאת חוּץ לַגְּבוּל שֶׁיֵּשׁ לוֹ בְּחִינַת: בְּמֻפְלָא מִמְּך אַל תִּדְרשׁ וְכוּ, בְּחִינַת (שְׁמוֹת י''ט) : ''פֶּן יֶהֶרְסוּ אֶל ה לִרְאוֹת'' וְכוּ [פי כל אחד ואחד יש לו גבול וצמצום בידיעת אלקותו, לפי ערכו ומדרגתו כי מה שנחשב להקטן במעלה בחינת במופלא ממנו שהוא למעלה ממדרגתו, וצריך לצמצם שכלו שם זה אצלו בחינת במופלא ממנו והאדם הגדול ממנו במעלה הגבוה הוא יכול להשיג זאת רק שהוא יש לו צמצום וגבול אחר גבוה ממנו ששם הוא צריך לצמצם שכלו וכן אדם הגבוה עוד יותר גם זה אינו נחשב אצלו בחינת במופלא ממנו רק שיש לו צמצום וגבול גבוה עוד יותר וכן בכל אדם ואדם לפי מדרגתו נמצא שלכל אדם וכל בריה יש לו צמצום וגבול מיוחד בהשגת אלקותו יתברך לפי מדרגתו שעד זה הגבול מותר לרדוף מחשבתו להשיג ממנו יתברך, לא יותר וזה בחינת שדי, שדרז''ל שיש די באלקותו לכל בריה היינו שכל בריה ובריה יש לו די וגבול וצמצום באלקותו היינו בידיעת אלקותו היינו שכל בריה ובריה יש לו די וצמצום וגבול מיוחד בפני עצמו בידיעת אלקותו כפי מדרגתו וזהו שיש די באלקותו לכל בריה] וְזֶה בְּחִינַת (שָׁם ל''ג) : ''וְשַׂמְתִּיך בְּנִקְרַת הַצּוּר'', הַנֶּאֱמָר בְּמשֶׁה בְּעֵת שֶׁזָּכָה לִרְאוֹת וּלְהַשִּׂיג מַה שֶּׁהִשִּׂיג הַיְנוּ שֶׁהִבְטִיחוֹ הַשֵּׁם יִתְבָּרַך לְהָגֵן עָלָיו שֶׁיִּהְיֶה נִסְתָּר בְּנִקְרַת הַצּוּר, דְּהַיְנוּ בְּחִינַת צִמְצוּם שֶׁלּא יֵצֵא הַמּחַ לְשׁוֹטֵט חוּץ לַגְּבוּל שֶׁהָיָה לוֹ ח. וְעַל יְדֵי זֶה נַעֲשִׂין דִּבּוּרִים כְּשֵׁרִים לְהַחֲיוֹת וּלְהָשִׁיב אֶת הַנְּשָׁמוֹת הַנְּפוּלוֹת כִּי יֵשׁ נְשָׁמוֹת שֶׁנָּפְלוּ שֶׁצְּרִיכִין לְהַחֲיוֹת וּלְהָשִׁיב אוֹתָם בְּכָל מִינֵי מַטְעַמִּים הַמְּשִׁיבִין אֶת הַנֶּפֶשׁ בִּבְחִינַת (שִׁיר הַשִּׁירִים ב) : ''סַמְּכוּנִי בָּאֲשִׁישׁוֹת, רַפְּדוּנִי בַּתַּפּוּחִים, כִּי חוֹלַת אַהֲבָה אָנִי'' וְעַל יְדֵי תִּקּוּן וְזִכּוּך הַמּחִין, שֶׁנַּעֲשֶׂה עַל יְדֵי מָגִנֵּי אֶרֶץ כַּנַּ''ל מִזֶּה נַעֲשֶׂה אֲמָרוֹת טְהוֹרוֹת לְהַחֲיוֹתָם כִּי עִקָּר הִתְגַּלּוּת הַמּחַ הוּא בְּהַדִּבּוּר כְּמוֹ שֶׁכָּתוּב (מִשְׁלֵי ב) : ''מִפִּיו דַּעַת וּתְבוּנָה'' וְעַל כֵּן כְּשֶׁהַמּחִין זַכִּים, נַעֲשִׂין דִּבּוּרִים כְּשֵׁרִים וּבָהֶם מְשִׁיבִין אֶת הַנְּשָׁמוֹת הַנְּפוּלוֹת, בִּבְחִינַת (שָׁם כ''ו) : שִׁבְעָה מְשִׁיבֵי טַעַם הַיְנוּ עַל יְדֵי תְּפִלִּין מחִין שֶׁהֵם בִּבְחִינַת שִׁבְעָה רוֹעִים עַל יָדָם נַעֲשִׂין שִׁבְעָה מְשִׁיבֵי טַעַם, הַיְנוּ בְּחִינַת דִּבּוּרִים כְּשֵׁרִים הַנַּ''ל שֶׁבָּהֶם מְשִׁיבִין הַנְּשָׁמוֹת שֶׁנָּפְלוּ שֶׁהֵם בְּחִינַת (שָׁם כ''ד) : שֶׁבַע יִפּוֹל צַדִּיק וְקָם (תְּהִלִּים י''ב). אִמְרוֹת ה אֲמָרוֹת טְהוֹרוֹת מְזֻקָּק שִׁבְעָתָיִם הַיְנוּ בְּחִינַת הָאֲמָרוֹת טְהוֹרוֹת שֶׁנַּעֲשִׂין עַל יְדֵי זִכּוּך הַמּחִין, בְּחִינַת תְּפִלִּין שֶׁהֵם בְּחִינַת שִׁבְעָה רוֹעִים שֶׁעַל יְדֵי זֶה נַעֲשֶׂה שִׁבְעָה מְשִׁיבֵי טַעַם כַּנַּ''ל וְזֶהוּ: מְזֻקָּק שִׁבְעָתָיִם, כַּנַּ''ל ט. וְזֶה בְּחִינַת חֲלוֹם עַל יְדֵי מַלְאָך (עיין ברכות נה:) כִּי אֵלּוּ הַמַּאֲמָרוֹת טְהוֹרוֹת הֵם בְּחִינַת מַלְאָך בְּחִינַת חֲלוֹם עַל יְדֵי מַלְאָך כִּי הַדִּבּוּר הוּא הָרְשִׁימָה שֶׁל הַמּחַ כִּי מַה שֶׁנִּרְשַׁם וְנֶעְלַם בַּמּחַ נֶחֱקָק וְנִרְשָׁם בְּהַדִּבּוּר וּכְשֶׁהַמּחִין זַכִּים, שֶׁעַל יְדֵי זֶה נַעֲשִׂין אֲמָרוֹת טְהוֹרוֹת כַּנַּ''ל אֲזַי גַּם כְּשֶׁנִּסְתַּלֵּק הַמּחַ בִּשְׁעַת שֵׁנָה וְאֵין נִשְׁאָר רַק הָרְשִׁימָה שֶׁל הַמּחַ שֶׁהוּא בְּחִינַת דִּבּוּר אֲזַי גַּם הָרְשִׁימָה זַכָּה, בִּבְחִינַת חֲלוֹם עַל יְדֵי מַלְאָך וְזֶה בְּחִינַת שֶׁאַחַר הִסְתַּלְּקוּת משֶׁה בָּא שַׂר צְבָא ה וְאָמַר: ''עַתָּה בָּאתִי'' (יְהוֹשֻׁעַ ה) הִסְתַּלְּקוּת משֶׁה זֶה בְּחִינַת הִסְתַּלְּקוּת הַדַּעַת בְּחִינַת שֵׁנָה שֶׁאָז הַדַּעַת מִסְתַּלֵּק, וְאֵין נִשְׁאָר רַק הָרְשִׁימוּ אֲזַי הוּא בְּחִינַת: ''וַיּאמֶר וְכוּ אֲנִי שַׂר צְבָא ה'', דְּהַיְנוּ מַלְאָך ''עַתָּה בָּאתִי'', כִּי אָז נִשְׁאָר הָרְשִׁימוּ בִּבְחִינַת מַלְאָך בְּחִינַת חֲלוֹם עַל יְדֵי מַלְאָך כַּנַּ''ל וְזֶה בְּחִינַת: ''ה יִתֶּן אמֶר הַמְבַשְּׂרוֹת צָבָא רָב'' (תְּהִלִּים ס''ח) ה יִתֶּן אמֶר זֶה בְּחִינַת אֲמָרוֹת טְהוֹרוֹת הַנַּ''ל בְּחִינַת הָרְשִׁימָה שֶׁל הַמּחַ שֶׁזֶּה בְּחִינַת מַלְאָך כַּנַּ''ל הַמְבַשְּׂרוֹת צָבָא רָב הַיְנוּ מַלְאָכִים כַּנַּ''ל וְזֶה בְּחִינַת מַה שֶּׁמּוּבָא בְּכִתְבֵי הָאֲרִ''י, זִכְרוֹנוֹ לִבְרָכָה שֶׁצְּבָאוֹת הוּא הַנֶּעְלָם שֶׁל שַׁדַּי כִּי הַנֶּעְלָם שֶׁל שִׁין דַלֶת יוּד הוּא בְּגִימַטְרִיָּא צְבָאוֹת עִם הַכּוֹלֵל, כַּמְבאָר שָׁם הַיְנוּ שֶׁהַנֶּעְלָם שֶׁל שַׁדַּי דְּהַיְנוּ כְּשֶׁבְּחִינַת שַׁדַּי שֶׁהוּא הַמּחִין נִסְתַּלֵּק בְּחִינַת הִסְתַּלְּקוּת הַמּחִין בִּשְׁעַת שֵׁנָה וְאֵין נִשְׁאָר רַק הָרְשִׁימוּ, שֶׁהוּא בְּחִינַת נֶעְלָם שֶׁל שַׁדַּי אֲזַי זאת הָרְשִׁימוּ שֶׁהִיא בְּחִינַת נֶעְלָם שֶׁל שַׁדַּי הִיא בִּבְחִינַת צְבָאוֹת, בְּחִינַת מַלְאָך כַּנַּ''ל וְזֶה בְּחִינַת (דָּנִיאֵל ז) : ''וּשְׂעַר רֵאשֵׁהּ כַּעֲמַר נְקֵא'' שְׂעַר רֵאשֵׁהּ זֶה בְּחִינַת הִתְנוֹצְצוּת הַמּחִין כִּי הַשְּׂעָרוֹת יוֹצְאִין מִן הַמּחִין וּכְשֶׁהַמּחִין נְקִיִּים וְזַכִּים אֲזַי נַעֲשֶׂה גַּם מֵהָרְשִׁימוּ בְּחִינַת מַלְאָך וְזֶהוּ: כַּעֲמַר נְקֵא עֲמַר רָאשֵׁי תֵבוֹת: עשֶׂה מַלְאָכָיו רוּחוֹת (תְּהִלִּים ק''ד) בְּחִינַת מַלְאָכִים שֶׁנַּעֲשִׂין עַל יְדֵי הָרְשִׁימוּ כְּשֶׁהַמּחִין נְקִיִּים וְזַכִּים כַּנַּ''ל אֲבָל כְּשֶׁאֵין הַמּחִין נְקִיִּים וְזַכִּים אֲזַי נַעֲשֶׂה מִבְּחִינַת שְׂעָרוֹת בְּחִינַת (יְשַׁעְיָה י''ג) : ''וּשְׂעִירִים יְרַקְּדוּ שָׁם'' בְּחִינַת חֲלוֹם עַל יְדֵי שֵׁד וְזֶה בְּחִינַת אָדָם וּבְהֵמָה בְּחִינַת חֲלוֹם עַל יְדֵי מַלְאָך וַחֲלוֹם עַל יְדֵי שֵׁד כִּי חֲלוֹם עַל יְדֵי מַלְאָך זֶה בְּחִינַת אָדָם בְּחִינַת (בְּרֵאשִׁית א) : ''נַעֲשֶׂה אָדָם בְּצַלְמֵנוּ כִּדְמוּתֵנוּ'' כִּדְמוּתֵנוּ זֶה כּחַ הַמְדַמֶּה, שֶׁהוּא בְּצַלְמֵנוּ בִּבְחִינַת מַלְאָך, בְּחִינַת חֲלוֹם עַל יְדֵי מַלְאָך כִּי בִּשְׁעַת שֵׁנָה הַמּחַ מִסְתַּלֵּק וְאֵין נִשְׁאָר רַק בְּחִינַת כּחַ הַמְדַמֶּה וּכְשֶׁהַמּחִין זַכִּים, אֲזַי גַּם הַכּחַ הַמְדַמֶּה שֶׁנִּשְׁאָר הוּא בִּבְחִינַת מַלְאָך בְּחִינַת: כִּדְמוּתֵנוּ בְּצַלְמֵנוּ שֶׁהַכּחַ הַמְדַמֶּה הוּא בְּצַלְמֵנוּ, בִּבְחִינַת מַלְאָך כַּנַּ''ל בְּחִינַת חֲלוֹם עַל יְדֵי מַלְאָך וְזֶה בְּחִינַת אָדָם, כְּמוֹ שֶׁכָּתוּב: ''נַעֲשֶׂה אָדָם'' וְכוּ אֲבָל חֲלוֹם עַל יְדֵי שֵׁד זֶה בְּחִינַת בְּהֵמָה בִּבְחִינַת (חֲבַקוּק ב) ''וְשׁד בְּהֵמוֹת יְחִיתַן'' וְזֶה בְּחִינַת (תְּהִלִּים מ''ט) : אָדָם בִּיקָר בַּל יָלִין הַיְנוּ כְּשֶׁאֵינוֹ לָן וְיָשֵׁן בִּיקָר בִּבְחִינַת תְּפִלִּין כַּנַּ''ל הַיְנוּ שֶׁאֵינוֹ מְזַכֵּך הַמּחִין בִּבְחִינַת תְּפִלִּין אֲזַי: נִמְשַׁל כַּבְּהֵמוֹת נִדְמוּ הַיְנוּ אָז הַכּחַ הַמְדַמֶּה בִּבְחִינַת בְּהֵמָה בְּחִינַת חֲלוֹם עַל יְדֵי שֵׁד שֶׁזֶּה בְּחִינַת בְּהֵמָה כַּנַּ''ל וְזֶה אוֹתִיּוֹת מַלְאָך רָאשֵׁי תֵבוֹת: ''כִּי לֵאלקִים מָגִנֵּי אֶרֶץ'' (שָׁם מ''ז) כִּי עַל יְדֵי מָגִנֵּי אֶרֶץ נַעֲשֶׂה הַמַּלְאָך עַל יְדֵי שֶׁמְּתַקְּנִין הַמּחִין וְהַתְּפִלִּין כַּנַּ''ל שֶׁעַל יְדֵי זֶה נַעֲשֶׂה בְּחִינַת חֲלוֹם עַל יְדֵי מַלְאָך כַּנַּ''ל י. אֲבָל יֵשׁ גַּם לְהַמַּאֲכָלִים חֵלֶק בַּחֲלוֹם כִּי מִן הַמַּאֲכָלִים עוֹלִים עֲשָׁנִים אֶל הַמּחַ וְנִצְטַיְּרִין מֵהֶם חֲלוֹמוֹת בַּשֵּׁנָה עַל כֵּן צְרִיכִין לְחַזֵּק אֶת הַמַּלְאָך כְּדֵי שֶׁלּא יִהְיֶה נִפְגַּם הַחַלּוֹם עַל יְדֵי הַמַּאֲכָלִים כִּי כְּשֶׁאֵין חִזּוּק בְּהַמַּלְאָך אֲזַי נִפְגָּם הַחֲלוֹם עַל יְדֵי הַמַּאֲכָלִים בִּבְחִינַת חֲלוֹם עַל יְדֵי שֵׁד, חַס וְשָׁלוֹם כִּי יֵשׁ שִׁבְעָה אַקְלִימִים וְעַל כָּל אַקְלִים יֵשׁ מַלְאָך מְמֻנֶּה בְּחִינַת (זְכַרְיָה ד) : ''שִׁבְעָה עֵינֵי ה הֵמָּה מְשׁוֹטְטִים בְּכָל הָאָרֶץ'' וְעַל כֵּן בְּכָל אַקְלִים גְּדֵלִים פֵּרוֹת אֲחֵרִים, כְּפִי הַמְמֻנֶּה וְעַל כֵּן הֵם נֶחֱלָקִים לְשִׁבְעָה אַקְלִימִים כְּנֶגֶד בְּחִינַת שִׁבְעָה רוֹעִים, שֶׁהֵם בְּחִינַת תְּפִלִּין שֶׁמִּשָּׁם נַעֲשִׂין בְּחִינַת הַמַּלְאָכִים כַּנַּ''ל וְהַשֶּׁפַע כְּשֶׁיּוֹרֶדֶת, מְקַבֵּל אוֹתָהּ תְּחִלָּה הַמַּלְאָך הַמְמֻנֶּה שָׁם וְאַחַר כָּך יוֹרֶדֶת דֶּרֶך הַשֵּׁדִים הַשּׁוֹכְנִים בָּאֲוִיר שֶׁהֵם מְקַבְּלִים אֶת הַשֶּׁפַע בְּדֶרֶך מַעֲבָר לְבַד וְאֵין יוֹנְקִים מִמֶּנָּה רַק כְּדֵי חִיּוּתָם לְבַד וְאַחַר כָּך יוֹרֶדֶת הַשֶּׁפַע לְמַטָּה לְאוֹתוֹ הַמָּקוֹם וְהַשָּׂדֶה שֶׁהַשֶּׁפַע הוֹלֶכֶת לְשָׁם וְאַחַר כָּך מְקַבֵּל הַמֶּלֶך אֶת הַשֶּׁפַע (עיין זוהר תרומה קנג) בִּבְחִינַת (דָּנִיֵּאל ד) : ''אַנְתְּ הוּא מַלְכָּא'' וְכוּ שֶׁנֶּאֱמַר שָׁם עַל הָאִילָן ''דְּמָזוֹן לְכלָּא בֵּהּ'' וְכוּ וְזֶה בְּחִינַת (קהֶלֶת ה) : ''מֶלֶך לְשָׂדֶה נֶעֱבָד'' שֶׁהַמֶּלֶך מְקַבֵּל הַשֶּׁפַע מִן הַשָּׂדֶה דְּהַיְנוּ כְּשֶׁהַשֶּׁפַע בָּאָה לְמַטָּה, אָז מְקַבֵּל אוֹתָהּ הַמֶּלֶך וְכָל אֵלּוּ מְקַבְּלִין מִבְּחִינַת שַׁדַּי וְעַל כֵּן כֻּלָּם נִקְרָאִים עַל שֵׁם שַׁדַּי כִּי שֵׁד עַל שֵׁם שַׁדַּ''י וְכֵן שָׂדֶה עַל שֵׁם שַׁדַּי וְכֵן הָעוֹבֵד הַשָּׂדֶה נִקְרָא עַל שֵׁם שַׁדַּי כְּמוֹ שֶׁכָּתוּב (יְשַׁעְיָה כ''ח) : ''יְפַתַּח וִישַׂדֵּד אַדְמָתוֹ'' וּכְשֶׁבְּחִינַת הַמַּלְאָך חָזָק אֲזַי אֵין הַשֵּׁדִים מְקַבְּלִין הַשֶּׁפַע רַק דֶּרֶך מַעֲבָר לְבַד וְאֵין יוֹנְקִים מִמֶּנָּה רַק כְּדֵי חִיּוּתָם לְבַד אֲבָל כְּשֶׁנֶּחֱלָשׁ חַס וְשָׁלוֹם, כּחַ הַמַּלְאָך אֲזַי הֵם מְקַבְּלִין לְעַצְמָן כּחַ הַמַּלְאָך וַאֲזַי הַמַּאֲכָלִים הַגְּדֵלִים עַל יָדָם, נִתְעָרֵב בָּהֵן כּחַ הַשֵּׁ''ד כִּי הֵם קִבְּלוּ לְתוֹכָן מַמָּשׁ אֶת כּחַ הַמַּלְאָך נִמְצָא כְּשֶׁגְּדֵלִים הַמַּאֲכָלִים, הֵם גְּדֵלִים עַל יְדֵי תַּעֲרבֶת כּחַ הַשֵּׁ''ד וּכְשֶׁאוֹכְלִין אֵלּוּ הַמַּאֲכָלִים, נַעֲשֶׂה מֵהֶם חֲלוֹם עַל יְדֵי שֵׁד, חַס וְשָׁלוֹם וְלא זוֹ אַף זוֹ כִּי גַּם הֵם יְכוֹלִין לְטַמֵּא אֶת הָאָדָם, חַס וְשָׁלוֹם, בַּשֵּׁנָה בַּטֻּמְאָה הַיָּדוּעַ, חַס וְשָׁלוֹם כִּי הַמַּלְאָך הוּא בְּחִינַת אֵשׁ, כְּמוֹ שֶׁכָּתוּב (יְחֶזְקֵאל א) : ''מַרְאֵיהֶם כְּגַחֲלֵי אֵשׁ בּוֹעֲרוֹת כְּמַרְאֵה הַלַּפִּידִים'' וּכְשֶׁנֶּחֱלָשׁ כּחַ הַמַּלְאָך, וַאֲזַי הַשֵּׁדִים מְקַבְּלִין לְעַצְמָן כּחַ הַמַּלְאָך אֲזַי הֵם מְחַמְּמִין עַל יְדֵי הָאֵשׁ הַזֶּה וּמְטַמְּאִין, חַס וְשָׁלוֹם, בַּטֻּמְאָה הַנַּ''ל וְעַל כֵּן צְרִיכִין לְחַזֵּק אֶת הַמַּלְאָך וְחִזּוּק הַמַּלְאָך הוּא עַל יְדֵי שִׂמְחָה בִּבְחִינַת (מִשְׁלֵי ט''ו) לֵב שָׂמֵחַ יֵיטִב פָּנִים זֶה בְּחִינַת הַמַּלְאָך, בְּחִינַת (יְשַׁעְיָה ס''ג) ''וּמַלְאָך פָּנָיו הוֹשִׁיעָם'' שֶׁנִּתְחַזֵּק עַל יְדֵי לֵב שָׂמֵחַ וְעַל כֵּן מְקוֹם הַמַּלְאָכִים נִקְרָא שְׁחָקִים עַל שֵׁם שְׂחוֹק וְשִׂמְחָה כִּי עִקָּר חִזּוּק הַמַּלְאָכִים עַל יְדֵי שִׂמְחָה כַּנַּ''ל וְזֶה בְּחִינַת הַשִּׂמְחָה שֶׁל תְּפִלִּין, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, [שֶׁרַב] (שֶׁר יִרְמְיָה) הֲוָה בָּדֵחַ טוּבָא, וְאָמַר תְּפִלִּין קָא מַנַּחְנָא (בְּרָכוֹת ל, וְעַיֵּן תר''י שָׁם) הַיְנוּ, כִּי עַל יְדֵי תְּפִלִּין מחִין נַעֲשֶׂה בְּחִינַת הַמַּלְאָך כַּנַּ''ל וְעַל כֵּן צָרִיך שִׂמְחָה כְּדֵי לִתֵּן חִזּוּק לְהַמַּלְאָך כַּנַּ''ל וְעַל כֵּן כְּשֶׁחָלַם לָאָדָם חֲלוֹם לא טוֹב, הַתִּקּוּן הוּא תַּעֲנִית (עיין שבת י''א) כִּי תַּעֲנִית הוּא בְּחִינַת שִׂמְחָה, כְּמוֹ שֶׁכָּתוּב (תְּהִלִּים צ) : ''שַׂמְּחֵנוּ כִּימוֹת עִנִּיתָנוּ'' שֶׁעַל יְדֵי תַּעֲנִית נַעֲשֶׂה שִׂמְחָה וְעַל יְדֵי הַשִּׂמְחָה נוֹתְנִין חִזּוּק לְהַמַּלְאָך וּמְתַקְּנִין וּמַכְנִיעִין אֶת בְּחִינַת הַחֲלוֹם רָע שֶׁהוּא בְּחִינַת חֲלוֹם עַל יְדֵי שֵׁ''ד שֶׁבָּא עַל יְדֵי שֶׁאֵין חִזּוּק בְּהַמַּלְאָך כַּנַּ''ל וְעַל כֵּן מִי שֶׁאֵין רוֹצֶה לְהִתְעַנּוֹת עַל הַחֲלוֹם אוֹמְרִים לוֹ הַמֵּיטִיבִין : ''לֵך אֱכל בְּשִׂמְחָה לַחְמְך'', (קהֶלֶת ט) הַיְנוּ שֶׁיִּהְיֶה אֲכִילָתוֹ בִּבְחִינַת שִׂמְחָה שֶׁעַל יְדֵי זֶה מְחַזֵּק אֶת הַמַּלְאָך וּמַכְנִיעַ אֶת הַשֵּׁדִים שֶׁעַל יָדָם נִתְקַלְקֵל הַחֲלוֹם עַל יְדֵי הַמַּאֲכָלִים כַּנַּ''ל וְעִקָּר חִזּוּק הַמַּלְאָך הוּא בְּנִיסָן כִּי נִיסָן ראשׁ הַשָּׁנָה לִמְלָכִים (ראשׁ הַשָּׁנָה ב) וְאָז נִתְחַדֵּשׁ כָּל הַהִתְמַנּוּת שֶׁל כָּל אֶחָד וְאֶחָד וְאָז נוֹתְנִין לְכָל הַמַּלְאָכִים הַהִתְמַנּוּת שֶׁלָּהֶם וַאֲזַי נִתְחַדֵּשׁ הָרָצוֹן שֶׁל הַשֵּׁם יִתְבָּרַך, בְּחִינַת (דָּנִיֵּאל ד) : ''וּכְמִצְבְּיֵהּ עָבֵד בְּחֵיל שְׁמַיָּא'' כִּי אָז נוֹתְנִין לְכֻלָּם הַהִתְמַנּוּת שֶׁלָּהֶם כִּרְצוֹנוֹ יִתְבָּרַך וְאָז יֵשׁ לְהַמַּלְאָכִים שִׂמְחָה וְנִתְחַזְּקִין כִּי אָז, בְּנִיסָן, הוּא זְמַן הַגְּאֻלָּה, כִּי בְּנִיסָן נִגְאֲלוּ וְזֶה יָדוּעַ, שֶׁעִקָּר גָּלוּת מִצְרַיִם הָיָה לְתַקֵּן חֵטְא אָדָם הָרִאשׁוֹן שֶׁהָיוּ שֵׁדִים מְחַמְּמִין אוֹתוֹ וְהוֹלִיד שֵׁדִין וְכוּ (עֵרוּבִין י''ח: בְּרֵאשִׁית רַבָּה פָּרָשַׁת כ) וְהַחִמּוּם הוּא עַל יְדֵי חֲלִישׁוּת הַמַּלְאָך כַּנַּ''ל וּמֵחֲמַת זֶה הָיָה גָּלוּת מִצְרַיִם וּבְנִיסָן נִגְאֲלוּ וְנִתְתַּקֵּן חֵטְא אָדָם הָרִאשׁוֹן אָז נִמְצָא שֶׁבְּנִיסָן נִתְחַזֵּק כּחַ הַמַּלְאָך שֶׁזֶּה בְּחִינַת תִּקּוּן חֵטְא אָדָם הָרִאשׁוֹן שֶׁנִּתְתַּקֵּן בְּנִיסָן, בְּעֵת גְּאֻלַּת מִצְרַיִם כַּנַּ''ל וְזֶה שֶׁכָּתוּב (שְׁמוֹת ז) : ''וְהוֹצֵאתִי אֶת צִבְאתַי'' בְּחִינַת מַלְאָכִים שֶׁיָּצְאוּ וְנִגְאֲלוּ בְּנִיסָן (עין מכילתא פ בא) כִּי אָז נִתְחַזְּקוּ וְנִתְתַּקְּנוּ כַּנַּ''ל וְעַל כֵּן עִקָּר הִתְחַדְּשׁוּת הָרָצוֹן בְּחִינַת: ''וּכְמִצְבְּיֵהּ עָבֵד בְּחֵיל שְׁמַיָּא'' הוּא בְּנִיסָן כִּי אָז הוּא זְמַן תִּקּוּן וְחִזּוּק שֶׁלָּהֶם כַּנַּ''ל אֲבָל גַּם בְּכָל הַשָּׁנָה יְכוֹלִין לְחַדֵּשׁ הָרָצוֹן עַל יְדֵי הַשִּׂמְחָה כִּי עַל יְדֵי הַשִּׂמְחָה נוֹתְנִין חִזּוּק בְּהַמַּלְאָכִים כַּנַּ''ל וַאֲזַי נִתְעוֹרֵר שִׂמְחָה בְּהַמַּלְאָכִים כְּאִלּוּ נִתְחַדֵּשׁ הָרָצוֹן בְּחִינַת ''וּכְמִצְבְּיֵהּ עָבֵד בְּחֵיל שְׁמַיָּא'', בְּאוֹתוֹ הַיּוֹם כְּאִלּוּ קִבְּלוּ הַהִתְמַנּוּת שֶׁלָּהֶם בְּאוֹתוֹ הַיּוֹם אֲבָל עִקָּר הִתְחַדְּשׁוּת הָרָצוֹן הוּא בְּנִיסָן וַאֲזַי הוּא עִקָּר חִזּוּק שֶׁלָּהֶם וַאֲזַי בְּנִיסָן הָיָה רָאוּי שֶׁיִּתְבַּטֵּל הַטֻּמְאָה הַנַּ''ל לְגַמְרֵי מֵאַחַר שֶׁנִּתְתַּקֵּן וְנִתְחַזֵּק כּחַ הַמַּלְאָך, כַּנַּ''ל. יא. אֲבָל יֵשׁ שֶׁבָּא טֻמְאָה הַנַּ''ל מִבְּחִינָה אַחֶרֶת כִּי דַּע, שֶׁעַל יְדֵי רַבָּנִים וְדַיָּנִים שֶׁאֵינָם כְּשֵׁרִים, שֶׁעוֹשִׂין עִוּוּת הַדִּין עַל יְדֵי זֶה בָּא טֻמְאָה הַנַּ''ל, חַס וְשָׁלוֹם כִּי עַל יְדֵי עִוּוּת הַמִּשְׁפָּט, שֶׁהוּא בְּחִינַת (תְּהִלִּים קכ''ב) : ''כִּסְאוֹת לְמִשְׁפָּט'' נוֹפְלִין בְּחִינַת אֲהָבוֹת מִן הַמֶּרְכָּבָה כִּי כִסְאוֹת לְמִשְׁפָּט שֶׁהוּא בְּחִינַת הַמֶּרְכָּבָה שָׁם הוּא בְּחִינַת אַהֲבָה קְדוֹשָׁה בִּבְחִינַת (שִׁיר הַשִּׁירִים ג) : ''מֶרְכָּבוֹ אַרְגָּמָן תּוֹכוֹ רָצוּף אַהֲבָה מִבְּנוֹת יְרוּשָׁלָיִם'' וּכְשֶׁנִּפְגָּם הַמֶּרְכָּבָה בְּחִינַת כִּסְאוֹת לְמִשְׁפָּט עַל יְדֵי עִוּוּת הַדִּין אֲזַי נוֹפְלִים מִשָּׁם אֲהָבוֹת נְפוּלוֹת וְעַל יְדֵי הָאֲהָבוֹת הַנְּפוּלוֹת בָּא, חַס וְשָׁלוֹם, הַחִמּוּם וְהַטֻּמְאָה הַנַּ''ל וְעִוּוּת הַמִּשְׁפָּט נַעֲשֶׂה עַל יְדֵי בְּחִינַת תְּפִלִּין רָעִים כִּי יֵשׁ בְּחִינַת תְּפִלִּין מחִין שֶׁיֵּשׁ בָּהֶם פְּסֹלֶת כִּי הַתְּפִלִּין מחִין נַעֲשִׂין עַל יְדֵי שֶׁמַּעֲלִין הַלֵּחוֹת וְשַׁמְנוּנִית הַגּוּף מִבְּחִינַת הֶחְתִּים בְּשָׂרוֹ לִבְחִינַת חוֹתָם דִּקְדֻשָּׁה בְּחִינַת תְּפִלִּין מחִין כַּנַּ''ל וְיֵשׁ לֵחוֹת שֶׁצְּרִיכִין לָצֵאת בִּבְחִינַת טִפַּת עֵשָׂו וְיִשְׁמָעֵאל וּכְשֶׁמַּעֲלִין בְּחִינַת אֵלּוּ הַשַּׁמְנוּנִית מִבְּחִינַת הֶחְתִּים בְּשָׂרוֹ אֶל הַמּחַ אֲזַי נִתְעָרֵב פְּסֹלֶת בְּהַמּחִין וְהַתְּפִלִּין וְעַל יְדֵי זֶה נַעֲשֶׂה קִלְקוּל הַמִּשְׁפָּט בִּבְחִינַת (חֲבַקוּק א) : ''רָשָׁע מַכְתִּיר אֶת הַצַּדִּיק'' הַיְנוּ הַפְּסֹלֶת שֶׁמִּתְעָרֵב וּמְסַבֵּב אֶת הַמּחַ עַל יְדֵי שֶׁמַּעֲלִין בְּחִינַת טִפַּת עֵשָׂו וְיִשְׁמָעֵאל אֶל הַמּחַ עַל יְדֵי זֶה נִתְקַלְקֵל הַמִּשְׁפָּט וְזֶהוּ: עַל כֵּן יָצָא מִשְׁפָּט מְעֻקָּל, הַיְנוּ קִלְקוּל הַמִּשְׁפָּט כַּנַּ''ל כִּי הַמִּשְׁפָּט עַל יְדֵי הַמּחַ כְּמוֹ שֶׁכָּתוּב בִּשְׁלמה (מְלָכִים א ג) :כִּי רָאוּ כִּי חָכְמַת אֱלקִים בְּקִרְבּוֹ לַעֲשׂוֹת מִשְׁפָּט'' וְעַל יְדֵי קִלְקוּל הַמִּשְׁפָּט בְּחִינַת מִשְׁפָּט מְעֻקָּל עַל יְדֵי זֶה בָּא, חַס וְשָׁלוֹם, טֻמְאָה הַנַּ''ל, כַּנַּ''ל מְעֻקָּל אוֹתִיּוֹת עֲמָלֵק, שֶׁעַל יָדוֹ בָּא הַטֻּמְאָה הַנַּ''ל בִּבְחִינַת (דְּבָרִים כ''ה) ''אֲשֶׁר קָרְך בַּדֶּרֶך'' (בַּמִדְבָּר כ''ד). ''וַיַּרְא אֶת הַקֵּינִי'' ''וַיַּרְא אֶת עֲמָלֵק'', שֶׁהֵם סְמוּכִים זֶה לָזֶה בַּתּוֹרָה כִּי טֻמְאָה הַנַּ''ל, שֶׁהִיא טֻמְאַת עֲמָלֵק הִיא בָּאָה עַל יְדֵי גֵּרִים, כְּכָל הַמְבאָר לְמַעְלָה וְזֶה בְּחִינַת מַרְאֶה בַּחֲלוֹם [כְּמוֹ שֶׁקּוֹרִין זאת הַטֻּמְאָה מַרְאִין] מַרְאֶה רָאשֵׁי תֵבוֹת: רָשָׁע מַכְתִּיר אֶת הַצַּדִּיק שֶׁעַל יְדֵי זֶה בָּא טֻמְאָה זוֹ כַּנַּ''ל, עַל יְדֵי שֶׁנַּעֲשֶׂה עִוּוּת הַמִּשְׁפָּט כַּנַּ''ל יב. וַאֲזַי כְּשֶׁבָּא טֻמְאָה הַנַּ''ל עַל יְדֵי עִוּוּת הַמִּשְׁפָּט אֵין תִּקּוּן רַק עַל יְדֵי קִשּׁוּר הַמֶּרְכָּבָה שֶׁצְּרִיכִין לְקַשֵּׁר הַמֶּרְכָּבָה, בְּחִינַת מֶרְכָּבוֹ אַרְגָּמָן שֶׁהֵם רְפָאֵל וְגַבְרִיאֵל וְכוּ, שֶׁהֵם מַלְאֲכֵי הַמֶּרְכָּבָה כַּמּוּבָא שֶׁצָּרִיך לְקַשְּׁרָם, לְתַקֵּן פְּגַם הַמֶּרְכָּבָה הַנַּ''ל שֶׁמִּשָּׁם בָּאִין הָאֲהָבוֹת הַנְּפוּלוֹת כַּנַּ''ל וְעַל כֵּן קדֶם הַשֵּׁנָה נִתְתַּקֵּן מִקַּדְמוֹנִים לוֹמַר קִשּׁוּר הַמֶּרְכָּבָה דְּהַיְנוּ: מִימִינִי מִיכָאֵל, וּמִשְּׂמאלִי גַּבְרִיאֵל וְכוּ כִּי עַל יְדֵי קִשּׁוּר הַמֶּרְכָּבָה נִצּוֹלִין מִטֻּמְאָה הַנַּ''ל. יג. וְזֶה בְּחִינַת: תְּקִיעָה, תְּרוּעָה, שְׁבָרִים תְּקִיעָה זֶה בְּחִינַת ''הֲיִתָּקַע שׁוֹפָר בְּעִיר וְעָם לא יֶחֳרָדוּ'' (עֲמוֹס ג) בְּחִינַת חֶרְדַּת הַגּוּף בְּחִינַת קַר רוּחַ בְּחִינַת (מִשְׁלֵי י) : ''וְקַר רוּחַ אִישׁ תְּבוּנָה'' שֶׁעַל יְדֵי זֶה הוּא תִּקּוּן הָאֱמוּנָה, עַל יְדֵי אִישׁ תְּבוּנָה כַּנַּ''ל תְּרוּעָה זֶה בְּחִינַת: ''וּמשֶׁה הָיָה רעֶה'' בְּחִינַת תְּפִלִּין הֶפֶך רעֶה זוֹנוֹת כַּנַּ''ל שְׁבָרִים זֶה בְּחִינַת חֲלוֹמוֹת צוֹדְקִים וַאֲמִתִּיִּים בְּחִינַת (שׁוֹפְטִים ז) : ''אֶת מִסְפַּר הַחֲלוֹם וְאֶת שִׁבְרוֹ'' דְּהַיְנוּ חֲלוֹמוֹת צוֹדְקִים וַאֲמִתִּיִּים גַּם שְׁבָרִים הוּא בְּחִינַת תִּקּוּן הַמִּשְׁפָּט, בְּחִינַת (תְּהִלִּים נ''א) : ''לֵב נִשְׁבָּר'' (עַיֵּן תִּקּוּן כ''א דַף מ''ט) דְּהַיְנוּ מַה שֶּׁהַלֵּב נִשְׁקֶה לְכַבּוֹת חִמּוּם הַלֵּב, שֶׁהוּא כְּמוֹ נוּר דָּלוּק בְּחִינַת (תְּהִלִּים ק''ד) : ''יִשְׁבְּרוּ פְרָאִים צְמָאָם'' כִּי עַל יְדֵי קִלְקוּל הַמִּשְׁפָּט, שֶׁמִּזֶּה נוֹפְלִין אֲהָבוֹת נְפוּלוֹת כַּנַּ''ל וְעַל יְדֵי זֶה הֵם מְחַמְּמִין הַלֵּב וּמְטַמְּאִין, חַס וְשָׁלוֹם כַּנַּ''ל כִּי הַלֵּב הוּא מְקוֹם הַמִּשְׁפָּט, כְּמוֹ שֶׁכָּתוּב (שְׁמוֹת כ''ח) ''וְנָשָׂא אַהֲרן אֶת מִשְׁפַּט בְּנֵי יִשְׂרָאֵל עַל לִבּוֹ'' וּכְשֶׁיֵּשׁ קִלְקוּל הַמִּשְׁפָּט, הֵם מְחַמְּמִין הַלֵּב עַל יְדֵי הָאֲהָבוֹת הַנְּפוּלוֹת וְעַל כֵּן צָרִיך לְהַשְׁקוֹת אֶת הַלֵּב, לְכַבּוֹת חִמּוּם הַנַּ''ל וְזֶה בְּחִינַת שְׁבָרִים בְּחִינַת לֵב נִשְׁבָּר, בְּחִינַת: ''יִשְׁבְּרוּ פְרָאִים צְמָאָם'' דְּהַיְנוּ שֶׁהַלֵּב נִשְׁקֶה, וְנִכְבֶּה חִמּוּם הַנַּ''ל, שֶׁזֶּה בְּחִינַת תִּקּוּן הַמִּשְׁפָּט. יד. וְזֶה בְּחִינַת: ראשׁ הַשָּׁנָה, יוֹם כִּפּוּר, סֻכּוֹת, שְׁמִינִי עֲצֶרֶת ראשׁ הַשָּׁנָה הוּא בְּחִינַת תִּקּוּן הָאֱמוּנָה בִּבְחִינַת (תְּהִלִּים פ''ט) : ''אַף אֱמוּנָתְך בִּקְהַל קְדשִׁים'' כִּי אָז נִתְקַבְּצִין כָּל הַקְּהִלּוֹת הַקְּדוֹשׁוֹת וְעַל יְדֵי זֶה נִתְלַקְּטִין וְנִתְקַבְּצִין כָּל לִקּוּטֵי הָאֱמוּנָה בִּבְחִינַת: ''אַף אֱמוּנָתְך בִּקְהַל קְדשִׁים'' כַּנַּ''ל וְעַל יְדֵי זֶה נַעֲשֶׂה תִּקּוּן הַמּחִין כַּנַּ''ל וְזֶהוּ ראשׁ הַשָּׁנָה ראשׁ דַיְקָא כִּי נַעֲשֶׂה וְנִתְתַּקֵּן בְּחִינַת מחִין כַּנַּ''ל וְזֶהוּ בְּחִינַת הַחֲמִשָּׁה חוּשִׁים שֶׁל הַמּחַ שֶׁכֻּלָּם נִמְצָאִים בִּבְחִינַת ראשׁ הַשָּׁנָה כִּי יֵשׁ חֲמִשָּׁה חוּשִׁים בְּהַמּחַ, שֶׁהֵם : ''רְאִיָּה שְׁמִיעָה, רֵיחַ, טַעַם, מִשּׁוּשׁ'' וְכֻלָּם נִמְשָׁכִין מֵהַמּחַ כִּי מֵהַמּחַ נִמְשָׁכִין גִּידִין לְכָל אֵלּוּ הַחוּשִׁים וְכָל אֵלּוּ הַחוּשִׁים נִמְצָאִים בִּבְחִינַת ראשׁ הַשָּׁנָה שֶׁהוּא בְּחִינַת ראשׁ וּמחִין כַּנַּ''ל חוּשׁ הָרְאִיָּה בְּראשׁ הַשָּׁנָה הוּא בִּבְחִינַת (דְּבָרִים י''א) : ''תָּמִיד עֵינֵי ה אֱלקֶיך בָּהּ מֵרֵאשִׁית הַשָּׁנָה וְעַד אַחֲרִית שָׁנָה'' בְּראשׁ הַשָּׁנָה נִדּוֹן מַה יְּהֵא בְּסוֹפָהּ (כַּמּוּבָא בְּפֵירַשִׁ''י שָׁם) שֶׁבְּראשׁ הַשָּׁנָה רוֹאֶה וּמַשְׁגִּיחַ עַל כָּל הַשָּׁנָה, מַה יְּהֵא בְּסוֹפָהּ וְזֶהוּ בְּחִינַת חוּשׁ הָרְאִיָּה שְׁמִיעָה הוּא בְּחִינַת מַה שֶּׁהַשֵּׁם יִתְבָּרַך שׁוֹמֵעַ קוֹל צְעָקוֹת וּתְפִלּוֹת וּתְרוּעַת עַמּוֹ יִשְׂרָאֵל בְּרַחֲמִים רֵיחַ זֶה בְּחִינַת (יְשַׁעְיָה י''א) ''וַהֲרִיחוֹ בְּיִרְאַת ה'' בְּחִינַת: וּבְכֵן תֵּן פַּחְדֶּך ה אֱלקֵינוּ עַל כָּל מַעֲשֶׂיך וְאֵימָתְך עַל כָּל מַה שֶּׁבָּרָאתָ טַעַם זֶה בְּחִינַת (בְּרֵאשִׁית כ''ז) : ''וַעֲשֵׂה לִי מַטְעַמִּים כַּאֲשֶׁר אָהַבְתִּי'' מִפִּקּוּדִין דַּעֲשֵׂה (תִּקּוּנֵי זהַר, תִּקּוּן כ''א) הַיְנוּ מַה שֶּׁהַשֵּׁם יִתְבָּרַך טוֹעֵם בְּראשׁ הַשָּׁנָה כָּל הַמַּעֲשִׂים טוֹבִים שֶׁל יִשְׂרָאֵל וְזֶהוּ בְּחִינַת חוּשׁ הַטַּעַם מִשּׁוּשׁ הוּא בַּיָּדַיִם כְּמוֹ שֶׁכָּתוּב בַּעֲבוֹדָה זָרָה (תְּהִלִּים קט''ו) : ''יְדֵיהֶם וְלא יְמִישׁוּן'' כִּי הַמִּשּׁוּשׁ הוּא בַּיָּדַיִם וְזֶהוּ בְּחִינַת שֶׁיָּדוֹ פְּשׁוּטָה לְקַבֵּל שָׁבִים מֵראשׁ הַשָּׁנָה עַד יוֹם הַכִּפּוּרִים (ראשׁ הַשָּׁנָה י''ח) וְזֶה בְּחִינַת חוּשׁ הַמִּשּׁוּשׁ נִמְצָא שֶׁבְּראשׁ הַשָּׁנָה הוּא תִּקּוּן הַמּחִין כַּנַּ''ל וְעַל יְדֵי תִּקּוּן הַמּחִין נַעֲשִׂין בְּחִינַת תְּפִלִּין דִּמְכַסְיָן עַל מחָא כִּי תְּפִלִּין הֵם הִתְנוֹצְצוּת הַמּחִין וְזֶהוּ בְּחִינַת עֲשֶׂרֶת יְמֵי תְּשׁוּבָה כִּי תְּשׁוּבָה הִיא בְּחִינַת (יִרְמְיָה ט''ו) ''אִם תּוֹצִיא יָקָר מִזּוֹלֵל'' וְזֶהוּ בְּחִינַת תְּפִלִּין שֶׁנִּקְרְאוּ יְקָר, כְּמוֹ שֶׁאָמְרוּ: ''וִיקָר'' אֵלּוּ תְּפִלִּין כַּנַּ''ל [כִּי הַתְּפִלִּין נַעֲשִׂין עַל יְדֵי תִּקּוּן הַמּחִין שֶׁהֵם נַעֲשִׂין עַל יְדֵי שֶׁמְּתַקְּנִין וּמַעֲלִין מִבְּחִינַת הֶחְתִּים בְּשָׂרוֹ לִבְחִינַת חוֹתָם דִּקְדֻשָּׁה בְּחִינַת מחִין תְּפִלִּין כַּנַּ''ל וְזֶהוּ בְּחִינַת: ''אִם תּוֹצִיא יָקָר מִזּוֹלֵל'', שֶׁהוּא בְּחִינַת תְּשׁוּבָה. וְהָבֵן. נִרְאֶה לִי] וּבְיוֹם כִּפּוּר, אָז הוּא גְּמַר תִּקּוּן חוֹתָם דִּקְדֻשָּׁה שֶׁהוּא בְּחִינַת תְּפִלִּין, הֶפֶך חוֹתָם דְּסִטְרָא אָחֳרָא כַּנַּ''ל בִּבְחִינַת: וּבְיוֹם צוֹם כִּפּוּר יֵחָתֵמוּן הַיְנוּ שֶׁבַּעֲשֶׂרֶת יְמֵי תְּשׁוּבָה נַעֲשֶׂה בְּחִינַת תִּקּוּן הַתְּפִלִּין כַּנַּ''ל וּבְיוֹם הַכִּפּוּרִים אָז הוּא גְּמַר תִּקּוּנָם כִּי אָז נִגְמָר גְּמַר תִּקּוּן חוֹתָם דִּקְדֻשָּׁה, שֶׁהוּא בְּחִינַת תְּפִלִּין כַּנַּ''ל סֻכָּה זֶה בְּחִינַת תִּקּוּן הַמַּלְאָך כִּי סוּכָּה בְּגִימַטְרִיָּא מַלְאָך בְּחִינַת חֲלוֹם עַל יְדֵי מַלְאָך, שֶׁנַּעֲשֶׂה עַל יְדֵי תִּקּוּן הַמּחִין וְהַתְּפִלִּין כַּנַּ''ל וְעַל כֵּן סֻכּוֹת הוּא זְמַן שִׂמְחָתֵנוּ, בְּחִינַת שִׂמְחָה שֶׁל תְּפִלִּין לִתֵּן חִזּוּק לְהַמַּלְאָך כְּדֵי שֶׁלּא יַזִּיקוּ הַמַּאֲכָלִים לְקַלְקֵל אֶת הַחֲלוֹם כַּנַּ''ל כִּי סֻכּוֹת הוּא חַג הָאָסִיף, שֶׁאוֹסֵף כָּל מִינֵי מַאֲכָל וְעַל כֵּן אָז צְרִיכִין שִׂמְחָה לְחַזֵּק אֶת הַמַּלְאָך, שֶׁזֶּהוּ תִּקּוּן הַמַּאֲכָלִים כַּנַּ''ל וְעַל כֵּן הוּא זְמַן שִׂמְחָתֵנוּ כַּנַּ''ל שְׁמִינִי עֲצֶרֶת זֶה בְּחִינַת מַלְכוּת בְּחִינַת (שְׁמוּאֵל א ט) : ''זֶה יַעֲצר בְּעַמִּי'', הַנֶּאֱמָר בְּמֶלֶך שֶׁזֶּה בְּחִינַת תִּקּוּן הַמִּשְׁפָּט, בִּבְחִינַת (תְּהִלִּים ע''ב) : ''מִשְׁפָּטֶיך לְמֶלֶך תֵּן'' הַיְנוּ בְּחִינַת תִּקּוּן הַמִּשְׁפָּט הַמְבאָר לְמַעְלָה שֶׁעַל יְדֵי זֶה נִתְבַּטֵּל טֻמְאָה הַנַּ''ל, כַּנַּ''ל וְזֶהוּ בְּחִינַת מַה שֶׁמּוּבָא בַּכְּתָבִים שְׁבִּשְׁמִינִי עֲצֶרֶת הַנֻּקְבָּא עוֹצֶרֶת הַטִּפָּה, הַיְנוּ בְּחִינַת תִּקּוּן טֻמְאָה הַנַּ''ל שֶׁנִּתְתַּקֵּן בְּחִינַת הֶחְתִּים בְּשָׂרוֹ עַל יְדֵי בְּחִינוֹת הַנַּ''ל וְנֶעֱצֶרֶת הַטִּפָּה בִּקְדֻשָּׁה וְאֵינָהּ נִשְׁחֶתֶת, בִּבְחִינַת הֶחְתִּים בְּשָׂרוֹ, חַס וְשָׁלוֹם טו. וְזֶה בְּחִינַת רַבִּי עִם תַּלְמִידִים שֶׁכְּשֶׁיֵּשׁ רַבִּי אֲמִתִּי עִם תַּלְמִידִים עַל יְדֵי זֶה נַעֲשֶׂה וְנִתְתַּקֵּן גַּם כֵּן כָּל הַבְּחִינוֹת הַנַּ''ל כִּי עַל יְדֵי קִבּוּץ הַתַּלְמִידִים אֵצֶל הָרַב עַל יְדֵי זֶה נִתְקַבֵּץ וְנִתְלַקֵּט חֶלְקֵי הָאֱמוּנָה וְעַל כֵּן נִקְרָא לִמּוּד הָרַב עִם הַתַּלְמִידִים יְשִׁיבָה עַל שֵׁם קִבּוּץ חֶלְקֵי הָאֱמוּנָה, שֶׁהוּא בְּחִינַת (שְׁמוֹת ט''ז) : ''אֶרֶץ נוֹשָׁבֶת'' בְּחִינַת (תְּהִלִּים ל''ז) : ''שְׁכָן אֶרֶץ וּרְעֵה אֱמוּנָה'' הֶפֶך ''אֶרֶץ לא זְרוּעָה'' (יִרְמְיָה ב), שֶׁהִיא בְּחִינַת פְּגַם אֱמוּנָה כַּנַּ''ל כִּי הָרַב הוּא מַשְׁגִּיחַ עַל חֶלְקֵי הָאֱמוּנָה שֶׁל כָּל אֶחָד וְאֶחָד לְקַבְּצָם וּלְהַעֲלוֹתָם בִּבְחִינַת (תְּהִלִּים ק''א) : ''עֵינַי בְּנֶאֱמְנֵי אֶרֶץ לָשֶׁבֶת עִמָּדִי'' לָשֶׁבֶת עִמָּדִי בְּחִינַת יְשִׁיבָה, בְּחִינַת: ''אֶרֶץ נוֹשָׁבֶת'' וְכַנַּ''ל וְעַל כֵּן הַגֵּרִים שֶׁנַּעֲשִׂין עַל יְדֵי קִבּוּצֵי הָאֱמוּנָה, כַּמְבאָר לְעֵיל עַל כֵּן הֵם נִקְרָאִים עַל שֵׁם יְשִׁיבָה כְּמוֹ שֶׁכָּתוּב (בַּמִּדְבָּר כ''ד) ''וַיַּרְא אֶת הַקֵּינִי וַיּאמַר אֵיתָן מוֹשָׁבֶך'' אֵיתָ''ן תַּנְיָ''א דִּמְסַיֵּעַ לָך כַּמּוּבָא בַּתִּקּוּנִים (תִּקּוּן כ''א דַף מ''ג) כִּי לִמּוּד הַיְשִׁיבָה הוּא מְסַיֵּעַ לַגֵּרִים כִּי הֵם נִתְגַּיְּרִין עַל יְדֵי בְּחִינַת הַיְשִׁיבָה כַּנַּ''ל כִּי עַל יְדֵי רַבִּי עִם תַּלְמִידִים שֶׁהוּא בְּחִינַת יְשִׁיבָה עַל יְדֵי זֶה נַעֲשִׂין גֵּרִים, עַל יְדֵי שֶׁנִּתְקַבְּצִין וְנִתְלַקְּטִין חֶלְקֵי הָאֱמוּנָה כַּנַּ''ל נִמְצָא שֶׁבְּחִינַת אֱמוּנָה נִתְתַּקֵּן עַל יְדֵי רַבִּי עִם תַּלְמִידִים גַּם נִתְחַדֵּשׁ וְנִתְתַּקֵּן הַמּחַ כִּי מחַ הַתַּלְמִידִים נִתְתַּקֵּן וְנִתְחַדֵּשׁ עַל יְדֵי הָרַב וְגַם מחַ הָרַב נִתְחַדֵּשׁ עַל יְדֵי הַתַּלְמִידִים כְּמוֹ שֶׁאָמְרוּ (מַכּוֹת י) : וּמִתַּלְמִידַי יוֹתֵר מִכֻּלָּם וְעִקָּר זְמַן הַקִּבּוּץ הוּא בְּראשׁ הַשָּׁנָה, שֶׁהוּא בְּחִינַת ראשׁ שֶׁאָז הוּא בְּחִינַת תִּקּוּן הַמּחִין כַּנַּ''ל וְהֵם מְאִירִין וּמְחַזְּקִין זֶה אֶת זֶה דְּהַיְנוּ כִּי גַּם בְּהָרַב עִם הַתַּלְמִידִים כְּשֶׁמִּתְקַבְּצִים יֵשׁ כָּל בְּחִינוֹת הַחֲמִשָּׁה חוּשִׁים שֶׁל הַמּחַ חוּשׁ הָרְאִיָּה זֶה בְּחִינַת מַה שֶׁרוֹאִין אֶת הָרַב בִּבְחִינַת (יְשַׁעְיָה ל) ''וְהָיוּ עֵינֶיך רוֹאוֹת אֶת מוֹרֶיך'', שֶׁהוּא דָּבָר גָּדוֹל שְׁמִיעָה הוּא בְּחִינוֹת (אִיּוֹב ל''ו) : ''וַיִּגֶל אָזְנָם לַמּוּסָר'' דְּהַיְנוּ מַה שֶׁכָּל אֶחָד וְאֶחָד שׁוֹמֵעַ הַמּוּסָר שֶׁל הָרַב רֵיחַ זֶה בְּחִינַת הַטְּרָחוֹת וְהַיְגִיעוֹת שֶׁיֵּשׁ לְכָל אֶחָד וְאֶחָד בִּשְׁבִיל לִנְסֹעַ וְלֵילֵך וְלָבוֹא אֶל הָרַב וְזֶה בְּחִינַת רֵיחַ, בְּחִינַת (שִׁיר הַשִּׁירִים ז) : ''וְרֵיחַ אַפֵּך'' בְּחִינַת (קהֶלֶת ב) ''אַף חָכְמָתִי עָמְדָה לִי'' חָכְמָתִי שֶׁבְּאַף עָמְדָה לִי (מִדְרָשׁ רַבָּה קהֶלֶת סֵדֶר ב, עַיֵּן שָׁם בְּמַתְּנוֹת כְּהוּנָה) דְּהַיְנוּ עַל יְדֵי טְרָחוֹת וִיגִיעוֹת כִּי אִי אֶפְשָׁר לְקַבֵּל מֵהָרַב כִּי אִם עַל יְדֵי טְרָחוֹת וִיגִיעוֹת וְזֶהוּ בְּחִינַת חוּשׁ הָרֵיחַ טַעַם זֶה בְּחִינַת מַה שֶׁכָּל אֶחָד טוֹעֵם וּמַרְגִּישׁ מְתִיקוּת אִמְרֵי נעַם שֶׁל הָרַב מִשּׁוּשׁ זֶה בְּחִינַת יָדַיִם כַּנַּ''ל זֶה בְּחִינַת הַהוֹצָאוֹת שֶׁיֵּשׁ לְכָל אֶחָד מַה שֶׁכָּל אֶחָד מוֹצִיא יְגִיעַ כַּפּוֹ עַל הוֹצָאוֹת לָבוֹא לְהָרַב וְזֶה בְּחִינַת מִשּׁוּשׁ, בְּחִינַת יָדַיִם, בְּחִינַת יְגִיעַ כַּפּוֹ כַּנַּ''ל נִמְצָא שֶׁגַּם כָּאן נִתְתַּקֵּן בְּחִינוֹת הַחֲמִשָּׁה חוּשִׁים כְּמוֹ בְּראשׁ הַשָּׁנָה וְהֵם מְאִירִין וּמְחַזְּקִין זֶה אֶת זֶה שֶׁלִּפְעָמִים נֶחֱלָשׁ בְּחִינוֹת הַחֲמִשָּׁה חוּשִׁים שֶׁל ראשׁ הַשָּׁנָה וְנִתְחַזְּקִין עַל יְדֵי אֵלּוּ הַחֲמִשָּׁה חוּשִׁים שֶׁל הָרַב עִם הַתַּלְמִידִים וְכֵן לְהֶפֶך שֶׁהוּא חוֹתָם דִּקְדֻשָּׁה, נִתְתַּקֵּן עַל יָדָם בִּבְחִינַת (יְשַׁעְיָה ח) ''חֲתוֹם תּוֹרָה בְּלִמֻּדָּי'' וְזֶה בְּחִינַת מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה (כְּתֻבּוֹת ק''ו עַיֵּן שָׁם) כַּד הַווֹ קָמוּ רַבָּנָן מִמְּתִיבְתָּא דְּרַב הוּנָא, הַווֹ נָפְצִי גְּלִימַיְהוּ וְסָלֵק עֲנָנִי וְכָסִי לְיוֹמָא [דְּהַיְנוּ שִׁמְשָׁא] [בג איתא וסליק אבקא, אך המכוון שהאבק כסה על אור החמה כמו ענן. וע בחידושי מהרי''ט כתובות, שכתב שם וז''ל ונראה דה''ק דכי מכסי יומא במערבא מחמת עננים וכו הוו אמרי קמו ממתיבתא דר''ה, כלומר דמו כמאן דקמו, ומזכירין אותו לשבח לומר שהיה לו תלמידים הרבה. ואפשר שהוא על דרך כמו (נחום א) וענן אבק רגליו] הַיְנוּ כְּשֶׁהָיוּ קָמִים הַתַּלְמִידִים מֵהַיְשִׁיבָה שֶׁל רַבָּם רַב הוּנָא הַווֹ נָפְצִי גְּלִימַיְהוּ, דְּהַיְנוּ הַלְּבוּשִׁין בְּחִינַת גַּדְלוּת כְּמוֹ שֶׁכָּתוּב (תְּהִלִּים צ''ג) : ''ה מָלָך גֵּאוּת לָבֵשׁ'' הַיְנוּ שֶׁהָיוּ מְנַפְּצִין וּמְסַלְּקִין בְּחִינַת הַגַּאֲוָה כִּי עַל יְדֵי הַיְשִׁיבָה שֶׁל הָרַב עִם הַתַּלְמִידִים נִתְתַּקֵּן חוֹתָם דִּקְדֻשָּׁה שֶׁהוּא הֶפֶך הַגַּאֲוָה כַּנַּ''ל גָּלְמִי רָאשֵׁי תֵבוֹת: ''יְיָ מָלָך גֵּאוּת לָבֵשׁ'' (תְּהִלִּים צ''ג), בְּחִינַת הַגַּאֲוָה כַּנַּ''ל שֶׁהֵם הִכְנִיעוּ וְסִלְּקוּ אוֹתָהּ וְזֶהוּ: וְסָלֵק עֲנָנִי זֶהוּ בְּחִינַת תִּקּוּן הַבְּרִית שֶׁמְּסַלְּקִין וּמַעֲלִין בְּחִינַת הֶחְתִּים בְּשָׂרוֹ לִבְחִינַת מחִין תְּפִלִּין כַּנַּ''ל (בְּרֵאשִׁית ט) ''וְהָיְתָה הַקֶּשֶׁת בְּעָנָן'', בְּחִינַת תִּקּוּן הַבְּרִית כַּנַּ''ל עָנָן רָאשֵׁי תֵבוֹת ''נְדִיבֵי עַמִּים נֶאֱסָפוּ'' (תְּהִלִּים מ''ז), בְּחִינַת גֵּרִים כִּי עַל יְדֵי תִּקּוּן הַגֵּרִים נַעֲשֶׂה תִּקּוּן הַבְּרִית כַּנַּ''ל וַאֲזַי כְּשֶׁנַּעֲשֶׂה תִּקּוּן הַבְּרִית דְּהַיְנוּ שֶׁמַּעֲלִין בְּחִינַת הֶחְתִּים בְּשָׂרוֹ לִבְחִינַת מחִין אֲזַי נַעֲשֶׂה בְּחִינַת תְּפִלִּין דִּמְכַסְּיָן עַל מחָא (עַיֵּן תִּקּוּן ס''ט דַף קט''ו) וְזֶהוּ וְכָסִי לְיוֹמָא, דְּהַיְנוּ שִׁמְשָׁא הַיְנוּ בְּחִינַת תְּפִלִּין דִּמְכַסְיָן עַל מחָא שֶׁהוּא בְּחִינַת שִׁמְשָׁא בְּחִינַת משֶׁה, בְּחִינַת (בָּבָא בַּתְרָא עה) : פְּנֵי משֶׁה כִּפְנֵי חַמָּה כִּי משֶׁה הוּא הַדַּעַת, וְכַנַּ''ל וּכְשֶׁנִּתְתַּקֵּן הַמּחַ בִּבְחִינַת משֶׁה, בְּחִינַת תְּפִלִּין כַּנַּ''ל אֲזַי גַּם בִּבְחִינַת הִסְתַּלְּקוּת משֶׁה, דְּהַיְנוּ כְּשֶׁנִּסְתַּלְּקִין הַמּחִין אֲזַי גַּם הָרְשִׁימָה שֶׁנִּשְׁאָר שֶׁהִיא בְּחִינַת שֵׁנָה הִיא טוֹבָה גַּם כֵּן מְאד בִּבְחִינַת (קהֶלֶת ה) : ''מְתוּקָה שְׁנַת הָעוֹבֵד'' רָאשֵׁי תֵבוֹת משֶׁה כִּי לִפְעָמִים נִסְתַּלְּקִין הַמּחִין אֵצֶל הָרַב, וְכֵן אֵצֶל הַתַּלְמִידִים כִּי אֵין הַמּחִין קְבוּעִים תָּמִיד וּבִשְׁעַת הַהִסְתַּלְּקוּת אֲזַי הוּא בְּחִינַת הִסְתַּלְּקוּת משֶׁה שֶׁהוּא הַדַּעַת בְּחִינַת שֵׁנָה וְעַל יְדֵי תִּקּוּן הַמּחִין עַל יְדֵי הַיְשִׁיבָה כַּנַּ''ל אֲזַי גַּם בִּשְׁעַת הַהִסְתַּלְּקוּת הַדַּעַת שֶׁהוּא בְּחִינַת הִסְתַּלְּקוּת משֶׁה, בְּחִינַת שֵׁנָה אֲזַי גַּם בְּחִינַת הַשֵּׁנָה מְתוּקָה וְטוֹבָה בִּבְחִינַת ''מְתוּקָה שְׁנַת הָעוֹבֵד'' כַּנַּ''ל כִּי עַל יְדֵי תִּקּוּן הַמּחִין בִּבְחִינַת משֶׁה עַל יְדֵי זֶה הוּא תִּקּוּן הַשֵּׁנָה, בִּבְחִינַת חֲלוֹם עַל יְדֵי מַלְאָך כַּנַּ''ל וְזֶהוּ: ''מְתוּקָה שְׁנַת הָעוֹבֵד'' מְתוּקָה דַיְקָא בְּחִינַת מַיִּן מְתִיקִין בְּחִינַת תִּקּוּן הַבְּרִית שֶׁהוּא בְּחִינַת מַיִּן מְתִיקִין [כַּמּוּבָא (במ''א) בְּלִקּוּטֵי הָרִאשׁוֹן בְּסִימָן נ] הֶפֶך פְּגַם הַבְּרִית, שֶׁהוּא בְּחִינַת מַיִּן מְרִירִין שֶׁהוּא בְּחִינַת פְּגַם טֻמְאָה הַנַּ''ל, חַס וְשָׁלוֹם אֲבָל עַל יְדֵי תִּקּוּן הַמּחִין כַּנַּ''ל עַל יְדֵי זֶה הַשֵּׁנָה מְתוּקָה בִּבְחִינַת מַיִּן מְתִיקִין בִּבְחִינַת תִּקּוּן הַבְּרִית כַּנַּ''ל וְזֶהוּ: אִם מְעַט וְאִם הַרְבֵּה יאכַל הַיְנוּ שֶׁאֵין מַזִּיק לוֹ הַאֲכִילָה שֶׁעַל יָדָהּ בָּא, חַס וְשָׁלוֹם, טֻמְאָה הַנַּ''ל בַּחֲלוֹם בַּשֵּׁנָה כַּנַּ''ל כִּי נִתְתַּקֵּן בְּחִינַת הַשֵּׁנָה עַל יְדֵי תִּקּוּן הַמּחִין כַּנַּ''ל כִּי עַל יְדֵי תִּקּוּן הַמּחִין גַּם הַשֵּׁנָה שֶׁהִיא בְּחִינַת הִסְתַּלְּקוּת הַדַּעַת הִיא גַּם כֵּן טוֹבָה וּמְתוּקָה מְאד כַּנַּ''ל כִּי בֶּאֱמֶת צְרִיכִין דַיְקָא לְסַלֵּק אֶת הַמּחַ כִּי צְרִיכִין לְהַשְׁלִיך כָּל הַחָכְמוֹת וְלַעֲבד אֶת ה בִּפְשִׁיטוּת כִּי צָרִיך שֶׁיִּהְיוּ מַעֲשָׂיו מְרֻבִּין מֵחָכְמָתוֹ (אָבוֹת פֶּרֶק ג) וְלא הַמִּדְרָשׁ הוּא הָעִקָּר, אֶלָּא הַמַּעֲשֶׂה (שָׁם פֶּרֶק א) וְעַל כֵּן צְרִיכִין לְסַלֵּק כָּל הַחָכְמוֹת וְלַעֲבד אֶת ה בִּפְשִׁיטוּת, בְּלִי שׁוּם חָכְמוֹת לא מִבָּעֲיָא חָכְמוֹת שֶׁל שְׁטוּת שֶׁל סְתַם בְּנֵי אָדָם אֶלָּא אֲפִלּוּ חָכְמוֹת גְּמוּרוֹת, אֲפִלּוּ מִי שֶׁיֵּשׁ לוֹ מחַ גָּדוֹל בֶּאֱמֶת כְּשֶׁמַּגִּיעַ לְאֵיזֶה עֲבוֹדָה הוּא צָרִיך לְהַשְׁלִיך כָּל הַחָכְמוֹת וְלַעֲסֹק בַּעֲבוֹדָתוֹ יִתְבָּרַך בִּפְשִׁיטוּת וְצָרִיך אֲפִלּוּ לְהִתְנַהֵג וְלַעֲשׂוֹת דְבָרִים, שֶׁנִּרְאֶה כִּמְשֻׁגָּע בִּשְׁבִיל עֲבוֹדַת הַשֵּׁם בִּבְחִינַת (מִשְׁלֵי ה) : ''בְּאַהֲבָתָהּ תִּשְׁגֶּה תָמִיד'' שֶׁבִּשְׁבִיל אַהֲבַת הַשֵּׁם צְרִיכִין לַעֲשׂוֹת דְּבָרִים הַנִּרְאִין כְּשִׁגָּעוֹן כְּדֵי לַעֲשׂוֹת מִצְווֹתָיו וּרְצוֹנוֹ יִתְבָּרַך כִּי צְרִיכִין לְהִתְגַּלְגֵּל בְּכָל מִינֵי רֶפֶשׁ וָטִיט בִּשְׁבִיל עֲבוֹדַת הַשֵּׁם וּמִצְווֹתָיו יִתְבָּרַך וְלָאו דַוְקָא מִצְוָה מַמָּשׁ אֶלָּא כָּל דָּבָר שֶׁיֵּשׁ בּוֹ רְצוֹן הַשֵּׁם יִתְבָּרַך נִקְרָא מִצְוָה כִּי יֵשׁ תַּרְיַ''ג מִצְווֹת, וְאֵלּוּ הַתַּרְיַ''ג מִצְווֹת יֵשׁ לָהֶם עֲנָפִים רַבִּים וְכָל דָּבָר שֶׁיֵּשׁ בּוֹ רְצוֹן הַשֵּׁם יִתְבָּרַך שֶׁעוֹשִׂין בּוֹ נַחַת לְאָבִיו שֶׁבַּשָּׁמַיִם, הוּא בְּחִינַת מִצְוָה וְצָרִיך לְגַלְגֵּל עַצְמוֹ בְּכָל מִינֵי רֶפֶשׁ וְטִיט כְּדֵי לַעֲשׂוֹת אֵיזֶה רָצוֹן וְנַחַת לְהַשֵּׁם יִתְבָּרַך וַאֲזַי כְּשֶׁאַהֲבָתוֹ חֲזָקָה כָּל כָּך לְהַשֵּׁם יִתְבָּרַך עַד שֶׁמְּסַלֵּק כָּל חָכְמָתוֹ וּמַשְׁלִיך עַצְמוֹ לְרֶפֶשׁ וְטִיט בִּשְׁבִיל עֲבוֹדָתוֹ יִתְבָּרַך כְּדֵי לַעֲשׂוֹת לוֹ יִתְבָּרַך אֵיזֶה נַחַת אֲזַי הוּא טוֹבָה לְהַמּחִין כִּי אֲזַי זוֹכֶה לְהַשִּׂיג אֲפִלּוּ מַה שֶּׁהוּא לְמַעְלָה מֵהַמּחִין מַה שֶּׁגַּם משֶׁה בְּחַיָּיו לא הִשִּׂיג הַיְנוּ בְּחִינַת: ''צַדִּיק וְרָע לוֹ, רָשָׁע וְטוֹב לוֹ'' (עַיֵּן בְּרָכוֹת ז) שֶׁזֶּה בְּחִינַת עִוּוּת הַמִּשְׁפָּט, כִּי זֶה נִרְאֶה כְּעִוּוּת הַדִּין, חַס וְשָׁלוֹם שֶׁגַּם משֶׁה בְּחַיָּיו לא הִשִּׂיג זאת הַיְנוּ גַּם כְּשֶׁהַמּחַ בִּשְׁלֵמוּת וְאֵינוֹ נִסְתַּלֵּק, שֶׁזֶּה בְּחִינַת משֶׁה בְּחַיָּיו כִּי הִסְתַּלְּקוּת הַמּחִין בְּחִינַת שֵׁנָה זֶה בְּחִינַת הִסְתַּלְּקוּת משֶׁה כַּנַּ''ל וְקִיּוּם הַמּחִין, בְּעֵת שֶׁהַמּחִין קַיָּמִים וְאֵינָם נִסְתַּלְּקִין זֶה בְּחִינַת משֶׁה בְּחַיָּיו וְגַם אָז אֵין יְכוֹלִין לְהַשִּׂיג הַשָּׂגָה הַנַּ''ל דְּהַיְנוּ לְהַשִּׂיג מִפְּנֵי מָה יֵשׁ צַדִּיק וְרַע לוֹ וְכוּ אֲבָל עַל יְדֵי שֶׁאַהֲבָתוֹ חֲזָקָה כָּל כָּך לְהַשֵּׁם יִתְבָּרַך שֶׁמַּשְׁלִיך וּמְגַלְגֵּל עַצְמוֹ בְּרֶפֶשׁ וְטִיט בִּשְׁבִיל עֲבוֹדָתוֹ יִתְבָּרַך וְעוֹשֶׂה עַבְדוּת כְּעֶבֶד מַמָּשׁ בִּשְׁבִיל אַהֲבָתוֹ יִתְבָּרַך אֲזַי זוֹכֶה לְהַשִּׂיג גַּם מַה שֶׁבְּחִינַת משֶׁה בְּחַיָּיו דְּהַיְנוּ בְּעֵת קִיּוּם הַמּחִין אֵין יְכוֹלִין לְהַשִּׂיג דְּהַיְנוּ צַדִּיק וְרַע לוֹ, רָשָׁע וְטוֹב לוֹ כִּי יֵשׁ בְּחִינַת בֵּן, שֶׁהוּא מְחַפֵּשׂ בְּגִנְזַיָּא דְּמַלְכָּא, כְּמוֹ בֵּן (עַיֵּן זהַר בְּהַר קי''א:) וְיֵשׁ בְּחִינַת עֶבֶד, שֶׁאֵין לוֹ רַק לַעֲשׂוֹת עֲבוֹדָתוֹ שֶׁנָּתְנוּ לוֹ וְאָסוּר לוֹ לִשְׁאל שׁוּם טַעַם וַחֲקִירָה עַל עֲבוֹדָתוֹ כִּי הוּא מְחֻיָּב רַק לַעֲשׂוֹת אֶת שֶׁלּוֹ, דְּהַיְנוּ עֲבוֹדָתוֹ שֶׁנָּתְנוּ לוֹ לַעֲשׂוֹת אֲבָל יֵשׁ בֵּן, שֶׁהוּא אוֹהֵב כָּל כָּך אֶת אָבִיו עַד שֶׁמֵּחֲמַת הָאַהֲבָה הוּא עוֹשֶׂה מַעֲשֵׂה עֶבֶד מַה שֶּׁעֶבֶד פָּשׁוּט צָרִיך לַעֲשׂוֹת וְהוֹלֵך וְקוֹפֵץ בְּתוֹך הַסּוֹלְלוֹת הַגְּדוֹלָה (שֶׁקּוֹרִין פַּאסִי), בְּתוֹך קִשְׁרֵי הַמִּלְחָמָה וּמְגַלְגֵּל עַצְמוֹ בְּכָל מִינֵי רֶפֶשׁ וְטִיט כְּדֵי לַעֲשׂוֹת נַחַת רוּחַ לְאָבִיו מַה שֶּׁאֲפִלּוּ עֶבֶד פָּשׁוּט לא הָיָה עוֹשֶׂה עֲבוֹדוֹת כָּאֵלּוּ וַאֲזַי כְּשֶׁאָבִיו רוֹאֶה אַהֲבָתוֹ הַחֲזָקָה כָּל כָּך עַד שֶׁמַּשְׁלִיך עַצְמוֹ לְעַבְדוּת גָּמוּר בִּשְׁבִיל אַהֲבָתוֹ אֲזַי הוּא מְגַלֶּה לוֹ גַּם מַה שֶּׁאֵין נִמְסָר אֲפִלּוּ לְבֵן כִּי אֲפִלּוּ הַבֵּן, שֶׁהוּא מְחַפֵּשׂ בְּגִנְזַיָּא דְּמַלְכָּא אַף עַל פִּי כֵן יֵשׁ מְקוֹמוֹת שֶׁגַּם הַבֵּן אָסוּר לִכָּנֵס לְשָׁם הַיְנוּ שֶׁיֵּשׁ הַשָּׂגוֹת, שֶׁגַּם הַבֵּן אֵינוֹ מַשִּׂיג אוֹתָם אֲבָל עַל יְדֵי שֶׁהַבֵּן מְסַלֵּק כָּל חָכְמָתוֹ וּמַשְׁלִיך עַצְמוֹ לְעַבְדוּת כַּנַּ''ל עַל יְדֵי זֶה אָבִיו מְרַחֵם עָלָיו וּמְגַלֶּה לוֹ מַה שֶּׁאֵינוֹ נִמְסָר אֲפִלּוּ לְבֵן הַיְנוּ שֶׁנִּתְגַּלֶּה לוֹ בְּחִינַת צַדִּיק וְרַע לוֹ, רָשָׁע וְטוֹב לוֹ שֶׁגַּם משֶׁה בְּחַיָּיו לא הִשִּׂיג זאת וְזֶהוּ בְּחִינַת (מַלְאֲכִי ג) : וְחָמַלְתִּי עֲלֵיהֶם כַּאֲשֶׁר יַחְמל אִישׁ עַל בְּנוֹ הָעבֵד אתוֹ הָעבֵד אתוֹ דַיְקָא הַיְנוּ בְּחִינַת בֵּן שֶׁמַּשְׁלִיך עַצְמוֹ לְעַבְדוּת שֶׁמְּסַלֵּק כָּל חָכְמָתוֹ וְעוֹשֶׂה מַעֲשֵׂה עֶבֶד וְזֶהוּ: בְּנוֹ הָעבֵד אתוֹ, הַיְנוּ בֵּן שֶׁעוֹשֶׂה מַעֲשֵׂה עֶבֶד כַּנַּ''ל עַל יְדֵי זֶה וְחָמַלְתִּי עָלָיו כִּי עַל יְדֵי זֶה הַשֵּׁם יִתְבָּרַך מְרַחֵם עָלָיו מֵחֲמַת שֶׁרוֹאֶה אַהֲבָתוֹ חֲזָקָה כָּל כָּך וּמַרְאֶה וּמְגַלֶּה לוֹ בְּחִינַת צַדִּיק וְרַע לוֹ, רָשָׁע וְטוֹב לוֹ כַּנַּ''ל (מַה שֶׁכָּתוּב שָׁם). וְשַׁבְתֶּם וּרְאִיתֶם בֵּין צַדִּיק לְרָשָׁע וְכוּ דְּהַיְנוּ שֶׁזּוֹכֶה לְהַשִּׂיג עַל יְדֵי זֶה צַדִּיק וְרַע לוֹ, רָשָׁע וְטוֹב לוֹ, כַּנַּ''ל וְזֶה בְּחִינַת תִּקּוּן הַמִּשְׁפָּט כִּי זוֹכֶה לְהַשִּׂיג צַדִּיק וְרַע לוֹ, רָשָׁע וְטוֹב לוֹ שֶׁזֶּה נִרְאֶה כְּעִוּוּת הַמִּשְׁפָּט וְעַכְשָׁו כְּשֶׁזּוֹכֶה לְהַשִּׂיג וּלְהָבִין זאת, זֶה בְּחִינַת תִּקּוּן הַמִּשְׁפָּט נִמְצָא שֶׁעַל יְדֵי רַבִּי אֱמֶת עִם תַּלְמִידִים, נַעֲשִׂין וְנִתְתַּקְּנִין כָּל הַבְּחִינוֹת הַנַּ''ל. טז. וְזֶהוּ בְּחִינַת הָרֵאָה כְּשֶׁהָרֵאָה בִּשְׁלֵמוּת נַעֲשִׂין גַּם כֵּן כָּל הַבְּחִינוֹת הַנַּ''ל כִּי הָרֵאָה הִיא קַר וָלַח קַר זֶה בְּחִינַת ''וְקַר רוּחַ אִישׁ תְּבוּנָה'' בְּחִינַת תִּקּוּן הָאֱמוּנָה עַל יְדֵי אִישׁ תְּבוּנָה כַּנַּ''ל לַח זֶה בְּחִינַת הַלַּחְלוּחִית וְהַשַּׁמְנוּנִית הָעוֹלָה אֶל הַמּחַ וְנַעֲשֶׂה בְּחִינַת מחִין תְּפִלִּין כַּנַּ''ל גַּם כְּשֶׁהָרֵאָה בִּשְׁלֵמוּת, זֶה בְּחִינַת תִּקּוּן הַשֵּׁנָה כִּי הַשֵּׁנָה עַל יְדֵי הָרֵאָה כִּי הָרֵאָה הִיא קַר וָלַח וְעַל יְדֵי קַר וָלַח עַל יְדֵי זֶה עִקָּר הַשֵּׁנָה וְעַל כֵּן בִּשְׁעַת גְּשָׁמִים אָז הוּא זְמַן שֵׁנָה כִּי אָז עָרֵב לָאָדָם הַשֵּׁנָה מְאד וְזֶה מֵחֲמַת שֶׁהַגְּשָׁמִים הֵם קַר וָלַח, קְרִירוּת וְלַחוּת וְכֵן בַּבּקֶר הַשֵּׁנָה עֲרֵבָה גַּם כֵּן כִּי אָז יוֹרֵד הַטַּל, וַאֲזַי גַּם כֵּן הוּא קַר וָלַח וְעַל כֵּן הַשֵּׁנָה עֲרֵבָה אָז גַּם כֵּן נִמְצָא שֶׁעַל יְדֵי הָרֵאָה שֶׁהִיא קַר וָלַח, הוּא בְּחִינַת תִּקּוּן הַשֵּׁנָה גַּם רֵאָה עַל שֵׁם שֶׁהִיא מְאִירַת עֵינַיִם כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (חֻלִּין מט מִשְׁלֵי ט''ו) : ''מְאוֹר עֵינַיִם יְשַׂמַּח לֵב'' הַיְנוּ בְּחִינַת תִּקּוּן הַשִּׂמְחָה, שֶׁהוּא חִזּוּק הַמַּלְאָך כַּנַּ''ל גַּם הָרֵאָה בִּשְׁלֵמוּת זֶה בְּחִינַת תִּקּוּן הַמִּשְׁפָּט כִּי מְקוֹם הַמִּשְׁפָּט הוּא בַּלֵּב כְּמוֹ שֶׁכָּתוּב ''וְנָשָׂא אַהֲרן אֶת מִשְׁפַּט בְּנֵי יִשְׂרָאֵל עַל לִבּוֹ'' וְעַל יְדֵי קִלְקוּל הַמִּשְׁפָּט שֶׁעַל יְדֵי זֶה נוֹפְלִין אֲהָבוֹת נְפוּלוֹת מִן הַמֶּרְכָּבָה כַּנַּ''ל עַל יְדֵי זֶה בָּא חִמּוּם הַלֵּב כַּנַּ''ל נִמְצָא שֶׁחִמּוּם הַלֵּב זֶה בְּחִינַת קִלְקוּל הַמִּשְׁפָּט וְהָרֵאָה מְנַשֶּׁבֶת עַל הַלֵּב וּמְקָרֶרֶת הַחִמּוּם, שֶׁזֶּהוּ בְּחִינַת תִּקּוּן הַמִּשְׁפָּט וְזֶה בְּחִינַת (תְּהִלִּים קמ''ז) : ''יַשֵּׁב רוּחוֹ יִזְּלוּ מָיִם'' הַיְנוּ עַל יְדֵי נְשִׁיבַת הָרוּחַ שֶׁל הָרֵאָה שֶׁהִיא מְנַשֶּׁבֶת עַל הַלֵּב וּמְקָרֶרֶת חִמּוּם הַלֵּב עַל יְדֵי זֶה נַעֲשֶׂה בְּחִינַת תִּקּוּן הַמִּשְׁפָּט וְזֶהוּ ''יִזְּלוּ מָיִם'', בְּחִינַת (עָמוֹס ה) : ''וַיִּגֶל כַּמַּיִם מִשְׁפָּט'' שֶׁהוּא בְּחִינַת תִּקּוּן הַמִּשְׁפָּט כַּנַּ''ל וְזֶהוּ רֵאָה עַל שֵׁם שֶׁהִיא מְאִירַת עֵינַיִם כַּנַּ''ל זֶה בְּחִינַת (סַנְהֶדְרִין ו:) : אֵין לַדַּיָּן אֶלָּא מַה שֶּׁעֵינָיו רוֹאוֹת שֶׁזֶּהוּ בְּחִינַת תִּקּוּן הַמִּשְׁפָּט מְאִירַת רָאשֵׁי תֵבוֹת תּוֹכוֹ רָצוּף אַהֲבָה מִבְּנוֹת יְרוּשָׁלָיִם הַיְנוּ בְּחִינַת תִּקּוּן הַמִּשְׁפָּט שֶׁהוּא תִּקּוּן הַמֶּרְכָּבָה שֶׁשָּׁם הָאַהֲבָה דִּקְדֻשָּׁה בִּבְחִינַת ''מֶרְכָּבוֹ אַרְגָּמָן תּוֹכוֹ רָצוּף אַהֲבָה מִבְּנוֹת יְרוּשָׁלָיִם'', כַּנַּ''ל וְזֶה בְּחִינַת (הוֹשֵׁעַ ו) : ''וּמִשְׁפָּטֶיך אוֹר יֵצֵא'' וּכְמוֹ שֶׁאָנוּ אוֹמְרִים וְתוֹצִיא כְּאוֹר מִשְׁפָּטֵינוּ הַיְנוּ עַל יְדֵי הָרֵאָה, שֶׁהִיא מְאִירַת עֵינַיִם עַל יְדֵי זֶה הוּא בְּחִינַת תִּקּוּן הַמִּשְׁפָּט, בְּחִינַת: וְתוֹצִיא כָאוֹר מִשְׁפָּטֵינוּ וְזֶה פֵּרוּשׁ: אָמַר רַב אָשֵׁי: אֲמַר לִי הוּנָא בַּר נָתָן, זִמְנָא חֲדָא הֲוָה קָאָזְלִינָן בְּמַדְבְּרָא, וַהֲוָה אַטְמָא דְּבִשְׂרָא בַּהֲדָן פְּתַחְנָא וְנַקְרִינָא וְאַנַּחְנָא אַעִשְׂבָּא אַדְּמַיְתִינַן צִיבֵי, חָלַם אַטְמָא וּטְוִינַן כִּי הַדְרָן לְבָתַר תְּרֵיסַר יַרְחֵי שַׁתָּא, חֲזִינְהוּ לְהַנְהוּ גֻּמְרִי דַּהֲווֹ קָא מְלַחֲשֵׁי כִּי אֲתָאִי לְקָמֵהּ דַּאֲמֵימַר, אֲמַר לִי: הַהוּא עִשְׂבָּא סַמַתְּרֵי הֲוָה, הַנְהוּ גֻּמְרִי דְּרִתְמָא הֲווֹ: (בָּבָא בַּתְרָא ע''ד:) הַיְנוּ שֶׁסִּפֵּר, שֶׁפַּעַם אֶחָד הָלַך בַּמִּדְבָּר זֶה בְּחִינַת תִּקּוּן הָאֱמוּנָה בִּבְחִינַת (יִרְמְיָה ב) : ''לֶכְתֵּך אַחֲרַי בַּמִּדְבָּר בְּאֶרֶץ לא זְרוּעָה'' אֶרֶץ לא זְרוּעָה זֶה בְּחִינַת פְּגַם הָאֱמוּנָה, שֶׁעַל יְדֵי זֶה נִתְקַלְקְלוּ הַזְּרָעִים כַּנַּ''ל, וְלֶכְתֵּך אַחֲרַי בַּמִּדְבָּר זֶה בְּחִינַת תִּקּוּן הָאֱמוּנָה שֶׁהֶאֱמִינוּ בּוֹ יִתְבָּרַך וְהָלְכוּ אַחֲרָיו בַּמִּדְבָּר וְתִקְּנוּ בְּחִינַת ''אֶרֶץ לא זְרוּעָה'', דְּהַיְנוּ נְפִילַת הָאֱמוּנָה כַּנַּ''ל וַהֲוָה אַטְמָא דְּבִשְׂרָא בַּהֲדָן אַטְמָא בִּשְׂרָא זֶה בְּחִינַת גֵּרִים, שֶׁהֵם עַרְלֵי בָשָׂר (יחזקאל מ''ד) שֶׁעַל יָדָם בָּא בְּחִינַת הֶחְתִּים בְּשָׂרוֹ, כַּנַּ''ל אַטְמֵי בִּשְׂרָא בְּחִינַת עַרְלֵי בָשָׂר וּבְחִינַת הֶחְתִּים בְּשָׂרוֹ, כַּנַּ''ל כִּי עַל יְדֵי עֲלִיַּת הָאֱמוּנָה הַנְּפוּלָה נַעֲשִׂין גֵּרִים שֶׁעַל יָדָם מִתְגַּבֵּר, חַס וְשָׁלוֹם, חוֹתָם דְּסִטְרָא אָחֳרָא בְּחִינַת הֶחְתִּים בְּשָׂרוֹ, כַּנַּ''ל וּפָתְחִינָן הַיְנוּ שֶׁתִּקַּנְנוּ בְּחִינַת הֶחְתִּים בְּשָׂרוֹ וְנַעֲשָׂה בְּחִינַת חוֹתָם דִּקְדֻשָּׁה, שֶׁהוּא בְּחִינַת (שְׁמוֹת כ''ח) : ''פִּתּוּחֵי חֹתָם קדֶשׁ לַה'' הַיְנוּ בְּחִינַת תִּקּוּן הַמּחִין כַּנַּ''ל וְנָקְרִינָן זֶה בְּחִינַת ''וְשַׂמְתִּיך בְּנִקְרַת הַצּוּר'' בְּחִינַת צִמְצוּם הַמּחִין, שֶׁלּא לָצֵאת חוּץ לַגְּבוּל כַּנַּ''ל וְאַנַּחְנָא אַעִשְׂבָּא עִשְׂבָּא זֶה בְּחִינַת כְּלָלִיּוּת הַמַּאֲכָלִים כְּמוֹ שֶׁכָּתוּב (בְּרֵאשִׁית ט) : ''כְּיֶרֶק עֵשֶׂב נָתַתִּי לָכֶם אֶת כּל'' נִמְצָא שֶׁכְּלָלִיּוּת הַמַּאֲכָלִים הֵם בְּחִינַת עִשְׂבָּא וְאַנַּחְנָא אַעִשְׂבָּא הַיְנוּ אַחַר שֶׁהָיִינוּ מְתַקְּנִים אֶת הַמּחִין כַּנַּ''ל הִנַּחְנוּ עַצְמֵנוּ אַעִשְׂבָּא, הַיְנוּ עַל הַמַּאֲכָלִים לְתַקֵּן אֶת הַמַּאֲכָלִים, שֶׁלּא יַזִּיקוּ וְיִפְגְּמוּ אֶת הַחֲלוֹם חַס וְשָׁלוֹם וְתִקּוּן זֶה, הַיְנוּ תִּקּוּן הַמַּאֲכָלִים נַעֲשֶׂה עַל יְדֵי חִזּוּק הַמַּלְאָך שֶׁנִּתְחַזֵּק עַל יְדֵי הִתְחַדְּשׁוּת הָרָצוֹן, עַל יְדֵי הַשִּׂמְחָה כַּנַּ''ל וְזֶהוּ: אַדְּמַיְתִינַן צִיבֵי זֶה בְּחִינַת: ''וּכְמִצְבְּיֵהּ עָבֵד בְּחֵיל שְׁמַיָּא'' בְּחִינַת הִתְחַדְּשׁוּת הָרָצוֹן הַיְנוּ שֶׁהָיִינוּ רוֹצִים לְהָבִיא הָרָצוֹן, בְּחִינַת הִתְחַדְּשׁוּת הָרָצוֹן שֶׁזֶּהוּ חִזּוּק הַמַּלְאָך, שֶׁעַל יְדֵי זֶה הוּא תִּקּוּן הַמַּאֲכָלִים כַּנַּ''ל וְזֶהוּ אַדְּמַיְתִינַן צִיבֵי חָלִים הַיְנוּ שֶׁבְּתוֹך שֶׁהָיִינוּ עוֹסְקִים בְּתִקּוּן הַמַּאֲכָלִים עַל יְדֵי הִתְחַדְּשׁוּת הָרָצוֹן, חָלַם לָנוּ חֲלוֹם וְזֶהוּ חָלִים לְשׁוֹן חֲלוֹם חָלִים הוּא לְשׁוֹן הִתְקַשְּׁרוּת וְהִתְחַבְּרוּת כִּי הַחֲלוֹם הָיָה מְחוּבָּר מִשְּׁנֵי כּחוֹת: מִכּחַ הַמַּלְאָך וְכחַ הַשֵּׁד מֵחֲמַת שֶׁעֲדַיִן לא נִתְתַּקְּנוּ הַמַּאֲכָלִים כַּנַּ''ל וּטְוִינַן לְשׁוֹן תַּעֲנִית (עַיֵּן דָּנִיֵּאל ו פְּסָחִים ק''ז) הַיְנוּ שֶׁהָיִינוּ מִתְעַנִּים כִּי הַתַּעֲנִית מֵבִיא שִׂמְחָה שֶׁהוּא תִּקּוּן הַחֲלוֹם כַּנַּ''ל כִּי הַדְרָן לְבָתַר תְּרֵיסַר יַרְחֵי שַׁתָּא הַיְנוּ כְּשֶׁחָזַרְנוּ וּבָאנוּ לְחֹדֶשׁ נִיסָן שֶׁהוּא אַחַר שְׁנֵים עָשָׂר חָדְשֵׁי הַשָּׁנָה כִּי נִיסָן תְּחִלַּת הֶחֳדָשִׁים וְהוּא ראשׁ הַשָּׁנָה לִמְלָכִים וְאָז הוּא חִזּוּק הַמַּלְאָך כַּנַּ''ל וְאַף עַל פִּי כֵן : חֲזִינְהוּ לְהַנֵּי גֻּמְרִי דְּקָא מְלַחֲשִׁי דְּהַיְנוּ שֶׁגַּם לְבָתַר תְּרֵיסַר יַרְחֵי שַׁתָּא שֶׁהוּא נִיסָן אָז גַּם כֵּן עֲדַיִן הָיוּ בּוֹעֲרִים הַגֶּחָלִים הַיְנוּ בְּחִינַת חִמּוּם הַלֵּב, שֶׁעַל יְדֵי הַחֲמִימוּת בָּא טֻמְאָה הַנַּ''ל, חַס וְשָׁלוֹם וּבֶאֱמֶת בְּנִיסָן הוּא חִזּוּק הַמַּלְאָך כַּנַּ''ל וְהָיָה רָאוּי שֶׁיִּתְבַּטֵּל אָז הַטֻּמְאָה הַנַּ''ל לְגַמְרֵי כִּי אָתֵינָא לְקָמֵהּ דַּאֲמֵימַר, אֲמַר: הַנְהוּ עִשְׂבָּא דְּסַמַתְּרֵי הֲווֹ הַיְנוּ שֶׁהַמַּאֲכָלִים הַנַּ''ל שֶׁהֵם בְּחִינַת עִשְׂבָּא כַּנַּ''ל שֶׁל סַם תְּרֵי הָווֹ, שֶׁהָיָה כָּלוּל בָּהֶם שְׁנֵי כּחוֹת: סַם חַיִּים וְסַם מָוֶת דְּהַיְנוּ כּחַ הַמַּלְאָך וְכחַ הַשֵּׁד כַּנַּ''ל כִּי קדֶם תִּקּוּן הַמַּאֲכָלִים, אֲזַי נִתְעָרֵב בָּהֵן כּחַ הַשֵּׁד כַּנַּ''ל וַאֲזַי הֵם בְּחִינַת סַמַתְּרֵי, סַם תְּרֵי כִּי הֵם כְּלוּלִים מִשְּׁנֵי כּחוֹת: כּחַ הַמַּלְאָך וְכחַ הַשֵּׁד כַּנַּ''ל וְזֶהוּ: הַנְהוּ עִשְׂבָּא דְּסַמַתְּרֵי הֲווֹ, כַּנַּ''ל הַנְהוּ גֻּמְרִי דְּרִתְמָא הֲווֹ רִתְמָא הַיְנוּ רתֶם, כְּמוֹ שֶׁפֵּרֵשׁ רַשִׁ''י זֶה בְּחִינַת תִּקּוּן הַמֶּרְכָּבָה, בְּחִינַת (מִיכָה א) : ''רְתֹם הַמֶּרְכָּבָה'' הַיְנוּ שֶׁהוֹדִיעַ לוֹ אֲמֵימַר שֶׁהַחֲמִימוּת בָּא מִפְּגַם הַמֶּרְכָּבָה עַל יְדֵי עִוּוּת הַמִּשְׁפָּט כַּנַּ''ל שֶׁלָּזֶה אֵין תִּקּוּן כִּי אִם עַל יְדֵי קִשּׁוּר הַמֶּרְכָּבָה, בְּחִינַת: רְתֹם הַמֶּרְכָּבָה רִיתְמָא רָאשֵׁי תֵבוֹת: תּוֹכוֹ רָצוּף אַהֲבָה מִבְּנוֹת יְרוּשָׁלַיִם שֶׁמִּנְּפִילַת הָאַהֲבָה הַזּאת בָּא הַחֲמִימוּת הַנַּ''ל וְאֵין תִּקּוּן כִּי אִם עַל יְדֵי בְּחִינַת: ''רְתֹם הַמֶּרְכָּבָה'' הַיְנוּ קִשּׁוּר הַמֶּרְכָּבָה בְּחִינַת ''מֶרְכָּבוֹ אַרְגָּמָן תּוֹכוֹ רָצוּף אַהֲבָה מִבְּנוֹת יְרוּשָׁלָיִם'', כַּנַּ''ל וְזֶהוּ: ''תִּקְעוּ בַחֹדֶשׁ שׁוֹפָר'' תִּקְעוּ זֶה בְּחִינַת: ''הֲיִתָּקַע שׁוֹפָר בָּעִיר וְעָם לא יֶחֱרָדוּ'' בְּחִינַת חֶרְדַּת הַגּוּף, בְּחִינַת: ''וְקַר רוּחַ אִישׁ תְּבוּנָה'' הַיְנוּ בְּחִינַת אִישׁ תְּבוּנוֹת שֶׁעַל יָדוֹ נִתְתַּקֵּן הָאֱמוּנָה כַּנַּ''ל בַּחֹדֶשׁ שׁוֹפָר הַיְנוּ בְּהִתְפָּאֲרוּת חָדָשׁ דְּהַיְנוּ הִתְפָּאֲרוּת וְגַאֲוָה חֲדָשָׁה שֶׁנִּתְגַּלֶּה הַיְנוּ בְּחִינַת גֵּרִים שֶׁהֵם מַכְנִיסִין גַּאֲוָה בְּיִשְׂרָאֵל שֶׁנַּעֲשִׂין עַל יְדֵי שֶׁמַּעֲלִין הָאֱמוּנָה הַנְּפוּלָה כַּנַּ''ל בַּכֶּסֶא לְיוֹם חַגֵּנוּ זֶה בְּחִינַת תְּפִלִּין דִּמְכַסְּיָן עַל מחָא כִּי מֵהַגַּאֲוָה הַנַּ''ל נַעֲשֶׂה תְּפִלִּין עַל יְדֵי הַמָּגִנֵּי אֶרֶץ, שֶׁהֵם מְתַקְּנִין וּמַעֲלִין פְּגַם הַגַּאֲוָה שֶׁהִיא בְּחִינַת הֶחְתִּים בְּשָׂרוֹ וְעוֹשִׂין מִזֶּה בְּחִינַ


~ ו - עַל יְדֵי זֵעָה טוֹבָה, עַל יְדֵי זֶה נַעֲשֶׂה שִׂמְחָה

עַל יְדֵי זֵעָה טוֹבָה [כְּגוֹן כְּשֶׁמַּזִּיעִין עַל יְדֵי דָּבָר שֶׁבִּקְדֻשָּׁה] עַל יְדֵי זֶה נַעֲשֶׂה שִׂמְחָה, בְּחִינַת (דְּבָרִים ט''ז) : ''וְשָׂמַחְתָּ בְּחַגֶּך'' בְּחִינַת שִׂמְחָה שֶׁל יוֹם טוֹב [וְלָאו דַּוְקָא יוֹם טוֹב מַמָּשׁ אֶלָּא כָּל יוֹם שֶׁהוּא בְּחִינַת טוֹב, נִקְרָא יוֹם טוֹב] כִּי הַשִּׂמְחָה עַל יְדֵי הַדָּמִים כִּי הָעַצְבוּת מִן הַטְּחוֹל, וּטְחוֹל הִיא עֲכִירוּת הַדָּמִים וּכְשֶׁמִּתְגַּבֵּר, חַס וְשָׁלוֹם, עֲכִירַת הַדָּמִים שֶׁל הַטְּחוֹל עַל יְדֵי זֶה בָּאִין חֻלְשׁוֹת, חַס וְשָׁלוֹם כִּי כְּשֶׁהָעֲכִירַת הַדָּמִים הוּא בְּמִדָּה בַּטְּחוֹל אֲזַי אַדְּרַבָּא הוּא טוֹבָה מַה שֶּׁהַטְּחוֹל מְקַבֵּל הָעֲכִירַת הַדָּמִים כִּי נִשְׁאָרִין הַדָּמִים זַכִּים אֲבָל כְּשֶׁעֲכִירַת הַדָּמִים שֶׁל הַטְּחוֹל מִתְגַּבֵּר, חַס וְשָׁלוֹם נַעֲשִׂין חֻלְשׁוֹת, חַס וְשָׁלוֹם וְהָרְפוּאָה הִיא זֵעָה כִּי עַל יְדֵי הַזֵּעָה יוֹצֵא הָאֶרֶס, שֶׁיֵּשׁ בְּהַדָּמִים הָעֲכוּרִים שֶׁהֵם הִפִּילוּ אוֹתוֹ לְמִשְׁכָּב, חַס וְשָׁלוֹם וַאֲזַי נִשְׁאָרִין הַדָּמִים זַכִּים וַאֲזַי זוֹכֶה לְשִׂמְחָה כִּי עִקָּר הָעַצְבוּת עַל יְדֵי הַטְּחוֹל, שֶׁהוּא עֲכִירַת הַדָּמִים כַּנַּ''ל וְעַכְשָׁו שֶׁיּוֹצְאִין עֲכִירַת הַדָּמִים עַל יְדֵי זֵעָה, נַעֲשֶׂה שִׂמְחָה וְכוּ זֵיעָה רָאשֵׁי תֵבוֹת: ''זֶה הַיּוֹם עָשָׂה יְיָ'' (תְּהִלִּים קי''ח) הַיְנוּ בְּחִינַת שִׂמְחָה שֶׁל יוֹם טוֹב, שֶׁנַּעֲשֶׂה עַל יְדֵי זֵעָה טוֹבָה כַּנַּ''ל וְזֶה שֶׁאָנוּ רוֹאִין, שֶׁהַחוֹלֶה תֵּכֶף כְּשֶׁמַּזִּיעַ, נִמְשָׁך עָלָיו שִׂמְחָה כִּי עַל יְדֵי הַזֵּעָה נַעֲשֶׂה שִׂמְחָה כַּנַּ''ל


~ ז - וַיְהִי מִקֵּץ - כִּי מְרַחֲמָם יְנַהֲגֵם

וַיְהִי מִקֵּץ שְׁנָתַיִם יָמִים, וּפַרְעה חֹלֵם וְכוּ (בְּרֵאשִׁית מ''א). א. כִּי מְרַחֲמָם יְנַהֲגֵם (יְשַׁעְיָה מ''ט) הַיְנוּ מִי שֶׁהוּא רַחֲמָן, הוּא יָכוֹל לִהְיוֹת מַנְהִיג כִּי עַל רְשָׁעִים אוֹ עַל רוֹצְחִים וְגַזְלָנִים אָסוּר לְרַחֵם וְכֵן מִי שֶׁאֵינוֹ יוֹדֵעַ אֵיך לְהִתְנַהֵג עִם הָרַחֲמָנוּת אֲזַי יוּכַל לְרַחֵם עַל תִּינוֹק שֶׁל אַרְבָּעָה יָמִים לִתֵּן לוֹ מַאֲכָל הַצָּרִיך לְגָדוֹל וְלא לְקָטָן כָּזֶה כִּי קָטָן כָּזֶה צְרִיכִין לְזוּנוֹ רַק עַל יְדֵי חָלָב דַּוְקָא עַל כֵּן צָרִיך לֵידַע אֵיך לְהִתְנַהֵג עִם הָרַחֲמָנוּת שֶׁלְּקָטָן כָּזֶה צְרִיכִין לְרַחֵם לִתֵּן לוֹ חָלָב דַיְקָא וּלְגָדוֹל מַאֲכָל הַצָּרִיך לוֹ וְכֵן עַל כָּל אֶחָד וְאֶחָד צְרִיכִין לְרַחֵם בַּמֶּה שֶׁצָּרִיך לוֹ ב. וְרַחֲמָן כָּזֶה הוּא רַק משֶׁה רַבֵּנוּ כִּי הוּא הָיָה מַנְהִיג יִשְׂרָאֵל וְהוּא יִהְיֶה הַמַּנְהִיג לֶעָתִיד כִּי ''מַה שֶּׁהָיָה הוּא שֶׁיִּהְיֶה'' וְכוּ (קהֶלֶת א) כִּי משֶׁה רַבֵּנוּ הָיָה לוֹ רַחֲמָנוּת בֶּאֱמֶת עַל יִשְׂרָאֵל וּמָסַר נַפְשׁוֹ בִּשְׁבִיל יִשְׂרָאֵל וְהִשְׁלִיך נַפְשׁוֹ מִנֶּגֶד וְלא הָיָה חוֹשֵׁשׁ עַל עַצְמוֹ כְּלָל (שְׁמוֹת ל''ב) ''וְאֶעֶשְׂך לְגוֹי גָּדוֹל'', וְהוּא לא הִשְׁגִּיחַ עַל זֶה כְּלָל רַק אָמַר ''אִם תִּשָּׂא חַטָּאתָם'' וְכוּ (שָׁם) כִּי הוּא הָיָה רַחֲמָן וּמַנְהִיג אֲמִתִּי וְהָיָה עוֹסֵק בְּיִשּׁוּבוֹ שֶׁל עוֹלָם, שֶׁיִּהְיֶה הָעוֹלָם מְיֻשָּׁב מִבְּנֵי אָדָם כִּי עִקָּר הָאָדָם הוּא הַדַּעַת וּמִי שֶׁאֵין לוֹ דַּעַת, אֵינוֹ מִן הַיִּשּׁוּב וְאֵינוֹ מְכֻנֶה בְּשֵׁם אָדָם כְּלָל רַק הוּא בְּחִינַת חַיָּה בִּדְמוּת אָדָם וּמשֶׁה רַבֵּנוּ הָיָה לוֹ רַחֲמָנוּת וְהָיָה עוֹסֵק בְּיִשּׁוּב הָעוֹלָם, שֶׁיִּהְיֶה הָעוֹלָם מְיֻשָּׁב וּמְמֻלָּא מִבְּנֵי אָדָם הַיְנוּ בְּנֵי דֵּעָה, כַּנִּזְכַּר לְעֵיל כִּי הוּא פָּתַח לָנוּ אוֹר הַדַּעַת כְּמוֹ שֶׁכָּתוּב (דְּבָרִים ד) : ''אַתָּה הָרְאֵתָ לָדַעַת כִּי ה הוּא הָאֱלקִים'' כִּי משֶׁה פָּתַח אֶת הַדַּעַת וְגִלָּה לָנוּ כִּי יֵשׁ אֱלקִים שַׁלִּיט בָּאָרֶץ ג. כִּי עִקָּר הָרַחֲמָנוּת הוּא כְּשֶׁיִּשְׂרָאֵל עַם קָדוֹשׁ נוֹפְלִין, חַס וְשָׁלוֹם בַּעֲווֹנוֹת, רַחֲמָנָא לִצְלָן כִּי זֶהוּ הָרַחֲמָנוּת הַגָּדוֹל מִכָּל מִינֵי רַחֲמָנוּת כִּי כָל הַיִּסּוּרִים הַקָּשִׁים שֶׁבָּעוֹלָם אֵינָם נֶחֱשָׁבִים כְּלָל כְּנֶגֶד הַמַּשּׂאוֹי הַכָּבֵד שֶׁל עֲווֹנוֹת, חַס וְשָׁלוֹם כִּי כְּשֶׁיִּשְׂרָאֵל נוֹפְלִים בַּעֲווֹנוֹת, חַס וְשָׁלוֹם זֶהוּ מַשּׂאוֹי כָּבֵד מְאד, שֶׁאִי אֶפְשָׁר לִשָּׂא כְּלָל הַמַּשּׂאוֹי הַכָּבֵד הַזֶּה בִּבְחִינַת: ''כְּמַשָּׂא כָבֵד יִכְבְּדוּ מִמֶּנִּי'' (תְּהִלִּים ל''ח) כִּי מִי שֶׁיּוֹדֵעַ קְדֻשַּׁת יִשְׂרָאֵל מֵאַיִן הֵם לְקוּחִים וְיוֹדֵעַ רוּחָנִיּוּת וְדַקּוּת שֶׁל יִשְׂרָאֵל הוּא יוֹדֵעַ, שֶׁיִּשְׂרָאֵל הֵם רְחוֹקִים לְגַמְרֵי מֵעָווֹן וְאֵין עָווֹן שַׁיָּך לָהֶם כְּלָל כְּלָל לא לְפִי גּדֶל קְדֻשָּׁתָם מִשָּׁרְשָׁם וְגדֶל דַּקּוּתָם וְרוּחָנִיּוּתָם וְעַל כֵּן כָּל הַיִּסּוּרִים שֶׁבָּעוֹלָם אֵינָם נֶחֱשָׁבִים לְמַשּׂאוֹי כְּנֶגֶד הַמַּשּׂאוֹי הַכָּבֵד שֶׁל עֲווֹנוֹת, חַס וְשָׁלוֹם, רַחֲמָנָא לִצְלָן וַאֲפִלּוּ כְּשֶׁיֵּשׁ לָאָדָם יִסּוּרִים אִם אֵין בָּהֶם עֲווֹנוֹת, אֵינָם נֶחֱשָׁבִים לְיִסּוּרִים כְּלָל (שַׁבָּת נ''ה). אֵין יִסּוּרִין בְּלא עָוֹן שֶׁכְּשֶׁאֵין בָּהֶם עָווֹן אֵינָם יִסּוּרִים כְּלָל כִּי עִקָּר הַיִּסּוּרִים הֵם רַק כְּשֶׁנּוֹפְלִים בַּעֲווֹנוֹת חַס וְשָׁלוֹם וְזֶהוּ עִקָּר הָרַחֲמָנוּת לְרַחֵם עַל יִשְׂרָאֵל עַם קָדוֹשׁ לְהוֹצִיאָם מֵהַמַּשּׂאוֹי הַכָּבֵד שֶׁל עֲווֹנוֹת וְעַל כֵּן משֶׁה רַבֵּנוּ, עָלָיו הַשָּׁלוֹם בְּכָל עֵת שֶׁנָּפְלוּ יִשְׂרָאֵל בְּאֵיזֶה עָווֹן הָיָה מוֹסֵר נַפְשׁוֹ עֲלֵיהֶם וְהִתְפַּלֵל בַּעֲדָם, כְּגוֹן בַּמְרַגְּלִים וְכַיּוֹצֵא כִּי יָדַע, שֶׁלְּפִי קְדֻשַּׁת יִשְׂרָאֵל וְדַקּוּתָם הֵם רְחוֹקִים מֵעָווֹן וְאִי אֶפְשָׁר לָהֶם לִשָּׂא כְּלָל הַמַּשָּׂא הַכָּבֵד שֶׁל עָווֹן כַּנַּ''ל וּבֶאֱמֶת, מֵהֵיכָן בָּאִים לַעֲווֹנוֹת, חַס וְשָׁלוֹם הוּא רַק עַל יְדֵי שֶׁאֵין לוֹ דַּעַת כִּי אֵין אָדָם עוֹבֵר עֲבֵרָה אֶלָּא אִם כֵּן נִכְנַס בּוֹ רוּחַ שְׁטוּת (סוֹטָה ג) וְזֶהוּ הָרַחֲמָנוּת הַגָּדוֹל מִן הַכּל שֶׁצְּרִיכִין לְרַחֵם עָלָיו לְהַכְנִיס בּוֹ דַּעַת בִּבְחִינַת (תְּהִלִּים מ''א) ''אַשְׁרֵי מַשְׂכִּיל אֶל דָּל'' כִּי אֵין עָנִי אֶלָּא מִן הַדַּעַת (נְדָרִים מ''א) וּצְרִיכִין לְרַחֵם עָלָיו, לְהַכְנִיס בּוֹ דַּעַת ד. וַאֲפִלּוּ כְּשֶׁמַּגִּיעַ זְמַנּוֹ לְהִסְתַּלֵּק וְהַנְּשָׁמָה עוֹלָה וּמִתְדַּבֶּקֶת בְּמָקוֹם שֶׁעוֹלָה, בְּעוֹלָמוֹת עֶלְיוֹנִים אֵין זֶה תַּכְלִית וּשְׁלֵמוּת שֶׁתִּהְיֶה הַנְּשָׁמָה רַק דְּבוּקָה לְמַעְלָה רַק עִקָּר הַשְּׁלֵמוּת שֶׁל הַנְּשָׁמָה הִיא שֶׁבְּעֵת שֶׁהִיא לְמַעְלָה תִּהְיֶה לְמַטָּה גַּם כֵּן עַל כֵּן צָרִיך שֶׁיַּשְׁאִיר אַחֲרָיו בְּרָכָה, בֵּן אוֹ תַּלְמִיד כְּדֵי שֶׁיִּשָּׁאֵר דַּעְתּוֹ לְמַטָּה גַּם כֵּן בְּעֵת שֶׁנִּסְתַּלֵּק לְמַעְלָה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בָּבָא בַּתְרָא קט''ז). ''אֲשֶׁר אֵין חֲלִיפוֹת לָמוֹ'' חַד אָמַר בֵּן וְחַד אָמַר תַּלְמִיד כִּי הַתַּלְמִיד מְקַבֵּל דַּעַת הָרַב גַּם הַבֵּן בְּוַדַּאי אֵין מַעְלָה כְּשֶׁנִּשְׁאָר בֵּן רָשָׁע, חַס וְשָׁלוֹם וְהָעִקָּר לְהַשְׁאִיר בֵּן שֶׁיִּהְיֶה בְּחִינַת תַּלְמִיד גַּם כֵּן שֶׁיְּקַבֵּל מִמֶּנּוּ שִׂכְלוֹ וְדַעְתּוֹ וּלְאִידָך מָאן דְּאָמַר דַּי בְּתַלְמִיד לְבַד כִּי מֵאַחַר שֶׁעִקָּר הוּא כְּדֵי שֶׁיִּשָּׁאֵר דַּעְתּוֹ בָּעוֹלָם עַל כֵּן דַּי גַּם בְּתַלְמִיד לְבַד, כִּי זֶהוּ עִקָּר הַשְּׁלֵמוּת שֶׁיִּשָּׁאֵר דַּעְתּוֹ בָּעוֹלָם הַזֶּה גַּם בְּעֵת הַהִסְתַּלְּקוּת, כְּשֶׁהַנְּשָׁמָה עוֹלָה לְמַעְלָה כִּי מִי שֶׁיּוֹדֵעַ קְצָת בִּידִיעָתוֹ יִתְבָּרַך הוּא יוֹדֵעַ שֶׁעִקָּר הַתַּעֲנוּגִים וְהַשַּׁעֲשׁוּעִים שֶׁל הַשֵּׁם יִתְבָּרַך הוּא רַק שֶׁאֲנַחְנוּ מֵעוֹלָם הַזֶּה הַשָּׁפָל נְגַדֵּל וּנְקַדֵּשׁ שְׁמוֹ יִתְבָּרַך וְזֶהוּ עִקָּר הַתַּעֲנוּגִים וְהַשַּׁעֲשׁוּעִים שֶׁל הַשֵּׁם יִתְבָּרַך כְּמוֹ שֶׁכָּתוּב: ''וְאָבִיתָ תְהִלָּה מִגּוּשֵׁי עָפָר מִקְּרוּצֵי חֹמֶר'' וְכוּ כִּי הַשֵּׁם יִתְבָּרַך יֵשׁ לוֹ שְׂרָפִים וְחַיּוֹת וְאוֹפַנִּים וְעוֹלָמוֹת עֶלְיוֹנִים שֶׁהֵם עוֹבְדִים אוֹתוֹ יִתְבָּרַך וְאַף עַל פִּי כֵן עִקָּר הַתַּעֲנוּג וְהַשַּׁעֲשׁוּעַ שֶׁלּוֹ כְּשֶׁעוֹלָה לְמַעְלָה הָעֲבוֹדָה שֶׁל עוֹלָם הַשָּׁפָל הַזֶּה וְעַל כֵּן צְרִיכִין לְהַשְׁאִיר אַחֲרָיו בֵּן אוֹ תַּלְמִיד כְּדֵי שֶׁיִּשָּׁאֵר דַּעְתּוֹ לְמַטָּה שֶׁיָּאִיר בִּבְנֵי עוֹלָם הַזֶּה הַשָּׁפָל כִּי כְּשֶׁנִּשְׁאָר דַּעְתּוֹ לְמַטָּה עַל יְדֵי בֵּן אוֹ תַּלְמִיד נֶחְשָׁב כְּאִלּוּ הוּא בְּעַצְמוֹ מַמָּשׁ נִשְׁאָר בָּעוֹלָם וְכָל אָדָם יָכוֹל לְקַיֵּם זאת, לְהַעֲמִיד תַּלְמִידִים כִּי כְּשֶׁשְּׁנַיִם מְדַבְּרִים יַחַד בְּיִרְאַת שָׁמַיִם אֲזַי כְּשֶׁאֶחָד מֵאִיר לַחֲבֵרוֹ בְּאֵיזֶה דִבּוּר נֶחֱשָׁב חֲבֵרוֹ אֶצְלוֹ בְּחִינַת תַּלְמִיד וְלִפְעָמִים נַעֲשֶׂה לְהֶפֶך דְּהַיְנוּ כְּשֶׁאַחַר כָּך הוּא מְקַבֵּל מֵחֲבֵרוֹ אֵיזֶה דִבּוּר אֲזַי נַעֲשֶׂה הוּא בִּבְחִינַת תַּלְמִיד לְגַבֵּי חֲבֵרוֹ וְצָרִיך כָּל אָדָם לִזָּהֵר, לְהִשְׁתַּדֵּל וְלַעֲסֹק בָּזֶה כִּי ''לא תֹהוּ בְרָאָהּ לָשֶׁבֶת יְצָרָהּ'' (יְשַׁעְיָה מ''ה) כִּי צָרִיך כָּל אֶחָד לַעֲסֹק בְּיִשּׁוּבוֹ שֶׁל עוֹלָם שֶׁיִּהְיֶה הָעוֹלָם מְמֻלָּא מִבְּנֵי אָדָם כְּמוֹ שֶׁכָּתוּב (בְּרֵאשִׁית א) : ''וּמִלְאוּ אֶת הָאָרֶץ'' כִּי זֶה עִקָּר יִשּׁוּב הָעוֹלָם כְּשֶׁהָעוֹלָם מְמֻלָּא מִבְּנֵי אָדָם, הַיְנוּ מִבְּנֵי דֵּעָה כִּי מִי שֶׁאֵין בּוֹ דַּעַת אֵינוֹ אָדָם כְּלָל כַּנַּ''ל [הַיְנוּ כְּמוֹ שֶׁהָאָדָם מְצֻוָּה לְהַעֲמִיד בָּנִים בָּעוֹלָם בִּשְׁבִיל קִיּוּם הָעוֹלָם כֵּן הוּא מְצֻוָּה לְהַכְנִיס דַּעַת וְיִרְאַת שָׁמַיִם בְּבָנָיו וּבְתַלְמִידִים כִּי זֶה עִקָּר הַמִּצְוָה שֶׁמְּצֻוֶּה לְהַעֲמִיד תּוֹלָדוֹת לְקִיּוּם הָעוֹלָם כִּי הָעִקָּר לְהַעֲמִיד תּוֹלָדוֹת מִמִּין בְּנֵי אָדָם דַּוְקָא וְלא מִין בְּהֵמוֹת וְחַיּוֹת בִּדְמוּת אָדָם עַל כֵּן כָּל זְמַן שֶׁאֵין מֵאִיר הַדַּעַת בִּבְנֵי אָדָם וְאֵינָם יוֹדְעִים וּמַרְגִּישִׁים אֱלקוּתוֹ יִתְבָּרַך וּמֶמְשַׁלְתּוֹ אֵינָם בִּכְלַל בְּנֵי אָדָם מֵאַחַר שֶׁאֵין בָּהֶם דַּעַת לָדַעַת אֶת ה שֶׁזֶּה עִקָּר גֶּדֶר הָאָדָם וְעַל כֵּן נֶחֱשָׁב הָעוֹלָם כְּתֹהוּ וָבהוּ וְעַל זֶה נֶאֱמַר: לא תֹהוּ בְּרָאָהּ לָשֶׁבֶת יְצָרָהּ כִּי צְרִיכִין לְיַשֵּׁב אֶת הָעוֹלָם, שֶׁיִּהְיֶה מְיֻשָּׁב הָעוֹלָם מִבְּנֵי אָדָם דַיְקָא דְּהַיְנוּ מִבְּנֵי דֵּעָה שֶׁיּוֹדְעִין אֶת הַשֵּׁם יִתְבָּרַך וְזֶהוּ גַּם כֵּן מִצְוַת: ''וּמִלְאוּ אֶת הָאָרֶץ'' שֶׁצְּרִיכִין לְמַלְאוֹת אֶת הָאָרֶץ בִּבְנֵי אָדָם הַיְנוּ שֶׁכָּל אָדָם מְצֻוָּה שֶׁיְּדַבֵּר עִם חֲבֵרוֹ בְּיִרְאַת שָׁמַיִם כְּדֵי לְהַכְנִיס דַּעַת בַּחֲבֵרוֹ שֶׁזֶּה עִקָּר יִשּׂוּב הָעוֹלָם שֶׁיִּהְיֶה הָעוֹלָם מְיֻשָּׁב מִבְּנֵי אָדָם הַיְנוּ מִבְּנֵי דֵּעָה, שֶׁיּוֹדְעִין אֶת הַשֵּׁם יִתְבָּרַך כַּנַּ''ל] עַל כֵּן צָרִיך כָּל אֶחָד לַעֲסֹק בָּזֶה לְהַכְנִיס דַּעַת וְיִרְאַת שָׁמַיִם בַּחֲבֵרוֹ שֶׁעַל יְדֵי זֶה נַעֲשֶׂה חֲבֵרוֹ בְּחִינַת תַּלְמִיד אֶצְלוֹ וַאֲזַי כְּשֶׁיִּמְלְאוּ יָמָיו וְיַגִּיעַ זְמַן הִסְתַּלְּקוּתוֹ אֲזַי יִתְלַבֵּשׁ בְּזֶה הַדִּבּוּר שֶׁהִכְנִיס בַּחֲבֵרוֹ וְיִהְיֶה נֶחֱשָׁב כְּאִלּוּ הוּא בְּעַצְמוֹ מַמָּשׁ קַיָּם בְּזֶה הָעוֹלָם כְּמוֹ שֶׁכָּתוּב: ''אֲשֶׁר אֵין חֲלִיפוֹת לָמוֹ'' חַד אָמַר בֵּן, וְחַד אָמַר תַּלְמִיד נִמְצָא כְּשֶׁנִּשְׁאָר בֵּן אוֹ תַּלְמִיד אַחֲרָיו אֲזַי יֵשׁ חֲלִיפוֹת לָמוֹ הַיְנוּ כִּי יֵשׁ לוֹ חֲלִיפִין מֵאַחַר שֶׁנִּשְׁאָר דַּעְתּוֹ אַחֲרָיו עַל יְדֵי בֵּן אוֹ תַּלְמִיד כַּנַּ''ל כִּי עִקָּר הוּא הַדַּעַת וּכְשֶׁנִּשְׁאָר הַדַּעַת אַחֲרָיו עַל יְדֵי בֵּן אוֹ תַּלְמִיד נֶחֱשָׁב כְּאִלּוּ הוּא מַמָּשׁ נִשְׁאָר קַיָּם בָּעוֹלָם וְזֶה חֲלִיפוֹת רָאשֵׁי תֵבוֹת: פִּי יְדַבֵּר חָכְמוֹת וְהָגוּת לִבִּי תְבוּנוֹת (תְּהִלִּים מ''ט) כִּי עִקָּר הוּא הַדַּעַת שֶׁהוּא בְּחִינַת: ''פִּי יְדַבֵּר חָכְמוֹת וְהָגוּת לִבִּי תְבוּנוֹת'' שֶׁזֶּהוּ עִקָּר הַהַשְׁאָרָה וְהַחֲלִיפוֹת שֶׁנִּשְׁאָר מִן הָאָדָם אַחֲרָיו דְּהַיְנוּ מַה שֶׁהָיָה מְדַבֵּר חָכְמָה וּתְבוּנָה עִם חֲבֵרוֹ וְהִכְנִיס בּוֹ דַּעַת אֱמֶת וְיִרְאַת שָׁמַיִם כַּנַּ''ל וְעַל כֵּן פִּי יְדַבֵּר חָכְמוֹת וְהָגוּת לִבִּי תְבוּנוֹת רָאשֵׁי תֵבוֹת חֲלִיפוֹת כִּי זֶה עִקָּר הַחֲלִיפוֹת וְהַהַשְׁאָרָה כַּנַּ''ל וּבֶאֱמֶת בֵּן וְתַלְמִיד הוּא כֻּלּוֹ חַד כִּי הַבֵּן הוּא גַּם כֵּן תַּלְמִיד כַּנַּ''ל וְגַם הַתַּלְמִיד הוּא בְּחִינַת בֵּן, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (סַנְהֶדְרִין צ''ט: וְעַיֵּן שָׁם גַּם בְּדַף יט). כָּל הַמְלַמֵּד בֶּן חֲבֵרוֹ תּוֹרָה כְּאִלּוּ עֲשָׂאוֹ כִּי נֶחֱשָׁב כְּאִלּוּ עָשָׂה אֶת הַגּוּף שֶׁל הַתַּלְמִיד גַּם כֵּן כִּי מִקּדֶם לא הָיָה נִקְרָא בְּשֵׁם אָדָם כְּלָל מֵאַחַר שֶׁלּא הָיָה בּוֹ דַּעַת וְלא הָיָה רַק דְּמוּת אָדָם נִמְצָא שֶׁעַל יְדֵי שֶׁלָּמַד עִמּוֹ תּוֹרָה וְהִכְנִיס בּוֹ דַּעַת עַל יְדֵי זֶה נַּעֲשָׂה אָדָם עַל כֵּן נֶחְשָׁב כְּאִלּוּ עֲשָׂאוֹ מַמָּשׁ עַל כֵּן גַּם הַתַּלְמִיד הוּא בְּחִינַת בֵּן ה. אָמְנָם, מִי שֶׁרוֹצֶה לְדַבֵּר עִם חֲבֵרוֹ בְּיִרְאַת שָׁמַיִם כַּנַּ''ל הוּא צָרִיך שֶׁיִּהְיֶה לוֹ יִרְאַת שָׁמַיִם כְּדֵי שֶׁיִּהְיוּ דְּבָרָיו נִשְׁמָעִין אֵצֶל חֲבֵרוֹ כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת ו:) : כָּל מִי שֶׁיֵּשׁ בּוֹ יִרְאַת שָׁמַיִם, דְּבָרָיו נִשְׁמָעִין וְגַם כְּדֵי שֶׁיִּתְקַיְּמוּ דְּבָרָיו אֵצֶל חֲבֵרוֹ כִּי לִפְעָמִים מְדַבֵּר אֶחָד עִם חֲבֵרוֹ וְתֵכֶף וּמִיָּד עוֹבֵר וְהוֹלֵך הַדִּבּוּר מִלֵּב חֲבֵרוֹ, וְאֵינוֹ מִתְקַיֵּם אֶצְלוֹ כְּלָל עַל כֵּן צָרִיך לָזֶה יִרְאַת שָׁמַיִם כִּי מִי שֶׁיִּרְאַת חֶטְאוֹ קוֹדֶמֶת לְחָכְמָתוֹ, חָכְמָתוֹ מִתְקַיֶּמֶת (אָבוֹת פֶּרֶק ג) הַיְנוּ שֶׁיֵּשׁ קִיּוּם לִדְבָרָיו אֵצֶל חֲבֵרוֹ נִמְצָא, מִי שֶׁרוֹצֶה לְהַכְנִיס דַּעַת בַּחֲבֵרוֹ הוּא צָרִיך שֶׁיִּהְיֶה לוֹ יִרְאַת שָׁמַיִם, כְּדֵי שֶׁיִּהְיוּ דְּבָרָיו נִשְׁמָעִין וּכְדֵי שֶׁיִּתְקַיְּמוּ דְּבָרָיו אֲשֶׁר אֵין חֲלִיפוֹת לָמוֹ, וְלא יָרְאוּ אֱלקִים (תְּהִלִּים נ''ה) הַיְנוּ כְּשֶׁאֵין נִשְׁאָר דַּעְתּוֹ אַחֲרָיו עַל יְדֵי בֵּן אוֹ תַּלְמִיד שֶׁזֶּה בְּחִינַת חֲלִיפוֹת כַּנַּ''ל זֶה סִימָן שֶׁלּא יָרְאוּ אֱלקִים כִּי עַל יְדֵי יִרְאָה נִשְׁאָר דַּעְתּוֹ אַחֲרָיו כַּנַּ''ל ו. וְעַל יְדֵי זֶה שֶׁעוֹסְקִים לְדַבֵּר אֶחָד עִם חֲבֵרוֹ לְהַכְנִיס בּוֹ דַּעַת וְיִרְאַת שָׁמַיִם וּלְהַעֲמִיד תַּלְמִידִים כַּנַּ''ל עַל יְדֵי זֶה נִכְנָסִין אוֹרוֹת הַמַּקִּיפִים דְּהַיְנוּ שֶׁזּוֹכֶה לְהָבִין וְלֵידַע, מַה שֶּׁלּא הָיָה מֵבִין וְיוֹדֵעַ מִתְּחִלָּה (עין מסכת ע''ז לה:) כִּי מַה שֶּׁאָדָם מֵבִין וּמַשִּׂיג בְּשִׂכְלוֹ זֶה בְּחִינַת פְּנִימִי כִּי זֶה הַשֵּׂכֶל נִכְנָס לְתוֹך שִׂכְלוֹ אֲבָל מַה שֶּׁאֵין יָכוֹל לִכָּנֵס לְתוֹך שִׂכְלוֹ דְּהַיְנוּ מַה שֶׁאִי אֶפְשָׁר לוֹ לְהָבִין זֶה בְּחִינַת מַקִּיפִים כִּי זֶה הַדָּבָר מַקִּיף סְבִיבוֹת שִׂכְלוֹ וְאִי אֶפְשָׁר לוֹ לְהַכְנִיסוֹ בִּפְנִים בְּתוֹך שִׂכְלוֹ כִּי אִי אֶפְשָׁר לוֹ לְהָבִין זאת, מֵחֲמַת שֶׁהוּא בְּחִינַת מַקִּיף אֶצְלוֹ וּכְשֶׁעוֹסֵק לְדַבֵּר עִם בְּנֵי אָדָם, וּמַכְנִיס בָּהֶם דַּעְתּוֹ נִמְצָא שֶׁנִּתְרוֹקֵן מחוֹ מֵהַשֵּׂכֶל וְהַדַּעַת שֶׁהָיָה לוֹ אֲזַי עַל יְדֵי זֶה נִכְנָס הַשֵּׂכֶל הַמַּקִּיף לִפְנִים כִּי עַל יְדֵי שֶׁנִּתְרוֹקֵן שִׂכְלוֹ עַל יְדֵי שֶׁהִכְנִיס דַּעְתּוֹ בַּחֲבֵרוֹ עַל יְדֵי זֶה נִכְנַס הַמַּקִּיף לִפְנִים, וְזוֹכֶה לְהָבִין בְּחִינַת הַשֵּׂכֶל הַמַּקִּיף דְּהַיְנוּ שֶׁמֵבִין מַה שֶּׁלּא הָיָה יָכוֹל לְהָבִין מִתְּחִילָה כַּנַּ''ל וְיֵשׁ כַּמָּה בְּחִינוֹת בְּמַקִּיפִים כִּי מַה שֶּׁמַּקִּיף לָזֶה, הוּא בְּחִינַת פְּנִימִי אֵצֶל חֲבֵרוֹ שֶׁהוּא בְּמַדְרֵגָה לְמַעְלָה מִמֶּנּוּ וְכֵן לְמַעְלָה מַעְלָה וְיֵשׁ שֵׂכֶל, שֶׁהוּא בְּחִינַת מַקִּיף לָזֶה וְאֵצֶל אַחֵר זֶה הַשֵּׂכֶל הוּא נָמוֹך אֲפִלּוּ מִבְּחִינַת פְּנִימִי מֵחֲמַת שֶׁהוּא בְּמַדְרֵגָה גָּבוֹהַּ מִמֶּנּוּ הַרְבֵּה וְעַל יְדֵי שֶׁמְּדַבֵּר אֶחָד עִם חֲבֵרוֹ בְּיִרְאַת שָׁמַיִם וּמַכְנִיס בּוֹ דַּעְתּוֹ עַל יְדֵי זֶה נִכְנָס מַקִּיף שֶׁלּוֹ לִפְנִים כַּנַּ''ל וְכֵן לְמַעְלָה מַעְלָה שֶׁכָּל אֶחָד לְפִי בְּחִינָתוֹ וּמַדְרֵגָתוֹ נִכְנָס מַקִּיף שֶׁלּוֹ לִפְנִים עַל יְדֵי שֶׁמְּדַבֵּר עִם חֲבֵרוֹ וְתַלְמִידוֹ וּמַכְנִיס בּוֹ דַּעְתּוֹ כַּנַּ''ל וְזֶהוּ (דְּבָרִים ל) : כִּי קָרוֹב אֵלֶיך הַדָּבָר מְאד, בְּפִיך וּבִלְבָבְך לַעֲשׂתוֹ כִּי קָרוֹב אֵלֶיך הַדָּבָר מְאד הַיְנוּ לְקָרֵב אֵלֶיך הַדָּבָר שֶׁהוּא בִּבְחִינַת מְאד בְּחִינַת מַקִּיפִים שֶׁהֵם נֶעְלָמִים וּרְחוֹקִים מְאד מִן הָאָדָם וּלְקָרְבָם אֵלֶיך לְהַכְנִיסָם בִּפְנִים זֶה תָּלוּי בְּפִיך וּבִלְבָבְך לַעֲשׂתוֹ בְּפִיך וּבִלְבָבְך זֶה בְּחִינַת ''פִּי יְדַבֵּר חָכְמוֹת וְהָגוּת לִבִּי תְבוּנוֹת'' הַיְנוּ שֶׁיְּגַלֶּה חָכְמָתוֹ וּתְבוּנָתוֹ לְתַלְמִידָיו כַּנַּ''ל לַעֲשׂתוֹ בְּחִינַת כְּאִלּוּ עֲשָׂאוֹ הַנַּ''ל וְעַל יְדֵי זֶה יוּכַל לְהַכְנִיס וּלְקָרֵב הַמַּקִּיפִים, שֶׁהֵם בְּחִינַת מְאד לְהַכְנִיסָם לִפְנִים כַּנַּ''ל וּלְמַעְלָה מִן הַכּל הֵם הַמַּקִּיפִים הָעֶלְיוֹנִים שֶׁל חָכָם הַדּוֹר שֶׁהוּא הָרַבִּי שֶׁבַּדּוֹר שֶׁעַל יְדֵי שֶׁזֶּה הָרַבִּי וְהֶחָכָם שֶׁבַּדּוֹר עוֹסֵק לְדַבֵּר עִם תַּלְמִידָיו וּמַכְנִיס בָּהֶם דַּעְתּוֹ עַל יְדֵי זֶה נִכְנָסִים הַמַּקִּיפִים שֶׁלּוֹ לִפְנִים וְהַמַּקִיפִים שֶׁלּוֹ הֵם בְּחִינַת אֲרִיכוּת יָמִים וְשָׁנִים כִּי הַמַּקִּיפִים שֶׁלּוֹ הֵם בְּחִינַת עוֹלָם הַבָּא, שֶׁהוּא יוֹם שֶׁכֻּלּוֹ אָרך (קִדּוּשִׁין ל''ט: חֻלִּין קמ''ב) כִּי שָׁם הוּא לְמַעְלָה מֵהַזְּמַן כִּי כָל הַזְּמַן שֶׁל כָּל הָעוֹלָם הַזֶּה כֻּלּוֹ, מַה שֶּׁהָיָה וּמַה שֶׁיִּהְיֶה הוּא כֻּלּוֹ אַיִן וָאֶפֶס נֶגֶד יוֹם אֶחָד, וַאֲפִלּוּ נֶגֶד רֶגַע אַחַת שֶׁל עוֹלָם הַבָּא שֶׁהוּא יוֹם שֶׁכֻּלּוֹ אָרך וְשָׁם אֵין שׁוּם זְמַן, כִּי הוּא בְּחִינַת לְמַעְלָה מֵהַזְּמַן רַק סֵדֶר הַזְּמַנִים שֶׁיֵּשׁ שָׁם הֵם בְּחִינַת הַשָּׂגוֹת שֶׁל הַמַּקִּיפִים שֶׁיֵּשׁ מַקִּיפִים שֶׁהֵם בְּחִינַת יָמִים, וְיֵשׁ מַקִּיפִים שֶׁהֵם בְּחִינַת שָׁנִים, בְּחִינַת: ''תְּקוּפוֹת הַיָּמִים'' (שְׁמוּאֵל א א), ''תְּקוּפוֹת הַשָּׁנִים'' (שְׁמוֹת ל''ד וְדִבְרֵי הַיָּמִים ב כ''ד) וְאֵלּוּ הַמַּקִּיפִים שֶׁיֵּשׁ שָׁם, הֵם בְּחִינַת סֵדֶר הַזְּמַנִּים שָׁם וְהַשָּׂגוֹת מַקִיפִים הַלָּלוּ זֶה עִקָּר הַתַּעֲנוּג וְהַשַּׁעֲשׁוּעַ שֶׁל עוֹלָם הַבָּא אַשְׁרֵי מִי שֶׁזּוֹכֶה לְהַשִּׂיגָם וְזֶה בְּחִינַת תַּכְלִית הַיְדִיעָה כִּי תַּכְלִית הַיְדִיעָה אֲשֶׁר לא נֵדַע כִּי הַשָּׂגוֹת אֵלּוּ הַמַּקִּיפִים, שֶׁהֵם בְּחִינַת שַׁעֲשׁוּעַ עוֹלָם הַבָּא זֶה בְּחִינַת (תְּהִלִּים ל''א) : ''מָה רַב טוּבְך אֲשֶׁר צָפַנְתָּ לִירֵאֶיך'' כִּי הֵם הֵם רַב טוֹב הַצָּפוּן וְטָמוּן וְסָתוּם מֵעֵין כּל וְזֶהוּ: ''מָה רַב טוּבְך'' מָה דַיְקָא כִּי הֵם בְּחִינַת מָה, בְּחִינַת ''מֶה חָמִיתָ מֶה פִּשְׁפַּשְׁתְּ'' (הק הזוהר ד''א ע''ב) בְּחִינַת תַּכְלִית הַיְדִיעָה אֲשֶׁר לא נֵדַע וְזֶה בְּחִינַת שֶׁפַע הַכֶּתֶר כִּי כֶּתֶר הוּא בְּחִינַת מַקִּיף, כְּמוֹ שֶׁכָּתוּב (שׁוֹפְטִים כ) : ''כִּתְּרוּ אֶת בִּנְיָמִין'' וְכוּ. ז. וְזֶה הֶחָכָם שֶׁזּוֹכֶה לְאֵלּוּ הַמַּקִּיפִים הַנַּ''ל, בְּחִינַת שֶׁפַע הַכֶּתֶר הוּא צָרִיך שֶׁיִּהְיֶה לוֹ בְּחִינַת כּל, בְּחִינַת (דִּבְרֵי הַיָּמִים א כ''ט) ''כִּי כל בַּשָּׁמַיִם וּבָאָרֶץ'' וְתַרְגּוּמוֹ: דְּאָחֵד בִּשְׁמַיָּא וְאַרְעָא (זהַר בְּרֵאשִׁית ל''א וּבְתִקּוּן כ''ב) הַיְנוּ שֶׁיִּהְיֶה אוֹחֵז וּמְקַיֵּם שְׁנֵי הָעוֹלָמוֹת עוֹלָם הָעֶלְיוֹן וְעוֹלָם הַתַּחְתּוֹן שֶׁהֵם בְּחִינַת שָׁמַיִם וָאָרֶץ כִּי הַצַּדִּיק וְהֶחָכָם הַנַּ''ל הוּא צָרִיך שֶׁיִּהְיֶה אוֹחֵז בִּשְׁנֵיהֶם לְקַיֵּם אֶת כָּל אֶחָד וְאֶחָד בִּבְחִינָתוֹ כִּי יֵשׁ דָּרֵי מַעְלָה וְיֵשׁ דָּרֵי מַטָּה דְּהַיְנוּ עוֹלָם הָעֶלְיוֹן וְעוֹלָם הַתַּחְתּוֹן, בְּחִינַת שָׁמַיִם וָאָרֶץ וְצָרִיך הַצַּדִּיק לְהַרְאוֹת לְדָרֵי מַעְלָה שֶׁאֵינָם יוֹדְעִים כְּלָל בִּידִיעָתוֹ יִתְבָּרַך שֶׁזֶּה בְּחִינַת הַשָּׂגָה שֶׁל מָה בְּחִינַת: מֶה חָמִית מַה פִּשְׁפַּשְׁתְּ בְּחִינַת אַיֵּה מְקוֹם כְּבוֹדוֹ וּלְהֶפֶךְ: צָרִיך לְהַרְאוֹת לְדָרֵי מַטָּה שֶׁאַדְּרַבָּא מְלא כָּל הָאָרֶץ כְּבוֹדוֹ (יְשַׁעְיָה ו) כִּי יֵשׁ שׁוֹכְנֵי עָפָר, שֶׁהֵם בְּנֵי אָדָם הַמּוּנָחִים בַּמַּדְרֵגָה הַתַּחְתּוֹנָה וְנִדְמֶה לָהֶם שֶׁהֵם רְחוֹקִים מְאד מִמֶּנּוּ יִתְבָּרַך וְצָרִיך הַצַּדִּיק לְעוֹרְרָם וְלַהֲקִיצָם בִּבְחִינַת (שָׁם כ''ו) ''הָקִיצוּ וְרַנְּנוּ שׁכְנֵי עָפָר'' וּלְגַלּוֹת לָהֶם שֶׁה עִמָּם וְהֵם סְמוּכִים אֵלָיו יִתְבָּרַך, כִּי ''מְלא כָל הָאָרֶץ כְּבוֹדוֹ'' וּלְחַזְּקָם וּלְעוֹרְרָם, שֶׁלּא יִהְיוּ מְיָאֲשִׁין עַצְמָן, חַס וְשָׁלוֹם כִּי עֲדַיִן הֵם אֵצֶל הַשֵּׁם יִתְבָּרַך וּקְרוֹבִים אֵלָיו כִּי ''מְלא כָל הָאָרֶץ כְּבוֹדוֹ'' וזה בחינת כּל, שֶׁיֵּשׁ לְהַצַּדִּיק בְּחִינַת:'' כִּי כל בַּשָּׁמַיִם וּבָאָרֶץ '', דְּאָחֵד בִּשְׁמַיָּא וְאַרְעָא הַיְנוּ שֶׁהוּא אוֹחֵז וּמְקַיֵּם שְׁנֵי הָעוֹלָמוֹת עוֹלָם הָעֶלְיוֹן הוּא אוֹחֵז וּמְקַיֵּם בִּבְחִינַת מָה, בְּחִינַת אַיֵּה מְקוֹם כְּבוֹדוֹ וְעוֹלָם הַתַּחְתּוֹן הוּא מְקַיֵּם בִּבְחִינַת'' מְלא כָל הָאָרֶץ כְּבוֹדוֹ [וְעַיֵּן לְקַמָּן [סִימָן ס''ח], שָׁם מְבאָר גַּם כֵּן עִנְיָן זֶה בְּבֵאוּר יוֹתֵר קְצָת וְהַכְּלָל שֶׁהַצַּדִּיק עִקָּר שְׁלֵמוּתוֹ, כְּשֶׁיֵּשׁ לוֹ שְׁנֵי הַבְּחִינוֹת הַנַּ''ל דְּהַיְנוּ שֶׁיֵּדַע אֵיך לְדַבֵּר וְלִלְמד וּלְהָאִיר בְּכָל אֶחָד וְאֶחָד בְּדָרֵי מַעְלָה וְדָרֵי מַטָּה, בָּעֶלְיוֹנִים וּבַתַּחְתּוֹנִים, בַּשָּׁמַיִם וּבָאָרֶץ שֶׁהֵם בְּחִינַת גְּדוֹלִים וּקְטַנִּים הַיְנוּ שֶׁלְּהַגְּדוֹלִים בְּמַעֲלָה בְּנֵי עֲלִיָּה, בְּחִינַת דָּרֵי מַעְלָה צָרִיך שֶׁיִּהְיֶה כּחַ לְהַצַּדִּיק לְהַרְאוֹת לָהֶם וּלְגַלּוֹת לָהֶם שֶׁעֲדַיִן אֵינָם יוֹדְעִים כְּלָל מֵהַשֵּׁם יִתְבָּרַך בְּחִינַת: מֶה חָמִית מַה פִּשְׁפַּשְׁתְּ וְכוּ וְזֶה הַלִּמּוּד וְהַהַשָּׂגָה הוּא צָרִיך לְהָאִיר וּלְהַכְנִיס בְּהַגְּדוֹלִים בְּמַעֲלָה שֶׁהֵם בְּחִינַת דָּרֵי מַעְלָה וּלְהֶפֶך, יֵשׁ בְּנֵי אָדָם שֶׁמּוּנָחִים בַּמַּדְרֵגָה הַתַּחְתּוֹנָה מְאד עַד שֶׁהָיוּ מְיָאֲשִׁין אֶת עַצְמָן לְגַמְרֵי, חַס וְשָׁלוֹם כִּי נִדְמֶה לָהֶם שֶׁהֵם רְחוֹקִים מְאד מֵהַשֵּׁם יִתְבָּרַך וּכְבָר אָבַד נִצְחָם וְתוֹחַלְתָּם מֵה צָרִיך הַצַּדִּיק שֶׁיִּהְיֶה לוֹ כּחַ לְעוֹרְרָם וְלַהֲקִיצָם שֶׁלּא יִהְיוּ מְיָאֲשִׁין עַצְמָן בְּשׁוּם אפֶן בָּעוֹלָם, יִהְיֶה אֵיך שֶׁיִּהְיֶה וּלְהַרְאוֹת לָהֶם וּלְהָאִיר בָּהֶם, כִּי עֲדַיִן ה עִמָּם וְאֶצְלָם וְקָרוֹב לָהֶם וַאֲפִלּוּ בְּתוֹך הָאָרֶץ מַמָּשׁ אֲפִלּוּ אִם נָפַל לִשְׁאוֹל תַּחְתִּיּוֹת, חַס וְשָׁלוֹם אַף עַל פִּי כֵן שָׁם דַּיְקָא נִמְצָא כְּבוֹדוֹ יִתְבָּרַך, כִּי ''מְלא כָל הָאָרֶץ כְּבוֹדוֹ'' וְזֶה בְּחִינַת כּל שֶׁיֵּשׁ לְהַצַּדִּיק וְכוּ, כַּנַּ''ל] ח. גַּם זֶה הַחֲכַם הַדּוֹר הַנַּ''ל צָרִיך לֵידַע אֵיזֶה מַקִּיפִים, שֶׁהוּא צָרִיך לְהַמְשִׁיכָם וְאֵיזֶה מַקִּיפִים שֶׁאֵין צָרִיך לְהַמְשִׁיכָם וּבִשְׁבִיל זֶה יֵשׁ דְּבָרִים שֶׁאֵין רַשָּׁאִים לְגַלּוֹתָם בִּפְנֵי הַתַּלְמִידִים כִּי אִם יְגַלֶּה אוֹתָן הַדְּבָרִים, יִכָּנְסוּ מַקִּיפִים אֲחֵרִים בְּתוֹך שִׂכְלוֹ כַּנַּ''ל וְלִפְעָמִים אֵין צָרִיך לְקַבֵּל אֵלּוּ הַמַּקִּיפִים כְּמוֹ לְמָשָׁל, כְּשֶׁהָרַב מְדַבֵּר עִם תַּלְמִידוֹ אֵיזֶה פְּשָׁט בגמפ''ת [גְּמָרָא, פֵּרוּשׁ, תּוֹסְפוֹת] וּבְתוֹך דְּבָרָיו הוּא בָּא עַל אֵיזֶה קֻשְׁיָא וְאוֹתוֹ הַקֻּשְׁיָא הָיָה בִּתְחִלָּה בִּבְחִינַת מַקִּיף אֶצְלוֹ כִּי לא יָדַע מִמֶּנָּהּ בִּתְחִלָּה וְתֵכֶף כְּשֶׁנּוֹפֵל בְּשִׂכְלוֹ זאת הַקֻּשְׁיָא, הוּא אוֹמְרָהּ בִּפְנֵי תַּלְמִידוֹ וּבְתוֹך כָּך כְּשֶׁמַּסְבִּיר לוֹ הַקֻּשְׁיָא, נוֹפֵל בְּשִׂכְלוֹ תֵּרוּץ עַל הַקֻּשְׁיָא נִמְצָא שֶׁחוֹזֵר וּמַשִּׂיג מַקִּיף אַחֵר, שֶׁהוּא תֵּרוּץ עַל הַקֻּשְׁיָא וַאֲזַי אוֹמֵר גַּם הַתֵּרוּץ בִּפְנֵי הַתַּלְמִיד אַך כְּשֶׁמְּגַלֶּה גַּם הַתֵּרוּץ בִּפְנֵי הַתַּלְמִיד אֲזַי נִכְנָס בּוֹ עוֹד מַקִּיף אַחֵר וְאָז עַל יְדֵי זֶה הַשֵּׂכֶל שֶׁבָּא עָלָיו עַתָּה, הָדְרָא קֻשְׁיָא לְדוּכְתָּא וְאַדְּרַבָּא, עַתָּה הַקֻּשְׁיָא חֲזָקָה וּרְחָבָה יוֹתֵר מִבַּתְּחִלָּה נִמְצָא שֶׁעַל יְדֵי שֶׁגִּלָּה הַתֵּרוּץ בִּפְנֵי הַתַּלְמִיד שֶׁעַל יְדֵי זֶה נִכְנָס בּוֹ מַקִּיף אַחֵר, דְּהַיְנוּ שֵׂכֶל חָדָשׁ שֶׁעַל יְדֵי זֶה חָזְרָה הַקֻּשְׁיָא לִמְקוֹמָהּ בְּיֶתֶר עז כִּי עַתָּה הַקֻּשְׁיָא חֲזָקָה וּרְחָבָה יוֹתֵר מִבַּתְּחִלָּה כְּמוֹ כֵן יֵשׁ בְּהַשָּׂגוֹת שֶׁיֵּשׁ דְּבָרִים שֶׁאָסוּר לְגַלּוֹתָם כִּי אִם יְגַלֶּה זֶה הַתֵּרוּץ בִּפְנֵי הַתַּלְמִיד יִכָּנֵס בּוֹ מַקִּיף חָדָשׁ שֶׁעַל יָדוֹ יִהְיֶה הַקֻּשְׁיָא חֲזָקָה וּרְחָבָה יוֹתֵר מִבַּתְּחִלָּה עַד שֶׁיּוּכַל לִכָּנֵס בְּהַשָּׂגוֹת מַקִּיפִים שֶׁהֵם לְמַעְלָה מֵהַזְּמַן שֶׁאֵין הַזְּמַן מַסְפִּיק לְבָאֵר הַקֻּשְׁיוֹת וְהַתֵּרוּצִים שֶׁיֵּשׁ שָׁם כִּי הֵם לְמַעְלָה מֵהַזְּמַן כִּי כָל מַה שֶּׁהוּא מְגַלֶּה אֵיזֶה שֵׂכֶל, קֻשְׁיָא אוֹ תֵּרוּץ נִכְנָס בּוֹ שֵׂכֶל חָדָשׁ שֶׁהוּא בְּחִינַת מַקִּיף כַּנַּ''ל עַל כֵּן אִם לא יִהְיֶה נִזְהָר בִּדְבָרָיו לְדַקְדֵּק אֵיזֶה דָּבָר לְגַלּוֹת וְאֵיזֶהוּ דָּבָר שֶׁלּא לְגַלּוֹת עַל יְדֵי זֶה יִהְיֶה נִכְנָס בְּקֻשְׁיוֹת וְתֵרוּצִים, שֶׁאֵין הַזְּמַן מַסְפִּיק לְבָאֲרָם כִּי הֵם בְּחִינַת מַקִּיפִים שֶׁהֵם לְמַעְלָה מֵהַזְּמַן כַּנַּ''ל עַל כֵּן מֻכְרָח הֶחָכָם לַעֲשׂוֹת סְיָג לִדְבָרָיו לְדַקְדֵּק וְלִזָּהֵר מַה לְּגַלּוֹת וּמַה שֶּׁלּא לְגַלּוֹת בְּאפֶן שֶׁלּא יַשִּׂיג רַק אוֹתָן הַמַּקִּיפִים שֶׁצָּרִיך לְהַשִּׂיג וְלא יָבוֹא לְהַשִּׂיג מַקִּיפִים שֶׁאֵין צָרִיך לְהַשִּׂיג וְזֶה בְּחִינַת מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה (מְנָחוֹת כט:) כְּשֶׁעָלָה משֶׁה לַמָּרוֹם, מְצָאוֹ לְהַקָּדוֹשׁ בָּרוּך הוּא שֶׁהָיָה קוֹשֵׁר כְּתָרִים לְאוֹתִיּוֹת אָמַר לוֹ: רִבּוֹנוֹ שֶׁל עוֹלָם ! מִי מְעַכֵּב עַל יָדְך אָמַר לוֹ: עָתִיד אֶחָד לַעֲמד וַעֲקִיבָא בֶּן יוֹסֵף שְׁמוֹ שֶׁיִּהְיֶה דּוֹרֵשׁ עַל כָּל קוֹץ וָקוֹץ תִּלֵּי תִּלִּין שֶׁל הֲלָכוֹת אָמַר לוֹ רִבּוֹנוֹ שֶׁל עוֹלָם ! רָאוּי שֶׁתִּנָּתֵן תּוֹרָה עַל יָדוֹ אָמַר לוֹ: שְׁתֹק! כָּך עָלָה בְּמַחֲשָׁבָה וְלִכְאוֹרָה קָשֶׁה, מָה אָמַר לוֹ הַשֵּׁם יִתְבָּרַך שְׁתֹק וְכוּ הֲלא כְּבָר אָמַר הַקֻּשְׁיָא, וּמַה זּוֹ שְׁתִיקָה מֵאַחַר שֶׁכְּבָר הִקְשָׁה מַה שֶּׁהִקְשָׁה אַך תֵּכֶף כְּשֶׁאָמַר משֶׁה הַקֻּשְׁיָא, נָפַל בְּשִׂכְלוֹ תֵּרוּץ עַל הַקֻּשְׁיָא אַך אִם הָיָה אוֹמֵר אֶת הַתֵּרוּץ, הָיָה נִכְנַס בּוֹ מַקִּיף אַחֵר וְהָיָה בָּא עַל קֻשְׁיָא יוֹתֵר חֲזָקָה וּרְחָבָה מִבַּתְּחִלָּה שְׁתֹק עַל הַתֵּרוּץ, הַיְנוּ שֶׁיִּשְׁתּק וְלא יְגַלֶּה אֶת הַתֵּרוּץ כְּדֵי שֶׁלּא יָבוֹא עַל קֻשְׁיָא יוֹתֵר חֲזָקָה מִבַּתְּחִלָּה הַיְנוּ שֶׁתֵּכֶף כְּשֶׁמְּגַלִּין אֶת הַשֵּׂכֶל הַפְּנִימִי אֲזַי עוֹלֶה בְּמַחֲשָׁבָה שֵׂכֶל אַחֵר חָדָשׁ כִּי נִכְנָס מַקִּיף אַחֵר לִפְנִים וְעַל כֵּן צְרִיכִין לִשְׁתּק, כְּדֵי שֶׁלּא יָבוֹא לְמַקִּיפִים שֶׁאֵין צְרִיכִין לְהַשִּׂיגָם כַּנַּ''ל וְזֶהוּ: שְׁתֹק, כָּך עָלָה בְּמַחֲשָׁבָה [משֶׁה הָיָה לְמַעְלָה מִן הַמַּחֲשָׁבָה לְכָך הָיָה יוֹדֵעַ אֶת הַתֵּרוּץ כִּי הִשִּׂיג בְּחִינַת סִתְרֵי [כִּתְרֵי] (כ''ה בדפוס הראשון שנדפס ע''י מוהרנ''ת ז''ל) אוֹתִיּוֹת וְהַדְּבָרִים סְתוּמִים, כִּי לא בֵּאֵר הֵיטֵב עִנְיָן זֶה], כַּנַּ''ל וְזֶה פֵּרוּשׁ: הֱווּ מְתוּנִים בַּדִּין, וְהַעֲמִידוּ תַּלְמִידִים הַרְבֵּה, וַעֲשׂוּ סְיָג לַתּוֹרָה (אָבוֹת פֶּרֶק א) הֱווּ מְתוּנִים בַּדִּין זֶה בְּחִינַת שֶׁצָּרִיך הֶחָכָם הַנַּ''ל לִהְיוֹת לוֹ מְתִינוּת לֵידַע אֵיך לְדַבֵּר עִם כָּל אֶחָד וְאֶחָד שֶׁלִּפְנֵי בְּחִינַת דָּרֵי מַעְלָה יְגַלֶּה לָהֶם הַהַשָּׂגָה שֶׁל מָה בְּחִינַת: מֶה חָמִית וְכוּ וְלִפְנֵי דָּרֵי מַטָּה יְגַלֶּה הַהַשָּׂגָה שֶׁל מְלא כָל הָאָרֶץ כְּבוֹדוֹ וְזֶה בְּחִינַת דִּין, בְּחִינַת מִשְׁפָּט בְּחִינַת (תְּהִלִּים ע''ה) : ''כִּי אֱלהִים שׁפֵט, זֶה יַשְׁפִּיל וְזֶה יָרִים'' שֶׁהַגְּבוֹהִים הוּא צָרִיך לְהַשְׁפִּיל לְהַרְאוֹת לָהֶם שֶׁאֵינָם יוֹדְעִים כְּלָל בִּידִיעָתוֹ יִתְבָּרַך וְהַקְּטַנִּים בְּחִינַת שׁוֹכְנֵי עָפָר, צָרִיך לְהָרִים, לְעוֹרְרָם וְלַהֲקִיצָם שֶׁלּא יִתְיָאֲשׁוּ כִּי מְלא כָל הָאָרֶץ כְּבוֹדוֹ, כַּנַּ''ל וְזֶהוּ: וְהַעֲמִידוּ תַּלְמִידִים הַרְבֵּה כִּי כְּשֶׁזּוֹכֶה לְהַשָּׂגָה כָּזוֹ, לְהָאִיר בִּגְדוֹלִים וּקְטַנִּים וְכוּ כַּנַּ''ל בְּוַדַּאי יַעֲמִיד תַּלְמִידִים הַרְבֵּה, כִּי כֻּלָּם צְרִיכִים אֵלָיו כִּי יֵשׁ לוֹ כּחַ לִלְמד עִם כֻּלָּם כַּנַּ''ל וְזֶהוּ: וַעֲשׂוּ סְיָג לַתּוֹרָה בְּחִינַת (אָבוֹת פֶּרֶק ג) סְיָג לַחָכְמָה שְׁתִיקָה כִּי צָרִיך לַעֲשׂוֹת סְיָג לִדְבָרָיו, לִשְׁתּק לִפְעָמִים בְּחִינַת: שְׁתֹק, כָּך עָלָה בְּמַחֲשָׁבָה, כַּנַּ''ל כִּי עַל יְדֵי שֶׁזּוֹכֶה לְהַעֲמִיד תַּלְמִידִים הַרְבֵּה עַל יְדֵי זֶה הוּא זוֹכֶה לְהַשִּׂיג אֶת הַמַּקִּיפִים דְּהַיְנוּ שֶׁמַּשִּׂיג וּמֵבִין מַה שֶּׁלּא הָיָה יָכוֹל לְהַשִּׂיג מִתְּחִלָּה עַל כֵּן הוּא צָרִיך לַעֲשׂוֹת סְיָג לִדְבָרָיו וְלִשְׁתּק לִפְעָמִים כְּדֵי שֶׁלּא יִכָּנֵס בְּמַקִּיפִים שֶׁהֵם לְמַעְלָה מֵהַזְּמַן שֶׁאֵין הַזְּמַן מַסְפִּיק לְבָאֵר הַקֻּשְׁיוֹת וְהַתֵּרוּצִים שֶׁיֵּשׁ שָׁם כַּנַּ''ל וְאֵלּוּ הַשְּׁנֵי בְּחִינוֹת שֶׁל דָּרֵי מַעְלָה וְדָרֵי מַטָּה דְּהַיְנוּ הַשָּׂגָה שֶׁל בְּחִינַת מָה וְהַשָּׂגָה שֶׁל בְּחִינַת מְלא כָל הָאָרֶץ כְּבוֹדוֹ הֵם בְּחִינַת הַשָּׂגָה שֶׁל בְּחִינַת בֵּן וְהַשָּׂגָה שֶׁל בְּחִינַת תַּלְמִיד כִּי אַף עַל פִּי שֶׁבֵּן וְתַלְמִיד כֻּלּוֹ חָד כַּנַּ''ל כִּי הַבֵּן הוּא גַם כֵּן תַּלְמִיד, כַּנַּ''ל וְהַתַּלְמִיד הוּא גַם כֵּן בְּחִינַת בֵּן, כִּי נֶחֱשָׁב כְּאִלּוּ עֲשָׂאוֹ כַּנַּ''ל אַף עַל פִּי כֵן יֵשׁ הֶפְרֵשׁ בֵּין בֵּן לְתַלְמִיד כִּי הַבֵּן שֶׁהוּא תַּלְמִיד הוּא בְּמַעֲלָה יְתֵרָה מִתַּלְמִיד לְבַד כִּי הַבֵּן הוּא כֻּלּוֹ נִמְשָׁך מִן הָאָב, מֵראשׁוֹ עַד רַגְלוֹ וְאֵין בּוֹ שׁוּם שַׂעֲרָה שֶׁאֵינָהּ נִמְשֶׁכֶת מִמּחַ הָאָב עַל כֵּן בְּחִינַת הַהַשָּׂגָה שֶׁל הַבֵּן גְּדוֹלָה יוֹתֵר בְּמַעֲלָה מֵהַשָּׂגָה שֶׁל בְּחִינַת הַתַּלְמִיד וְזֶהוּ בְּחִינַת הַחִלּוּק שֶׁבֵּין נְבוּאַת משֶׁה רַבֵּנוּ לִשְׁאָר נְבִיאִים כִּי משֶׁה רָאָה בְּאַסְפַּקְלַרְיָא הַמְּאִירָה וְהֵם רָאוּ בְּאַסְפַּקְלַרְיָא שֶׁאֵינָהּ מְאִירָה (יְבָמוֹת מט:) שֶׁזֶּהוּ בְּחִינַת הַחִלּוּק שֶׁבֵּין הַשָּׂגַת דָּרֵי מַעְלָה לְהַשָּׂגַת דָּרֵי מַטָּה שֶׁהֵם בְּחִינַת בֵּן וְתַלְמִיד (שְׁמוֹת ל''ג) : ''כִּי לא יִרְאַנִי הָאָדָם וָחָי'', זֶה בְּחִינַת הַהַשָּׂגָה שֶׁל מָה, בְּחִינַת: מֶה חָמִית וְכוּ שֶׁזֶּהוּ הַהַשָּׂגָה שֶׁל דָּרֵי מַעְלָה בְּחִינַת בֵּן וִישַׁעְיָה, שֶׁהָיָה בְּמַדְרֵגָה קְטַנָּה מִמּשֶׁה, אָמַר (יְשַׁעְיָה ו) ''וָאֶרְאֶה אֶת ה'' זֶה בְּחִינַת הַשָּׂגָה שֶׁל דָּרֵי מַטָּה בְּחִינַת תַּלְמִיד בְּחִינַת מְלא כָל הָאָרֶץ כְּבוֹדוֹ כִּי אַף עַל פִּי שֶׁיָּדַע יְשַׁעְיָה שֶׁיֵּשׁ הַשָּׂגָה שֶׁל בְּחִינַת מָה אַף עַל פִּי כֵן אָמַר לְפִי מַדְרֵגָתוֹ שֶׁהוּא הָיָה בִּבְחִינַת הַהַשָּׂגָה שֶׁל מְלא כָל הָאָרֶץ כְּבוֹדוֹ בְּחִינַת: ''וָאֶרְאֶה אֶת ה'' (עין זוהר וארא כ''ג:) נִמְצָא שֶׁבֵּן וְתַלְמִיד הֵם בְּחִינוֹת דָּרֵי מַעְלָה וְדָרֵי מַטָּה הַיְנוּ הַהַשָּׂגָה שֶׁל מָה, בְּחִינַת: מֶה חָמִית מַה פִּשְׁפַּשְׁתְּ בְּחִינַת: אַיֵּה מְקוֹם כְּבוֹדוֹ, בְּחִינַת: ''כִּי לא יִרְאַנִי הָאָדָם'' זֶה בְּחִינַת הַשָּׂגַת הַבֵּן, הַשָּׂגַת דָּרֵי מַעְלָה וְהַשָּׂגָה שֶׁל מְלא כָל הָאָרֶץ כְּבוֹדוֹ, בְּחִינַת: וָאֶרְאֶה אֶת ה זֶה בְּחִינַת הַשָּׂגַת הַתַּלְמִיד, הַשָּׂגַת דָּרֵי מַטָּה כִּי הַבֵּן שֶׁהוּא נִמְשָׁך כֻּלּוֹ מִמּחַ הָאָב עַל כֵּן זוֹכֶה לְהַשָּׂגַת אָבִיו מַמָּשׁ שֶׁהוּא בְּחִינַת מָה שֶׁהוּא הַהַשָּׂגָה שֶׁל הָרַבִּי וְהֶחָכָם שֶׁבַּדּוֹר כַּנַּ''ל אֲבָל הַתַּלְמִיד אֵין מְקַבֵּל רַק בְּחִינַת הַהַשָּׂגָה שֶׁל דָּרֵי מַטָּה שֶׁהוּא בְּחִינַת מְלא כָל הָאָרֶץ כְּבוֹדוֹ וְכוּ כַּנַּ''ל ט. וְצָרִיך לִכְלל הָעוֹלָמוֹת, עֶלְיוֹן בַּתַּחְתּוֹן וְתַחְתּוֹן בָּעֶלְיוֹן שֶׁיִּהְיֶה הַבֵּן כָּלוּל מִבְּחִינַת תַּלְמִיד וְכֵן הַתַּלְמִיד יִהְיֶה כָּלוּל מִבְּחִינַת בֵּן כְּדֵי שֶׁיִּהְיֶה לָהֶם יִרְאָה כִּי הַבֵּן שֶׁהוּא בִּבְחִינַת הַהַשָּׂגָה שֶׁל מָה בְּחִינַת: מֶה חָמִית וְכוּ וְאִם כֵּן לא יִהְיֶה לוֹ יִרְאָה כְּלָל מֵאַחַר שֶׁאֵינוֹ רוֹאֶה כְּלָל כְּבוֹדוֹ יִתְבָּרַך וְעַל כֵּן צָרִיך שֶׁיִּהְיֶה הַבֵּן כָּלוּל מִבְּחִינַת תַּלְמִיד לְהַרְאוֹת לִבְחִינַת בֵּן גַם כֵּן קְצָת מֵהַהַשָּׂגָה שֶׁל בְּחִינַת הַתַּלְמִיד דְּהַיְנוּ בְּחִינַת מְלא כָל הָאָרֶץ כְּבוֹדוֹ כְּדֵי שֶׁיִּהְיֶה לוֹ יִרְאָה וְכֵן הַתַּלְמִיד שֶׁהַשָּׂגָתוֹ בְּחִינַת מְלא כָל הָאָרֶץ כְּבוֹדוֹ וְאִם כֵּן יוּכַל לְהִתְבַּטֵּל בִּמְצִיאוּת וְעַל כֵּן צָרִיך לְהַרְאוֹת לוֹ קְצָת מֵהַהַשָּׂגָה שֶׁל בְּחִינַת הַבֵּן דְּהַיְנוּ בְּחִינַת מָה כְּדֵי שֶׁלּא יִתְבַּטֵּל בִּמְצִיאוּת, וְיִהְיֶה לוֹ יִרְאָה י. וְעַל יְדֵי כְּלָלִיּוּת בֵּן וְתַלְמִיד עַל יְדֵי זֶה מִי שֶׁהוּא אִישׁ חַיִל וְאֵינוֹ הַהֶפֶך [שֶׁקּוֹרִין : רעַ מַזָּל, שְׁלֵימַזָּל] הוּא יָכוֹל לְקַבֵּל בְּעֵת הָאֲכִילָה הֶאָרַת הָרָצוֹן דְּהַיְנוּ שֶׁיָּאִיר לוֹ הָרָצוֹן בְּעֵת הָאֲכִילָה וְיִשְׁתּוֹקֵק וְיִכְסֹף מְאד אֵלָיו יִתְבָּרַך בְּרָצוֹן מֻפְלָג בְּלִי שׁוּם יְדִיעָה שֶׁלּא יֵדַע כְּלָל מָה הוּא רוֹצֶה (תְּהִלִּים קמ''ה). ''וְאַתָּה נוֹתֵן לָהֶם אֶת אָכְלָם בְּעִתּוֹ'' בְּעִתּוֹ זֶה בְּחִינַת הֶאָרַת הָרָצוֹן הַנַּ''ל בְּחִינַת (בְּמִדְבַּר כ''ג) ''כָּעֵת יֵאָמֵר לְיַעֲקב וּלְיִשְׂרָאֵל מַה פָּעַל אֵל'' כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (יְרוּשַׁלְמִי שַׁבָּת פֶּרֶק ב). עֲתִידִין צַדִּיקִים שֶׁיִּהְיֶה מְחִצָּתָן לִפְנִים מִמַּלְאֲכֵי הַשָּׁרֵת מְחִצָּה זֶה בְּחִינַת מַקִּיפִים, שֶׁהֵם הַמְּחִצָּה שֶׁל הַשֵּׂכֶל וְלֶעָתִיד יִהְיֶה מְחִצּוֹת הַמַּקִּיפִים שֶׁל הַצַּדִּיקִים לְמַעְלָה מִמַּקִּיפִים שֶׁל מַלְאֲכֵי הַשָּׁרֵת וְאָז יִהְיֶה הַשָּׂגָתָם בְּחִינַת מָה, בְּחִינַת: מַה פָּעַל אֵל וְזאת הַהֶאָרָה שֶׁל בְּחִינַת מָה הוּא בְּחִינַת הֶאָרַת הָרָצוֹן, שֶׁהוּא לְמַעְלָה מִן הַכּל וְהוּא מִתְגַּלֶּה בְּעֵת הָאֲכִילָה בִּבְחִינַת: ''וְאַתָּה נוֹתֵן לָהֶם אֶת אָכְלָם בְּעִתּוֹ'' בְּעִתּוֹ דַיְקָא בְּחִינַת הֶאָרַת הָרָצוֹן שֶׁהוּא בְּחִינַת מָה בְּחִינַת: ''כָּעֵת יֵאָמֵר לְיַעֲקב וּלְיִשְׂרָאֵל מַה'' וְכוּ בְּחִינַת מַקִּיפִים הַנַּ''ל שֶׁהֵם בְּחִינַת מָה שֶׁזֶּהוּ בְּחִינַת הֶאָרַת הָרָצוֹן כַּנַּ''ל וּמַה שֶּׁמִּתְגַּלֶּה הֶאָרַת הָרָצוֹן בְּעֵת הָאֲכִילָה דַּוְקָא דַּע, כִּי מִי שֶׁרוֹצֶה לַחְגּר מָתְנָיו לִהְיוֹת מְפַרְנֵס לִתֵּן פַּרְנָסָה לְהַתְּלוּיִים בּוֹ הוּא צָרִיך שֶׁיִּהְיֶה אִישׁ חַיִל וְלא יִהְיֶה הַהֶפֶך, [שֶׁקּוֹרִין : רעַ מַזָּל, שְׁלֵימַזָּל] כִּי צָרִיך שֶׁיִּהְיֶה לוֹ קְצָת מֶמְשָׁלָה כִּי כָל הַפַּרְנָסָה נִמְשָׁך מֵהַמַּלְכוּת, (עי זוהר תרומה קנג ובמק''מ שם וע''ש גם בדק''ע) כְּמוֹ שֶׁכָּתוּב בְּמֶלֶךְ: (דָּנִיֵאל ד) ''אִילָנָא דִּי חֲזַיְתָ דִּי רְבָה וּתְקִף וְכוּ וּמָזוֹן לְכלָא בֵּהּ, אַנְתְּ הוּא מַלְכָּא'' וְעַל כֵּן מִי שֶׁרוֹצֶה לְקַבֵּל פַּרְנָסָה צָרִיך שֶׁיִּהְיֶה לוֹ קְצָת מֶמְשָׁלָה כְּדֵי שֶׁיִּהְיֶה לוֹ אֵיזֶה שַׁיָּכוּת עִם הַמַּלְכוּת (רוּת ב). ''לְעֵת הָאכֶל גּשִׁי הֲלם'' אֵין הֲלוֹם אֶלָּא מַלְכוּת (זְבָחִים קב) כִּי צָרִיך שֶׁיִּהְיֶה לוֹ מֶמְשָׁלָה בְּחִינַת מַלְכוּת לְעֵת הָאכֶל כִּי עַל יְדֵי זֶה נִמְשָׁך הַפַּרְנָסָה כַּנַּ''ל וְעַל כֵּן כְּשֶׁהַבַּעַל חוֹגֵר מָתְנָיו נֶגֶד אִשְׁתּוֹ וּמְחַיֵּב עַצְמוֹ לְפַרְנְסָהּ כְּמוֹ שֶׁכָּתוּב בַּכְּתֻבָּה: וַאֲנָא אֶפְלַח וְאוֹקִיר וְאֵזוֹן וְכוּ אָז נוֹתְנִים לוֹ קְצָת מֶמְשָׁלָה, כְּמוֹ שֶׁכָּתוּב (בְּרֵאשִׁית ג) : ''וְהוּא יִמְשׁל בָּך'' כִּי עַל יְדֵי הַמֶּמְשָׁלָה הוּא יָכוֹל לְהַמְשִׁיך הַפַּרְנָסָה כַּנַּ''ל וְכֵן כָּל הַשָּׂרִים כָּל מִי שֶׁצָּרִיך לִתֵּן פַּרְנָסָה יוֹתֵר לַאֲנָשִׁים רַבִּים הַתְּלוּיִים בּוֹ הוּא צָרִיך שֶׁיִּהְיֶה לוֹ יוֹתֵר מֶמְשָׁלָה כְּדֵי שֶׁיּוּכַל לְהַמְשִׁיך הַפַּרְנָסָה עַל יְדֵי הַמַּלְכוּת כַּנַּ''ל וְהַמַּלְכוּת מְקַבֵּל הַפַּרְנָסָה מִן בְּחִינַת הַיָּדַיִם שֶׁיֵּשׁ בְּיָם הַחָכְמָה דְּהַיְנוּ הָרְמָזִים שֶׁהֵם בְּחִינַת יָדַיִם (מִשְׁלֵי א). ''נָטִיתִי יָדִי וְאֵין מַקְשִׁיב'', וּפֵרֵשׁ רַשִׁ''י: דְּהַיְנוּ רְמָזִים כִּי כְּשֶׁהֶחָכָם מְגַלֶּה חָכְמָתוֹ לִפְעָמִים אוֹמֵר אֵיזֶה דִּבּוּר, שֶׁמְּרַמֵּז בּוֹ רְמָזִים לְתַלְמִידָיו דְּהַיְנוּ מַה שֶּׁאִי אֶפְשָׁר לְבָאֵר בְּפִיו בְּפֵרוּשׁ רַק עַל יְדֵי הָרְמָזִים שֶׁיֵּשׁ בְּהַדִּבּוּר הֵם מְבִינִים כַּוָּנָתוֹ וְאֵלּוּ הָרְמָזִים הֵם בְּחִינַת יָדַיִם בְּחִינַת: נָטִיתִי יָדִי כַּנַּ''ל וְזֶהוּ בְּחִינַת הַיָּדַיִם שֶׁיֵּשׁ בְּיָם הַחָכְמָה בִּבְחִינַת (תְּהִלִּים ק''ד) : ''זֶה הַיָּם גָּדוֹל וּרְחַב יָדַיִם'' וּמֵאֵלּוּ הַיָּדַיִם מְקַבֵּל בְּחִינַת הַמַּלְכוּת אֶת הַפַּרְנָסָה בִּבְחִינַת (שָׁם קמ''ה) : ''פּוֹתֵחַ אֶת יָדֶך וּמַשְׂבִּיעַ לְכָל חַי רָצוֹן'' הַיְנוּ שֶׁהַפַּרְנָסָה נִמְשֶׁכֶת מִבְּחִינַת הַיָּדַיִם הַנַּ''ל וְזֶהוּ ''וּמַשְׂבִּיעַ לְכָל חַי רָצוֹן'' בְּחִינַת הֶאָרַת הָרָצוֹן, שֶׁמִּתְגַּלֶּה בְּתוֹך הַפַּרְנָסָה כַּנַּ''ל בִּבְחִינַת: ''וְאַתָּה נוֹתֵן לָהֶם אֶת אָכְלָם בְּעִתּוֹ'', כַּנַּ''ל כִּי מֵחֲמַת שֶׁהַמַּלְכוּת מְקַבֵּל הַפַּרְנָסָה מִיָּדַיִם אֵלּוּ שֶׁיֵּשׁ בְּיָם הַחָכְמָה עַל כֵּן מִתְגַּלֶּה שָׁם בְּתוֹך הָאֲכִילָה וְהַפַּרְנָסָה הֶאָרַת הַמַּקִּיפִים שֶׁהֵם בְּחִינַת הֶאָרַת הָרָצוֹן כַּנַּ''ל כִּי הַמַּקִּיפִים מְאִירִים בְּיָם הַחָכְמָה שֶׁמְּגַלֶּה הֶחָכָם כַּנַּ''ל וְזֶה בְּחִינַת: זֶה הַיָּם גָּדוֹל וּרְחַב יָדַיִם וְכוּ לִוְיָתָן זֶה יָצַרְתָּ לְשַׂחֶק בּוֹ לִוְיָתָן זֶה בְּחִינַת מַלְכוּת כְּמוֹ שֶׁכָּתוּב (יְשַׁעְיָה כ''ז) : ''לִוְיָתָן נָחָשׁ בָּרִיחַ, לִוְיָתָן נָחָשׁ עֲקָלָּתוֹן'' וּפֵרֵשׁ רַשִׁ''י: מַלְכוּת לְשַׂחֶק בּוֹ בְּחִינַת שְׁחָקִים, שֶׁשָּׁם שׁוֹחֲקִין מָן (חֲגִיגָה יב:) דְּהַיְנוּ פַּרְנָסָה הַיְנוּ שֶׁהַמַּלְכוּת בְּחִינַת לִוְיָתָן מְקַבֵּל הַפַּרְנָסָה מִן הַיָּדַיִם שֶׁיֵּשׁ בְּיָם הַחָכְמָה שֶׁזֶּהוּ בְּחִינַת: ''זֶה הַיָּם גָּדוֹל וּרְחַב יָדַיִם'', כַּנַּ''ל וּכְשֶׁמַּגִּיעַ הַפַּרְנָסָה לְהַמַּלְכוּת, שָׁם הִיא נִשְׁחֶקֶת וְנִכְתֶּשֶׁת לִתֵּן לְכָל אֶחָד וְאֶחָד חֵלֶק פַּרְנָסָה כְּפִי מַה שֶּׁרָאוּי לוֹ וְזֶהוּ: לְשַׂחֶק בּוֹ בְּחִינַת שְׁחָקִים שֶׁשָּׁם שׁוֹחֲקִין מָן כִּי הַפַּרְנָסָה, שֶׁהִיא בְּחִינַת מָן נִשְׁחֶקֶת וְנִכְתֶּשֶׁת אֵצֶל בְּחִינַת הַמַּלְכוּת שֶׁהוּא בְּחִינַת לִוְיָתָן שֶׁמְּקַבֵּל הַפַּרְנָסָה מִבְּחִינַת: ''זֶה הַיָּם גָּדוֹל וּרְחַב יָדָיִם'' הַיְנוּ מִן הַיָּדַיִם שֶׁיֵּשׁ בְּיָם הַחָכְמָה, שֶׁהֵם בְּחִינַת רְמָזִים כַּנַּ''ל וְזֶהוּ: כֻּלָּם אֵלֶיך יְשַׂבֵּרוּן לָתֵת אָכְלָם בְּעִתּוֹ כִּי הַכּל מִסְתַּכְּלִין וּמְצַפִּין עַל פַּרְנָסָה וְהַמַּלְכוּת מְלַקֵּט וּמְקַבֵּץ כָּל אֵלּוּ הַבִּטְחוֹנוֹת שֶׁל כָּל בָּאֵי עוֹלָם מַה שֶּׁכֻּלָּם מְצַפִּין וּמִסְתַּכְּלִין עַל פַּרְנָסָה וְעִם אֵלּוּ הַבִּטְחוֹנוֹת עוֹלָה הַמַּלְכוּת וּמְקַבֵּל פַּרְנָסָה מִן יָדַיִם הַנַּ''ל וְזֶהוּ: ''כֻּלָּם אֵלֶיך יְשַׂבֵּרוּן'' הַיְנוּ עַל יְדֵי הַבִּטְחוֹנוֹת הַנַּ''ל שֶׁכֻּלָּם יְשַׂבֵּרוּן אֵלָיו, וּמְצַפִּין וּמִסְתַּכְּלִין עַל פַּרְנָסָה עַל יְדֵי זֶה נִמְשָׁך הַפַּרְנָסָה עַל יְדֵי הַמַּלְכוּת כַּנַּ''ל וְזֶהוּ: ''לָתֵת אָכְלָם בְּעִתּוֹ'' בְּעִתּוֹ דַיְקָא בְּחִינַת הֶאָרַת הָרָצוֹן, שֶׁמִּתְגַּלָּה בְּתוֹך הַפַּרְנָסָה שֶׁהוּא בְּחִינַת: ''כָּעֵת יֵאָמֵר לְיַעֲקב וּלְיִשְׂרָאֵל מַה פָּעַל אֵל'' בְּחִינַת ''וְאַתָּה נוֹתֵן לָהֶם אֶת אָכְלָם בְּעִתּוֹ'' בְּחִינַת: ''פּוֹתֵחַ אֶת יָדֶך וּמַשְׂבִּיעַ לְכָל חַי רָצוֹן'', כַּנַּ''ל וְזֶהוּ ''כִּי יְמִינְך וּזְרוֹעֲך וְאוֹר פָּנֶיך כִּי רְצִיתָם'' (תְּהִלִּים מ''ד) יְמִינְך וּזְרוֹעֲך זֶה בְּחִינַת הַיָּדַיִם הַנַּ''ל שֶׁבָּהֶם מִתְגַּלֶּה הֶאָרַת הַמַּקִּיפִים שֶׁהוּא בְּחִינַת הֶאָרַת הָרָצוֹן כַּנַּ''ל וְזֶהוּ: וְאוֹר פָּנֶיך כִּי רְצִיתָם כִּי הַמַּקִּיפִים הֵם אוֹר הַפָּנִים וְזֶה: כִּי רְצִיתָם כִּי הֵם בְּחִינַת הֶאָרַת הָרָצוֹן, כַּנַּ''ל וְזֶהוּ: ''אַשְׁרֵיך אֶרֶץ שֶׁמַּלְכֵּך בֶּן חֹרִין וְשָׂרַיִך בָּעֵת יאכֵלוּ'' (קהֶלֶת י) (עין זוהר לך צה חיי שרה קכד:) חֵרוּת זֶה בְּחִינַת יוֹבֵל שֶׁהוּא בְּחִינַת כְּלָלִיּוּת בֵּן וְתַלְמִיד כִּי יוֹבֵל הוּא אוֹתִיּוֹת: ''וְכָל בָּנַיִך לִמּוּדֵי יְיָ'' (יְשַׁעְיָה נ''ד) דְּהַיְנוּ כְּלָלִיּוּת בֵּן וְתַלְמִיד כִּי בָּנַיִך זֶה בֵּן, לִמּוּדֵי ה הֵם תַּלְמִידִים וּמִכְּלָלִיּוּת בֵּן וְתַלְמִיד שֶׁהוּא בְּחִינַת יוֹבֵל, בְּחִינַת חֵרוּת מִשָּׁם מְקַבֵּל הַמַּלְכוּת הַפַּרְנָסָה כַּנַּ''ל וְזֶהוּ: אַשְׁרֵיך אֶרֶץ שֶׁמַּלְכֵּך בֶּן חוֹרִין שֶׁמַּלְכוּת מְקַבֵּל הַפַּרְנָסָה מִבְּחִינַת חֵרוּת, בְּחִינַת יוֹבֵל וְכוּ כַּנַּ''ל וְזֶהוּ: וְשָׂרַיִך בָּעֵת יאכֵלוּ בָּעֵת זֶה בְּחִינַת הִתְגַּלּוּת הָרָצוֹן שֶׁמִּתְגַּלֶּה בִּשְׁעַת אֲכִילָה בְּחִינַת: כָּעֵת יֵאָמֵר וְכוּ כַּנַּ''ל (עין זוהר תרומה קע''ה ובאדר''נ פ כא) וְזֶה בְּחִינַת (תַּעֲנִית ה:) : אֵין מְסִיחִין בִּסְעֻדָּה כִּי אָז, בִּשְׁעַת סְעֻדָּה מֵאִיר הֶאָרַת הָרָצוֹן שֶׁהוּא בְּחִינַת הֶאָרַת הַמַּקִּיפִים שֶׁהֵם בְּחִינַת שְׁתִיקָה בְּחִינַת: שְׁתֹק, כָּך עָלָה בְּמַחֲשָׁבָה, כַּנַּ''ל יא. וְזֶה בְּחִינַת חֲנֻכָּה כִּי עִנְיָן חֲנֻכָּה דַּע, כִּי כָל אֶחָד וְאֶחָד כְּפִי מַה שֶׁזּוֹכֶה לִפְעל בַּקָּשָׁתוֹ בְּיוֹם הַכִּפּוּרִים דְּהַיְנוּ בַּקָּשַׁת סְלַח נָא כֵּן יֵשׁ לוֹ חֲנֻכָּה כִּי עַל יְדֵי סְלַח נָא נַעֲשֶׂה חֲנֻכָּה כִּי משֶׁה רַבֵּנוּ בִּקֵּשׁ (בְּמִדְבַּר י''ד) : ''סְלַח נָא לַעֲוֹן הָעָם הַזֶּה'' עַל חֵטְא הַמְּרַגְּלִים וְעַל יְדֵי חֵטְא הַמְּרַגְּלִים גָּרְמוּ חֻרְבַּן בֵּית הַמִּקְדָּשׁ (כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, תַּעֲנִית כט) שֶׁהַשֵּׁם יִתְבָּרַך אָמַר לָהֶם אַתֶּם בְּכִיתֶם בְּכִיָּה שֶׁל חִנָּם, אֲנִי אֶקְבַּע לָכֶם בְּכִיָּה לְדוֹרוֹת כִּי אוֹתוֹ הַלַּיְלָה לֵיל תִּשְׁעָה בְּאָב הָיָה שֶׁבּוֹ נֶחֱרַב הַבֵּית הַמִּקְדָּשׁ וּמשֶּׂה רַבֵּנוּ בִּקֵּשׁ עַל זֶה סְלַח נָא כִּי בְּזֶה הַחֵטְא וְהַפְּגָם תְּלוּיִים כָּל הָעֲווֹנוֹת כִּי עַל יְדֵי זֶה הַפְּגָם נֶחֱרַב הַבֵּית הַמִּקְדָּשׁ וּבִזְמַן שֶׁבֵּית הַמִּקְדָּשׁ, הָיָה קַיָּם, הָיִינוּ נְקִיִּים מֵעֲווֹנוֹת כְּמוֹ שֶׁכָּתוּב (יְשַׁעְיָה א) ''צֶדֶק יָלִין בָּהּ'' וּפֵרֵשׁ רַשִׁ''י, כִּי תָּמִיד שֶׁל שַׁחַר הָיָה מְכַפֵּר עַל עֲבֵרוֹת שֶׁל לַיְלָה וְתָמִיד שֶׁל בֵּין הָעַרְבַּיִם הָיָה מְכַפֵּר עַל עֲבֵרוֹת שֶׁל יוֹם כִּי יִשְׂרָאֵל עַם קָדוֹשׁ, לְפִי גּדֶל רוּחָנִיּוּתָם וְדַקּוּתָם אֵין יְכוֹלִין לִשָּׂא עֲלֵיהֶם הַמַּשָּׂא שֶׁל עָווֹן אֲפִלּוּ יוֹם אֶחָד עַל כֵּן אָנוּ צְרִיכִין אֶת הַבֵּית הַמִּקְדָּשׁ, שֶׁיְּכַפֵּר עָלֵינוּ בְּכָל יוֹם וּמֵעֵת אֲשֶׁר חָרַב בֵּית מִקְדָּשֵׁנוּ אֵין אָנוּ יְכוֹלִים לְנַקּוֹת עַצְמֵנוּ מִן הָעֲווֹנוֹת כִּי אֵין מִי שֶׁיְּכַפֵּר בַּעֲדֵנוּ וּמשֶׁה רַבֵּנוּ, עָלָיו הַשָּׁלוֹם, שֶׁיָּדַע כָּל זאת עַל כֵּן מָסַר נַפְשׁוֹ עַל יִשְׁרָאֵל, וּבִקֵּשׁ: סְלַח נָא לַעֲוֹן הָעָם הַזֶּה וְכוּ כִּי יָדַע שֶׁבְּזֶה הַחֵטְא תָּלוּי חֻרְבַּן הַבַּיִת, שֶׁהוּא כּוֹלֵל כָּל הַחֲטָאִים כַּנַּ''ל וּכְשֶׁזָּכָה לִפְעל בַּקָּשָׁתוֹ מִזֶּה נַעֲשֶׂה בְּחִינַת חֲנֻכַּת הַבַּיִת, בְּחִינַת חֲנֻכָּה הֶפֶך חֻרְבַּן הַבַּיִת וְכֵן כָּל אֶחָד כְּפִי מַה שֶּׁזּוֹכֶה לִפְעל בַּקָּשַׁת סְלַח נָא בְּיוֹם הַכִּפּוּרִים שֶׁעַל יְדֵי זֶה נִתְתַּקֵּן פְּגַם חֻרְבַּן הַבַּיִת כְּמוֹ כֵן נַעֲשֶׂה בְּחִינַת חֲנֻכַּת הַבַּיִת, בְּחִינַת חֲנֻכָּה נִמְצָא שֶׁחֲנֻכָּה נַעֲשֶׂה עַל יְדֵי סְלַח נָא כַּנַּ''ל וְעַל כֵּן רָמַז משֶׁה רַבֵּנוּ, עָלָיו הַשָּׁלוֹם צֵרוּף חֲנוּכָּה בַּפָּסוּק סְלַח נָא כִּי סְלַח נָא לַעֲוֹן הָעָם הַזֶּה כְּגדֶל חַסְדֶּך וְכַאֲשֶׁר נָשָׂאתָה וְכוּ הוּא רָאשֵׁי תֵבוֹת חֲנוּכָּה כִּי חֲנֻכָּה נַעֲשֶׂה עַל יְדֵי סְלַח נָא וְכוּ כַּנַּ''ל וְכֵן כָּל הַבְּחִינוֹת הַנַּ''ל כֻּלָּם כְּלוּלִים בְּבֵית הַמִּקְדָּשׁ כִּי בֵּית הַמִּקְדָּשׁ כָּלוּל מִבְּחִינוֹת בֵּן וְתַלְמִיד כִּי אָמְרוּ רַבּוֹתֵינוּ, זִכְרוֹנָם לִבְרָכָה (תַּעֲנִית טז). לָמָּה נִקְרָא שְׁמוֹ הַר הַמּוֹרִיָּה, שֶׁמִּמֶּנּוּ הוֹרָאָה יוֹצְאָה לְיִשְׂרָאֵל זֶה בְּחִינַת תַּלְמִיד גַּם אָמְרוּ רַבּוֹתֵינוּ, זִכְרוֹנָם לִבְרָכָה (מִדְרָשׁ שִׁיר הַשִּׁירִים עַל פָּסוּק ''עַרְשֵׂנוּ רַעֲנָנָה''). לָמָּה נִקְרָא שְׁמוֹ חֲדַר הַמִּטּוֹת שֶׁעַל יָדוֹ פָּרִים וְרָבִים יִשְׂרָאֵל זֶה בְּחִינַת בֵּן וְעַל כֵּן בֵּית הַמִּקְדָּשׁ בִּמְקוֹם הַגּרֶן (שְׁמוּאֵל ב כ''ד) זֶה בְּחִינַת פַּרְנָסָה שֶׁנִּמְשָׁך עַל יְדֵי כְּלָלִיּוּת בֵּן וְתַלְמִיד כַּנַּ''ל וְזֶה בְּחִינַת לֶחֶם הַפָּנִים שֶׁהָיָה בְּבֵית הַמִּקְדָּשׁ זֶה בְּחִינַת הָאֲכִילָה וְהַפַּרְנָסָה, שֶׁנִּמְשָׁך עַל יְדֵי כְּלָלִיּוּת בֵּן וְתַלְמִיד שֶׁבּוֹ נִתְגַּלֶּה אוֹרוֹת הַמַּקִּיפִים, שֶׁהֵם בְּחִינַת אוֹר הַפָּנִים כַּנַּ''ל כִּי אוֹר הַפָּנִים זֶה בְּחִינַת ש''ע נְהוֹרִין, כַּיָּדוּעַ וְש''ע הוּא שְׁתֵּי פְּעָמִים הֶקֵּף, כַּמּוּבָא (תְּהִלִּים ק''ד). ''לְהַצְהִיל פָּנִים מִשָּׁמֶן, וְלֶחֶם לְבַב אֱנוֹשׁ יִסְעָד'' הַיְנוּ שֶׁבְּתוֹך הָאֲכִילָה מִתְגַּלֶּה הֶאָרַת הַמַּקִּיפִים שֶׁהוּא בְּחִינַת אוֹר הַפָּנִים בְּחִינַת לְהַצְהִיל פָּנִים מִשָּׁמֶן וְלֶחֶם וְכוּ וְעַל כֵּן מִצְוַת חֲנֻכָּה בְּשֶׁמֶן כִּי חֲנֻכָּה הוּא בְּחִינַת חֲנֻכַּת הַבַּיִת שֶׁעַל יְדֵי זֶה נִמְשָׁך פַּרְנָסָה, וְנִתְגַּלֶּה אוֹר הַפָּנִים שֶׁזֶּה בְּחִינוֹת לֶחֶם הַפָּנִים בְּחִינוֹת ''לְהַצְהִיל פָּנִים מִשָּׁמֶן וְלֶחֶם'' וְכוּ, כַּנַּ''ל (בְּמִדְבַּר ו) ''יָאֵר ה פָּנָיו אֵלֶיך וִיחֻנֶּךָּ'' וִיחֻנֶּךָּ זֶה בְּחִינוֹת חֲנֻכָּה, שֶׁעַל יָדוֹ נִתְגַּלֶּה אוֹר הַפָּנִים בְּחִינַת: ''יָאֵר ה פָּנָיו'' וְכוּ כַּנַּ''ל וּמשֶׁה רַבֵּנוּ זָכָה לְסוֹד חֲנֻכָּה, עַל יְדֵי שֶׁמָּסַר נַפְשׁוֹ בִּשְׁבִיל יִשְׂרָאֵל וְנָתַן לִבּוֹ עֲלֵיהֶם לְהִסְתַּכֵּל בְּצָרָתָם כִּי הוּא הָיָה רַחֲמָן וּמַנְהִיג אֲמִתִּי כַּנַּ''ל וְעִקָּר צָרַת יִשְׂרָאֵל הוּא הַמַּשָּׂא שֶׁל עֲווֹנוֹת, חַס וְשָׁלוֹם, כַּנַּ''ל וְעַל כֵּן בִּקֵּשׁ עֲלֵיהֶם סְלַח נָא כַּנַּ''ל וְעַל יְדֵי זֶה נַעֲשֶׂה בְּחִינַת חֲנֻכָּה, בְּחִינַת חֲנֻכַּת הַבַּיִת שֶׁבְּזֶה תָּלוּי תִּקּוּן כָּל הַבְּחִינוֹת הַנַּ''ל, כַּנַּ''ל וְזֶהוּ חֲנוּכָּה חָנוּ כ''ה (תקו''ז תי י''ג), הַיְנוּ כ''ה בְּכִסְלֵו כִּסְלֵיו (עין בספר גט פשוט סימן קכו שכן הוא הגירסא בתרגום) הוּא אוֹתִיּוֹת: ''וַיַּרְא יְיָ כִּי סָר לִרְאוֹת'' (שְׁמוֹת ג) כִּי משֶׁה רַבֵּנוּ נָתַן לִבּוֹ לְהִסְתַּכֵּל בְּצָרָתָן שֶׁל יִשְׂרָאֵל וְזֶהוּ: כִּי סָר לִרְאוֹת לְשׁוֹן סָר וְזָעֵף (מְלָכִים א כ''א) (ועין מ''ר שמות פ''ב) וְעִקָּר צָרָתָן הוּא הַמַּשָּׂא שֶׁל עֲווֹנוֹת, חַס וְשָׁלוֹם, כַּנַּ''ל וְהַשֵּׁם יִתְבָּרַך כְּשֶׁרָאָה, שֶׁהוּא נוֹתֵן לִבּוֹ עַל זֶה קְרָאוֹ אֵלָיו וַיּאמֶר ''משֶׁה משֶׁה, וַיּאמֶר הִנֵּנִי'' הִנְנִי לִכְהֻנָּה, הִנְנִי לְמַלְכוּת כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה (מִדְרָשׁ רַבָּה, שְׁמוֹת, פָּרָשָׁה ב) הִנְנִי לִכְהֻנָּה זֶה בְּחִינַת חֲנֻכַּת הַבַּיִת כִּי משֶׁה שִׁמֵּשׁ בְּשִׁבְעַת יְמֵי הַמִּלּוּאִים כְּמוֹ שֶׁכָּתוּב (תְּהִלִּים צ''ט) : ''משֶׁה וְאַהֲרן בְּכהֲנָיו'' (זְבָחִים ק''ב) גַּם כּהֵן הוּא בְּחִינַת כְּלָלִיּוּת בֵּן וְתַלְמִיד כִּי בְּכהֵן נֶאֱמַר (וַיִּקְרָא י) : ''לְהוֹרת אֶת בְּנֵי יִשְׂרָאֵל'' לְהוֹרוֹת לְשׁוֹן הוֹרָאָה זֶה בְּחִינַת תַּלְמִיד גַּם לְהוֹרת לְשׁוֹן הֵרָיוֹן, בְּחִינַת בֵּן הִנְנִי לְמַלְכוּת זֶה בְּחִינַת מַלְכוּת הַנַּ''ל, שֶׁעַל יָדוֹ נִמְשָׁך הַפַּרְנָסָה שֶׁבּוֹ נִתְגַּלֶּה אוֹר הַפָּנִים כַּנַּ''ל (בְּרֵאשִׁית י''ד). ''וּמַלְכִּי צֶדֶק מֶלֶך שָׁלֵם הוֹצִיא לֶחֶם וָיָיִן, וְהוּא כהֵן לְאֵל עֶלְיוֹן'' מַלְכִּי צֶדֶק מֶלֶך שָׁלֵם זֶה בְּחִינַת מַלְכוּת הוֹצִיא לֶחֶם וָיָיִן הַיְנוּ בְּחִינַת פַּרְנָסָה, שֶׁנִּמְשָׁך עַל יְדֵי הַמַּלְכוּת הַנַּ''ל וְהוּא כהֵן זֶה בְּחִינַת כְּהֻנָּה כַּנַּ''ל שֶׁהוּא בְּחִינַת כְּלָלִיּוּת בֵּן וְתַלְמִיד שֶׁמִּשָּׁם נִמְשָׁך הַפַּרְנָסָה עַל יְדֵי הַמַּלְכוּת, כַּנַּ''ל. יב. וְזֶה בְּחִינַת מֶזֶג הָרֵאָה כְּשֶׁהָרֵאָה הִיא בַּמֶּזֶג הַשָּׁוֶה הִיא כְּלוּלָה מִכָּל הַבְּחִינוֹת הַנַּ''ל כִּי הָרֵאָה הִיא מְאִירַת עֵינַיִם, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (חֻלִּין מט) זֶה בְּחִינַת תַּלְמִיד שֶׁהַשָּׂגָתוֹ בְּחִינַת: ''וָאֶרְאֶה אֶת ה'' גַּם עַל יְדֵי הָרֵאָה בָּא שֵׁנָה [כַּמְבאָר [במ''א] לְעֵיל בְּסִימָן ה] זֶה בְּחִינַת הַשָּׂגַת הַבֵּן, שֶׁהַשָּׂגָתוֹ בְּחִינַת מָה, בְּחִינַת: מֶה חָמִית וְכוּ שֶׁזֶּהוּ בְּחִינַת שֵׁנָה, בְּחִינַת (יְשְׁעַיָה ס''ד) : ''עַיִן לא רָאֲתָה אֱלקִים זוּלָתְך'' וְרוּחַ הַחַיִּים שֶׁבְּתוֹך הָרֵאָה זֶה בְּחִינַת מַקִּיפִים הַנַּ''ל בְּחִינַת (קהֶלֶת א) : ''סוֹבֵב סוֹבֵב הוֹלֵך הָרוּחַ'' בְּחִינַת (אִיּוֹב ד) : ''וְרוּחַ עַל פָּנַי יַחֲלף'' בְּחִינַת אוֹר הַפָּנִים וּכְשֶׁהַשְּׁמָנִים שֶׁל הָרֵאָה הֵם בַּמֶּזֶג הַשָּׁוֶה עַל יְדֵי זֶה מֵאִיר אוֹר הַפָּנִים, בִּבְחִינַת: ''לְהַצְהִיל פָּנִים מִשָּׁמֶן'' הַיְנוּ עַל יְדֵי הַשְּׁמָנִים שֶׁל הָרֵאָה מֵאִיר אוֹר הַפָּנִים בְּחִינַת מַקִּיפִים וְהַיָּדַיִם הַנַּ''ל שֶׁיֵּשׁ בְּיָם הַחָכְמָה כַּנַּ''ל בָּהֶם נִתְגַּלֶּה אוֹר הַפָּנִים בְּחִינַת מַקִּיפִים שֶׁהֵם בְּחִינַת הֶאָרַת הָרָצוֹן, בִּבְחִינַת: ''פּוֹתֵחַ אֶת יָדֶך'' וְכוּ, כַּנַּ''ל וְזֶהוּ בְּחִינַת חֲתָ''ך, שֶׁהוּא סוֹפֵי תֵבוֹת שֶׁל פּוֹתֵחַ אֶת יָדֶך שֶׁהוּא הַשֵּׁם שֶׁל הַפַּרְנָסָה, כַּמּוּבָא רוּחַ, הַיְנוּ שֶׁבְּאֵלּוּ הַיָּדַיִם הַנַּ''ל נִתְגַּלֶּה בְּחִינַת הַמַּקִּיפִים שֶׁהֵם בְּחִינַת: ''סוֹבֵב סוֹבֵב הוֹלֵך הָרוּחַ'' בְּחִינַת: ''וְרוּחַ עַל פָּנַי יַחֲלף'', כַּנַּ''ל (יְחֶזְקֵאל י) : ''וִידֵי אָדָם מִתַּחַת כַּנְפֵיהֶם'' זֶה בְּחִינַת כַּנְפֵי הָרֵאָה שֶׁשָּׁם סוֹבֵב הָרוּחַ, בְּחִינַת מַקִּיפִים שֶׁמִּשָּׁם נִמְשָׁך בְּחִינַת הֶאָרַת הַיָּדַיִם כַּנַּ''ל וְזֶה בְּחִינַת: ''רוּחַ אִישׁ יְכַלְכֵּל מַחֲלֵהוּ'' (מִשְׁלֵי י''ח) רוּחַ אִישׁ זֶה בְּחִינַת רוּחַ הַחַיִּים הַנַּ''ל שֶׁהוּא בְּחִינַת: ''סוֹבֵב סוֹבֵב הוֹלֵך הָרוּחַ'' בְּחִינַת מַקִּיפִים שֶׁמִּשָּׁם נִמְשָׁך פַּרְנָסָה וְכַלְכָּלָה בְּחִינַת: יְכַלְכֵּל וְכוּ כַּנַּ''ל יג. וְעַל כֵּן כְּשֶׁמְּעַיְּנִים וּמְדַבְּרִים מֵאֵיזֶה חִדּוּשׁ שֶׁחִדֵּשׁ הֶחָכָם שֶׁבַּדּוֹר אֲזַי נוֹפֵל יִרְאָה עַל זֶה שֶׁמְּדַבֵּר וּמְעַיֵּן בְּהַחִדּוּשׁ כִּי כְּשֶׁחוֹזְרִים אֶת הַחִדּוּשׁ, אֲזַי נִתְעוֹרֵר וְנִתְגַּלֶּה יָם הַחָכְמָה שֶׁמִּשָּׁם מְקַבֵּל הַמַּלְכוּת אֶת הַפַּרְנָסָה וַאֲזַי בָּא בְּחִינַת הַמַּלְכוּת לְהַמְשִׁיך פַּרְנָסָה וְעִקָּר הַיִּרְאָה הִיא בְּמַלְכוּת כִּי מַלְכוּת הִיא מְקוֹר הַיִּרְאָה כְּמוֹ שֶׁאָמְרוּ (אָבוֹת פֶּרֶק ג). אִלְמָלֵא מוֹרָאָהּ שֶׁל מַלְכוּת וַאֲזַי נִתְעוֹרֵר הַיִּרְאָה שֶׁל הֶחָכָם שֶׁחִדֵּשׁ זֶה הַחִדּוּשׁ כִּי הַכּל תָּלוּי בְּיִרְאָה כִּי צָרִיך שֶׁיִּהְיֶה לוֹ יִרְאָה, כְּדֵי שֶׁיִּהְיוּ דְּבָרָיו נִשְׁמָעִין וּכְדֵי שֶׁיִּתְקַיְּמוּ דְּבָרָיו כַּנַּ''ל וְעַל כֵּן כְּשֶׁחוֹזְרִים אֶת הַחִדּוּשׁ שֶׁאֲזַי בָּא בְּחִינַת הַמַּלְכוּת לְקַבֵּל מִשָּׁם פַּרְנָסָה וּמַלְכוּת הוּא בְּחִינַת יִרְאָה כַּנַּ''ל וְעַל יְדֵי זֶה נִתְעוֹרֵר יִרְאָה שֶׁל הֶחָכָם הַנַּ''ל עַל כֵּן נוֹפֵל יִרְאָה עַל זֶה שֶׁמְּעַיֵּן בְּהַחִדּוּשׁ וְזֶה פֵּרוּשׁ: מַעֲשֶׂה בְּרַבִּי אֱלִיעֶזֶר וְרַבִּי יְהוֹשֻׁעַ שֶׁהָיוּ בָּאִין בִּסְפִינָה. וְהָיָה רַבִּי אֱלִיעֶזֶר יָשֵׁן, וְרַבִּי יְהוֹשֻׁעַ נֵעוֹר. נִזְדַּעְזֵעַ רַבִּי יְהוֹשֻׁעַ, וְנִנְעַר רַבִּי אֱלִיעֶזֶר. אמר לו, מה זה יְהוֹשֻׁעַ, מִפְּנֵי מַה נִּזְדַּעְזַעְתָּ ? אָמַר לוֹ: מָאוֹר גָּדוֹל רָאִיתִי בַּיָּם. אָמַר לוֹ: שֶׁמָּא עֵינָיו שֶׁל לִוְיָתָן רָאִיתָ, שֶׁנֶּאֱמַר: ''עֵינָיו כְּעַפְעַפֵּי שָׁחַר'' (בָּבָא בַּתְרָא עד:) רַבִּי אֱלִיעֶזֶר וְרַבִּי יְהוֹשֻׁעַ זֶה בְּחִינַת בֵּן וְתַלְמִיד רַבִּי אֱלִיעֶזֶר זֶה בְּחִינַת בֵּן שֶׁהַשָּׂגָתוֹ בְּחִינַת מָה, בְּחִינַת מֶה חָמִית וְכוּ בְּחִינַת: כִּי לא יִרְאַנִי הָאָדָם בְּחִינַת: ''עַיִן לא רָאַתָה אֱלקִים זוּלָתְך'' וְכוּ כַּנַּ''ל וְזֶה בְּחִינַת רַבִּי אֱלִיעֶזֶר כִּי אֱלִיעֶזֶר רָאשֵׁי תֵבוֹת: עַיִן לא רָאָתָה אֱלקִים זוּלָתְך יַעֲשֶׂה וְכוּ שֶׁזֶּה בְּחִינַת בֵּן כַּנַּ''ל רַבִּי יְהוֹשֻׁעַ זֶה בְּחִינַת תַּלְמִיד שֶׁהַשָּׂגָתוֹ הוּא בְּחִינַת מְלא כָל הָאָרֶץ כְּבוֹדוֹ, בְּחִינַת: ''וָאֶרְאֶה אֶת ה'' שֶׁזֶּהוּ בְּחִינַת הַהַשָּׂגָה שֶׁל דָּרֵי מַטָּה שֶׁצָּרִיך לְעוֹרְרָם וְלַהֲקִיצָם, שֶׁלּא יִתְיָאֲשׁוּ עַצְמָן כַּנַּ''ל בִּבְחִינַת: ''הָקִיצוּ וְרַנְּנוּ שׁוֹכְנֵי עָפָר'' וּלְהַרְאוֹת לָהֶם כִּי מְלא כָל הָאָרֶץ כְּבוֹדוֹ וְזֶה בְּחִינַת רַבִּי יְהוֹשֻׁעַ כִּי יְהוֹשֻעַ הוּא רָאשֵׁי תֵבוֹת: ''יִחְיוּ מֵתֶיך נִבְלָתִי יְקוּמוּן הָקִיצוּ וְרַנְּנוּ שׁכְנֵי עָפָר'' וּמשֶׁה רַבֵּנוּ שֶׁהוּא בְּחִינַת חָכָם הַדּוֹר, שֶׁהוּא מֵאִיר בְּבֵן וְתַלְמִיד כַּנַּ''ל עַל כֵּן הָיָה לוֹ בֵּן שֶׁהָיָה שְׁמוֹ אֱלִיעֶזֶר וְתַלְמִיד שֶׁשְּׁמוֹ יְהוֹשֻׁעַ כִּי אֱלִיעֶזֶר בֶּן משֶׁה הוּא בְּחִינַת רַבִּי אֱלִיעֶזֶר הַגָּדוֹל הַנַּ''ל כַּמּוּבָא בַּמִּדְרָשׁ (בַּמִּדְבָּר, פָּרָשָׁה י''ט) עַל פָּסוּק: ''וְשֵׁם הָאֶחָד אֱלִיעֶזֶר'' הָאֶחָד הַמְיֻחָד כִּי משֶׁה רַבֵּנוּ בִּקֵּשׁ עַל זֶה שֶׁיִּהְיֶה רַבִּי אֱלִיעֶזֶר מִיּוֹצְאֵי חֲלָצָיו, וְנִתְקַיֵּם כֵּן וְזֶה: מַעֲשֶׂה בְּרַבִּי אֱלִיעֶזֶר וְרַבִּי יְהוֹשֻׁעַ וְכוּ מַעֲשֶׂה הוּא מָה ש''ע כַּמּוּבָא בַּכְּתָבִים הַיְנוּ בְּחִינַת מַקִּיפִים הַנַּ''ל שֶׁהֵם בְּחִינַת ש''ע נְהוֹרִין שֶׁל אוֹר הַפָּנִים, בְּחִינַת מָה כַּנַּ''ל וְזֶה שֶׁהָיוּ בָּאִין בִּסְפִינָה הַיְנוּ שֶׁרַבִּי אֱלִיעֶזֶר וְרַבִּי יְהוֹשֻׁעַ, שֶׁהֵם בְּחִינוֹת בֵּן וְתַלְמִיד הָיוּ מְהַלְּכִין בְּיָם הַחָכְמָה, שֶׁשָּׁם מִתְגַּלִּין אוֹרוֹת הַמַּקִּיפִים וְזֶה בְּחִינַת סְפִינָה, לְשׁוֹן סָפוּן וְטָמוּן בְּחִינַת הַמַּקִּיפִים שֶׁהֵם סְפוּנִים וּטְמוּנִין מֵעֵין כּל [כִּי הֵם בְּחִינַת: מָה רַב טוּבְך אֲשֶׁר צָפַנְתָּ לִירֵאֶיך, כַּנַּ''ל] (מִשְׁלֵי ל''א) ''הָיְתָה כָּאֳנִיּוֹת סוֹחֵר'' לְשׁוֹן סְחוֹר סְחוֹר בְּחִינַת מַקִּיפִים שֶׁהֵם בְּחִינַת סְפִינָה כַּנַּ''ל וְזֶה וְהָיָה רַבִּי אֱלִיעֶזֶר יָשֵׁן, וְרַבִּי יְהוֹשֻׁעַ נֵעוֹר כִּי הַשָּׂגַת רַבִּי אֱלִיעֶזֶר שֶׁהוּא בְּחִינַת בֵּן, הוּא בְּחִינַת שֵׁנָה בְּחִינַת עַיִן לא רָאָתָה וְכוּ, בְּחִינַת מָה, בְּחִינַת: מֶה חָמִית וְכוּ כַּנַּ''ל אֲבָל הַשָּׂגַת רַבִּי יְהוֹשֻׁעַ שֶׁהוּא בְּחִינַת תַּלְמִיד, בְּחִינַת דָּרֵי מַטָּה הוּא בְּחִינַת נֵעוֹר, בְּחִינַת: ''וָאֶרְאֶה אֶת ה'' בְּחִינַת ''מְלא כָל הָאָרֶץ כְּבוֹדוֹ'', בְּחִינַת: ''הָקִיצוּ וְרַנְּנוּ שׁוֹכְנֵי עָפָר'' וְזֶה וְהָיָה רַבִּי אֱלִיעֶזֶר יָשֵׁן, וְרַבִּי יְהוֹשֻׁעַ נֵעוֹר, כַּנַּ''ל נִזְדַּעְזֵעַ רַבִּי יְהוֹשֻׁעַ וְנִנְעַר רַבִּי אֱלִיעֶזֶר נִנְעַר רַבִּי אֱלִיעֶזֶר זֶה בְּחִינַת כְּלָלִיּוּת בֵּן בְּתַלְמִיד כִּי צָרִיך לִכְלל בֵּן בְּתַלְמִיד לְהַרְאוֹת לִבְחִינַת בֵּן בְּחִינַת הַהַשָּׂגָה שֶׁל הַתַּלְמִיד כְּדֵי שֶׁיִּהְיֶה לוֹ יִרְאָה כַּנַּ''ל וְנִנְעַר רַבִּי אֱלִיעֶזֶר הַיְנוּ שֶׁרַבִּי אֱלִיעֶזֶר שֶׁהוּא בְּחִינַת בֵּן, בְּחִינַת שֵׁנָה כַּנַּ''ל נִכְלָל בִּבְחִינַת תַּלְמִיד, שֶׁהַשָּׂגָתוֹ בְּחִינַת נֵעוֹר כַּנַּ''ל אָמַר לוֹ: מַה זֶּה יְהוֹשֻׁעַ מָה דַיְקָא זֶה בְּחִינַת הַשָּׂגָה שֶׁל בְּחִינַת בֵּן, שֶׁהוּא בְּחִינַת מָה כַּנַּ''ל זֶה בְּחִינַת כְּלָלִיּוּת תַּלְמִיד בְּבֵן כִּי הַתַּלְמִיד צָרִיך שֶׁיִּהְיֶה נִכְלָל בִּבְחִינַת בֵּן, שֶׁהוּא בְּחִינַת מָה כְּדֵי שֶׁיִּהְיֶה לוֹ יִרְאָה כַּנַּ''ל (דְבָרִים י). ''מָה ה אֱלקֶיך שׁוֹאֵל מֵעִמָּך כִּי אִם לְיִרְאָה'' מָה דַיְקָא כִּי צָרִיך שֶׁיִּהְיֶה נִכְלָל בִּבְחִינַת מָה, כְּדֵי שֶׁיִּהְיֶה לוֹ יִרְאָה כַּנַּ''ל מַה זֶּה, יְהוֹשֻׁעַ הַיְנוּ שֶׁרַבִּי אֱלִיעֶזֶר הֵבִיא אֶת רַבִּי יְהוֹשֻׁעַ לִבְחִינַת הַשָּׂגָה שֶׁל מָה כְּדֵי שֶׁיִּהְיֶה רַבִּי יְהוֹשֻׁעַ, שֶׁהוּא בְּחִינַת תַּלְמִיד, נִכְלָל בְּבֵן כַּנַּ''ל מִפְּנֵי מָה נִּזְדַּעְזַעְתָּ שֶׁרָאָה אוֹר גָּדוֹל בְּיָם הַחָכְמָה אָמַר לוֹ: שֶׁמָּא עֵינָיו שֶׁל לִוְיָתָן רָאִיתָ וְכוּ לִוְיָתָן זֶה בְּחִינַת מַלְכוּת, בְּחִינַת: ''לִוְיָתָן זֶה יָצַרְתָּ לְשַׂחֶק בּוֹ, כֻּלָּם אֵלֶיך יְשַׂבֵּרוּן'' וְכוּ כַּנַּ''ל הַיְנוּ שֶׁהֵשִׁיב לוֹ, שֶׁרָאָה עֵינָיו שֶׁל לִוְיָתָן דְּהַיְנוּ מַה שֶּׁבְּחִינַת מַלְכוּת מְלַקֵּט וּמְקַבֵּץ כָּל הַבִּטְחוֹנוֹת שֶׁל כָּל בָּאֵי עוֹלָם שֶׁכֻּלָּם עֵינֵיהֶם תְּלוּיוֹת וּמְצַפִּין עַל פַּרְנָסָה וּמַלְכוּת, בְּחִינַת לִוְיָתָן מְקַבֵּץ כָּל אֵלּוּ הַבִּטְחוֹנוֹת וְנִכְנָס עִמָּהֶם לְיָם הַחָכְמָה לְקַבֵּל מִשָּׁם פַּרְנָסָה וְעַל יְדֵי זֶה נִזְדַּעְזֵעַ רַבִּי יְהוֹשֻׁעַ כִּי נָפַל עָלָיו יִרְאָה, מֵחֲמַת שֶׁנִּכְנַס בְּיָם הַחָכְמָה שֶׁשָּׁם נִתְגַּלֶּה בְּחִינַת מַלְכוּת שֶׁבָּא לְקַבֵּל פַּרְנָסָה שֶׁזֶּה בְּחִינַת עֵינָיו שֶׁל לִוְיָתָן כַּנַּ''ל וְעַל יְדֵי זֶה נוֹפֵל יִרְאָה כִּי מַלְכוּת הוּא מְקוֹר הַיִּרְאָה כַּנַּ''ל וְזֶה: ''וַיְהִי מִקֵּץ שְׁנָתַיִם יָמִים וּפַרְעה חֹלֵם'' וְכוּ שְׁנָתַיִם יָמִים זֶה בְּחִינַת תְּקוּפוֹת הַיָּמִים, תְּקוּפוֹת הַשָּׁנִים הַנַּ''ל שֶׁהֵם בְּחִינַת עוֹלָם הַבָּא, שֶׁהוּא יוֹם שֶׁכֻּלּוֹ אָרך, שֶׁהוּא לְמַעְלָה מֵהַזְּמַן שֶׁשָּׁם סֵדֶר הַזְּמַנִּים הוּא בְּחִינַת מַקִּיפִים כַּנַּ''ל שֶׁהֵם כָּל הַתַּעֲנוּגִים וְהַשַּׁעֲשׁוּעִים שֶׁל עוֹלָם הַבָּא כַּנַּ''ל וּפַרְעה זֶה בְּחִינַת יוֹבֵל, כַּמּוּבָא בַּזּהַר (וַיִּגַּשׁ דַף ר''י) דְּכָל נְהוֹרִין אִתְפָּרְעִין וְאִתְגַּלְיָן מִנַּהּ [וְהַשְׁאָר לא בֵּאֵר] וְזֶה בְּחִינַת קְבוּרַת משֶׁה שֶׁהוּא בְּחִינַת הַמַּקִּיפִים, שֶׁהֵם טְמוּנִים מֵעֵין כּל וְזֶה: עֶלְיוֹנִים נִדְמֶה לָהֶם לְמַטָּה וְתַחְתּוֹנִים נִדְמֶה לָהֶם לְמַעְלָה הַנֶּאֱמָר בִּקְבוּרַת משֶׁה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (סוֹטָה י''ד) זֶה בְּחִינַת כל הַנַּ''ל, בְּחִינַת: ''כִּי כל בַּשָּׁמַיִם וּבָאָרֶץ'' שֶׁצָּרִיך הַצַּדִּיק שֶׁזּוֹכֶה לְאֵלּוּ הַמַּקִּיפִים הַנַּ''ל שֶׁיִּהְיֶה לוֹ בְּחִינַת כל כַּנַּ''ל לְהַרְאוֹת לָעֶלְיוֹנִים, שֶׁהֵם לְמַטָּה שֶׁאֵינָם יוֹדְעִים כְּלָל בִּידִיעָתוֹ יִתְבָּרַך, בְּחִינַת: מֶה חָמִית וְכוּ וּלְהֶפֶך, תַּחְתּוֹנִים נִדְמֶה לָהֶם לְמַעְלָה כִּי הֵם מַשִּׂיגִים, שֶׁמְּלא כָל הָאָרֶץ כְּבוֹדוֹ בְּחִינַת: ''וָאֶרְאֶה אֶת ה'' עוֹד יֵשׁ בָּזֶה דְבָרִים נֶעְלָמִים הַרְבֵּה, וְלא בֵּאֵר רַק קְצָת, קְצָת רָאשֵׁי פְרָקִים כִּי משֶׁה רַבֵּנוּ הָיָה עָנָו (בַּמִּדְבָּר י''ב) וַעֲנָוָה גְּדוֹלָה מִכֻּלָּם, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (עֲבוֹדָה זָרָה כ:) וְיֵשׁ עוֹד צֵרוּף שֶׁל חֲנֻכָּה, שֶׁהוּא מְרֻמָּז בַּפָּסוּק (דְּבָרִים ל''ד). וִיהוֹשֻעַ בִּן נוּן מָלֵא רוּחַ חָכְמָה כִּי סָמַך משֶׁה אֶת יָדָיו עָלָיו בְּסוֹפֵי תֵבוֹת יֵשׁ צֵרוּף חֲנוּכָּה כִּי בְּזֶה הַפָּסוּק מְרֻמָּז כָּל הַבְּחִינוֹת שֶׁל הַמַּאֲמָר הַנַּ''ל. מָלֵא זֶה בְּחִינַת: וּמִלְאוּ אֶת הָאָרֶץ, הַמְבאָר לְעֵיל וְכֵן רוּחַ חָכְמָה כִּי סָמַך משֶׁה יָדָיו וְכוּ כָּל זֶה מְבאָר לְעֵיל בַּמַּאֲמָר הַנַּ''ל גַּם בְּעִנְיַן הַיִּרְאָה כִּי יֵשׁ חָמֵשׁ גְּבוּרוֹת שֶׁהֵם חָמֵשׁ אֵימוֹת, שֶׁאָמְרוּ רַבּוֹתֵינוּ זִכְרוֹנָם לִבְרָכָה (שַׁבָּת עז:) וְיֵשׁ אֶלֶף וְאַרְבַּע מֵאוֹת וְחָמֵשׁ גְּבוּרָאָן הַמּוּבָא בַּזּהַר הַקָּדוֹשׁ (בַּמִּדְבָּר, דַּף קלז:) שֶׁנִּכְלָלִים הַגְּבוּרוֹת זֶה בָּזֶה עַד אֶלֶף וְאַרְבַּע מֵאוֹת וְחָמֵשׁ וְכָל אֵלּוּ הַדְּבָרִים לא בֵּאֵר כְּלָל, כִּי אֵלּוּ הַדְּבָרִים נֶאֶמְרוּ וְכוּ הַתּוֹרָה הַזּאת מְדַבֶּרֶת מִכָּל הָעֶשֶׂר סְפִירוֹת. שֶׁפַע הַכֶּתֶר חָכְמָה וּבִינָה יָדַיִם גַּם יִרְאָה גַּם אָמְרוּ רַבּוֹתֵינוּ, זִכְרוֹנָם לִבְרָכָה (כְּתֻבּוֹת צו) : הַמּוֹנֵעַ הֲלָכָה מִפִּי תַּלְמִיד, כְּאִלּוּ מוֹנֵעַ מִמֶּנּוּ חֶסֶד, וּפוֹרֵק מִמֶּנּוּ יִרְאַת שָׁמַיִם גַּם בֵּן וְתַלְמִיד בֵּן, אִיתָא בַּזּהַר הַקָּדוֹשׁ (יִתְרוֹ דַּף עט:) : מַה שְּׁמוֹ, דָּא חָכְמָה מַה שֵׁם בְּנוֹ דָּא תִּפְאֶרֶת תַּלְמִידִים הֵם לִמּוּדֵי ה, דָּא נֶצַח הוֹד כּל, דָּא יְסוֹד וּמַלְכוּת הַנַּ''ל רֵאָה הִיא אֵיבָרִים הַפְּנִימִיִּים וְיֵשׁ סְפִירוֹת שֶׁמְּדַבֵּר מֵהֶם כַּמָּה פְּעָמִים [אַשְׁרֵי אָזְנַיִם שֶׁכָּך שׁוֹמְעוֹת]


~ ח - תִּקְעוּ בַחֹדֶשׁ שׁוֹפָר

תִּקְעוּ בַחֹדֶשׁ שׁוֹפָר בַּכֶּסֶא לְיוֹם חַגֵּנוּ כִּי חֹק לְיִשְׂרָאֵל הוּא מִשְׁפָּט לֵאלקֵי יַעֲקב (תְּהִלִּים פ''א) א. אַף עַל פִּי שֶׁתּוֹכָחָה הוּא דָּבָר גָּדוֹל וּמֻטָּל עַל כָּל אֶחָד מִיִּשְׂרָאֵל לְהוֹכִיחַ אֶת חֲבֵרוֹ כְּשֶׁרוֹאֶה בּוֹ שֶׁאֵינוֹ מִתְנַהֵג כַּשּׁוּרָה, כְּמוֹ שֶׁכָּתוּב (וַיִּקְרָא י''ט) : ''הוֹכֵחַ תּוֹכִיחַ אֶת עֲמִיתֶך'' אַף עַל פִּי כֵן לָאו כָּל אָדָם רָאוּי לְהוֹכִיחַ כְּמוֹ שֶׁאָמַר רַבִּי עֲקִיבָא (כ''ה הגי בע''י) (עֵרְכִין טז:) תָּמֵהַּ אֲנִי, אִם יֵשׁ בַּדּוֹר הַזֶּה מִי שֶׁיָּכוֹל לְהוֹכִיחַ וְאִם רַבִּי עֲקִיבָא אָמַר זאת בְּדוֹרוֹ, כָּל שֶׁכֵּן בַּדּוֹר הַזֶּה שֶׁל עַכְשָׁו כִּי כְּשֶׁהַמּוֹכִיחַ אֵינוֹ רָאוּי לְהוֹכִיחַ אֲזַי לא דַּי שֶׁאֵינוֹ מוֹעִיל בְּתוֹכַחְתּוֹ אַף גַּם הוּא מַבְאִישׁ רֵיחַ שֶׁל הַנְּשָׁמוֹת הַשּׁוֹמְעִים תּוֹכַחְתּוֹ כִּי עַל יְדֵי תּוֹכַחְתּוֹ הוּא מְעוֹרֵר הָרֵיחַ רַע שֶׁל הַמַּעֲשִׂים רָעִים וּמִדּוֹת רָעוֹת שֶׁל הָאֲנָשִׁים שֶׁהוּא מוֹכִיחָם כְּמוֹ כְּשֶׁמֻּנָּח אֵיזֶה דָּבָר שֶׁיֵּשׁ לוֹ רֵיחַ שֶׁאֵינוֹ טוֹב כָּל זְמַן שֶׁאֵין מְזִיזִין אוֹתוֹ הַדָּבָר, אֵין מַרְגִּישִׁין הָרֵיחַ רַע אֲבָל כְּשֶׁמַּתְחִילִין לְהָזִיז אוֹתוֹ הַדָּבָר אֲזַי מְעוֹרְרִין הָרֵיחַ רַע כְּמוֹ כֵן עַל יְדֵי תּוֹכָחָה שֶׁל מִי שֶׁאֵינוֹ רָאוּי לְהוֹכִיחַ עַל יְדֵי זֶה מְזִיזִין וּמְעוֹרְרִין הָרֵיחַ רַע שֶׁל הַמַּעֲשִׂים רָעִים וּמִדּוֹת רָעוֹת שֶׁל הָאֲנָשִׁים שֶׁמּוֹכִיחָם וְעַל כֵּן הוּא מַבְאִישׁ רֵיחָם וְעַל יְדֵי זֶה הוּא מַחֲלִישׁ אֶת הַנְּשָׁמוֹת שֶׁלָּהֶם וְעַל יְדֵי זֶה נִפְסָק הַשֶּׁפַע מִכָּל הָעוֹלָמוֹת הַתְּלוּיִים בְּאֵלּוּ הַנְּשָׁמוֹת כִּי עִקָּר יְנִיקַת הַנְּשָׁמָה הוּא מֵהָרֵיחַ (בְּרָכוֹת מ''ג:) מִנַּיִן שֶׁמְּבָרְכִין עַל הָרֵיחַ, שֶׁנֶּאֱמַר: ''כּל הַנְּשָׁמָה תְּהַלֵּל יָהּ'' אֵיזֶהוּ דָּבָר שֶׁהַנְּשָׁמָה נֶהֱנֵית מִמֶּנּוּ וְלא הַגּוּף, הֱוֵי אוֹמֵר: זֶה הָרֵיחַ וְעַל כֵּן, עַל יְדֵי זֶה הַמּוֹכִיחַ, שֶׁהוּא מַבְאִישׁ רֵיחָם עַל יְדֵי זֶה נֶחֱלֶשֶׁת הַנְּשָׁמָה, שֶׁיְּנִיקָתָהּ מֵהָרֵיחַ כַּנַּ''ל וּמִמֵּילָא נִפְסָק הַשֶּׁפַע מִכָּל הָעוֹלָמוֹת הַתְּלוּיִים בָּהֶם אֲבָל כְּשֶׁהַמּוֹכִיחַ רָאוּי לְהוֹכִיחַ אֲזַי אַדְּרַבָּא, הוּא מוֹסִיף וְנוֹתֵן רֵיחַ טוֹב בְּהַנְּשָׁמוֹת עַל יְדֵי תּוֹכַחְתּוֹ כִּי הַתּוֹכָחָה צְרִיכָה לִהְיוֹת בִּבְחִינַת הַתּוֹכָחָה שֶׁל משֶׁה, שֶׁהוֹכִיחַ אֶת יִשְׂרָאֵל עַל מַעֲשֵׂה הָעֵגֶל שֶׁעַל יְדֵי תּוֹכַחְתּוֹ נָתַן בָּהֶם רֵיחַ טוֹב בִּבְחִינַת (שִׁיר הַשִּׁירִים א) : ''נִרְדִּי נָתַן רֵיחוֹ'', הַנֶּאֱמָר עַל מַעֲשֵׂה הָעֵגֶל עָזַב לא נֶאֱמַר, אֶלָּא נָתַן, כְּמוֹ שֶׁפֵּרֵשׁ רַשִׁ''י שָׁם וּכְמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, בַּגְּמָרָא (שַׁבָּת פח:) כִּי עַל יְדֵי תּוֹכָחָה שֶׁל משֶׁה עַל מַעֲשֵׂה הָעֵגֶל הוֹסִיף וְנָתַן בָּהֶם רֵיחַ טוֹב, שֶׁהוּא בְּחִינַת מְזוֹנָא דְּנִשְׁמָתָא כִּי עִקָּר יְנִיקַת הַנְּשָׁמָה הִיא מֵהָרֵיחַ כַּנַּ''ל כִּי עַל יְדֵי קוֹל הַמּוֹכִיחַ שֶׁהוּא רָאוּי עַל יְדֵי זֶה הוּא נוֹתֵן רֵיחַ טוֹב בְּהַנְּשָׁמוֹת שֶׁהוּא בְּחִינַת מְזוֹנָא דְּנִשְׁמָתָא כַּנַּ''ל כִּי יֵשׁ מְזוֹנָא דְּנִשְׁמָתָא וּמְזוֹנָא דְּגוּפָא (תק''ז כ''א) וְעַל יְדֵי מְזוֹנָא דְּגוּפָא נֶחֱלָשׁ מְזוֹנָא דְּנִשְׁמָתָא כִּי עַל יְדֵי מְזוֹנָא דְּגוּפָא, דְּהַיְנוּ עַל יְדֵי אֲכִילָה וּשְׁתִיָּה עַל יְדֵי זֶה מַגְדִּילִין אֶת בְּחִינַת עָקֵב דְּסִטְרָא אַחֲרָא בִּבְחִינַת (תְּהִלִּים מ''א) : ''אוֹכֵל לַחְמִי הִגְדִּיל עָלַי עָקֵב'' כִּי עַל יְדֵי הָאֲכִילָה נִתְחַזְּקִין הָעֲקֵבִים וְהָרַגְלִין בִּבְחִינַת (שַׁבָּת קנב) : דּק בְּכַכֵּי וְתִשְׁכַּח בְּנַגְרֵי וְאָז כְּשֶׁנִּתְגַּדֵּל, חַס וְשָׁלוֹם, עָקֶב דְּסִטְרָא אָחָרֳא עַל יְדֵי זֶה נֶחֱלָשׁ, חַס וְשָׁלוֹם, בְּחִינַת עָקֶב דִּקְדֻשָּׁה שֶׁהוּא בְּחִינַת (מִשְׁלֵי כ''ב) : ''עֵקֶב עֲנָוָה יִרְאַת ה'' שֶׁהִיא בְּחִינַת רֵיחַ בִּבְחִינַת (יְשַׁעְיָה י''א) : ''וַהֲרִיחוֹ בְּיִרְאַת ה'' שֶׁהוּא מְזוֹנָא דְּנִשְׁמָתָא וְהַתִּקּוּן לָזֶה הוּא עַל יְדֵי בְּחִינַת קוֹל כִּי בְּחִינַת קוֹל הוּא מַשְׁקֶה אֶת הַגָּן, שֶׁשָּׁם גְּדֵלִים כָּל הָרֵיחוֹת וְהַיִרָאוֹת בִּבְחִינַת (בְּרֵאשִׁית ב) : ''וְנָהָר יצֵא מֵעֵדֶן לְהַשְׁקוֹת אֶת הַגָּן'' נָהָר הַיּוֹצֵא מֵעֵדֶן וְכוּ זֶה בְּחִינַת קוֹל בִּבְחִינַת (תְּהִלִּים צ''ג) : ''נָשְׂאוּ נְהָרוֹת קוֹלָם'' וְזֶה בְּחִינַת (בְּרֵאשִׁית ג) : ''אֶת קלְך שָׁמַעְתִּי בַּגָּן וָאִירָא'' כִּי זֶה הַקּוֹל מַשְׁקֶה אֶת הַגָּן שֶׁעַל יְדֵי זֶה גְּדֵלִים שָׁם כָּל הָרֵיחוֹת שֶׁהֵם בְּחִינַת יִרְאָה כַּנַּ''ל שֶׁזֶּהוּ בְּחִינַת מְזוֹנָא דְּנִשְׁמָתָא כַּנַּ''ל כִּי עַל יְדֵי זֶה הַקּוֹל נִכְנָע בְּחִינַת עָקֵב דְּסִטְרָא אָחָרֳא כִּי זֶה הַקּוֹל הוּא בְּחִינַת (שָׁם כ''ז) : ''הַקּל קוֹל יַעֲקב'' וְעַל כֵּן זָכָה יַעֲקב לִבְחִינַת הָרֵיחַ בִּבְחִינַת (שָׁם) : ''רְאֵה רֵיחַ בְּנִי כְּרֵיחַ שָׂדֶה'', הַנֶּאֱמָר בְּיַעֲקב וְהוּא מַכְנִיעַ עָקֵב דְּסִטְרָא אָחָרֳא, בִּבְחִינַת (שָׁם כ''ה) : ''וְיָדוֹ אוֹחֶזֶת בַּעֲקֵב עֵשָׂו'' וְזֶה הַקּוֹל הוּא בְּחִינַת קוֹל הַמּוֹכִיחַ הָרָאוּי בִּבְחִינַת (יְשַׁעְיָה נ''ח) : ''הָרֵם כַּשּׁוֹפָר קוֹלֶך וְהַגֵּד לְעַמִּי פִּשְׁעָם'' וְכוּ כִּי הַמּוֹכִיחַ שֶׁרוֹצֶה לְהוֹכִיחַ אֶת יִשְׂרָאֵל וּלְהַגִּיד לָהֶם פִּשְׁעָם וְחַטָּאתָם הוּא צָרִיך לְזֶה הַקּוֹל כְּדֵי שֶׁלּא יַבְאִישׁ רֵיחָם עַל יְדֵי שֶׁמְּעוֹרֵר עֲוֹונוֹתֵיהֶם כַּנַּ''ל עַל כֵּן צָרִיך לְזֶה הַקּוֹל כִּי עַל יְדֵי זֶה הַקּוֹל הוּא מוֹסִיף וְנוֹתֵן בָּהֶם רֵיחַ טוֹב כִּי עַל יְדֵי זֶה הַקּוֹל גְּדֵלִים כָּל הָרֵיחוֹת כִּי זֶה הַקּוֹל מַשְׁקֶה אֶת הַגָּן וְכוּ כַּנַּ''ל וְזֶהוּ: ''הָרֵם כַּשּׁוֹפָר קוֹלֶך'' כַּשּׁפָר דַּיְקָא כִּי זֶה הַקּוֹל הַמַּשְׁקֶה אֶת הַגָּן, שֶׁהוּא בְּחִינַת ''וְנָהָר יצֵא מֵעֵדֶן'' הוּא בְּחִינַת קוֹל הַנִּגּוּן שֶׁל הַשִּׁיר שֶׁיִּתְעַר לֶעָתִיד כְּשֶׁיְּחַדֵּשׁ אֶת עוֹלָמוֹ שֶׁהוּא בְּחִינַת שִׁיר פָּשׁוּט, כָּפוּל, מְשֻׁלָּשׁ מְרֻבָּע כַּשּׁפָר רָאשֵׁי תֵבוֹת: פָּשׁוּט, כָּפוּל, שָׁלוּשׁ, רָבוּעַ שֶׁהוּא בְּחִינַת הַשִּׁיר שֶׁלֶּעָתִיד שֶׁהוּא בְּחִינַת הַקּוֹל הַמַּשְׁקֶה אֶת הַגָּן שֶׁעַל יְדֵי זֶה הַקּוֹל דַיְקָא הוּא יָכוֹל לְהוֹכִיחַ כַּשּׁפָר דַיְקָא, כַּנַּ''ל וְזֶהוּ בְּחִינַת.מוֹשְׁכִין עָלָיו חוּט שֶׁל חֶסֶד, הַנֶּאֱמָר בַּמּוֹכִיחַ הָרָאוּי כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (תָּמִיד כח) הַמּוֹכִיחַ אֶת חֲבֵרוֹ לְשֵׁם שָׁמַיִם, מוֹשְׁכִין עָלָיו חוּט שֶׁל חֶסֶד שֶׁנֶּאֱמַר: ''מוֹכִיחַ אָדָם אַחֲרֵי חֵן יִמְצָא'' כִּי חוּט שֶׁל חֶסֶד זֶה בְּחִינַת שֶׁנִּקְלַע וְנִשְׁזָר וְנַעֲשָׂה חוּט מֵהַנִּימִין שֶׁעַל אֵלּוּ הַנִּימִין [שֶׁקּוֹרִין מיתרים] יִתְנַגֵּן הַנִּגּוּן וְהַשִּׁיר הַזֶּה שֶׁל לֶעָתִיד שֶׁהֵם ע''ב נִימִין כְּנֶגֶד שֵׁם י י''ק יק''ו יקו''ק שֶׁהוּא בְּחִינַת שִׁיר פָּשׁוּט כָּפוּל וְכוּ כַּמּוּבָא בַּתִּקּוּנִים (תִּקּוּן כ''א) שֶׁהוּא עוֹלֶה כֻּלּוֹ ע''ב וְעַל אֵלּוּ הַנִּימִין יִתְנַגֵּן הַשִּׁיר הַזֶּה שֶׁלֶּעָתִיד כְּשֶׁיְּחַדֵּשׁ אֶת עוֹלָמוֹ בִּבְחִינַת (תְּהִלִּים פ''ט) : ''עוֹלָם חֶסֶד יִבָּנֶה'', שֶׁאָז יִתְעַר שִׁיר פָּשׁוּט וְכוּ וְזֶהוּ בְּחִינַת חוּט שֶׁל חֶסֶד הַנַּ''ל, הַנֶּאֱמָר בַּמּוֹכִיחַ הָרָאוּי הַיְנוּ בְּחִינַת הַחוּט הַנַּעֲשֶׂה מֵהַנִּימִין הַנַּ''ל שֶׁעֲלֵיהֶם יִתְנַגֵּן הַשִּׁיר הַזֶּה כְּשֶׁיִּהְיֶה חִדּוּשׁ הָעוֹלָם, בְּחִינַת ''עוֹלָם חֶסֶד יִבָּנֶה'', כַּנַּ''ל וְזֶהוּ: מוֹשְׁכִין עָלָיו חוּט שֶׁל חֶסֶד זֶה בְּחִינַת הַהַמְשָׁכָה, שֶׁמּוֹשְׁכִין וּפוֹשְׁטִין אֶת הַנִּימִין כְּדֵי לְנַגֵּן עֲלֵיהֶם שִׁיר הַנַּ''ל נִמְצָא שֶׁעַל יְדֵי קוֹל הַמּוֹכִיחַ הָרָאוּי הוּא נוֹתֵן רֵיחַ טוֹב בְּהַנְּשָׁמוֹת כַּנַּ''ל ב. אַך לָבוֹא לָזֶה, לִבְחִינַת קוֹל הַנַּ''ל הוּא עַל יְדֵי תְּפִלָּה כִּי עִקָּר הַתְּפִלָּה הִיא רַחֲמִים וְתַחֲנוּנִים (כַּמְבאָר בְּפֶּרֶק ב דְּאָבוֹת) וְעִקָּר הָרַחֲמִים תָּלוּי בְּדַעַת כְּמוֹ שֶׁכָּתוּב (יְשַׁעְיָה י''א) : ''לא יָרֵעוּ וְלא יַשְׁחִיתוּ בְּכָל הַר קָדְשִׁי, כִּי מָלְאָה הָאָרֶץ דֵּעָה אֶת ה כַּמַּיִם לַיָּם מְכַסִּים'' כִּי לֶעָתִיד יִגְדַּל הַדַּעַת, וְאָז לא יִהְיֶה שׁוּם הֶזֵּק וְאַכְזָרִיּוּת כִּי יִתְפַּשֵּׁט הָרַחֲמָנוּת עַל יְדֵי הַדַּעַת כִּי עִקָּר הָרַחֲמִים תָּלוּי בְּדַעַת וְלִפְעָמִים, כְּשֶׁהַסִּטְרָא אָחֳרָא יוֹנֶקֶת מִן הָרַחֲמָנוּת אֲזַי הֵם מַמְשִׁיכִין לְעַצְמָן הָרַחֲמָנוּת וַאֲזַי נִתְמַעֵט הָרַחֲמָנוּת אֶצְלֵנוּ וַאֲפִלּוּ מְעַט הָרַחֲמָנוּת שֶׁנִּשְׁאָר הוּא בִּבְחִינַת אַכְזָרִיּוּת כִּי עַל יְדֵי שֶׁהֵם יוֹנְקִים מִן הָרַחֲמָנוּת נִתְקַלְקֵל הָרַחֲמָנוּת וְנַעֲשֶׂה אַכְזָרִיּוּת, כִּי ''רַחֲמֵי רְשָׁעִים אַכְזָרִי'' (מִשְׁלֵי י''ב) וְעַל כֵּן גַּם מְעַט הָרַחֲמָנוּת הַנִּשְׁאָר אֶצְלֵנוּ הוּא בִּבְחִינַת אַכְזָרִיּוּת כִּי נִתְקַלְקֵל עַל יְדֵי שֶׁהֵם יוֹנְקִים מִן הָרַחֲמָנוּת, חַס וְשָׁלוֹם, כַּנַּ''ל וְזֶה בְּחִינַת (אֵיכָה ד) : ''גַּם תַּנִּים חָלְצוּ שַׁד'' זֶה בְּחִינַת רַחֲמָנוּת דְּסִטְרָא אָחָרֳא, בְּחִינַת: ''כְּשׁד מִשַּׁדַּי'' (יְשַׁעְיָה י''ג) כִּי שַׁדַּי הוּא בְּחִינַת רַחֲמָנוּת דִּקְדֻשָּׁה בִּבְחִינַת (בְּרֵאשִׁית מ''ג) : ''וְאֵל שַׁדַּי יִתֵּן לָכֶם רַחֲמִים'' שֶׁהוּא בְּחִינַת תְּפִלָּה, שֶׁהוּא שִׁדּוּד הַמַּעֲרָכוֹת וְעַל יְדֵי ''שׁד מִשַּׁדַּי'', בְּחִינַת הָרַחֲמָנוּת דְּסִטְרָא אָחָרֳא בְּחִינַת: גַּם תַּנִּים חָלְצוּ שַׁד עַל יְדֵי זֶה בַּת עַמִּי לְאַכְזָר כִּי עַל יְדֵי זֶה שֶׁהֵם יוֹנְקִים מִן הָרַחֲמָנוּת עַל יְדֵי זֶה גַּם מְעַט הָרַחֲמָנוּת הַנִּשְׁאָר אֶצְלֵנוּ נִפְגָּם וְנַעֲשֶׂה אַכְזָרִיּוּת כַּנַּ''ל וְעַל יְדֵי זֶה שֶׁנִּתְקַלְקֵל הָרַחֲמָנוּת וְנַעֲשֶׂה אַכְזָרִיּוּת נִפְגָּם הַדַּעַת בִּבְחִינַת כָּל הַכּוֹעֵס, חָכְמָתוֹ מִסְתַּלֶּקֶת מִמֶּנּוּ (פְּסָחִים סו:) וַאֲזַי נִקְטָן הַדַּעַת וְנַעֲשֶׂה בִּבְחִינַת מחִין דְּקַטְנוּת וַאֲזַי הֵם יוֹנְקִים, חַס וְשָׁלוֹם, מִפְּגַם הַדַּעַת בִּבְחִינַת (בְּרֵאשִׁית ג) : ''וְהַנָּחָשׁ הָיָה עָרוּם'' הַיְנוּ דַּעַת דְּסִטְרָא אָחָרֳא שֶׁיּוֹנֵק עַל יְדֵי נְפִילַת הַדַּעַת דִּקְדֻשָּׁה שֶׁנִּפְגָּם עַל יְדֵי אַכְזָרִיּוּת וָכַעַס כַּנַּ''ל וּמִזֶּה בָּא, חַס וְשָׁלוֹם, תַּאֲוַת נִאוּף כִּי הַמּחַ הוּא מְחִצָּה פְּרוּסָה בִּפְנֵי תַּאֲוָה זוֹ כִּי אֵין אָדָם עוֹבֵר עֲבֵרָה אֶלָּא אִם כֵּן נִכְנָס בּוֹ רוּחַ שְׁטוּת (סוֹטָה ג) אֲבָל כְּשֶׁהַמּחַ וְהַדַּעַת שָׁלֵם, הוּא מֵגֵן בִּפְנֵי הַתַּאֲוָה הַזּאת כִּי יֵשׁ שְׁלשָׁה מחִין וְכָל אֶחָד וְאֶחָד הוּא בְּחִינַת מְחִצָּה פְּרוּסָה בִּפְנֵי זאת הַתַּאֲוָה וּמֵאֵלּוּ הַשְּׁלשָׁה מחִין נִמְשָׁך שְׁלשָׁה מִינֵי רַחֲמָנוּת כִּי יֵשׁ שְׁלשָׁה מִינֵי רַחֲמָנוּת בִּבְחִינַת מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה עַל פָּסוּק (בְּרֵאשִׁית כ''א) : ''אִם תִּשְׁקר לִי וּלְנִינִי וּלְנֶכְדִּי'' עַד כָּאן רַחֲמֵי הָאָב עַל הַבֵּן (בְּרֵאשִׁית רַבָּה, וַיֵּרָא פָּרָשָׁה נד וְהוּבָא בְּפֵרַשִׁ''י שָׁם) שֶׁהֵם בְּחִינַת שְׁלשָׁה מִינֵי רַחֲמָנוּת וְהֵם נִמְשָׁכִין מִשְּׁלשָׁה מחִין כִּי מחַ הַבֵּן מִמּחַ הָאָב (תִּקּוּן י''ח) וְזֶה בְּחִינַת שָׁלשׁ תְּפִלּוֹת בַּיּוֹם כִּי כָל תְּפִלָּה וּתְפִלָּה הוּא בְּחִינַת מחַ מְיֻחָד מֵאֵלּוּ הַשְּׁלשָׁה מחִין שֶׁהֵם בְּחִינַת שְׁלשָׁה מִינֵי רַחֲמָנוּת הַתְּלוּיִים בַּמּחַ כִּי עִקָּר הַתְּפִלָּה הִיא רַחֲמִים וְתַחֲנוּנִים כַּנַּ''ל וְעַל כֵּן כְּשֶׁהַדַּעַת נִפְגָּם, חַס וְשָׁלוֹם, כַּנַּ''ל מִזֶּה בָּא, חַס וְשָׁלוֹם, תַּאֲוַת נִאוּף כַּנַּ''ל וַאֲזַי כְּשֶׁנִּפְגָּם הָרַחֲמָנוּת וְהַדַּעַת אֲזַי אִי אֶפְשָׁר לְהִתְפַּלֵּל בִּבְחִינַת רַחֲמִים וְתַחֲנוּנִים וְאָז הַתְּפִלָּה בִּבְחִינַת דִּין וּכְשֶׁהַתְּפִלָּה בִּבְחִינַת דִּין אָז הַסִּטְרָא אָחֳרָא בּוֹלַעַת אֶת הַתְּפִלָּה, חַס וְשָׁלוֹם כִּי עִקָּר יְנִיקַת הַסִּטְרָא אָחֳרָא הִיא מִבְּחִינַת דִּינִים שֶׁהֵם מחִין דְּקַטְנוּת בְּחִינַת אֱלקִים, כַּיָּדוּעַ וְעַל כֵּן הֵם נֶאֱחָזִין, חַס וְשָׁלוֹם בִּתְפִלָּה זוֹ שֶׁהִיא בְּחִינַת דִּין וּבוֹלְעִין אוֹתָהּ, חַס וְשָׁלוֹם. ג. וְאָז כְּשֶׁהַתְּפִלָּה בִּבְחִינַת דִּין אָז צְרִיכִין בַּעַל כּחַ גָּדוֹל, שֶׁיּוּכַל לְהִתְפַּלֵּל תְּפִלָּה בִּבְחִינַת דִּין כְּמוֹ פִּינְחָס בְּעֵת שֶׁקִּנֵּא עַל מַעֲשֵׂה זִמְרִי כְּמוֹ שֶׁכָּתוּב (תְּהִלִּים ק''ו) : ''וַיַעֲמד פִּנְחָס וַיְפַלֵּל'' וְדָרְשׁוּ רַבּוֹתֵינוּ, זִכְרוֹנָם לִבְרָכָה (סַנְהֶדְרִין) : שֶׁעָשָׂה פְּלִילוֹת עִם קוֹנוֹ הַיְנוּ תְּפִלָּה בִּבְחִינַת דִּין כִּי קִנֵּא עַל מַעֲשֵׂה זִמְרִי, שֶׁהוּא בְּחִינַת (אִיּוֹב ל''א) : ''כִּי הוּא זִמָּה וְהוּא עָוֹן פְּלִילִים'' הַיְנוּ שֶׁהוּא עָווֹן שֶׁצְּרִיכִין לָזֶה תְּפִלָּה בִּבְחִינַת דִּין שֶׁהוּא בְּחִינַת פְּלִילִים, בְּחִינַת: וַיַעֲמד פִּנְחָס וַיְפַלֵּל כִּי כְּשֶׁיֵּשׁ פְּגַם תַּאֲוַת נִאוּף, חַס וְשָׁלוֹם שֶׁאָז הַתְּפִלָּה בִּבְחִינַת דִּין וְהַסִּטְרָא אָחֳרָא בּוֹלַעֲת אוֹתָה, חַס וְשָׁלוֹם אָז צְרִיכִין בַּעַל כּחַ גָּדוֹל, שֶׁיִּתְפַּלֵּל תְּפִלָּה בִּבְחִינַת דִּין כְּמוֹ בְּעֵת שֶׁהָיָה מַעֲשֵׂה זִמְרִי שֶׁהֻצְרַך פִּינְחָס לְהִתְפַּלֵּל תְּפִלָּה בִּבְחִינַת דִּין כִּי כְּשֶׁזֶּה הַבַּעַל כּחַ מִתְפַּלֵּל תְּפִלָּה בִּבְחִינַת דִּין וַאֲזַי הַסִּטְרָא אָחֳרָא רוֹצֶה לִבְלעַ אוֹתָהּ כִּי הִיא בּוֹלַעַת תָּמִיד הַתְּפִלּוֹת שֶׁהֵם בִּבְחִינַת דִּין כַּנַּ''ל וַאֲזַי כְּשֶׁהִיא רוֹצָה לִבְלעַ זאת הַתְּפִלָּה שֶׁל הַבַּעַל כּחַ שֶׁהִיא בִּבְחִינַת דִּין אֲזַי זאת הַתְּפִלָּה הִיא עוֹמֶדֶת בְּבֵית הַבְּלִיעָה שֶׁלּוֹ בִּבְחִינַת (שָׁם מ''א) : ''בְּצַוָּארוֹ יָלִין עז'' הַיְנוּ הַתְּפִלָּה שֶׁל הַבַּעַל כּחַ הַנַּ''ל שֶׁהוּא בְּחִינַת מַטֵּה עז הִיא עוֹמֶדֶת לוֹ בְּצַוָּארוֹ, בְּבֵית הַבְּלִיעָה שֶׁלּוֹ וַאֲזַי הוּא מֻכְרָח לִתֵּן הֲקָאוֹת הַיְנוּ שֶׁהַסִּטְרָא אָחֳרָא מֻכְרָח לְהָקִיא וּלְהוֹצִיא כָּל הַקְּדֻשּׁוֹת שֶׁל הַדַּעַת וְהָרַחֲמָנוּת וְהַתְּפִלּוֹת שֶׁבָּלַע בִּבְחִינַת (שָׁם כ) : ''חַיִל בָּלַע וַיְקִאֶנּוּ'' וְלא דַּי שֶׁהוּא מֵקִיא וּמוֹצִיא כָּל הַקְּדֻשָּׁה שֶׁבָּלַע אַף גַּם הוּא מֻכְרָח לְהָקִיא וּלְהוֹצִיא עַצְמוּת הַחִיּוּת שֶׁלּוֹ מַמָּשׁ בִּבְחִינַת: ''מִבִּטְנוֹ יוֹרִישֶׁנּוּ אֵל'' הַיְנוּ שֶׁמּוֹצִיא וּמֵקִיא עַצְמוּת חִיּוּתוֹ מַמָּשׁ וְזֶהוּ בְּחִינַת גֵּרִים שֶׁמִּתְגַּיְּרִין שֶׁהֵם הָיוּ תְּחִלָּה מֵעַצְמוּת הַסִּטְרָא אָחֳרָא מַמָּשׁ וְעַכְשָׁו חוֹזְרִין אֶל הַקְּדֻשָּׁה כִּי הַסִּטְרָא אָחֳרָא מֻכְרָח לְהָקִיא וּלְהוֹצִיא עֶצֶם חִיּוּתוֹ מַמָּשׁ שֶׁזֶּהוּ בְּחִינַת גֵּרִים כַּנַּ''ל וְזֶהוּ בְּחִינַת (תְּהִלִּים ק''י) ''מַטֵּה עֻזְּך יִשְׁלַח ה מִצִּיּוֹן רְדֵה בְּקֶרֶב איְבֶיך'' בְּקֶרֶב דַּיְקָא בְּחִינַת: ''מִבִּטְנוֹ יוֹרִישֶׁנּוּ אֵל'' כִּי מַטֵּה עז, הַיְנוּ הַתְּפִלָּה שֶׁל הַבַּעַל כּחַ הַנַּ''ל הִיא יוֹרֶדֶת בְּקִרְבּוֹ מַמָּשׁ כִּי עַל יָדָהּ הוּא מוֹצִיא וּמֵקִיא עַצְמוּת חִיּוּתוֹ מַמָּשׁ, מִקִּרְבּוֹ וּמִבִּטְנוֹ בְּחִינַת: מִבִּטְנוֹ יוֹרִישֶׁנּוּ אֵל כַּנַּ''ל (שָׁם ע''ד) : ''אַתָּה פוֹרַרְתָּ בְעָזְּך יָם, שִׁבַּרְתָּ רָאשֵׁי תַנִּינִים עַל הַמָּיִם'' כִּי עַל יְדֵי מַטֵּה עז הַנַּ''ל, הוּא מְשַׁבֵּר רָאשֵׁי תַנִּינִים עַל הַמָּיִם הַיְנוּ הַסִּטְרָא אָחֳרָא וְהַנָּחָשׁ, שֶׁהָיְתָה יוֹנֶקֶת מִן הָרַחֲמָנוּת וְהַדַּעַת שֶׁהִיא בְּחִינַת: ''כַּמַּיִם לַיָּם מְכַסִּים'' בְּחִינַת: ''וְהַנָּחָשׁ הָיָה עָרוּם'', כַּנַּ''ל וְעַל יְדֵי מַטֵּה עז הַנַּ''ל, הַיְנוּ הַתְּפִלָּה שֶׁל הַבַּעַל כּחַ בְּחִינַת פִּינְחָס עַל יְדֵי זֶה הוּא מוֹצִיא קְדֻשַּׁת הַדַּעַת וְהַתְּפִלּוֹת שֶׁבָּלַע וּמְשַׁבֵּר רָאשֵׁי תַנִּינִים עַל הַמָּיִם כַּנַּ''ל כִּי הַתְּפִלָּה שֶׁל הַבַּעַל כּחַ, שֶׁהִיא בִּבְחִינַת דִּין בִּבְחִינַת: ''וַיַּעֲמד פִּינְחָס וַיְפַלֵּל'' הִיא עוֹמֶדֶת בְּבֵית הַבְּלִיעָה שֶׁל הַנָּחָשׁ וְעַל יְדֵי זֶה הוּא מֻכְרָח לְהָקִיא וּלְהוֹצִיא הַכּל כַּנַּ''ל וְזֶהוּ צֵרוּף וַיְפַלֵּל רָאשֵׁי תֵבוֹת: וְהַשְׁלֵך לִפְנֵי פַּרְעה יְהִי לְתַנִין (שְׁמוֹת ז) כִּי צְרִיכִין לְהַשְׁלִיך מַטֵּה עז, שֶׁהִיא בְּחִינַת הַתְּפִלָּה הַנַּ''ל לְהַתַּנִּין בִּבְחִינַת: ''וְהַשְׁלֵך לִפְנֵי פַּרְעה יְהִי לְתַנִּין'' שֶׁמַּשְׁלִיכִין בְּכַוָּנָה הַמַּטֵּה עז לִפְנֵי הַסִּטְרָא אָחֳרָא כְּדֵי שֶׁיִּהְיֶה לְהַתַּנִּין הַיְנוּ כְּדֵי שֶׁיִּבְלַע הַתַּנִּין אֶת הַתְּפִלָּה הַזּאת כִּי עַל יְדֵי זֶה מוֹצִיאִין מִמֶּנּוּ כָּל הַקְּדֻשּׁוֹת שֶׁבָּלַע כִּי הִיא עוֹמֶדֶת בְּבֵית הַבְּלִיעָה שֶׁלּוֹ כַּנַּ''ל וְזֶה בְּחִינַת: ''וַיִּשְׁמַע יִתְרוֹ'' מַה שְּׁמוּעָה שָׁמַע וּבָא, קְרִיעַת יַם סוּף וּמִלְחֶמֶת עֲמָלֵק (זְבָחִים קטז) כִּי עֲמָלֵק טִמֵּא אֶת יִשְׂרָאֵל בִּפְגַם תַּאֲוַת נִאוּף כְּמוֹ שֶׁכָּתוּב (דְּבָרִים כ''ה) : ''אֲשֶׁר קָרְך בַּדֶּרֶך'' בְּחִינַת מִקְרֵה לַיְלָה, חַס וְשָׁלוֹם שֶׁבָּא עַל יְדֵי בְּחִינַת עֲמָלֵק (בַּמִּדְבָּר כ''ד) ''רֵאשִׁית גּוֹיִם עֲמָלֵק'', שֶׁזֶּה בְּחִינַת: ''וְהַנָּחָשׁ הָיָה עָרוּם'' כַּנַּ''ל שֶׁעַל יְדֵי זֶה בָּא, חַס וְשָׁלוֹם, טֻמְאַת הַתַּאֲוָה הַזּאת כַּנַּ''ל וְזֶה בְּחִינַת מִלְחֶמֶת עֲמָלֵק וְהַתִּקּוּן לָזֶה הוּא בְּחִינַת קְרִיעַת יַם סוּף בְּחִינַת: ''אַתָּה פוֹרַרְתָּ בְעָזְּך יָם, שִׁבַּרְתָּ רָאשֵׁי תַנִּינִים עַל הַמָּיִם'' הַיְנוּ בְּחִינַת מַטֵּה עז הַנַּ''ל שֶׁעַל יְדֵי זֶה מוֹצִיאִין מִמֶּנּוּ מֵימֵי הַדַּעַת, שֶׁבָּלַע מִן הַקְּדֻשָּׁה כַּנַּ''ל וַיִּשְׁמַע יִתְרוֹ, הַיְנוּ בְּחִינַת גֵּרִים כִּי עַל יְדֵי מַטֵּה עז הַנַּ''ל שֶׁהוּא בְּחִינַת קְרִיעַת יַם סוּף בְּחִינַת אַתָּה פוֹרַרְתָּ בְעָזְּך יָם וְכוּ שֶׁהוּא מְתַקֵּן וּמַכְנִיעַ מִלְחֶמֶת עֲמָלֵק כַּנַּ''ל עַל יְדֵי זֶה נַעֲשִׂין גֵּרִים, בְּחִינַת וַיִּשְׁמַע יִתְרוֹ כִּי מוֹצִיאִין מִמֶּנּוּ גַּם עַצְמוּת חִיּוּתוֹ שֶׁהוּא בְּחִינַת גֵּרִים כַּנַּ''ל ד. וְזֶה בְּחִינַת רְעָמִים כִּי עַל יְדֵי גֵּרִים שֶׁנַּעֲשִׂין עַל יְדֵי מַטֵּה עז הַנַּ''ל עַל יְדֵי שֶׁהַסִּטְרָא אָחֳרָא מֻכְרַחַת לְהַחֲזִיר כָּל הַקְּדֻשָּׁה שֶׁבָּלְעָה עִם עַצְמוּת חִיּוּתָהּ כַּנַּ''ל עַל יְדֵי זֶה נִתְרַבֶּה וְנִתְגַּדֵּל כְּבוֹדוֹ יִתְבָּרַך בִּבְחִינַת (תְּהִלִּים צ''ו) : ''הָבוּ לַה מִשְׁפְּחוֹת עַמִּים, הָבוּ לַה כָּבוֹד וָעז'' (שָׁם כ''ט) : ''אֵל הַכָּבוֹד הִרְעִים, ה עַל מַיִם רַבִּים'' מַיִם רַבִּים, זֶה בְּחִינַת מֵימֵי הַדַּעַת בְּחִינַת (יְשַׁעְיָה י''א) : ''כִּי מָלְאָה הָאָרֶץ דֵּעָה אֶת ה כַּמַּיִם לַיָּם מְכַסִּים'' הַיְנוּ בְּחִינַת מֵימֵי הַדַּעַת שֶׁיּוֹצְאִין מִן הַסִּטְרָא אָחֳרָא וְחוֹזְרִין אֶל הַקְּדֻשָּׁה שֶׁעַל יְדֵי זֶה נַעֲשִׂין גֵּרִים, וְנִתְגַּדֵּל כְּבוֹדוֹ יִתְבָּרַך שֶׁזֶּהוּ בְּחִינַת רְעָמִים בְּחִינַת ''אֵל הַכָּבוֹד הִרְעִים'' כִּי הָרַעַשׁ וְהַפִּרְסוּם שֶׁנִּתְפַּרְסֵם כְּבוֹדוֹ יִתְבָּרַך עַל יְדֵי הַגֵּרִים זֶה בְּחִינַת רְעָמִים, שֶׁהֵם קוֹל רַעַשׁ גָּדוֹל (בְּרָכוֹת נט). מַאי רְעָמִים עֲנָנֵי דְּשָׁפְכִי מַיָּא לַהֲדָדֵי עֲנָנֵי דְּשָׁפְכִי מַיָּא, זֶה בְּחִינַת הַסִּטְרָא אָחֳרָא שֶׁהִיא בְּחִינַת (אֵיכָה ג) : ''סַכּתָ בְעָנָן לָך מֵעֲבר תְּפִלָּה'' הַיְנוּ הַקְּלִפּוֹת הַמְּעַכְּבִים אֶת הַתְּפִלָּה כְּשֶׁחוֹזְרִים וְשׁוֹפְכִים מֵימֵי הַדַּעַת שֶׁבָּלְעוּ זֶה בְּחִינַת: עֲנָנֵי דְּשָׁפְכִי מַיָּא וְאָז נִתְגַּלֶּה כְּבוֹדוֹ יִתְבָּרַך, בִּבְחִינַת: ''וּכְבוֹד ה נִרְאָה בְּעָנָן'' (שְׁמוֹת ט''ז) וְזֶהוּ בְּחִינַת רְעָמִים כַּנַּ''ל גֵּרִים הוּא רָאשֵׁי תֵבוֹת: ''רַעַם גְּבוּרתָו מִי יִתְבּוֹנָן'' (אִיּוֹב כ''ו) כִּי גֵּרִים הֵם בִּבְחִינַת רְעָמִים כַּנַּ''ל. ה. וְעַל יְדֵי הִתְגַּלּוּת הַכָּבוֹד עַל יְדֵי זֶה בָּא הִתְפַּשְׁטוּת הַנְּבוּאָה כִּי הַנְּבוּאָה בָּאָה מִבְּחִינַת שָׁרְשֵׁי נַפְשׁוֹת יִשְׂרָאֵל שֶׁהֵם בְּחִינַת שִׁבְעִים נֶפֶשׁ בִּבְחִינַת (דְּבָרִים י) : ''בְּשִׁבְעִים נֶפֶשׁ יָרְדוּ אֲבוֹתֶיך'' רָאשֵׁי תֵבוֹת נָבִיא וְשׁרֶשׁ הַנְּפָשׁוֹת הוּא בְּחִינַת כָּבוֹד בִּבְחִינַת (בְּרֵאשִׁית מ''ט) : ''בְּסֹדָם אַל תָּבא נַפְשִׁי, וּבִקְהָלָם אַל תֵּחַד כְּבדִי'' וְעַל כֵּן עַל יְדֵי הִתְגַּלּוּת הַכָּבוֹד שֶׁהוּא בְּחִינַת שׁרֶשׁ הַנְּפָשׁוֹת עַל יְדֵי זֶה בָּא הִתְפַּשְׁטוּת הַנְּבוּאָה וְזֶה בְּחִינַת (שַׁבָּת צב) : אֵין הַנְּבוּאָה שׁוֹרָה אֶלָּא עַל חָכָם, גִּבּוֹר וְעָשִׁיר כִּי כָל בְּחִינוֹת אֵלּוּ הֵם בִּבְחִינַת כָּבוֹד, שֶׁמִּשָּׁם נִמְשָׁך הַנְּבוּאָה חָכָם בִּבְחִינַת (מִשְׁלֵי ג) :''כָּבוֹד חֲכָמִים יִנְחָלוּ'' גִּבּוֹר בִּבְחִינַת (תְּהִלִּים כ''ד) :''מִי זֶה מֶלֶך הַכָּבוֹד, ה עִזּוּז וְגִבּוֹר'' עָשִׁיר בִּבְחִינַת (בְּרֵאשִׁית ל''א) : ''וּמֵאֲשֶׁר לְאָבִינוּ עָשָׂה אֶת כָּל הַכָּבד הַזֶּה'' וְזֶה בְּחִינַת (בְּרָכוֹת ג) : אוֹי לִי שֶׁהֶחֱרַבְתִּי אֶת בֵּיתִי, וְשָׂרַפְתִּי אֶת הֵיכָלִי, וְהִגְלֵיתִי אֶת בָּנַי לְבֵין אֻמּוֹת הָעוֹלָם הֶחֱרַבְתִּי אֶת בֵּיתִי זֶה בְּחִינַת פְּגַם הַתְּפִלָּה כְּמוֹ שֶׁכָּתוּב (יְשַׁעְיָה נ''ו) : ''כִּי בֵּיתִי בֵּית תְּפִלָּה'' וְשָׂרַפְתִּי אֶת הֵיכָלִי זֶה בְּחִינַת פְּגַם הַכָּבוֹד בְּחִינַת (תְּהִלִּים כ''ט) : ''וּבְהֵיכָלוֹ כֻּלּוֹ אוֹמֵר כָּבוֹד'' וְהִגְלֵיתִי אֶת בָּנַי זֶה בְּחִינַת בִּטּוּל הַנְּבוּאָה שֶׁבָּאָה מִנַּפְשׁוֹת בְּנֵי יִשְׂרָאֵל בְּחִינַת: ''בְּשִׁבְעִים נֶפֶשׁ יָרְדוּ אֲבתֶיך מִצְרָיְמָה'' כִּי גָּלוּת בְּנֵי יִשְׂרָאֵל הוּא בְּחִינַת בִּטּוּל הַנְּבוּאָה שֶׁבָּאָה מִנַּפְשׁוֹתָם כַּנַּ''ל. ו. וְזֶה בְּחִינַת רְפוּאָה כִּי כָל בְּחִינוֹת הַנַּ''ל הֵם בְּחִינַת רְפוּאָה כִּי הִתְגַּלּוּת הַכָּבוֹד הַנַּ''ל זֶה בְּחִינַת זְרִיחַת הַשֶּׁמֶשׁ בִּבְחִינַת (יְשַׁעְיָה ס) : ''וּכְבוֹד ה עָלַיִך זָרָח'' וְעַל יְדֵי זְרִיחַת הַשֶּׁמֶשׁ בָּא רְפוּאָה (בָּבָא בַּתְרָא טז:) אִדְּלֵי יוֹמָא אִדְּלֵי קְצִירֵי כְּמוֹ שֶׁכָּתוּב (מַלְאֲכִי ג) : ''וְזָרְחָה לָכֶם יִרְאֵי שְׁמִי שֶׁמֶשׁ צְדָקָה וּמַרְפֵּא'' כִּי רוּחַ נְבוּאָה שֶׁנִּתְפַּשֵּׁט עַל יְדֵי הִתְגַּלּוּת הַכָּבוֹד זֶה בְּחִינַת הָרְפוּאָה הַבָּאָה עַל יְדֵי זְרִיחַת הַשֶּׁמֶשׁ בִּבְחִינַת (מִשְׁלֵי י''ח) : ''רוּחַ אִישׁ יְכַלְכֵּל מַחֲלֵהוּ'' וְעִקָּר הִתְגַּלּוּת הַכָּבוֹד הוּא עַל יְדֵי הַתְּפִלָּה הַנַּ''ל שֶׁעַל יָדָהּ הָעֲנָנִים שֶׁהֵם הַסִּטְרָא אָחֳרָא וְהַקְּלִפּוֹת, כָּלִים וְהוֹלְכִים וְאָז נַעֲשִׂין גֵּרִים וְנִתְגַּלֶּה הַכָּבוֹד כַּנַּ''ל וְזֶה בְּחִינַת סְלִיחַת הֶעָווֹן, שֶׁבָּא עַל יְדֵי רִבּוּי הַתְּפִלּוֹת שֶׁעַל יְדֵי זֶה הַשֶּׁמֶשׁ זוֹרַחַת, שֶׁעַל יָדָהּ בָּא רְפוּאָה כִּי הֶעָווֹן הוּא בְּחִינַת עָנָן, שֶׁמַּחֲשִׁיך אוֹר הַשֶּׁמֶשׁ כִּי טֶבַע הָעֲווֹנוֹת הֵם בְּחִינַת חֹשֶׁך כְּמוֹ שֶׁכָּתוּב (יְשַׁעְיָה כ''ט) ''וְהָיָה בְּמַחְשָׁך מַעֲשֵׂיהֶם'' וְזֶה בְּחִינַת הַחוֹלַאַת כִּי עִקָּר הַחוֹלַאַת בָּאָה מֵעֲווֹנוֹת כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (שַׁבָּת נה).אֵין יִסּוּרִין בְּלא עָוֹן שֶׁנֶּאֱמַר: ''וּפָקַדְתִּי בְּשֵׁבֶט פִּשְׁעָם וּבִנְגָעִים עֲוֹנָם'' כִּי הָעֲווֹנוֹת הֵם בְּחִינַת עֲנָנִים שֶׁמַּחֲשִׁיכִים אוֹר הַשֶּׁמֶשׁ שֶׁעַל יָדָהּ הָרְפוּאָה וְעַל יְדֵי הַתְּפִלָּה נִתְכַּפְּרִין הָעֲווֹנוֹת כִּי הַתְּפִלָּה מְכַפֶּרֶת, כִּי הִיא בִּמְקוֹם קָרְבָּן (ברכות כו:) כְּמוֹ שֶׁכָּתוּב (יְשַׁעְיָה נ''ו) : ''וַהֲבִיאוֹתִים אֶל הַר קָדְשִׁי, וְשִׂמַּחְתִּים בְּבֵית תְּפִלָּתִי עוֹלוֹתֵיהֶם וְזִבְחֵיהֶם'' וּכְשֶׁנִּתְכַּפְּרִין הָעֲווֹנוֹת, זֶה בְּחִינַת שֶׁהָעֲנָנִים כָּלִים וְהוֹלְכִים בִּבְחִינַת (שָׁם מ''ד) : ''מָחִיתִי כָעָב פְּשָׁעֶיך וְכֶעָנָן חַטּאתֶיך'' וְכוּ וַאֲזַי הוּא בְּחִינַת זְרִיחַת הַשֶּׁמֶשׁ שֶׁמִּשָּׁם הָרְפוּאָה כִּי עִקָּר הַחוֹלַאַת הִיא בְּחִינַת הֶעָווֹן שֶׁהוּא בְּחִינַת עָנָן וָחֹשֶׁך שֶׁמַּחֲשִׁיך אוֹר הַשֶּׁמֶשׁ שֶׁהוּא בְּחִינַת רְפוּאָה וּכְשֶׁנִּסְלָח הֶעָווֹן, הוּא בְּחִינַת שֶׁהֶעָנָן כָּלֶה וְאָז הַשֶּׁמֶשׁ זוֹרַחַת וַאֲזַי בָּא רְפוּאָה כַּנַּ''ל מְכַפֶּרֶת עֲווֹנוֹת כַּנַּ''ל וְעִקָּר הַתְּפִלָּה, שֶׁעַל יָדָהּ נִסְלָח הֶעָווֹן וְנִצּוֹלִין מֵהַחוֹלַאַת הוּא בָּא עַל יְדֵי שֶׁנִּתּוֹסֵף שָׁכֵן מִיִּשְׂרָאֵל כִּי כָל מַה שֶּׁנִּתּוֹסֵף שָׁכֵן מִיִּשְׂרָאֵל נִתְרַבֶּה וְנִתְגַּדֵּל הַתְּפִלָּה בִּמְאד מְאד וְזֶה בְּחִינַת הַקִּבּוּץ שֶׁל יִשְׂרָאֵל כִּי כָל מַה שֶּׁנִּתְקַבְּצִין וְנִתְרַבִּין בְּיוֹתֵר נַפְשׁוֹת יִשְׂרָאֵל בְּיַחַד נִתְרַבֶּה וְנִתְגַּדֵּל בְּיוֹתֵר מְאד מְאד בֵּית הַתְּפִלָּה כִּי שָׁלשׁ אֲבָנִים בּוֹנוֹת שִׁשָּׁה בָּתִּים, אַרְבַּע אֲבָנִים בּוֹנוֹת עֶשְׂרִים וְאַרְבָּעָה בָּתִּים, חָמֵשׁ מֵאָה וְעֶשְׂרִים בָּתִּים וְכוּ עַד שֶׁאֵין הַפֶּה יָכוֹל לְדַבֵּר וְהַלֵּב לַחֲשׁב, כִּדְאִיתָא בְּסֵפֶר יְצִירָה נִמְצָא שֶׁכָּל מַה שֶּׁנִּתּוֹסֵף אֶבֶן אַחַת נִתְרַבִּין הַבָּתִּים בְּיוֹתֵר מְאד מְאד בְּכִפְלֵי כִּפְלַיִם כַּנַּ''ל וְהַנְּפָשׁוֹת הֵם בְּחִינַת אֲבָנִים בִּבְחִינַת (אֵיכָה ד) ''תִּשְׁתַּפֵּכְנָה אַבְנֵי קדֶשׁ'' וְכוּ וְהַבָּתִּים זֶה בְּחִינַת: ''כִּי בֵּיתִי בֵּית תְּפִלָּה'' נִמְצָא שֶׁכָּל מַה שֶּׁנִּתּוֹסֵף וְנִתְרַבֶּה נֶפֶשׁ אַחַת לְהַקִּבּוּץ שֶׁל יִשְׂרָאֵל נִתְרַבֶּה וְנִתְגַּדֵּל מְאד בֵּית הַתְּפִלָּה כִּי עַכְשָׁו, כְּשֶׁנִּתּוֹסֵף עוֹד נֶפֶשׁ אֶחָד לְהַקִּבּוּץ נַעֲשִׂין צֵרוּפִים אֲחֵרִים חֲדָשִׁים הַרְבֵּה מְאד מְאד כִּפְלֵי כִּפְלַיִם כַּמָּה וְכַמָּה פְּעָמִים כַּנַּ''ל וְעַל כֵּן כְּשֶׁנִּתּוֹסֵף שָׁכֵן מִיִּשְׂרָאֵל כְּגוֹן בְּמָקוֹם שֶׁדָּרִים שָׁם יְהוּדִים, כְּשֶׁנִּתּוֹסֵף עֲלֵיהֶם עוֹד שָׁכֵן מִיִּשְׂרָאֵל אֲזַי נִתְרַבֶּה וְנִתְגַּדֵּל הַתְּפִלָּה בִּמְאד מְאד כִּי נִתּוֹסֵף נֶפֶשׁ אַחַת לְהַקִּבּוּץ כַּנַּ''ל וְעַל יְדֵי רִבּוּי הַתְּפִלָּה עַל יְדֵי זֶה סְלִיחַת הֶעָווֹן, שֶׁהוּא בְּחִינַת רְפוּאָה כַּנַּ''ל וְזֶה בְּחִינַת (יְשַׁעְיָה ל''ג) וּבַל יאמַר שָׁכֵן חָלִיתִי כִּי עַל יְדֵי שֶׁנִּתּוֹסֵף שָׁכֵן עַל יְדֵי זֶה נִצּוֹלִין מֵהַחוֹלַאַת כַּנַּ''ל כִּי: הָעָם הַיּשֵׁב בָּהּ נְשׂוּא עָווֹן כִּי עַל יְדֵי הַשָּׁכֵן נִתְרַבֶּה הַתְּפִלָּה, וַאֲזַי הוּא בְּחִינַת נְשִׂיאוּת עָוֹן כַּנַּ''ל וְעַל יְדֵי זֶה בָּא רְפוּאָה, וְנִתְבַּטֵּל הַחוֹלַאַת כַּנַּ''ל [וְדַע, שֶׁלִּפְעָמִים הוּא בְּחִינַת נְשֻׂא עָוֹן עַל יְדֵי הַקִּבּוּץ כַּנַּ''ל וְלִפְעָמִים הוּא בְּחִינַת, חַס וְשָׁלוֹם (שָׁם נ''ג) : ''אָכֵן חֳלָיֵנוּ הוּא נָשָׂא'' כִּי כְּשֶׁאֵין בְּנֵי הַקִּבּוּץ זַכָּאִים אֲזַי אֵין זוֹכִים לִבְחִינַת נְשֻׂא עָוֹן וְאָז הַצַּדִּיק מֻכְרָח לְקַבֵּל עַל עַצְמוֹ יִסּוּרִין בִּשְׁבִיל יִשְׂרָאֵל וְאֵין נִצּוֹלִים מֵחוֹלַאַת רַק הָעוֹלָם אֲבָל לא הַצַּדִּיק, חַס וְשָׁלוֹם, כִּי הוּא מְקַבֵּל יִסּוּרִים בִּשְׁבִיל יִשְׂרָאֵל בְּחִינַת: אָכֵן חֳלָיֵנוּ וְכוּ אֲבָל כְּשֶׁהֵם זַכָּאִים וּתְפִלָּתָם הֲגוּנָה אֲזַי הוּא בְּחִינַת: ''הָעָם הַיּשֵׁב בָּהּ נְשׂוּא עָוֹן'' וְאָז נִצּוֹל גַּם הַצַּדִּיק מֵחוֹלַאַת בִּבְחִינַת: ''וּבַל יאמַר שָׁכֵן חָלִיתִי, הָעָם הַיּוֹשֵׁב בָּהּ נְשֻׂא עָווֹן'', כַּנַּ''ל] ז. וְעַל יְדֵי הִתְפַּשְׁטוּת הַנְּבוּאָה עַל יְדֵי זֶה נִתְבָּרֵר וְנִתְתַּקֵּן בְּחִינַת כּחַ הַמְדַמֶּה בִּבְחִינַת (הוֹשֵׁעַ י''ב) : ''וּבְיַד הַנְּבִיאִים אֲדַמֶּה'' כִּי עִקָּר תִּקּוּן וּבֵרוּר הַמְדַמֶּה הוּא כְּשֶׁהוּא בְּיַד הַנְּבִיאִים וּכְשֶׁנִּתְתַּקֵּן הַמְדַמֶּה עַל יְדֵי זֶה נִתְתַּקֵּן הָאֱמוּנָה הָאֲמִתִּית דִּקְדֻשָּׁה וְנִתְבַּטֵּל אֱמוּנוֹת כָּזְבִּיּוֹת כִּי עִקָּר הָאֱמוּנָה תְּלוּיָה בְּכחַ הַמְדַמֶּה כִּי בַּמֶּה שֶׁהַשֵּׂכֶל מֵבִין אֵין שַׁיָּך אֱמוּנָה וְעִקָּר אֱמוּנָה הִיא רַק בְּמָקוֹם שֶׁהַשֵּׂכֶל נִפְסָק וְאֵינוֹ מֵבִין הַדָּבָר בְּשִׂכְלוֹ שָׁם צְרִיכִין אֱמוּנָה וּכְשֶׁאֵינוֹ מֵבִין הַדָּבָר בְּשִׂכְלוֹ אֲזַי נִשְׁאָר רַק בִּבְחִינַת כּחַ הַמְדַמֶּה וְשָׁם צְרִיכִין אֱמוּנָה נִמְצָא שֶׁעִקָּר הָאֱמוּנָה הִיא בִּבְחִינַת הַמְדַמֶּה וְעַל כֵּן עַל יְדֵי הִתְפַּשְׁטוּת הַנְּבוּאָה שֶׁעַל יְדֵי זֶה נִתְבָּרֵר וְנִתְתַּקֵּן הַמְדַמֶּה עַל יְדֵי זֶה נִתְתַּקֵּן הָאֱמוּנָה הָאֲמִתִּית דִּקְדֻשָּׁה כַּנַּ''ל כִּי יֵשׁ עֲשָׂרָה מַדְרֵגוֹת בִּנְבוּאָה (עין מ''ר לך פ) וְהֵם כְּנֶגֶד עֲשֶׂרֶת הַדִּבְּרוֹת, שֶׁהֵם בְּחִינַת עֲשָׂרָה מַדְרֵגוֹת שֶׁל נְבוּאָה (דְּבָרִים ה) ''פָּנִים בְּפָנִים דִּבֶּר ה עִמָּכֶם'' דִּבֶּר ה זוֹ נְבוּאָה, כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה (שַׁבָּת קלח:) וְעַל כֵּן עַל יְדֵי נְבוּאָה שֶׁהוּא בְּחִינַת עֲשָׂרָה מַדְרֵגוֹת, בְּחִינַת עֲשֶׂרֶת הַדִּבְּרוֹת זוֹכִין לֶאֱמוּנָה בְּהַשֵּׂם יִתְבָּרַך לְהַאֲמִין שֶׁהַכּל בָּרָא ה בַּעֲשָׂרָה מַאֲמָרוֹת נִמְצָא שֶׁעִקָּר תִּקּוּן הָאֱמוּנָה הַקְּדוֹשָׁה הִיא עַל יְדֵי בְּחִינַת רוּחַ נְבוּאָה. ח. וְעַל כֵּן צְרִיכִין לְחַפֵּשׂ וּלְבַקֵּשׁ מְאד אַחֲרֵי מַנְהִיג אֲמִתִּי לְהִתְקָרֵב אֵלָיו כִּי כָל מַנְהִיג וּמַנְהִיג יֵשׁ לוֹ בְּחִינַת רוּחַ נְבוּאָה וְגַם עַכְשָׁו שֶׁבָּטְלָה הַנְּבוּאָה אַף עַל פִּי כֵן בְּהֶכְרֵחַ שֶׁיִּהְיֶה לְהַמַּנְהִיג בְּחִינַת (בְּמִדְבַּר י''ד) : ''רוּחַ אַחֶרֶת'' מַה שֶּׁאֵין נִמְצָא בִּשְׁאָר הֶהָמוֹן שֶׁעַל יְדֵי זֶה זָכָה לִהְיוֹת מַנְהִיג כִּי בְּלא זֶה, מִפְּנֵי מַה יִּזְכֶּה זֶה דַּיְקָא לִהְיוֹת מַנְהִיג וְלא אַחֵר אַך בֶּאֱמֶת כָּל מַנְהִיג וּמַנְהִיג שֶׁל יִשְׂרָאֵל יֵשׁ לוֹ בְּחִינַת רוּחַ אַחֶרֶת כִּי הַמַּנְהִיג הוּא בְּחִינַת (בְּמִדְבַּר כ''ז) : ''אִישׁ אֲשֶׁר רוּחַ בּוֹ, אֲשֶׁר יוֹצִיאֵם וַאֲשֶׁר יְבִיאֵם'' כִּי הַמַּנְהִיג הַמּוֹצִיא וְהַמֵּבִיא אֶת יִשְׂרָאֵל בְּוַדַּאי יֵשׁ לוֹ בְּחִינַת רוּחַ אַחֶרֶת אֲשֶׁר מֵחֲמַת זֶה נַעֲשָׂה הוּא דַּיְקָא מַנְהִיג לְיִשְׂרָאֵל וְזֶה הָרוּחַ אַחֶרֶת שֶׁיֵּשׁ לְהַמַּנְהִיג הוּא בְּחִינַת רוּחַ הַקּדֶשׁ, רוּחַ נְבוּאָה אַף עַל פִּי שֶׁעַכְשָׁו אֵין נִמְצָא רוּחַ נְבוּאָה, רוּחַ הַקּדֶשׁ מַמָּשׁ אַף עַל פִּי כֵן בְּוַדַּאי יֵשׁ לוֹ בְּחִינַת רוּחַ אַחֶרֶת, הַנִּמְשָׁך מִן הַקְּדֻשָּׁה מַה שֶּׁאֵין נִמְצָא בִּשְׁאָר הֶהָמוֹן שֶׁזֶּהוּ גַם כֵּן בְּחִינַת רוּחַ הַקּדֶשׁ אַף עַל פִּי שֶׁאֵינוֹ רוּחַ הַקּדֶשׁ מַמָּשׁ לֵידַע עֲתִידוֹת אַף עַל פִּי כֵן הוּא בִּבְחִינַת רוּחַ הַקּדֶשׁ, רוּחַ נְבוּאָה וְעַל יְדֵי בְּחִינַת הָרוּחַ הַקּדֶשׁ שֶׁיֵּשׁ לְהַמַּנְהִיג הָאֲמִתִּי שֶׁהוּא בְּחִינַת רוּחַ נְבוּאָה עַל יְדֵי זֶה כָּל הַמִּתְקָרְבִים אֵלָיו נִתְחַזֵּק וְנִתְתַּקֵּן אֶצְלָם הָאֱמוּנָה הָאֲמִתִּית דִּקְדֻשָּׁה כִּי כָל מִי שֶׁזּוֹכֶה לְהִתְקָרֵב לַמַּנְהִיג הָאֲמִתִּי עַל יְדֵי הִתְקָרְבוּתוֹ אֵלָיו נִתְתַּקֵּן וְנִתְבָּרֵר אֶצְלוֹ בְּחִינַת הַמְדַמֶּה עַל יְדֵי בְּחִינַת הָרוּחַ נְבוּאָה שֶׁל הַמַּנְהִיג כִּי עִקָּר תִּקּוּן הַמְדַמֶּה הוּא עַל יְדֵי בְּחִינַת רוּחַ נְבוּאָה כַּנַּ''ל וְעַל יְדֵי תִּקּוּן הַמְדַמֶּה נִתְתַּקֵּן וְנִתְבָּרֵר הָאֱמוּנָה הַקְּדוֹשָׁה כַּנַּ''ל עַל כֵּן כָּל הַמִּתְקָרְבִים לְמַנְהִיג אֲמִתִּי, זוֹכִין לֶאֱמוּנָה יְשָׁרָה דִּקְדֻשָּׁה. אֲבָל בֶּאֱמֶת צְרִיכִין לְחַפֵּשׂ וּלְבַקֵּשׁ מְאד מְאד אַחַר מַנְהִיג אֲמִתִּי כָּזֶה וְצָרִיך לְבַקֵּשׁ מְאד מֵהַשֵּׁם יִתְבָּרַך שֶׁיִּזְכֶּה לְהִתְקָרֵב לְמַנְהִיג אֲמִתִּי, כְּדֵי שֶׁיִּזְכֶּה לֶאֱמוּנָה אֲמִתִּית בִּשְׁלֵמוּת כִּי כְּשֶׁמִּתְקָרְבִין, חַס וְשָׁלוֹם, לְמַנְהִיג שֶׁל שֶׁקֶר עַל יְדֵי זֶה בָּאִין, חַס וְשָׁלוֹם, לֶאֱמוּנוֹת כָּזְבִּיּוֹת כִּי מַנְהִיג שֶׁל שֶׁקֶר הוּא בְּחִינַת נְבִיא הַשֶּׁקֶר בְּחִינַת (מְלָכִים א כ''ב) : ''רוּחַ שֶׁקֶר'' וְעַל יְדֵי זֶה אַדְּרַבָּא נִתְקַלְקֵל הַמְדַמֶּה, וּבָאִים לֶאֱמוּנוֹת כָּזְבִּיּוֹת כִּי עִקָּר תִּקּוּן הָאֱמוּנָה הִיא עַל יְדֵי בְּחִינַת רוּחַ נְבוּאָה שֶׁיֵּשׁ לְהַמַּנְהִיג הָאֲמִתִּי שֶׁעַל יְדֵי זֶה נִתְבָּרֵר הַמְדַמֶּה וְעַל יְדֵי זֶה נִתְתַּקֵּן הָאֱמוּנָה כַּנַּ''ל אֲבָל בְּלא בְּחִינַת נְבוּאָה אֵין הַמְדַמֶּה בָּרוּר וּמְתֻקָּן וַאֲזַי הַמְדַמֶּה מְעָרֵב וּמְבַלְבֵּל אֶת הָאָדָם בֶּאֱמוּנוֹת כָּזְבִּיּוֹת וְזֶה בְּחִינַת זֻהֲמַת הַנָּחָשׁ כִּי עֵרוּב וּבִלְבּוּל הַמְדַמֶּה, שֶׁמְּעָרֵב וּמְבַלְבֵּל בֶּאֱמוּנוֹת כָּזְבִּיּוֹת זֶה בְּחִינַת זֻהֲמַת הַנָּחָשׁ כִּי כָל הַמְנַחֲשִׁים וְהַקּוֹסְמִים כֻּלָּם הֵם עַל יְדֵי כּחַ הַמְדַמֶּה שֶׁאֵינוֹ מְברָר וּמְתֻקָּן שֶׁמְּעָרֵב וּמְבַלְבֵּל אוֹתָם בֶּאֱמוּנוֹת כָּזְבִּיּוֹת שֶׁל שְׁטוּת וָשֶׁקֶר שֶׁהֵם זֻהֲמַת הַנָּחָשׁ וְעַל כֵּן יִשְׂרָאֵל שֶׁעָמְדוּ עַל הַר סִינַי פָּסְקָה זֻהֲמָתָן (שַׁבָּת קמו) כִּי שָׁם זָכוּ כֻּלָּם לִנְבוּאָה עַל יְדֵי משֶׁה רַבֵּנוּ, רַבָּן שֶׁל כָּל הַנְּבִיאִים, שֶׁהָיָה מַנְהִיג הָאֲמִתִּי שֶׁלָּהֶם וְעַל יְדֵי זֶה נִתְבָּרֵר וְנִתְתַּקֵּן הַמְדַמֶּה אֶצְלָם וְזָכוּ לֶאֱמוּנָה שְׁלֵמָה בַּה וְעַל כֵּן פָּסְקָה זֻהֲמָתָן, זֻהֲמַת הַנָּחָשׁ שֶׁהוּא אֱמוּנוֹת כָּזְבִּיּוֹת כִּי זָכוּ לִשְׁלֵמוּת אֱמוּנָה הַיְשָׁרָה דִּקְדֻשָּׁה עַל יְדֵי בֵּרוּר הַמְדַמֶּה, שֶׁזָּכוּ עַל יְדֵי רוּחַ נְבוּאָה כַּנַּ''ל וְזֶה בְּחִינַת ה דְּהַשִּׁשִׁי, הַנֶּאֱמָר בְּמַעֲשֵׂה בְרֵאשִׁית כְּמוֹ שֶׁכָּתוּב: ''וַיְהִי עֶרֶב וַיְהִי בקֶר יוֹם הַשִּׁשִּׁי'' וְדָרְשׁוּ רַבּוֹתֵינוּ, זִכְרוֹנָם לִבְרָכָה (שַׁבָּת פח) שֶׁכָּל הָעוֹלָם הָיָה תָּלוּי עַד שִׁשָּׁה בְּסִיוָן, שֶׁקִּבְּלוּ יִשְׂרָאֵל אֶת הַתּוֹרָה כִּי עִקָּר חִדּוּשׁ הָעוֹלָם דְּהַיְנוּ לֵידַע שֶׁהָעוֹלָם מְחֻדָּשׁ וְהַשֵּׁם יִתְבָּרַך בָּרָא אֶת הָעוֹלָם בִּרְצוֹנוֹ הוּא תָּלוּי בֶּאֱמוּנָה כִּי עַל יְדֵי שֵׂכֶל אִי אֶפְשָׁר לְהָבִין חִדּוּשׁ הָעוֹלָם וְעַל כֵּן הָאֶפִּיקוֹרְסִים כּוֹפְרִים בָּזֶה מֵחֲמַת שֶׁאִי אֶפְשָׁר לְהָבִין זאת בַּשֵּׂכֶל כִּי עִקָּר חִדּוּשׁ הָעוֹלָם הוּא רַק עַל יְדֵי אֱמוּנָה כִּי אָנוּ מַאֲמִינִים בַּה שֶׁהוּא יִתְבָּרַך בָּרָא אֶת הָעוֹלָם מֵחָדָשׁ כִּי בֶּאֱמֶת חִדּוּשׁ הָעוֹלָם הָיָה עַל יְדֵי בְּחִינַת אֱמוּנָה כְּמוֹ שֶׁכָּתוּב (תְּהִלִּים ל''ג) : ''וְכָל מַעֲשֵׂהוּ בֶּאֱמוּנָה'' נִמְצָא שֶׁעִקָּר חִדּוּשׁ הָעוֹלָם תָּלוּי בֶּאֱמוּנָה וְעַל כֵּן הָיָה הָעוֹלָם תָּלוּי עַד קַבָּלַת הַתּוֹרָה כִּי אָז זָכוּ לֶאֱמוּנָה שְׁלֵמָה עַל יְדֵי רוּחַ נְבוּאָה כַּנַּ''ל וְעַל כֵּן אָז דַּיְקָא נִתְגַּלֶּה חִדּוּשׁ הָעוֹלָם כִּי עִקָּר חִדּוּשׁ הָעוֹלָם תָּלוּי בֶּאֱמוּנָה כַּנַּ''ל ט. וְעַל יְדֵי אֱמוּנָה יִהְיֶה חִדּוּשׁ הָעוֹלָם לֶעָתִיד כִּי הִתְקַבְּצוּת הַחֲסָדִים שֶׁעַל יָדָם יִהְיֶה חִדּוּשׁ הָעוֹלָם בִּבְחִינוֹת (תְּהִלִּים פ''ט) ''כִּי אָמַרְתִּי עוֹלָם חֶסֶד יִבָּנֶה'' הוּא עַל יְדֵי אֱמוּנָה, בִּבְחִינַת (שָׁם צ''ב) : ''לְהַגִּיד בַּבּקֶר חַסְדְּך וֶאֱמוּנָתְך בַּלֵּילוֹת'' אֱמוּנָתְך בַּלֵּילוֹת זֶה בְּחִינַת הָאֱמוּנָה שֶׁהִיא תְּלוּיָה בְּכחַ הַמְדַמֶּה שֶׁהוּא בְּחִינַת לַיְלָה בְּחִינַת חֲלוֹם לַיְלָה (איוב ל''ג) שֶׁבָּא עַל יְדֵי הַמְדַמֶּה וְעַל יְדֵי זֶה לְהַגִּיד בַּבּקֶר חַסְדֶּך הַיְנוּ בְּחִינַת חֶסֶד הַנַּ''ל, שֶׁעַל יָדוֹ יִהְיֶה חִדּוּשׁ הָעוֹלָם לֶעָתִיד כַּנַּ''ל וְזֶה בְּחִינַת (אֵיכָה ג) : ''חֲדָשִׁים לַבְּקָרִים רַבָּה אֱמוּנָתֶך'' רַבָּה אֱמוּנָתֶך הַיְנוּ אֱמוּנָה עַל יְדֵי זֶה יִהְיֶה חִדּוּשׁ הָעוֹלָם, בְּחִינַת חֲדָשִׁים לַבְּקָרִים בְּחִינַת: ''לְהַגִּיד בַּבּקֶר חַסְדֶּך'' וְכוּ כַּנַּ''ל. י. וּכְשֶׁיִּהְיֶה חִדּוּשׁ הָעוֹלָם לֶעָתִיד, אָז יִתְנַהֵג הָעוֹלָם עַל יְדֵי נִפְלָאוֹת הַיְנוּ עַל יְדֵי הַשְׁגָּחָה לְבַד שֶׁהִיא בְּחִינַת נִפְלָאוֹת, שֶׁלּא כְּדֶרֶך הַטֶּבַע כִּי חִדּוּשׁ הָעוֹלָם לֶעָתִיד הוּא בִּבְחִינַת אֶרֶץ יִשְׂרָאֵל כִּי עִקָּר אֶרֶץ יִשְׂרָאֵל הוּא עַל יְדֵי בְּחִינַת (תְּהִלִּים קי''א) ''כּחַ מַעֲשָׂיו הִגִּיד לְעַמּוֹ'' וְכוּ כְּמוֹ שֶׁפֵּרֵשׁ רַשִׁ''י עַל פָּסוּק ''בְּרֵאשִׁית בָּרָא אֱלקִים אֵת הַשָּׁמַיִם וְאֵת הָאָרֶץ'' וּפֵרֵשׁ רַשִׁ''י שֶׁבִּשְׁבִיל זֶה פָּתַח בִּבְרֵאשִׁית מִשּׁוּם ''כּחַ מַעֲשָׂיו הִגִּיד לְעַמּוֹ לָתֵת לָהֶם נַחֲלַת גוֹיִם'' כְּדֵי שֶׁלּא יאמְרוּ הָאֻמּוֹת הָעוֹלָם לִסְטִים אַתֶּם וְכוּ עַל כֵּן פָּתַח בִּבְרֵאשִׁית, כִּי הוּא יִתְבָּרַך בְּרָאָהּ וְכוּ נִמְצָא שֶׁעִקָּר אֶרֶץ יִשְׂרָאֵל הוּא עַל יְדֵי כּחַ מַעֲשָׂיו עַל יְדֵי שֶׁיּוֹדְעִין שֶׁהַשֵּׁם יִתְבָּרַך בָּרָא אֶת הָעוֹלָם וְלֶעָתִיד יְחַדֵּשׁ הַקָּדוֹשׁ בָּרוּך הוּא אֶת כָּל הָעוֹלָם כֻּלּוֹ בִּבְחִינָה זוֹ שֶׁל אֶרֶץ יִשְׂרָאֵל כִּי אָז יִתְגַּלֶּה שֶׁהַשֵּׁם יִתְבָּרַך בָּרָא הַכּל וְאָז יְחַדֵּשׁ כָּל הָעוֹלָם כֻּלּוֹ בִּבְחִינַת אֶרֶץ יִשְׂרָאֵל וְעִקָּר קְדֻשַּׁת אֶרֶץ יִשְׂרָאֵל הוּא, שֶׁשָּׁם הוּא הַשְׁגָּחָתוֹ יִתְבָּרַך תָּמִיד בִּבְחִינַת (דְּבָרִים י''א) ''תָּמִיד עֵינֵי ה אֱלקֶיך בָּהּ מֵרֵאשִׁית הַשָּׁנָה וְעַד אַחֲרִית שָׁנָה'' וְלֶעָתִיד, שֶׁיְּחַדֵּשׁ אֶת כָּל הָעוֹלָם כֻּלּוֹ בִּבְחִינַת אֶרֶץ יִשְׂרָאֵל כַּנַּ''ל אָז יִתְנַהֵג כָּל הָעוֹלָם כֻּלּוֹ עַל יְדֵי הַשְׁגָּחָה לְבַד, כְּמוֹ אֶרֶץ יִשְׂרָאֵל וְאָז יִתְבַּטֵּל הַטֶּבַע לְגַמְרֵי, וְיִתְנַהֵג הָעוֹלָם עַל יְדֵי הַשְׁגָּחָה לְבַד שֶׁהוּא בְּחִינַת נִפְלָאוֹת, שֶׁלּא כְּדֶרֶך הַטֶּבַע וְאָז יִתְעַר שִׁיר חָדָשׁ, בְּחִינַת (תְּהִלִּים צ''ח) : ''שִׁירוּ לַה שִׁיר חָדָשׁ, כִּי נִפְלָאוֹת עָשָׂה'' הַיְנוּ הַשִּׁיר שֶׁיִּתְעַר לֶעָתִיד, שֶׁהוּא נִגּוּן שֶׁל הַשְׁגָּחָה, בְּחִינַת נִפְלָאוֹת כִּי אָז יִתְנַהֵג הָעוֹלָם עַל יְדֵי הַשְׁגָּחָה וְנִפְלָאוֹת כִּי יֵשׁ נִגּוּן שֶׁל בְּחִינַת דֶּרֶך הַטֶּבַע וְזֶה בְּחִינַת (שָׁם י''ט) : ''הַשָּׁמַיִם מְסַפְּרִים כְּבוֹד אֵל, וּמַעֲשֵׂי יָדָיו מַגִּיד הָרָקִיעַ'' שֶׁהוּא בְּחִינַת הַנִּגּוּן וְהַשִּׁיר שֶׁל דֶּרֶך הַטֶּבַע, שֶׁל תְּכוּנוֹת הַשָּׁמַיִם הַיְנוּ בְּחִינַת הַשִּׁירִים וְתִשְׁבָּחוֹת שֶׁמְּשַׁבְּחִין לְהַשֵּׁם יִתְבָּרַך עַל הַהַנְהָגָה שֶׁל עַכְשָׁו שֶׁמַּנְהִיג הָעוֹלָם בְּדֶרֶך הַטֶּבַע אֲבָל לֶעָתִיד יִתְעַר שִׁיר חָדָשׁ שֶׁל בְּחִינַת נִפְלָאוֹת, בְּחִינַת הַשְׁגָּחָה כִּי אָז יִהְיֶה הַהַנְהָגָה עַל יְדֵי הַשְׁגָּחָה לְבַד וְשִׁיר הֶחָדָשׁ הַזֶּה שֶׁיִּתְעַר לֶעָתִיד הוּא בְּחִינַת שִׁיר פָּשׁוּט, כָּפוּל, מְשֻׁלָּשׁ, מְרֻבָּע שֶׁעוֹלֶה ע''ב בְּחִינַת חֶסֶד שֶׁעַל יָדוֹ יִהְיֶה חִדּוּשׁ הָעוֹלָם לֶעָתִיד, בְּחִינַת: ''עוֹלָם חֶסֶד יִבָּנֶה'' וְשִׁיר הַזֶּה הוּא בְּחִינַת קוֹל הַנַּ''ל שֶׁהוּא מַשְׁקֶה אֶת הַגָּן, שֶׁעַל יְדֵי קוֹל הַזֶּה יְכוֹלִין לְהוֹכִיחַ בִּבְחִינַת: ''הָרֵם כַּשּׁפָר קוֹלֶך וְהַגֵּד'' וְכוּ, כַּנַּ''ל נִמְצָא שֶׁעַל יְדֵי תְּפִלָּה זוֹכִין לַבְּחִינוֹת הַנַּ''ל שֶׁעַל יְדֵי זֶה בָּאִין לַבְּחִינוֹת קוֹל הַנַּ''ל שֶׁעַל יְדֵי זֶה יְכוֹלִין לְהוֹכִיחַ כַּנַּ''ל כִּי עַל יְדֵי תְּפִלָּה הַנַּ''ל נַעֲשִׂין גֵּרִים, וְנִתְגַּלֶּה הַכָּבוֹד וְעַל יְדֵי זֶה נִתְפַּשֵּׁט הַנְּבוּאָה וְעַל יְדֵי נְבוּאָה זוֹכִין לֶאֱמוּנָה וְעַל יְדֵי אֱמוּנָה יִהְיֶה חִדּוּשׁ הָעוֹלָם לֶעָתִיד וְחִדּוּשׁ הָעוֹלָם הוּא בִּבְחִינַת אֶרֶץ יִשְׂרָאֵל הַיְנוּ בִּבְחִינַת הַשְׁגָּחָה כְּמוֹ אֶרֶץ יִשְׂרָאֵל וְאָז יִתְעַר הַשִּׁיר שֶׁל הַשְׁגָּחָה וְנִפְלָאוֹת וְשִׁיר הַזֶּה הוּא בְּחִינוֹת קוֹל הַנַּ''ל וְזֶה בְּחִינַת: ''וַיַּרְא מְנֻחָה כִּי טוֹב וְאֶת הָאָרֶץ כִּי נָעֵמָה, וַיֵּט שִׁכְמוֹ לִסְבּל, וַיְהִי לְמַס עבֵד'' (בְּרֵאשִׁית מ''ט) מְנֻחָה זֶה בְּחִינַת נְבוּאָה כְּמוֹ שֶׁכָּתוּב בְּבָרוּך בֶּן נֵרִיָה (יְרְמִיָּה מ''ה) ''וּמְנוּחָה לא מָצָאתִי'' זוֹ נְבוּאָה כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה (מְכִילְתָּא פָּרָשַׁת בּא וְהוּבָא בְּפֵרַשִׁ''י שָׁם) וְאֶת הָאָרֶץ הַיְנוּ אֶרֶץ יִשְׂרָאֵל וַיֵּט שִׁכְמוֹ לִסְבּל זֶה בְּחִינַת נִגּוּן, בְּחִינַת שִׁיר חָדָשׁ הַנַּ''ל בְּחִינַת: ''בַּכָּתֵף יִשָּׂאוּ'' וְדָרְשׁוּ רַבּוֹתֵינוּ, זִכְרוֹנָם לִבְרָכָה (עֲרָכִין יא). אֵין יִשָּׂאוּ אֶלָּא לָשׁוֹן שִׁירָה, שֶׁנֶּאֱמַר: ''שְׂאוּ זִמְרָה וּתְנוּ תֹף'' וְעַל יְדֵי הַנִּגּוּן, בְּחִינַת שִׁיר חָדָשׁ עַל יְדֵי זֶה נִתְתַּקֵּן הָרֵיחַ כַּנַּ''ל שֶׁהוּא בְּחִינַת מָשִׁיחַ, בְּחִינַת (אֵיכָה ד) ''רוּחַ אַפֵּינוּ מְשִׁיחַ ה'' וַיְהִי לְמַס עוֹבֵד זֶה בְּחִינַת מָשִׁיחַ כְּמוֹ שֶׁכָּתוּב (רוּת ד) : ''בָּרוּך ה אֲשֶׁר לא הִשְׁבִּית לָך גּאֵל וְכוּ וַתִּקְרֶאנָה שְׁמוֹ עוֹבֵד'' לְמַס בְּחִינַת מִסְמוּס שֶׁמְּמַסְמְסִין בְּדָבָר שֶׁיֵּשׁ לוֹ רֵיחַ כְּדֵי שֶׁיִּהְיֶה הָרֵיחַ נוֹדֵף כִּי עַל יְדֵי בְּחִינוֹת הַנַּ''ל נִתְתַּקֵּן הָרֵיחַ שֶׁהוּא בְּחִינַת מָשִׁיחַ כַּנַּ''ל יא. וְזֶה בְּחִינַת ראשׁ הַשָּׁנָה כִּי בְּראשׁ הַשָּׁנָה אָז הַתְּפִלָּה בִּבְחִינַת דִּין וּמִשְׁפָּט כִּי ''הַמִּשְׁפָּט לֵאלקִים הוּא'' (דברים א) וְעַל יְדֵי זֶה מוֹצִיאִין כָּל הַחִיּוּת שֶׁל הַסִּטְרָא אָחֳרָא שֶׁיָּנַק מִדַּעַת וּמִתְּפִלּוֹת יִשְׂרָאֵל (תְּהִלִּים פ''א). ''כִּי חֹק לְיִשְׂרָאֵל הוּא, מִשְׁפָּט לֵאלקֵי יַעֲקב'' חֹק לִשָּׁנָא דִּמְזוֹנָא, כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה עַל פָּסוּק זֶה (בֵּיצָה טז) הַיְנוּ שֶׁמּוֹצִיאִין כָּל הַמָּזוֹן וְהַחִיּוּת מֵהַסִּטְרָא אָחֳרָא כִּי הוּא מֻכְרָח לְהוֹצִיא וּלְהָקִיא הַכּל עַל יְדֵי בְּחִינַת מִשְׁפָּט לֵאלקֵי יַעֲקב הַיְנוּ עַל יְדֵי הַתְּפִלָּה שֶׁהִיא בִּבְחִינַת דִּין וּמִשְׁפָּט שֶׁהִיא בִּבְחִינַת מַטֵּה עז שֶׁעַל יְדֵי זֶה הוּא מֵקִיא כָּל הַקְּדֻשָּׁה שֶׁבָּלַע מִן הַדַּעַת וּמִתְּפִלּוֹת יִשְׂרָאֵל כַּנַּ''ל וְזֶה בְּחִינַת תִּשְׁרֵי בְּחִינַת ''אַתָּה פוֹרַרְתָּ בְעָזְּך יָם, שִׁבַּרְתָּ רָאשֵׁי תַנִּינִים עַל הַמָּיִם'' (תְּהִלִּים ע''ד) יָם שִׁבַּרְתָּ רָאשֵׁי תַנִּינִים רָאשֵׁי תֵבוֹת הוּא צֵרוּף תִּשְׁרֵי וְאָז כְּשֶׁמַּחֲזִיר קְדֻשַּׁת הַדַּעַת שֶׁבָּלַע, אָז הַדַּעַת וְהַמּחַ בִּשְׁלֵמוּת וְזֶהוּ בְּחִינַת ראשׁ הַשָּׁנָה ראשׁ דַּיְקָא בְּחִינַת תִּקּוּן הָראשׁ וְהַמּחַ עַל יְדֵי מַטֵּה עז הַנַּ''ל וּכְשֶׁמּוֹצִיאִין מֵהַסִּטְרָא אָחֳרָא מַה שֶׁבָּלַע אָז מוֹצִיאִין גַּם עַצְמוּת חִיּוּתוֹ, שֶׁהוּא בְּחִינַת גֵּרִים (שְׁמוֹת כ''ג) : ''וְאַתֶּם יְדַעְתֶּם אֶת נֶפֶשׁ הַגֵּר כִּי גֵרִים הֱיִיתֶם'' וְכוּ סוֹפֵי תֵבוֹת תִּשְׁרֵי וְעַל יְדֵי גֵּרִים נִתְגַּלֶּה הַכָּבוֹד וְנִתְפַּשֵּׁט הַנְּבוּאָה וְנִתְתַּקֵּן הָאֱמוּנָה הַקְּדוֹשָׁה וְנִתְבַּטֵּל אֱמוּנוֹת כָּזְבִּיּוֹת וְזֶה בְּחִינוֹת תְּקִיעָה, תְּרוּעָה שְׁבָרִים תְּקִיעָה זֶה בְּחִינַת הִתְגַּלּוּת הַכָּבוֹד בִּבְחִינַת (יְשַׁעְיָה כ''ב) ''וּתְקַעְתִּיו יָתֵד בְּמָקוֹם נֶאֱמָן וְהָיָה לְכִסֵּא כָבוֹד'' תְּרוּעָה זֶה בְּחִינַת רוּחַ נְבוּאָה בִּבְחִינַת (בְּמִדְבַּר כ''ג) : ''ה אֱלקָיו עִמּוֹ וּתְרוּעַת מֶלֶך בּוֹ'' וְתַרְגּוּמוֹ: וּשְׁכִינַת מַלְכֵיהוֹן בְּהוֹן הַיְנוּ הַשְׁרָאַת הַשְּׁכִינָה בְּחִינַת נְבוּאָה שְׁבָרִים זֶה בְּחִינַת בִּטּוּל אֱמוּנוֹת כָּזְבִּיּוֹת, בִּבְחִינַת (שְׁמוֹת כ''ג) : ''שַׁבֵּר תְּשַׁבֵּר מַצֵּבתֵיהֶם'', (כַּמּוּבָא בְּתִקּוּן י''ח וּבְתִקּוּן כ''א) הַיְנוּ בְּחִינַת בִּטּוּל אֱמוּנוֹת כָּזְבִּיּוֹת וְתִקּוּן הָאֱמוּנָה הַקְּדוֹשָׁה בְּחִינַת (תְּהִלִּים קמ''ה) : ''עֵינֵי כל אֵלֶיך יְשַׂבֵּרוּ'' וְזֶה בְּחִינַת תִּשְׁרֵי (ראשׁ הַשָּׁנָה י:) וְחִדּוּשׁ הָעוֹלָם יִהְיֶה בִּבְחִינַת אֶרֶץ יִשְׂרָאֵל בְּחִינַת הַשְׁגָּחָה וְזֶה בְּחִינַת ראשׁ הַשָּׁנָה בִּבְחִינַת: ''תָּמִיד עֵינֵי ה אֱלקֶיך בָּהּ מֵרֵאשִׁית הַשָּׁנָה'' וְכוּ וְאָז יִתְעַר שִׁיר חָדָשׁ כַּנַּ''ל וְזֶה בְּחִינוֹת תִּשְׁרֵי, בִּבְחִינַת (שִׁיר הַשִּׁירִים ד) : ''תָּבוֹאִי תָּשׁוּרִי מֵראשׁ אֲמָנָה'' יב. וְזֶה בְּחִינַת הָרֵאָה כְּשֶׁמֶּזֶג הָרֵאָה בִּשְׁלֵמוּת, נִמְצָאִין בָּהּ כָּל הַבְּחִינוֹת הַנַּ''ל כִּי זֶה הַבַּעַל כּחַ הַנַּ''ל, שֶׁמִּתְפַּלֵּל תְּפִלָּה בִּבְחִינַת דִּין שֶׁעַל יְדֵי זֶה מוֹצִיא כָּל הַקְּדֻשָּׁה מֵהַסִּטְרָא אָחֳרָא בְּחִינַת ''וַיַעֲמד פִּינְחָס וַיְפַלֵּל'' הוּא בְּחִינַת צִיר נֶאֱמָן לְשׁוֹלְחָיו כִּי הוּא מוֹסֵר נַפְשׁוֹ בִּשְׁבִיל יִשְׂרָאֵל וְזֶה בְּחִינַת הָרֵאָה בִּבְחִינַת (מִשְׁלֵי כ''ה) : ''כְּצִנַּת שֶׁלֶג בְּיוֹם קָצִיר כֵּן צִיר נֶאֱמָן לְשׁלְחָיו'' וְצִנָּה וּקְרִירוּת הוּא בְּחִינַת הָרֵאָה, כִּי הָרֵאָה מְקָרֵר חֲמִימוּת הַגּוּף כִּי אִלְמָלֵא כַּנְפֵי רֵאָה דְּנָשְׁבִין עַל לִבָּא, הֲוֵי לִבָּא אוֹקִיד כָּל גּוּפָא (תִּקּוּן י''ג, דַף כז:) שְׁלֵמוּת הַדַּעַת הַנַּ''ל הוּא בִּבְחִינַת הָרֵאָה כִּי עִקָּר הַדַּעַת וְהַמּחִין הוּא עַל יְדֵי שַׁמְנוּנִית הַגּוּף כִּי הַשֵּׂכֶל דּוֹלֵק כְּמוֹ נֵר עַל יְדֵי שַׁמְנוּנִית הַגּוּף וְהָרֵאָה הִיא מַעֲלָה שַׁמְנוּנִית הַגּוּף אֶל הַמּחַ עַל יְדֵי הַנְּשִׁימָה שֶׁל הָרֵאָה גַּם עַל יְדֵי הַנְּשִׁימָה נִתְקַיֵּם כָּל הַשַּׁמְנוּנִית שֶׁל הַגּוּף שֶׁעַל יְדֵי זֶה עִקָּר קִיּוּם הַשֵּׂכֶל וְעַל כֵּן נִקְרָאִין הַמּחִין נְשָׁמָה בִּבְחִינַת (אִיּוֹב ל''ב) : ''וְנִשְׁמַת שַׁדַּי תְּבִינֵם'' כִּי עִקָּר הַמּחַ וְהַדַּעַת עַל יְדֵי הַנְּשִׁימָה כַּנַּ''ל (מִשְׁלֵי כ) : ''נֵר ה נִשְׁמַת אָדָם'' כִּי הַשֵּׂכֶל הוּא נֵר דּוֹלֵק עַל יְדֵי הַשַּׁמְנוּנִית שֶׁבַּגּוּף שֶׁמִּתְקַיְּמִין וְעוֹלִין אֶל הַמּחַ עַל יְדֵי הַנְּשִׁימָה שֶׁל הָרֵאָה נִמְצָא שֶׁעִקָּר קִיּוּם הַדַּעַת עַל יְדֵי הָרֵאָה גֵּרִים הַנַּ''ל זֶה בְּחִינַת הֶבֶל נָחִית הֶבֶל סָלִיק, הַנֶּאֱמָר בְּהָרֵאָה, כַּמּוּבָא (בְּתִּקּוּנֵי זהַר תִּקּוּן ס''ט דַף צו) (יִרְמְיָה י נ''א) : ''הֶבֶל הֵמָּה מַעֲשֵׂה תַּעְתֻּעִים'' הַיְנוּ הַבְלֵי עוֹלָם שֶׁל שְׁטוּת וּכְשֶׁמְּקַבְּלִין אֵלּוּ הֲבָלִים וּמַכְנִיסִין אוֹתָם בְּתוֹך תּוֹרָה וּתְפִלָּה וְנַעֲשֶׂה מֵהֶם הֲבָלִים דִּקְדֻשָּׁה זֶה בְּחִינַת גֵּרִים כִּי מֵהֶבֶל מַעֲשֵׂה תַּעְתּוּעִים נַעֲשֶׂה הֶבֶל דִּקְדֻשָּׁה שֶׁל תּוֹרָה וּתְפִלָּה שֶׁזֶּה הוּא בְּחִינַת גֵּרִים וְזֶה בְּחִינַת: הֶבֶל נָחִית הֶבֶל סָלִיק הַנֶּאֱמָר בְּהָרֵאָה, שֶׁמְּקַבֶּלֶת הֶבֶל וּמוֹצִיאָה הֶבֶל הַיְנוּ בְּחִינַת גֵּרִים הַנַּעֲשִׂין עַל יְדֵי שֶׁמְּקַבְּלִין הֲבָלִים שֶׁל הָעוֹלָם שֶׁהֵם בְּחִינַת הֶבֶל הֵמָּה מַעֲשֵׂה תַּעְתֻּעִים וּמַעֲלִין אוֹתָן לִבְחִינַת הֶבֶל דִּקְדֻשָּׁה עַל יְדֵי תּוֹרָה וּתְפִלָּה כַּנַּ''ל הִתְגַּלּוּת הַכָּבוֹד הַנַּ''ל זֶה בְּחִינַת (מִשְׁלֵי ג) : ''כַּבֵּד אֶת ה מֵהוֹנְך'' אַל תִּקְרֵי מֵהוֹנְך, אֶלָּא מִגְּרוֹנְך (עין משלי ג ברש''י שם, וכן הובא בבאה''ט או''ח סי נג) (בשם הפסיקתא. אמנם בפסיקתא עצמה איתא ממה שחננך אם נתן לך קול ערב וכו) וְהַגָּרוֹן יוֹצֵא מֵהָרֵאָה הִתְפַּשְׁטוּת הַנְּבוּאָה הַנַּ''ל, זֶה בְּחִינַת הָרוּחַ שֶׁל כַּנְפֵי רֵאָה שֶׁהוּא בְּחִינַת רוּחַ נְבוּאָה, בְּחִינַת (שְׁמוּאֵל ב כ''ג) :''רוּחַ ה דִּבֶּר בִּי'' תִּקּוּן הַמְדַמֶּה הוּא בִּבְחִינַת הָרֵאָה כִּי שֵׁנָה וְדִמְיוֹן הוּא תָּלוּי בְּהָרֵאָה כִּי עִקָּר שֵׁנָה וְדִמְיוֹן הוּא עַל יְדֵי קַר וָלַח וְעַל כֵּן בְּעֵת הַגְּשָׁמִים אָז נוֹפֵל שֵׁנָה עַל הָאָדָם וְהָרֵאָה הִיא קַר וָלַח, שֶׁעַל יְדֵי זֶה בָּא שֵׁנָה וְדִמְיוֹן הַיְנוּ הַדִּמְיוֹנוֹת הַבָּאִין לָאָדָם בָּעֵת הַשֵּׁנָה שֶׁזֶּה בְּחִינַת כּחַ הַמְדַמֶּה חִדּוּשׁ הָעוֹלָם בִּבְחִינַת הָרֵאָה, זֶה בְּחִינַת (תְּהִלִּים ק''ד) ''תְּשַׁלַּח רוּחֲך יִבָּרֵאוּן וּתְחַדֵּשׁ פְּנֵי אֲדָמָה'' בְּחִינַת הָרוּחַ שֶׁל כַּנְפֵי רֵאָה הַשְׁגָּחָה, בְּחִינַת אֶרֶץ יִשְׂרָאֵל וְזֶה בְּחִינַת הָרֵאָה בִּבְחִינַת מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה (חֻלִּין מט) לָמָּה נִקְרָא שְׁמָהּ רֵאָה שֶׁמְּאִירַת אֶת הָעֵינַיִם זֶה בְּחִינַת: ''תָּמִיד עֵינֵי ה אֱלקֶיך בָּהּ'' וְכוּ, הַנֶּאֱמָר בְּאֶרֶץ יִשְׂרָאֵל שֶׁהוּא בְּחִינַת הַשְׁגָּחָה כַּנַּ''ל נִגּוּן וְשִׁיר חָדָשׁ הַנַּ''ל בִּבְחִינַת הָרֵאָה זֶה בְּחִינַת: ''קְרָא בְגָרוֹן אַל תַּחְשׂך כַּשּׁפָר הָרֵם קוֹלֶך'' וְהַגָּרוֹן הוּא הָרֵאָה כַּנַּ''ל, וְשָׁם הוּא בְּחִינַת הַנִּגּוּן כַּנַּ''ל שֶׁהוּא בְּחִינַת כַּשׁפָר וְכוּ כַּנַּ''ל תִּקּוּן הָרֵיחַ וְהַיִּרְאָה, שֶׁהוּא מְזוֹנָא דְּנִשְׁמָתָא שֶׁנִּתְתַּקֵּן עַל יְדֵי כָּל בְּחִינוֹת הַנַּ''ל, הוּא בִּבְחִינַת הָרֵאָה כִּי צֵרוּף הָרֵאָה הוּא סוֹפֵי תֵבוֹת ה רעִי לא אֶחְסָר (תְּהִלִּים כ''ג) ''ה רעִי לא אֶחְסָר'', זֶה בְּחִינַת מְזוֹנָא דְּנִשְׁמָתָא וְזֶהוּ: לא אֶחְסָר בְּחִינַת (שָׁם לד) : ''כִּי אֵין מַחְסוֹר לִירֵאָיו'' הַיְנוּ בְּחִינַת יִרְאָה, שֶׁהִיא בְּחִינַת רֵיחַ, שֶׁהוּא מְזוֹנָא דְּנִשְׁמְתָא כַּנַּ''ל וְזֶה פֵּרוּשׁ מַאֲמַר רַבּוֹתֵינוּ, זִכְרוֹנָם לִבְרָכָה, עַל עוֹג מֶלֶך הַבָּשָׁן. אָמַר: מַחֲנֵה יִשְׂרָאֵל כַּמָּה הֲוֵי, תְּלָתָא פַּרְסִי אֵזִיל וְאִעֲקַר טוּרָא בַּת תְּלָתָא פַּרְסִי, וְאִשְׁדִי עֲלַיְהוּ עֲקַר טוּרָא בַּת תְּלָתָא פַּרְסִי, וְאוֹתְבֵהּ אַרֵישֵׁהּ אַיְתִי עֲלֵהּ קוּמְצָא וּנְקָבוּהָ, וְנָחֵת עֲלֵהּ אַצַּוָּארֵהּ לְהַאי גִּיסָא וּלְהַאי גִּיסָא משֶׁה כַּמָּה הֲוֵי, עֲשַׂר אַמִּין שְׁקַל נַרְגָּא בַּת עֲשַׂר אַמִּין וּשְׁוַר עֲשַׂר אֲמִּין, וּמַחְיֵהּ בְּקַרְסֻלֵּהּ, וּקְטַלֵהּ (בְּרָכוֹת נד:). כִּי עוֹג הָיָה אֲחִזָתוֹ בְּיָמִין, כַּמּוּבָא (זהַר חֻקַּת דַף קפד) וְהָיָה יוֹנֵק מִבְּחִינַת הַדַּעַת דִּקְדֻשָּׁה כִּי מִסִּטְרָא דִּימִינָא מחָא חִוָּרָא כְּכַסְפָּא (תִּקּוּן ע, דַף קיח) וְעַל כֵּן רָצָה לְהִתְגַּבֵּר עַל יִשְׂרָאֵל וְזֶה שֶׁאָמַר.מַחֲנֵה יִשְׂרָאֵל כַּמָּה הֲוֵי, תְּלָתָא פַּרְסִי מַחֲנֵה יִשְׂרָאֵל זֶה בְּחִינַת קְדֻשַּׁת הַמַּחֲנֶה שֶׁל יִשְׂרָאֵל, בְּחִינַת (דְּבָרִים כ''ג) ''וְהָיָה מַחֲנֶיך קָדוֹשׁ'' וְעִקָּר קְדֻשַּׁת מַחֲנֵה יִשְׂרָאֵל הוּא עַל יְדֵי שְׁמִירָה מִתַּאֲוַת נִאוּף מִבְּחִינַת מִקְרֵה לַיְלָה, חַס וְשָׁלוֹם כְּמוֹ שֶׁכָּתוּב שָׁם בַּפָּרָשָׁה וְעִקָּר הַשְּׁמִירָה מִתַּאֲוָה זוֹ הוּא עַל יְדֵי בְּחִינוֹת תְּלָתָא פַּרְסִי הַיְנוּ תְּלַת מחִין שֶׁכָּל אֶחָד וְאֶחָד הוּא מְחִצָּה פְּרוּסָה בִּפְנֵי תַּאֲוָה זוֹ כַּנַּ''ל מַחֲנֵה יִשְׂרָאֵל כַּמָּה הֲוֵי, תְּלָתָא פַּרְסִי הַיְנוּ עִקָּר הַקְּדֻשָּׁה שֶׁל מַחֲנֵה יִשְׂרָאֵל, שֶׁיִּהְיוּ קְדוֹשִׁים מִתַּאֲוָה זוֹ מִמִּקְרֵה לַיְלָה, חַס וְשָׁלוֹם הוּא עַל יְדֵי בְּחִינַת תְּלָתָא פַּרְסִי הַיְנוּ תְּלַת מחִין, שֶׁהֵם מְחִצָּה פְּרוּסָה בִּפְנֵי הַתַּאֲוָה הַהִיא כַּנַּ''ל אֵזִיל וְאִעֲקַר טוּרָא בַּת תְּלָתָא פַּרְסִי, וְאִשְׁדִי עֲלַיְהוּ זֶה בְּחִינַת הַתְּפִלָּה בִּבְחִינַת ''וַהֲבִיאוֹתִים אֶל הַר קָדְשִׁי, וְשִׂמַּחְתִּים בְּבֵית תְּפִלָּתִי'' וְזֶהוּ בַּת תְּלָתָא פַּרְסִי כִּי הַתְּפִלָּה נִמְשֶׁכֶת גַם כֵּן מִשְּׁלָשׁ הַמּחִין שֶׁהֵם בְּחִינַת מְחִצּוֹת פְּרוּסוֹת שֶׁמִּשָּׁם נִמְשָׁך שְׁלשָׁה מִינֵי רַחֲמָנוּת שֶׁהֵם בְּחִינוֹת שָׁלשׁ תְּפִלּוֹת בַּיּוֹם כַּנַּ''ל הַיְנוּ שֶׁהַסִּטְרָא אָחֳרָא שֶׁיֵּשׁ לָהּ יְנִיקָה מִן הַדַּעַת, חַס וְשָׁלוֹם, בְּחִינַת עוֹג הִיא רוֹצָה לַעֲקר, חַס וְשָׁלוֹם, תְּפִלּוֹת יִשְׂרָאֵל לְהַמְשִׁיכָם אֲלֵיהֶם וּלְבָלְעָם, חַס וְשָׁלוֹם כַּנַּ''ל וְזֶהוּ שֶׁאָמַר: וְאִשְׁדִי עֲלַיְהוּ כִּי עִקָּר רְצוֹנוֹ הוּא רַק לְהַמְשִׁיך אֵלָיו תְּפִלּוֹת יִשְׂרָאֵל לְהִתְאַחֵז בָּהֶם אֲבָל אַחַר כָּך כְּשֶׁהֵם אֶצְלוֹ חַס וְשָׁלוֹם אֲזַי מְרֻצֶּה לַחֲזר וּלְהַשְׁלִיכָם עַל יִשְׂרָאֵל כִּי מֵאַחַר שֶׁכְּבָר יָנַק מֵהֶם אֲזַי אַף עַל פִּי שֶׁהוּא מֵעַצְמוֹ מַחֲזִיר וּמַשְׁלִיכָם לְיִשְׂרָאֵל עֲדַיִן הֵם פְּגוּמִים עַל יְדֵי שֶׁיֵּשׁ לוֹ יְנִיקָה מֵהֶם כִּי רַחֲמֵי רְשָׁעִים אַכְזָרִי כַּנַּ''ל וְעַל כֵּן כְּשֶׁהוּא יוֹנֵק, חַס וְשָׁלוֹם, מֵהָרַחֲמָנוּת וּמִתְּפִלּוֹת יִשְׂרָאֵל אַף עַל פִּי שֶׁהוּא נוֹתְנָם מֵעַצְמוֹ לְיִשְׂרָאֵל אַף עַל פִּי כֵן הֵם פְּגוּמִים עַל יְדֵי אֲחִיזָתוֹ בָּהֶם כַּנַּ''ל וְזֶה שֶׁאָמַר וְאִשְׁדִי עֲלַיְהוּ כִּי אַחַר כָּך שֶׁיַּעַקְרֵם וְיִבְלָעֵם, חַס וְשָׁלוֹם הוּא רוֹצֶה לַחֲזר וּלְהַשְׁלִיכָם לְיִשְׂרָאֵל, כִּי כְּבָר הֵם פְּגוּמִים עַל יָדוֹ כַּנַּ''ל [כִּי מֵאַחַר שֶׁהַסִּטְרָא אָחֳרָא לא נִכְנַעַת רַק מֵעַצְמָהּ הִיא מַחְזֶרֶת לְיִשְׂרָאֵל עַל כֵּן הֵם פְּגוּמִים אֲבָל כְּשֶׁמּוֹצִיאִין מִמֶּנּוּ בְּעַל כָּרְחוֹ עַל יְדֵי מַטֵּה עז כַּנַּ''ל אֲזַי הַסִּטְרָא אָחֳרָא נִכְנַעַת לְגַמְרֵי וְאָז חוֹזֵר הַכּל אֶל הַקְּדֻשָּׁה בִּשְׁלֵמוּת, וְהָבֵן. נִרְאֶה לִי] אָזַל עָקַר טוּרָא בַּת תְּלָתָא פַּרְסִי וְאוֹתְבֵהּ בְּרֵישֵׁהּ הַיְנוּ שֶׁהִתְגַּבֵּר וְעָקַר תְּפִלּוֹת יִשְׂרָאֵל שֶׁהֵם בְּחִינַת טוּרָא בַּת תְּלָתָא פַּרְסִי כַּנַּ''ל וְאוֹתְבֵהּ בְּרֵישֵׁהּ שֶׁהִמְשִׁיך הַתְּפִלּוֹת, שֶׁהֵם בְּחִינוֹת דַּעַת וְרַחֲמִים לְתוֹך הָראשׁ וְהַמּחַ שֶׁלּוֹ שֶׁזֶּה בְּחִינַת: וְהַנָּחָשׁ הָיָה עָרוּם, כַּנַּ''ל אַיְתִי קוּמְצָא זֶהוּ בְּחִינוֹת הַתְּפִלָּה שֶׁל הַבַּעַל כּחַ שֶׁהִיא בִּבְחִינַת קִמּוּץ וְדִין, בְּחִינוֹת מַטֵּה עז הַנַּ''ל וּנְקָבוּהָ זֶה בְּחִינַת: ''נָקַבְתָּ בְמַטָּיו ראשׁ פְּרָזָו'' (חֲבַקּוּק ג) כִּי עַל יְדֵי הַתְּפִלָּה שֶׁהִיא בִּבְחִינַת קִמּוּץ וְדִין שֶׁל הַבַּעַל כּחַ הַנַּ''ל שֶׁהוּא בִּבְחִינַת מַטֵּה עז עַל יָדָהּ מְשַׁבְּרִין וּמַכְנִיעִין אוֹתוֹ כַּנַּ''ל כִּי הִיא עוֹמֶדֶת בְּבֵית הַבְּלִיעָה שֶׁלּוֹ, בִּבְחִינַת: ''בְּצַוָּארוֹ יָלִין עז'' וְזֶהוּ וְנָחֵת אַצַּוָּארֵהּ שֶׁהִיא עוֹמֶדֶת בְּצַוָּארוֹ, בִּבְחִינַת ''בְּצַוָּארוֹ יָלִין עז'' כַּנַּ''ל וְזֶהוּ: בְּעָא לְמִשְׁלְפֵהּ כִּי הוּא מֻכְרָח לְהוֹצִיא וּלְהָקִיא כָּל הַקְּדֻשּׁוֹת שֶׁל הַתְּפִלּוֹת וְהַדַּעַת שֶׁבָּלַע בִּבְחִינַת: ''חַיִל בָּלַע וַיְקִאֶנּוּ'' כַּנַּ''ל מְשָׁכוּהָ שִׁנֵּהּ וְכוּ כִּי לא דַּי שֶׁהוּא מֵקִיא וּמוֹצִיא קְדֻשַּׁת תְּפִלַּת יִשְׂרָאֵל וְכוּ אַף גַּם ''מִבִּטְנוֹ יוֹרִישֶׁנּוּ אֵל'' הַיְנוּ שֶׁמֻּכְרָח לְהוֹצִיא עַצְמוּת חִיּוּתוֹ מַמָּשׁ שֶׁזֶּהוּ בְּחִינַת גֵּרִים וְזֶהוּ בְּחִינַת: מְשָׁכוּהָ שִׁנֵּהּ, בְּחִינַת ''מֵעָיו עֶשֶׁת שֵׁן'' (שִׁיר הַשִּׁירִים ה) הַיְנוּ שֶׁמֻּכְרָח לְהוֹצִיא עַצְמוּת חִיּוּתוֹ מִתּוֹך קִרְבּוֹ וּמֵעָיו בִּבְחִינַת: ''מִבִּטְנוֹ יוֹרִישֶׁנּוּ אֵל'', בְּחִינַת ''רְדֵה בְּקֶרֶב אוֹיְבֶיך'', כַּנַּ''ל משֶׁה כַּמָּה הֲוֵי, עֲשַׂר אַמִּין משֶׁה הוּא בְּחִינַת נְבוּאָה, כִּי משֶׁה רַבָּן שֶׁל כָּל הַנְּבִיאִים וְזֶה בְּחִינַת עֲשַׂר אַמִּין, בְּחִינַת עֲשָׂרָה מַדְרֵגוֹת שֶׁל נְבוּאָה כִּי עַל יְדֵי מַטֵּה עז הַנַּ''ל שֶׁעַל יָדוֹ נִתְגַּלֶּה הַכָּבוֹד כַּנַּ''ל עַל יְדֵי זֶה זוֹכִין לִנְבוּאָה כַּנַּ''ל שְׁקַל נַרְגָּא בַּת עֲשַׂר אַמִּין נַרְגָּא זֶה בְּחִינַת כְּלֵי מְלָאכָה שֶׁל מַעֲשֵׂה בְרֵאשִׁית וְזֶהוּ: בַּת עֲשַׂר אַמִּין בְּחִינַת עֲשָׂרָה מַאֲמָרוֹת שֶׁבָּהֶם נִבְרָא הָעוֹלָם שֶׁהֵם בְּחִינַת כְּלֵי מְלָאכָה שֶׁל מַעֲשֶׂה בְרֵאשִׁית כִּי עַל יְדֵי נְבוּאָה זוֹכִין לֶאֱמוּנָה, שֶׁהִיא בְּחִינַת עֲשָׂרָה מַאֲמָרוֹת שֶׁהֵם כְּלֵי מְלָאכָה שֶׁל מַעֲשֶׂה בְרֵאשִׁית כִּי עַל יְדֵי אֱמוּנָה מַאֲמִינִים בְּחִדּוּשׁ הָעוֹלָם שֶׁהַשֵּׁם יִתְבָּרַך בָּרָא הַכּל בַּעֲשָׂרָה מַאֲמָרוֹת כַּנַּ''ל וְעַל יְדֵי אֱמוּנָה זוֹכִין לְחִדּוּשׁ הָעוֹלָם שֶׁלֶּעָתִיד וְאָז יִתְעַר שִׁיר חָדָשׁ הַנַּ''ל וְזֶהוּ: וּשְׁוַר עֲשַׂר אַמִּין זֶה בְּחִינַת הַשִּׁיר שֶׁלֶּעָתִיד שֶׁהוּא שִׁיר פָּשׁוּט וְכוּ, שֶׁהוּא יוּד אוֹתִיּוֹת, בְּחִינַת עֲשַׂר אַמִּין וּשְׁוַר זֶה בְּחִינַת (שִׁיר הַשִּׁירִים ב) : ''מְדַלֵּג עַל הֶהָרִים, מְקַפֵּץ עַל הַגְּבָעוֹת'' הָרִים וּגְבָעוֹת הֵם בְּחִינַת רֵיחוֹת בִּבְחִינַת (שָׁם ד) : ''אֵלֶך לִי אֶל הַר הַמּוֹר וְאֶל גִּבְעַת הַלְּבוֹנָה'' הַיְנוּ הָרֵיחוֹת הַגְּדֵלִים בַּגָּן עַל יְדֵי קוֹל הַנִּגּוּן, שֶׁהוּא מַשְׁקֶה אֶת הַגָּן כַּנַּ''ל וְזֶה בְּחִינַת: ''מְדַלֵּג עַל הֶהָרִים מְקַפֵּץ'' וְכוּ זֶה בְּחִינַת הַנִּגּוּן הַנַּ''ל שֶׁעַל יָדוֹ גְּדֵלִים הָרֵיחוֹת, שֶׁהֵם בְּחִינַת הָרִים וּגְבָעוֹת וְזֶהוּ מְדַלֵּג וְכוּ זֶה בְּחִינַת הַמִּדּוֹת שֶׁל הַנִּגּוּן שֶׁקּוֹרִין מָאסִין [תווים] שֶׁהֵם נַעֲשִׂין עַל יְדֵי דִּלּוּג וּקְפִיצָה עַל הַנִּימִין שֶׁבַּכִּנּוֹר וְזֶהוּ בְּחִינַת וּשְׁוַר עֲשַׂר אַמִּין, הַיְנוּ בְּחִינַת הַנִּגּוּן הַנַּ''ל שֶׁהוּא בְּחִינַת: מְדַלֵּג עַל הֶהָרִים וְכוּ כַּנַּ''ל כִּי עַל יְדֵי בְּחִינוֹת הַנַּ''ל זוֹכִין לְזֶה הַנִּגּוּן וְזֶה הַנִּגּוּן הוּא בְּחִינַת הַקּוֹל הַנַּ''ל, בְּחִינַת קוֹל יַעֲקב שֶׁהוּא מַכְנִיעַ עָקֵב דְּסִטְרָא אָחָרֳא וְזֶהוּ: וּמַחְיֵהּ בְּקַרְסֻלֵּהּ וּקְטַלֵהּ שֶׁהִכָּה וְהִכְנִיעַ עָקֵב דְּסִטְרָא אָחֳרָא עַל יְדֵי בְּחִינַת קוֹל הַנִּגּוּן הַנַּ''ל שֶׁהוּא בְּחִינַת קוֹל יַעֲקב, שֶׁהוּא מַכְנִיעַ עָקֵב דְּסִטְרָא אָחָרֳא בִּבְחִינַת: וְיָדוֹ אוֹחֶזֶת בַּעֲקֵב עֵשָׂו, כַּנַּ''ל וְזֶה פֵּרוּשׁ: תִּקְעוּ בַחֹדֶשׁ שׁוֹפָר תִּקְעוּ זֶה בְּחִינַת הִתְגַּלּוּת הַכָּבוֹד בְּחִינַת וּתְקַעְתִּיו יָתֵד בְּמָקוֹם נֶאֱמָן וְהָיָה לְכִסֵּא כָּבוֹד בַחֹדֶשׁ זֶה בְּחִינַת חִדּוּשׁ הָעוֹלָם, בְּחִינַת שִׁיר חָדָשׁ הַנַּ''ל שׁוֹפָר, בְּחִינַת הָרֵם כַּשּׁפָר קוֹלֶך כַּנַּ''ל וְהָדַר מְפָרֵשׁ אֵיך זוֹכִין עַל יְדֵי הִתְגַּלּוּת הַכָּבוֹד שֶׁהוּא בְּחִינַת תִּקְעוּ לִבְחִינַת חִדּוּשׁ הָעוֹלָם בְּחִינַת שִׁיר חָדָשׁ שֶׁהוּא בְּחִינַת בַּחֹדֶשׁ שׁוֹפָר וְזֶהוּ: בַּכֶּסֶה לְיוֹם חַגֵּנוּ זֶה בְּחִינַת נְבוּאָה בְּחִינַת (בְּרֵאשִׁית י''ח) : ''הַמְכַסֶּה אֲנִי מֵאַבְרָהָם אֲשֶׁר אֲנִי עשֶׂה'' שֶׁזֶּה בְּחִינַת נְבוּאָה בְּחִינַת (עָמוֹס ג) : ''כִּי לא יַעֲשֶׂה ה אֱלקִים דָּבָר, כִּי אִם גָּלָה סוֹדוֹ אֶל עֲבָדָיו הַנְּבִיאִים'' לְיוֹם חַגֵּנוּ הוּא ראשׁ הַשָּׁנָה זֶה בְּחִינַת אֱמוּנָה שֶׁנִּתְתַּקֵּן עַל יְדֵי תִּקּוּן כּחַ הַמְדַמֶּה שֶׁהוּא בְּחִינַת חַג בִּבְחִינַת (יְשַׁעְיָה מ''ד) ''וּבַמְּחוּגָה יְתָאֳרֵהוּ'' יְתָאֳרֵהוּ הַיְנוּ תְּאָרִים וּשְׁבָחִים, שֶׁהֵם בְּחִינַת כּחַ הַמְדַמֶּה כִּי כָּל הַתְּאָרִים וְהַשְּׁבָחִים שֶׁאָנוּ מְדַמִּין אוֹתוֹ יִתְבָּרַך הֵם בִּבְחִינַת הַמְדַמֶּה כִּי בִּפְנִימִיּוּת הַשֵּׂכֶל הוּא יִתְבָּרַך מֻפְשָׁט לְגַמְרֵי מִכָּל הַשְּׁבָחִים וְהַתְּאָרִים נִמְצָא שֶׁכָּל הַשְּׁבָחִים וְהַתְּאָרִים הֵם בִּבְחִינַת הַמְדַמֶּה וְעַל כֵּן כְּשֶׁהַמְדַמֶּה מְברָר וּמְתֻקָּן אָז יְכוֹלִים לְסַדֵּר שְׁבָחִים וּתְאָרִים לוֹ יִתְבָּרַך כִּי כְּשֶׁאֵין הַמְדַמֶּה מְתֻקָּן אֲזַי אֵין יוֹדְעִים כְּלָל לְתָאֵר אוֹתוֹ יִתְבָּרַך, כִּבְיָכוֹל, בִּשְׁבָחִים וּתְאָרִים כִּי כָּל הַשְּׁבָחִים וְהַתְּאָרִים הֵם בִּבְחִינַת הַמְדַמֶּה כַּנַּ''ל וְזֶה בְּחִינַת חַג בְּחִינַת ''וּבַמְּחוּגָה יְתָאֳרֵהוּ'' וְעַל יְדֵי זֶה נִתְתַּקֵּן הָאֱמוּנָה שֶׁהִיא בְּחִינַת ראשׁ הַשָּׁנָה כִּי עִקָּר ראשׁ הַשָּׁנָה, שֶׁאָז הוּא חִדּוּשׁ הָעוֹלָם כִּי בְּתִשְׁרֵי נִבְרָא הָעוֹלָם, הוּא תָּלוּי בֶּאֱמוּנָה כַּנַּ''ל וְזֶה: בַּכֶּסֶא לְיוֹם חַגֵּנוּ כִּי עִקָּר תִּקּוּן הַמְדַמֶּה וְהָאֱמוּנָה הִיא עַל יְדֵי נְבוּאָה כַּנַּ''ל וְעַל כֵּן ראשׁ הַשָּׁנָה שֶׁהוּא בְּחִינַת אֱמוּנָה עִקָּר ראשׁ הַשָּׁנָה תָּלוּי בְּסִיוָן שֶׁהוּא קַבָּלַת הַתּוֹרָה שֶׁעַל יְדֵי זֶה נִתְתַּקֵּן הָאֱמוּנָה כַּנַּ''ל וְעַל יְדֵי תִּקּוּן הַמְדַמֶּה וְהָאֱמוּנָה, שֶׁנִּתְתַּקֵּן עַל יְדֵי נְבוּאָה בְּחִינַת: ''בַּכֶּסֶא לְיוֹם חַגֵּנוּ'' עַל יְדֵי זֶה זוֹכִין לִבְחִינַת חִדּוּשׁ הָעוֹלָם, בְּחִינַת שִׁיר חָדָשׁ הַנַּ''ל שֶׁהוּא בְּחִינַת ''בַּחֹדֶשׁ שׁוֹפָר'' וְכָל זֶה נִמְשָׁך מִבְּחִינַת הִתְגַּלּוּת הַכָּבוֹד, בְּחִינַת תִּקְעוּ כַּנַּ''ל כִּי עַל יְדֵי הִתְגַּלּוּת הַכָּבוֹד זוֹכִין לְהִתְפַּשְּׁטוּת הַנְּבוּאָה וְכוּ כַּנַּ''ל וּכְלַל כָּל הַבְּחִינוֹת הָאֵלּוּ נַעֲשִׂין עַל יְדֵי בְּחִינַת כִּי חֹק לְיִשְׂרָאֵל הוּא מִשְׁפָּט לֵאלקֵי יַעֲקב שֶׁהוּא בְּחִינַת מַטֵּה עז הַנַּ''ל, כַּנַּ''ל שֶׁעַל יְדֵי זֶה נַעֲשִׂין כָּל הַבְּחִינוֹת הַנַּ''ל כַּנַּ''ל


~ ט - אֶל אֲשֶׁר יִהְיֶה שָׁמָּה הָרוּחַ לָלֶכֶת יֵלֵכוּ

אֶל אֲשֶׁר יִהְיֶה שָׁמָּה הָרוּחַ לָלֶכֶת יֵלֵכוּ (יְחֶזְקֵאל א) אִיתָא בְּתִקּוּנֵי זהַר (תִּקּוּן יג, דַף כז). כֻּלְּהוּ עָרְקִין דְּלִבָּא מִתְנַהֲגִין בָּתַר רוּחָא הַדָּא הוּא דִּכְתִיב: ''אֶל אֲשֶׁר יִהְיֶה הָרוּחַ לָלֶכֶת'' וְכוּ דְּהַיְנוּ הָרוּחַ הַיּוֹצֵא מִכַּנְפֵי הָרֵאָה כִּי אִלְמָלֵא כַּנְפֵי רֵאָה דְּנָשְׁבִין עַל לִבָּא, הֲוֵי לִבָּא אוֹקִיד כָּל גּוּפָא (שָׁם בְּתִּקּוּנֵי זהַר) כִּי עַל יְדֵי הָרוּחַ מְכַבִּין הַנֵּר וּמַדְלִיקִין הַנֵּר כַּנִּרְאֶה בְּחוּשׁ שֶׁלִּפְעָמִים נִכְבֶּה הַנֵּר עַל יְדֵי הָרוּחַ הַמְנַשֵּׁב וְלִפְעָמִים מַדְלִיקִין הַנֵּר שֶׁנִּכְבֶּה עַל יְדֵי הָרוּחַ שֶׁמְּנַשְׁבִין בּוֹ כִּי כִּבּוּי הַנֵּר הוּא עַל יְדֵי שֶׁנּוֹפֵל עַל הַנֵּר עַפְרוּרִיּוּת וְנִפְרָדִין חֶלְקֵי הָאֵשׁ, שֶׁיֵּשׁ בּוֹ מִיסוֹד הָאֵשׁ וְאֵינָם יְכוֹלִים לִבְער וְעַל כֵּן כְּשֶׁמְּנַפְּחִין בּוֹ אֲזַי הָרוּחַ מְנַפֵּחַ מִן הַנֵּר הָעָפְרוּרִיּוּת וְעַל יְדֵי זֶה חוֹזְרִים וְנִתְחַבְּרִים וְנִתְקַשְּׁרִים חֶלְקֵי הָאֵשׁ וּמַתְחִילִין לִדְלק [וְכֵן לִפְעָמִים מְכַבִּין הַנֵּר עַל יְדֵי הָרוּחַ, שֶׁמְּנַפֵּחַ וּמַפְרִיד הָאֵשׁ מֵהַנֵּר] וּמַנְהִיגֵי הַדּוֹר הֵם בְּחִינַת רוּחַ כְּמוֹ שֶׁכָּתוּב (בַּמִּדְבָּר כ''ז) ''אִישׁ אֲשֶׁר רוּחַ בּוֹ'' שֶׁיּוֹדֵעַ לַהֲלך נֶגֶד רוּחוֹ שֶׁל כָּל אֶחָד (מ''ר פ פנחס, ומובא בפרש''י שם) וְיִשְׂרָאֵל הֵם בְּחִינַת לִבָּא כִּי יִשְׂרָאֵל הֵם לִבָּא דְּכָל עַלְמָא (זהַר פִּינְחָס רכא:) וּצְרִיכִין מַנְהִיגֵי הַדּוֹר לְנַשֵּׁב בִּבְחִינַת רוּחָם עַל כָּל אֶחָד מִיִּשְׂרָאֵל, שֶׁהֵם לִבָּא דְּעָלְמָא לְנַפֵּחַ מֵהֶם הָעַפְרוּרִיּוּת, דְּהַיְנוּ מָרָה שְׁחוֹרָה שֶׁנּוֹפֵל עֲלֵיהֶם שֶׁעַל יְדֵי זֶה אֵינוֹ יָכוֹל הָאִישׁ הַיִּשְׂרְאֵלִי שֶׁהוּא בְּחִינַת לֵב לִדְלק וְלִבְער לְהַשֵּׁם יִתְבָּרַך גַּם יֵשׁ רְשָׁעִים שֶׁהֵם בְּחִינַת עֵרֶב רַב וּכְשֶׁהֵם נוֹפְלִים עַל הַלֵּב, דְּהַיְנוּ עַל יִשְׂרָאֵל זֶה גַם כֵּן בְּחִינַת עַפְרוּרִיּוּת שֶׁעַל יְדֵי זֶה אֵין יָכוֹל לִבְער כַּנַּ''ל וְעַל כֵּן צְרִיכִין מַנְהִיגֵי הַדּוֹר לְנַפֵּחַ הָעַפְרוּרִיּוּת מִן הַלֵּב דְּהַיְנוּ מִכָּל אֶחָד מִיִּשְׂרָאֵל וְחוֹזְרִין וְנִתְחַבְּרִין חֶלְקֵי הָאֵשׁ שֶׁבְּכָל אֶחָד וְאֶחָד מִיִּשְׂרָאֵל וְנִתְקַשְּׁרִין יִשְׂרָאֵל בְּיַחַד וְנַעֲשִׂין בְּחִינַת לֵב וְכָל אֶחָד וְאֶחָד מִיִּשְׂרָאֵל נַעֲשֶׂה בְּחִינַת לֵב לַמָּקוֹם שֶׁצָּרִיך שֶׁיִּהְיֶה שָׁם בְּחִינַת לֵב וְחוֹזֵר וּבוֹעֵר לְהַשֵּׁם יִתְבָּרַך כַּנַּ''ל אַך לִפְעָמִים, כְּשֶׁמְּנַשֵּׁב רוּחַ סְעָרָה אֲזַי הוּא מַבְעִיר הָאֵשׁ מְאד חוּץ מִן הַמִּדָּה כְּמוֹ כֵן לִפְעָמִים יֵשׁ שֶׁמְּנַשֵּׁב בְּהָאָדָם בְּחִינַת רוּחַ סְעָרָה וּמַבְעִירוֹ בְּיוֹתֵר חוּץ מִן הַמִּדָּה שֶׁזֶּה בְּחִינַת הֲרִיסָה, בְּחִינַת (שְׁמוֹת י''ט) : ''פֶּן יֶהֶרְסוּ לַעֲלוֹת אֶל ה'' וְכוּ כִּי בְּמֻפְלָא מִמְּך אַל תִּדְרשׁ (חֲגִיגָה יג) וְאָסוּר לַהֲרס לַעֲלוֹת אֶל ה מַה שֶּׁאֵינוֹ רָאוּי לוֹ לְפִי בְּחִינָתוֹ עַל כֵּן כְּשֶׁרוֹאֶה אָדָם שֶׁבּוֹעֵר בְּיוֹתֵר חוּץ מֵהַמִּדָּה יֵדַע שֶׁזֶּה בְּחִינַת רוּחַ סְעָרָה כַּנַּ''ל וְאֵלִיָּהוּ הָיָה יָכוֹל לְהַכְנִיעַ זאת (עַיֵּן זהַר פִּינְחָס דַף רכז: וּבְזהַר חָדָשׁ עַל רוּת) וְזֶה בְּחִינַת: אִישׁ אֲשֶׁר רָכַב עַל סוּסֵי אֵשׁ בִּסְעָרָה שֶׁהָיָה רוֹכֵב וּמַכְנִיעַ סוּסֵי אֵשׁ בִּסְעָרָה דְּהַיְנוּ הָאֵשׁ הַדּוֹלֵק בְּיוֹתֵר מִן הַמִּדָּה, שֶׁבָּא עַל יְדֵי הַסְּעָרָה כַּנַּ''ל הָיָה אֵלִיָּהוּ רוֹכֵב עַל זֶה וּמַכְנִיעוֹ כִּי הָרוּחַ צָרִיך לְנַשֵּׁב בַּמִּדָּה כְּדֵי שֶׁיִּדְלַק הָאֵשׁ שֶׁבַּלֵּב בְּמִדָּה עַל פִּי מֶזֶג הַשָּׁוֶה כַּנַּ''ל.


~ י - הָעוֹלָם רְחוֹקִים מֵהַשֵּׁם יִתְבָּרַך, מֵחֲמַת שֶׁאֵין לָהֶם יִשּׁוּב הַדַּעַת

מַה שֶּׁהָעוֹלָם רְחוֹקִים מֵהַשֵּׁם יִתְבָּרַך וְאֵינָם מִתְקָרְבִים אֵלָיו יִתְבָּרַך הוּא רַק מֵחֲמַת שֶׁאֵין לָהֶם יִשּׁוּב הַדַּעַת וְאֵינָם מְיַשְּׁבִין עַצְמָן וְהָעִקָּר לְהִשְׁתַּדֵּל לְיַשֵּׁב עַצְמוֹ הֵיטֵב מָה הַתַּכְלִית מִכָּל הַתַּאֲווֹת וּמִכָּל עִנְיְנֵי הָעוֹלָם הַזֶּה הֵן תַּאֲווֹת הַנִּכְנָסוֹת לַגּוּף הֵן תַּאֲווֹת שֶׁחוּץ לַגּוּף, כְּגוֹן כָּבוֹד וְאָז בְּוַדַּאי יָשׁוּב אֶל ה. אַך דַּע, שֶׁעַל יְדֵי מָרָה שְׁחוֹרָה אִי אֶפְשָׁר לְהַנְהִיג אֶת הַמּחַ כִּרְצוֹנוֹ וְעַל כֵּן קָשֶׁה לוֹ לְיַשֵּׁב דַּעְתּוֹ רַק עַל יְדֵי הַשִּׂמְחָה יוּכַל לְהַנְהִיג הַמּחַ כִּרְצוֹנוֹ, וְיוּכַל לְיַשֵּׁב דַּעְתּוֹ כִּי שִׂמְחָה הוּא עוֹלָם הַחֵרוּת בִּבְחִינַת (יִשְׁעַיָה נ''ה) : ''כִּי בְשִׂמְחָה תֵצֵאוּ'' שֶׁעַל יְדֵי שִׂמְחָה נַעֲשִׂין בֶּן חוֹרִין וְיוֹצְאִין מִן הַגָּלוּת וְעַל כֵּן כְּשֶׁמְּקַשֵּׁר שִׂמְחָה אֶל הַמּחַ אֲזַי מחוֹ וְדַעְתּוֹ בֶּן חוֹרִין, וְאֵינוֹ בִּבְחִינַת גָּלוּת וַאֲזַי יוּכַל לְהַנְהִיג אֶת מחוֹ כִּרְצוֹנוֹ וּלְיַשֵּׁב דַּעְתּוֹ מֵאַחַר שֶׁמּחוֹ בְּחֵרוּת וְאֵינוֹ בְּגָלוּת כִּי עַל יְדֵי גָּלוּת אֵין הַדַּעַת מְיֻשָּׁב כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה (מְגִילָה יב:) עַל בְּנֵי עַמּוֹן וּמוֹאָב דִּמְיָתְבָא דַּעְתַּיְהוּ מֵחֲמַת שֶׁלּא הָלְכוּ בְּגָלוּת שֶׁנֶּאֱמַר (יִרְמְיָה מ''ח) : ''שַׁאֲנַן מוֹאָב מִנְּעוּרָיו וְכוּ וּבַגּוֹלָה לא הָלָך, עַל כֵּן עָמַד טַעְמוֹ בּוֹ'' וְכוּ וְלָבוֹא לְשִׂמְחָה הוּא עַל יְדֵי מַה שֶּׁמּוֹצֵא בְּעַצְמוֹ אֵיזֶה נְקֻדָּה טוֹבָה עַל כָּל פָּנִים כַּמְבאָר עַל פָּסוּק: ''אֲזַמְּרָה לֵאלקַי בְּעוֹדִי'' [בְּלִקּוּטֵי הָרִאשׁוֹן, בְּסִימָן רפב], עַיֵּן שָׁם לוֹ לִשְׂמחַ בַּמֶּה שֶׁזָּכָה לִהְיוֹת מִזֶּרַע יִשְׂרָאֵל, שֶׁלּא עָשַׂנִי גּוֹי וּכְמוֹ שֶׁאָנוּ אוֹמְרִין : בָּרוּך אֱלקֵינוּ שֶׁבְּרָאָנוּ לִכְבוֹדוֹ, וְהִבְדִּילָנוּ וְכוּ וְנָתַן לָנוּ תּוֹרַת אֱמֶת וְכוּ מִכָּל זֶה וְכַיּוֹצֵא בָּזֶה רָאוּי לוֹ לִקַּח לוֹ שִׂמְחָה לְשַׂמֵּחַ דַּעְתּוֹ כַּנַּ''ל (שַׁבָּת עז:) בְּדִיחָא דַּעְתֵּהּ, שֶׁהוּא דָּבָר גָּדוֹל דְּהַיְנוּ שֶׁמְּקַשֵּׁר הַשִּׂמְחָה לְמחוֹ וְדַעְתּוֹ וַאֲזַי הַמּחַ מְשֻׁחְרָר וְיֵשׁ לוֹ יִשּׁוּב הַדַּעַת כַּנַּ''ל וְגַם לְמַעְלָה נַעֲשֶׂה מִזֶּה יִחוּד גָּדוֹל עַל יְדֵי בְּדִיחָא דַּעְתֵּהּ


~ יא - כְּשֶׁאָדָם מִתְפַּלֵּל בַּשָּׂדֶה

דַּע, כְּשֶׁאָדָם מִתְפַּלֵּל בַּשָּׂדֶה אֲזַי כָּל הָעֲשָׂבִים כֻּלָּם בָּאִין בְּתוֹך הַתְּפִלָּה וּמְסַיְּעִין לוֹ, וְנוֹתְנִין לוֹ כּחַ בִּתְפִלָּתוֹ וְזֶה בְּחִינַת שֶׁנִּקְרֵאת הַתְּפִלָּה שִׂיחָה, בְּחִינַת (בְּרֵאשִׁית ב) : ''שִׂיחַ הַשָּׂדֶה'' שֶׁכָּל שִׂיחַ הַשָּׂדֶה נוֹתְנִין כּחַ וְסִיּוּעַ בִּתְפִלָּתוֹ (שָׁם כ''ד) : ''וַיֵּצֵא יִצְחָק לָשׂוּחַ בַּשָּׂדֶה'' שֶׁתְּפִלָּתוֹ הָיְתָה עִם סִיּוּעַ וְכחַ הַשָּׂדֶה שֶׁכָּל עִשְׂבֵי הַשָּׂדֶה נָתְנוּ כּחַ וְסִיּוּעַ בִּתְפִלָּתוֹ כַּנַּ''ל שֶׁבִּשְׁבִיל זֶה נִקְרֵאת הַתְּפִלָּה שִׂיחָה כַּנַּ''ל וְעַל כֵּן בַּקְּלָלָה נֶאֱמָר (דְּבָרִים י''א) : ''וְהָאֲדָמָה לא תִתֵּן אֶת יְבוּלָהּ'' כִּי כָל יְבוּל הָאָרֶץ צְרִיכִין לִתֵּן כּחַ וְסִיּוּעַ בְּתוֹך הַתְּפִלָּה וּכְשֶׁיֵּשׁ פְּגָם וְעִכּוּב עַל זֶה, אֲזַי נֶאֱמַר: ''וְהָאֲדָמָה לא תִתֵּן אֶת יְבוּלָהּ'' כִּי אֲפִלּוּ כְּשֶׁאֵינוֹ מִתְפַּלֵּל בַּשָּׂדֶה, נוֹתְנִים גַם כֵּן יְבוּל הָאָרֶץ סִיּוּעַ בִּתְפִלָּתוֹ דְּהַיְנוּ כָּל מַה שֶּׁסָּמוּך אֶל הָאָדָם, כְּגוֹן אֲכִילָתוֹ וּשְׁתִיָּתוֹ וְכַיּוֹצֵא רַק כְּשֶׁהוּא בַּשָּׂדֶה, שֶׁאֲזַי סָמוּך לָהֶם בְּיוֹתֵר אֲזַי כָּל הָעֲשָׂבִים וְכָל יְבוּל הָאֲדָמָה נוֹתֵן כּחַ בִּתְפִלָּתוֹ כַּנַּ''ל וְזֶה יְבוּל רָאשֵׁי תֵבוֹת: וַיֵּצֵא יִצְחָק לָשׂוּחַ בַּשָּׂדֶה שֶׁכָּל יְבוּל הַשָּׂדֶה הִתְפַּלְּלוּ עִמּוֹ, כַּנַּ''ל [זֶה הָעִנְיָן מְבאָר הֵיטֵב בַּמַּאֲמָר תִּקְעוּ בַחֹדֶשׁ שׁוֹפָר הַמַּתְחִיל בְּדַף א, עַיֵּן שָׁם]


~ יב - כְּשֶׁאָדָם הוֹלֵך אַחַר שִׂכְלוֹ וְחָכְמָתוֹ

כְּשֶׁאָדָם הוֹלֵך אַחַר שִׂכְלוֹ וְחָכְמָתוֹ יוּכַל לִפּל בְּטָעוּתִים וּמִכְשׁוֹלוֹת רַבִּים וְלָבוֹא לִידֵי רָעוֹת גְּדוֹלוֹת, חַס וְשָׁלוֹם וְיֵשׁ שֶׁקִּלְקְלוּ הַרְבֵּה כְּגוֹן הָרְשָׁעִים הַגְּדוֹלִים מְאד הַמְפֻרְסָמִים, שֶׁהִטְעוּ אֶת הָעוֹלָם וְהַכּל הָיָה עַל יְדֵי חָכְמָתָם וְשִׂכְלָם וְעִקָּר הַיַּהֲדוּת הוּא רַק לֵילֵך בִּתְמִימוּת וּבִפְשִׁיטוּת, בְּלִי שׁוּם חָכְמוֹת וּלְהִסְתַּכֵּל בְּכָל דָּבָר שֶׁעוֹשֶׂה, שֶׁיִּהְיֶה שָׁם הַשֵּׁם יִתְבָּרַך וְלִבְלִי לְהַשְׁגִּיחַ כְּלָל עַל כְּבוֹד עַצְמוֹ רַק אִם יֵשׁ בָּזֶה כְּבוֹד הַשֵּׁם יִתְבָּרַך יַעֲשֶׂה, וְאִם לָאו לָאו וַאֲזַי בְּוַדַּאי לא יִכָּשֵׁל לְעוֹלָם וַאֲפִלּוּ כְּשֶׁנּוֹפֵל, חַס וְשָׁלוֹם, לִסְפֵקוֹת וְיֵשׁ שֶׁנְּפִילָתוֹ גְּדוֹלָה מְאד מְאד, רַחֲמָנָא לִצְלָן שֶׁנּוֹפֵל לִסְפֵקוֹת וְהִרְהוּרִים, וּמְהַרְהֵר אַחַר הַשֵּׁם יִתְבָּרַך אַף עַל פִּי כֵן הַנְּפִילָה וְהַיְרִידָה הִיא תַּכְלִית הָעֲלִיָּה כִּי דַּע, כִּי שׁרֶשׁ כָּל הַבְּרִיאָה הוּא הַכָּבוֹד כִּי כָל מַה שֶּׁבָּרָא הַקָּדוֹשׁ בָּרוּך הוּא לא בְּרָאוֹ אֶלָּא לִכְבוֹדוֹ כְּמוֹ שֶׁכָּתוּב: ''כּל הַנִּקְרָא בִּשְׁמִי וְלִכְבוֹדִי בְּרָאתִיו'' וְכוּ (יוֹמָא לח) וּמֵאַחַר שֶׁהַכּל נִבְרָא בִּשְׁבִיל כְּבוֹדוֹ יִתְבָּרַך נִמְצָא שֶׁכְּבוֹדוֹ יִתְבָּרַך הוּא שׁרֶשׁ כָּל הַבְּרִיאָה וְאַף עַל פִּי שֶׁכֻּלּוֹ אֶחָד עַל כָּל זֶה בְּהַבְּרִיאָה יֵשׁ חֲלָקִים וּבְכָל חֵלֶק וְחֵלֶק מֵהַבְּרִיאָה יֵשׁ בּוֹ בְּחִינַת כָּבוֹד מְיֻחָד, שֶׁהוּא שָׁרְשׁוֹ כַּנַּ''ל וְזֶה בְּחִינַת (אָבוֹת פֶּרֶק ה) בַּעֲשָׂרָה מַאֲמָרוֹת נִבְרָא הָעוֹלָם וַהֲלא בְּמַאֲמָר אֶחָד יָכוֹל לְהִבָּרְאוֹת אֶלָּא בִּשְׁבִיל שָׂכָר וָענֶשׁ נִבְרָא בַּעֲשָׂרָה מַאֲמָרוֹת וּבְכָל מַאֲמָר וּמַאֲמָר יֵשׁ בּוֹ בְּחִינַת כָּבוֹד מְיֻחָד, שֶׁהוּא שָׁרְשׁוֹ כִּי הַכָּבוֹד הוּא שׁרֶשׁ הַכּל כַּנַּ''ל וְזֶה בְּחִינַת (תְּהִלִּים כ''ט) : ''וּבְהֵיכָלוֹ כֻּלּוֹ אמֵר כָּבוֹד'' שֶׁבְּכָל מַאֲמָר מְלֻבָּשׁ בּוֹ כְּבוֹדוֹ יִתְבָּרַך שֶׁעַל יְדֵי זֶה נִבְרָא הָעוֹלָם כִּי מְלא כָל הָאָרֶץ כְּבוֹדוֹ (יְשְׁעַיָה ו) וַאֲפִלּוּ בַּעֲבֵרוֹת וּדְבָרִים רָעִים, חַס וְשָׁלוֹם שֶׁשָּׁם אֵין כְּבוֹדוֹ יִתְבָּרַך, בִּבְחִינַת (יִשְׁעַיָה מ''ב) : ''וּכְבוֹדִי לְאַחֵר לא אֶתֵּן'' שֶׁיֵּשׁ גְּבוּל לְהַכָּבוֹד שֶׁלּא יִתְפַּשֵּׁט לְשָׁם וְאַף עַל פִּי שֶׁמְּלא כָל הָאָרֶץ כְּבוֹדוֹ עִם כָּל זֶה יֵשׁ גְּבוּל כְּשֶׁמַּגִּיעַ לַמְּקוֹמוֹת הַנַּ''ל, שֶׁלּא יֵצֵא לְשָׁם בִּבְחִינַת: וּכְבוֹדִי לְאַחֵר לא אֶתֵּן כַּנַּ''ל וְיֵשׁ גְּבוּל לְכָל כָּבוֹד וְכָבוֹד, שֶׁמְּלֻבָּשׁ בְּכָל מַאֲמָר וּמַאֲמָר מֵעֲשָׂרָה מַאֲמָרוֹת כַּנַּ''ל שֶׁלּא יִתְפַּשֵּׁט לַמְּקוֹמוֹת הַחִיצוֹנִים כַּנַּ''ל אֲבָל דַּע, כִּי אַף עַל פִּי כֵן בְּוַדַּאי גַּם הֵם מְקַבְּלִים חִיּוּת מִמֶּנּוּ יִתְבָּרַך וַאֲפִלּוּ מְקוֹמוֹת הַמְטֻנָּפִים אוֹ בָּתֵּי עֲבוֹדָה זָרָה צְרִיכִין גַּם כֵּן לְקַבֵּל חִיּוּת מִמֶּנּוּ יִתְבָּרַך אַך דַּע, כִּי הֵם מְקַבְּלִים מִבְּחִינַת מַאֲמָר סָתוּם, שֶׁהוּא בְּרֵאשִׁית מַאֲמָר סָתוּם (עַיֵּן חא''ג שַׁבָּת קד ד''ה מֶם סְתוּמָה, מַאֲמָר סָתוּם) שֶׁהוּא כּוֹלֵל כָּל הַמַּאֲמָרוֹת, וְכֻלָּם מְקַבְּלִים חִיּוּת מִמֶּנּוּ וְהַכָּבוֹד שֶׁל הַמַּאֲמָר סָתוּם הוּא סָתוּם וְנֶעְלָם בְּתַכְלִית הַהַסְתָּרָה וּמִשָּׁם הֵם מְקַבְּלִין חִיּוּת כִּי מִבְּחִינַת הַכָּבוֹד וְהַמַּאֲמָרוֹת הַמִּתְגַּלִּים אִי אֶפְשָׁר לָהֶם לְקַבֵּל חִיּוּת מִשָּׁם, בִּבְחִינַת: וּכְבוֹדִי לְאַחֵר לא אֶתֵּן כַּנַּ''ל רַק מֵהַמַּאֲמָר סָתוּם שֶׁהוּא נִסְתָּר בְּתַכְלִית הַהַסְתָּרָה מִשָּׁם מְקַבְּלִין חִיּוּת וְדָבָר זֶה אִי אֶפְשָׁר לְהָבִין, וְאָסוּר לְהַרְהֵר בָּזֶה כְּלָל וְעַל כֵּן כְּשֶׁאָדָם נוֹפֵל, חַס וְשָׁלוֹם, לִבְחִינַת מְקוֹמוֹת אֵלּוּ דְּהַיְנוּ לִבְחִינַת מְקוֹמוֹת הַמְטֻנָּפִים וְנוֹפֵל לִסְפֵקוֹת וְהִרְהוּרִים וּבִלְבּוּלִים גְּדוֹלִים וַאֲזַי מַתְחִיל לְהִסְתַּכֵּל עַל עַצְמוֹ, וְרוֹאֶה שֶׁרָחוֹק מְאד מִכְּבוֹדוֹ יִתְבָּרַך וְשׁוֹאֵל וּמְבַקֵּשׁ אַיֵּה מְקוֹם כְּבוֹדוֹ מֵאַחַר שֶׁרוֹאֶה בְּעַצְמוֹ שֶׁרָחוֹק מִכְּבוֹדוֹ יִתְבָּרַך מֵאַחַר שֶׁנָּפַל לִמְקוֹמוֹת כָּאֵלּוּ, רַחֲמָנָא לִצְלָן וְזֶה זֶה עִקָּר תִּקּוּנוֹ וַעֲלִיָּתוֹ בִּבְחִינַת יְרִידָה תַּכְלִית הָעֲלִיָּה, הַמּוּבָא בִּסְפָרִים כִּי אַיֵּה מְקוֹם כְּבוֹדוֹ זֶה בְּחִינַת הַכָּבוֹד עֶלְיוֹן שֶׁל הַמַּאֲמָר הָעֶלְיוֹן דְּהַיְנוּ הַמַּאֲמָר סָתוּם בְּרֵאשִׁית כַּנַּ''ל שֶׁמִּשָּׁם נִמְשָׁך חִיּוּת לַמְּקוֹמוֹת הָאֵלּוּ אַיֵּה מְקוֹם כְּבוֹדוֹ בָּזֶה בְּעַצְמוֹ הוּא חוֹזֵר וְעוֹלֶה אֶל הַכָּבוֹד הָעֶלְיוֹן שֶׁהוּא בְּחִינַת אַיֵּה שֶׁמִּגּדֶל הַסְתָּרָתוֹ וְהֶעְלֵמוֹ הוּא מְחַיֶּה מְקוֹמוֹת הַלָּלוּ וְעַכְשָׁו, עַל יְדֵי שֶׁהוּא נָפַל לְשָׁם וַאֲזַי מְבַקֵּשׁ אַיֵּה מְקוֹם כְּבוֹדוֹ וּבָזֶה חוֹזֵר וּמְדַבֵּק עַצְמוֹ לְשָׁם, וּמְחַיֶּה אֶת נְפִילָתוֹ וְעוֹלֶה בְּתַכְלִית הָעֲלִיָּה וְזֶה בְּחִינַת קָרְבָּן עוֹלָה שֶׁמְּכַפֵּר עַל הִרְהוּר הַלֵּב (מִדְרָשׁ רַבָּה, וַיִּקְרָא, פָּרָשָׁה ז) כְּמוֹ שֶׁכָּתוּב: ''וְהָעוֹלֶה עַל רוּחֲכֶם'' שֶׁעוֹלָה מְכַפֵּר הַהִרְהוּר (תְּהִלִּים ל''ח). ''לִבִּי סְחַרְחַר'' כִּי יֵשׁ קְלִפָּה שֶׁהִיא מְעַקֶּמֶת וּמְסַבֶּבֶת הַלֵּב בְּעִקּוּמִים וְסִבּוּבִים וּבִלְבּוּלִים הַרְבֵּה וְהִיא בְּחִינַת קְלִפַּת נגַהּ וְעַל כֵּן נִקְרָא סְחַרְחַר תַּרְגּוּם שֶׁל סָבִיב: סְחוֹר סְחוֹר, בְּחִינַת (יְחֶזְקֵאל א) ''וְנגַהּ לוֹ סָבִיב'' (עַיֵּן בְּלִקּוּטֵי א סִימָן יט) וְעַל כֵּן כְּתִיב בִּלְשׁוֹן תַּרְגּוּם וּכְשֶׁאָדָם נוֹפֵל לְשָׁם, שֶׁזֶּה בְּחִינַת מְקוֹמוֹת הַמְטֻנָּפִים וַאֲזַי מְבַקֵּשׁ וְצוֹעֵק אַיֵּה מְקוֹם כְּבוֹדוֹ וְזֶה בְּעַצְמוֹ תִּקּוּנוֹ כִּי חוֹזֵר וְשָׁב אֶל הַכָּבוֹד הָעֶלְיוֹן, שֶׁהוּא בְּחִינַת אַיֵּה כַּנַּ''ל (בְּרֵאשִׁית כ''ב) ''וְאַיֵּה הַשֶּׂה לְעוֹלָה'' אַיֵּה הִיא בְּחִינוֹת שֶׂה לְעוֹלָה לְתַקֵּן וּלְכַפֵּר הִרְהוּר הַלֵּב שֶׁבָּא מִמְּקוֹמוֹת הַמְטֻנָּפִים כַּנַּ''ל אַיֵּה נִתְתַּקֵּן וְעוֹלֶה מִשָּׁם כַּנַּ''ל וְזֶה בְּחִינוֹת מַה שֶּׁמּוּבָא בְּסוֹף תִּקּוּנִים (תִּקּוּן תִּנְיָנָא דַף א) בְּרֵאשִׁי''ת בָּרָ''א תַּיִ''שׁ דְּהַיְנוּ הַשֶּׂה לְעוֹלָה, שֶׁנַּעֲשֶׂה עַל יְדֵי בְּחִינַת אַיֵּה שֶׁהוּא בְּחִינוֹת בְּרֵאשִׁית מַאֲמָר סָתוּם כַּנַּ''ל וְזֶה בְּחִינוֹת תְּשׁוּבָה כִּי זֶה עִקָּר הַתְּשׁוּבָה כְּשֶׁאָדָם מְבַקֵּשׁ וּמְחַפֵּשׂ אַחַר כְּבוֹדוֹ יִתְבָּרַך וְרוֹאֶה בְּעַצְמוֹ שֶׁרָחוֹק מִכְּבוֹדוֹ יִתְבָּרַך וּמִתְגַּעְגֵּעַ וְשׁוֹאֵל וּמִצְטַעֵר אַיֵּ''ה מְקוֹם כְּבוֹדוֹ וְזֶהוּ בְּעַצְמוֹ תְּשׁוּבָתוֹ וְתִקּוּנוֹ כַּנַּ''ל וְהָבֵן הֵיטֵב וְיֵשׁ בָּזֶה עוֹד הַרְבֵּה דְּבָרִים כִּי כְּשֶׁאָדָם הוֹלֵך בַּדֶּרֶך אוֹ כְּשֶׁהוֹלֵך בַּדְּרָכִים בְּרוּחָנִיּוּת אֲזַי הַתּוֹרָה הוֹלֶכֶת לְפָנָיו, בִּבְחִינוֹת (מִשְׁלֵי ו) ''בְּהִתְהַלֶּכְך תַּנְחֶה אתָך'' כִּי יֵשׁ בָּזֶה כַּמָּה בְּחִינוֹת כִּי כָל אֶחָד לְפִי תּוֹרָתוֹ וְלִפְנֵי כָּל תּוֹרָה יֵשׁ בְּחִינוֹת סְפֵקוֹת הַנַּ''ל כְּגוֹן בְּחִדּוּשֵׁי תוֹרָה קדֶם שֶׁמְּחַדְּשִׁין יֵשׁ כַּמָּה סְפֵקוֹת וּבִלְבּוּלִים קדֶם שֶׁמְּבָרֵר וּמְלַבֵּן הַדָּבָר כָּרָאוּי וְאֵלּוּ הַסְּפֵקוֹת הֵם בְּחִינַת עֵץ הַדַּעַת טוֹב וָרָע שֶׁהוּא בְּחִינַת נגַהּ וּכְשֶׁמַּגִּיעַ אֶל הַתּוֹרָה בְּעַצְמָהּ זֶה בְּחִינַת עֵץ הַחַיִּים וְכוּ שַׁיָּך לְעֵיל וְזֶהוּ בְּחִינוֹת: אִם יאמַר לְך אָדָם, הֵיכָן אֱלקֶיך תּאמַר לוֹ: בִּכְרָך גָּדוֹל שֶׁל רוֹמִי (יְרוּשַׁלְמִי תַּעֲנִית פֶּרֶק א) שֶׁגַּם שָׁם שֶׁמְּלֵאִים גִּלּוּלִים וַעֲבוֹדָה זָרָה, גַּם שָׁם מֻסְתָּר הוּא יִתְבָּרַך כַּנַּ''ל וְהַכְּלָל כְּשֶׁנּוֹפֵל לְשָׁם, חַס וְשָׁלוֹם אֲזַי כְּשֶׁמַּתְחִיל לְבַקֵּשׁ אַיֵּה מְקוֹם כְּבוֹדוֹ בָּזֶה הוּא מְחַיֶּה אֶת עַצְמוֹ מֵחִיּוּת הַקְּדֻשָּׁה כִּי חִיּוּת הַקְּלִפּוֹת הוּא רַק מֵהַהַסְתָּרָה מַה שֶּׁנִּסְתָּר הַשֵּׁם יִתְבָּרַך שָׁם בְּתַכְלִית הַהַסְתָּרָה עַד שֶׁאֵין יוֹדְעִין מִמֶּנּוּ יִתְבָּרַך כְּלָל אֲבָל תֵּכֶף כְּשֶׁמְּבַקְּשִׁין אַיֵּה מְקוֹם כְּבוֹדוֹ נִמְצָא שֶׁיּוֹדְעִין עַל כָּל פָּנִים שֶׁיֵּשׁ אֱלוֹ''קַ יִתְבָּרַך רַק שֶׁהוּא נִסְתָּר וְנֶעְלָם וְעַל כֵּן מְבַקְּשִׁין אַיֵּה מְקוֹם כְּבוֹדוֹ וּבָזֶה בְּעַצְמוֹ מְחַיֶּה עַצְמוֹ בִּמְקוֹם נְפִילָתוֹ כִּי אַיֵּה הוּא בְּחִינוֹת מַאֲמָר סָתוּם, שֶׁהֵם מְקַבְּלִין חִיּוּת מִשָּׁם רַק שֶׁחִיּוּת הַקְּלִפּוֹת הוּא מֵהַהַסְתָּרָה אֲבָל הוּא מְחַיֶּה אֶת עַצְמוֹ בִּבְחִינוֹת חִיּוּת הַקְּדֻשָּׁה בִּמְקוֹם נְפִילָתוֹ עַל יְדֵי הַבַּקָּשָׁה וְהַחִפּוּשׂ שֶׁמְּחַפֵּשׂ אַיֵּה מְקוֹם כְּבוֹדוֹ כַּנַּ''ל וְאַחַר כָּך זוֹכֶה לַעֲלוֹת מִשָּׁם לְגַמְרֵי אֶל הַקְּדֻשָּׁה בְּעַצְמָהּ דְּהַיְנוּ בִּמְקוֹם הִתְגַּלּוּת כְּבוֹדוֹ יִתְבָּרַך כִּי עִקָּר הַקְּדֻשָּׁה שֶׁיִּתְגַּלֶּה כְּבוֹדוֹ יִתְבָּרַך [זאת הַתּוֹרָה, וְגַם מַאֲמָר הַמַּתְחִיל: אֵלּוּ הַמִּתְפָּאֲרִין עַצְמָן וְכוּ וְכָל מַה שֶּׁנֶּאֱמַר בַּדֶּרֶך וְכוּ כְּגוֹן הִקְשׁוּ וְכוּ הַכּל אֶחָד כִּי כָל אֵלּוּ הַמַּאֲמָרִים קְשׁוּרִים זֶה בָּזֶה וְהֵם מְרֻמָּזִים וְנִסְתָּרִים בְּדִבְרֵי רַבּוֹתֵינוּ, זִכְרוֹנָם לִבְרָכָה (שַׁבָּת דַּף עז) בְּתוֹך הָאַגָּדָה הַפְּלִיאָה מְאד, מַה שֶּׁשָּׁאַל רַבִּי זֵירָא אֶת רַב יְהוּדָה כַּד הֲוֵי בְּדִיחָא דַּעְתֵּהּ, וְאִי בָּעֵי מִנֵּה כָּל חֲלָלֵי דְּעָלְמָא וְכוּ וְשָׁאַל אוֹתוֹ כַּמָּה שְׁאֵלוֹת, וְהֵם פְּלִיאוֹת נִשְׂגָּבוֹת מְאד, כְּגוֹן : מַאי טַעֲמָא תּוֹרָא אֲרִיכָא גְּנוּבְתֵהּ וְכוּ, מַאי טַעֲמָא תַּרְנְגוֹלָא מִדְלָא עֵינָא וְכוּ וְכָל הַשְּׁאֵלוֹת הַנֶּאֱמָרוֹת שָׁם כֻּלָּם הֵם פְּלִיאוֹת גְּדוֹלוֹת מְאד וְשָׁם מְרֻמָּז וְנִסְתָּר כָּל הַנַּ''ל וּמַה שֶּׁמּוּבָא לְעֵיל בְּעִנְיַן שִׂמְחָה וּבְדִיחָא דַּעְתֵּהּ שַׁיָּך גַם כֵּן לָזֶה, וּמְרֻמָּז גַם כֵּן בָּאַגָּדָה הַנַּ''ל שֶׁנֶּאֱמַר שָׁם בְּעֵת שֶׁהָיָה בְּדִיחָא דַּעְתֵּהּ גַּם מַה שֶּׁמּוּבָא בַּמַּאֲמָר הַזֶּה עַל פָּסוּק: ''וְאַיֵּה הַשֶּׂה לְעלָה'', מְרֻמָּז בָּאַגָּדָה הַנַּ''ל, שֶׁנֶּאֱמַר שָׁם : אִי בָּעֵי מִנֵּהּ כָּל חֲלָלֵי דְּעָלְמָא זֶה סוֹד בְּחִינַת חָלָל הַפָּנוּי שֶׁהוּא כִּבְיָכוֹל פָּנוּי מֵאֱלקוּתוֹ יִתְבָּרַך וּבֶאֱמֶת בְּוַדַּאי אִי אֶפְשָׁר שֶׁלּא יִהְיֶה שָׁם גַם כֵּן הַשֵּׁם יִתְבָּרַך כִּי אִם כֵּן מֵהֵיכָן יְקַבֵּל חִיּוּת אַך זֶהוּ בְּחִינַת הַנַּ''ל, שֶׁמְּקַבֵּל חִיּוּת מִבְּחִינַת מַאֲמָר סָתוּם, בְּחִינַת בְּרֵאשִׁית וְכוּ גַּם מַה שֶּׁמּוּבָא לְקַמָּן בְּעִנְיַן יִרְאָה יָרֵא שַׁבָּת, שַׁיָּך גַם כֵּן לְכָאן כִּי כָל יִרְאָה יֵשׁ לָהּ מַאֲמָר וְכוּ, וְיֵשׁ מַאֲמָר שֶׁכּוֹלֵל כֻּלָּם וְכוּ כַּנַּ''ל גַּם מַה שֶּׁמּוּבָא לְקַמָּן בְּעִנְיַן הַשְׁגָּחָה שַׁיָּך גַּם כֵּן לָזֶה עַל אַגָּדָה הַנַּ''ל. מַאי טַעֲמָא תַּרְנְגוֹלָא מִדְלֵי עֵינָא וְלא זָכִינוּ לִשְׁמעַ בֵּאוּר כָּל זֶה]


~ יג - כָל מַה שֶּׁחוֹלְקִין עָלָיו יוֹתֵר, מְקָרְבִין אוֹתוֹ יוֹתֵר לְהַשֵּׁם יִתְבָּרַך

כְּשֶׁחוֹלְקִין עַל הָאָדָם נִמְצָא שֶׁרוֹדְפִין אוֹתוֹ וְהוּא בּוֹרֵחַ בְּכָל פַּעַם לְהַשֵּׁם יִתְבָּרַך וְכָל מַה שֶּׁחוֹלְקִין עָלָיו יוֹתֵר, מְקָרְבִין אוֹתוֹ יוֹתֵר לְהַשֵּׁם יִתְבָּרַך כִּי הַשֵּׁם יִתְבָּרַך בְּכָל מָקוֹם בִּבְחִינַת (תְּהִלִּים קל''ט) : ''אִם אֶסַּק שָׁמַיִם שָׁם אָתָּה, וְאַצִּיעָה שְׁאוֹל הִנֶךָּ'' נִמְצָא שֶׁבְּכָל מָקוֹם בּוֹרֵחַ לְהַשֵּׁם יִתְבָּרַך וְזֶה בְּחִינַת: ''וּפַרְעה הִקְרִיב'' שֶׁהִקְרִיב אֶת יִשְׂרָאֵל לַאֲבִיהֶם שֶׁבַּשָּׁמַיִם (מִדְרָשׁ רַבָּה, בְּשַׁלַּח פָּרָשָׁה כא) שֶׁעַל יְדֵי רְדִיפָתוֹ אוֹתָם נִתְקָרְבוּ יוֹתֵר לְהַשֵּׁם יִתְבָּרַך כַּנַּ''ל


~ יד - רַבִּים לוֹחֲמִים לִי מָרוֹם

''רַבִּים לוֹחֲמִים לִי מָרוֹם'' (תְּהִלִּים נ''ו), הַיְנוּ שֶׁיֵּשׁ לוֹ שׂוֹנְאִים לְמַעְלָה בַּמָּרוֹם וּכְמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (עַיֵּן סַנְהֶדְרִין : וּבְדַף קג) : כְּשֵׁם שֶׁיֵּשׁ צָרִים לְמַטָּה, כָּך יֵשׁ צָרִים מִלְמַעְלָה.


~ טו - אֵלּוּ הַמִּתְפָּאֲרִין עַצְמָן בְּשֶׁקֶר בִּגְדוֹלוֹת וְנִפְלָאוֹת

אֵלּוּ הַמִּתְפָּאֲרִין עַצְמָן בְּשֶׁקֶר בִּגְדוֹלוֹת וְנִפְלָאוֹת וּכְאִלּוּ אֵין שׁוּם דָּבָר נִמְנָע מֵהֶם, וְהַכּל בְּיָדָם וְיֵשׁ מֵהֶם שֶׁהֵם מַנְהִיגֵי הַדּוֹר הִנֵּה עִקָּר כּחָם וִינִיקָתָם הוּא רַק מֵהַצַּדִּיקִים הַגְּדוֹלִים כִּי יֵשׁ צַדִּיקִים אֲמִתִּיִּים גְּדוֹלִים בְּמַעֲלָה, וְיֵשׁ לָהֶם פֶּה קָדוֹשׁ וְדַרְכָּם לְדַבֵּר גְּדוֹלוֹת וְנִפְלָאוֹת וְהֵם בֶּאֱמֶת יְכוֹלִים לַעֲבד ה בְּכָל דָּבָר שֶׁבָּעוֹלָם. בַּאֲכִילָה וּשְׁתִיָּה וּשְׁאָר דְּבָרִים וְכַמּוּבָא בַּכַּוָּנוֹת שֶׁלִּפְעָמִים מַמְתִּיקִין דִּינִים עַל יְדֵי אֲכִילָה וּשְׁתִיָּה וְיֵשׁ צַדִּיקִים אֲמִתִּיִּים, שֶׁיְּכוֹלִין לַעֲשׂוֹת פִּדְיוֹן עַל יְדֵי אֲכִילָתָם וְכַיּוֹצֵא וּמֵחֲמַת הַהִתְפָּאֲרוּת שֶׁל אֵלּוּ הַצַּדִּיקִים הַגְּדוֹלִים שֶׁיּוֹצֵא מִפִּיהֶם הַקָּדוֹשׁ מִזֶּה בָּא, שֶׁנִּמְצָאִים צְבוּעִים שַׁקְרָנִים שֶׁמִּתְדַּמִּים עַצְמָן כְּקוֹף וּמִתְפָּאֲרִין עַצְמָן גַּם כֵּן מַמָּשׁ בְּאֵלּוּ הַלְּשׁוֹנוֹת שֶׁל הִתְפָּאֲרוּת שֶׁיּוֹצֵא מִפֶּה קָדוֹשׁ שֶׁל הַצַּדִּיק הָאֱמֶת וּכְעֵין שֶׁמָּצִינוּ בַּנְּבִיאִים, שֶׁיִּרְמְיָה הָיָה מִתְנַבֵּא בַּשּׁוּק הָעֶלְיוֹן. ''הִנְנִי שׁבֵר אֶת קֶשֶׁת עֵילָם'' וְכוּ (יִרְמִיָה מ''ט) וַחֲנַנְיָה בֶּן עַזּוּר, נְבִיא שֶׁקֶר, הָיָה מִתְנַבֵּא בְּלָשׁוֹן זֶה מַמָּשׁ לְהֵפֶך, (סַנְהֶדְרִין פט) כְּמוֹ כֵן מִתְנַהֵג עַכְשָׁו כַּנַּ''ל אֲבָל עִקָּר יְנִיקָתָם רַק מִצַּדִּיקִים כָּאֵלּוּ שֶׁהוֹלְכִים בִּגְדוֹלוֹת וְנִפְלָאוֹת כַּנַּ''ל כִּי מִצַּדִּיקִים פְּשׁוּטִים עוֹבְדֵי ה בִּפְשִׁיטוּת, בְּתוֹרָה וּתְפִלָּה וּמַעֲשִׂים טוֹבִים, אֵין לָהֶם שׁוּם כּחַ מֵאַחַר שֶׁהַצַּדִּיקִים בְּעַצְמָן אֵינָם מְדַבְּרִים גְּדוֹלוֹת וּמִתְנַהֲגִים בִּפְשִׁיטוּת בַּעֲבוֹדָה תַמָּה עַל כֵּן אֵין לְהַשֶּׁקֶר וְהַגַּדְלוּת שֶׁלָּהֶם אֲחִיזָה בָּהֶם כָּל כָּך שֶׁיִּמָּצְאוּ שַׁקְרָנִים צְבוּעִים בְּדֶרֶך זֶה כְּמוֹ שֶׁנִּמְצָא שֶׁיֵּשׁ אֲנָשִׁים שֶׁיּוֹשְׁבִים מְעֻטָּפִים בְּטַלִּית וּתְפִלִּין כָּל הַיּוֹם, וְהֵם צְבוּעִים עִם כָּל זֶה אֵין לָהֶם כּחַ לְהַטְעוֹת הָעוֹלָם כָּל כָּך כְּמוֹ אֵלּוּ הַמִּתְפָּאֲרִין בִּגְדוֹלוֹת כַּנַּ''ל כִּי דַּע, שֶׁהַצַּדִּיק הָאֱמֶת הַנַּ''ל מְקַבֵּל דִּבּוּר פִּיו הַקָּדוֹשׁ מִבַּעֲלֵי צְדָקָה וְזֶה בְּחִינַת (תְּהִלִּים קי''ט) ''נִדְבוֹת פִּי רְצֵה נָא ה'' שֶׁהַצַּדִּיק מְקַבֵּל דִּבּוּר פִּיו מִנְּדִיבֵי לֵב, דְּהַיְנוּ בַּעֲלֵי צְדָקָה (שָׁם קי''ד) : ''הַהפְכִי הַצּוּר אֲגַם מָיִם'', הַצּוּר זֶה בְּחִינַת (תְּהִלִּים ע''ג) : ''צוּר לְבָבִי'' כִּי יֵשׁ ''לֵב אֶבֶן'' (יְחֶזְקֵאל ל''ו), דְּהַיְנוּ ''אַבִּירֵי לֵב הָרְחוֹקִים מִצְּדָקָה'' (יְשַׁעְיָה מ''ו) וְזֶהוּ: ''הַהפְכִי הַצּוּר אֲגַם מָיִם'' דְּהַיְנוּ שֶׁנִּתְהַפֵּך לְלֵב רַך, בְּחִינַת (אֵיכָה ב) : ''שִׁפְכִי כַמַּיִם לִבֵּך נכַח פְּנֵי ה'' הַיְנוּ לֵב רַך לְהִתְנַדֵּב לִצְדָקָה וּבִשְׁבִיל זֶה נִקְרָא צְדָקָה מַיִם, כְּמוֹ שֶׁכָּתוּב (עָמוֹס ה) : ''וּצְדָקָה כְּנַחַל אֵיתָן'' וְזֶה בְּחִינַת (קהֶלֶת י''א) : ''שַׁלַּח לַחְמְך עַל פְּנֵי הַמָּיִם'', הַנֶּאֱמָר בִּצְדָקָה וְעַל יְדֵי הַצְּדָקָה נַעֲשֶׂה פֶּה קָדוֹשׁ שֶׁל הַצַּדִּיק כַּנַּ''ל וְזֶה בְּחִינַת (ראשׁ הַשָּׁנָה ו:) ''בְּפִיך'' זוֹ צְדָקָה שֶׁעַל יְדֵי צְדָקָה נַעֲשֶׂה הַפֶּה שֶׁל הַצַּדִּיק כַּנַּ''ל (דְּבָרִים ל''ג) ''בְּכוֹר שׁוֹרוֹ הָדָר לוֹ'', וּבְכוֹר נוֹטֵל פִּי שְׁנַיִם הַיְנוּ שֶׁדִּבּוּר פִּיו הַקָּדוֹשׁ יֵשׁ לוֹ שְׁנֵי מַשְׁמָעוֹת וּמִזֶּה בָּא שֶׁיֵּשׁ כּחַ וִינִיקָה לְהַצְּבוּעִים הַנַּ''ל לִינק מֵהֶם לַהֲפך דִּבְרֵיהֶם אֶל הַשֶּׁקֶר שֶׁלָּהֶם מֵאַחַר שֶׁהַדִּבּוּר הַקָּדוֹשׁ בְּעַצְמוֹ יֵשׁ לוֹ שְׁנֵי מַשְׁמָעוֹת בִּבְחִינַת פִּי שְׁנַיִם כַּנַּ''ל. אֲבָל בֶּאֱמֶת הוּא טוֹבָה לְהַצַּדִּיק הָאֱמֶת מַה שֶּׁנִּמְצָאִים אֵלּוּ הַשַּׁקְרָנִים הַמִּתְדַּמִּים אֲלֵיהֶם כִּי יֵשׁ רְשָׁעִים שֶׁנּוֹתְנִין צְדָקָה לְצַדִּיקִים וְעַל יְדֵי הַצְּדָקָה נַעֲשֶׂה בְּחִינַת יַבּק הַיְנוּ יִחוּד בְּרָכָה קְדֻשָּׁה וְכָל שָׁלשׁ בְּחִינוֹת אֵלּוּ נֶאֶמְרוּ בְּמַיִם שֶׁהוּא בְּחִינַת צְדָקָה כַּנַּ''ל (בְּרֵאשִׁית א) ''יִקָּווּ הַמָּיִם מִתַּחַת הַשָּׁמַיִם אֶל מָקוֹם אֶחָד'' בְּרָכָה כְּמוֹ שֶׁכָּתוּב (שָׁם) : ''יִשְׁרְצוּ הַמַּיִם שֶׁרֶץ נֶפֶשׁ חַיָּה'' וְכוּ קְדֻשָּׁה כְּמוֹ שֶׁכָּתוּב (בַּמִּדְבָּר ה) : ''מַיִם קְדשִׁים'' וּמֵחֲמַת זֶה נִמְצָאִים בַּעֲלֵי צְדָקָה שֶׁהֵם נוֹאֲפִים כִּי הֵם יוֹנְקִים מִבְּחִינַת הַיַּבּק הַנַּ''ל וּבְחִינַת הַיַּבּק בִּקְדֻשָּׁה הוּא בְּחִינַת זִוּוּגִין דִּקְדֻשָּׁה וְאֶצְלָם נִתְקַלְקֵל זאת הַיְנִיקָה וְנַעֲשֶׂה אֶצְלָם נִאוּף, רַחֲמָנָא לִצְלָן וְעַל כֵּן הַצְּדָקָה שֶׁלָּהֶם הִיא רָעָה אֵצֶל הַצַּדִּיק כִּי הַצַּדִּיק מְקַבֵּל דִּבּוּר פִּיו הַקָּדוֹשׁ מִן הַצְּדָקָה וּכְשֶׁנִּתְקַלְקֵל אֶצְלָם כַּנַּ''ל גּוֹרֵם פְּגָם לְדִבּוּר פִּיו שֶׁל הַצַּדִּיק, שֶׁמְּקַבֵּל מִשָּׁם כַּנַּ''ל וְעַל כֵּן הוּא טוֹבָה מַה שֶׁנִּמְצָאִים הַשַּׁקְרָנִים הַנַּ''ל שֶׁאֲזַי אֵלּוּ הָרְשָׁעִים הַנּוֹתְנִים צְדָקָה פּוֹנִין אֲלֵיהֶם וְנוֹתְנִין לָהֶם וּכְמַאֲמַר יִרְמְיָה הַנָּבִיא הַכְשִׁילֵם בָּעֲנִיִּים שֶׁאֵינָם מְהֻגָּנִים כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה (בָּבָא קַמָּא טז:) וַאֲזַי נִצּוֹל הַצַּדִּיק הָאֱמֶת מִפְּגַם הַצְּדָקָה שֶׁלָּהֶם כַּנַּ''ל אֲבָל עִקָּר כּחַ יְנִיקַת הַשַּׁקְרָנִים הַנַּ''ל הוּא רַק מֵאֵלּוּ הַצַּדִּיקִים הַגְּדוֹלִים, הַהוֹלְכִים בִּגְדוֹלוֹת כַּנַּ''ל אֲבָל מֵאֵלּוּ הָעוֹסְקִים בַּתּוֹרָה תָּמִיד וּמִתְנַהֲגִים בִּפְשִׁיטוּת אֵין לָהֶם יְנִיקָה וְכחַ כַּנַּ''ל. לְשׁוֹן הַגְּמָרָא: מַאי טַעֲמָא גַּמְלָא זוּטְרֵי גְּנוּבְתֵהּ, מִשּׁוּם דְּאָכֵל כִּיסֵי מַאי טַעֲמָא תּוֹרָא אֲרִיכָא גְּנוּבְתֵהּ, מִשּׁוּם דְּדָיֵר בַּאֲגַמֵּי, וּבָעֵי לְכִרְכּוּשֵׁי בָּקֵי רַשִׁ''י: דְּאָכְלָה כִּיסֵי קוֹצִים, לְפִיכָך זְנָבוֹ קָצָר, כְּדֵי שֶׁלּא יִדְבְּקוּ בּוֹ הַקּוֹצִים וּבָעֵי לְכִרְכּוּשֵׁי בָּקֵי לְהַבְרִיחַ הַיַּתּוּשִׁים וְזֶהוּ שֶּׁשָּׁאַל רַבִּי זֵירָא אֶת רַב יְהוּדָה. מַאי טַעֲמָא גַּמְלָא זוּטְרֵי גְּנוּבְתֵהּ וְתוֹרֵי אֲרִיכָא גְּנוּבְתֵהּ (שַׁבָּת עז:) גַּמְלָא זֶה בְּחִינוֹת הַצַּדִּיק הַפָּשׁוּט בִּבְחִינַת (תְּהִלִּים קל''א) : ''וְלא הִלַּכְתִּי בִּגְדלוֹת וְנִפְלָאוֹת כְּגָמֻל עֲלֵי אִמּוֹ'' כִּי הוּא מִתְנַהֵג בִּפְשִׁיטוּת, וְאֵינוֹ מְדַבֵּר גְּדוֹלוֹת וְכָל עֲבוֹדָתוֹ הוּא בִּבְחִינַת שְׁתִיקָה כִּי אֵין יוֹצֵא מִפִּיו גְּדוֹלוֹת וְנִפְלָאוֹת וְהוּא רַק כְּגָמוּל עֲלֵי אִמּוֹ וְזֶהוּ בְּחִינַת גַּמְלָא וְזוּטְרֵי גְּנוּבְתֵהּ זֶה בְּחִינַת נָבִיא וּמוֹרֵה שֶׁקֶר הוּא הַזָּנָב, כְּמוֹ שֶׁכָּתוּב (בִּישַׁעְיָה ט) הַיְנוּ אֵלּוּ הַצְּבוּעִים הַמְשַׁקְּרִים בְּחִינַת נְבִיאֵי הַשֶּׁקֶר, שֶׁאֲחִיזָתָם הוּא רַק בַּצַּדִּיקִים הַגְּדוֹלִים כַּנַּ''ל אֲבָל בְּהַצַּדִּיקִים הַפְּשׁוּטִים שֶׁהֵם בְּחִינַת גַּמְלָא, אֵין לָהֶם אֲחִיזָה כָּל כָּך וְזֶהוּ זוּטְרֵי גְּנוּבְתֵהּ כַּנַּ''ל וְזֶהוּ: תּוֹרֵי אֲרִיכָא גְּנוּבְתֵהּ זֶהוּ בְּחִינַת הַצַּדִּיקִים הַגְּדוֹלִים, בְּחִינַת: ''בְּכוֹר שׁוֹרוֹ הָדָר לוֹ'' כַּנַּ''ל וַאֲרִיכָא גְּנוּבְתֵהּ הַיְנוּ שֶׁעִקָּר יְנִיקַת הַנָּבִיא וּמוֹרֶה הַשֶּׁקֶר, שֶׁהוּא הַזָּנָב הוּא רַק אֶצְלָם כַּנַּ''ל וְזֶהוּ שֶׁהֵשִׁיב: מִשּׁוּם דְּאָכְלִי קוֹצֵי הַיְנוּ שֶׁאֵלּוּ הַצַּדִּיקִים הַפְּשׁוּטִים, שֶׁהֵם בְּחִינַת גַּמְלָא אָכְלִי קוֹצֵי שֶׁאוֹכְלִים וּמְכַלִּים אֶת הַקּוֹצִים וְהַחוֹחִים, הַסּוֹבְבִים אֶת הַשּׁוֹשַׁנָּה הָעֶלְיוֹנָה וְשׁוֹשַׁנָּה זֶה בְּחִינַת הַדִּבּוּר הַקָּדוֹשׁ, בְּחִינַת (שִׁיר הַשִּׁירִים ה) : ''שִׂפְתוֹתָיו שׁוֹשַׁנִּים'' וְכוּ כִּי הֵם עוֹסְקִים בְּתוֹרָה וַעֲבוֹדָה יוֹם וָלַיְלָה וּמְכַלִּים כָּל הַחוֹחִים שֶׁלּא יִהְיֶה לָהֶם יְנִיקָה מֵהַדִּבּוּר הַקָּדוֹשׁ כִּי מֵעֲבוֹדָה פְּשׁוּטָה בִּתְמִימוּת אֵין לָהֶם יְנִיקָה כַּנַּ''ל כִּי אֵינָם יְכוֹלִים לְהִתְדַּמּוֹת אֲלֵיהֶם וְלִנְהג שֶׁקֶר שֶׁלָּהֶם עַל יָדָם מֵאַחַר שֶׁהַנְהָגָתָם רַק בִּתְמִימוּת וּבִפְשִׁיטוּת כַּנַּ''ל וְתוֹרֵי אֲרִיכָא גְּנוּבְתֵהּ מִשּׁוּם דְּדָּיְרִי בַּאֲגַמֵּי וּבָעֵי לְכִרְכּוּשֵׁי בָּקֵי דְּדָּיְרִי בַּאֲגַמֵּי הַיְנוּ שֶׁמְּקַבְּלִים דִּבּוּר פִּיהֶם הַקָּדוֹשׁ מִבַּעֲלֵי צְדָקָה מִבְּחִינַת: ''הַהפְכִי הַצּוּר אֲגַם מָיִם'' כַּנַּ''ל וְזֶהוּ דְּדָּיְרִי בַּאֲגַמֵּי וּבָעֵי לְכִרְכּוּשֵׁי בָּקֵי בְּחִינַת יַבּ''ק הַנַּ''ל שֶׁצְרִיכִין לְגָרֵשׁ הַיַּבּק שֶׁל הַצְּדָקָה שֶׁנּוֹתְנִין רְשָׁעִים כִּי אֶצְלָם נִפְגָם הַיַּבּק כַּנַּ''ל וְגוֹרֵם רָעָה לְהַצַּדִּיק שֶׁמְּקַבֵּל דִּבּוּר פִּיו מֵהֶם כַּנַּ''ל וְעַל כֵּן הוּא טוֹבָה גְדוֹלָה מַה שֶּׁיּוֹנֵק מֵהֶם הַנָּבִיא וְכוּ שֶׁהוּא הַזָּנָב שֶׁעַל יְדֵי זֶה מְגָרְשִׁין הָרְשָׁעִים מֵעַצְמָן כִּי מַכְשִׁילִין אוֹתָן בְּשַׁקְרָנִים הַנַּ''ל שֶׁפּוֹנִין אֲלֵיהֶם וְנוֹתְנִין לָהֶם הַצְּדָקָה, וְנִצּוֹלִין הַצַּדִּיקִים, כַּנַּ''ל


~ טז - מִפְּנֵי מַה כְּשֶׁהָאָדָם מְבַקֵּשׁ פַּרְנָסָה

הִקְשׁוּ מִפְּנֵי מַה כְּשֶׁהָאָדָם מְבַקֵּשׁ פַּרְנָסָה, אֵין נוֹתְנִין לוֹ תֵּכֶף מִן הַשָּׁמַיִם כִּי אִם עַל יְדֵי סִבּוֹת, לְכָל אֶחָד לְפִי סִבָּתוֹ שֶׁזֶּה צָרִיך לִזְרעַ תְּבוּאָה וְלַחֲרשׁ וְלִקְצר וְכוּ וְזֶה צָרִיך לִנְסֹעַ וְלִמְצא צרֶך פַּרְנָסָתוֹ שָׁם, וְכַיּוֹצֵא בָּזֶה וְלָמָּה לא נוֹתְנִין לוֹ תֵּכֶף, בְּשָׁעָה שֶׁמְּבַקֵּשׁ פַּרְנָסָתוֹ, מְזֻמָּן ? וְהַתֵּרוּץ. דַּע, שֶׁכָּל הַפַּרְנָסָה שֶׁל יִשְׂרָאֵל צְרִיכִין לְקַבֵּל עַל יְדֵי הַמֶּלֶך (עין זוהר תרומה קנג) כְּמוֹ שֶׁכָּתוּב בְּמֶלֶך (דָּנִיֵאל ד) : ''אִילָנָא דִּי חֲזַיתָ דִּי רְבָה וּתְקִף וְכוּ וּמָזוֹן לְכלָּא בָּהּ אַנְתְּ הוּא מַלְכָּא'' וְעִקָּר הַמַּלְכוּת הוּא עַל יְדֵי עֲנָוָה, בִּבְחִינַת (מִשְׁלֵי ט''ו) : ''וְלִפְנֵי כָבוֹד עֲנָוָה'' שֶׁעִקָּר כְּבוֹד וּגְדֻלַּת הַמַּלְכוּת הוּא עַל יְדֵי עֲנָוָה דַּיְקָא כִּי כֵן דֶּרֶך הַמַּלְכוּת, בְּכָל פַּעַם שֶׁצָּרִיך שֶׁיַּקְדִּים עֲנָוָה לִכְבוֹדוֹ וּגְדֻלָּתוֹ כְּמוֹ שֶׁבְּכָל יוֹם בְּשָׁעָה שֶׁקָּם מִמִּטָּתוֹ שֶׁאֲזַי עֲדַיִן הוּא בְּקַטְנוּת שֶׁמְּלֻבָּשׁ בְּמַלְבּוּשִׁים פְּשׁוּטִים וְגַם פָּנָיו אֵינוֹ בְּצַחוּת וְזַכּוּת עֲדַיִן קדֶם הָרְחִיצָה וְאַחַר כָּך מְיַפֶּה עַצְמוֹ וּמִתְלַבֵּשׁ בְּבִגְדֵי כָּבוֹד וּמִתְפַּשֵּׁט בִּגְדֻלָּתוֹ כְּדֶרֶך הַמֶּלֶך וְכֵן אָמְרוּ רַבּוֹתֵינוּ, זִכְרוֹנָם לִבְרָכָה (יוֹמָא כב:). מִפְּנֵי מָה לא נִמְשְׁכָה מַלְכוּתוֹ שֶׁל שָׁאוּל, מִפְּנֵי שֶׁלּא הָיָה בּוֹ שׁוּם דּפִי כִּי אֵין מְמַנִּין פַּרְנָס עַל הַצִּבּוּר אֶלָּא אִם כֵּן קֻפָּה שֶׁל שְׁרָצִים תְּלוּיָה מֵאֲחוֹרָיו שֶׁאִם תָּזוּחַ דַּעְתּוֹ עָלָיו, אוֹמְרִים לוֹ: כַּלֵּך מֵאַחֲרֶיך כִּי עִקָּר הַמַּלְכוּת עַל יְדֵי עֲנָוָה כַּנַּ''ל וְכָל מַה שֶּׁיֵּשׁ לְהַמֶּלֶך עֲנָוָה בְּיוֹתֵר, מִתְפַּשֵּׁט מַלְכוּתוֹ בְּיוֹתֵר כַּנַּ''ל וּכְשֶׁנִּמְשָׁך הַמָּזוֹן עַל יְדֵי הַמֶּלֶך כַּנַּ''ל, נַעֲשֶׂה מִמֶּנּוּ בֵּרוּרִים כְּגוֹן תְּבוּאָה, שֶׁהַרְבֵּה מִמֶּנָּה אוֹכְלִין בְּהֵמוֹת וְאַחַר כָּך מִתְבָּרֵר עוֹד, וְאוֹכְלִין מִמֶּנָּה עַכּוּ''ם עַד שֶׁמִּתְבָּרֵר מִמֶּנָּה לְיִשְׂרָאֵל וְגַם בְּהָאֲכִילָה יֵשׁ בֵּרוּרִים עַד שֶׁמִּתְבָּרֵר וְנַעֲשִׂין מֵהֶם אִמְרֵי שֶׁפֶר דְּהַיְנוּ בְּרָכוֹת שֶׁמְּבָרְכִין עֲלֵיהֶם תְּחִלָּה וָסוֹף וּמִתְפַּלְּלִין וְעוֹבְדִין הַשֵּׁם יִתְבָּרַך בְּכחוֹת הָאֲכִילָה (בְּרֵאשִׁית מ''ט). ''מֵאָשֵׁר שְׁמֵנָה לַחְמוֹ וְהוּא יִתֵּן מַעֲדַנֵּי מֶלֶך נַפְתָּלִי אַיָּלָה שְׁלוּחָה הַנּוֹתֵן אִמְרֵי שָׁפֶר'' שְׁמֵנָה לַחְמוֹ וְכוּ, דְּהַיְנוּ הַפַּרְנָסָה שֶׁהִיא בְּחִינַת מַעֲדַנֵּי מֶלֶך, כִּי מְקַבְּלִין אוֹתָהּ עַל יְדֵי הַמֶּלֶך וְעַל כֵּן תֵּכֶף כְּתִיב אַחֲרָיו נַפְתָּלִי וְכוּ הַנּוֹתֵן אִמְרֵי שָׁפֶר דְּהַיְנוּ אִמְרֵי שָׁפֶר שֶׁל בְּרָכוֹת וּתְפִלּוֹת וְכַיּוֹצֵא שֶׁנַּעֲשִׂין מִן הַבֵּרוּרִים שֶׁל מַעֲדַנֵּי מֶלֶך כַּנַּ''ל וְאֵלּוּ הַבֵּרוּרִים הֵם בְּחִינַת קְטרֶת, כַּיָּדוּעַ שֶׁקְּטרֶת הִיא בְּחִינַת בֵּרוּרִים וּמֵאֵלּוּ אִמְרֵי שָׁפֶר שֶׁנַּעֲשִׂין מִן מַעֲדַנֵּי מֶלֶך נַעֲשֶׂה עֲטָרָה לְהַמֶּלֶך, וְגַם יְכוֹלִין לִרְאוֹת זאת הָעֲטָרָה וְזֶהוּ בְּחִינַת (שִׁיר הַשִּׁירִים ג) : ''צְאֶינָה וּרְאֶינָה בְּנוֹת צִיּוֹן בַּמֶּלֶך שְׁלמה, בָּעֲטָרָה שֶׁעִטְּרָה לוֹ אִמּוֹ בְּיוֹם חֲתֻנָּתוֹ וּבְיוֹם שִׂמְחַת לִבּוֹ'' הַיְנוּ לִרְאוֹת הָעֲטָרָה שֶׁל הַמֶּלֶך שֶׁנַּעֲשֶׂה בְּיוֹם חֲתֻנָּתוֹ כִּי הִתְחַבְּרוּת שֶׁמִּתְחַבְּרִין הָאִמְרֵי שָׁפֶר עִם הַמֶּלֶך זֶה בְּחִינַת חֲתֻנָּה, בִּבְחִינַת (מִשְׁלֵי כ''ב) ''חֵן שְׂפָתָיו רֵעֵהוּ מֶלֶך'' שֶׁחֵן הַשְּׂפָתִים, דְּהַיְנוּ הָאִמְרֵי שָׁפֶר מִתְחַבְּרִין עִם הַמֶּלֶך בִּבְחִינַת רֵעוֹת וְזֶהוּ ''בְּיוֹם חֲתֻנָּתוֹ'' וְזֶהוּ ''וּבְיוֹם שִׂמְחַת לִבּוֹ'' זֶה בְּחִינַת קְטרֶת בִּבְחִינַת (מִשְׁלֵי כ''ז) : ''שֶׁמֶן וּקְטרֶת יְשַׂמַּח לֵב'' כִּי הַבֵּרוּרִים שֶׁמֵּהֶם נַעֲשֶׂה אִמְרֵי שָׁפֶר כַּנַּ''ל שֶׁמֵּהֶם נַעֲשָׂה הָעֲטָרָה כַּנַּ''ל, הֵם בְּחִינַת קְטרֶת כַּנַּ''ל וְזֶהוּ ''שֶׁעִטְּרָה לוֹ אִמּוֹ'' הַיְנוּ בְּחִינַת חַוָּה, שֶׁהִיא הָיְתָה ''אֵם כָּל חָי'' (בְּרֵאשִׁית ג) כִּי חַוָּה רָאשֵׁי תֵבוֹת הַמְעַטְּרֵכי חֶסֶד וְרַחֲמִים (תְּהִלִּים ק''ג) הַיְנוּ בְּחִינַת הָעֲטָרָה הַנַּ''ל שֶׁנַּעֲשֶׂה עַל יְדֵי בְּחִינַת: ''הַמַּשְׂבִּיעַ בַּטּוֹב עֶדְיֵך'' דְּהַיְנוּ בְּחִינַת מַעֲדַנֵּי מֶלֶך כַּנַּ''ל [וְהָעִקָּר חָסֵר] וְהַכְּלָל שֶׁצְּרִיכִין לִרְאוֹת אֶת הַמֶּלֶך בִּבְחִינַת (יְשַׁעְיָה ל''ג) : ''מֶלֶך בְּיָפְיוֹ תֶחֱזֶינָה עֵינֶך'' דְּהַיְנוּ כְּשֶׁהוּא בְּיָפְיוֹ וּגְדֻלָּתוֹ, וְלא בִּשְׁעַת קַטְנּוּת וְאִם הָיוּ נוֹתְנִין לוֹ פַּרְנָסָתוֹ תֵּכֶף וּמִיָּד, לֶחֶם מְזֻמָּן הָיָה אֶפְשָׁר שֶׁיִּרְאֶה אֶת הַמֶּלֶך בִּשְׁעַת קַטְנוּת כְּגוֹן בְּשָׁעָה שֶׁמַּקְטִין אֶת עַצְמוֹ וּמְחַשֵּׁב אֶת עַצְמוֹ שֶׁקֻּפָּה שֶׁל שְׁרָצִים תְּלוּיָה מֵאֲחוֹרָיו וְכַיּוֹצֵא כַּנַּ''ל אֲבָל עַכְשָׁו שֶׁנּוֹתְנִין הַפַּרְנָסָה עַל יְדֵי סִבּוּבִים נִמְצָא שֶׁבָּאָה בָּעִתִּים מְיֻחָדִים כִּי לְכָל סִבָּה צְרִיכָה עֵת מְיֻחָד, עַד שֶׁתֵּצֵא הַפַּרְנָסָה אֵלָיו וְעַל כֵּן לא יָבוֹא לִרְאוֹת אֶת הַמֶּלֶך בְּקַטְנוּתוֹ, רַק בְּיָפְיוֹ כַּנַּ''ל כִּי אֵין נוֹתְנִין לוֹ הַפַּרְנָסָה תֵּכֶף רַק בְּעֵת מְיֻחָד בְּאפֶן שֶׁלּא יִרְאֵהוּ רַק בְּיָפְיוֹ, בִּבְחִינַת: מֶלֶך בְּיָפְיוֹ וְכוּ כִּי עַל יְדֵי הַפַּרְנָסָה רוֹאִין הַמֶּלֶך בָּעֲטָרָה כַּנַּ''ל וְזֶה הַסּוֹד מְרֻמָּז בַּפָּסוּק (תְּהִלִּים קמ''ה) : ''עֵינֵי כל אֵלֶיך יְשַׂבֵּרוּ וְאַתָּה נוֹתֵן לָהֶם אֶת אָכְלָם בְּעִתּוֹ, פּוֹתֵחַ אֶת יָדֶך'' וְכוּ עֵינֵי כל וְכוּ זֶהוּ הַקֻּשְׁיָא הַנַּ''ל הַיְנוּ: ''עֵינֵי כל אֵלֶיך יְשַׂבֵּרוּ, וְאַתָּה נוֹתֵן לָהֶם אֶת אָכְלָם בְּעִתּוֹ'' דְּהַיְנוּ שֶׁמְּבַקְּשִׁין עַל פַּרְנָסָה, וְאֵין נוֹתְנִין תֵּכֶף, רַק בְּעִתּוֹ כַּנַּ''ל וְהַתֵּרוּץ : ''פּוֹתֵחַ אֶת יָדֶך וּמַשְׂבִּיעַ לְכָל חַי רָצוֹן'' [וְלא סִיֵּם].


~ יז - צָרִיך לִזָּהֵר מְאד לִהְיוֹת שָׂמֵחַ וְטוֹב לֵב בְּשַׁבָּת

צָרִיך לִזָּהֵר מְאד לִהְיוֹת שָׂמֵחַ וְטוֹב לֵב בְּשַׁבָּת כִּי מַעֲלוֹת וּקְדֻשּׁוֹת שַׁבָּת גְּדוֹלָה וִיקָרָה מְאד, כַּמּוּבָא וּבִפְרָט בְּ''רֵאשִׁית חָכְמָה'' בְּשַׁעַר הַקְּדֻשָּׁה בִּתְחִלָּתוֹ, עַיֵּן שָׁם וְרָאוּי וְנָכוֹן לִלְמד בְּ''רֵאשִׁית חָכְמָה'' בַּשַּׁעַר הַנַּ''ל וְלָשׂוּם לִבּוֹ הֵיטֵב עַל כָּל הַדְּבָרִים הַנֶּאֱמָרִים שָׁם בְּעִנְיַן קְדֻשַּׁת וּמַעֲלוֹת שַׁבַּת קדֶשׁ כִּי יֵשׁ שָׁם כַּמָּה דְּבָרִים פְּרָטִיִּים יְקָרִים מִקְּדֻשַּׁת וּמַעֲלוֹת שַׁבָּת כִּי כָל עִנְיָן וּמַעֲלָה הַנֶּאֱמָר שָׁם עַל שַׁבָּת הוּא דָּבָר בִּפְנֵי עַצְמוֹ וְהָבֵן שָׁם הֵיטֵב, כְּדֵי שֶׁיִּתְלַהֵב לִבּוֹ לְקַבֵּל שַׁבָּת בְּשִׂמְחָה גְּדוֹלָה וַעֲצוּמָה כָּרָאוּי וְעַל יְדֵי זֶה הַיִּרְאָה בִּשְׁלֵמוּת דְּהַיְנוּ עִם דַּעַת כִּי בְּחֹל אֶפְשָׁר שֶׁיִּהְיֶה הַיִּרְאָה עִם כְּסִילוּת בִּבְחִינַת (אִיּוֹב ד) : ''הֲלא יִרְאָתְך כִּסְלָתֶך'' וְעִקָּר הַכְּסִילוּת הוּא מֵחֲמַת הַשִּׁעְבּוּד שֶׁיֵּשׁ בְּחֹל כִּי עַל יְדֵי הַשִּׁעְבּוּד אֵין הַדַּעַת שָׁלֵם וּכְמוֹ שֶׁכָּתוּב בְּמוֹאָב (יְרְמִיָה מ''ח) : ''שַׁאֲנַן מוֹאָב מִנְּעוּרָיו וְכוּ וּבַגּוֹלָה לא הָלָך, עַל כֵּן עָמַד טַעְמוֹ בּוֹ'' וְכוּ וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (מְגִלָּה יב:), כִּי עַל יְדֵי שִׁעְבּוּד וְגָלוּת הַדַּעַת מְבֻלְבָּל אֲבָל בְּשַׁבָּת הוּא חֵרוּת וּכְשֶׁיֵּשׁ חֵרוּת וְאֵין שִׁעְבּוּד וְגָלוּת, אֲזַי הַדַּעַת שָׁלֵם כַּנַּ''ל וְעִקָּר הַחֵרוּת עַל יְדֵי הַתַּעֲנוּג וְהַשִׂמְחָה שֶׁל שַׁבָּת, בְּחִינַת (יְשְׁעַיָה נ''ח) : ''אָז תִּתְעַנַּג עַל ה'', הַנֶּאֱמָר בְּשַׁבָּת (שָׁם נ''ה) : ''כִּי בְּשִׂמְחָה תֵצֵאוּ'', שֶׁעַל יְדֵי שִׂמְחָה יוֹצְאִין לְחֵרוּת וּכְשֶׁיֵּשׁ חֵרוּת, הַדַּעַת בִּשְׁלֵמוּת כַּנַּ''ל וַאֲזַי הַיִּרְאָה כָּרָאוּי בִּבְחִינַת יָרֵא שַׁבָּת (תִּקּוּנֵי זהַר תִּקּוּן ט) כִּי אָז הַיִּרְאָה בְּלִי כְּסִילוּת שֶׁיֵּשׁ בִּימֵי הַחֹל כִּי עִקָּר הַכְּסִילוּת מֵחֲמַת הַשִּׁעְבּוּד כַּנַּ''ל וּבָזֶה מַעֲלִין הַיִרְאוֹת הַנְּפוּלוֹת דְּהַיְנוּ מַה שֶּׁיְרֵאִים לִפְעָמִים מִשַּׂר וְכַדּוֹמֶה כִּי עַל יְדֵי הַדַּעַת מְרִימִין אוֹתָן וְעִקָּר הַדַּעַת הוּא בְּשַׁבָּת עַל יְדֵי הַשִּׂמְחָה, שֶׁעַל יְדֵי זֶה יֵשׁ חֵרוּת וַאֲזַי הַדַּעַת בִּשְׁלֵמוּת כַּנַּ''ל. וְהַכְּלָל, שֶׁצָּרִיך לִנְהג שִׂמְחָה גְּדוֹלָה בְּשַׁבַּת קדֶשׁ וְלִבְלִי לְהַרְאוֹת שׁוּם עַצְבוּת וּדְאָגָה כְּלָל רַק לְהִתְעַנֵּג עַל ה וּלְהַרְבּוֹת בְּתַעֲנוּגֵי שַׁבָּת בְּכָל מִינֵי תַּעֲנוּג הֵן אֲכִילָה וּשְׁתִיָּה, הֵן מַלְבּוּשִׁים כְּפִי מַה שֶּׁיָּכוֹל כִּי אֲכִילַת שַׁבָּת הִיא כֻּלָּהּ רוּחָנִיּוּת, כֻּלּוֹ קדֶשׁ, וְעוֹלָה לְמָקוֹם אַחֵר לְגַמְרֵי מִן אֲכִילַת חֹל כַּמְבאָר בְּמָקוֹם אַחֵר [לְעֵיל בְּסִימָן נו וּבְסִימָן רעז], (וְעַיֵּן זהַר וַיֲּקְהֵל דַּף ריח ובמק''מ שָׁם) דֶּרֶך הַשֵּׁם יִתְבָּרַך לְהַבִּיט עַל הַטּוֹבוֹת שֶׁעוֹשִׂין וְאַף שֶׁנִּמְצָא בָּהֶם גַּם כֵּן מַה שֶּׁאֵינוֹ טוֹב, אֵינוֹ מִסְתַּכֵּל עַל זֶה שֶׁכָּתוּב (בַּמִדְבָּר כ''ג) ''לא הִבִּיט אָוֶן בְּיַעֲקב'' (עין ילקוט ובתד''א רבה פ''א) מִכָּל שֶׁכֵּן שֶׁהָאָדָם אָסוּר לוֹ לְהַבִּיט עַל חֲבֵרוֹ לְרָעָה לִמְצא בּוֹ דַּוְקָא מַה שֶּׁאֵינוֹ טוֹב וּלְחַפֵּשׂ לִמְצא פְּגָמִים בַּעֲבוֹדַת חֲבֵרוֹ רַק אַדְּרַבָּא, מְחֻיָּב לְהַבִּיט רַק עַל הַטּוֹב וְלָזֶה טוֹבָה גְּדוֹלָה שֶׁיֵּשׁ טֶבַע וְהַשְׁגָּחָה כִּי כְּשֶׁהָאָדָם עוֹשֶׂה טוֹב, אֲזַי מַנְהִיג אוֹתוֹ בְּהַשְׁגָּחָה וּכְשֶׁהוּא אֵינוֹ טוֹב וְאִם הָיָה מַנְהִיג אוֹתוֹ בְּהַשְׁגָּחָה לא הָיָה יָכוֹל לְהַגִּיעַ לוֹ שׁוּם טוֹבָה אֲזַי מַנִּיחַ אוֹתוֹ עַל הַטֶּבַע וְיָכוֹל לִהְיוֹת שֶׁיִּהְיֶה לוֹ טוֹבוֹת עַל פִּי הַטֶּבַע וְאִם לא הָיָה רַק הַשְׁגָּחָה, הָיָה אֶפְשָׁר שֶׁתִּתְבַּטֵּל הַהַשְׁגָּחָה לְגַמְרֵי כִּי כְּשֶׁהָיָה רוֹאֶה יִתְבָּרַך, שֶׁאֵין הָאָדָם מִתְנַהֵג כָּרָאוּי הָיָה כּוֹעֵס, וְהָיָה מֵסִיר הַהַשְׁגָּחָה לְגַמְרֵי אֲבָל עַכְשָׁו מַנִּיחוֹ עַל פִּי הַטֶּבַע וּכְשֶׁהוּא חוֹזֵר לְמוּטָב, מַשְׁגִּיחַ עָלָיו כַּנַּ''ל וּבֶאֱמֶת אֵין אָנוּ יְכוֹלִין לְהָבִין מַהוּ טֶבַע וְהַשְׁגָּחָה כִּי בֶּאֱמֶת גַּם הַטֶּבַע הִיא הַשְׁגָּחָתוֹ יִתְבָּרַך וְזֶה אִי אֶפְשָׁר לָאָדָם לְהָבִין שְׁנֵי דְּבָרִים כְּאֶחָד דְּהַיְנוּ הַטֶּבַע שֶׁבֶּאֱמֶת הִיא הַשְׁגָּחָתוֹ יִתְבָּרַך


~ יח - סַכָּנָה גְּדוֹלָה לִהְיוֹת מְפֻרְסָם וּלְהַנְהִיג הָעוֹלָם

סַכָּנָה גְּדוֹלָה לִהְיוֹת מְפֻרְסָם וּלְהַנְהִיג הָעוֹלָם לָא מִבָּעֲיָא כְּשֶׁאֵינוֹ רָאוּי כְּלָל, וְלוֹבֵשׁ טַלִית שֶׁאֵינוֹ שֶׁלּוֹ רַק אֲפִלּוּ עוֹבְדֵי הַשֵּׁם בֶּאֱמֶת גְּדוֹלֵי הַדּוֹר יֵשׁ עֲלֵיהֶם סַכָּנוֹת נוֹרָאוֹת בְּהַנְהָגַת הָעוֹלָם כִּי אִישׁ פָּשׁוּט רָחוֹק מְאד, שֶׁיַּעֲבר עַל רְצִיחָה אֲפִלּוּ אִם אֵינוֹ אִישׁ כָּשֵׁר כִּי אֵין לוֹ תַּאֲוָה לָזֶה וַאֲפִלּוּ כְּשֶׁמַּגִּיעַ, חַס וְשָׁלוֹם, לְתַאֲוָה כָּזוֹ, רַחֲמָנָא לִצְלָן אֵינוֹ בָּא לְיָדוֹ, וְיֵשׁ לוֹ כַּמָּה מְנִיעוֹת לָזֶה וַאֲפִלּוּ אִם יַעֲבר, לא יַעֲבר כִּי אִם לְעִתִּים רְחוֹקוֹת וְקָרוֹב שֶׁלּא יַעֲבר רַק פַּעַם אֶחָת כָּל יָמָיו אֲבָל בְּהַנְהָגַת הָעוֹלָם וּבְחִדּוּשִׁין דְּאוֹרַיְתָא שֶׁמְּחַדְּשִׁין יְכוֹלִים לַעֲבר מַמָּשׁ גָנב וְנָאף וְרָצחַ בְּכָל פַּעַם, בְכָל רֶגַע, רַחֲמָנָא לִצְלָן (עין זוה''ק בהק ד''ה ע''א)


~ יט - עִקָּר הַתַּכְלִית וְהַשְּׁלֵמוּת הוּא רַק לַעֲבד הַשֵּׁם בִּתְמִימוּת גָּמוּר

[זאת הַתּוֹרָה לא שָׁמַעְתִּי מִפִּיו הַקָּדוֹשׁ בְּעַצְמוֹ וְעַיֵּן בַּהַשְׁמָטוֹת מִזֶּה] עִקָּר הַתַּכְלִית וְהַשְּׁלֵמוּת הוּא רַק לַעֲבד הַשֵּׁם בִּתְמִימוּת גָּמוּר, בְּלִי שׁוּם חָכְמוֹת כְּלָל כִּי יֵשׁ מְחַקְּרִים שֶׁאוֹמְרִים שֶׁעִקָּר הַתַּכְלִית וְהָעוֹלָם הַבָּא הוּא רַק לָדַעַת כָּל דָּבָר כְּמוֹת שֶׁהוּא כְּגוֹן לֵידַע הַכּוֹכָב כְּמוֹ שֶׁהוּא, לֵידַע מַהוּתוֹ, וּמִפְּנֵי מָה עוֹמֵד בַּמָּקוֹם הַהוּא כִּי יֵשׁ מַשְׂכִּיל וּמֻשְׂכָּל וְשֵׁכֶל דְּהַיְנוּ הַכּחַ הַמַּשְׂכִּיל וְהַשֵּׂכֶל בְּעַצְמוֹ וְהַדָּבָר הַמֻּשְׂכָּל וְזֶהוּ הַתַּכְלִית וְהָעוֹלָם הַבָּא אֶצְלָם שֶׁיִּהְיֶה נַעֲשֶׂה אֶחָד מֵהַמַּשְׂכִּיל וְהַמֻשְׂכָּל וְהַשֵּׂכֶל וְהֵם מְבַלִּים יְמֵיהֶם עַל זֶה בָּעוֹלָם הַזֶּה לַחֲקר וּלְהַשִּׂיג הַמֻּשְׂכָּלוֹת, שֶׁזֶּהוּ הַתַּכְלִית אֶצְלָם וְזֶהוּ בְּעַצְמוֹ הָעוֹלָם הַבָּא לְדַעְתָּם רַק שֶׁבָּעוֹלָם הַזֶּה שֶׁמְּלֻבָּשִׁין בְּגוּף אֵין לָהֶם תַּעֲנוּג כָּל כָּך מִן הַחֲקִירוֹת וּבָעוֹלָם הַבָּא שֶׁיִּתְפַּשְּׁטוּ מֵהַגּוּף יִתְעַנְּגוּ מְאד מִזֶּה וּלְדַעְתָּם הָרָעָה עִקָּר הַשָּׂגַת הַתַּכְלִית הוּא עַל יְדֵי חֲקִירוֹת וְחָכְמוֹת חִיצוֹנִיּוֹת שֶׁלָּהֶם אֲבָל בֶּאֱמֶת, אֶצְלֵנוּ עִקָּר הַשָּׂגַת הַתַּכְלִית הוּא רַק עַל יְדֵי אֱמוּנָה וּמִצְווֹת מַעֲשִׂיּוֹת לַעֲבד הַשֵּׁם עַל פִּי הַתּוֹרָה בִּתְמִימוּת וּבִפְשִׁיטוּת וְעַל יְדֵי זֶה בְּעַצְמוֹ זוֹכִין לְמַה שֶּׁזּוֹכִין, עַיִן לא רָאָתָה וְכוּ כְּמוֹ שֶׁכָּתוּב (תְּהִלִּים קי''א) : ''רֵאשִׁית חָכְמָה יִרְאַת ה'' שֶׁעִקָּר רֵאשִׁית וּקְדִימַת הַחָכְמָה הוּא רַק יִרְאַת ה שֶׁצָּרִיך לְהַקְדִּים הַיִּרְאָה לְהַחָכְמָה וְתֵדַע שֶׁאֵין הַדָּבָר כְּדַעְתָּם, חַס וְשָׁלוֹם כִּי אִם כֵּן לא יַשִּׂיגוּ הַתַּכְלִית, רַק מְתֵי מְעַט מְעַט מְאד דְּהַיְנוּ הַבַּעֲלֵי שֵׂכֶל פִילוֹסוֹפִים וּמַה יַּעֲשׂוּ קְטַנֵּי הָעֵרֶך שֶׁאֵין לָהֶם שֵׂכֶל כָּזֶה לַחֲקר חֲקִירוֹת לָדַעַת הַמֻּשְׂכָּלוֹת שֶׁהֵם רב וְעִקָּר הָעוֹלָם אֵיך יַשִּׂיגוּ הֵם אֶת הַתַּכְלִית אֲבָל בֶּאֱמֶת עִקָּר הַשָּׂגַת הַתַּכְלִית הוּא רַק עַל יְדֵי תְּמִימוּת דַּיְקָא דְּהַיְנוּ יִרְאַת הַשֵּׁם וּמִצְווֹת מַעֲשִׂיּוֹת בִּפְשִׁיטוּת גָּמוּר (סוֹף קהֶלֶת). ''סוֹף דָּבָר הַכּל נִשְׁמָע, אֶת הָאֱלֹקִים יְרָא וְאֶת מִצְוֹתָיו שְׁמוֹר, כִּי זֶה כָּל הָאָדָם'' הַיְנוּ שֶׁשְּׁלמה הַמֶּלֶך, עָלָיו הַשָּׁלוֹם, מְלַמֵּד אוֹתָנוּ שֶׁעִקָּר הַשָּׂגַת הַתַּכְלִית, שֶׁהוּא בְּחִינַת סוֹף דָּבָר הוּא רַק עַל יְדֵי תְּמִימוּת וּפְשִׁיטוּת לְיִרְאָה אֶת ה וְלִשְׁמר מִצְווֹתָיו בִּפְשִׁיטוּת וְזֶהוּ ''סוֹף דָּבָר הַכּל נִשְׁמָע, אֶת הָאֱלֹקִים יְרָא וְאֶת מִצְוֹתָיו שְׁמוֹר'' שֶׁזֶּהוּ בְּחִינַת תְּמִימוּת וּפְשִׁיטוּת לְיִרְאָה אֶת ה וּלְקַיֵּם מִצְווֹתָיו בְּעֻבְדָּא וְכוּ בִּפְשִׁיטוּת כַּנַּ''ל וְזֶה שֶׁסִּיֵּם : ''כִּי זֶה כָּל הָאָדָם'' הַיְנוּ כִּי זֶה יָכוֹל כָּל אָדָם לְקַיֵּם וּלְהַשִּׂיג עַל יְדֵי זֶה אֶת הַתַּכְלִית מֵאַחַר שֶׁעִקָּר הוּא ''אֶת אֱלקִים יְרָא'' וְכוּ עַל כֵּן יָכוֹל כָּל אָדָם לְהַשִּׂיג הַתַּכְלִית, כִּי זֶה כָּל אָדָם יָכוֹל לְקַיֵּם וּבֶאֱמֶת הוּא אִסּוּר גָּדוֹל מְאד לִהְיוֹת מְחַקֵּר, חַס וְשָׁלוֹם וְלִלְמד סִפְרֵי הַחָכְמוֹת, חַס וְשָׁלוֹם רַק הַצַּדִּיק הַגָּדוֹל מְאד הוּא יָכוֹל לְהַכְנִיס עַצְמוֹ בָּזֶה, לִלְּמד הַשֶּׁבַע חָכְמוֹת כִּי מִי שֶׁנִּכְנַס בְּתוֹך הַחָכְמוֹת הַלָּלוּ, חַס וְשָׁלוֹם, יָכוֹל לִפּל שָׁם כִּי יֵשׁ אֶבֶן נֶגֶף בְּכָל חָכְמָה וְחָכְמָה, שֶׁהִיא בְּחִינַת עֲמָלֵק שֶׁעַל יְדֵי הָאֶבֶן הַנֶּגֶף הַזֶּה יְכוֹלִין לִפּל, חַס וְשָׁלוֹם כִּי עֲמָלֵק הָיָה פִילוֹסוֹף וּמְחַקֵּר וְכָפַר בָּעִקָּר כְּמוֹ שֶׁכָּתוּב (דְּבָרִים כ''ה) ''וְלא יָרֵא אֱלקִים'' דְּהַיְנוּ שֶׁהוּא רַק נוֹהֵג עַל פִּי חָכְמוֹת, וְאֵין לוֹ יִרְאָה כְּלָל אֲבָל הַצַּדִּיק כְּשֶׁנִּכְנָס בְּאֵלּוּ הַשֶּׁבַע חָכְמוֹת הוּא מַחֲזִיק עַצְמוֹ וְנִשְׁאָר קַיָּם עַל עָמְדוֹ עַל יְדֵי אֱמוּנָה בִּבְחִינַת (חֲבַקוּק ב) : ''וְצַדִּיק בֶּאֱמוּנָתוֹ יִחְיֶה'' ''שֶׁבַע יִפּוֹל צַדִּיק וָקָם'' (מִשְׁלֵי כ''ד) הַיְנוּ שֶׁהַצַּדִּיק הַגָּדוֹל הוֹלֵך דֶּרֶך אֵלּוּ הַשֶּׁבַע חָכְמוֹת וְאַף עַל פִּי שֶׁשָּׁם יְכוֹלִין לְהַחֲלִיק וְלִפּל עַל יְדֵי הָאֶבֶן נֶגֶף בְּחִינַת עֲמָלֵק כַּנַּ''ל אֲבָל הַצַּדִּיק שֶׁבַע יִפּל, וָקָם עַל יְדֵי אֱמוּנָה כַּנַּ''ל שבע יִפּוֹל צַדִּיק וָקָם סוֹפֵי תֵבוֹת עֲמָלֵק שֶׁהוּא הָאֶבֶן נֶגֶף שֶׁל הַשֶּׁבַע חָכְמוֹת, שֶׁעַל יָדוֹ נוֹפְלִין, חַס וְשָׁלוֹם אַך הַצַּדִּיק שֶׁבַע יִפּוֹל, וָקָם עַל יְדֵי אֱמוּנָה כַּנַּ''ל וְזֶה שֶׁכָּתוּב בְּמשֶׁה רַבֵּנוּ (שְׁמוֹת י''ז) : ''וַיְהִי יָדָיו אֱמוּנָה'', בְּמִלְחֶמֶת עֲמָלֵק כִּי עַל יְדֵי אֱמוּנָה הֶחֱלִישׁ אֶת עֲמָלֵק דְּהַיְנוּ הַחָכְמוֹת וְהַחֲקִירוֹת כַּנַּ''ל וְזֶה ''וַיְהִי יָדָיו אֱמוּנָה'' יָדָיו הַיְנוּ בְּחִינַת מִצְווֹת מַעֲשִׂיּוֹת שֶׁהֵם בְּחִינַת אֱמוּנָה כְּמוֹ שֶׁכָּתוּב (תְּהִלִּים קי''ט) : ''כָּל מִצְוֹתֶיך אֱמוּנָה'' שֶׁעַל יְדֵי אֱמוּנָה וּמִצְווֹת מַעֲשִׂיּוֹת, שֶׁהֵם הֶפֶך בְּחִינַת עֲמָלֵק הֶחֱלִישׁוֹ כַּנַּ''ל וֶאֱמוּנָה זֶה תְּפִלָּה, כְּמוֹ שֶׁתִּרְגֵּם פְּרִישָׂן בְּצִלּוֹ כִּי הַתְּפִלָּה מְשַׁנָּה הַטֶּבַע וְנִתְבַּטְּלִין הַחָכְמוֹת וְהַחֲקִירוֹת, שֶׁהֵם הוֹלְכִים עַל פִּי הַטֶּבַע וְזֶהוּ עִקָּר הַתַּכְלִית אֶצְלֵנוּ שֶׁתִּהְיֶה הַתְּפִלָּה נִכְלֶלֶת בְּאַחְדוּתוֹ יִתְבָּרַך בִּבְחִינַת (דְּבָרִים י) : ''הוּא תְהִלָּתְך וְהוּא אֱלקֶיך'' שֶׁהַתְּפִלָּה וְהַשֵּׁם יִתְבָּרַך אֶחָד, כִּבְיָכוֹל וְזֶהוּ עִקָּר הַתַּכְלִית בֶּאֱמֶת וְהַמְחַקְּרִים וְהַכּוֹפְרִים מְפָרְשִׁים כָּל הַתּוֹרָה כֻּלָּהּ עַל פִּי חָכְמוֹת וְאֶפִּיקוֹרְסוּת שֶׁלָּהֶם שֶׁכָּל הַתּוֹרָה, וַאֲפִלּוּ מִצְווֹת מַעֲשִׂיּוֹת הַכְּתוּבִים בַּתּוֹרָה מְפָרְשִׁים הַכּל עַל פִּי צוּרָה וָשֵׂכֶל לָא מִבָּעֲיָא מַעֲשִׂיּוֹת הַכְּתוּבִים בַּתּוֹרָה אוֹמְרִים שֶׁהֵם מְרַמְּזִים רַק עַל הַנִּמְשָׁל וְהַצּוּרָה לְבַד דְּהַיְנוּ שִׂכְלִיּוּת שֶׁלָּהֶם אֶלָּא אֲפִלּוּ מִצְווֹת מַעֲשִׂיּוֹת הַמְפרָשִׁים בַּתּוֹרָה מְפָרְשִׁים הַכּל שֶׁהֵם מְרַמְּזִים רַק עַל שִׂכְלִיּוּת וְחָכְמוֹת שֶׁלָּהֶם וְכוֹפְרִים בִּפְשׁוּטוֹ לְגַמְרֵי וְזֶהוּ בְּחִינַת מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה (תַּנְחוּמָא וְהוּבָא בְּרַשִׁ''י תֵצֵא) שֶׁהָיָה עֲמָלֵק חוֹתֵך מִילוֹת וְזוֹרֵק כְּלַפֵּי מַעְלָה כִּי מִילָה הִיא מִצְוָה רִאשׁוֹנָה שֶׁנִּצְטַוָּה בָּהּ אַבְרָהָם אָבִינוּ, שֶׁהָיָה ראשׁ לַמַּאֲמִינִים וַעֲמָלֵק, שֶׁהוּא בְּחִינַת הַפִילוֹסוֹפִים וְהַכּוֹפְרִים הוּא כּוֹפֵר בְּכָל הַמִּצְווֹת וּמְפָרֵשׁ הַכּל עַל שִׂכְלִיּוּת לְבַד כַּנַּ''ל וְזֶהוּ: חוֹתֵך מִילוֹת וְזוֹרֵק כְּלַפֵּי מַעְלָה שֶׁכּוֹפֵר בְּמִצְוַת מִילָה, וְזוֹרְקָהּ כְּלַפֵּי מַעְלָה אֶל הַשֵּׂכֶל כִּי הֵם מְפָרְשִׁים הַכּל רַק עַל שִׂכְלִיּוּת לְבַד וְכוֹפְרִים בַּעֲשִׂיּוֹת הַמִּצְווֹת כַּנַּ''ל אַשְׁרֵי מִי שֶׁאֵינוֹ יוֹדֵעַ מֵהֶם כְּלָל וְעַל כֵּן עִקָּר הַכְנָעָתוֹ עַל יְדֵי אֱמוּנָה, בְּחִינַת: ''וַיְהִי יָדָיו אֱמוּנָה'' וְכוּ כַּנַּ''ל [זאת הַתּוֹרָה לא שָׁמַעְתִּי מִפִּיו הַקָּדוֹשׁ בְּעַצְמוֹ וְעַיֵּן בַּהַשְׁמָטוֹת מִזֶּה]


~ כ - עַל יְדֵי הַמַּחֲלקֶת שֶׁיֵּשׁ בָּעוֹלָם, נַעֲשִׂין מְפֻרְסָמִים קדֶם זְמַנָּם

שַׁיָּך לְא''ב חָדָשׁ, מְרִיבָה, אוֹת י עַל יְדֵי הַמַּחֲלקֶת שֶׁיֵּשׁ בָּעוֹלָם עַל יְדֵי זֶה נַעֲשִׂין מְפֻרְסָמִים קדֶם זְמַנָּם הַיְנוּ כִּי כְּשֶׁאֶחָד נִכְנָס בַּעֲבוֹדַת הַשֵּׁם הוּא צָרִיך לִשְׁהוֹת וּלְהִתְמַהְמֵהַּ עַד שֶׁיִּתְפַּרְסֵם בָּעוֹלָם וְעַל יְדֵי פְּגַם הַמַּחֲלקֶת נִתְפַּרְסֵם קדֶם זְמַנּוֹ וְעַל יְדֵי זֶה הֵם גּוֹרְמִים הֶזֵּק וְהֶפְסֵד לְהָאִישׁ הַזֶּה שֶׁנַּעֲשֶׂה מְפֻרְסָם קדֶם זְמַנּוֹ אוֹ גַּם לְהַדֶּרֶך לַעֲבוֹדַת הַשֵּׁם, שֶׁהָיָה זֶה רוֹצֶה לְגַלּוֹת בָּעוֹלָם וַאֲזַי גּוֹרְמִין מִיתָה לְבַעֲלֵי הַמַּחֲלקֶת וְלִפְעָמִים, שֶׁאֵין הַפְּגָם גָּדוֹל כָּל כָּך אֲזַי גּוֹרְמִין עֲנִיּוּת וְזֶה הַסּוֹד מְבאָר בַּתּוֹרָה בַּפָּסוּק (שְׁמוֹת כ''א) ''וְכִי יִנָּצוּ אֲנָשִׁים יַחְדָּו וְנָגְפוּ אִשָּׁה הָרָה וְיָצְאוּ יְלָדֶיהָ'' וְכוּ כִּי כְּשֶׁמַּתְחִיל לִכְנס לְאֵיזֶה דֶּרֶך הוּא בְּחִינַת הֵרָיוֹן וְצָרִיך לְהִתְעַלֵּם שָׁם בִּבְחִינַת עִבּוּר כִּי עֲדַיִן לא נִתְגַּלֶּה זֶה הַדֶּרֶך בָּעוֹלָם, רַק הוּא נִכְנָס לְשָׁם לְגַלּוֹתוֹ וַאֲזַי הוּא בְּחִינַת הֵרָיוֹן בִּבְחִינַת (מִשְׁלֵי ד) ''בְּדֶרֶך חָכְמָה הרֵיתִיך'' בְּחִינַת הֵרָיוֹן וְצָרִיך לִשְׁהוֹת שָׁם וּלְהִתְמַהְמֵהַּ לְחַמֵּם עַצְמוֹ שָׁם כְּמוֹ עֻבָּר בִּמְעֵי אִמּוֹ עַד שֶׁיַּגִּיעַ הַזְּמַן, שֶׁיֵּצֵא לַאֲוִיר הָעוֹלָם, לְגַלּוֹת זֶה הַדֶּרֶך בָּעוֹלָם וּכְשֶׁיּוֹצֵא קדֶם זְמַנּוֹ, זֶה בְּחִינַת נֶפֶל וּפְגָם זֶה נַעֲשֶׂה עַל יְדֵי מַחֲלקֶת כַּנַּ''ל וְזֶה בְּחִינַת: ''וְכִי יִנָּצוּ אֲנָשִׁים יַחְדָּו'' הַיְנוּ מַחֲלקֶת עַל יְדֵי זֶה: ''וְנָגְפוּ אִשָּׁה הָרָה וְיָצְאוּ יְלָדֶיהָ'' הַיְנוּ בְּחִינַת הַמְפֻרְסָמִים שֶׁנַּעֲשִׂין קדֶם זְמַנָּם שֶׁהֵם בִּבְחִינוֹת נְפָלִים כַּנַּ''ל, וְעָנְשָׁם מִיתָה אוֹ ענִי, לְפִי הַפְּגָם כַּנַּ''ל וְזֶה: ''אִם לא יִהְיֶה אָסוֹן'' פֵּרֵשׁ רַשִׁ''י: בָּאִשָּׁה הַיְנוּ שֶׁלּא יַפְסִידוּ וִיקַלְקְלוּ אֶת הַדֶּרֶך חָכְמָה בְּעַצְמוֹ שֶׁהוּא בְּחִינוֹת אִשָּׁה הָרָה כַּנַּ''ל רַק יַפְסִידוּ הַנְּפָלִים דְּהַיְנוּ הָאֲנָשִׁים בְּעַצְמָן, שֶׁנִּתְפַּרְסְמוּ וְיָצְאוּ בָּעוֹלָם קדֶם זְמַנָּם כִּי כְּמוֹ שֶׁבְּאִשָּׁה הָרָה, כְּשֶׁנּוֹגְפִין אוֹתָהּ עַד שֶׁמַּפֶּלֶת נְפָלִים יֵשׁ שְׁתֵּי בְּחִינוֹת דְּהַיְנוּ שֶׁלִּפְעָמִים הִיא מַפְסֶדֶת הַנְּפָלִים לְבַדָּם שֶׁמַּפֶּלֶת אוֹתָם עַל יְדֵי שֶׁיָּצְאוּ בְּלא עִתָּם וְלִפְעָמִים גַּם הָאִשָּׁה הָרָה בְּעַצְמָה נִזּוֹקֶת עַל יְדֵי זֶה וְנִסְתַּלְּקָה כְּמוֹ כֵן בִּבְחִינוֹת הַנַּ''ל הַיְנוּ שֶׁלִּפְעָמִים נִפְסָדִין הָאֲנָשִׁים בְּעַצְמָן שֶׁנִּתְפַּרְסְמוּ קדֶם זְמַנָּם שֶׁהֵם בְּחִינַת נְפָלִים אֲבָל עֲדַיִן לא נִסְתַּלֵּק הַדֶּרֶך חָכְמָה בְּעַצְמוֹ, רַק הַנְּפָלִים לְבַד וִיכוֹלִין אֲחֵרִים לְהִתְעַבֵּר שָׁם בִּבְחִינַת הֵרָיוֹן הַנַּ''ל כְּמוֹ בִּמְשַׁל אִשָּׁה הָרָה כַּנַּ''ל וְלִפְעָמִים נִפְסָד גַּם הַדֶּרֶך חָכְמָה בְּעַצְמוֹ בְּאפֶן שֶׁאֲפִלּוּ אִישׁ אַחֵר אֵינוֹ יָכוֹל לִכְנס לְשָׁם בִּבְחִינַת הֵרָיוֹן לְגַלּוֹת וּלְהוֹצִיא זֶה הַדֶּרֶך לָעוֹלָם שֶׁזֶּה בְּחִינַת מִיתַת הָאִשָּׁה הָרָה כַּנַּ''ל וּלְפִי הַפְּגָם, כֵּן הָענֶשׁ כְּמוֹ שֶׁמְּפרָשׁ בַּתּוֹרָה ''אִם לא יִהְיֶה אָסוֹן'' בָּאִשָּׁה ''עָנוֹשׁ יֵעָנֵשׁ'' בְּמָמוֹן הַיְנוּ עֲנִיּוּת, שֶׁנַּעֲשֶׂה כְּשֶׁאֵין הַפְּגָם גָּדוֹל כָּל כָּך כַּנַּ''ל ''וְאִם יִהְיֶה אָסוֹן'' בָּאִשָּׁה, שֶׁגָּרְמוּ לְהַפְסִיד גַּם הַדֶּרֶך בְּעַצְמוֹ כַּנַּ''ל אֲזַי ''וְנָתַתָּ נֶפֶשׁ תַּחַת נָפֶשׁ'', הַיְנוּ מִיתָה כַּנַּ''ל


~ כא - כְּשֶׁמְּחַדְּשִׁין חִדּוּשֵׁי תוֹרָה

כְּשֶׁמְּחַדְּשִׁין חִדּוּשֵׁי תוֹרָה וַאֲזַי יֵשׁ אֵלּוּ הַיְדוּעִים, הַמִּסְתַּכְּלִים וּמְצַפִּים עַל זֶה וְצָרִיך לְהַעֲמִיד אַנְשֵׁי חַיִל, לְהַעֲמִידָם לִפְנֵיהֶם וּלְאַחֲרֵיהֶם כְּדֵי שֶׁלּא יִתְקָרֵב זָר וְזֶה נַעֲשֶׂה עַל יְדֵי לִמּוּד הַפּוֹסְקִים שֶׁצָּרִיך לִלְמד פּוֹסְקִים קדֶם הַחִדּוּשׁ שֶׁמְּחַדֵּשׁ וְאַחַר כָּך וְעַל יְדֵי זֶה נַעֲשִׂין בְּחִינַת אַנְשֵׁי חַיִל מִלִּפְנֵיהֶם וּמִלְּאַחֲרֵיהֶם וְהַתּוֹרָה יוֹרֶדֶת וְהוֹלֶכֶת בֵּינֵיהֶם לָבֶטַח כִּי הָאַנְשֵׁי חַיִל עוֹמְדִים עִם הַכְּלֵי זַיִן וְאֵינָם יְכוֹלִים אֵלּוּ הַנַּ''ל לְהִתְקָרֵב


~ כב - בְּעִנְיַן הַהַכְנָעָה, טוֹעִים הָעוֹלָם הַרְבֵּה

בְּעִנְיַן הַהַכְנָעָה, טוֹעִים הָעוֹלָם הַרְבֵּה כִּי הֲלא כַּמָּה אָנוּ מְיַגְּעִין עַצְמֵנוּ בַּעֲבוֹדוֹת וּבִתְפִלָּה כְּדֵי לָצֵאת מִמּחִין דְּקַטְנוּת לְמחִין דְּגַדְלוּת וְאִם כֵּן אִי אֶפְשָׁר שֶׁיִּהְיֶה הַהַכְנָעָה בִּפְשִׁיטוּת כִּי אִם כֵּן הוּא נִכְנָס לְקַטְנוּת וְעַל כֵּן בְּהֶכְרֵחַ שֶׁיֵּשׁ בָּזֶה דַּעַת וְעַל כֵּן לָאו כָּל אָדָם יָכוֹל לִהְיוֹת עָנָו כָּרָאוּי רַק משֶׁה רַבֵּנוּ, עָלָיו הַשָּׁלוֹם הוּא הָיָה ''עָנָו מִכּל הָאָדָם אֲשֶׁר עַל פְּנֵי הָאֲדָמָה'' (בַּמִּדְבָּר י''ב) וְרַבּוֹתֵינוּ, זִכְרוֹנָם לִבְרָכָה, קָרְאוּ לַעֲנָוָה שֶׁאֵינוֹ כָּרָאוּי חֲנֻפָּה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (סוֹטָה מא:) עַל יִרְמְיָה הַנָּבִיא שֶׁהָיָה עָנָו נֶגֶד הַנְּבִיא שֶׁקֶר חֲנַנְיָה וְאָמַר לוֹ בְּהַכְנָעָה: אָמֵן, כֵּן יַעֲשֶׂה ה וְאָמְרוּ רַבּוֹתֵינוּ, זִכְרוֹנָם לִבְרָכָה, עַל זֶה. כָּל הַמַּחֲנִיף וְכוּ לַסּוֹף נוֹפֵל בְּיַד בְּנוֹ וְכוּ.


~ כג - בְּעִנְיַן הַשִּׂמְחָה

בְּעִנְיַן הַשִּׂמְחָה עַל פִּי מָשָׁל שֶׁלִּפְעָמִים כְּשֶׁבְּנֵי אָדָם שְׂמֵחִים וּמְרַקְּדִים אֲזַי חוֹטְפִים אִישׁ אֶחָד מִבַּחוּץ שֶׁהוּא בְּעַצְבוּת וּמָרָה שְׁחֹרָה וּמַכְנִיסִים אוֹתוֹ בְּעַל כָּרְחוֹ לְתוֹך מְחוֹל הַמְרַקְּדִים וּמַכְרִיחִים אוֹתוֹ בְּעַל כָּרְחוֹ שֶׁיִּהְיֶה שָׂמֵחַ עִמָּהֶם גַם כֵּן כֵּן יֵשׁ בְּעִנְיַן הַשִּׂמְחָה כִּי כְּשֶׁאָדָם שָׂמֵחַ אֲזַי הַמָּרָה שְׁחֹרָה וְיִסּוּרִים נִסְתַּלְּקִים מִן הַצַּד אֲבָל מַעְלָה יְתֵרָה לְהִתְאַמֵּץ לִרְדּף אַחַר הַמָּרָה שְׁחֹרָה דַּוְקָא לְהַכְנִיס אוֹתָהּ גַם כֵּן בְּתוֹך הַשִּׂמְחָה בְּאפֶן שֶׁהַמָּרָה שְׁחוֹרָה בְּעַצְמָהּ תִּתְהַפֵּך לְשִׂמְחָה שֶׁיְּהַפֵּך הַמָּרָה שְׁחֹרָה וְכָל הַיִּסּוּרִין לְשִׂמְחָה כְּדֶרֶך הַבָּא לְתוֹך הַשִּׂמְחָה שֶׁאָז מִגּדֶל הַשִּׂמְחָה וְהַחֶדְוָה מְהַפֵּך כָּל הַדְּאָגוֹת וְהָעַצְבוּת וְהַמָּרָה שְׁחֹרָה שֶׁלּוֹ לְשִׂמְחָה נִמְצָא שֶׁחוֹטֵף הַמָּרָה שְׁחֹרָה וּמַכְנִיס אוֹתָהּ בְּעַל כָּרְחָהּ לְתוֹך הַשִּׂמְחָה, כַּמָּשָׁל הַנַּ''ל וְזֶה בְּחִינַת (יְשְׁעַיָה ל''ה) : ''שָׂשׂוֹן וְשִׂמְחָה יַשִּׂיגוּ וְנָסוּ יָגוֹן וַאֲנָחָה'' שֶׁהַיָּגוֹן וַאֲנָחָה בּוֹרְחִים וְנָסִים מִן הַשִּׂמְחָה כִּי בְּעֵת הַשִּׂמְחָה דֶּרֶך הַיָּגוֹן וָאֲנָחָה לַעֲמד מִן הַצַּד כַּנַּ''ל אֲבָל צָרִיך לִרְדּף אַחֲרֵיהֶם דַּיְקָא וּלְהַשִּׂיגָם וּלְהַגִּיעָם, לְהַכְנִיס אוֹתָם דַּוְקָא לְתוֹך הַשִּׂמְחָה כַּנַּ''ל וְזֶהוּ ''שָׂשׂוֹן וְשִׂמְחָה יַשִּׂיגוּ'' וְכוּ שֶׁהַשָּׂשׂוֹן וְשִׂמְחָה יַשִּׂיגוּ וְיִתְפְּסוּ אֶת הַיָּגוֹן וַאֲנָחָה שֶׁהֵם נָסִים וּבוֹרְחִים מִן הַשִּׂמְחָה לְהַכְנִיס אוֹתָם בְּעַל כָּרְחָם לְתוֹך הַשִּׂמְחָה כַּנַּ''ל כִּי יֵשׁ יָגוֹן וַאֲנָחָה שֶׁהֵם הַסִּטְרָא אָחֳרָא שֶׁאֵינָם רוֹצִים לִהְיוֹת מֶרְכָּבָה אֶל הַקְּדֻשָּׁה וְעַל כֵּן הֵם בּוֹרְחִים מִן הַשִּׂמְחָה עַל כֵּן צָרִיך לְהַכְרִיחַ אוֹתָם לְתוֹך הַקְּדֻשָּׁה דְּהַיְנוּ הַשִּׂמְחָה בְּעַל כָּרְחָם, כַּנַּ''ל


~ כד - מִצְוָה גְּדוֹלָה לִהְיוֹת בְּשִׂמְחָה תָּמִיד

מִצְוָה גְּדוֹלָה לִהְיוֹת בְּשִׂמְחָה תָּמִיד וּלְהִתְגַּבֵּר לְהַרְחִיק הָעַצְבוּת וְהַמָּרָה שְׁחֹרָה בְּכָל כּחוֹ וְכָל הַחוֹלַאַת הַבָּאִין עַל הָאָדָם, כֻּלָּם בָּאִין רַק מִקִּלְקוּל הַשִּׂמְחָה כִּי יֵשׁ עֲשָׂרָה מִינֵי נְגִינָה שֶׁהֵם בְּחִינַת שִׂמְחָה כְּמוֹ שֶׁכָּתוּב (תְּהִלִּים צ''ב) : ''עֲלֵי עָשׂוֹר וְכוּ כִּי שִׂמַּחְתַּנִי ה בְּפָעֳלֶך'' וְכוּ וְאֵלּוּ יוּד מִינֵי נְגִינָה בָּאִין בְּתוֹך עֲשָׂרָה מִינֵי דְּפָקִין וְהֵם מְחַיִּין אוֹתָן (עין תיקון סט דף קה) וְעַל כֵּן כְּשֶׁיֵּשׁ קִלְקוּל וּפְגָם בְּהַשִּׂמְחָה שֶׁהִיא בְּחִינַת יוּד מִינֵי נְגִינָה עַל יְדֵי זֶה בָּאִין חוֹלַאַת מִן הַיּוּד מִינֵי דְּפָקִין שֶׁנִּתְקַלְקְלִין עַל יְדֵי קִלְקוּל הַיּוּד מִינֵי נְגִינָה שֶׁהֵם הַשִּׂמְחָה כַּנַּ''ל כִּי כָּל מִינֵי חוֹלַאַת כְּלוּלִים בְּיוּד מִינֵי דְּפָקִין וְכֵן כָּל מִינֵי נִגּוּנִים כְּלוּלִים בְּיוּד מִינֵי נְגִינָה וּכְּפִי קִלְקוּל הַשִּׂמְחָה וְהַנִּגּוּן, כֵּן בָּא חוֹלַאַת כַּנַּ''ל וְגַם חַכְמֵי הָרוֹפְאִים הֶאֱרִיכוּ בָּזֶה שֶׁכָּל הַחוֹלַאַת עַל יְדֵי מָרָה שְׁחֹרָה וְעַצְבוּת וְהַשִּׂמְחָה הִיא רְפוּאָה גְּדוֹלָה וְלֶעָתִיד תִּתְגַּדֵּל הַשִּׂמְחָה מְאד וְעַל כֵּן אָמְרוּ רַבּוֹתֵינוּ זִכְרוֹנָם לִבְרָכָה (יְרוּשַׁלְמִי סֻכָּה פֶּרֶק לוּלָב וַעֲרָבָה וּבְמִדְרָשׁ רַבָּה שְׁמִינִי פָּרָשָׁה יא). עָתִיד הַקָּדוֹשׁ בָּרוּך הוּא לִהְיוֹת ראשׁ חוּלָה לַצַּדִּיקִים לֶעָתִיד לָבוֹא דְּהַיְנוּ שֶׁיַּעֲשֶׂה מָחוֹל לַצַּדִּיקִים, וְהוּא יִתְבָּרַך יִהְיֶה ראשׁ חוּלָה כִּי שְׁכִינָה לְמַעְלָה מְרַאֲשׁוֹתָיו שֶׁל חוֹלֶה כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה (נְדָרִים מ), שֶׁנֶּאֱמַר: ''ה יִסְעָדֶנוּ עַל עֶרֶשׂ דְּוָי'' כִּי אֵין לְהַחוֹלֶה שׁוּם חִיּוּת, רַק הַשְּׁכִינָה מְחַיָּה אוֹתוֹ וְלֶעָתִיד עַל יְדֵי הַשִּׂמְחָה יִתְתַּקֵּן כָּל הַחוֹלַאַת כַּנַּ''ל וְאָז יִהְיֶה הַשֵּׁם יִתְבָּרַך ראשׁ חוּלָה, דְּהַיְנוּ ראשׁ הַמָּחוֹל כַּנַּ''ל כִּי הַשִּׂמְחָה הִיא בְּחִינַת תִּקּוּן הַחוֹלֶה כַּנַּ''ל וּבִשְׁבִיל זֶה נִקְרָאִין הַשִּׂמְחָה וְהָרִקּוּדִין חוּלָה כַּנַּ''ל כִּי הֵם תִּקּוּן הַחוֹלַאַת כַּנַּ''ל. וְהַכְּלָל, שֶׁצָּרִיך לְהַתְגַּבֵּר מְאד בְּכָל הַכּחוֹת לִהְיוֹת אַך שָׂמֵחַ תָּמִיד כִּי טֶבַע הָאָדָם לִמְשׁך עַצְמוֹ לְמָרָה שְׁחֹרָה וְעַצְבוּת מֵחֲמַת פִּגְעֵי וּמִקְרֵי הַזְּמַן וְכָל אָדָם מָלֵא יִסּוּרִים עַל כֵּן צָרִיך לְהַכְרִיחַ אֶת עַצְמוֹ בְּכחַ גָּדוֹל לִהְיוֹת בְּשִׂמְחָה תָּמִיד וּלְשַׂמֵּחַ אֶת עַצְמוֹ בְּכָל אֲשֶׁר יוּכַל וַאֲפִלּוּ בְּמִלֵּי דִּשְׁטוּתָא אַף שֶׁגַּם לֵב נִשְׁבָּר הוּא טוֹב מְאד עִם כָּל זֶה הוּא רַק בְּאֵיזוֹ שָׁעָה וְרָאוּי לִקְבּעַ לוֹ אֵיזֶה שָׁעָה בַּיּוֹם לְשַׁבֵּר לִבּוֹ וּלְפָרֵשׁ שִׂיחָתוֹ לְפָנָיו יִתְבָּרַך, כַּמּוּבָא אֶצְלֵנוּ אֲבָל כָּל הַיּוֹם כֻּלּוֹ צָרִיך לִהְיוֹת בְּשִׂמְחָה כִּי מִלֵּב נִשְׁבָּר בְּקַל יְכוֹלִין לָבוֹא לְמָרָה שְׁחֹרָה יוֹתֵר מֵאֲשֶׁר יְכוֹלִין לִכָּשֵׁל עַל יְדֵי שִׂמְחָה, חַס וְשָׁלוֹם לָבוֹא לְאֵיזֶה הוֹלֵלוּת, חַס וְשָׁלוֹם כִּי זֶה קָרוֹב יוֹתֵר לָבוֹא מִלֵּב נִשְׁבָּר לְמָרָה שְׁחֹרָה עַל כֵּן צָרִיך שֶׁיִּהְיֶה בְּשִׂמְחָה תָּמִיד רַק בְּשָׁעָה מְיֻחֶדֶת יִהְיֶה לוֹ לֵב נִשְׁבָּר


~ כה - הַהִתְבּוֹדְדוּת הוּא מַעֲלָה עֶלְיוֹנָה וּגְדוֹלָה מִן הַכּל

הַ הִתְבּוֹדְדוּת הוּא מַעֲלָה עֶלְיוֹנָה וּגְדוֹלָה מִן הַכּל דְּהַיְנוּ  לִקְבּעַ לוֹ עַל כָּל פָּנִים שָׁעָה אוֹ יוֹתֵר לְהִתְבּוֹדֵד לְבַדּוֹ בְּאֵיזֶה חֶדֶר אוֹ בַּשָּׂדֶה וּלְפָרֵשׁ שִׂיחָתוֹ בֵּינוֹ לְבֵין קוֹנוֹ בִּטְעָנוֹת וַאֲמַתְלָאוֹת בְּדִבְרֵי חֵן וְרִצּוּי וּפִיּוּס לְבַקֵּשׁ וּלְהִתְחַנֵּן מִלְּפָנָיו יִתְבָּרַך, שֶׁיְּקָרְבוֹ אֵלָיו לַעֲבוֹדָתוֹ בֶּאֱמֶת. וּ תְפִלָּה וְשִׂיחָה זוֹ יִהְיֶה בַּלָּשׁוֹן שֶׁמְּדַבְּרִים בּוֹ דְּהַיְנוּ בִּלְשׁוֹן אַשְׁכְּנַז (בִּמְדִינָתֵנוּ) כִּי בִּלְשׁוֹן הַקּדֶשׁ קָשֶׁה לוֹ לְפָרֵשׁ כָּל שִׂיחָתוֹ וְגַם אֵין הַלֵּב נִמְשָׁך אַחֲרֵי הַדִּבּוּרִים, מֵחֲמַת שֶׁאֵינוֹ מֻרְגָּל כָּל כָּך בְּהַלָּשׁוֹן כִּי אֵין דַּרְכֵּנוּ לְדַבֵּר בִּלְשׁוֹן הַקּדֶשׁ אֲבָל בִּלְשׁוֹן אַשְׁכְּנַז שֶׁמְּסַפְּרִים וּמְדַבְּרִים בּוֹ קַל וְקָרוֹב יוֹתֵר לְשַׁבֵּר לִבּוֹ כִּי הַלֵּב נִמְשָׁך וְקָרוֹב יוֹתֵר אֶל לְשׁוֹן אַשְׁכְּנַז, מֵחֲמַת שֶׁהוּא מֻרְגָּל בּוֹ וּבִלְשׁוֹן אַשְׁכְּנַז יָכוֹל לְפָרֵשׁ כָּל שִׂיחָתוֹ וְ אֶת כָּל אֲשֶׁר עִם לְבָבוֹ יָשִׂיחַ וִיסַפֵּר לְפָנָיו יִתְבָּרַך הֵן חֲרָטָה וּתְשׁוּבָה עַל הֶעָבָר וְהֵן בַּקָּשַׁת תַחֲנוּנִים לִזְכּוֹת לְהִתְקָרֵב אֵלָיו יִתְבָּרַך מֵהַיּוֹם וּלְהָלְאָה בֶּאֱמֶת וְכַיּוֹצֵא בָּזֶה כָּל חַד לְפוּם דַּרְגֵּהּ וְ יִזָּהֵר מְאד לְהַרְגִּיל עַצְמוֹ לְהַתְמִיד בָּזֶה מִדֵּי יוֹם בְּיוֹם שָׁעָה מְיֻחֶדֶת כַּנַּ''ל וּשְׁאָר הַיּוֹם יִהְיֶה בְּשִׂמְחָה כַּנַּ''ל וְ הַנְהָגָה זוֹ הִיא גְּדוֹלָה בְּמַעֲלָה מְאד מְאד וְהוּא דֶּרֶך וְעֵצָה טוֹבָה מְאד לְהִתְקָרֵב אֵלָיו יִתְבָּרַך כִּי זאת הִיא עֵצָה כְּלָלִית שֶׁכּוֹלֵל הַכּל כִּי  עַל כָּל מַה שֶּׁיֶּחְסַר לוֹ בַּעֲבוֹדַת הַשֵּׁם אוֹ אִם הוּא רָחוֹק לְגַמְרֵי מִכּל וָכל מֵעֲבוֹדָתוֹ יִתְבָּרַך עַל הַכּל יְפָרֵשׁ שִׂיחָתוֹ וִיבַקֵּשׁ מֵאִתּוֹ יִתְבָּרַך כַּנַּ''ל וַאֲפִלּוּ  אִם לִפְעָמִים נִסְתַּתְּמִין דְּבָרָיו וְאֵינוֹ יָכוֹל לִפְתּחַ פִּיו לְדַבֵּר לְפָנָיו יִתְבָּרַך כְּלָל אַף עַל פִּי כֵן זֶה בְּעַצְמוֹ טוֹב מְאד דְּהַיְנוּ הַהֲכָנָה שֶׁהוּא מוּכָן וְעוֹמֵד לְפָנָיו יִתְבָּרַך וְחָפֵץ וּמִשְׁתּוֹקֵק לְדַבֵּר, אַך שֶׁאֵינוֹ יָכוֹל זֶה בְּעַצְמוֹ גַם כֵּן טוֹב מְאד וְ גַם יוּכַל לַעֲשׂוֹת לוֹ שִׂיחָה וּתְפִלָּה מִזֶּה בְּעַצְמוֹ וְעַל זֶה בְּעַצְמוֹ יִצְעק וְיִתְחַנֵּן לְפָנָיו יִתְבָּרַך שֶׁנִּתְרַחֵק כָּל כָּך, עַד שֶׁאֵינוֹ יָכוֹל אֲפִלּוּ לְדַבֵּר וִ יבַקֵּשׁ מֵאִתּוֹ יִתְבָּרַך רַחֲמִים וְתַחֲנוּנִים שֶׁיַּחֲמל עָלָיו וְיִפְתַּח פִּיו, שֶׁיּוּכַל לְפָרֵשׁ שִׂיחָתוֹ לְפָנָיו וְדַע, שֶׁכַּמָּה וְכַמָּה צַדִּיקִים גְּדוֹלִים מְפֻרְסָמִים סִפְּרוּ שֶׁ לּא בָּאוּ לְמַדְרֵגָתָם, רַק עַל יְדֵי הַנְהָגָה זוֹ וְ הַמַּשְׂכִּיל יָבִין מֵעַצְמוֹ גּדֶל מַעֲלַת הַנְהָגָה זוֹ, הָעוֹלָה לְמַעְלָה לְמַעְלָה וְ הוּא דָּבָר הַשָּׁוֶה לְכָל נֶפֶשׁ מִקָּטן וְעַד גָּדוֹל, כִּי כֻּלָּם יְכוֹלִים לִנְהג הַנְהָגָה זוֹ וְעַל יְדֵי זֶה יָבוֹאוּ לְמַעְלָה גְּדוֹלָה אַשְׁרֵי שֶׁיּאחַז בָּזֶה גַּם  טוֹב לַעֲשׂוֹת מֵהַתּוֹרָה תְּפִלָּה דְּהַיְנוּ כְּשֶׁלּוֹמֵד אוֹ שׁוֹמֵעַ אֵיזֶה מַאֲמַר תּוֹרָה מִצַּדִּיק הָאֱמֶת אֲזַי יַעֲשֶׂה מִזֶּה תְּפִלָּה דְּהַיְנוּ לְבַקֵּשׁ וּלְהִתְחַנֵּן לְפָנָיו יִתְבָּרַך עַל כָּל מַה שֶּׁנֶּאֱמַר שָׁם בְּאוֹתוֹ הַמַּאֲמָר מָתַי יִזְכֶּה גַּם הוּא לָבוֹא לְכָל זֶה וְכַמָּה הוּא רָחוֹק מִזֶּה וִיבַקֵּשׁ מֵאִתּוֹ יִתְבָּרַך, שֶׁיְּזַכֵּהוּ לָבוֹא לְכָל הַנֶּאֱמָר שָׁם בְּאוֹתוֹ הַמַּאֲמָר וְהַמַּשְׂכִּיל וְהֶחָפֵץ בֶּאֱמֶת, יוֹלִיכוֹ ה בְּדֶרֶך אֱמֶת וְיָבִין בְּעַצְמוֹ דָּבָר מִתּוֹך דָּבָר, אֵיך לְהִתְנַהֵג בָּזֶה בְּאפֶן שֶׁיִּהְיוּ דְּבָרָיו דִּבְרֵי חֵן וּטְעָנוֹת נְכוֹנוֹת לְרַצּוֹתוֹ יִתְבָּרַך שֶׁיְּקָרְבֵהוּ לַעֲבוֹדָתוֹ בֶּאֱמֶת מְאד וּבִפְרָט כְּשֶׁעוֹשֶׂה מִתּוֹרָה תְּפִלָּה מִזֶּה נַעֲשֶׂה שַׁעֲשׁוּעִים גְּדוֹלִים מְאד לְמַעְלָה


~ כו - צָרִיך לְהַרְחִיק מִשִּׁכְרוּת

שַׁיָּך לְא''ב הֶחָדָשׁ, שִׁכְרוּת, אוֹת ד צָרִיך לְהַרְחִיק מִשִּׁכְרוּת וּלְדַקְדֵּק שֶׁלּא לִשְׁתּוֹת יוֹתֵר מִיכָלְתּוֹ כְּדֵי שֶׁלּא יָבוֹא לִידֵי שִׁכְרוּת כִּי מְעַט הַשְּׁתִיָּה לְפִי הַצּרֶך הוּא טוֹבָה לְהַרְחִיב דַּעְתּוֹ וְדַע, כִּי הַדַּעַת מְלֻבָּשׁ בַּחֲסָדִים וּכְשֶׁשּׁוֹתֶה בְּמִדָּה כָּרָאוּי לְפִי עֶרְכּוֹ אֲזַי נִתְרַחֵב דַּעְתּוֹ וְנִתְרוֹמֵם מחוֹ וַאֲזַי נִגְדָּלִין הַחֲסָדִים בְּיוֹתֵר עַל יְדֵי הַשְּׁתִיָּה כִּי כְּשֶׁנִּתְרוֹמֵם הַדַּעַת, נִתְרוֹמְמִין וְנִגְדָּלִין הַחֲסָדִים כִּי הַדַּעַת מְלֻבָּשׁ בָּחֲסָדִים כַּנַּ''ל (עֵרוּבִין ס''ה) ''כָּל הַמִּתְפַּתֶּה בְּיֵינוֹ, יֵשׁ בּוֹ מִדַּעַת קוֹנוֹ'' מִתְפַּתֶּה דַּיְקָא, בְּחִינַת חֲסָדִים שֶׁעַל יְדֵי הַיַּיִן נִגְדָּלִין הַחֲסָדִים וְזֶהוּ מִתְפַּתֶּה שֶׁעַל יְדֵי הַגְדָּלַת הַחֲסָדִים הוּא מִתְפַּתֶּה וּמִתְפַּיֵּס אַף עַל פִּי שֶׁלּא הָיָה רָאוּי לְהִתְפַּתּוֹת לְפִי חֲסָדִים סְתָם וְהָיָה יָכוֹל לִהְיוֹת רגֶז אֲבָל עַל יְדֵי הַגְדָּלַת הַחֲסָדִים עַל יְדֵי הַיַּיִן הוּא מִתְפַּתֶּה כַּנַּ''ל אֲבָל הַשּׁוֹתֶה יוֹתֵר מִדַּאי וּמִשְׁתַּכֵּר אֲזַי אַדְּרַבָּא, מִתְגַּבְּרִין תּקֶף הַגְּבוּרוֹת, וְנַעֲשֶׂה כַּעַס וָרגֶז וְלִפְעָמִים מִתְגַּבְּרִין גְּבוּרוֹת דְּסִטְרָא אָחָרֳא וְיוּכַל לָבוֹא לִידֵי רָעוֹת וְכוּ, חַס וְשָׁלוֹם וְדַע, שֶׁעַל יְדֵי שִׁכְרוּת שׁוֹכְחִין כָּל הַמִּצְווֹת וְהָאַזְהָרוֹת שֶׁצִּוָּה משֶׁה רַבֵּנוּ, עָלָיו הַשָּׁלוֹם כִּי משֶׁה הוּא מְלֻבָּשׁ בְּכָל אֶחָד וְאֶחָד מִיִּשְׂרָאֵל בְּכָל אֵיבָר וְאֵיבָר וּמַזְכִּיר כָּל אֵיבָר וְאֵיבָר, שֶׁיַּעֲשֶׂה הַמִּצְוָה הַשַּׁיָּכָה לְאוֹתוֹ אֵיבָר כִּי רְמַ''ח מִצְווֹת כְּנֶגֶד רְמַ''ח אֵיבָרִים מְחֹקֵק (דְּבָרִים ל''ג), שֶׁהוּא גִּימַטְרִיָּא רְמַ''ח, שֶׁמַּזְכִּיר רְמַ''ח מִצְווֹת כַּנַּ''ל וְעַל יְדֵי הַשִּׁכְרוּת שׁוֹכֵחַ אוֹתָם בִּבְחִינַת (מִשְׁלֵי ל''א) : ''פֶּן יִשְׁתֶּה וְיִשְׁכַּח מְחֻקָּק'' שֶׁעַל יְדֵי הַשְּׁתִיָּה וְהַשִּׁכְרוּת שׁוֹכֵחַ רְמַ''ח מִצְווֹת שֶׁל משֶׁה כַּנַּ''ל וְהִתְלַבְּשׁוּת משֶׁה בָּאֵיבָרִים זֶהוּ בְּעַצְמוֹ בְּחִינַת הִתְלַבְּשׁוּת הַדַּעַת בַּחֲסָדִים כַּנַּ''ל כִּי משֶׁה הוּא הַדַּעַת וְהָאֵיבָרִים הֵם רְמַ''ח בְּחִינַת אַבְרָהָם אִישׁ הַחֶסֶד, שֶׁהוּא גִּימַטְרִיָּא רְמַ''ח אֵיבָרִים.


~ כז - מִי שֶׁהוּא פַּרְנַס חֹדֶשׁ אוֹ מַנְהִיג

מִי שֶׁהוּא פַּרְנַס חֹדֶשׁ אוֹ מַנְהִיג, (שֶׁקּוֹרִין רוֹגִירֶיר) וְהוּא מַנְהִיג בְּכַשְׁרוּת וּבְישֶׁר וְרוֹאֶה וּמִסְתַּכֵּל לְהַטִּיל הַמַּשְׂאוֹי עַל כָּל אֶחָד כָּרָאוּי לוֹ כְּפִי מַה שֶּׁמַּעֲרִיך אֶת כָּל אֶחָד בְּישֶׁר לְהַכְבִּיד עַל זֶה וּלְהָקֵל עַל זֶה כָּרָאוּי עַל יְדֵי זֶה מְבַטֵּל הָאַרְבַּע מִדּוֹת רָעוֹת דְּהַיְנוּ עֲבוֹדָה זָרָה וְגִלּוּי עֲרָיוֹת וּשְׁפִיכוּת דָּמִים וּלְשׁוֹן הָרָע וְהַסּוֹד כִּי הַנֶּדֶר שֶׁנּוֹדְרִין צְרִיכִין לְשַׁלֵּם מִיַּד וְהַמְאַחֵר נִדְרוֹ גּוֹרֵם אֵלּוּ הָאַרְבַּע מִדּוֹת הַנַּ''ל כדאיתא במדרש (וַיִּקְרָא פָּרָשָׁה לז), שֶׁלָּמַד מִיַּעֲקב שֶׁבִּשְׁבִיל שֶׁאֵחֵר נִדְרוֹ בָּא לִידֵי אַרְבַּע הַנַּ''ל עֲבוֹדָה זָרָה שֶׁנֶּאֱמַר: ''הָסִירוּ אֶת אֱלקֵי הַנֵּכָר'' גִּלּוּי עֲרָיוֹת ''וַתֵּצֵא דִּינָה'' וְכוּ שְׁפִיכוּת דָּמִים בִּשְׁכֶם לָשׁוֹן הָרָע ''וַיִּשְׁמַע אֶת דִּבְרֵי בְּנֵי לָבָן'' (שָׁם) ואיתא, שֶׁבִּשְׁבִיל שֶׁרָאָה משֶׁה בְּסִבְלוֹת בְּנֵי יִשְׂרָאֵל כְּמוֹ שֶׁכָּתוּב: ''וַיַּרְא בְּסִבְלוֹתָם'' דְּהַיְנוּ שֶׁנָּתַן לֵב עַל סִבְלוֹתָם, שֶׁהָיוּ מַכְבִּידִין עֲלֵיהֶם וְהָעֲבוֹדָה הַשַּׁיָּך לְאִישׁ נָתְנוּ עַל אִשָּׁה, וְכֵן לְהֶפֶך וְהָיָה משֶׁה מִסְתַּכֵּל עַל זֶה, וְהִפֵּך הַדָּבָר וְנָתַן עַל כָּל אֶחָד הָעֲבוֹדָה הָרָאוּי לוֹ, מַה שֶּׁרָאוּי לְאִישׁ וְכוּ וְכֵן בֵּין אֲנָשִׁים בְּעַצְמָן הִסְתַּכֵּל לִתֵּן עַל כָּל אֶחָד מַה שֶּׁרָאוּי לוֹ וְאָמַר לוֹ הַשֵּׁם יִתְבָּרַך לְמשֶׁה שֶׁעַל יְדֵי זֶה תִּזְכֶּה לְהַתִּיר נֶדֶר שֶׁנֶּאֱמַר בּוֹ גַם כֵּן ''בֵּין אִישׁ לְאִשְׁתּוֹ'' וְכוּ נִמְצָא שֶׁעַל יְדֵי שֶׁמִּסְתַּכְּלִין לְהַעֲרִיך כָּל אֶחָד כָּרָאוּי עַל יְדֵי זֶה זוֹכִין לְהַתָּרַת נְדָרִים וְעַל יְדֵי זֶה נִצּוֹלִין מֵאַרְבַּע מִדּוֹת הַנַּ''ל, כַּנַּ''ל


~ כח - יֵּשׁ חִלּוּקִים בֵּין הַתּוֹרוֹת

דַּע, שֶׁיֵּשׁ חִלּוּקִים בֵּין הַתּוֹרוֹת כִּי יֵשׁ תּוֹרָה שֶׁלּא נִתְּנָה אֲפִלּוּ לִדְרשׁ וְיֵשׁ תּוֹרָה שֶׁנִּתְּנָה לִדְרשׁ וְלא נִתְּנָה לִכְתּב וְיֵשׁ שֶׁנִּתְּנָה לִכְתּב וּכְמוֹ שֶׁמָּצִינוּ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (גִטִּין ס:). דְּבָרִים שֶׁבְּעַל פֶּה אִי אַתָּה רַשַּׁאי לְאָמְרָם בִּכְתָב וְכוּ וּמִי שֶׁיּוֹדֵעַ לְהַבְחִין וּלְהַכִּיר בֵּין הַתּוֹרוֹת אֵיזֶהוּ נִתְּנָה לִכְתּב, וְאֵיזֶהוּ לא נִתְּנָה לִכְתּב הוּא יָכוֹל לְהַכִּיר אֶת אִישׁ יִשְׂרְאֵלִי בֵּין הָאֻמּוֹת וַאֲפִלּוּ אִם אֶחָד מִיִּשְׂרָאֵל עוֹמֵד בֵּין כַּמָּה אֻמּוֹת, יָכוֹל לְהַכִּירוֹ וְסוֹד זֶה מְרֻמָּז בַּפָּסוּק (הוֹשֵׁעַ ח) : ''אֶכְתָּב לוֹ רֻבֵּי תּוֹרָתִי כְּמוֹ זָר נֶחֱשָׁבוּ'' (ילקוט שם) הַיְנוּ כְּשֶׁכּוֹתְבִין רֻבֵּי תּוֹרָתִי הַיְנוּ רַב יוֹתֵר מֵהָרָאוּי דְּהַיְנוּ שֶׁכּוֹתְבִין מַה שֶּׁלּא נִתָּן לִכְתּב כַּנַּ''ל אֲזַי ''כְּמוֹ זָר נֶחֱשָׁבוּ'' הַיְנוּ שֶׁאֵין יוּכַל לְהַכִּיר אֶת הַיִּשְׂרָאֵל וּכְמוֹ זָר נֶחֱשָׁב אֶצְלוֹ, שֶׁנִּדְמֶה לוֹ לְזָר וּלְנָכְרִי וְכֵן לְהֵפֶך, שֶׁיּוּכַל לִטְעוֹת עַל הַנָּכְרִי שֶׁהוּא יִשְׂרָאֵל כַּנַּ''ל כִּי עִקָּר הַהֶבְדֵּל שֶׁבֵּין יִשְׂרָאֵל לָאֻמּוֹת הוּא בִּבְחִינַת מַה שֶּׁלּא נִתָּן לִכְתּב, בְּחִינַת תּוֹרָה שֶׁבְּעַל פֶּה (עין מ''ר תשא פ מז הובא בתוספות גיטין ס: ד''ה אתמוה וע ירושלמי פאה פ''ב) שֶׁבִּשְׁבִיל זֶה נִתְּנָה תּוֹרָה שֶׁבְּעַל פֶּה מֵחֲמַת שֶׁצָּפָה שֶׁיִּהְיוּ יִשְׂרָאֵל בַּגָּלוּת וְיַעְתִּיקוּ הָאֻמּוֹת לְעַצְמָן תּוֹרָה שֶׁבִּכְתָב עַל כֵּן נָתַן לָנוּ תּוֹרָה שֶׁבְּעַל פֶּה שֶׁזֶּה אֵינָם יְכוֹלִים לְהַעְתִּיק, מֵחֲמַת שֶׁהוּא בְּעַל פֶּה נִמְצָא שֶׁעִקָּר הַהֶבְדֵּל וְהַיִּתְרוֹן שֶׁל יִשְׂרָאֵל עַל הָאֻמּוֹת הוּא בִּבְחִינַת תּוֹרָה שֶׁבְּעַל פֶּה, שֶׁלּא נִתַּן לִכְתּב וְיֵשׁ בְּכָל אֶחָד וְאֶחָד מִיִּשְׂרָאֵל חֵלֶק מִבְּחִינַת תּוֹרָה שֶׁבְּעַל פֶּה, שֶׁלּא נִתַּן לִכְתּב וְעַל כֵּן מִי שֶׁמַּכִּיר בֵּין הַתּוֹרוֹת שֶׁנִּתְּנוּ לִכְתּב וְשֶׁלּא נִתְּנוּ לִכְתּב הוּא יָכוֹל לְהַכִּיר בֵּין יִשְׂרָאֵל לָאֻמּוֹת כִּי זֶה עִקָּר הֶבְדֵּלָם כַּנַּ''ל


~ כט - כְּשֶׁאֵרַע שְׁאֵלָה בְּבֵית הָאָדָם עַל יְדֵי תַּעֲרבֶת אִסּוּר בְּהֶתֵּר

כְּשֶׁאֵרַע שְׁאֵלָה בְּבֵית הָאָדָם עַל יְדֵי תַּעֲרבֶת אִסּוּר בְּהֶתֵּר וְאֵין בְּהֶתֵּר כְּדֵי לְבַטֵּל אֶת הָאִסּוּר בָּזֶה מַרְאִין לוֹ, שֶׁפָּגַם בְּאֵיזֶהוּ יִחוּד שֶׁל מַעְלָה כִּי כָל הַיִּחוּדִים וְהַזִּוּוּגִים הֵם בְּחִינַת בִּטּוּל אִסּוּר וְזֶה בְּחִינַת וְאָסַר לָנוּ אֶת הָאֲרוּסוֹת וְהִתִּיר לָנוּ אֶת הַנְּשׂוּאוֹת נִמְצָא שֶׁמֵּאִסּוּר נַעֲשֶׂה הֶתֵּר כִּי בַּתְּחִלָּה הִיא אֲרוּסָה, וְאָז הִיא אֲסוּרָה וְאַחַר כָּך נַעֲשֵׂית הֶתֵּר בְּנִשּׂוּאִין וְעַל כֵּן גַּם בַּזִּוּוּג הַתַּחְתּוֹן שֶׁל זֶה הָעוֹלָם נֶאֱמַר (תְּהִלִּים ס''ח) : ''אֱלקִים מוֹשִׁיב יְחִידִים בַּיְתָה'', הַיְנוּ זִוּוּגִים כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה, (סוֹטָה ב) זֶה הַפָּסוּק לְעִנְיַן זִוּוּגִים אֲזַי: ''מוֹצִיא אֲסִירִים בַּכּוֹשָׁרוֹת'' הַיְנוּ שֶׁנַּעֲשָׂה הָאִסּוּר כָּשֵׁר וְהֶתֵּר בְּחִינַת בִּטּוּל הָאִסּוּר כַּנַּ''ל וְעַל כֵּן כְּשֶׁאֵין נִתְבַּטֵּל הָאִסּוּר, וְהַשְּׁאֵלָה אֲסוּרָה הִיא סִימָן שֶׁפָּגַם בְּיִחוּד שֶׁל מַעְלָה כִּי הַיִּחוּד הוּא בְּחִינַת בִּטּוּל הָאִסּוּר כַּנַּ''ל


~ ל - כְּשֶׁבָּא סֵפֶר חָדָשׁ לָעוֹלָם

כְּשֶׁבָּא סֵפֶר חָדָשׁ לָעוֹלָם וְזֶה מְבאָר אֶצְלֵנוּ, שֶׁיֵּשׁ חִדּוּשִׁים שֶׁנַּעֲשִׂין עַל יְדֵי דְּמָעוֹת [כַּמּוּבָא בְּסִימָן רסב] אֲזַי אֵלּוּ הַדְּמָעוֹת שֶׁל הַחִדּוּשִׁים, שֶׁמֵּהֶם נַעֲשָׂה הַסֵּפֶר הֶחָדָשׁ הֵם עוֹמְדִים כְּנֶגֶד גְּזֵרוֹת הָאֻמּוֹת, וּמְבַטְּלָן. וְהַדָּבָר מְבאָר כִּי כָל כּחָם הִיא מִן הַדְּמָעוֹת שֶׁל עֵשָׂו (עין זוהר שמות יב) וְעַל כֵּן כְּשֶׁיֵּשׁ אֵלּוּ הַדְּמָעוֹת הַנַּ''ל, הֵם עוֹמְדִים כְּנֶגְדָּם וּמְבַטְּלָן בְּכִיָּה רָאשֵׁי תֵבוֹת: ''בְּנֵי יִשְׂרָאֵל כְּחוֹל הַיָּם'' (הוֹשֵׁעַ ב) מַה חוֹל הַיָּם מֵגֵן מִן גַּלֵּי הַיָּם, שֶׁלּא יִשְׁטְפוּ הָעוֹלָם (עין זוהר פקודי רכה וברש תהלים ב), כֵּן בְּנֵי יִשְׂרָאֵל מֵגֵן עֲלֵיהֶם הַבְּכִיָּה וְהַדְּמָעוֹת כְּנֶגֶד גְּזֵרוֹת הָאֻמּוֹת כַּנַּ''ל ''בְּנֵי יִשְׂרָאֵל כְּחוֹל הַיָּם'' מִסְפַּר הַיְנוּ מִסֵּפֶר הַנַּ''ל, מִשָּׁם בְּנֵי יִשְׂרָאֵל כְּחוֹל הַיָּם הַיְנוּ בְּכִיָּה וּדְמָעוֹת שֶׁל הַחִדּוּשִׁין שֶׁבַּסֵּפֶר, שֶׁמֵּגֵן עֲלֵיהֶם כַּנַּ''ל


~ לא - עַל יְדֵי הַנְּגִינָה אָדָם נִכָּר

עַל יְדֵי הַנְּגִינָה אָדָם נִכָּר, אִם קִבֵּל עָלָיו על תּוֹרָה וְסִימָן ''בַּכָּתֵף יִשָּׂאוּ'' (בְּמִדְבַּר ז) וְדָרְשׁוּ רַבּוֹתֵינוּ, זִכְרוֹנָם לִבְרָכָה (עֵרְכִין יא) : אֵין יִשָּׂאוּ אֶלָּא לְשׁוֹן שִׁירָה שֶׁנֶּאֱמַר: ''שְׂאוּ זִמְרָה וּתְנוּ תֹף'' וּמִקְרָא זֶה נֶאֱמַר בְּמַשָּׂא בְּנֵי קְהָת שֶׁהָיוּ נוֹשְׂאִין בַּכָּתֵף אֶת הָאָרוֹן הַיְנוּ בְּחִינַת על תּוֹרָה


~ לב - יֵשׁ צַדִּיקִים גְּנוּזִים

יֵשׁ צַדִּיקִים גְּנוּזִים, וְהֵם יוֹדְעִים פָּנִים בַּתּוֹרָה אַך הֵם צְרִיכִים לְהַעֲלִים תּוֹרָתָם וּכְמוֹ שֶׁמְּסַפְּרִין מַעֲשֶׂה מֵהַבַּעַל שֵׁם טוֹב עִם הַדַּרְשָׁן וְגַם אֶצְלוֹ יֵשׁ לִפְעָמִים, שֶׁיּוֹדֵעַ תּוֹרָה שֶׁיֵּשׁ לָהּ פָּנִים, דְּהַיְנוּ פָּנִים בַּתּוֹרָה וְהוּא צָרִיך לְהַעְלִימָהּ, וְאֵינוֹ אוֹמְרָהּ וְלִפְעָמִים אֵינוֹ כּוֹתְבָהּ כְּלָל וְלִפְעָמִים כּוֹתְבָהּ וְאַחַר כָּך שׂוֹרְפָהּ וּבֶאֱמֶת אִם הָיְתָה נִכְתֶּבֶת, הָיָה מִזֶּה סֵפֶר וְהָיָה בָּא בְּתוֹך הָעוֹלָם וְגַם יֵשׁ בָּהֶם שֵׁמוֹת בְּחִינַת שְׁמִי שֶׁנִּכְתַּב בִּקְדֻשָּׁה אַך הָעוֹלָם מְקַלְקְלִין זאת, וּצְרִיכִין לְהַעְלִימָהּ וּלְשׂוֹרְפָהּ אֲבָל הוּא טוֹבָה לְהָעוֹלָם, מַה שֶּׁנֶּעְלָם וְנִשְׂרָף תּוֹרוֹת וּסְפָרִים הַלָּלוּ כִּי גַּם יֵשׁ כַּמָּה סְפָרִים, שֶׁכְּבָר נַעֲשׂוּ סְפָרִים וְנִמְחוּ וְנֶאֶבְדוּ מִן הָעוֹלָם כִּי בְּוַדַּאי הַצַּדִּיקִים הַגְּדוֹלִים הַקַּדְמוֹנִים תַּנָּאִים וַאֲמוֹרָאִים וְכַיּוֹצֵא בָּהֶם, עָשׂוּ סְפָרִים הַרְבֵּה אַך נֶאֶבְדוּ אַך הוּא טוֹבָה לְהָעוֹלָם כִּי אִם לא הָיָה זאת, לא הָיָה אֶפְשָׁר לָנוּ כְּלָל לְהִתְקָרֵב לְהַשֵּׁם יִתְבָּרַך כִּי יֵשׁ הַרְבֵּה סִפְרֵי מִינִין שֶׁאִם הָיוּ, חַס וְשָׁלוֹם, מִתְפַּשְּׁטִין בָּעוֹלָם, לא הָיָה אֶפְשָׁר כְּלָל לְהִתְקָרֵב לְהַשֵּׁם יִתְבָּרַך כִּי יָרָבְעָם בֶּן נְבָט, שֶׁעָשָׂה שְׁנֵי עֶגְלֵי זָהָב וְאָמַר: ''הִנֵּה אֱלקֶיך יִשְׂרָאֵל'' וְכוּ (מְלָכִים א י''ב) וְהִטְעָה כָּל יִשְׂרָאֵל אַחֲרֵיהֶם הֲיַעֲלֶה עַל הַדַּעַת, שֶׁהִטְעָה עַם רָב בִּשְׁטוּת כָּזֶה לַעֲבד עֲגָלִים אַך בְּוַדַּאי הָיָה בָּזֶה חָכְמוֹת גְּדוֹלוֹת מְאד מְאד שֶׁל אֶפִּיקוֹרְסוּת וְאִם הָיָה, חַס וְשָׁלוֹם חַס וְשָׁלוֹם, רַחֲמָנָא לִצְלָן, נִמְצָא עַתָּה דַף אֶחָד מִסְּפָרִים הַלָּלוּ, חַס וְשָׁלוֹם הָיוּ מִתְרַחֲקִים מְאד מֵהַשֵּׁם יִתְבָּרַך וְלא הָיָה אֶפְשָׁר לְהִתְקָרֵב אֵלָיו יִתְבָּרַך כְּלָל וּבִשְׁבִיל זֶה הוּא טוֹבָה מַה שֶּׁנִּתְעַלְּמִין וְנִשְׂרָפִין הַסְּפָרִים הַקְּדוֹשִׁים הַנַּ''ל כִּי הַסֵּפֶר הוּא בְּחִינַת שֵׁם ה בִּבְחִינַת: ''מִגְדַּל עז שֵׁם ה, בּוֹ יָרוּץ צַדִּיק וְנִשְׂגָּב'' (מִשְׁלֵי י''ח בְּרֵאשִׁית דַף לז:) שֵׁם ה דָּא סֵפֶר כִּי סֵפֶר בְּמִסְפַּר שֵׁם, כַּמּוּבָא כִּי הַסֵּפֶר הוּא בְּחִינַת שְׁמִי שֶׁנִּכְתַּב בִּקְדֻשָּׁה וְנִתְפַּשֵּׁט בָּעוֹלָם וְעוֹשֶׂה שֵׁם וְדַע, שֶׁכָּל אֶחָד וְאֶחָד צָרִיך לִשְׁמר אֶת בְּחִינַת מָשִׁיחַ שֶׁיֵּשׁ לוֹ כִּי כָל אֶחָד כְּפִי קְדֻשָּׁתוֹ וְטָהֳרָתוֹ, כֵּן יֵשׁ לוֹ בְּחִינַת מָשִׁיחַ וְצָרִיך לִשְׁמר מְאד, שֶׁלּא יִתְקַלְקֵל בְּחִינַת מָשִׁיחַ שֶׁלּוֹ וְעִקָּר הַדָּבָר שֶׁבּוֹ תָּלוּי בְּחִינוֹת מָשִׁיחַ הוּא שְׁמִירָה מִנִּאוּף כִּי מָשִׁיחַ הוּא בְּחִינוֹת חֹטֶם, בִּבְחִינוֹת (אֵיכָה ד) : ''רוּחַ אַפֵּינוּ מְשִׁיחַ ה'' וְנִאוּף תָּלוּי בַּחֹטֶם, כְּמוֹ שֶׁכָּתוּב (שְׁמוֹת כ) : ''לא תִנְאָף'' וְאִיתָא בַּמִּדְרָשׁ (רַבָּה פָּרָשַׁת נָשׂא פָּרָשָׁה י) : לא תֵהָנֶה אַף וְצָרִיך לִשְׁמר עַצְמוֹ מְאד אֲפִלּוּ מֵרֵיחַ נִאוּף כִּי הוּא פּוֹגֵם בְּחִינַת מָשִׁיחַ שֶׁלּוֹ שֶׁהוּא בְּחִינַת חֹטֶם כַּנַּ''ל וּבְחִינַת מָשִׁיחַ הוּא שׁוֹרֶה עַל אַנְפֵּי אוֹרַיְתָא דְּהַיְנוּ הַסְּפָרִים הַקְּדוֹשִׁים שֶׁמְּגַלִּין הַפָּנִים שֶׁל תּוֹרָה וְשָׁם מְרָחֵף רוּחוֹ שֶׁל מָשִׁיחַ, בִּבְחִינַת (בְּרֵאשִׁית א) : ''וְרוּחַ אֱלקִים מְרַחֶפֶת עַל פְּנֵי הַמָּיִם'' רוּחַ אֱלקִים דָּא רוּחוֹ שֶׁל מָשִׁיחַ (זהַר וַיְחִי דַף רמ) שֶׁמְּרַחֵף עַל פְּנֵי הַמַּיִם וּמַיִם הוּא הַתּוֹרָה, כַּמּוּבָא (תענית ד, ב''ק י''ז) וְדַע, שֶׁבְּחִינַת ''רוּחַ אַפֵּינוּ מְשִׁיחַ ה'' נַעֲשֶׂה רוּחַ קִנְאָה שֶׁהוֹלֵך וּמְקַנֵּא בְּכָל מָקוֹם שֶׁמּוֹצֵא שָׁם נִאוּף, הוּא נַעֲשֶׂה רוּחַ קִנְאָה וּמְקַנֵּא עַל זֶה לְגדֶל קְדֻשָּׁתוֹ וְטָהֳרָתוֹ וּפְעָמִים ''מְקַנֵּא וְהִיא נִטְמָאָה, אוֹ עָבַר עָלָיו רוּחַ קִנְאָה וְכוּ וְהִיא לא נִטְמָאָה'', (בְּמִדְבַּר ה) כִּי לְגדֶל עצֶם קְדֻשָּׁתוֹ וְטָהֳרָתוֹ אַף עַל פִּי שֶׁלּא נִטְמְאָה, הוּא מְקַנֵּא עַל הַסְּתִירָה לְבַד כִּי נֶחֱשָׁב פְּגָם כְּנֶגֶד עצֶם טָהֳרָתוֹ שֶׁל הָרוּחַ קִנְאָה וְנַעֲשֶׂה עַל יְדֵי זֶה לִפְעָמִים גֵּט וְעַל כֵּן נִקְרָא הַגֵּט ''סֵפֶר כְּרִיתוּת'' (דְּבָרִים כ''ד) כִּי נַעֲשֶׂה עַל יְדֵי הַסֵּפֶר, שֶׁשָּׁם שׁוֹרָה רוּחוֹ שֶׁל מָשִׁיחַ, שֶׁהוּא הָרוּחַ קִנְאָה כַּנַּ''ל אוֹ שֶׁמַּשְׁקֶה אוֹתָהּ מַיִם מְאָרְרִים, וַאֲזַי נִבְדֶּקֶת אִם נִטְמְאָה וְכוּ וְאִם לָאו, אֲזַי אַדְּרַבָּא: ''וְנִקְּתָה וְנִזְרְעָה זָרַע'' וְכוּ וְדַע, שֶׁיֵּשׁ יִחוּדָא תַּתָּאָה שֶׁבְּזֶה הָעוֹלָם שֶׁהוּא בְּכַשְׁרוּת גָּדוֹל בִּקְדֻשָּׁה וּבְטָהֳרָה כָּל כָּך עַד שֶׁבּוֹ תָּלוּי יִחוּדָא עִלָּאָה שֶׁהַזּוּג, דְּהַיְנוּ הָאִישׁ וְהָאִשָּׁה, כְּשֵׁרִים כָּל כָּך שֶׁהִיא כְּשֵׁרָה מְאד וְאֵין בָּהּ שׁוּם שֶׁמֶץ פְּסוּל וְגַם הוּא כָּשֵׁר מְאד וְזִוּוּגָם בְּכַשְׁרוּת וּבִקְדֻשָּׁה כָּל כָּך, שֶׁבּוֹ תָּלוּי יִחוּדָא עִלָּאָה כִּי אִישׁ וְאִשָּׁה, זָכוּ שְׁכִינָה שְׁרוּיָה בֵּינֵיהֶם (כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה, סוֹטָה יז) כִּי יֵשׁ בּוֹ יוּ''ד וּבָהּ הֵ''א שֶׁזֶּהוּ יִחוּדָא עִלָּאָה וְזֶה הַזִּוּוּג וְהַיִּחוּדָא תַּתָּאָה הוּא יָקָר מְאד מְאד מֵאַחַר שֶׁבְּזֶה הָעוֹלָם נַעֲשֶׂה יִחוּדָא תַּתָּאָה בִּקְדֻשָּׁה כָּזוֹ, שֶׁבּוֹ תָּלוּי יִחוּדָא עִלָּאָה וְהִנֵּה הָרוּחַ קִנְאָה שֶׁהוּא בְּחִינַת רוּחוֹ שֶׁל מָשִׁיחַ כַּנַּ''ל שֶׁהוּא מְקַנֵּא עַל נִאוּף מַה הוּא עוֹשֶׂה כָּאן, מֵאַחַר שֶׁהֵם קְדוֹשִׁים וּטְהוֹרִים מְאד אַך דַּע, שֶׁכָּאן בָּא הָרוּחַ קִנְאָה בִּשְׁבִיל אַהֲבָה (וַיְחִי דַף רמה:) כָּל רְחִימוּתָא דְּלָא קְשִׁיר עִמָּהּ קִנְאָה, לַאו רְחִימוּתָא רְחִימָא הַדָּא הוּא דִּכְתִיב: ''כִּי עַזָּה כַמָּוֶת אַהֲבָה, קָשָׁה כִּשְׁאוֹל קִנְאָה'' כִּי הַקִּנְאָה מוֹרָה עַל אַהֲבָה כִּי מֵחֲמַת גּדֶל הָאַהֲבָה הוּא מְקַנֵּא בָּהּ: ''אַל תִּסָּתְרִי'' כְּדֵי שֶׁלּא יִתְקַלְקֵל הָאַהֲבָה, חַס וְשָׁלוֹם וְזֶה פּוֹעֵל כָּאן הָרוּחַ קִנְאָה הַנַּ''ל בִּשְׁבִיל אַהֲבָה כַּנַּ''ל אַך מֵחֲמַת שֶׁאַף עַל פִּי כֵן זֶה הַיִּחוּדָא תַתָּאָה הוּא בְּזֶה הָעוֹלָם יוּכַל לְהִתְקַלְקֵל הַשָּׁלוֹם שֶׁבֵּינֵיהֶם חַס וְשָׁלוֹם עַל יְדֵי הָרוּחַ קִנְאָה כִּי הַקִּנְאָה, אַף עַל פִּי שֶׁהִיא בִּשְׁבִיל אַהֲבָה יְכוֹלָה לְהַטִּיל מַחֲלקֶת, חַס וְשָׁלוֹם, עַל יְדֵי שֶׁמְּקַנֵּא לָהּ וְכוּ וְעַל כֵּן דַּע שֶׁבִּשְׁבִיל זֶה צְרִיכִין הַצַּדִּיקִים הַגְּדוֹלִים לְהַעֲלִים תּוֹרָתָם לְשָׂרְפָן וּלְהַאֲבִידָן כַּנַּ''ל כְּדֵי שֶׁיִּהְיֶה נִסְתַּלֵּק הָרוּחַ קִנְאָה שֶׁלּא יְקַלְקֵל, חַס וְשָׁלוֹם, שְׁלוֹם הַזּוּג הַקָּדוֹשׁ הַנַּ''ל כִּי יִחוּדָא תַּתָּאָה שֶׁלָּהֶם יָקָר מְאד וּכְשֶׁנִּתְקַלְקֵל שָׁלוֹם שֶׁבֵּינֵיהֶם עַל יְדֵי הָרוּחַ קִנְאָה כַּנַּ''ל הוּא הֶפְסֵד גָּדוֹל מְאד וְעַל כֵּן מֻכְרָחִין שֶׁיִּהְיוּ נֶאֱבָדִין הַתּוֹרוֹת וְהַסְּפָרִים הַנַּ''ל כְּדֵי לְסַלֵּק הָרוּחַ קִנְאָה כִּי הָרוּחַ קִנְאָה הוּא רוּחוֹ שֶׁל מָשִׁיחַ, שֶׁהוּא שׁוֹרֶה עַל אַנְפֵּי אוֹרַיְתָא, דְּהַיְנוּ הַסְּפָרִים כַּנַּ''ל נִמְצָא כְּשֶׁנִּשְׂרָפִין וְנֶאֱבָדִין הַסְּפָרִים מִמֵילָא נִסְתַּלֵּק הָרוּחַ קִנְאָה, שֶׁהוּא רוּחוֹ שֶׁל מָשִׁיחַ שֶׁשּׁוֹרֶה עַל הַסְּפָרִים כַּנַּ''ל וְזֶהוּ סוֹד ''שְׁמִי שֶׁנִּכְתַּב בִּקְדֻשָּׁה יִמָּחֶה'' כִּי הַסֵּפֶר הוּא בְּחִינַת שֵׁם ה, בְּחִינַת שְׁמִי שֶׁנִּכְתַּב בִּקְדֻשָּׁה כַּנַּ''ל וְאָמְרָה תּוֹרָה, שֶׁיִּמָּחֶה וְיֵאָבֵד כְּדֵי לְהַטִּיל שָׁלוֹם בֵּין אִישׁ לְאִשְׁתּוֹ, דְּהַיְנוּ זוּג הַקָּדוֹשׁ הַנַּ''ל שֶׁבִּשְׁבִיל הַשָּׁלוֹם שֶׁבֵּינֵיהֶן נִמְחִין וְנֶאֱבָדִין הַסְּפָרִים שֶׁהֵם בְּחִינַת שְׁמִי שֶׁנִּכְתַּב בִּקְּדֻשָּׁה כַּנַּ''ל כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, (שַׁבָּת קטז). וּמָה שְׁמִי שֶׁנִּכְתַּב בִּקְדֻשָּׁה, שֶׁהוּא הַסְּפָרִים הַקְּדוֹשִׁים הַנַּ''ל אָמְרָה תּוֹרָה יִמָּחֶה בִּשְׁבִיל לְהַטִּיל שָׁלוֹם וְכוּ סִפְרֵי הַמִּינִין שֶׁהֵם מַטִּילִין שִׂנְאָה וְתַחֲרוּת בֵּין יִשְׂרָאֵל וְכוּ עַל אַחַת כַּמָּה וְכַמָּה שֶׁיִּמָּחוּ וְיֵאָבְדוּ וְיֵעָקְרוּ מִן הָעוֹלָם, שֶׁיִּמַח וְיֵעָקֵר זִכְרָם מִן הָעוֹלָם נִמְצָא שֶׁעַל יְדֵי אֲבֵדַת הַסְּפָרִים הַקְּדוֹשִׁים בָּא טוֹבָה שֶׁנֶּאֱבָדִין וְנֶעֱקָרִין סִפְרֵי הַמִּינִין וַאֲזַי יְכוֹלִים לְהִתְקָרֵב אֵלָיו יִתְבָּרַך אָמֵן


~ לג - וַיִּחַדְּ יִתְרוֹ עַל כָּל הַטּוֹבָה

''וַיִּחַדְּ יִתְרוֹ עַל כָּל הַטּוֹבָה'' וְכוּ (שְׁמוֹת י''ח) וְאָמְרוּ רַבּוֹתֵינוּ זִכְרוֹנָם לִבְרָכָה (סַנְהֶדְרִין צד), שֶׁנַּעֲשָׂה בְּשָׂרוֹ חִדּוּדִין חִדּוּדִין כִּי כָל הַשְּׂמָחוֹת הֵם רַק בִּשְׁעָתָן כְּגוֹן, לְמָשָׁל שִׂמְחָה שֶׁל חֲתֻנָּה אוֹ בְּרִית הַשִּׂמְחָה הוּא רַק בִּשְׁעָתָן וְאִם יִסְתַּכֵּל עַל הַסּוֹף, אֵין שׁוּם שִׂמְחָה בָּעוֹלָם, כִּי סוֹף אָדָם [למות] וְכוּ (בְּרָכוֹת יז) אֲבָל אִם יִסְתַּכֵּל עַל הַסּוֹף שֶׁל הַסּוֹף אָז יֵשׁ לוֹ לִשְׂמחַ מְאד כִּי סוֹף כָּל סוֹף, דְּהַיְנוּ הַתַּכְלִית הוּא טוֹב מְאד וְהִנֵּה זֶהוּ רַק מִצַּד הַנְּשָׁמָה, שֶׁמִּצִּדָּהּ הַמָּוֶת טוֹב מְאד כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרֵאשִׁית רַבָּה פָּרָשָׁה ט) : ''וְהִנֵּה טוֹב מְאד'' זֶה [מלאך המוות] וְכוּ כִּי הוּא טוֹב מְאד, שֶׁעַל יָדוֹ בָּאִין לְתַכְלִית הַטּוֹב אַך מִי שֶׁהוּא צַדִּיק, וַאֲפִלּוּ גּוּפוֹ נָקִי וְקָדוֹשׁ מְאד אֲזַי יָכוֹל לִשְׂמחַ גַּם עִם גּוּפוֹ אֲפִלּוּ אִם מִסְתַּכֵּל עַל הַסּוֹף מֵאַחַר שֶׁגַּם גּוּפוֹ טָהוֹר וְקָדוֹשׁ (תְּהִלִּים נ''ו) ''בֵּאלקִים בָּטַחְתִּי מַה יַּעֲשֶׂה בָשָׂר לִי'' שֶׁהַבָּשָׂר, דְּהַיְנוּ הַגּוּף אֵינוֹ יָכוֹל לַעֲשׂוֹת לוֹ שׁוּם הֶזֵּק וּכְמוֹ שֶׁכָּתוּב (תְּהִלִּים ט''ז) : ''אַף בְּשָׂרִי יִשְׁכּן לָבֶטַח'' שֶׁהַצַּדִּיק בָּטוּחַ, שֶׁגַּם לְהַגּוּף יִהְיֶה טוֹב מְאד וְעַל כֵּן יָכוֹל לִשְׂמחַ גַּם עִם גּוּפוֹ אֲפִלּוּ כְּשֶׁמִּסְתַּכֵּל עַל הַסּוֹף אֲבָל מִי שֶׁאֵין גּוּפוֹ קָדוֹשׁ כָּל כָּך בִּפְרָט גֵּר שֶׁאַף עַל פִּי שֶׁנִּשְׁמָתוֹ גָּבוֹהַּ מְאד אַף עַל פִּי כֵן גּוּפוֹ נוֹצַר מִטִּפָּה טְמֵאָה וְאֵיך אֶפְשָׁר לְשַׁנּוֹת זאת נִמְצָא שֶׁזֶּה הָאִישׁ שֶׁאֵין גּוּפוֹ קָדוֹשׁ כָּל כָּך, בִּפְרָט גֵּר אִי אֶפְשָׁר לוֹ לִשְׂמחַ עִם גּוּפוֹ כְּשֶׁמִּסְתַּכֵּל עַל הַתַּכְלִית וְזֶהוּ: ''וַיִּחַדְּ יִתְרוֹ עַל כָּל הַטּוֹבָה'' שֶׁיִּתְרוֹ הָיָה שָׂמֵחַ עַל כָּל הַטּוֹבָה פֵּרוּשׁ, אֲפִלּוּ כְּשֶׁהִסְתַּכֵּל לְהָלְאָה מִן הַטּוֹבָה וְזֶהוּ: ''עַל כָּל הַטּוֹבָה'' לְמַעְלָה וּלְהָלְאָה עַל הַטּוֹבָה אַף עַל פִּי שֶׁהִסְתַּכֵּל עַל זֶה, הַיְנוּ לְהָלְאָה מִן הַטּוֹבָה, הַיְנוּ עַל הַסּוֹף אַף עַל פִּי כֵן הָיָה שָׂמֵחַ מְאד כִּי מִצַּד הַנְּשָׁמָה אַף כְּשֶׁמִּסְתַּכֵּל עַל הַסּוֹף, הוּא טוֹב מְאד כַּנַּ''ל אַך שֶׁנַּעֲשָׂה בְּשָׂרוֹ חִדּוּדִין חִדּוּדִין בְּשָׂרוֹ דַּיְקָא דְּהַיְנוּ הַגּוּף כִּי מֵאַחַר שֶׁהָיָה גֵּר לא הָיָה שִׂמְחָתוֹ בְּגוּפוֹ כְּשֶׁהִסְתַּכֵּל עַל הַסּוֹף כַּנַּ''ל וְזֶהוּ: נַעֲשָׂה בְּשָׂרוֹ חִדּוּדִין חִדּוּדִין בְּשָׂרוֹ דַּיְקָא כַּנַּ''ל


~ לה - לוֹמְדֵי תוֹרָה רָאוּי לָהֶם לֵידַע עֲתִידוֹת

לוֹמְדֵי תוֹרָה רָאוּי לָהֶם לֵידַע עֲתִידוֹת וְזֶה שֶׁכָּתוּב: ''קֶדֶם יָדַעְתִּי'' (תְּהִלִּים קי''ט) שֶׁאֲנִי יוֹדֵעַ מִקּדֶם מַה שֶּׁיִּהְיֶה וּמֵהֵיכָן ''מֵעֵדתֶיך'' דְּהַיְנוּ מִן הַתּוֹרָה


~ לו - תֵּכֶף שֶׁנַּעֲשֶׂה סֵפֶר מִן הַתּוֹרוֹת הַגְּבוֹהוֹת וְהַנִּפְלָאוֹת

תֵּכֶף שֶׁנַּעֲשֶׂה סֵפֶר מִן הַתּוֹרוֹת הַגְּבוֹהוֹת וְהַנִּפְלָאוֹת מְאד מְאד מֵאַחַר שֶׁנַּעֲשָׂה מֵהֶם סֵפֶר, יֵשׁ עֲלֵיהֶם חִפּוּיִים וְהַסְתָּרוֹת שֶׁנֶּחְפֶּה וְנִסְתָּר אוֹרָם הַצַּח וְהַנִּפְלָא וְהַדַּפִּין שֶׁל כְּרִיכָה הֵם מְחַפִּים וְכוּ.


~ לז - עִקָּר הַתַּכְלִית הוּא רַק לַעֲבד וְלֵילֵך בְּדַרְכֵי ה לִשְׁמוֹ יִתְבָּרַך

''מִמְתִים יָדְך ה מִמְתִים מֵחֶלֶד וְכוּ אֲנִי בְּצֶדֶק אֶחֱזֶה פָנֶיך'' וְכוּ (תְּהִלִּים י''ז) הַכְּלָל שֶׁעִקָּר הַתַּכְלִית הוּא רַק לַעֲבד וְלֵילֵך בְּדַרְכֵי ה לִשְׁמוֹ יִתְבָּרַך כְּדֵי לִזְכּוֹת לְהַכִּיר אוֹתוֹ יִתְבָּרַך וְלָדַעַת אוֹתוֹ יִתְבָּרַך שֶׁזֶּהוּ עִקָּר הַתַּכְלִית וְזֶהוּ רְצוֹנוֹ יִתְבָּרַך שֶׁאֲנַחְנוּ נַכִּיר אוֹתוֹ יִתְבָּרַך וְאֵין רָאוּי לָאָדָם שֶׁיִּהְיֶה לוֹ כַּוָּנָה אַחֶרֶת בַּעֲבוֹדָתוֹ יִתְבָּרַך כִּי אִם לְמַלְאוֹת רְצוֹנוֹ יִתְבָּרַך, שֶׁאָמַר וְנַעֲשָׂה רְצוֹנוֹ כִּי יֵשׁ מִי שֶׁעוֹבֵד כָּל יָמָיו וְרוֹדֵף אַחַר תַּאֲווֹת עוֹלָם הַזֶּה כְּדֵי לְמַלְאוֹת בִּטְנוֹ וּכְרֵסוֹ בְּתַאֲוֹות עוֹלָם הַזֶּה ויש מִי שֶׁעוֹבֵד וּמִשְׁתַּדֵּל, כְּדֵי לִזְכוֹת לָעוֹלָם הַבָּא וְגַם זֶהוּ נִקְרָא מִלּוּי בֶּטֶן שֶׁרוֹצֶה לְמַלְאוֹת בִּטְנוֹ וְתַאֲוָתוֹ עִם עוֹלָם הַבָּא וְזֶהוּ בְּחִינוֹת, ''חֶלְקָם בַּחַיִּים וּצְפוּנְך תְּמַלֵּא בִטְנָם'' חֶלְקָם בַּחַיִּים וּצְפוּנְך הַיְנוּ הֵן אוֹתָן שֶׁבּוֹחֲרִין חֶלְקָם בַּחַיִּים דְּהַיְנוּ לְמַלְאוֹת תַּאֲוָתָם בְּחַיִּים חִיּוּתָם בָּעוֹלָם הַזֶּה וְהֵן אוֹתָן שֶׁבּוֹחֲרִין בְּרב טוּב הַצָּפוּן, דְּהַיְנוּ עוֹלָם הַבָּא וְזֶהוּ וּצְפוּנְך, שֶׁבּוֹחֲרִין בַּטּוֹב הַצָּפוּן, דְּהַיְנוּ עוֹלָם הַבָּא וּשְׁנֵיהֶם הֵם בְּחִינַת מִלּוּי בֶּטֶן כַּנַּ''ל וְזֶהוּ חֶלְקָם בְּחַיִּים וּצְפוּנְך תְּמַלֵּא בִטְנָם שֶׁאֵלּוּ שְׁתֵּי הַכִּתּוֹת הֵן הַבּוֹחֲרִין בָּעוֹלָם הַזֶּה וְהֵן הָעוֹבְדִין בִּשְׁבִיל הָעוֹלָם הַבָּא שֶׁהֵם בְּחִינוֹת חֶלְקָם בַּחַיִּים וּצְפוּנְך, כַּנַּ''ל שְׁנֵיהֶם הֵם בִּבְחִינַת תְּמַלֵּא בִטְנָם שֶׁרוֹצִים לְמַלְאוֹת בִּטְנָם וְתַאֲוָתָם, זֶה בָּעוֹלָם הַזֶּה וְזֶה בָּעוֹלָם הַבָּא רַק שֶׁזֶּה הַבּוֹחֵר בָּעוֹלָם הַבָּא הוּא חָכָם יוֹתֵר שֶׁבּוֹחֵר בְּעוֹלָם עוֹמֵד, הַקַּיָּם וְהַנִּצְחִי, וּמְמָאֵס עוֹלָם הַזֶּה, שֶׁהוּא עוֹבֵר וְכָלֶה וְגַם בֶּאֱמֶת בְּוַדַּאי טוֹב יוֹתֵר הַרְבֵּה לַעֲבד ה אֲפִלּוּ אִם עוֹבֵד בִּשְׁבִיל עוֹלָם הַבָּא אַך אַף עַל פִּי כֵן גַּם זֶה נִקְרָא בְּחִינַת מִלּוּי בֶּטֶן כַּנַּ''ל וְזֶהוּ: יִשְׂבְּעוּ בָנִים שֶׁהַשְּׂבִיעָה שֶׁלָּהֶם הוּא בָּנִים כְּדֶרֶך הָעוֹלָם, שֶׁכָּל עֲבוֹדָתָם הוּא כְּדֵי לְהַשְׁאִיר יְרֻשָּׁה לְבָנָיו וּבֶאֱמֶת מִי שֶׁאֵינוֹ אִישׁ קָדוֹשׁ וְרוֹדֵף אַחַר תַּאֲווֹת וּמַנִּיחַ מָמוֹנוֹ לְבָנָיו הוּא כְּמוֹ מִי שֶׁמְּלַכְלֵך עַצְמוֹ בְּטִנּוּף וְלוֹקֵחַ טִנּוּף וּמְכַסֶּה עַל הַטִּנּוּף כִּי בֶּאֱמֶת מָמוֹן דִּקְדֻשָּׁה הוּא גָּבוֹהַּ מְאד וְיֵשׁ בּוֹ כַּמָּה בְּחִינוֹת גְּבוֹהוֹת וּקְדוֹשׁוֹת עֶלְיוֹנוֹת מְאד כַּמְבאָר בְּמָקוֹם אַחֵר אֲבָל הַמָּמוֹן שֶׁל תַּאֲוַת עוֹלָם הַזֶּה הוּא מוֹתָרוֹת שֶׁנִּשְׁאָר מִן הָאָדָם מוֹתָרוֹת, אַחַר שֶׁמִּלֵּא תַּאֲוָתוֹ בָּעוֹלָם הַזֶּה וְהַמּוֹתָרוֹת אַחַר כָּל תַּאֲווֹתָיו הוּא הַמָּמוֹן שֶׁנִּשְׁאָר אַחֲרָיו גַּם הַבָּנִים שֶׁאֵינָם נוֹלָדִים בִּקְדֻשָּׁה, הֵם גַם כֵּן מוֹתָרוֹת מַמָּשׁ כִּי הֵם בָּאִים מִמּוֹתָרוֹת וְסִרְחוֹן וַעֲכִירַת הַמּחַ שֶׁיּוֹצֵא לַחוּץ וּמִזֶּה נִתְהַוּוּ הַבָּנִים, בְּחִינַת (אָבוֹת פֶּרֶק ג) טִפָּה סְרוּחָה, סִרְחוֹן מַמָּשׁ וּבִשְׁבִיל זֶה נִקְרָאִים הַבָּנִים עוֹלְלִים, לְשׁוֹן טִנוּף כִּי ''עוֹלֵל'' פֵּרֵשׁ רַשִׁ''י (תְּהִלִּים ח) טִנוּף וְלִכְלוּך, וְכַנַּ''ל וּמִי שֶׁמַּנִּיחַ בָּנִים כָּאֵלּוּ, הוּא גְּנַאי וּבִזָּיוֹן כִּי הֵם בְּחִינוֹת מוֹתָרוֹת וְטִנּוּף עַל כֵּן הוּא רוֹצֶה לְכַסּוֹת אוֹתָם וּלְיַפּוֹת אוֹתָם עִם הַמָּמוֹן שֶׁהוּא גַם כֵּן מוֹתָרוֹת גָּמוּר שֶׁנִּשְׁאָר אַחַר כָּל הַתַּאֲווֹת כַּנַּ''ל וְזֶהוּ הַיְרֻשָּׁה שֶׁמַּשְׁאִיר לָהֶם אַחַר מוֹתוֹ נִמְצָא שֶׁמְּכַסֶּה בְּטִנּוּף עַל טִנּוּף וְזֶהוּ: ''יִשְׂבְּעוּ בָנִים'' שֶׁהַשְּׂבִיעָה שֶׁלָּהֶם הוּא בָּנִים שֶׁבִּשְׁבִילָם הֵם מְבַלִּים אֶת יְמֵיהֶם וְהִנִּיחוּ יִתְרָם לְעוֹלְלֵיהֶם שֶׁמְּכַסִּים בְּמוֹתָרוֹת עַל הָעוֹלְלִים, שֶׁהֵם גַם כֵּן בְּחִינוֹת מוֹתָרוֹת כַּנַּ''ל הַיְנוּ הַיְרֻשָּׁה שֶׁמַּנִּיחִים לַבָּנִים, שֶׁבִּשְׁבִיל זֶה מְבַלִּים יְמֵיהֶם כַּנַּ''ל אֲבָל אֲנִי אֵין בּוֹחֵר לְעַצְמִי מִשְּׁתֵּי הַכִּתּוֹת הַנַּ''ל כִּי אִם לִזְכּוֹת לַחֲזוֹת בְּנעַם ה וְזֶהוּ: ''אֲנִי בְּצֶדֶק אֶחֱזֶה פָנֶיך'', שֶׁדָּוִד הַמֶּלֶך, עָלָיו הַשָּׁלוֹם, אָמַר שֶׁבָּחַר לוֹ רַק לִזְכּוֹת בְּצִדְקוּת שֶׁלּוֹ לַחֲזוֹת פְּנֵי ה וּלְהַכִּיר הַבּוֹרֵא יִתְבָּרַך וְגַם הַבָּנִים שֶׁהוּא חָפֵץ לְהַשְׁאִיר כַּוָּנָתוֹ רַק בִּשְׁבִילוֹ יִתְבָּרַך כְּדֵי לְהַשְׁלִים, כִּבְיָכוֹל, צֶלֶם דְּמוּת תַּבְנִיתוֹ כִּי הַבָּנִים דִּקְדֻשָּׁה הֵם גְּבוֹהִים מְאד וּכְמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (יְבָמוֹת סג:). כָּל מִי שֶׁאֵינוֹ עוֹסֵק בִּפְרִיָּה וּרְבִיָּה, כְּאִלּוּ מְמַעֵט אֶת הַדְּמוּת כִּי כְּשֶׁבָּא וְנוֹלָד בֶּן בָּעוֹלָם, נוֹלָד וּבָא צֶלֶם אֱלקִים, כִּבְיָכוֹל וְנִשְׁלָם צֶלֶם דְּמוּת תַּבְנִיתוֹ וְזֶהוּ: אֶשְׂבְּעָה דְּהַיְנוּ הַשְּׂבִיעָה שֶׁל בָּנִים, בְּחִינַת יִשְׂבְּעוּ בָנִים הוּא רַק: ''בְּהָקִיץ תְּמוּנָתֶך'' שֶׁעִקָּר שְׂבִיעָתוֹ שֶׁל בָּנִים הוּא רַק מַה שֶּׁהוּא מֵקִיץ וּמְעוֹרֵר בָּזֶה תְּמוּנָתוֹ יִתְבָּרַך בְּחִינַת צֶלֶם דְּמוּת תַּבְנִיתוֹ, כַּנַּ''ל וְזֶהוּ: ''מִמְתִים יָדְך ה'' וְכוּ כִּי יֵשׁ שֶׁהֵם מֵתִים מִיתָה טִבְעִית שֶׁהֵם נוֹלָדִים בְּלַחוּת שָׁרְשִׁית וּשְׁאָר דְּבָרִים כָּאֵלּוּ שֶׁעַל יָדָם רָאוּי לָהֶם לִחְיוֹת מִסְפַּר שָׁנִים כָּאֵלּוּ וְהֵם מִתְקַיְּמִים וְחַיִּים כָּל אוֹתָן הַשָּׁנִים עַד שֶׁנִּפְסָק וְנִכְלֶה לַחוּתָם וְחִיּוּתָם, וְהֵם מֵתִים מֵחֶלֶד וְיֵשׁ שֶׁהַשֵּׁם יִתְבָּרַך גּוֹזֵר עֲלֵיהֶם מִיתָה קדֶם זְמַנָּם בִּשְׁבִיל ענֶשׁ וְזֶהוּ: ''מִמְתִים יָדְך ה'' וְכוּ וְאֵלּוּ רָאוּי לָהֶם עוֹלָם הַבָּא, מֵאַחַר שֶׁמֵּתוּ קדֶם זְמַנָּם אֲבָל הַמֵּתִים מֵחֶלֶד הֵם בְּחִינַת בְּנֵי עוֹלָם הַזֶּה, שֶׁאֵין לָהֶם עוֹלָם הַבָּא כִּי הֵם חַיִּים וְקַיָּמִים בָּעוֹלָם הַזֶּה בְּלִי שׁוּם ענֶשׁ, עַד שֶׁמֵּתִים מֵחֶלֶד כַּנַּ''ל וְדָוִד הַמֶּלֶך, עָלָיו הַשָּׁלוֹם, אָמַר שֶׁמִּשְּׁתֵּי הַכִּתּוֹת הַנַּ''ל, דְּהַיְנוּ בְּנֵי עוֹלָם הַזֶּה וּבְנֵי עוֹלָם הַבָּא וְזֶהוּ: ''מִמְתִים יָדְך ה'', מִמְתִים מֵחֶלֶד הַיְנוּ מִן הַמֵּתִים עַל יְדֵי ה, וְיֵשׁ לָהֶם עוֹלָם הַבָּא וּמִן הַמֵּתִים מֵחֶלֶד, דְּהַיְנוּ בְּנֵי עוֹלָם הַזֶּה וְזֶהוּ: ''חֶלְקָם בַּחַיִּים וּצְפוּנְך'', הַיְנוּ שְׁתֵּי הַכִּתּוֹת כַּנַּ''ל שֶׁשְּׂנֵיהֶם בְּחִינַת: ''תְּמַלֵּא בִטְנָם'' הַיְנוּ מִלּוּי בֶּטֶן בָּעוֹלָם הַזֶּה אוֹ בָּעוֹלָם הַבָּא כַּנַּ''ל וְזֶהוּ: ''יִשְׂבְּעוּ בָּנִים וְהִנִּיחוּ יִתְרָם לְעוֹלְלֵיהֶם'', כַּנַּ''ל וְגַם מִי שֶׁבּוֹחֵר בָּעוֹלָם הַבָּא, וְרוֹצֶה לְהַשְׁאִיר זְכוּתוֹ לְבָנָיו גַּם זֶה בְּחִינַת: ''יִשְׂבְּעוּ בָּנִים וְהִנִּיחוּ'' וְכוּ אֲבָל אֲנִי בּוֹחֵר לְעַצְמִי מִשְּׁתֵּי הַכִּתּוֹת הַנַּ''ל ''בְּצֶדֶק אֶחֱזֶה פָנֶיך'', שֶׁעִם כָּל הַצִּדְקוּת שֶׁלִּי אֶזְכֶּה לַחֲזוֹת פְּנֵי ה אֶשְׂבְּעָה בְהָקִיץ תְּמוּנָתֶך, כַּנַּ''ל וְעִם כָּל זֶה טוֹב מְאד אֲפִלּוּ מִי שֶׁעוֹבֵד בִּשְׁבִיל עוֹלָם הַבָּא וְגַם טוֹב לְהַשְׁאִיר זְכוּתוֹ לְבָנָיו, כַּמּוּבָא שֶׁאֵין לָאָדָם לְקַבֵּל כָּל שְׂכָרוֹ רַק יַשְׁאִיר מִזְּכוּתוֹ לְבָנָיו אַחֲרָיו רַק שֶׁהַצַּדִּיקִים הַשְּׁלֵמִים, אוֹהֲבֵי ה בֶּאֱמֶת, כְּגוֹן דָּוִד וְכַיּוֹצֵא אֵין בּוֹחֲרִים בְּכָל זֶה כְּלָל וְאֵין רוֹצִים לא בָּעוֹלָם הַזֶּה וְלא בָּעוֹלָם הַבָּא וְלא לְהַשְׁאִיר זְכוּתָם וְצִדְקָתָם לִבְנֵיהֶם רַק לְמַלְאוֹת רְצוֹנוֹ יִתְבָּרַך וְכַנַּ''ל


~ לח - לִפְעָמִים הַגָּדוֹל הוֹלֵך וְנוֹסֵעַ לְהַקָּטָן, וְלִפְעָמִים לְהֵפֶך

לִפְעָמִים הַגָּדוֹל הוֹלֵך וְנוֹסֵעַ לְהַקָּטָן, וְלִפְעָמִים לְהֵפֶך דְּהַיְנוּ שֶׁלִּפְעָמִים הַצַּדִּיק נוֹסֵעַ עַל הַמְּדִינָה וּמֵאִיר לְהַתַּלְמִידִים וְלִפְעָמִים הַתַּלְמִידִים בָּאִים אֶצְלוֹ וְדַע, שֶׁזּאת הַבְּחִינָה הִיא גְּדוֹלָה דְּהַיְנוּ כְּשֶׁהַגָּדוֹל נוֹסֵעַ לְהַקָּטָן, זאת הַבְּחִינָה הִיא גְּדוֹלָה בְּיוֹתֵר כִּי זֶה פָּשׁוּט שֶׁהַקָּטָן צָרִיך לָבוֹא לְהַגָּדוֹל כִּי הוּא צָרִיך לְקַבֵּל מִמֶּנּוּ אַך לִפְעָמִים אוֹרוֹ שֶׁל הַגָּדוֹל הוּא גָּדוֹל מְאד מְאד עַד שֶׁאִי אֶפְשָׁר לְהַקָּטָן לְקַבֵּל מִן הַגָּדוֹל בִּמְקוֹמוֹ מֵחֲמַת רִבּוּי הָאוֹר הַגָּדוֹל מְאד עַל כֵּן מֻכְרָח הַגָּדוֹל לְהוֹרִיד וּלְהַכְנִיעַ עַצְמוֹ אֵצֶל הַקָּטָן וְלֵילֵך אַחֲרָיו כְּדֵי שֶׁעַל יְדֵי זֶה יִתְמַעֵט וְיִתְגַּשֵּׁם הָאוֹר קְצָת כְּדֵי שֶׁיּוּכַל הַקָּטָן לְקַבְּלוֹ נִמְצָא כְּשֶׁהַגָּדוֹל צָרִיך לֵילֵך לְהַקָּטָן, זֶהוּ מִגּדֶל עצֶם מַעֲלָתוֹ מְאד כַּנַּ''ל וּמשֶׁה רַבֵּנוּ, עָלָיו הַשָּׁלוֹם, הָיָה גָּדוֹל בְּמַעֲלָה כָּל כָּך עַד שֶׁאֲפִלּוּ לִפְנֵי גְּדוֹלִים הָיָה צָרִיך לְהַקְטִין עַצְמוֹ וּלְהַרְאוֹת הַכְנָעָה נֶגְדָּם (בַּמִּדְבָּר י''ב). ''וְהָאִישׁ משֶׁה עָנָו מְאד מִכָּל הָאָדָם'' וְכוּ הַיְנוּ אַף עַל פִּי שֶׁגַּם הֵם הָיוּ גְּדוֹלִים מְאד, כְּגוֹן יְהוֹשֻׁעַ וְאַהֲרן עִם כָּל זֶה הָיָה משֶׁה רַבֵּנוּ, עָלָיו הַשָּׁלוֹם, בְּמַעֲלָה גְּדוֹלָה וַעֲצוּמָה מְאד עַד שֶׁהֻכְרַח לְהַקְטִין עַצְמוֹ וּלְהַכְנִיעַ עַצְמוֹ נֶגְדָּם, כְּדֵי שֶׁיּוּכְלוּ לְקַבֵּל אוֹרוֹ כַּנַּ''ל (מְגִלָּה לא). בְּכָל מָקוֹם שֶׁאַתָּה מוֹצֵא גְּדֻלָּתוֹ, שָׁם אַתָּה מוֹצֵא עַנְוְתָנוּתוֹ שֶׁבְּכָל מָקוֹם שֶׁיֵּשׁ גַּדְלוּת בְּיוֹתֵר שָׁם צָרִיך עֲנָוָה וְקַטְנוּת, כְּדֵי שֶׁיּוּכְלוּ לְקַבֵּל הָאוֹר כַּנַּ''ל וְהִנֵּה כְּשֶׁהַקָּטָן בָּא לִפְנֵי הַגָּדוֹל כְּדֵי לְקַבֵּל מִמֶּנּוּ וַאֲזַי הַגָּדוֹל מֵאִיר בּוֹ וְעִקָּר הַדָּבָר לַעֲשׂוֹת מִמּחִין דְּקַטְנוּת מחִין דְּגַדְלוּת דְּהַיְנוּ לְהָאִיר בְּהַקָּטָן, לְהַגְדִּיל דַּעְתּוֹ שֶׁיִּתְגַּדֵּל מִקַּטְנוּתוֹ וְיִהְיֶה נַעֲשֶׂה גָּדוֹל דְּהַיְנוּ שֶׁיָּבוֹא לְמחִין דְּגַדְלוּת, שֶׁזֶּהוּ בְּחִינַת הַמְתָּקָה וְלִפְעָמִים מֵאִיר בּוֹ עַל יְדֵי הֶאָרַת פָּנִים וְנֶחָמוֹת שֶׁמֵּאִיר לוֹ פָּנָיו בְּפָנִים שׂוֹחֲקוֹת, אַנְפִּין נְהִירִין וְלִפְעָמִים אֵינוֹ יָכוֹל לְקַבֵּל עַל יְדֵי זֶה וְהוּא בִּבְחִינַת: אָעָא דְּלָא דָּלִיק, מְבַטְשִׁין לֵהּ שֶׁצָּרִיך לְהָאִיר בּוֹ עַל יְדֵי יִסּוּרִין שֶׁצָּרִיך לְיַסְּרוֹ וּלְבַזּוֹתוֹ, כְּדֵי לְבַטֵּל אוֹתוֹ שֶׁיּוּכַל לְקַבֵּל וְדַע, כִּי אַף עַל פִּי שֶׁהַגָּדוֹל צָרִיך לְהוֹרִיד עַצְמוֹ וּלְבַטֵּל עַצְמוֹ קְצָת מִגַּדְלוּתוֹ כְּדֵי שֶׁיּוּכַל הַקָּטָן לְקַבֵּל אַף עַל פִּי כֵן אֵין נֶחֱשָׁב זֶה הַגֵּרָעוֹן וְהַהֶפְסֵד שֶׁל הַגָּדוֹל שֶׁצָּרִיך לְבַטֵּל אוֹרוֹ לְפִי שָׁעָה כְּנֶגֶד הַתִּקּוּן שֶׁנַּעֲשֶׂה בְּהַקָּטָן, שֶׁהוּא מְתַקְּנוֹ וּמַגְדִּילוֹ כִּי בִּטּוּל וְקַטְנוּת הַגָּדוֹל הוּא רַק לְפִי שָׁעָה וְאַחַר כָּך חוֹזֵר לְמַעֲלָתוֹ, וְהוּא מְתַקֵּן וּמַגְדִּיל אֶת הַקָּטָן לְגַמְרֵי כַּנַּ''ל. וְיֵשׁ חִלּוּקִים בְּעִנְיַן קַטְנּוּת וְהַכְנָעַת הַגָּדוֹל אֵצֶל הַקָּטָן כְּדֵי לְקַבֵּל אוֹרוֹ כַּנַּ''ל כִּי הַכּל לְפִי הָעִנְיָן. לִפְעָמִים הוּא בִּתְנוּעָה בְּעָלְמָא וְלִפְעָמִים צָרִיך לֵילֵך וְלִנְסֹעַ אֵלָיו וְהַכּל לְפִי הָעִנְיָן כְּמוֹ נֵר שֶׁכָּבָה כְּשֶׁיֵּשׁ בּוֹ קְצָת אוֹר, עֲדַיִן יְכוֹלִין לְהַדְלִיקוֹ רַק עַל יְדֵי מַה שֶּׁמְּקָרְבִין אוֹתוֹ קְצָת לַנֵּר הַדּוֹלֵק דְּהַיְנוּ שֶׁאוֹחֲזִין אוֹתוֹ לְמַטָּה אֵצֶל נֵר הַדּוֹלֵק כַּיָּדוּעַ בְּחוּשׁ וְזֶה מֵחֲמַת שֶׁיֵּשׁ בּוֹ עֲדַיִן קְצָת אוֹר אֲבָל כְּשֶׁאֵין בּוֹ שׁוּם אוֹר אֵין יְכוֹלִין לְהַדְלִיקוֹ מֵרָחוֹק כִּי אִם כְּשֶׁמְּקָרְבִין אוֹתוֹ מַמָּשׁ לְהָאוֹר אוֹ לְהֵפֶך וְכוּ


~ מא - לִפְעָמִים הַשֵּׁם יִתְבָּרַך עוֹשֶׂה מוֹפְתִים

לִפְעָמִים הַשֵּׁם יִתְבָּרַך עוֹשֶׂה מוֹפְתִים עַל יְדֵי בַּעֲלֵי הַפּוֹסְקִים בִּבְחִינַת (דִּבְרֵי הַיָּמִים א ט''ז) : ''מפְתָיו וּמִשְׁפְּטֵי פִיהוּ'' שֶׁעַל יְדֵי מִשְׁפְּטֵי פִיהוּ, שֶׁפּוֹסֵק שֶׁיִּהְיֶה כָּך, נַעֲשֶׂה מוֹפֵת כִּי מֵחֲמַת שֶׁנִּתְקַבֵּל לְבַעַל פּוֹסֵק וּכְשֶׁפּוֹסֵק בְּאִסּוּר וְהֶתֵּר וְכַיּוֹצֵא, מְקַבְּלִין דַּעְתּוֹ כְּמוֹ כֵן כְּשֶׁפּוֹסֵק בְּאֵיזֶה עִנְיָן, מְקַבְּלִין דַּעְתּוֹ, וְנַעֲשִׂין מוֹפְתִים עַל יָדוֹ וְזֶהוּ בְּחִינַת הַמּוֹפְתִים שֶׁמְּסַפְּרִין מֵהַגְּאוֹנִים שֶׁהָיוּ בַּדּוֹרוֹת שֶׁלְפָנֵינוּ


~ מב - כִּי אֲנִי יְיָ רפְאֶך

''כִּי אֲנִי יְיָ רפְאֶך'' (שְׁמוֹת ט''ו) רָאשֵׁי תֵבוֹת: אָמֵן כֵּן יְהִי רָצוֹן [וְעַיֵּן בְּמָקוֹם אַחֵר בֵּאוּר עִנְיָן זֶה]


~ מג - עַל יְדֵי חֲלִישׁוּת הַלֵּב נוֹפְלִים פְּחָדִים עָלָיו

עַל יְדֵי חֲלִישׁוּת הַלֵּב נוֹפְלִים פְּחָדִים עָלָיו כִּי הַגִּבּוֹר אֵין לוֹ שׁוּם פַּחַד וְעִקָּר הַגְּבוּרָה הוּא בַּלֵּב דְּהַיְנוּ מִי שֶׁלִּבּוֹ חָזָק, אֵינוֹ מִתְיָרֵא מִשּׁוּם דָּבָר וְרָץ לְתוֹך קִשְׁרֵי הַמִּלְחָמָה, וּמִתְגַּבֵּר עַל יְדֵי חֹזֶק וְאמֶץ לִבּוֹ וְכֵן לְהֵפֶך, רַכֵּי לֵבָב הֵם מִתְפַּחֲדִים (דְּבָרִים כ) : ''אִישׁ הַיָּרֵא וְרַך הַלֵּבָב'' פֵּרֵשׁ רַשִׁ''י: הַיָּרֵא וְכוּ כִּי עַל יְדֵי רַך לֵבָב עַל יְדֵי זֶה הוּא מִתְיָרֵא כַּנַּ''ל


~ מד - הָאֱמוּנָה תּוֹלָה בְּפֶה שֶׁל אָדָם

הָאֱמוּנָה תּוֹלָה בְּפֶה שֶׁל אָדָם בִּבְחִינַת: ''אוֹדִיעַ אֱמוּנָתְך בְּפִי'' (תְּהִלִּים פ''ט) הַיְנוּ עַל יְדֵי שֶׁמְּדַבְּרִין הָאֱמוּנָה בַּפֶּה, זֶהוּ בְּעַצְמוֹ אֱמוּנָה וְגַם עַל יְדֵי זֶה בָּאִים לֶאֱמוּנָה וּמֵחֲמַת זֶה צָרִיך לִזָּהֵר מְאד מִדִּבּוּרִים שֶׁל כְּפִירָה וְאֶפִּיקוֹרְסוּת אַף עַל פִּי שֶׁאֵינוֹ אוֹמְרָם מִלִּבּוֹ הַיְנוּ שֶׁהוּא בְּעַצְמוֹ מַאֲמִין וְאֵינוֹ כּוֹפֵר, חַס וְשָׁלוֹם רַק שֶׁהוּא חוֹזֵר וְאוֹמֵר דִבְרֵי אֶפִּיקוֹרְסוּת שֶׁשָּׁמַע בְּשֵׁם אֲחֵרִים, שֶׁהֵם אֶפִּיקוֹרְסִים וְהוּא מִתְלוֹצֵץ מֵהֶם אַף עַל פִּי כֵן גַּם מִזֶּה צָרִיך לִזָּהֵר מְאד כִּי הַדִּבּוּר הַזֶּה שֶׁל כְּפִירָה מַזִּיק לָאֱמוּנָה גַּם, הוּא אִסּוּר גָּמוּר כִּי עַל הַשֵּׁם יִתְבָּרַך, בָּרוּך הוּא, אָסוּר לוֹמַר דִּבְרֵי הֲלָצוֹת אֲפִלּוּ בְּדֶרֶך שְׂחוֹק וּכְבָר מְבאָר בִּסְפָרִים וּבִדְבָרֵינוּ בְּכַמָּה מְקוֹמוֹת לְהַרְחִיק עַצְמוֹ מְאד מְאד לִבְלִי לְעַיֵּן כְּלָל בְּסִפְרֵי הַמְחַקְרִים הַפִילוֹסוֹפְיָא וַאֲפִלּוּ מִסְּפָרִים שֶׁל חַקִירָה שֶׁחִבְּרוּ גְּדוֹלִים מֵאַחֵינוּ בְּנֵי יִשְׂרָאֵל גַּם מֵהֶם צָרִיך לְהַרְחִיק מְאד כִּי הֵם מַזִּיקִים מְאד לָאֱמוּנָה כִּי דַּי לָנוּ בֶּאֱמוּנָתֵנוּ שֶׁקִּבַּלְנוּ מֵאֲבוֹתֵינוּ הַקְּדוֹשִׁים וְזֶה כְּלָל גָּדוֹל וִיסוֹד וְעִקָּר בַּעֲבוֹדַת הַשֵּׁם לִהְיוֹת תָּם וְיָשָׁר וְכוּ לַעֲבד אוֹתוֹ יִתְבָּרַך בִּתְמִימוּת בְּלִי שׁוּם חָכְמוֹת וַחֲקִירוֹת כְּלָל כְּלָל לא גַּם מֵחָכְמוֹת שֶׁיֵּשׁ בַּעֲבוֹדַת הַשֵּׁם בְּעַצְמוֹ צָרִיך לְהַרְחִיק מְאד כִּי כָל אֵלּוּ הַחָכְמוֹת שֶׁל הָעוֹלָם שֶׁיֵּשׁ לְהַנִּכְנָסִין וּמַתְחִילִין קְצָת בַּעֲבוֹדַת הַשֵּׁם אֵינָם חָכְמוֹת כְּלָל וְהֵם רַק דִּמְיוֹנוֹת וּשְׁטוּתִים וּבִלְבּוּלִים גְּדוֹלִים וְאֵלּוּ הַחָכְמוֹת מַפִּילִין מְאד אֶת הָאָדָם מֵעֲבוֹדַת הַשֵּׁם דְּהַיְנוּ מַה שֶׁחוֹשֵׁב וְחוֹקֵר וּמְדַקְדֵּק בְּיוֹתֵר, אִם הוּא יוֹצֵא כָּרָאוּי בַּמֶּה שֶׁעוֹשֶׂה כִּי בָּשָׂר וָדָם אִי אֶפְשָׁר לוֹ שֶׁיֵּצֵא יְדֵי חוֹבָתוֹ בִּשְׁלֵמוּת וְאֵין הַקָּדוֹשׁ בָּרוּך הוּא בָּא בִּטְרוּנְיָא וְכוּ (עֲבוֹדָה זָרָה ג) וְלא נִתְּנָה תּוֹרָה לְמַלְאֲכֵי הַשָּׁרֵת (קִדּוּשִׁין נד) וְעַל אֵלּוּ הַמְדַקְדְּקִים וּמַחְמִירִים בְּחֻמְרוֹת יְתֵרוֹת עֲלֵיהֶם נֶאֱמַר (וַיִּקְרָא י''ח) : ''וְחַי בָּהֶם'', וְלא שֶׁיָּמוּת בָּהֶם, (יוֹמָא פה:) כִּי אֵין לָהֶם שׁוּם חִיּוּת כְּלָל וְתָמִיד הֵם בְּמָרָה שְׁחֹרָה מֵחֲמַת שֶׁנִּדְמֶה לָהֶם שֶׁאֵינָם יוֹצְאִים יְדֵי חוֹבָתָם בְּהַמִּצְווֹת שֶׁעוֹשִׂין וְאֵין לָהֶם שׁוּם חִיּוּת מִשּׁוּם מִצְוָה מֵחֲמַת הַדִּקְדּוּקִים וְהַמָּרָה שְׁחֹרוֹת שֶׁלָּהֶם [וְהוּא בְּעַצְמוֹ אֵינוֹ מַחְמִיר שׁוּם חֻמְרָא כְּלָל] וּבֶאֱמֶת, אַחַר כָּל הַחָכְמוֹת, אֲפִלּוּ מִי שֶׁיּוֹדֵעַ חָכְמוֹת בֶּאֱמֶת אַחַר כָּל הַחָכְמוֹת צָרִיך לְהַשְׁלִיך כָּל הַחָכְמוֹת וְלַעֲבד אֶת ה בִּתְמִימוּת בִּפְשִׁיטוּת גָּמוּר בְּלִי שׁוּם חָכְמוֹת וְזֶה הִיא הַחָכְמָה הַגְּדוֹלָה שֶׁבְּכָל הַחָכְמוֹת, לִבְלִי לִהְיוֹת חָכָם כְּלָל כִּי בֶּאֱמֶת אֵין חָכָם בָּעוֹלָם כְּלָל וְאֵין חָכְמָה וְאֵין תְּבוּנָה נֶגְדּוֹ יִתְבָּרַך (משלי כ''א סַנְהֶדְרִין קו: זהַר תֵצֵא דַף רפא:)


~ מה - בְּעִנְיַן בְּנֵי אָדָם שֶׁרוֹצִים לִנְסֹעַ לְצַדִּיק הָאֱמֶת

בְּעִנְיַן בְּנֵי אָדָם שֶׁרוֹצִים וּמְכִינִים עַצְמָן כַּמָּה פְּעָמִים לִנְסֹעַ לְצַדִּיק הָאֱמֶת וְאַחַר כָּך יֵשׁ לָהֶם מְנִיעוֹת, וְנִמְנָעִים דַּע, כִּי שַׁבָּת הִיא נְקֻדָּה הַפְּנִימִית וּמִמֶּנָּהּ יוֹנְקִים כָּל הַשִּׁשָּׁה יָמִים שֶׁהֵם בְּחִינַת הָעִגּוּלִים סְבִיב הַנְּקֻדָּה, כְּמוֹ שֶׁכָּתוּב בַּזּהַר (וַיַּקְהֵל דַף רד וְכַמּוּבָא) וְהַקְּלִפּוֹת מוֹלִיכִין אֶת הָרְשָׁעִים סְבִיב הַנְּקֻדָּה, בִּבְחִינַת (תְּהִלִּים י''ב) : ''סָבִיב רְשָׁעִים יִתְהַלָּכוּן'' וְאֵינָם מַנִּיחִים אוֹתָם לְהִתְקָרֵב לִפְנִים אֶל הַנְּקֻדָּה הַפְּנִימִית וְכָל זְמַן שֶׁהֵם עֲדַיִן בְּתוֹך הָעִגּוּלִים עֲדַיִן יֵשׁ לָהֶם תִּקְוָה לְהִתְקָרֵב אֲפִלּוּ פּוֹשְׁעֵי יִשְׂרָאֵל כָּל זְמַן שֶׁלּא יָצָא מִן הָעִגּוּלִים לְגַמְרֵי, חַס וְשָׁלוֹם עֲדַיִן יֵשׁ לוֹ תִּקְוָה לְהִתְקָרֵב אֶל הַנְּקֻדָּה הַפְּנִימִית אֲבָל מִי שֶׁכְּבָר יָצָא לְגַמְרֵי, חַס וְשָׁלוֹם, מִן הָעִגּוּלִים כְּגוֹן מְשֻׁמָּדִים אֲזַי אִי אֶפְשָׁר לוֹ לְהִתְקָרֵב כְּלָל וְהַצַּדִּיק הוּא בְּחִינַת שַׁבָּת בְּחִינַת הַנְּקֻדָּה פְּנִימִית שֶׁמִּמֶּנּוּ יוֹנְקִים הַכּל כַּמּוּבָא


~ מו - מְסִירַת נֶפֶשׁ יֵשׁ לְכָל אֶחָד וְאֶחָד מִיִּשְׂרָאֵל בְּכָל יוֹם וּבְכָל שָׁעָה

מְסִירַת נֶפֶשׁ יֵשׁ לְכָל אֶחָד וְאֶחָד מִיִּשְׂרָאֵל בְּכָל יוֹם וּבְכָל שָׁעָה כְּגוֹן שֶׁנּוֹתֵן מָמוֹנוֹ לִצְדָקָה וְהַמָּמוֹן הוּא הַנֶּפֶשׁ ''כִּי אֵלָיו הוּא נוֹשֵׂא אֶת נַפְשׁוֹ'' (דְּבָרִים כ''ד) דְּהַיְנוּ שֶׁמּוֹסֵר נַפְשׁוֹ בִּיגִיעוֹת וְסַכָּנוֹת קדֶם שֶׁמַּרְוִיחַ הַמָּמוֹן וְאַחַר כָּך נוֹטֵל הַמָּמוֹן וְנוֹתְנוֹ בִּשְׁבִיל הַשֵּׁם יִתְבָּרַך נִמְצָא מוֹסֵר נַפְשׁוֹ וְכֵן בִּתְפִלָּה אִיתָא בַּמִּדְרָשׁ הַנֶּעְלָם (חַיֵּי שָׂרָה דַף קכד:), שֶׁהִיא בְּחִינַת, ''כִּי עָלֶיך הרַגְנוּ כָּל הַיּוֹם'' וְכוּ הַיְנוּ מְסִירַת נֶפֶשׁ כִּי צָרִיך יְגִיעָה גְּדוֹלָה וּמִלְחָמָה גְּדוֹלָה עִם הַמַּחֲשָׁבוֹת וְהַבִּלְבּוּלִים וְתַחְבּוּלוֹת לָנוּס וְלִבְרחַ מֵהֶם וְעַל זֶה נֶאֱמַר: כִּי עָלֶיך הרַגְנוּ וְכוּ, כַּמּוּבָא בַּמִּדְרָשׁ הַנֶּעְלָם נִמְצָא שֶׁהוּא מְסִירַת נֶפֶשׁ וְכֵן כַּיּוֹצֵא בָּזֶה וְדַע, שֶׁהַמְּנִיעוֹת שֶׁיֵּשׁ לְכָל אֶחָד לַעֲבוֹדַת הַבּוֹרֵא יִתְבָּרַך שְׁמוֹ כְּגוֹן לִנְסֹעַ לְהַצַּדִּיק הָאֱמֶת וְכַיּוֹצֵא וּלְכָל אֶחָד וְאֶחָד נִדְמֶה לוֹ שֶׁהַמְּנִיעוֹת שֶׁלּוֹ גְּדוֹלִים יוֹתֵר מִשֶּׁל חֲבֵרוֹ וְקָשֶׁה לַעֲמד בָּהֶם דַּע שֶׁלְּכָל אֶחָד אֵין לוֹ מְנִיעוֹת רַק כְּפִי כּחוֹ כְּפִי מַה שֶּׁיָּכוֹל לָשֵׂאת וְלַעֲמד בָּהֶם אִם יִרְצֶה וּבֶאֱמֶת אֵין שׁוּם מְנִיעָה כִּי גַּם בְּהַמְּנִיעָה בְּעַצְמָהּ מְלֻבָּשׁ שָׁם הַשֵּׁם יִתְבָּרַך וְכַמְבאָר בְּמָקוֹם אַחֵר [בְּלִקּוּטֵי א סִימָן קטו] וְהַמְּנִיעָה הַגְּדוֹלָה שֶׁבְּכָל הַמְּנִיעוֹת הִיא מְנִיעַת הַמּחַ דְּהַיְנוּ מַה שֶּׁמּחוֹ וְלִבּוֹ חֲלוּקִים מֵהַשֵּׁם יִתְבָּרַך אוֹ מֵהַצַּדִּיק כִּי אֲפִלּוּ כְּשֶׁמְּשַׁבֵּר הַמְּנִיעוֹת שֶׁיֵּשׁ לוֹ לִנְסֹעַ לְהַצַּדִּיק הָאֱמֶת וּבָא לְשָׁם עִם כָּל זֶה כְּשֶׁמּחוֹ חָלוּק וְקָשֶׁה לוֹ קֻשְׁיוֹת עַל הַצַּדִּיק וְיֵשׁ לוֹ עַקְמוּמִיּוּת בְּלִבּוֹ עַל הַצַּדִּיק זאת הַמְּנִיעָה מוֹנֵעַ אוֹתוֹ יוֹתֵר מִכָּל הַמְּנִיעוֹת וְכֵן בִּתְפִלָּה שֶׁבִּתְּחִלָּה יֵשׁ לוֹ כַּמָּה מְנִיעוֹת עַל הַתְּפִלָּה וְאַחַר כָּך כְּשֶׁעוֹבֵר עֲלֵיהֶם וּבָא לְהִתְפַּלֵּל כְּשֶׁלִּבּוֹ עָקם וּפְתַלְתּל מֵהַשֵּׁם יִתְבָּרַך, זאת הַמְּנִיעָה גְּדוֹלָה מִכֻּלָּם כַּנַּ''ל הַיְנוּ בְּחִינַת (תְּהִלִּים ל''ח) : ''לִבִּי סְחַרְחַר'' תַּרְגּוּם סָבִיב סְחוֹר סְחוֹר דְּהַיְנוּ שֶׁלִּבּוֹ מְסֻבָּב וּמֻקָּף וּמְעֻקָּם בְּעַקְמוּמִיּוּת וְקֻשְׁיוֹת וּכְפִירוֹת עַל הַשֵּׁם יִתְבָּרַך שֶׁזֶּה בְּחִינַת (שְׁמוֹת א) : ''וַיְמָרְרוּ אֶת חַיֵּיהֶם בַּעֲבדָה קָשָׁה'' וְכוּ וְאִיתָא בַּתִּקּוּנִים (תִּקּוּן יג דַף כח.) בְּקֻשְׁיָא וְכוּ הַיְנוּ הַקֻּשְׁיוֹת שֶׁבְּלִבּוֹ שֶׁהֵם הַמְּנִיעָה הַגְּדוֹלָה מִכֻּלָּם וַאֲזַי צָרִיך לִצְעק לְאָבִיו שֶׁבַּשָּׁמַיִם בְּקוֹל חָזָק מֵעִמְקֵי הַלֵּב וַאֲזַי הַשֵּׁם יִתְבָּרַך שׁוֹמֵעַ קוֹלוֹ וּפוֹנֶה לְצַעֲקָתוֹ וְיָכוֹל לִהְיוֹת שֶׁמִּזֶּה בְּעַצְמוֹ יִפּל וְיִתְבַּטֵּל לְגַמְרֵי כָּל הַקֻּשְׁיוֹת וְהַמְּנִיעוֹת הַנַּ''ל וְעַל כָּל פָּנִים הַשֵּׁם יִתְבָּרַך שׁוֹמֵעַ קוֹלוֹ, שֶׁזֶּה יְשׁוּעָתוֹ קֻשְׁיָא רָאשֵׁי תֵבוֹת: ''שְׁמַע יְיָ קוֹלִי אֶקְרָא'' (תְּהִלִּים כ''ז) שֶׁצָּרִיך רַק לִקְרוֹת לַה, כְּשֶׁמִּתְגַּבֵּר עָלָיו הַקֻּשְׁיָא וְהַכְּפִירָה כַּנַּ''ל וּמֵעֵין זֶה מַה שֶּׁמְּסַפְּרִים בְּשֵׁם הַבַּעַל שֵׁם טוֹב זֵכֶר צַדִּיק וְקָדוֹשׁ לִבְרָכָה מָשָׁל, שֶׁמֶּלֶך אֶחָד הִנִּיחַ אוֹצָר גָּדוֹל בְּמָקוֹם אֶחָד וְסִבֵּב בַּאֲחִיזַת עֵינַיִם כַּמָּה וְכַמָּה חוֹמוֹת סְבִיב הָאוֹצָר וּכְשֶׁבָּאוּ בְּנֵי אָדָם לְאֵלּוּ הַחוֹמוֹת, נִדְמֶה לָהֶם שֶׁהֵם חוֹמוֹת מַמָּשׁ וְקָשֶׁה לְשַׁבְּרָם וּקְצָתָם חָזְרוּ תֵּכֶף וּקְצָתָם שִׁבְּרוּ חוֹמָה אַחַת וּבָאוּ אֶל הַשְּׁנִיָּה וְלא יָכְלוּ לְשַׁבְּרָהּ וּקְצָתָם שִׁבְּרוּ יוֹתֵר וְלא יָכְלוּ לִשְׁבּר הַנִּשְׁאָרִים עַד שֶׁבָּא הַבֶּן מֶלֶך אָמַר: אֲנִי יוֹדֵעַ, שֶׁכָּל הַחוֹמוֹת הֵם רַק בַּאֲחִיזַת עֵינַיִם וּבֶאֱמֶת אֵין שׁוּם חוֹמָה כְּלָל וְהָלַך לָבֶטַח עַד שֶׁעָבַר עַל כֻּלָּם וּמִזֶּה יָבִין הַמַּשְׂכִּיל הַנִּמְשָׁל מֵאֵלָיו עַל כָּל הַמְּנִיעוֹת וְהַהֲסָתוֹת וּפִתּוּיִים שֶׁהֵם בְּחִינַת חוֹמוֹת, שֶׁיֵּשׁ עַל אוֹצָר שֶׁל יִרְאַת שָׁמַיִם שֶׁבֶּאֱמֶת אֵינָם כְּלוּם וְהָעִקָּר לֵב חָזָק וְאַמִּיץ וְאָז אֵין לוֹ שׁוּם מְנִיעָה וּבִפְרָט הַמְּנִיעוֹת בְּגַשְׁמִיּוּת, כְּגוֹן מֵחֲמַת מָמוֹן אוֹ שֶׁמּוֹנֵעַ אוֹתוֹ אִשְׁתּוֹ וּבָנָיו וְחוֹתְנוֹ אוֹ אָבִיו וְאִמּוֹ וְכוּ, וְכַיּוֹצֵא הֵם כֻּלָּם בְּטֵלִים וּמְבֻטָּלִים לְמִי שֶׁלִּבּוֹ חָזָק וְאַמִּיץ לְהַשֵּׁם יִתְבָּרַך וְגַם אֲפִלּוּ גְבוּרָה שֶׁל הַגִּבּוֹרִים, הוּא רַק מֵחֹזֶק וְאמֶץ הַלֵּב שֶׁיֵּשׁ לוֹ לֵב חָזָק בְּיוֹתֵר לָרוּץ בְּקִשְׁרֵי הַמִּלְחָמָה כַּמּוּבָא בַּסְּפָרִים [עי לקו''א סי רמ''ט ולעיל בסי מ''ג]


~ מז - סַכָּנָה גְּדוֹלָה לוֹמַר תּוֹרָה

סַכָּנָה גְּדוֹלָה לוֹמַר תּוֹרָה וְצָרִיך לָזֶה יְגִיעָה גְּדוֹלָה וְאָמָּנוּת יְתֵרָה שֶׁיּוּכַל לִשְׁקל בְּפֶלֶס דְּבָרָיו בְּאפֶן שֶׁלּא יִשְׁמַע כָּל אֶחָד וְאֶחָד מֵהַשּׁוֹמְעִין כִּי אִם מַה שֶׁצָּרִיך לוֹ, לא יוֹתֵר וְאַף עַל פִּי שֶׁהַכּל שׁוֹמְעִין כָּל הַתּוֹרָה שֶׁאוֹמֵר עִם כָּל זֶה לא יִשְׁמַע כָּל אֶחָד רַק מַה שֶּׁצָּרִיך לְבַד וְכַמּוּבָא עַל פָּסוּק ''וַיִּשְׁמַע יִתְרוֹ'' : וַהֲלא כָּל הָעוֹלָם שָׁמְעוּ, אֶלָּא יִתְרוֹ שָׁמַע וְכוּ (זהַר יִתְרוֹ דַף סח) כִּי רַק שְׁמִיעַת יִתְרוֹ נֶחֱשָׁב לִשְׁמִיעָה, שֶׁנִּכְנַס בְּאָזְנָיו וּשְׁמִיעַת כָּל הָעוֹלָם אֵינוֹ נֶחֱשָׁב שְׁמִיעָה כְּלָל וּמִי שֶׁאֵינוֹ יָכוֹל לוֹמַר תּוֹרָה בִּבְחִינָה זוֹ, אָסוּר לוֹ לוֹמַר תּוֹרָה כִּי כָל אֶחָד וְאֶחָד כְּשֶׁבָּא אֶל הַצַּדִּיק לִשְׁמעַ תּוֹרָה בָּא עִמּוֹ גַּם הָרָע שֶׁלּוֹ דְּהַיְנוּ הַקְּלִפּוֹת הַנִּבְרָאִים עַל יְדֵי עֲבֵרוֹת חַס וְשָׁלוֹם וְהֵם הַדּוֹחֲקִים אֶת הָעוֹלָם וְעוֹשִׂים בִּלְבּוּל וְדחַק גָּדוֹל בִּשְׁעַת אֲמִירַת הַתּוֹרָה כִּי הָרָע הַנַּ''ל שֶׁל כָּל אֶחָד רוֹצֶה לְבַלְבֵּל וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה (בְּרָכוֹת ו) : הַאי דֻּחְקָא דְּכַלָּה מִנַּיְהוּ הַיְנוּ מֵהָרָע שֶׁל כָּל אֶחָד וְאֶחָד, שֶׁהֵם הַקְּלִפּוֹת כַּנַּ''ל וְאֵלּוּ הַקְּלִפּוֹת רוֹצִים גַם כֵּן לִינק מִן הַתּוֹרָה וִינִיקָתָם הוּא רַק מֵהַמּוֹתָרוֹת דְּהַיְנוּ מַה שֶּׁאֶחָד שׁוֹמֵעַ יוֹתֵר וּלְמַעְלָה מִמּחוֹ וַהֲבָנָתוֹ זֶה בְּחִינַת מוֹתָרוֹת, וּמִשָּׁם יְנִיקָתָם וְזֶה בְּחִינַת רָזֵי תּוֹרָה שֶׁנִּמְסָר לַחִיצוֹנִים כִּי יְנִיקָתָם רַק מִבְּחִינַת רָזֵי תּוֹרָה דְּהַיְנוּ מִמַּה שֶּׁהוּא לְמַעְלָה מִמּחַ הָאָדָם, כָּל אֶחָד לְפִי הֲבָנָתוֹ עַל כֵּן צָרִיך הֶחָכָם הָאוֹמֵר תּוֹרָה, שֶׁיִּהְיֶה לוֹ אָמָּנוּת הַנַּ''ל שֶׁלּא יִשְׁמַע שׁוּם אֶחָד מֵהַשּׁוֹמְעִין מַה שֶּׁאֵינוֹ לְפִי מחוֹ וַהֲבָנָתוֹ שֶׁאֵינוֹ שַׁיָּך לוֹ כַּנַּ''ל כְּדֵי שֶׁלּא לִתֵּן לָהֶם יְנִיקָה, חַס וְשָׁלוֹם וְדַע, שֶׁיֵּשׁ קְלִפָּה דַּקָּה, שֶׁסְּמוּכָה לְהַקְּדֻשָּׁה שֶׁזּאת הַקְּלִפָּה הַדַּקָּה יְכוֹלָה לִינק אֲפִלּוּ מִגּוּף הַתּוֹרָה בְּעַצְמָהּ אֲפִלּוּ אִם אֵין בָּהּ מוֹתָרוֹת וְהַתִּקּוּן לָזֶה כְּשֶׁמְּדַבְּרִים מִישׁוּעַת יִשְׂרָאֵל שֶׁאָז בּוֹרַחַת אוֹתוֹ הַקְּלִפָּה הַדַּקָּה וְזֶה בְּחִינַת מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה (זְבָחִים קטז), שֶׁיִּתְרוֹ בָּא וְהָלַך לוֹ קדֶם מַתַּן תּוֹרָה כִּי יִתְרוֹ הוּא בְּחִינַת הַקְּלִפָּה הַדַּקָּה שֶׁבּוֹרַחַת כְּשֶׁשּׁוֹמַעַת יְשׁוּעוֹת יִשְׂרָאֵל וְהַצַּדִּיק הָאֱמֶת יֵשׁ לוֹ אֵימָה גְּדוֹלָה כְּשֶׁאוֹמֵר תּוֹרָה יוֹתֵר מֵאֵימַת ראשׁ הַשָּׁנָה וְיוֹם הַכִּפּוּרִים.


~ מח - כְּשֶׁאָדָם נִכְנָס בַּעֲבוֹדַת הַשֵּׁם, אֲזַי מַּרְאִין לוֹ הִתְרַחֲקוּת

כְּשֶׁאָדָם נִכְנָס בַּעֲבוֹדַת הַשֵּׁם אֲזַי הַדֶּרֶך שֶׁמַּרְאִין לוֹ הִתְרַחֲקוּת וְנִדְמֶה לוֹ שֶׁמַּרְחִיקִין אוֹתוֹ מִלְמַעְלָה וְאֵין מַנִּיחִין אוֹתוֹ כְּלָל לִכָּנֵס לַעֲבוֹדַת הַשֵּׁם וּבֶאֱמֶת כָּל הַהִתְרַחֲקוּת הוּא רַק כֻּלּוֹ הִתְקָרְבוּת וְצָרִיך הִתְחַזְּקוּת גָּדוֹל מְאד מְאד לִבְלִי לִפּל בְּדַעְתּוֹ, חַס וְשָׁלוֹם כְּשֶׁרוֹאֶה שֶׁעוֹבְרִים כַּמָּה וְכַמָּה יָמִים וְשָׁנִים שֶׁהוּא מִתְיַגֵּעַ בִּיגִיעוֹת גְּדוֹלוֹת בִּשְׁבִיל עֲבוֹדוֹת הַשֵּׁם וַעֲדַיִן הוּא רָחוֹק מְאד, וְלא הִתְחִיל כְּלָל לִכְנס לְשַׁעֲרֵי הַקְּדֻשָּׁה כִּי רוֹאֶה עַצְמוֹ שֶׁהוּא מָלֵא עֲדַיִן עֲבִיּוּת וְגַשְׁמִיּוּת וְהִרְהוּרִים וּבִלְבּוּלִים גְּדוֹלִים וְכָל מַה שֶּׁהוּא רוֹצֶה לַעֲשׂוֹת בַּעֲבוֹדַת הַשֵּׁם אֵיזֶה דָּבָר שֶׁבִּקְדֻשָּׁה אֵין מַנִּיחִין אוֹתוֹ וְנִדְמֶה לוֹ כְּאִלּוּ אֵין הַשֵּׁם יִתְבָּרַך מִסְתַּכֵּל עָלָיו כְּלָל וְאֵין רוֹצֶה כְּלָל בַּעֲבוֹדָתוֹ מֵחֲמַת שֶׁהוּא רוֹאֶה שֶׁהוּא צוֹעֵק בְּכָל פַּעַם וּמִתְחַנֵּן וּמִתְנַפֵּל לְפָנָיו יִתְבָּרַך שֶׁיַּעְזְרֵהוּ בַּעֲבוֹדָתוֹ וְאַף עַל פִּי כֵן עֲדַיִן הוּא רָחוֹק מְאד מְאד עַל כֵּן נִדְמֶה לוֹ כְּאִלּוּ אֵין הַשֵּׁם יִתְבָּרַך מִסְתַּכֵּל עָלָיו כְּלָל וְאֵין פּוֹנֶה אֵלָיו כְּלָל כִּי הוּא יִתְבָּרַך אֵין רוֹצֶה בּוֹ כְּלָל הֵן עַל כָּל אֵלֶּה וְכַיּוֹצֵא בָּזֶה צָרִיך הִתְחַזְּקוּת גָּדוֹל לְחַזֵּק עַצְמוֹ מְאד מְאד, וְלִבְלִי לְהִסְתַּכֵּל עַל כָּל זֶה כְּלָל כִּי בֶּאֱמֶת כָּל הַהִתְרַחֲקוּת הוּא רַק כֻּלּוֹ הִתְקָרְבוּת כַּנַּ''ל וְכָל הַנַּ''ל עָבַר עַל כָּל הַצַּדִּיקִים, כַּאֲשֶׁר שָׁמַעְנוּ מִפִּיהֶם בְּפֵרוּשׁ שֶׁנִּדְמֶה לָהֶם, שֶׁהַשֵּׁם יִתְבָּרַך אֵין מִסְתַּכֵּל וּפוֹנֶה אֲלֵיהֶם כְּלָל מֵחֲמַת שֶׁרָאוּ שֶׁזֶּה זְמַן רַב שֶׁהֵם מְבַקְּשִׁים וִיגֵעִים וְעוֹשִׂים וְעוֹבְדִים עֲבוֹדַת הַשֵּׁם יִתְבָּרַך וַעֲדַיִן הֵם רְחוֹקִים מְאד מְאד וְאִלּוּ לא הָיוּ מְחַזְּקִים עַצְמָן מְאד לִבְלִי לְהִסְתַּכֵּל עַל זֶה הָיוּ נִשְׁאָרִים בִּמְקוֹמָם הָרִאשׁוֹן וְלא הָיוּ זוֹכִים לְמַה שֶּׁזָּכוּ וְהַכְּלָל אֲהוּבִי אָחִי חֲזַק וֶאֱמַץ מְאד וֶאֱחֹז עַצְמְך בְּכָל הַכּחוֹת לִשָּׁאֵר קַיָּם בַּעֲבוֹדָתֶך וְאַל תָּחוּשׁ וְאַל תִּסְתַּכֵּל כְּלָל עַל כָּל הַנַּ''ל אוֹ כַּיּוֹצֵא בָּזֶה וְאִם אַתָּה רָחוֹק מְאד מְאד מִמֶּנּוּ יִתְבָּרַך וְנִדְמֶה לְך, שֶׁאַתָּה פּוֹגֵם בְּכָל שָׁעָה מַמָּשׁ נֶגְדּוֹ יִתְבָּרַך עִם כָּל זֶה כְּנֶגֶד זֶה תֵּדַע שֶׁאִישׁ כָּזֶה שֶׁהוּא מְגֻשָּׁם כָּל כָּך כָּל תְּנוּעָה וּתְנוּעָה שֶׁהוּא מְנַתֵּק עַצְמוֹ מְעַט מְעַט מִן גַּשְׁמִיּוּתוֹ וּפוֹנֶה לְהַשֵּׁם יִתְבָּרַך הִיא גְּדוֹלָה וִיקָרָה מְאד מְאד וַאֲפִלּוּ נְקֻדָּה קְטַנָּה מְאד, שֶׁהוּא נֶעְתָּק מִגַּשְׁמִיּוּתוֹ אֵלָיו יִתְבָּרַך הוּא רָץ בָּזֶה כַּמָּה וְכַמָּה אֲלָפִים פַּרְסָאוֹת בְּעוֹלָמוֹת עֶלְיוֹנִים כַּאֲשֶׁר תָּבִין הֵיטֵב מִן הַמַּעֲשֶׂה שֶׁל הַצַּדִּיק שֶׁהִתְגַּבֵּר עָלָיו מְאד הָעַצְבוּת וְכוּ, כַּמּוּבָא אֶצְלֵנוּ [בשיחות שבסוף הספר סיפורי מעשיות] וְעַל זֶה יִשְׂמַח מְאד וִיחַזֵּק עַצְמוֹ בְּשִׂמְחָה תָּמִיד כִּי עַצְבוּת מַזִּיק מְאד מְאד וְדַע, שֶׁתֵּכֶף כְּשֶׁאָדָם רוֹצֶה לִכָּנֵס בַּעֲבוֹדָתוֹ יִתְבָּרַך אֲזַי תֵּכֶף הִיא עֲבֵרָה גְּדוֹלָה כְּשֶׁיֵּשׁ לוֹ עַצְבוּת, חַס וְשָׁלוֹם כִּי עַצְבוּת הִיא סִטְרָא אָחָרָא (זהַר נחַ דַף עא) וְהַשֵּׁם יִתְבָּרַך שׂוֹנֵא אוֹתָהּ וְצָרִיך לִהְיוֹת עַקְשָׁן גָּדוֹל בַּעֲבוֹדַת הַשֵּׁם לִבְלִי לְהָנִיחַ אֶת מְקוֹמוֹ דְּהַיְנוּ מְעַט מִקְצָת עֲבוֹדָתוֹ שֶׁהִתְחִיל אַף אִם יַעֲבר עָלָיו מָה וּזְכר דָּבָר זֶה הֵיטֵב כִּי תִּצְטָרֵך לָזֶה מְאד, כְּשֶׁתַּתְחִיל קְצָת בַּעֲבוֹדַת הַשֵּׁם כִּי צָרִיך עַקְשָׁנוּת גָּדוֹל מְאד מְאד לִהְיוֹת חָזָק וְאַמִּיץ לֶאֱחֹז עַצְמוֹ לַעֲמד עַל עָמְדוֹ אַף אִם מַפִּילִין אוֹתוֹ, חַס וְשָׁלוֹם, בְּכָל פַּעַם כִּי לִפְעָמִים יֵשׁ שֶׁמַּפִּילִין אֶחָד מֵעֲבוֹדַת הַשֵּׁם, כַּיָּדוּעַ אַף עַל פִּי כֵן עָלָיו לַעֲשׂוֹת אֶת שֶׁלּוֹ לַעֲשׂוֹת מַה שֶׁיּוּכַל בַּעֲבוֹדַת הַשֵּׁם וְאַל יָנִיחַ עַצְמוֹ לִפּל לְגַמְרֵי, חַס וְשָׁלוֹם כִּי כָל אֵלּוּ הַנְּפִילוֹת וְהַיְרִידוֹת וְהַבִּלְבּוּלִים וְכַיּוֹצֵא בָּזֶה צְרִיכִים בְּהֶכְרֵחַ לַעֲבר בָּהֶם, קדֶם שֶׁנִּכְנָסִין בְּשַׁעֲרֵי הַקְּדֻשָּׁה וְגַם הַצַּדִּיקִים הָאֲמִתִּיִּים עָבְרוּ בְּכָל זֶה וְדַע, שֶׁיֵּשׁ אֶחָד שֶׁכְּבָר הוּא אֵצֶל הַפֶּתַח שֶׁל הַקְּדֻשָּׁה וְהוּא חוֹזֵר לַאֲחוֹרָיו מֵחֲמַת הַבִּלְבּוּלִים הַנַּ''ל אוֹ שֶׁאֲזַי כְּשֶׁהוּא סָמוּך אֵצֶל הַפֶּתַח אָז מִתְגַּבֵּר עָלָיו הַסִּטְרָא אָחֳרָא וְהַבַּעַל דָּבָר מְאד מְאד, רַחֲמָנָא לִצְלָן בְּהִתְגַּבְּרוּת גָּדוֹל וְנוֹרָא מְאד מְאד, רַחֲמָנָא לִצְלָן וְאֵין מַנִּיחִין אוֹתוֹ לִכָּנֵס לְתוֹך הַפֶּתַח וּמַחֲמַת זֶה הוּא חוֹזֵר לְאָחוֹר, חַס וְשָׁלוֹם כִּי כֵן דֶּרֶך הַבַּעַל דָּבָר וְהַסִּטְרָא אָחֳרָא כְּשֶׁרוֹאֶה שֶׁהָאָדָם סָמוּך סָמוּך מַמָּשׁ לְשַׁעֲרֵי הַקְּדֻשָּׁה, וְכִמְעַט שֶׁיִּכְנס אֲזַי הוּא מִתְפַּשֵּׁט עָלָיו בְּהִתְגַּבְּרוּת גָּדוֹל מְאד מְאד, רַחֲמָנָא לִצְלָן וְשָׁמַעְנוּ מִצַּדִּיק אֲמִתִּי שֶׁאָמַר שֶׁאִלּוּ הָיָה אוֹמֵר לוֹ אֶחָד, יִהְיֶה מִי שֶׁיִּהְיֶה בְּעֵת שֶׁעָסַק בַּעֲבוֹדַת הַשֵּׁם בִּתְחִלָּתוֹ. אָחִי, חֲזַק וֶאֱחֹז עַצְמְך הָיִיתִי רָץ וּמִזְדָּרֵז מְאד בַּעֲבוֹדָתוֹ יִתְבָּרַך כִּי גַּם עָלָיו עָבַר כָּל הַנַּ''ל וְלא הָיָה שׁוֹמֵעַ שׁוּם הִתְחַזְּקוּת מִשּׁוּם אָדָם עַל כֵּן מִי שֶׁרוֹצֶה לִכְנס בַּעֲבוֹדַת הַשֵּׁם יִזְכּר זאת הֵיטֵב וְחַזֵּק עַצְמְך מְאד וַעֲשֵׂה מַה שֶּׁתּוּכַל בַּעֲבוֹדַת הַשֵּׁם וּבִרְבוֹת הַיָּמִים וְהַשָּׁנִים תִּכְנס לָבֶטַח בְּעֶזְרָתוֹ יִתְבָּרַך לְתוֹך שַׁעֲרֵי הַקְּדֻשָּׁה כִּי הַשֵּׁם יִתְבָּרַך מָלֵא רַחֲמִים וְרוֹצֶה בַּעֲבוֹדָתְך מְאד וְדַע, שֶׁכָּל הַתְּנוּעוֹת וְהַהַעְתָּקוֹת שֶׁאַתָּה נִתָּק וְנֶעְתָּק בְּכָל פַּעַם אֵיזֶה מְעַט מִן גַּשְׁמִיּוּת לַעֲבוֹדָתוֹ יִתְבָּרַך כֻּלָּם מִתְקַבְּצִים וּמִתְחַבְּרִים וּמִתְקַשְּׁרִים וּבָאִים לְעֶזְרָתְך בְּעֵת הַצּרֶך דְּהַיְנוּ כְּשֶׁיֵּשׁ חַס וְשָׁלוֹם, אֵיזֶה דּחַק וְעֵת צָרָה, חַס וְשָׁלוֹם וְדַע, שֶׁהָאָדָם צָרִיך לַעֲבר עַל גֶּשֶׁר צַר מְאד מְאד וְהַכְּלָל וְהָעִקָּר שֶׁלּא יִתְפַּחֵד כְּלָל וְדַע, שֶׁיֵּשׁ אִילָן, שֶׁגְּדֵלִים עָלָיו עָלִים שֶׁכָּל עָלֶה צָרִיך לִהְיוֹת גָּדֵל מֵאָה שָׁנִים וְהוּא נִמְצָא בַּפַּרְדֵּסִים שֶׁל הַשָּׂרִים וְקוֹרִין אוֹתוֹ בִּלְשׁוֹנָם מֵאָה שָׁנִים וּמִסְּתָּמָא כְּשֶׁגָּדֵל מֵאָה שָׁנִים, בְּוַדַּאי עוֹבֵר עָלָיו מַה שֶּׁעוֹבֵר וְאַחַר כָּך בְּסוֹף הַמֵּאָה שָׁנִים הוּא יוֹרֶה בְּקוֹל גָּדוֹל כְּמוֹ קְנֵי שְׂרֵפָה, שֶׁקּוֹרִין אוֹרְמַאטְיֶע [תותח] וְהָבֵן הַנִּמְשָׁל הֵיטֵב. וְרָאוּי לֵילֵך עִם מַה שֶּׁנֶּאֱמַר בַּמַּאֲמָר אֲזַמְּרָה לֵאלקַי בְּעוֹדִי [בְּלִקּוּטֵי הָרִאשׁוֹן בְּסִימָן רפ''ב] דְּהַיְנוּ לְבַקֵּשׁ וּלְחַפֵּשׂ לִמְצא בְּעַצְמוֹ אֵיזֶה זְכוּת וְאֵיזֶה נְקֻדָּה טוֹבָה וּבָזֶה הַמְּעַט טוֹב שֶׁמּוֹצֵא בְּעַצְמוֹ, יִשְׂמַח וִיחַזֵּק עַצְמוֹ וְאַל יַנִּיחַ אֶת מְקוֹמוֹ, אַף אִם נָפַל לְמַה שֶּׁנָּפַל, רַחֲמָנָא לִצְלָן אַף עַל פִּי כֵן יְחַזֵּק עַצְמוֹ בִּמְעַט דִּמְעַט טוֹב שֶׁמּוֹצֵא בְּעַצְמוֹ עֲדַיִן עַד אֲשֶׁר יִזְכֶּה לָשׁוּב עַל יְדֵי זֶה לְהַשֵּׁם יִתְבָּרַך וְכָל הַזְּדוֹנוֹת יִהְיוּ נַעֲשִׂין זְכֻיּוֹת (עַיֵּן יוֹמָא פו:) וּמֶה עָשָׂה הַבַּעַל שֵׁם טוֹב, זֵכֶר צַדִּיק לִבְרָכָה, עַל הַיָּם כְּשֶׁהֱסִיתוֹ הַבַּעַל דָּבָר וְכוּ וּמִזֶּה תָּבִין, עַד הֵיכָן אַתָּה צָרִיך לְהִתְחַזֵּק וְלִבְלִי לְיָאֵשׁ עַצְמְך, חַס וְשָׁלוֹם אַף אִם יִהְיֶה מַה שֶּׁיִּהְיֶה וְהָעִקָּר לִהְיוֹת בְּשִׂמְחָה תָּמִיד וִישַׂמַּח עַצְמוֹ בְּכָל מַה שֶּׁיּוּכַל וַאֲפִלּוּ עַל יְדֵי מִלֵּי דִּשְׁטוּתָא לַעֲשׂוֹת עַצְמוֹ כְּשׁוֹטֶה וְלַעֲשׂוֹת עִנְיְנֵי שְׁטוּת וּצְחוֹק אוֹ קְפִיצוֹת וְרִקּוּדִים כְּדֵי לָבוֹא לְשִׂמְחָה שֶׁהוּא דָּבָר גָּדוֹל מְאד


~ מט - לְפִי גַּדְּלוּת הַשֵּׁם יִתְבָּרַך וְעצֶם רוֹמְמוּתוֹ יִתְבָּרַך

לְפִי גַּדְּלוּת הַשֵּׁם יִתְבָּרַך וְעצֶם רוֹמְמוּתוֹ יִתְבָּרַך בִּתְנוּעָה קַלָּה בְּעָלְמָא וּבְהִסְתַּכְּלוּת בְּעָלְמָא, שֶׁאֵינוֹ כָּרָאוּי לְפִי כְּבוֹדוֹ יִתְבָּרַך הָיָה רָאוּי לָבוֹא עַל הָאָדָם מַה שֶׁרָאוּי, חַס וְשָׁלוֹם חַס וְשָׁלוֹם אַך הַשֵּׁם יִתְבָּרַך מָלֵא רַחֲמִים וְכָל הָעוֹלָם מָלֵא רַחֲמָנוּת, וְהוּא רוֹצֶה מְאד בְּהָעוֹלָם עַל כֵּן צָרִיך לְחַזֵּק עַצְמוֹ מְאד בַּעֲבוֹדָתוֹ בְכָל מַה שֶּׁיּוּכַל אַף אִם הוּא כְּמוֹ שֶׁהוּא וְיִסְמך עַל רַחֲמָיו הַמְרֻבִּים מְאד בְּלִי שִׁעוּר כִּי בְּוַדַּאי לא יַעֲזב אוֹתוֹ אַף אִם עָבַר מַה שֶּׁעָבַר וּלְהַבָּא לא יַעֲשֶׂה עוֹד וְיִהְיֶה שֵׁב וְאַל תַּעֲשֶׂה עַל כָּל פָּנִים הֵן בְּמַחֲשָׁבָה וְהֵן בְּמַעֲשֶׂה כִּי גַּם הַמַּחֲשָׁבָה שֶׁל אֲנָשִׁים כָּאֵלּוּ הִיא גַם כֵּן עֲשִׂיָּה כִּי גַּם בָּעוֹלָם הָעֲשִׂיָּה יֵשׁ מַחֲשָׁבָה וְצָרִיך לִהְיוֹת שֵׁב וְאַל תַּעֲשֶׂה בְּמַעֲשֶׂה וּבְמַחֲשָׁבָה כַּנַּ''ל וּמָה שֶּׁנַּעֲשָׂה עִמּוֹ מִמֵּילָא, אַל יָחוּשׁ וְאַל יִסְתַּכֵּל עַל זֶה כְּלָל וְדַע, שֶׁעִקָּר הַתְּשׁוּבָה הַשְּׁלֵמָה הִיא כְּשֶׁאָדָם עוֹבֵר בְּאֵלּוּ הַמְּקוֹמוֹת מַמָּשׁ שֶׁהָיָה מִקּדֶם הַתְּשׁוּבָה כָּל אֶחָד לְפִי מַה שֶּׁעָבַר עָלָיו בַּיָּמִים הַקּוֹדְמִים וּכְשֶׁעוֹבֵר בְּאֵלּוּ הַמְּקוֹמוֹת וְהָעִנְיָנִים שֶׁהָיָה מִתְּחִלָּה מַמָּשׁ וְעַכְשָׁו פּוֹנֶה ערֶף מֵהֶם, וְכוֹפֶה יִצְרוֹ לִבְלִי לַעֲשׂוֹת עוֹד מַה שֶּׁעָשָׂה זֶהוּ עִקָּר הַתְּשׁוּבָה הַשְּׁלֵמָה, וְרַק זֶה נִקְרָא תְּשׁוּבָה. וְהוּא מַעְלָה גְּדוֹלָה, כְּשֶׁיֵּשׁ עֲדַיִן יֵצֶר הָרָע לְהָאָדָם כִּי אָז יָכוֹל לַעֲבד אוֹתוֹ יִתְבָּרַך עִם הַיֵּצֶר הָרָע דַּיְקָא דְּהַיְנוּ לִקַּח כָּל הַהִתְלַהֲבוּת וְהַחֲמִימוּת וּלְהַכְנִיסוֹ בְּתוֹך עֲבוֹדַת הַשֵּׁם דְּהַיְנוּ לְהִתְפַּלֵּל וּלְהִתְחַנֵּן בַּחֲמִימוּת וְהִתְלַהֲבוּת הַלֵּב וְכַיּוֹצֵא וְאִם אֵין יֵצֶר הָרָע לְהָאָדָם, אֵין עֲבוֹדָתוֹ שְׁלֵמָה כְּלָל וְהָעִקָּר לַעֲצר וּלְעַכֵּב הַחֲמִימוּת בְּעֵת הַתַּאֲווֹת וּלְהַנִּיחוֹ בְּעֵת הַתְּפִלָּה וְהָעֲבוֹדָה שָׁם יַנִּיחַ חֲמִימוּתוֹ וְהִתְלַהֲבוּתוֹ לְתוֹך הָעֲבוֹדָה כַּנַּ''ל וַאֲפִלּוּ מִי שֶׁאֵינוֹ אִישׁ כָּשֵׁר, נִזְדַּמֵן לוֹ לִפְעָמִים, שֶׁמִּתְפַּלֵּל בְּהִתְלַהֲבוּת וְזֶה בָּא גַּם כֵּן מֵחֲמִימוּת הַיֵּצֶר הָרָע שֶׁיֵּשׁ לוֹ רַק שֶׁהוּא אֵינוֹ מְקַבֵּל עַל זֶה שָׂכָר אֲבָל מִי שֶׁרוֹצֶה לְהִתְנַהֵג בְּכַשְׁרוּת הוּא מַעְלָה גְּדוֹלָה כְּשֶׁיֵּשׁ לוֹ עֲדַיִן יֵצֶר הָרָע כַּנַּ''ל


~ נ - הַמַּחֲשָׁבָה בְּיַד הָאָדָם לְהַטּוֹתָהּ כִּרְצוֹנו

הַמַּחֲשָׁבָה בְּיַד הָאָדָם לְהַטּוֹתָהּ כִּרְצוֹנוֹ לְמָקוֹם שֶׁהוּא רוֹצֶה. וְאִי אֶפְשָׁר שֶׁיִּהְיוּ שְׁנֵי מַחֲשָׁבוֹת בְּיַחַד כְּלָל. וַאֲפִלּוּ אִם לִפְעָמִים מַחֲשַׁבְתּוֹ פּוֹרַחַת וּמְשׁוֹטֶטֶת בִּדְבָרִים אֲחֵרִים וְזָרִים הִיא בְּיַד הָאָדָם לְהַטּוֹתָהּ בְּעַל כָּרְחָהּ אֶל הַדֶּרֶךְ הַיָּשָׁר לַחֲשׁב מַה שֶּׁרָאוּי. וְהוּא  מַמָּשׁ כְּמוֹ סוּס שֶׁפּוֹנֶה מִן הַדֶּרֶךְ וְסָר לְדֶרֶךְ אַחֵר שֶׁתּוֹפְסִין אוֹתוֹ בְּרִסְנוֹ וּמַחֲזִירִין אוֹתוֹ בְּעַל כָּרְחוֹ אֶל הַדֶּרֶךְ הַיָּשָׁר. כְּמוֹ כֵן יְכוֹלִים לִתְפּס אֶת הַמַּחֲשָׁבָה בְּעַל כָּרְחוֹ לַהֲשִׁיבָהּ אֶל הַדֶּרֶךְ הָרָאוּי


~ נא - הַיֵּצֶר הָרָע נוֹקֵשׁ בָּאָדָם בְּכָל פַּעַם

הַיֵּצֶר הָרָע נוֹקֵשׁ בָּאָדָם בְּכָל פַּעַם וּמְעוֹרְרוֹ לְמַה שֶּׁמְּעוֹרְרוֹ וְאַף אִם אֵין הָאָדָם שׁוֹמֵעַ לוֹ וּפוֹנֶה ערֶף מִמֶּנּוּ אַף עַל פִּי כֵן הוּא נוֹקֵשׁ בּוֹ עוֹד פַּעַם שֵׁנִי וּשְׁלִישִׁי וּרְבִיעִי וְיוֹתֵר אֲבָל אִם הָאָדָם הוּא חָזָק בְּדַעְתּוֹ וְעַקְשָׁן נֶגֶד הַיֵּצֶר הָרָע וְאֵינוֹ פּוֹנֶה אֵלָיו כְּלָל אֲזַי הַיֵּצֶר הָרָע מִסְתַּלֵּק וְהוֹלֵך לוֹ וְכֵן בִּתְפִלָּה, בְּעִנְיַן הַמַּחֲשָׁבוֹת הַבָּאִים לְבַלְבֵּל, הוּא מַמָּשׁ כַּנַּ''ל שֶׁהַמַּחֲשָׁבָה בָּאָה כַּמָּה פְּעָמִים פַּעַם אַחַר פַּעַם, לְבַלְבֵּל וְצָרִיך לִהְיוֹת חָזָק לִבְלִי לְהִסְתַּכֵּל עָלֶיהָ כְּלָל בְּשׁוּם אפֶן וַאֲזַי תִּסְתַּלֵּק וְעַיֵּן בְּמָקוֹם אַחֵר מִזֶּה


~ נב - מַה שֶּׁקָּשֶׁה קֻשְׁיוֹת עַל הַצַּדִּיקִים

מַה שֶּׁקָּשֶׁה קֻשְׁיוֹת עַל הַצַּדִּיקִים, זֶהוּ מֻכְרָח לִהְיוֹת כִּי הַצַּדִּיקִים מִתְדַּמִּים לְיוֹצְרָם, כַּמּוּבָא וּכְמוֹ שֶׁקָּשֶׁה קֻשְׁיוֹת עַל הַשֵּׁם יִתְבָּרַך כְּמוֹ כֵן בְּהֶכְרֵחַ שֶׁיִּהְיֶה קָשֶׁה קֻשְׁיוֹת עַל הַצַּדִּיק כִּי הוּא מִתְדַּמֶּה אֵלָיו יִתְבָּרַך וּבְעִנְיָן הַקֻּשְׁיוֹת שֶׁקָּשֶׁה עַל הַשֵּׁם יִתְבָּרַך מַרְגְּלָא בְּפֻמֵּהּ לוֹמַר אַדְּרַבָּא, כָּך רָאוּי לִהְיוֹת דַּיְקָא, שֶׁיִּהְיוּ קֻשְׁיוֹת עַל הַשֵּׁם יִתְבָּרַך וְכָך נָאֶה וְיָפֶה לוֹ יִתְבָּרַך לְפִי גְּדֻלָּתוֹ וְרוֹמְמוּתוֹ כִּי מֵעצֶם גְּדֻלָּתוֹ וְרוֹמְמוּתוֹ, שֶׁהוּא מְרוֹמָם מְאד מִדַּעְתֵּנוּ עַל כֵּן בְּוַדַּאי אִי אֶפְשָׁר שֶׁנָּבִין וְנַשִּׂיג בְּשִׂכְלֵנוּ הַנְהָגָתוֹ יִתְבָּרַך וְעַל כֵּן בְּהֶכְרֵחַ שֶׁיִּהְיוּ עָלָיו יִתְבָּרַך קֻשְׁיוֹת כִּי כָּך נָאֶה וְיָפֶה לְהַבּוֹרֵא יִתְבָּרַך, שֶׁיִּהְיֶה מְרוֹמָם וְנִשָּׂא מִדַּעְתֵּנוּ שֶׁעַל יְדֵי זֶה קָשֶׁה הַקֻּשְׁיוֹת כַּנַּ''ל וְאִם הָיָה הַנְהָגָתוֹ כְּפִי חִיּוּב דַּעְתֵּנוּ אִם כֵּן הָיָה, חַס וְשָׁלוֹם, דַּעְתּוֹ כְּדַעְתֵּנוּ.


~ נג - גּדֶל יִקְרַת הַמַּחֲשָׁבָה

גּדֶל יִקְרַת הַמַּחֲשָׁבָה נוֹדַע לִי עַתָּה כִּי הַמַּחֲשָׁבָה יְקָרָה מְאד מְאד שֶׁנַּעֲשֶׂה מִמֶּנָּה דְּבָרִים שְׁלֵמִים מַמָּשׁ שֶׁיֵּשׁ לָהֶם קִיּוּם כָּל הַיָּמִים שֶׁיִּתְקַיְּמוּ הָעוֹלָמוֹת כָּל זְמַן אֲשֶׁר הַשֵּׁם יִתְבָּרַך וְכוּ וְכוּ וְחָכְמָה יָקָר יוֹתֵר כִּי מַחֲשָׁבָה הוּא שֶׁעוֹלָה עַל מַחֲשַׁבְתּוֹ לְבַד וְחָכְמָה הוּא שֶׁבּוֹנֶה בְּחָכְמָתוֹ בִּנְיָנִים בְּשִׂכְלוֹ וְהוּא יָקָר מְאד וְעִקָּר הַדָּבָר שֶׁיִּהְיֶה בֶּאֱמֶת וַאֲפִלּוּ פְּשָׁט שֶׁמְּחַדְּשִׁין, הוּא גַם כֵּן דָּבָר גָּדוֹל מְאד וְצָרִיך גַּם כֵּן שֶׁיִּהְיֶה בֶּאֱמֶת וְגַם לְהֵפֶך כְּשֶׁהוּא בְּלא אֱמֶת נַעֲשֶׂה מִמֶּנָּה גַם כֵּן דְּבָרִים לְהֵפֶך


~ נד - הַבְּחִירָה בְּיַד הָאָדָם לַעֲשׂוֹת כִּרְצוֹנוֹ

הַבְּחִירָה בְּיַד הָאָדָם לַעֲשׂוֹת כִּרְצוֹנוֹ וַאֲפִלּוּ כָּל הַדְּבָרִים, הַכּל בְּיַד הָאִישׁ הַיִּשְׂרְאֵלִי לְהִתְנַהֵג הַכּל כִּרְצוֹנוֹ כִּבְחִירָתוֹ כִּי  בְּיַד יִשְׂרָאֵל יֵשׁ בְּחִירָה בְּיָדָם עַל כָּל דָּבָר שֶׁבָּעוֹלָם כִּי אֵצֶל אֲחֵרִים יֵשׁ דְּבָרִים שֶׁהֵם מֻכְרָחִים בָּהֶם אֲבָל  אֵצֶל אִישׁ הַיִּשְׂרְאֵלִי כָּל דָּבָר וְדָבָר שֶׁהוּא עוֹשֶׂה כְּגוֹן לִנְסֹעַ לְאֵיזֶה מָקוֹם וְכַיּוֹצֵא יֵשׁ בּוֹ עֲבוֹדָה וְעַל כֵּן  יֵשׁ לוֹ בְּחִירָה עַל הַכּל


~ נה - רֶוַח הָעוֹלָם הַזֶּה אֵין לְשַׁעֵר

רֶוַח הָעוֹלָם הַזֶּה אֵין לְשַׁעֵר דְּהַיְנוּ מַה שֶּׁהָאָדָם יָכוֹל לְהַרְוִיחַ בְּזֶה הָעוֹלָם וְאֵין צָרִיך עַל זֶה הוֹצָאוֹת מִשֶּׁלּוֹ, שֶׁקּוֹרִין אוֹישׂ לַאג רַק, מִמַּה שֶּׁהֵכִין לְפָנָיו הַבּוֹרֵא יִתְבָּרַך יָכוֹל לְהַרְחִיב יָדוֹ וּלְהַרְוִיחַ הַרְבֵּה מְאד


~ נו - כְּשֶׁיֵּשׁ לְהָאָדָם לֵב, אֵין שַׁיָּך אֶצְלוֹ מָקוֹם כְּלָל

כְּשֶׁיֵּשׁ לְהָאָדָם לֵב, אֵין שַׁיָּך אֶצְלוֹ מָקוֹם כְּלָל כִּי אַדְּרַבָּא, הוּא מְקוֹמוֹ שֶׁל עוֹלָם וְכוּ כִּי הָאֱלקוּת הוּא בַּלֵּב, כְּמוֹ שֶׁכָּתוּב (תְּהִלִּים ע''ג) : ''צוּר לְבָבִי'' וְאֵצֶל הַשֵּׁם יִתְבָּרַך נֶאֱמַר (שְׁמוֹת ל''ג) : ''הִנֵּה מָקוֹם אִתִּי'' שֶׁהוּא מְקוֹמוֹ שֶׁל עוֹלָם, וְאֵין הָעוֹלָם מְקוֹמוֹ (כמובא בפרש''י שם והוא ב''ר שם) נִמְצָא, מִי שֶׁיֵּשׁ לוֹ לֵב יִשְׂרְאֵלִי אֵין רָאוּי לוֹ לוֹמַר שֶׁמָּקוֹם זֶה אֵין טוֹב לְפָנָיו כִּי אֵין שַׁיָּך אֶצְלוֹ מָקוֹם כְּלָל כִּי אַדְּרַבָּא הוּא מְקוֹמוֹ שֶׁל עוֹלָם וְאֵין הָעוֹלָם מְקוֹמוֹ כַּנַּ''ל


~ נז - כְּשֶׁצַּדִּיק גָּדוֹל אֲמִתִּי מְגַלֶּה תּוֹרָה

דַּע, כְּשֶׁצַּדִּיק גָּדוֹל אֲמִתִּי מְגַלֶּה תּוֹרָה חִדּוּשִׁים נִפְלָאִים וְנוֹרָאִים הוּא טוֹבָה לְהַקְּטַנִּים בְּמַעֲלָה שֶׁעַל יְדֵי זֶה נִתְגַּדֵּל הַקָּטָן בְּמַעֲלָה שֶׁהַכּל רָצִים וּבָאִים אֵלָיו וְגַם בְּהַסִּטְרָא אָחֳרָא נִתְגַּדֵּל אֶחָד עַל יְדֵי זֶה כְּמוֹ שֶׁמָּצִינוּ בְּבִלְעָם כְּשֶׁנָּתַן הַשֵּׁם יִתְבָּרַך אֶת הַתּוֹרָה לְיִשְׂרָאֵל בָּאוּ כָּל הָאֻמּוֹת לְבִלְעָם (כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה זְבָחִים קטז) נִמְצָא שֶׁעַל יְדֵי נְתִינַת הַתּוֹרָה לְיִשְׂרָאֵל נִתְגַּדֵּל בִּלְעָם וּבָאוּ אֵלָיו כָּל הָעוֹלָם וְהוּא עָמַד עַצְמוֹ עַל אֵיזֶה פָּסוּק וְאָמַר לָהֶם תּוֹרָה כִּי אָז כְּשֶׁבָּאוּ אֵלָיו, שָׁאֲלוּ אוֹתוֹ מַה שֶּׁשָּׁאֲלוּ ''ה לַמַּבּוּל יָשָׁב'' וְהוּא עָמַד עַל פָּסוּק, וְהֵשִׁיב לָהֶם : ''ה עז'' וְכוּ וְכֵן בְּיִשְׂרָאֵל בְּעַצְמָן שֶׁהֵם בִּקְדֻשָּׁה וְאֵינָם בָּאִים, חַס וְשָׁלוֹם, לְבִלְעָם וְכַיּוֹצֵא בּוֹ אַך כְּשֶׁצַּדִּיק גָּדוֹל אֲמִתִּי מְגַלֶּה חִדּוּשִׁים וְנַעֲשֶׂה רַעַשׁ גָּדוֹל, שֶׁזֶּה מְגַלֶּה חִדּוּשִׁים נוֹרָאִים כָּאֵלּוּ אֲזַי כֻּלָּם מִתְקַבְּצִים וּבָאִים לְאֵיזֶה קָטָן בְּמַעֲלָה וְנֶאֱסָפִים אֶצְלוֹ לִשְׁמעַ מִמֶּנּוּ מֵחֲמַת הָרַעַשׁ שֶׁנַּעֲשֶׂה עַל יְדֵי הַחִדּוּשִׁים, שֶׁמְּגַלֶּה הַצַּדִּיק הַגָּדוֹל וְהוּא עוֹמֵד עַצְמוֹ עַל אֵיזֶה פָּסוּק וְאוֹמֵר לָהֶם מַה שֶּׁאוֹמֵר


~ נח - יֵשׁ בְּנֵי אָדָם שֶׁאוֹמְרִים, שֶׁכְּשֶׁהַצַּדִּיק גָּדוֹל בְּמַעֲלָה

יֵשׁ בְּנֵי אָדָם שֶׁאוֹמְרִים שֶׁכְּשֶׁהַצַּדִּיק גָּדוֹל בְּמַעֲלָה מֵחֲמַת גְּדֻלָּתוֹ אֵינוֹ יָכוֹל לְהַשְׁגִּיחַ וּלְהִסְתַּכֵּל עַל בְּנֵי הָעוֹלָם כִּי הוּא רָחוֹק מֵהָעוֹלָם וּבֶאֱמֶת אֵינוֹ כֵן כִּי אַדְּרַבָּא, כְּשֶׁהַצַּדִּיק גָּדוֹל מְאד הוּא יָכוֹל לְהַשְׁגִּיחַ וּלְהִסְתַּכֵּל יוֹתֵר עַל הָעוֹלָם וּכְמוֹ שֶׁמָּצִינוּ בְּרַבָּן יוֹחָנָן בֶּן זַכַּאי שֶׁבְּוַדַּאי הָיָה גָּדוֹל בְּמַעֲלָה מְאד מְאד יוֹתֵר וְיוֹתֵר הַרְבֵּה מֵהַצַּדִּיקִים שֶׁבַּזְּמַן הַזֶּה וְאַף עַל פִּי כֵן אָמַר: אוֹי לִי אִם אמַר, אוֹי לִי אִם לא אמַר (כֵּלִים פֶּרֶק יז מִשְׁנָה טז) נִמְצָא שֶׁרַבָּן יוֹחָנָן בֶּן זַכַּאי הָיָה בָּקִי כָּל כָּך בְּתוֹך הָעוֹלָם עַד שֶׁהָיָה מִתְיָרֵא לוֹמַר דִּבְרֵי תוֹרָה שֶׁלּא יִלְמְדוּ מִמֶּנּוּ הָרַמָּאִים הֲרֵי שֶׁהָיָה בָּקִי מְאד בְּהָעוֹלָם עַד שֶׁאַדְּרַבָּא, הָיָה מִתְיָרֵא פֶּן יִלְמְדוּ מִמֶּנּוּ רַמָּאוּת כִּי בֶּאֱמֶת כָּל מַה שֶּׁהַצַּדִּיק גָּדוֹל בְּיוֹתֵר יָכוֹל לְהַשְׁגִּיחַ וּלְהִסְתַּכֵּל בָּעוֹלָם יוֹתֵר כִּי הֲלא הַשֵּׁם יִתְבָּרַך הוּא מְרוֹמָם וּמְנֻשָּׂא מְאד מְאד מִן הָעוֹלָם וְאַף עַל פִּי כֵן הוּא מַשְׁגִּיחַ בְּהַשְׁגָּחָה פְּרָטִית עַל כָּל הָעוֹלָם כִּי בֶּאֱמֶת מִי שֶׁהוּא יֵשׁ אֲזַי אֵינוֹ יָכוֹל לִהְיוֹת בְּכָל מָקוֹם בְּבַת אַחַת כִּי מַה שֶּׁהוּא יֵשׁוּת כְּשֶׁהוּא עוֹמֵד כָּאן אֵינוֹ כָּאן כְּגוֹן כְּשֶׁהוּא בְּאֵיזֶה עֲבוֹדַת הַשֵּׁם אֵינוֹ יָכוֹל לְהִסְתַּכֵּל בָּעוֹלָם אֲבָל מִי שֶׁהוּא אַיִן אֵין מָקוֹם שֶׁלּא יִהְיֶה שָׁם, כִּי אֵין לוֹ מָקוֹם כְּלָל וְעַל כֵּן כָּל מַה שֶּׁהַצַּדִּיק נִכְלָל יוֹתֵר בָּאַיִן הוּא יָכוֹל לְהַשְׁגִּיחַ וּלְהִסְתַּכֵּל בָּעוֹלָם בְּיוֹתֵר כִּי אֵין שַׁיָּך לוֹמַר עָלָיו שֶׁהוּא בְּמָקוֹם גָּבוֹהַּ וְרָחוֹק מֵהָעוֹלָם כִּי אֵין לוֹ מָקוֹם כְּלָל וּכְמוֹ שֶׁמּוּבָא בִּדְבָרֵינוּ [בְּלִקּוּטֵי קַמָּא, סִימָן קסב] בְּשֵׁם הַמַּגִּיד עַל הָרוֹצֶה לְהַחְכִּים, יַדְרִים וְכוּ, עַיֵּן שָׁם


~ נט - יֵשׁ זָרִיז וְנִשְׂכָּר, זָרִיז וְנִפְסָד

יֵשׁ זָרִיז וְנִשְׂכָּר, זָרִיז וְנִפְסָד (עַיֵּן פְּסָחִים נ:) כִּי דַע, כִּי ''מִצְוָה גּוֹרֶרֶת מִצְוָה'' (אָבוֹת פֶּרֶק ד) נִמְצָא שֶׁהַמִּצְוָה גּוֹרֶרֶת אֶת חֲבֶרְתָּהּ וּבְוַדַּאי יֵשׁ אֵיזֶה בְּחִינָה בֵּין הַמִּצְווֹת מַה שֶּׁהוּא בֵּין מִצְוָה לְמִצְוָה שֶׁהוּא מְקַשֵּׁר מִצְוָה אַחַת לַחֲבֶרְתָּהּ אֲשֶׁר עַל יְדֵי זֶה הַמִּצְווֹת נִגְרָרִים אַחַת אַחַר חֲבֶרְתָּהּ וּבֶאֱמֶת זאת הַבְּחִינָה בְּעַצְמָהּ, הַיְנוּ מַה שֶּׁהוּא בֵּין הַמִּצְווֹת כַּנַּ''ל זאת הַבְּחִינָה הִיא גַם כֵּן יְקָרָה מְאד וְעַל כֵּן מִי שֶׁהוּא צַדִּיק מִנְּעוּרָיו וְהוֹלֵך בְּדֶרֶך הַיָּשָׁר מִיָּמָיו מִדַּרְגָּא לְדַרְגָּא כְּמוֹ שֶׁכָּתוּב בְּאַבְרָהָם (בְּרֵאשִׁית כ''ד) : ''וְאַבְרָהָם זָקֵן בָּא בַּיָּמִים'' שֶׁאַבְרָהָם בָּא לַדַּרְגָּא שֶׁלּוֹ עַל יְדֵי הַיָּמִים, כַּמּוּבָא בַּזּהַר (חַיֵּי שָׂרָה דַף קכט) כִּי בֶּן שָׁלשׁ שָׁנִים הִכִּיר אֶת בּוֹרְאוֹ (נְדָרִים לב) וְהָיָה הוֹלֵך תָּמִיד מִדַּרְגָּא לְדַרְגָּא וּמִי שֶׁהוּא בִּבְחִינָה זוֹ, הוּא מַפְסִיד עַל יְדֵי הַזְּרִיזוּת כִּי כְּשֶׁהוּא זָרִיז גָּדוֹל וְרָץ בִּזְרִיזוּת מִמִּצְוָה לְמִצְוָה אֲזַי הוּא מַפְסִיד עַל יְדֵי זֶה אֶת בְּחִינַת הַקְּדֻשָּׁה מַה שֶּׁהוּא בֵּין מִצְוָה לְמִצְוָה כַּנַּ''ל כִּי עַל יְדֵי זֶה הַזְּרִיזוּת הוּא עוֹבֵר וּמְדַלֵּג עַל הַבְּחִינָה הַזּאת כִּי הַמִּצְוָה בְּעַצְמָהּ הוֹלֶכֶת אֵלָיו כִּי הִיא נִמְשֶׁכֶת וְנִגְרֶרֶת אֵלָיו עַל יְדֵי הַמִּצְוָה רִאשׁוֹנָה שֶׁגּוֹרֶרֶת אֶת הַשְּׁנִיָּה כַּנַּ''ל וּכְשֶׁגַּם הוּא רָץ בִּזְרִיזוּת אֶל הַמִּצְוָה אֲזַי יוּכַל לְדַלֵּג וְלַעֲבר אֶת הַבְּחִינָה הַנַּ''ל דְּהַיְנוּ מַה שֶׁהוּא בֵּין הַמִּצְווֹת כַּנַּ''ל וְעַל כֵּן הוּא זָרִיז וְנִפְסָד אֲבָל כְּשֶׁשּׁוֹהֶה קְצָת, יוּכַל בְּתוֹך כָּך לְהַשִּׂיג גַּם הַבְּחִינָה שֶׁבֵּין הַמִּצְווֹת כַּנַּ''ל וְכָל זֶה לְמִי שֶׁהוֹלֵך בְּדַרְכֵי ה כַּסֵּדֶר מִנְּעוּרָיו אֲבָל מִי שֶׁצָּרִיך לַעֲשׂוֹת תְּשׁוּבָה הוּא צָרִיך דַּוְקָא לִהְיוֹת זָרִיז גָּדוֹל מְאד מְאד לְמַהֵר וְלָרוּץ מְאד, לְהִמָּלֵט עַל נַפְשׁוֹ וְאָסוּר לוֹ לִשְׁהוֹת כְּלָל לַעֲמד וּלְהִתְיַשֵּׁב כִּי בַּעַל תְּשׁוּבָה אֵינוֹ הוֹלֵך מִדַּרְגָּא לְדַרְגָּא כְּלָל וְאֵין בֵּינוֹ וּבֵין הַקְּדֻשָּׁה שׁוּם בְּחִינָה הַנַּ''ל כִּי הוּא צָרִיך לְהַתְחִיל מֵחָדָשׁ וְהוּא צָרִיך לָרוּץ וּלְדַלֵּג אֶל הַקְּדֻשָּׁה כַּמּוּבָא, שֶׁהַבַּעַל תְּשׁוּבָה צָרִיך לְדַלֵּג עַל מַה שֶּׁצָּרִיך לְדַלֵּג וְלִקְפּץ אֶל הַקְּדֻשָּׁה בִּזְרִיזוּת גָּדוֹל וְאִישׁ כָּזֶה הוּא זָרִיז וְנִשְׂכָּר כַּנַּ''ל. וּבְחִינָה שֶׁבֵּין הַמִּצְווֹת כַּנַּ''ל הוּא כְּגוֹן : ''וַיְדַבֵּר ה אֶל משֶׁה לֵּאמר וְעָשִׂיתָ'' וּבְוַדַּאי יֵשׁ עֲבוֹדָה גַּם בְּאֵלּוּ הַדִּבּוּרִים, שֶׁהֵם קדֶם הַמִּצְוָה כִּי עִקָּר הַמִּצְוָה בְּעַצְמָהּ נֶאֱמַר בַּתּוֹרָה אַחַר כָּך, אַחַר תֵּבַת ''וְעָשִׂיתָ'' אֲבָל בֶּאֱמֶת בְּוַדַּאי גַּם בַּפְּסוּקִים הַנַּ''ל שֶׁבֵּין מִצְוָה לְמִצְוָה, יֵשׁ בָּהֶם עֲבוֹדָה וְזֶהוּ בְּחִינָה הַנַּ''ל מַה שֶּׁבֵּין מִצְוָה לְמִצְוָה וראה במקום אחר [בְּלִקּוּטֵי א סִימָן כב] מֵעִנְיָן זֶה שֶׁבֶּאֱמֶת יֵשׁ עֲבוֹדָה גַּם בַּפָּסוּק וַיְדַבֵּר וְכוּ


~ ס - כְּשֶׁיֵּשׁ מִלְחָמוֹת בָּעוֹלָם, הַשֵּׂכֶל מְחַיֵּב שֶׁיִּהְיֶה יַקְרוּת

כְּשֶׁיֵּשׁ מִלְחָמוֹת בָּעוֹלָם, הַשֵּׂכֶל מְחַיֵּב שֶׁיִּהְיֶה יַקְרוּת כִּי נִתְעוֹרֵר הַקְּלָלָה שֶׁל קַיִן : ''כִּי תַעֲבד אֶת הָאֲדָמָה, לא תֹסֶף תֵּת כּחָהּ לָך'' (בְּרֵאשִׁית ד) עַל יְדֵי הַשְּׁפִיכוּת דָּמִים שֶׁיֵּשׁ בָּעוֹלָם כִּי קְלָלָה זוֹ נֶאֶמְרָה עַל שְׁפִיכוּת דָּמִים כִּי הָאֲדָמָה הִיא חַיֶּבֶת בָּזֶה כְּשֶׁיֵּשׁ שְׁפִיכוּת דָּמִים כִּי הַגְּשָׁמִים נַעֲשִׂין עַל יְדֵי הָאֵדִים הָעוֹלִים מִן הָאָרֶץ כְּמוֹ שֶׁכָּתוּב (בְּרֵאשִׁית ב) : ''וְאֵד יַעֲלֶה מִן הָאָרֶץ וְהִשְׁקָה אֶת כָּל פְּנֵי הָאֲדָמָה'' כִּי מִן הָאֵדִים הָעוֹלִים מִן הָאָרֶץ, מִזֶּה נַעֲשִׂים גְּשָׁמִים וּכְשֶׁיֵּשׁ מִלְחָמוֹת וּשְׁפִיכוּת דָּמִים אֲזַי נַעֲשֶׂה מִן הָאֵדִים הַנַּ''ל שְׁפִיכוּת דָּמִים וְזֶה שֶׁכָּתוּב (יְחֶזְקֵאל ל''ה) : ''וַתַּגֵּר אֶת בְּנֵי יִשְׂרָאֵל עַל יְדֵי חָרֶב בְּעֵת אֵידָם'' הַיְנוּ בְּחִינַת אֵדִים הַנַּ''ל שֶׁעַל יָדָם נַעֲשֶׂה הַשְּׁפִיכוּת דָּמִים וְכֵן בְּכַמָּה אֻמּוֹת: מִצְרַיִם וְעַמּוֹן וּמוֹאָב כְּשֶׁנִּבָּא עַל מַפַּלְתָּם נֶאֱמַר שָׁם ''בְּעֵת אֵידָם'' בְּחִינַת אֵדִים הַנַּ''ל שֶׁעַל יָדָם נַעֲשֶׂה הַשְּׁפִיכוּת דָּמִים כַּנַּ''ל וְעַל כֵּן כְּשֶׁיֵּשׁ מִלְחָמוֹת וּשְׁפִיכוּת דָּמִים אֲזַי הָאֲדָמָה נוֹתֶנֶת כּחָהּ לְשָׁם כִּי מִן הָאֵדִים הָעוֹלִים מִמֶּנָּה נַעֲשֶׂה הַשְּׁפִיכוּת דָּמִים וְעַל כֵּן אֵין יוֹרְדִין גְּשָׁמִים כִּי הַגְּשָׁמִים נַעֲשִׂין מִן הָאֵדִים וְעַכְשָׁו נַעֲשֶׂה מִן הָאֵדִים עִנְיָן אַחֵר דְּהַיְנוּ שְׁפִיכוּת דָּמִים כַּנַּ''ל (תַּעֲנִית ח:) : בִּשְׁעַת גְּשָׁמִים אֲפִלּוּ גְּיָסוֹת פּוֹסְקוֹת בּוֹ כִּי כְּשֶׁיֵּשׁ גְּשָׁמִים נִפְסָקִים הַגְּיָסוֹת וְהַמִּלְחָמוֹת כַּנַּ''ל וְלָזֶה מְקֻשָּׁר מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה. כְּשֶׁהָיָה רַבִּי עֲקִיבָא בַּתְּפִיסָה, אָמַר לוֹ רַבִּי שִׁמְעוֹן בֶּן יוֹחַאי רַבִּי, לַמְּדֵנִי תּוֹרָה, וְאִם לָאו, אֲנִי אוֹמֵר לְיוֹחַאי אַבָּא וּמוֹסֶרְך לַמַּלְכוּת (פְּסָחִים קיב) וְהַדְּבָרִים תְּמוּהִים מְאד מְאד שֶׁרַבִּי שִׁמְעוֹן יאמַר כַּדְּבָרִים הָאֵלֶּה לְרַבּוֹ, שֶׁיִּמְסְרוֹ לַמַּלְכוּת וְגַם כִּי מִסְּתָמָא כְּשֶׁרַבִּי עֲקִיבָא רַבּוֹ לא רָצָה לְלַמְּדוֹ בְּוַדַּאי כִּוֵּן לְטוֹבָה וְגַם הֲלא כְּבָר הָיָה תָּפוּס בַּתְּפִיסָה, וּמַה יִּמְסְרֵהוּ עוֹד אַך דַּע, כִּי גַּם עַל יְדֵי מִי שֶׁאוֹמֵר תּוֹרָה בָּרַבִּים וְשׁוֹמְעִים תַּלְמִידִים שֶׁאֵינָם הֲגוּנִים עַל יְדֵי זֶה בָּא גַם כֵּן עֲצִירַת גְּשָׁמִים כִּי עַל יְדֵי כְּבוֹד הַתּוֹרָה בָּא גְּשָׁמִים, בִּבְחִינַת (שְׁמוֹת ט''ז) : ''וּכְבוֹד ה נִרְאָה בֶּעָנָן'' וְעַל יְדֵי הֶעָנָן בָּא גְּשָׁמִים וְזֶה בְּחִינַת (תְּהִלִּים כ''ט) : ''אֵל הַכָּבוֹד הִרְעִים, ה עַל מַיִם רַבִּים'' הַיְנוּ בְּחִינַת גְּשָׁמִים שֶׁבָּאִים עַל יְדֵי כְּבוֹד ה, בְּחִינַת כְּבוֹד הַתּוֹרָה וְהַלּוֹמֵד תּוֹרָה לְתַלְמִיד שֶׁאֵינוֹ הָגוּן אָמְרוּ רַבּוֹתֵינוּ, זִכְרוֹנָם לִבְרָכָה, (חֻלִּין קלג) שֶׁהוּא כְּזוֹרֵק אֶבֶן לְמַרְקוּלִיס וּפֵרְשׁוּ רַבּוֹתֵינוּ, זִכְרוֹנָם לִבְרָכָה (עין תוספות סנהדרין סד ד''ה מרקוליס) שֶׁמַּרְקוּלִי''ס פֵּרוּשׁוֹ: מַ''ר קִלּוּ''ס, הַיְנוּ חִלּוּף הַכָּבוֹד נִמְצָא כְּשֶׁלּוֹמֵד תּוֹרָה לְתַלְמִיד שֶׁאֵינוֹ הָגוּן, הוּא הֶפֶך הַכָּבוֹד וְעַל כֵּן בָּא עַל יְדֵי זֶה עֲצִירַת גְּשָׁמִים הֶפֶך הַכָּבוֹד, שֶׁעַל יָדוֹ בָּאִין גְּשָׁמִים (מִשְׁלֵי כ''ו) : ''כַּמָּטָר בַּקָּצִיר כֵּן לא נָאוֶה לִכְסִיל כָּבוֹד'' הַיְנוּ כְּשֶׁלּוֹמֵד תּוֹרָה לְתַלְמִיד שֶׁאֵינוֹ הָגוּן, שֶׁזֶּה בְּחִינַת ''נוֹתֵן לִכְסִיל כָּבוֹד'' (שָׁם) (כמבואר שם בחולין), שֶׁנּוֹתֵן כְּבוֹד הַתּוֹרָה לִכְסִיל דְּהַיְנוּ תַּלְמִיד שֶׁאֵינוֹ הָגוּן וְעַל יְדֵי זֶה מְקַלְקֵל הַגְּשָׁמִים וְזֶהוּ: ''כַּמָּטָר בַּקָּצִיר'' הַיְנוּ קִלְקוּל הַגְּשָׁמִים שֶׁיּוֹרְדִין שֶׁלּא בְּעוֹנָתָן כִּי בִּשְׁעַת הַקָּצִיר, אֲזַי אַדְּרַבָּה, מַזִּיק הַמָּטָר כֵּן לא נָאוֶה לִכְסִיל כָּבוֹד כִּי עַל יְדֵי זֶה בְּעַצְמוֹ הוּא קִלְקוּל הַגְּשָׁמִים כַּנַּ''ל וְזֶה שֶׁאָמַר רַבִּי שִׁמְעוֹן בֶּן יוֹחַאי לְרַבִּי עֲקִיבָא: לַמְּדֵנִי תּוֹרָה וְאִם לָאו, אֲנִי אוֹמֵר וְכוּ כִּי רַבִּי עֲקִיבָא הָיָה מַקְהִיל קְהִלּוֹת וְדוֹרֵשׁ בָּרַבִּים וְסָבַר רַבִּי שִׁמְעוֹן, שֶׁמִפְּנֵי זֶה נִתְפַּס בַּתְּפִיסָה מֵחֲמַת שֶׁהָיָה דּוֹרֵשׁ בָּרַבִּים, וְשָׁמְעוּ בְּנֵי אָדָם שֶׁאֵינָם מְהֻגָּנִים כִּי עַל יְדֵי חִדּוּשֵׁי תוֹרָה שֶׁמְּגַלִּין עַל יְדֵי זֶה נִמְשָׁך אֱלקוּת, כִּבְיָכוֹל כְּמוֹ שֶׁכָּתוּב (שְׁמוֹת כ''ה) : ''וְיִקְחוּ לִי תְּרוּמָה'' הַיְנוּ כְּשֶׁתִּרְצוּ לִקַּח וּלְהַמְשִׁיך אוֹתִי אִי אֶפְשָׁר כִּי אִם עַל יְדֵי הַתּוֹרָה כִּי עַל יְדֵי הַתּוֹרָה מַמְשִׁיכִין אוֹתוֹ, כִּבְיָכוֹל וּלְהֵיכָן נִמְשָׁך הָאֱלקוּת לְתוֹך מחַ הַשּׁוֹמֵעַ וְאַף עַל פִּי שֶׁזֶּהוּ תְּפִיסָה, כִּבְיָכוֹל, בִּבְחִינַת (שִׁיר הַשִּׁירִים ז) : ''מֶלֶך אָסוּר בָּרְהָטִים'' בְּרַהֲטֵי מחִין (סוֹף הַתִּקּוּנִים תִּקּוּן ו דַף ה) (ועין בתיקון ו דף כא:) אָסוּר דַּיְקָא שֶׁמַּה שֶּׁנִּמְשָׁך אֱלקוּתוֹ יִתְבָּרַך, כִּבְיָכוֹל, בְּרַהֲטֵי מחִין הוּא בְּחִינַת תְּפִיסָה, בְּחִינַת (תְּהִלִּים ס''ח) ''שָׁבִיתָ שֶׁבִי'' אַף עַל פִּי כֵן הוּא נַיְחָא לְהַשֵּׁם יִתְבָּרַך, שֶׁיִּהְיֶה נִמְשָׁך, כִּבְיָכוֹל, עַל יְדֵי הַתּוֹרָה אַף עַל פִּי שֶׁהוּא בְּחִינַת תְּפִיסָה אֲבָל כְּשֶׁלּוֹמֵד תּוֹרָה לְתַלְמִיד שֶׁאֵינוֹ הָגוּן וּמַמְשִׁיך אֱלקוּתוֹ יִתְבָּרַך לְתוֹך מחַ שֶׁלּוֹ, זֶהוּ תְּפִיסָה מַמָּשׁ וְעַל כֵּן עָנְשׁוֹ תְּפִיסָה וְעַל כֵּן סָבַר רַבִּי שִׁמְעוֹן בֶּן יוֹחַאי שֶׁעַל יְדֵי זֶה נִתְפַּס רַבִּי עֲקִיבָא בַּתְּפִיסָה כַּנַּ''ל כִּי עַל יְדֵי הַתְּפִיסָה יִתְתַּקֵּן, וְיִזְדַּכְּכוּ הַדִּבּוּרִים, שֶׁהִכְנִיס לְתַלְמִידִים שֶׁאֵינָם הֲגוּנִים בִּבְחִינַת (בְּרֵאשִׁית מ''ב) : ''וְאַתֶּם הֵאָסְרוּ וְיִבָּחֲנוּ דִּבְרֵיכֶם'' וְעַל כֵּן אָמַר רַבִּי שִׁמְעוֹן בֶּן יוֹחַאי לְרַבִּי עֲקִיבָא, שֶׁיְּלַמְּדֶנּוּ תּוֹרָה וְעַל יְדֵי זֶה שֶׁיְּלַמֵּד עַתָּה לְרַבִּי שִׁמְעוֹן בֶּן יוֹחַאי עַל יְדֵי זֶה יִתְתַּקֵּן פְּגַם הַנַּ''ל, שֶׁלִּמֵּד תּוֹרָה לְתַלְמִידִים שֶׁאֵינָם מְהֻגָּנִים וְאִם לָאו, אֲנִי אוֹמֵר וְכוּ אֲנִי אוֹמֵר דַּיְקָא הַיְנוּ שֶׁרַבִּי שִׁמְעוֹן אָמַר לְרַבִּי עֲקִיבָא שֶׁאִם הוּא אֵינוֹ רוֹצֶה לְלַמְּדוֹ תּוֹרָה, אֲזַי אֲנִי אוֹמֵר תּוֹרָה וְזֶהוּ: אֲנִי אוֹמֵר לְיוֹחַאי אַבָּא כִּי כָל חִדּוּשֵׁי הַתּוֹרָה שֶׁמְּגַלִּין עַל יְדֵי זֶה מְגַלִּין חֲסָדִים כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (כְּתֻבּוֹת צו) : כָּל הַמּוֹנֵעַ תַּלְמִידוֹ מִלְּשַׁמְּשׁוֹ, כְּאִלּוּ מוֹנֵעַ מִמֶּנּוּ חֶסֶד שֶׁנֶּאֱמַר: ''לַמָּס מֵרֵעֵהוּ חָסֶד'' וְיֵשׁ בְּכָל אֶחָד חֲסָדִים וּגְבוּרוֹת חֲסָדִים מִצַּד הָאָב וְכוּ וְרַבִּי עֲקִיבָא לא הָיָה לוֹ מִצַּד הָאָב חֲסָדִים כִּי הָיָה בֶּן גֵּרִים, וְלא הָיָה לוֹ זְכוּת אָבוֹת כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (בְּרָכוֹת כז:), שֶׁלּא רָצוּ לְמַנּוֹתוֹ נָשִׂיא לְרַבִּי עֲקִיבָא מִשּׁוּם דְּלֵית לֵהּ זְכוּת אָבוֹת וְסָבַר רַבִּי שִׁמְעוֹן, שֶׁרַבִּי עֲקִיבָא אֵין רוֹצֶה לוֹמַר תּוֹרָה מֵחֲמַת זֶה מֵחֲמַת שֶׁאֵין לוֹ חֲסָדִים מִצַּד הָאָב אֲבָל רַבִּי שִׁמְעוֹן בֶּן יוֹחַאי בְּוַדַּאי הָיָה לוֹ חֲסָדִים מִצַּד אָבִיו רַבִּי יוֹחַאי, [שֶׁהָיָה גָּדוֹל בְּיִשְׂרָאֵל] (עין בהקדמת הזוהר דף י''א יוחאי הברנא) וְעַל כֵּן אָמַר רַבִּי שִׁמְעוֹן : וְאִם לָאו, אֲנִי אוֹמֵר לְיוֹחַאי אַבָּא הַיְנוּ שֶׁאֲנִי אוֹמַר לְהַתּוֹרָה שֶׁהוּא בְּחִינַת יוֹחַאי אַבָּא בְּחִינַת הַחֲסָדִים מִצַּד הָאָב, שֶׁמִּשָּׁם הִתְגַּלּוּת הַתּוֹרָה כִּי הִתְגַּלּוּת הַתּוֹרָה הוּא הִתְגַּלּוּת הַחֲסָדִים כַּנַּ''ל וְזֶהוּ: וּמוֹסֶרְך לַמַּלְכוּת כִּי רַבִּי שִׁמְעוֹן אָמַר, שֶׁזֶּה שֶׁרַבִּי עֲקִיבָא אֵינוֹ רוֹצֶה לוֹמַר תּוֹרָה וּלְגַלּוֹת הַחֲסָדִים וְעַל יְדֵי הִתְגַּלּוּת הַחֲסָדִים עַל יְדֵי הַתּוֹרָה שֶׁהָיָה רַבִּי עֲקִיבָא אוֹמֵר עַתָּה הָיָה מְתַקֵּן פְּגָם הַנַּ''ל, שֶׁלִּמֵד תּוֹרָה לְתַלְמִידִים שֶׁאֵינָם הֲגוּנִים אַך רַבִּי עֲקִיבָא אֵינוֹ רוֹצֶה לְגַלּוֹת חִדּוּשֵׁי תוֹרָה וּלְגַלּוֹת הַחֲסָדִים מֵחֲמַת שֶׁאֵין לוֹ חֲסָדִים מִצַּד הָאָב וְרַבִּי שִׁמְעוֹן אָמַר שֶׁזֶּהוּ רַק מֵחֲמַת עֲנִיווּת שֶׁל רַבִּי עֲקִיבָא שֶׁמֵּחֲמַת עַנְוְתָנוּתוֹ שֶׁל רַבִּי עֲקִיבָא הוּא סוֹבֵר שֶׁאֵין יָכוֹל לְגַלּוֹת תּוֹרָה מֵחֲמַת שֶׁאֵין לוֹ חֲסָדִים מִצַּד הָאָב, וְאֵין יָכוֹל לְתַקֵּן פְּגָם הַנַּ''ל כִּי אִם עַל יְדֵי הַתְּפִיסָה כִּי הַתְּפִיסָה הוּא תִּקּוּן וְזִכּוּך לְהַדִּבּוּרִים כַּנַּ''ל אֲבָל בֶּאֱמֶת רַבִּי עֲקִיבָא הוּא רַבִּי גָּדוֹל כָּזֶה שֶׁיֵּשׁ לוֹ חֲסָדִים מִצַּד עַצְמוֹ וְאֵין צָרִיך לִזְכוּת אָבוֹת כְּלָל וְיָכוֹל רַבִּי עֲקִיבָא לְגַלּוֹת תּוֹרָה עַל יְדֵי הַחֲסָדִים שֶׁיֵּשׁ לוֹ מִצַּד עַצְמוֹ לְבַד וְעַל יְדֵי זֶה יְתַקֵּן פְּגָם הַנַּ''ל כַּנַּ''ל וְעַל כֵּן אָמַר רַבִּי שִׁמְעוֹן אֲנִי אוֹמֵר וְכוּ, הַיְנוּ שֶׁאֲנִי אוֹמֵר תּוֹרָה, שֶׁיֵּשׁ לִי חֲסָדִים מִצַּד הָאָב וְעַל יְדֵי זֶה יָבִיא אֶת רַבִּי עֲקִיבָא לְתוֹך בְּחִינַת גַּדְלוּת עַד שֶׁיֻּכְרַח רַבִּי עֲקִיבָא בְּעַל כָּרְחוֹ לוֹמַר תּוֹרָה כִּי בֶּאֱמֶת רַבִּי עֲקִיבָא יָכוֹל בְּוַדַּאי לְגַלּוֹת תּוֹרָה אַף עַל פִּי שֶׁאֵין לוֹ זְכוּת אָבוֹת כִּי רַבִּי עֲקִיבָא גָּדוֹל כָּל כָּך שֶׁיָּכוֹל לְגַלּוֹת תּוֹרָה עַל יְדֵי חֲסָדִים שֶׁיֵּשׁ לוֹ מִצַּד עַצְמוֹ רַק שֶׁהוּא עָנָו וְעַל יְדֵי שֶׁיְּגַלֶּה רַבִּי שִׁמְעוֹן תַּלְמִידוֹ תּוֹרָה שֶׁהוּא יֵשׁ לוֹ חֲסָדִים מִצַּד הָאָב עַל יְדֵי זֶה יָבִיא אֶת רַבִּי עֲקִיבָא לִבְחִינַת גַּדְלוּת עַד שֶׁיֻּכְרַח בְּעַל כָּרְחוֹ לוֹמַר תּוֹרָה אַף עַל פִּי שֶׁאֵינוֹ רוֹצֶה וְזֶהוּ: וְאִם לָאו הַיְנוּ שֶׁאָמַר רַבִּי שִׁמְעוֹן לְרַבִּי עֲקִיבָא אִם אֵין אַתָּה רוֹצֶה לוֹמַר תּוֹרָה וְזֶהוּ מֵחֲמַת עַנְוְתָנוּתְך אֲזַי אֲנִי אוֹמֵר לְיוֹחַאי אַבָּא, הַיְנוּ שֶׁאֲנִי אוֹמֵר תּוֹרָה כִּי יֵשׁ לִי חֲסָדִים מִצַּד הָאָב כַּנַּ''ל וּמוֹסֶרְך לַמַּלְכוּת שֶׁאָבִיא אוֹתְך וְאֶמְסָרְך בְּעַל כָּרְחָך לַמַּלְכוּת, לִבְחִינַת גַּדְלוּת וְתִהְיֶה מֻכְרָח בְּעַל כָּרְחָך לְגַלּוֹת תּוֹרָה שֶׁהִיא הִתְגַּלּוּת הַחֲסָדִים כַּנַּ''ל כִּי עַל יְדֵי שֶׁרַבִּי שִׁמְעוֹן בֶּן יוֹחַאי תַּלְמִידוֹ יאמַר תּוֹרָה עַל יְדֵי זֶה יָבִיא אֶת רַבִּי עֲקִיבָא לִבְחִינַת גַּדְלוּת בְּעַל כָּרְחוֹ וְיֻכְרַח לוֹמַר תּוֹרָה, שֶׁהוּא הִתְגַּלּוּת הַחֲסָדִים שֶׁהוּא תִּקּוּן פְּגָם הַנַּ''ל [וְלא בֵּאֵר אֵיך עַל יְדֵי הִתְגַּלּוּת הַתּוֹרָה שֶׁמְּגַלֶּה חֲסָדִים עַל יְדֵי זֶה יִתְתַּקֵּן פְּגָם הַנַּ''ל גַּם לא בֵּאֵר אֵיך עַל יְדֵי הַתַּלְמִיד שֶׁיֵּשׁ לוֹ זְכוּת אָבוֹת, כְּשֶׁמְּגַלֶּה תּוֹרָה עַל יְדֵי זֶה יִהְיֶה רַבּוֹ מֻכְרָח לָבוֹא בְּגַדְלוּת וְלוֹמַר תּוֹרָה] וְזֶהוּ: וּמוֹסֶרְך לַמַּלְכוּת מְסִירָה הוּא לְשׁוֹן בְּעַל כָּרְחוֹ כְּמוֹ שֶׁכָּתוּב (בַּמִּדְבָּר ל''א) : ''וַיִּמָּסְרוּ מֵאַלְפֵי יִשְׂרָאֵל'' פֵּרֵשׁ רַשִׁ''י: שֶׁנִּמְסְרוּ בְּעַל כָּרְחָם כִּי רַבִּי שִׁמְעוֹן בֶּן יוֹחַאי יָבִיא אֶת רַבִּי עֲקִיבָא בְּעַל כָּרְחוֹ לִבְחִינַת גַּדְלוּת עַל יְדֵי שֶׁהוּא יאמַר תּוֹרָה כַּנַּ''ל


~ סא - הַשֵּׁם יִתְבָּרַך הוּא לְמַעְלָה מֵהַזְּמַן

הַשֵּׁם יִתְבָּרַך הוּא לְמַעְלָה מֵהַזְּמַן, כַּמּוּבָא וְזֶה הָעִנְיָן הוּא בֶּאֱמֶת דָּבָר נִפְלָא וְנֶעְלָם מְאד וְאִי אֶפְשָׁר לְהָבִין זאת בְּשֵׂכֶל אֱנוֹשִׁי אַך דַּע, שֶׁעִקָּר הַזְּמַן הוּא רַק מֵחֲמַת שֶׁאֵין מְבִינִים דְּהַיְנוּ מֵחֲמַת שֶׁשִּׂכְלֵנוּ קָטָן כִּי כָל מַה שֶּׁהַשֵּׂכֶל גָּדוֹל בְּיוֹתֵר, הַזְּמַן נִקְטָן וְנִתְבַּטֵּל בְּיוֹתֵר כִּי בַּחֲלוֹם, שֶׁאָז הַשֵּׂכֶל נִסְתַּלֵּק, וְאֵין לוֹ רַק כּחַ הַמְדַמֶּה אֲזַי בְּרֶבַע שָׁעָה יְכוֹלִים לַעֲבר כָּל הַשִּׁבְעִים שָׁנָה כַּאֲשֶׁר נִדְמֶה בַּחֲלוֹם שֶׁעוֹבֵר וְהוֹלֵך כַּמָּה וְכַמָּה זְמַנִּים בְּשָׁעָה מֻעֶטֶת מְאד וְאַחַר כָּך כְּשֶׁנִּתְעוֹרְרִים מֵהַשֵּׁנָה אֲזַי רוֹאִים, שֶׁכָּל אֵלּוּ הַזְּמַנִּים וְהַשִּׁבְעִים שָׁנָה שֶׁעָבְרוּ בַּחֲלוֹם הוּא זְמַן מֻעָט מְאד בֶּאֱמֶת וְזֶה מֵחֲמַת שֶׁאַחַר כָּך בְּהָקִיץ אָז חוֹזֵר הַשֵּׂכֶל אֵלָיו וְאֵצֶל הַשֵּׂכֶל כָּל אֵלּוּ הַשִּׁבְעִים שָׁנָה שֶׁעָבְרוּ בַּחֲלוֹם הֵם רַק רֶבַע שָׁעָה אֶצְלוֹ רַק שִׁבְעִים שָׁנָה מַמָּשׁ, הֵם שִׁבְעִים שָׁנָה גַּם אֵצֶל הַשֵּׂכֶל שֶׁלָּנוּ וּבֶאֱמֶת בְּהַשֵּׂכֶל הַגָּבוֹהַּ לְמַעְלָה מִשִּׂכְלֵנוּ גַּם מַה שֶּׁנֶּחֱשָׁב אֶצְלֵנוּ לְשִׁבְעִים שָׁנָה מַמָּשׁ הוּא גַם כֵּן רַק רֶבַע שָׁעָה אוֹ פָּחוֹת כִּי כְּמוֹ שֶׁאָנוּ רוֹאִין שֶׁיְּכוֹלִין לַעֲבר שִׁבְעִים שָׁנָה בַּחֲלוֹם וּבֶאֱמֶת אָנוּ יוֹדְעִין אַחַר כָּך בַּשֵּׂכֶל שֶׁלָּנוּ שֶׁהוּא רַק רֶבַע שָׁעָה כְּמוֹ כֵן מַמָּשׁ, מַה שֶּׁנֶּחֱשָׁב לְפִי שִׂכְלֵנוּ שִׁבְעִים שָׁנָה מַמָּשׁ הוּא בַּשֵּׂכֶל הַגָּבוֹהַּ לְמַעְלָה יוֹתֵר רַק רֶבַע שָׁעָה רַק שֶׁאֵין אָנוּ מְבִינִים זאת כִּי גַּם בַּחֲלוֹם אִם הָיָה אֶחָד בָּא אֶצְלוֹ בִּשְׁעַת הַחֲלוֹם וְהָיָה אוֹמֵר לוֹ, שֶׁכָּל זֶה שֶׁנִּדְמֶה לוֹ שֶׁעוֹבְרִים יָמִים וְשָׁנִים שֶׁבֶּאֱמֶת אֵינָם כְּלוּם, וְהַכּל הוּא רַק רֶבַע שָׁעָה בְּוַדַּאי לא הָיָה מַאֲמִין לוֹ כְּלָל כִּי לְפִי הַדִּמְיוֹן שֶׁבַּחֲלוֹם נִדְמֶה לוֹ שֶׁעוֹבְרִים יָמִים וְשָׁנִים מַמָּשׁ כְּמוֹ כֵן מַמָּשׁ, אַף עַל פִּי שֶׁאֶצְלֵנוּ לְפִי שִׂכְלֵנוּ נִדְמֶה שֶׁזֶּהוּ זְמַן שֶׁל שִׁבְעִים שָׁנָה בַּשֵּׂכֶל הַגָּדוֹל יוֹתֵר הוּא רַק רֶבַע שָׁעָה וְכֵן לְמַעְלָה מַעְלָה שֶׁבַּשֵּׂכֶל שֶׁהוּא גָּבוֹהַּ עוֹד יוֹתֵר לְמַעְלָה גַּם אוֹתוֹ הַזְּמַן שֶׁבַּשֵּׂכֶל הַגָּבוֹהַּ מִשִּׂכְלֵנוּ אֵינוֹ נֶחֱשָׁב שָׁם, בַּשֵּׂכֶל הַגָּבוֹהַּ עוֹד יוֹתֵר רַק לִזְמַן מֻעָט וּפָחוּת מְאד וְכֵן לְמַעְלָה מַעְלָה עַד אֲשֶׁר יֵשׁ שֵׂכֶל גָּבוֹהַּ כָּל כָּך שֶׁשָּׁם כָּל הַזְּמַן כֻּלּוֹ אֵינוֹ נֶחֱשָׁב כְּלָל כִּי מֵחֲמַת גּדֶל הַשֵּׂכֶל מְאד, כָּל הַזְּמַן אַיִן וָאֶפֶס לְגַמְרֵי כְּמוֹ שֶׁאֶצְלֵנוּ הַשִּׁבְעִים שָׁנָה שֶׁעוֹבְרִים בַּחֲלוֹם הֵם רַק רֶבַע שָׁעָה בֶּאֱמֶת כַּנַּ''ל כְּמוֹ כֵן יֵשׁ שֵׂכֶל לְמַעְלָה מִשֵּׂכֶל, עַד שֶׁהַזְּמַן נִתְבַּטֵּל לְגַמְרֵי וְעַל כֵּן מָשִׁיחַ שֶׁעָבַר עָלָיו מַה שֶּׁעָבַר מִיּוֹם בְּרִיאַת הָעוֹלָם וְסָבַל מַה שֶּׁסָּבַל וְאַחַר כָּל זֶה, בַּסּוֹף יאמַר לוֹ הַשֵּׁם יִתְבָּרַך : ''בְּנִי אַתָּה, אֲנִי הַיּוֹם יְלִדְתִּיך'' (תְּהִלִּים ב) וְהַדָּבָר תָּמוּהַּ וְנִפְלָא מְאד, לִכְאוֹרָה אַך כָּל זֶה מֵחֲמַת גּדֶל עצֶם שִׂכְלוֹ שֶׁל מָשִׁיחַ לְפִי גּדֶל מַדְרֵגָתוֹ שֶׁיּאחַז אָז וּמֵחֲמַת הַפְלָגַת עצֶם מַעֲלַת שִׂכְלוֹ שֶׁיִּגְדַּל אָז מְאד מְאד עַל כֵּן יִהְיֶה כָּל הַזְּמַן שֶׁעָבַר עָלָיו מִיּוֹם בְּרִיאַת הָעוֹלָם עַד אוֹתוֹ הַזְּמַן כֻּלּוֹ אַיִן וָאֶפֶס מַמָּשׁ וְיִהְיֶה מַמָּשׁ כְּאִלּוּ נוֹלָד הַיּוֹם כִּי יִתְבַּטֵּל כָּל הַזְּמַן בְּשִׂכְלוֹ, שֶׁיִּהְיֶה גָּדוֹל מְאד וְעַל כֵּן יאמַר לוֹ הַשֵּׁם יִתְבָּרַך ''אֲנִי הַיּוֹם יְלִדְתִּיך'' הַיּוֹם מַמָּשׁ כִּי כָל הַזְּמַן שֶׁעָבַר, אַיִן וָאֶפֶס לְגַמְרֵי כַּנַּ''ל וְכֵן אָנוּ רוֹאִים בְּמָקוֹם, גַם כֵּן שֶׁהַבַּעַל כּחַ יָכוֹל לַעֲבר מָקוֹם גָּדוֹל בְּשָׁעָה מֻעֶטֶת נִמְצָא שֶׁאֶצְלוֹ כָּל זֶה הַמָּקוֹם הוּא קָטָן וְאֵצֶל הַחֲלוּשֵׁי כחַ נֶחֱשָׁב זֶה הַמָּקוֹם גָּדוֹל וּצְרִיכִים לֵילֵך שָׁעָה מְרֻבָּה עַד שֶׁעוֹבְרִים אוֹתוֹ הַמָּקוֹם וּכְמוֹ כֵן לְמַעְלָה מַעְלָה כָּל מַה שֶּׁהַכּחַ גָּדוֹל יוֹתֵר, הַמָּקוֹם נִקְטָן אֶצְלוֹ יוֹתֵר וְכֵן לְמַעְלָה מַעְלָה עַד שֶׁהַמָּקוֹם נִתְבַּטֵּל לְגַמְרֵי רַק שֶׁבְּשִׂכְלֵנוּ אִי אֶפְשָׁר לְהָבִין כָּל זֶה כְּמוֹ שֶׁאִי אֶפְשָׁר לְהָבִין בַּחֲלוֹם אֶת הָאֱמֶת שֶׁכָּל אוֹתוֹ הַזְּמַן שֶׁנִּדְמֶה בַּחֲלוֹם אֵינוֹ כְּלוּם בֶּאֱמֶת כְּמוֹ כֵן גַּם אָנוּ אִי אֶפְשָׁר לָנוּ לְהָבִין שֶׁכָּל הַזְּמַן שֶׁלָּנוּ אֵינוֹ כְּלוּם לְמַעְלָה בַּשֵּׂכֶל הַגָּבוֹהַּ כַּנַּ''ל.


~ סב - אֵלֶּה מַסְעֵי בְנֵי יִשְׂרָאֵל

''אֵלֶּה מַסְעֵי בְנֵי יִשְׂרָאֵל'' (בַּמִּדְבָּר ל''ג) [עיין בלקוטי קמא סי מ בשם ס עשרה מאמרות] שֶׁמַּסְעֵי בְנֵי יִשְׂרָאֵל דְּהַיְנוּ הַנְּסִיעוֹת שֶׁבְּנֵי יִשְׂרָאֵל נוֹסְעִין מִמָּקוֹם לְמָקוֹם הֵם מְכַפְּרִין עַל אֵלֶּה אֱלקֶיך יִשְׂרָאֵל, הַיְנוּ עַל פְּגַם עֲבוֹדָה זָרָה כִּי אֲפִלּוּ כְּשֶׁאֵין עוֹבְדִין עֲבוֹדָה זָרָה, יֵשׁ פְּגַם עֲבוֹדָה זָרָה כִּי קִלְקוּל הָאֱמוּנָה הִיא גַם כֵּן בְּחִינַת עֲבוֹדָה זָרָה וּכְמוֹ שֶׁמּוּבָא (בְּשֵׁם הַבַּעַל שֵׁם טוֹב) עַל פָּסוּק (דְּבָרִים י''א) : ''וְסַרְתֶּם וַעֲבַדְתֶּם אֱלקִים אֲחֵרִים'' שֶׁתֵּכֶף כְּשֶׁסָּרִים מֵהַשֵּׁם יִתְבָּרַך, הוּא בְּחִינַת עֲבוֹדָה זָרָה וְעַל יְדֵי הַנְּסִיעוֹת שֶׁל יִשְׂרָאֵל נִתְכַּפֵּר וְכָל זְמַן שֶׁיֵּשׁ עֲבוֹדָה זָרָה בָּעוֹלָם, חֲרוֹן אַף בָּעוֹלָם (סִפְרִי פָּרָשַׁת רְאֵה וְהוּבָא בְּפִּרַשִׁ''י שָׁם) נִמְצָא כְּשֶׁנִּתְכַּפֵּר פְּגַם עֲבוֹדָה זָרָה כַּנַּ''ל נִמְתָּק הַחֲרוֹן אַף, וְנִמְשָׁך רַחֲמָנוּת וְעִקָּר רַחֲמָנוּת הוּא בִּבְחִינַת (בְּרֵאשִׁית מ''ג) : ''וְאֵל שַׁדַּי יִתֵּן לָכֶם רַחֲמִים'' לָכֶם דַּיְקָא הַיְנוּ שֶׁהַשֵּׁם יִתְבָּרַך יִתֵּן לָנוּ הָרַחֲמָנוּת, שֶׁיִּמְסֹר אֶת הָרַחֲמָנוּת בְּיָדֵינוּ כִּי אֶצְלוֹ יִתְבָּרַך יָכוֹל לִהְיוֹת, שֶׁגַּם הַחוֹלַאַת הַקָּשָׁה וְכָל הַיִּסּוּרִין הֵם הָרַחֲמָנוּת שֶׁלּוֹ כִּי בְּוַדַּאי כָּל מַה שֶּׁהַשֵּׁם יִתְבָּרַך עוֹשֶׂה לְהָאָדָם, אֲפִלּוּ יִסּוּרִין קָשִׁים הַכּל הוּא רַק רַחֲמָנוּת אֲבָל אָנוּ מְבַקְּשִׁים, שֶׁיִּתֵּן וְיִמְסֹר בְּיָדֵינוּ אֶת הָרַחֲמָנוּת כִּי אֵין אָנוּ מְבִינִים הָרַחֲמָנוּת שֶׁלּוֹ וְגַם אֵין אָנוּ יְכוֹלִין לְקַבֵּל אוֹתוֹ הָרַחֲמָנוּת שֶׁלּוֹ הַנַּ''ל רַק שֶׁהַשֵּׁם יִתְבָּרַך יִתֵּן בְּיָדֵינוּ אֶת הָרַחֲמָנוּת שֶׁאֲנַחְנוּ בְּעַצְמֵנוּ נְרַחֵם עָלֵינוּ וְאֶצְלֵנוּ הָרַחֲמָנוּת בִּפְשִׁיטוּת, לְהִתְרַפֵּא מִן הַחֹלִי וְכַיּוֹצֵא בָּזֶה יִשְׂרָאֵל רָאשֵׁי תֵבוֹת: אֵל שַׁדַּי יִתֵּן לָכֶם רַחֲמִים, כַּנַּ''ל כִּי הָרַחֲמָנוּת נַעֲשָׂה עַל יְדֵי מַסְעֵי בְנֵי יִשְׂרָאֵל כַּנַּ''ל.


~ סג - יַעֲקב אָבִינוּ, כְּשֶׁשָּׁלַח אֶת בָּנָיו

דַּע, כִּי יַעֲקב אָבִינוּ, כְּשֶׁשָּׁלַח אֶת בָּנָיו עֲשֶׂרֶת הַשְּׁבָטִים לְיוֹסֵף שָׁלַח עִמָּהֶם נִגּוּן שֶׁל אֶרֶץ יִשְׂרָאֵל וְזֶה סוֹד ''קְחוּ מִזִּמְרַת הָאָרֶץ בִּכְלֵיכֶם'' וְכוּ (בְּרֵאשִׁית מג) בְּחִינַת זֶמֶר וְנִגּוּן שֶׁשָּׁלַח עַל יָדָם לְיוֹסֵף וּכְמוֹ שֶׁפֵּרֵשׁ רַשִׁ''י: ''מִזִּמְרַת'' לְשׁוֹן זֶמֶר וְכוּ כִּי דַּע, כִּי כָל רוֹעֶה וְרוֹעֶה יֵשׁ לוֹ נִגּוּן מְיֻחָד לְפִי הָעֲשָׂבִים וּלְפִי הַמָּקוֹם שֶׁהוּא רוֹעֶה שָׁם כִּי כָל בְּהֵמָה וּבְהֵמָה יֵשׁ לָהּ עֵשֶׂב מְיֻחָד, שֶׁהִיא צְרִיכָה לְאָכְלוֹ גַּם אֵינוֹ רוֹעֶה תָּמִיד בְּמָקוֹם אֶחָד וּלְפִי הָעֲשָׂבִים וְהַמָּקוֹם שֶׁרוֹעֶה שָׁם, כֵּן יֵשׁ לוֹ נִגּוּן בְּחִינַת פֶּרֶק שִׁירָה וּמִשִּׁירַת הָעֲשָׂבִים נַעֲשֶׂה נִגּוּן שֶׁל הָרוֹעֶה וְזֶה סוֹד מַה שֶּׁכָּתוּב (שָׁם ד) : ''וַתֵּלֵד עָדָה אֶת יָבָל, הוּא הָיָה אֲבִי ישֵׁב אהֶל וּמִקְנֶה וְשֵׁם אָחִיו יוּבָל, הוּא הָיָה אֲבִי כָּל תּפֵשׂ כִּנּוֹר וְעוּגָב'' כִּי תֵּכֶף כְּשֶׁהָיָה בָּעוֹלָם רוֹעֵה מִקְנֶה, הָיָה תֵּכֶף כְּלֵי זֶמֶר כַּנַּ''ל וְעַל כֵּן דָּוִד הַמֶּלֶך, עָלָיו הַשָּׁלוֹם, שֶׁהָיָה ''ידֵעַ נַגֵּן'' (שְׁמוּאֵל א ט''ז) עַל כֵּן הָיָה רוֹעֶה (שָׁם) כַּנַּ''ל [גַּם מָצִינוּ בַּאֲבוֹת הָעוֹלָם כֻּלָּם, שֶׁהָיוּ רוֹעֵי מִקְנֶה] (יְשַׁעְיָה כ''ד) ''מִכְּנַף הָאָרֶץ זְמִרת שָׁמַעְנוּ'' הַיְנוּ שֶׁזְּמִירוֹת וְנִגּוּנִים יוֹצְאִים מִכְּנַף הָאָרֶץ כִּי עַל יְדֵי הָעֲשָׂבִים הַגְּדֵלִים בָּאָרֶץ נַעֲשֶׂה נִגּוּן כַּנַּ''ל וְעַל יְדֵי שֶׁהָרוֹעֶה יוֹדֵעַ הַנִּגּוּן עַל יְדֵי זֶה הוּא נוֹתֵן כּחַ בְּהָעֲשָׂבִים וַאֲזַי יֵשׁ לַבְּהֵמוֹת לֶאֱכל (שִׁיר הַשִּׁירִים ב) ''הַנִּצָּנִים נִרְאוּ בָאָרֶץ, עֵת הַזָּמִיר הִגִּיעַ'' הַיְנוּ שֶׁהַנִּצָּנִים גְּדֵלִים בָּאָרֶץ עַל יְדֵי הַזֶּמֶר וְהַנִּגּוּן הַשַּׁיָּך לָהֶם כַּנַּ''ל נִמְצָא שֶׁעַל יְדֵי הַזֶּמֶר וְהַנִּגּוּן שֶׁהָרוֹעֶה יוֹדֵעַ הוּא נוֹתֵן כּחַ בָּעֲשָׂבִים וְיֵשׁ מִרְעֶה לַבְּהֵמוֹת גַּם הַנִּגּוּן הוּא טוֹבָה לְהָרוֹעֶה בְּעַצְמוֹ כִּי מֵחֲמַת שֶׁהָרוֹעֶה הוּא תָּמִיד בֵּין בְּהֵמוֹת הָיָה אֶפְשָׁר שֶׁיַּמְשִׁיכוּ וְיוֹרִידוּ אֶת הָרוֹעֶה מִבְּחִינַת רוּחַ הָאָדָם לְרוּחַ הַבַּהֲמִיּוּת עַד שֶׁיִּרְעֶה הָרוֹעֶה אֶת עַצְמוֹ בִּבְחִינַת (בְּרֵאשִׁית ל''ז) : ''וַיֵּלְכוּ לִרְעוֹת אֶת צאן אֲבִיהֶם'' וְכוּ וּפֵרֵשׁ רַשִׁ''י: שֶׁהָלְכוּ לִרְעוֹת אֶת עַצְמָן וְעַל יְדֵי הַנִּגּוּן נִצּוֹל מִזֶּה כִּי הַנִּגּוּן הוּא הִתְבָּרְרוּת הָרוּחַ שֶׁמְּבָרְרִין רוּחַ הָאָדָם מִן רוּחַ הַבְּהֵמָה בִּבְחִינַת (קהֶלֶת ג) : ''מִי יוֹדֵעַ רוּחַ בְּנֵי הָאָדָם הָעלָה הִיא לְמָעְלָה וְרוּחַ הַבְּהֵמָה הַיּרֶדֶת הִיא לְמַטָּה'' כִּי זֶהוּ עִקָּר הַנִּגּוּן לְלַקֵּט וּלְבָרֵר הָרוּחַ טוֹבָה, כַּמְבאָר בְּמָקוֹם אַחֵר וְעַל כֵּן עַל יְדֵי הַנִּגּוּן נִצּוֹל מֵרוּחַ הַבַּהֲמִיּוּת כִּי נִתְבָּרֵר רוּחַ הָאָדָם מֵרוּחַ הַבְּהֵמָה עַל יְדֵי הַנִּגּוּן כַּנַּ''ל וְיֵשׁ חִלּוּקִים רַבִּים בִּנְגִינָה כִּי יֵשׁ נִגּוּן שָׁלֵם וְיֵשׁ נִגּוּן שֶׁהוּא בְּכַמָּה בָּבוֹת, וִיכוֹלִים לְחַלְּקוֹ לְבָבוֹת וְעִנְיָנִים וְדַע, שֶׁהַמֶּלֶך יֵשׁ לוֹ כָּל הַנִּגּוּן כֻּלּוֹ בִּשְׁלֵמוּת אֲבָל הַשָּׂרִים אֵין לָהֶם רַק אֵיזֶה חֵלֶק בַּנִּגּוּן כָּל אֶחָד לְפִי מְקוֹמוֹ וְעַל כֵּן אָמַר דָּנִיֵּאל לִנְבוּכַדְנֶצַּר (דָּנִיֵּאל ד) : ''אַנְתְּ הוּא אִילָנָא וְכוּ וּמָזוֹן לְכלָּא בֵהּ'' כִּי נְבוּכַדְנֶצַּר שֶׁהָיָה מֶלֶך וְיֵשׁ לוֹ כָּל הַנִּגּוּן עַל יָדוֹ נִמְשָׁך כָּל הַמָּזוֹן כִּי הַמָּזוֹן נִמְשָׁך עַל יְדֵי הַנִּגּוּן כַּנַּ''ל וְעַל כֵּן יַעֲקב אָבִינוּ אַף שֶׁלּא הָיָה יוֹדֵעַ אָז שֶׁהוּא יוֹסֵף רַק כְּפִי מַה שֶּׁסִּפְּרוּ לוֹ הַשְּׁבָטִים הַנְהָגוֹתָיו שֶׁל יוֹסֵף שָׁלַח לוֹ נִגּוּן הַשַּׁיָּך לְשַׂר כְּמוֹתוֹ כְּפִי מַה שֶּׁשָּׁמַע מִבָּנָיו דְּרָכָיו וְהַנְהָגוֹתָיו כִּי יַעֲקב רָצָה לִפְעל אֶצְלוֹ עַל יְדֵי הַנִּגּוּן מַה שֶּׁהָיָה צָרִיך עַל כֵּן שָׁלַח לוֹ אוֹתוֹ הַנִּגּוּן שֶׁל אֶרֶץ יִשְׂרָאֵל וְזֶהוּ שֶׁאָמַר לְבָנָיו: ''קְחוּ מִזִּמְרַת הָאָרֶץ בִּכְלֵיכֶם'' הַיְנוּ שֶׁיִּקְחוּ בְּחִינַת הַנִּגּוּן הַנַּ''ל, שֶׁהוּא בְּחִינַת זִמְרַת הָאָרֶץ כַּנַּ''ל בַּכֵּלִים שֶׁלָּהֶם ''וְהוֹרִידוּ לָאִישׁ מִנְחָה, מְעַט צֳרִי וּמְעַט דְּבַשׁ, נְכאת וָלט, בָּטְנִים וּשְׁקֵדִים'' הֵם בְּחִינַת מִשְׁקוֹלוֹת וּמִדּוֹת הַנִּגּוּן כִּי הַנִּגּוּן נַעֲשֶׂה מִגִּדּוּלֵי הָאָרֶץ כַּנַּ''ל


~ סד - כָּל הַנְּגִידִים הַגְּדוֹלִים, כִּמְעַט כֻּלָּם, הֵם מְשֻׁגָּעִים מַמָּשׁ

מַה שֶּׁאָנוּ רוֹאִים, שֶׁכָּל הַנְּגִידִים הַגְּדוֹלִים, כִּמְעַט כֻּלָּם, הֵם מְשֻׁגָּעִים מַמָּשׁ כְּמוֹ שֶׁאָנוּ רוֹאִין בְּחוּשׁ שֶׁכָּל מִי שֶׁהוּא עָשִׁיר, יֵשׁ לוֹ שִׁגָּעוֹן גָּדוֹל דַּע, כִּי הַמָּמוֹן עוֹשֶׂה אוֹתוֹ מְשֻׁגָּע כִּי הַמָּמוֹן הוּא מִנְּפִילַת הָעֲשִׁירוּת שֶׁל הַנְּבִיאִים כִּי כָל הַנְּבִיאִים הָיוּ עֲשִׁירִים (נְדָרִים לח) וְהַנְּבוּאָה כְּשֶׁבָּאָה עַל הַנָּבִיא, הָיָה כְּמוֹ מִשְׁתַּגֵּעַ כְּמוֹ שֶׁפֵּרֵשׁ רַשִׁ''י: ''וַיִּתְנַבֵּא'' וְאִשְׁתַּטֵּי (שְׁמוּאֵל א י''ח). וְאֵצֶל הַנְּגִידִים הַנַּ''ל נַעֲשֶׂה עַל יְדֵי הַמָּמוֹן שִׁגָּעוֹן גָּמוּר וְעַל כֵּן הֵם נַעֲשִׂים מְשֻׁגָּעִים עַל יְדֵי הָעֲשִׁירוּת שֶׁלָּהֶם


~ סה - כְּשֶׁמְּקַנְּאִין קִנְאַת ה צְבָאוֹת, נֶחֱשָׁב כְּמוֹ צְדָקָה

כְּשֶׁמְּקַנְּאִין קִנְאַת ה צְבָאוֹת, נֶחֱשָׁב כְּמוֹ צְדָקָה כְּמוֹ שֶׁכָּתְבוּ הַתּוֹסָפוֹת בְּפֶרֶק הַשֻּׁתָּפִין עַל מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה (בָּבָא בַּתְרָא י:) : ''צְדָקָה תְּרוֹמֵם גּוֹי'' אֵלּוּ יִשְׂרָאֵל, ''וְחֶסֶד לְאֻמִּים חַטָּאת'' אֵלּוּ הָעַכּוּ''ם שֶׁכָּל חֶסֶד שֶׁעוֹשִׂין וְכוּ וְהֵבִיאוּ רְאָיָה מִנְּבוּזַרְאֲדָן, עַיֵּן שָׁם וְכָתְבוּ הַתּוֹסָפוֹת שָׁם : וּנְבוּזַרְאֲדָן עָשָׂה אָז צְדָקָה, שֶׁקִּנֵּא לְהַקָּדוֹשׁ בָּרוּך הוּא


~ סו - הַצַּדִּיק הוּא מֻכְרָח לַעֲשׂוֹת תְּשׁוּבָה בְּעַד יִשְׂרָאֵל

הַצַּדִּיק הוּא מֻכְרָח לַעֲשׂוֹת תְּשׁוּבָה בְּעַד יִשְׂרָאֵל דְּהַיְנוּ כְּשֶׁיּוֹצֵא אֶחָד חוּץ לַשּׁוּרָה וּפוֹרֵק על אֲזַי הַצַּדִּיק מֻכְרָח לַעֲשׂוֹת תְּשׁוּבָה בִּשְׁבִילוֹ עַל פִּי מָשָׁל שֶׁפַּעַם אֶחָד נָסְעוּ שְׁנֵי בְּנֵי אָדָם עִם סוּס מְבהָל וּמְשֻׁגָּע וְנָשָׂא אוֹתָם הַסּוּס וְהִשְׁלִיכָם מִן הָעֲגָלָה וְעָמַד אֶחָד וְהִתְחִיל לְהַכּוֹת אֶת הַסּוּס בְּאֶגְרוֹף וְהִכָּה אוֹתוֹ הַרְבֵּה וְשָׂחַק מִמֶּנּוּ הַשֵּׁנִי וְאָמַר לוֹ הֲלא אַתָּה מַכֶּה אֶת יָדְך, וּמַה תּוֹעִיל לְהַסּוּס הַכָּאָה זוֹ רַק אַתָּה צָרִיך לִקַּח רְצוּעָה, שֶׁמַּכִּין בָּהּ הַסּוּסִים, לְהַכּוֹת אוֹתוֹ וְהָלַך וְעָשָׂה כֵּן וְלָקַח רְצוּעָה וְהִתְחִיל לְהַכּוֹת אֶת הַסּוּס וְעָמַד הַסּוּס וְרָץ בְּבֶהָלָה גְּדוֹלָה וּבָרַח וְנָשָׂא אוֹתָם וְהִשְׁלִיך אוֹתָם לְתוֹך רֶפֶשׁ וָטִיט וְהַסּוּס בָּרַח לוֹ לְהַלָּן נִמְצָא, שֶׁגַּם זֶה אֵינוֹ עֵצָה טוֹבָה וְיָעֲצוּ אוֹתוֹ שֶׁיַּעֲשֶׂה כָּך שֶׁיִּקַּח חֶבֶל יָפֶה, וְיִקְשׁר אֶת הַסּוּס לְאֵיזֶה אִילָן וְיַכֶּה אוֹתוֹ הַרְבֵּה, וּבָזֶה יְלַמְּדוֹ לְהֵיטִיב וְעָשָׂה כָּך, וְהִכָּה הַסּוּס הַרְבֵּה וְנִתְיַגַּע וְרָאָה שֶׁגַּם זֶה אֵינוֹ עֵצָה טוֹבָה כִּי אֵינוֹ כְּדַאי הַסּוּס כֻּלּוֹ בְּעַד הַיְגִיעָה וְהַקּצֶר רוּחַ, שֶׁיֵּשׁ לוֹ עַל יְדֵי הַהַכָּאָה וְאֵין תַּקָּנָה לְסוּס כָּזֶה רַק לִירוֹת אוֹתוֹ עַל יְדֵי קְנֵי שְׂרֵפָה וְזֶה צַר לוֹ כָּך כְּשֶׁאֶחָד יוֹצֵא לַחוּץ וְאֵינוֹ מִתְנַהֵג כַּשּׁוּרָה אֵין יְכוֹלִין לִמְצא עֵצָה מַה לַּעֲשׂוֹת לוֹ כִּי הָיָה אֶפְשָׁר לְהַעֲנִישׁ אוֹתוֹ בְּעַצְמוֹ אוֹ עַל יְדֵי שָׁלִיחַ אוֹ בְּאפֶן אַחֵר אַך כָּל הָעֳנָשִׁים הֵם נוֹגְעִים לְהַצַּדִּיק בְּעַצְמוֹ כְּמוֹ שֶׁמָּצִינוּ אֵצֶל הַשֵּׁם יִתְבָּרַך ''שֶׁבְּכָל צָרָתָם לוֹ צָר'' (יְשַׁעְיָה ס''ג) כִּי הֵם חֵלֶק אֱלוֹ''קַּ מִמַּעַל וְעַל כֵּן כְּשֶׁיֵּשׁ לָהֶם צָרָה, חַס וְשָׁלוֹם לוֹ צַר כִּבְיָכוֹל כְּמוֹ כֵן אֵצֶל הַצַּדִּיק גַם כֵּן ''כִּי גַּם עֲנוֹשׁ לַצַּדִּיק לא טוֹב'' (מִשְׁלֵי י''ז) כִּי הָענֶשׁ שֶׁמַּעֲנִישׁ אֶת אֶחָד, הוּא נוֹגֵעַ לְהַצַּדִּיק בְּעַצְמוֹ (ע זוהר בראשית כז) אֵשׁ, רוּחַ, מַיִם עָפָר וְכָל אֵלּוּ הָאַרְבָּעָה יְסוֹדוֹת נִמְשָׁכִין מִיסוֹד הַפָּשׁוּט, שֶׁהוּא בְּחִינַת הַצַּדִּיק בְּחִינַת (מִשְׁלֵי י) ''צַדִּיק יְסוֹד עוֹלָם'' שֶׁהַצַּדִּיק הוּא בְּחִינַת יְסוֹד הַפָּשׁוּט, שֶׁמִּמֶּנּוּ נִמְשָׁכִין כָּל הָאַרְבָּעָה יְסוֹדוֹת בִּבְחִינַת (בְּרֵאשִׁית ב) : ''וְנָהָר יצֵא מֵעֵדֶן לְהַשְׁקוֹת אֶת הַגָּן'' וּמִשָּׁם יִפָּרֵד וְהָיָה לְאַרְבָּעָה רָאשִׁים ''נָהָר יצֵא מֵעֵדֶן'' זֶה בְּחִינַת צַדִּיק יְסוֹד עוֹלָם, בְּחִינַת יְסוֹד הַפָּשׁוּט אֲשֶׁר ''מִשָּׁם יִפָּרֵד'' הָאַרְבָּעָה יְסוֹדוֹת, שֶׁהֵם בְּחִינַת אַרְבָּעָה רָאשִׁים כַּנַּ''ל נִמְצָא שֶׁכֻּלָּם נִמְשָׁכִין מֵהַצַּדִּיק וְעַל כֵּן אִם הוּא מַעֲנִישׁ אֶת אֶחָד, נוֹגֵעַ אֶת הַצַּדִּיק בְּעַצְמוֹ וְעַל כֵּן ''גַּם עָנוֹשׁ לַצַּדִּיק לא טוֹב'' כַּנַּ''ל וְזֶה שֶׁאָמְרוּ הַבַּעֲלֵי מוּסָר שֶׁכְּשֶׁבָּאִים לַצַּדִּיק וְרוֹאִים אוֹתוֹ, בִּבְחִינַת (יְשַׁעְיָה ל) : ''וְהָיוּ עֵינֶיך ראוֹת אֶת מוֹרֶיך'' רָאוּי שֶׁיִּמְצָא אֶת עַצְמוֹ בְּתוֹך הַצַּדִּיק שֶׁיִּסְתַּכֵּל בְּעַצְמוֹ עַל כָּל הַמִּדּוֹת, אֵיך הוּא אוֹחֵז בָּהֶם עַל יְדֵי רְאִיַּת פְּנֵי הַצַּדִּיק כִּי כָל הַמִּדּוֹת נִמְשָׁכִין מֵהָאַרְבָּעָה יְסוֹדוֹת הַנַּ''ל, כַּמּוּבָא (במשנת חסידים) [עי בלקו''א סי ד אות ח] וְעַל כֵּן כְּשֶׁרוֹאֶה אֶת הַצַּדִּיק שֶׁהוּא בְּחִינַת יְסוֹד הַפָּשׁוּט, שֶׁמִּמֶּנּוּ נִמְשָׁכִין כָּל הָאַרְבָּעָה יְסוֹדוֹת רָאוּי לוֹ שֶׁיִּסְתַּכֵּל וְיַרְגִּישׁ עַל יְדֵי זֶה אֵיך הוּא אוֹחֵז בְּכָל הַמִּדּוֹת, שֶׁבָּאִין מִן הָאַרְבָּעָה יְסוֹדוֹת שֶׁנִּמְשָׁכִין מֵהַצַּדִּיק, שֶׁהוּא בְּחִינַת יְסוֹד הַפָּשׁוּט כַּנַּ''ל וְזֶה: וְהָיוּ עֵינֶיך ראוֹת אֶת מוֹרֶיך רָאשֵׁי תֵבוֹת: אֵשׁ רוּחַ מַיִם עָפָר שֶׁהֵם הָאַרְבָּעָה יְסוֹדוֹת, שֶׁמֵּהֶם נִמְשָׁכִין כָּל הַמִּדּוֹת שֶׁכֻּלָּם נִמְשָׁכִין מֵהַצַּדִּיק כַּנַּ''ל וְעַל כֵּן כְּשֶׁרוֹאִין אֶת הַצַּדִּיק, שֶׁזֶּה בְּחִינַת: וְהָיוּ עֵינֶיך ראוֹת אֶת מוֹרֶיך עַל יְדֵי זֶה רוֹאִין בְּעַצְמוֹ אֵיך הוּא אוֹחֵז בְּכָל הַמִּדּוֹת שֶׁבָּאִין מֵאַרְבָּעָה יְסוֹדוֹת אֵשׁ, רוּחַ, מַיִם, עָפָר שֶׁנִּמְשָׁכִין מֵהַצַּדִּיק כַּנַּ''ל וְזֶה שֶׁקּוֹרִין הָעוֹלָם אֶת מָחֳרַת יוֹם הַכִּפּוּרִים שֵׁם ה כִּי אַחַר יוֹם הַכִּפּוּרִים, אָז נִתְגַּלָּה בְּחִינַת שֵׁם ה וְזֶה שֶׁנִּצְטַוּוּ תֵּכֶף לְמָחֳרַת יוֹם הַכִּפּוּרִים עַל שַׁבָּת כִּי לְמָחֳרַת יוֹם הַכִּפּוּרִים נִתְרַצָּה הַשֵּׁם יִתְבָּרַך לְיִשְׂרָאֵל וְהִזְהִירָם עַל מְלֶאכֶת הַמִּשְׁכָּן וַאֲזַי הִקְהִילָם משֶׁה וְהִזְהִירָם עַל שַׁבָּת כְּדֵי שֶׁלּא יִטְעוּ לוֹמַר שֶׁמְּלֶאכֶת הַמִּשְׁכָּן דּוֹחָה שַׁבָּת (כַּמּוּבָא בְּפֵּרַשִׁ''י פָּרָשַׁת וַיַּקְהֵל) נִמְצָא שֶׁתֵּכֶף לְמָחֳרַת יוֹם הַכִּפּוּרִים הֻזְהֲרוּ עַל שַׁבָּת וְשַׁבָּת שְׁמָא דְּקֻדְשָׁא בְּרִיך הוּא (זהַר יִתְרוֹ דַף פח:) כִּי אָז, אַחֲרֵי יוֹם הַכִּפּוּרִים, נִתְגַּלָּה בְּחִינַת שֵׁם ה כִּי כְּשֶׁמַּעֲנִישִׁין אֶת אֶחָד, עוֹקְרִין אוֹתוֹ מִשּׁרֶשׁ חִיּוּתוֹ כִּי אֲפִלּוּ שְׁאָר עֳנָשִׁים נִקְרָאִים בְּחִינַת מִיתָה כְּמוֹ שֶׁכָּתוּב (שְׁמוֹת ד) : ''כִּי מֵתוּ כָּל הָאֲנָשִׁים הַמְבַקְּשִׁים אֶת נַפְשֶׁך'' וְאָמְרוּ רַבּוֹתֵינוּ, זִכְרוֹנָם לִבְרָכָה (עֲבוֹדָה זָרָה ה), שֶׁנַּעֲשׂוּ עֲנִיִּים וְהַשֵּׁם הוּא הַחִיּוּת, בִּבְחִינַת (בְּרֵאשִׁית ב) : ''נֶפֶשׁ חַיָה הוּא שְׁמוֹ'' וּשְׁמוֹ מְשֻׁתָּף בִּשְׁמֵנוּ כִּבְיָכוֹל (יְרוּשַׁלְמִי תַּעֲנִית פֶּרֶק ב, וּבְפֵרַשִׁ''י יְהוֹשֻׁעַ ז, יִרְמְיָה יד, וּבְיַלְקוּט יְהוֹשֻׁעַ ז) וְעַל כֵּן כְּשֶׁיֵּשׁ לְיִשְׂרָאֵל אֵיזֶה ענֶשׁ, חַס וְשָׁלוֹם נוֹגֵעַ אֶת עַצְמוֹ יִתְבָּרַך, כִּבְיָכוֹל כִּי עִקָּר הָענֶשׁ נוֹגֵעַ בְּהַחִיּוּת שֶׁהוּא הַשֵּׁם וּשְׁמוֹ מְשֻׁתָּף בִּשְׁמֵנוּ כַּנַּ''ל וְעַל כֵּן כְּשֶׁאָמַר משֶׁה: ''וְאִם אַיִן מְחֵנִי נָא'' (שְׁמוֹת ל''ב) וְהֱשִׁיבוֹ הַשֵּׁם יִתְבָּרַך : ''מִי אֲשֶׁר חָטָא לִי אֶמְחֶנּוּ'' וְכוּ (שָׁם) בִּקֵּשׁ משֶׁה, שֶׁיַּעֲשֶׂה לְמַעַן שְׁמוֹ הַגָּדוֹל הַמְּשֻׁתָּף בִּשְׁמֵנוּ (עין ברכות לב ובמ''ר תשא פ וברש קהלת) כִּי מֵאַחַר שֶׁשְּׁמוֹ יִתְבָּרַך מְשֻׁתָּף בִּשְׁמֵנוּ נִמְצָא כְּשֶׁיַּעֲנִישׁ אוֹתָם, נוֹגֵעַ אֶת עַצְמוֹ יִתְבָּרַך כִּבְיָכוֹל, כַּנַּ''ל וְעַל כֵּן אָמְרוּ רַבּוֹתֵינוּ, זִכְרוֹנָם לִבְרָכָה (מְגִלָּה י:) : הוּא אֵינוֹ שָׂשׂ וְכוּ כִּי נוֹגֵעַ בְּעַצְמוֹ יִתְבָּרַך, כִּבְיָכוֹל, כִּי שְׁמוֹ מְשֻׁתָּף בִּשְׁמֵנוּ כַּנַּ''ל נִמְצָא כְּשֶׁנִּתְרַצָּה הַקָּדוֹשׁ בָּרוּך הוּא לְיִשְׂרָאֵל בְּיוֹם הַכִּפּוּרִים וְאָמַר: ''סָלַחְתִּי כִּדְבָרֶיך'' אֲזַי, כִּבְיָכוֹל, נִגְדָּל שְׁמוֹ יִתְבָּרַך הַמְשֻׁתָּף בִּשְׁמֵנוּ כַּנַּ''ל וְעַל כֵּן נִצְטַוּוּ תֵּכֶף אַחַר יוֹם הַכִּפּוּרִים עַל שַׁבָּת כַּנַּ''ל כִּי שַׁבָּת שְׁמָא דְּקֻדְשָׁא בְּרִיך הוּא כַּנַּ''ל וְעַל כֵּן קוֹרִין מָחֲרַת יוֹם הַכִּיפּוּרִים שֵׁם ה כִּי אַחַר הַמְּחִילָה וְהַסְּלִיחָה שֶׁנַּעֲשָׂה בְּיוֹם הַכִּפּוּרִים נִגְדָּל שֵׁם ה, כַּנַּ''ל


~ סז - בְּרֵאשִׁית לְעֵינֵי כָּל יִשְׂרָאֵל

[חִבּוּר הַתְחָלַת הַתּוֹרָה בְּסוֹפָהּ] ''בְּרֵאשִׁית לְעֵינֵי כָּל יִשְׂרָאֵל'' כִּי יֵשׁ עֲנָנִין דִּמְכַסְיָן עַל עֵינָא, שֶׁהֵם רוֹמִי רַבָּתִי וְרוֹמִי זְעִירָתָא כַּמּוּבָא (בְּרַעְיָא מְהֵימְנָא, פִּינְחָס דַף רנב קהֶלֶת י''ב) : ''וְשָׁבוּ הֶעָבִים אַחַר הַגָּשֶׁם'' זֶה מְאוֹר עֵינַיִם, שֶׁהוֹלֵך אַחַר הַבְּכִיָּה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (שַׁבָּת קנא:), שֶׁעַל יְדֵי הַבְּכִי הוֹלֵך וּמִסְתַּלֵּק מְאוֹר עֵינַיִם וְזֶה בְּחִינַת שְׁקִיעַת הָאוֹר בְּמַעֲרָב כִּי בְּמִזְרָח חַמָּה זוֹרַחַת וּבְמַעֲרָב שׁוֹקַעַת נִמְצָא שֶׁמַּעֲרָב הוּא שְׁקִיעַת הָאוֹר וְכָל זֶה עַל יְדֵי בְּחִינַת הַבְּכִי, שֶׁעַל יָדוֹ מִסְתַּלֵּק מְאוֹר הָעֵינַיִם כַּנַּ''ל שֶׁזֶּה בְּחִינַת שְׁקִיעַת הָאוֹר כַּנַּ''ל כִּי מַעֲרָב רָאשֵׁי תֵבוֹת: ''רָחֵל מְבַכָּה עַל בָּנֶיהָ'' (יִרְמְיָה ל''א), (כַּמּוּבָא בְּכִתְבֵי הָאֲרִיזַ''ל) כִּי שְׁכִינָה בְּמַעֲרָב (בָּבָא בַּתְרָא כה) וְהַשְּׁכִינָה בּוֹכָה וּמְיַלֶּלֶת, כִּבְיָכוֹל עַל יִשְׂרָאֵל בְּחִינַת (יִרְמְיָה ל''א) : ''רָחֵל מְבַכָּה עַל בָּנֶיהָ, מֵאֲנָה לְהִנָּחֵם עַל בָּנֶיהָ כִּי אֵינֶנּוּ'' שֶׁהִיא בּוֹכָה עַל צָרַת יִשְׂרָאֵל, הַמְפֻזָּרִים בַּגּוֹיִים וְאֵינָם עַל מְקוֹמָם וְעַל כֵּן שְׁקִיעַת הָאוֹר בְּמַעֲרָב כִּי עַל יְדֵי הַבְּכִיָּה מִסְתַּלֵּק מְאוֹר עֵינַיִם שֶׁזֶּה בְּחִינַת שְׁקִיעַת הָאוֹר כַּנַּ''ל וְזֶה בְּחִינַת כּתֵל הַמַּעֲרָבִי שֶׁשָּׁם הַשְּׁכִינָה בּוֹכָה וּמְיַלֶּלֶת עַל חֻרְבַּן בֵּית הַמִּקְדָּשׁ כִּי בְּ''מַעֲרָב'' שָׁם רָחֵל מְבַכָּה עַל בָּנֶיהָ, כַּנַּ''ל וְיֵשׁ מְאוֹרֵי אוֹר וּמְאוֹרֵי אֵשׁ (עין זוהר בראשית כ:) וְהֵם זֶה לְעֻמַּת זֶה שֶׁכְּשֶׁיֵּשׁ כּחַ לִמְאוֹרֵי אוֹר, אֲזַי נִכְנָעִין מְאוֹרֵי אֵשׁ וְכֵן לְהֵפֶך, חַס וְשָׁלוֹם שֶׁכְּשֶׁנִּכְנָעִין וְנִסְתַּלְּקִין מְאוֹרֵי אוֹר, חַס וְשָׁלוֹם אֲזַי מִתְגַּבְּרִין מְאוֹרֵי אֵשׁ וְזֶה בְּחִינַת חֻרְבַּן בֵּית הַמִקְדָּשׁ, בְּחִינַת (אֵיכָה א) : ''מִמָּרוֹם שָׁלַח אֵשׁ בָּעַצְמתַי'' כִּי נִתְגַּבְּרוּ מְאוֹרֵי אֵשׁ עַל יְדֵי שֶׁנִּסְתַּלְּקוּ מְאוֹרֵי אוֹר בִּבְחִינַת ''רָחֵל מְבַכָּה עַל בָּנֶיהָ'' כִּי הַבְּכִיָּה הוּא בְּחִינַת הִסְתַּלְּקוּת מְאוֹרֵי אוֹר כַּנַּ''ל וַאֲזַי מִתְגַּבְּרִין, חַס וְשָׁלוֹם, מְאוֹרֵי אֵשׁ בְּחִינַת: ''מִמָּרוֹם שָׁלַח אֵשׁ'' וְכוּ כַּנַּ''ל וְזֶה בְּחִינַת הַהַעֲלָמָה, שֶׁנִּתְעַלֵּם הַיּפִי וְהַפְּאֵר שֶׁל כָּל הָעוֹלָם כִּי יֵשׁ צַדִּיק, שֶׁהוּא הַיּפִי וְהַפְּאֵר וְהַחֵן שֶׁל כָּל הָעוֹלָם כֻּלּוֹ בִּבְחִינַת (בְּרֵאשִׁית ל''ט) : ''וַיְהִי יוֹסֵף יְפֵה תֹאַר וִיפֵה מַרְאֶה'' בְּחִינַת (תְּהִלִּים מ''ח) : ''יְפֵה נוֹף מְשׂוֹשׂ כָּל הָאָרֶץ'' (ועין זוהר ויגש רו:) כִּי זֶה הַצַּדִּיק הָאֲמִתִּי שֶׁהוּא בְּחִינַת יוֹסֵף הוּא הַהִדּוּר וְהַיּפִי שֶׁל כָּל הָעוֹלָם וּכְשֶׁזֶּה הַיּפִי וְהַפְּאֵר נִתְגַּלֶּה בָּעוֹלָם דְּהַיְנוּ כְּשֶׁזֶּה הַצַדִּיק שֶׁהוּא הַיּפִי שֶׁל כָּל הָעוֹלָם, נִתְפַּרְסֵם וְנִתְגַּדֵּל בָּעוֹלָם אֲזַי נִפְתָּחִין הָעֵינַיִם שֶׁל הָעוֹלָם שֶׁכָּל מִי שֶׁנִּכְלָל בְּזֶה הַחֵן הָאֱמֶת שֶׁל זֶה הַצַּדִּיק שֶׁהוּא הַחֵן וְהַיּפִי שֶׁל הָעוֹלָם דְּהַיְנוּ שֶׁמִּתְקָרֵב אֵלָיו וְנִכְלָל בּוֹ נִפְתָּחִין עֵינָיו וְיָכוֹל לִרְאוֹת וְהָעִקָּר לְהִסְתַּכֵּל עַל עַצְמוֹ [בְּסִימָן סו] שֶׁעַל יְדֵי שֶׁמִּתְקָרֵב לַצַּדִּיק אֲמִתִּי, שֶׁהוּא בְּחִינַת (מִשְׁלֵי י) ''צַדִּיק יְסוֹד עוֹלָם'' בְּחִינַת יְסוֹד הַפָּשׁוּט, שֶׁמִּמֶּנּוּ נִמְשָׁכִין כָּל הָאַרְבָּעָה יְסוֹדוֹת בִּבְחִינַת (בְּרֵאשִׁית ב) : ''וְנָהָר יוֹצֵא מֵעֵדֶן לְהַשְׁקוֹת אֶת הַגָּן, וּמִשָּׁם יִפָּרֵד וְהָיָה לְאַרְבָּעָה רָאשִׁים'' נָהָר יוֹצֵא מֵעֵדֶן זֶה בְּחִינַת: צַדִּיק יְסוֹד עוֹלָם שֶׁהוּא בְּחִינַת יְסוֹד הַפָּשׁוּט אֲשֶׁר ''מִשָּׁם יִפָּרֵד וְהָיָה לְאַרְבָּעָה רָאשִׁים'' הַיְנוּ בְּחִינַת הָאַרְבָּעָה יְסוֹדוֹת, שֶׁנִּמְשָׁכִין מִן הַצַּדִּיק כַּנַּ''ל וּכְשֶׁמִּתְקָרֵב אֵלָיו עַל יְדֵי זֶה רָאוּי לוֹ לְהִסְתַּכֵּל בְּעַצְמוֹ עַל כָּל הַמִּדּוֹת, אֵיך הוּא אוֹחֵז בָּהֶם כִּי כָל הַמִּדּוֹת נִמְשָׁכִין מִן הָאַרְבָּעָה יְסוֹדוֹת, כַּיָּדוּעַ [עיין בלקו''א סי ד אות ה] וְהָאַרְבָּעָה יְסוֹדוֹת נִמְשָׁכִין מִן הַצַּדִּיק כַּנַּ''ל וְעַל כֵּן כְּשֶׁנִּתְגַּלֶּה זֶה הַצַּדִּיק, שֶׁהוּא הַחֵן וְהַיּפִי שֶׁל הָעוֹלָם כָּל מִי שֶׁמִּתְקָרֵב וְנִכְלָל בְּזֶה הַחֵן הָאֱמֶת נִפְתָּחִין עֵינָיו וְרוֹאֶה וּמִסְתַּכֵּל עַל עַצְמוֹ אֵיך הוּא אוֹחֵז בְּכָל הַמִּדּוֹת, שֶׁנִּמְשָׁכִין מֵאַרְבָּעָה יְסוֹדוֹת שֶׁהֵם נִמְשָׁכִין מֵהַצַּדִּיק כַּנַּ''ל וְגַם יָכוֹל לִרְאוֹת וּלְהִסְתַּכֵּל בִּגְדֻלַּת הַשֵּׁם וּלְהִסְתַּכֵּל בָּעוֹלָם עַל יְדֵי שֶׁנִּפְתְּחוּ עֵינָיו עַל יְדֵי הִתְגַּלּוּת הַפְּאֵר שֶׁל הַצַּדִּיק הָאֱמֶת כַּנַּ''ל כִּי כְּשֶׁזֶּה הַצַּדִּיק נִתְגַּלֶּה וְנִתְפַּרְסֵם בָּעוֹלָם, זֶה בְּחִינַת שֵׁם דְּהַיְנוּ שֶׁנִּתְפַּרְסֵם וְיֵשׁ לוֹ שֵׁם בָּעוֹלָם וּבְתוֹך זֶה הַשֵּׁם שֶׁל הַצַּדִּיק הָאֱמֶת מְלֻבָּשׁ וּמְשֻׁתָּף שְׁמוֹ יִתְבָּרַך כִּי שְׁמוֹ מְשֻׁתָּף בִּשְׁמֵנוּ [מצויין לעיל בסי סו בפנים] נִמְצָא כְּשֶׁנִּתְגַּדֵּל שֵׁם הַצַּדִּיק, נִתְגַּדֵּל שְׁמוֹ יִתְבָּרַך וְכָל מַה שֶּׁנִּתְגַּדֵּל יוֹתֵר שֵׁם הַצַּדִּיק, נִתְגַּדֵּל יוֹתֵר שְׁמוֹ יִתְבָּרַך, כִּבְיָכוֹל כִּי שְׁמוֹ מְשֻׁתָּף בִּשְׁמֵנוּ כַּנַּ''ל (זְכַרְיָה י''ד) : ''ה אֶחָד וּשְׁמוֹ אֶחָד'' כִּי שְׁמוֹ יִתְבָּרַך הוּא אַחְדוּת פָּשׁוּט אַך לְמַטָּה מִשְׁתַּלְשֵׁל מִשְּׁמוֹ יִתְבָּרַך בְּחִינַת הָאַרְבָּעָה יְסוֹדוֹת כִּי שְׁמוֹ אֶחָד יִתְבָּרַך, הוּא בְּחִינַת אַרְבַּע אוֹתִיּוֹת הַשֵּׁם וְעַל כֵּן לְמַטָּה נִשְׁתַּלְשֵׁל מִשְּׁמוֹ יִתְבָּרַך בְּחִינַת הָאַרְבָּעָה יְסוֹדוֹת וּמִתְּחִלָּה מִשְׁתַּלְשֵׁל מֵאַרְבַּע אוֹתִיּוֹת הַשֵּׁם בְּחִינַת תְּלָת גְּוָנִין דְּעֵינָא וּבַת עַיִן וְאַחַר כָּך מִשְׁתַּלְשֵׁל לְאַרְבָּעָה יְסוֹדוֹת וּמִקּדֶם מִשְׁתַּלְשֵׁל לִבְחִינַת: צַדִּיק יְסוֹד עוֹלָם, שֶׁמִּמֶּנּוּ נִמְשָׁכִין כָּל הָאַרְבָּעָה יְסוֹדוֹת (שְׁמוֹת ל''ה) (ועין זוהר תרומה קנב) רְאוּ דַּיְקָא כִּי עַל יְדֵי שֶׁנִּתְגַּלֶּה וְנִתְגַּדֵּל שֵׁם בְּצַלְאֵל עַל יְדֵי זֶה רְאוּ כִּי עַל יְדֵי זֶה נִפְתָּחִין הָעֵינַיִם וְרוֹאִים כַּנַּ''ל וְזֶה: ''כִּי קָרָא ה בְּשֵׁם בְּצַלְאֵל'' הַיְנוּ כִּי ה הוּא בְּשֵׁם בְּצַלְאֵל, כִּי שְׁמוֹ מְשֻׁתָּף בִּשְׁמֵנוּ וְעַל יְדֵי זֶה רְאוּ כַּנַּ''ל כִּי כּחַ הָרְאוּת נִמְשָׁך גַם כֵּן מִבְּחִינַת הַשֵּׁם שֶׁהוּא בְּחִינַת אַרְבַּע אוֹתִיּוֹת שֶׁמִּשָּׁם נִמְשָׁך תְּלָת גְּוָנִין דְּעֵינָא וּבַת עַיִן כַּנַּ''ל וְזֶה בְּחִינַת שַׁבָּת שִׁין בַּת שִׁין תְּלָת גְּוָנִין דְּעֵינָא, בַּ''ת עַיִן (תִּקּוּן ע) כִּי שַׁבָּת שְׁמָא דְּקֻדְשָׁא בְּרִיך הוּא (זהַר יִתְרוֹ דַף פח:) גַּם הַצַּדִּיק הוּא בְּחִינַת שַׁבָּת, כְּמוֹ שֶׁכָּתוּב (בַּזּהַר נָשׂא דַף ק:) אַנְתְּ הוּא שַׁבָּת דְּכּלְהֵי יוֹמֵי וְזֶה: ''רְאוּ כִּי ה נָתַן לָכֶם אֶת הַשַּׁבָּת'' (שְׁמוֹת ט''ז) רְאוּ דַּיְקָא, כִּי שַׁבָּת, שֶׁהוּא שְׁמָא דְּקֻדְשָׁא בְּרִיך הוּא הוּא בְּחִינַת כּחַ הָרְאוּת בְּחִינַת תְּלָת גְּוָנִין דְּעֵינָא וּבַת עַיִן כַּנַּ''ל וְעַל כֵּן בְּכָל מָקוֹם שֶׁנִּזְכָּר בִּנְיַן בֵּית הַמִּקְדָּשׁ, נִזְכָּר שַׁבָּת כְּמוֹ שֶׁכָּתוּב (וַיִּקְרָא י''ט) : ''אֶת שַׁבְּתֹתַי תִּשְׁמרוּ, וּמִקְדָּשִׁי תִּירָאוּ'' וְכֵן בְּכָל מָקוֹם שֶׁהִזְהִיר עַל מְלֶאכֶת הַמִּשְׁכָּן, הִזְהִיר מִקּדֶם עַל שַׁבָּת כִּי שַׁבָּת מֵאִיר לְהַבֵּית הַמִּקְדָּשׁ כִּי הַמִּקְדָּשׁ הוּא גַם כֵּן בְּחִינַת עֵינַיִם, כְּמוֹ שֶׁכָּתוּב (יְחֶזְקֵאל כ''ד) : ''גְּאוֹן עֻזְּכֶם, מַחְמַד עֵינֵיכֶם'' (עַיֵּן בָּבָא בַּתְרָא ד) וְשַׁבָּת הוּא בְּחִינַת הַגְּוָנִין הַמְּאִירִין בַּמִּקְדָּשׁ כִּי שַׁבָּת הוּא בְּחִינַת כּחַ הָרְאוּת שֶׁהֵם תְּלָת גְּוָנִין דְּעֵינָא וּבַת עַיִן הַמְּאִירִין לְבֵית הַמִּקְדָּשׁ שֶׁהוּא בְּחִינַת עֵינַיִם וְזֶה בְּחִינַת מחִין כִּי מִתְּחִלָּה נַעֲשֶׂה מִבְּחִינַת שֵׁם ה, שֶׁהוּא אַרְבַּע אוֹתִיּוֹת, בְּחִינַת אַרְבָּעָה מחִין בְּחִינַת (שְׁמוֹת ל''א) : ''וַאֲמַלֵּא אתוֹ רוּחַ אֱלקִים בְּחָכְמָה וּבִתְבוּנָה וּבְדַעַת וּבְכָל מְלָאכָה'' חָכְמָה, תְּבוּנָה וְדַעַת וְכָל מְלָאכָה זֶה בְּחִינַת אַרְבָּעָה מחִין (כְּמוֹ שֶׁמּוּבָא בְּתִקּוּנֵי זהַר דַף יג. בְּהַקְדָּמָה) שֶׁהֵם נַעֲשִׂין מִבְּחִינַת שֵׁם ה כְּמוֹ שֶׁכָּתוּב: רְאוּ כִּי קָרָא ה בְּשֵׁם בְּצַלְאֵל, וַאֲמַלֵּא אוֹתוֹ וְכוּ בְּחָכְמָה וּבִתְבוּנָה'' וְכוּ וְאַחַר כָּך נַעֲשֶׂה בְּחִינַת תְּלָת גְּוָנִין דְּעֵינָא וּבַת עַיִן וְאַחַר כָּך אַרְבָּעָה יְסוֹדוֹת כַּנַּ''ל וּבִשְׁבִיל זֶה נִקְרָאִים הַצַּדִּיקִים ''עֵינֵי הָעֵדָה'' (בַּמִדְבָּר טו) (עַיֵּן בָּבָא בַּתְרָא ד) כִּי עַל יָדָם נִפְתָּחִין הָעֵינַיִם כַּנַּ''ל וַאֲזַי כְּשֶׁנִּתְגַּלֶּה הַפְּאֵר וְהַיּפִי שֶׁל הַצַּדִּיק הָאֱמֶת וְנִתְגַּדֵּל שְׁמוֹ שֶׁזֶּה בְּחִינַת הַגְדָּלַת שְׁמוֹ יִתְבָּרַך, כִּבְיָכוֹל, כַּנַּ''ל שֶׁעַל יְדֵי זֶה נַעֲשִׂין הַמּחִין וְכחַ הָרְאוּת וְנִפְתָּחִין הָעֵינַיִם כַּנַּ''ל אֲזַי יֵשׁ לְהָעוֹלָם בַּעַל הַבַּיִת, שֶׁהוּא מַשְׁגִּיחַ עַל הָעוֹלָם וְזֶה בְּחִינַת בְּרֵאשִׁי''ת רא''שׁ בַּיִ''ת (תִּקּוּנֵי זהַר תִּקּוּן ג דַף יח) ראשׁ זֶה בְּחִינַת מחִין בַּיִת זֶה בְּחִינַת בֵּית הַמִּקְדָּשׁ, שֶׁעִקָּר קִיּוּמוֹ עַל יְדֵי בְּחִינַת הַמּחִין שֶׁהֵם בְּחִינַת תְּלָת גְּוָנִין דְּעֵינָא וּבַת עַיִן בְּחִינַת שַׁבָּת, שֶׁמֵּאִיר לְבֵית הַמִּקְדָּשׁ כַּנַּ''ל גַּם בַּיִת זֶה בְּחִינַת הַבָּתִּים שֶׁל הַתְּפִלִּין שֶׁשָּׁם הֵם הַמּחִין, בְּחִינַת: וַאֲמַלֵּא אוֹתוֹ רוּחַ אֱלקִים בְּחָכְמָה וּבִתְבוּנָה וּבְדַעַת וּבְכָל מְלָאכָה וַאֲמַלֵּא דַּיְקָא, בְּחִינַת הַבָּתִּים, שֶׁהַמּחִין מְמַלְּאִין אוֹתָם וַאֲזַי יֵשׁ בַּעַל הַבַּיִת בְּחִינַת ראשׁ הַבַּיִת שֶׁהוּא מְחַזֵּק בִּדְקֵי הַבַּיִת כִּי תִּקּוּן הַבֵּית הַמִּקְדָּשׁ הוּא עַל יְדֵי זֶה כַּנַּ''ל אֲבָל יֵשׁ, חַס וְשָׁלוֹם, הַהֵפֶך מַמָּשׁ כְּשֶׁנִּתְפַּרְסֵם, חַס וְשָׁלוֹם, מִי שֶׁאֵין בּוֹ שֵׁם ה כְּלָל וּכְשֶׁנִּתְפַּרְסֵם וְנִתְגַּדֵּל שְׁמוֹ שֶׁל זֶה כִּבְיָכוֹל נִתְמַעֵט וְנִתְעַלֵּם שֵׁם ה וַאֲזַי נִתְגַּדְּלִין בָּעוֹלָם בַּעֲלֵי שֵׁמוֹת וְקֵדָרִיִּים, שֶׁקּוֹרִין טַאטֶירִין וּבָאִין לָעוֹלָם, חַס וְשָׁלוֹם, דְּבָרִים שֶׁאֵין מוֹעִיל לָהֶם, כִּי אִם שְׁמוֹת הַטֻּמְאָה, חַס וְשָׁלוֹם שֶׁכָּל זֶה הֵפֶך שֵׁם ה כִּי נִתְעַלֵּם שֵׁם ה, חַס וְשָׁלוֹם וַאֲזַי נִסְתַּלְּקִין וְנִכְנָעִין מְאוֹרֵי אוֹר חַס וְשָׁלוֹם שֶׁהֵם בְּחִינַת מְאוֹר הָעֵינַיִם בְּחִינַת תְּלָת גְּוָנִין דְּעֵינָא וּבַת עַיִן, שֶׁנִּמְשָׁכִין מִשֵּׁם ה כַּנַּ''ל וּכְשֶׁנִּכְנָעִין מְאוֹרֵי אוֹר, אֲזַי מִתְגַּבְּרִין מְאוֹרֵי אֵשׁ וּמִזֶּה בָּאִין שְׂרֵפוֹת בָּעוֹלָם, חַס וְשָׁלוֹם עַל יְדֵי שֶׁמִּתְגַּבְּרִין וְנִתְגַּדְּלִין בְּשֵׁם אֵלּוּ הַמְפֻרְסָמִים שֶׁל שֶׁקֶר שֶׁעַל יְדֵי זֶה נִתְעַלֵּם שֵׁם ה, חַס וְשָׁלוֹם וְנִכְנָעִים מְאוֹרֵי אוֹר, וּמִתְגַּבְּרִין מְאוֹרֵי אֵשׁ בְּחִינַת: ''מִמָּרוֹם שָׁלַח אֵשׁ'' שֶׁזֶּה בְּחִינַת שְׂרֵפַת בֵּית הַמִּקְדָּשׁ שֶׁנַּעֲשִׂין גַם כֵּן עַל יְדֵי הִסְתַּלְּקוּת מְאוֹרֵי אוֹר שֶׁעַל יְדֵי זֶה נִתְגַּבְּרוּ מְאוֹרֵי אֵשׁ כַּנַּ''ל וְזֶה בְּחִינַת: ''וַיַּצֶּת אֵשׁ בְּצִיּוֹן וַתּאכַל יְסוֹדוֹתֶיהָ'' (אֵיכָה ד) יְסוֹדוֹתֶיהָ זֶה בְּחִינַת אַרְבָּעָה יְסוֹדוֹת שֶׁנִּמְשָׁכִין מִבְּחִינַת מְאוֹרֵי אוֹר מִבְּחִינַת תְּלָת גְּוָנִין דְּעֵינָא וּבַת עַיִן שֶׁנֶּאֶכְלוּ וְנִשְׂרְפוּ עַל יְדֵי וַיַּצֶּת אֵשׁ בְּצִיּוֹן עַל יְדֵי הַהִתְגַּבְּרוּת מְאוֹרֵי אֵשׁ כַּנַּ''ל. וְהִנֵּה מַה שֶּׁעָבַר אַיִן, כִּי כְּבָר נִשְׂרַף בֵּית מִקְדָּשֵׁנוּ אַך כָּעֵת, שֶׁהַשֵּׁם יִתְבָּרַך מְצַפֶּה לָשׁוּב אֵלֵינוּ וְלַחֲזר וְלִבְנוֹת בֵּית מִקְדָּשֵׁנוּ רָאוּי לָנוּ שֶׁלּא לְעַכֵּב, חַס וְשָׁלוֹם, בִּנְיַן בֵּית הַמִּקְדָּשׁ רַק לְהִשְׁתַּדֵּל בְּבִנְיָנוֹ עַל כֵּן מְאד צָרִיך לִזָּהֵר לָקוּם בַּחֲצוֹת, לִהְיוֹת מִתְאַבֵּל עַל חֻרְבַּן בֵּית הַמִּקְדָּשׁ כִּי אוּלַי בַּגִּלְגּוּל הָרִאשׁוֹן הָיָה הוּא הַגּוֹרֵם שֶׁיֶּחֱרַב הַבֵּית הַמִּקְדָּשׁ וַאֲפִלּוּ אִם לָאו אוּלַי הוּא מְעַכֵּב עַתָּה בִּנְיַן בֵּית הַמִּקְדָּשׁ וְנֶחֱשָׁב גַם כֵּן כְּאִלּוּ הוּא גָּרַם לְהַחֲרִיבוֹ (עין ירושלמי יומא פ''א ה''א) עַל כֵּן צָרִיך לִזָּהֵר מְאד לָקוּם בַּחֲצוֹת וְלִהְיוֹת מִתְאַבֵּל מְאד עַל חֻרְבַּן בֵּית הַמִּקְדָּשׁ וְהַשֵּׁם יִתְבָּרַך הִבְטִיחַ לְכָל הַמִּתְאַבֵּל עַל צִיּוֹן לָשׂוּם לַאֲבֵלֵי צִיּוֹן ''פְּאֵר תַּחַת אֵפֶר'' (יְשַׁעְיָה ס''א) פְּאֵר תַּחַת אֵפֶר דַּיְקָא פְּאֵר זֶה בְּחִינַת הַמּחִין בְּחִינַת תְּפִלִּין בְּחִינַת ראשׁ בַּיִת בְּחִינַת כְּלָלִיּוּת הַגְּוָנִין בְּחִינַת תְּלָת גְּוָנִין דְּעֵינָא וּבַת עַיִן בְּחִינַת מְאוֹרֵי אוֹר בְּחִינַת שַׁבָּת הַמֵּאִיר לְבֵית הַמִּקְדָּשׁ כַּנַּ''ל תַּחַת אֵפֶר אֵפֶר זֶה בְּחִינַת מְאוֹרֵי אֵשׁ, [שֶׁהוּא הַהֵפֶך מֵהַנַּ''ל] הַיְנוּ שֶׁיִּהְיוּ נִכְנָעִין מְאוֹרֵי אֵשׁ, שֶׁעַל יָדָם נִשְׂרַף הַבֵּית הַמִּקְדָּשׁ וְיִתְגַּבְּרוּ מְאוֹרֵי אוֹר, שֶׁהֵם קִיּוּם הַבֵּית הַמִּקְדָּשׁ כַּנַּ''ל וְזֶהוּ פְּאֵר תַּחַת אֵפֶר, כַּנַּ''ל נִמְצָא, שֶׁעַל יְדֵי שֶׁהוּא מִתְאַבֵּל עַל הַבֵּית הַמִּקְדָּשׁ עַל יְדֵי זֶה מַכְנִיעַ מְאוֹרֵי אֵשׁ, וּמִתְגַּבְּרִין מְאוֹרֵי אוֹר, שֶׁהֵם בְּחִינַת שַׁבָּת כַּנַּ''ל מִתְאַבֵּל רָאשֵׁי תֵבוֹת: ''לא תְבַעֲרוּ אֵשׁ בְּכל משְׁבתֵיכֶם'' (שְׁמוֹת ל''ה) כִּי עַל יְדֵי שֶׁמִּתְאַבְּלִין, נִכְנָעִין מְאוֹרֵי אֵשׁ כַּנַּ''ל וְזֶהוּ: ''בְּיוֹם הַשַּׁבָּת'' כִּי אֲזַי מְאִירִין מְאוֹרֵי אוֹר שֶׁהֵם בְּחִינַת שַׁבָּת בְּחִינַת תְּלָת גְּוָנִין דְּעֵינָא וּבַת עַיִן שֶׁהֵם מְאִירִין לְהַבֵּית הַמִּקְדָּשׁ בִּבְחִינַת ''אֶת שַׁבְּתֹתַי תִּשְׁמרוּ וּמִקְדָּשִׁי תִּירָאוּ'' כַּנַּ''ל (שְׁמוֹת ל''א) : ''לַעֲשׂוֹת אֶת הַשַּׁבָּת לְדרתָם'' וְאָמְרוּ חֲכָמֵינוּ, זִכְרוֹנָם לִבְרָכָה (זהַר פִּינְחָס דַף רמג: וּבְתִקּוּן כד) : לְדרָתָם כְּתִיב לְשׁוֹן דִּירָה הַיְנוּ כִּי עַל יְדֵי שַׁבָּת, שֶׁהוּא בְּחִינַת מְאוֹרֵי אוֹר עַל יְדֵי זֶה נַעֲשֶׂה דִּירָה דְּהַיְנוּ בְּחִינַת הַבֵּית הַמִּקְדָּשׁ, שֶׁקִּיּוּמוֹ עַל יְדֵי שַׁבָּת כַּנַּ''ל גַּם דִּירָה מַמָּשׁ כִּי עַל יְדֵי שַׁבָּת, שֶׁהוּא בְּחִינַת מְאוֹרֵי אוֹר עַל יְדֵי זֶה נִכְנָעִין מְאוֹרֵי אֵשׁ, וְנִצּוֹלִין מִשְּׂרֵפוֹת כַּנַּ''ל (עין שבת קיט) נִמְצָא שֶׁקִּיּוּם דִּירוֹת יִשְׂרָאֵל הוּא עַל יְדֵי שַׁבָּת כַּנַּ''ל וְזֶהוּ: בְּרֵאשִׁית ראשׁ בַּיִת, בְּחִינַת הַבַּעַל הַבַּיִת שֶׁל הָעוֹלָם הַיְנוּ הַצַּדִּיק הָאֱמֶת, שֶׁהוּא הַיּפִי וְהַפְּאֵר שֶׁל הָעוֹלָם שֶׁהוּא בְּחִינַת יוֹסֵף, בְּחִינַת (בְּרֵאשִׁית מ''ב) : ''וְיוֹסֵף הוּא הַשַּׁלִּיט הוּא הַמַּשְׁבִּיר'' וְכוּ בְּחִינַת ראשׁ בַּיִת, בְּחִינַת בַּעַל הַבַּיִת שֶׁל הָעוֹלָם כִּי עַל יָדוֹ קִיּוּם הַבֵּית הַמִּקְדָּשׁ וְקִיּוּם הַבָּתִּים וְהַדִּירוֹת שֶׁל יִשְׂרָאֵל כַּנַּ''ל וְעַל יְדֵי שֶׁנִּתְגַּדֵּל הַשֵּׁם שֶׁל זֶה הַצַּדִּיק, שֶׁהוּא בְּחִינַת ראשׁ בַּיִת עַל יְדֵי זֶה נִפְתָּחִין הָעֵינַיִם שֶׁל יִשְׂרָאֵל כַּנַּ''ל וְזֶהוּ בְּרֵאשִׁית לְעֵינֵי כָּל יִשְׂרָאֵל בְּרֵאשִׁית, הַיְנוּ ראשׁ בַּיִת, בְּחִינַת הַצַּדִּיק הַנַּ''ל שֶׁהוּא הַפְּאֵר שֶׁל הָעוֹלָם כַּנַּ''ל עַל יָדוֹ נִפְתָּחִין עֵינֵי כָּל יִשְׂרָאֵל כַּנַּ''ל וְזֶה בְּחִינַת הֶסְפֵּד עַל סִלּוּק הַצַּדִּיק כִּי בְּרֵאשִׁית הוּא הֶסְפֵּד עַל נחַ הַיְנוּ מַאֲמָר הַנַּ''ל עַל בְּרֵאשִׁית הוּא הֶסְפֵּד עַל סִלּוּק הַצַּדִּיק, שֶׁהוּא בְּחִינַת נחַ כִּי שָׁם נֶאֱמַר מִבְּחִינַת הַהַעֲלָמָה שֶׁנִּתְעַלֵּם הַפְּאֵר שֶׁל יִשְׂרָאֵל הַיְנוּ שֶׁנִּסְתַּלֵּק וְנִתְעַלֵּם הַצַּדִּיק שֶׁהוּא הַפְּאֵר שֶׁל יִשְׂרָאֵל וְהִנֵּה לְהַצַּדִּיק שֶׁנִּסְתַּלֵּק, אֵין לוֹ הֶפְסֵד כְּלָל בַּמֶּה שֶׁנִּתְעַלֵּם וְנִסְתַּלֵּק כִּי אִם נִתְעַלֵּם וְנִסְתַּלֵּק מִכָּאן, הוּא גָּדוֹל וּמְפאָר שָׁם בָּעוֹלָם הַבָּא בְּחִינַת (בְּרֵאשִׁית ו) ''אֶת הָאֱלקִים הִתְהַלֶּך נחַ'' אֲבָל עַל הַדּוֹר יָתוֹם שֶׁנִּשְׁאֲרוּ וְעַל הַתּוֹלָדוֹת, דְּהַיְנוּ הַבָּנִים שֶׁנִּשְׁאֲרוּ, הוּא רַחֲמָנוּת גָּדוֹל מְאד וְעֲלֵיהֶם נֶאֱמַר כִּמְקוֹנֵן : ''אֵלֶּה תּוֹלְדת נחַ'' כִּמְקוֹנֵן וְאוֹמֵר אֵלֶּה הֵם הַתּוֹלָדוֹת וְהַבָּנִים שֶׁל הַצַּדִּיק, בְּחִינַת נחַ שֶׁנִּסְתַּלֵּק וְאֵלֶּה הֵם הַתּוֹלָדוֹת הַיְתוֹמִים שֶׁנִּשְׁאֲרוּ כִּי דַּע, שֶׁכָּל הַדּרוֹת כֻּלָּם נִמְשָׁכִין מִן הַצַּדִּיק שֶׁהוּא הָראשׁ בְּחִינַת ראשׁ בַּיִת, בְּחִינַת הַבַּעַל הַבַּיִת שֶׁל הָעוֹלָם כַּנַּ''ל בִּבְחִינַת (יְשַׁעְיָה מ''א) : ''קוֹרֵא הַדּרוֹת מֵראשׁ'' שֶׁכָּל הַדּרוֹת נִמְשָׁכִין מִן הָראשׁ דְּהַיְנוּ הַצַּדִּיק הַנַּ''ל וַאֲזַי כְּשֶׁיֵּשׁ זֶה הַצַּדִּיק שֶׁהוּא הָראשׁ בַּיִת אֲזַי יֵשׁ בְּחִינַת ראשׁ וְיֵשׁ בְּחִינַת בַּיִת וַאֲזַי כֻּלָּנוּ, דְּהַיְנוּ כָּל בְּנֵי הַדּוֹר כֻּלָּם בְּחִינַת בְּנֵי בַּיִת אֲבָל כְּשֶׁנִּסְתַּלֵּק וְנִתְעַלֵּם זֶה הָראשׁ שֶׁהוּא הַפְּאֵר, בְּחִינַת שֵׁם ה כַּנַּ''ל אֲזַי מִתְגַּבְּרִין, חַס וְשָׁלוֹם, שְׁמוֹת הַטֻּמְאָה שֶׁל הַחִיצוֹנִים שֶׁזֶּה בְּחִינַת הַמְפֻרְסָמִים שֶׁל שֶׁקֶר כַּנַּ''ל וְהֵם בְּחִינַת ראשׁ שֶׁל הַסִּטְרָא אָחֳרָא, שֶׁהוּא כְּנֶגֶד ראשׁ הַנַּ''ל דִּקְדֻשָּׁה בְּחִינַת ''ראשׁ כָּל חוּצוֹת'' שֶׁזֶּהוּ בְּחִינַת ראשׁ דְּסִטְרָא אָחָרֳא בְּחִינַת מְפֻרְסָמִים שֶׁל שֶׁקֶר בְּחִינַת שֵׁם הַטֻּמְאָה שֶׁל הַחִיצוֹנִים, חַס וְשָׁלוֹם וַאֲזַי אֵין בַּיִת, וּמִתְגַּלְגְּלִים בַּחוּצוֹת, חַס וְשָׁלוֹם וְעַל כֵּן נִקְרָא ראשׁ כָּל חוּצוֹת כִּי נִתְעַלֵּם, חַס וְשָׁלוֹם בְּחִינַת ראשׁ בַּיִת וַאֲזַי אֵין בַּיִת, וּמִתְגַּלְגְּלִים בַּחוּצוֹת, חַס וְשָׁלוֹם וְעַל זֶה נֶאֱמַר: ''תִּשְׁתַּפֵּכְנָה אַבְנֵי קדֶשׁ בְּראשׁ כָּל חוּצוֹת, בְּנֵי צִיּוֹן הַיְקָרִים הַמְסֻלָּאִים בַּפָּז'' וְכוּ (אֵיכָה ד) דְּהַיְנוּ שֶׁיִּשְׂרָאֵל קְדוֹשִׁים מִתְגַּלְגְּלִים, חַס וְשָׁלוֹם, בְּראשׁ כָּל חוּצוֹת כִּי נִסְתַּלֵּק וְנִתְעַלֵּם הָראשׁ בַּיִת, דְּהַיְנוּ הַצַּדִּיק הָאֲמִתִּי וְנִתְגַּבֵּר, חַס וְשָׁלוֹם, הַהֵפֶך שֶׁהוּא בְּחִינַת שֵׁם שֶׁל הַטֻּמְאָה שֶׁל הַחִיצוֹנִים, בְּחִינַת ראשׁ כָּל חוּצוֹת כַּנַּ''ל וְיִרְמְיָהוּ הַנָּבִיא הָיָה מְקוֹנֵן וּמְחַבֵּב דַּם יִשְׂרָאֵל שֶׁנִּשְׁפַּך וְהָיָה מִשְׁתַּתֵּף בְּצָרָתָן וְהָיָה רוֹאֶה יִשְׂרָאֵל מוֹלִיכִים בְּקוֹלָרִין, וִידֵיהוֹן מְהָדְקִין לַאֲחוֹרָא, וְרֵחַיָּא עַל צַוְּארֵיהוֹן וְהָיָה מִשְׁתַּתֵּף עִמָּהֶם וְהָיָה מְקוֹנֵן עַל כָּל טִפָּה דָּם שֶׁל יִשְׂרָאֵל ''בְּנֵי צִיּוֹן הַיְקָרִים הַמְסֻלָּאִים בַּפָּז וְכוּ תִּשְׁתַּפֵּכְנָה אַבְנֵי קדֶשׁ'' וְכוּ וְזֶהוּ: ''אֵלֶּה תּוֹלְדת נחַ'' הַיְנוּ כִּמְקוֹנֵן עַל הַתּוֹלָדוֹת שֶׁנִּשְׁאֲרוּ כַּנַּ''ל וְזֶהוּ: ''נחַ אִישׁ צַדִּיק תָּמִים הָיָה'', הַיְנוּ שֶׁהָיָה וְנִסְתַּלֵּק וְכוּ כַּנַּ''ל. וְהִנֵּה כָּל הַדּרוֹת כֻּלָּם נִמְשָׁכִין מִן הַצַּדִּיק שֶׁהוּא הָראשׁ, בְּחִינַת ''קוֹרֵא הַדּרוֹת מֵראשׁ'' כַּנַּ''ל וְזֶה בְּחִינַת: ''אֵלֶּה תּוֹלְדת נחַ'' שֶׁכָּל הַתּוֹלָדוֹת, דְּהַיְנוּ הַדּרוֹת, כֻּלָּם נִמְשָׁכִין מִן נחַ שֶׁהוּא בְּחִינַת הַצַּדִּיק, בְּחִינַת הָראשׁ, בְּחִינַת קוֹרֵא הַדּרוֹת מֵראשׁ, כַּנַּ''ל וְדַע, שֶׁגַּם הִדּוּר הָאֶתְרוֹג נִמְשָׁך גַם כֵּן מִן הָראשׁ הַנַּ''ל וְזֶה בְּחִינַת קוֹרֵא הַדּרוֹת מֵראשׁ בְּחִינַת הִדּוּר הָאֶתְרוֹג, שֶׁנִּמְשָׁך גַם כֵּן מֵהָראשׁ הַנַּ''ל דְּהַיְנוּ הַצַּדִּיק הַנַּ''ל, שֶׁהוּא הָראשׁ וְהַפְּאֵר וְהַהִדּוּר שֶׁל הָעוֹלָם כַּנַּ''ל וְהִנֵּה עִקָּר הַהִדּוּר הֵם יִשְׂרָאֵל כִּי אַף עַל פִּי שֶׁגַּם חָם וְיֶפֶת הֵם תּוֹלְדוֹת נחַ אַף עַל פִּי כֵן עִקָּר הַהִדּוּר הֵם יִשְׂרָאֵל שֶׁבָּאִים מִבְּנֵי שֵׁם וְזֶה בְּחִינַת הִדּוּר מִצְוָה עַד שְׁלִישׁ (בָּבָא קַמָּא ט: וְשֻׁלְּחָן עָרוּך ארַח חַיִּים סִימָן תרנו) זֶה בְּחִינַת שֵׁם, שֶׁהוּא הַשְּׁלִישׁ מִשְּׁלשָׁה בְּנֵי נחַ [וְעַיֵּן בְּסַנְהֶדְרִין מַה שֶּׁדָּרְשׁוּ עַל פָּסוּק: ''וְהַשְּׁלִישִׁית יִוָּתֵר בָּהּ'' שְׁלִישִׁי שֶׁל נחַ, שְׁלִישִׁי שֶׁל שֵׁם] שֶׁהוּא עִקָּר הַהִדּוּר וְהַפְּאֵר כַּנַּ''ל וְהוּא בְּחִינַת שֵׁם, שֵׁם דַּיְקָא, בְּחִינַת שֵׁם הַקּדֶשׁ, שֶׁהוּא בְּחִינַת פְּאֵר וְהִדּוּר כַּנַּ''ל [וְהָבֵן הֵיטֵב לְקַשֵּׁר כָּל זֶה עִם מַה שֶּׁמְבאָר לְעֵיל בְּמַאֲמָר בְּרֵאשִׁית, וּבְסִימָן סו, כִּי הַכּל מְקֻשָּׁר יַחַד, עַיֵּן שָׁם הֵיטֵב] שַׁיָּך לְעֵיל: ''רָחֵל מְבַכָּה עַל בָּנֶיהָ'' זֶה בְּחִינַת עוּלִמְתָּא שַׁפִּירְתָּא דְּלֵית לָהּ עֵינִין (זהַר מִשְׁפָּטִים דַף צה) כִּי ''רָחֵל הָיְתָה יְפַת תּאַר וִיפַת מַרְאֶה'' (בְּרֵאשִׁית כ''ט) וְעַל כֵּן עִקָּר הַהוֹלָדָה שֶׁל הַצַּדִּיק שֶׁהוּא בְּחִינַת יוֹסֵף, שֶׁהָיָה יְפֵה תֹאַר וִיפֵה מַרְאֶה בְּחִינַת הַפְּאֵר וְהַיּפִי שֶׁל הָעוֹלָם כַּנַּ''ל הוּא מֵרָחֵל אֲבָל עַכְשָׁו בַּגָּלוּת, אַחַר הַחֻרְבָּן הִיא בִּבְחִינַת רָחֵל מְבַכָּה עַל בָּנֶיהָ וְעַל כֵּן הִיא בְּחִינַת עוּלִמְתָּא שַׁפִּירְתָּא דְּלֵית לָהּ עֵינִין כִּי מְאוֹר עֵינַיִם נִסְתַּלְּקִין עַל יְדֵי הַבְּכִי כַּנַּ''ל, וְהָבֵן הֵיטֵב וְעַל יְדֵי זֶה מְקֻשָּׁר הֵיטֵב מַאֲמָר הַנַּ''ל שֶׁמַּתְחִיל לְדַבֵּר מֵעִנְיַן רָחֵל מְבַכָּה עַל בָּנֶיהָ וְאַחַר כָּך מְדַבֵּר מֵהַהַעֲלָמָה, שֶׁנִּתְעַלֵּם הַצַּדִּיק, שֶׁהוּא הַפְּאֵר וְהַיּפִי בְּחִינַת יוֹסֵף בְּחִינַת: ''וְיוֹסֵף הָיָה יְפֵה תֹאַר'' וְכוּ כִּי הַכּל עִנְיָן אֶחָד כִּי עִקָּר הוֹלָדַת הַצַּדִּיק, שֶׁהוּא בְּחִינַת יוֹסֵף וְכוּ כַּנַּ''ל הוּא מֵרָחֵל וְכוּ כַּנַּ''ל.


~ סח - עִקָּר שְׁלֵמוּת הַצַּדִּיק שֶׁיּוּכַל לִהְיוֹת לְמַעְלָה וּלְמַטָּה

עִקָּר שְׁלֵמוּת הַצַּדִּיק שֶׁיּוּכַל לִהְיוֹת לְמַעְלָה וּלְמַטָּה שֶׁיִּהְיֶה יָכוֹל לְהַרְאוֹת לְמִי שֶׁהוּא לְמַעְלָה וְנִדְמֶה בְּדַעְתּוֹ שֶׁהוּא בְּמַדְרֵגָה עֶלְיוֹנָה יִהְיֶה מַרְאֶה לוֹ שֶׁהוּא הַהֵפֶך וְכֵן לְהֵפֶך, לְמִי שֶׁהוּא לְמַטָּה מְאד בַּמַּדְרֵגָה הַתַּחְתּוֹנָה בְּתוֹך הָאָרֶץ מַמָּשׁ יִהְיֶה מַרְאֶה לוֹ שֶׁאַדְּרַבָּא הוּא סָמוּך לְהַשֵּׁם יִתְבָּרַך וְזֶה הַשְּׁלֵמוּת מֻכְרָח שֶׁיִּהְיֶה לְהַצַּדִּיק וּבְלא זֶה אֵינוֹ צַדִּיק כְּלָל כִּי צָרִיך לְהַרְאוֹת לְמִי שֶׁהוּא לְמַטָּה מְאד בַּדְּיוֹטָא הַתַּחְתּוֹנָה לְגַמְרֵי שֶׁעֲדַיִן הוּא סָמוּך לַה מַמָּשׁ, כִּבְיָכוֹל וּלְעוֹרְרוֹ וּלְגַלּוֹת לוֹ: ה עִמְּך, וְאַל תִּירָא וְאַל תְּפַחֵד וְאַל תֵּחַת כִּי הוּא יִתְבָּרַך עִמְּך וְאֶצְלְך וְקָרוֹב לְך מַמָּשׁ, כִּי ''מְלא כָל הָאָרֶץ כְּבוֹדוֹ'' (יְשַׁעְיָה ו) עַל כֵּן אֲפִלּוּ אִם הָאָדָם נוֹפֵל, חַס וְשָׁלוֹם, לְמָקוֹם שֶׁנּוֹפֵל, רַחֲמָנָא לִצְלָן וְהוּא בְּשֵׁפֶל הַמַּדְרֵגָה הַתַּחְתּוֹנָה מַמָּשׁ גַּם מִשָּׁם יוּכַל לְדַבֵּק אֶת עַצְמוֹ בַּה וְלָשׁוּב אֵלָיו יִתְבָּרַך כִּי מְלא כָל הָאָרֶץ כְּבוֹדוֹ וּכְבָר דִּבַּרְנוּ מִזֶּה, שֶׁכְּשֶׁהָאָדָם מֻנָּח לְמַטָּה לְגַמְרֵי וְרוֹאֶה שֶׁהוּא בַּדְּיוֹטָא הַתַּחְתּוֹנָה, חַס וְשָׁלוֹם, רָחוֹק מְאד מֵהַשֵּׁם יִתְבָּרַך רָאוּי לוֹ לְהַחֲיוֹת עַצְמוֹ בָּזֶה בְּעַצְמוֹ הַיְנוּ כִּי זֶהוּ בְּעַצְמוֹ הוּא הִתְקָרְבוּת מֵאַחַר שֶׁרוֹאֶה שֶׁהוּא רָחוֹק כִּי מִקּדֶם הָיָה מְרֻחָק כָּל כָּך, עַד שֶׁלּא הָיָה יוֹדֵעַ כְּלָל שֶׁהוּא רָחוֹק וּמֵאַחַר שֶׁעַל כָּל פָּנִים יוֹדֵעַ שֶׁהוּא רָחוֹק זֶהוּ בְּעַצְמוֹ הִתְקָרְבוּת וּבָזֶה בְּעַצְמוֹ רָאוּי לוֹ לְהַחֲיוֹת אֶת עַצְמוֹ וְלָשׁוּב אֶל ה וְכֵן לְהֵפֶך, לְמִי שֶׁהוּא לְמַעְלָה מְאד צָרִיך הַצַּדִּיק לְהַרְאוֹת לוֹ שֶׁהוּא רָחוֹק לְגַמְרֵי מֵהַשֵּׁם יִתְבָּרַך מֶה חָמִית מַה יָּדַעַתְּ וְכוּ (הק הזוהר דף א: דִּבְרֵי הַיָּמִים א כ''ט) : ''כִּי כל בַּשָּׁמַיִם וּבָאָרֶץ'', שֶׁהוּא בְּחִינַת הַצַּדִּיק, כַּיָּדוּעַ דְּאָחֵד בִּשְׁמַיָּא וּבְאַרְעָא (תרגום שם וע בזוהר בראשית לא ובתיקון כ''ב), דְּהַיְנוּ כַּנַּ''ל שֶׁיִּהְיֶה לְמַעְלָה וּלְמַטָּה שֶׁיִּהְיֶה מַרְאֶה לְמִי שֶׁהוּא לְמַעְלָה, בִּבְחִינוֹת שָׁמַיִם, שֶׁהוּא לְהֵפֶך שֶׁהוּא רָחוֹק מְאד וְאֵינוֹ יוֹדֵעַ כְּלָל בִּידִיעָתוֹ יִתְבָּרַך בְּחִינוֹת מֶה חָמִית מַה יָּדַעַתְּ וְכוּ כִּי שָׁם לְמַעְלָה בַּשָּׁמַיִם, שָׁם דַּיְקָא שׁוֹאֲלִים אַיֵּה מְקוֹם כְּבוֹדוֹ וּלְהֵפֶך, לְמִי שֶׁהוּא לְמַטָּה בָּאָרֶץ מַמָּשׁ יִהְיֶה מַרְאֶה לוֹ כִּי ה עִמּוֹ, כִּי מְלא כָל הָאָרֶץ כְּבוֹדוֹ וְזֶהוּ עִקָּר הַשְּׁלֵמוּת, לִהְיוֹת לְמַעְלָה וּלְמַטָּה וְזֶה בְּחִינוֹת בָּנִים וְתַלְמִידִים שֶׁצְּרִיכִין לְהַנִּיחַ בָּעוֹלָם כִּי לִכְאוֹרָה הַדָּבָר תָּמוּהַּ כִּי הֲלא הָעִקָּר שֶׁצָּרִיך הָאָדָם לְשַׁבֵּר עַצְמוֹ לְגַמְרֵי מִן הַחֹמֶר וְאִם כֵּן לָמָּה הוּא חִיּוּב כְּשֶׁהָאָדָם נִסְתַּלֵּק לְגַמְרֵי לְמַעְלָה דְּהַיְנוּ אַחַר הַהִסְתַּלְּקוּת שֶׁיַּנִּיחַ אַחֲרָיו בָּנִים בְּזֶה הָעוֹלָם הַגַּשְׁמִי, שֶׁיְּמַלְּאוּ מְקוֹמוֹ בְּזֶה הָעוֹלָם הֲלא אַדְּרַבָּא, טוֹב לְהִסְתַּלֵּק לְגַמְרֵי לְמַעְלָה אַך בֶּאֱמֶת הָעִקָּר הַשְּׁלֵמוּת לִהְיוֹת לְמַעְלָה וּלְמַטָּה, בַּשָּׁמַיִם וּבָאָרֶץ כִּי כְּשֶׁהוּא בְּעוֹלָם אֶחָד לְבַד, אֵין זֶה שְׁלֵמוּת רַק שְׁנֵיהֶם יַחַד מַעְלָה וּמַטָּה זֶהוּ עוֹלָם שָׁלֵם וְעַל כֵּן מְחֻיָּב הָאָדָם שֶׁיִּהְיֶה נִשְׁאָר מִמֶּנּוּ שְׁאֵרִית בָּאָרֶץ, בֵּן אוֹ תַּלְמִיד כְּדֵי שֶׁגַּם כְּשֶׁיִּהְיֶה לְמַעְלָה אַחַר הַהִסְתַּלְּקוּת יִהְיֶה לְמַטָּה גַם כֵּן בְּזֶה הָעוֹלָם דְּהַיְנוּ מַה שֶּׁנִּשְׁאָר מִמֶּנּוּ לְמַטָּה בֵּן אוֹ תַּלְמִיד הַנִּמְשָׁכִים מִמֶּנּוּ וְעִקָּר הוּא הַמּחַ, שֶׁיִּהְיֶה נִשְׁאָר לְמַטָּה מִמּחוֹ וְעַל כֵּן צָרִיך לְהַנִּיחַ בֵּן אוֹ תַּלְמִיד כְּמוֹ שֶׁדָּרְשׁוּ רַבּוֹתֵינוּ זִכְרוֹנָם לִבְרָכָה, (בָּבָא בַּתְרָא קטז) עַל פָּסוּק: ''אֲשֶׁר אֵין חֲלִיפוֹת לָמוֹ'' חַד אָמַר בֵּן, וְחַד אָמַר תַּלְמִיד כִּי הַתַּלְמִיד הוּא מִמּחַ הָרַב וְכֵן הַבֵּן נִמְשָׁך גַם כֵּן מִמּחַ הָאָב וְרַבִּי יוֹחָנָן סָבַר תַּלְמִיד, כִּי לא הָיָה לוֹ בָּנִים כִּי אֵצֶל הַתַּלְמִיד הַמּחַ מֻפְשָׁט מִגַּשְׁמִיּוּת אֲבָל אֵצֶל הַבֵּן הַמּחַ מְלֻבָּשׁ בְּהַטִּפָּה זַרְעִית אֲבָל גַּם זֶה צְרִיכִים. וְהַכְּלָל, שֶׁצָּרִיך שֶׁיִּשָּׁאֵר מִמֶּנּוּ בָּנִים וְתַלְמִידִים וְהַתַּלְמִידִים יָאִירוּ יוֹתֵר לְתַלְמִידִים אַחֲרֵיהֶם, וְכֵן לְהַלָּן יוֹתֵר שֶׁגַּם הַתַּלְמִידִים יִפְרוּ וְיִרְבּוּ וְיַעֲשׂוּ תַּלְמִידִים אֲחֵרִים וְתַלְמִידֵי תַלְמִידָיו יַעֲשׂוּ יוֹתֵר תַּלְמִידִים וְכֵן לְהַלָּן יוֹתֵר וְיוֹתֵר, כְּדֵי שֶׁיִּהְיֶה נִשְׁאָר מחוֹ גַּם לְמַטָּה לְעוֹלָם וָעֶד וְכֵן הַבָּנִים צְרִיכִים גַם כֵּן שֶׁיִּשָּׁאֵר זִכְרָם לְדוֹרֵי דוֹרוֹת בָּנִים וּבְנֵי בָנִים וְכוּ כִּי זֶהוּ עִקָּר הַשְּׁלֵמוּת שֶׁל הַצַּדִּיק שֶׁיִּהְיֶה לְמַעְלָה וּלְמַטָּה, בִּבְחִינַת כִּי כל בַּשָּׁמַיִם וּבָאָרֶץ דְּאָחֵד בִּשְׁמַיָּא וְאַרְעָא [עַיֵּן כָּל זֶה בַּמַּאֲמָר וַיְהִי מִקֵּץ כִּי מְרַחֲמָם יְנַהֲגֵם [בְּסִימָן ז], עַיֵּן שָׁם כִּי שָׁם מְבאָר הָעִנְיָן הֵיטֵב]


~ סט - מַה שֶּׁנּוֹהֲגִים לִתֵּן בְּרָכָה

מַה שֶּׁנּוֹהֲגִים לִתֵּן בְּרָכָה לְהָאִישׁ, הַמֵּבִיא הַמַּשְׁקֶה לָאוֹרְחִים אוֹ עַל הַחֲתֻנָּה וְכַיּוֹצֵא [הַיְנוּ כְּשֶׁנּוֹשְׂאִין יַיִן אוֹ דְּבַשׁ לְאוֹרְחִים אוֹ עַל חֲתֻנָּה אֲזַי נוֹהֲגִין לִתֵּן מִן הַמַּשְׁקֶה לְהַשָּׁלִיחַ, הַנּוֹשֵׂא אֶת הַמַּשְׁקֶה לַעֲשׂוֹת בְּרָכָה] הוּא עַל פִּי מַה שֶּׁכָּתוּב בַּזּהַר (פְּקוּדֵי דַף רמב) שֶׁיֵּשׁ כַּמָּה דְּבָרִים שֶׁהֵם נִשָּׂאִים וְנוֹשְׂאִים וְחוֹשֵׁב שָׁם כַּמָּה דְּבָרִים שֶׁהֵם נִשָּׂאִים דְּהַיְנוּ שֶׁנּוֹשְׂאִים אוֹתָם וּבֶאֱמֶת אֵלּוּ הַדְּבָרִים הֵם נוֹשְׂאִים כְּגוֹן הַמֶּרְכָּבָה, שֶׁהִיא נִשֵּׂאת וְנוֹשֵׂאת וְכֵן הָאָרוֹן, שֶׁהָיוּ נוֹשְאִים אוֹתוֹ ''וְהוּא נָשָׂא אֶת נוֹשְׂאָיו'' וְכוּ וְזֶה בְּחִינַת בְּרָכָה שֶׁנּוֹתְנִין כַּנַּ''ל כִּי בְּרָכָה רָאשֵׁי תֵבוֹת: ''כִּי רוּחַ הַחַיָּה בָּאוֹפַנִּים'' (יְחֶזְקֵאל א) בְּחִינַת נִשֵּׂאת וְנוֹשֵׂאת כִּי הָאוֹפַנִּים נוֹשְאִים הַחַיּוֹת וְהַחַיּוֹת נוֹשְאִים אוֹתָם כִּי רוּחַ הַחַיָּה בָּאוֹפַנִּים וְכֵן הוּא כָּל הַמֶּרְכָּבָה שֶׁהָאוֹפַנִּים נוֹשְאִים אֶת הַחַיּוֹת וְהַחַיּוֹת אֶת הַמֶּרְכָּבָה וּבֶאֱמֶת הַמֶּרְכָּבָה נוֹשֵׂאת הַכּל וְעַל כֵּן זֶה שֶׁנּוֹשֵׂא אֶת הַמַּשְׁקֶה נוֹתְנִין לוֹ בְּרָכָה שֶׁהוּא בְּחִינַת: כִּי רוּחַ הַחַיָּה בָּאוֹפַנִּים בְּחִינַת נוֹשֵׂא וְנִשָּׂא כִּי הוּא נוֹשֵׂא אֶת הַמַּשְׁקֶה, וְעַתָּה הַמַּשְׁקֶה מְנַשֵּׂא אוֹתוֹ [או שנעשה מזה שְׁבָרִים כִּי הַמַּשְׁקֶה הוּא מְכַבֶּה וְגַם מְחַמֶּמֶת קְצָת וְלא בֵּאֵר הַדָּבָר הַזֶּה כְּלָל]


~ ע - מִי שֶׁגָּדוֹל יוֹתֵר, צָרִיך לְבַקֵּשׁ מְבֻקָּשׁוֹ בְּרִחוּק מָקוֹם יוֹתֵר

כָּל מִי שֶׁגָּדוֹל יוֹתֵר, צָרִיך לְבַקֵּשׁ מְבֻקָּשׁוֹ בְּרִחוּק מָקוֹם יוֹתֵר כְּמוֹ שֶׁאָנוּ רוֹאִין שֶׁהַצּוֹמֵחַ חִיּוּתוֹ וּמְבֻקָּשׁוֹ סָמוּך לוֹ מִיָּד כִּי הוּא צוֹמֵחַ מִן הָאָרֶץ בְּסָמוּך לוֹ מַמָּשׁ וּבְהֵמָה מְבֻקָּשָׁהּ סָמוּך לָהּ גַם כֵּן עַל הָאָרֶץ אַך הוּא בְּרִחוּק יוֹתֵר קְצַת מִן הַצּוֹמֵחַ כִּי הַבְּהֵמָה גְּדוֹלָה בְּמַּעֲלָה מִן הַצּוֹמֵחַ אֲבָל בֶּן אָדָם צָרִיך לְבַקֵּשׁ מְבֻקָּשׁוֹ בְּרִחוּק יוֹתֵר וְיוֹתֵר מִן הַבְּהֵמָה וְעַל כֵּן משֶׁה רַבֵּנוּ, עָלָיו הַשָּׁלוֹם, שֶׁהָיָה גָּדוֹל בְּמַעֲלָה מְאד הָיָה צָרִיך לְבַקֵּשׁ מְבֻקָּשׁוֹ בְּרִחוּק מָקוֹם בְּיוֹתֵר וְעַל כֵּן הֻצְרַך לְבַקֵּשׁ לוֹ אִשָּׁה מִמִּדְיָן כִּי מְבֻקָּשׁוֹ הָיָה רָחוֹק מֵחֲמַת גְּדֻלָּתוֹ


~ עא - יֵשׁ מחִין שֶׁל אֶרֶץ יִשְׂרָאֵל וְיֵשׁ מחִין שֶׁל חוּץ לָאָרֶץ

דַּע כִּי יֵשׁ מחִין שֶׁל אֶרֶץ יִשְׂרָאֵל וְיֵשׁ מחִין שֶׁל חוּץ לָאָרֶץ וְגַם הַמּחִין שֶׁל חוּץ לָאָרֶץ הֵם מְקַבְּלִים וְיוֹנְקִים גַם כֵּן מֵהַמּחִין שֶׁל אֶרֶץ יִשְׂרָאֵל כִּי עִקָּר הַמּחַ וְהַחָכְמָה הִיא בְּאֶרֶץ יִשְׂרָאֵל כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה בַּמִּדְרָשׁ (בְּרֵאשִׁית רַבָּה פָּרָשַׁת ט''ז) : אֵין חָכְמָה כְּחָכְמַת אֶרֶץ יִשְׂרָאֵל וְכוּ וְכָל אֶחָד מִיִּשְׂרָאֵל יֵשׁ לוֹ חֵלֶק בְּאֶרֶץ יִשְׂרָאֵל וְכָל אֶחָד כְּפִי חֶלְקוֹ שֶׁיֵּשׁ לוֹ בְּאֶרֶץ יִשְׂרָאֵל כֵּן הוּא מְקַבֵּל וְיוֹנֵק מֵהַמּחִין שֶׁל אֶרֶץ יִשְׂרָאֵל נִמְצָא שֶׁכָּל הַמּחִין הֵם בְּחִינַת מחִין שֶׁל אֶרֶץ יִשְׂרָאֵל כִּי כֻּלָּם מְקַבְּלִים מִשָּׁם כִּי שָׁם בְּאֶרֶץ יִשְׂרָאֵל עִקָּר הַמּחַ וְהַחָכְמָה כַּנַּ''ל אֲבָל אַף עַל פִּי כֵן יֵשׁ מחִין שֶׁל חוּץ לָאָרֶץ וְזֶה נַעֲשֶׂה עַל יְדֵי פְּגַם הַכָּבוֹד, חַס וְשָׁלוֹם שֶׁמִּי שֶׁפּוֹגֵם, חַס וְשָׁלוֹם בִּכְבוֹד הַשֵּׁם יִתְבָּרַך אֲזַי עַל יְדֵי פְּגַם הַכָּבוֹד שֶׁל הַשֵּׁם יִתְבָּרַך אֵין יְכוֹלִין לְקַבֵּל וְלִינק מֵהַמּחִין שֶׁל אֶרֶץ יִשְׂרָאֵל וּכְפִי הַפְּגָם שֶׁפּוֹגֵם בִּכְבוֹד הַשֵּׁם יִתְבָּרַך כְּמוֹ כֵן אֵינוֹ יָכוֹל לְקַבֵּל וְלִינק מֵהַמּחִין שֶׁל אֶרֶץ יִשְׂרָאֵל וַאֲזַי נִשְׁאָרִין הַמּחִין בִּבְחִינַת מחִין שֶׁל חוּץ לָאָרֶץ מַמָּשׁ וּכְשֶׁהַמּחִין הֵם בְּחִינַת מחִין שֶׁל חוּץ לָאָרֶץ אֲזַי אֵין יְכוֹלִין לְהַשְׁווֹת דַּעְתָּן יַחַד וְזֶהוּ בְּחִינַת הַמַּחֲלקֶת שֶׁיֵּשׁ בָּעוֹלָם כִּי מחִין שֶׁל חוּץ לָאָרֶץ אֵין יְכוֹלִין לְהַשְׁווֹת עַצְמָן יַחַד אֲבָל הָיָה רָאוּי שֶׁלּא יִהְיֶה מַחֲלקֶת כִּי אִם בְּחוּץ לָאָרֶץ וּבֶאֱמֶת אָנוּ רוֹאִין שֶׁגַּם בְּאֶרֶץ יִשְׂרָאֵל יֵשׁ מַחֲלקֶת אַך דַּע, כִּי אֵלּוּ הַמּחִין שֶׁל חוּץ לָאָרֶץ שֶׁנַּעֲשׂוּ עַל יְדֵי פְּגַם הַכָּבוֹד כַּנַּ''ל הֵם מְבַקְּשִׁים לְעַצְמָן תִּקּוּן וְהַתִּקּוּן שֶׁל אֵלּוּ הַמּחִין שֶׁל חוּץ לָאָרֶץ הוּא בְּעֵת שֶׁשּׁוֹפֵעַ נעַם הָעֶלְיוֹן שֶׁעַל יְדֵי זֶה נַעֲשֶׂה הִתְגַּלּוּת הַכָּבוֹד אָז הוּא זְמַן תִּקּוּנָם שֶׁל אֵלּוּ הַמּחִין שֶׁל חוּץ לָאָרֶץ כִּי כָּבוֹד הוּא תִּקּוּן הָעוֹלָם כִּי כָל הָעוֹלָם נִבְרָא בִּשְׁבִיל הַכָּבוֹד כְּמוֹ שֶׁכָּתוּב (יְשַׁעְיָה מג) : ''לִכְבוֹדִי בְּרָאתִיו'' וְכוּ (יוֹמָא לח), הַיְנוּ בִּשְׁבִיל כְּבוֹד הַשֵּׁם יִתְבָּרַך כִּי יֵשׁ כָּבוֹד פְּרָטִי לְכָל מַאֲמָר וּמַאֲמָר שֶׁל הָעֲשָׂרָה מַאֲמָרוֹת שֶׁבָּהֶם נִבְרָא הָעוֹלָם אֲשֶׁר בִּשְׁבִיל אוֹתוֹ הַכָּבוֹד הָיָה זֶה הַמַּאֲמָר שֶׁעַל יָדוֹ נִבְרָא חֵלֶק פְּלוֹנִי מֵהַבְּרִיאָה נִמְצָא שֶׁכָּל מַאֲמָר וּמַאֲמָר יֵשׁ לוֹ כָּבוֹד מְיֻחָד שֶׁבִּשְׁבִיל זֶה הַכָּבוֹד הָיָה אוֹתוֹ הַמַּאֲמָר כִּי זֶה הַמַּאֲמָר, שֶׁבּוֹ נִבְרָא חֵלֶק פְּלוֹנִי מֵהַבְּרִיאָה הָיָה בִּשְׁבִיל כָּבוֹד זֶה כְּדֵי שֶׁיַּגִּיעַ כָּבוֹד זֶה לְהַשֵּׁם יִתְבָּרַך וְכֵן מַאֲמָר אַחֵר, שֶׁבּוֹ נִבְרָא חֵלֶק אַחֵר מֵהַבְּרִיאָה הָיָה בִּשְׁבִיל כָּבוֹד אַחֵר, שֶׁיַּגִּיעַ אוֹתוֹ הַכָּבוֹד לְהַשֵּׁם יִתְבָּרַך וְכֵן כָּל הַמַּאֲמָרוֹת, כֻּלָּם הָיוּ רַק בִּשְׁבִיל כְּבוֹד הַשֵּׁם יִתְבָּרַך אֲשֶׁר בִּשְׁבִיל זֶה נִבְרָא הָעוֹלָם כַּנַּ''ל וְעַל כֵּן כְּשֶׁאֶחָד מִיִּשְׂרָאֵל זוֹכֶה לִרְאוֹת בְּעַצְמוֹ אֵיזֶה הִתְגַּלּוּת הַכָּבוֹד הַיְנוּ כְּשֶׁיֵּשׁ לוֹ אֵיזֶה כָּבוֹד אֲזַי הוּא צָרִיך לֵידַע מֵאֵיזֶה מַאֲמָר נִתְהַוָּה זֶה הַכָּבוֹד אֲשֶׁר בִּשְׁבִיל זֶה הַכָּבוֹד הָיָה אוֹתוֹ הַמַּאֲמָר שֶׁעַל יָדוֹ נִבְרָא חֵלֶק מֵהַבְּרִיאָה כַּנַּ''ל וּבְוַדַּאי לָאו כָּל אָדָם זוֹכֶה לָזֶה לְהַרְגִּישׁ בְּעַצְמוֹ הִתְגַּלּוּת כְּבוֹד הַשֵּׁם יִתְבָּרַך אֲבָל אֵלּוּ שֶׁהֵם בְּהֵיכָלָא דְּמַלְכָּא כְּשֶׁיֵּשׁ לָהֶם אֵיזֶה כָּבוֹד, אֲזַי אֵין לוֹקְחִין לְעַצְמָן כְּלָל מִן הַכָּבוֹד רַק הֵם מַעֲלִין כָּל הַכָּבוֹד לְהַשֵּׁם יִתְבָּרַך כְּדֵי שֶׁיִּתְגַּדֵּל וְיִתְעַלֶּה כְּבוֹדוֹ יִתְבָּרַך כְּדֵי שֶׁיִּהְיֶה עַל יְדֵי זֶה תִּקּוּן הָעוֹלָם כַּנַּ''ל וְהֵם מְבִינִים בְּהַכָּבוֹד מֵאֵיזֶה מַאֲמָר נִתְהַוָּה זֶה הַכָּבוֹד אֲשֶׁר בִּשְׁבִיל זֶה הַכָּבוֹד הָיָה אוֹתוֹ הַמַּאֲמָר שֶׁעַל יָדוֹ נִבְרָא חֵלֶק מֵהַבְּרִיאָה כַּנַּ''ל (תְּהִלִּים כ''ט) : ''וּבְהֵיכָלוֹ כֻּלּוֹ אוֹמֵר כָּבוֹד'' הַיְנוּ שֶׁאֵצֶל אֵלּוּ שֶׁהֵם בְּהֵיכָלָא דְּמַלְכָּא הַכָּבוֹד הוּא כֻּלּוֹ אוֹמֵר, הַיְנוּ כֻּלּוֹ מַאֲמָר כִּי הַכָּבוֹד שֶׁיֵּשׁ לָהֶם הוּא כֻּלּוֹ רַק בִּשְׁבִיל הַמַּאֲמָר שֶׁנִּתְהַוָּה בִּשְׁבִיל זֶה הַכָּבוֹד אֲשֶׁר עַל יָדוֹ נִבְרָא חֵלֶק מֵהַבְּרִיאָה כַּנַּ''ל וְזֶה בְּחִינַת: ''וַאֲשֶׁר כּחַ בָּהֶם לַעֲמד בְּהֵיכַל הַמֶּלֶך'' (דָּנִיֵּאל א) כּחַ זֶה בְּחִינַת כ''ח אַתְוָן דְּמַעֲשֵׂה בְרֵאשִׁית (תִּקּוּנֵי זהַר, תִּקּוּן יח) בְּחִינַת עֲשָׂרָה מַאֲמָרוֹת שֶׁבָּהֶם נִבְרָא הָעוֹלָם הַיְנוּ שֶׁאֵלּוּ שֶׁהֵם בְּהֵיכָלָא דְּמַלְכָּא הֵם מְגַלִּין וּמְאִירִין כ''ח אַתְוָן הַנַּ''ל עַל יְדֵי הַכָּבוֹד כַּנַּ''ל וְזֶהוּ: ''וַאֲשֶׁר כּחַ בָּהֶם לַעֲמד'' וְכוּ לְפִי פְּשׁוּטוֹ שֶׁל מִקְרָא, הַיְנוּ כּחַ מַמָּשׁ כִּי בְּוַדַּאי צָרִיך שֶׁיִּהְיֶה לָהֶם כּחַ וּגְבוּרָה לַעֲמד בָּזֶה שֶׁיִּזְכּוּ לִהְיוֹת בְּהֵיכָלָא דְמַלְכָּא, אֲשֶׁר שָׁם הַכָּבוֹד הוּא כֻּלּוֹ אוֹמֵר בְּחִינַת כ''ח אַתְוָן דְּמַעֲשֵׂה בְרֵאשִׁית כַּנַּ''ל וְעִקָּר הַכָּבוֹד שֶׁל הַשֵּׁם יִתְבָּרַך נִתְגַּלֶּה רַק עַל יְדֵי הָאָדָם כִּי הָאָדָם הוּא תַּכְלִית כָּל הַנִּבְרָאִים כִּי עִקָּר הַבְּרִיאָה הָיְתָה בִּשְׁבִיל הָאָדָם (ברכות ו:) כִּי עִקָּר הִתְגַּלּוּת כְּבוֹדוֹ יִתְבָּרַך הוּא עַל יְדֵי הָאָדָם וְעַל כֵּן עַל יְדֵי הַהוֹלָדָה, כְּשֶׁנּוֹלָדִין וְנִתְרַבִּין בְּנֵי אָדָם בְּיוֹתֵר עַל יְדֵי זֶה נִתְגַּלֶּה כְּבוֹדוֹ בְּיוֹתֵר כִּי עִקָּר הִתְגַּלּוּת הַכָּבוֹד עַל יְדֵי בְּנֵי אָדָם כַּנַּ''ל וְדַע, כִּי מחִין שֶׁל אֶרֶץ יִשְׂרָאֵל הֵם בְּחִינַת נעַם וּמחִין שֶׁל חוּץ לָאָרֶץ הֵם בְּחִינַת חוֹבְלִים כְּמוֹ שֶׁכָּתוּב (זְכַרְיָה י''א) : ''לְאַחַד קָרָאתִי נעַם וּלְאַחַד קָרָאתִי חֹבְלִים'' וְאָמְרוּ רַבּוֹתֵינוּ, זִכְרוֹנָם לִבְרָכָה (סַנְהֶדְרִין כד) נעַם אֵלּוּ תַּלְמִידֵי חֲכָמִים שֶׁבְּאֶרֶץ יִשְׁרָאֵל, שֶׁמַּנְעִימִים זֶה לָזֶה בַּהֲלָכָה חֹבְלִים אֵלּוּ תַּלְמִידֵי חֲכָמִים שֶׁבְּחוּץ לָאָרֶץ שֶׁחוֹבְלִים זֶה לָזֶה בַּהֲלָכָה וְעִקָּר הַהוֹלָדָה הוּא עַל יְדֵי בְּחִינַת נעַם הָעֶלְיוֹן כִּי מִנּעַם הָעֶלְיוֹן נִתְעוֹרְרִין שַׁלְהוֹבִין דִּרְחִימוּתָא (עין תיקון טז) אֲשֶׁר עַל יָדָם בָּא הַהוֹלָדָה, בִּבְחִינַת (שְׁמוּאֵל ב א) : ''נָעַמְתָּ לִּי מְאד, נִפְלְאַתָה אַהֲבָתְך לִי מֵאַהֲבַת נָשִׁים'' שֶׁעַל יְדֵי נעַם הָעֶלְיוֹן מִתְעוֹרֵר הָאַהֲבָה בְּחִינַת שַׁלְהוֹבִין דִּרְחִימוּתָא שֶׁעַל יָדָם הַהוֹלָדָה. וְנעַם הָעֶלְיוֹן שׁוֹפֵעַ תָּמִיד אֲבָל צְרִיכִין כְּלִי לְקַבֵּל עַל יָדוֹ שֶׁפַע נעַם הָעֶלְיוֹן וְדַע, שֶׁעַל יְדֵי צְדָקָה נַעֲשֶׂה הַכְּלִי לְקַבֵּל עַל יָדָהּ מִנּעַם הָעֶלְיוֹן שַׁלְהוֹבִין דִּרְחִימוּתָא כִּי צְדָקָה הִיא נְדִיבוּת לֵב כְּמוֹ שֶׁכָּתוּב (שְׁמוֹת כ''ה) : ''מֵאֵת כָּל אִישׁ אֲשֶׁר יִדְּבֶנוּ לִבּוֹ תִּקְחוּ אֶת תְּרוּמָתִי'' וּנְדִיבוּת לֵב, הַיְנוּ שֶׁנִּפְתָּח וְנִתְנַדֵּב הַלֵּב וְעַל יְדֵי זֶה נִפְתָּחִין שְׁבִילִין דְּלִבָּא וְנַעֲשִׂין כְּלִי לְקַבֵּל שַׁלְהוֹבִין דִּרְחִימוּתָא שֶׁנִּמְשָׁכִין מִנּעַם הָעֶלְיוֹן כַּנַּ''ל וְיֵשׁ צְדָקָה שֶׁל אֶרֶץ יִשְׂרָאֵל, וְיֵשׁ צְדָקָה שֶׁל חוּץ לָאָרֶץ וְעִקָּר הוּא הַצְּדָקָה שֶׁל אֶרֶץ יִשְׂרָאֵל שֶׁעַל יָדָהּ נַעֲשֶׂה כְּלִי לְקַבֵּל מִנּעַם הָעֶלְיוֹן שֶׁעַל יְדֵי זֶה הַהוֹלָדָה כַּנַּ''ל (הוֹשֵׁעַ י) : ''זִרְעוּ לָכֶם לִצְדָקָה'', כִּי עִקָּר הַהוֹלָדָה עַל יְדֵי צְדָקָה כַּנַּ''ל וְזֶה בְּחִינַת (בְּרֵאשִׁית ל''ז) : ''אֵלֶּה תּוֹלְדוֹת יַעֲקב יוֹסֵף'' הַיְנוּ שֶׁעִקָּר הַהוֹלָדָה עַל יְדֵי יַעֲקב וְיוֹסֵף כִּי יַעֲקב הוּא בְּחִינַת צְדָקָה, כְּמוֹ שֶׁכָּתוּב (תְּהִלִּים צ''ט) ''מִשְׁפָּט וּצְדָקָה בְּיַעֲקב אַתָּה עָשִׂיתָ'' וְעִקָּר הַהוֹלָדָה עַל יְדֵי צְדָקָה כַּנַּ''ל [שֶׁהִיא הַכְּלִי לְקַבֵּל הַשְׁפָּעַת נעַם הָעֶלְיוֹן כַּנַּ''ל וְיוֹסֵף הוּא בְּחִינַת נעַם, כְּמוֹ שֶׁמְּבאָר לְקַמָּן] וְעַל יְדֵי הַהוֹלָדָה, דְּהַיְנוּ שֶׁנּוֹלָדִין וְנִתְרַבִּין בְּנֵי אָדָם עַל יְדֵי זֶה נִתְגַּלֶּה כְּבוֹדוֹ יִתְבָּרַך בְּיוֹתֵר כַּנַּ''ל (שָׁם כ''ב) : ''כָּל זֶרַע יַעֲקב כַּבְּדוּהוּ'' כִּי עַל יְדֵי הַהוֹלָדָה שֶׁנַּעֲשָׂה עַל יְדֵי בְּחִינַת יַעֲקב שֶׁהוּא בְּחִינַת צְדָקָה כַּנַּ''ל עַל יְדֵי זֶה כַּבְּדוּהוּ כִּי עַל יְדֵי זֶה נִתְרַבֶּה כְּבוֹדוֹ יִתְבָּרַך כַּנַּ''ל. וַאֲזַי כְּשֶׁשּׁוֹפֵעַ נעַם הָעֶלְיוֹן עַל יְדֵי הַכְּלִי הַנַּעֲשֶׂה עַל יְדֵי צְדָקָה בִּשְׁבִיל הַהוֹלָדָה כַּנַּ''ל וְגַם בְּחִינַת הַנּעַם הָעֶלְיוֹן שֶׁהוּא הַמּחִין, מְקַבֵּל וְנִשְׁפָּע עוֹד מִלְּמַעְלָה יוֹתֵר, כַּיָּדוּעַ אֲזַי אֵלּוּ הַמּחִין שֶׁל חוּץ לָאָרֶץ שֶׁהֵם בְּחִינַת חוֹבְלִים הֵם נוֹפְלִים גַם כֵּן בְּאֵלּוּ הַמּחִין שֶׁל אֶרֶץ יִשְׂרָאֵל שֶׁהֵם בְּחִינַת נעַם כְּדֵי לְהִתְתַּקֵּן עַל יְדֵי זֶה כִּי אָז הוּא זְמַן תִּקּוּנָם שֶׁל אֵלּוּ הַמּחִין שֶׁל חוּץ לָאָרֶץ כִּי עִקָּר פְּגַם וְקִלְקוּל הַמּחִין שֶׁל חוּץ לָאָרֶץ הוּא עַל יְדֵי פְּגַם הַכָּבוֹד שֶׁעַל יְדֵי זֶה אֵינָם יְכוֹלִים לִינק מִמּחִין שֶׁל אֶרֶץ יִשְׂרָאֵל וַאֲזַי הֵם בְּחִינַת מחִין שֶׁל חוּץ לָאָרֶץ מַמָּשׁ וְזֶהוּ קִלְקוּלָם כַּנַּ''ל וְזֶה בְּחִינַת (מִשְׁלֵי י''ג) : ''בָּז לְדָבָר יֵחָבֶל לוֹ'' בָּז לְדָבָר, הַיְנוּ בִּזְיוֹנוֹת, הֵפֶך הַכָּבוֹד עַל יְדֵי זֶה: יֵחָבֶל לוֹ הַיְנוּ מחִין שֶׁל חוּץ לָאָרֶץ שֶׁהֵם בְּחִינַת חוֹבְלִים כִּי עַל יְדֵי פְּגַם הַכָּבוֹד נִשְׁאָרִין הַמּחִין בִּבְחִינַת חוֹבְלִים, שֶׁהֵם מחִין שֶׁל חוּץ לָאָרֶץ כַּנַּ''ל נִמְצָא שֶׁעִקָּר קִלְקוּל הַמּחִין שֶׁל חוּץ לָאָרֶץ הוּא עַל יְדֵי פְּגַם הַכָּבוֹד וְעַל כֵּן בְּעֵת שֶׁשּׁוֹפֵעַ נעַם הָעֶלְיוֹן עַל יְדֵי הַכְּלִי שֶׁל צְדָקָה בִּשְׁבִיל הוֹלָדָה שֶׁעַל יְדֵי זֶה נַעֲשֶׂה הִתְגַּלּוּת הַכָּבוֹד כַּנַּ''ל אָז הוּא זְמַן תִּקּוּנָם שֶׁל הַמּחִין שֶׁל חוּץ לָאָרֶץ כִּי מֵאַחַר שֶׁנִּתְעוֹרֵר בְּחִינַת הִתְגַּלּוּת הַכָּבוֹד עַל יְדֵי זֶה הֵם יְכוֹלִין לְהִתְתַּקֵּן כִּי עִקָּר הַקִּלְקוּל שֶׁלָּהֶם הָיָה עַל יְדֵי פְּגַם הַכָּבוֹד כַּנַּ''ל וְעַל כֵּן בְּעֵת שֶׁשּׁוֹפֵעַ נעַם הָעֶלְיוֹן בִּשְׁבִיל הוֹלָדָה כַּנַּ''ל אָז בָּאִים הַמּחִין שֶׁל חוּץ לָאָרֶץ שֶׁהֵם בְּחִינַת חוֹבְלִים וְנוֹפְלִים בְּמחִין שֶׁל אֶרֶץ יִשְׂרָאֵל שֶׁהֵם בְּחִינַת נעַם כְּדֵי לְהִתְתַּקֵּן עַל יְדֵי זֶה כַּנַּ''ל (תְּהִלִּים ט''ז) : ''חֲבָלִים נָפְלוּ לִי בַּנְּעִימִים'' חֲבָלִים, הַיְנוּ הַמּחִין שֶׁל חוּץ לָאָרֶץ שֶׁהֵם בְּחִינַת חוֹבְלִים הֵם נוֹפְלִים בַּנְּעִימִים הַיְנוּ בְּמחִין שֶׁל אֶרֶץ יִשְׂרָאֵל שֶׁהֵם בְּחִינַת נעַם כַּנַּ''ל כְּדֵי לְהִתְתַּקֵּן עַל יְדֵי זֶה כַּנַּ''ל וְזֶהוּ ''אַף נַחֲלָת שָׁפְרָה עָלָי'' נַחֲלָת זֶה בְּחִינַת יַעֲקב, בְּחִינַת (דְבָרִים ל''ב) : ''יַעֲקב חֶבֶל נַחֲלָתוֹ'', בְּחִינַת צְדָקָה שָׁפְרָה זֶה בְּחִינַת יוֹסֵף בְּחִינַת (בְּרֵאשִׁית ל''ט) : ''וַיְהִי יוֹסֵף יְפֵה תֹאַר'' וְכוּ וִיפֵה תֹאַר זֶה בְּחִינַת יְפֵה תֹאַר, הַנֶּאֱמַר בְּדָוִד וְדָרְשׁוּ רַבּוֹתֵינוּ, זִכְרוֹנָם לִבְרָכָה (סַנְהֶדְרִין צג:) : אִישׁ תּאַר, שֶׁמַּרְאֶה פָּנִים בַּהֲלָכָה הַיְנוּ בְּחִינַת מחִין, בְּחִינַת נעַם, שֶׁמַּנְעִימִים בַּהֲלָכָה כַּנַּ''ל וְעַל יְדֵי שְׁתֵּי בְּחִינוֹת אֵלּוּ, יַעֲקב וְיוֹסֵף, שֶׁהֵם בְּחִינַת ''נַחֲלָת שָׁפְרָה'' עַל יְדֵי זֶה נַעֲשָׂה הַהוֹלָדָה, שֶׁאָז הַחוֹבְלִים נוֹפְלִים בַּנְּעִימִים כַּנַּ''ל וְזֶה ''יַעֲקב חֶבֶל נַחֲלָתוֹ'' חֶבֶל זֶה בְּחִינַת חוֹבְלִים הַנַּ''ל שֶׁנִּתְתַּקְּנִים עַל יְדֵי בְּחִינַת יַעֲקב, בְּחִינַת צְדָקָה שֶׁעַל יָדָהּ הַהוֹלָדָה שֶׁעַל יְדֵי זֶה נִתְתַּקְּנִים הַחוֹבְלִים, שֶׁהֵם הַמּחִין שֶׁל חוּץ לָאָרֶץ כַּנַּ''ל וְזֶה בְּחִינַת חֶבְלֵי לֵדָה בְּחִינַת חוֹבְלִים הַנַּ''ל שֶׁנִּתְתַּקְּנִים עַל יְדֵי הַלֵּדָה כַּנַּ''ל גַּם זֶהוּ בְּחִינַת שָׁפְרָה הַנַּ''ל בְּחִינַת שָׁפִיר וְשִׁלְיָא, בְּחִינַת הוֹלָדָה וְכַנַּ''ל. וּמֵחֲמַת שֶׁהַמּחִין שֶׁל חוּץ לָאָרֶץ שֶׁהֵם בְּחִינַת חוֹבְלִים שֶׁחוֹבְלִים זֶה לָזֶה בַּהֲלָכָה, כִּי אֵינָם יְכוֹלִים לְהַשְׁווֹת דַּעְתָּן יַחַד כַּנַּ''ל הֵם נוֹפְלִים בְּמחִין שֶׁל אֶרֶץ יִשְׂרָאֵל שֶׁהֵם בְּחִינַת נעַם, כְּדֵי לְהִתְתַּקֵּן כַּנַּ''ל עַל כֵּן לִפְעָמִים כְּשֶׁפּוֹגְמִים הַרְבֵּה, חַס וְשָׁלוֹם אֲזַי אֵינָם יְכוֹלִין לְהִתְתַּקֵּן אַדְּרַבָּא, גּוֹרְמִים פְּגָם גַּם לְהַמחִין שֶׁל אֶרֶץ יִשְׂרָאֵל וַאֲזַי גַּם הַמּחִין שֶׁל אֶרֶץ יִשְׂרָאֵל אֵינָם יְכוֹלִים לְהַשְׁווֹת עַצְמָן כִּי נִפְגְּמוּ, חַס וְשָׁלוֹם עַל יְדֵי הַמּחִין הַפְּגוּמִים שֶׁל חוּץ לָאָרֶץ, שֶׁנָּפְלוּ לְתוֹכָם כַּנַּ''ל וְזֶהוּ בְּחִינַת הַמַּחֲלקֶת שֶׁיֵּשׁ בְּאֶרֶץ יִשְׂרָאֵל גַם כֵּן וּכְלַל הַדְּבָרִים כִּי כָל הַנִּבְרָאִים וְכָל הַהוֹלָדוֹת כֻּלָּם הֵם רַק בִּשְׁבִיל הִתְגַּלּוּת כְּבוֹדוֹ יִתְבָּרַך וְעִקָּר הַהוֹלָדָה עַל יְדֵי הַצְּדָקָה שֶׁעַל יָדָהּ נַעֲשֶׂה כְּלִי לְקַבֵּל מִנּעַם הָעֶלְיוֹן שֶׁעַל יְדֵי זֶה נַעֲשֶׂה הַהוֹלָדָה וְעַל יְדֵי זֶה נִתְגַּלֶּה וְנִתְגַּדֵּל כְּבוֹדוֹ יִתְבָּרַך כַּנַּ''ל וְזֶה אוֹתִיּוֹת תְּרוּמָה הֵם סוֹפֵי תֵבוֹת: לַחֲזוֹת בְּנעַם ה וּלְבַקֵּר בְּהֵיכָלוֹ (תְּהִלִּים כ''ז) כִּי תְּרוּמָה, הַיְנוּ צְדָקָה שֶׁהִיא נְדִיבוּת לֵב בְּחִינַת: ''מֵאֵת כָּל אִישׁ אֲשֶׁר יִדְּבֶנּוּ לִבּוֹ תִּקְחוּ אֶת תְּרוּמָתִי'' עַל יָדָהּ נַעֲשֶׂה כְּלִי לְקַבֵּל מִנּעַם ה שֶׁעַל יְדֵי זֶה נִמְשָׁך הִתְגַּלּוּת כְּבוֹדוֹ יִתְבָּרַך שֶׁהוּא בְּחִינַת: ''וּבְהֵיכָלוֹ כֻּלּוֹ אמֵר כָּבוֹד'' וְזֶהוּ ''לַחֲזוֹת בְּנעַם ה וּלְבַקֵּר בְּהֵיכָלוֹ'' סוֹפֵי תֵבוֹת: תְּרוּמָה כַּנַּ''ל וְזֶה בְּחִינַת הַשִּׁירָה, בְּחִינַת (שְׁמוּאֵל ב כ''ג) : ''נְעִים זְמִרוֹת יִשְׂרָאֵל'' (וְלא גִּלָּה יוֹתֵר) אַשְׁרֵי הַזּוֹכֶה לְהַרְגִּישׁ נְעִימוּת הַתּוֹרָה כִּי יֵשׁ נְעִימוּת בַּתּוֹרָה וְזֶהוּ הָעִקָּר לִזְכּוֹת לְהַרְגִּישׁ הַנְּעִימוּת שֶׁיֵּשׁ בְּהַתּוֹרָה [''דְּרָכֶיהָ דַרְכֵי נעַם וְכָל נְתִיבתֶיהָ שָׁלוֹם'' (מִשְׁלֵי ג) נִרְאֶה לִי]


~ עב - לִּרְאוֹת אֶת עַצְמוֹ עִם הַצַּדִּיק הָאֱמֶת

דַּע, שֶׁלִּרְאוֹת אֶת עַצְמוֹ עִם הַצַּדִּיק הָאֱמֶת הוּא גַם כֵּן דָּבָר גָּדוֹל מְאד בְּוַדַּאי כְּשֶׁזּוֹכִין לִשְׁמעַ מִפִּיו תּוֹרָה, הוּא מַעְלָה יְתֵרָה אֲבָל  גַּם כְּשֶׁאֵין שׁוֹמְעִין תּוֹרָה הָרְאִיָּה לְבַד, שֶׁזּוֹכִין לִרְאוֹת אֶת עַצְמוֹ עִם הַצַּדִּיק, הוּא גַם כֵּן טוֹב מְאד כִּי  עַל יְדֵי שֶׁרוֹאִין אֶת עַצְמוֹ עִם הַצַּדִּיק עַל יְדֵי זֶה מְקַבְּלִין גְּדֻלָּה וְעִקָּר הַגְּדֻלָּה הִיא שִׁפְלוּת כְּמוֹ שֶׁמָּצִינוּ אֵצֶל הַשֵּׁם יִתְבָּרַך : כָּל מָקוֹם שֶׁאַתָּה מוֹצֵא גְּדֻלָּתוֹ שֶׁל הַקָּדוֹשׁ בָּרוּך הוּא, שָׁם אַתָּה מוֹצֵא עַנְוְתָנוּתוֹ (מְגִלָּה לא) כִּי  עִקָּר הַגְּדֻלָּה הִיא שִׁפְלוּת  לֶעָתִיד, שֶׁיַּעַמְדוּ בִּתְחִיָּה וְיִחְיוּ חַיִּים נִצְחִיִּים עִקָּר מַה שֶּׁיִּהְיֶה נִחְיֶה וְיָקוּם בִּתְחִיָּה הוּא הַשִּׁפְלוּת שֶׁל כָּל אֶחָד כִּי הַשִּׁפְלוּת שֶׁל כָּל אֶחָד וְאֶחָד יִהְיֶה נִחְיֶה לֶעָתִיד, וְיָקוּם בִּתְחִיָּה בִּבְחִינַת (יְשַׁעְיָה כ''ו) : ''הָקִיצוּ וְרַנְּנוּ שׁכְנֵי עָפָר'' וְדָרְשׁוּ רַבּוֹתֵינוּ זִכְרוֹנָם לִבְרָכָה (סוֹטָה ה) : מִי שֶׁנַּעֲשֶׂה שָׁכֵן לֶעָפָר בְּחַיָּיו כִּי עִקָּר הַתְּקוּמָה בִּתְחִיָּה יִהְיֶה רַק לְהַשִּׁפְלוּת שֶׁהַשִּׁפְלוּת שֶׁל כָּל אֶחָד וְאֶחָד יִהְיֶה נִחְיֶה וְיָקוּם בִּתְחִיָּה לֶעָתִיד כִּי  תַּעֲנוּג עוֹלָם הַבָּא אִי אֶפְשָׁר לָנוּ לְהַשִּׂיג עַכְשָׁו וְזֶה מֵחֲמַת שֶׁאָנוּ עַכְשָׁו בִּגְבוּל, וְכָל דָּבָר שֶׁיֵּשׁ לוֹ גְּבוּל אִי אֶפְשָׁר לוֹ לְהַשִּׂיג תַּעֲנוּג עוֹלָם הַבָּא הָרוּחָנִי וְעַל כֵּן גַּם ענֶג שַׁבָּת, שֶׁהוּא מֵעֵין עוֹלָם הַבָּא אָמְרוּ רַבּוֹתֵינוּ, זִכְרוֹנָם לִבְרָכָה (שַׁבָּת קיח) : כָּל הַמְעַנֵּג אֶת הַשַּׁבָּת, נוֹתְנִין לוֹ נַחֲלָה בְּלִי מְצָרִים הַיְנוּ בְּלִי גְּבוּל כִּי ענֶג שַׁבָּת שֶׁהוּא מֵעֵין עוֹלָם הַבָּא הוּא בְּחִינַת בִּלְתִּי גְּבוּל וְעַל כֵּן  עִקָּר חַיִּים נִצְחִיִּים שֶׁל לֶעָתִיד לָבוֹא בְּחִינַת תַּעֲנוּג עוֹלָם הַבָּא יִהְיֶה רַק לְהַשִּׁפְלוּת שֶׁל כָּל אֶחָד כִּי  שִׁפְלוּת וַעֲנִיווּת הוּא בְּחִינַת בִּלְתִּי גְּבוּל כִּי הוּא בְּחִינַת אַיִן מַמָּשׁ וְאֵין לוֹ שׁוּם גְּבוּל מֵחֲמַת שֶׁהוּא בְּתַכְלִית הָעֲנִיווּת וְ עִקָּר חַיִּים נִצְחִיִּים שֶׁל עוֹלָם הַבָּא הוּא רַק בִּבְחִינַת בִּלְתִּי גְּבוּל כַּנַּ''ל וְעַל כֵּן שַׁבָּת שֶׁהוּא מֵעֵין עוֹלָם הַבָּא, נֶאֱמַר בּוֹ: ''טוֹעֲמֶיהָ חַיִּים זָכוּ'' כִּי מִי שֶׁטּוֹעֵם טַעַם ענֶג שַׁבָּת, זוֹכֶה לְחַיִּים, בְּחִינַת חַיִּים נִצְחִיִּים כַּנַּ''ל וְדַע, שֶׁ כָּל אֶחָד וְאֶחָד לְפִי הִתְנוֹצְצוּת הַמּחִין שֶׁלּוֹ, כֵּן זוֹכֶה לְקַבֵּל גְּדֻלָּה בִּבְחִינַת (שִׁיר הַשִּׁירִים ו) : ''מֶלֶך אָסוּר בָּרְהָטִים'' בִּרְהִטֵי מחִין (סוֹף הַתִּקּוּנִים תִּקּוּן ו, דַף ה) הַיְנוּ שֶׁבְּחִינַת הַמַּלְכוּת, דְּהַיְנוּ גְּדֻלָּה הוּא אָסוּר וְקָשׁוּר בִּרְהִטֵי מחִין שֶׁלְּפִי הִתְנוֹצְצוּת הַמּחִין כֵּן מְקַבֵּל גְּדֻלָּה וְהַמּחִין וְהַדַּעַת הֵם בְּחִינַת בִּנְיַן בֵּית הַמִּקְדָּשׁ כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת לג) :  כָּל מִי שֶׁיֵּשׁ בּוֹ דֵּעָה כְּאִלּוּ נִבְנֶה בֵּית הַמִּקְדָּשׁ בְּיָמָיו כִּי דֵּעָה נִתַּן בֵּין שְׁתֵּי אוֹתִיּוֹת וּבֵית הַמִּקְדָּשׁ נִתַּן בֵּין שְׁתֵּי אוֹתִיּוֹת וְכוּ וְעַל כֵּן  כָּל אֶחָד כְּפִי מחוֹ וְדַעְתּוֹ וּכְּפִי שֶׁהוּא מַכְנִיס עַצְמוֹ בְּתוֹך הַדַּעַת כָּל מַה שֶּׁהוּא עוֹסֵק יוֹתֵר לְהַגְדִּיל מחוֹ וְדַעְתּוֹ כֵּן הוּא עוֹסֵק בְּבִנְיַן בֵּית הַמִּקְדָּשׁ כִּי עִקָּר בְּחִינַת בִּנְיַן בֵּית הַמִּקְדָּשׁ הוּא הַדַּעַת כַּנַּ''ל וְיֵשׁ  מִי שֶׁיֵּשׁ לוֹ מחַ מָהִיר וְחָרִיף וְהוּא עוֹסֵק תָּמִיד לְהַגְדִּיל מחוֹ וְדַעְתּוֹ שֶׁזֶּהוּ בְּחִינַת עוֹסֵק בְּבִנְיַן בֵּית הַמִּקְדָּשׁ וּכְפִי הַגְדָּלַת דַּעְתּוֹ וּמחוֹ כֵּן זוֹכֶה לְקַבֵּל גְּדֻלָּה (מִשְׁלֵי כ''ב) : ''חָזִית אִישׁ מָהִיר בִּמְלַאכְתּוֹ, לִפְנֵי מְלָכִים יִתְיַצָּב'' אִישׁ מָהִיר בִּמְלַאכְתּוֹ זֶה בְּחִינַת מִי שֶׁיֵּשׁ לוֹ מחַ מָהִיר וְחָרִיף כַּנַּ''ל שֶׁהוּא בְּחִינַת מָהִיר בִּמְלַאכְתּוֹ, הַיְנוּ בִּמְלֶאכֶת בִּנְיַן בֵּית הַמִּקְדָּשׁ (עין רש שה''ש בתחלתו) כִּי  מְלֶאכֶת בִּנְיַן בֵּית הַמִּקְדָּשׁ הוּא כְּפִי מחוֹ כַּנַּ''ל וְעַל יְדֵי זֶה: לִפְנֵי מְלָכִים יִתְיַצָּב הַיְנוּ שֶׁזּוֹכֶה לִגְדֻלָּה, בְּחִינַת מַלְכוּת כִּי  הַגְּדֻלָּה הִיא כְּפִי הִתְנוֹצְצוּת הַמּחַ, בִּבְחִינַת: מֶלֶך אָסוּר בָּרְהָטִים, כַּנַּ''ל וְ יֵשׁ מחַ כְּלָלִי וְיֵשׁ מחִין פְּרָטִים וְכָל הַמּחִין הַפְּרָטִים הֵם מְקַבְּלִין מִמּחַ הַכּוֹלֵל, שֶׁהוּא חֲכַם הַדּוֹר וְ זֶהוּ מַעֲלַת הַזּוֹכֶה לִרְאוֹת אֶת עַצְמוֹ עִם הַצַּדִּיק הָאֱמֶת שֶׁהוּא חֲכַם הַדּוֹר, בְּחִינַת חָכָם הַכּוֹלֵל כַּנַּ''ל כִּי  עַל יְדֵי שֶׁזֶּה הֶחָכָם הַכּוֹלֵל רוֹאֶה אוֹתוֹ וּמִסְתַּכֵּל בּוֹ עַל יְדֵי זֶה מִתְנוֹצֵץ מחוֹ וְעַל יְדֵי שֶׁמִּתְנוֹצֵץ מחוֹ עַל יְדֵי זֶה מְקַבֵּל גְּדֻלָּה כִּי עִקָּר הַגְּדֻלָּה הוּא עַל יְדֵי הִתְנוֹצְצוּת הַמּחַ כַּנַּ''ל כִּי  עֵינַיִם עַל שֵׁם הַחָכְמָה נֶאֱמַר, כְּמוֹ שֶׁכָּתוּב (בְּרֵאשִׁית ג) : ''וַתִּפָּקַחְנָה עֵינֵי שְׁנֵיהֶם'' וּפֵרֵשׁ רַשִׁ''י: עַל שֵׁם הַחָכְמָה נֶאֱמַר וְעַל כֵּן עַל יְדֵי שֶׁזֶּה הֶחָכָם, שֶׁהוּא מחַ הַכּוֹלֵל, מִסְתַּכֵּל בּוֹ עַל יְדֵי זֶה מֵאִיר בּוֹ חָכְמָה וּמחִין, וּמִתְנוֹצֵץ מחוֹ וְעַל יְדֵי זֶה מְקַבֵּל גְּדֻלָּה כַּנַּ''ל כִּי  כָל אֶחָד וְאֶחָד יֵשׁ לוֹ אֵיזֶה מחַ וָדַעַת לְפִי מַדְרֵגָתוֹ אֲבָל הַמּחַ וְהַדַּעַת שֶׁל כָּל אֶחָד וְאֶחָד הוּא מֻנַּח בְּקַטְנוּת, וְאֵינוֹ מִתְנוֹצֵץ וְעַל יְדֵי שֶׁמִּסְתַּכֵּל בּוֹ הֶחָכָם הַדּוֹר, שֶׁהוּא מחַ הַכּוֹלֵל עַל יְדֵי זֶה מִתְנוֹצֵץ מחוֹ שֶׁל כָּל אֶחָד וְאֶחָד כְּפִי מַדְרֵגַת מחוֹ וְ עַל יְדֵי הִתְנוֹצְצוּת הַמּחַ מְקַבֵּל כָּל אֶחָד גְּדֻלָּה כְּפִי מַדְרֵגַת מחוֹ כִּי עִקָּר הַגְּדֻלָּה הִיא עַל יְדֵי הִתְנוֹצְצוּת הַמּחַ כַּנַּ''ל וְעַל כֵּן  משֶׁה רַבֵּנוּ, עָלָיו הַשָּׁלוֹם, שֶׁהוּא הָיָה הַדַּעַת הַכּוֹלֵל שֶׁל כָּל יִשְׂרָאֵל עַל כֵּן עַל יְדֵי רְאִיָּתוֹ לְבַד, שֶׁהָיָה מִסְתַּכֵּל בְּתוֹך כָּל אֶחָד וְאֶחָד עַל יְדֵי זֶה הָיָה יָכוֹל לְחַלֵּק הַגְּדֻלָּה וְהַשְּׂרָרָה לְכָל אֶחָד וְאֶחָד כָּרָאוּי לוֹ לְפִי מַדְרֵגַת מחוֹ וְזֶה בְּחִינַת (שְׁמוֹת י''ח) : ''וְאַתָּה תֶחֱזֶה מִכָּל הָעָם, וְשַׂמְתָּ עֲלֵיהֶם שָׂרֵי אֲלָפִים שָׂרֵי מֵאוֹת'' וְכוּ וְאַתָּה תֶחֱזֶה דַּיְקָא, כִּי עַל יְדֵי הָרְאִיָּה לְבַד שֶׁל משֶׁה רַבֵּנוּ שֶׁהָיָה רוֹאֶה וּמִסְתַּכֵּל בְּכָל אֶחָד וְאֶחָד הָיָה מִתְנוֹצֵץ מחוֹ שֶׁל כָּל אֶחָד וְעַל יְדֵי זֶה קִבֵּל כָּל אֶחָד וְאֶחָד גְּדֻלָּה וּשְׂרָרָה כְּפִי עֶרְכּוֹ כְּפִי הָרָאוּי לוֹ לְפִי מַדְרֵגַת מחוֹ דְּהַיְנוּ בְּחִינַת שָׂרֵי אֲלָפִים וְשָׂרֵי מֵאוֹת וְכוּ וְזֶהוּ: וְאַתָּה תֶחֱזֶה וְכוּ וְשַׂמְתָּ עֲלֵיהֶם שָׂרֵי אֲלָפִים וְכוּ כִּי עַל יְדֵי שֶׁיֶּחֱזֶה משֶׁה וְיִסְתַּכֵּל בָּעָם עַל יְדֵי זֶה בְּעַצְמוֹ הוּא מֵשִׂים אוֹתָם שָׂרֵי אֲלָפִים וְכוּ כִּי עַל יְדֵי הִסְתַּכְּלוּתוֹ בָּהֶם מְקַבֵּל כָּל אֶחָד גְּדֻלָּתוֹ עַל יְדֵי הִתְנוֹצְצוּת מחוֹ שֶׁמִּתְנוֹצֵץ עַל יְדֵי הַהִסְתַּכְּלוּת שֶׁמִּסְתַּכֵּל בּוֹ חֲכַם הַדּוֹר, בְּחִינַת משֶׁה כַּנַּ''ל וְגַם משֶׁה הָיָה יָכוֹל לְצַוּוֹת, שֶׁזֶּה יִהְיֶה שַׂר אֶלֶף וְזֶה שַׂר מֵאָה וְכוּ כִּי עַל יְדֵי הִסְתַּכְּלוּתוֹ בָּהֶם הָיָה יוֹדֵעַ הַגְּדֻלָּה הַמַּגִּיעַ לְכָל אֶחָד וְאֶחָד כִּי עַל יְדֵי הִסְתַּכְּלוּתוֹ הָיָה יוֹדֵעַ הִתְנוֹצְצוּת הַמּחַ שֶׁל כָּל אֶחָד אֲשֶׁר כְּפִי הִתְנוֹצְצוּת הַמּחַ כֵּן מַגִּיעַ לוֹ גְּדֻלָּה כַּנַּ''ל וַאֲזַי כְּשֶׁמְּקַבֵּל כָּל אֶחָד גְּדֻלָּה כְּפִי הָרָאוּי לוֹ בֶּאֱמֶת לְפִי מַדְרֵגַת מחוֹ עַל יְדֵי שֶׁיֵּשׁ מַנְהִיג אֲמִתִּי בְּחִינַת משֶׁה שֶׁיָּכוֹל לְחַלֵּק הַגְּדֻלָּה לְכָל אֶחָד כָּרָאוּי לוֹ עַל יְדֵי הִסְתַּכְּלוּתוֹ לְבַד אֲזַי יוֹדֵעַ כָּל אֶחָד מֵהַשָּׂרִים וְהַמַּנְהִיגִים שֶׁל יִשְׂרָאֵל לְחַדֵּשׁ חִדּוּשִׁין דְּאוֹרַיְתָא כְּפִי הָרָאוּי לוֹ לְפִי מַדְרֵגַת מחוֹ לא פָּחוֹת וְלא יוֹתֵר כִּי מֵאַחַר שֶׁכָּל אֶחָד עוֹמֵד עַל מְקוֹמוֹ הָרָאוּי לוֹ בֶּאֱמֶת דְּהַיְנוּ שֶׁיֵּשׁ לוֹ שְׂרָרָה וּגְדֻלָּה כְּפִי הָרָאוּי לוֹ בֶּאֱמֶת כַּנַּ''ל עַל כֵּן כָּל אֶחָד יוֹדֵעַ לְפִי גְּדֻלָּתוֹ וְהִתְמַנּוּתוֹ אֵיך וְכַמָּה הוּא צָרִיך לְחַדֵּשׁ בַּתּוֹרָה וּבִּפְנֵי כַּמָּה אֲנָשִׁים הוּא צָרִיך לוֹמַר תּוֹרָה כִּי זֶה שֶׁמְּמֻנֶּה עַל אֶלֶף מִיִּשְׂרָאֵל, דְּהַיְנוּ שַׂר הָאֶלֶף הוּא צָרִיך לוֹמַר תּוֹרָה בִּפְנֵי אֶלֶף אֲנָשִׁים, וְכֵן כֻּלָּם כִּי  יֵשׁ בְּחִינַת רוּחַ בְּכָל אֶחָד וְאֶחָד וְ הַמַּנְהִיג הָאֲמִתִּי שֶׁל כָּל יִשְׂרָאֵל, דְּהַיְנוּ בְּחִינַת משֶׁה הוּא בְּחִינַת רוּחַ הַכּוֹלֵל, בְּחִינַת (בַּמִּדְבָּר כ''ז) : ''אִישׁ אֲשֶׁר רוּחַ בּוֹ'' וּפֵרֵשׁ רַשִׁ''י: שֶׁיּוֹדֵעַ לַהֲלך נֶגֶד רוּחוֹ שֶׁל כָּל אֶחָד וְאֶחָד רוּחַ הַכּוֹלֵל, שֶׁיּוֹדֵעַ לַהֲלך נֶגֶד כָּל רוּחַ וָרוּחַ כִּי כֻלָּם מְקַבְּלִים מִמֶּנּוּ, כִּי הוּא בְּחִינַת רוּחַ הַכּוֹלֵל בְּחִינַת (יְחֶזְקֵאל ל''ז) : ''כּה אָמַר ה מֵאַרְבַּע רוּחוֹת בּאִי הָרוּחַ'' וְ רוּחַ הַזֶּה הוּא בְּחִינַת רוּחַ אֱלקִים שֶׁהוּא בְּעַצְמוֹ בְּחִינַת הַמּחִין בִּבְחִינַת (שְׁמוֹת ל''א) ''וָאֲמַלֵּא אוֹתוֹ רוּחַ אֱלקִים בְּחָכְמָה וּבִתְבוּנָה וּבְדַעַת וּבְכָל מְלָאכָה'' דְּהַיְנוּ בְּחִינַת הַמּחִין, שֶׁהֵם בְּחִינַת מְלֶאכֶת בִּנְיַן בֵּית הַמִּקְדָּשׁ כַּנַּ''ל ו ְכָל אֶחָד לְפִי בְּחִינַת הָרוּחַ אֱלקִים שֶׁיֵּשׁ בּוֹ שֶׁהוּא בְּחִינַת רוּחַ הַקּדֶשׁ, רוּחַ נְבוּאָה כְּמוֹ כֵן הוּא זוֹכֶה לְחַדֵּשׁ בַּתּוֹרָה כִּי זֶה  הָרוּחַ אֱלקִים, הוּא שׁוֹרֶה עַל פְּנֵי הַתּוֹרָה בִּבְחִינַת (בְּרֵאשִׁית א) ''וְרוּחַ אֱלקִים מְרַחֶפֶת עַל פְּנֵי הַמָּיִם'' הַיְנוּ עַל פְּנֵי  הַתּוֹרָה שֶׁנִּקְרֵאת מַיִם כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה (תענית ז ב''ק י''ז) עַל כֵּן עַל יְדֵי הָרוּחַ אֱלקִים הַזֶּה זוֹכִין לְחַדֵּשׁ בַּתּוֹרָה כִּי הָרוּחַ אֱלקִים שׁוֹרֶה עַל פְּנֵי הַתּוֹרָה כַּנַּ''ל עַל כֵּן עַל יְדֵי הַמַּנְהִיג הָאֲמִתִּי שֶׁהוּא בְּחִינַת משֶׁה בְּחִינַת דַּעַת הַכּוֹלֵל, בְּחִינַת רוּחַ הַכּוֹלֵל שֶׁעַל יָדוֹ מִתְנוֹצֵץ מחוֹ שֶׁל כָּל אֶחָד שֶׁזֶּהוּ בְּעַצְמוֹ בְּחִינַת רוּחַ אֱלקִים שֶׁמַּמְשִׁיך לְכָל אֶחָד כִּי הָרוּחַ אֱלקִים הוּא בְּעַצְמוֹ הַמּחִין כַּנַּ''ל עַל כֵּן עַל יְדֵי זֶה נִמְשָׁך לְכָל אֶחָד חִדּוּשִׁין דְּאוֹרַיְתָא כִּי הַחִדּוּשִׁין דְּאוֹרַיְתָא הֵם עַל יְדֵי בְּחִינַת הָרוּחַ אֱלקִים שֶׁהוּא שׁוֹרֶה עַל פְּנֵי הַתּוֹרָה כַּנַּ''ל שֶׁהוּא בְּעַצְמוֹ בְּחִינַת הַמּחִין שֶׁכָּל זֶה נִמְשָׁך מֵהַמַּנְהִיג, בְּחִינַת משֶׁה, שֶׁהוּא דַּעַת הַכּוֹלֵל, רוּחַ הַכּוֹלֵל כַּנַּ''ל אֲבָל זֶה  הַמַּנְהִיג צָרִיך שֶׁיִּהְיֶה פָּרוּשׁ גָּדוֹל בִּקְדֻשָּׁה גְדוֹלָה וְאָז דַּוְקָא הוּא יָכוֹל לִהְיוֹת מַנְהִיג יִשְׂרָאֵל כִּי עַל יְדֵי פְּרִישׁוּתוֹ וּקְדֻשָּׁתוֹ הַגְּדוֹלָה הוּא יָכוֹל לַחֲזוֹת וּלְהִסְתַּכֵּל בְּכָל אֶחָד מִיִּשְׂרָאֵל וְלַחֲלק הַגְּדֻלָּה לְכָל אֶחָד עַל יְדֵי הַהִסְתַּכְּלוּת לְבַד בִּבְחִינַת: ''וְאַתָּה תֶחֱזֶה'' כַּנַּ''ל כִּי  הִסְתַּכְּלוּת הַזּאת הִיא תְּלוּיָה בִּקְדֻשָּׁה וּפְרִישׁוּת גָּדוֹל וְעַל כֵּן משֶׁה רַבֵּנוּ שֶׁהָיָה קָדוֹשׁ וּפָרוּשׁ גָּדוֹל מְאד עַל פִּי הַדִּבּוּר כְּמוֹ שֶׁכָּתוּב (דְּבָרִים ה) : ''וְאַתָּה פּה עֲמד עִמָּדִי'' עַל כֵּן הָיָה יָכוֹל לַחֲזוֹת וּלְהִסְתַּכֵּל בְּיִשְׂרָאֵל, וּלְחַלֵּק לָהֶם הַגְּדֻלָּה עַל יְדֵי זֶה וְזֶהוּ: ''וְאַתָּה תֶחֱזֶה'' אַתָּה דַּיְקָא כִּי  רַק משֶׁה שֶׁהָיָה פָּרוּשׁ גָּדוֹל מְאד בִּקְדֻשָּׁה גְּדוֹלָה זוֹכֶה לַהִסְתַּכְּלוּת הַזּאת כִּי הִסְתַּכְּלוּת הַזּאת, בְּחִינַת ''וְאַתָּה תֶחֱזֶה'' הִיא תְּלוּיָה רַק בִּקְדֻשָּׁה וּפְרִישׁוּת מִתַּאֲוָה זאת וְזֶה בְּחִינַת (מְלָכִים א כ''ב) : ''וְהַזּנוֹת רָחָצוּ'' וְדָרְשׁוּ רַבּוֹתֵינוּ, זִכְרוֹנָם לִבְרָכָה (סַנְהֶדְרִין לט:) : לְמָרֵק שְׁתֵּי חֶזְיוֹנוֹת הַיְנוּ, שֶׁ כְּפִי מַה שֶּׁרוֹחֲצִין עַצְמָן מִתַּאֲוָה זאת, בְּחִינַת: וְהַזּנוֹת רָחָצוּ דְּהַיְנוּ שֶׁרוֹחֲצִין עַצְמָן מִתַּאֲוָה זוֹ כְּמוֹ כֵן הוּא מְמָרֵק וּמְצַחְצֵחַ שְׁתֵּי חֶזְיוֹנוֹת בְּחִינַת: וְאַתָּה תֶחֱזֶה, בְּחִינַת: חָזִית אִישׁ מָהִיר בִּמְלַאכְתּוֹ וְכוּ דְּהַיְנוּ בְּחִינַת הִסְתַּכְּלוּת הַנַּ''ל כִּי  עִקָּר הִסְתַּכְּלוּת הַנַּ''ל הִיא עַל יְדֵי קְדֻשָּׁה וּפְרִישׁוּת מִתַּאֲוָה זוֹ כַּנַּ''ל כִּי  תַּאֲוָה הַזּאת הִיא בְּחִינַת פְּגַם הָעֵינַיִם כְּמוֹ שֶׁכָּתוּב (בְּמִדְבַּר ט''ו) ''וְלא תָתוּרוּ וְכוּ וְאַחֲרֵי עֵינֵיכֶם אֲשֶׁר אַתֶּם זנִים אַחֲרֵיהֶם'' וְ עַל כֵּן צָרִיך לְקַדֵּשׁ עַצְמוֹ בְּיוֹתֵר בִּפְרִישׁוּת גָּדוֹל מִזּאת הַתַּאֲוָה וְאָז יֵשׁ לוֹ עֵינַיִם זַכִּים לַחֲזוֹת וּלְהִסְתַּכֵּל וְלִתֵּן הַגְּדֻלָּה לְכָל אֶחָד כָּרָאוּי לוֹ עַל יְדֵי הִסְתַּכְּלוּתוֹ לְבַד כַּנַּ''ל וְאָז דַּוְקָא הוּא יָכוֹל לִהְיוֹת מַנְהִיג יִשְׂרָאֵל כַּנַּ''ל וּ כְשֶׁאֵין לְיִשְׂרָאֵל מַנְהִיג וּמַשְׁגִּיחַ כָּזֶה בֶּאֱמֶת כָּל הָעוֹלָם מְערָב וּמְבֻלְבָּל וְכָל הָרוֹצֶה לִטּל אֶת הַשֵּׁם, נוֹטֵל כְּמוֹ שֶׁמִּתְנַהֵג עַכְשָׁו בַּעֲווֹנוֹתֵינוּ הָרַבִּים כִּי יִשְׂרָאֵל צְרִיכִין שֶׁיִּהְיֶה עֲלֵיהֶם מַשְׁגִּיחַ שֶׁיַּשְׁגִּיחַ וְיִרְאֶה בָּהֶם שֶׁיַּעֲמד כָּל אֶחָד עַל מְקוֹמוֹ הָרָאוּי לוֹ בֶּאֱמֶת וְ הַמַּשְׁגִּיחַ הַזֶּה יִהְיֶה פָּרוּשׁ וְקָדוֹשׁ גָּדוֹל בִּבְחִינַת קְדֻשַּׁת וּפְרִישׁוּת משֶׁה וְאָז יָכוֹל לְהַנְהִיג אֶת יִשְׂרָאֵל לִתֵּן לְכָל אֶחָד גְּדֻלָּה כָּרָאוּי לוֹ עַל יְדֵי הַהִסְתַּכְּלוּת לְבַד כַּנַּ''ל וְ עַל יְדֵי זֶה נַעֲשֶׂה תְּשׁוּבָה כִּי עִקָּר הַתְּשׁוּבָה הִיא עַל יְדֵי הַבּוּשָׁה וְ עַל יְדֵי זֶה הַמַּנְהִיג בְּחִינַת משֶׁה שֶׁהוּא מִסְתַּכֵּל בְּכָל אֶחָד וְאֶחָד וּמִתְנוֹצֵץ מחוֹ וְזוֹכֶה לְבֵאוּרֵי הַתּוֹרָה, דְּהַיְנוּ לְחִדּוּשִׁין דְּאוֹרַיְתָא עַל יְדֵי זֶה נִמְשָׁך בּוּשָׁה עַל כָּל אֶחָד וְאֶחָד וְאָז רוֹאֶה כָּל אֶחָד אֶת בָּשְׁתּוֹ וּכְלִמָּתוֹ כִּי  עֲבֵרָה הִיא בְּוַדַּאי בּוּשָׁה גְּדוֹלָה כִּי עֲבֵרָה אֵינָהּ רְאוּיָה כְּלָל לְיִשְׂרָאֵל וּבְוַדַּאי אֵין נָאֶה כְּלָל לְיִשְׂרָאֵל שֶׁיִּהְיֶה לוֹ עֲבֵרָה, חַס וְשָׁלוֹם אֲבָל  גַּם מִצְוָה, כְּשֶׁרוֹצִין לַעֲשׂוֹת אֵיזֶה מִצְוָה רָאוּי שֶׁיִּהְיֶה לוֹ גַם כֵּן בּוּשָׁה גְּדוֹלָה כִּי אֵיזֶה זְכוּת יֵשׁ לוֹ שֶׁיִּזְכֶּה לַעֲשׂוֹת הַמִּצְוָה וְאֵיך יָעֵז פָּנָיו לִכְנס בְּהֵיכַל הַמֶּלֶך לַעֲשׂוֹת מִצְוָה וִישַׁעֵר בְּדַעְתּוֹ לִפְנֵי מִי הוּא עוֹשֶׂה הַמִּצְוָה וְ גַם גּדֶל מַעֲלַת הַמִּצְוָה בְּעַצְמָהּ כִּי הַמִּצְוָה בְּעַצְמָהּ יְקָרָה מְאד אֲשֶׁר אֵין לְשַׁעֵר וּבְוַדַּאי רָאוּי שֶׁיִּפּל עָלָיו בּוּשָׁה גְּדוֹלָה כְּשֶׁבָּא לַעֲשׂוֹת אֵיזֶה מִצְוָה כְּשֶׁיִּסְתַּכֵּל עַל עַצְמוֹ וְיִרְאֶה שֶׁהוּא רָחוֹק מְאד מֵהַשֵּׁם יִתְבָּרַך וְאֵין לוֹ שׁוּם זְכוּת שֶׁיִּזְכֶּה לַעֲשׂוֹת מִצְוָה וְ אִם הָיָה לְהָאָדָם בּוּשָׁה הָיָה מִתְבַּיֵּשׁ אֲפִלּוּ לִקַּח הַמַּאֲכָל, לְהוֹשִׁיטוֹ לְפִיו כִּי מָאן דְּאָכֵל דְּלָאו דִּילֵהּ בָּהִית לְאִסְתַּכּוּלֵי בְּאַפֵּהּ (יְרוּשַׁלְמִי פֶּרֶק א דְּעָרְלָה) וּ מֵאַחַר שֶׁאֵין לוֹ שׁוּם זְכוּת, שֶׁיִּהְיֶה לוֹ אכֶל אִם כֵּן הוּא אָכֵל דְּלָאו דִּילֵהּ וּבָהִית לְאִסְתַּכּוּלֵי בְּאַפֵּהּ עַל כֵּן בְּוַדַּאי יֵשׁ לוֹ לְהִתְבַּיֵּשׁ אֲפִלּוּ לְהוֹשִׁיט הַמַּאֲכָל לְפִיו אֲבָל  עִקָּר הַבּוּשָׁה נִמְשָׁך עַל יְדֵי הַמַּנְהִיג הַנַּ''ל בְּחִינַת משֶׁה שֶׁמַּמְשִׁיך בֵּאוּרֵי הַתּוֹרָה לְכָל אֶחָד עַל יְדֵי זֶה נִמְשָׁך בּוּשָׁה עַל כָּל אֶחָד כְּמוֹ שֶׁבִּשְׁעַת מַתַּן תּוֹרָה שֶׁהִמְשִׁיך משֶׁה הַתּוֹרָה לְיִשְׂרָאֵל נֶאֱמַר שָׁם (שְׁמוֹת כ) : ''וּלְבַעֲבוּר תִּהְיֶה יִרְאָתוֹ עַל פְּנֵיכֶם לְבִלְתִּי תֶחֱטָאוּ'' וְדָרְשׁוּ רַבּוֹתֵינוּ, זִכְרוֹנָם לִבְרָכָה (נְדָרִים כ).זֶה הַבּוּשָׁה וְזֶהוּ:  ''לְבִלְתִּי תֶחֱטָאוּ'' דְּהַיְנוּ שֶׁיִּהְיֶה לָהֶם בּוּשָׁה לִבְלִי לַעֲשׂוֹת חֵטְא וְעָווֹן, חַס וְשָׁלוֹם וְגַם אֲפִלּוּ לְבִלְתִּי תֶחֱטָאוּ לִבְלִי לַעֲשׂוֹת עֲבֵרָה צָרִיך שֶׁיִּהְיֶה גַם כֵּן יִרְאָתוֹ עַל פָּנָיו, דְּהַיְנוּ בּוּשָׁה כִּי אֲפִלּוּ כְּשֶׁעוֹשִׂין מִצְוָה, צָרִיך שֶׁיִּהְיֶה לוֹ גַם כֵּן בּוּשָׁה גְּדוֹלָה כַּנַּ''ל כִּי אֵיך בָּאִים לַחֲטף הַתְּפִלִּין שֶׁהֵם כִּתְרֵי דְּמַלְכָּא וְלַהֲנִיחָם פִּתְאם עַל הָראשׁ בְּוַדַּאי רָאוּי שֶׁיִּהְיֶה לוֹ בּוּשָׁה גְּדוֹלָה כְּשֶׁבָּא לַעֲשׂוֹת אֵיזֶה מִצְוָה וְזאת הַבּוּשָׁה נִמְשֶׁכֶת עַל יְדֵי בֵּאוּרֵי הַתּוֹרָה עַל יְדֵי הַמַּנְהִיג הַנַּ''ל כְּמוֹ שֶׁהָיָה בִּשְׁעַת מַתַּן תּוֹרָה כַּנַּ''ל וְעַל כֵּן  בִּשְׁעַת מַתַּן תּוֹרָה זָכוּ כָּל יִשְׂרָאֵל לִבְחִינַת קְדֻשָּׁה וּפְרִישׁוּת כְּמוֹ שֶׁכָּתוּב (שְׁמוֹת י''ט) : ''הֱיוּ נְכוֹנִים לִשְׁלשֶׁת יָמִים, אַל תִּגְשׁוּ אֶל אִשָּׁה'' כִּי כֻלָּם נִתְקַדְּשׁוּ בִּבְחִינַת פְּרִישׁוּת עַל יְדֵי משֶׁה שֶׁהָיָה קָדוֹשׁ וּפָרוּשׁ גָּדוֹל, שֶׁהִמְשִׁיך לָהֶם אֶת הַתּוֹרָה עַל יְדֵי זֶה כַּנַּ''ל וְעַל כֵּן נִמְשָׁך עֲלֵיהֶם קְדֻשָּׁה וּפְרִישׁוּת גַם כֵּן וּ כְשֶׁזּוֹכִין לְבוּשָׁה, אֲזַי רוֹאֶה כָּל אֶחָד אֶת רִחוּקוֹ מֵהַשֵּׁם יִתְבָּרַך אֵיך הוּא רָחוֹק מְאד מִמֶּנּוּ יִתְבָּרַך וְנוֹפֵל עָלָיו בּוּשָׁה גְּדוֹלָה וְ עַל יְדֵי הַבּוּשָׁה עוֹשִׂין תְּשׁוּבָה כִּי עִקָּר הַתְּשׁוּבָה עַל יְדֵי הַבּוּשָׁה (עין ירמיה ג) וּ תְשׁוּבָה הוּא בְּחִינַת חַיִּים, בְּחִינַת (יְחֶזְקֵאל י''ח) : ''וְהָשִׁיבוּ וִחְיוּ'' בְּחִינַת חַיִּים נִצְחִיִּים שֶׁל עוֹלָם הַבָּא בְּחִינַת שַׁבָּת, בְּחִינַת: טוֹעֲמֶיהָ חַיִּים זָכוּ (תִּקּוּנֵי זהַר תִּקּוּן ז וְתִקּוּן ט) כִּי  הַיִּרְאָה וְהַבּוּשָׁה, דְּהַיְנוּ בְּחִינַת תְּשׁוּבָה הוּא בְּחִינַת שַׁבָּת, בְּחִינַת חַיִּים נִצְחִיִּים שֶׁל עוֹלָם הַבָּא כַּנַּ''ל וְעִקָּר הַחַיִּים הוּא לְהַשִּׁפְלוּת שֶׁל כָּל אֶחָד כִּי הַשִּׁפְלוּת שֶׁל כָּל אֶחָד הוּא יִהְיֶה נִחְיֶה, וְיָקוּם בִּתְחִיָּה כַּנַּ''ל וְעַל כֵּן עַל יְדֵי הַתְּשׁוּבָה שֶׁהוּא בְּחִינַת חַיִּים נִצְחִיִּים שֶׁל עוֹלָם הַבָּא עַל יְדֵי זֶה חוֹזֵר וְנִחְיֶה וְקָם בִּתְחִיָּה  הַשִּׁפְלוּת שֶׁל משֶׁה רַבֵּנוּ, שֶׁיֵּשׁ בְּכָל אֶחָד מִיִּשְׂרָאֵל בְּכָל אֵיבָר וְאֵיבָר כִּי דַּע, שֶׁ יֵּשׁ בְּכָל אֶחָד וְאֶחָד מִיִּשְׂרָאֵל בְּחִינַת הַשִּׁפְלוּת שֶׁל משֶׁה בְּכָל אֵיבָר וְאֵיבָר וְזֶה זָכוּ יִשְׂרָאֵל בְּמַעֲמַד הַר סִינַי שֶׁאָז הִמְשִׁיך משֶׁה הַשִּׁפְלוּת שֶׁלּוֹ בְּכָל אֶחָד וְאֶחָד מִיִּשְׂרָאֵל בְּכָל אֵיבָר וְאֵיבָר אֲבָל אוֹתוֹ  הַשִּׁפְלוּת שֶׁל משֶׁה שֶׁהוּא מֻשְׁרָשׁ בְּכָל אֶחָד מִיִּשְׂרָאֵל הוּא מֻנָּח וְשׁוֹכֵב אֵצֶל כָּל אֶחָד וְאֶחָד בִּבְחִינַת שְׁכִיבָה וּמִיתָה כִּי זאת הַשִּׁפְלוּת נִתְעַלֵּם אֵצֶל כָּל אֶחָד וְאֵינוֹ מִתְעוֹרֵר וּמִתְגַּלֶּה אֶצְלוֹ אֲבָל  עַל יְדֵי הַתְּשׁוּבָה שֶׁהוּא בְּחִינַת חַיִּים נִצְחִיִּים שֶׁל עוֹלָם הַבָּא שֶׁעַל יְדֵי זֶה נִחְיֶה הַשִּׁפְלוּת שֶׁל כָּל אֶחָד כִּי עִקָּר הַתְּחִיָּה הוּא לְהַשִּׁפְלוּת כִּי הַשִּׁפְלוּת יִהְיֶה נִחְיֶה וְיָקוּם בִּתְחִיָּה כַּנַּ''ל עַל יְדֵי זֶה חוֹזֵר וְנִחְיֶה הַשִּׁפְלוּת שֶׁל משֶׁה שֶׁהוּא מֻשְׁרָשׁ בְּכָל אֶחָד וְאֶחָד מִיִּשְׂרָאֵל בְּכָל אֵיבָר שֶׁמִּקּדֶם הָיָה מֻנָּח וְשׁוֹכֵב זאת הַשִּׁפְלוּת בְּהֶעְלֵם וְאִתְכַּסְיָא אֶצְלוֹ, בִּבְחִינַת מִיתָה וְעַכְשָׁו  חוֹזֵר וְנֵעוֹר וְנִחְיֶה אוֹתוֹ הַשִּׁפְלוּת עַל יְדֵי הַתְּשׁוּבָה שֶׁהִיא בְּחִינַת חַיִּים נִצְחִיִּים שֶׁל עוֹלָם הַבָּא כַּנַּ''ל כִּי  עִקָּר הַחַיִּים נִצְחִיִּים בְּחִינַת תְּחִיָּה שֶׁיִּהְיֶה לֶעָתִיד יִהְיֶה רַק לְהַשִּׁפְלוּת כִּי הַשִּׁפְלוּת שֶׁל כָּל אֶחָד יִהְיֶה נִחְיֶה וְיָקוּם בִּתְחִיָּה כַּנַּ''ל וַאֲזַי כְּשֶׁנִּחְיֶה הַשִּׁפְלוּת שֶׁל כָּל אֶחָד בְּחִינַת שִׁפְלוּת שֶׁל משֶׁה שֶׁיֵּשׁ בְּכָל אֵיבָר וְאֵיבָר כַּנַּ''ל אֲזַי רוֹאֶה וּמַרְגִּישׁ כָּל אֶחָד שִׁפְלוּתוֹ מֵאַחַר שֶׁחָזַר וְנִחְיֶה וְנִתְגַּלֶּה אֶצְלוֹ בְּחִינַת הַשִּׁפְלוּת שֶׁל משֶׁה שֶׁיֵּשׁ בְּכָל אֵיבָר וְאֵיבָר כַּנַּ''ל וְזֶה פֵּרוּשׁ: ''בְּאֵר חֲפָרוּהָ שָׂרִים, כָּרוּהָ נְדִיבֵי הָעָם בִּמְחֹקֵק בְּמִשְׁעֲנתָם וּמִמִּדְבָּר מַתָּנָה'' (בַּמִּדְבָּר כ''א)  בְּאֵר זֶה בְּחִינַת בֵּאוּרֵי הַתּוֹרָה שֶׁזּוֹכִין הַשָּׂרִים שֶׁל יִשְׂרָאֵל, עַל יְדֵי שֶׁמִּסְתַּכֵּל בָּהֶם בְּחִינַת משֶׁה שֶׁעַל יְדֵי זֶה מְקַבֵּל כָּל אֶחָד אֶת גְּדֻלָּתוֹ כָּרָאוּי לוֹ שֶׁעַל יְדֵי זֶה הֵם זוֹכִין לְבֵאוּרֵי הַתּוֹרָה, בְּחִינַת חִדּוּשִׁין דְּאוֹרַיְתָא כַּנַּ''ל וְעַל יְדֵי בֵּאוּרֵי הַתּוֹרָה זוֹכִין לְבוּשָׁה וּתְשׁוּבָה כַּנַּ''ל וְזֶהוּ:בְּאֵר  חֲפָרוּהָ שָׂרִים זֶה בְּחִינַת בּוּשָׁה כְּמוֹ שֶׁכָּתוּב (יְשַׁעְיָה כ''ד) : ''וְחָפְרָה הַלְּבָנָה וּבוֹשָׁה הַחַמָּה'' כִּי עַל יְדֵי בֵּאוּרֵי הַתּוֹרָה הַנַּ''ל, בְּחִינוֹת בְּאֵר, זוֹכִין לְבוּשָׁה כַּנַּ''ל וְזֶהוּ: חֲפָרוּהָ שָׂרִים, הַיְנוּ שָׂרִים הַנַּ''ל בְּחִינַת שָׂרֵי אֲלָפִים שָׂרֵי מֵאוֹת וְכוּ כַּנַּ''ל כָּרוּהָ נְדִיבֵי הָעָם  נְדִיבֵי הָעָם זֶה בְּחִינַת תְּשׁוּבָה כְּמוֹ שֶׁפֵּרֵשׁ רַשִׁ''י עַל פָּסוּק (שׁוֹפְטִים ה) ''בְּהִתְנַדֵּב עָם'' בְּהִתְנַדֵּב לִבָּם לִתְשׁוּבָה וְזֶהוּ בִּמְחֹקֵק בְּמִשְׁעֲנתָם  מְחֹקֵק דָּא משֶׁה כְּמוֹ שֶׁדָּרְשׁוּ רַבּוֹתֵינוּ זִכְרוֹנָם לִבְרָכָה (בָּבָא בַּתְרָא טו)  מְחֹקֵק בְּגִימַטְרִיָּא רַמַ''ח הַיְנוּ בְּחִינוֹת הַשִּׁפְלוּת שֶׁל משֶׁה שֶׁמְּלֻבָּשׁ בְּכָל אֶחָד מִיִּשְׂרָאֵל בְּרַמַ''ח אֵיבָרָיו, בְּכָל אֵיבָר וְאֵיבָר כַּנַּ''ל  בְּמִשְׁעֲנתָם זֶה בְּחִינַת תְּחִיָּה כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה, (פְּסָחִים סח) עַל פָּסוּק: ''וְאִישׁ מִשְׁעַנְתּוֹ בְּיָדוֹ'' עֲתִידִין צַדִּיקִים שֶׁיְּחַיּוּ מֵתִים וְכוּ בִּמְחֹקֵק בְּמִשְׁעֲנתָם, הַיְנוּ שֶׁיִּהְיֶה נִחְיֶה הַשִּׁפְלוּת שֶׁל משֶׁה שֶׁיֵּשׁ בְּכָל הָרַמַ''ח אֵיבָרִים שֶׁל כָּל אֶחָד וְאֶחָד, עַל יְדֵי הַתְּשׁוּבָה כַּנַּ''ל וּמִמִּדְבָּר מַתָּנָה  מִדְבָּר הַיְנוּ שִׁפְלוּת שֶׁמֵּשִׂים עַצְמוֹ כַּמִּדְבָּר, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, (עֵרוּבִין נד) עַל יְדֵי זֶה:  מַתָּנָה, הַיְנוּ שַׁבָּת, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (שַׁבָּת י:). מַתָּנָה טוֹבָה יֵשׁ לִי בְּבֵית גְּנָזַי וְשַׁבָּת שְׁמָהּ כִּי עִקָּר תַּעֲנוּג עוֹלָם הַבָּא בְּחִינַת שַׁבָּת, בְּחִינַת חַיִּים נִצְחִיִּים יִהְיֶה רַק לְהַשִּׁפְלוּת שֶׁל כָּל אֶחָד כַּנַּ''ל וְזֶה שֶׁכָּתוּב: סֶלַע יִשְׁכּן וְיִתְלנָן (אִיּוֹב ל''ט) סֶלַע זֶה הַבְּאֵר, בְּחִינַת בֵּאוּרֵי הַתּוֹרָה, בְּחִינַת: בְּאֵר חֲפָרוּהָ שָׂרִים כַּנַּ''ל וְזֶהוּ: מִשָּׁם חָפַר אכֶל בְּחִינַת בּוּשָׁה כַּנַּ''ל כִּי עַל יְדֵי בֵּאוּרֵי הַתּוֹרָה עַל יְדֵי זֶה זוֹכֶה לְבוּשָׁה כַּנַּ''ל וְזֶהוּ: ''מִשָּׁם חָפַר אכֶל'' כִּי  הוּא מִתְבַּיֵּשׁ לְהוֹשִׁיט הָאכֶל לְפִיו, עַל יְדֵי הַבּוּשָׁה שֶׁבָּאָה אֵלָיו כַּנַּ''ל לְמֵרָחוֹק עֵינָיו יַבִּיטוּ הַיְנוּ  שֶׁרוֹאֶה וּמַבִּיט אֵיך הוּא רָחוֹק מֵהַשֵּׁם יִתְבָּרַך כַּנַּ''ל וְעַל כֵּן יִתְרוֹ דַּיְקָא אָמַר לְמשֶׁה: ''וְאַתָּה תֶחֱזֶה'' כִּי משֶׁה הָיָה חֲתָנוֹ, וְיָדַע יִתְרוֹ גּדֶל קְדֻשָּׁתוֹ וּפְרִישׁוּתוֹ וְעַל כֵּן הוּא דַּיְקָא אָמַר לְמשֶׁה: ''וְאַתָּה תֶחֱזֶה'' וְאַתָּה דַּיְקָא כִּי יָדַע יִתְרוֹ בְּגדֶל קְדֻשָּׁתוֹ שֶׁהוּא יָכוֹל לַחֲזוֹת וּלְהִסְתַּכֵּל עַל כָּל אֶחָד וּלְחַלֵּק לָהֶם הַגְּדֻלָּה וְהַשְּׂרָרָה עַל יְדֵי הִסְתַּכְּלוּת לְבַד כַּנַּ''ל וְגַם יִתְרוֹ הָיָה גֵּר, וְ הַגֵּרִים בָּאִים מִקְּדֻשַּׁת הַזִּוּוּג שֶׁל הַצַּדִּיקִים כְּמוֹ שֶׁכָּתוּב (בְּרֵאשִׁית י''ב) ''וְאֶת הַנֶּפֶשׁ אֲשֶׁר עָשׂוּ בְחָרָן'' וְאִיתָא (בַּזּהַר שְׁלַח לְך דַף קסח) שֶׁ אַבְרָהָם וְשָׂרָה בְּעֵת שֶׁהָיוּ עֲקָרִים, הוֹלִידוּ מִזִּוּוּגָם נַפְשׁוֹת הַגֵּרִים וְעַל כֵּן יִתְרוֹ שֶׁהָיָה גֵּר, שֶׁהוּא בָּא מִקְּדֻשַּׁת הַזִּוּוּג שֶׁל צַדִּיקִים עַל כֵּן הוּא יוֹדֵעַ גּדֶל יְקָר קְדֻשַּׁת הַצַּדִּיקִים שֶׁלְּגדֶל קְדֻשָּׁתָם נַעֲשֶׂה מִזִּוּוּגָם נַפְשׁוֹת הַגֵּרִים מִכָּל שֶׁכֵּן קְדֻשַּׁת פְּרִישׁוּתָם וְעַל כֵּן הוּא יוֹדֵעַ, שֶׁלְּגדֶל קְדֻשַּׁת וּפְרִישׁוּת משֶׁה הוּא יָכוֹל לַחֲזוֹת בָּעָם וְעַל יְדֵי רְאִיָּתוֹ לְבַד יִתֵּן לָהֶם הַגְּדֻלָּה כַּנַּ''ל וְעַל כֵּן יִתְרוֹ דַּיְקָא אָמַר לְמשֶׁה: וְאַתָּה תֶחֱזֶה וְכוּ, כַּנַּ''ל  יִתְרוֹ סוֹפֵי תֵבוֹת: ''וְרַבִּים מִיְּשֵׁנֵי אַדְמַת עָפָר יָקִיצוּ'' (דָּנִיֵּאל י''ב) כִּי יִתְרוֹ דַּיְקָא אָמַר לְמשֶׁה: וְאַתָּה תֶחֱזֶה, כַּנַּ''ל וְעַל יְדֵי בְּחִינַת וְאַתָּה תֶחֱזֶה עַל יְדֵי זֶה זוֹכִין לִגְדֻלָּה וְזוֹכִין לְבֵאוּרֵי הַתּוֹרָה וְעַל יְדֵי זֶה בָּאִין לְבוּשָׁה וּתְשׁוּבָה וְעַל יְדֵי הַתְּשׁוּבָה, שֶׁהִיא בְּחִינַת חַיִּים נִצְחִיִּים חוֹזֵר וְנִחְיֶה הַשִּׁפְלוּת שֶׁל כָּל אֶחָד כִּי עִקָּר הַתְּחִיָּה הוּא לְהַשִּׁפְלוּת, בִּבְחִינַת ''הָקִיצוּ וְרַנְּנוּ שׁכְנֵי עָפָר'', כַּנַּ''ל וְכָל זֶה נַעֲשֶׂה עַל יְדֵי יִתְרוֹ דַּיְקָא כִּי יִתְרוֹ דַּיְקָא אָמַר לְמשֶׁה וְאַתָּה תֶחֱזֶה שֶׁעַל יְדֵי זֶה נַעֲשִׂין כָּל הַבְּחִינוֹת הַנַּ''ל וְעַל כֵּן מְרֻמָּז בְּאוֹתִיּוֹת יִתְרוֹ. וְרַבִּים מִיְּשֵׁנֵי אַדְמַת עָפָר יָקִיצוּ, שֶׁהוּא סוֹפֵי תֵבוֹת יִתְרוֹ כִּי עַל יְדֵי יִתְרוֹ, שֶׁאָמַר: וְאַתָּה תֶחֱזֶה עַל יְדֵי זֶה נִמְשָׁך בְּחִינַת חַיִּים, בְּחִינַת תְּחִיָּה, בְּחִינַת: ''הָקִיצוּ וְרַנְּנוּ שׁכְנֵי עָפָר'' בְּחִינַת: ''וְרַבִּים מִיְּשֵׁנֵי אַדְמַת עָפָר יָקִיצוּ'' מִיְּשֵׁנֵי אַדְמַת עָפָר דַּיְקָא, הַיְנוּ בְּחִינַת שִׁפְלוּת כַּנַּ''ל וְזֶה (יְשַׁעְיָה ד) ''וְהָיָה הַנִּשְׁאָר בְּצִיּוֹן וְהַנּוֹתָר בִּירוּשָׁלַיִם קָדוֹשׁ יֵאָמֶר לוֹ'' וְהַנּוֹתָר בִּירוּשָׁלַיִם זֶה בְּחִינַת יִתְרוֹ, עַל יָדוֹ דַּיְקָא: קָדוֹשׁ יֵאָמֶר לוֹ לְהַצַּדִּיק כִּי יִתְרוֹ, שֶׁהוּא גֵּר, הוּא יוֹדֵעַ קְדֻשַּׁת הַצַּדִּיק כַּנַּ''ל וְעַל כֵּן אָמַר לְמשֶׁה: וְאַתָּה תֶחֱזֶה, מֵחֲמַת שֶׁיָּדַע קְדֻשָּׁתוֹ כַּנַּ''ל וְזֶה בְּחִינַת: קָדוֹשׁ יֵאָמֶר לוֹ כַּנַּ''ל וּכְלַל הַיּוֹצֵא מִכָּל הַנַּ''ל שֶׁ מִּי שֶׁבָּא אֵצֶל צַדִּיק אֲמִתִּי וְשׁוֹמֵעַ מִפִּיו תּוֹרָה רָאוּי שֶׁיֻּמְשַׁך עָלָיו בּוּשָׁה וְשִׁפְלוּת גָּדוֹל מְאד וְ זֶה סִימָן שֶׁהָיָה אֵצֶל צַדִּיק אֲמִתִּי כְּשֶׁנִּמְשָׁך עָלָיו בּוּשָׁה וְשִׁפְלוּת עַל יְדֵי שֶׁשָּׁמַע מִפִּיו אֵיזֶה דְבַר תּוֹרָה כִּי עַל יְדֵי הַתּוֹרָה שֶׁמַּמְשִׁיך הַצַּדִּיק הָאֲמִתִּי עַל יְדֵי זֶה נִמְשָׁך בּוּשָׁה, כְּמוֹ שֶׁהָיָה בִּשְׁעַת מַתַּן תּוֹרָה כַּנַּ''ל וְ עַל יְדֵי הַבּוּשָׁה, דְּהַיְנוּ תְּשׁוּבָה עַל יְדֵי זֶה נִחְיֶה הַשִּׁפְלוּת שֶׁל משֶׁה, שֶׁיֵּשׁ בְּכָל אֶחָד בְּכָל אֵיבָר וְאֵיבָר וְאָז מְחֻיָּב שֶׁיַּרְגִּישׁ כָּל אֶחָד שִׁפְלוּתוֹ בֶּאֱמֶת אֲבָל  מִי שֶׁהוּא בָּא אֵצֶל אֵיזֶה מְפֻרְסָם וְשׁוֹמֵעַ מִפִּיו תּוֹרָה, וּבָא עָלָיו גַּדְלוּתעַל יְדֵי זֶה וְכוּ [הַהֵפֶך מוּבָן מִמֵּילָא] אֲבָל  אֵין אָנוּ יוֹדְעִים כְּלָל מַהוּ שִׁפְלוּת אֲמִתִּי כִּי בְּוַדַּאי אֵין זֶה תַּכְלִית שֶׁיִּהְיֶה שָׁפָל וְנִבְזֶה וְעָצֵל, שֶׁקּוֹרִין רעַ מַזָּל [וּבְלַעַ''ז: שְׁלֵים מַזְלְנִיק] כִּי הַשִּׁפְלוּת הוּא עִקָּר הַחַיִּים שֶׁל כָּל אֵיבָר וְאֵיבָר וְהוּא כָּל תַּעֲנוּג עוֹלָם הַבָּא כַּנַּ''ל וּבְוַדַּאי אֵין זֶה הַתַּכְלִית שֶׁל עוֹלָם הַבָּא שֶׁיִּהְיֶה נִבְזֶה וְעָצֵל וְכוּ, חַס וְשָׁלוֹם עַל כֵּן צְרִיכִין רַק לְבַקֵּשׁ מֵהַשֵּׁם יִתְבָּרַך שֶׁיַּעֲזר לִזְכּוֹת לַעֲנִיווּת וְשִׁפְלוּת אֲמִתִּי שֶׁהוּא עִקָּר הַחַיִּים וְעִקָּר הַתַּעֲנוּג שֶׁל עוֹלָם הַבָּא כַּנַּ''ל


~ עג - מִי שֶׁרוֹצֶה לִזְכּוֹת לִתְשׁוּבָה, יִהְיֶה רָגִיל בַּאֲמִירַת תְּהִלִּים

מִי שֶׁרוֹצֶה לִזְכּוֹת לִתְשׁוּבָה, יִהְיֶה רָגִיל בַּאֲמִירַת תְּהִלִּים כִּי אֲמִירַת תְּהִלִּים מְסֻגָּל לִתְשׁוּבָה כִּי יֵשׁ נוּן שַׁעֲרֵי תְּשׁוּבָה ומ''ט שְׁעָרִים יָכוֹל כָּל אָדָם לִכְנס בָּהֶם וּלְהַשִּׂיגָם אַך שַׁעַר הַחֲמִשִּׁים הוּא בְּחִינַת הַתְּשׁוּבָה שֶׁל הַשֵּׁם יִתְבָּרַך בְּעַצְמוֹ, כִּבְיָכוֹל כִּי גַּם אֶצְלוֹ יִתְבָּרַך מָצִינוּ בְּחִינַת תְּשׁוּבָה, כְּמוֹ שֶׁכָּתוּב (מַלְאָכִי ג) : ''שׁוּבוּ אֵלַי וְאָשׁוּבָה אֲלֵיכֶם'' וְאֵלּוּ הַמ''ט שַׁעֲרֵי תְּשׁוּבָה הֵם בְּחִינַת מ''ט אוֹתִיּוֹת שֶׁיֵּשׁ בִּשְׁמוֹת שְׁנֵים עָשָׂר שִׁבְטֵי יָהּ כִּי כָל שַׁעַר וָשַׁעַר יֵשׁ לוֹ אוֹת מִמ''ט אוֹתִיּוֹת הַשְּׁבָטִים וְהִנֵּה הַכּל חֲפֵצִים לְיִרְאָה אֶת שְׁמֶך וְאַף עַל פִּי כֵן לָאו כָּל אָדָם זוֹכֶה לַעֲשׂוֹת תְּשׁוּבָה כִּי יֵשׁ אֶחָד שֶׁאֵין לוֹ הִתְעוֹרְרוּת כְּלָל לִתְשׁוּבָה וַאֲפִלּוּ מִי שֶׁיֵּשׁ לוֹ הִתְעוֹרְרוּת לִתְשׁוּבָה אֵינוֹ זוֹכֶה לְהַגִּיעַ אֶל הָאוֹת וְהַשַּׁעַר שֶׁל תְּשׁוּבָה הַשַּׁיָּך לוֹ וַאֲפִלּוּ אִם מַגִּיעַ לְשָׁם, יָכוֹל לִהְיוֹת שֶׁהַשַּׁעַר שֶׁל תְּשׁוּבָה סָגוּר וּמֵחֲמַת כָּל זֶה אֵין הָאָדָם זוֹכֶה לִתְשׁוּבָה וְעַל יְדֵי אֲמִירַת תְּהִלִּים, אֲפִלּוּ מִי שֶׁאֵין לוֹ שׁוּם הִתְעוֹרְרוּת לִתְשׁוּבָה הוּא מִתְעוֹרֵר לַעֲשׂוֹת תְּשׁוּבָה וְגַם זוֹכֶה עַל יְדֵי תְּהִלִּים לְהַגִּיעַ אֶל הַשַּׁעַר וְאוֹת הַשַּׁיָּך לוֹ וְלִפְתּחַ הַשַּׁעַר נִמְצָא שֶׁזּוֹכֶה עַל יְדֵי תְּהִלִּים לַעֲשׂוֹת תְּשׁוּבָה וְזֶה בְּחִינַת (שְׁמוּאֵל ב כ''ג) : נְאֻם הַגֶּבֶר הוּקַם עָל וְדָרְשׁוּ רַבּוֹתֵינוּ, זִכְרוֹנָם לִבְרָכָה (מוֹעֵד קָטָן טז:) : שֶׁהֵקִים עֻלָּהּ שֶׁל תְּשׁוּבָה וּנְעִים זְמִרוֹת יִשְׂרָאֵל כִּי עַל יְדֵי בְּחִינַת נְעִים זְמִירוֹת יִשְׂרָאֵל, דְּהַיְנוּ סֵפֶר תְּהִלִּים שֶׁיָּסַד עַל יְדֵי זֶה הוּקַם עֻלָּהּ שֶׁל תְּשׁוּבָה כִּי עַל יְדֵי תְּהִלִּים זוֹכִין לִתְשׁוּבָה כַּנַּ''ל וְזֶה שֶׁאָמְרוּ רַבּוֹתֵינוּ, זִכְרוֹנָם לִבְרָכָה (עֲבוֹדָה זָרָה ד:) : לא הָיָה דָּוִד רָאוּי לְאוֹתוֹ מַעֲשֶׂה, אֶלָּא כְּדֵי לְהוֹרוֹת תְּשׁוּבָה לְיָחִיד וְכוּ נִמְצָא שֶׁעִקָּר הוֹרָאַת הַתְּשׁוּבָה עַל יְדֵי דָּוִד הַמֶּלֶך וְעִקָּר הַתְּשׁוּבָה שֶׁל דָּוִד הַמֶּלֶך הוּא סֵפֶר תְּהִלִּים שֶׁאֲמָרוֹ בְּהִתְעוֹרְרוּת גָּדוֹל מְאד וּבְרוּחַ הַקּדֶשׁ עַד שֶׁכָּל אֶחָד וְאֶחָד כְּפִי מַה שֶּׁהוּא יָכוֹל לִמְצא אֶת עַצְמוֹ בְּתוֹך סֵפֶר תְּהִלִּים וְלִזְכּוֹת לִתְשׁוּבָה עַל יְדֵי אֲמִירַת תְּהִלִּים כַּנַּ''ל וְעִקָּר הִזְדַּכְּכוּת שְׁנֵים עָשָׂר שִׁבְטֵי יָהּ שֶׁהֵם מ''ט אוֹתִיּוֹת, שֶׁהֵם בְּחִינוֹת מ''ט שַׁעֲרֵי תְּשׁוּבָה הָיָה בְּמִצְרַיִם שֶׁהוּא בְּחִינַת מֵצַר הַגָּרוֹן, שֶׁהוּא בְּחִינַת תְּשׁוּבָה עִלָּאָה (כַּמּוּבָא בְּכִתְבֵי הָאֲרִ''י זַ''ל וְעַיֵּן שָׁם וְהָבֵן הֵיטֵב) וְעַל כֵּן אַחַר שֶׁנִּזְדַּכְּכוּ שָׁם בְּמִצְרַיִם וְזָכוּ לָצֵאת מִשָּׁם סָפְרוּ מ''ט יְמֵי הַסְּפִירָה שֶׁהֵם כְּנֶגֶד מ''ט שַׁעֲרֵי תְּשׁוּבָה, שֶׁהֵם בְּחִינַת מ''ט אוֹתִיּוֹת הַנַּ''ל וּבַיּוֹם הַחֲמִשִּׁים, אָז ''וַיֵּרֶד ה עַל הַר סִינַי'' (שְׁמוֹת י''ט) זֶה בְּחִינַת ''וְאָשׁוּבָה אֲלֵיכֶם'' בְּחִינַת הַתְּשׁוּבָה שֶׁל הַשֵּׁם יִתְבָּרַך בְּעַצְמוֹ כִּבְיָכוֹל בְּחִינַת שַׁעַר הַחֲמִשִּׁים כַּנַּ''ל וְזֶהוּ: ''וְאֵלֶּה שְׁמוֹת בְּנֵי יִשְׂרָאֵל הַבָּאִים מִצְרָיְמָה אֵת יַעֲקב אִישׁ וּבֵיתוֹ'' סוֹפֵי תֵבוֹת הֵם אוֹתִיּוֹת תְּהִלִּים וְאוֹתִיּוֹת תְּשׁוּבָה כִּי עַל יְדֵי תְּהִלִּים זוֹכִין לִתְשׁוּבָה שֶׁהִיא בְּחִינַת שְׁמוֹת בְּנֵי יִשְׂרָאֵל הַבָּאִים מִצְרָיְמָה וְכוּ כִּי מ''ט שַׁעֲרֵי תְּשׁוּבָה הֵם בְּחִינַת מ''ט אוֹתִיּוֹת שֶׁיֵּשׁ בִּשְׁמוֹת בְּנֵי יִשְׂרָאֵל, הַבָּאִים מִצְרָיְמָה, לְהִזְדַּכֵּך שָׁם כַּנַּ''ל וְזֶה שֶׁאָנוּ רוֹאִין, שֶׁבִּימֵי תְּשׁוּבָה, דְּהַיְנוּ בֶּאֱלוּל וַעֲשֶׂרֶת יְמֵי תְשׁוּבָה כָּל יִשְׂרָאֵל עוֹסְקִין אָז בַּאֲמִירַת תְּהִלִּים כִּי אֲמִירַת תְּהִלִּים מְסֻגָּל לִתְשׁוּבָה כַּנַּ''ל וְעַל כֵּן הוּא דָּבָר גָּדוֹל מְאד לַעֲסֹק תָּמִיד בַּאֲמִירַת תְּהִלִּים כִּי תְּהִלִּים הוּא הִתְעוֹרְרוּת גָּדוֹל מְאד מְאד לְהַשֵּׁם יִתְבָּרַך אַשְׁרֵי שֶׁיּאחַז בּוֹ


~ עד - אַחַר פּוּרִים קוֹרִין פָּרָשַׁת פָּרָה

אַחַר פּוּרִים קוֹרִין פָּרָשַׁת פָּרָה, שֶׁהִיא הֲכָנָה לְפֶסַח כִּי פָּרָשַׁת פָּרָה קוֹרִין, כְּדֵי שֶׁיִּהְיוּ נִזְהָרִין לִטָּהֵר מִטֻּמְאַת מֵת כְּדֵי שֶׁיִּהְיוּ טְהוֹרִין לַעֲשׂוֹת הַפֶּסַח פּוּר, כִּי פּוּרִים עַל שֵׁם הַפֻּר (אֶסְתֵּר ט) (וְעַיֵּן בְּכַוָּנוֹת הָאַרִיזַ''ל בְּסוֹד הִפִּיל פּוּר וּבְסוֹד פָּרָה אַדֻמָּה), וְאַחַר כָּך נַעֲשֶׂה פָּרָ''ה כִּי גַּם פּוּרִים הוּא בְּוַדַּאי הִלּוּך וְדֶרֶך לְפֶסַח (שִׁיר הַשִּׁירִים ה) ''שִׂפְתוֹתָיו שׁוֹשַׁנִּים נטְפוֹת מוֹר עבֵר'' שִׂפְתוֹתָיו זֶה בְּחִינַת פֶּסַח פֶּה סָח (כַּמּוּבָא) שׁוֹשַׁנָּה הִיא אֶסְתֵּר, (כַּמּוּבָא בַּזּהַר הַקָּדוֹשׁ וּבְכִתְבֵי הָאֲרִיזַ''ל, ) [שׁוֹשַׁנָּה גִּימַטְרִיָּא אֶסְתֵּר] נטְפוֹת מוֹר עבֵר זֶה בְּחִינַת מָרְדֳּכַי מָר דְּרוֹר (חֻלִּין קלט:), לְשׁוֹן חֵרוּת, בְּחִינַת חֵרוּת שֶׁל פֶּסַח וְעַל כֵּן צֵרוּף שֶׁל פּוּרִים מְרֻמָּז בְּפֶסַח, בַּפָּסוּק (שְׁמוֹת כ''ג) : ''שִׁבְעַת יָמִים תּאכַל מַצּוֹת כַּאֲשֶׁר צִוִּיתִך לְמוֹעֵד חֹדֶשׁ הָאָבִיב, כִּי בוֹ יָצָאתָ מִמִּצְרָיִם וְלא יֵרָאוּ פָנַי רֵיקָם'' מִמִּצְרָיִם וְלא יֵרָאוּ פָנַי רֵיקָם רָאשֵׁי תֵבוֹת פּוּרִים כִּי פּוּרִים הוּא דֶּרֶך לְפֶסַח, שֶׁיִּהְיוּ יְכוֹלִים לִהְיוֹת נִזְהָרִין מֵחָמֵץ [וּפָסַק בְּאֶמְצַע הָעִנְיָן וְלא גִּלָּה יוֹתֵר] כִּי בַּתְּחִלָּה הָיוּ כָּל הַהַתְחָלוֹת מִפֶּסַח וְעַל כֵּן כָּל הַמִּצְווֹת הֵם זֵכֶר לִיצִיאַת מִצְרָיִם [וְלא סִיֵּם]


~ עה - הִסְתַּכְּלוּת פְּנֵי הַצַּדִּיקִים לְבַד הוּא גַם כֵּן דָּבָר גָּדוֹל מְאד

הִסְתַּכְּלוּת פְּנֵי הַצַּדִּיקִים לְבַד הוּא גַם כֵּן דָּבָר גָּדוֹל מְאד כִּי אָמְרוּ רַבּוֹתֵינוּ, זִכְרוֹנָם לִבְרָכָה, שֶׁהַתַּלְמִיד חָכָם הוּא גָּדוֹל מִן הַתּוֹרָה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (מַכּוֹת כב:). כַּמָּה טִפְשָׁאִי שְׁאָר אֱנָשֵׁי, דְּקַיְמוּ מִקַּמֵּי סֵפֶר תּוֹרָה וְלָא קַיְמֵי מִקַּמֵּי גַּבְרָא רַבָּה נִמְצָא שֶׁהַתַּלְמִיד חָכָם הוּא גָּדוֹל יוֹתֵר מִן הַתּוֹרָה וְאֵצֶל הַתּוֹרָה מָצִינוּ, שֶׁאָמְרוּ רַבּוֹתֵינוּ, זִכְרוֹנָם לִבְרָכָה, (מִדְרָשׁ רַבָּה אֵיכָה בַּפְּתִיחְתָּא) כִּי הַמָּאוֹר שֶׁבָּהּ מַחֲזִירוֹ לְמוּטָב מִכָּל שֶׁכֵּן אוֹר הַצַּדִּיק שֶׁהַהִסְתַּכְּלוּת בּוֹ לְבַד הוּא מוֹעִיל לִקְדֻשָּׁה מְאד בְּוַדַּאי כְּשֶׁזּוֹכִין לְדַבֵּר עִמּוֹ טוֹב יוֹתֵר אַך גַּם הַהִסְתַּכְּלוּת לְבַד הוּא גַם כֵּן דָּבָר גָּדוֹל


~ עו - יִשְׂרָאֵל הֵם נַעֲשִׂים אֲדוֹנִים לְבַעֲלֵיהֶם

יִשְׂרָאֵל הֵם נַעֲשִׂים אֲדוֹנִים לְבַעֲלֵיהֶם כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, (סַנְהֶדְרִין קד) : כָּל מָקוֹם שֶׁהֵם הוֹלְכִים, נַעֲשִׂים שָׂרִים לַאֲדוֹנֵיהֶם כִּי בְּכָל מָקוֹם שֶׁהֵם בָּאִין בַּגָּלוּת, בַּתְּחִלָּה הֵם כְּבוּשִׁים בַּגּוֹלָה אֲבָל אַחַר כָּך הֵם נַעֲשִׂים אֲדוֹנִים לְבַעֲלֵיהֶם כִּי אַחַר כָּך הֵם כּוֹבְשִׁים אֶת הַמָּקוֹם הַהוּא, שֶׁהֵם בָּאִים בַּגּוֹלָה שָׁם כִּי יִשְׂרָאֵל הֵם מְרִימִין וּמַעֲלִין כָּל הַמְּקוֹמוֹת הַשְּׁפָלִים וְהַנְּפוּלִים כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (מְגִלָּה ו) : עֲתִידִין בָּתֵּי תֵּרְטִיאוֹת וְקִרְקְסִיאוֹת, שֶׁיִּלְמְדוּ בָּהֶן תּוֹרָה בָּרַבִּים שֶׁנֶּאֱמַר (זְכַרְיָה ט) ''וְנִשְׁאָר גַּם הוּא לֵאלקֵינוּ'' וְכוּ (עַיֵּן שָׁם) כִּי יִשְׂרָאֵל מַעֲלִין וּמְנַשְּׂאִין כָּל הַמְּקוֹמוֹת הַנְּפוּלִין וְעַל כֵּן נִקְרָאִין יִשְׂרָאֵל בַּגָּלוּת, בְּנֵי הַגּוֹלָה כִּי אַף עַל פִּי שֶׁאַחַר כָּך הֵם נַעֲשִׂים אֲדוֹנִים, וּמְקִימִין וּמְנַשְּׂאִין וּמַעֲלִין הַכּל אַף עַל פִּי כֵן בִּתְּחִלָּה הֵם בַּגָּלוּת כִּי אַף עַל פִּי כֵן הֵם נָע וָנָד בַּגָּלוּת אֲבָל אַחַר כָּך הֵם מַעֲלִין וּמְנַשְּׂאִין הַכּל כַּנַּ''ל וְעַל כֵּן נִקְרָאִין בְּנֵי הַגּוֹלָה כִּי זֶה אוֹתִיּוֹת גּוֹלָה רָאשֵׁי תֵבוֹת: וְנִשְׁאָר גַּם הוּא לֵאלקֵינוּ כִּי אַחַר כָּך הֵם מַעֲלִין וּמְנַשְּׂאִין הַכּל, בִּבְחִינַת וְנִשְׁאָר גַּם הוּא לֵאלקֵינוּ כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה עֲתִידִין בָּתֵּי תֵּרְטִיאוֹת וְקִרְקְסִיאוֹת וְכוּ, כַּנַּ''ל


~ עז - דַּע, שֶׁכָּל אֶחָד מִיִּשְׂרָאֵל, צָרִיך שֶׁיִּהְיֶה לוֹ אֵיזֶה צַעַר בְּכָל יוֹם

דַּע, שֶׁכָּל אֶחָד מִיִּשְׂרָאֵל, אֲפִלּוּ צַדִּיק גָּדוֹל צָרִיך שֶׁיִּהְיֶה לוֹ אֵיזֶה צַעַר בְּכָל יוֹם וְגַם מִי שֶׁדַּעְתּוֹ יוֹתֵר גְּדוֹלָה, צַעֲרוֹ גָּדוֹל בְּיוֹתֵר בִּבְחִינַת (קהֶלֶת א) : ''יוֹסִיף דַּעַת יוֹסִיף מַכְאוֹב'' וְהַהַמְתָּקָה הוּא עַל יְדֵי אֲכִילָה בִּקְדֻשָּׁה וּבְיִרְאַת שָׁמַיִם הַיְנוּ, שֶׁעַל יְדֵי אֲכִילָה בִּקְדֻשָּׁה עַל יְדֵי זֶה נַעֲשֶׂה הַמְתָּקָה, שֶׁלּא יִתְגַּבֵּר הַצַּעַר בְּיוֹתֵר חַס וְשָׁלוֹם וְגַם שֶׁלּא יִהְיֶה נִשְׁתַּלְשֵׁל מִן הַצַּעַר, חַס וְשָׁלוֹם הִשְׁתַּלְשְׁלוּת אֶל הַסִּטְרָא אָחֳרָא, שֶׁהִיא דִּין קָשֶׁה, חַס וְשָׁלוֹם וְעַל יְדֵי זֶה, הַיְנוּ עַל יְדֵי אֲכִילָה בִּקְדֻשָּׁה שֶׁעַל יְדֵי זֶה נַעֲשֶׂה הַהַמְתָּקָה כַּנַּ''ל עַל יְדֵי זֶה נַעֲשֶׂה הַפֶּה בִּבְחִינַת קוֹמַת אָדָם בִּבְחִינַת (שְׁמוֹת ד) : ''מִי שָׂם פֶּה לָאָדָם'' הַיְנוּ שֶׁעוֹשֶׂה וּמֵשִׂים הַפֶּה לִבְחִינַת קוֹמַת אָדָם כִּי מִי שֶׁאֵין אֲכִילָתוֹ בִּקְדֻשָּׁה, חַס וְשָׁלוֹם אֲזַי פִּיו הוּא בְּחִינַת בַּעַל חַי מַמָּשׁ אֲבָל כְּשֶׁאוֹכֵל בִּקְדֻשָּׁה, אֲזַי מֵשִׂים אֶת הַפֶּה לְאָדָם שֶׁנַּעֲשֶׂה מֵהַפֶּה בְּחִינַת קוֹמַת אָדָם כַּנַּ''ל כִּי עִקָּר הַיִּרְאָה הִיא בָּאָה לָאָדָם בִּשְׁעַת אֲכִילָה דַּיְקָא בִּבְחִינַת (רוּת ב) : ''לְעֵת הָאכֶל גּשִׁי הֲלם'' [כַּאֲשֶׁר דִּבַּרְנוּ מִזֶּה [בְּמָקוֹם אַחֵר] לְעֵיל בְּסִימָן ז אוֹת י] אֵין הֲלם אֶלָּא מַלְכוּת (זְבָחִים קב), שֶׁהִיא בְּחִינַת יִרְאָה כְּמוֹ שֶׁאָמְרוּ (אָבוֹת פֶּרֶק ג) : אִלְמָלֵא מוֹרָאָהּ שֶׁל מַלְכוּת נִמְצָא שֶׁבִּשְׁעַת אֲכִילָה אֲזַי בָּאָה הַיִּרְאָה לְהָאָדָם [וְכַמְבאָר בַּמַּאֲמָר וַיְהִי מִקֵּץ כִּי מְרַחֲמָם יְנַהֲגֵם שֶׁעִקָּר הָאֲכִילָה וְהַפַּרְנָסָה נִמְשֶׁכֶת מִבְּחִינַת מַלְכוּת שֶׁהִיא בְּחִינַת יִרְאָה, עַיֵּן שָׁם הֵיטֵב] וְעַל כֵּן כְּשֶׁאוֹכֵל בִּקְדֻשָּׁה וּמַמְשִׁיך עַל עַצְמוֹ הַיִּרְאָה הַבָּאָה לוֹ בִּשְׁעַת אֲכִילָה דְּהַיְנוּ שֶׁאוֹכֵל עִם יִרְאַת שָׁמַיִם בִּקְדֻשָּׁה וּבְטָהֳרָה כָּרָאוּי אֲזַי הוּא מַכְנִיס אֶת בְּחִינַת הַמַּלְכוּת שֶׁהִיא בְּחִינַת הַיִּרְאָה כַּנַּ''ל לְתוֹך הַפֶּה וַאֲזַי נַעֲשֶׂה מֵהַפֶּה בְּחִינַת קוֹמַת אָדָם בִּבְחִינַת: ''מִי שָׂם פֶּה לָאָדָם'' כַּנַּ''ל כִּי כְּשֶׁאֵינוֹ אוֹכֵל בִּקְדֻשָּׁה וּבְיִרְאַת שָׁמַיִם אֲזַי הַיִּרְאָה הַבָּאָה בִּשְׁעַת אֲכִילָה כַּנַּ''ל הִיא עוֹמֶדֶת מֵרָחוֹק וְאֵינָהּ נִכְנֶסֶת בּוֹ אֲבָל כְּשֶׁאוֹכֵל בִּקְדֻשָּׁה וּבְיִרְאָה דְּהַיְנוּ שֶׁמַּמְשִׁיך עַל עַצְמוֹ הַיִּרְאָה קְדוֹשָׁה הַנַּ''ל אֲזַי נִכְנָס בְּחִינַת הַיִּרְאָה מַלְכוּת בְּפִיו וְנַעֲשֶׂה מֵהַפֶּה בְּחִינַת קוֹמַת אָדָם כַּנַּ''ל וּבִשְׂכַר זֶה, שֶׁאוֹכֵל בִּקְדֻשָּׁה וּבְיִרְאַת שָׁמַיִם וְעוֹשֶׂה מֵהַפֶּה קוֹמַת אָדָם עַל יְדֵי זֶה זוֹכֶה לַעֲלִיָּה יוֹתֵר גְּדוֹלָה שֶׁנִּתְעַלֶּה בְּחִינַת קוֹמַת אָדָם הַנַּ''ל וְנַעֲשֶׂה בְּחִינַת אָדָם הָעֶלְיוֹן בִּבְחִינַת (יְחֶזְקֵאל א) : ''וְעַל הַכִּסֵּא דְּמוּת כְּמַרְאֵה אָדָם עָלָיו מִלְמַעְלָה'' (עיין זוהר פנחס רכה) שֶׁזֶּה בְּחִינַת אָדָם הָעֶלְיוֹן בְּחִינַת: שְׁכִינָה מְדַבֶּרֶת מִתּוֹך גְּרוֹנוֹ בְּחִינַת: ''אֲדנָי שְׂפָתַי תִּפְתָּח'' שֶׁבִּפְתִיחַת פִּיו הוּא בְּחִינַת אֲדנָי בְּחִינַת שְׁכִינָה מְדַבֶּרֶת מִתּוֹך גְּרוֹנוֹ הַיְנוּ כִּי כְּשֶׁעוֹשֶׂה מֵהַפֶּה בְּחִינַת קוֹמַת אָדָם אֲזַי הוּא בְּגֶדֶר מְדַבֵּר כִּי גֶּדֶר הָאָדָם הוּא הַדִּבּוּר אֲבָל אַחַר כָּך זוֹכֶה שֶׁנִּתְעַלֶּה הַפֶּה בִּבְחִינַת אָדָם הָעֶלְיוֹן הַיְנוּ בְּחִינַת: שְׁכִינָה מְדַבֶּרֶת מִתּוֹך גְּרוֹנוֹ בְּחִינַת: אֲדנָי שְׂפָתַי תִּפְתָּח, כַּנַּ''ל וּמַה שֶּׁנִּמְתָּק הַצַּעַר עַל יְדֵי אֲכִילָה בִּקְדֻשָּׁה כִּי דַּע, כִּי זאת הַהִשְׁתַּלְשְׁלוּת שֶׁנִּשְׁתַּלְשֵׁל וּבָא צַעַר יוֹתֵר גָּדוֹל לְמִי שֶׁהוּא בַּר דַּעַת בִּבְחִינַת: ''יוֹסִיף דַּעַת יוֹסִיף מַכְאוֹב'', כַּנַּ''ל וְלִכְאוֹרָה קָשֶׁה מִפְּנֵי מָה יִהְיֶה כָּך, שֶׁמִּי שֶׁמּוֹסִיף דַּעַת יוֹסִיף צַעַר, חַס וְשָׁלוֹם אַך דַּע, כִּי זֶה בְּחִינַת מַעְבַּרְתָּא שֶׁל תְּפִלִּין כִּי ''רֵאשִׁית חָכְמָה יִרְאַת ה'' (תְּהִלִּים קי''א) וְאִם אֵין יִרְאָה אֵין חָכְמָה (אָבוֹת פֶּרֶק ג) וְעַל כֵּן כָּל מִי שֶׁזּוֹכֶה לְאֵיזֶה חָכְמָה וָדַעַת עוֹבֵר עָלָיו יִרְאָה גַם כֵּן, כִּי זֶה תָּלוּי בָּזֶה כַּנַּ''ל וְזֶה בְּחִינַת מַעְבַּרְתָּא שֶׁל תְּפִלִּין כִּי תְּפִלִּין הֵם בְּחִינַת מחִין וְהָרְצוּעָה הִיא בְּחִינַת יִרְאָה כִּי רְצוּעָה בִּישָׁא הִיא יִרְאָה נְפוּלָה (הַקְדָּמַת הַזּהַר דַף יא:) וְכֵן הַיִּרְאָה דִּקְדֻשָּׁה הִיא גַם כֵּן בְּחִינַת רְצוּעָה דִּקְדֻשָּׁה וְזֶה בְּחִינַת הָרְצוּעָה שֶׁעוֹבֶרֶת בְּתוֹך הַמַּעְבַּרְתָּא שֶׁל תְּפִלִּין הַיְנוּ שֶׁהָרְצוּעָה שֶׁהִיא הַיִּרְאָה הִיא עוֹבֶרֶת בְּתוֹך הַמּחִין וְהַתְּפִלִּין כִּי ''רֵאשִׁית חָכְמָה יִרְאַת ה'', כַּנַּ''ל וְעַל כֵּן כָּל אִישׁ יִשְׂרָאֵל שֶׁזּוֹכֶה בְּכָל יוֹם לִבְחִינַת מחִין, בְּחִינַת תְּפִלִּין עוֹבֵר עָלָיו יִרְאָה גַם כֵּן בִּבְחִינַת הָרְצוּעָה שֶׁעוֹבֶרֶת בְּמַעְבַּרְתָּא שֶׁל תְּפִלִּין וּמִזֶּה נִשְׁתַּלְשֵׁל וּבָא לְכָל אֶחָד אֵיזֶה צַעַר בְּכָל יוֹם וְכָל מִי שֶׁדַּעְתּוֹ יוֹתֵר גְּדוֹלָה, צַעֲרוֹ יוֹתֵר גָּדוֹל כִּי הַצַּעַר נִשְׁתַּלְשֵׁל מִן הַיִּרְאָה וְהַיִּרְאָה הִיא כְּפִי הַמּחַ וְהַדַּעַת כַּנַּ''ל וְיֵשׁ צַעַר שֶׁבָּא מִיִּרְאָה דִּקְדֻשָּׁה אֲבָל יֵשׁ שֶׁנִּשְׁתַּלְשֵׁל, חַס וְשָׁלוֹם עַד שֶׁבָּא הַצַּעַר מִבְּחִינַת יְרָאוֹת הַנְּפוּלוֹת רְצוּעָה בִּישָׁא וַאֲפִלּוּ בַּר יִשְׂרָאֵל כְּשֶׁאֵינוֹ זוֹכֶה אֲזַי, חַס וְשָׁלוֹם, יֵשׁ לוֹ צַעַר מֵרְצוּעָה בִּישָׁא, חַס וְשָׁלוֹם אֲבָל עַל יְדֵי אֲכִילָה בִּקְדֻשָּׁה, שֶׁאוֹכֵל בִּקְדֻשָּׁה וּמַמְשִׁיך עָלָיו הַיִּרְאָה דִּקְדֻשָּׁה בִּשְׁעַת הָאֲכִילָה שֶׁבָּאָה וְנִגֶּשֶׁת אֵלָיו אָז כַּנַּ''ל אֲזַי עַל יְדֵי זֶה הוּא מַמְתִּיק הַצַּעַר וְהַדִּין הַבָּא מֵרְצוּעָה בִּישָׁא, חַס וְשָׁלוֹם כִּי הוּא מַמְשִׁיך עָלָיו הַיִּרְאָה דִּקְדֻשָּׁה שֶׁעַל יְדֵי זֶה עוֹלִין וְנִמְתָּקִין הַיְרָאוֹת הַנְּפוּלוֹת שֶׁהֵם בְּחִינַת רְצוּעָה בִּישָׁא, חַס וְשָׁלוֹם וְזֶה בְּחִינַת מַאֲמַר רַבּוֹתֵינוּ, זִכְרוֹנָם לִבְרָכָה רְצוּעָה הָיְתָה יוֹצְאָה מֵחֶלְקוֹ שֶׁל יְהוּדָה לְחֶלְקוֹ שֶׁל בִּנְיָמִין וְעַל זֶה הָיָה אוֹתוֹ צַדִּיק מִצְטַעֵר בְּכָל יוֹם, וּבִקֵּשׁ לְבָלְעָהּ וְזָכָה וְנַעֲשָׂה אֻשְׁפִּיזְכָן לַשְּׁכִינָה (מְגִלָּה כו) בִּנְיָמִין הוּא בְּחִינַת הַדַּעַת, בְּחִינַת מחִין תְּפִלִּין כִּי בֵּית הַמִּקְדָּשׁ בְּחֶלְקוֹ שֶׁל בִּנְיָמִין (סִפְרִי פָּרָשַׁת וְזאת הַבְּרָכָה וּבְרַשִׁ''י שָׁם, יוֹמָא יב, סוֹטָה לז, זְבָחִים נג קיח) וּבֵית הַמִּקְדָּשׁ הוּא בְּחִינַת הַדַּעַת, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת לג) כָּל מִי שֶׁיֵּשׁ בּוֹ דֵּעָה, כְּאִלּוּ נִבְנֶה בֵּית הַמִּקְדָּשׁ בְּיָמָיו כִּי דֵּעָה נִתַּן בֵּין שְׁתֵּי אוֹתִיּוֹת, וּבֵית הַמִּקְדָּשׁ נִתַּן בֵּין שְׁתֵּי אוֹתִיּוֹת וְכוּ יְהוּדָה הוּא בְּחִינַת מַלְכוּת, בְּחִינַת יִרְאָה וְזֶהוּ רְצוּעָה הַיְנוּ רְצוּעָה הַנַּ''ל בְּחִינַת יִרְאָה, בְּחִינַת רְצוּעָה שֶׁל תְּפִלִּין שֶׁיּוֹצֵאת מֵחֶלְקוֹ שֶׁל יְהוּדָה לְחֶלְקוֹ שֶׁל בִּנְיָמִין הַיְנוּ כִּי הָרְצוּעָה בָּאָה מִבְּחִינַת חֶלְקוֹ שֶׁל יְהוּדָה מִבְּחִינַת יִרְאָה וְנִכְנֶסֶת בְּחֶלְקוֹ שֶׁל בִּנְיָמִין, הַיְנוּ בְּתוֹך הַתְּפִלִּין מחִין בִּבְחִינַת רְצוּעָה הָעוֹבֶרֶת בְּהַמַּעְבַּרְתָּא שֶׁל תְּפִלִּין כַּנַּ''ל וְעַל זֶה הָיָה אוֹתוֹ צַדִּיק מִצְטַעֵר בְּכָל יוֹם כִּי מִזּאת הָרְצוּעָה בָּא הַצַּעַר בְּכָל יוֹם לְכָל אֶחָד מִיִּשְׂרָאֵל וּבִפְרָט לְהַצַּדִּיק שֶׁדַּעְתּוֹ יוֹתֵר גְּדוֹלָה כַּנַּ''ל וְזֶהוּ: וּבִקֵּשׁ לְבָלְעוֹ הַיְנוּ שֶׁהָיָה מְבַקֵּשׁ וּמְחַפֵּשׂ תָּמִיד לְתַקֵּן וּלְהַמְתִּיק הַצַּעַר הַבָּא מֵרְצוּעָה הַנַּ''ל עַל יְדֵי הָאֲכִילָה כַּנַּ''ל וְזָכָה וְנַעֲשָׂה אֻשְׁפִּיזְכָן לַשְּׁכִינָה הַיְנוּ שֶׁזָּכָה לְהַמְתִּיק הַצַּעַר עַל יְדֵי הָאֲכִילָה בִּקְדֻשָּׁה וּבְיִרְאַת שָׁמַיִם כַּנַּ''ל וְעַל יְדֵי זֶה נַעֲשָׂה אֻשְׁפִּיזְכָן לַשְּׁכִינָה הַיְנוּ שֶׁנַּעֲשָׂה הַפֶּה בִּבְחִינַת קוֹמַת אָדָם וְזֶה בְּחִינַת אֻשְׁפִּיזָא כִּי רַבִּי יוֹסֵי בַּר אַסְיָן (עֵרוּבִין נג:) כַּד הָוֵי מִשְׁתָּעֵי בִּלְשׁוֹן חָכְמָה הָוֵי אָמַר עַל אֻשְׁפִּיזָא: גְּבַר פּוּם דֵּין הַיְנוּ: אִישׁ פִּי זֶה כְּמוֹ שֶׁפֵּרֵשׁ רַשִּׁ''י שָׂם וְזֶה בְּחִינַת: ''מִי שָׂם פֶּה לָאָדָם'' שֶׁנַּעֲשֶׂה מֵהַפֶּה קוֹמַת אָדָם הַיְנוּ בְּחִינַת אִישׁ פִּי זֶה שֶׁנַּעֲשֶׂה מֵהַפֶּה בְּחִינַת אִישׁ בְּחִינַת קוֹמַת אָדָם כַּנַּ''ל וְזֶהוּ וְנַעֲשָׂה אֻשְׁפִּיזְכָן לַשְּׁכִינָה כִּי עַל יְדֵי הַהַמְתָּקָה הַנַּ''ל עַל יְדֵי אֲכִילָה בִּקְדֻשָּׁה כַּנַּ''ל שֶׁעַל יְדֵי זֶה זוֹכֶה לַעֲשׂוֹת מֵהַפֶּה בְּחִינַת אָדָם כַּנַּ''ל עַל יְדֵי זֶה זוֹכֶה אַחַר כָּך לִבְחִינַת אָדָם הָעֶלְיוֹן בְּחִינַת שְׁכִינָה מְדַבֶּרֶת מִתּוֹך גְּרוֹנוֹ וְזֶהוּ: וְנַעֲשָׂה אֻשְׁפִּיזְכָן לַשְּׁכִינָה שֶׁזָּכָה לִבְחִינַת: שְׁכִינָה מְדַבֶּרֶת מִתּוֹך גְּרוֹנוֹ, כַּנַּ''ל


~ עח - בְּעִנְיַן הַנְהָגַת הַפְּשִׁיטוּת שֶׁל הַצַּדִּיק הָאֱמֶת

בְּעִנְיַן הַנְהָגַת הַפְּשִׁיטוּת שֶׁל הַצַּדִּיק הָאֱמֶת הַיְנוּ כִּי לִפְעָמִים הַצַּדִּיק הָאֱמֶת הוּא אִישׁ פָּשׁוּט מַמָּשׁ [שֶׁקּוֹרִין פְּרָאסְטִיק] שֶׁמִּתְנַהֵג עַצְמוֹ בְּדַרְכֵי הַפְּשִׁיטוּת וְאֵינוֹ מְגַלֶּה שׁוּם תּוֹרָה וְעוֹסֵק בְּשִׂיחַת חֻלִּין וְכַיּוֹצֵא וְהוּא אָז בְּחִינַת אִישׁ פָּשׁוּט מַמָּשׁ דַּע, כִּי עִקָּר הַחַיִּים הִיא הַתּוֹרָה, כְּמוֹ שֶׁכָּתוּב: ''כִּי הוּא חַיֶּיך וְארֶך יָמֶיך'' (דְבָרִים ל) וְכָל הַפּוֹרֵשׁ מִן הַתּוֹרָה כְּפוֹרֵשׁ מִן הַחַיִּים (זהַר לֶך לְך דַף צב, בְּהַעֲלוֹתְך דַף קמח, וָאֶתְחַנַּן דַף רס) וְעַל כֵּן לִכְאוֹרָה, הַדָּבָר תָּמוּהַּ וְנִפְלָא אֵיך אֶפְשָׁר לִפְרשׁ עַצְמוֹ מִן הַתּוֹרָה אֲפִלּוּ שָׁעָה קַלָּה וּבֶאֱמֶת זֶהוּ מִן הַנִּמְנָע וּבִלְתִּי אֶפְשָׁר לִהְיוֹת דָּבוּק בְּהַתּוֹרָה, תָּמִיד יוֹמָם וָלַיְלָה, בְּלִי הֶפְסֵק רֶגַע וְכָל בַּעַל תּוֹרָה הֵן לַמְדָן שֶׁעוֹסֵק בְּלִמּוּד הַתּוֹרָה בְּגמפ''ת [בִּגְמָרָא, פֵּרוּשׁ רַשִׁ''י תּוֹסָפוֹת] וְכַיּוֹצֵא, כָּל אֶחָד כְּפִי עֶרְכּוֹ, כְּפִי עֵסֶק לִמּוּדוֹ בְּהֶכְרֵחַ שֶׁיִּבָּטֵל מֵהַתּוֹרָה אֵיזֶה שָׁעָה בַּיּוֹם וְכֵן אֲפִלּוּ בַּעַל הַשָּׂגָה, וַאֲפִלּוּ מִי שֶׁהוּא גָּבוֹהַּ יוֹתֵר וְיוֹתֵר לְמַעְלָה לְמַעְלָה אַף עַל פִּי כֵן בְּהֶכְרֵחַ שֶׁיַּפְסִיק וִיבַטֵּל מֵהַשָּׂגָתוֹ אֵיזֶה זְמַן כִּי אִי אֶפְשָׁר לִהְיוֹת דָּבוּק תָּמִיד בְּתוֹרָה וְהַשָּׂגָה בְּלִי הֶפְסֵק כִּי צְרִיכִין בְּהֶכְרֵחַ לְהַפְסִיק אֵיזֶה שָׁעָה אִם לַעֲשׂוֹת אֵיזֶה מַשָּׂא וּמַתָּן אוֹ כַּיּוֹצֵא בָּזֶה כִּי צְרִיכִין לַעֲסֹק בְּצָרְכֵי הַגּוּף גַם כֵּן וְהַכְּלָל כִּי אִי אֶפְשָׁר בְּשׁוּם אפֶן לִהְיוֹת דָּבוּק בְּהַתּוֹרָה וּבַהַשָּׂגָה בְּלִי שׁוּם הֶפְסֵק וּבְהֶכְרֵחַ צְרִיכִין לְבַטֵּל אֵיזֶה שָׁעָה וּבְאוֹתוֹ שָׁעָה שֶׁמְּבַטְּלִין מֵהַתּוֹרָה אֲזַי זֶה הַלַּמְדָן אוֹ הַבַּעַל הַשָּׂגָה הוּא בְּחִינַת אִישׁ פָּשׁוּט מַמָּשׁ [הַינוּ פְּרָאסְטִיק] וְלִכְאוֹרָה, זֶה הַדָּבָר קָשֶׁה מְאד אֵיך אֶפְשָׁר לִפְרשׁ עַצְמוֹ מִן הַתּוֹרָה אֲפִלּוּ שָׁעָה קַלָּה הֲלא הִיא חַיֵּינוּ וְכוּ וּמִי הוּא זֶה שֶׁיִּרְצֶה לִפְרשׁ עַצְמוֹ מִן הַחַיִּים אֲפִלּוּ רֶגַע קַלָּה וְאַף עַל פִּי שֶׁאָמְרוּ רַבּוֹתֵינוּ זִכְרוֹנָם לִבְרָכָה (מְנָחוֹת צט). בִּטּוּלָהּ שֶׁל תּוֹרָה זֶהוּ קִיּוּמָהּ אַף עַל פִּי כֵן מִי יִתְרַצֶּה בָּזֶה לְהִתְבַּטֵּל מִן הַתּוֹרָה אַף שֶׁזֶּהוּ קִיּוּמָהּ אַף עַל פִּי כֵן טוֹב יוֹתֵר בְּוַדַּאי לִהְיוֹת דָּבוּק בְּהַתּוֹרָה אֲשֶׁר הִיא הַחַיִּים וְארֶך הַיָּמִים וּמִי הָאִישׁ אֲשֶׁר יִתְרַצֶּה לִפְרשׁ מִן הַחַיִּים אֲפִלּוּ רֶגַע אַחַת בִּפְרָט מִי שֶׁזּוֹכֶה לְאַהֲבַת הַתּוֹרָה, וּמַתְמִיד מְאד בַּתּוֹרָה, וְדָבוּק בָּהּ מְאד מִכָּל שֶׁכֵּן מִי שֶׁזּוֹכֶה לְהַרְגִּישׁ אֵיזֶה מְתִיקוּת בַּתּוֹרָה לְחַדֵּשׁ אֵיזֶה חִדּוּשׁ אֲפִלּוּ אֵיזֶה פְּשָׁט בְּגמפ''ת [בִּגְמָרָא, פֵּרוּשׁ רַשִׁ''י, תּוֹסְפוֹת] מִכָּל שֶׁכֵּן וְכָל שֶׁכֵּן בַּעַל הַשָּׂגָה וּבִפְרָט מִי שֶׁזּוֹכֶה לְגִנְזַיָּא דְּמַלְכָּא, וּמַעֲלָה זוֹ אִי אֶפְשָׁר לְשַׁעֵר בַּמּחַ וְאֵיך יִתְרַצֶּה לִפְרשׁ מִן הַתּוֹרָה אֲפִלּוּ שָׁעָה קַלָּה וּבֶאֱמֶת זֶהוּ בִּלְתִּי אֶפְשָׁר לִהְיוֹת דָּבוּק בְּעֵסֶק הַתּוֹרָה תָּמִיד כַּנַּ''ל כִּי בְּהֶכְרֵחַ צְרִיכִין לְבַטֵּל וּלְהַפְסִיק אֵיזֶה שָׁעָה וְאִם כֵּן בַּמֶּה מְחַיִּין עַצְמָן בְּזוֹ הַשָּׁעָה שֶׁבְּטֵלִין מִן הַתּוֹרָה הֲלא עִקָּר הַחַיִּים הוּא מִן הַתּוֹרָה כַּנַּ''ל. אַך דַּע כִּי הַצַּדִּיק הָאֱמֶת מְחַיֶּה עַצְמוֹ בְּאוֹתוֹ הַזְּמַן שֶׁהוּא אִישׁ פָּשׁוּט כַּנַּ''ל מֵהַדֶּרֶך שֶׁל נְסִיעַת אֶרֶץ יִשְׂרָאֵל כִּי דַּע, כִּי כָל אֵלּוּ הַפְּשׁוּטִים דְּהַיְנוּ זֶה הַלַּמְדָן בְּשָׁעָה שֶׁבָּטֵל מִן הַתּוֹרָה, שֶׁאָז הוּא אִישׁ פָּשׁוּט כַּנַּ''ל וְכֵן יֵשׁ אִישׁ פָּשׁוּט מַמָּשׁ, שֶׁאֵינוֹ לַמְדָן כְּלָל וְאַף עַל פִּי כֵן הוּא אִישׁ כָּשֵׁר וִירֵא שָׁמַיִם וּבְוַדַּאי מְקַבֵּל חִיּוּת מִן הַתּוֹרָה וְכֵן אֲפִלּוּ הַנְּמוּכִים לְמַטָּה יוֹתֵר וַאֲפִלּוּ אֻמּוֹת הָעוֹלָם, גַּם הֵם מְקַבְּלִים בְּוַדַּאי גַם כֵּן חִיּוּת מִן הַתּוֹרָה וְכָל אֵלּוּ הַפְּשׁוּטִים צְרִיכִין שֶׁיִּהְיֶה עֲלֵיהֶם אִישׁ פָּשׁוּט גָּדוֹל שֶׁכֻּלָּם יְקַבְּלוּ עַל יָדוֹ חִיּוּת כִּי כָל הַפְּשׁוּטִים הַנַּ''ל כֻּלָּם צְרִיכִין לְקַבֵּל אֵיזֶה חִיּוּת מֵהַתּוֹרָה שֶׁהִיא עִקָּר הַחַיִּים וּבֶאֱמֶת הֵם רְחוֹקִים מֵהַתּוֹרָה, כִּי הֵם אֲנָשִׁים פְּשׁוּטִים (שֶׁקּוֹרִין פְּרָאסְטַאקֶיס) עַל כֵּן צְרִיכִין שֶׁיִּהְיֶה עֲלֵיהֶם אִישׁ פָּשׁוּט גָּדוֹל שֶׁעַל יָדוֹ הֵם מְקַבְּלִין חִיּוּת מֵהַתּוֹרָה כִּי דַּע, כִּי כָל הַפְּשׁוּטִים הַנַּ''ל הֵן לַמְדָן שֶׁהוּא עוֹסֵק בַּתּוֹרָה לְשֵׁם שָׁמַיִם [כִּי כְּשֶׁעוֹסֵק בַּתּוֹרָה שֶׁלּא לִשְׁמָהּ, אֵינוֹ מוֹעִיל בְּלִמּוּדוֹ לְיִשּׁוּב הָעוֹלָם כִּי שֶׁלּא לִשְׁמָהּ הוּא נִצְרָך רַק בִּשְׁבִיל עַצְמוֹ וְגַם בָּזֶה יֵשׁ בְּחִינוֹת רַק כְּשֶׁעוֹסֵק לִשְׁמָהּ, שֶׁזֶּהוּ עוֹסֵק בְּיִשּׁוּב הָעוֹלָם] כְּשֶׁמְּבַטֵּל מִלִּמּוּדוֹ שֶׁאָז הוּא בְּחִינַת אִישׁ פָּשׁוּט מַמָּשׁ כַּנַּ''ל הֵן שְׁאָר הַפְּשׁוּטִים כָּל אֶחָד וְאֶחָד כְּפִי אֲחִיזָתוֹ בְּהַתּוֹרָה כֵּן הוּא מְחַיֶּה עַצְמוֹ בְּעֵת פְּשִׁיטוּתוֹ מִבְּחִינַת קִיּוּם הָעוֹלָם קדֶם קַבָּלַת הַתּוֹרָה כִּי קדֶם קַבָּלַת הַתּוֹרָה הָיָה הָעוֹלָם מִתְקַיֵּם רַק בְּחַסְדּוֹ כִּי לא הָיָה עֲדַיִן תּוֹרָה וְשׁוּם עֲשִׂיָּה שֶׁל מִצְוָה, שֶׁעַל יָדוֹ יִתְקַיֵּם הָעוֹלָם וְהָיָה עִקָּר קִיּוּם הָעוֹלָם עַל יְדֵי חַסְדּוֹ לְבַד וְהַצַּדִּיק בְּעֵת פְּשִׁיטוּתוֹ בְּשָׁעָה שֶׁבּוֹדֵל מִן הַתּוֹרָה הוּא מְקַבֵּל חִיּוּת מִבְּחִינָה זוֹ וְזֶה בְּחִינַת אוֹצַר מַתְּנַת חִנָּם כִּי יֵשׁ אוֹצָר שֶׁל מַתְּנַת חִנָּם שֶׁמִּי שֶׁאֵין לוֹ שׁוּם זְכוּת כְּלָל מְקַבֵּל מִשָּׁם (מִדְרָשׁ רַבָּה תִשָּׂא פָּרָשַׁת מה) וּבְוַדַּאי אֵין זֶה הָאוֹצָר מוּכָן בִּשְׁבִיל רְשָׁעִים כִּי אִם כֵּן הָרָשָׁע הוּא גָּדוֹל מִן הַצַּדִּיק כִּי הָרָשָׁע בְּוַדַּאי אֵין לוֹ שׁוּם זְכוּת כְּלָל וְכִי יִזְכֶּה בִּשְׁבִיל זֶה לְקַבֵּל מֵאוֹצָר מַתְּנַת חִנָּם אַך בֶּאֱמֶת הָרָשָׁע בְּוַדַּאי אֵינוֹ מְקַבֵּל מִשָּׁם רַק זֶה הָאוֹצַר מַתְּנַת חִנָּם הוּא בִּשְׁבִיל הַצַּדִּיק לְבַד הַיְנוּ בְּשָׁעָה שֶׁהַצַּדִּיק הוּא אִישׁ פָּשׁוּט כַּנַּ''ל אֲזַי הוּא מְקַבֵּל מִזֶּה הָאוֹצָר מַתְּנַת חִנָּם שֶׁזֶּהוּ בְּחִינַת קדֶם קַבָּלַת הַתּוֹרָה שֶׁהָיָה מִתְקַיֵּם הָעוֹלָם בְּחֶסֶד חִנָּם לְבַד בִּבְחִינַת: ''כִּי לְעוֹלָם חַסְדּוֹ'', הַנֶּאֱמַר עַל קדֶם מַתַּן תּוֹרָה [כַּמּוּבָא בַּגְּמָרָא פְּסָחִים. הַנֵּי עֶשְׂרִים וְשִׁשָּׁה כִּי לְעוֹלָם חַסְדּוֹ כְּנֶגֶד מִי כְּנֶגֶד עֶשְׂרִים וְשִׁשָּׁה דוֹרוֹת וְכוּ] כִּי אָז לא הָיָה שׁוּם תּוֹרָה, וְהָיוּ עוֹסְקִין רַק בְּיִשּׁוּב הָעוֹלָם וּבְדֶרֶך אֶרֶץ כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה בַּמִּדְרָשׁ (רַבָּה צַו פָּרָשָׁה ט) גְּדוֹלָה דֶּרֶך אֶרֶץ, שֶׁקָּדְמָה לַתּוֹרָה עֶשְׂרִים וְשִׁשָּׁה דּוֹרוֹת וְאָז הָיָה עִקָּר קִיּוּם הָעוֹלָם עַל יְדֵי חֶסֶד חִנָּם לְבַד וּבֶאֱמֶת גַּם קדֶם קַבָּלַת הַתּוֹרָה בְּוַדַּאי גַּם אָז הָיְתָה הַתּוֹרָה בִּמְצִיאוּת, כִּי הַתּוֹרָה הִיא נִצְחִית אָמְנָם אָז, קדֶם מַתַּן תּוֹרָה, הָיְתָה הַתּוֹרָה בְּהֶעְלֵם וּבְהֶסְתֵּר הַיְנוּ כִּי כָל הַתּוֹרָה כְּלוּלָה בַּעֲשֶׂרֶת הַדִּבְּרוֹת וְאָז קדֶם מַתַּן תּוֹרָה הָיוּ הָעֲשֶׂרֶת הַדִּבְּרוֹת נֶעְלָמִין בַּעֲשָׂרָה מַאֲמָרוֹת שֶׁבָּהֶם נִבְרָא הָעוֹלָם נִמְצָא שֶׁהָיְתָה כָּל הַתּוֹרָה כֻּלָּה נֶעְלֶמֶת וְנִסְתֶּרֶת בְּתוֹך יִשּׂוּב הָעוֹלָם, שֶׁנִּבְרָא בַּעֲשָׂרָה מַאֲמָרוֹת וּבְכָל הַדִּבּוּרִים שֶׁל הָעוֹלָם וּבְכָל הָעֻבְדּוֹת וְהָעֲשִׂיּוֹת הֵן מִי שֶׁחוֹטֵב עֵצִים אוֹ אֵיזֶה עֻבְדָּא שֶׁיִּהְיֶה בְּכֻלָּם נֶעְלָם הַתּוֹרָה כִּי הַכּל נִבְרָא בַּעֲשָׂרָה מַאֲמָרוֹת אֲשֶׁר שָׁם הַתּוֹרָה נֶעֶלְמָה וְנִסְתְּרָה קדֶם מַתַּן תּוֹרָה וְהַצַּדִּיק, בְּשָׁעָה שֶׁפּוֹרֵשׁ מִן הַתּוֹרָה וְהוּא בְּחִינַת אִישׁ פָּשׁוּט הוּא מְקַבֵּל חִיּוּת מִבְּחִינָה זוֹ שֶׁל קדֶם מַתַּן תּוֹרָה וְזֶהוּ בְּחִינַת הַדֶּרֶך שֶׁל אֶרֶץ יִשְׂרָאֵל הַנֶּאֱמַר לְמַעְלָה שֶׁהַצַּדִּיק מְחַיֶּה עַצְמוֹ בְּעֵת פְּשִׁיטוּתוֹ מִשָּׁם כִּי עִקָּר כּחַ קְדֻשַּׁת אֶרֶץ יִשְׂרָאֵל הוּא עַל יְדֵי בְּחִינַת: ''כּחַ מַעֲשָׂיו הִגִּיד לְעַמּוֹ לָתֵת לָהֶם נַחֲלַת גוֹיִם'' כְּמוֹ שֶׁפֵּרֵשׁ רַשִׁ''י בַּפָּסוּק בְּרֵאשִׁית וְכוּ שֶׁבִּשְׁבִיל זֶה פָּתַח בִּ''בְּרֵאשִׁית, שֶׁלּא יאמְרוּ גַּזְלָנִים אַתֶּם וְכוּ עַל כֵּן פָּתַח בִּבְּרֵאשִׁית כִּי הוּא יִתְבָּרַך בָּרָא הַכּל, וּבִרְצוֹנוֹ נְתָנָהּ לָהֶם וּבִרְצוֹנוֹ וְכוּ נִמְצָא שֶׁעִקָּר כּחַ אֶרֶץ יִשְׂרָאֵל הוּא מִבְּחִינַת עֲשָׂרָה מַאֲמָרוֹת שֶׁבָּהֶם נִבְרָא הָעוֹלָם שֶׁהֵם בְּחִינַת כּחַ מַעֲשָׂיו שֶׁעַל יְדֵי זֶה הָיוּ יִשְׂרָאֵל יְכוֹלִים לֵילֵך וְלִכְבּשׁ אֶרֶץ יִשְׂרָאֵל וְגַם כָּאן, בְּחוּץ לָאָרֶץ, נִמְצָא בְּחִינָה זוֹ כִּי יִשְׂרָאֵל עַם קָדוֹשׁ בָּאִים לִפְעָמִים בִּמְקוֹמוֹת שֶׁהָיוּ רְחוֹקִים מְאד מְאד מִקְּדֻשַּׁת יִשְׂרָאֵל כְּגוֹן בְּמָקוֹם שֶׁהָיוּ מִתְּחִלָּה שֶׁל עַכּוּ''ם וְגַם עַכְשָׁו הוּא בִּרְשׁוּת מִי שֶׁהוּא רָחוֹק מְאד מִקְּדֻשַּׁת יִשְׂרָאֵל וְיִשְׂרָאֵל בָּאִים לְשָׁם וְכוֹבְשִׁים הַמָּקוֹם וּמְקַדְּשִׁין אוֹתוֹ, שֶׁיִּהְיֶה מָקוֹם יִשְׂרְאֵלִי שֶׁזֶּהוּ גַם כֵּן בְּחִינַת אֶרֶץ יִשְׂרָאֵל וְהָיוּ יְכוֹלִים לוֹמַר גַּזְלָנִים אַתֶּם שֶׁכְּבַשְׁתֶּם זֶה הַמָּקוֹם שֶׁאֵינוֹ שֶׁלָּכֶם אַך עַל יְדֵי כּחַ מַעֲשָׂיו, בְּחִינַת עֲשָׂרָה מַאֲמָרוֹת עַל יְדֵי זֶה יֵשׁ לָנוּ רְשׁוּת לִכְבּשׁ כָּל הָעוֹלָם וּלְקַדְּשׁוֹ בִּקְדֻשַּׁת יִשְׂרָאֵל כִּי הוּא יִתְבָּרַך בְּרָאָהּ, וּבִרְצוֹנוֹ נְתָנָהּ לָנוּ נִמְצָא שֶׁעֲשָׂרָה מַאֲמָרוֹת שֶׁהֵם מְלֻבָּשִׁין בְּדֶרֶך אֶרֶץ הַיְנוּ בְּיִשּׁוּב הָעוֹלָם, כִּי בָּהֶם נִבְרָא הָעוֹלָם הֵם דֶּרֶך לְאֶרֶץ יִשְׂרָאֵל כִּי עַל יְדֵי בְּחִינַת הָעֲשָׂרָה מַאֲמָרוֹת יְכוֹלִין לִכְבּשׁ אֶרֶץ יִשְׂרָאֵל כַּנַּ''ל וְזֶהוּ בְּחִינַת דֶּרֶך אֶרֶץ הַיְנוּ שֶׁהוּא דֶּרֶך וְנָתִיב לְאֶרֶץ, הַיְנוּ לְאֶרֶץ יִשְׂרָאֵל כִּי דֶּרֶך אֶרֶץ שֶׁהוּא יִשּׂוּב הָעוֹלָם, שֶׁנִּבְרָא בַּעֲשָׂרָה מַאֲמָרוֹת זֶה זֶה בְּעַצְמוֹ הוּא דֶּרֶך וּנְתִיב לְאֶרֶץ יִשְׂרָאֵל כַּנַּ''ל וְזֶהוּ דֶּרֶך אֶרֶץ, הַיְנוּ דֶּרֶך לְאֶרֶץ יִשְׂרָאֵל כַּנַּ''ל וּבָזֶה הַדֶּרֶך אֶרֶץ, הַיְנוּ הַדֶּרֶך שֶׁל אֶרֶץ יִשְׂרָאֵל שֶׁהוּא בְּחִינַת עֲשָׂרָה מַאֲמָרוֹת שֶׁבָּהֶם נִבְרָא הָעוֹלָם שֶׁשָּׁם נֶעְלֶמֶת הַתּוֹרָה שֶׁבָּזֶה הָיָה הָעוֹלָם מִתְקַיֵּם בְּחַסְדּוֹ עֶשְׂרִים וְשִׁשָּׁה דוֹרוֹת שֶׁקּדֶם מַתַּן תּוֹרָה בָּזֶה בְּעַצְמוֹ הַצַּדִּיק מְחַיֶּה עַצְמוֹ בְּעֵת פְּשִׁיטוּתוֹ שֶׁאֵינוֹ עוֹסֵק בַּתּוֹרָה כִּי אָז הוּא מְחַיֶּה עַצְמוֹ בִּבְחִינַת הַתּוֹרָה שֶׁנֶּעְלֶמֶת בְּתוֹך הָעוֹלָם בְּכָל הַדִּבּוּרִים וּבְכָל הָעֻבְדּוֹת שֶׁנִּבְרְאוּ בַּעֲשָׂרָה מַאֲמָרוֹת שֶׁשָּׁם נֶעְלֶמֶת הַתּוֹרָה כַּנַּ''ל וְעַל כֵּן מֻכְרָח הַצַּדִּיק הַגָּדוֹל לֵירֵד וְלִפּל לְתוֹך פְּשִׁיטוּת וְלִהְיוֹת אִישׁ פָּשׁוּט מַמָּשׁ אֵיזֶה עֵת כִּי עַל יְדֵי זֶה הוּא מְחַיֶּה אֶת כָּל הַפְּשׁוּטִים הַנַּ''ל, יִהְיֶה מִי שֶׁיִּהְיֶה וַאֲפִלּוּ אֻמּוֹת הָעוֹלָם כִּי הוּא מְחַיֶּה עַצְמוֹ בִּבְחִינַת הַתּוֹרָה הַנֶּעְלֶמֶת בַּעֲשָׂרָה מַאֲמָרוֹת, הַמְלֻבָּשִׁין בְּתוֹך הָעוֹלָם וּמִמֶּנּוּ מְקַבְּלִין חִיּוּת כָּל הַפְּשׁוּטִים הַנַּ''ל וְכָל אֶחָד כְּפִי קֵרוּבוֹ יוֹתֵר אֶל הַקְּדֻשָּׁה וְאֶל הַצַּדִּיק הַנַּ''ל כֵּן הוּא מְקַבֵּל מִמֶּנּוּ חִיּוּת גָּבוֹהַּ יוֹתֵר וְעַל כֵּן משֶׁה רַבֵּנוּ, עָלָיו הַשָּׁלוֹם כְּשֶׁבִּקֵּשׁ לָבוֹא לְאֶרֶץ יִשְׂרָאֵל בִּקֵּשׁ מַתְּנַת חִנָּם כְּמוֹ שֶׁכָּתוּב (דְּבָרִים ג) : ''וָאֶתְחַנַּן אֶל ה'' בְּחִינַת מַתְּנַת חִנָּם (ר שם ומובא בפרש''י שם) וְזֶהוּ: ''בָּעֵת הַהִיא לֵאמר'' הַיְנוּ שֶׁתְּפִלָּתוֹ הָיָה עִם כּחַ בְּחִינַת: ''בָּעֵת הַהִיא לֵאמר'' הַיְנוּ בְּכחַ אוֹתוֹ הָעֵת שֶׁהָיָה הָעוֹלָם מִתְקַיֵּם עַל יְדֵי הָעֲשָׂרָה מַאֲמָרוֹת שֶׁהוּא קדֶם מַתַּן תּוֹרָה שֶׁאָז הָיָה הָעוֹלָם מִתְקַיֵּם עַל יְדֵי הָעֲשָׂרָה מַאֲמָרוֹת שֶׁבָּהֶם הָיְתָה הַתּוֹרָה נֶעְלֶמֶת וְאָז הָיָה קִיּוּם הָעוֹלָם עַל יְדֵי מַתְּנַת חִנָּם כַּנַּ''ל וּבַכּחַ הַזֶּה שֶׁל קִיּוּם הָעוֹלָם קדֶם מַתַּן תּוֹרָה הַיְנוּ בְּחִינַת מַתְּנַת חִנָּם, בְּחִינַת עֲשָׂרָה מַאֲמָרוֹת הַנַּ''ל בַּכּחַ הַזֶּה זוֹכִין לָבוֹא וְלִכְבּשׁ אֶרֶץ יִשְׂרָאֵל כַּנַּ''ל וְעַל כֵּן בִּקֵּשׁ משֶׁה לָבוֹא לְאֶרֶץ יִשְׂרָאֵל עַל יְדֵי בְּחִינָה זוֹ וְזֶהוּ: ''וָאֶתְחַנַּן אֶל ה'' הַיְנוּ מַתְּנַת חִנָּם ''בָּעֵת הַהִיא לֵאמר'' הַיְנוּ עִם כּחַ בְּחִינַת עֵת הַהִיא שֶׁהָיָה הָעוֹלָם מִתְקַיֵּם עַל יְדֵי הַמַּאֲמָרוֹת לְבַד שֶׁאָז הָיָה הָעוֹלָם מִתְקַיֵּם עַל יְדֵי בְּחִינַת מַתְּנַת חִנָּם כַּנַּ''ל אֲשֶׁר עַל יְדֵי זֶה יְכוֹלִין לָבוֹא לְאֶרֶץ יִשְׂרָאֵל כַּנַּ''ל וְעַל כֵּן בִּקֵּשׁ משֶׁה לָבוֹא לְאֶרֶץ יִשְׂרָאֵל עַל יְדֵי בְּחִינָה זוֹ כַּנַּ''ל וְזֶה בְּחִינַת: ''בָּעֵת הַהִיא'' הַהִיא זֶה בְּחִינַת סָתוּם וְנֶעְלָם כִּי בְּאוֹתָהּ הָעֵת, קדֶם מַתַּן תּוֹרָה, הָיְתָה הַתּוֹרָה נֶעְלֶמֶת וְנִסְתֶּרֶת בְּתוֹך הָעֲשָׂרָה מַאֲמָרוֹת וְכוּ כַּנַּ''ל. וְהַכְּלָל, כִּי אָסוּר לְיָאֵשׁ עַצְמוֹ כִּי אֲפִלּוּ מִי שֶׁהוּא אִישׁ פָּשׁוּט וְאֵינוֹ יָכוֹל לִלְמד כְּלָל אוֹ שֶׁהוּא בְּמָקוֹם שֶׁאִי אֶפְשָׁר לוֹ לִלְמד וְכַיּוֹצֵא בָּזֶה אַף עַל פִּי כֵן גַּם בְּעֵת פְּשִׁיטוּתוֹ צָרִיך לְהַחֲזִיק עַצְמוֹ בְּיִרְאַת ה וּבַעֲבוֹדָה פְּשׁוּטָה לְפִי בְּחִינָתוֹ כִּי גַּם אָז הוּא מְקַבֵּל חִיּוּת מֵהַתּוֹרָה כַּנַּ''ל, עַל יְדֵי אִישׁ פָּשׁוּט הַגָּדוֹל הַיְנוּ הַצַּדִּיק הַגָּדוֹל שֶׁהוּא לִפְעָמִים אִישׁ פָּשׁוּט שֶׁהוּא מְחַיֶּה אֶת כֻּלָּם כַּנַּ''ל וַאֲפִלּוּ מִי שֶׁהוּא, חַס וְשָׁלוֹם, בַּמַּדְרֵגָה הַתַּחְתּוֹנָה לְגַמְרֵי, חַס וְשָׁלוֹם, רַחֲמָנָא לִצְלָן אֲפִלּוּ אִם מֻנָּח בִּשְׁאוֹל תַּחְתִּיּוֹת, רַחֲמָנָא לִצְלָן אַף עַל פִּי כֵן אַל יִתְיָאֵשׁ עַצְמוֹ, וִיקַיֵּם ''מִבֶּטֶן שְׁאוֹל שִׁוַּעְתִּי'' (יוֹנָה ב) וְיַחֲזִיק עַצְמוֹ בַּמֶּה שֶׁיּוּכַל כִּי גַּם הוּא יָכוֹל לַחֲזר וְלָשׁוּב וּלְקַבֵּל חִיּוּת מֵהַתּוֹרָה עַל יְדֵי הַצַּדִּיק הַנַּ''ל וְהָעִקָּר לְחַזֵּק עַצְמוֹ בְּכָל מַה שֶּׁאֶפְשָׁר [כִּי אֵין שׁוּם יִאוּשׁ בָּעוֹלָם כְּלָל (וְאָמַר אָז בְּזֶה הַלָּשׁוֹן קַיין יִאוּשׁ אִיז גָאר נִיט פַאר הַאנְדִין) וּמָשַׁך מְאד אֵלּוּ הַתֵּבוֹת אין יִאוּשׁ וְכוּ וַאֲמָרָם בְּכחַ גָּדוֹל וּבְעַמְקוּת נִפְלָא וְנוֹרָא מְאד כְּדֵי לְהוֹרוֹת וּלְרַמֵּז לְכָל אֶחָד וְאֶחָד לְדוֹרוֹת שֶׁלּא יִתְיָאֵשׁ בְּשׁוּם אפֶן בָּעוֹלָם, אֲפִלּוּ אִם יַעֲבר עָלָיו מָה] וְאֵיך שֶׁהוּא, אֲפִלּוּ אִם נָפַל לְמָקוֹם שֶׁנָּפַל, רַחֲמָנָא לִצְלָן מֵאַחַר שֶׁמְּחַזֵּק עַצְמוֹ בַּמֶּה שֶׁהוּא עֲדַיִן יֵשׁ לוֹ תִּקְוָה לָשׁוּב וְלַחֲזר אֵלָיו יִתְבָּרַך וַאֲפִלּוּ אִישׁ פָּשׁוּט גַם כֵּן צָרִיך שֶׁיִּהְיֶה לוֹ יִרְאַת שָׁמַיִם וְיֵשׁ כַּמָּה בְּחִינוֹת יְרָאוֹת כִּי לְמַעְלָה דִּבַּרְנוּ מִבְּחִינַת דֶּרֶך אֶרֶץ הַיְנוּ הַדֶּרֶך לְאֶרֶץ יִשְׂרָאֵל אָמְנָם אֶרֶץ יִשְׂרָאֵל בְּעַצְמָהּ יֵשׁ בָּהּ גַם כֵּן בְּחִינַת עֶשֶׂר קְדֻשּׁוֹת כִּי יֵשׁ שָׁם יוּד [עֶשֶׂר] בְּחִינוֹת קְדֻשּׁוֹת זוֹ לְמַעְלָה מִזּוֹ וְהֵם בְּחִינַת עֲשָׂרָה מַאֲמָרוֹת וְכָל מַאֲמָר יֵשׁ לוֹ בְּחִינַת יִרְאָה בְּחִינַת (תְּהִלִּים קי''ט) ''הָקֵם לְעַבְדְּך אִמְרָתֶך אֲשֶׁר לְיִרְאָתֶך'' כִּי יֵשׁ יִרְאָה לְמַעְלָה מִיִּרְאָה [וְלא סִיֵּם לְבָאֵר זֶה הָעִנְיָן] וְצָרִיך לְחַזֵּק עַצְמוֹ בְּיִרְאַת שָׁמַיִם גַּם בְּעֵת פְּשִׁיטוּתוֹ בְּכָל מַה שֶּׁיּוּכַל וְיוּכַל לָבוֹא לְשִׂמְחָה גְדוֹלָה עַל יְדֵי תְּמִימוּתוֹ וֶאֱמוּנָתוֹ כִּי חָכְמוֹת אֵין צְרִיכִין כְּלָל רַק אֱמוּנָה וּתְמִימוּת וּפְשִׁיטוּת בְּלִי שׁוּם חָכְמָה כְּלָל כִּי חָכְמוֹת מַזִּיקִים מְאד לְהָאָדָם וְהַחֲכָמִים נִלְכָּדִים בְּחָכְמָתָן שֶׁל עַצְמָם כִּי הַחָכְמָה מַתְעָה אוֹתוֹ מֵחָכְמָה לְחָכְמָה וּמֵאוֹתָהּ הַחָכְמָה לְחָכְמָה אַחֶרֶת וְכֵן מֵחָכְמָה לְחָכְמָה יוֹתֵר וְיוֹתֵר עַד שֶׁנִּלְכָּד וְנִתְעֶה בְּחָכְמוֹת עַצְמוֹ בִּבְחִינַת (אִיּוֹב ה) : ''לכֵד חֲכָמִים בְּעָרְמָם'' בְּעָרְמָם דַּיְקָא, הַיְנוּ בְּעַרְמִימוּת וְחָכְמוֹת שֶׁלָּהֶם בְּעַצְמָם הוּא לוֹכֵד אוֹתָם אַשְׁרֵי הַהוֹלֵך בִּתְמִימוּת. וּצְרִיכִין לְבַקֵּשׁ מְאד מֵהַשֵּׁם יִתְבָּרַך, לִזְכּוֹת לְהִתְקָרֵב לְהַצַּדִּיק הָאֱמֶת כִּי אַשְׁרֵי לְמִי שֶׁזּוֹכֶה לְהִתְקָרֵב בְּעוֹדוֹ בְּחַיִּים חִיּוּתוֹ לַצַּדִּיק הָאֱמֶת אַשְׁרֵי לוֹ, אַשְׁרֵי חֶלְקוֹ [כִּי אַחַר כָּך [הַיְנוּ לְאַחַר מִיתָה] קָשֶׁה אָז מְאד לְהִתְקָרֵב וּצְרִיכִין מְאד לְהַרְבּוֹת בִּתְפִלָּה וְתַחֲנוּנִים מְאד שֶׁיִּזְכֶּה בְּחַיִּים חִיּוּתוֹ לְהִתְקָרֵב לְצַדִּיקֵי אֱמֶת] כִּי הַבַּעַל דָּבָר שָׂם לִבּוֹ עַל זֶה מְאד עַכְשָׁו, לְבַלְבֵּל אֶת הָעוֹלָם כִּי יִשְׂרָאֵל הֵם עַכְשָׁו קְרוֹבִים אֶל הַקֵּץ מְאד וְיֵשׁ עַכְשָׁו לְיִשְׂרָאֵל גַּעְגּוּעִים גְּדוֹלִים וּכִסּוּפִין גְּדוֹלִים לְהַשֵּׁם יִתְבָּרַך אֲשֶׁר לא הָיְתָה כָּזאת בִּימֵי קֶדֶם וְכָל אֶחָד נִכְסָף מְאד לְהַשֵּׁם יִתְבָּרַך עַל כֵּן הֶעֱרִים הַבַּעַל דָּבָר וְהִכְנִיס מַחֲלקֶת בֵּין הַצַּדִּיקִים וְהֵקִים בָּעוֹלָם מְפֻרְסָמִים הַרְבֵּה שֶׁל שֶׁקֶר וְגַם בֵּין הַצַּדִּיקִים הָאֲמִתִּיִּים הִכְנִיס מַחֲלקֶת גָּדוֹל עַד שֶׁאֵין אֶחָד יוֹדֵעַ הֵיכָן הָאֱמֶת עַל כֵּן צְרִיכִין לְבַקֵּשׁ מְאד מֵהַשֵּׁם יִתְבָּרַך לִזְכּוֹת לְהִתְקָרֵב לְהַצַּדִּיק הָאֱמֶת [הַעְתָּקָה מִכְּתַב יַד רַבֵּנוּ, זִכְרוֹנוֹ לִבְרָכָה, בְּעַצְמוֹ, מַה שֶּׁמָּצָאנוּ אֶצְלוֹ וְהֵם רָאשֵׁי פְרָקִים מֵעִנְיָן הַנַּ''ל וְעוֹד נוֹסָף דְּבָרִים בָּהֶם מַה שֶּׁלּא בֵּאֵר בְּפֵרוּשׁ וּכְפִי הַמּוּבָן מֵאֵלּוּ הָרָאשֵׁי פְרָקִים יִרְאֶה הַמְעַיֵּן שֶׁיֵּשׁ בְּזֶה הָעִנְיָן הַנַּ''ל עוֹד דְּבָרִים רַבִּים כָּהֵמָּה אַך אֲנַחְנוּ לא זָכִינוּ לִשְׁמעַ בְּפֵרוּשׁ כִּי אִם עִנְיָן הַנַּ''ל] וָאֶתְחַנַּן מַתְּנַת חִנָּם חִנָּם עֲרָיוֹת פְּגַם הַדַּעַת משֶׁה, דַּעַת פְּרִישׁוּת פּה עֲמד עִמָּדִי הַבְּרִיאָה, מַתְּנַת חִנָּם עוֹלָם חֶסֶד יִבָּנֶה הַבְּרִיאָה קדֶם מַתַּן תּוֹרָה עֵת לַעֲשׂוֹת לַה, הַיְנוּ עֲשִׂיַּת הָעוֹלָם הֵפֵרוּ תּוֹרָתֶך, בִּטּוּלָהּ שֶׁל תּוֹרָה בָּעֵת הַהִיא לֵאמר, בַּעֲשָׂרָה מַאֲמָרוֹת הַהִיא, הַהַעְלָמָה כּחַ מַעֲשָׂיו הִגִּיד לְעַמּוֹ


~ עט - הַקּוֹל קוֹל יַעֲקב

[עוֹד מָצָאנוּ כְּתַב יַד רַבֵּנוּ, זִכְרוֹנוֹ לִבְרָכָה וְהֵם רָאשֵׁי פְרָקִים מֵאֵיזֶה תּוֹרָה נִפְלָאָה] הַקּוֹל קוֹל יַעֲקב כְּרוּז עֵשָׂו, וַיִּשָּׂא קוֹלוֹ יִצְחָק זְמַן קוּף צַדִּיק יְשֵׁנִים וְכוּ וְשַׁבְתָּ עַד ה אֱלקֶיך וְשָׁמַעְתָּ בְּקוֹלוֹ יִצְחָק בֶּן אַבְרָהָם זְמַן נִתְאַחֵד אַבְרָהָם אוֹהֲבִי בְּעֵינָיו כְּיָמִים אֲחָדִים בְּאַהֲבָתוֹ וּשְׁאָר יָשׁוּב בְּנֶך אִם תָּשׁוּב וַאֲשִׁיבְך לְפָנַי תַּעֲמד כִּי בָא הַשֶּׁמֶשׁ (תִּקּוּן יח) קְחוּ עִמָּכֶם דְּבָרִים וְשׁוּבוּ מֵאַבְנֵי הַמָּקוֹם אֲבָנִים אוֹתִיּוֹת מְרַאֲשׁוֹתָיו מַחֲשָׁבָה מְבָרֵר הַכּל וַיִּשְׁלַח יַעֲקב מַלְאָכִים מִצְווֹת זְמַנִּיּוֹת עָשָׂה מִצְווֹת הַרְבֵּה נִבְרָא כַּמָּה מַלְאָכִים לְפָנָיו תְּשׁוּבָה וַאֲשִׁיבְך לְפָנַי אַרְצָה שֵׂעִיר נדתהר [נוקבא דתהומא רבה] אַצִּיגָה סֻכָּה תְּשׁוּבָה תְּסֻכֵּנִי בְּבֶטֶן אִמִּי הוֹלָדָה וַיֵּשֶׁב יַעֲקב בְּאֶרֶץ לְקַיֵּם כִּבּוּד אָב לְבַטֵּל כּחַ כִּבּוּד שֶׁל עֵשָׂו אֵלֶּה תּוֹלְדוֹת פּוֹסֵל זַרְעוֹ שֶׁל עֵשָׂו יוֹסֵף תְּשׁוּבָה תּוֹסָפוֹת עַל צַדִּיקִים בְּמָקוֹם שֶׁבַּעֲלֵי תְשׁוּבָה עוֹמְדִים בֵּית עֵשָׂו לְקַשׁ בֵּית יוֹסֵף לֶהָבָה מִקֵּץ שְׁנָתַיִם אַחֲרִית הַיָּמִים וּפַרְעה חוֹלֵם סִטְרָא אָחֳרָא מִתְחַזֶּקֶת וְהִנֵּה עוֹמֵד שָׁתַק יְאוֹר תְּשׁוּבָה מִבְּכִי נְהָרוֹת חִבֵּשׁ וַיִּגַּשׁ אֵלָיו יְהוּדָא תִּקְרֻבְתָּא מַלְכָּא בְּמַלְכָּא נִתְאַחֲדוּ בְּמִצְווֹת כִּי הִנֵּה הַמְּלָכִים אֲזַי עָבְרוּ כָּל מַלְאֲכֵי חַבָּלָה יְדַבֶּר נָא בְּאָזְנֵי וְלא יְבַלְבְּלוּ אֶת קוֹלִי וְאַל יִחַר אַפְּך בַּצַּר לְך כְּפַרְעה תְּשׁוּבָה בִּפְרוֹעַ פְּרָעוֹת בְּהִתְנַדֵּב כִּי כָמוֹך כְּפַרְעה תְּשׁוּבָה הַמִּשְׁקָל וַיִּקְרְבוּ יְמֵי יִשְׂרָאֵל לָמוּת הִתְאַחֲדוּת הַזְּמַן לָמוּת זֶה בַּצַּר לְך וְכוּ בְּאַחֲרִית הַיָּמִים וַיִּקְרָא לִבְנוֹ לְיוֹסֵף תְּשׁוּבָה שְׁאָר יָשׁוּב בְּנֶך הִטְמִין חֶרְפָּתִי אַל תִּקְבְּרֵנִי בְּמִצְרַיִם בְּמֵצַר הַגָּרוֹן בִּשְׁעַת בְּחִינַת בַּצַּר לְך וְאֵלֶּה שְׁמוֹת לְכוּ חֲזוּ מִפְעֲלוֹת וְכוּ שַׁמּוֹת פְּעֻלוֹת מִצְווֹת שַׁמּוֹת פֵּרוּד בֵּין הַמִּצְווֹת וַיְהִי כָּל נֶפֶשׁ וְכוּ שִׁבְעִים נָפֶשׁ וָאֵרָא אֶל אַבְרָהָם וְכוּ בְּאֵל שַׁדָּי זְמַן וּגְבוּל גָּלוּת וּשְׁמִי ה כְּשֶׁיִּדְפְּקוּ עַל דַּלְתֵי רַחֲמִים (עין אור החיים פרשת וארא) זֶהוּ הִתְקָרְבוּת הַזְּמַנִּים וְגַם הֲקִמתִי אֶת בְּרִיתִי וְכוּ לָתֵת לָהֶם אֶרֶץ מְגֻרֵיהֶם תּוֹתְבוּתְהוֹן תְּשׁוּבָה וְגַם אֲנִי שָׁמַעְתִּי נַאֲקַת בְּנֵי יִשְׂרָאֵל זֶה קוֹל מְגֻרֵיהֶם אֲסִיפַת הַנִּיצוֹצוֹת בִּתְשׁוּבָה בּא אֶל פַּרְעה משֶׁה בְּחִינַת אַחְדוּת הַזְּמַנִּים מַה שֶׁהָיָה הוּא שֶׁיִּהְיֶה פַּרְעה, קוֹלָהּ כַּנָּחָשׁ יֵלֵך אֲנִי הִכְבַּדְתִּי אֶת לִבּוֹ לְמַעַן שִׁתִי אתֹתַי אִם לא יַאֲמִינוּ לְקוֹל הָאוֹת בְּקִרְבּוֹ הַכְבָּדָתוֹ שֶׁהִכְבִּיד עַל יִשְׂרָאֵל כְּדֵי לְעוֹרְרָם בִּתְשׁוּבָה וּפַרְעה הִקְרִיב. וַיִּשְׁמַע יִתְרוֹ קְרִיעַת יַם סוּף וּמִלְחֲמוֹת עֲמָלֵק קְרִיעַת יַם סוּף, זֶה בִּטּוּל הַזְּמַנִּים וַיַּשְׁקֵף ה אֶל מַחֲנֵה מִצְרַיִם בְּעַמּוּד אֵשׁ וְעָנָן וַיָּהָם עַמּוּד אֵשׁ זֶה לַיְלָה וְעָנָן זֶה יוֹם וְהַקָּדוֹשׁ בָּרוּך הוּא עִרְבְּבָם וּבִטֵּל הַזְּמַנִּים מִלְחֶמֶת עֲמָלֵק זֶה תְּשׁוּבָה משֶׁה אַהֲרן וְחוּר פֵּרֵשׁ רַשִׁ''י בְּתַעֲנִית הָיוּ שְׁרוּיִים עַל יְדֵי זֶה וַיִּשְׁמַע יִתְרוֹ שָׁמַע הַקּוֹל. [עַד כָּאן לְשׁוֹן רַבֵּנוּ, זִכְרוֹנוֹ לִבְרָכָה] כָּל זֶה מָצָאנוּ מִכְּתַב יַד רַבֵּנוּ, זִכְרוֹנוֹ לִבְרָכָה, וְהֶעְתַּקְנוּ אוֹת בְּאוֹת וְהִנֵּה הַדְּבָרִים סְתוּמִים וַחֲתוּמִים מֵעֵין כּל, אֵין יוֹצֵא וְאֵין בָּא אַך מֵעצֶם תְּשׁוּקָתֵנוּ לְהָבִין וּלְהַשְׂכִּיל כָּל מַה דְּאֶפְשָׁר מִנְּעִימַת נִפְלְאוֹת הַשָּׂגוֹתָיו הַקְּדוֹשִׁים, יָגַעְתִּי וּמָצָאתִי מְעַט מִזְּעֵיר כְּמֵצִיץ מִן הַחֲרַכִּים. וְהִנֵּה אָנכִי הָרוֹאֶה, כִּי דְּבָרִים הָאֵלֶּה כְּתָבָם בְּדֶרֶך רָאשֵׁי פְרָקִים בְּרֶמֶז בְּעַלְמָא לְזִכָּרוֹן. וְאַחֲרֵי הָעִיּוּן הֵבַנְתִּי אֵיזֶה הַקְדָּמוֹת שֶׁכִּוֵּן לָהֶם, אֲשֶׁר עֲלֵיהֶם יִסּב כָּל הָעִנְיָן הַזֶּה. אֶפֶס קָצֵהוּ מָצָאתִי, לא כֻּלּוֹ. כִּי כְּפִי הַנִּרְאֶה בְּוַדַּאי כִּוֵּן עוֹד לְאֵיזֶה הַקְדָּמוֹת, אֲשֶׁר לא זָכִיתִי לַעֲמד עֲלֵיהֶם. וּמֵחֲמַת זֶה אִי אֶפְשָׁר לְבָאֵר וּלְפָרֵשׁ הָעִנְיָן הַזֶּה הֵיטֵב, שֶׁיִּהְיֶה מוּבָן כָּל דְּבָרָיו. אַך אַף עַל פִּי כֵן מַה שֶּׁאֶפְשָׁר לְהָבִין מְעַט עַל פִּי הַהַקְדָּמָה, שֶׁהֵבַנְתִּי מִדְּבָרָיו, אָמַרְתִּי לְבָאֵר מַה שֶּׁבְּיָדִי, וְאוּלַי עַל יְדֵי זֶה יִשְׁמַע חָכָם וְיוֹסֵף לֶקַח, וְיָבִין עוֹד דָּבָר מִתּוֹך דְּבָרַי, לְבָאֵר הַשְּׁאָר עַל נָכוֹן וְהִנֵּה מַה שֶּׁהֵאִיר ה עֵינַי הוּא, כִּי רַבֵּנוּ זִכְרוֹנוֹ לִבְרָכָה, רוֹצֶה לְגַלּוֹת שֶׁתְּשׁוּבָה וּבְחִינַת לְמַעְלָה מֵהַזְּמַן דְּהַיְנוּ בִּטּוּל הַזְּמַנִּים, הֵם בְּחִינָה אַחַת וְעַל יְדֵי זֶה זוֹכִין לִשְׁמעַ הַקּוֹל דִּקְדֻשָּׁה וּלְהַכְנִיעַ הַקּוֹל דְּסִטְרָא אָחֳרָא וְכֵן מְבאָר בְּהָאָלֶף בֵּית הֶחָדָשׁ, בְּאוֹת תָּו תְּשׁוּבָה, סִימָן א וְזֶה לְשׁוֹנוֹ: יוֹם שֶׁהָאָדָם עוֹשֶׂה תְּשׁוּבָה הוּא לְמַעְלָה מֵהַזְּמַן וּמַעֲלֶה כָּל הַיָּמִים לְמַעְלָה מֵהַזְּמַן וְכֵן יוֹם הַכִּפּוּרִים הוּא לְמַעְלָה מֵהַזְּמַן, עַד כָּאן לְשׁוֹנוֹ נִמְצָא מְבאָר, שֶׁתְּשׁוּבָה הוּא לְמַעְלָה מֵהַזְּמַן וְלַעֲנִיּוּת דַּעְתִּי זֶהוּ מַה שֶּׁרוֹצֶה לְבָאֵר בִּפְסוּקִים אֵלּוּ בְּצֵרוּף עוֹד אֵיזֶה הַקְדָּמוֹת, שֶׁלּא זָכִיתִי לַעֲמד עֲלֵיהֶם כַּנַּ''ל וְעַתָּה בּוֹא וּרְאֵה, וְתָבִין מְעַט מִדְּבָרָיו וְנַתְחִיל לְדֻגְמָא מִסּוֹף דְּבָרָיו הַקְּדוֹשִׁים, וְהוּא וַיִּשְׁמַע יִתְרוֹ קְרִיעַת יַם סוּף וְכוּ כַּנַּ''ל קְרִיעַת יַם סוּף זֶה בִּטּוּל הַזְּמַנִּים, וַיַּשְׁקֵף ה וְכוּ פֵּרוּשׁ, בָּזֶה רוֹצֶה לְבָאֵר וּלְהוֹכִיחַ בְּקִצּוּר נִפְלָא שֶׁקְּרִיעַת יַם סוּף הוּא בְּחִינַת בִּטּוּל הַזְּמַנִּים כִּי בִּקְרִיעַת יַם סוּף כְּתִיב (שְׁמוֹת י''ד) ''וַיַּשְׁקֵף ה אֶל מַחֲנֵה מִצְרַיִם בְּעַמּוּד אֵשׁ וְעָנָן וַיָּהָם'' עַמּוּד אֵשׁ זֶה לַיְלָה, וְעָנָן זֶה יוֹם וְהַקָּדוֹשׁ בָּרוּך הוּא עִרְבְּבָם וּבִטֵּל הַזְּמַנִּים נִמְצָא שֶׁקְּרִיעַת יַם סוּף הוּא בְּחִינַת בִּטּוּל הַזְּמַנִּים וְהוֹלֵך וּמְבָאֵר הַהַקְדָּמָה הַנַּ''ל שֶׁבִּטּוּל הַזְּמַנִּים וּתְשׁוּבָה הוּא בְּחִינָה אַחַת וְכוּ וְזֶה שֶׁכָּתַב: מִלְחֶמֶת עֲמָלֵק זֶה תְּשׁוּבָה משֶׁה אַהֲרן וְחוּר פֵּרֵשׁ רַשִׁ''י בְּתַעֲנִית הָיוּ שְׁרוּיִים פֵּרוּשׁ, שֶׁמֵּבִיא רְאָיָה שֶׁמִּלְחֶמֶת עֲמָלֵק זֶה תְּשׁוּבָה כִּי אָז הָיוּ שְׁרוּיִים בְּתַעֲנִית משֶׁה אַהֲרן וְחוּר שֶׁזֶּהוּ בְּחִינַת תְּשׁוּבָה נִמְצָא שֶׁקְּרִיעַת יַם סוּף וּמִלְחֶמֶת עֲמָלֵק זֶהוּ בְּחִינַת בִּטּוּל הַזְּמַנִּים וּתְשׁוּבָה שֶׁהֵם תְּלוּיִים זֶה בָּזֶה וַיִּשְׁמַע יִתְרוֹ שָׁמַע הַקּוֹל, הַיְנוּ כַּנַּ''ל כִּי עַל יְדֵי תְּשׁוּבָה, שֶׁהוּא בִּטּוּל הַזְּמַנִּים עַל יְדֵי זֶה שׁוֹמְעִין הַקּוֹל דִּקְדֻשָּׁה כַּנַּ''ל וְעַל פִּי דֶּרֶך זֶה תָּשׁוּב וְתִרְאֶה כָּל הָעִנְיָנִים הָאֵלֶּה, הַכְּתוּבִים לְעֵיל וְתִמְצָא בָּהֶם דְּבָרִים עֲרֵבִים וְעַתָּה נָשׁוּב לִתְחִלַּת דְּבָרָיו הַקּל קוֹל יַעֲקב כְּרוּז עֵשָׂו וַיִּשָּׂא קוֹלוֹ הַיְנוּ שֶׁצְּרִיכִין לְהַגְבִּיר הַקּוֹל קוֹל יַעֲקב עַל הַקּוֹל דְּסִטְרָא אָחֳרָא שֶׁהוּא בְּחִינַת עֵשָׂו, שֶׁנֶּאֱמַר בּוֹ ''וַיִּשָּׂא קוֹלוֹ'' שֶׁהוּא מִתְגַּבֵּר לְהַעֲלִים, חַס וְשָׁלוֹם, הַקּוֹל שֶׁל יַעֲקב וּצְרִיכִין לְהַתְגַּבֵּר לְהַכְנִיעַ הַקּוֹל שֶׁל עֵשָׂו כְּדֵי שֶׁנִּזְכֶּה לִשְׁמעַ הַקּוֹל שֶׁל יַעֲקב וְזֶה זוֹכִין עַל יְדֵי תְּשׁוּבָה, שֶׁהוּא בִּטּוּל הַזְּמַנִּים כַּנַּ''ל וְזֶהוּ יִצְחָק זְמַן קוּף צַדִּיק יְשֵׁנִים וְכוּ הַיְנוּ שֶׁיִּצְחָק מְרַמֵּז עַל זְמַן, כִּי יִצְחָק אוֹתִיּוֹת קֵץ חַי, כַּמּוּבָא קֵץ מְרַמֵּז עַל הַזְּמַן שֶׁהוּא בְּחִינַת אַחֲרִית הַיָּמִים כְּמוֹ שֶׁמּוּבָא לְקַמָּן : מִקֵּץ שְׁנָתַיִם, אַחֲרִית הַיָּמִים וְזֶה מַה שֶּׁאִיתָא, שֶׁאוֹתִיּוֹת קוּף צַדִּיק יְשֵׁנִים וְכוּ שֶׁזֶּה מְרַמֵּז עַל הַזְּמַן, כַּמְבאָר בְּמָקוֹם אַחֵר שֶׁעִקָּר הַזְּמַן הוּא בִּבְחִינַת שֵׁנָה [כַּמְבאָר לְעֵיל בְּסִימָן סא] וְשַׁבְתָּ עַד ה אֱלקֶיך וְשָׁמַעְתָּ בְּקוֹלוֹ הַיְנוּ עַל יְדֵי תְּשׁוּבָה זוֹכִין לִשְׁמעַ קוֹלוֹ יִתְבָּרַך, הַיְנוּ הַקּוֹל דִּקְדֻשָּׁה כַּנַּ''ל כִּי תְּשׁוּבָה הִיא בְּחִינַת בִּטּוּל הַזְּמַן, שֶׁעַל יְדֵי זֶה שׁוֹמְעִין הַקּוֹל כַּנַּ''ל וְעַתָּה הוֹלֵך וּמְבָאֵר, שֶׁתְּשׁוּבָה הוּא בְּחִינַת בִּטּוּל הַזְּמַן דְּהַיְנוּ שֶׁהַזְּמַן נִתְאַחֵד דְּהַיְנוּ שֶׁהַזְּמַן עוֹלֶה וְנִתְקַשֵּׁר וְנִכְלָל בִּבְחִינַת לְמַעְלָה מֵהַזְּמַן וְזֶהוּ שֶׁמְּבָאֵר בִּלְשׁוֹנוֹ הַקָּדוֹשׁ יִצְחָק בֶּן אַבְרָהָם זְמַן נִתְאַחֵד אַבְרָהָם אוֹהֲבִי בְּעֵינָיו כְּיָמִים אֲחָדִים בְּאַהֲבָתוֹ וּשְׁאָר יָשׁוּב בְּנֶך וְכוּ הַיְנוּ שֶׁמְּבָאֵר, שֶׁאַבְרָהָם הוּא בְּחִינַת לְמַעְלָה מִן הַזְּמַן כִּי מִדָּתוֹ שֶׁל אַבְרָהָם הִיא אַהֲבָה כְּמוֹ שֶׁכָּתוּב (יְשַׁעְיָה מ''א) : אַבְרָהָם אהֲבִי וְאַהֲבָה הוּא בְּחִינַת הִתְאַחֲדוּת הַזְּמַן כְּמוֹ שֶׁכָּתוּב (בְּרֵאשִׁית כ''ט) : ''בְעֵינָיו כְּיָמִים אֲחָדִים בְּאַהֲבָתוֹ'' וְזֶהוּ בְּחִינַת תְּשׁוּבָה שֶׁעַל זֶה מְרַמֵּז תֵּבַת בֵּן, כְּמוֹ שֶׁכָּתוּב (יְשַׁעְיָה ז) ''וּשְׁאָר יָשׁוּב בְּנֶך'' כִּי תְּשׁוּבָה הִיא לְמַעְלָה מֵהַזְּמַן כְּמוֹ שֶׁכָּתוּב (יִרְמְיָה ט''ו) : ''אִם תָּשׁוּב וַאֲשִׁיבְך לְפָנַי תַּעֲמד'', וּלְפָנָיו יִתְבָּרַך הוּא בְּוַדַּאי לְמַעְלָה מֵהַזְּמַן כִּי הַשֵּׁם יִתְבָּרַך הוּא לְמַעְלָה מֵהַזְּמַן, כַּיָּדוּעַ נִמְצָא שֶׁיִּצְחָק בֶּן אַבְרָהָם מְרַמֵּז עַל הִתְאַחֲדוּת הַזְּמַן עַל יְדֵי תְּשׁוּבָה כִּי יִצְחָק, שֶׁהוּא בְּחִינַת הַזְּמַן כַּנַּ''ל עוֹלֶה וְנִתְאַחֵד וְנִכְלָל בִּבְחִינַת אַבְרָהָם שֶׁהוּא בְּחִינַת אַהֲבָה, בְּחִינַת לְמַעְלָה מֵהַזְּמַן עַל יְדֵי בְּחִינַת בֵּן שֶׁהוּא בְּחִינַת תְּשׁוּבָה כַּנַּ''ל וַאֲזַי מִתְגַּבֵּר הַקּוֹל יַעֲקב עַל קוֹל שֶׁל עֵשָׂו וְכוּ כַּנַּ''ל כִּי עַל יְדֵי תְּשׁוּבָה שֶׁהוּא בְּחִינַת בִּטּוּל הַזְּמַן עַל יְדֵי זֶה שׁוֹמְעִין הַקּוֹל דִּקְדֻשָּׁה, שֶׁהוּא בְּחִינַת קוֹל יַעֲקב כַּנַּ''ל וְזֶהוּ: כִּי בָא הַשֶּׁמֶשׁ נִתְקַצֵּר הַזְּמַן כִּי הַשֶּׁמֶשׁ בָּאָה שֶׁלּא בְּעוֹנָתָהּ בִּשְׁבִיל יַעֲקב וְנִתְקַצֵּר הַזְּמַן שֶׁזֶּהוּ בְּחִינַת בִּטּוּל הַזְּמַן וַיִּשְׁכַּב בַּמָּקוֹם, וְאִיתָא שֶׁתֵּבַת וַיִּשְׁכַּב הוּא בְּחִינַת יֵשׁ כ''ב הַיְנוּ כ''ב אַתְוָן דְּאוֹרַיְתָא, שֶׁמֵּהֶם כָּל הַדִּבּוּרִים וְזֶה מְרַמֵּז עַל תְּשׁוּבָה, בְּחִינַת (הוֹשֵׁעַ י''ד) : קְחוּ עִמָּכֶם דְּבָרִים וְשׁוּבוּ וְזֶהוּ: מֵאַבְנֵי הַמָּקוֹם אֲבָנִים אוֹתִיּוֹת הַיְנוּ אוֹתִיּוֹת הַדִּבּוּרִים שֶׁהֵם בְּחִינַת תְּשׁוּבָה בְּחִינַת: קְחוּ עִמָּכֶם דְבָרִים וְשׁוּבוּ, כַּנַּ''ל וְזֶהוּ: מְרַאֲשׁוֹתָיו מַחֲשָׁבָה מְבָרֵר הַכּל כִּי עִקָּר תִּקּוּן הַתְּשׁוּבָה הִיא עַל יְדֵי קְדֻשַּׁת הַמַּחֲשָׁבָה שֶׁמְּבָרֶרֶת וּמְתַקֶּנֶת כָּל הַפְּגָמִים כִּי כֻלָּם בְּמַחֲשָׁבָה אִתְבְּרִרוּ (עין זוהר פקודי רנ''ד:) נִמְצָא שֶׁפָּסוּק ''וַיִּשְׁכַּב בַּמָּקוֹם הַהוּא וְכוּ, כִּי בָא הַשֶּׁמֶשׁ, וַיִּקַח מֵאַבְנֵי הַמָּקוֹם, וַיָּשֶׂם מְרַאֲשׁתָיו'' כָּל זֶה מְרַמֵּז שֶׁתְּשׁוּבָה הוּא בְּחִינַת לְמַעְלָה מֵהַזְּמַן וּבְדֶרֶך זֶה תְּעַיֵּן הֵיטֵב בְּכָל הַדְּבָרִים הַנַּ''ל, הַנִּכְתָּבִים בְּרֶמֶז בְּדֶרֶך רָאשֵׁי פְּרָקִים, וְתָבִין וְתִרְאֶה הַקְדָּמוֹת הַנַּ''ל בְּכָל עִנְיָן וְעִנְיָן אֶפֶס קָצֵהוּ תִּרְאֶה, לא כֻּלּוֹ, כִּי עֲדַיִן חֲסֵרִים כַּמָּה הַקְדָּמוֹת שֶׁכִּוֵּן אֲלֵיהֶם כָּאן, שֶׁלּא זָכִיתִי לַעֲמד עֲלֵיהֶם עֲדַיִן. גַּם אֵלּוּ הַהַקְדָּמוֹת שֶׁכְּבָר מָצָאנוּ בִּדְבָרָיו, תְּהִלָּה לָאֵל, עֲדַיִן צְרִיכִין בֵּאוּר רָחָב כִּי בֶּאֱמֶת עִקָּר הָעֲבוֹדָה הוּא לְקַשֵּׁר וּלְבַטֵּל בְּחִינַת הַזְּמַן לְהַעֲלוֹתוֹ וּלְיַחֲדוֹ בִּבְחִינַת לְמַעְלָה מֵהַזְּמַן וְזֶה בְּחִינַת מִצְווֹת זְמַנִּיּוֹת כְּדֵי לִזְכּוֹת עַל יְדֵי הַמִּצְווֹת זְמַנִּיּוֹת, שֶׁיִּתְאַחֵד הַזְּמַן וְיַעֲלֶה הַזְּמַן לִבְחִינַת לְמַעְלָה מֵהַזְּמַן וְכָל הַצָּרוֹת וְהַדִּינִים וַאֲחִיזַת הַסִּטְרָא אָחֳרָא, הוּא רַק בִּבְחִינַת הַזְּמַן שֶׁזֶּהוּ בְּחִינַת (דְּבָרִים ד) ''בַּצַּר לְך'' וְכוּ בְּאַחֲרִית הַיָּמִים דַּיְקָא, שֶׁזֶּהוּ בְּחִינַת זְמַן וְאָז ''וְשַׁבְתָּ עַד ה אֱלקֶיך'', דְּהַיְנוּ שֶׁנִּזְכֶּה לָשׁוּב וְעַל יְדֵי זֶה נִזְכֶּה לְבַטֵּל הַזְּמַן כַּנַּ''ל וְאָז יִתְבַּטְּלוּ כָּל הַצָּרוֹת וְהַדִּינִים וְכָל אֲחִיזַת הַסִּטְרָא אָחֳרָא וְנִזְכֶּה לִשְׁמעַ קוֹל דִּקְדֻשָּׁה, בְּחִינַת: ''וְשַׁבְתָּ עַד ה אֱלקֶיך וְשָׁמַעְתָּ בְּקלוֹ'' כָּל זֶה מְבאָר מִתּוֹך דִּבְרֵי רַבֵּנוּ זַ''ל בְּהָרָאשֵׁי פְרָקִים הַלָּלוּ תֵּן לְחָכָם וְיֶחְכַּם עוֹד, לְהָבִין קְצָת עַל פִּי דְּרָכִים הַנַּ''ל רב דִּבְרֵי רַבֵּנוּ, זִכְרוֹנוֹ לִבְרָכָה הַכְּתוּבִים כָּאן, וְהָבֵן הֵיטֵב.


~ פ - בָּרִאשׁוֹנָה כָּל מִי שֶׁרָצָה לִתְרם תְּרוּמַת הַדֶּשֶׁן תּוֹרֵם וְכוּ

אִיתָא בְּפֶרֶק שֵׁנִי מַסֶּכֶת יוֹמָא בָּרִאשׁוֹנָה כָּל מִי שֶׁרָצָה לִתְרם תְּרוּמַת הַדֶּשֶׁן תּוֹרֵם וְכוּ פֵּרוּשׁ, דּוֹרוֹת הָרִאשׁוֹנִים שֶׁהָיוּ צַדִּיקִים בִּשְׁבִיל זֶה כָּל מִי שֶׁרָצָה לִזְכּוֹת בְּהִתְנַשְּׂאוּת הַנִּקְרָא דֶּשֶׁן כְּמוֹ שֶׁכָּתוּב (תְּהִלִּים כ''ג) : ''דִּשַּׁנְתָּ בַשֶּׁמֶן ראשִׁי'' תּוֹרֵם, וְהָיָה מַנְהִיג הַדּוֹר וּבִזְמַן שֶׁהֵן מְרֻבִּין, רָצִין וְעוֹלִין בַּכֶּבֶשׁ כָּל הַקּוֹדֵם אֶת חֲבֵרוֹ בְּאַרְבַּע אַמּוֹת זָכָה הַיְנוּ כְּשֶׁהָיוּ מְרֻבִּין רָצִין שֶׁכָּל אֶחָד אוֹמֵר: אֲנִי רוֹצֶה לְהַנְהִיג הַדּוֹר (עַיֵּן חֲגִיגָה יג) הַיְנוּ מִי שֶׁיָּדַע וְהִשִּׂיג יוֹתֵר בְּסוֹדוֹת הַתּוֹרָה לָזֶה הָיוּ מְמַנִּין פַּרְנָס עַל הַצִּבּוּר וְזֶהוּ: כָּל הַקּוֹדֵם אֶת חֲבֵרוֹ בְּאַרְבַּע אַמּוֹת הַיְנוּ אַרְבַּע אַמּוֹת שֶׁל הֲלָכָה (בְּרָכוֹת ח) זָכָה זֶה הָיָה זוֹכֶה לִתְרוּמַת הַדֶּשֶׁן, לִבְחִינַת: ''דִּשַּׁנְתָּ בַשֶּׁמֶן'' וְכוּ וְאִם הָיוּ שְׁנֵיהֶן שָׁוִין הַמְמֻנֶּה אוֹמֵר לָהֶן הַצְבִּיעוּ וּמַה הֵן מוֹצִיאִין, אַחַת אוֹ שְׁתַּיִם, וְאֵין מוֹצִיאִין אֲגוּדָל בַּמִּקְדָּשׁ פֵּרוּשׁ כְּשֶׁהָיוּ שְׁנַיִם שָׁוִין בְּהַשָּׂגַת הַתּוֹרָה שֶׁעַל יָדָהּ הָיוּ זוֹכִין לְהִתְנַשְּׂאוּת, כְּמוֹ שֶׁכָּתוּב (מִשְׁלֵי ח) : ''בִּי מְלָכִים יִמְלכוּ'' וְכָל אֶחָד רָצָה הַהִתְנַשְּׂאוּת אֲזַי הַמְמֻנֶּה, הַיְנוּ הַיֵּצֶר הָרָע, הָיָה מֵסִית וְאוֹמֵר לָהֶם. הַצְבִּיעוּ, הַיְנוּ שֶׁיַּרְאֶה אֵיזֶה צְבִיעוּת בִּפְנֵי הֲמוֹן עָם כְּדֵי שֶׁיַּחֲזִיקוּ אוֹתוֹ וִיקַבְּלוּ אוֹתוֹ לְרַב וְהַמְמֻנֶּה, הַיְנוּ הַיֵּצֶר, פִּתָּה אֶת כָּל אֶחָד עַל צְבִיעוּת וְהֵקֵל לָהֶם וְאָמַר לָהֶם : וּמַה הֵן מוֹצִיאִין, אַחַת אוֹ שְׁתַּיִם פֵּרוּשׁ, אָמַר: וּמַה הֵן הַיְנוּ מַה הִיא עֲבֵרָה בָּזֶה, שֶׁתּוֹצִיא צְבִיעוּת פַּעַם אַחַת אוֹ שְׁתַּיִם וְאַחַר כָּך כְּשֶׁתְּהֵא מֻחְזָק אֵצֶל הֲמוֹן עַם לְצַדִּיק אֲזַי תַּחֲזִיר לְצִדְקָתְך וְלַאֲמִתָּתְך אֲבָל הַצַּדִּיקִים הָאֵלּוּ אֵין מוֹצִיאִין שׁוּם צְבִיעוּת וְאֵין שׁוֹמְעִין לַעֲצַת יֵצֶר הָרָע מֵחֲמַת גּדֶל הַכָּרָתָם בְּגַדְלוּת הַבּוֹרֵא, שֶׁמְּלא כָל הָאָרֶץ כְּבוֹדוֹ (יְשַׁעְיָה ו) וְרוֹאֶה וְיוֹדֵעַ הַכּל וּמִתְבַּיְּשִׁין לִפְנֵי הַשֵּׁם יִתְבָּרַך לְהַרְאוֹת אֵיזֶהוּ צְבִיעוּת וְזֶהוּ אֵין מוֹצִיאִין אֲגוּדָל בַּמִּקְדָּשׁ, הַיְנוּ שִׂכְלָם כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, (בְּרָכוֹת לג) : מִי שֶׁיֵּשׁ בּוֹ דֵּעָה כְּאִלּוּ נִבְנֶה מִקְדָּשׁ בְּיָמָיו מַעֲשֶׂה שֶׁהָיוּ שְׁנֵיהֶם שָׁוִין וְרָצִין וְעוֹלִין בַּכֶּבֶשׁ וְדָחַף אֶחָד מֵהֶן אֶת חֲבֵרוֹ וְנָפַל, וְנִשְׁבְּרָה רַגְלוֹ וְכֵיוָן שֶׁרָאוּ בֵּית דִּין שֶׁבָּאִין לִידֵי סַכָּנָה, הִתְקִינוּ שֶׁלּא יְהֵא תוֹרְמִין אֶלָּא בְּפַיִס הַיְנוּ כְּפִירָה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה, (מַכּוֹת כג). בָּא חֲבַקּוּק וְהֶעֱמִידָן עַל אַחַת וְצַדִּיק בֶּאֱמוּנָתוֹ יִחְיֶה מֵחֲמַת קִנְאָה שֶׁקִּנֵּא אֶת חֲבֵרוֹ שֶׁהָיָה שְׁנֵיהֶם שָׁוִים בְּהַשָּׂגַת הַתּוֹרָה וַחֲבֵרוֹ דָּחַף אוֹתוֹ עַל יְדֵי זֶה כָּפַר בָּעִקָּר (סַנְהֶדְרִין קב) כְּמוֹ שֶׁמָּצִינוּ בַּדּוֹר הַזֶּה, שֶׁכַּמָּה בְּנֵי אָדָם נָפְלוּ מֵאֱמוּנָתָם מֵחֲמַת שֶׁרוֹאִים שֶׁבְּנֵי גִילָם עָלוּ לִגְדֻלָּה וּבְוַדַּאי מַה שֶּׁדָּחַף אוֹתוֹ וְלָקַח גְּדֻלָּה לְעַצְמוֹ הִיא עַזּוּת כְּמוֹ שֶׁאָמְרוּ חֲכָמֵינוּ, זִכְרוֹנָם לִבְרָכָה (סַנְהֶדְרִין קה) : עַזּוּת מַלְכוּתָא בְּלָא תַגָּא הִתְקִינוּ שֶׁיְּהֵא תוֹרְמִין עַל יְדֵי פִּיּוּס הַיְנוּ מִתְּחִלָּה הָיוּ רוֹצִים בְּהִתְנַשְּׂאוּת לְשֵׁם שָׁמַיִם אֲבָל עַכְשָׁו שֶׁהַהִתְנַשְּׂאוּת הִיא בִּשְׁבִיל כְּבוֹד עַצְמוֹ הִתְקִינוּ שֶׁלּא יִרְדּף שׁוּם אָדָם אַחַר הִתְנַשְּׂאוּת אֶלָּא יִבְרַח מִן הַהִתְנַשְּׂאוּת וְאֵין תּוֹרְמִין אֶלָּא עַל יְדֵי פַּיִס פֵּרוּשׁ הַיְנוּ לא יִרְצֶה שׁוּם אָדָם בְּהִתְנַשְּׂאוּת אֶלָּא עַד שֶׁיָּבוֹאוּ כָּל הָעָם וִיפַיְּסוּ אוֹתוֹ שֶׁיְּקַבֵּל רַבָּנוּת, אֲזַי יְקַבֵּל אֲבָל בְּלא פִּיּוּס לא יְקַבֵּל וְלא יִרְדּף אַחַר הִתְנַשְּׂאוּת כִּי לא מָצִינוּ בַּדּוֹר הַזֶּה שֶׁיְּהֵא כַּוָּנָתוֹ לְשֵׁם שָׁמַיִם כמו שמצינו (הוֹרִיוֹת יג:) שֶׁהִתְקִין רַבָּן גַּמְלִיאֵל כָּבוֹד לְעַצְמוֹ וְכָבוֹד לַנָּשִׂיא וְכָבוֹד לָאַב בֵּית דִּין וְאַחַר כָּך כְּשֶׁרָאוּ רַבִּי מֵאִיר וְרַבִּי נָתָן הִתְיָעֲצוּ לְבַטֵּל הַדָּבָר וּבְוַדַּאי לא הָיוּ כַּוָּנָתָם, חַס וְשָׁלוֹם, בִּשְׁבִיל כְּבוֹד עַצְמָם אֶלָּא בִּשְׁבִיל כְּבוֹד הַשֵּׁם יִתְבָּרַך


~ פא - כְּשֶׁאָדָם מְשַׂמֵּחַ עַצְמוֹ בְּשִׂמְחָה שֶׁל מִצְוָה

כְּשֶׁאָדָם מְשַׂמֵּחַ עַצְמוֹ בְּשִׂמְחָה שֶׁל מִצְוָה וְהַשִּׂמְחָה גְּדוֹלָה כָּל כָּך עַד שֶׁנּוֹגַעַת עַד רַגְלָיו הַיְנוּ שֶׁמְּרַקֵּד מֵחֲמַת שִׂמְחָה זֶה הַבְּחִינָה נִקְרָא: ''וְנָבִיא לְבַב חָכְמָה'' (תְּהִלִּים צ) הָרַגְלַיִם הֵם נֶצַח וָהוֹד בְּחִינַת נְבִיאִים נִתְעַלִּים לִבְחִינַת לֵב עַל יְדֵי הַשִּׂמְחָה שֶׁבַּלֵּב כִּי הַשִּׂמְחָה מַעֲלָה אוֹתָם וְזֶהוּ הָרִקּוּד שֶׁמַּעֲלֶה רַגְלָיו בְּכָל פַּעַם וּכְשֶׁלּוֹמֵד תּוֹרָה אוֹ שֶׁעוֹשֶׂה מִצְוָה בְּכָל כָּך שִׂמְחָה שֶׁהַשִּׂמְחָה נוֹגַעַת עַד רַגְלָיו, וּמַעֲלֶה אֶת רַגְלָיו לְמַעְלָה בָּזֶה נִתְעַלִּים כָּל תּוֹמְכֵי דְּאוֹרַיְתָא, שֶׁהֵם נִקְרָאִים סָמְכֵי קְשׁוֹט (יְשַׁעְיָה מ''א). ''צֶדֶק יִקְרָאֵהוּ לְרַגְלוֹ'', כִּי הַתּוֹרָה וְהַמִּצְוָה נִקְרָאִים צֶדֶק כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה (חֻלִּין פט) : צֶדֶק תְּדַבֵּרוּן וְכוּ וּכְמוֹ שֶׁכָּתוּב (תְּהִלִּים קי''ט) :כִּי כָל מִצְוֹתֶיך צֶדֶק'' גַּם הַדִּבּוּר הָרָע נִקְרָא רֶגֶל כְּמוֹ שֶׁכָּתוּב (שָׁם ט''ו) : ''לא רָגַל עַל לְשׁוֹנוֹ'' גַּם הוּא נִתְעַלֶּה אָדָם נִתְעַלֶּה בְּמָמוֹן, הַנִּקְרָא רֶגֶל כְּמוֹ שֶׁכָּתוּב (דְּבָרִים י''א) ''וְאֶת הַיְקוּם אֲשֶׁר בְּרַגְלֵיהֶם'' (פסחים קיט) גַּם כָּל הַמַּדְרֵגוֹת הַתַּחְתּוֹנוֹת הַמְכֻנִּים בְּשֵׁם רַגְלַיִם נִתְעַלִּים עַל יְדֵי שִׂמְחַת תּוֹרָה וּמִצְוָה כְּמוֹ שֶׁכָּתוּב: ''צֶדֶק יִקְרָאֵהוּ לְרַגְלוֹ'' שֶׁהַתּוֹרָה וְהַמִּצְוָה הֵם קוֹרְאִים לְמַעְלָה אֶת אֵלּוּ הַמַּדְרֵגוֹת הַתַּחְתּוֹנוֹת וְזֶה שֶׁאָמְרוּ חֲכָמֵינוּ זִכְרוֹנָם לִבְרָכָה (בָּבָא בַּתְרָא י). מִי שֶׁאֵין לוֹ בָּנִים, יְשַׂמַּח אֶת אִשְׁתּוֹ בִּדְבַר מִצְוָה כִּי אִשָּׁה נִקְרֵאת רֶגֶל, כְּמוֹ שֶׁכָּתוּב (שְׁמוּאֵל א ב) : ''רַגְלֵי חֲסִידָו יִשְׁמר'' (עין זוהר וירא קיב:) נִמְצָא שֶׁעַל יְדֵי הַשִּׂמְחָה הוּא מַעֲלֶה וּמְקַשֵּׁר אוֹתָהּ לִבְחִינַת צֶדֶק, הַנִּקְרָא הֵא וְשָׁם עִקָּר הַזֶּרַע, כְּמוֹ שֶׁכָּתוּב (בְּרֵאשִׁית מ''ז) : ''הֵא לָכֶם זֶרַע'' (עֵרוּבִין ע:) גַּם אֱמוּנָה נִקְרֵאת רֶגֶל, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (מַכּוֹת כד). בָּא חֲבַקּוּק וְהֶעֱמִידָן עַל אַחַת וְכוּ [וְכֵן] כָּל הַדְּבָרִים הַנִּקְרָאִים רֶגֶל נִתְעַלִּים


~ פה - אֱגוֹזִים הַנִּקְרָאִים לוּזִים

אֱגוֹזִים הַנִּקְרָאִים לוּזִים הֵם רוֹמְזִים לִבְחִינַת לֵאָה שֶׁהִיא בָּערֶף שֶׁהִיא נֻקְבָּא רִאשׁוֹנָה וְאַחַר כָּך נִכְנָסִין לְבֵית הַמִּקְדָּשׁ שֶׁהוּא בְּחִינַת: יַעֲקב קְרָאוֹ בֵּית אֵל (פְּסָחִים פח) וְזֶהוּ שֶׁפֵּרֵשׁ רַשִׁ''י (שׁוֹפְטִים א), שֶׁדֶּרֶך לוּז, נִכְנָסִין לְבֵית אֵל וְזֶהוּ (יְשַׁעְיָה מ) :''נַחֲמוּ נַחֲמוּ'' נַחֲמוּ גִּימַטְרִיָּא קָדְקד שֶׁהוּא בְּחִינַת ערֶף, שֶׁעַל יָדָהּ נִכְנָסִין לְבֵית אֵל וְזֶהוּ שְׁלשָׁה שָׁבוּעוֹת שֶׁהֵם עֶשְׂרִים וְאֶחָד יוֹם שֶׁבֵּין הַמְּצָרִים וּכְנֶגְדּוֹ בְּאִילַן לוּז בִּשְׁבִיל זֶה נוֹהֲגִין לֶאֱכל בֵּיצָה בַּסְּעֻדָּה הַמַּפֶסֶקֶת בְּתִשְׁעָה בְּאָב כִּי הַבֵּיצָה נִגְמֶרֶת בְּעֶשְׂרִים וְאֶחָד יוֹם כְּמַאֲמַר חֲכָמֵינוּ, זִכְרוֹנָם לִבְרָכָה (בְּכוֹרוֹת ח) (עין תוספות שם). תַּרְנְגלֶת מוֹלֶדֶת לְעֶשְׂרִים וְאֶחָד יוֹם וְכוּ, וּכְנֶגְדּוֹ בְּאִילַן לוּז וְזֶהוּ הָעֶצֶם לוּז שֶׁיֵּשׁ בְּערֶף אָדָם, שֶׁיִּשָּׁאֵר אַחַר כִּלְיוֹן הַגּוּף וּמִמֶּנּוּ יִתְחַדֵּשׁ בִּנְיַן הַגּוּף בִּשְׁעַת תְּחִיַּת הַמֵּתִים וְזֶהוּ עִקָּר נֶחָמוֹתֵינוּ בְּחִינַת נַחֲמוּ נַחֲמוּ כַּנַּ''ל כִּי עַל הַגּוּף נֶאֱמַר (רוּת ג) : ''שִׁכְבִי עַד הַבּקֶר'', שֶׁהוּא עֵת הַתְּחִיָּה וְהִנֵּה בַבּקֶר וְהִנֵּה הִיא לֵאָה (בְּרֵאשִׁית כ''ט) הַיְנוּ עֶצֶם לוּז הַנַּ''ל, שֶׁעַל יָדָהּ נִתְבַּנֶּה הַגּוּף וּבִשְׁבִיל שֶׁכָּל כַּוָּנָתוֹ שֶׁל יַעֲקב הָיָה בִּשְׁבִיל רָחֵל נֶאֱמַר בִּבְנֵי רָחֵל, דְּהַיְנוּ יוֹסֵף ''וּלְקָדְקד נְזִיר אֶחָיו'' (בְּרֵאשִׁית מ''ט) וּבְבִנְיָמִין כְּתִיב (דְּבָרִים ל''ג) ''וּבֵין כְּתֵפָיו שָׁכֵן'' רֶמֶז, שֶׁעַל יְדֵי בְּחִינַת לֵאָה שֶׁהִיא רִאשׁוֹנָה יָכוֹל לָבוֹא לִבְחִינַת רָחֵל קָדְקד וּכְתֵפָיו זֶה בְּחִינַת לוּז הַנַּ''ל ערֶף גִּימַטְרִיָּא ש''נ רָאשֵׁי תֵבוֹת: שַׁבַּת נַחֲמוּ רֶמֶז לְהַנַּ''ל


~ פו - עַל יְדֵי שֶׁהָעוֹלָם הֵם מִקְּטַנֵּי אֲמָנָה

דַּע, שֶׁעַל יְדֵי שֶׁהָעוֹלָם הֵם מִקְּטַנֵּי אֲמָנָה עַל כֵּן הֵם צְרִיכִים לְתַעֲנִית, דְּהַיְנוּ עֲבוֹדוֹת קָשׁוֹת כִּי בְּוַדַּאי יָדוּעַ, שֶׁאֶפְשָׁר לַעֲבד הַשֵּׁם יִתְבָּרַך בְּכָל דָּבָר כִּי אֵין הַקָּדוֹשׁ בָּרוּך הוּא בָּא בִּטְרוּנְיָא עִם בְּרִיּוֹתָיו (עֲבוֹדָה זָרָה ג) אַך מַה שֶּׁצְּרִיכִין לִפְעָמִים לַעֲבוֹדוֹת קָשׁוֹת הוּא בִּבְחִינַת מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה (סַנְהֶדְרִין עד:) בִּשְׁעַת שְׁמָד אֲפִלּוּ אַעַרְקְתָא דִּמְסָאנֵי יֵהָרֵג וְאַל יַעֲבר נִמְצָא שֶׁאַף שֶׁבֶּאֱמֶת אֵין רָאוּי שֶׁיֵּהָרֵג עַל זֶה אַך מֵחֲמַת שֶׁהוּא שְׁעַת שְׁמָד וְהֵם מִתְגַּבְּרִים וְרוֹצִים דַּיְקָא לְהַעֲבִירוֹ עַל דָּת וְלַהֲבִיאוֹ לִכְפִירוֹת, חַס וְשָׁלוֹם עַל כֵּן הוּא מֻכְרָח לִמְסֹר נַפְשׁוֹ אֲפִלּוּ עַל דָּבָר קַל וְהָעֲבוֹדָה זָרָה וְהַכְּפִירוֹת הֵם בִּבְחִינַת (תְּהִלִּים קל''ה) : ''אַף אֵין יֵשׁ רוּחַ בָּהֶם'' שֶׁאֵין בָּהֶם שׁוּם רוּחַ כְּלָל וְהַקְּטַנֵּי אֲמָנָה הֵם בִּבְחִינַת ''מִקּצֶר רוּחַ'' שֶׁהוּא כְּמוֹ מְמֻצָּע דְּהַיְנוּ שֶׁאֵין לָהֶם אֱמוּנָה שְׁלֵמָה שֶׁהִיא בְּחִינַת מַאֲרִיך רוּחוֹ, כַּמּוּבָא בְּמָקוֹם אַחֵר [בְּלִקּוּטֵי א סִימָן קנה] וְאַף עַל פִּי כֵן אֵינָם כּוֹפְרִים לְגַמְרֵי, שֶׁאֵין לָהֶם שׁוּם רוּחַ כְּלָל רַק הֵם כְּמוֹ מְמֻצָּע וְרוּחָם קְצָרָה בְּחִינַת מִקּצֶר רוּחַ וְזֶהוּ (שְׁמוֹת ו) : ''מִקּצֶר רוּחַ וּמֵעֲבדָה קָשָׁה'' שֶׁמֵּחֲמַת שֶׁהֵם בִּבְחִינַת ''קצֶר רוּחַ'', מֵחֲמַת שֶׁהֵם קְטַנֵּי אֲמָנָה כַּנַּ''ל עַל יְדֵי זֶה צְרִיכִין לַעֲבוֹדוֹת קָשׁוֹת וּלְתַעֲנִיתִים כַּנַּ''ל כְּמוֹ שֶׁבִּשְׁעַת הַשְּׁמָד שֶׁהִיא קִלְקוּל אֱמוּנָה לְגַמְרֵי צְרִיכִין אֲפִלּוּ לִמְסֹר נַפְשָׁם מַמָּשׁ אֲפִלּוּ עַל דָּבָר קַל כְּמוֹ כֵן כְּשֶׁיֵּשׁ קַטְנוּת וּפְגָם בֶּאֱמוּנָה, צְרִיכִין לַעֲשׂוֹת עֲבוֹדוֹת קָשׁוֹת כַּנַּ''ל וְיֵשׁ כַּמָּה בְּחִינוֹת בִּקְטַנֵּי אֱמוּנָה כִּי יֵשׁ אֲפִלּוּ צַדִּיקִים שֶׁהֵם קְטַנֵּי אֲמָנָה כְּמוֹ שֶׁדָּרְשׁוּ רַבּוֹתֵינוּ, זִכְרוֹנָם לִבְרָכָה (סוֹטָה מח:) עַל פָּסוּק. ''כִּי מִי בַז לְיוֹם קְטַנּוֹת'' מִי גָּרַם לַצַּדִּיקִים וְכוּ


~ פז - כַּוָּנַת אֱלוּל הֵם תִּקּוּן לִפְגַם הַבְּרִית

דַּע, שֶׁכַּוָּנַת אֱלוּל הֵם תִּקּוּן לִפְגַם הַבְּרִית כִּי סוֹד כַּוָּנוֹת אֱלוּל הוּא ''הַנּוֹתֵן בַּיָּם דָּרֶך'' (יְשַׁעְיָה מ''ג) (וְכַמְבאָר בְּכַוָּנַת הָאֲרִ''י זַ''ל) לְהָאִיר בְּחִינַת דֶּרֶך בַּיָּם וְדֶרֶך זֶה נִפְתָּח בְּחֹדֶשׁ אֱלוּל (וְעַיֵּן שָׁם בַּכַּוָּנוֹת כָּל הַכַּוָּנוֹת שֶׁל אֱלוּל) וְעִקָּר פְּגַם הַבְּרִית הוּא בִּבְחִינַת דֶּרֶך הַזֶּה כִּי הָיָה צָרִיך לְהָאִיר בְּחִינַת הָרכ''ד [מָאתַיִם עֶשְׂרִים וְאַרְבָּעָה] אוֹרוֹת בִּבְחִינַת יָם, בְּחִינַת אֱמוּנָה וְהוּא נָטָה מִזֶּה, וּפָגַם בִּבְחִינַת דֶּרֶך בִּבְחִינַת (בְּרֵאשִׁית ו) : ''כִּי הִשְׁחִית כָּל בָּשָׂר אֶת דַּרְכּוֹ'' כִּי אִשָּׁה נִקְרֵאת דֶּרֶך, כַּמּוּבָא בְּדִבְרֵי רַבּוֹתֵינוּ, זִכְרוֹנָם לִבְרָכָה (קִדּוּשִׁין ב:) וְיֵשׁ דֶּרֶך אַחֵר, בְּחִינַת (מִשְׁלֵי ל) :''דֶּרֶך אִשָּׁה מְנָאֶפֶת'' וְהַכְּלָל שֶׁעִקָּר הַפְּגָם בִּבְחִינַת דֶּרֶך, שֶׁלּא הֵאִיר הַדֶּרֶך בַּיָּם וְלִפְעָמִים מֵחֲמַת זֶה הַפְּגָם יוּכַל לֶאַבֵּד אֶת זִוּוּגוֹ (עין תיקון יד) כִּי מֵאַחַר שֶׁנָּטָה מִזִּוּוּגוֹ, קָשֶׁה לוֹ לִמְצא אֶת זִוּוּגוֹ וַאֲפִלּוּ אִם יִמְצָא אֶת זִוּוּגוֹ, תִּהְיֶה לוֹ מְנַגֶּדֶת וְלא תִּהְיֶה נוֹטָה אַחַר רְצוֹנוֹ מֵחֲמַת שֶׁנָּטָה מִמֶּנָּה וְלא הֵאִיר בָּהּ מִזֶּה נִתְהַוֶּה שֶׁיֵּשׁ לָהּ רָצוֹן אַחֵר כְּנֶגְדּוֹ וְאָז.לא זָכָה כְּנֶגְדּוֹ (יְבָמוֹת סג) וְחֹדֶשׁ אֱלוּל שֶׁאָז יְכוֹלִין לְתַקֵּן זֶה וּלְהָאִיר הַדֶּרֶך בַּיָּם כַּנַּ''ל [עַל כֵּן כַּוָּנַת אֱלוּל הֵם תִּקּוּן לָזֶה] וּכְשֶׁמְּתַקֵּן זֶה, אֲזַי מוֹצֵא זִוּוּגוֹ, וְהִיא אֵינָהּ כְּנֶגְדּוֹ, רַק כִּרְצוֹנוֹ וְיֵשׁ בָּזֶה סוֹד נִפְלָא כִּי דַּע, שֶׁזֶּה הַסּוֹד מָסַר אַבְרָהָם לֶאֱלִיעֶזֶר עַבְדּוֹ כְּשֶׁשְּׁלָחוֹ לְבַקֵּשׁ הַזִּוּוּג שֶׁל יִצְחָק בְּנוֹ הַיְנוּ סוֹד כַּוָּנַת אֱלוּל, שֶׁהֵם מְסֻגָּלִים לְתִקּוּן הַבְּרִית שֶׁעַל יְדֵי זֶה מוֹצְאִין הַזִּוּוּג כִּי עַל יְדֵי הַתִּקּוּן הַנַּ''ל נַעֲשֶׂה בָּהּ רָצוֹן אֵלָיו כִּי מִקּדֶם לא הָיְתָה נוֹטָה אַחַר רְצוֹנוֹ, כִּי נָטְתָה מִמֶּנּוּ כַּנַּ''ל וְעַל יְדֵי זֶה אִי אֶפְשָׁר לִמְצא זִוּוּגוֹ וַאֲפִלּוּ אִם מוֹצְאָהּ, אֵינָהּ נוֹטָה אַחַר רְצוֹנוֹ כַּנַּ''ל אֲבָל עַל יְדֵי כַּוָּנַת אֱלוּל שֶׁהֵם הַתִּקּוּן לָזֶה עַל יְדֵי זֶה חָזַר וְנַעֲשָׂה בָּהּ רָצוֹן אֵלָיו כַּנַּ''ל וְזֶה הַסּוֹד מְבאָר בַּתּוֹרָה בְּפָרָשַׁת אֱלִיעֶזֶר כִּי אַבְרָהָם מָסַר לוֹ הַסּוֹד הַזֶּה וְזֶה שֶׁאָמַר אַבְרָהָם לֶאֱלִיעֶזֶר (בְּרֵאשִׁית כ''ד) : ''וְאִם לא תֹאבֶה הָאִשָּׁה לָלֶכֶת אַחֲרֶיך'' רְאֵה וְהַבֵּט נִפְלְאוֹת תּוֹרָתֵנוּ כִּי רָאשֵׁי תֵבוֹת פָּסוּק זֶה הֵם אוֹתִיּוֹת אֱלוּל וּבָאֶמְצַע הֵם תֵּבוֹת תֹאבֶה הָאִשָּׁה כִּי עַל יְדֵי בְּחִינַת אֱלוּל, הַיְנוּ סוֹד כַּוָּנוֹת אֱלוּל עַל יְדֵי זֶה תֹאבֶה הָאִשָּׁה כִּי עַל יְדֵי זֶה נַעֲשָׂה בָּהּ רָצוֹן אֵלָיו כַּנַּ''ל נִמְצָא שֶׁבְּאֵלּוּ הַתֵּבוֹת בְּעַצְמָן שֶׁדִּבֵּר אַבְרָהָם עִם אֱלִיעֶזֶר מֵעִנְיַן הַחֲשָׁשׁ, שֶׁמָּא לא תִּתְרַצֶּה לֵילֵך אַחֲרָיו דְּהַיְנוּ מַה שֶּׁאָמַר לוֹ: ''וְאִם לא תֹאבֶה הָאִשָּׁה לָלֶכֶת אַחֲרֶיך'' בְּאֵלּוּ הַתֵּבוֹת עַצְמָן גִּלָּה לוֹ סוֹד הַתִּקּוּן לָזֶה דְּהַיְנוּ סוֹד אֱלוּל, הַמְרֻמָּז בְּרָאשֵׁי הַתֵּבוֹת, שֶׁהוּא הַתִּקּוּן לָזֶה שֶׁעַל יְדֵי זֶה תֹאבֶה הָאִשָּׁה וְעוֹד יֵשׁ בָּזֶה סוֹדוֹת נוֹרָאִים מְאד גַּם עַיֵּן בַּמַּאֲמָר הַמַּתְחִיל: ''וַיּאמֶר ה אֶל משֶׁה קְרָא אֶת יְהוֹשֻׁעַ'' [בְּלִקּוּטֵי א סִימָן ו] כִּי שָׁם מְדַבֵּר מִכַּוָּנוֹת אֱלוּל, וְהוּא תִּקּוּן לִפְגַם הַבְּרִית כַּנַּ''ל הַיְנוּ לְעַיֵּן בְּאוֹתוֹ הַמַּאֲמָר וְלִזְכּוֹת לְהָבִין בּוֹ וְלַעֲשׂוֹת עִמּוֹ אֵיזֶה עֲבוֹדָה בַּעֲבוֹדַת הַשֵּׁם עַל יְדֵי זֶה יְתַקֵּן פְּגַם הַבְּרִית


~ פח - שֶׁלּא לֶאֱכל פְּרִי, שֶׁלּא נִתְבַּשְּׁלָה כָּל צָרְכָּהּ

צָרִיך לִזָּהֵר מְאד, שֶׁלּא לֶאֱכל פְּרִי, שֶׁלּא נִתְבַּשְּׁלָה כָּל צָרְכָּהּ וּכְמוֹ שֶׁאָסוּר לָקץ אִילָן בְּלא זְמַנּוֹ, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (בָּבָא בַּתְרָא כו) כֵּן אָסוּר לִתְלשׁ פְּרִי קדֶם בִּשּׁוּלָהּ וְכֵן אָסוּר לְאָכְלָהּ וְהָאוֹכֵל פְּרִי קדֶם גְּמַר בִּשּׁוּלָהּ, יְכוֹלָה לְהַזִּיק לוֹ מְאד לְנִשְׁמָתוֹ כִּי יוּכַל לְאַבֵּד נַפְשׁוֹ עַל יְדֵי זֶה כִּי הַפְּרִי כָּל זְמַן שֶׁהִיא צְרִיכָה לְהִתְגַּדֵּל, יֵשׁ לָהּ כּחַ הַמּוֹשֵׁך כִּי הִיא צְרִיכָה חִיּוּת לְהִתְגַּדֵּל וְעַל כֵּן בְּוַדַּאי יֵשׁ לָהּ כּחַ הַמּוֹשֵׁך שֶׁמּוֹשֶׁכֶת יְנִיקָתָהּ וְחִיּוּתָהּ וּכְשֶׁתּוֹלְשִׁין אוֹתָהּ קדֶם זְמַנָּהּ, קדֶם שֶׁנִּתְבַּשְּׁלָה עֲדַיִן כָּל צָרְכָּהּ עֲדַיִן יֵשׁ לָהּ כּחַ הַמּוֹשֵׁך כִּי כְּשֶׁמִּתְבַּשֶּׁלֶת כָּל צָרְכָּהּ, שׁוּב פָּסַק מִמֶּנָּה כּחַ הַמּוֹשֵׁך כִּי אֵינָהּ צְרִיכָה עוֹד לִמְשׁך חִיּוּת אֲבָל כְּשֶׁצְּרִיכָה לְהִתְבַּשֵּׁל עוֹד, עֲדַיִן יֵשׁ לָהּ הַכּחַ הַמּוֹשֵׁך וְעַל כֵּן זֶה הָאוֹכְלָהּ קדֶם גְּמַר בִּשּׁוּלָהּ תּוּכַל הַפְּרִי לִמְשׁך לְעַצְמָהּ חִיּוּת הַנֶּפֶשׁ שֶׁל זֶה הָאָדָם מֵאַחַר שֶׁעֲדַיִן יֵשׁ לְהַפְּרִי כּחַ הַמּוֹשֵׁך כַּנַּ''ל עַל כֵּן תּוּכַל הַפְּרִי לְהַמְשִׁיך לְעַצְמָהּ חִיּוּת נַפְשׁוֹ וְיוּכַל לְאַבֵּד נַפְשׁוֹ וְעִם כָּל זֶה, אִם מְבָרֵך הַבְּרָכָה שֶׁל הַפְּרִי בְּכַוָּנָה וּבְיִרְאַת שָׁמַיִם אֲזַי יוּכַל לְהִנָּצֵל מִזֶּה וְגַם אִם הוּא חָזָק בְּיוֹתֵר בַּעֲבוֹדַת ה יוּכַל גַם כֵּן לְהוֹצִיא עוֹד חִיּוּת מֵהַפְּרִי וְלִמְצא שָׁם אֲבֵדוֹת כִּי יֵשׁ דְּבָרִים אֲבוּדִים וְיֵשׁ בָּזֶה דְּבָרִים נִפְלָאִים, סוֹדוֹת נִסְתָּרִים וְנוֹרָאִים מְאד רָזִין עִלָּאִין וְהָעִקָּר, שֶׁהָאָדָם צָרִיך לִזָּהֵר מִזֶּה מְאד הַיְנוּ שֶׁלּא לֶאֱכל פְּרִי, קדֶם שֶׁנִּתְבַּשְּׁלָה כָּל צָרְכָּהּ וְדַע, כִּי גַּם כֶּשֶׁמְּבַשְּׁלִין הַפֵּרוֹת בְּבֵיתוֹ אֵינוֹ מוֹעִיל לָזֶה אֲבָל אִם הַפֵּרוֹת שֶׁלּא נִתְבַּשְּׁלוּ כָּל צָרְכָּן עַל הָאִילָן הֵם מֻנָּחִים אֵיזֶה זְמַן, עַד שֶׁנַּעֲשִׂין מְבֻשָּׁלִין מֵאֲלֵיהֶן בְּתָלוּשׁ זֶה מוֹעִיל וּמֻתָּר לְאָכְלָן וְזֶה דּוֹמֶה כְּמוֹ הָאָדָם שֶׁהוּא יָגֵע וְהוּא מְרַחֵף רְחִיפוֹת הַרְבֵּה בְּפִיו [שֶׁקּוֹרִין התנשפות] עַד אֲשֶׁר יָנוּחַ כְּמוֹ כֵן אֵלּוּ הַפֵּרוֹת שֶׁנִּתְלְשׁוּ קדֶם שֶׁנִּתְבַּשְּׁלוּ כָּל צָרְכָּן צָרִיך לְהַמְתִּין עַד שֶׁיָּנוּחוּ מֵרְחִיפָתָן וְאָז יֵשׁ הֶתֵּר לְאָכְלָן וְהַדְּבָרִים סְתוּמִים וְדַע, שֶׁיֵּשׁ מַלְאָך, וְתַחְתָּיו כַּמָּה מְמֻנִּים וְכֻלָּם אוֹחֲזִים בְּיָדָם שׁוֹפָרוֹת וְהֵם עוֹמְדִים וְחוֹפְרִים תָּמִיד וּמְחַפְּשִׂים תָּמִיד אַחַר אֲבֵדוֹת וְהֵם תּוֹקְעִים תְּקִיעָה תְּרוּעָה, וְאַחַר כָּך חוֹזְרִים וְתוֹקְעִים תְּקִיעָה וּכְשֶׁהֵם מוֹצְאִים אֵיזֶה אֲבֵדָה, נַעֲשֶׂה רַעַשׁ וְשִׂמְחָה גְּדוֹלָה כִּי יֵשׁ כַּמָּה דְּבָרִים אֲבוּדִים הַיְנוּ מַה שֶּׁאוֹבְדִים אֲבֵדוֹת הַרְבֵּה עַל יְדֵי הַתַּאֲווֹת בִּבְחִינַת (תְּהִלִּים קי''ב) : ''תַּאֲוַת רְשָׁעִים תּאבֵד'' וַאֲפִלּוּ מִי שֶׁהוּא צַדִּיק הוּא אוֹבֵד גַּם כֵּן לִפְעָמִים בִּבְחִינַת (קהֶלֶת ז) : ''יֵשׁ צַדִּיק אבֵד בְּצִדְקוֹ'' וַאֲפִלּוּ הַצַּדִּיקִים הַחוֹפְרִין וּמְבַקְּשִׁים אַחַר אֲבֵדוֹת הֵם אוֹבְדִים גַּם כֵּן לִפְעָמִים, בִּבְחִינַת (תְּהִלִּים פ''ג) ''יַחְפְּרוּ וְיאבֵדוּ'' שֶׁאֲפִלּוּ הַחוֹפְרִים אַחַר אֲבֵדוֹת חוֹזְרִים וְאוֹבְדִים לִפְעָמִים וְזֶה בְּחִינַת (קהֶלֶת ג) :''עֵת לְאַבֵּד'' תַּאֲוַת רְשָׁעִים תּאבֵד רָאשֵׁי תֵבוֹת: תְּקִיעָה, תְּרוּעָה, תְּקִיעָה כִּי הַמַּלְאָכִים הַמְחַפְּשִׂים אַחַר הָאֲבֵדוֹת שֶׁהֵם בְּחִינַת תַּאֲוַת רְשָׁעִים תּאבֵד הֵם אוֹחֲזִים בְּיָדָם שׁוֹפָרוֹת וְתוֹקְעִים תַּרַ''ת כַּנַּ''ל וְגַם הִזְכִּיר אָז, שֶׁקָּשֶׁה מְאד מְאד לִהְיוֹת מְקַבֵּל וְגַם הִזְכִּיר אָז קִנְאַת סוֹפְרִים תַּרְבֶּה חָכְמָה (בָּבָא בַּתְרָא כא) וְלא בֵּאֵר כָּל זֶה, כִּי הֵם דְּבָרִים סְתוּמִים וַחֲתוּמִים גַּם נִשְׁכַּח קְצָת, כִּי לא כְּתַבְתִּים בִּזְמַנּוֹ כִּי אִם בְּדֶרֶך רֶמֶז [כַּאֲשֶׁר נִדְפַּס כְּבָר בְּהַדְפָּסָה רִאשׁוֹנָה] וְאָמַר: שֶׁכָּל הַנַּ''ל, דְּהַיְנוּ עִנְיַן כַּוָּנַת אֱלוּל, שֶׁהֵם תִּקּוּן לִפְגַם הַבְּרִית וְעִנְיַן הַפֵּרוֹת הַנַּ''ל, וְעִנְיָן זֶה שֶׁל הַמַּלְאָך וְכוּ כַּנַּ''ל הַכּל אֶחָד, וְיֵשׁ בָּזֶה רָזִין גְּדוֹלִים.


~ פט - הַדַּעַת מְשַׁדֵּך כָּל הַשִּׁדּוּכִים

הַדַּעַת מְשַׁדֵּך כָּל הַשִּׁדּוּכִים כִּי כָּל הַשִּׁדּוּכִים הֵם שְׁנֵי הֲפָכִים וְהַדַּעַת הוּא הַמְתַוֵּך בֵּין שְׁנֵי הֲפָכִים [עין לקוטי הראשון סי ד] עַל כֵּן כָּל הַשִּׁדּוּכִים שֶׁבָּעוֹלָם כֻּלָּם נַעֲשִׂים עַל יְדֵי הַבַּר דַּעַת שֶׁיֵּשׁ בָּעוֹלָם וְעַל כֵּן לִפְעָמִים קָשֶׁה לִמְצא זִוּוּגוֹ כִּי לִפְעָמִים שְׁנֵי הַמְשֻׁדָּכִים רְחוֹקִים מְאד וְהֵם שְׁנֵי הֲפָכִים בְּיוֹתֵר זֶה מִזֶּה עַל כֵּן קָשֶׁה לִמְצא זִוּוּגוֹ וְהַתִּקּוּן לָזֶה שֶׁצָּרִיך שֶׁיָּבוֹא לְהַבַּר דַּעַת לִשְׁמעַ תּוֹרָה מִפִּיו וְעַל יְדֵי זֶה יָכוֹל לִמְצא הַשִּׁדּוּך שֶׁלּוֹ כִּי כָל זְמַן שֶׁהַדַּעַת בְּכחַ אֲזַי לִפְעָמִים אִי אֶפְשָׁר לְחַבֵּר הַמְשֻׁדָּכִים כְּשֶׁהֵם בְּהֵפֶך גָּדוֹל זֶה מִזֶּה כִּי לִפְעָמִים הֵם בְּהֶפֶך גָּדוֹל מְאד זֶה מִזֶּה כַּנַּ''ל וְאָז אִי אֶפְשָׁר לְהַדַּעַת לְחַבֵּר אוֹתָם כָּל זְמַן שֶׁהַדַּעַת בְּכחַ עַל כֵּן צָרִיך לִשְׁמעַ תּוֹרָה מִפִּיו שֶׁאָז יוֹצֵא הַדַּעַת בִּבְחִינַת (מִשְׁלֵי ב) ''מִפִּיו דַּעַת וּתְבוּנָה'' וַאֲזַי כְּשֶׁיּוֹצֵא הַדַּעַת מִכּחַ אֶל הַפּעַל, אֲזַי יָכוֹל לְשַׁדְּכָם אַף אִם הֵם בְּהֵפֶך גָּדוֹל זֶה מִזֶּה שִׁידּוּך רָאשֵׁי תֵבוֹת (מַלְאָכִי ב) : ''כִּי שִׂפְתֵי כהֵן יִשְׁמְרוּ דַעַת וְתוֹרָה'' וְזֶהוּ: ''יְבַקְּשׁוּ מִפִּיהוּ'' כִּי צָרִיך לְבַקֵּשׁ הַתּוֹרָה מִפִּיו דַּוְקָא כְּדֵי לְהוֹצִיא הַדַּעַת מִכּחַ אֶל הַפּעַל כַּנַּ''ל וְעַל כֵּן צָרִיך לִשְׁמעַ תּוֹרָה דַּוְקָא מִפִּיו אַף שֶׁגַּם בְּדִבּוּרִים פְּשׁוּטִים שֶׁל הַבַּר דַּעַת יֵשׁ בָּהֶם גַּם כֵּן דַּעַת אַף עַל פִּי כֵן צָרִיך לִשְׁמעַ תּוֹרָה דַּוְקָא כִּי הַתּוֹרָה נִקְרֵאת כַּלָּה כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה (פְּסָחִים מט:) : אַל תִּקְרֵי מוֹרָשָׁה, אֶלָּא מְארָסָה וְיֵשׁ בָּהּ גַּם כֵּן שְׁנֵי הֲפָכִים כִּי יֵשׁ בָּהּ שְׁנֵי מִינֵי אוֹתִיּוֹת [עיין הקדמת הזוהר, אתוון רברבין ואתוון זעירין] וּכְשֶׁהַצַּדִּיק אוֹמֵר תּוֹרָה, הוּא בְּחִינַת מְשַׁדֵּך שִׁדּוּכִין כִּי דִּבְרֵי תוֹרָה עֲנִיִּים בְּמָקוֹם זֶה וַעֲשִׁירִים בְּמָקוֹם אַחֵר (יְרוּשַׁלְמִי ראשׁ הַשָּׁנָה פֶּרֶק רָאוּהוּ בֵּית דִּין) וְצָרִיך לְחַבֵּר דִּבְרֵי תוֹרָה מִמָּקוֹם לְמָקוֹם כִּי מְחַבְּרִים דִּבְרֵי תוֹרָה מִמְּקוֹמוֹת מְפֻזָּרִים, שֶׁהֵם רְחוֹקִים זֶה מִזֶּה וּמְחַבְּרִים אוֹתָם יַחַד וְעַל יְדֵי זֶה נַעֲשֶׂה הַחִדּוּשׁ שֶׁמְּחַדְּשִׁים נִמְצָא כְּשֶׁהַצַּדִּיק הַבַּר דַּעַת אוֹמֵר תּוֹרָה הוּא מְשַׁדֵּך שִׁדּוּכִים עַל כֵּן צְרִיכִין לִשְׁמעַ מִפִּיו תּוֹרָה דַּוְקָא וְעַל יְדֵי זֶה יְכוֹלִין לִמְצא זִוּוּגוֹ כַּנַּ''ל


~ צ - טַעַם עַל שְׁבִירַת כְּלִי חֶרֶס בִּשְׁעַת הַשִּׁדּוּך

טַעַם עַל שְׁבִירַת כְּלִי חֶרֶס בִּשְׁעַת הַשִּׁדּוּך הוּא בִּשְׁנֵי עִנְיָנִים כִּי בֶּאֱמֶת צְרִיכִין לִזָּהֵר מְאד מְאד, שֶׁלּא לְגָרֵשׁ אֶת אִשְׁתּוֹ כִּי אָמְרוּ רַבּוֹתֵינוּ, זִכְרוֹנָם לִבְרָכָה (עֵרוּבִין מא:) שְׁלשָׁה אֵינָם רוֹאִים פְּנֵי גֵּיהִנּם וְכוּ, וּמִי שֶׁיֵּשׁ לוֹ אִשָּׁה רָעָה לְמַאי נַפְקָא מִנָּהּ לִקְבּוּלֵי בְּאַהֲבָה וּפֵרְשׁוּ הַמְפָרְשִׁים, שֶׁמִפְּנֵי זֶה לא אָמַר כָּאן הַנַּפְקָא מִנָּהּ דִּלְעֵיל כִּי קדֶם לָזֶה אִיתָא שָׁם. שְׁלשָׁה דְּבָרִים מַעֲבִירִין אֶת הָאָדָם עַל דַּעְתּוֹ וְעַל דַּעַת קוֹנוֹ לְמַאי נַפְקָא מִנָּהּ לְמִבָּעֵי רַחֲמֵי וְכָאן לא אָמַר נַפְקָא מִנָּהּ זוֹ כִּי בְּאֵלּוּ הַשְּׁלשָׁה צְרִיכִין לְקַבֵּל בְּאַהֲבָה דַּוְקָא מֵאַחַר שֶׁעַל יָדָם אֵינוֹ רוֹאֶה פְּנֵי גֵּיהִנּם וְזֶהוּ בְּחִינַת שְׁבִירַת כְּלִי חֶרֶס בִּשְׁעַת הַשִּׁדּוּך כִּי שַׁעַר הַחַרְסִית הָיָה בִּירוּשָׁלַיִם [שֶׁהָיוּ מַשְׁלִיכִין שָׁם שִׁבְרֵי חֲרָסִים, כְּמוֹ שֶׁפֵּרֵשׁ רַשִׁ''י שָׁם] וְזֶה הַשַּׁעַר הוּא כְּנֶגֶד פִּתְחָהּ שֶׁל גֵּיהִנּם כְּמוֹ שֶׁכָּתוּב (יִרְמְיָה י''ט) : ''וְיָצָאתָ אֶל גֵּי בֶן הִנּם אֲשֶׁר פֶּתַח שַׁעַר הַחַרְסִית'' וְגֵי בֶן הִנּם זֶהוּ בְּחִינַת הַגֵּיהִנּם, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (סֻכָּה לב: וְעֵרוּבִין יט). שְׁתֵּי תְּמָרוֹת יֵשׁ בְּגֵי בֶן הִנּם, וְעוֹלֶה עָשָׁן מִבֵּינֵיהֶם וְזֶהוּ פִּתְחָהּ שֶׁל גֵּיהִנּם וְזֶהוּ שֶׁשּׁוֹבְרִין כְּלִי חֶרֶס בִּשְׁעַת הַשִּׁדּוּך כִּי מְרַמְּזִים לוֹ בָּזֶה שְׁנֵי עִנְיָנִים הַיְנוּ שֶׁמְּרַמְּזִין לוֹ: אִם הִיא אִשָּׁה רָעָה תִּזָּהֵר לְבַל תִּבְגּד בָּהּ רַק תְּקַבֵּל בְּאַהֲבָה, כִּי עַל יְדֵי זֶה אֵינְך רוֹאֶה פְּנֵי גֵיהִנּם כַּנַּ''ל וְאִם הִיא אִשָּׁה טוֹבָה, דַּע וּזְכר כִּי יֵשׁ גֵּיהִנּם וְלא תִּהְיֶה נִמְשָׁך אַחַר תַּאֲוָתְך, וּתְקַדֵּשׁ עַצְמְך כָּרָאוּי כִּי זָכוֹר תִּזְכּר שֶׁיֵּשׁ גֵיהִנּם וְכָל זֶה מְרַמְּזִין לוֹ עַל יְדֵי שְׁבִירַת כְּלִי חֶרֶס שֶׁהוּא בְּחִינַת שַׁעַר הַחַרְסִית, שֶׁהוּא בְּחִינַת פִּתְחָהּ שֶׁל גֵּיהִנּם כַּנַּ''ל וְעַל כֵּן עַל יְדֵי שְׁבִירַת כְּלִי חֶרֶס מְרַמְּזִין לוֹ שְׁנֵי עִנְיָנִים הַנַּ''ל.


~ צא - וַיְדַבֵּר אֱלקִים אֵת כָּל הַדְּבָרִים הָאֵלֶּה לֵאמר

וַיְדַבֵּר אֱלקִים אֵת כָּל הַדְּבָרִים הָאֵלֶּה לֵאמר (שְׁמוֹת כ) דַּע, כִּי הַהִתְקַשְּׁרוּת בֶּאֱמֶת לְצַדִּיקִים אֲמִתִּיִּים הוּא תּוֹעֶלֶת גָּדוֹל מְאד מְאד כִּי עַל יְדֵי זֶה זוֹכִין לִתְשׁוּבָה שְׁלֵמָה וּלְכַפָּרַת עָווֹן וְנִמְתָּקִין הַדִּינִין וְנִתְבַּטְּלִין לְגַמְרֵי וְנַעֲשֶׂה עַל יְדֵי זֶה יִחוּד קֻדְשָׁא בְּרִיך הוּא וּשְׁכִינְתֵּהּ כִּי אִיתָא בַּזּהַר הַקָּדוֹשׁ (וַיִּגַּשׁ דַף רו:) : ''כִּי הִנֵּה הַמְּלָכִים נוֹעֲדוּ'' תְּרֵין עָלְמִין קַדִּישִׁין, עַלְמָא עִלָּאָה וְעָלְמָא תַּתָּאָה וְכוּ, כַּד מִתְחַבְּרָן כַּחֲדָא כְּדֵּין כָּל אַנְפִּין נְהִירִין וְכָל חוֹבִין אִתְעַבְּרוּ וְכוּ, עַיֵּן שָׁם כִּי דַּע כִּי יֵשׁ שְׁנֵי בְּחִינוֹת חָכְמָה: חָכְמָה עִלָּאָה וְחָכְמָה תַּתָּאָה וְחָכְמָה תַּתָּאָה נִמְשָׁך מֵחָכְמָה עִלָּאָה, וְיוֹנֵק וּמְקַבֵּל מִשָּׁם וְהוּא כְּמוֹ הָרַב וְהַתַּלְמִיד כִּי מַה שֶּׁהָרַב מְלַמֵּד עִם תַּלְמִידוֹ וְהַתַּלְמִיד מְקַבֵּל מִמֶּנּוּ הוּא בְּחִינַת חָכְמָה עִלָּאָה וְחָכְמָה תַּתָּאָה וְחָכְמָה עִלָּאָה, דְּהַיְנוּ מַה שֶּׁהָרַב מְלַמֵּד לְהַתַּלְמִיד זֶה בְּחִינַת יוּד וּמַה שֶּׁהַתַּלְמִיד מְקַבֵּל מִמֶּנּוּ, שֶׁזֶּה בְּחִינַת חָכְמָה תַּתָּאָה הוּא בְּחִינַת לָמֶד שֶׁהוּא בְּחִינַת מִגְדָּל הַפּוֹרֵחַ בָּאֲוִיר (חֲגִיגָה טו: עַיֵּן רַשִׁ''י שָׁם) כִּי הַלֵּב פּוֹרֵחַ בָּאֲוִיר וְשׁוֹמֵעַ מַה שֶּׁהָרַב אוֹמֵר וְעַל יְדֵי זֶה מֵבִין הָאָדָם הַשּׁוֹמֵעַ כִּי עִקָּר הֲבָנַת הַתַּלְמִיד הוּא עַל יְדֵי הַלֵּב כִּי הָרַב צָרִיך לוֹמַר דְּבָרִים הַמִּתְיַשְּׁבִין עַל הַלֵּב וּלְהִתְבּוֹנֵן, בַּמֶּה שֶׁאָמַר הָרַב, וּכְמוֹ שֶׁכָּתוּב (מִשְׁלֵי י''ז) : ''לִקְנוֹת חָכְמָה וְלֵב אָיִן'' וְעַל כֵּן מַה שֶּׁהַתַּלְמִיד מְקַבֵּל הוּא בְּחִינַת לָמֶד בְּחִינַת מִגְדָּל הַפּוֹרֵחַ כַּנַּ''ל וְזֶה בְּחִינַת לָמֶד, לְשׁוֹן תַּלְמִיד הַלָּמֵד מֵהָרַב נִמְצָא שֶׁהָרַב וְהַתַּלְמִיד, שֶׁהֵם בְּחִינַת חָכְמָה עִלָּאָה וְחָכְמָה תַּתָּאָה הֵם בְּחִינַת לָמֶד יוּד וְדַע, כִּי כְּלַל הַתּוֹרָה הַקְּדוֹשָׁה הוּא בְּחִינַת חָכְמָה עִלָּאָה וּכְלַל הַחָכְמוֹת שֶׁבָּעוֹלָם נִמְשָׁכִין מִבְּחִינַת חָכְמָה תַּתָּאָה וּכְשֶׁהַחָכְמוֹת שֶׁבָּעוֹלָם שֶׁיּוֹנְקִים מֵחָכְמָה תַּתָּאָה הֵם נִפְרָדִים מֵהַתּוֹרָה וּמֵהַשֵּׁם יִתְבָּרַך, מִבְּחִינַת חָכְמָה עִלָּאָה כְּמוֹ הַתַּלְמִיד שֶׁאֵינוֹ רוֹצֶה לְהָבִין מַה שֶּׁהָרַב אוֹמֵר זֶה בְּחִינַת מִעוּט הַלְּבָנָה, בְּחִינַת גָּלוּת הַשְּׁכִינָה כִּי כָל אָדָם בַּאֲשֶׁר הוּא שָׁם הוּא צָרִיך לְקַשֵּׁר שִׂכְלוֹ מִמָּקוֹם שֶׁהוּא לְהַתּוֹרָה וּלְהַשֵּׁם יִתְבָּרַך שֶׁהוּא בְּחִינַת חָכְמָה עִלָּאָה אֲבָל אִם מַפְרִיד שִׂכְלוֹ וְחָכְמָתוֹ, חַס וְשָׁלוֹם מֵהַשֵּׁם יִתְבָּרַך זֶה בְּחִינַת (מִשְׁלֵי ט''ז) : ''וְנִרְגָּן מַפְרִיד אַלּוּף'' שֶׁמַּפְרִיד אַלּוּפוֹ שֶׁל עוֹלָם וְגוֹרֵם, חַס וְשָׁלוֹם, פְגִימַת הַלְּבָנָה עַל יְדֵי שֶׁאֵינוֹ מְקַשֵּׁר חָכְמָה תַּתָּאָה בְּחָכְמָה עִלָּאָה דְּהַיְנוּ שֶׁאֵינוֹ מְקַשֵּׁר הַחָכְמוֹת שֶׁל כָּל הָעוֹלָם לְהַשֵּׁם יִתְבָּרַך וּלְהַתּוֹרָה שֶׁהוּא בְּחִינַת חָכְמָה עִלָּאָה כַּנַּ''ל אֲבָל הַצַּדִּיקִים אֲמִתִּיִּים הֵם מְקַשְּׁרִים חָכְמָה תַּתָּאָה בְּחָכְמָה עִלָּאָה כִּי שִׂיחָתָן שֶׁל הַצַּדִּיקִים אֲמִתִּיִּים שֶׁהֵם מְשִׂיחִין וּמְסַפְּרִים שִׂיחַת חֻלִּין, הִיא יְקָרָה מְאד מְאד וּכְמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (עֲבוֹדָה זָרָה יט) : שִׂיחָתָן שֶׁל תַּלְמִידֵי חֲכָמִים צְרִיכִין לִמּוּד כִּי הַצַּדִּיק הָאֱמֶת בּוֹנֶה עוֹלָמוֹת הַחֲרֵבִין וּמַגְבִּיהַּ חָכְמָה תַּתָּאָה וּמְקַשְּׁרָהּ לְחָכְמָה עִלָּאָה עַל יְדֵי שִׂיחָתוֹ וְסִפּוּרֵי דְּבָרָיו, שֶׁמְּדַבֵּר עִם הֲמוֹן עַם כִּי הַשֵּׂכֶל שֶׁל הֲמוֹן עַם שֶׁאֵינָם מְקַשְּׁרִים אוֹתוֹ לְהַשֵּׁם יִתְבָּרַך הוּא נִפְרָד מֵחָכְמָה עִלָּאָה אֲבָל הַצַּדִּיק הָאֱמֶת מְקַשֵּׁר הַשֵּׂכֶל שֶׁל הֶהָמוֹן אֲפִלּוּ הַשֵּׂכֶל וְהַחָכְמָה שֶׁל הָרָשָׁע לְהַשֵּׁם יִתְבָּרַך וְזֶה עִנְיַן מַה שֶּׁהַצַּדִּיקִים מְדַבְּרִים עִם אֲנָשִׁים שֶׁאֵינָם הֲגוּנִים אוֹ אֲפִלּוּ עִם עַכּוּ''ם [אַך כְּשֶּׁמְּדַבֵּר עִם עַכּוּ''ם אֲזַי הַצַּדִּיק מוֹצִיא הַטּוֹב מִמֶּנּוּ, וְהוּא נִשְׁאָר אֶפֶס וָרֵיק שֶׁזֶּה בְּחִינַת מַה שֶּׁהָרַג משֶׁה אֶת הַמִּצְרִי] כִּי כְּשֶׁהַצַּדִּיק מְדַבֵּר עִם רְשָׁעִים וְהַצַּדִּיק מַגְבִּיהַּ שִׂכְלוֹ וּמְקַשְּׁרוֹ לְהַשֵּׁם יִתְבָּרַך אֲזַי מַעֲלֶה וּמְקַשֵּׁר שִׂכְלָם מִמָּקוֹם שֶׁהֵם לְהַשֵּׁם יִתְבָּרַך כִּי הַצַּדִּיק הָאֱמֶת מְצַמְצֵם שִׂכְלוֹ וּמְדַבֵּר עִמָּם בְּחָכְמָה נִפְלָאָה וּבִמְלָאכָה גְּדוֹלָה וּמְקַשֵּׁר כָּל הַדִּבּוּרִים לְהַשֵּׁם יִתְבָּרַך וְעַל יְדֵי זֶה מְבִיאָם לִידֵי תְּשׁוּבָה וְזֶה בְּחִינַת (דְּבָרִים ל''ג) ''וְהֵם תֻּכּוּ לְרַגְלֶך יִשָּׂא מִדַּבְּרתֶיך'' וְדָרְשׁוּ רַבּוֹתֵינוּ, זִכְרוֹנָם לִבְרָכָה (בָּבָא בַּתְרָא ח) : אֵלּוּ תַּלְמִידֵי חֲכָמִים שֶׁהוֹלְכִים וּמְכַתְּתִים רַגְלֵיהֶם מֵעִיר לְעִיר וְנוֹשְׂאִים וְנוֹתְנִין בִּדְבָרָיו שֶׁל מָקוֹם כִּי הַצַּדִּיקִים הָאֲמִתִּיִּים מְדַבְּרִים לִפְעָמִים עִם רְשָׁעִים וּמְסַפְּרִים עִמָּהֶם מֵעִסְקֵי מִלְחָמוֹת וְכַיּוֹצֵא בָּזֶה מֵעִסְקֵי הָעוֹלָם אַך הוּא מַלְבִּישׁ בָּזֶה הָאוֹר הַגָּדוֹל שֶׁל הַתּוֹרָה כִּי הוּא מַלְבִּישׁ אוֹר הַתּוֹרָה בִּלְבוּשִׁים שׁוֹנִים זֶה מִזֶּה עַד שֶׁמַּלְבִּישׁוֹ בַּדְּבָרִים הַלָּלוּ וְהָאוֹר הַתּוֹרָה מִתְלַבֵּשׁ בְּצֵרוּפִים אֲחֵרִים כִּי אִם הָיָה הַצַּדִּיק מְדַבֵּר תֵּכֶף תּוֹרָה בְּפֵרוּשׁ עִם הָרָשָׁע הָיָה יָכוֹל לְהִתְפַּקֵּר יוֹתֵר וְהָיָה נַעֲשֶׂה רָשָׁע יוֹתֵר כִּי צַדִּיקִים יֵלְכוּ בָם וּפשְׁעִים יִכָּשְׁלוּ בָם (הוֹשֵׁעַ י''ד) כִּי זָכָה נַעֲשֶׂה לוֹ סַם חַיִּים לא זָכָה נַעֲשֶׂה לוֹ סַם מָוֶת (יוֹמָא עב:) וְעַל כֵּן אִם הָיוּ מְגַלִּין לוֹ תּוֹרָה כְּמוֹת שֶׁהִיא, הָיָה מִתְפַּקֵּר יוֹתֵר כִּי הָיָה נַעֲשֶׂה אֶצְלוֹ סַם מָוֶת, חַס וְשָׁלוֹם, כִּי הוּא רָחוֹק מִן הַתּוֹרָה וְעַל כֵּן צְרִיכִין לְהַלְבִּישׁ לוֹ הַתּוֹרָה בְּצֵרוּפִים אֲחֵרִים וּכְמוֹ שֶׁמָּצִינוּ בְּתַלְמַי הַמֶּלֶך, כְּשֶׁהוֹשִׁיב שִׁבְעִים וּשְׁנַיִם זְקֵנִים וְנָתַן הַשֵּׁם יִתְבָּרַך בְּלֵב כָּל אֶחָד וְאֶחָד לְהַלְבִּישׁ הַתּוֹרָה בְּצֵרוּפִים אֲחֵרִים, וְכָתְבוּ אֱלקִים בָּרָא בְּרֵאשִׁית וְכוּ (מְגִלָּה ט), וּכְמוֹ שֶׁפֵּרֵשׁ רַשִׁ''י שָׁם כִּי אִם הָיוּ כּוֹתְבִין הַתּוֹרָה כְּמוֹת שֶׁהִיא, הָיָה מִתְפַּקֵּר יוֹתֵר וְכוּ וְעַל כֵּן צְרִיכִין הַצַּדִּיקִים הָאֲמִתִּיִּים לְדַבֵּר עִם הֶהָמוֹן שִׂיחַת חֻלִּין וְהֵם מַלְבִּישִׁין בָּהֶם הַתּוֹרָה וְהֵם מְקַשְּׁרִים אוֹתָם בְּאֵלּוּ הַדִּבּוּרִים מִמָּקוֹם שֶׁהֵם כִּי הֵם אֵינָם רְחוֹקִים מֵאֵלּוּ הַדִּבּוּרִים וְהַסִּפּוּרִים שֶׁהַצַּדִּיק מְדַבֵּר עִמָּם וְעַל יְדֵי זֶה מְקַשֵּׁר אוֹתָן וּמַעֲלֶה אוֹתָן לְהַשֵּׁם יִתְבָּרַך וְזֶה בְּחִינַת שֶׁהוּא נוֹשֵׂא וְנוֹתֵן בִּדְבָרָיו שֶׁל מָקוֹם דְּהַיְנוּ שֶׁהוּא מְדַבֵּר עִם כָּל אֶחָד לְפִי מְקוֹמוֹ בַּמָּקוֹם שֶׁהוּא וְהוּא נוֹשֵׂא אוֹתָן הַדִּבּוּרִים וְנוֹתֵן אוֹתָם לְהַשֵּׁם יִתְבָּרַך כִּי הוּא מְקַשְּׁרָם לְשָׁרְשָׁם, לִבְחִינַת חָכְמָה עִלָּאָה נִמְצָא שֶׁהַצַּדִּיק הָאֱמֶת מְקַשֵּׁר חָכְמָה תַּתָּאָה עִם חָכְמָה עִלָּאָה וּבִשְׁבִיל זֶה כְּשֶׁהַצַּדִּיק נִפְטָר מִן הָעוֹלָם, חַס וְשָׁלוֹם אֲזַי יֵשׁ צַעַר גָּדוֹל לְהַשֵּׁם יִתְבָּרַך כִּי הַשֵּׁם יִתְבָּרַך אֵינוֹ רוֹצֶה בְּמִיתָתָן שֶׁל רְשָׁעִים כִּי אִם בְּטוֹבָתָן, שֶׁיִּזְכּוּ לָשׁוּב בִּתְשׁוּבָה וְהַצַּדִּיק הָיָה מְקַשְּׁרָם וּמַעֲלֶה אוֹתָן לְהַשֵּׁם יִתְבָּרַך וְהָיָה מְשִׁיבָן בִּתְשׁוּבָה וְכַנַּ''ל כִּי הוּא מְקַשֵּׁר חָכְמָה תַּתָּאָה בְּחָכְמָה עִלָּאָה וְכַנַּ''ל (וּבְסוֹטָה יג:) : כַּד מִית משֶׁה רַבֵּנוּ, צָוַח קֻדְשָׁא בְּרִיך הוּא: וַי מִי יָקוּם לִי עִם מְרֵעִים לִי דַּיְקָא, בְּחִינַת חָכְמָה עִלָּאָה וְחָכְמָה תַּתָּאָה שֶׁהֵם בְּחִינַת לָמֶד יוּד, בְּחִינַת לִי הַיְנוּ מִי יָקוּם וְיַעֲלֶה וִיקַשֵּׁר בְּחִינוֹת לִי הַיְנוּ חָכְמָה תַּתָּאָה עִם חָכְמָה עִלָּאָה עִם מְרֵעִים הַיְנוּ שֶׁהוּא מַעֲלֶה הַחָכְמָה תַּתָּאָה מִכָּל הָרָעִים שֶׁבָּעוֹלָם וּמְקַשְּׁרָם לְהַשֵּׁם יִתְבָּרַך וּמַעֲלֶה אוֹתָהּ לְחָכְמָה עִלָּאָה שֶׁזֶּה בְּחִינַת לִי בְּחִינַת הִתְקַשְּׁרוּת חָכְמָה תַּתָּאָה עִם חָכְמָה עִלָּאָה כַּנַּ''ל כִּי משֶׁה רַבֵּנוּ, עָלָיו הַשָּׁלוֹם, בְּוַדַּאי הָיָה יָכוֹל זאת מְאד לְהַעֲלוֹת בְּחִינַת הַחָכְמָה תַּתָּאָה מִכָּל הָרָעִים וּרְשָׁעִים שֶׁבָּעוֹלָם וְכַנַּ''ל וְעַל כֵּן הָעִקָּר לְקַשֵּׁר עַצְמוֹ לְצַדִּיקִים אֲמִתִּיִּים כִּי הַצַּדִּיק מַגְבִּיהַּ וּמְקַשֵּׁר חָכְמָה תַּתָּאָה לְחָכְמָה עִלָּאָה כַּנַּ''ל וַאֲזַי מִפְּגִימַת הַלְּבָנָה נַעֲשֶׂה מִלּוּי הַלְּבָנָה וְזֶהוּ: ''כִּי הִנֵּה הַמְּלָכִים נוֹעֲדוּ עָבְרוּ יַחְדָּו'' כַּד מְלָכִים אִזְדַּמְנוּ תַּרְוַיְהוּ בִּרְעוּתָא חֲדָא, כְּדֵין וְכוּ כֻּלְּהוּ מָארֵי דְדִינָא אִתְכַּפְיָן וְאִתְעַבְּרוּ מֵעָלְמָא וְכוּ (כְּמוֹ שֶׁכָּתוּב בַּזּהַר וַיִּגַּשׁ הַנַּ''ל) וַאֲזַי הוּא בְּחִינַת (מְלָכִים א ה) : ''וַתֵּרֶב חָכְמַת שְׁלמה'', וְתַרְגּוּמוֹ וְאִתְרְבִיאַת סִהֲרָא דְּהַיְנוּ שֶׁנִּתְמַלֵּא פְּגִימַת הַלְּבָנָה וְכַנַּ''ל וַאֲזַי נִמְתָּקִין כָּל הַדִּינִים וְנִתְכַּפְּרִין כָּל הָעֲווֹנוֹת [כַּמּוּבָא בַּזּהַר הַנַּ''ל וּבְכַמָּה מְקוֹמוֹת שֶׁעִקָּר הַמְתָּקַת הַדִּינִים וְכַפָּרַת הָעֲווֹנוֹת וּשְׁלֵמוּת כָּל הָאוֹרוֹת וּמִלּוּי פְּגִימַת הַלְּבָנָה וְתִקּוּן כָּל הָעוֹלָמוֹת הַכּל הוּא עַל יְדֵי שֶׁנִּתְחַבֵּר עוֹלָם הַתַּחְתּוֹן בָּעוֹלָם הָעֶלְיוֹן שֶׁהֵם בְּחִינוֹת חָכְמָה תַּתָּאָה וְחָכְמָה עִלָּאָה כַּנַּ''ל וְכָל זֶה עַל יְדֵי הַצַּדִּיק שֶׁמְּקַשֵּׁר חָכְמָה תַּתָּאָה בְּחָכְמָה עִלָּאָה עַל יְדֵי שִׂיחָתוֹ שֶׁמַּלְבִּישׁ אוֹר הַתּוֹרָה בְּסִפּוּרֵי דְּבָרִים וְכַנַּ''ל] וְזֶהוּ: וַיְדַבֵּר אֱלקִים אֵת לְשׁוֹן זִוּוּג וְהִתְקַשְּׁרוּת כְּמוֹ: רָאוּהָ מְדַבֶּרֶת (כְּתֻבּוֹת יג) אֱלקִים אֵת זֶה בְּחִינַת חָכְמָה תַּתָּאָה וְחָכְמָה עִלָּאָה אֱלקִים בְּחִינַת חָכְמָה תַּתָּאָה, כַּנּוֹדַע אֵת זֶה בְּחִינַת חָכְמָה עִלָּאָה, בְּחִינַת: ''אֵת הַשָּׁמַיִם'' (עין תקון כב) הַיְנוּ לְזַוֵּג וּלְקַשֵּׁר חָכְמָה תַּתָּאָה בְּחָכְמָה עִלָּאָה זֶה נַעֲשֶׂה עַל יְדֵי בְּחִינַת: הַדְּבָרִים הָאֵלֶּה לֵאמר הַיְנוּ עַל יְדֵי הַצַּדִּיק שֶׁמַּלְבִּישׁ הַדְּבָרִים הָאֵלֶּה, הַיְנוּ דִּבּוּרֵי הַתּוֹרָה הוּא מַלְבִּישׁ בְּסִפּוּרֵי דְּבָרִים לֵאמר לְשׁוֹן הַלְבָּשָׁה, כְּמוֹ שֶׁכָּתוּב (אֵיכָה ב) : ''בִּצַּע אֶמְרָתוֹ'' שֶׁפֵּרוּשׁוֹ לְבוּשׁ וְעַל יְדֵי שֶׁהַצַּדִּיק מַלְבִּישׁ אוֹר הַתּוֹרָה בְּסִפּוּרֵי דְּבָרִים עַל יְדֵי זֶה מְקַשֵּׁר חָכְמָה תַּתָּאָה עִם חָכְמָה עִלָּאָה וְכַנַּ''ל. בָּרוּך ה לְעוֹלָם אָמֵן וְאָמֵן


~ צב - תִּקּוּן לְמִקְרֵה לַיְלָה

תִּקּוּן לְמִקְרֵה לַיְלָה, חַס וְשָׁלוֹם לוֹמַר עֲשָׂרָה קַפִּיטְל תְּהִלִּים כַּמְבאָר בַּסֵּפֶר הָרִאשׁוֹן [בְּסִימָן רה], עַיֵּן שָׁם הָעִנְיָן כִּי עֲשָׂרָה קַפִּיטְל תְּהִלִּים הֵם כְּנֶגֶד עֲשָׂרָה מִינֵי נְגִינָה שֶׁנֶּאֱמַר בָּהֶם סֵפֶר תְּהִלִּים (פְּסָחִים קיז, זהַר אֱמוֹר דַף קא, פִּינְחָס דַף רכג, תִּקּוּן יג) (עין רש שוח''ט תהלים ובהמפרש שם), שֶׁהֵם : בְּרָכָה, אַשְׁרֵי מַשְׂכִּיל וְכוּ כִּי עֲשָׂרָה מִינֵי נְגִינָה הַנַּ''ל יֵשׁ לָהֶם כּחַ לְבַטֵּל כּחַ הַקְּלִפָּה וְהַפְּגָם הַנַּ''ל כִּי הֵם הֶפֶך הַקְּלִפָּה וְהַפְּגָם הַנַּ''ל כַּמְבאָר מִזֶּה שָׁם בַּסֵּפֶר הָרִאשׁוֹן וְדַע, כִּי זֶה הָעִנְיָן שֶׁל הָעֲשָׂרָה מִינֵי נְגִינָה הַנַּ''ל, שֶׁהֵם כְּנֶגֶד פְּגָם הַנַּ''ל הוּא מְרֻמָּז בִּפְסוּקִים אֵלּוּ. בְּרָכָה ''אֲבָרֵך אֶת ה אֲשֶׁר יְעָצָנִי אַף לֵילוֹת'' וְכוּ (תְּהִלִּים ט''ז) אַשְׁרֵי ''אַשְׁרֵי נְשׂוּי פֶּשַׁע כְּסוּי חַטָּאָה'' (שָׁם ל''ב) מַשְׂכִּיל ''וּמֵה אִשָּׁה מַשְׂכָּלֶת'' (מִשְׁלֵי י''ט) שִׁיר ''בַּלַּיְלָה שִׁירה עִמִּי'' (תְּהִלִּים מ''ב) נִצּוּחַ ''לַמְנַצֵּחַ אַל תַּשְׁחֵת'' (שָׁם נ''ט) נִגּוּן ''אֶזְכְּרָה נְגִינָתִי בַּלָּיְלָה'' (שָׁם ע''ז) תְּפִלָּה ''הֲיֵאָכֵל תָּפֵל מִבְּלִי מֶלַח'' (אִיּוֹב ו) (עין רש''י שם וע תיקון מז) הוֹדוּ ''פֶּן תִּתֵּן לַאֲחֵרִים הוֹדֶך'' (מִשְׁלֵי ה) מִזְמוֹר ''הַנּוֹתֵן זְמִירוֹת בַּלָּיְלָה'' (אִיּוֹב ל''ה) הַלְלוּיָהּ ''אִשָּׁה יִרְאַת ה הִיא תִתְהַלָּל'' (מִשְׁלֵי ל''א) וְהָבֵן הֵיטֵב רְמָזִים אֵלּוּ וְדַע, כִּי אֵלּוּ הֵם הָעֲשָׂרָה קַפִּיטְל שֶׁצְּרִיכִים לְאָמְרָם בְּאוֹתוֹ הַיּוֹם שֶׁאֵרַע לוֹ מִקְרֶה בִּלְתִּי טָהוֹר, חַס וְשָׁלוֹם. ''מִכְתָּם לְדָוִד'' טז ''לְדָוִד מַשְׂכִּיל'' לב ''אַשְׁרֵי מַשְׂכִּיל אֶל דָּל'' מא ''כְּאַיָּל תַּעֲרג'' מב ''לַמְנַצֵּחַ אַל תַּשְׁחֵת'' נט ''לַמְנַצֵּחַ עַל יְדוּתוּן'' עז ''תְּפִלָּה לְמשֶׁה'' צ ''הוֹדוּ לַה קִרְאוּ בִשְׁמוֹ'' קה ''עַל נַהֲרוֹת בָּבֶל'' קלז ''הַלְלוּ אֵל בְּקָדְשׁוֹ'' קן וְאֵלּוּ הָעֲשָׂרָה קַפִּיטְל תְּהִלִּים הֵם תִּקּוּן גָּדוֹל מְאד מְאד לָעִנְיָן הַנַּ''ל וּמִי שֶׁזּוֹכֶה לְאָמְרָם בְּאוֹתוֹ הַיּוֹם אֵין צָרִיך לִפְחֹד עוֹד כְּלָל מִפְּגָם הַנּוֹרָא שֶׁל הַמִּקְרֶה, חַס וְשָׁלוֹם כִּי בְּוַדַּאי נִתְתַּקֵּן עַל יְדֵי זֶה וּבִזְכוּת תִּקּוּן חֵטְא זֶה יָבוֹא מְשִׁיחַ צִדְקֵנוּ לְקַבֵּץ נְפוּצוֹתֵינוּ כְּמוֹ שֶׁכָּתוּב (תְּהִלִּים קמ''ז) : ''בּוֹנֵה יְרוּשָׁלַיִם ה נִדְחֵי יִשְׂרָאֵל יְכַנֵּס'' בִּמְהֵרָה בְיָמֵינוּ, אָמֵן [חַזֲּק נִשְׁלַם סֵפֶר לִקּוּטֵי מוֹהֲרַ''ן תִּנְיָנָא תְּהִלָּה לְאֵל עֶלְיוֹן אֲשֶׁר שָׁמַיִם וָאָרֶץ קָנָה וְאֵלֶּה מוֹסִיף עַל הָרִאשׁוֹנִים, מַה שֶׁלָּקַטְתִּי מִתּוֹך שִׂיחוֹתָיו הַקְּדוֹשִׁים]


~ צג - לְעִנְיַן הַמַחֲלקֶת שֶׁהָיוּ חוֹלְקִים עָלָיו

שָׁמַעְתִּי בִּשְׁמוֹ, שֶׁאָמַר לְעִנְיַן הַמַחֲלקֶת שֶׁהָיוּ חוֹלְקִים עָלָיו כִּי אָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת ו:) : ''כְּרֻם זֻלֻּת לִבְנֵי אָדָם'' אֵלּוּ דְּבָרִים הָעוֹמְדִים בְּרוּמוֹ שֶׁל עוֹלָם, וּבְנֵי אָדָם מְזַלְזְלִין בָּהֶם, וּמַאי נִיהוּ, תְּפִלָּה עַל כֵּן מֵחֲמַת שֶׁכָּל עִסְקוֹ תְּפִלָּה כִּי בְּעִנְיַן תְּפִלָּה הָיָה מַרְבֶּה לְדַבֵּר עִם אֲנָשָׁיו וְהִזְהִירָם מְאד לְהַרְבּוֹת בִּתְפִלָּה וְהִתְבּוֹדְדוּת וְשִׂיחָה בֵּינוֹ לְבֵין קוֹנוֹ כַּמְבאָר בִּסְפָרָיו הַקְּדוֹשִׁים וְיוֹתֵר מִזֶּה הִרְבָּה לְדַבֵּר עִמָּנוּ וְחִזֵּק אוֹתָנוּ בְּהִתְחַזְּקוּת בְּלִי שִׁעוּר לְהַרְבּוֹת בִּתְפִלָּה וְהִתְבּוֹדְדוּת עַל כֵּן בְּנֵי אָדָם מְזַלְזְלִין בּוֹ וּמְבַזִּין אוֹתוֹ וְחוֹלְקִין עָלָיו כִּי כָל עִסְקוֹ הוּא תְּפִלָּה שֶׁהֵם דְּבָרִים הָעוֹמְדִים בְּרוּמוֹ שֶׁל עוֹלָם וּבְנֵי אָדָם מְזַלְזְלִין בָּהֶם


~ צד - עִנְיַן שֶׁצְּרִיכִין לִנְסֹעַ לְצַדִּיקִים עַל ראשׁ הַשָּׁנָה

שָׁמַעְתִּי מִפִּיו הַקָּדוֹשׁ שֶׁהָיָה כָּתוּב אֶצְלוֹ תּוֹרָה עַל עִנְיַן ראשׁ הַשָּׁנָה שֶׁצְּרִיכִין לִנְסֹעַ לְצַדִּיקִים עַל ראשׁ הַשָּׁנָה וְהָיָה מְבאָר שָׁם מֵעִנְיַן שְׁלשָׁה רָאשִׁים שֶׁמִּתְקַבְּצִין בְּראשׁ הַשָּׁנָה כְּשֶׁזּוֹכִין אָז לִהְיוֹת אֵצֶל הַצַּדִּיק כִּי הַצַּדִּיק הוּא בְּחִינַת ראשׁ, כִּי הוּא ראשׁ בְּנֵי יִשְׂרָאֵל וְראשׁ הַשָּׁנָה הוּא גַם כֵּן בְּחִינַת ראשׁ, כִּי הוּא ראשׁ הַשָּׁנָה וְכָל אֶחָד בָּא עִם מחוֹ וְדַּעְתּוֹ לְהַצַּדִּיק וּמְקַשֵּׁר דַּעְתּוֹ וּמחוֹ שֶׁבְּראשׁוֹ שֶׁזֶּהוּ גַּם כֵּן בְּחִינַת ראשׁ לְהַצַּדִּיק שֶׁהוּא ראשׁ בְּנֵי יִשְׂרָאֵל (שמות ל) בְּראשׁ הַשָּׁנָה נִמְצָא שֶׁנִּתְקַבְּצוּ שְׁלשָׁה רָאשִׁים יַחַד וְהָיָה לוֹ בָּזֶה תּוֹרָה שְׁלֵמָה, וְלא זָכִיתִי לְקַבְּלָהּ


~ צה - לְעִנְיַן הִתְבּוֹדְדוּת וְשִׂיחָה בֵּינוֹ לְבֵין קוֹנוֹ

לְעִנְיַן הִתְבּוֹדְדוּת וְשִׂיחָה בֵּינוֹ לְבֵין קוֹנוֹ וַאֲמִירַת תְּהִלִּים וּתְחִינוֹת וּבַקָּשׁוֹת טוֹב מְאד כְּשֶׁזּוֹכִין לְאָמְרָם בְּלֵב שָׁלֵם בֶּאֱמֶת עַד שֶׁיִּזְכֶּה לִבְכּוֹת לִפְנֵי הַשֵּׁם יִתְבָּרַך כְּבֵן הַבּוֹכֶה לִפְנֵי אָבִיו אֲבָל אָמַר: שֶׁכְּשֶׁהָאָדָם אוֹמֵר תְּחִנּוֹת וּבַקָּשׁוֹת וְחוֹשֵׁב בְּלִבּוֹ וּמְצַפֶּה שֶׁיִּבְכֶּה זאת הַמַּחֲשָׁבָה אֵינָהּ טוֹבָה, וְהִיא מְבַלְבֶּלֶת גַּם כֵּן אֶת דַּעְתּוֹ כִּי מֵחֲמַת זֶה אֵינוֹ יָכוֹל לוֹמַר הַבַּקָּשׁוֹת בְּלֵב שָׁלֵם בִּשְׁלֵמוּת כִּי צְרִיכִין בִּשְׁעַת אֲמִירַת תְּחִנּוֹת וּבַקָּשׁוֹת לְהַרְחִיק מֵעַצְמוֹ כָּל מִינֵי מַחֲשָׁבוֹת חוּץ שֶׁבָּעוֹלָם רַק לְכַוֵּן דַּעְתּוֹ אֶל הַדִּבּוּרִים, שֶׁהוּא מְדַבֵּר לִפְנֵי הַשֵּׁם יִתְבָּרַך כַּאֲשֶׁר יְדַבֵּר אִישׁ אֶל רֵעֵהוּ וְאָז מִמֵּילָא בְּקַל יִתְעוֹרֵר לִבּוֹ עַד שֶׁיָּבוֹא לִבְכִיָּה גְּדוֹלָה בֶּאֱמֶת אֲבָל כְּשֶׁחוֹשֵׁב וּמְצַפֶּה עַל זֶה שֶׁיִּבְכֶּה אֲזַי זֶה וָזֶה אֵינוֹ עוֹלֶה בְּיָדוֹ כִּי הָאֲמִירָה בְּעַצְמָהּ נִתְבַּלְבְּלָה עַל יְדֵי זֶה כַּנַּ''ל כִּי זֶה שֶׁחוֹשֵׁב וּמְצַפֶּה שֶׁיִּבְכֶּה הוּא גַּם כֵּן בְּחִינַת מַחֲשָׁבָה זָרָה שֶׁמְּבַלְבֶּלֶת, הַכַּוָּנָה שֶׁאֵינוֹ יָכוֹל לִשְׁמעַ הֵיטֵב מַה שֶּׁהוּא מְדַבֵּר עַל יְדֵי זֶה כִּי הָעִקָּר לְדַבֵּר הַדִּבּוּר בֶּאֱמֶת לִפְנֵי הַשֵּׁם יִתְבָּרַך בְּלִי שׁוּם מַחֲשָׁבוֹת אֲחֵרוֹת כְּלָל כַּנַּ''ל וְאִם יִזְכֶּה לִבְכִיָּה בֶּאֱמֶת מַה טּוֹב וְאִם לָאו לָאו וְלא יְבַלְבֵּל אֲמִירָתוֹ בִּשְׁבִיל זֶה כַּנַּ''ל.


~ צו - לְעִנְיַן הִתְבּוֹדְדוּת

עוֹד אָמַר לְעִנְיַן הִתְבּוֹדְדוּת, שֶׁהָיָה דַּרְכּוֹ זַ''ל לְזָרֵז מְאד בָּזֶה לִהְיוֹת רָגִיל מְאד בְּהִתְבּוֹדְדוּת לְפָרֵשׁ שִׂיחָתוֹ לִפְנֵי הַשֵּׁם יִתְבָּרַך בְּכָל יוֹם וָיוֹם וְאָמַר: שֶׁאֲפִלּוּ כְּשֶׁאֵין יְכוֹלִין לְדַבֵּר כְּלָל אֲפִלּוּ כְּשֶׁמְּדַבְּרִין רַק דִּבּוּר אֶחָד, גַּם כֵּן טוֹב מְאד וְאָמַר: שֶׁאֲפִלּוּ אִם אֵינוֹ יָכוֹל לְדַבֵּר רַק דִּבּוּר אֶחָד יִהְיֶה חָזָק בְּדַעְתּוֹ, וִידַבֵּר אוֹתוֹ הַדִּבּוּר כַּמָּה וְכַמָּה פְּעָמִים בְּלִי שִׁעוּר וָעֵרֶך וַאֲפִלּוּ אִם יְבַלֶּה כַּמָּה וְכַמָּה יָמִים בְּדִּבּוּר זֶה לְבַד גַּם זֶה טוֹב וְיִהְיֶה חָזָק וְאַמִּיץ וְיַרְבֶּה לְדַבֵּר אוֹתוֹ הַדִּבּוּר פְּעָמִים אֵין מִסְפָּר עַד שֶׁיְּרַחֵם עָלָיו הַשֵּׁם יִתְבָּרַך, וְיִפְתַּח פִּיו, וְיוּכַל לְפָרֵשׁ שִׂיחָתוֹ וְאָמַר: שֶׁהַדִּבּוּר יֵשׁ לוֹ כּחַ גָּדוֹל מְאד כִּי הֲלא יְכוֹלִין לִלְחֹשׁ עַל קְנֵה שְׂרֵפָה שֶׁלּא תּוּכַל לִירוֹת. וְהָבֵן. וְאָז כְּשֶׁדִּבֵּר מִזֶּה, דִּבֵּר הַרְבֵּה מֵהִתְבּוֹדְדוּת וְהֶאֱרִיך מְאד בְּשִׂיחָה נִפְלָאָה בְּכַמָּה מִינֵי לְשׁוֹנוֹת וְחִזֵּק אוֹתָנוּ וְזֵרֵז אוֹתָנוּ מְאד מְאד בָּזֶה לְהִתְחַזֵּק לְהַרְבּוֹת בְּהִתְבּוֹדְדוּת וְשִׂיחָה בֵּינוֹ לְבֵין קוֹנוֹ וְאָמַר שֶׁרְצוֹנוֹ שֶׁיִּהְיֶה לָנוּ כָּל הַיּוֹם כֻּלּוֹ הִתְבּוֹדְדוּת וּלְבַלּוֹת כָּל הַיּוֹם עַל זֶה אַך לָאו כָּל אָדָם יָכוֹל לְקַיֵּם זאת עַל כֵּן בְּהֶכְרֵחַ לְצַוּוֹת לָהֶם שֶׁיִּהְיֶה לָהֶם עַל כָּל פָּנִים אֵיזֶה שָׁעָה הִתְבּוֹדְדוּת כִּי גַּם זֶה טוֹב מְאד אֲבָל מִי שֶׁלִּבּוֹ חָזָק בַּה, וְרוֹצֶה לְקַבֵּל עָלָיו על עֲבוֹדָתוֹ יִתְבָּרַך בֶּאֱמֶת רְצוֹנוֹ שֶׁיִּהְיֶה לוֹ כָּל הַיּוֹם הִתְבּוֹדְדוּת (בְּרָכוֹת כא) : וּלְוַאי שֶׁיִּתְפַּלֵּל אָדָם כָּל הַיּוֹם כֻּלּוֹ


~ צז - לְעִנְיַן מַעֲלַת הַשִּׂיחָה בֵּינוֹ לְבֵין קוֹנוֹ

עוֹד שָׁמַעְתִּי בִּשְׁמוֹ לְעִנְיַן מַעֲלַת הַשִּׂיחָה בֵּינוֹ לְבֵין קוֹנוֹ, שֶׁאָמַר שֶׁעַל תְּפִלּוֹת וּתְחִנּוֹת וּבַקָּשׁוֹת הַסְּדוּרוֹת מִכְּבָר כְּבָר יוֹדְעִין מֵהֶם כָּל הַמְחַבְּלִים וְהַמְקַטְרְגִים וְהֵם אוֹרְבִים עַל הַדְּרָכִים שֶׁל אֵלּוּ הַתְּפִלּוֹת מֵחֲמַת שֶׁיּוֹדְעִים מֵהֶם מִכְּבָר כְּמוֹ, לְמָשָׁל, עַל הַדֶּרֶך הַכְּבוּשָׁה, הַיָּדוּעַ וּמְפֻרְסָם לַכּל שָׁם אוֹרְבִים רוֹצְחִים וְגַזְלָנִים תָּמִיד מֵחֲמַת שֶׁיּוֹדְעִים מִדֶּרֶך זֶה כְּבָר אֲבָל כְּשֶׁהוֹלְכִין בְּנָתִיב וְדֶרֶך חָדָשׁ, שֶׁאֵינוֹ נוֹדָע עֲדַיִן שָׁם אֵינָם יוֹדְעִים לֶאֱרב שָׁם כְּלָל כְּמוֹ כֵן לָעִנְיָן הַנַּ''ל כִּי הַשִּׂיחָה שֶׁמְּדַבֵּר הָאָדָם עַצְמוֹ בֵּינוֹ לְבֵין קוֹנוֹ הוּא דֶּרֶך חָדָשׁ וּתְפִלָּה חֲדָשָׁה שֶׁהָאָדָם אוֹמְרָהּ מִלִּבּוֹ מֵחָדָשׁ עַל כֵּן אֵין הַמְקַטְרְגִים מְצוּיִים כָּל כָּך לֶאֱרב וְאַף עַל פִּי כֵן הִזְהִיר מְאד גַּם עַל אֲמִירַת שְׁאָר תְּחִנּוֹת וּבַקָּשׁוֹת כַּמְבאָר בִּדְבָרֵינוּ כַּמָּה פְּעָמִים.


~ צח - לְעִנְיַן הִתְחַזְּקוּת בְּהִתְבּוֹדְדוּת וּתְחִנּוֹת וּבַקָּשׁוֹת

עוֹד אָמַר לְעִנְיַן הִתְחַזְּקוּת בְּהִתְבּוֹדְדוּת וּתְחִנּוֹת וּבַקָּשׁוֹת כִּי הַדִּבּוּר יֵשׁ לוֹ כּחַ גָּדוֹל לְעוֹרֵר אֶת הָאָדָם אַף עַל פִּי שֶׁנִּדְמֶה לְהָאָדָם שֶׁאֵין לוֹ לֵב אַף עַל פִּי כֵן כְּשֶׁיְּדַבֵּר הַרְבֵּה דִּבְרֵי הִתְעוֹרְרוּת וּתְחִנּוֹת וּבַקָּשׁוֹת וְכַיּוֹצֵא זֶהוּ בְּעַצְמוֹ שֶׁמְּדַבֵּר הוּא בְּחִינַת הִתְגַּלּוּת הִתְעוֹרְרוּת לִבּוֹ וְנַפְשׁוֹ לְהַשֵּׁם יִתְבָּרַך בִּבְחִינַת (שִׁיר הַשִּׁירִים ה) ''נַפְשִׁי יָצְאָה בְדַבְּרוֹ'' שֶׁהַדִּבּוּר בְּעַצְמוֹ הוּא הִתְגַּלּוּת הַנֶּפֶשׁ וְהַלֵּב וְלִפְעָמִים עַל יְדֵי שֶׁיְּדַבֵּר הַרְבֵּה אַף עַל פִּי שֶׁיִּהְיֶה בְּלא לֵב כְּלָל אַף עַל פִּי כֵן יָבוֹא אַחַר כָּך עַל יְדֵי זֶה לְהִתְעוֹרְרוּת גָּדוֹל בְּלֵב וָנֶפֶשׁ וְהַכְּלָל כִּי הַדִּבּוּר בְּעַצְמוֹ יֵשׁ לוֹ כּחַ גָּדוֹל


~ צט - עִקָּר הַהִתְבּוֹדְדוּת וְהַשִּׂיחָה בֵּינוֹ לְבֵין קוֹנוֹ בִּשְׁלֵמוּת הוּא

אָמַר: שֶׁעִקָּר הַהִתְבּוֹדְדוּת וְהַשִּׂיחָה בֵּינוֹ לְבֵין קוֹנוֹ בִּשְׁלֵמוּת הוּא כְּשֶׁיְּפָרֵשׁ שִׂיחָתוֹ כָּל כָּך לִפְנֵי הַשֵּׁם יִתְבָּרַך עַד שֶׁיִּהְיֶה סָמוּך מְאד שֶׁתֵּצֵא נִשְׁמָתוֹ, חַס וְשָׁלוֹם עַד שֶׁכִּמְעַט יִגְוַע, חַס וְשָׁלוֹם עַד שֶׁלּא תִּהְיֶה נִשְׁמָתוֹ קְשׁוּרָה בְּגוּפוֹ כִּי אִם כְּחוּט הַשֲּׁעַרָה מֵעצֶם צַעֲרוֹ וְגַעְגּוּעוֹ וְכִסּוּפָיו לְהַשֵּׁם יִתְבָּרַך בֶּאֱמֶת (תַּעֲנִית ח), שֶׁאָמְרוּ: אֵין תְּפִלָּתוֹ שֶׁל אָדָם נִשְׁמָעַת, אֶלָּא אִם כֵּן מֵשִׂים נַפְשׁוֹ בְּכַפּוֹ וְכוּ, הַיְנוּ כַּנַּ''ל וְאָמַר: הֲלוֹא כְּשֶׁהַשֵּׁם יִתְבָּרַך עוֹזֵר בְּהִתְבּוֹדְדוּת אֲזַי הַהִתְבּוֹדְדוּת הוּא כַּאֲשֶׁר יְדַבֵּר אִישׁ אֶל רֵעֵהוּ


~ ק - כֻּלָּם לא בָּאוּ לְמַדְרֵגָתָם כִּי אִם עַל יְדֵי הִתְבּוֹדְדוּת

סִפְּרוּ לִי שֶׁאָמַר, שֶׁ מִּקָּטן וְעַד גָּדוֹל אִי אֶפְשָׁר לִהְיוֹת אִישׁ כָּשֵׁר בֶּאֱמֶת, כִּי אִם עַל יְדֵי הִתְבּוֹדְדוּת וְהָיָה מַזְכִּיר כַּמָּה וְכַמָּה צַדִּיקִים מְפֻרְסָמִים אֲמִתִּיִּים וְאָמַר, שֶׁ כֻּלָּם לא בָּאוּ לְמַדְרֵגָתָם כִּי אִם עַל יְדֵי הִתְבּוֹדְדוּת וְגַם תָּפַס אִישׁ אֶחָד פָּשׁוּט מִנֶּכְדֵי הַבַּעַל שֵׁם טוֹב, זִכְרוֹנוֹ לִבְרָכָה וְאָמַר: גַּם זֶה מְפָרֵשׁ שִׂיחָתוֹ בְּכָל פַּעַם לִפְנֵי הַשֵּׁם יִתְבָּרַך בִּבְכִיָּה גְּדוֹלָה וְאָמַר שֶׁזֶּרַע הַבַּעַל שֵׁם טוֹב רְגִילִים בָּזֶה בְּיוֹתֵר, כִּי הֵם מִזֶּרַע דָּוִד הַמֶּלֶך עָלָיו הַשָּׁלוֹם וְ כָל עִסְקוֹ שֶׁל דָּוִד הָיָה עִנְיָן זֶה, שֶׁהָיָה מְשַׁבֵּר לִבּוֹ מְאד לִפְנֵי הַשֵּׁם יִתְבָּרַך תָּמִיד שֶׁזֶּהוּ עִקָּר סֵפֶר תְּהִלִּים שֶׁיָּסַד, כַּמְבאָר בְּמָקוֹם אַחֵר


~ קא - עַל יְדֵי אֲמִירַת תִּקּוּן חֲצוֹת יְכוֹלִין לְפָרֵשׁ שִׂיחָתוֹ

אָמַר: שֶׁעַל יְדֵי אֲמִירַת תִּקּוּן חֲצוֹת יְכוֹלִין לְפָרֵשׁ שִׂיחָתוֹ אֶת כָּל אֲשֶׁר עִם לְבָבוֹ כְּמוֹ עַל יְדֵי הִתְבּוֹדְדוּת כִּי מִסְּתָמָא אֵין אוֹמְרִים חֲצוֹת עַל הֶעָבָר וְעִקָּר אֲמִירַת חֲצוֹת הוּא עַל מַה שֶּׁנַּעֲשֶׂה עַכְשָׁו עִם הָאָדָם וּכְשֶׁיּאמַר חֲצוֹת בִּבְחִינָה זוֹ יְכוֹלִין לִמְצא כָּל אֲשֶׁר עִם לְבָבוֹ בְּתוֹך אֲמִירַת חֲצוֹת וְכֵן אֲמִירַת תְּהִלִּים וְכַיּוֹצֵא צָרִיך לִרְאוֹת, שֶׁיִּמְצָא אֶת עַצְמוֹ בְּתוֹך כָּל מִזְמוֹרֵי תְּהִלִּים וּבְתוֹך כָּל הַתְּחִנּוֹת וּבַקָּשׁוֹת וּסְלִיחוֹת וְכַיּוֹצֵא וּבְקַל בִּפְשִׁיטוּת בְּלִי חָכְמוֹת יְכוֹלִין לִמְצא אֶת עַצְמוֹ בְּתוֹך כָּל הַתְּחִנּוֹת וּבַקָּשׁוֹת וּבִפְרָט בִּתְהִלִּים, שֶׁנֶּאֱמַר בִּשְׁבִיל כְּלַל יִשְׂרָאֵל בִּשְׁבִיל כָּל אֶחָד וְאֶחָד בִּפְרָט וְכָל אָדָם כָּל מִלְחֲמוֹת הַיֵּצֶר שֶׁיֵּשׁ עָלָיו וְכָל מַה שֶּׁנַּעֲשֶׂה עִמּוֹ הַכּל מְבאָר וּמְפרָשׁ בִּתְהִלִּים כִּי עִקָּרוֹ נֶאֱמַר עַל מִלְחֲמוֹת הַיֵּצֶר הָרָע וְחֵילוֹתָיו שֶׁהֵם עִקָּר הָאוֹיְבִים וְהַשּׂוֹנְאִים שֶׁל הָאָדָם שֶׁרוֹצִים לְמָנְעוֹ מִדֶּרֶך הַחַיִּים וּלְהוֹרִידוֹ לִשְׁאוֹל תַּחְתִּיּוֹת, חַס וְשָׁלוֹם אִם לא יִשְׁמר עַצְמוֹ מֵהֶם וְרַק עַל עִנְיַן מִלְחָמָה זאת נִתְיַסֵּד כָּל סֵפֶר תְּהִלִּים כִּי עִקָּר כְּלָל וְשׁרֶשׁ וִיסוֹד שֶׁל כָּל הָעֵצוֹת לְהִתְקָרֵב לְהַשֵּׁם יִתְבָּרַך הוּא רַק אֲמִירַת תְּהִלִּים וּשְׁאָרֵי תְּחִנּוֹת וּבַקָּשׁוֹת וְהִתְבּוֹדְדוּת לְפָרֵשׁ שִׂיחָתוֹ בֵּינוֹ לְבֵין קוֹנוֹ לְבַקֵּשׁ מִלְּפָנָיו, שֶׁיְּקָרְבֵהוּ לַעֲבוֹדָתוֹ יִתְבָּרַך וְרַק עַל יְדֵי זֶה זוֹכִין לְנַצֵּחַ הַמִּלְחָמָה אִם יִהְיֶה חָזָק וְאַמִּיץ מְאד תָּמִיד לְהַעְתִּיר וּלְהִתְפַּלֵּל וּלְהִתְחַנֵּן לִפְנֵי הַשֵּׁם יִתְבָּרַך תָּמִיד יִהְיֶה אֵיך שֶׁיִּהְיֶה אָז בְּוַדַּאי יְנַצֵּח הַמִּלְחָמָה אַשְׁרֵי לוֹ כָּך הֵבַנּוּ מִדִּבְרֵי רַבֵּנוּ, זִכְרוֹנוֹ לִבְרָכָה כִּי אַף עַל פִּי שֶׁנִּמְצָאִים כַּמָּה עֵצוֹת טוֹבוֹת בְּסִפְרֵי רַבֵּנוּ, זִכְרוֹנוֹ לִבְרָכָה שֶׁהֵם מְלֵאִים עֵצוֹת לְהִתְקָרֵב לְהַשֵּׁם יִתְבָּרַך אַף עַל פִּי כֵן עַל פִּי רב קָשֶׁה לְהָאָדָם לְקַיֵּם הָעֵצָה בְּעַצְמָהּ עַל כֵּן הָעִקָּר הוּא תְּפִלּוֹת וּתְחִנּוֹת וּבַקָּשׁוֹת, יִהְיֶה אֵיך שֶׁיִּהְיֶה עַל כָּל פָּנִים יְדַבֵּר בְּפִיו בְּאֵיזֶה בְּחִינָה שֶׁהוּא וִיבַקֵּשׁ מֵהַשֵּׁם יִתְבָּרַך תָּמִיד שֶׁיּוֹצִיא אוֹתוֹ מֵחֹשֶׁך לְאוֹר וְיַחֲזִירֵהוּ בִּתְשׁוּבָה שְׁלֵמָה בֶּאֱמֶת וְאַל יִתֵּן דֳּמִי לּוֹ עַד שֶׁיַּעֲנֵהוּ וְאַף עַל פִּי שֶׁהוּא קוֹרֵא וְצוֹעֵק לְהַשֵּׁם יִתְבָּרַך זֶה זְמַן רַב מְאד וַעֲדַיִן הוּא רָחוֹק מְאד מְאד אַף עַל פִּי כֵן אִם יִהְיֶה חָזָק וְאַמִּיץ בִּתְפִלּוֹת וּבַקָּשׁוֹת בְּוַדַּאי סוֹף כָּל סוֹף יַעֲנֵהוּ הַשֵּׁם יִתְבָּרַך וִיקָרְבוֹ לַעֲבוֹדָתוֹ בֶּאֱמֶת בְּוַדַּאי בְּלִי סָפֵק, רַק חֲזַק וֶאֱמָץ וּכְמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת לב) שֶׁתְּפִלָּה צָרִיך חִזּוּק כְּמוֹ שֶׁכָּתוּב (תְּהִלִּים כ''ז) : ''קַוֵּה אֶל ה חֲזַק וְיַאֲמֵץ לִבֶּך וְקַוֵּה אֶל ה'' וּפֵרֵשׁ רַשִׁ''י וְאִם לא תִּתְקַבֵּל תְּפִלָּתְך חֲזר וְקַוֵּה וְכֵן לְעוֹלָם, עַד יַשְׁקִיף וְיֵרֶא ה מִשָּׁמָיִם וּכְבָר מְבאָר זאת בִּדְבָרֵינוּ כַּמָּה פְּעָמִים אַך צְרִיכִין לִכְפּל וְלִשְׁנוֹת זאת וְלִזְכּר זאת בְּכָל יוֹם וָיוֹם כִּי יֵשׁ כַּמָּה וְכַמָּה מִינֵי חֲלִישׁוּת וּבִלְבּוּלִים עַל זֶה בְּלִי שִׁעוּר מַה שֶּׁאֵין הַפֶּה יָכוֹל לְדַבֵּר וְהַלֵּב לַחֲשׁב עַל כֵּן צְרִיכִין לַחֲזר זאת אֲלָפִים פְּעָמִים כְּדֵי שֶׁיִּתְחַזֵּק וְיִתְאַמֵּץ לַעֲמד עַל עָמְדוֹ לְהִתְפַּלֵּל וּלְהִתְחַנֵּן לִפְנֵי הַשֵּׁם יִתְבָּרַך תָּמִיד שֶׁיְּקָרְבֵהוּ לַעֲבוֹדָתוֹ, יִהְיֶה אֵיך שֶׁיִּהְיֶה ''נִשָּׂא לְבָבֵנוּ אֶל כַּפָּיִם אֶל אֵל בַּשָּׁמָיִם כִּי לא יִטּשׁ ה אֶת עַמּוֹ וְנַחֲלָתוֹ לא יַעֲזב''


~ קב - מֵעִנְיַן בּעַז וְרוּת

פַּעַם אֶחָד בָּאתִי אֵלָיו, זִכְרוֹנוֹ לִבְרָכָה וְסִפֵּר לִי, שֶׁזֶּה בְּסָמוּך הָיָה אֶצְלוֹ רַב אֶחָד, וְדִבֵּר עִמּוֹ וְאָמַר לְפָנָיו תּוֹרָה [הַיְנוּ שֶׁרַבֵּנוּ, זִכְרוֹנוֹ לִבְרָכָה, אָמַר לִפְנֵי הָרַב הַנַּ''ל תּוֹרָה] וְלא זָכִיתִי, שֶׁיַּחֲזר וְיאמַר אוֹתָהּ הַתּוֹרָה לְפָנַי רַק אֵלּוּ הַדִּבּוּרִים שָׁמַעְתִּי מִפִּיו הַקָּדוֹשׁ שֶׁסִּפֵּר לִי שֶׁאָמַר אָז מֵעִנְיַן בּעַז וְרוּת שֶׁבּעַז וְרוּת הֵם סוֹד סְמִיכַת גְּאֻלָּה לִתְפִלָּה כִּי בּעַז הוּא בְּחִינַת גּוֹאֵל, כְּמוֹ שֶׁכָּתוּב (רוּת ג) : ''כִּי גוֹאֵל אָנכִי'' וְכוּ וְרוּת הִיא בְּחִינַת תְּפִלָּה כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (בְּרָכוֹת ז:) : לָמָּה נִקְרָא שְׁמָהּ רוּת, שֶׁיָּצָא מִמֶּנָּה דָּוִד, שֶׁרִוָּה לְהַקָּדוֹשׁ בָּרוּך הוּא בְּשִׁירוֹת וְתִשְׁבָּחוֹת וְהָיָה מוּבָן מִדְּבָרָיו, זִכְרוֹנוֹ לִבְרָכָה, שֶׁגִּלָּה בָּזֶה תּוֹרָה גָּבוֹהַּ, אַך לא זָכִיתִי לְשָׁמְעָהּ גַּם שָׁמַעְתִּי בִּשְׁמוֹ, שֶׁאָמַר אָז שֶׁכָּל הַהַשָּׂגוֹת הַגְּבוֹהוֹת מְאד שֶׁהוּא מַשִּׂיג אֵינוֹ עוֹלֶה אֶצְלוֹ כְּנֶגֶד אֵיזֶה דִּבּוּר, שֶׁהוּא מְגַלֶּה בִּפְנֵי הָעוֹלָם כִּי בְכָל דִּבּוּר וְדִּבּוּר שֶׁהוּא מְגַלֶּה בִּפְנֵי הָעוֹלָם, תְּלוּיִים בּוֹ כָּל הָעוֹלָמוֹת, עֶלְיוֹנִים וְתַחְתּוֹנִים. [פֵּרוּשׁ, כִּי אַף עַל פִּי שֶׁבְּוַדַּאי הַהַשָּׂגוֹת שֶׁלּוֹ שֶׁאֵינוֹ מְגַלֶּה הֵם גְּבוֹהִים אֲלָפִים וְרִבְבוֹת פְּעָמִים בְּלִי שִׁעוּר, כְּנֶגֶד מַה שֶּׁהוּא מְגַלֶּה בִּפְנֵי הָעוֹלָם כַּמְבאָר מִזֶּה בְּמָקוֹם אַחֵר כַּמָּה פְּעָמִים אֲבָל אַף עַל פִּי כֵן זֶה אֵינוֹ חָשׁוּב וְיָקָר בְּעֵינָיו כָּל כָּך מֵאַחַר שֶׁאֵינוֹ מְזַכֶּה אֶת יִשְׂרָאֵל כָּל כָּך בָּזֶה וְהָעִקָּר הוּא אֶצְלוֹ, כְּשֶׁהָעוֹלָם זוֹכִין לִשְׁמעַ מִמֶּנּוּ אֵיזֶה דִּבּוּר כִּי בְּכָל דִּבּוּר וְכוּ כַּנַּ''ל]


~ קג - כָּל זְמַן שֶׁהָאָדָם שׁוֹמֵעַ עוֹד אֵיזֶה אָדָם, הוּא לא טוֹב

בִּשְׁעַת הַתְּפִלָּה כָּל זְמַן שֶׁהָאָדָם שׁוֹמֵעַ עוֹד אָז אֵיזֶה אָדָם דְּהַיְנוּ שֶׁשּׁוֹמֵעַ וּמַרְגִּישׁ, שֶׁעוֹמֵד עוֹד אָדָם אֶחָד בִּשְׁעַת תְּפִלָּתוֹ הוּא לא טוֹב כִּי צָרִיך כָּל אָדָם בִּשְׁעַת תְּפִלָּתוֹ שֶׁיְּצַיֵּר בְּדַעְתּוֹ, שֶׁאֵין שָׁם אֶלָּא אֲנִי וְהַשֵּׁם יִתְבָּרַך לְבַד וּבַמַּאֲמָר אַבָּא שָׁאוּל וְכוּ פַּעַם אַחַת רַצְתִּי אַחַר צְבִי וְכוּ [בְּסִימָן נה] שָׁם מְבאָר בִּטּוּל גָּדוֹל יוֹתֵר בִּשְׁעַת הַתְּפִלָּה שֶׁמְּחֻיָּב הָאָדָם לְבַטֵּל עַצְמוֹ כָּל כָּך בִּשְׁעַת הַתְּפִלָּה עַד שֶׁלּא יַרְגִּישׁ אֲפִלּוּ אֶת עַצְמוֹ כְּלָל בִּשְׁעַת תְּפִלָּתוֹ רַק אֶת הַשֵּׁם יִתְבָּרַך לְבַדּוֹ כִּי אָז, בִּשְׁעַת הַתְּפִלָּה, הָאָדָם עוֹמֵד בְּהֵיכַל הַמֶּלֶך וְכוּ עַיֵּן שָׁם מַה שֶּׁכָּתוּב שָׁם (בְּאוֹת ו). ''מִי הוּא, הֲלא יֵשׁוּתוֹ נִתְבַּטֵּל, וְאֵין כָּאן אֶלָּא הַמֶּלֶך בְּעַצְמוֹ וְכוּ'', עַיֵּן שָׁם.


~ קד - הָיָה אוֹהֵב מְאד אֶת הָעֲבוֹדוֹת הַפְּשׁוּטוֹת

הָיָה אוֹהֵב מְאד אֶת הָעֲבוֹדוֹת הַפְּשׁוּטוֹת שֶׁל סְתָם בְּנֵי אָדָם הָאֲנָשִׁים הַפְּשׁוּטִים הַכְּשֵׁרִים וְהָיָה אוֹהֵב מְאד מִי שֶׁיָּכוֹל לוֹמַר הַרְבֵּה תְּחִנּוֹת וּבַקָּשׁוֹת בְּתוֹך הַסִּדּוּרִים הַגְּדוֹלִים כְּדֶרֶך הַהֲמוֹן עַם הַכְּשֵׁרִים וְהָיָה מַזְהִיר וּמוֹכִיחַ אוֹתָנוּ כַּמָּה פְּעָמִים, לְזַמֵּר זְמִירוֹת בְּשַׁבָּת וְהָיָה מַקְפִּיד וְכוֹעֵס מְאד עַל מִי שֶׁהוּא חָכָם בְּעֵינָיו וְאֵינוֹ מִתְאַמֵּץ לְזַמֵּר זְמִירוֹת בְּשַׁבָּת וּבְמוֹצָאֵי שַׁבָּת אוֹ שְׁאָר עֲבוֹדוֹת פְּשׁוּטוֹת כִּי עִקָּר הַיַּהֲדוּת הוּא בִּפְשִׁיטוּת וּבִתְמִימוּת גָּמוּר בְּלִי שׁוּם חָכְמוֹת כַּמְבאָר אֶצְלֵנוּ כְּבָר כַּמָּה פְּעָמִים וְגַם הוּא בְּעַצְמוֹ, זִכְרוֹנוֹ לִבְרָכָה קדֶם שֶׁהִגִּיעַ לוֹ הַחוֹלַאַת הַכָּבֵד שֶׁנִּסְתַּלֵּק עַל יָדוֹ, קדֶם לָזֶה כָּל יָמָיו הָיָה מְזַמֵּר זְמִירוֹת הַרְבֵּה בְּכָל שַׁבָּת וְשַׁבָּת וּבְמוֹצָאֵי שַׁבָּת


~ קה - יִּשְׁתַּדֵּל לְעַיֵּן בְּתוֹרָתוֹ, וְיִרְאֶה לְחַדֵּשׁ אֵיזֶה דָּבָר

שָׁמַעְתִּי מֵאֶחָד, שֶׁהִזְהִיר אוֹתוֹ שֶׁיִּשְׁתַּדֵּל לְעַיֵּן בְּתוֹרָתוֹ, וְיִרְאֶה לְחַדֵּשׁ בְּתוֹרָתוֹ אֵיזֶה דָּבָר [כַּאֲשֶׁר הִזְהִיר עַל זֶה לְכַמָּה וְכַמָּה מֵאֲנָשָׁיו] וְאָמַר לוֹ: אִם תִּזְכֶּה לְכַוֵּן אֶל תּכֶן כַּוָּנָתִי בְּתוֹרָתִי מַה טּוֹב וַאֲפִלּוּ אִם לא תּוּכַל לְכַוֵּן כַּוָּנָתִי אַף עַל פִּי כֵן טוֹב מְאד כְּשֶׁזּוֹכִין לְחַדֵּשׁ אֵיזֶה דָּבָר בַּתּוֹרָה כִּי הוּא תִּקּוּן גָּדוֹל לְהִרְהוּרִים כִּי כָל הַהִרְהוּרִים בָּאִים עַל יְדֵי כּחַ הַמְדַמֶּה וְעַל יְדֵי שֶׁמְּחַדְּשִׁין אֵיזֶה דָּבָר בַּתּוֹרָה שֶׁזֶּהוּ בְּחִינַת מְדַמֶּה מִלְּתָא לְמִלְּתָא עַל יְדֵי זֶה מְתַקְּנִין פְּגַם הַהִרְהוּרִים שֶׁבָּאִין עַל יְדֵי הַמְדַמֶּה גַּם אָנכִי בְּעַצְמִי שָׁמַעְתִּי מִפִּיו הַקָּדוֹשׁ כַּמָּה וְכַמָּה פְּעָמִים שֶׁהִזְהִיר מְאד לְחַדֵּשׁ בַּתּוֹרָה וְאָמַר שֶׁהוּא תִּקּוּן גָּדוֹל מְאד מְאד עַל הֶעָבָר וְאָמַר שֶׁאֲפִלּוּ דִּבּוּר אֶחָד לְבַד כְּשֶׁזּוֹכִין לְחַדֵּשׁ הוּא גַּם כֵּן טוֹב מְאד כִּי הוּא תִּקּוּן גָּדוֹל מְאד גַּם אָמַר שֶׁהוּא טוֹבָה לְנִשְׁמַת אֲבוֹתָיו, שֶׁכְּבָר נִסְתַּלְּקוּ (עין זוהר שלח קעא וקעד ובז''ח רות)


~ קו - רָאוּי לְהַרְהֵר בְּדִבְרֵי תוֹרָה בִּשְׁעַת זִוּוּג

רָאוּי לְהַרְהֵר בְּדִבְרֵי תוֹרָה בִּשְׁעַת זִוּוּג (עין זוהר מצורע נו ובמק''מ שם) וְאַף עַל פִּי כֵן יוּכַל לְהוֹלִיד בָּנִים אַף עַל פִּי שֶׁמַּחֲשַׁבְתּוֹ תִּהְיֶה דְּבוּקָה אָז בְּהִרְהוּרֵי תּוֹרָה וְטוֹב מְאד לְהַרְגִּיל עַצְמוֹ בְּכָך.


~ קז - מֵעִנְיַן מִאוּס וְהַרְחָקַת הַתַּאֲוָה הַכְּלָלִית

פַּעַם אֶחָד דִּבֵּר מֵעִנְיַן מִאוּס וְהַרְחָקַת הַתַּאֲוָה הַכְּלָלִית, שֶׁהִיא תַּאֲוַת נִאוּף עָנָה וְאָמַר הִנֵּה אֲכִילָה, עַל כָּל פָּנִים נִתּוֹסֵף לְהָאָדָם כּחַ וְחִיּוּת עַל יְדֵי זֶה אֲבָל זאת הַתַּאֲוָה הֲלא אַדְּרַבָּא, הִיא מַפְסֶדֶת וּמַזֶּקֶת הַחִיּוּת מְאד וּמַתֶּשֶׁת כּחוֹ שֶׁל אָדָם מְאד בְּוַדַּאי אֵין צְרִיכִין אוֹתָהּ כְּלָל כִּי אִם בִּשְׁבִיל קִיּוּם הַמִּין לְבַד


~ קח - מֵעִנְיַן מַעֲשֵׂה בְּנֵי אָדָם

פַּעַם אֶחָד סִפֵּר מֵעִנְיַן מַעֲשֵׂה בְּנֵי אָדָם עָנָה וְאָמַר: הֲלא הָאָדָם בִּשְׁבִיל תַּעֲנוּג קָטָן אֶחָד שֶׁל רֶבַע שָׁעָה הוּא יָכוֹל לְאַבֵּד וּלְהַפְסִיד כָּל הָעוֹלָם הַזֶּה עִם הָעוֹלָם הַבָּא וְאָמַר בִּלְשׁוֹן אַשְׁכְּנַז בְּזֶה הַלָּשׁוֹן : אַ מֶענְטְשׁ פוּן אֵיין תַּעֲנוּגל וֶועגְן פוּן אַ פֶערְטְל שָׁעָה, קָאן עֶר אָן וֶוערְן גָאר דֶעם עוֹלָם הַזֶּה מִיט דֶעם עוֹלָם הַבָּא


~ קט - מֵעִנְיַן קֶבֶר הַבַּעַל שֵׁם טוֹב

סִפֵּר עִמִּי מֵעִנְיַן קֶבֶר הַבַּעַל שֵׁם טוֹב, זֵכֶר צַדִּיק וְקָדוֹשׁ לִבְרָכָה שֶׁטּוֹב מְאד לִהְיוֹת שָׁם עַל קִבְרוֹ וְאָמַר כִּי ''צַדִּיקִים יִירְשׁוּ אָרֶץ'' (תְּהִלִּים ל''ז) הַיְנוּ שֶׁהַצַּדִּיקִים אֲמִתִּיִּים יוֹרְשִׁים אֶרֶץ יִשְׂרָאֵל שֶׁזּוֹכִין שֶׁמְּקוֹם גְּנִיזָתָם הוּא קָדוֹשׁ בִּקְדֻשַּׁת אֶרֶץ יִשְׂרָאֵל מַמָּשׁ וְאֶרֶץ יִשְׂרָאֵל הוּא תִּקּוּן גָּדוֹל לִפְגַם הַבְּרִית


~ קי - כֵּיצַד הוּא הַבְּחִירָה

שָׁמַעְתִּי שֶׁאִישׁ אֶחָד שָׁאַל אוֹתוֹ כֵּיצַד הוּא הַבְּחִירָה הֵשִׁיב לוֹ בִּפְשִׁיטוּת: שֶׁהַבְּחִירָה הִיא בְּיַד הָאָדָם בִּפְשִׁיטוּת אִם רוֹצֶה עוֹשֶׂה וְאִם אֵינוֹ רוֹצֶה אֵינוֹ עוֹשֶׂה וְרָשַׁמְתִּי זאת, כִּי הוּא נִצְרָך מְאד כִּי כַּמָּה בְּנֵי אָדָם נְבוּכִים בָּזֶה מְאד מֵחֲמַת שֶׁהֵם מֻרְגָּלִים בְּמַעֲשֵׂיהֶם וּבְדַרְכֵיהֶם מִנְּעוּרֵיהֶם מְאד עַל כֵּן נִדְמֶה לָהֶם שֶׁאֵין לָהֶם בְּחִירָה חַס וְשָׁלוֹם וְאֵינָם יְכוֹלִים לְשַׁנּוֹת מַעֲשֵׂיהֶם אֲבָל בֶּאֱמֶת אֵינוֹ כֵן כִּי בְּוַדַּאי יֵשׁ לְכָל אָדָם בְּחִירָה תָּמִיד עַל כָּל דָּבָר וּכְמוֹ שֶׁהוּא רוֹצֶה עוֹשֶׂה וְהָבֵן הַדְּבָרִים מְאד


~ קיא - עַל יְדֵי תְּפִלָּה יְכוֹלִין לָבוֹא לַכּל, לְכָל טוּב

אֶחָד שָׁאַל אוֹתוֹ בְּעִנְיַן הַנְהָגַת הִתְקָרְבוּת לְהַשֵּׁם יִתְבָּרַך וְצִוָּה לוֹ לִלְמד וְכוּ וְשָׁאַל אוֹתוֹ: הֲלא אֵינִי יָכוֹל לִלְמד הֵשִׁיב לוֹ: עַל יְדֵי תְּפִלָּה יְכוֹלִין לָבוֹא לַכּל, לְכָל טוּב לְתוֹרָה וַעֲבוֹדָה וּלְכָל הַקְּדֻשּׁוֹת וּלְכָל הָעֲבוֹדוֹת וּלְכָל הַטּוֹבוֹת שֶׁבְּכָל הָעוֹלָמוֹת פַּעַם אֶחָד אָמַר אִם הָיוּ מַנִּיחִין מֵת לָעוֹלָם הַזֶּה לְהִתְפַּלֵּל בְּוַדַּאי הָיָה מִתְפַּלֵּל יָפֶה יָפֶה בְכָל כּחוֹ


~ קיב - אִם אַתָּה מַאֲמִין, שֶׁיְּכוֹלִין לְקַלְקֵל, תַּאֲמִין שֶׁיְּכוֹלִין לְתַקֵּן

לְעִנְיַן הִתְחַזְּקוּת לְבַל יִפּל הָאָדָם בְּדַעְתּוֹ מֵחֲמַת רִבּוּי הַפְּגָמִים וְהַקִּלְקוּלִים שֶׁקִּלְקֵל עַל יְדֵי מַעֲשָׂיו עָנָה וְאָמַר אִם אַתָּה מַאֲמִין, שֶׁיְּכוֹלִין לְקַלְקֵל, תַּאֲמִין שֶׁיְּכוֹלִין לְתַקֵּן.


~ קיג - מִי שֶׁרַק מִתְנוֹצֵץ לוֹ הַשֵּׁם יִתְבָּרַך

מִי שֶׁרַק מִתְנוֹצֵץ לוֹ הַשֵּׁם יִתְבָּרַך כְּשֶׁעוֹשֶׂה, חַס וְשָׁלוֹם, אֲפִלּוּ דָּבָר אֶחָד שֶׁלּא כָּרָאוּי בִּשְׁלֵמוּת [כְּלוֹמַר, אַף עַל פִּי שֶׁאֵין בְּזֶה הַדָּבָר שׁוּם נִדְנוּד עֲבֵרָה, חַס וְשָׁלוֹם וְלא שׁוּם תַּאֲוָה גְּמוּרָה בְּגַשְׁמִיּוּת רַק שֶׁאֵינוֹ עוֹשֶׂה הַדָּבָר בְּתַכְלִית שְׁלֵמוּת הַקְּדֻשָּׁה כָּרָאוּי בֶּאֱמֶת] רָאוּי לוֹ שֶׁתִּכְלֶה נַפְשׁוֹ לְגַמְרֵי מֵעצֶם הַחֲרָטָה וְהַבּוּשָׁה


~ קיד - עצֶם פְּגַם הַהִרְהוּר חַס וְשָׁלוֹם

פַּעַם אֶחָד דִּבַּרְתִּי עִמּוֹ זַ''ל וְהֵבַנְתִּי, שֶׁהָיָה חָפֵץ מְאד לְגַלּוֹת לִי אֵיזֶה דָּבָר מֵהַשָּׂגוֹתָיו שֶׁהִשִּׂיג, כְּדַרְכּוֹ תָּמִיד אַך הָיָה קָשֶׁה עָלָיו וְהָלַכְתִּי עִמּוֹ יַחַד בִּשְׁתִיקָה, כִּי לא דִּבֵּר עִמִּי מְאוּמָה אַך בְּתוֹך זֶה יָצְאוּ מִפִּיו הַקָּדוֹשׁ דִּבּוּרִים אֵלּוּ סֶע הָאט אַ פָּנִים אַז מֶע מוּז זִיך פוּן אַ הִרְהוּר זֵייעֶר הִיטְן וְהֵבַנְתִּי אָז בִּלְשׁוֹנוֹ הַקָּדוֹשׁ וּמִתְּנוּעוֹתָיו הַקְּדוֹשִׁים בְּעֵת שֶׁדִּבֵּר זאת שֶׁאָז נִתְגַּלָּה לוֹ בְּהַשָּׂגוֹתָיו הַנּוֹרָאוֹת עצֶם פְּגַם הַהִרְהוּר חַס וְשָׁלוֹם שֶׁפּוֹגֵם מְאד מְאד, רַחֲמָנָא לִצְלָן וְאִי אֶפְשָׁר לְצַיֵּר זאת בִּכְתָב


~ קטו - סִפֵּר שֶׁהָיָה לוֹ הִתְחַזְּקוּת גָּדוֹל בַּעֲבוֹדָתוֹ

סִפֵּר שֶׁהָיָה לוֹ הִתְחַזְּקוּת גָּדוֹל בַּעֲבוֹדָתוֹ וְלא הִנִּיחַ עַצְמוֹ לְבַלְבֵּל כְּלָל וְדַרְכּוֹ הָיָה שֶׁהָיָה בּוֹרֵר לוֹ אֵיזֶהוּ דֶּרֶך יְשָׁרָה אֵיך לְהִתְנַהֵג בַּעֲבוֹדַת הַשֵּׁם וְהִתְחִיל לְהִתְנַהֵג בְּאֵלּוּ הַהַנְהָגוֹת וּבְאוֹתוֹ הַדֶּרֶך שֶׁבָּחַר לוֹ וְהָיָה מִתְנַהֵג בְּאֵלּוּ הַהַנְהָגוֹת אֵיזֶה זְמַן וְכָל מַה שֶּׁהָיוּ בָּאִים עָלָיו מַחֲשָׁבוֹת אֲחֵרוֹת לְבַלְבְּלוֹ מֵהַנְהָגָה זאת וּלְהִתְנַהֵג בְּדֶרֶך אַחֵר לא הָיָה שׁוֹמֵעַ לְאֵלּוּ הַמַּחֲשָׁבוֹת כְּלָל וְהָיָה דּוֹחֶה אֶת אֵלּוּ הַמַּחֲשָׁבוֹת מִדַּעְתּוֹ וְלא הִנִּיחָם לִכָּנֵס בְּדַעְתּוֹ כְּלָל רַק הָיָה חָזָק וְאַמִּיץ בְּדַעְתּוֹ מְאד וְהָיָה הוֹלֵך וּמִתְנַהֵג בַּדֶּרֶך שֶׁבָּחַר לוֹ אֵיזֶה זְמַן אַך אַחַר כָּך בְּהֶמְשֵׁך הַזְּמַן, אַחַר כַּמָּה שָׁבוּעוֹת חָזַר וּבָא עַל דַּעְתּוֹ אֵיזֶה מַחֲשָׁבוֹת, שֶׁצָּרִיך לְהִתְנַהֵג בְּדֶרֶך אַחֵר וְאָז, אַחַר שֶׁכְּבָר עָבַר זְמַן אָרך אָז יִשֵּׁב עַצְמוֹ וּבָחַר לוֹ אֵיזֶה דֶּרֶך וְסֵדֶר אַחֵר כְּפִי שֶׁהָיָה נִרְאֶה לוֹ אָז אֲבָל לא הִנִּיחַ עַצְמוֹ לְבַלְבֵּל בְּכָל פַּעַם מֵעֲבוֹדָה לַעֲבוֹדָה וּמִדֶּרֶך זֶה לְדֶרֶך אַחֵר רַק הָיָה חָזָק לֵילֵך בְּדֶרֶך אֶחָד זְמַן גָּדוֹל כַּנַּ''ל.


~ קטז - אֶרֶץ יִשְׂרָאֵל הִיא בְּזֶה הָעוֹלָם מַמָּשׁ

סִפֵּר, שֶׁכְּשֶׁהָיָה בְּאֶרֶץ יִשְׂרָאֵל, סִפְּרוּ לוֹ שָׁם הַחֲשׁוּבִים שֶׁהָיוּ שָׁם שֶׁבָּאוּ מִמְּדִינוֹת אֵלּוּ וְקָבְעוּ דִּירָתָם שָׁם בְּאֶרֶץ יִשְׂרָאֵל, כַּמְפֻרְסָם וְסִפְּרוּ לוֹ, שֶׁקּדֶם שֶׁהָיוּ בְּאֶרֶץ יִשְׂרָאֵל לא הָיוּ יְכוֹלִים לְצַיֵּר לְעַצְמָן שֶׁאֶרֶץ יִשְׂרָאֵל הִיא עוֹמֶדֶת בְּזֶה הָעוֹלָם וְהָיוּ סוֹבְרִים שֶׁאֶרֶץ יִשְׂרָאֵל הוּא עוֹלָם אַחֵר לְגַמְרֵי לְפִי גּדֶל קְדֻשַּׁת אֶרֶץ יִשְׂרָאֵל הַמְבאָר בַּסְּפָרִים וּמְפרָשׁ בְּתוֹרָתֵנוּ הַקְּדוֹשָׁה מַעֲלַת קְדֻשַּׁת אֶרֶץ יִשְׂרָאֵל כַּמָּה וְכַמָּה פְּעָמִים וְהַתּוֹרָה בְּעַצְמָהּ מְפָרֶשֶׁת כָּל גְּבוּלֵי אֶרֶץ יִשְׂרָאֵל לְגדֶל מַעֲלָתָהּ וּקְדֻשָּׁתָהּ הֶעָצוּם וְהַנּוֹרָא מְאד מְאד עַל כֵּן לא הָיוּ יְכוֹלִין לְצַיֵּר לְעַצְמָן בְּעֵינֵיהֶם שֶׁאֶרֶץ יִשְׂרָאֵל יִהְיֶה בְּזֶה הָעוֹלָם עַד אֲשֶׁר בָּאוּ לְשָׁם וְרָאוּ, שֶׁאֶרֶץ יִשְׂרָאֵל הִיא בְּזֶה הָעוֹלָם מַמָּשׁ כִּי בֶּאֱמֶת אֶרֶץ יִשְׂרָאֵל הוּא כְּמוֹ מְדִינוֹת אֵלּוּ מַמָּשׁ וַעֲפַר אֶרֶץ יִשְׂרָאֵל הוּא בְּמַרְאֶה וּדְמוּת כְּמוֹ עֲפַר מְדִינוֹת אֵלּוּ מַמָּשׁ כִּי מַה שֶּׁמְּבִיאִין לִפְעָמִים עָפָר לָבָן מִשָּׁם זֶהוּ רַק בִּמְקוֹמוֹת פְּרָטִיִּים וְגַם בִּמְדִינָה זוֹ נִמְצָא עָפָר לָבָן וְעָפָר שֶׁל נֶתֶר בְּכַמָּה מְקוֹמוֹת אֲבָל עִקָּר הֶעָפָר בְּאֶרֶץ יִשְׂרָאֵל הוּא כְּמוֹ עֲפַר מְדִינוֹת אֵלּוּ מַמָּשׁ כִּי בֶּאֱמֶת בִּדְמוּת וּתְמוּנָה אֵין חִלּוּק כְּלָל בֵּין אֶרֶץ יִשְׂרָאֵל וּבֵין שְׁאָר מְדִינוֹת, לְהַבְדִּיל וְאַף עַל פִּי כֵן הִיא קְדוֹשָׁה מְאד מְאד בְּתַכְלִית הַקְּדֻשָּׁה עֲצוּמָה וְנוֹרָאָה מְאד אַשְׁרֵי הַזּוֹכֶה לַהֲלך שָׁם אֲפִלּוּ אַרְבַּע אַמּוֹת וְכוּ כַּאֲשֶׁר הִפְלִיגוּ רַבּוֹתֵינוּ זִכְרוֹנָם לִבְרָכָה וְכָל הַסְּפָרִים בְּעצֶם קְדֻשָּׁתָהּ הַגְּדוֹלָה וְהַנּוֹרָאָה. וְסִפֵּר רַבֵּנוּ, זִכְרוֹנוֹ לִבְרָכָה, זאת כִּי הוּא עִנְיָן נִצְרָך מְאד לְכַמָּה עִנְיָנִים שֶׁבְּנֵי אָדָם נְבוּכִים בָּהֶם בְּטָעוּתִים כִּי יֵשׁ טוֹעִים סוֹבְרִים שֶׁצְּרִיכִין לְהַכִּיר אֶת הַצַּדִּיק אוֹ שְׁאָר דָּבָר שֶׁבִּקְדֻשָּׁה לְהַכִּירוֹ בְּפָנָיו בְּצַלְמוֹ וּדְמוּתוֹ שֶׁיִּהְיֶה מְשֻׁנָּה בִּדְמוּתוֹ וּבִתְנוּעוֹתָיו דַּיְקָא וּבֶאֱמֶת לא כֵן הוּא כִּי הַצַּדִּיק הוּא בִּדְמוּת וְצֶלֶם כְּכָל הָאֲנָשִׁים וְאֵין בּוֹ שׁוּם שִׁנּוּי וְאַף עַל פִּי כֵן הוּא עִנְיָן אַחֵר לְגַמְרֵי וּשְׁאָרֵי בְּנֵי אָדָם אֵינָם בִּדְמוּתוֹ כְּלָל בֶּאֱמֶת לַאֲמִתּוֹ כְּמוֹ שֶׁאָמַר רַבֵּנוּ, זִכְרוֹנוֹ לִבְרָכָה שֶׁאִישׁ הַכָּשֵׁר נִדְמֶה, שֶׁהוֹלֵך עִם כַּרְכָּשׁוֹת וְדַקִּין כְּמוֹ שְׁאָר בְּנֵי אָדָם וְאַף עַל פִּי כֵן הוּא עִנְיָן אַחֵר לְגַמְרֵי וְכֵן אֶרֶץ יִשְׂרָאֵל בֶּאֱמֶת הִיא מֻבְדֶּלֶת וּמֻפְרֶשֶׁת לְגַמְרֵי מִשְּׁאָר אֲרָצוֹת בְּכָל עִנְיָנֶיהָ וּבְחִינוֹתֶיהָ וְאָמַר רַבֵּנוּ, זִכְרוֹנוֹ לִבְרָכָה, שֶׁאֶרֶץ יִשְׂרָאֵל יֵשׁ לָהּ רָקִיעַ אַחֵר מִשְּׁאָר אֲרָצוֹת וְכַמּוּבָן בַּזּהַר הַקָּדוֹשׁ פָּרָשַׁת תְּרוּמָה (ועין זוהר ויקהל ר''ט) אַך אַף עַל פִּי כֵן בְּגַשְׁמִיּוּת לְפִי מַרְאֵה עֵינֵי הָאָדָם אֵין רוֹאִים שׁוּם שִׁנּוּי בֵּין אֶרֶץ יִשְׂרָאֵל לִשְׁאָר אֲרָצוֹת כִּי אִם מִי שֶׁזּוֹכֶה לְהַאֲמִין בִּקְדֻשָּׁתָהּ, יָכוֹל לְהַבְחִין קְצָת הַהֶפְרֵשׁ כְּמוֹ כֵן הַצַּדִּיק וְהָאֲנָשִׁים כְּשֵׁרִים לְעֵרֶך שְׁאָר הָעוֹלָם שֶׁבֶּאֱמֶת הֵם דּוֹמִים בְּכָל תְּנוּעוֹתֵיהֶם כִּשְׁאָר בְּנֵי אָדָם בִּדְמוּתָם וְצַלְמָם וְאֵין בֵּינֵיהֶם הֶפְרֵשׁ בְּגַשְׁמִיּוּת לְכָל מַרְאֵה עֵינֵי בָשָׂר וְאַף עַל פִּי כֵן בֶּאֱמֶת לַאֲמִתּוֹ אָנוּ מַאֲמִינִים שֶׁהֵם מֻפְרָשִׁים וּמֻבְדָּלִים לְגַמְרֵי כִּי אִישׁ כָּשֵׁר הוּא עִנְיָן אַחֵר לְגַמְרֵי כַּנַּ''ל מִכָּל שֶׁכֵּן הַצַּדִּיקִים הָאֲמִתִּיִּים


~ קיז - מַה שֶּׁמְּבַלְבֵּל אֶת הָאָדָם, כְּשֶׁנִּכְנָס לִקְדֻשָּׁה גְבוֹהָה

מַה שֶּׁמְּבַלְבֵּל אֶת הָאָדָם, כְּשֶׁנִּכְנָס לִקְדֻשָּׁה גְבוֹהָה כְּגוֹן כְּשֶׁמִּתְקָרֵב לְצַדִּיק הָאֱמֶת וְכַיּוֹצֵא אֲזַי דַּיְקָא יִקְרֶה לוֹ מִקְרֶה בִּלְתִּי טָהוֹר, חַס וְשָׁלוֹם כְּבָר מְבאָר מִזֶּה בְּמָקוֹם אַחֵר [שֶׁכְּשֶׁהָאָדָם נִכְנָס לִקְדֻשָּׁה מִתְגַּבֵּר עָלָיו הַיֵּצֶר הָרָע בְּיוֹתֵר כִּי כָל מַה שֶּׁנִּכְנָס בִּקְדֻשָּׁה יוֹתֵר יֵשׁ לוֹ בְכָל פַּעַם יֵצֶר הָרָע חָדָשׁ גָּדוֹל מִבַּתְּחִלָּה עַיֵּן בְּלִקּוּטֵי הָרִאשׁוֹן בְּסִימָן עב וּבְמָקוֹם אַחֵר] וּבֶאֱמֶת הַבִּלְבּוּל הַזֶּה שְׁטוּת כִּי מִמָּה נַפְשָׁךְ אִם יִקְרֶה לוֹ מֵחֲמַת הִרְהוּר מִי חַיָּב בָּזֶה וְאֵין לוֹ לְהִתְרַעֵם כְּלָל, מֵאַחַר שֶׁהוּא בְּעַצְמוֹ גָּרַם לוֹ וְאִם אֵינוֹ מֵחֲמַת הִרְהוּר, אֲזַי בְּוַדַּאי אֵינוֹ סִימָן רַע כְּלָל כִּי אִם הָיָה עִנְיָן רַע לא הָיוּ רַבּוֹתֵינוּ, זִכְרוֹנָם לִבְרָכָה, נוֹתְנִין אוֹתוֹ לְסִימָן יָפֶה לְחוֹלֶה כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (בְּרָכוֹת נז), שֶׁקֶּרִי סִימָן יָפֶה לְחוֹלֶה וּבֶאֱמֶת אַדְּרַבָּא, מֵחֲמַת שֶׁנִּתְקָרֵב לִקְדֻשָּׁה גְבוֹהָה מְאד מֵחֲמַת זֶה נִזְדַּמֵּן לוֹ כִּי כָל הַמַּצְדִּיק אֶת עַצְמוֹ מִלְּמַטָּה, מַצְדִּיקִין עָלָיו הַדִּין מִלְּמַעְלָה שֶׁנֶּאֱמַר: ''וּכְיִרְאָתְך עֶבְרָתֶך'', כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (תַּעֲנִית ח) נִמְצָא כְּשֶׁאָדָם מַצְדִּיק עַצְמוֹ וְנִכְנָס בִּקְדֻשָּׁה מְדַקְדְּקִין עָלָיו יוֹתֵר וּמִתְעוֹרְרִין עָלָיו קִטְרוּגִים וְדִינִים, חַס וְשָׁלוֹם וּמֵהִשְׁתַּלְשְׁלוּת הַדִּינִים נַעֲשֶׂה הַיֵּצֶר הָרָע [כַּמּוּבָא בְּמָקוֹם אַחֵר בְּסִימָן עב הַנַּ''ל] וְעַל כֵּן אֵין לוֹ לְהִתְרַעֵם כְּלָל עַל זֶה כִּי אַדְּרַבָּא, מֵחֲמַת שֶׁנִּכְנַס לִקְדֻשָּׁה גְבוֹהָה כָּזוֹ מֵחֲמַת זֶה נִתְגָּרֶה בּוֹ הַיֵּצֶר הָרָע, מֵהִשְׁתַּלְשְׁלוּת הַדִּינִים כַּנַּ''ל וְעַל כֵּן חָשְׁבוּ רַבּוֹתֵינוּ, זִכְרוֹנָם לִבְרָכָה, לְנֵס גָּדוֹל מַה שֶּׁלּא אֵרַע קֶרִי לְכהֵן גָּדוֹל בְּיוֹם הַכִּפּוּרִים, כְּמוֹ שֶׁאָמְרוּ רַבּוֹתֵינוּ, זִכְרוֹנָם לִבְרָכָה (אָבוֹת פֶּרֶק ה) כִּי מֵחֲמַת שֶׁנִּכְנַס הַכּהֵן הַגָּדוֹל בְּיוֹם הַכִּפּוּרִים לִקְדֻשָּׁה גְּבוֹהָה כָּזוֹ לִפְנַי וְלִפְנִים הָיָה בְּוַדַּאי עָלָיו קִטְרוּגִים וְהִתְגָּרוּת הַרְבֵּה שֶׁמִּשָּׁם נִמְשָׁך הַיֵּצֶר הָרָע כַּנַּ''ל עַל כֵּן נֶחֱשָׁב לְנֵס, מַה שֶּׁנִּצּוֹל הַכּהֵן הַגָּדוֹל מִמִּקְרֶה בְּיוֹם הַכִּפּוּרִים וְעַתָּה רְאֵה וְהָבֵן, אֵיך יְבַלְבֵּל אֶת הָאָדָם עִנְיָן הַנַּ''ל וְכִי יֵשׁ לוֹ לְהִתְרַעֵם עַל שֶׁלּא הָיָה לוֹ נֵס כְּמוֹ לַכּהֵן הַגָּדוֹל בְּיוֹם הַכִּפּוּרִים גַּם דַּע, שֶׁלִּפְעָמִים יֵשׁ בְּאָדָם טֻמְאָה טְמוּנָה שֶׁאֵין יוֹדְעִין לָהּ שׁוּם תִּקּוּן, מֵחֲמַת שֶׁהִיא טְמוּנָה וְנִסְתֶּרֶת בּוֹ וְעַל כֵּן זֶהוּ טוֹבָה מַה שֶּׁאֵרַע לוֹ כְּשֶׁמִּתְקָרֵב אֶל הַקְּדֻשָּׁה כִּי יוֹצֵא מִמֶּנּוּ הַטֻּמְאָה הַטְּמוּנָה הַנַּ''ל כִּי אֲזַי כְּשֶׁיּוֹצֵאת, יְכוֹלִין לִמְצא לָהּ תִּקּוּן מַה שֶּׁאֵין כֵּן מִקּדֶם כְּשֶׁהָיְתָה טְמוּנָה כַּנַּ''ל וּמֵחֲמַת זֶה לא הוֹלִיד אַבְרָהָם אֶת יִצְחָק עַד שֶׁהוֹלִיד תְּחִלָּה אֶת יִשְׁמָעֵאל וְכֵן יִצְחָק הוֹלִיד אֶת עֵשָׂו וְאַחַר כָּך אֶת יַעֲקב כְּדֵי לְהוֹצִיא הַזֻּהֲמָא תְּחִלָּה, כַּמּוּבָא


~ קיח - לְעִנְיַן חִדּוּשֵׁי תוֹרָה

לְעִנְיַן חִדּוּשֵׁי תוֹרָה שֶׁיֵּשׁ גְּדוֹלִים, שֶׁהָיוּ מְשַׁבְּחִים אוֹתָם שֶׁאוֹמְרִים תּוֹרָה בְּלִי מַחֲשָׁבָה וְעִיּוּן מִקּדֶם אָמַר שֶׁאֵין זֶה מַעֲלָה כָּל כָּך כִּי בְּוַדַּאי יְכוֹלִים לוֹמַר תּוֹרָה בְּלִי מַחֲשָׁבָה וְעִיּוּן כִּי יְכוֹלִין לְקַשֵּׁר הַמַּחֲשָׁבָה וְהַדִּבּוּר לְהַשֵּׁם יִתְבָּרַך וְלוֹמַר תּוֹרָה בְּלִי מַחֲשָׁבָה וְעִיּוּן מִקּדֶם אֲבָל טוֹב יוֹתֵר כְּשֶׁחוֹשְׁבִין תּוֹרָה (בְּרֵאשִׁית רַבָּה פָּרָשַׁת כִּי תִשָּׂא פָּרָשָׁה מ) שֶׁהַשֵּׁם יִתְבָּרַך כְּשֶׁרוֹצֶה לְגַלּוֹת תּוֹרָה, הוּא חוֹזְרָהּ אַרְבַּע פְּעָמִים קדֶם שֶׁאוֹמְרָהּ וְלָמְדוּ מִפָּסוּק: ''אָז רָאָה וַיְסַפְּרָהּ, הֱכִינָהּ וְגַם חֲקָרָהּ'' שֶׁנִּכְתַּב בְּכָאן אַרְבַּע בְּחִינוֹת: ''רָאָה וַיְסַפְּרָהּ'' וְכוּ שֶׁהַשֵּׁם יִתְבָּרַך, כִּבְיָכוֹל, רוֹאֶה וְסוֹפֵר וּמֵכִין וְחוֹקֵר דִּבְרֵי הַתּוֹרָה אַרְבַּע פְּעָמִים קדֶם שֶׁאוֹמְרָהּ וְאַחַר כָּך מְגַלֶּה אוֹתָהּ לְהָעוֹלָם מִכָּל שֶׁכֵּן בֶּן אָדָם שֶׁצָּרִיך לַחֲשׁב וּלְעַיֵּן וְלַחֲקר וּלְבָרֵר הַדִּבְרֵי תוֹרָה בְּמַחֲשַׁבְתּוֹ תְּחִלָּה הֵיטֵב, קדֶם שֶׁאוֹמְרָהּ וְאָמַר שֶׁעַכְשָׁו בְּנָקֵל מְאד לְחַדֵּשׁ בַּתּוֹרָה מֵחֲמַת שֶׁכְּבָר נִתְפַּשְּׁטוּ חִבּוּרִים קְדוֹשִׁים הַרְבֵּה מִצַּדִּיקִים שֶׁבְּדוֹרוֹתֵינוּ וּכְפִי הַשִּׂיחוֹת וְהַהִתְגַּלּוּת שֶׁנִּתְפַּשֵּׁט בְּיָמֵינוּ בְּנָקֵל מְאד לְחַדֵּשׁ בַּתּוֹרָה גַּם אָמַר עַל מַה שֶּׁמּוּבָא בַּזּהַר הַקָּדוֹשׁ פָּתַח רַבִּי יִצְחָק וְאָמַר וְכוּ, וְכַיּוֹצֵא בָּזֶה בִּשְׁאָר הַחֶבְרַיָּא קַדִּישָׁא אָמַר: פָּתַח רַבִּי יִצְחָק כְּשֶׁהָיָה רַק פּוֹתֵחַ אֶת פִּיו, תֵּכֶף וּמִיָּד הָיָה אוֹמֵר וּמְגַלֶּה תּוֹרָה וְאַף עַל פִּי כֵן כְּבָר מְבאָר שֶׁטּוֹב יוֹתֵר לְעַיֵּן וְלַחֲשׁב (שֶׁקּוֹרִין טְרַאכְטִין) תּוֹרָה


~ קיט - מֵעִנְיַן יִסּוּרֵי עוֹלָם הַזֶּה

דִּבֵּר עִמָּנוּ כַּמָּה פְּעָמִים מֵעִנְיַן יִסּוּרֵי עוֹלָם הַזֶּה שֶׁ כָּל בְּנֵי הָעוֹלָם כֻּלָּם מְלֵאִים יִסּוּרִים אֵין גַּם אֶחָד שֶׁיִּהְיֶה לוֹ עוֹלָם הַזֶּה וַ אֲפִלּוּ הָעֲשִׁירִים הַגְּדוֹלִים וַאֲפִלּוּ הַשָּׂרִים אֵין לָהֶם שׁוּם עוֹלָם הַזֶּה כְּלָל כִּי כָל יְמֵיהֶם כַּעַס וּמַכְאוֹבוֹת וְכֻלָּם מְלֵאִים טְרָדוֹת וּדְאָגוֹת וְעַצְבוּת וְיָגוֹן וַאֲנָחָה תָּמִיד וְכָל אֶחָד יֵשׁ לוֹ יִסּוּרִים מְיֻחָדִים וְאֵין גַּם אֶחָד מִכָּל הַגְּבִירִים וְהַשָּׂרִים, שֶׁיִּהְיֶה לוֹ הַכּל כְּסֵדֶר כִּרְצוֹנוֹ תָּמִיד וְכֻלָּם כְּאֶחָד מְלֵאִים יִסּוּרִים וּדְאָגוֹת תָּמִיד וְזֶה בָּרוּר וְיָדוּעַ לְכָל מִי שֶׁבָּקִי קְצָת בָּהֶם וּבְדַרְכֵיהֶם וְכַמָּה פְּעָמִים דִּבַּרְנוּ מִזֶּה, וְהָיִינוּ רוֹאִים בְּעֵינֵינוּ כָּל זאת וַ אֲפִלּוּ מִי שֶׁנִּדְמֶה עָלָיו שֶׁיֵּשׁ לוֹ הָעוֹלָם הַזֶּה בִּשְׁלֵמוּת וְיֵשׁ לוֹ כָּל הַתַּעֲנוּגִים. עשֶׁר וּנְכָסִים וְכָבוֹד וְהוֹן רַב וְאַרְמוֹנִים גְּדוֹלִים וְכֵלִים נִפְלָאִים וְתַכְשִׁיטִין וּסְגֻלַּת מְלָכִים וְכוּ אִם יִסְתַּכְּלוּ בּוֹ הֵיטֵב, הוּא גַּם כֵּן מָלֵא כַּעַס וּמַכְאוֹבוֹת הַרְבֵּה תָּמִיד בְּכַמָּה מִינֵי אֳפָנִים וְעִנְיָנִים, כַּנִּרְאֶה בְּחוּשׁ וְאֵין צָרִיך לְבָאֵר זאת לְמִי שֶׁיֵּשׁ לוֹ מחַ בְּקָדְקֳדוֹ וּמִסְתַּכֵּל קְצָת בָּהֶם בֶּאֱמֶת וּכְמוֹ שֶׁאָמַר שְׁלמה הַמֶּלֶך עָלָיו הַשָּׁלוֹם (קהֶלֶת ב) : ''גַּם כָל יָמָיו כַּעַס וּמַכְאוֹבוֹת'' וְכוּ וּכְתִיב: ''אָדָם לְעָמָל יוּלָד קְצַר יָמִים וּשְׂבַע רגֶז'' (אִיּוֹב י''ד) וְ זֶה כּוֹלֵל כָּל בְּנֵי אָדָם שֶׁבָּעוֹלָם מִקָּטן וְעַד גָּדוֹל כִּי כֻלָּם נוֹלְדוּ לְעָמָל וּמְלֵאִים רגֶז וְיִסּוּרִין וְאֵין שׁוּם עֵצָה וְתַחְבּוּלָה לְהִנָּצֵל מֵעָמָל וְיָגוֹן הַזֶּה כִּי אִם לִבְרחַ לְהַשֵּׁם יִתְבָּרַך וְלַעֲסֹק בַּתּוֹרָה (בְּרֵאשִׁית רַבָּה פָּרָשָׁה יג:) ''אָדָם לְעָמָל יוּלָד'' אַשְׁרֵי מִי שֶׁעֲמָלוֹ בַּתּוֹרָה הַיְנוּ מֵאַחַר שֶׁ כָּל אָדָם נוֹלָד לְעָמָל וְאִי אֶפְשָׁר לְהִמָּלֵט מִזֶּה בְּשׁוּם אפֶן אֲפִלּוּ אִם יִהְיֶה לוֹ כָּל חֲלָלֵי דְּעָלְמָא בְּוַדַּאי יִהְיֶה לוֹ עָמָל וְיִסּוּרִין וּדְאָגוֹת הַרְבֵּה עַל כֵּן הֶחָכָם עֵינָיו בְּראשׁוֹ שֶׁיַּהֲפך הֶעָמָל לְעָמָל שֶׁל תּוֹרָה אֲשֶׁר בִּשְׁבִיל זֶה נוֹלָד שֶׁיַּעֲמל בַּתּוֹרָה וְאָז אַשְׁרֵי לוֹ, כִּי נִצּוֹל מֵעֲמַל הָעוֹלָם הַזֶּה וְזוֹכֶה לְחַיֵּי עוֹלָם הַבָּא עָנָה וְאָמַר רַבֵּנוּ, זִכְרוֹנוֹ לִבְרָכָה הִנֵּה  הַכּל אוֹמְרִים, שֶׁיֵּשׁ עוֹלָם הַזֶּה וְעוֹלָם הַבָּא וְהִנֵּה עוֹלָם הַבָּא אָנוּ מַאֲמִינִים שֶׁיֵּשׁ עוֹלָם הַבָּא אֶפְשָׁר יֵשׁ גַּם עוֹלָם הַזֶּה גַּם כֵּן בְּאֵיזֶה עוֹלָם כִּי בְּכָאן נִרְאֶה שֶׁהוּא הַגֵּיהִנּם כִּי כֻלָּם מְלֵאִים יִסּוּרִים גְּדוֹלִים תָּמִיד ואמר ש אין נמצא שום עולם הזה כלל.


~ קכ - לא יִתְפַּלֵּל עִם כַּוָּנוֹת, רַק יְכַוֵּן פֵּרוּשׁ הַמִּלּוֹת כִּפְשׁוּטוֹ

אֶחָד מֵאַנְשֵׁי שְׁלוֹמֵנוּ סִפֵּר לִי שֶׁהָיָה מְדַבֵּר עִם רַבֵּנוּ, זִכְרוֹנוֹ לִבְרָכָה, בַּעֲבוֹדַת הַשֵּׁם כְּדַרְכּוֹ וְהֵבִין רַבֵּנוּ, זִכְרוֹנוֹ לִבְרָכָה, שֶׁהוּא עוֹסֵק קְצָת לְכַוֵּן כַּוָּנוֹת בִּתְפִלָּתוֹ וְהִקְפִּיד עָלָיו רַבֵּנוּ, זִכְרוֹנוֹ לִבְרָכָה מְאד וְאָמַר לוֹ שֶׁלּא יַעֲסֹק עוֹד בָּזֶה, וְלא יִתְפַּלֵּל עִם כַּוָּנוֹת רַק יְכַוֵּן פֵּרוּשׁ הַמִּלּוֹת כִּפְשׁוּטוֹ [אַף עַל פִּי שֶׁזֶּה הָאִישׁ לָמַד כִּתְבֵי הָאֲרִ''י, זִכְרוֹנוֹ לִבְרָכָה, עַל פִּי פְּקֻדָּתוֹ אַף עַל פִּי כֵן לא רָצָה שֶׁיִּתְפַּלֵּל עִם כַּוָּנוֹת כְּלָל] וְאָמַר לוֹ רַבֵּנוּ, זִכְרוֹנוֹ לִבְרָכָה שֶׁמִּי שֶׁאֵינוֹ רָאוּי לָזֶה כְּשֶׁמִּתְפַּלֵּל עִם כַּוָּנוֹת הוּא כְּמוֹ כִּשּׁוּף כִּי בְּכִשּׁוּף נֶאֱמַר ''לא תִלְמַד לַעֲשׂוֹת'' (דְּבָרִים י''ח) וְדָרְשׁוּ רַבּוֹתֵינוּ, זִכְרוֹנָם לִבְרָכָה (שַׁבָּת עה ראשׁ הַשָּׁנָה כד סַנְהֶדְרִין סח) : לא תִלְמַד לַעֲשׂוֹת, אֲבָל אַתָּה לָמֵד לְהָבִין וּלְהוֹרוֹת כָּך הוּא בְּעִנְיַן הַכַּוָּנוֹת לְהַבְדִּיל שֶׁאֵין צְרִיכִין לִלְמד אוֹתָם כִּי אִם לְהָבִין וּלְהוֹרוֹת אֲבָל לא לַעֲשׂוֹת עִמָּהֶם, דְּהַיְנוּ לְכַוְּנָם בַּתְּפִלָּה מִי שֶׁאֵינוֹ רָאוּי לָזֶה וְאָמַר כִּי עִקָּר הַתְּפִלָּה הִיא דְּבֵקוּת לְהַשֵּׁם יִתְבָּרַך וְהָיָה טוֹב יוֹתֵר לְהִתְפַּלֵּל בִּלְשׁוֹן לַעַז, שֶׁמְּדַבְּרִים בּוֹ כִּי כְּשֶׁמִּתְפַּלְּלִים בַּלָּשׁוֹן, שֶׁמְּדַבְּרִים בּוֹ אֲזַי הַלֵּב סָמוּך וְדָבוּק מְאד בְּדִבּוּרֵי הַתְּפִלָּה וְיָכוֹל לְדַבֵּק עַצְמוֹ בְּיוֹתֵר לְהַשֵּׁם יִתְבָּרַך אַך כְּבָר תִּקְּנוּ לָנוּ אַנְשֵׁי כְנֶסֶת הַגְּדוֹלָה סֵדֶר הַתְּפִלָּה [מֵחֲמַת שֶׁלָּאו כָּל אָדָם יָכוֹל לְסַדֵּר סֵדֶר הַתְּפִלָּה לְעַצְמוֹ כַּמּוּבָא] עַל כֵּן אָנוּ חַיָּבִים לְהִתְפַּלֵּל בִּלְשׁוֹן הַקּדֶשׁ כְּמוֹ שֶׁסִּדְּרוּ לָנוּ אֲבָל הָעִקָּר הוּא רַק לְכַוֵּן פֵּרוּשׁ הַמִּלּוֹת כִּפְשׁוּטוֹ שֶׁזֶּהוּ עִקָּר הַתְּפִלָּה שֶׁמִּתְפַּלְּלִין לִפְנֵי הַשֵּׁם יִתְבָּרַך עַל כָּל דָּבָר וְדָבָר וְעַל יְדֵי זֶה מִתְקָרְבִין וּמִתְדַּבְּקִין בּוֹ יִתְבָּרַך וְהִנֵּה מִי שֶׁמְּדַבֵּר בִּלְשׁוֹן הַקּדֶשׁ תָּמִיד, כְּגוֹן יְרוּשַׁלְמִי אֵין צָרִיך לַחֲשׁב בְּדַעְתּוֹ פֵּרוּשׁ הַמִּלּוֹת רַק שֶׁיַּטֶּה אָזְנוֹ מַה שֶּׁהוּא אוֹמֵר וְזֶה עִקָּר כַּוָּנָתוֹ בַּתְּפִלָּה וְאֵצֶל הַצַּדִּיקִים הָאֲמִתִּיִּים הַגְּדוֹלִים בְּמַעֲלָה אֶצְלָם כָּל הַכַּוָּנוֹת שֶׁל הָאֲרִ''י, זִכְרוֹנוֹ לִבְרָכָה וְכוּ הֵם פֵּרוּשׁ הַמִּלּוֹת שֶׁבְּפֵרוּשׁ הַמִּלּוֹת שֶׁלָּהֶם כְּלוּלִים כָּל הַכַּוָּנוֹת


~ קכא - הָיָה מְחַזֵּק אֶת אֲנָשָׁיו

הָיָה מְחַזֵּק אֶת אֲנָשָׁיו שֶׁקָּבְלוּ לְפָנָיו בְּקֻבְלָנָא גְּדוֹלָה, עַל שֶׁהֵם רְחוֹקִים מִתְּפִלָּה מְאד וְקָשֶׁה עֲלֵיהֶם מְאד לְהִתְפַּלֵּל וְהָיָה מְחַזֵּק אוֹתָם וּמְנַחֵם אוֹתָם בְּכַמָּה לְשׁוֹנוֹת שֶׁלּא יִפְּלוּ בְּדַעְתֵּיהֶן בִּשְׁבִיל זֶה וְאָמַר הֲלא אֵצֶל הַגֵּר שֶׁנִּתְגַּיֵּר כַּמָּה זְכִיָּה הוּא אֶצְלוֹ כְּשֶׁזּוֹכֶה לֵידַע אֲמִירַת הַתֵּבוֹת לְבַד עַד בָּרוּך שֶׁאָמַר! עַל כֵּן רָאוּי לְאָדָם לְנַחֵם אֶת עַצְמוֹ וּלְשַׂמֵּחַ אֶת עַצְמוֹ עַל אֲשֶׁר עַל כָּל פָּנִים הוּא זוֹכֶה לוֹמַר הַתֵּבוֹת שֶׁל הַתְּפִלָּה וְשָׁמַעְתִּי שֶׁהָיָה מְדַבֵּר עִם אִישׁ פָּשׁוּט אֶחָד מֵעִנְיַן תְּפִלָּה שֶׁקָּשֶׁה מְאד לְהִתְפַּלֵּל וְנָתַן לוֹ עֵצָה וְאָמַר לוֹ שֶׁיַּחֲשׁב בְּלִבּוֹ, שֶׁאֵינוֹ צָרִיך לְהִתְפַּלֵּל כִּי אִם עַד בָּרוּך שֶׁאָמַר כִּי אוּלַי הוּא צָרִיך בְּגִלְגּוּל זֶה לְתַקֵּן רַק חֵלֶק זֶה מֵהַתְּפִלָּה כִּי אוּלַי בַּגִּלְגּוּל הָרִאשׁוֹן כְּבָר הִתְפַּלֵּל בְּכַוָּנָה שְׁאָר חֶלְקֵי הַתְּפִלָּה רַק חֵלֶק זֶה עַד בָּרוּך שֶׁאָמַר הוּא צָרִיך עַכְשָׁו בְּגִלְגּוּל זֶה לְהִתְפַּלֵּל בְּכַוָּנָה וְעַל כֵּן יַכְנִיס כָּל כּחוֹ בָּזֶה הַמְּעַט לְהִתְפַּלֵּל בְּכַוָּנָה עַד בָּרוּך שֶׁאָמַר בָרוּך שֶׁאָמַר יַחֲשׁב: אוּלַי צָרִיך לְתַקֵּן חֵלֶק זֶה כְּגוֹן מִבָּרוּך שֶׁאָמַר עַד וַיְבָרֶך דָּוִד וְיִתְפַּלֵּל עוֹד אוֹתוֹ הַחֵלֶק בְּכַוָּנָה וְכֵן לְהַלָּן וְהַכְּלָל שֶׁלּא יְבַלְבֵּל דַּעְתּוֹ בַּתְּחִלָּה בְּכָל הַתְּפִלָּה כִּי יִהְיֶה קָשֶׁה וְכָבֵד עָלָיו רַק יִתְאַמֵּץ בְּכָל פַּעַם לוֹמַר מְעַט מְעַט בְּכַוָּנָה כִּי מְעַט יְכוֹלִין לְהִתְפַּלֵּל בְּכַוָּנָה, וְאַחַר כָּך עוֹד מְעַט וְכוּ כַּנַּ''ל. גַּם כְּבָר מְבאָר שֶׁבֶּאֱמֶת עַל פִּי הָרב אֵין יְכוֹלִין לְהִתְפַּלֵּל כָּל הַתְּפִלָּה בְּכַוָּנָה רַק מְעַט כִּי כָל אֶחָד מִתְפַּלֵּל אֵיזֶה חֵלֶק מֵהַתְּפִלָּה לְפִי בְּחִינָתוֹ כִּי אִית מָארֵי דְּיָדִין וּמָארֵי דְּרַגְלִין וְכוּ כַּמְבאָר בְּמָקוֹם אַחֵר


~ קכב - לְעִנְיַן הַמַּחֲשָׁבוֹת זָרוֹת שֶׁבַּתְּפִלָּה

לְעִנְיַן הַמַּחֲשָׁבוֹת זָרוֹת שֶׁבַּתְּפִלָּה וּכְבָר יָדוּעַ, שֶׁ כָּל מַחֲשָׁבָה וּמַחֲשָׁבָה הִיא קוֹמָה שְׁלֵמָה, כַּמּוּבָא וְאָמַר שֶׁ כְּשֶׁהָאָדָם עוֹמֵד וּמִתְפַּלֵּל כְּסֵדֶר וְאֵינוֹ מַשְׁגִּיחַ עַל הַמַּחֲשָׁבוֹת זָרוֹת וְעַל יְדֵי זֶה הוּא מְנַצֵּחַ אוֹתָם וּמַעֲבִירָם מִמֶּנּוּ [וְכַמְבאָר בְּמָקוֹם אַחֵר, שֶׁ אֵין צְרִיכִין לְהִסְתַּכֵּל עֲלֵיהֶם כְּלָל רַק לֵילֵך כְּסֵדֶר בִּתְפִלָּתוֹ וְלִבְלִי לְהַבִּיט לְאַחֲרָיו כְּלָל וְעַל יְדֵי זֶה מִמֵּילָא יִסְתַּלְּקוּ] אֲזַי  בְּדֶרֶך הִלּוּכוֹ בִּתְפִלָּתוֹ הוּא מַפִּיל אוֹתָם לָזֶה חוֹתֵך יָד, וְלָזֶה חוֹתֵך רֶגֶל, וְכַיּוֹצֵא בָּזֶה בִּשְׁאָר הָאֵיבָרִים פֵּרוּשׁ, כְּמוֹ לְמָשָׁל בְּעִנְיַן מִלְחָמָה,  כְּשֶׁצָּרִיך לֵילֵך וְלַעֲבר בֵּין הַרְבֵּה רוֹצְחִים וְאוֹרְבִים וּכְשֶׁהוּא גִּבּוֹר וְעבֵר בֵּינֵיהֶם אֲזַי בְּדֶרֶך הִלּוּכוֹ הוּא מַפִּיל אוֹתָם כִּי לָזֶה חוֹתֵך יָד בְּדֶרֶך הִלּוּכוֹ וּמַפִּילוֹ, וְלָזֶה חוֹתֵך רֶגֶל וְכוּ, וְכַיּוֹצֵא בָּזֶה כֵּן הוּא מַמָּשׁ  בְּעִנְיַן הַתְּפִלָּה, שֶׁכְּשֶׁמִּתְפַּלְּלִין כְּסֵדֶר וְאֵין מַשְׁגִּיחִין עַל הַמַּחֲשָׁבוֹת זָרוֹת וְדוֹחִין אוֹתָם וּמַפִּילָם אֲזַי בְּדֶרֶך הִלּוּכוֹ בִּתְפִלָּתוֹ הוּא חוֹתֵך לָזֶה יָד וְלָזֶה רֶגֶל וְכוּ כַּנַּ''ל כִּי כָל מַחֲשָׁבָה זָרָה הוּא קְלִפָּה, וְהִיא קוֹמָה שְׁלֵמָה, כַּמּוּבָא וּכְשֶׁמִּתְגַּבֵּר לְהִתְפַּלֵּל כְּסֵדֶר וְלִבְלִי לְהִסְתַּכֵּל עֲלֵיהֶם אֲזַי הוֹרֵג אוֹתָם אוֹ חוֹתֵך מֵהֶם אֵיבָרִים אֵיבָרִים כַּנַּ''ל.


~ קכג - מִּקְוֶה אֵינָהּ מַזֶּקֶת כְּלָל

אָמַר: שֶׁמִּקְוֶה אֵינָהּ מַזֶּקֶת כְּלָל וְהַדָּאקְטֶיר שֶׁיּאמַר לוֹ, שֶׁמִּקְוֶה מַזֶּקֶת, אֵינוֹ דָּאקְטֶיר כְּלָל אַדְּרַבָּה, טְבִילַת מִקְוֶּה טוֹבָה מְאד לִבְרִיאוּת הַגּוּף כִּי יֵשׁ נְקָבִים קְטַנִּים הַרְבֵּה בְּגוּפוֹ שֶׁל אָדָם וְהֵם נִקְבֵי הַזֵּעָה, שֶׁדֶּרֶך שָׁם יוֹצֵא הַזֵּעָה מִן הָאָדָם וְהֵם צְרִיכִין לִפָּתַח כִּי אִם נִסְתָּמִין נִקְבֵי הַזֵּעָה יוּכַל לֵחָלֵשׁ וְלִפּל לְחֻלְשָׁה, חַס וְשָׁלוֹם וְעַל יְדֵי טְבִילָה בְּמַיִם נִפְתָּחִין נִקְבֵי הַזֵּעָה וְזֶה טוֹב מְאד לִבְרִיאוּת הַגּוּף רַק שֶׁלּא יִהְיוּ הַמַּיִם קָרִים בְּיוֹתֵר כִּי אָז מַיָּא מְטָרְשִׁי לְהַנְּקָבִים הַנַּ''ל אֲבָל כְּשֶׁאֵין הַמַּיִם קָרִים מְאד אֲזַי הַטְּבִילָה בָּהֶם טוֹבָה מְאד גַּם כְּבָר מְבאָר, שֶׁאֵין הָעֲבוֹדוֹת וְסִגּוּפִים, שֶׁקּוֹרִין הָארִיוַואנִי מַזִּיקִים כְּלָל וּמִי שֶׁמַּזִּיק לוֹ הָעֲבוֹדָה וְהַסִּגּוּפִים זֶהוּ רַק מֵחֲמַת גַּדְלוּת


~ קכד - לִּפְעָמִים מַגִּיעַ לָאָדָם הִרְהוּר תְּשׁוּבָה

שָׁמַעְתִּי בִּשְׁמוֹ שֶׁאָמַר שֶׁלִּפְעָמִים מַגִּיעַ לָאָדָם הִרְהוּר תְּשׁוּבָה וְהִשְׁתּוֹקְקוּת לְהַשֵּׁם יִתְבָּרַך בְּאֵיזֶה מָקוֹם שֶׁצָּרִיך שָׁם בְּאוֹתוֹ הַמָּקוֹם דַּיְקָא לְהִתְחַזֵּק בְּזֶה הַהִרְהוּר תְּשׁוּבָה וְהַהִשְׁתּוֹקְקוּת כְּגוֹן לְדַבֵּר שָׁם אֵיזֶה דִּבּוּרִים שֶׁל תְּחִנּוֹת וּבַקָּשׁוֹת אוֹ דִּבְרֵי הִשְׁתּוֹקְקוּת בַּפֶּה וּבַלֵּב כְּפִי הָעִנְיָן וְלא יַמְתִּין וְלא יָזוּז מִמְּקוֹמוֹ אַף עַל פִּי שֶׁאֵין זֶה הַמָּקוֹם מוּכָן לְכָך כְּגוֹן שֶׁלּא בִּמְקוֹם קְבִיעוּת לְתוֹרָה וּתְפִלָּה, רַק בְּדֶרֶך הִלּוּכוֹ וְכַיּוֹצֵא כִּי כְּשֶׁיָּזוּז מִמְּקוֹמוֹ, יָכוֹל לִהְיוֹת שֶׁיִּפְסֹק וְכֵן מִמֶּנּוּ זִכְרוֹנוֹ לִבְרָכָה, בְּעַצְמוֹ רָאִינוּ עִנְיָן כָּזֶה כַּמָּה פְּעָמִים שֶׁלִּפְעָמִים נִשְׁאָר עוֹמֵד בְּאֶמְצַע הַבַּיִת וְדִבֵּר עִמָּנוּ וְגִלָּה לָנוּ תּוֹרָה נִפְלָאָה וְשִׂיחָה נָאָה מְאד וְגִלָּה דְּרָכִים נִפְלָאִים לַעֲבוֹדַת הַשֵּׁם יִתְבָּרַך וְהִתְעוֹרְרוּת גָּדוֹל וְכוּ וְלא רָצָה לָזוּז מִמְּקוֹמוֹ, עַד שֶׁגָּמַר מַה שֶּׁרָצָה וְכֵן הָיָה כַּמָּה פְּעָמִים


~ קכה - מֵעִנְיַן אֲמִירַת תְּהִלִּים

מֵעִנְיַן אֲמִירַת תְּהִלִּים דִּבֵּר עִם אֶחָד וְאָמַר לוֹ שֶׁעִקָּר אֲמִירַת תְּהִלִּים לוֹמַר כָּל מִזְמוֹרֵי תְּהִלִּים עַל עַצְמוֹ לִמְצא אֶת עַצְמוֹ בְּתוֹך כָּל מִזְמוֹר וּמִזְמוֹר וְשָׁאַל אוֹתוֹ זִכְרוֹנוֹ לִבְרָכָה: אֵיך ? וּפֵרֵשׁ לוֹ רַבֵּנוּ, זִכְרוֹנוֹ לִבְרָכָה, קְצָת כִּי כָל הַמִּלְחָמוֹת שֶׁבִּקֵּשׁ דָּוִד הַמֶּלֶך, עָלָיו הַשָּׁלוֹם שֶׁיַּצִּילֵהוּ הַשֵּׁם יִתְבָּרַך מֵהֶם הַכּל צְרִיכִין לְפָרֵשׁ לְעַצְמוֹ עַל מִלְחֶמֶת הַיֵּצֶר הָרָע וְחֵילוֹתָיו וְכַיּוֹצֵא בָּזֶה בִּשְׁאָר הַמִּזְמוֹרִים [וְכַמְבאָר מִזֶּה לְעֵיל בְּסִימָן קא] וְשָׁאַל אוֹתוֹ. אֵיך יְפָרֵשׁ לְעַצְמוֹ מֵהַפְּסוּקִים, שֶׁדָּוִד הַמֶּלֶך, עָלָיו הַשָּׁלוֹם, מְשַׁבֵּחַ אֶת עַצְמוֹ כְּגוֹן : ''שָׁמְרָה נַפְשִׁי כִּי חָסִיד אָנִי'' (תְּהִלִּים פ''ו), וְכַיּוֹצֵא בָּזֶה הֵשִׁיב לוֹ: גַּם זֶה צְרִיכִין לְפָרֵשׁ עַל עַצְמוֹ כִּי צְרִיכִין לָדוּן אֶת עַצְמוֹ לְכַף זְכוּת וְלִמְצא בְּעַצְמוֹ אֵיזֶה זְכוּת וּנְקֻדָּה טוֹבָה אֲשֶׁר בִּבְחִינַת הַנְּקֻדָּה טוֹבָה הַזּאת הוּא בְּחִינַת חָסִיד וְכַיּוֹצֵא וְאָמַר לוֹ רַבֵּנוּ, זִכְרוֹנוֹ לִבְרָכָה. הֲלא אֵצֶל יְהוֹשָׁפָט כְּתִיב (דִּבְרֵי הַיָּמִים ב יז) : ''וַיִּגְבַּהּ לִבּוֹ בְּדַרְכֵי ה'' שֶׁבְּדַרְכֵי ה וַעֲבוֹדָתוֹ יִתְבָּרַך הִגְבִּיהַּ לִבּוֹ קְצָת עוֹד אָמַר לוֹ רַבֵּנוּ, זִכְרוֹנוֹ לִבְרָכָה. הֲלא בַּבּקֶר אָנוּ אוֹמְרִים בַּתְּחִלָּה: מָה אָנוּ מֶה חַיֵּינוּ וְכוּ וְאָנוּ מַקְטִינִים עַצְמֵנוּ מְאד וְאַחַר כָּך אָנוּ אוֹמְרִים : אֲבָל אֲנַחְנוּ עַמְּך בְּנֵי בְרִיתֶך וְכוּ שֶׁאַחַר כָּך אָנוּ מְחַזְּקִים עַצְמֵנוּ וּמְרִימִים אֶת עַצְמֵנוּ וְאָנוּ מְסַפְּרִים אֶת גְּדֻלָּתֵנוּ וּמִתְפָּאֲרִים, שֶׁאֲנַחְנוּ עַמּוֹ בְּנֵי בְרִיתוֹ זֶרַע אַבְרָהָם יִצְחָק וְיַעֲקב וְכוּ כִּי כָּך צְרִיכִין לְהִתְנַהֵג בַּעֲבוֹדַת הַשֵּׁם כַּנַּ''ל וְעַיֵּן מִזֶּה סֵפֶר הָרִאשׁוֹן בְּסִימָן רפ''ב עַל פָּסוּק: ''אֲזַמְּרָה לֵאלקַי בְּעוֹדִי'' חַזֲּק חַזֲּק חַזֲּק


~ תורות מכת''י - בא אל פרעה כי אני הכבדתי את לבו וכו

[הוספות לתורות מכתב יד רבנו ז''ל] בא אל פרעה כי אני הכבדתי את לבו וכו. כי כשעלה ברצונו הפשוט לברוא את העולמות כדי להיטב לזולתו כי מידתו להיטב והיה אורו מתפשט לאין סוף וצמצם את אורו לצדדין ונשאר חלל פנוי ובתוך החלל ברא כל העולמות בדבורו ובחכמתו כ''ש בדבר ה שמים נעשו וכו וכ''ש כולם בחכמה עשית והחלל הפנוי מכונה בשם פרעה כי שם גילה אורותיו אח''כ וקודם הבריאה היה להשי''ת כל המידות הן רחמים הן חכמה אבל היו בבחי אין סוף כי לא היו מוגבלים וע''י הצמצום עשה אח''כ גבול לכל המידות עד שאנחנו בני אדם יכולין להבחין מידת טובו ורחמנותו וההבחנה היא מהשכל והחכמה שהגביל בנו ובכל העולמות ודע שיש חכמות שהם רחוקים מהקדושה ואעפי''כ יש בהם מעט אלקות מעט קדושה מאותיות שנפלו בהם בשעת בריאת עולמות שנשברו הכלים מחמת רבוי אור שלא יכלו לסבול את האור ונשברו ונפלו ונתהוה מהם הקליפות וחיותם מנצוצי [כאן חסר הרבה כי חצי הדף נחתך ונאבד] החכמה היה מן הצמצום היינו מהחלל הפנוי הנ''ל ועל החכמות כאלו נאמר כל באיה לא ישובון וכו כמו החלל הפנוי שפינה משם אור אלקותו כן החכמות הללו לא תוכל למצוא שם שיש אלקי ואדרבא שמורין להיפך כמו החלל הפנוי וזאת החכמה אסור לספר ממנה כי אין לה כוח הדיבור כי החלל הפנוי היא קודם הבריאה קודם אותיות הדיבור ואין כוח במדבר לדבר בה ואין כוח בשכל להבינו כי צמצם חכמתו כדי שישאר חלל פנוי ועל זה נאמר שתוק כך עלה במחשבה כי על הדברים שקשים להבינם נאמר שתוק וכו וכל שכן שצריך לברוח מאלו החכמות אבל מחמת שכבר נפלו כמה וכמה מבני עמינו הותר לצדיק הדור שהוא בחי משה ואדרבא מצוה הוא לעיין בחכמות אלו כדי להעלות את עמינו משוחה עמוקה ולא תחשוב שע''י עיון של הצדיק בחכמות הללו יוכל להבין בהם היפך הדבר היינו שיוכל אפשר להביא מופת חותך על חידוש העולם והוא הדין על חכמות כמו זה ויוכל למצוא שם אלקותו ולהראות טעותם דע כי זה לא אפשר אלא עד לעתיד לבא שאז יתקיים ולא יכנף עוד מוריך שיבינו הכל אפי במקום חלל הפנוי היינו בבחי הצמצום שהוא בחי הסתרת אלקותו אעפי''כ יתגלה לעתיד שכל וידיעה גדולה שימצאו אלקות אפי בבחי אלו אבל עכשיו העיון של הצדיק שהוא בחי משה בחכמות הללו הוא תועלת להכניע כוח של החכמות הללו מחמת רוב קדושתו של הצדיק ולהוציא את בני ישראל משם כי כל דבר חושק לשרשו וכשהצדיק עוסק באלו החכמות אזי כל הנשמות שנפלו באלו המבוכות חושקים ונתלהבים לדבק בנשמת הצדיק והוא מוציא אותם משם וזהו פי בא אל פרעה שצוה הקב''ה להצדיק שהוא בחי משה שיבא לבחי פרעה בחי החלל הפנוי הנ''ל. כי אני הכבדתי לשון לבוש והסתרה. את לבו ולב עבדיו למען שתי אותותי בקרבו היינו שהסתיר וצמצם הקב''ה את אלקותו את האור אין סוף לצדדין כדי לברוא אח''כ הבריאה כולה וזה למען שיתי אותותי היינו בריאת העולמות שהיה ע''י אותיות ולמען תספר באזני בנך ובן בנך פי רש''י [במקום אחר] עד כאן רחמי האב היינו כי ע''י הבריאה תוכל לספר בהרחמנות שתבחון בהבחנת שכלך באזני, זה בחי הבחנה, כמו אוזן מלין תבחן כי הסיפור בא מכח אותיות הדיבור שנברא בהן העולמות והבחנה באה מחכמתו ית''ש שברא בה העולמות ועבדי פרעה הן ההקדמות של אלו החכמות שהן עוזרין להחכמות האלו כמו שאין מלך בלא עבדים כן אין חכמה בלתי הקדמות ופרעה הוא בחי הצמצום והחלל הפנוי ולב זה בחי תוכו של החכמה. והצמצום הי גם כן בחכמה אבל א''א להבין כי איך סילק משם אור חכמתו שלא יהי בבחי אין סוף הלא גם הצמצום גם כן ע''י חכמתו נמצא שאין כאן חלל פנוי מחכמתו וזה כי אני הכבדתי היינו הלבשתי והסתרתי את לב ותוכו של החלל הפנוי של החכמות הנ''ל והלבשתי את תוך ולבן של הקדמותיהם שלא יוכל שום אדם להבין זאת וזה שאין אדם יכול להבין זאת החלל הפנוי כל זה כדי שבתוכו אשים בתוכו כל העולמות וזה למען שיתי אותותי וכו אבל אלו החכמות שיש בהם מעט קדושה מאותיות השבורים והם בחי אדם דקליפה שהוא כקוף בפני אדם כשאדם נופל לשם יוכל לידע משם את השי''ת ע''י האותיות הקדושה שנפלו לשם וזהו: את אשר התעללתי במצרים פי שחקתי ואת אותותי אשר בם [היינו] אדם הבליעל שהוא כקוף בפני אדם כמו שחוק שמשחקין שקורין נאך גשפעט הבליעל הוא כמו קוף שעושה מה שאדם עושה ואת אותותי אשר שמתי בם [וידעתם] כי אני ה היינו [שם מי] [*שמי] שנופל לשם [יוכל] לידע כי אני ה כנ''ל וכשבא משה לפרעה כה אמר ה אלקי העברים שלח עמי ויעבדוני אלקי העברים היינו אלקותו ואורו שצמצם לצדדין וזה לשון עברים לשון עבר הנהר ועל שם זה אנו נקראים עברים שאנו משליכים כל החכמות ודבקים בהש''י לבד באמונה לבד ומשה בא לפרעה כדי להכניע אותו כנ''ל וזהו עד מתי מאנת לענות מפני ועיקר הדבר שלח עמי כנ''ל כי אם מאן אתה לשלח וכו מביא מחר ארבה בגבוליך ארבה זה בחי הצמצום כמו ארבה דלבושי מני וביה כן הצמצום והסתרת והלבשת אורו הוא מיניה וביה היינו כי אפילו הה [ההלבשה] הי בחכמה נמצא כי הכל אחד הוא [דגם הצמצום של] החלל הפנוי הכל אלקותו אבל עכשיו אין [יכולת] בידינו להבינו כי תיכף כשאנו [אומרים] שסילק אורו זה מורה כי אינו הוא שם ותיכף כשאנו אומרים שיש שם חכמתו קשה להבין הצמצום והחלל כי אין כאן חלל אבל לעתיד יתקיים ולא יכנף עוד מוריך שיתגלה שכל של חידוש העולם שכל ההסתרה והצמצום וזה מחר היינו לעתיד כמו ולמחר לקבל שכרם וזה מביא מחר היינו לעתיד ארבה בגבוליך היינו גבוליך שהוא בחי חלל הפנוי יתגלה שם לעתיד הארבה היינו ה דם דלבושי מני וביה וזה וענתה בי צדקתי ביום מחר כי תבא על שכרי היינו לעתיד יענה ר [ויסביר] לי תרוצים על כל הספיקות וזה צדקתי היינו לבושין והסתרה וצמצום כמו צדק לבשתי וזה וענתה כמו ענה כסיל שתען ותשיב לי תירוץ על כל הספיקות צדקתי שהן לבושין שלי הן ישיבו לי על לבושין והצמצום של השי''ת וזהו שלפעמים נעשה כל זה בין הצדיקים כי הם בוראים עולמות כמובא לאמר לציון עמי אתה וכו והצדיקים הם נמשכים כל אחד ואחד לצד אחד זה מושך לכאן וזה לכאן וזה בחי צמצום האור לצדדין כדי שיתהווה בתוך החלל הנשאר בין החכמים איזהו התהוות וזה שמעון בנו אומר כל ימי גדלתי בין החכמים ולא מצאתי לגוף טוב משתיקה בין החכמים דייקא שאינם באחדות וכל אחד נמשך לצד אחר וטוב לזה שתיקה כנ''ל היינו בחי משה שהוא כבד פה כנ''ל שעל ידו נכנעים אפיקורסית שנזרקה על בני אדם מחמת שרואים מחלוקת בין החכמים וזה הפירוד שביניהם זה בחי חלל הפנוי הנ''ל ולא המדרש עיקר אלא המעשה היינו אעפ''י שאם היו החכמים באחדות היו מחדשים חדושי דרשות אבל דע שאז היו בבחי התפשטות אור אין [סוף] ובהתפשטות אור אין סוף אי אפשר להתהוות שום התהוות וזה לא המדרש עיקר אלא המעשה היינו שיעשה איזהו התהוות בתוך הצמצום וכל המרבה דברים מביא חטא כי אחר הצמצום נעשה ע''י דיבוריהם איזהו התהוות ואפי ע''י שיחת חולין שלהם ואפילו מאלו שכל [אחד] דיבר על חבירו החכם נעשה איזהו התהוות ומרבוי דיבורם מזה בא התהוות הקליפות כמו שנתהווה הקליפות מריבוי אור שלא יכלו הכלים לסבול ונפלו ונשברו כן מריבוי דבורם של החכמים מביא חטא היינו בחי חכמות שיש בהם מעט קדושה כנ''ל וזהו שמעון בנו אומר אומר זה בחי ולמען תספר בנו, זה בחי רחמנות הנ''ל שמעון, זה בחי באזני היינו בחי הבחנה [כנ''ל:] [ע''כ מצאתי מכת''י רבינו ז''ל מהתורה בא אל פרעה שנדפסה בספר בסי ס''ד והדפין היו קרועים ושרופים מהצדדין ובאיזה מקום לא נמצא כ''א חצי דף והעתקתים אות באות ובמקום החסר רשמתי סימן כזה* ובקצת מקומות שניכר החסרון הצגתיו בתוך שני חצאי לבינה כנ''ל]


~ תורות מכת''י - כי איש הישראלי אם צריך לעצה

[הוספות לתורות מכתב יד רבינו ז''ל] [שמעתי מהרב וכו יום ב עקב תקס''ו לפ''ק] כי איש הישראלי אם צריך לעצה אזי ישאל עצה מבנים קטנים או מבני הצדיקים וכו הן בגשמי והן ברוחני כי שם גמר העצה ועל פיהם יהי כל דבר שבעולם ועל ידם נמתקו הדינים דהנה ידוע כי מקור העצה הוא בהחכמה המתפשט ומתהווה ע''י הדעת ונגמר ע''י הכליות כ''ש שהכליות יועצות כי הכליות הם כלי ההולדה להוציא מכח אל הפועל וע''כ ישאל להצדיק בעצמו או לתלמידי הצדיקים זולת לתלמידים של צדיקי אמת כי האדם אינו שואל בעצה אא''כ צר לו דהיינו כשהוא שרוי בצער ואינו יודע מה לעשות אם כך ואם כך ופעם הוא במקום דחוק יותר אשר אין יכול לנטות ימין ושמאל וכשהוא שואל בעצה להצדיק אז הצדיק יתן לו עצה או ישאל לבני הצדיקים כי שם נמתקה העצה כי הדינים הם למטה ונקראים צמצומים וזה הוא מקום צר והצדיק נותן לו עצה וממשיך חסד אל לאברהם להכליות היועצות והם נקראים בני הצדיקים כ''ש וכל בניך לימודי ה ונאמר ה צבאות יעץ וממתיק לו הדין ההוא ומרחיב לו המקום צר ואפי מבני הצדיקים וזהו שמובא בזוה''ק כי חסד אל היא נהירו דחכמתא היינו שהצדיק או בני הצדיקים על ידם נגמר העצה ונמתק הדין ומרחיבין לו המקום צר ויודע באיזה דרך להלוך ואפי כשנותן לו עצה ואחר כך אינה טובה העצה הזאת אעפי''כ ישאל כי כבר נודע כי היסורים אשר המה צמצומים גדולים ודינים והם שורין למטה בבחי רגלין הנקראים בחי ארץ כ''ש הארץ הדום רגלי והיסורים הם התגלות אלקותו כ''ש יגלו שמים עונו וארץ מתקוממה לו וארץ היינו דינא דמלכותא נוקמת ממנו נקם ברית וזהו והארץ הדום רגלי אך יש שני מיני המתקת היסורים המתקה אחת קודם ביאת היסורין עליו להמתיק הדין שלא יבוא עליו והמתקה שניה להגביהם ולקבלם בשמחה בכדי שלא יצאו לריק וזה אם שואל בעצה להצדיק ואעפי''כ באו עליו היסורים ידע שמהשי''ת הם הייסורים ויקבלם ויגביהם למעלה ואם אינו שואל בעצה להצדיק אזי יוכל להיות מאותם שכתוב בהם אוולת אדם תסלף דרכו ועל ה יזעף לבו ועיקר הגבהת היסורים לקבלם ברוב שמחה וזהו המתקתם כי היסורים הם טובה גדולה ומתוקים מאד אחר אשר כבר עברו ובאו עליו כי השי''ת מצמצם שכינתו בתוך הייסורים כי השי''ת אוהב כל נפש ונפש מישראל באהבה רבה ובאהבה עזה כשבאו יסורים על נפש ישראל אזי נפש שלו אינו עריבה לו וכאלו נטלו היסורים את נפשו והשי''ת מצמצם א''ע בתוך היסורים האלה ונותן לו כוח לקבל היסורים באהבה ובחיבה כדי שיגיע לו לרוב טוב ולדבר גדול מתוק וכן יחשוב בדעתו כי הלא כל היסורים שלי הם כלולים ותלויים בהבלי עולם וזמניהם אשר לע''ע הוא חסר מהם ואין זה חשוב לכלום אם חושב בשכלו תכלית כל הדברים האלו מה המה ומה תכליתם ובפרט אשר יש בהיסורים ההם התגלות אלקותו ושהשי''ת מצמצם א''ע בהם כנ''ל ובשביל אלקותו מקבלם בשמחה ומגביה היסורים ממתיק הדין בבחי רגלין והוא כמו העלאת ריקודין היינו ע''י שמקבלם בשמחה אזי יבא שמחה ליסורין שלו אשר הם שורין ברגלין כמ''ש והארץ הדום רגלי וכשמכניס שמחה ליסורין אזי מגביה הרגלין וזהו ריקודין, שמעלה רגלין מתוך שמחה היינו אעפ''י שכבר בא הדין ח''ו הוא מסלק אותו וזהו בחי ריקודין היינו שהרגלין ישמעו השמחה ויקבלו בשמחה ויגביהו א''ע וירקידון ואז יגיע להתגלות אלקותו וזה פירוש, והי עקב תשמעון את המשפטים האלה כל מקום שנאמר והי אינו אלא שמחה היינו שבחי עקב בחי דין בחי ארץ בחי רגלין ישמעו שמחה מאת המשפטים האלה היינו מאת הדינים האלה מאת היסורים ואז ע''י השמחה יזכה להיות צדיק כי צדיק נקרא מאן דנטר ברית כמ''ש בזוה''ק ומאן דנטר ברית זכי למלכות ואז אין צריך לשמור א''ע בשמירת הברית כי השי''ת ישמור אותו כי פגם הברית ח''ו במקרה הוא עפ''י רוב ע''י מרה שחורה אשר נמשך מטחול לילית הרשעה מיסוד העפר אשר שם שורש המרה שחורה וכשמקבל היסורים בשמחה אזי הוא תמיד בשמחה זהו ושמר ה אלקיך לך את הברית היינו שהשי''ת בעצמו ינטור ברית שלו ואת החסד שיתגלה אלקותו שינהיר חסד אל כל היום כמ''ש בזוה''ק כי טפת חסד מתגלה בפומא דאמה וע''י עצה של הצדיק יכולין לבא לשמחה זו ואז יומתק הדין מקודם בוא היסורין עליו... להצדיק ליתן שמחה לרגלין


~ תורות מכת''י - כי אם אין טומאה אין צריך טהרה

[הוספות לתורות מכתב יד רבנו ז''ל] [זה מצאתי מכתיבת ידו הקדושה מהתורה אר''ע כשתגיעו לאבני שיש טהור הנדפס בסי נ''א אך לא מצאתי ההתחלה ומה שמצאתי העתקתי וזהו] כי אם אין טומאה אין צריך טהרה כי אל טומאה שייך טהרה כ''ש וטהרתם מכל טומאותיכם ודרך הטהרה יכולה לתקן את עצמה והטומאה שהיא השקר היא מחמת הריחוק מאחד כי עיקר הרע הוא מחמת הריחוק מאחד כי הרע הוא נגדיות הוא נגד רצונו של אדם ונגדיות אין שייך באחד אלא בשנים שאחד מתנגד לשני אבל באחד אין שייך נגדיות נמצא שאחד הוא טוב וזה שאמרו חז''ל ביום ההוא יהי ה אחד אטו האידנא לאו הוא אחד אלא לעתיד [כולא] [*כולו] הטוב עיין שם ואחד הוא אמת כי אמת הוא אחד למשל כשאומרים על כסף שהוא כסף הוא אמת והשקר הם רבים כי כשאומרים על כסף שהוא זהב הוא שקר גם כשאומרים שהוא נחושת הוא שקר גם כשאומרים עליו שאר דברים זה כולו שקר נמצא שהאמת הוא אחד והוא טוב ובשביל זה שפת אמת תכון לעתיד כי אז יהי ה אחד ואז יתבטל הרע היינו ההתנגדיית כ''ש לא ירעו ולא ישחיתו וכו וגר זאב עם [גדי] [כבש] וזה בחי מי יתן טהור מטמא [הלא] [*לא] אחד כי יומתק הטומאה בשורשה שהיא הטהרה וקודם הבריאה כשהיו ישראל בכח אצל הקב''ה באחדות עם הקב''ה כביכול כמו הבן שהוא בכח אצל האב קודם ההזרעה והוא באחדות עם אביו ואז בוודאי אין רע ואין שקר ואין טומאה ואז כולא טוב וכולא אמת וכולא אחד וכולא קודש כי אפילו טהרה אין שייך כי לשון טהרה שייך כשיש טומאה וכשהוציא את ישראל מכח אל הפועל אזי יצאו מבחי אחד כי נתפסים במנין כי שייך לומר שם שניים והם נחשבים במספר בפני עצמם ומפעולה הזאת שהוא הוציא אל הפועל נעשה הבחירה כי הבחירה שייך בשני דברים ועכשיו שהם שניים אב ובן שייך בחירה וזה בחי טהור כי הטהרה היא בין הקדושה ובין הטומאה ויכולין לעלות ע''י הטהרה מטומאה לקדושה ע''י שהוא בוחר בטוב וגם ח''ו להיפך להיפך וזה בחי כעצם השמים לטוהר כי הטהרה היא בחי שנעשה מספר בפני עצמו שהוציא אותנו מכח אל הפועל ודע שע''י השגחה שהקב''ה משגיח עלינו עי''ז אנחנו באחדות עמו בבחי כוח אבל כשמסיר השגחתו ח''ו היינו ע''י שקר כ''ש דובר שקרים לא יכון לנגד עיני עי''ז האדם יורד לתוך הרע הגמור הרחוק מאמת הרחוק מאחד בתכלית הריחוק וזה בחי אבני שיש טהור אבן זה בחי כוח אב ובן כחדא כתרגומו משם רועה אבן ישראל ושיש טהור הוא בחי ישות בחי פועל ומשם הטהרה שהיא הבחירה ומי שרוצה להגיע ולהמשיך האחדות לתוך הישות שיהי עכשיו [*אחר] הפעולה כמו קודם הפעולה עצה על זה שישמור עצמו משקר שהוא בחי מים מים כנ''ל כי ע''י השקר מסיר השגחתו ואז הוא רחוק מאחד ואז הוא בעצמו בחי פועל וזה שמא תסכנו בעצמיכם בעצמיכם דייקא וזה מה רב טובך אשר צפנת ליראיך מחמת זה זוכים לטוב הגנוז מחמת פעלת לחוסים בך שהוא הוציא אותם מכח אל הפועל ומחמת הפעולה נתהווה ונשתלשל הנגדיית כנ''ל וזה נגד בני אדם ואלו היראים בחרו בטוב ולא ברע מחמת זה נכללו באחד בטוב וזוכים לרב טוב הצפון הצפון דייקא כי באחד שהוא הטוב אין שני שישיג אותו


~ תורות מכת''י - כשרואה אדם שהקליפות והתאות גוברים עליו

[הוספות לתורות מכתב יד רבנו ז''ל] כשרואה אדם שהקליפות והתאות גוברים עליו אזי יתענה וע''י התענית נזדווגו קוב''ה ושכינתי אחור באחור כדי שלא יאחזו באחוריים וזהו רעב שמרעיב א''ע בתענית אותיות רי''ש ע''ב רי''ש אחוריים דשכינתיה שהיא אלקים ע''ב אחוריים של שם העצם שע''י הרעב שע''י התענית מזווגם אחור באחור שלא יינקו החצונים כנ''ל וע''י התענית נמשך הדיבור כי נתלחלחל הגרון מנגיבה דילה ויוצא מבחי ניחר גרוני ובא לבחי קרא בגרון ואל תחשוך וזהו ויהי רעב בארץ היינו ע''י התענית וירד אברם מצרימה אברם בחי מים החסדים המלחלחים מיצר הגרון בבחי הלוך ונסוע הנגבה שהחסדים הולכים ללחלח נגיבה דילה והקליפות שהם בחי פרעה עורף שעיקר יניקתם מאחוריים יש להם שלש שרים שר המשקים והאופים וטבחים שהם עיקר התאוות שהם קנה וושט וורידין שהם תאוות אכילה ושתיה שהם ראשי התאוות כלם והם להדיבור היוצא מהגרון סמוכים. אבל אין להם כוח לינק ממנה כי מאחוריים אי אפשר לחם לינק כי נתדבקו אחוריים כנ''ל ע''י התענית ומפנים אי אפשר להם לינק מגודל הארה אבל הקב''ה בגודל חכמתו נותן להם כוח להשיג מהארת פניה כדי שיתגברו לינק ממנה ועי''ז תוציא מהם נצוצות הקדושה שיש בהם מכבר בבחי עת שליט האדם באדם לרע לו וזה ויראו אותה שרי פרעה עי''ז ויהללו אותה אל פרעה וכו עי''ז וינגע ה בית פרעה היינו הוצאות ניצוצות הקדושה וע''י הניצוצות נתוסף לחלוחית על לחלוחית וזה ולאברם היטב בעבורה כנ''ל וזה שקר החן והבל היופי שהם הקליפות אשה יראת ה היא תתהלל. שהם מהללים את השכינה בבחי ויהללו אותה (שרי) אל פרעה כנ''ל בשביל תנו לה מפרי ידיה כדי להוציא ניצוצות הקדושה כנ''ל ועי''ז נתוסף בה הארה גדולה עד שנתבטל הקליפות ונכנעים תחת הקדושה בבחי אז אהפוך אל עמים שפה ברורה לעובדו שכם וזהו ויהללוה בשערים מעשיה מעשיה דייקא אפילו מעולם עשיה ששם רוב הקליפות יתהפכו לעבדו שכם אחד וכשנתעלין כל ניצוצותיה עד שיתקיים לעובדו שכם אחד אזי נשלם האמונה בחי עולימתא שפירתא דלית לה עיינין כנ''ל כי עיקר שלימות וקישוט של אמונה אינו אלא ע''י שגם אחרים מקרבים א''ע תחת כנפיה בבחי ואתקשטת בקישוטין דלא הוו כנ''ל וכשאמונה בשלימות אזי אין צריך לתענית ומותר לו לאכול בבחי ורעה אמונה ורעה בחי אכילה ואכילה הזאת מעורר זווג פב''פ בבחי והי האוכל לפקדון לארץ פקדון בחי זווג ארץ בחי אמונה שכינה בחי שכן ארץ כי אז אין הקליפות יכולין לינק ממנה אפי מאחוריים כי אז נתבטל הקליפות וזה בחי ויאמר בועז אל רות לעת האוכל גשי הלם היינו בחי זווג פב''פ ע''י אכילה וכל אחד ואחד לפי בחי תיקונו את האמונה בשלימות כן מיחד את השכינה שהיא אמונה עם הקב''ה פב''פ והאמונה מתקנת בעצמה כל הכפירות שהיה בו מקודם והיא מתחננת (וממליץ) וממלצת טוב עליו לפני הקב''ה שימחול לו השי''ת ועיקר המליצה כי אין יודעים את השי''ת אלא מן הגלוי על הסתום היינו מן המידות המגולות אנו מכירים גדולתו ועי''ז יש בני אדם שכופרים בו ואומרים עולם כמנהגו נוהג ויש שמודים במציאות אבל אומרים שגם העולם קדמון והעולם מחויב המציאות כמו חיוב האור מן השמש ועי''ז כופרים במצוות כי אומרים שלא ישונה דבר ממנהגו ע''י מצוות ויש מודים במצוות ובעבודות אבל עובדים את כחות וצורות עליונות ועושים את הצורות שיהיו אמצעים בינם לבין הבורא וכל הכפירות נעשים מחמת שרואים שמערכת השמים לא נשתנים ממעמדם ורואים צדיק ורע לו רשע וטוב לו אבל כשהקב''ה משדד המערכה בשביל תפילת צדיק אזי מודים שהוא המחדש והמהוה את העולם כרצונו ומנהיג את העולם כרצונו וזהו ויגש אליו יהודה איתא בזוהר תקרובתא מלכא במלכא היינו יחוד קוב''ה ושכינתיה כנ''ל אזי ויאמר אליו בי אדוני היינו שהשכינה שהיא האמונה מבקשת רחמים ידבר נא עבדך דבר באזני אדוני שהיא מבקשת את השי''ת שיקרב את האיש הזה שתיקן אותה והעלה אותה לבחי פב''פ באזני אדוני היינו שהיא ממלצת על האיש הזה שלא יעשה עוד אמצעי בינו לבין השי''ת וכל ההצטרכות שלו ידבר באזני [*אדוני] שלא ישמע אחר אמצעי ואל יחר אפך עליו שהיה מלא פניות וע''ז עד עכשיו כי כמוך כפרעה לשון התגלות היינו לפי התגלות כן מכירין אותך כנ''ל ועי''ז נפל בטעות כנ''ל שראה במערכת השמים המנהיגים את העולם עי''ז כל אחד נפל בטעות לפי טעותו כנ''ל אבל ע''י שידוד המערכות יודו הכל בבורא ומשגיח ולעתיד יתבטל מערכת השמים כ''ש כי שמים כעשן נמלחו ואז יכירו כל יושבי תבל כי יש בורא ומנהיג וכן עכשיו כשרואים כשהצדיק בתפילתו משדד המערכה והטבע אז מודים שלד הארץ ומלואה וזה כמוך כפרעה מה פרעה גוזר ואינו מקיים היינו כשרואים שידוד מערכת השמים הגלוים לכל טבעם וגזירתם ורואים שגזירתם נתבטל מזה יודעים שאף אתה גוזר ואין מקיים מחמת הצדיק שהקב''ה גוזר והצדיק מבטל היינו שיודעים עי''ז שגם הטבע של מערכת השמים היא ברצון השי''ת היתה עד עכשיו ועכשיו בטל הקב''ה גזירתו ורצונו מחמת תפילת הצדיק מחמת [*זה] נתבטל טבע של מערכת השמים הגלוים לכל אבל כל זמן שאין רואים ביטול הטבע בגלוי אין יודעין שיש בורא ועי''ז טועה כל אחד לפי שכלו העכור כי אינם יודעין אלא מן הגלוי אל הסתום בשביל זה לעתיד שיתבטלו כל האמונות כוזביות ויאמינו הכל בה אחד עי''ז יתקרא שבת כי אמונה בשלימות נקרא שבת כי שבת מורה על מחדש את עולמו בששת ימים וביום השביעי שבת וינפש בשביל זה אמרו חז''ל כל השומר שבת אפילו עובד עבודה זרה כדור אנוש מוחלין לו כי שבת עיקר אמונה והשבתת עבודות זרות וזהו אם תשיב משבת רגליך רגל זה בחי אמונה כי הכפירות מכונים בשם כמעט נטוי רגלי ואמונה מכונה בשם רגלי עמדה במישור כי אמונות כוזביות יונקים מבחי רגלין דקדושה בבחי הני ברכי דרבנן וכו היינו אמונה קדושה בחי איש אמונות רב ברכות ברכות היינו ברכי דרבנן  אודך ביושר לבב וכו כל המחלוקות שרשם מהתורה היינו מהמחלוקות התנאים נשתלשל למטה ומהסיגים נעשה מחלוקות שלא לשם שמים וצריך לראות להשלים את לבו שלא יהי לבו חלק עליו היינו שיעבוד את השם בשני יצרין כמאמר בכל לבבך וכו שלא יהי בבחי חלק לבם והמחלוקת של היצר שבלב האדם הן הן הכפירות שמטיל על האדם ומונע מן האדם שבילי אמונה ומחשיך את שכלו מלהבין תשובות על הכפירות ועצה ע''ז ללמוד פוסקים ועי''ז ישלים מחלוקת היצר שבלב ששרשו מהתורה כנ''ל כי הפוסקים הם בחי השלום של מחלוקת התנאים שבגמרא וכשיעשה שלום בהשורש היינו בהתורה אזי נעשה שלום גם למטה ואז גם אויביו ישלים אתו ואותיות שלום מרמזין על זה נוטריקון ודע מה שתשיב לאפיקורס כי זה עיקר השלום שנזדכך שכלו ויודע תשובות על הכפירות וזהו אודך ביושר לבב היינו בשני יצרין אימתי כד בלי משפטי צדקך היינו ע''י לימוד פוסקים שהם שלום שבבחי תורה וע''י שלום שבתורה נשלם הכל ונפתח לו תשובות [*על] אפיקורסין כנ''ל [אלו השני מאמרים הנ''ל כלולים בתורה אחת בסי ס''ב וה יודע נסתרות למה חלקן כאן לשנים גם יש הרבה דברים שמבוארין שם מה שלא נכתבו כאן וכן יש כמה דברים שמבוארין כאן ביותר ודע שגם שם בסי ס''ב הנ''ל הוא לשון רבינו ז''ל בעצמו רק ששם הוא לשונו הקודש שאמר בע''פ לפני א מאנשיו בלשון הקודש והאיש כתב לפניו וכאן הוא לשונו וכתיבתו של רבינו ז''ל בעצמו ומחמת זה נמצא ביניהם כמה שינויים כי כן הי דרכו שלעוצם קדושת רהיטת מוחו הנורא היו משתנים כמה ענינים מהאמירה להכתיבה וכן בין כתיבה לכתיבה ועוד יש בזה נסתרות שנעלמו ממני כי מאד עמקו מחשבותיו]


~ תורות מכת''י - ע''י צדקה מקררין חמימות תאוות ממון

[הוספות לתורות מכתב יד רבנו ז''ל] [זאת התורה נדפסה בסגנון אחר קצת בסי י''ג וגם שם הוא לשון רבינו ז''ל כפי מה ששמעתי מפיו הק בלה''ק שהי יושב על ספרו הנכתב ואמר לי מלה במלה בלה''ק אפס איזה דברים מעוטים אמר לי בלשון אשכנז ואני כתבתים בלה''ק וזאת התורה שמצאתי עתה היא כתיבת ידו בעצמו ויש ביניהם קצת שינויים וכנ''ל ע''כ העתקתיהו וזהו] איתא בזוהר רוחא נחית לשכך חימום הלב זה בחי צדקה שהוא רוח נדיבה ע''י מקררין חמימות תאוות ממון וזה בחי יבצור רוח נגידים שהרוח ממעט תאוות הנגידות ועשירות וכד נחית רוחא הלב מקבל ליה בחדוה דנגונא דליואי זה בחי משא ומתן באמונה ששמח בחלקו ואין אץ להעשיר כי נגינה זה משא ומתן כ''ש שאו זמרה ותנו תוף וחדוה זה ששמח בחלקו וזה בחי קטורת לשון קשר שמקשר חימום הלב עם הרוח [וזה] שמן וקטורת ישמח לב וזה בחי ישימו קטרה באפך שע''י בחי קטרת הנ''ל נתבטל בחי בזעת אפך תאכל וזה בחי התגלות משיח שאז יתבטל חמדת הממון כ''ש והשליכו איש אלילי כספו ואלילי זהבו וזה בחי רוח אפינו משיח ה וכל זמן שיש עבודה הזרה הזאת של ממון בעולם חרון אף בעולם וכפי הביטול של ע''ז הזאת כן יתמשך חסד בעולם וזה בחי ועושה חסד למשיחו וכשיתגלה חסד הזה יתמשך הדעת שהוא בנין הבית כ''ש בזוהר וימינא זמין למיבנא בי מקדשא בבחי ואני ברוב חסדך אבוא ביתיך כי הדעת הוא בחי בית כמאמר חז''ל מי שיש בו דיעה כאלו נבנה בית המקדש בימיו כי דעת ניתנה בין שתי אותיות ומקדש בין שתי אותיות וזה בחי התגלות התורה שלעתיד לבא כמובא בזוהר שלעתיד יתגלה אורייתא דעתיקא סתימאה כי עיקר קבלת התורה ע''י השכל כ''ש עיר גבורים עלה חכם שהוא משה משיח ומי שהוא בבחי משה משיח כנ''ל יוכל לקבל תורה גם מי שהוא במדריגה הזאת של בחי משה משיח בחי חכם כנ''ל יכול להמשיך הארת התורה ללמד לשאר בני אדם כי התגלות התורה בא מיחודא דאבא ואמא כ''ש שמע בני מוסר אביך ואל תטוש תורת אמך ויחודם מהעלאות נפשות ישראל בבחי מיין נוקבין והחכם יכול ליקח הנפשות בבחי ולוקח נפשות חכם ועי''ז היחוד נולד התורה שהיא עץ החיים וזה בחי פרי צדיק עץ חיים ולוקח נפשות חכם וכשעולה החכם עם אלו הנפשות בבחי עיר גבורים עלה חכם ואז ויורד עוז מבטחה ונפש זה בחי רצון שכל אלו בני אדם הבאים לחכם הדור כל אחד ואחד יש לו איזהו רצון והצדיק לוקח כל הרצונות ועולה עמהם ואח''כ ויורד עוז מבטחה בבחי והחיות רצוא ושוב רצוא בעליות הנפשות ושוב בחזרת הנפשות עם התגלות התורה וזה שמובא בזוהר רצוא דא נוריאל ושוב דא מט''ט שר הפנים דאיהו רשים בשם משה דאיהו משיח שהוא רוח אפינו שעל ידו נשתכך החמימות וזה שככה גי משה שהוא משכך אלילי כסף וזהב רצוא דא רצון שהוא הנפש ושוב דא משה שמקבל התורה וזהו פי הכתוב אלקים צבאות שוב נא הבט משמים וראה והלשון כפול לכאורה הבט וראה אבל דע כי עיקר הראיה מחמת שכח הראות מכה בדבר הנראה וחוזר הכוח הראות מחמת ההכאה לעינים ונצטייר הדבר הנראה בעינים ואז העינים רואים את הדבר הנראה כי הראות מביא את הדבר לתוך העינים אבל כשהדבר הנראה הוא רחוק ואז קודם שיגיע כוח הראות להדבר הנראה נתפזר בתוך האויר ונעכר ואין מגיע בהכאה על הדבר ועי''ז אין חוזר הראות לעינים ואז אין העינים רואים כי עיקר הראות מחמת ההכאה וזה שוב נא הבט משמים שישיב ההבטה שמביט משמים עלינו ישיב ע''י ההכאה ישיב הראות לעיניו ואז וראה כי הראיה ע''י השבת הבטה וזה בחי והחיות רצוא ושוב היינו התורה שהיא החיים רצוא בבחי הבטה מעילא לתתא ושוב בבחי הכאת הראות בדבר הנראה ונחזר לעינים ונצטייר בעינים כי העינים הם כמראה לטושה שנתראה בהם כל דבר שעומד כנגדם והתורה היא טנתא שהם תלת גווני דעינא ובת עין וזה שהתורה נקראת בראשית תמן ראשי תמן בת ראשי אלה ראשי בית אבותם שהאבות הם תלת גווני דעינא תמן בת עין נמצא כשחכם מביא תורה כמובא לעיל נמצא שמביא כוח הראות של השגחת השי''ת עלינו כנ''ל וע''י שאנחנו קרובים אל התורה נמצא שאנחנו קרובים אל כוח הראות ועי''ז כוח הראות נחזר לעיניו ונתראים ונצטיירים אנחנו בעיניו שהם כמראות הצובאות כביכול אבל אומות העולם מחמת שהם רחוקים מהתורה הם רחוקים מהשגחה והשגחתו אין מגיע אליהם בהכאה נמצא שאין נחזר הראות לעיניו ואין נצטיירים בעיניו נמצא השגחתו על האומות בחצי הראות בבחי רצוא ואין בבחי שוב כי השבת הראות מחמת הכאה והכאה אינו אלא על דבר קרוב ולא על רחוק וזה שמביא בתענית מעשה דר יונה כד הוי מצטרך עלמא [*למיטרא] היינו לתורה כ''ש יערוף כמטר לקחי הוי אמר איזיל ואייתי בזוזי עבורא עיבור זה בחי עב ריו עב זה קרירות רי''ו זה בחי חמימות כידוע בזוזי זה בחי תאוות ממון היינו דאזיל לשכך תאוות ממון כנ''ל והוי קאי באתרא עמיקא באתרא צניעא היינו ע''י ששיכך תאוות ממון זכה לאתרא עמיקא שהוא בחי חסד כמראה חמה עמוקה מן הצל וחסד הוא אור יום כ''ש יומם יצוה ה חסדו וע''י החסד זכה לבנין הבית לבחי שכל כנ''ל וזה אתרא צניעא שהוא בית המקדש שהוא השכל כ''ש ואת צנועים חכמה והוי מיכסא שקא זה בחי לקיחת הנפשות להעלות אותם כנ''ל לוקח נפשות חכם וכלליות הנפשות הם מכונים בשם שק כי הם מתעדנים משקיא דנחלא בבחי והשביע בצחצחות נפשך ועי''ז אתי מטרא שהמשיך תורה לתתא כנ''ל בבחי ויורד עוז מבטחה ויש ארבע חיות בבחי נפש וארבע חיות בתורה נושאין הכסא אריה שור נשר אדם אריה [שבבחי] נפש זה בחי אריתי מורי עם בשמי מורי זה בחי מרת נפש בחי ונפשה מרה לה זה בחי פגם הנפש פגם הרצון כשרוצה דבר תאוה זה הרצון הוא פגם ומרה לנפש ועכשיו כשבא זה האדם לחכם הדור עם רצון טוב עם נפש טוב והצדיק לוקח כל הרצונות ולוקט אותם אחד לאחד כדי להעלות אותם כנ''ל ואז מלקט גם הרצונות הנפשות שנפלו וזה בחי אריה לשון לקט שמלקט מורי מרת נפש עם בשמי עם הרצון הטוב שמעלה ריח טוב ובחי שור שבנפש זה האור המצוחצח שנתוסף [בנפש מחמת] הקיבוץ שנתקבץ פיזורי הנפש ואז מאיר [הנפש ביותר] כי כשהרצון אין מאיר אזי הנפש בבחי ונפש רעבה כי עיקר הרעב מחמת העדר האור כ''ש חז''ל ויענך וירעיבך ויאכילך את המן מכאן [*ש] הסומא אין שבע כי עיקר השובע מחמת האור שיראה בעיניו וע''י שאין רואה אין נתמלא נפשו היינו רצונו כי טוב מראה עינים מהלך נפש וכשמצחצח נפשו בצחצחות האור אזי ונפש רעבה מלא טוב בבחי והשביע בצחצחות [נפשך] וזה בחי שור לשון הסתכלות בחי טוב מראה עינים מהלך נפש נשר שבבחי נפש זה החידוש שנתחדש הנפש בעלייתה בבחי עיבור זה בחי נשר תתחדש כנשר נעוריכי אדם שבנפש זה בחי ויהי האדם לנפש חיה כי האדם בחי מסכני ועתירי כ''ש נעשה אדם בצלמינו עתירי כדמותינו מסכני וכשנתלקטו הנפשות אזי הם בבחי אדם נפשות גדולות וקטנות בבחי מסכני ועתירי כי לא כל הרצונות שוות כי יש מי שרוצה דבר גדול ויש מי שרוצה דבר קטן וארי שבתורה, התורה נקרא עוז מה עז מארי ושור זה בחי שרים ישורו ונשר זה בחי התחדשות התורה בבחי תתחדש כנשר ואדם זה בחי זאת התורה אדם כי בה קלות וחמורות ויש בה קומה שלימה רמ''ח אברים ושס''ה גידים וכסא של החיות של הנפש היא נפש החכם שנתכסה נפש החכם בנפשות ההם בבחי ומיכסי שקא כי יקרה היא מפנינים כי מחמת שהיא יקרה, היא מלפני ולפנים וכל הנפשות נעשין לבושין אצלה וכסא של החיות של התורה הם דברים עתיקין שכיסה עתיק יומין בבחי ולמכסה עתיק והם מכסים א''ע בספורי התורה ואדם היושב על הכסא זה החכם שהוא בעל הנפש בבחי אם בעל נפש אתה ואדם שעל הכסא של התורה הוא עתיק יומין בבחי ועתיק יומין יתיב והאופנים הן הגופין כי עיקר פעולותיהם של הגופים אינה אלא מן החיות שבנפש שהנפש מראה פעולותיה ע''י אברי הגוף ואין לגוף שום תנועה עצמית אלא הכל ע''י הנפש ע''י כחות הנפש ואופנים שבתורה הן הן גופי הלכות וזה בלכתם ילכו ובעמדם יעמודו וארבע אופנים שבגוף הן ארבע יסודות וארבע אופנים שבתורה הן ארבע מידות בתלמידים ספוג ומשפך משמרת ונפה וזה פי אמר רבה בר בר חנה אישתעו לי נחותי ימא היינו ממשיכי התורה לזה העולם בין גלא לגלא תלתא מאה פרסה תלתא מאה פרסה אלו חכמי הדור שהם בבחי מה בשלש דברים כ''ש אל יתהלל בחכמתו ובגבורתו ובעשרו כי אם בזאת וכו וכתיב אל תקרי מה אלא מאה ואלו החכמים הם בין גלא לגלא היינו מחברים כל הנפשות בבחי ולוקח נפשות חכם כנ''ל ונפשות הם גלגלים בבחי עגולים כידוע. זימנא חדא אזלינן באורחא היינו שהלכנו ונכנסנו לעורר זווג הנקרא אורח כ''ש ארחי ורבעי. ודלינן גלא. היינו שדלינן הנפשות למעלה בבחי עיר גבורים עלה חכם כי עיקר עליית הנפשות ע''י החכם כנ''ל ורומא דגלא תלת מאה פרסה היינו התרוממות הנפשות למעלה אינה אלא ע''י החכם שהוא בחי תלת מאה פרסה. עד דחזינן [כי] [*בי] מרבעתיה דכוכבא זוטא היינו שגרמנו זווגא עילאה וזה [כי] [*בי] מרבעתיה בחי זווג כ''ש ארחי ורבעי ושכינה נקראת בשעת זווג כוכבי זוטא כמובא בזוהר פ פינחס. דאתעבידת נקודה זעירא מגו רחימותא כדין אתחבר בה בעלה עיין שם. דהוי כמבזר ארבעין גריוי ביזרא דחרדלא כמובא בפרשת פנחס והאי חיה כד אתעברת אסתתמת ולא יכילת לאולדא עד דאתי נחש ונשיך לה כדין אתפתחת ונפיק מינה דמא והוא שתית לדמא וזה בחי ביזרא דחרדלא היינו בחי טפת דם כחרדל דנפיק מינה מחמת הנשיכה בבית הזרע ביזרא בית זרע ואח''כ אולידת והולדה הזאת היא התורה כנ''ל והתורה הזאת היא הולכת דרך ארבעים היינו בחי שאר חיותא שהם ארבעים לכל סטר עשרה כמובא בפ פנחס ובחודש הראשון וכו. וזה בחי ארבעין גריוי בחי ארבעין חיותא ואי דלינן טפי הוא מקלינין מהבלא כי יש הבל אשר יש צדיקים שמגיעים להם כמעשה רשעים והוא הדין להיפך וע''י הבל הזה רבים נתפקרו שרואים צדיק ורע לו רשע וטוב לו אבל זה מחמת שהעולם נידון אחר רובו ואז צדיקים נתפסים בעון הדור והוא הדין להיפך ואי דלינן הרבה נפשות אזי בוודאי הוי מקלינין לשון קולא מהבלא היינו שע''י שהיה רוב העולם טוב עי''ז היה טוב לצדיקים ולא היה הבל הזה כל כך קשה על הצדיקים ורמיא גלא קלא לחברתה מי שבקית מידי בעלמא דלא שטפתיה וניתי אנא וניחרביה היינו אח''כ כשכל אלו הנפשות חוזרות מעיבור הנ''ל ואז מעוררים אלו לאלו ואומרים זה לזה ומזכירים זה את זה אחי שמא שבקת איזהו דבר בעולם הזה שעדיין היא מושלת עליך ואין אתה יכול להתגבר עליה וניתי אנא וניחרביה היינו אכלה את הדבר הזה ממך והשיב לו פוק חזי גבורתיה דמרך שהוא החכם הנ''ל ראה כמה כחו גדול דאפילו כמלא חוטא דחלא לית דעבר פי ר''ש אפי כמלא רוחב החוט אין יכולתי לצאת חוץ מן החול פי אתה שואלת אותי שמא שבקתי מידי בעלמא שעדיין לא תקנתי אותה תדע חברתי שעדיין אני משוקע בכל התאוות ועדיין לא יצאתי מן החול אל הקודש אפי כמלא חוט וזה ידוע לך שמי שהוא בחול אזי הוא בבחי אין יכול לבא אל הקודש וזה בחי כמלא חוטא דחלא לית דעבר היינו מי שהוא בחול אפי כמלא חוט עי''ז לית דעבר אין יכול לבא בבחי עיבור כ''ש אני שאני משוקע בחול שלא יכולתי לצאת מן החול אל הקודש אפי כמלא רוחב החוט כ''ש שאין אני ראוי לבא אל הקודש בבחי עיבור אבל פוק חזי גבורתיה דמרך היינו כוח החכם שכל כך כוחו חזק שאפילו נפש שלי העלה בעיבור וזה ונגלה כבוד ה זה בחי חכמה כ''ש כבוד חכמים ינחלו בחי בית המקדש כ''ש כסא כבוד מרום מראשון עי''ז וראו כל בשר יחדיו וראו זה בחי המשכת התורה שהיא ראיה טנת''א כנ''ל כל בשר יחדיו זה בחי לקיטת הנפשות כולם בבחי לוקח נפשות חכם כנ''ל כי פי ה דיבר כל זה נעשה ע''י רוח נדיבה כנ''ל שהוא פי ה כ''ש חז''ל בפיך זו צדקה


~ תורות מכת''י - רב לכם סוב את ההר פנו לכם צפונה

[הוספות לתורות מכתב יד רבנו ז''ל] רב לכם סוב את ההר פנו לכם צפונה הנה הגדלות מפיל את האדם ומשפילו הן בגשמיות והן ברוחניות כי איש ישראל אם הוא דבוק בהשי''ת ובאמונתו הקדושה אזי אינו יכול לשלוט עליו שום דין ולא יהי לו שום נפילה כי מי יוכל ליגע בו באשר הוא קרוב אל המלך ובאיזה מקום אשר הוא חונה שם הר אלקים וממשלת הקב''ה עליו אבל אם הוא נופל מאמונה היינו שנפל בגדלות ואזי הוא מובדל מהקב''ה ואז אין אני והוא יכולין לדור במקום אחד ואז כל הדינין שורין עליו ומאין בא לו הגדלות מחמת שהוא לומד או מתפלל בפניה ומחמת זה בא לידי גדלות ואיתא בזוה''ק כד בר נש נפיל מאמונה כדין כל דינין מתנוצצין ומתלהטין ביה כי הם תמיד מצפים מתי יפול מאמונה כי תיכף ומיד שנפל מאמונה בא לידי כפירה וזה נקרא בחי ערב שמערבב האמונה ואזי דינין שורין עליו כי נטו צללי ערב וכבר נודע שההר נקרא אמונה כי ההר נקרא ירושלים כ''ש ההר הטוב הזה והלבנון ופירש''י ההר הטוב זה ירושלים והלבנון זה ביהמ''ק וירושלים נקרא אמונה כ''ש קריה נאמנה וע''כ כשנפל מאמונה הנקרא ירושלים ובא לידי כפירה זה נקרא מחריבי ירושלים וכמ''ש שוטטו בחוצות ירושלים ובקשו איש אמונה א''כ כשנופל מהאמונה נקרא מחריבי ירושלים מחמת הפרדתו מהשי''ת ובאים ישראל בגלות כי השי''ת נתן מתנה לישראל שנקראו עליון וכ''ש ולתתך עליון על כל גויי הארץ וכשחרבה ירושלים אזי בחי עליון בגוים וזהו שכתוב בהנחל עליון גוים דהיינו שבחי עליון בגוים מחמת שנתפרדו מהקב''ה זהו בהפרידו בני אדם שבני אדם הנפרדים מהשי''ת מחמת הגדלות והפניה שלמד בה ועי''ז חרבה ירושלים אזי אותו בחי עליון בגוים כי האמונה האמיתי אם הוא באמת אזי משפעת שפע ברכה וכל טוב מהשי''ת על ישראל וגם אם הוא מאמין באמונה שלימה בהשי''ת אזי ירא מהשי''ת יראה ואז אינו יכול ליפול מהאמונה כי האמונה היא למטה וכשהיא בשלימותה אזי נשפעים ממנה כל ההשפעות והברכות כ''ש איש אמונה רב ברכות וג''כ נקרא שדה כי כמו השדה שגדילה בה כל התבואות ונלקטין בה כל הפירות כן ע''י האמונה הזאת כל הטוב ויעקב נקרא ג''כ שדה כ''ש ראה ריח בני כריח שדה אשר ברכו ה ויתן לך וכו וכל הדינין מתבטלין אבל כשהוא נופל מהאמונה ובא לידי כפירה נקרא מחריבי ירושלים וכל הדינין שורין עליו וזהו ויצא יצחק לשוח בשדה לפנות ערב יצחק הוא בחי דין היינו אימתי דינין שורין באותה בחי הנקרא שדה לפנות ערב דהיינו כשמערבב האמונה ובא לכפירה אז הוא נקרא מחריבי ירושלים ובמה יוכל לתקן זאת ע''י בינה דהיינו כשההתבוננות בגדלות הבורא ית וזהו חדשים לבקרים רבה אמונתיך דהיינו כשעומד בזריזות בבוקר לעבודת בוראו ביראה ופחד לשמו הגדול ית אשר בהיותו מתבונן בבוקר שהחזיר לו במידת טובו את נשמתו הנמסרת תמיד בכל יום אזי נופל עליו היראה ופחד משמו הגדול ית ואז נתרחבה ונתרבה האמונה וזה חדשים לבקרים רבה אמונתיך שנתרחבה ונתרבה האמונה וזהו הנקרא סוד העיבור כעצמים בבטן המליאה ואז אינו יכול ליפול ולבא לידי גדלות כי אז נתרבה ונתרחבה האמונה הק הנקרא ירושלים ואז ע''י ההתבוננות הזה נעשה ממחריבי ירושלים בנין ירושלים ולעתיד לבוא בב''א אז ימלא הארץ דיעה ואז יהי בנין ירושלים בכולו ולע''ע בהתבוננות זה נעשה בנין בחי ירושלים של כאו''א מזאת הבחינה הנקרא אחד וזאת הבחי נקרא עוה''ב כי לעתיד לבא ב''ב אז יהי דיעה שלימה וגם כי זה נקרא סוד העיבור דבר אשר לא הי מקודם ועוה''ב נקרא שבת וגם בשבת נפתחין שערי בינה להתבונן האדם בעצמו היכן המקום אשר הוא עומד כי בחול משוקע בטרדות ואינו יכול להתבונן היטב הדק אבל אם יש לו בחי שבת דהיינו בחי עוה''ב דהיינו בחי התבוננות היכן המקום שעומד שם שלא יהי עושה מעשה זמרי ומבקש שכר כפנחס דהיינו שאינו מבין המקום שהוא עומד כי לפעמים עומד במדרגה הפחותה שבכולם ונדמה לו שעומד במקום גדול אבל כשיש לו בחי שבת היינו שיתבונן בעצמו היכן הוא עומד אזי אינו נופל בגדלות ואינו מבקש שכר פנחס ובשביל זה נקרא בחי שבת כי בשבת יכול להתבונן בעצמו וגם איתא בזוה''ק שבת שין בת תלת גוונין דעינא ובת עין בחי עיני השכל נמצא שבת נקרא עין לראות וזה שאמר משה ראו כי ה נתן לכם את השבת דהיינו כשיש לכם בחי שבת אז תראו ותתבוננו היטב היכן המקום שאתם שם שלא תהיו עושים מעשה זמרי ומבקשים שכר כפנחס על כן שבו איש תחתיו היינו כאו''א יחשב בעיני עצמו ללא כלום היינו שיחשוב בעיני עצמו במדרגה הפחותה שהוא תחת מדריגתו ואם אין אתה יכול לבא לידי ענוה זו עכ''פ אל יצא איש ממקומו היינו שלא יהא עושה מעשה זמרי ומבקש שכר כפנחס וזה רב לכם סוב את ההר דהיינו הגדלות שבכם הסובב את האמונה הנקרא הר כנ''ל ובשביל זה שורין דינין עליכם ומה תקנתו, פנו לכם צפונה היינו שתפנו לכם אל לבבכם בחי צפונה דבר הצפון בחי שבת בחי עוה''ב דהיינו התבוננות ואז יהי נקרא בנין ירושלים אמן ואמן


