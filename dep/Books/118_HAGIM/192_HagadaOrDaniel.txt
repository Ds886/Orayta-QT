&UniqueId=1660&LastLevelIndex=2&CosmeticsType=#nik=1#rnft=2#is2=12#is3=24#is4=30#ip2=_nbsp_nbsp#ip4=<BR>#ix4=<br><br>#irfb1=1#irfb2=1#irfb3=1#irfb4=1#sil=3#bs2=24#bs3=32#pr2=<br>#pr3=<br><hr><br>#pr4=<br><hr><br>#MIX1=0,2,55#MIX2=0,2,10#MIX3=2,2,100#MIX4=0,1,100#MIX5=3,3,80#MIX6=32,32,0#rep={{{=<span STYLE='COLOR:MIX6; font-size:200%'><b>^^}}}=</b></span>^^[[[=<span style='color:MIX4; font-size:220%;'><b>^^]]]=</b></span>#rep2={{=<blockquote style=color:MIX5;'><jsmall><div style='padding:15; margin:0;  border-width: 2px;border-style:solid; border-color=MIX5; color=MIX5;' >^^}}=</div></small></blockquote>#rep3=}=</div></blockquote^^{=<br><blockquote><div style='padding:15; margin:0;  border-width: 2px;border-style:solid; border-color=MIX1;background-color=MIX2; color=MIX3;' >#rep4=שאל בני=<BIG>שְׁאַל בְּנִי</BIG>^^[=<b>^^]=</b>#rep5=תשובה=<BIG>תְּשׁוּבָה</BIG>#rep6=((=<span style='color:MIX4; font-size:120%'>^^))=</span>^^xx=[^^yy=]#rep7=(=<SMALL>(^^)=)</SMALL>^^aa=<span style='color:MIX4; font-size:220%'>^^bb=</span>

$ הגדה של פסח – אור דניאל
<big><big>נוסח עדות המזרח</big></big>
<small>ליקוט יקר דרשות וחידושים בלשון בהירה משולבים במעשיות ומשלים נאים </small>
<small style='color:red;'>מותר להעתיק ולפרסם שלא למטרת מסחר ובתנאי לציון מקור ההעתקה</small>
<small>ניתן להשיג את הסדרה אצל המחבר: דניאל אוחיון טל' 03-5528988 , 050-4131728</small>
הרב דניאל אוחיון שליט"א - שנת תש"ע

# הַקְדָּמָה
<span style='color:MIX3;'>

יִתְבָּרַךְ הַיּוֹצֵר וְיִשְׁתַּבַּח הַבּוֹרֵא עַל אֲשֶׁר הִגְדִּיל וְהִפְלִיא אֶת חֲסָדָיו עִמָּנוּ עַל כָּל הַטּוֹבָה וְהַבְּרָכָה וְזִכַּנִי בְּמַתְּנַת חִנָּם לְחַבֵּר חִבּוּרִי בְּשֵׁם [''אוֹר דָּנִיאֵל'' - כֶּרֶךְ מוֹעֲדִים, חֵלֶק שֵׁנִי עַל ''הַגָּדָה שֶׁל פֶּסַח''].

בַּסֵּפֶר שִׂיחוֹת וְרַעְיוֹנוֹת, מָשָׁל וּמְלִיצָה, סִפּוּרִים וְדִבְרֵי אַגָּדָה, דְּבָרִים שֶׁהֻשְׁמְעוּ בִּקְהַל עַם וְהֶעֱלִיתִים עַל הַכְּתָב לְחָקְקָם בְּעֵט בַּרְזֶל וְעוֹפֶרֶת.

יוֹדֵעַ אֲנִי עֶרְכִּי וּמִעוּטִי בַּתּוֹרָה וְאוֹמֵר אֲנִי כִּי אֵינִי רָאוּי וְאֵינִי כְּדַאי לִהְיוֹת חוֹבֵר חֶבֶר וְלֹא לְהוֹרוֹת אֶת הַדֶּרֶךְ לַאֲחֵרִים, וְסָהֲדִי בַּמְּרוֹמִים שֶׁכָּל רְצוֹנִי לַעֲשׂוֹת רְצוֹן בּוֹרְאִי וּלְזַכּוֹת אֶת הָרַבִּים.

כָּל הַפֵּרוּשִׁים - חֲדָשִׁים גַּם יְשָׁנִים - לִקַּטְתִי מִסְּפָרִים קְדוֹשִׁים שֶׁל גְּדוֹלֵי הַדּוֹרוֹת כְּפִי מִסַּת הַיָּד, הַמְדַבְּרִים אֶל לִבָּם שֶׁל בְּנֵי דּוֹרֵנוּ וְהַמְחַזְּקִים אֶת הָאֱמוּנָה בַּה'.

הָרַמְבַּ''ם (הִלְכוֹת חָמֵץ וּמַצָּה פ''ז ה''א) כּוֹתֵב: ''מִצְוַת עֲשֵׂה שֶׁל תּוֹרָה לְסַפֵּר בְּנִסִּים וְנִפְלָאוֹת שֶׁנַּעֲשׂוּ לַאֲבוֹתֵינוּ בְּמִצְרַיִם בְּלֵיל חֲמִשָּׁה עָשָׂר בְּנִיסָן, שֶׁנֶּאֱמַר 'זָכוֹר אֶת הַיּוֹם הַזֶּה אֲשֶׁר יְצָאתֶם מִמִּצְרַיִם' (שְׁמוֹת יג, ג)... [וְכָל הַמַּאֲרִיךְ בַּדְּבָרִים שֶׁאֵרְעוּ וְשֶׁהָיוּ - הֲרֵי זֶה מְשֻׁבָּח]''. וְכֵן ''אֲפִלּוּ חֲכָמִים גְּדוֹלִים חַיָּבִים לְסַפֵּר בִּיצִיאַת מִצְרַיִם. [וְכָל מַה שֶּׁיּוֹסִיף... יִהְיֶה יוֹתֵר טוֹב''].

אָמְנָם יֵשׁ גְּבוּל לִידִיעַת סִפּוּר הַמַּעֲשֶׂה, אֲבָל אֵין גְּבוּל לְשֶׁבַח וְהוֹדָיָה, אֲבָל הַמַּרְבֶּה לְהוֹדוֹת - הֲרֵי זֶה מִשְׁתַּבֵּחַ בַּעֲבוֹדַת הַשֵּׁם יִתְבָּרַךְ.

הָרַמְבַּ''ם בְּסוֹף פֵּרוּשׁ הַמִּשְׁנָיוֹת לְמַסֶּכֶת בְּרָכוֹת כּוֹתֵב: ''כְּשֶׁיָּבוֹא זֵכֶר דָּבָר בְּעִנְיַן הָאֱמוּנָה לְבָאֵר בּוֹ מְעַט, [כִּי יָקָר בְּעֵינַי לְלַמֵּד עִקָּר מֵעִקְּרֵי הַדָּת וְהָאֱמוּנָה יוֹתֵר מִכָּל אֲשֶׁר אֲלַמְּדֵהוּ''].

סֵפֶר זֶה יָצָא לְאַחַר שֶׁרַבִּים הֵם הָאֲנָשִׁים שֶׁאֵינָם בְּקִיאִים מִלְּקַיֵּם כָּרָאוּי אֶת מִצְוַת ''וְהִגַּדְתָּ לְבִנְךָ'', וּפְרָט לִקְרִיאַת הַהַגָּדָה כִּלְשׁוֹנָהּ אֵינָם יְכוֹלִים לְסַפֵּר אוֹ לְהוֹסִיף נֹפֶךְ מִשֶּׁלָהֶם.

בְּהַגָּדָה זוֹ נִיתַן מִשְׁקָל רָב לִשְׁאֵלוֹת הַיְלָדִים, שֶׁגַּם הֵם יוּכְלוּ לְהַבִּיעַ עַצְמָם וְלִהְיוֹת שֻׁתָּפִים מֶרְכָּזִיִּים בְּלֵיל הַסֵּדֶר. עַל כֵּן הוֹסַפְנוּ אֶת הַחֵלֶק שֶׁל [''שְׁאַל בְּנִי''] - שְׁאֵלוֹת קְצָרוֹת וּתְשׁוּבוֹת תַּמְצִיתִיּוֹת בָּהֶן יוּכְלוּ הַיְלָדִים לִשְׁאֹל וְאַף לְהָשִׁיב עַל קֻשְׁיוֹת שֶׁנִּמְסְרוּ מִפִּי גְּדוֹלֵי רַבּוֹתֵינוּ וּבְכָךְ יוּכְלוּ ''לְהַחֲיוֹת'' אֶת אֲמִירַת הַהַגָּדָה.

וְאֵין לְךָ נַחַת רוּחַ גְּדוֹלָה יוֹתֵר מִבֵּן הַשּׁוֹאֵל וּמֵשִׁיב, מַקְשֶׁה וּמְתָרֵץ וְאוּלַי זֶה מְעַט מִן הַשָּׂכָר בּוֹ יְכוֹלִים לִזְכּוֹת הָאָב וְהָאֵם לְאַחַר חֹדֶשׁ שֶׁל ''עַבְדוּת'' בַּהֲכָנוֹת לְפֶסַח.

וְאַף אִם יוֹדְעִים אֶת הַשְּׁאֵלוֹת וְאוּלַי גַּם אֶת חֶלְקָם שֶׁל הַסִּפּוּרִים, חָשׁוּב לִשְׁמֹעַ זֹאת גַּם בַּשֵּׁנִית, כְּפִי שֶׁהוּבָא בְּדִבְרֵי רַבּוֹתֵינוּ: ''הַמֵּסִיר אָזְנוֹ מִשְּׁמֹעַ תּוֹרָה גַּם תְּפִלָּתוֹ תּוֹעֵבָה!''

לָכֵן, ''וַאֲפִלּוּ שֶׁאָנוּ חֲכָמִים, כֻּלָּנוּ נְבוֹנִים, כֻּלָּנוּ זְקֵנִים, כֻּלָּנוּ יוֹדְעִים אֶת הַתּוֹרָה - מִצְוָה עָלֵינוּ לְסַפֵּר בִּיצִיאַת מִצְרַיִם, וְכָל הַמַּרְבֶּה לְסַפֵּר בִּיצִיאַת מִצְרַיִם הֲרֵי זֶה מְשֻׁבָּח''.

בַּעַל [''שׁוֹאֵל וּמֵשִׁיב''] בְּפֵרוּשׁוֹ לְהַגָּדָה שֶׁל פֶּסַח [''דִּבְרֵי שָׁאוּל''] מְבָאֵר עַל דִּבְרֵי חֲזַ''ל ''אֲפִלּוּ כֻּלָּנוּ חֲכָמִים'', שֶׁהַחִדּוּשׁ הוּא שֶׁגַּם תַּלְמִידֵי חֲכָמִים חַיָּבִים בִּזְכִירַת יְצִיאַת מִצְרַיִם אַף שֶׁלֹּא הָיוּ בְּשִׁעְבּוּד הַגּוּף בְּפֹעַל וְנִפְטְרוּ מִכָּל עֹל, אַךְ מִכָּל מָקוֹם, חַיָּבִים לְהוֹדוֹת עַל שֶׁיָּצְאוּ מִטֻּמְאַת מִצְרַיִם.

וְהִנֵּה מִצְוָה מְיֻחֶדֶת זוֹ שֶׁל ''וְהִגַּדְתָּ לְבִנְךָ'' לֹא מָצִינוּ כְּדֻגְמָתָהּ בִּשְׁאָר יָמִים טוֹבִים אֶלָּא בְּפֶסַח בִּלְבַד, דִּבְחַג הַמַּצּוֹת יֵשׁ צִוּוּי מְיֻחָד שֶׁהִזְהִירָה הַתּוֹרָה כַּמָּה פְּעָמִים כִּי הֶמְשֵׁךְ הַקִּיּוּם שֶׁל עַם יִשְׂרָאֵל בְּתוֹר עַם הוּא עַל יְדֵי הַבָּנִים, וּכְדֵי שֶׁיִּהְיֶה הַבִּנְיָן נִמְשָׁךְ הָלוֹךְ וְגָדֵל, זְקוּקִים אָנוּ לְדוֹר הֶעָתִיד שֶׁיֵּלֵךְ בְּדַרְכֵי הָאָבוֹת וְיַמְשִׁיךְ קִיּוּם הָעָם לְדוֹרֵי דּוֹרוֹת.

וְאֵין סָפֵק, שֶׁאַחַד הַדְּבָרִים הַנִּקְלָטִים בְּלֵב הַבֵּן לְחִנּוּכוֹ בְּדֶרֶךְ הַתּוֹרָה וְהַמִּצְוֹת וּבְקִיּוּמָן הִיא הַדֻּגְמָא הָאִישִׁית שֶׁל הָאָב בְּהַנְהָגָתוֹ, שֶׁיְּהֵא נָאֶה דּוֹרֵשׁ וְנָאֶה מְקַיֵּם. וְאִם הַדְּבָרִים הַלָּלוּ נֶחֱרָטִים בְּלֵב הַבֵּן גַם כִּי יַזְקִין לֹא יָסוּר מִמֶּנּוּ, וְכַאֲשֶׁר עוֹשֶׂה הָאָב הַדְּבָרִים בִּנְעִימוּת - הַדְּבָרִים נִכְנָסִים לְלֵב הַבֵּן בָּאֹפֶן הַנָּכוֹן וְהָרָאוּי.

עַל כֵּן בָּאנוּ כָּאן לְהָעִיר וּלְהָאִיר רַעְיוֹן, שֶׁמִּן הָרָאוּי שֶׁנִּתֵּן עָלָיו אֶת הַדַּעַת, וְהוּא [הַהֲכָנָה לְלֵיל הַסֵּדֶר]. אֵין סָפֵק, כִּי הַהַשְׁקָעָה הַגְּדוֹלָה הִיא בְּהַכְשָׁרַת הַבַּיִת וְנִקְיוֹנוֹ בִּשְׁלשִׁים יוֹם, כִּמְעַט ''לַיְלָה וָיוֹם'' בְּמֶרֶץ וּבְקַדַּחְתָּנוּת וּבִמְסִירוּת יְתֵרָה, [וְאִלּוּ הַהֲכָנָה לַהַגָּדָה נַעֲשֵׂית רַק בְּלֵיל הַסֵּדֶר], כַּאֲשֶׁר מְכִינִים בְּחָפְזָה, תּוֹךְ כְּדֵי קְרִיאַת הַהַגָּדָה, אֶת הַפֵּרוּשִׁים, הַבֵּאוּרִים וְאוּלַי גַּם סִפּוּרִים. כַּמּוּבָן, שֶׁכָּךְ קָשֶׁה מְאֹד לִלְמֹד וּלְלַמֵּד אֶת הַהַגָּדָה וּלְעַנְיֵן אֶת הַיְלָדִים - וַחֲבָל!

עַל [כֵּן כְּדַאי מְאֹד לְעַיֵּן בְּהַגָּדָה זוֹ לִפְנֵי לֵיל הַסֵּדֶר] וְכָךְ נוּכַל לְהַגִּיעַ לַלַּיְלָה הַקָּדוֹשׁ כַּאֲשֶׁר אָנוּ, בָּרוּךְ ה', גְּדוּשִׁים בְּסִפּוּרִים מְרַתְּקִים וּמַדְהִימִים הַמְשֻׁלָּבִים בְּבֵאוּרִים נִפְלָאִים. וּבְכָךְ נוּכַל לְעַנְיֵן אֶת בָּנֵינוּ וּבְנוֹתֵינוּ וְאֶת כָּל הַמְסֻבִּים בְּיֶתֶר שְׂאֵת.

קָרָאתִי לַסֵּפֶר בַּשֵּׁם [''אוֹר דָּנִיאֵל''] כְּדִבְרֵי הָרוֹקֵחַ שֶׁדֶּרֶךְ הַמְחַבֵּר לְרַמֵּז שְׁמוֹ בְּסִפְרוֹ וְרָמַזְתִּי בְּכָךְ לִשְׁמִי וְשֵׁם רַעְיָתִי מִנָּשִׁים בָּאֹהֶל תְּבֹרַךְ [אוֹרָה] שֶׁתִּחְיֶה.

כָּאן הַמָּקוֹם לְהַעֲלוֹת אֶת זִכְרוֹ שֶׁל מוֹרִי וְרַבִּי אָבִי, ר' [דָּוִד אוֹחֲיוֹן] זַ''ל, אִישׁ תָּם וְיָשָׁר, אוֹהֵב תּוֹרָה וְלוֹמְדֶיהָ, אֲשֶׁר זָכָה לְגַדֵּל בָּנִים וּבָנוֹת ''דּוֹר יְשָׁרִים מְבֹרָךְ''.

זָכָה שֶׁכָּל בָּנָיו וּבְנוֹתָיו יוֹצְאֵי חֲלָצָיו שׁוֹמְרִים תּוֹרָה וּמִצְוֹת. אַבָּא הָיָה מִמַּשְׁכִּימֵי קוּם לְבָתֵּי הַכְּנֶסֶת ''''הֵיכַל אֵלִיָּהוּ'' וּ''מַחֲנֵה יִשְׂרָאֵל'', וְהִקְפִּיד לְהַגִּיעַ רִאשׁוֹן לַתְּפִלָּה.

בֶּעָשׂוֹר הָאַחֲרוֹן יָשַׁב וְהִתְמִיד בְּאָהֳלָהּ שֶׁל תּוֹרָה וְזָכָה לְהִסְתּוֹפֵף בְּכּוֹלֵל ''בֵּית יַעֲקֹב'' מֵהַבֹּקֶר עַד הַשָּׁעוֹת הַמְאֻחָרוֹת שֶׁל הַלַּיְלָה.

אַבָּא זַ''ל בְּמֶשֶׁךְ עַשְׂרוֹת שָׁנִים הִקְפִּיד שֶׁלֹּא לְהוֹצִיא מִלָּה מְיֻתֶּרֶת בְּבֵית הַכְּנֶסֶת וּבְכָתְלֵי בֵּית הַמִּדְרָשׁ, פִּיו הָיָה מַמָּשׁ חָתוּם. כָּךְ גַּם דָּרַשׁ מֵאִתָּנוּ מִכְּנִיסָתֵינוּ וְעַד יְצִיאָתֵנוּ מֵהַתְּפִלָּה וְהַלִּמּוּד.

בִּשְׁנוֹתָיו הָאַחֲרוֹנוֹת סָבַל יִסּוּרִים קָשִׁים וְלַמְרוֹת זֹאת בִּקְּשָׁנוּ לְקַחְתּוֹ מִדֵּי בֹּקֶר לִתְפִלַּת ''הָנֵץ'' וּלְאַחַר מִכֵּן לַכּוֹלֵל. בְּמוֹצָאֵי שִׂמְחַת פּוּרִים, ט''ז בַּאֲדָר תשס''ד, נִפְטַר בְּשֵׁם טוֹב מִן הָעוֹלָם. תְּהֵא נִשְׁמָתוֹ צְרוּרָה בִּצְרוֹר הַחַיִּים.

בִּרְכוֹת שָׁמַיִם מֵעַל לְאִמִּי מוֹרָתִי, רוֹדֶפֶת צְדָקָה וָחֶסֶד, מָרַת [אִיבֶט בַּת גְזֵלָה] שֶׁתִּחְיֶה, שֶׁסִּיְּעָה רַבּוֹת לְהוֹצָאַת כָּל סִדְרַת הַסְּפָרִים [''אוֹר דָּנִיאֵל''] וְתָמְכָה בְּיָד נְדִיבָה בְּכָל מְאֹדָהּ עַל מְנָת שֶׁהַסְּפָרִים יֵצְאוּ לָאוֹר וּמֵעַל לַכֹּל - מְסִירוּתָהּ הָעֲצוּמָה וְכָל כֹּחָהּ לְמַעַן יְלָדֶיהָ וּנְכָדֶיהָ אֵינָהּ יוֹדַעַת גְּבוּלוֹת. זְכוּת הַתּוֹרָה וְלוֹמְדֶיהָ יַעַמְדוּ לָהּ לְהִתְבָּרֵךְ בְּכָל טוּב וּבִבְרִיאוּת אֵיתָנָה, בְּנַחַת וְשַׁלְוָה, וְתִזְכֶּה לִרְאוֹת בְּכָל יוֹצְאֵי חֲלָצֶיהָ תַּלְמִידֵי חֲכָמִים יִרְאֵי ה' וְחוֹשְׁבֵי שְׁמוֹ.

וּשְׂפָתַי לֹא אֲכַלֶּה מִלְּבָרֵךְ אֶת חָמִי הַיָּקָר וְהַנַּעֲלֶה, ר ' [עֶזְרָא סַעַד] הי''ו, רוֹדֵף צְדָקָה וָחֶסֶד עַל עֶזְרָתוֹ וְעִדּוּדוֹ לְהַגְדִּיל תּוֹרָה וּלְהַאֲדִירָהּ וְאַף תָּרַם מֵהוֹנוֹ סְכוּם נִכְבָּד לְהוֹצָאַת הַסֵּפֶר. יְהִי רָצוֹן, שֶׁיְּזַכֵּהוּ הַקָּדוֹשׁ בָּרוּךְ הוּא לְהַמְשִׁיךְ וְלִתְמֹךְ בַּעֲמֵלֵי תּוֹרָה וְיִזְכֶּה לִרְאוֹת בְּרָכָה וְהַצְלָחָה בְּכָל מַעֲשֵׂי יָדָיו, וְיִרְאֶה רֹב נַחַת מִכָּל יוֹצְאֵי חֲלָצָיו.

וְלִי נָאֶה לְבָרֵךְ בְּרָכָה מְיֻחֶדֶת וּמִזְמוֹר לְתוֹדָה אֶת רַעְיָתִי הַיְקָרָה, עֲקֶרֶת הַבַּיִת, עֶזְרָתִי בַּחַיִּים, אֵשֶׁת חַיִל מִנָּשִׁים בָּאֹהֶל תְּבֹרַךְ, מָרַת] אוֹרָה קְלָרָה בַּת בֶּרְטָה] שֶׁתִּחְיֶה, אֲשֶׁר לְרֹב מְסִירוּתָהּ וְאַהֲבָתָהּ לַתּוֹרָה זָכִיתִי לְזַכּוֹת אֶת הָרַבִּים בַּיּוֹם וּבַלַּיְלָה וּלְסַיֵּם אֶת חִבּוּרִי עַל חֲמִשָּׁה חֻמְשֵׁי תּוֹרָה וְעַתָּה לְהוֹצִיא חִבּוּר נוֹסָף עַל הַמּוֹעֲדִים. עֲצוֹתֶיהָ וְהַדְרָכוֹתֶיהָ, שְׁנִינוּתָה וּפִקְחוּתָהּ כְּמוֹ גַּם יִרְאַת הַשָּׁמַיִם הַמְפַעֶמֶת בְּתוֹכָהּ, אוֹתָם יָרְשָׁה מֵאִמָּהּ עָלֶיהָ הַשָּׁלוֹם וּמֵאָבִיהָ יִבָּדֵל לְחַיִּים טוֹבִים, הָיוּ לִי לְעֵזֶר רַב, וְאֵין סָפֵק כִּי לְלֹא עֶזְרָתָהּ בְּגִדּוּל הַיְלָדִים שֶׁיִּחְיוּ לֹא יָכֹלְתִּי לְהַגִּיעַ עַד הֲלוֹם וְעַל כָּךְ אָמַר רַבִּי עֲקִיבָא [''שֶׁלִּי וְשֶׁלָּכֶם - שֶׁלָּהּ הוּא!'']

יְהִי רָצוֹן, שֶׁתִּזְכֶּה לִבְרִיאוּת אֵיתָנָה וְנִרְאֶה יַחַד נַחַת מִבָּנֵינוּ וּבְנוֹתֵינוּ, וְנִזְכֶּה לְעוֹד בָּנִים וּבָנוֹת עוֹסְקִים בַּתוֹרָה וּבְמִצְוֹת, חַיִּים עַד הָעוֹלָם.

וּבְטֶרֶם אֲכַלֶּה דְּבָרַי, הִנְנִי לְהוֹדוֹת מִקֶּרֶב לֵב לְגִיסִי הַיָּקָר וְהַנַּעֲלֶה, הרה''ג] יִצְחָק סַעַד] שְׁלִיטָ''א, רֹאשׁ כּוֹלֵל ''בַּת-יָם'' אֲשֶׁר בְּבֵית מִדְרָשׁוֹ הִסְתּוֹפַפְתִּי וְהִדְרִיכַנִי בְּעֵצָה וּבְחִדּוּד הָרַעְיוֹנוֹת וְיָנַקְתִּי רַבּוֹת מִמַּעְיַן חָכְמָתוֹ.

יְהִי רָצוֹן, שֶׁיְּזַכֵּהוּ הַקָּדוֹשׁ בָּרוּךְ הוּא לַעֲלוֹת בְּמַעֲלוֹת הַתּוֹרָה, וְיִרְאֶה נַחַת מִכָּל יוֹצְאֵי חֲלָצָיו, וְיִזְכֶּה לְאֹרֶךְ יָמִים וּשְׁנוֹת חַיִּים.

תּוֹדָה מְיֻחֶדֶת לְר' [טוֹבִי וַהֲבָּה] נ''י, שֶׁכְּשֵׁם שֶׁשָּׁקַד עַל הֲפָקַת סִדְרַת [''אוֹר דָּנִיאֵל''] עַל הַחֻמָּשִׁים בְּמִקְצוֹעִיּוּת רַבָּה וְלֹא חָסַךְ כָּל מַאֲמָץ לַהֲבִיאָם לִידֵי שְׁלֵמוּת בְּעֶזְרַת הַשֵּׁם, מַמְשִׁיךְ לִשְׁקֹד עַל הֲפָקַת הַסִּדְרָה עַל הַמּוֹעֲדִים לֵילוֹת כַּיָּמִים. יְהִי רָצוֹן, שֶׁיִּשְׁלַח לוֹ ה' רְפוּאָה שְׁלֵמָה בְּכָל רְמַ''ח אֵבָרָיו וּשְׁסָ''ה גִּידָיו, וְיוֹסִיף חַיִל יוֹתֵר מִבֶּעָבָר בְּעִבּוּד וַהֲפָקַת סִפְרֵי קֹדֶשׁ מֻבְחָרִים.

תּוֹדָה מְיֻחֶדֶת לְאֶחָד מִגְּדוֹלֵי מְזַכֵּי הָרַבִּים בָּאָרֶץ וּבָעוֹלָם, ר' [פִּנְחָס רְאוּבֵן] הי''ו, שֶׁסִּיַּע רַבּוֹת בְּהוֹצָאַת הַסִּדְרָה, וְעַתָּה נָטַל עַל עַצְמוֹ לְהָפִיץ אֶת הַסְּפָרִים בָּאָרֶץ וּבָעוֹלָם. שֶׁהַקָּדוֹשׁ בָּרוּךְ הוּא יִשְׁלַח לוֹ רְפוּאָה שְׁלֵמָה וּבְרִיאוּת אֵיתָנָה, וְיִתֵּן לוֹ כֹּחוֹת גּוּף וָנֶפֶשׁ לְהַמְשִׁיךְ בַּמִּפְעָל הָאַדִּיר שֶׁל זִכּוּי הָרַבִּים. יְהִי רָצוֹן, שֶׁיַּמְשִׁיךְ לְזַכּוֹת וּלְהָפִיץ תּוֹרָה בְּכָל אֲתָר וַאֲתָר.

יְשַׁלֵּם לָהֶם ה' כְּפָעֳלָם הַטּוֹב וּבְכָל אֲשֶׁר יִפְנוּ יַשְׂכִּילוּ וְיַצְלִיחוּ.

וְאֶחְתֹּם בִּתְפִלָּה מֵעֻמְקָא דְּלִבָּא לְחַי עוֹלָמִים: יְהִי רָצוֹן, שֶׁלֹּא תֵּצֵא תַּקָלָה מִתַּחַת יָדַי וְתֵן בִּי כֹּחַ לְכַוֵּן לַאֲמִתָּהּ שֶׁל תּוֹרָה וְיִהְיוּ כָּל מַעֲשֵׂינוּ לְשֵׁם שָׁמַיִם, וּכְשֵׁם שֶׁזָּכִיתִי לְהַשְׁלִים אֶת סִדְרַת הַסְּפָרִים ''אוֹר דָּנִיאֵל'' עַל הַתּוֹרָה, כֵּן אֶזְכֶּה, בְּעֶזְרַת הַשֵּׁם, לְהַשְׁלִים חִבּוּרִי [עַל הַמּוֹעֲדִים] וּבְכָךְ לַעֲשׂוֹת נַחַת רוּחַ לְבוֹרֵא עוֹלָם.

וִיהִי רָצוֹן מִלְּפָנֶיךָ ה' אֱלֹקַי וֵאלֹקֵי אֲבוֹתַי שֶׁתָּאִיר עֵינַי בִּמְאוֹר תּוֹרָתְךָ וְתַצִּילֵנִי מִכָּל מִכְשׁוֹל וְטָעוּת, גַּל עֵינַי וְאַבִּיטָה נִפְלָאוֹת מִתּוֹרָתֶךָ, וּמַה שֶּׁשָּׁגִיתִי הַעֲמִידֵנִי עַל הָאֱמֶת, עָזְרֵנִי וְחַזְּקֵנִי נָא בְּעֹז וְתַעֲצוּמוֹת לְהָפִיץ מַעַיְנוֹתֵינוּ חוּצָה וּלְהוֹצִיא לָאוֹר יֶתֶר חִבּוּרֵינוּ לְזַכּוֹת בָּהֶם אֶת הָרַבִּים, וְנִזְכֶּה לִרְאוֹת אֶת פְּנֵי מְשִׁיחַ צִדְקֵנוּ, בַּגְּאֻלָּה הָאֲמִתִּית וְהַשְּׁלֵמָה, אָמֵן וְאָמֵן!

[הצב''י אוֹחֲיוֹן דָּנִיאֵל]

@ הִלְכוֹת חֹדֶשׁ נִיסָן

{א. שׁוֹאֲלִין בְּהִלְכוֹת פֶּסַח קֹדֶם פֶּסַח שְׁלוֹשִׁים יוֹם.

ב. בְּכָל חֹדֶשׁ נִיסָן אֵין נוֹפְלִים עַל פְּנֵיהֶם, וְאֵין אוֹמְרִים וִדּוּי וְתַחֲנוּנִים.

ג. מִנְהָג טוֹב הוּא לִקְרוֹת בְּכָל יוֹם הָחֵל מֵרֹאשׁ חֹדֶשׁ נִיסָן פָּרָשַׁת הַנָּשִׂיא שֶׁל אוֹתוֹ יוֹם. וּבְיוֹם י''ג בְּנִיסָן קוֹרְאִים מִתְּחִלַּת פָּרָשַׁת בְּהַעֲלֹתְךָ עַד ''כֵּן עָשָׂה אֶת הַמְּנוֹרָה''. וּמִנְהָגֵנוּ לִקְרֹא מִתּוֹךְ סִדּוּר.

ד. אֵין לוֹמַר מִזְמוֹר ''יַעַנְךָ ה' בְּיוֹם צָרָה'' בִּתְפִלַּת שַׁחֲרִית בְּכָל יְמֵי חֹדֶשׁ נִיסָן וְכֵן אֵין לוֹמַר מִזְמוֹר ''תְּפִלָּה לְדָוִד הַטֵּה ה' אָזְנְךָ עֲנֵנִי'' וּמִזְמוֹר לְתוֹדָה אוֹמְרִים בְּכָל חֹדֶשׁ נִיסָן, אֲפִלּוּ בְּעֶרֶב פֶּסַח וּבְחֹל הַמּוֹעֵד שֶׁל פֶּסַח.

ה. נוֹהֲגִים שֶׁלֹּא לוֹמַר ''צִדְקָתְךָ'' בִּתְפִלַּת מִנְחָה בְּשַׁבָּת בְּכָל חֹדֶשׁ נִיסָן.}

~ קִמְחָא דְּפִסְחָא

[שׁוֹאֲלִים] בְּהִלְכוֹת הַפֶּסַח קֹדֶם פֶּסַח שְׁלשִׁים יוֹם (שׁוּ''ע או''ח תכט א).

הַגַּ''הּ: וּמִנְהָג לִקְנוֹת חִטִּים לְחַלְּקָן לַעֲנִיִּים לְצֹרֶךְ פֶּסַח.

כָּתַב [הָרַמְבַּ''ם] xxבְּהִלְכוֹת יוֹם טוֹבyy: כְּשֶׁהוּא אוֹכֵל וְשׁוֹתֶה חַיָּב לְהַאֲכִיל לַגֵּר לַיָּתוֹם וְלָאַלְמָנָה עִם שְׁאָר הָעֲנִיִּים הָאֻמְלָלִים, אֲבָל מִי שֶׁנּוֹעֵל דַּלְתוֹת בֵּיתוֹ וְאוֹכֵל וְשׁוֹתֶה הוּא וּבָנָיו וְאִשְׁתּוֹ וְאֵינוֹ מַאֲכִיל וּמַשְׁקֶה לַעֲנִיִּים וּלְמָרֵי נֶפֶשׁ, אֵין זוֹ שִׂמְחַת מִצְוָה אֶלָּא שִׂמְחַת כְּרֵסוֹ, וְעַל אֵלּוּ נֶאֱמַר ''זִבְחֵיהֶם כְּלֶחֶם אוֹנִים לָהֶם כָּל אוֹכְלָיו יִטַּמָּאוּ כִּי לַחְמָם לְנַפְשָׁם'', וְשִׂמְחָה כָּזוֹ קָלוֹן הִיא לָהֶם שֶׁנֶּאֱמַר ''וְזֵרִיתִי פֶרֶשׁ עַל פְּנֵיכֶם פֶּרֶשׁ חַגֵּיכֶם''. וּבַזֹּהַר הַקָּדוֹשׁ מַפְלִיג מְאֹד בְּעֹנֶשׁ מִי שֶׁאֵינוֹ נוֹתֵן לְעָנִי מִסְּעוּדָתוֹ בְּיוֹם טוֹב, רַחֲמָנָא לִצְלַן. (מִשְׁנָה בְּרוּרָה סִימָן תקכט ס''ק יז)

בְּחַג הַפֶּסַח נוֹהֲגִים לָתֵת מָעוֹת וּמִצְרָכִים לַעֲנִיִּים, וּבָרוּךְ ה' אָנוּ עֵדִים לַחֶסֶד הַגָּדוֹל שֶׁעוֹשִׂים כְּדֵי לְסַיֵּעַ לְמִשְׁפָּחוֹת שֶׁקָּשֶׁה לָהֶן לִקְנוֹת מִצְרָכִים, בִּגּוּד וְכָל מַה שֶּׁנִּצְרָךְ כְּדֵי לְהַגִּיעַ לְלֵיל הַסֵּדֶר כְּפִי שֶׁצָּרִיךְ.

וּבָרוּךְ ה' עַם יִשְׂרָאֵל נוֹתֵן בְּיָד רְחָבָה וּבְנֶפֶשׁ חֲפֵצָה וּמִשְׁפָּחוֹת רַבּוֹת לְלֹא סִיּוּעַ זֶה יִקְשֶׁה עֲלֵיהֶן לִשְׂמֹחַ בְּלֵיל הַסֵּדֶר.

לְעִתִּים לֹא כָּל מִשְׁפָּחָה יְכוֹלָה לְהִכָּנֵס לָרְשִׁימָה שֶׁל מְקַבְּלֵי הַמָּזוֹן, דַּוְקָא אִרְגּוּנִים קְטַנִּים יְכוֹלִים לְהַגִּיעַ לְאוֹתָן מִשְׁפָּחוֹת ''שֶׁאֵינָן יְכוֹלוֹת לְהִכָּנֵס לָרְשִׁימָה'' אוֹ שֶׁנִּשְׁאָרוֹת בְּסוֹף הָרְשִׁימָה.

הֲרֵי לְפָנֵינוּ מַעֲשֶׂה נִפְלָא שֶׁסִּפֵּר [הַגְּרִ''י זִילְבֶּרְשְׁטֵיין] שְׁלִיטָ''א:

{{בְּלֵיל הַסֵּדֶר שֶׁל שְׁנַת תַּשְׁסָ''ה הִתְרַחֵשׁ אֵרוּעַ מְצַעֵר בְּבֵיתָהּ שֶׁל אַחַת הַמִּשְׁפָּחוֹת הַנִּכְבָּדוֹת בִּבְנֵי בְּרַק. רַק הִתְחִילוּ אֶת הַסֵּדֶר, וְאַחַת מִבְּנוֹת הַמִּשְׁפָּחָה נָפְלָה אַרְצָה מִתְעַלֶּפֶת. לְמוֹתָר לְצַיֵּן אֶת עָגְמַת הַנֶּפֶשׁ הָרַבָּה שֶׁנִּגְרְמָה לַמִּשְׁפָּחָה, כַּאֲשֶׁר לְבַד מֵעֶצֶם הַהִתְעַלְּפוּת שֶׁעִרְעֲרָה אֶת הַרְגָּשָׁתָם שֶׁל בְּנֵי הַבַּיִת, הֲרֵי שֶׁבּוֹאָם שֶׁל הָאַמְבּוּלַנְס וְצִוְתֵי הָרְפוּאָה וְהַ'הַצָּלָה', בְּלֵיל הַסֵּדֶר, עוֹרֵר רַעַשׁ גָּדוֹל בָּרְחוֹב כֻּלּוֹ, מַה שֶּׁלֹּא מוֹסִיף, כַּיָּדוּעַ, לַהַרְגָּשָׁה הַטּוֹבָה שֶׁל בְּנֵי הַבַּיִת...

הַבַּת הֻבְהֲלָה לְבֵית הַחוֹלִים, וְאֶחָד מֵאַחֶיהָ הַגְּדוֹלִים הִצְטָרֵף אַף הוּא לַנְּסִיעָה. אֶפְשָׁר רַק לְתָאֵר בְּאֵיזוֹ הַרְגָּשָׁה עָבַר לֵיל הַסֵּדֶר עַל יֶתֶר בְּנֵי הַמִּשְׁפָּחָה שֶׁנּוֹתְרוּ בַּבַּיִת, וְלֹא יָדְעוּ מַה מַּצָּבָהּ שֶׁל הַנַּעֲרָה, וְהַאִם הָיְתָה זוֹ הִתְעַלְּפוּת סְתָמִית, שֶׁנִּגְרְמָה בְּשֶׁל חֻלְשָׁה, אוֹ שֶׁמָּא עַתָּה יִתְגַּלֶּה חָלִילָה שֶׁהִיא לוֹקָה בְּ'אֶפִּילֶפְּסְיָה' (מַחֲלַת הַנְּפִילָה), וְכָל הַמִּשְׁפָּחָה תִּכָּנֵס לְסִחְרוּר.

עַל מָה וְלָמָּה עָשָׂה הָאֱלֹקִים כָּכָה?

בְּתֹם הַ'סֵּדֶר' הַמְזֹרָז מִהֵר הָאַבָּא לְבֵית הַחוֹלִים, וְכֵיוָן שֶׁמְּדֻבָּר בְּאָדָם נִכְבָּד מְאֹד, תַּלְמִיד חָכָם וִירֵא אֱלֹקִים, הֲרֵי שֶׁכְּבָר בְּעוֹדוֹ בַּדֶּרֶךְ הֵחֵל לַעֲשׂוֹת חֶשְׁבּוֹן נֶפֶשׁ עַל מָה וְלָמָּה עָשָׂה לוֹ הָאֱלֹקִים כָּזֹאת. הֲלֹא דָּבָר הוּא!

הֲרֵי מְדֻבָּר בְּיַלְדָּה בְּרִיאָה לַחֲלוּטִין, וּמַה קָּרָה שֶׁלְּפֶתַע הִיא מִתְעַלֶּפֶת?!

בְּהַגִּיעוֹ לְבֵית הַחוֹלִים הִתְבַּשֵּׂר הָאָב שֶׁמַּצָּבָהּ שֶׁל בִּתּוֹ שַׁפִּיר, וְלֹא הִתְגַּלּוּ כָּל סִימָנִים מַדְאִיגִים עַל מַחֲלוֹת כָּאֵלּוּ וַאֲחֵרוֹת. אֲבָל דַּוְקָא עַתָּה, לְאַחַר הַבְּשׂוֹרָה הַטּוֹבָה, מִשֶּׁשָּׁבָה אֵלָיו נַפְשׁוֹ, עָשָׂה אֶת חֶשְׁבּוֹן נַפְשׁוֹ בְּצוּרָה יוֹתֵר מַעֲמִיקָה, וְאָכֵן עַד מְהֵרָה הִגִּיעַ לְמַסְקָנָה בְּשֶׁל מָה אֵרַע הָאֵרוּעַ הַמְצַעֵר.

יְהוּדִי זֶה הוּא אֶחָד מֵחֲשׁוּבֵי הַשְּׁכוּנָה בָּהּ הוּא מִתְגּוֹרֵר, וּלְבַד מִכָּךְ שֶׁהוּא מַרְבִּיץ תּוֹרָה לָרַבִּים, מִתְעַסֵּק גַּם בְּעִנְיְנֵי חֶסֶד. מִיָּד לְאַחַר פּוּרִים, וְעַד לְחַג הַפֶּסַח, הוּא נוֹהֵג - בְּמֶשֶׁךְ שָׁנִים רַבּוֹת - לְהִסְתּוֹבֵב עִם יָדִיד נוֹסָף בְּבָתֵּי הַדַּיָּרִים וְלֶאֱסֹף כְּסָפִים עֲבוּר אַלְמָנוֹת.

בַּתְּקוּפָה שֶׁלִּפְנֵי הֶחָג, הוּא מַעֲבִיר מִדֵּי שָׁנָה סְכוּמֵי כֶּסֶף נִכְבָּדִים לְאַלְמָנוֹת, הַמִּסְתַּיְּעוֹת בְּכָךְ בְּצוּרָה מַשְׁמָעוּתִית בִּקְנִיַּת צָרְכֵי הֶחָג.

בְּשָׁנָה זוֹ הִתְעוֹרְרוּ אַנְשֵׁי וַעַד הַקְּהִלָּה לְמַסֵּד אֶת פְּעִילוּת הַחֶסֶד בַּשְּׁכוּנָה, וּלְבַצְּעָהּ בְּצוּרָה מְאֻרְגֶּנֶת, תַּחַת קוֹרַת גַּג אַחַת, וְזֹאת כְּדֵי שֶׁתִּהְיֶה אֶפְשָׁרוּת לֶאֱסֹף סְכוּמֵי כֶּסֶף יוֹתֵר גְּדוֹלִים, וּלְחַלְּקָם לְפִי הַצֹּרֶךְ.

הַוַּעַד הֶעֱבִיר הוֹדָעָה לְכָל הָעוֹסְקִים בְּצָרְכֵי צִבּוּר וְגַבָּאֵי הַצְּדָקָה בַּשְּׁכוּנָה, לְבַל יַאַסְפוּ עוֹד כְּסָפִים בְּצוּרָה עַצְמָאִית, וְיַחְדְּלוּ מִמַּגְבִּיּוֹתֵיהֶם הַפְּרָטִיּוֹת, לְמַעַן טוֹבַת הַמַּגְבִּית הַכְּלָלִית, וְהִדְגִּישׁוּ שֶׁהַמַּגְבִּית הַשְּׁכוּנָתִית תִּדְאַג לְהַגִּיעַ לְכָל הַמְּקוֹמוֹת, וּלְחַלֵּק כֶּסֶף לְכָל סוּגֵי הַנִּצְרָכִים שֶׁקִּבְּלוּ עַד הַיּוֹם אֶת הַתְּמִיכָה מֵהַגּוּפִים הַפְּרָטִיִּים.

מְיֻדָּעֵנוּ הִתְקוֹמֵם כְּנֶגֶד הַהוֹרָאָה, וְטָעַן שֶׁיִּקְשֶׁה עָלָיו לְצַיֵּת לָהּ, מִשּׁוּם שֶׁהוּא חוֹשֵׁשׁ שֶׁאַחֲרֵי הַכֹּל וְעִם כָּל רְצוֹנָם הַטּוֹב שֶׁל אַנְשֵׁי הַוַּעַד, וְכַוָּנוֹתֵיהֶם הַטּוֹבוֹת, הֲרֵי כַּאֲשֶׁר תִּתְאַרְגֵּן הַמַּגְבִּית בְּצוּרָתָהּ הַחֲדָשָׁה, הָאַלְמָנוֹת שֶׁקִּבְּלוּ מִמֶּנּוּ אֶת הַכֶּסֶף מִדֵּי שָׁנָה, לֹא תְּקַבֵּלְנָה אוֹתוֹ עַכְשָׁו בַּמּוֹעֵד וּבַכַּמּוּת הָרְגִילָה, וְהֵן עֲלוּלוֹת לְהִפָּגַע מִכָּךְ, 'וְאֵינֶנִּי רוֹצֶה לַחְשֹׁב מֶה עָלוּל לִקְרוֹת כַּאֲשֶׁר פּוֹגְעִים בְּאַלְמָנָה', אָמַר.

אַנְשֵׁי הַוַּעַד הִרְגִּיעוּ אוֹתוֹ, וְאָמְרוּ שֶׁאֵין לוֹ מַה לַּחְשׁשׁ, וְכָל הָאַלְמָנוֹת שֶׁקִּבְּלוּ אֶת הַכֶּסֶף יְקַבְּלוּ אוֹתוֹ גַּם עַכְשָׁו בָּאֹפֶן הַמְכֻבָּד בְּיוֹתֵר, וּבַמּוֹעֵד הָרָאוּי, וְהַכֹּל יִפְעַל עַל הַצַּד הַטּוֹב בְּיוֹתֵר.

בְּשָׁמְעוֹ אֶת זֹאת, נֵאוֹת בַּעַל הַחֶסֶד לַהַצָּעָה, וְלֹא אָסַף כְּמִדֵּי שָׁנָה אֶת הַכֶּסֶף עֲבוּר הָאַלְמָנוֹת.

בְּעֵת אֲפִיַּת הַמַּצּוֹת, בְּעֶרֶב חַג הַפֶּסַח, נִגַּשׁ אֵלָיו בְּנָהּ שֶׁל אַחַת הָאַלְמָנוֹת, וְשָׁאַל בְּשֵׁם אִמּוֹ מַדּוּעַ לֹא קִבְּלוּ הַשָּׁנָה אֶת הַתְּמִיכָה הַקְּבוּעָה...

הָאִישׁ נִדְהַם עַד עִמְקֵי נִשְׁמָתוֹ, וְהֵבִין עַל אֲתַר שֶׁהַחֲשָׁשׁוֹת שֶׁהֶעֱלָה בִּפְנֵי הַוַּעַד הִתְבָּרְרוּ כְּמֻצְדָּקִים וּנְכוֹנִים. הוּא פָּנָה מִיָּד אֶל הַוַּעַד, וְטַעֲנָתוֹ בְּפִיו: 'הֲרֵי הִבְטַחְתֶּם לִי מְפֹרָשׁוֹת לְהַעֲבִיר אֶת כָּל הַכֶּסֶף שֶׁל הָאַלְמָנוֹת?'

אַנְשֵׁי הַוַּעַד הֵשִׁיבוּ לוֹ, שֶׁאָכֵן כֵּן, הֵם הִתְכּוֹנְנוּ לְקַיֵּם אֶת הַהַבְטָחָה, אֶלָּא שֶׁלִּפְנֵי שֶׁחִלְּקוּ אֶת הַכְּסָפִים שֶׁנֶּאֶסְפוּ, דֵּרְגוּ אֶת רְשִׁימַת הַנִּצְרָכִים בִּרְשִׁימָה אַחַת גְּדוֹלָה, וְכֵיוָן שֶׁהָאַלְמָנָה הַזּוֹ שֶׁהוּא מְדַבֵּר עָלֶיהָ הָיְתָה בְּסוֹף הָרְשִׁימָה, לֹא הִסְפִּיק הַכֶּסֶף...

הַדָּבָר הִכְאִיב לוֹ עַד מְאֹד, וְהוּא בָּא בִּטְרוּנְיָה אֶל אַנְשֵׁי הַוַּעַד מַדּוּעַ לְפָחוֹת לֹא טָרְחוּ לְהוֹדִיעוֹ עַל כָּךְ, 'וְאָז הָיִיתִי עוֹשֶׂה מַאֲמַצִּים אִישִׁיִּים עַל מְנָת לְהַעֲבִיר לָאַלְמָנָה אֶת הַכֶּסֶף, אוֹ לְפָחוֹת אֶת חֶלְקוֹ'.

הַדָּבָר הָיָה כָּאָמוּר בְּעֶרֶב חַג הַפֶּסַח, לְאַחַר חֲצוֹת... לַמְרוֹת הַזְּמַן הַקָּצָר שֶׁעָמַד לִרְשׁוּתוֹ, קִבֵּל הָאִישׁ עַל עַצְמוֹ לְהִשְׁתַּדֵּל לְהַעֲבִיר אֶת הַכֶּסֶף עַד כְּנִיסַת הֶחָג, אוּלָם טִרְדוֹת הַהֲכָנָה לֶחָג, וַאֲפִיַּת הַמַּצּוֹת, הִשְׁכִּיחוּ מִמֶּנּוּ אֶת הַדָּבָר לַחֲלוּטִין, וּכְשֶׁנִּזְכַּר בְּכָל זֶה - הָיָה כְּבָר לְיַד מִטַּת בִּתּוֹ בְּבֵית הַחוֹלִים.

הַהִתְעַלְּפוּת הָיְתָה, כָּאָמוּר, בִּתְחִלַּת לֵיל הַסֵּדֶר, וְלַמָּחֳרָת, בִּתְפִלַּת שַׁחֲרִית בְּבֵית הַכְּנֶסֶת, נִגַּשׁ אֵלָיו בֵּן אַחֵר שֶׁל אוֹתָהּ אַלְמָנָה, וְאָמַר לוֹ:

''בִּרְצוֹנִי לְסַפֵּר לְךָ מֶה הָיָה אֶמֶשׁ בְּבֵיתֵנוּ בִּתְחִלַּת לֵיל הַסֵּדֶר. כַּאֲשֶׁר אָמַרְנוּ 'הֵא לַחְמָא עַנְיָא', וְהִגַּעְנוּ לַמִּלִּים 'כָּל דִּכְפִין יֵיתֵי וְיֵכוֹל', פָּרְצָה אִמִּי בִּבְכִי, וְאָמְרָה 'רְאוּ, רְאוּ אֵיךְ שָׁכְחוּ מִמֶּנִּי הַשָּׁנָה... נִשְׁכַּחְתִּי כְּמֵת מִלֵּב, וְאַף אֶחָד גַּם לֹא זָכַר אֶת כָּל הַטּוֹבוֹת וְהַמִּפְעָלִים שֶׁבַּעְלִי עָשָׂה כָּאן בַּשְּׁכוּנָה, וְהֵיטִיב עִם הַרְבֵּה תּוֹשָׁבִים; שָׁכְחוּ אוֹתִי לְגַמְרֵי'...''

אִישׁ הַחֶסֶד שָׁאַל אֶת בֶּן הָאַלְמָנָה הַאִם הוּא יָכוֹל לְהִזָּכֵר מֶה הָיְתָה הַשָּׁעָה שֶׁבָּהּ פָּרְצָה אִמּוֹ בִּבְכִי. הַבֵּן כִּוֵּן אֶת הַשָּׁעָה, וְהִתְבָּרֵר שֶׁהָיָה זֶה בְּדִיּוּק בְּאוֹתוֹ רֶגַע שֶׁבּוֹ הִתְעַלְּפָה הַנַּעֲרָה, וְהִשְׁבִּיתָה אֶת הַשִּׂמְחָה גַּם בְּקֶרֶב בְּנֵי מִשְׁפַּחְתָּהּ!!!}}

'אִם אַתָּה מְשַׂמֵּחַ אֶת שֶׁלִּי, אֲנִי מְשַׂמֵּחַ אֶת שֶׁלְּךָ'. וְאִם לֹא עוֹשִׂים כָּךְ, וּמַשְׁבִּיתִים אֶת הַשִּׂמְחָה מִבֵּיתָן שֶׁל הָאַלְמָנוֹת, אֲזַי הַקָּדוֹשׁ בָּרוּךְ הוּא גּוֹרֵם לְהַשְׁבָּתַת הַשִּׂמְחָה בְּבָתֵּיהֶם שֶׁל מִי שֶׁהָיוּ יְכוֹלִים לְסַיֵּעַ.

וַהֲגַם שֶׁבְּמִקְרֶה זֶה אִי אֶפְשָׁר לְהַאֲשִׁים אֶת בַּעַל הַחֶסֶד, שֶׁכֵּן הוּא דָּאַג אֶת דַּאֲגָתָהּ שֶׁל הָאַלְמָנָה, וּבַתְּחִלָּה אַף סֵרַב לְהֵעָנוֹת לְהַצָּעָתָם שֶׁל אַנְשֵׁי הַוַּעַד, אֲבָל אַחֲרֵי הַכֹּל הָאַלְמָנוֹת שֶׁהָיוּ רְגִילוֹת לְקַבֵּל אֶת הַכֶּסֶף מִמֶּנּוּ, לֹא קִבְּלוּ אוֹתוֹ הַשָּׁנָה, וְנִגְרַם לָהֶן צַעַר.

~ קוֹלוֹת מַיִם רַבִּים כְּ''קוֹל שׁוֹפָר''

בְּ''[מִבְצַע פֶּסַח]'' בְּכָל בַּיִת יֵשׁ ''30 יְמֵי מִלּוּאִים'' שֶׁבָּהֶם נִקְרָאִים הָאָבוֹת וְהַבָּנִים לְהִתְיַצֵּב בַּזְּמַן וּבַשָּׁעָה הַיְעוּדָה וְיַחַד עִם הָאֵם מְתַרְגְּלִים אֶת הַמִּבְצָע הַגָּדוֹל שֶׁל הַשָּׁנָה. וְדַוְקָא כָּאן הַמָּקוֹם לְהָעִיר וּלְהָאִיר, שֶׁכְּדֵי שֶׁמִּבְצָע זֶה יֻכְתַּר בְּהַצְלָחָה חַיָּבִים אָנוּ לַחְשֹׁב שֶׁקּוֹלוֹת הַנִּקָּיוֹן, הַמֵּרוּק וְהַצִּחְצוּחַ הֵם כְּ''קוֹל שׁוֹפָר''.

{{רַבִּי לֵוִי יִצְחָק מִבֶּרְדִּיטְשֶׁב הָיָה רָגִיל לְסַנְגֵּר עַל יִשְׂרָאֵל, וּבְעֶרֶב פֶּסַח הָיָה אוֹמֵר: ''בְּנֵי אֻמּוֹת הָעוֹלָם, כַּמָּה שֶׁמַּזְהִירִים אוֹתָם וּמְאַיְּמִים עֲלֵיהֶם שֶׁלֹּא לְהַבְרִיחַ סְחוֹרָה דֶּרֶךְ הַגְּבוּל, אַף עַל פִּי כֵן הֵם מַבְרִיחִים וְעוֹבְרִים עַל הַחֹק בְּכָל מִינֵי דְּרָכִים. וְאִלּוּ עַמְּךָ יִשְׂרָאֵל נִצְטַוּוּ לְ'בַל יֵרָאֶה וּבַל יִמָּצֵא' חָמֵץ בִּרְשׁוּתָם, וְאֵין יְהוּדִי בָּעוֹלָם שֶׁהוֹתִיר חָמֵץ בְּבֵיתוֹ''.

וְהָיָה רַבִּי לֵוִי יִצְחָק נִגָּשׁ לְגוֹי וְשׁוֹאֵל אוֹתוֹ אִם יֵשׁ לוֹ סְחוֹרָה גְּנוּבָה, וְהַגּוֹי מֵשִׁיב לוֹ בְּחִיּוּב. וְאִלּוּ כְּשֶׁהָיָה נִגָּשׁ לִיהוּדִי וְשׁוֹאֲלוֹ אִם נִשְׁאַר בִּרְשׁוּתוֹ חָמֵץ, הַיְּהוּדִי הָיָה נֶעֱלָב עַד עִמְקֵי נִשְׁמָתוֹ עַל שֶׁחֲשָׁדוֹ בְּאִסּוּר חָמֵץ בְּפֶסַח.

מִיָּד הָיָה נוֹשֵׂא עֵינָיו לַמָּרוֹם וְאוֹמֵר:

''רִבּוֹנוֹ שֶׁל עוֹלָם! רְאֵה עַמְּךָ יִשְׂרָאֵל כַּמָּה זְהִירִים הֵם בְּמִצְווֹתֶיךָ, וַאֲפִלּוּ מַה שֶּׁנִּצְטַוִּינוּ לִפְנֵי שְׁלשֶׁת אֲלָפִים שָׁנָה נִשְׁמָר עַד הַיּוֹם בְּדִקְדּוּק וּבְקַפְּדָנוּת, רְאֵה כַּמָּה טוֹבִים בָּנֶיךָ, מַלֵּא כָּל מִשְׁאֲלוֹת לִבָּם לְטוֹבָה וּגְאַל אוֹתָם גְּאֻלָּה שְׁלֵמָה''.

פַּעַם אַחַת בְּעִצּוּמָם שֶׁל הַנִּקְיוֹנוֹת לְפֶסַח, בִּקֵּשׁ אֶת מְשַׁמְּשׁוֹ לָבוֹא עִמּוֹ לְבֵית הַכְּנֶסֶת עִם מַחֲזוֹר שֶׁל רֹאשׁ הַשָּׁנָה.

הַשַּׁמָּשׁ, שֶׁלֹּא הֵבִין מַה לְּמַחֲזוֹר שֶׁל רֹאשׁ הַשָּׁנָה וּלְעֶרֶב פֶּסַח, לֹא שָׁאַל שְׁאֵלוֹת וְיָדַע שֶׁעַל רַבּוֹ נֶאֱמַר ''סוֹד ה' לִירֵאָיו''.

כְּשֶׁהִגִּיעוּ לְבֵית הַכְּנֶסֶת, רַבִּי לֵוִי יִצְחָק הִתְעַטֵּף בְּטַלִּיתוֹ, וְהַשַּׁמָּשׁ סָגַר אֶת הַחַלּוֹנוֹת כְּדֵי שֶׁהָרַעַשׁ שֶׁל סִילוֹנֵי הַמַּיִם וַהֲמֻלַּת הַשְּׁטִיפוֹת לֹא יַפְרִיעוּ לִתְפִלָּתוֹ שֶׁל הָרַבִּי. אוּלָם רַבִּי לֵוִי יִצְחָק צִוָּה עָלָיו לִפְתֹּחַ אֶת הַחַלּוֹנוֹת וְאָמַר: ''לְקוֹלוֹת אֵלּוּ אֲנִי צָרִיךְ!'' וּפָתְחוּ יַחַד בַּאֲמִירַת ''יְהִי רָצוֹן'' שֶׁל תְּקִיעַת שׁוֹפָר. וְשָׁם כָּתוּב: ''יְהִי רָצוֹן, שֶׁיַּעֲלוּ לְפָנֶיךָ הַקּוֹלוֹת הַיּוֹצְאִים מִן הַשּׁוֹפָר, מֵהַתְּקִיעָה וּמֵהַתְּרוּעָה וּמֵהַשְּׁבָרִים, וּבַעֲבוּרָם תַּעֲמֹד מִכִּסֵּא הַדִּין וְתֵשֵׁב עַל כִּסֵּא הָרַחֲמִים''.

עָמַד רַבִּי לֵוִי יִצְחָק וְאָמַר: ''רִבּוֹנוֹ שֶׁל עוֹלָם! בְּרֹאשׁ הַשָּׁנָה אָנוּ תּוֹקְעִים לְפָנֶיךָ בְּקוֹלוֹת שׁוֹפָר וְאַתָּה עוֹמֵד מִכִּסֵּא דִּין וְיוֹשֵׁב עַל כִּסֵּא רַחֲמִים, כָּעֵת אָנוּ מַשְׁמִיעִים לְפָנֶיךָ קוֹלוֹת מַיִם רַבִּים אַדִּירִים שֶׁל הַשְּׁטִיפוֹת וְהַנִּקְיוֹנוֹת לְפֶסַח.

וִיהִי רָצוֹן, שֶׁיַּעֲלוּ לְפָנֶיךָ קוֹלוֹת אֵלֶּה וְיִהְיוּ חֲשׁוּבִים כְּקוֹלוֹת הַשּׁוֹפָר וּבַעֲבוּרָם תַּעֲמֹד מִכִּסֵּא הַגָּלוּת וְתֵשֵׁב עַל כִּסֵּא הַגְּאֻלָּה, וְתִגְאַל אֶת עַמְּךָ יִשְׂרָאֵל גְּאֻלַּת עוֹלָם, וּכְמוֹ שֶׁאָמְרוּ חֲזַ''ל (רֹאשׁ הַשָּׁנָה יא.) 'בְּנִיסָן נִגְאֲלוּ וּבְנִיסָן עֲתִידִים לְהִגָּאֵל'''.}}

וּכְדֵי שֶׁנִּזְכֶּה שֶׁקּוֹלוֹת אֵלּוּ שֶׁל הַשְּׁטִיפָה וְהַנִּקְיוֹנוֹת יַעֲלוּ לִפְנֵי רִבּוֹן הָעוֹלָמִים, צָרִיךְ לָדַעַת לִשְׁמֹר עַל אִפּוּק וְסַבְלָנוּת יְתֵרָה דַּוְקָא בְּיָמִים אֵלֶּה שֶׁל מֶתַח נוֹרָא הַנִּשָּׂא בַּחֲלַל הָאֲוִיר.

לֹא אַחַת אָנוּ שׁוֹמְעִים זַעֲקוֹת שֶׁבֶר מֵהָאִמָּא הַצַּדִּיקָה הָרוֹצָה כָּל כָּךְ לִשְׁמֹר עַל הַיְלָדִים שֶׁלֹּא יֹאכְלוּ בַּחֲדָרִים חָמֵץ, אַךְ זַעֲקוֹתֶיהָ וְצַעֲקוֹתֶיהָ נִשָּׂאוֹת מַמָּשׁ עַד לַמָּרוֹם וְלִפְעָמִים יוֹצֵא שְׂכָרָהּ בְּהֶפְסֵדָהּ.

דַּוְקָא בְּיָמִים אֵלֶּה נִבְחֶנֶת מִדַּת הַסַּבְלָנוּת וְהָאִפּוּק. הַהֶעָרוֹת אָסוּר שֶׁתִּהְיֶינָה בִּגְעָרוֹת וּלְעִתִּים הַהֲכָנוֹת לְפֶסַח עוֹבְרוֹת עַל הַבַּעַל וְהַיְלָדִים כְּ''סֵבֶל'', כְּ''עֹנֶשׁ'' שֶׁצָּרִיךְ לְהִפָּטֵר מִמֶּנּוּ.

כָּאן צְרִיכָה הָאֵם לְגַלּוֹת גַּדְלוּת רְאוּיָה לִשְׁמָהּ, לָדַעַת כֵּיצַד לְהַגִּיעַ לְאוֹתָן תּוֹצָאוֹת אַךְ עִם מִינִימוּם כְּעָסִים. [צָרִיךְ לִזְכֹּר שֶׁאָבָק אֵינוֹ חָמֵץ וְהַיְלָדִים אֵינָם קָרְבַּן פֶּסַח...]

כְּדַאי וּמֻמְלָץ לְהָטִיל גִּדְרֵי אַחֲרָיוּת עַל כֻּלָּם. אֶפְשָׁר לִקְבֹּעַ גַּם לוּחַ זְמַנִּים וְאָז הַדְּבָרִים יֵעָשׂוּ בְּרָצוֹן, בִּנְעִימוּת, בְּאִכְפַּתִּיּוּת. כָּאן יִתְגַּלֶּה הָרָצוֹן שֶׁל הַיְלָדִים לְסַיֵּעַ לְאִמָּא וּלְהַרְאוֹת לָהּ ''הִנֵּה עָשִׂינוּ כָּל אֲשֶׁר צִוִּיתָנוּ''. וְאִם כָּךְ נִנְהַג נְגַלֶּה בִּילָדֵינוּ אַחֲרָיוּת וּמְסִירוּת וַעֲשִׂיָּה נְכוֹנָה לְמַעַן שְׁמוֹ בְּאַהֲבָה.

עַל כֵּן נִשְׁתַּדֵּל לֹא לְעַרְבֵּב אֶת הַקּוֹלוֹת וּכְדַאי שֶׁנַּשְׁמִיעַ לְהַקָּדוֹשׁ בָּרוּךְ הוּא אֶת קוֹלוֹת הַשְּׁטִיפָה וְהַנִּקְיוֹנוֹת וּבַפֶּה נַשְׁמִיעַ דַּוְקָא דִּבְרֵי הַלֵּל וָשֶׁבַח.

וּמֻמְלָץ בְּיָמִים אֵלּוּ לַחְשֹׁב עַל רַעְיוֹנוֹת כֵּיצַד לְהַנְעִים אֶת הָעֲבוֹדוֹת שֶׁל בָּנֵינוּ וּבְנוֹתֵינוּ, וְשֶׁלֹּא יַרְגִּישׁוּ שֶׁהָעֲבוֹדוֹת הַלָּלוּ הֵן בִּבְחִינַת ''עֲבוֹדוֹת פָּרֶךְ''...

~ הֶחָמֵץ אָסוּר אֲפִלּוּ בְּמַשֶּׁהוּ

[רַבֵּנוּ הָאֲרִ''י] זַ''ל כָּתַב שֶׁהַהֶבְדֵּל בֵּין חָמֵץ לְמַצָּה הוּא כְּקוֹצוֹ שֶׁל יוּ''ד, הַמַּבְדִּילָה בֵּין הָאוֹת ח' בַּמִּלָּה חָמֵץ וּבֵין הָאוֹת ה' בַּמִּלָּה מַצָּה, וּבָא הַדָּבָר לְלַמְּדֵנוּ שֶׁאִסּוּר חָמֵץ הוּא אֲפִלּוּ בְּמַשֶּׁהוּ.

כָּתַב [הָרִדְבַּ''ז:] הֶחָמֵץ רוֹמֵז לַיֵּצֶר הָרָע שֶׁאָסוּר לְהִתְפַּתּוֹת אַחֲרָיו אֲפִלּוּ בְּמַשֶּׁהוּ.

דַּרְכּוֹ שֶׁל יֵצֶר הָרָע לְהַסִּיחַ דַּעְתּוֹ שֶׁל אָדָם מִן הַמִּצְווֹת כְּדֵי לְטָרְדוֹ מִן הָעוֹלָם הַבָּא עַל יְדֵי כָּךְ שֶׁהוּא בָּא לָאָדָם בְּכָל מִינֵי תַּחְבּוּלוֹת כְּדֵי לְצוּדוֹ בְּרִשְׁתּוֹ וְשֶׁיְּמַעֵט כְּכָל הָאֶפְשָׁר בְּקִיּוּם הַמִּצְווֹת וְלִמּוּד הַתּוֹרָה.

דָּבָר זֶה מְבֹאָר בַּסֵּפֶר [''בִּרְכַּת חַיִּים''] עַל פִּי מַעֲשֶׂה שֶׁהָיָה:

{{מַעֲשֶׂה בְּדַיָּג אֶחָד, שֶׁהֶעֱלָה בְּחַכָּתוֹ דַּג זָהָב נִפְלָא. הָלַךְ וֶהֱבִיאוֹ לְאַרְמוֹן הַמֶּלֶךְ. שָׂמַח בּוֹ הַמֶּלֶךְ שִׂמְחָה רַבָּה וְהֶעֱנִיק לַדַּיָּג חֲמֵשׁ מֵאוֹת זְהוּבִים.

רָאָה הַמִּשְׁנֶה לַמֶּלֶךְ אֶת הַדָּבָר וְהָיְתָה עֵינוֹ צָרָה בַּדַּיָּג שֶׁקִּבֵּל מַתָּנָה כֹּה גְּדוֹלָה בַּעֲבוּר דָּג אֶחָד. מֶה עָשָׂה? הוֹרָה לְכָל שׁוֹמְרֵי הָאַרְמוֹן שֶׁלֹּא יַנִּיחוּ לְאִישׁ לְהָבִיא מַתָּנוֹת לַמֶּלֶךְ.

לְמָחֳרַת הַיּוֹם, הִפְלִיג דַּיָּג אֶחָד בַּיָּם וְהֶעֱלָה בְּחַכָּתוֹ דָּג נָדִיר וְסַסְגּוֹנִי, מַרְהִיב בִּשְׁלַל צְבָעָיו. הוֹאִיל וְשָׁמַע שֶׁהַמֶּלֶךְ נָתַן חֲמֵשׁ מֵאוֹת זְהוּבִים בַּעֲבוּר דַּג זָהָב, חָשַׁב בְּלִבּוֹ: 'בַּעֲבוּר דָּג זֶה וַדַּאי אֲקַבֵּל אֶלֶף זְהוּבִים!'

נָטַל אֶת הַדָּג וְעָלָה אֶל הָאַרְמוֹן, אוּלָם בַּשַּׁעַר עֲצָרוֹ הַשּׁוֹמֵר וְלֹא הוֹעִילוּ כָּל תַּחֲנוּנַיו וְהוּא לֹא הֻרְשָׁה לַעֲבֹר.

אָמַר לוֹ הַדַּיָּג: ''הַבֵּט וּרְאֵה בִּיפִי הַדָּג. אָנָּא, הַנִּיחֵנִי לְתִתּוֹ לַמֶּלֶךְ בְּמַתָּנָה - וַאֲנִי אֶתְחַלֵּק אִתְּךָ בַּכֶּסֶף שֶׁאֲקַבֵּל!''

הַשּׁוֹמֵר חָמַד אֶת הַמָּמוֹן וְהִנִּיחַ לוֹ לַעֲבֹר. עָבַר הַדַּיָּג בְּשַׁעַר הַחוֹמָה וְחָצָה אֶת הֶחָצֵר. בְּפֶתַח הָאַרְמוֹן עֲצָרוֹ הַשּׁוֹמֵר הַבָּא: ''אֵין מַעֲבָר!''

הִבְטִיחַ לוֹ הַדַּיָּג חֲצִי מִמַּה שֶּׁיִּשָּׁאֵר בְּיָדוֹ וְהַשּׁוֹמֵר הִרְשָׁה לוֹ לַעֲבֹר.

נִכְנַס הַדַּיָּג לְקוֹמַת הַקַּרְקַע וְלִפְנֵי הַמַּדְרֵגוֹת נִצְטַוָּה לַעְצֹר עַל יְדֵי שׁוֹמֵר אַחֵר, וְגַם לוֹ הִבְטִיחַ הַדַּיָּג מַחֲצִית מִמַּה שֶּׁיִּשָּׁאֵר בְּיָדוֹ. כָּךְ נֶעֱצַר הַדַּיָּג לִפְנֵי הַמִּסְדְּרוֹן וְלִפְנֵי הָאוּלָם עַל יְדֵי אַחַד-עָשָׂר שׁוֹמְרִים וּלְכָל אֶחָד הִבְטִיחַ מַחֲצִית מִשְּׂכָרוֹ, עַד שֶׁהִתְיַצֵּב לִפְנֵי הַמֶּלֶךְ וְהִגִּישׁ לְפָנָיו אֶת הַדָּג הַנֶּהְדָּר.

אוֹרוּ עֵינָיו שֶׁל הַמֶּלֶךְ: דָּג כֹּה נִפְלָא טֶרֶם רָאָה!

''אֱמֹר אַתָּה וּנְקֹב אֶת שְׂכָרְךָ!'' - אָמַר לוֹ הַמֶּלֶךְ.

''בִּרְצוֹנִי לִלְקוֹת אַלְפַּיִם מַלְקוֹת!'' - עָנָה הַדַּיָּג.

נִדְהַם הַמֶּלֶךְ: ''בַּקֵּשׁ זְהוּבִים וְלֹא מַלְקוֹת!''

עָנָה הַדַּיָּג: ''זֶהוּ רְצוֹנִי וַאֲבַקֶּשְׁךָ לִהְיוֹת נוֹכֵחַ בְּהַלְקָאָתִי''.

אָמַר הַמֶּלֶךְ: ''רְצוֹנוֹ שֶׁל אָדָם הוּא כְּבוֹדוֹ, אַךְ דַּע לְךָ שֶׁמֵּעוֹלָם לֹא קִבֵּל אָדָם אַלְפַּיִם מַלְקוֹת וְנוֹתַר בַּחַיִּים!''

עָנָה הַדַּיָּג: ''אַל דְּאָגָה, אַתָּה תִּגְזֹר אֶת הַמַּלְקוֹת וַאֲנִי לֹא אֲקַבֵּל יוֹתֵר מִמַּכָּה אַחַת!''

תָּמַהּ הַמֶּלֶךְ מְאֹד וְאָמַר לַעֲשׂוֹת כִּדְבָרָיו. רָכַן הַדַּיָּג אַרְצָה, הוּנַף הַשּׁוֹט וְהֻנְחַת בֵּין כְּתֵפָיו. צָעַק הַדַּיָּג: ''דַּי, הֶרֶף!''

אָמַר לוֹ הַמֶּלֶךְ: ''הֲלֹא אָמַרְתִּי לְךָ שֶׁלֹּא תּוּכַל לִסְבֹּל אֶת הַמַּכּוֹת!''

עָנָה הַדַּיָּג: ''לֹא זוֹ הַסִּבָּה, אֶלָּא מִשּׁוּם שֶׁלָּקִיתִי דַּי. יֵשׁ לִי שֻׁתָּפִים לִשְׂכָרִי''.

שָׁאַל הַמֶּלֶךְ: ''מִי הֵם הַשֻּׁתָּפִים וּמַדּוּעַ יִתְחַיְּבוּ מַלְקוֹת?''

עָנָה הַדַּיָּג: ''מִשּׁוּם שֶׁהִבְטַחְתִּי לָהֶם לְהִתְחַלֵּק בִּשְׂכָרִי. וַהֲרֵי לְךָ הַחֶשְׁבּוֹן: הַשּׁוֹמֵר הָרִאשׁוֹן יִקַּח מִמֶּנִּי אֶלֶף מַלְקוֹת, מַחֲצִית הַשָּׂכָר. הַשֵּׁנִי יְקַבֵּל חֲמֵשׁ מֵאוֹת, מַחֲצִית מֵהַמַּלְקוֹת הַנּוֹתָרוֹת. הַשְּׁלִישִׁי - מָאתַיִם וַחֲמִשִּׁים. הָרְבִיעִי - מֵאָה עֶשְׂרִים וְחָמֵשׁ. הַחֲמִישִׁי - שִׁשִּׁים וּשְׁתַּיִם וָחֵצִי, מַחֲצִית הַנּוֹתָר. וְהַשִּׁשִּׁי - שְׁלוֹשִׁים וְאַחַת וָרֶבַע. הַשְּׁבִיעִי – חֲמֵשׁ-עֶשְׂרֵה וָחֵצִי. וְהַשְּׁמִינִי - כִּשְׁמוֹנֶה. הַתְּשִׁיעִי - אַרְבַּע וְלָעֲשִׂירִי - נוֹתְרוּ שְׁתַּיִם לוֹ וּשְׁתַּיִם לִי. אֶת הָאַחַת קִבַּלְתִּי אֲנִי, וְאֶת הַשְּׁנִיָּה יְקַבֵּל הַשּׁוֹמֵר הָאַחַד-עָשָׂר''...

צָחַק הַמֶּלֶךְ לְחָכְמָתוֹ שֶׁל הַדַּיָּג, הֶעֱנִישׁ אֶת הַשּׁוֹמְרִים חוֹמְדֵי הַבֶּצַע, הִשְׁעָה אֶת הַמִּשְׁנֶה לַמֶּלֶךְ מִתַּפְקִידוֹ וְהֶעֱנִיק לַדַּיָּג אַלְפַּיִם זְהוּבִים בִּמְקוֹם אַלְפַּיִם הַמַּלְקוֹת.

נִמְצָא שֶׁהַשּׁוֹמֵר חוֹמֵד הַבֶּצַע הָיָה בָּטוּחַ שֶׁהוּא עוֹמֵד לִזְכּוֹת בְּאוֹצָר בָּלוּם וְהַדַּיָּג הָעַרְמוּמִי הִטְעָהוּ לַחְשֹׁב שֶׁאָמְנָם כֵּן הוּא, וּלְמַעֲשֶׂה הִסְגִּירוֹ לְעֹנֶשׁ וּלְמַלְקוֹת...}}

כֵּן הָעִנְיָן עִם הַיֵּצֶר הָרָע. נָכוֹן הוּא שֶׁהַקָּדוֹשׁ בָּרוּךְ הוּא בְּרָאוֹ כְּדֵי לְהַחֲטִיא אֶת הָאָדָם, אֲבָל הָיָה עָלָיו לְהִתְמוֹדֵד בְּישֶׁר כְּנֶגֶד הַיֵּצֶר הַטּוֹב וּלְהָסִית אֶת הָאָדָם לְחֵטְא. אוּלָם הַיֵּצֶר הָרָע יוֹדֵעַ שֶׁאָדָם שָׁפוּי בְּדַעְתּוֹ לֹא יַסְכִּים לִמְרֹד בְּקוֹנוֹ. מַה הוּא עוֹשֶׂה? פּוֹנֶה אֶל הַשֶּׁקֶר וְהַתַּרְמִית; מַבְטִיחַ לָאָדָם הֲנָאוֹת לְאֵין סוֹף, וּמַרְגִּיעַ אוֹתוֹ שֶׁהָעֲבֵרָה אֵינָהּ גְּדוֹלָה וְיֵשׁ פֶּתַח לְהָקֵל וּלְהַתִּיר, וְהַקָּדוֹשׁ בָּרוּךְ הוּא וַתְּרָן וְסוֹלֵחַ - וְהַכֹּל שֶׁקֶר וְכָזָב! כְּשֶׁהָאָדָם שׁוֹמֵעַ בְּקוֹלוֹ, נוֹכָח לְפֶתַע לָדַעַת שֶׁהַהֲנָאָה הָיְתָה רִגְעִית וְחוֹלֶפֶת, וְהַדָּבָר הַזֶּה אָסוּר לַחֲלוּטִין, וְהַקָּדוֹשׁ בָּרוּךְ הוּא אֵינוֹ מְוַתֵּר וּמִדַּת הַדִּין מְקַטְרֶגֶת.

וְאֶת כָּל הַתַּרְמִיּוֹת הַלָּלוּ לֹא נִצְטַוָּה הַיֵּצֶר הָרָע לַעֲשׂוֹת! הוּא מָשָׁל לְאוֹתוֹ דַּיָּג עַרְמוּמִי, שֶׁבְּכַוָּנָה תְּחִלָּה הִבְטִיחַ אוֹצָרוֹת מִתּוֹךְ מַחֲשָׁבָה וְתַחְבּוּלָה לְהַפִּיל בַּפַּח - וְעַל כֵּן יֵעָנֵשׁ בְּכָל חֹמֶר הַדִּין!

עַל כֵּן יֹאמַר לוֹ הַקָּדוֹשׁ בָּרוּךְ הוּא: ''הָיְתָה לְךָ עַזּוּת מֵצַח לְהַפִּיל אֶת בָּנַי בַּפַּח וְלִטְמֹן לָהֶם מַלְכֹּדֶת? עַל כָּךְ לֹא תִּנָּקֶה וְתִתֵּן אֶת הַדִּין!''

דַּוְקָא בְּחַג הַפֶּסַח הַפִּתּוּי כָּל כָּךְ קָשֶׁה, לִכְאוֹרָה. נִשְׁמַעַת הַטַּעֲנָה הַנְּדוֹשָׁה ''אֵין מַה לֶּאֱכֹל בְּפֶסַח'' וּפִתְאוֹם מְחַפְּשִׂים כָּל מִינֵי הֲקַלּוֹת וְהֶתֵּרִים לְהָקֵל]. וְהַיֵּצֶר הָרָע בְּעַרְמוּמִיּוּתוֹ מַכְשִׁיר וּמְטַהֵר וְנוֹטֶה לְהָקֵל, וְעִקַּר תַּחְבּוּלָתוֹ הִיא שֶׁלֹּא הַכֹּל אָסוּר בְּפֶסַח[.

כַּמּוּבָן], חַיָּב הָאָדָם לִזְכֹּר שֶׁאִסּוּר חָמֵץ אָסוּר אֲפִלּוּ בְּמַשֶּׁהו]ּ, וְעַד כְּדֵי כָּךְ הֶחֱמִירוּ חֲזַ''ל בְּעִנְיַן הֶחָמֵץ בְּפֶסַח שֶׁאֲסָרוּהוּ אֲפִלּוּ בְּמַשֶּׁהוּ. וַחֲבָל שֶׁדַּוְקָא בְּחַג גָּדוֹל וְקָדוֹשׁ זֶה נְגַלֶּה רִפְיוֹן בְּכָל הַקָּשׁוּר לְכַשְׁרוּת הַמַּאֲכָלִים וְהַהַקְפָּדָה הַנִּשְׁמֶרֶת כָּל הַשָּׁנָה בִּמְסִירוּת מִתְמוֹטֶטֶת בְּיָמִים אֵלּוּ.

זֶהוּ הַהֶבְדֵּל בֵּין חָמֵץ לְמַצָּה, כְּפִי שֶׁכּוֹתֵב [הָאֲרִ''י] זַ''ל, כְּקוֹצוֹ שֶׁל יוּ''ד - מִקַּו קָטָן שֶׁלֹּא מַרְגִּישִׁים בּוֹ כְּלָל אַךְ בְּדֶרֶךְ הָאֱמֶת הוּא כְּלָל וּכְלָל לֹא קָטָן...

וְאָכֵן כֵּיוָן שֶׁחָמֵץ אָסוּר אֲפִלּוּ בְּמַשֶּׁהוּ, מִן הָרָאוּי לָתוּר וּלְחַפֵּשׂ אַחַר כַּשְׁרֻיּוֹת מְהַדְּרִין, לְהִשְׁתַּדֵּל לֹא לִקְנוֹת מִצְרָכִים שֶׁיֵּשׁ סָפֵק לְגַבֵּי טִיב כַּשְׁרוּתָם וְלֹא לָתֵת לַיֵּצֶר הָרָע אֶת הַנֵּתַח שֶׁהוּא חוֹמֵד.

~ חָמֵץ רוֹמֵז לַיֵּצֶר הָרָע

הֶחָמֵץ רוֹמֵז לַיֵּצֶר הָרָע, וּכְשֵׁם שֶׁבְּאִסּוּר חָמֵץ אָנוּ יוֹדְעִים שֶׁהוּא אָסוּר בְּכָל שֶׁהוּא, שֶׁחָמֵץ אֵינוֹ בָּטֵל אֲפִלּוּ בְּאֶלֶף, עַד כְּדֵי כָּךְ הִיא חֻמְרָתוֹ, כַּיּוֹצֵא בָּזֶה הוּא הַיֵּצֶר הָרָע - גַּם הוּא אָסוּר בְּכָל שֶׁהוּא וְאָסוּר לָתֵת לוֹ אֲפִלּוּ מִדְרַס רֶגֶל וְאֵין לְהִכָּנַע לוֹ אֲפִלּוּ בְּקוֹצוֹ שֶׁל יוּ''ד.

הַגְּמָרָא (סֻכָּה נב.) אוֹמֶרֶת: אָמַר רַבִּי יוֹסֵי: יֵצֶר הָרָע בַּתְּחִלָּה דּוֹמֶה לְחוּט שֶׁל בּוּכְיָא (עַכָּבִישׁ) וּלְבַסּוֹף דּוֹמֶה כַּעֲבוֹתוֹת הָעֲגָלָה, שֶׁנֶּאֱמַר ''הוֹי מוֹשְׁכֵי הָעֹל בְּחַבְלֵי הַשָּׁוְא וְכַעֲבוֹת הָעֲגָלָה חֲטָאָה'' (יְשַׁעְיָהו ה). רַשִׁ''י מְפָרֵשׁ: וּלְבַסּוֹף מִשֶּׁאָדָם נִמְשָׁךְ אַחֲרָיו מִתְגַּבֵּר וְהוֹלֵךְ לוֹ.

כֹּחוֹ שֶׁל הַיֵּצֶר הָרָע הוּא, שֶׁאָדָם נִמְשָׁךְ אַחֲרָיו. יֵשׁ לוֹ כֹּחַ לִמְשֹׁךְ אֶת לִבּוֹ שֶׁל הָאָדָם אַף עַל פִּי שֶׁהָאָדָם יוֹדֵעַ וּמַרְגִּישׁ שֶׁהוּא אֵינוֹ הוֹלֵךְ בַּדֶּרֶךְ הַטּוֹבָה אֶלָּא אַחַר יִצְרוֹ הָרָע. אֲבָל הַכֹּחַ הֶעָצוּם כַּמַּגְנֶט שֶׁיֵּשׁ לַיֵּצֶר הָרָע גּוֹבֵר עַל עֲמִידָתוֹ הָאֵיתָנָה שֶׁל הָאָדָם הַמְנַסֶּה לֹא לִפֹּל בָּרֶשֶׁת.

זוֹ הַסִּבָּה שֶׁהֶחָמֵץ אָסוּר אֲפִלּוּ בְּכָל שֶׁהוּא בְּפֶסַח שֶׁמָּא נִגָּרֵר אַחֲרָיו...

מָשָׁל נִפְלָא אָמַר [הַמַּגִּיד מִבָּאר] זַצַ''ל:

{{מַעֲשֶׂה בְּאָדָם כִּילַי וַעֲרִירִי, קַמְּצָן קְפוּץ יָד שֶׁלֹּא מְלָאוֹ לִבּוֹ לְהוֹצִיא כֶּסֶף עַל שְׂכִירַת דִּירָה, וְהָיָה יָשֵׁן בַּחֲנוּתוֹ בֵּין הַסְּחוֹרוֹת.

יוֹם אֶחָד חָלְפָה בְּמֹחוֹ מַחֲשָׁבָה: הֵן לֹא טוֹב הֱיוֹת הָאָדָם לְבַדּוֹ, מָתַי אֶעֱשֶׂה גַּם אָנֹכִי לְבֵיתִי וּמָתַי אָקִים מִשְׁפָּחָה?

פָּנָה לְשַׁדְּכָן וּבִקְשׁוֹ שֶׁיְּחַפֵּשׂ לוֹ אִשָּׁה הָרְאוּיָה לוֹ.

אָמַר לוֹ הַשַּׁדְּכָן: ''וְכִי עָלָה בְּדַעְתְּךָ שֶׁתְּהֵא אִשָּׁה שֶׁתַּסְכִּים לְהִתְגּוֹרֵר בֵּין הַשַּׂקִּים בְּתוֹךְ חֲנוּתְךָ? וּכְלוּם אֵינְךָ יוֹדֵעַ מַה שֶּׁאָמְרוּ חֲכָמִים, שֶׁלְּעוֹלָם יִבְנֶה אָדָם בַּיִת וְאַחַר כָּךְ יִשָּׂא אִשָּׁה?! לֹא אוּכַל לְטַפֵּל בְּעִנְיָנְךָ עַד שֶׁיִּהְיֶה לְךָ בַּיִת לְשַׁכֵּן בּוֹ אֶת רַעְיָתְךָ!''

אָמַר לוֹ הַקַּמְּצָן: ''אָכֵן תּוֹךְ שָׁבוּעַ יָמִים אָבִיא לְךָ בַּיִת מְפֹאָר!''

עָנָה הַשַּׁדְּכָן: ''לֹא יִמְלָאֲךָ לִבְּךָ אַף לִשְׂכֹּר צְרִיף קָטָן...''

הֱשִׁיבוֹ הַקַּמְּצָן: ''רָאֹה תִּרְאֶה אֵיזוֹ דִּירָה אַשִּׂיג...''

סִיֵּר בָּעִיר וְהִגִּיעַ לִשְׁכוּנָה יְקָרָה, נָעַץ עֵינָיו בַּמְּעוֹנוֹת הַמְהֻדָּרִים רַחֲבֵי הַיָּדַיִם, וְתָמַהּ: כֶּסֶף כֹּה רַב בִּזְבְּזוּ כָּאן לַשָּׁוְא!

פָּנָה לְאַחַד הַבָּתִּים וּבִקֵּשׁ לִשְׂכֹּר בּוֹ פִּנָּה קְטַנָּה, לִקְבֹּעַ בָּהּ מַסְמֵר.

בַּבַּיִת הָרִאשׁוֹן טָרְקוּ אֶת הַדֶּלֶת בְּפָנָיו, בַּשֵּׁנִי אָמְרוּ שֶׁבַּעַל הַבַּיִת אֵינֶנּוּ. בַּשְּׁלִישִׁי נִתְקַל בְּאָדָם חַמְדָן.

''לְשֵׁם מָה הִנְּךָ צָרִיךְ לִתְלוֹת מַסְמֵר?'' - שְׁאָלוֹ הָאִישׁ.

''כְּדֵי לִתְלוֹת בּוֹ צְרוֹרוֹת וַחֲפָצִים. מַסְמֵר אֶחָד וְיָחִיד אֶתְלֶה. נִכְתֹּב עַל כָּךְ חוֹזֶה מְפֹרָט.'' - עָנָהוּ הַקַּמְּצָן.

''מֵאָה זְהוּבִים!'' - דָּרַשׁ בַּעַל הַבַּיִת.

''בִּשְׁבִיל מַסְמֵר אֶחָד לֹא אֶתֵּן יוֹתֵר מִזָּהוּב!''

סוֹף דָּבָר הִתְפַּשְּׁרוּ הַשְּׁנַיִם עַל עֲשָׂרָה זְהוּבִים וְעָרְכוּ חוֹזֶה מְפֹרָט.

תָּקַע הַכִּילַי מַסְמֵר וְתָלָה עָלָיו אֶת כּוֹבָעוֹ. כַּעֲבֹר שָׁעָה שָׁב, חָבַשׁ אֶת כּוֹבָעוֹ וְתָלָה אֶת מְעִילוֹ. בָּעֶרֶב הִגִּיעַ, נָטַל אֶת מְעִילוֹ וְתָלָה אֶת צְרוֹרוֹ. בַּחֲצוֹת הַלַּיְלָה הִקִּישׁ עַל הַדֶּלֶת וְהֶחֱרִיד אֶת בְּנֵי הַבַּיִת מִשְּׁנָתָם - יֵשׁ לוֹ לִטֹּל דְּבַר-מָה מֵהַצְּרוֹר.

בְּאַשְׁמֹרֶת הַבֹּקֶר הֶעִירָם בִּדְפִיקוֹתָיו וְהִנִּיחַ דְּבַר-מָה בַּצְּרוֹר.

לִפְנֵי הַצָּהֳרַיִם שָׁב, הַפַּעַם אָחַז בְּיָדוֹ שַׂק כָּבֵד. נָטַל אֶת הַצְּרוֹר וְתָלָה אֶת הַשַּׂק עַל הַמַּסְמֵר.

הֵרִיחוּ בְּנֵי הַבַּיִת רֵיחַ צַחֲנָה עוֹלֶה מִן הַשַּׂק. בָּדְקוּ וְהִנֵּה פֶּגֶר שֶׁל חָתוּל שָׁם... רָדְפוּ אַחֲרָיו וּבִקְשׁוּ שֶׁיִּטֹּל אֶת גּוּשׁ הַצַּחֲנָה.

אָמַר לָהֶם: ''כָּךְ רְצוֹנִי וְאֵין בְּיֶדְכֶם לִמְנֹעַ זֹאת מִמֶּנִּי!''

פָּנוּ שׁוּב לְבֵיתָם וְלֹא יָכְלוּ לְהִכָּנֵס. הַנְּבֵלָה הַמַּבְאִישָׁה הֶעֶלְתָה צַחֲנָה נוֹרָאָה וְהַדִּירָה הָמְתָה זְבוּבִים וְיַתּוּשִׁים.

בְּעוֹדָם עוֹמְדִים חַסְרֵי אוֹנִים וְהַכִּילַי הִגִּיעַ וּבְיָדוֹ... שְׁנֵי פְּגָרִים נוֹסָפִים...

שָׂמוּ דַּיָּרֵי הַבַּיִת נַפְשָׁם בְּכַפָּם, כִּסּוּ בְּיָדָם הָאַחַת אֶת חָטְמָם וּבַשְּׁנִיָּה גָּרְרוּ אֶת חֶפְצֵיהֶם הַחוּצָה כְּשֶׁהֵם נִמְלָטִים מִדִּירָתָם...

פָּנָה הַכִּילַי אֶל הַשַּׁדְּכָן וּבִשֵּׂר לוֹ בְּחִיּוּךְ כִּי הִשִּׂיג דִּירָה מְהֻדֶּרֶת בַּעֲשָׂרָה זְהוּבִים...}}

עַל כֵּן אָסוּר לָתֵת לַיֵּצֶר הָרָע אֲפִלּוּ פֶּתַח, כֵּיוָן שֶׁלְּבַסּוֹף הוּא אֵינוֹ מַשְׁאִיר דָּבָר, וְלָכֵן הֶחָמֵץ אָסוּר אֲפִלּוּ בְּמַשֶּׁהוּ.

~ סַעֲדָה מִתֵּימָן מְחַכָּה לַמָּשִׁיחַ

סִפּוּר עֲמָמִי רוֹוֵחַ בֵּין יְהוּדֵי תֵּימָן עַל סַעֲדָה:
{{סַעֲדָה זוֹ, אִשָּׁה פְּשׁוּטָה וְצַדִּיקָה הָיְתָה, וּמַאֲמִינָה בְּכָל לִבָּהּ בְּדִבְרֵי רַבּוֹתֵינוּ כְּכָל יְהוּדִיָּה כְּשֵׁרָה.

וְהִנֵּה, לֵיל סֵדֶר אֶחָד חָשָׁה וְקִוְּתָה בְּכָל לִבָּהּ כִּי הַלַּיְלָה יָבוֹא הַמָּשִׁיחַ לִגְאֹל אֶת יִשְׂרָאֵל, וְכָרְתָה אֹזֶן כָּל מֶשֶׁךְ הַ''סֵּדֶר'' לִשְׁמֹעַ כְּבָר אֶת שׁוֹפָרוֹ שֶׁל מָשִׁיחַ. בְּרַם, לְאַחַר שֶׁשָּׁתְתָה אַרְבַּע כּוֹסוֹת, כָּבְדוּ שְׁמוּרוֹת עֵינֶיהָ, וְהִיא לֹא עָצְרָה כֹּחַ לְהִלָּחֵם בָּהֶן. פַּחַד תָּקַף אוֹתָהּ: שֶׁמָּא יָבוֹא הַמָּשִׁיחַ וְהִיא תִּישַׁן, חַס וְשָׁלוֹם...

מֶה עָשְׂתָה? אָמְרָה לְעַצְמָהּ: הֲלֹא הַמָּשִׁיחַ יָבוֹא רָכוּב עַל חֲמוֹר, וַחֲמוֹר הָרוֹאֶה אֶת חֲבֵרוֹ נוֹעֵר לִקְרָאתוֹ בְּשִׂמְחָה. קָשְׁרָה אֵפוֹא בְּקֶשֶׁר עֲנִיבָה חֶבֶל מֵרַגְלֶיהָ אֶל רַגְלֵי הַחֲמוֹר שֶׁבַּבַּיִת וְכָךְ עָלְתָה עַל יְצוּעָהּ בְּלֵב קַל מִדְּאָגָה: תֵּכֶף כְּשֶׁיָּבוֹא הַמָּשִׁיחַ יִנְעַר הַחֲמוֹר, וְהִיא הוֹלֶכֶת אַחֲרֵי הַמָּשִׁיחַ שֶׁכַּמָּה שָׁנִים חִכִּינוּ לוֹ!

בַּעֲוֹנוֹת, לֹא זָכִינוּ בְּאוֹתוֹ הַלַּיְלָה שֶׁיָּבוֹא מָשִׁיחַ, וְאוּלָם הַחֲמוֹר נָהַג כְּמוֹ שֶׁאָמְרוּ חֲזַ''ל (בְּרָכוֹת ג.) שֶׁבְּמִשְׁמֶרֶת רִאשׁוֹנָה שֶׁל לַיְלָה הַחֲמוֹרִים נוֹעֲרִים. פָּתַח אִם כָּךְ הַחֲמוֹר בִּנְעִירוֹת עַזּוֹת, וְכֵיוָן שֶׁהִרְגִּישׁ חֶבֶל מְסַבֵּךְ אֶת רַגְלָיו, נִסָּה לְהִמָּלֵט מִמֶּנּוּ וְרָץ אֶל הָרְחוֹב הַפָּתוּחַ.

וְסַעֲדָה, הֲלוּמַת שֵׁנָה הָיְתָה, אַךְ בְּעוֹד עֵינֶיהָ עֲצוּמוֹת לְמֶחֱצָה הוּצַף לִבָּהּ בְּשִׂמְחָה עֲצוּמָה: הִנֵּה הִיא הוֹלֶכֶת אַחֲרֵי הַמָּשִׁיח!

הִרְגִּישׁ הַחֲמוֹר בְּכֹבֶד בְּרַגְלָיו וּפָתַח בִּמְרוּצָה. סַעֲדָה אִבְּדָה אֶת כֹּחָהּ וְצָוְחָה: ''אֲדוֹנִי הַמָּשִׁיחַ, לְאַט! לֹא כָּל כָּךְ מַהֵר!''

נֵעוֹרוּ הַשְּׁכֵנִים לְקוֹל הַצְּעָקוֹת וְהִבִּיטוּ בַּמַּחֲזֶה הַמְשֻׁנֶּה, אָחֲזוּ בְּסַעֲדָה לַהֲעִירָהּ מֵחֲלוֹמָהּ וְהִסְבִּירוּ בְּאָזְנֶיהָ: ''סַעֲדָה, אַתְּ לֹא רָצָה אַחֲרֵי הַמָּשִׁיחַ, אַתְּ רָצָה אַחֲרֵי הַחֲמוֹר!''...}}

סַעֲדָה בְּוַדַּאי תְּקַבֵּל שָׂכָר עַל אֱמוּנָתָהּ הַגְּדוֹלָה וְאוּלָם לָנוּ יֵשׁ כָּאן לִמּוּד מוּסַר הַשְׂכֵּל נוֹרָא:

לְעִתִּים אָנוּ מַקְדִּישִׁים אֶת כָּל כֹּחוֹתֵינוּ וּמִרְצֵנוּ לְמַה שֶּׁנִּרְאֶה לָנוּ כְּ''מִצְוָה'' גְּדוֹלָה. וְאוּלָם, הַיֵּצֶר הָרָע, עַרְמוּמִי הוּא. נוֹתֵן הוּא לָנוּ לְהִמָּשֵׁךְ אַחַר ''חֲמוֹר'' בְּחָשְׁבֵנוּ שֶׁאֲנַחְנוּ רָצִים אַחֲרֵי ''מָשִׁיחַ''.

עֶרֶב פֶּסַח, הַכֹּל קוֹצֵף וְגוֹעֵשׁ וְרוֹתֵחַ. בַּהֲמוּלָה הַגְּדוֹלָה מִי יוֹדֵעַ אִם לֹא נִזְרֶקֶת אֵיזוֹ מִלַּת פְּגִיעָה, אֵיזֶה כַּעַס וּרְתִיחָה שֶׁאֵינָהּ מֻצְדֶּקֶת. וְהַיֵּצֶר הָרָע מְטַהֵר אֶת הַשֶּׁרֶץ: הַכֹּל לְשֵׁם שָׁמַיִם! הַכֹּל מֻתָּר! הֲלֹא אֲנַחְנוּ רוֹצִים פֶּסַח כָּשֵׁר וְטָהוֹר, אָז מַה זּוֹ אֵיזוֹ ''הַעֲלָבָה'' בְּתוֹךְ הַמִּצְוָה הַגְּדוֹלָה הַזּוֹ?

וּבְתוֹךְ כָּל זֶה עָלֵינוּ לְהַרְהֵר בֶּאֱמֶת: הַאִם אֲנַחְנוּ עוֹבְדִים אֶת ה' יִתְבָּרַךְ אוֹ אֶת עַצְמֵנוּ? אֶת הַהֲלָכָה אוֹ אֶת הָרִצְפָּה, הַקִּירוֹת וְהַמַּשְׁקוֹפִים?

וְהַמִּבְחָן הוּא פָּשׁוּט: [מִי שֶׁכָּל יְגִיעָתוֹ וּרְתִיחָתוֹ הִיא לְצֹרֶךְ קִיּוּם מִצְוַת ה', אֵין לוֹ סִבָּה לַעֲבֹר עַל אַף מִצְוָה אַחֶרֶת - בַּדֶּרֶךְ לְקִיּוּם מִצְוַת הַפֶּסַח]. לֹא בִּטּוּל תְּפִלָּה בְּמִנְיָן, וְלֹא קְנִיָּה שֶׁלֹּא בְּישֶׁר, לֹא מִלַּת כַּעַס וּגְעָרָה וְלֹא בִּרְכַּת הַמָּזוֹן חֲטוּפָה. הֲלֹא אֶת ה' הוּא עוֹבֵד, וּמִי שֶׁצִּוָּה עַל זֶה צִוָּה עַל זֶה, וּמַה יַּרְוִיחַ אִם יִזְרֹק יַהֲלוֹמִים כְּדֵי לֶאֱסֹף זָהָב?

אֲבָל מִי שֶׁאֵינוֹ עוֹמֵד בְּנִסְיוֹנוֹת אֵלּוּ בְּתוֹךְ הָרִיצָה אַחֲרֵי ''מִצְוַת הַהֲכָנָה לְפֶסַח'', וְכָבוּל הוּא בְּמִדּוֹת רָעוֹת בְּתוֹךְ מִצְוֹת אֵלּוּ, רָץ הוּא, בִּמְחִילָה, אַחֲרֵי הַחֲמוֹר, לֹא אַחֲרֵי הַמָּשִׁיחַ...

הָבָה נִתְבּוֹנֵן כָּל אֶחָד בְּתוֹךְ בֵּיתוֹ וְנִבְדֹּק אַחַר מָה אָנוּ רָצִים, כֵּיצַד אָנוּ יְכוֹלִים לְיַעֵל אֶת הַהֲכָנוֹת לְפֶסַח, וְדַוְקָא בְּיָמִים אֵלּוּ כְּדַאי לִזְכֹּר אֶת] אִגֶּרֶת הָרַמְבַּ''ן] זיע''א בָּהּ נֶאֱמַר: [''וַחֲשֹׁב הַדִּבּוּר קֹדֶם שֶׁתּוֹצִיאֶנּוּ מִפִּיךָ'']. מִשְׁפָּט זֶה מֻפְנֶה לַהוֹרִים הַיְקָרִים הָעוֹשִׂים מַאֲמַצִּים כַּבִּירִים כְּדֵי לְהַגִּיעַ לְחַג הַפֶּסַח כַּאֲשֶׁר הַבַּיִת כָּשֵׁר לִמְהַדְּרִין.

וְאוּלַי כְּדַאי לִזְכֹּר שֶׁיְּלָדֵינוּ שׁוֹנִים בְּאָפְיָם, לֹא תָּמִיד הַמְּשִׂימוֹת הַמֻּטָּלוֹת עַל הָאֶחָד יְכוֹלוֹת לִהְיוֹת מְבֻצָּעוֹת עַל יְדֵי אָחִיו; יֵשׁ בֵּן שֶׁהוּא זָרִיז וְקַל רַגְלַיִם, וּמִנֶּגֶד אַחֵר כְּבַד תְּנוּעָה וְכָל פְּעֻלָּה מְבַצְּעָהּ בְּקשִׁי וּלְעִתִּים מֵבִיא עַצְמוֹ לִידֵי בְּכִי שֶׁהַמְּשִׂימָה ''גְּדוֹלָה עָלָיו''.

אָכֵן, לֹא כְּדַאי לְהַגִּיעַ לְלֵיל הַסֵּדֶר כַּאֲשֶׁר עָבַרְנוּ בַּדֶּרֶךְ עַל כַּמָּה אִסּוּרֵי תּוֹרָה, הַיְלָדִים רָבִים, בּוֹכִים וְצוֹעֲקִים, וּלְעִתִּים מִתְנַהֲלוֹת מִלְחָמוֹת בֵּין הָאָב לָאֵם כַּאֲשֶׁר הִיא מְבַקֶּשֶׁת אֶת עֶזְרָתוֹ בְּטִפּוּל נָאוֹת בַּ''בֵּן הַסּוֹרֵר''.

כְּדַאי וְרָאוּי שֶׁלֹּא נֵצֵא מִ''כְּלַל שְׁלִיטָה'' שֶׁל מִדַּת הַכַּעַס וּנְגַלֶּה בְּיָמִים אֵלּוּ אַחֲרָיוּת וַהֲבָנָה לְכָל הַקְּשָׁיִים הַנִּקְרִים בְּדַרְכֵּנוּ וְתָמִיד עָלֵינוּ לִזְכֹּר שֶׁעִם הַיְלָדִים יֵשׁ לְהִתְנַהֵג בִּ''שְׂמֹאל דּוֹחָה וְיָמִין מְקָרֶבֶת''.

וְכָךְ רָאוּי לְהַגִּיעַ לְלֵיל הַסֵּדֶר בְּשִׂמְחָה, בְּרוֹמְמוּת, וְאֶת הַכֹּל לַעֲשׂוֹת בְּאַהֲבָה.

~ לְהִזָּהֵר מִדִּבּוּר קָשֶׁה בַּהֲכָנוֹת לְפֶסַח

פְּרָטֵי הַמַּעֲשֶׂה הִתְקַבְּלוּ אֵצֶל [הַגְּרִ''י זִילְבֶּרְשְׁטֵיין] בְּמִכְתָּב מְפֹרָט שֶׁהִגִּיעַ מִבְּנֵי זוּג שֶׁחָווּ אֶת הַדְּבָרִים עַל בְּשָׂרָם.

הַכֹּל יוֹדְעִים שֶׁכְּכָל שֶׁקְּדֻשָּׁתָם שֶׁל הַיָּמִים שֶׁלִּפְנֵי הַפֶּסַח, הִיא גְּדוֹלָה וַעֲצוּמָה, כֵּן רַבָּה הַסַּכָּנָה שֶׁל הִתְפָּרְצֻיּוֹת כַּעַס בַּבַּיִת, כַּאֲשֶׁר אֶחָד מִבְּנֵי הַזּוּג, אוֹ גַּם שְׁנֵיהֶם יַחַד, אֵינָם שׁוֹלְטִים בְּעַצְמָם מִפְּאַת לַחַץ הָעֲבוֹדָה, וְלִפְעָמִים נַעֲשֶׂה הַדָּבָר לִפְנֵי הַיְלָדִים, וּמְשַׁמֵּשׁ כְּדֻגְמָה שְׁלִילִית שֶׁאֵין כְּמוֹתָהּ לְבַיִת יְהוּדִי.

{{תְּחִלָּתוֹ שֶׁל הַסִּפּוּר הָיָה בְּעֶרֶב שַׁבָּת הַגָּדוֹל, כַּאֲשֶׁר בְּאוֹתוֹ בַּיִת עָלָיו אָנוּ מְדַבְּרִים נִבְדְּקוּ כְּבָר רֹב הַחֲדָרִים וְהֻכְשְׁרוּ סוֹפִית לְפֶסַח, וְעַל הַיְלָדִים נֶאֱסַר לְהַכְנִיס חָמֵץ לַמְּקוֹמוֹת הַלָּלוּ.

אַחַד הַיְלָדִים הַקְּטַנִּים לֹא נִזְהַר דַּיּוֹ, וְלַמְרוֹת הָאַזְהָרָה שֶׁל הַהוֹרִים, וְהַפֶּתֶק בְּאוֹתִיּוֹת קִדּוּשׁ לְבָנָה שֶׁנִּתְּלָה עַל הַדֶּלֶת וּבוֹ הוֹדָעָה שֶׁהַחֶדֶר כָּשֵׁר כְּבָר לְפֶסַח, נִכְנַס הַיֶּלֶד אֶל הַחֶדֶר כְּשֶׁכֻּלּוֹ מָלֵא בְּפֵרוּרֵי חָמֵץ.

הָאָב, שֶׁמִּן הַסְּתָם הָיָה לָחוּץ מְאֹד בְּאוֹתוֹ רֶגַע, הִתְרַגֵּז עַל הַיֶּלֶד הַקָּטָן, וְכַעֲסוֹ גָּבַר בּוֹ, עַד שֶׁהִתְחִיל לִצְעֹק בְּקוֹל רַעַשׁ גָּדוֹל, טָרַק אֶת דַּלְתוֹת הַבַּיִת בְּחָזְקָה, וְעָשָׂה רשֶׁם כְּמִי שֶׁאִבֵּד שְׁלִיטָה עַל עַצְמוֹ.

מַה צְּרִיכָה לַעֲשׂוֹת עֲקֶרֶת בַּיִת הָרוֹאָה אֶת בַּעְלָה בְּמַצָּב כָּזֶה? - לְהַרְגִּיעַ אֶת הַבַּעַל, לֹא לְהָרִים אֶת קוֹלָהּ, לֹא לְהַמְשִׁיךְ וְלִצְעֹק אַף הִיא עַל הַיְלָדִים, וְכַמּוּבָן לֹא לְהָגִיב בִּדְבָרִים חֲזָקִים נֶגֶד בַּעְלָהּ.

אֲבָל עֲקֶרֶת הַבַּיִת שֶׁהֶעֱבִירָה לָנוּ אֶת הַמִּכְתָּב, בִּרְאוֹתָהּ אֶת בַּעְלָהּ מִתְרַגֵּז וְכוֹעֵס בְּצוּרָה חֲמוּרָה שֶׁכָּזוֹ, הֵגִיבָה אַף הִיא בְּחָזְקָה כְּנֶגְדּוֹ, אֲבָל לֹא הִסְתַּפְּקָה בִּתְגוּבָה סְתָמִית, אֶלָּא הוֹסִיפָה מִשְׁפָּט שֶׁנִּפְלַט מִפִּיהָ:

'אִם אַתָּה מִתְנַהֵג בְּדֶרֶךְ שֶׁכָּזוֹ כְּלַפֵּי הַיְלָדִים, לֹא מַגִּיעַ לְךָ יְלָדִים!' - - -

לְאַחַר מִכֵּן יֹאמַר לָהּ בַּעְלָהּ, שֶׁכְּבָר בָּרֶגַע שֶׁהוֹצִיאָה אֶת הַמִּלִּים הַלָּלוּ מִן הַפֶּה, הִרְגִּישׁ מְאֹד לֹא טוֹב... 'הַרְגָּשָׁתִי הָיְתָה שֶׁלֹא יִרְחַק הַיּוֹם וְהַמִּלִּים הַלֹּא טוֹבוֹת הַלָּלוּ תִּפְעַלְנָה אֶת פְּעֻלָּתָן!'

וְהַיּוֹם הַהוּא הִגִּיעַ הַרְבֵּה יוֹתֵר מַהֵר מִכְּפִי שֶׁחָשְׁבוּ.

הָאִשָּׁה הָיְתָה הָרָה, וְהִנֵּה לֹא עָבְרוּ מִסְפָּר יָמִים, וּבְעִצּוּמוֹ שֶׁל חֹל הַמּוֹעֵד פֶּסַח - נִפְטַר הָעֻבָּר שֶׁלָּהּ, בְּאֹפֶן פִּתְאוֹמִי לַחֲלוּטִין, וְשָׁבַק חַיִּים לְכָל חַי, לְלֹא כָּל סִבָּה רְפוּאִית נִרְאֵית לָעַיִן.

אֵיךְ אָמְרָה הָאִשָּׁה: 'לֹא מַגִּיעַ לְךָ יְלָדִים'!!!

הֵם לֹא הָיוּ צְרִיכִים יוֹתֵר מִזֶּה, הָרֶמֶז הָיָה שָׁקוּף וּבָרוּר!

בְּנֵי הַזּוּג הִגִּיעוּ לְבֵיתוֹ שֶׁל מָרָן הַגְּרַ''ח קַנְיֵבְסְקִי, וְסִפְּרוּ אֶת שֶׁעָבַר עֲלֵיהֶם.

הַגָּאוֹן הִבִּיעַ אֶת הִשְׁתּוֹמְמוּתוֹ כֵּיצַד מוֹצִיאִים מִלִּים שֶׁכָּאֵלּוּ בְּבַיִת יְהוּדִי, וְאָמַר שֶׁבְּוַדַּאי הָעֹנֶשׁ בָּא עֲלֵיהֶם בִּגְלַל זֶה, וּכְשֶׁשְּׁאָלוּהוּ מָה הַתִּקּוּן לְכָךְ, אָמַר בְּפַשְׁטוּת 'תְּקַבְּלוּ עַל עַצְמְכֶם לֹא לוֹמַר שׁוּב שְׁטֻיּוֹת שֶׁכָּאֵלּוּ'...

הָרַבָּנִית קַנְיֵבְסְקִי הוֹסִיפָה וְאָמְרָה שֶׁ'אִם אַתְּ רוֹאָה אֶת הַכֹּחַ הָאַדִּיר שֶׁיֵּשׁ לָךְ בַּפֶּה, תְּנַצְּלִי זֹאת לִדְבָרִים חִיּוּבִיִּים, וְתִתְפַּלְּלִי עַל דְּבָרִים שֶׁהִנָּךְ זְקוּקָה לָהֶם'.

הָאִשָּׁה שָׁמְעָה וְקִבְּלָה עַל עַצְמָהּ לַעֲשׂוֹת כַּדָּבָר הַזֶּה. וְהִנֵּה, בְּנֵי הַזּוּג לֹא נִפְקְדוּ בְּמֶשֶׁךְ שָׁנִים רַבּוֹת בִּילָדִים, וְחָשְׁשׁוּ שֶׁלְּאַחַר פְּטִירָתוֹ הַפִּתְאוֹמִית שֶׁל הָעֻבָּר, לֹא יִפָּקְדוּ שׁוּב לְמֶשֶׁךְ תְּקוּפָה אֲרֻכָּה.

עַתָּה, לְאַחַר שֶׁשָּׁמְעָה הָאִשָּׁה עַל הַכֹּחַ שֶׁיֵּשׁ בְּפִיהָ, עָמְדָה וְהִתְפַּלְּלָה לְבוֹרְאָהּ שֶׁיִּפְקְדֶנָּה בִּילָדִים נוֹסָפִים, וְהִשְׁקִיעָה מְאֹד בִּתְפִלּוֹת אֵלּוּ.

לֹא עָבְרָה תְּקוּפָה קְצָרָה וְהָאִשָּׁה נִפְקְדָה וְיָלְדָה תְּאוֹמִים.}}

~ ר' רְפָאֵל הִפְקִיר אֶת כֹּל חֶמְצוֹ בִּמְסִירוּת נֶפֶשׁ

{{רַבִּי רְפָאֵל, זֶה הָיָה שְׁמוֹ. תַּלְמִיד-חָכָם וּמַכְנִיס אוֹרְחִים מֵאֵין כָּמוֹהוּ. הַפּוּנְדָק שֶׁלּוֹ הָיָה יָדוּעַ בְּכָל הַסְּבִיבָה, כֻּלָּם הֶעֱרִיצוּהוּ וְהֶעֱרִיכוּהוּ בִּגְלַל יָשְׁרוֹ. גַּם עַל הַכַּפְרִים וְאִכָּרֵי הַסְּבִיבָה הָיָה רַבִּי רְפָאֵל נַעֲרָץ בְּיוֹתֵר, בַּאֲשֶׁר יָדְעוּ אֶל נָכוֹן כִּי בַּפּוּנְדָק שֶׁלּוֹ לֹא יְרַמּוּ אוֹתָם. וְכַאֲשֶׁר לֹא הָיְתָה הַפְּרוּטָה מְצוּיָה בְּכִיסוֹ שֶׁל אֶחָד מֵהֶם, לֹא הָיָה מְסָרֵב רַבִּי רְפָאֵל וְנוֹתֵן לוֹ בְּהַקָּפָה עַד אֲשֶׁר יִפְרַע אֶת חוֹבוֹ.

מוּבָן מֵאֵלָיו, כִּי רַבִּי רְפָאֵל – הוּא וְאִשְׁתּוֹ – חָיוּ חַיִּים מְאֻשָּׁרִים.

אֶלָּא שֶׁהָיָה דָּבָר אֶחָד שֶׁהֵעִיב עַל שִׂמְחָתָם: לֹא זָכוּ לְהִפָּקֵד בִּפְרִי בֶּטֶן. יָמִים רַבִּים וְלֵילוֹת רַבִּים הָיָה רַבִּי רְפָאֵל שׁוֹפֵךְ דְּמָעוֹת כַּמַּיִם, מִתְפַּלֵּל אֶל ה' כִּי יְזַכֶּנּוּ לְהָבִיא יְלָדִים לָעוֹלָם, וּלְגַדְּלָם כִּרְצוֹן הַבּוֹרֵא...

אֶלָּא שֶׁשַּׁעֲרֵי שָׁמַיִם הָיוּ נְעוּלִים בִּפְנֵי תְּפִלָּתוֹ זוֹ, וְאַף עַל פִּי שֶׁכָּל בַּקָּשׁוֹתָיו הָאֲחֵרוֹת נִתְמַלְּאוּ, לְמִלּוּי בַּקָּשָׁה זוֹ לֹא זָכָה עֲדַיִן. אוּלָם, רַבִּי רְפָאֵל חָזַק הָיָה בֶּאֱמוּנָתוֹ וְלֹא זָז כִּמְלֹא הַנִּימָה מִדֶּרֶךְ הַתּוֹרָה הַיְשָׁרָה שֶׁסָּלַל לְעַצְמוֹ.

יוֹם אֶחָד הִגִּיעַ לַכְּפָר כֹּמֶר אֶחָד שֶׁהָיָה שׂוֹנֵא יִשְׂרָאֵל גָּדוֹל. כֹּמֶר זֶה לֹא יָכוֹל הָיָה לְהַשְׁלִים עִם הָעֻבְדָּה שֶׁרַבִּי רְפָאֵל יִהְיֶה חָשׁוּב כָּל כָּךְ בְּעֵינֵי הָאִכָּרִים, וְהֵחֵל לְהָסִית אֶת הַתּוֹשָׁבִים נֶגְדּוֹ. אֶלָּא שֶׁהֲסָתָתוֹ נָחֲלָה כִּשָּׁלוֹן חָרוּץ: רַק אִכָּרִים מְעַטִּים מְאֹד אָכֵן הֵחֵלּוּ לְהַדִּיר רַגְלֵיהֶם מִפּוּנְדָקוֹ שֶׁל רַבִּי רְפָאֵל.

הַכֹּמֶר הִמְשִׁיךְ לְהָסִית בְּיָדְעוֹ הֵיטֵב כִּי הָאִכָּרִים הַנִּבְעָרִים מִדַּעַת אֵינָם אוֹהֲבֵי יִשְׂרָאֵל וּבְסוֹפוֹ שֶׁל דָּבָר יַעֲלֶה בְּיָדָיו לְשַׁכְנְעָם לְהִתְיַצֵּב לִימִינוֹ.

חַג הַפֶּסַח הִתְקָרֵב. הַכֹּמֶר יָדַע כִּי הַיְּהוּדִים נוֹהֲגִים לִמְכֹּר אֶת הֶחָמֵץ שֶׁלָּהֶם לְגוֹי לִפְנֵי הַפֶּסַח, וְרַק הוֹדוֹת לְכָךְ הֵם פְּטוּרִים מֵהַחוֹבָה לְהַשְׁמִיד אֶת כָּל הֶחָמֵץ שֶׁלָּהֶם לִפְנֵי בּוֹא הֶחָג. הוּא הָיָה בָּטוּחַ שֶׁגַּם רַבִּי רְפָאֵל מוֹכֵר אֶת הֶחָמֵץ שֶׁלּוֹ לְמִישֶׁהוּ מֵהַכְּפָר.

הָלַךְ הַכֹּמֶר וּבֵרֵר אֵצֶל מִי נוֹהֵג הַיְּהוּדִי לִמְכֹּר אֶת הֶחָמֵץ. לְאַחַר שֶׁנּוֹדַע לוֹ מִיהוּ, הָלַךְ אֶצְלוֹ וְהֵחֵל לְשַׁכְנְעוֹ שֶׁלֹּא יִקְנֶה הַשָּׁנָה אֶת הֶחָמֵץ מֵהַיְּהוּדִי. בַּתְּחִלָּה לֹא אָבָה הַגּוֹי לִשְׁמֹעַ... אוּלָם הַכֹּמֶר הִבְטִיחַ לוֹ ''מְחִילַת כָּל עֲוֹנוֹתָיו'' וְכֵן ''עוֹלָם הַבָּא'' אִם יִשְׁמַע בְּקוֹלוֹ, וְהִרְבָּה עָלָיו דְּבָרִים עַד שֶׁנֵּאוֹת אוֹתוֹ עָרֵל וְהִבְטִיחַ שֶׁלֹּא יֵלֵךְ הַשָּׁנָה אֶל הַיְּהוּדִי לִקְנוֹת מִמֶּנּוּ אֶת הֶחָמֵץ.

כַּאֲשֶׁר הִצְלִיחַ בָּזֹאת, אָסַף הַכֹּמֶר אֶת כָּל תּוֹשָׁבֵי הַכְּפָר וְהִשְׁבִּיעַ אוֹתָם שֶׁלֹּא יִקְנוּ מֵרַבִּי רְפָאֵל אֶת הֶחָמֵץ שֶׁלּוֹ. הוּא הִבְטִיחַ לָהֶם תְּמוּרַת זֶה ''עוֹלָם הַבָּא'', וְגַם הִסְבִּיר לָהֶם: הֱיוֹת וְרַבִּי רְפָאֵל אֵינוֹ יָכוֹל לְהִשָּׁאֵר עִם הֶחָמֵץ שֶׁלּוֹ בְּפֶסַח, מֻכְרָח לִהְיוֹת שֶׁהוּא יַפְקִיר אוֹתוֹ, וְאָז – כָּל מִי שֶׁיִּרְצֶה יָבוֹא וְיִקַּח כְּאַוַּת נַפְשׁוֹ בְּאֵין תַּשְׁלוּם.

בְּיוֹם י''ד בְּנִיסָן הִגִּיעַ זְמַן הַמְּכִירָה, וְהַגּוֹי הַמּוֹפִיעַ כָּל שָׁנָה – לֹא בָּא... רָץ רַבִּי רְפָאֵל לְחַפְּשׂוֹ, אוּלָם לֹא מְצָאוֹ. נִסָּה אֶת מַזָּלוֹ אֵצֶל עָרֵל אַחֵר, אוּלָם הוּא הִשְׁתַּמֵּט מִמֶּנּוּ. וְהַזְּמַן ''בּוֹעֵר'' לְרַבִּי רְפָאֵל: עוֹד מְעַט כְּבָר יְהֵא אָסוּר לוֹ לְהַחֲזִיק חָמֵץ. הִתְרוֹצֵץ מִמָּקוֹם לְמָקוֹם, בִּקֵּשׁ אֶת מִי שֶׁמָּצָא, אוּלָם כָּל אֶחָד מִן הַגּוֹיִים נִשְׁמַט מִמֶּנּוּ בַּאֲמַתְלָאוֹת שׁוֹנוֹת, וְרַבִּי רְפָאֵל נִשְׁאַר עִם חֲמֵצוֹ בִּלְבַד...

רַבִּי רְפָאֵל יָדַע כִּי הַקָּדוֹשׁ בָּרוּךְ הוּא מַעֲמִיד אוֹתוֹ כָּעֵת בְּנִסָּיוֹן: הַאִם יַשְׁאִיר חָמֵץ בְּפֶסַח אוֹ לֹא יַשְׁאִיר?

הִתְאַזֵּר עֹז, וְאַף עַל פִּי שֶׁיָּדַע כִּי כָּל בֵּיתוֹ חָמֵץ הוּא, שֶׁהֲרֵי הַפּוּנְדָק שֶׁלּוֹ מָלֵא יֵין-שָׂרָף שֶׁהוּא חָמֵץ, פָּתַח אֶת דַּלְתֵי בֵּיתוֹ וְשָׁאַג בְּקוֹל בַּשָּׂפָה הַפּוֹלָנִית: ''לֶהֱוֵי יְהֵא יָדוּעַ: כָּל הֶחָמֵץ שֶׁלִּי מֻכְרָז בָּזֶה הֶפְקֵר! כָּל אֶחָד יָכוֹל לָבוֹא וְלָקַחַת בְּחִנָּם כַּמָּה שֶׁהוּא רוֹצֶה!''

לְאַחַר מִכֵּן עָלָה עַל הַמֶּרְכָּבָה עִם אִשְׁתּוֹ, הֵאִיץ בְּסוּסוֹ וְנָסַע הָעִירָה לָחֹג אֵצֶל מִשְׁפַּחְתּוֹ. אֶת דַּלְתֵי הַפּוּנְדָק הִשְׁאִיר פְּתוּחוֹת לִרְוָחָה, שֶׁהֲרֵי כָּל יֵינוֹ הֶפְקֵר הוּא...

כְּשֶׁחָזַר קִדְּמוּהוּ שְׁכֵנָיו הַגּוֹיִים וְנָשְׁקוּ אֶת כַּפּוֹת רַגְלָיו. ''מִיָּד אַחֲרֵי שֶׁהָלַכְתָּ,'' סִפְּרוּ לוֹ, ''בָּאוּ שְׁנֵי כְּלָבִים גְּדוֹלִים וְשָׁמְרוּ עַל הַבַּיִת. אִישׁ לֹא נִכְנַס. רַק עַתָּה הֵם הָלְכוּ...''

רַבִּי רְפָאֵל הוֹדָה לַה' וְלַשָּׁנָה הַבָּאָה – זָכָה לְבֵן.}}

~ ''כָּל דִּכְפִין יֵיתֵי וְיֵכוֹל'' בְּנַחַת וּבְשַׁלְוָה לְלֹא כְּעָסִים!

 בְּלֵיל הַסֵּדֶר מְצֻוִּים אָנוּ לְקַיֵּם מַאֲמַר בַּעַל הַהַגָּדָה: ''כָּל דִּכְפִין יֵיתֵי וְיֵכוֹל, כָּל דִּצְרִיךְ יֵיתֵי וְיִפְסַח''. שֶׁלֹּא רַק נִדְאַג לְעַצְמֵנוּ וְלִבְנֵי בֵּיתֵנוּ, אֶלָּא מִן הָרָאוּי לָתוּר וּלְחַפֵּשׂ אַחַר מִי שֶׁאֵין לוֹ הֵיכָן לַעֲשׂוֹת אֶת לֵיל הַסֵּדֶר, מִי שֶׁאֵין לוֹ אֶפְשָׁרוּת לִקְנוֹת אֶת מִצְרְכֵי הַמָּזוֹן לֶחָג וְעָלֶיךָ מֻטֶּלֶת הַחוֹבָה לְהַזְמִינוֹ.

רֶמֶז לְכָךְ רוֹאִים בְּמִצְוַת הֶחָג - [''וְהָיִיתָ אַךְ שָׂמֵחַ''] - בְּגִימַטְרִיָּא: הַכְנָסַת אוֹרְחִים.

הָבָה נִבְחַן אֶת עַצְמֵנוּ: הַאִם כַּאֲשֶׁר אָנוּ אוֹמְרִים ''כָּל דִּכְפִין יֵיתֵי וְיֵכוֹל'' אָנוּ מִתְכַּוְּנִים בֶּאֱמֶת וּבְתָמִים שֶׁיָּבוֹא עָנִי לְפֶתַח הַבַּיִת וִיבַקֵּשׁ לְהִכָּנֵס וּלְהִשְׁתַּתֵּף עִמָּנוּ בְּלֵיל הַסֵּדֶר? וְאִם אָכֵן זוֹ כַּוָּנָתֵנוּ הָאֲמִתִּית, הַאִם אֵין זֶה מִן הָרָאוּי לְהַזְמִינוֹ מֻקְדָּם יוֹתֵר וְלֹא בָּ''רֶגַע הָאַחֲרוֹן'' בְּלֵיל הַסֵּדֶר?

וְאוּלַי הַהַזְמָנָה הַטּוֹבָה בְּיוֹתֵר הִיא לַאֲנָשִׁים שֶׁאֵינָם ''מִן הַשּׁוּרָה הָרִאשׁוֹנָה'', אֲנָשִׁים שֶׁאֵין לָהֶם בֶּאֱמֶת וּבְתָמִים הֵיכָן לָחֹג אֶת לֵיל הַסֵּדֶר?

אֵין סָפֵק, שֶׁחַיָבִים לִהְיוֹת חֲדוּרִים בֶּאֱמוּנָה חֲזָקָה כְּדֵי לְהַזְמִין אֱנָשֵׁי דְּלָא מְעַלֵּי, חוֹלִים וְנִדְכָּאִים שֶׁיָּסֵבּוּ עִמָּנוּ בְּלֵיל הַסֵּדֶר, אוֹ, לְפָחוֹת, לְהַעֲנִיק לָהֶם מִצְרָכִים אוֹ מַצּוֹת שְׁמוּרוֹת לְלֵיל הַסֵּדֶר.

הָאֱמֶת שֶׁצָּרִיךְ לְכָךְ סַבְלָנוּת יְתֵרָה, וְעָלֵינוּ לִהְיוֹת חֲדוּרִים בְּמִדַּת הַחֶסֶד, לַעֲשׂוֹת זֹאת בְּנַחַת, בְּשַׁלְוָה, לֹא בְּכַעַס, לֹא בְּאִי רָצוֹן, אֶלָּא דַּוְקָא בִּמְאוֹר פָּנִים, בִּתְחוּשָׁה שֶׁזֶּה מַה שֶּׁיּוֹסִיף לִגְאֻלָּתֵנוּ. וְכַמּוּבָן, לְהִשְׁתַּדֵּל שֶׁשּׁוּם דָּבָר שֶׁבָּעוֹלָם לֹא יִגְרֹם לָנוּ לְהִכָּנֵס לְלֵיל הַסֵּדֶר בְּכַעַס וּבִמְרִירוּת.

עַד אֵילּוּ גְּבוּלוֹת צָרִיךְ לְהִשָּׁמֵר בְּמִדָּה זוֹ שֶׁל כַּעַס, נוּכַל לִלְמֹד מִמִּדַּת סַבְלָנוּתוֹ שֶׁל [הָרַב משֶׁה פַיינְשְׁטֵיין] זַצַּ''ל הַפּוֹסֵק הַדָגוּל, וְהַיָּכוֹל לְלַמְּדֵנוּ הַנְהָגָה מֻפְלָאָה שֶׁל חֶסֶד מַהוּ לְכָל דִּכְפִין:

{{אַחַר פְּטִירָתוֹ מִן הָעוֹלָם הִתְקַבְּלָה בְּבֵיתוֹ שִׂיחָה טֶלֶפוֹנִית סָמוּךְ לִכְנִיסַת הַשַּׁבָּת. מֵעֵבֶר לַקַו הָיְתָה אִשָּׁה אַחַת אֲשֶׁר בִּקְשָׁה לְשׂוֹחֵחַ עִם כְּבוֹד הָרַב, אַךְ מַה גָּדוֹל הָיָה צַעֲרָהּ לְשֵׁמַע הַבְּשׂוֹרָה הַמָּרָה כִּי כְּבוֹד הָרַב נִפְטַר לְבֵית עוֹלָמוֹ.

לִשְׁאֵלַת אֶחָד מִבְּנֵי הַבַּיִת בַּמֶה הוּא יוּכַל לַעְזֹר לָהּ, בִּקְּשָׁה הָאִשָּׁה לְבָרֵר אֶת זְמַנֵּי כְּנִיסַת הַשַּׁבָּת.

''הַאִם לְשֵׁם כָּךְ אַתְּ מִתְקַשֶּׁרֶת לִגְדוֹל הַדּוֹר, וְכִי קָשֶׁה לָךְ לְהַשִּׂיג לוּחַ זְמַנֵּי הַדְלָקַת הַנֵּרוֹת?!''

''אֲנִי מִתְפַּלֵּאת עַל תְּמִיהָתְךָ. הֲרֵי זֶה כְּבָר יוֹתֵר מִשְּׁלוֹשִׁים שָׁנָה שֶׁאֲנִי נוֹהֶגֶת לְהִתְקַשֵּׁר מִדֵּי שָׁבוּעַ לִכְבוֹד הָרַב לְבָרֵר מַהוּ זְמַן כְּנִיסַת שַׁבָּת, וְתָמִיד הֵשִׁיב לִי הָרַב בְּסַבְלָנוּת רַבָּה וּמֵעוֹלָם לֹא הִפְנָה אוֹתִי לְלוּחַ שָׁנָה!'' - הֵשִׁיבָה הָאִשָּׁה בְּנִימָה שֶׁל כַּעַס.

אָכֵן, זוֹ תּוֹרַת הַמַּנְהִיגוּת בִּמְלֹא תִּפְאַרְתָּהּ.}}

וְאָכֵן, סַבְלָנוּת, אֹרֶךְ רוּחַ, הֶאָרַת פָּנִים, אֵלּוּ הַמִּדּוֹת הַצְּרִיכוֹת חִזּוּק אֵצֶל כָּל אֶחָד וְאֶחָד מֵאִיתָּנוּ. וְיִתָּכֵן שֶׁבִּגְלַל הַלְּחָצִים הַקָּשִׁים שֶׁבָּהֶם נִמְצָאִים רַבִּים מִן הָאֲנָשִׁים לִפְנֵי הֶחָג הַדָּבָר גּוֹרֵם לָהֶם לְחֹסֶר סַבְלָנוּת, קֹצֶר רוּחַ וְכוּ'.

דַּוְקָא בְּלֵיל הַסֵּדֶר, שֶׁהַטִּרְחָה וְהַמַּאֲמַצִּים הֵם כֹּה רַבִּים לִקְרָאתוֹ, וּלְצַעֲרֵנוּ, גַּם הַמַּכְשֵׁלוֹת בְּכַעַס נוֹתְנוֹת אוֹתוֹתֵיהֶן, עַל כֵּן מִן הָרָאוּי לָקַחַת אֶת דְּבַר בַּעַל הַהַגָּדָה ''כָּל דִּכְפִין יֵיתֵי וְיֵכוֹל, כָּל דִּצְרִיךְ יֵיתֵי וְיִפְסַח'' -] לָתוּר וּלְחַפֵּשׂ לִפְנֵי לֵיל הַסֵּדֶר אַחַר אֲנָשִׁים שֶׁיִּתָּכֵן שֶׁהֵם יִתְבַּיְּשׁוּ לְבַקֵּשׁ לְהִתְאָרֵחַ, אֲנָשִׁים שֶׁאֵינָם פּוֹנִים מִיוֹזְמָתָּם וּמוֹדִיעִים שֶׁהֵם נוֹתָרִים לְבַד בֶּחָג]. לְשֵׁם כָּךְ צָרִיךְ אֹרֶךְ רוּחַ וְסַבְלָנוּת לָתוּר, לְחַפֵּשׂ וְלִמְצֹא אֶת הָאוֹרְחִים שֶׁיָּסֵבּוּ עִמָּנוּ לְלֵיל הַסֵּדֶר. וְעָלֵינוּ לָדַעַת, שֶׁבְּעֶצֶם יֵשׁ רַבִּים מִן הָאֲנָשִׁים שֶׁאֵינָם פּוֹנִים מִפְּאַת בָּשְׁתָּם וְנִשְׁאָרִים בּוֹדְדִים בְּלֵיל הַסֵּדֶר, וְיֵשׁ שֶׁאֵינָם מְבִינִים אֶת חֲשִׁיבוּת הַלַּיְלָה הַזֶּה וּבְוַדַּאי אֵינָם חוֹגְגִים אוֹתוֹ כְּהִלְכָתוֹ.

זֶה הַזְּמַן שֶׁעָלֵינוּ לֶאֱזֹר אֹמֶץ וְכֹחוֹת לְהִתְעַנְיֵן, לִשְׁאֹל וְלִדְאֹג שֶׁלֹּא יַעֲבֹר עָלֵינוּ הַפֶּסַח הַזֶּה לְלֹא אוֹרְחִים שֶׁהַקָּדוֹשׁ בָּרוּךְ הוּא כֹּה חָפֵץ בִּיקָרָם. בְּכָךְ נוּכַל לְקַיֵּם בְּיֶתֶר שְׂאֵת אֶת כָּל הַ''דִּכְפִין יֵיתֵי וְיֵכוֹל''.

[הַגְּרַ''מ פַיינְשְׁטֵיין] זַצַּ''ל לִמְּדָנוּ לְאֵילוּ גְּבוּלוֹת שֶׁל סַבְלָנוּת נִתָּן לְהַגִּיעַ וְאוּלַי יוֹתֵר מִכָּל זֶה כֵּיצַד אָנוּ מִתְיַחֲסִים בִּמְאוֹר פָּנִים לַאֲנָשִׁים שֶׁאֵינָם בְּנֵי תּוֹרָה וּלְעִתִּים אַף אֵינָם בְּנֵי תַּרְבּוּת וְדַוְקָא אָנוּ רוֹאִים לְנָכוֹן לְבַקְשָׁם לְהָסֵב עִמָּנוּ לְלֵיל הַסֵּדֶר.

~ נִכְוְתָה קָשֶׁה לִפְנֵי הַפֶּסַח

כָּל אֵם יְהוּדִיָּה מִתְפַּלֶּלֶת לַעֲבֹר אֶת הַפֶּסַח הַזֶּה בְּשָׁלוֹם. חֹדֶשׁ שָׁלֵם שֶׁל נִקְיוֹנוֹת, מֵרוּק הַבַּיִת, הַקְפָּדָה עַל קַלָּה כַּחֲמוּרָה וְהַכֹּל כְּדֵי שֶׁנַּגִּיעַ לְחַג הַפֶּסַח שֶׁאֶפְשָׁר לְהַכְרִיז עָלָיו ''כָּשֵׁר לִמְהַדְּרִין''. אַךְ לֹא אַחַת אָנוּ נִתְקָלִים בָּעֻבְדָּה שֶׁ''רַבּוֹת מַחֲשָׁבוֹת בְּלֶב אִישׁ וַעֲצַת ה' הִיא תָקוּם''... אָכֵן בִּרְצוֹנֵנוּ לַעֲשׂוֹת רְצוֹנְךָ, אַךְ פְּעָמִים שֶׁלֹא הַכֹּל הוֹלֵךְ עַל פִּי רְצוֹנֵנוּ. פְּעָמִים שֶׁהַקָּדוֹשׁ בָּרוּךְ הוּא מֵבִיא ''''תָּקָלוֹת'', ''נִסְיוֹנוֹת'' עַל הָאָדָם כְּדֵי לִבְחֹן אֶת מִדַּת עֲמִידָתוֹ בְּמַצָּב שֶׁבּוֹ שֶׁלֹא הַכֹּל מִתְנַהֵל כַּשּׁוּרָה.

כָּל אֶחָד מֵאִתָּנוּ חָשׁ בָּאֲוִיר אֶת הַמֶּתַח, הַלַּחַץ וְהָרָצוֹן לַעֲשׂוֹת אֶת הַכֹּל בַּמְּהִירוּת הָאֶפְשָׁרִית. לֹא לְוַתֵּר עַל אַף מַדָּף, לֹא לְדַלֵּג עַל שׁוּם פִּנָּה.

דַּוְקָא בְּיָמִים אֵלָּה צְרִיכִים לִהְיוֹת אֲזוּרִים בְּכָל הַכֹּחוֹת הָאֶפְשָׁרִיִּים כְּדֵי שֶׁנַּגִּיעַ לֶחָג לְאַחַר שֶׁהַבַּיִת מֹרַק, צֻחְצַח וְהוּכַן כָּרָאוּי לְלֵיל הַסֵּדֶר כְּדֵי שֶׁנְּקַיְּמוֹ כְּהִלְכָתוֹ.

מַעֲשֶׂה נִפְלָא שֶׁסִּפֵּר] הַגְּרִ''י זִילְבֶּרְשְׁטֵיין] שְׁלִיטָ''א מַמְחִישׁ כֵּיצַד הִתְמוֹדְדָה אִשָּׁה שֶׁדַּוְקָא לִפְנֵי פֶּסַח ''הִשְׁתַּנּוּ תָּכְנִיּוֹתֶיהָ'':

{{הַמַּעֲשֶׂה הִתְרַחֵשׁ לִפְנֵי חַג הַפֶּסַח כַּאֲשֶׁר אִשָּׁה זוֹ הִתְכּוֹנְנָה, כְּכָל בַּת יִשְׂרָאֵל כְּשֵׁרָה, לְסַדֵּר אֶת בֵּיתָהּ וּלְנַקּוֹתוֹ מִכָּל שְׂאוֹר וּמַחְמֶצֶת.

וְהִנֵּה, מִסְפַּר יָמִים לִפְנֵי הִתְקַדֵּשׁ הֶחָג, נָגְעָה בְּלֹא כַּוָּנָה בְּחֵפֶץ בּוֹעֵר וְאַחַת מִיָּדֶיהָ נִכְוְתָה קָשׁוֹת וְהָיְתָה אֲמוּרָה ''לָצֵאת מִכְּלַל שִׁמּוּשׁ'' לִזְמַן מְמֻשָּׁךְ. עִם כְּוִיּוֹת שֶׁכָּאֵלָּה, לְמוֹתָר לְצַיֵּן, אִי אֶפְשָׁר לַעֲבֹד לְפֶסַח. הָאִשָּׁה לֹא הָיְתָה מְסֻגֶּלֶת יוֹתֵר לַעֲשׂוֹת מְאוּמָה בְּבֵיתָהּ, זֹאת לְבַד מֵהַכְּאֵבִים הָעַזִּים שֶׁתְּקָפוּהָ.

עוֹד נִתְבּוֹנֵן עַל עַצְמֵנוּ: כֵּיצַד מֵגִיב אָדָם מִן הַשּׁוּרָה לְמִקְרֶה כְּגוֹן זֶה? רֵאשִׁית, הָיָה מַאֲשִׁים אֶת עַצְמוֹ, מַדּוּעַ וְלָמָּה נָגַע בְּאוֹתוֹ חֵפֶץ בּוֹעֵר; הוּא גַּם הָיָה מַאֲשִׁים אֶת כָּל אֵלֶּה שֶׁעָמְדוּ לְיָדוֹ וְלֹא הִזְהִירוּ אוֹתוֹ מִמַּה שֶּׁעָלוּל לְהִתְרַחֵשׁ, וּלְבַסּוֹף נוֹפֵל לְמָרָה שְׁחֹרָה.

אָכֵן, נִסָּיוֹן קָשֶׁה: אֲנִי עוֹבֵד לְפֶסַח, מִתְכּוֹנֵן לַעֲשׂוֹת אֶת רְצוֹנוֹ שֶׁל הָאֱלֹקִים, וּלְפֶתַע יִסּוּרִים שֶׁכָּאֵלֶּה; מַכָּה שֶׁבָּאָה מִתּוֹךְ הָעֲבוֹדָה לְפֶסַח, מִתּוֹךְ הַצִּוּוּי הָאֱלֹקִי!

אָדָם מַאֲמִין אֵינוֹ שׁוֹאֵל שְׁאֵלוֹת כָּאֵלּוּ. כִּי אֵין זֶה נִכְנָס כְּלָל לְגֶדֶר שְׁאֵלָה... גַּם אוֹתָּהּ אֵשֶׁת חַיִל לֹא בָּאָה בִּטְעָנוֹת וּמַעֲנוֹת. הִיא יָדְעָה אֶת הַכְּתֹבֶת הַנְּכוֹנָה, וְהֵחֵלָּה לְהִתְפַּלֵּל לֵאלֹקִים:

''רִבּוֹנוֹ שֶׁל עוֹלָם! אֲנִי מְקַבֶּלֶת בְּאַהֲבָה גְּמוּרָה אֶת כָּל הַיִּסּוּרִים שֶׁאַתָּה רוֹצֶה לְהָבִיא עָלַי, אֵין לִי עָלֶיךָ כָּל תַּרְעֹמֶת, חַס וְשָׁלוֹם, בְּטוּחָה אֲנִי שֶׁהַמַּכָּה הַזֹּאת הִגִּיעָה בְּצֶדֶק גְּמוּר. בְּרַם, כְּשֵׁם שֶׁאַתָּה הוּא זֶה שֶׁהֵבֵאתָ עָלַי אֶת הַמַּכָּה הַזֹּאת, אַתָּה גַּם צִוִּיתָ בְּתוֹרָתְךָ לְבַעֵר אֶת כָּל הֶחָמֵץ מִבֵּיתֵנוּ, וְרָצִיתָ שֶׁנַּעֲשֶׂה אֶת זֶה עִם כָּל הַחֻמְרוֹת וְהַהִדּוּרִים, וְהִנֵּה אָנוּ חֲפֵצִים לַעֲשׂוֹת רְצוֹנְךָ בְּלֵבָב שָׁלֵם, וְאִם כֵּן אֵפוֹא יֵשׁ כָּאן 'סְתִירָה', אֵיךְ אוּכַל לַעֲשׂוֹת רְצוֹנְךָ בְּיָד פְּצוּעָה שֶׁכָּזוֹ?! - - -

''אֲנִי מְבַקֶּשֶׁת מִמְּךָ, אָבִי שֶׁבַּשָּׁמַיִם, שֶׁתִּדְחֶה אֶת הַכְּאֵבִים עַד אַחֲרֵי פֶּסַח, אוֹ לְפָחוֹת עַד שֶׁאֲסַיֵּם אֶת מְלֶאכֶת נִקּוּי הַבַּיִת, וְהַכֹּל יִהְיֶה מוּכָן וּמְזֻמָּן לֶחָג, אָז תָּבִיא עָלַי אֶת הַמַּכָּה שֵׁנִית - - -''

כָּךְ הִתְחַנְּנָה מֵעֹמֶק הַלֵּב, בִּדְמָעוֹת שָׁלִישׁ.

עוֹד הִיא מִתְפַּלֶּלֶת, וּשְׂפָתֶיהָ נָעוֹת בְּחֹם, אֵרַע לָהּ נֵס שֶׁל מַמָּשׁ. לְפֶתַע שָׁכְכוּ הַכְּאֵבִים, הִיא מְנַסָּה לְהָזִיז וְאַף לְהָרִים אֶת יָדָהּ שֶׁנִּכְוְתָה - וּמַצְלִיחָה! לֹא עָבַר זְמַן קָצָר וְהִנֵּה הִיא כְּבָר מְצוּיָה רֹאשָׁהּ וְרֻבָּהּ, אוֹ יוֹתֵר נָכוֹן: רֹאשָׁהּ וְיָדָהּ, בַּעֲבוֹדוֹת הַבַּיִת, וּבִמְלֹא הַמֶּרֶץ.

כָּךְ, עַד שֶׁהִגִּיעַ הַפֶּסַח וְכָל הַמְּלָאכָה הָיְתָה כְּבָר מֵאֲחוֹרֶיהָ.

בְּעֶרֶב הֶחָג הִיא יוֹרֶדֶת לַחֲצַר הַבַּיִת כְּדֵי לְרוֹקֵן אֶת הַפַּח וּלְפֶתַע קוֹפֵץ עָלֶיהָ חָתוּל וְנוֹשֵׁךְ אֶת יָדָהּ. עַכְשָׁו כְּבָר בֶּאֱמֶת יִהְיֶה אָסוּר לָהּ לְהִשְׁתַּמֵּשׁ בְּיָד זוֹ עַד שֶׁתֵּרָפֵא...

וּכְמוֹ שֶׁהִבְטִיחָה, כָּךְ קִיְּמָה. הָאִשָּׁה הַצִּדְקָנִית הָיְתָה נֶאֱמָנָה לְדִבּוּרָהּ, קִבְּלָה אֶת הַמַּכָּה הַחֲדָשָׁה בְּרָצוֹן וּבְשִׂמְחָה וְאַף לֹא עָשְׂתָה הִשְׁתַּדְּלוּת לְרַפֵּא אֶת יָדָהּ, בְּחָשְׁשָׁהּ שֶׁתִּהְיֶה בְּכָךְ פְּגִיעָה בַּנֶּאֱמָנוּת.}}

מִן הָרָאוּי שֶׁנְּאַמֵּץ גַּם אָנוּ אֶת הָאֱמוּנָה הַתְּמִימָה שֶׁל אוֹתָהּ אִשָּׁה וּבְכָךְ נִתְגַּבֵּר עַל כָּל הַ''כְּעָסִים'' וְהָאִסּוּרִים הַנִּקְרִים בְּדַרְכֵּנוּ לַהֲכָנַת הַבַּיִת וְהַכְשָׁרָתוֹ לְפֶסַח.

@ הִלְכוֹת שַׁבַּת הַגָּדוֹל

{א. שַׁבָּת שֶׁלִּפְנֵי פֶּסַח נִקְרָא ''שַׁבַּת הַגָּדוֹל'' מִפְּנֵי הַנֵּס שֶׁנַּעֲשָׂה בּוֹ. כִּי פֶּסַח שֶׁיָּצְאוּ בּוֹ יִשְׂרָאֵל מִמִּצְרַיִם חָל אָז בְּיוֹם חֲמִישִׁי בְּשַׁבָּת, וְעוֹד בְּשַׁבָּת שֶׁלְּפָנָיו שֶׁהוּא יוֹם עֲשִׂירִי לְנִיסָן נִצְטַוּוּ לָקַחַת שֶׂה לְבֵית אָבוֹת לְצֹרֶךְ קָרְבַּן פֶּסַח, וּכְשֶׁעָשׂוּ יִשְׂרָאֵל כֵּן, נִתְקַבְּצוּ בְּכוֹרֵי מִצְרַיִם אֵצֶל יִשְׂרָאֵל וּשְׁאָלוּם פֵּשֶׁר הַדָּבָר, עָנוּ לָהֶם: זֶבַח פֶּסַח הוּא לַה' שֶׁעָתִיד לַהֲרֹג כָּל בְּכוֹרֵי מִצְרַיִם.

וְלָכֵן נִצְטַוִּינוּ לָתֵת מִדַּם הַקָּרְבָּן עַל שְׁתֵּי הַמְּזוּזוֹת וְעַל הַמַּשְׁקוֹף לְבַל יָבוֹא הַמַּשְׁחִית אֶל בָּתֵּינוּ לִנְגֹּף. וּמִיָּד הָלְכוּ הַבְּכוֹרוֹת אֵצֶל אֲבוֹתֵיהֶם וְאֵצֶל פַּרְעֹה וְדָרְשׁוּ לְשַׁלֵּחַ אֶת יִשְׂרָאֵל מִמִּצְרַיִם לְבַל יֵהָרְגוּ בִּגְלָלָם, וְנִתְקְלוּ בְּסֵרוּב מֻחְלָט, וְאָז פָּתְחוּ בְּמִלְחָמָה זֶה לְעֻמַּת זֶה, וְנֶהֶרְגוּ רַבִּים מִמִּצְרַיִם, וּכְמוֹ שֶׁנֶּאֱמַר ''לְמַכֵּה מִצְרַיִם בִּבְכוֹרֵיהֶם'', כְּלוֹמַר: שֶׁמִּצְרַיִם הֻכּוּ עַל יְדֵי בְּכוֹרֵיהֶם. וּכְשֶׁרָאוּ הַמִּצְרִים כָּךְ חָגְרוּ אִישׁ חַרְבּוֹ לִנְקֹם בְּיִשְׂרָאֵל, וַיְבַקְשׁוּ לְהַשְׁמִיד וְלַהֲרֹג אֶת יִשְׂרָאֵל חַס וְשָׁלוֹם.

ב. וְהַשֵּׁם יִתְבָּרַךְ הֵגֵן עֲלֵיהֶם בְּרֹב רַחֲמָיו וְהֶחֱלָה אֶת מִצְרַיִם בְּתַחֲלוּאִים רַבִּים וּמְשֻׁנִּים וּבְיִסּוּרִים גְּדוֹלִים עַד שֶׁהָיוּ שִׁנֵּיהֶם קֵהוֹת וּמְעֵיהֶם מִתְחַתְּכִים, וְנֶאֶלְצוּ לָסֶגֶת אָחוֹר. וְעַל יְדֵי כָּךְ נִצְּלוּ עַם יִשְׂרָאֵל מִזַּעְמָם. וְלָכֵן נִקְרָא שַׁבָּת זֶה שַׁבַּת הַגָּדוֹל, כִּי יוֹם גָּדוֹל הוּא לְיִשְׂרָאֵל שֶׁנִּצּוֹלוּ מֵאָבְדָן וְכִלָּיוֹן חָרוּץ חַס וְשָׁלוֹם. וְנָהֲגוּ שֶׁבִּמְקוֹם אֲמִירַת ''שַׁבַּת שָׁלוֹם וּמְבֹרָךְ'' אוֹמְרִים ''שַׁבַּת הַגָּדוֹל וּמְבֹרָךְ''.

וְהַהַפְטָרָה בְּשַׁבַּת הַגָּדוֹל: ''וְעָרְבָה לַה' מִנְחַת יְהוּדָה וִירוּשָׁלָיִם'', בֵּין כְּשֶׁחָל שַׁבַּת הַגָּדוֹל בְּעֶרֶב פֶּסַח, בֵּין כְּשֶׁחָל קֹדֶם לָכֵן. וְאִם יֵשׁ מִנְהָג בָּרוּר וְקָבוּעַ בְּאֵיזֶה בֵּית כְּנֶסֶת שֶׁאֵין מַפְטִירִין אֶלָּא בְּפָרָשַׁת הַשָּׁבוּעַ אֵין לְשַׁנּוֹת מֵהַמִּנְהָג מִפְּנֵי הַמַּחֲלֹקֶת, וּבִפְרָט שֶׁיֵּשׁ לָהֶם עַל מַה שֶּׁיִּסְמֹכוּ.

ג. חוֹבָה קְדוֹשָׁה לְהִתְאַסֵּף בְּרֹב עַם בְּבָתֵּי כְּנֵסִיּוֹת וּבְבָתֵּי מִדְרָשׁוֹת לִשְׁמֹעַ דְּרָשׁוֹת רַבָּנֵי גְּדוֹלֵי יִשְׂרָאֵל ''בְּשַׁבַּת הַגָּדוֹל'' בְּכָל אֲתָר וַאֲתָר, וְעַל הָרַבָּנִים לְהוֹרוֹת לָעָם אֶת הַדֶּרֶךְ אֲשֶׁר יֵלְכוּ בָּהּ בְּדִינֵי פֶּסַח וְהִלְכוֹתָיו הַמְרֻבִּים, וַעֲרִיכַת הַסֵּדֶר כְּמִשְׁפָּטוֹ, לָדַעַת מַה יַּעֲשֶׂה יִשְׂרָאֵל, וְיַרְחִיבוּ אֶת הַדִּבּוּר גַּם בְּאַגָּדָה וּבְסִפּוּר יְצִיאַת מִצְרַיִם וּפֵרוּשֵׁי הַהַגָּדָה שֶׁל לֵיל פֶּסַח לְהַזְכִּיר גְּבוּרוֹת ה' עֶזּוּזוֹ וְנִפְלְאוֹתָיו. וְכָל הַמְזַכֶּה אֶת הָרַבִּים זְכוּת הָרַבִּים תָּלוּי בּוֹ. אַשְׁרָיו בָּעוֹלָם הַזֶּה וְטוֹב לוֹ לָעוֹלָם הַבָּא.

וּכְשֶׁחָל עֶרֶב פֶּסַח בְּשַׁבָּת יֵשׁ לְהַקְדִּים דְּרָשַׁת שַׁבַּת הַגָּדוֹל לְשַׁבָּת שֶׁלְּפָנָיו (חֲזוֹן עוֹבַדְיָה - פסח).}

~ שַׁבַּת הַגָּדוֹל - הַנֵּס נַעֲשָׂה בְּשַׁבָּת

[''שַׁבָּת שֶׁלִּפְנֵי פֶּסַח קוֹרִין אוֹתוֹ שַׁבַּת הַגָּדוֹל מִפְּנֵי הַנֵּס שֶׁנַּעֲשָׂה בּוֹ''] (טוּר אֹרַח חַיִּים) - שֶׁבְּשָׁנָה שֶׁיָּצְאוּ יִשְׂרָאֵל מִמִּצְרַיִם חָל עֲשָׂרָה בְּנִיסָן בְּיוֹם שַׁבָּת, וְלָקְחוּ כָּל אֶחָד מִיִּשְׂרָאֵל שֶׂה לְפִסְחוֹ וּקְשָׁרוּהוּ לְכַרְעֵי הַמִּטָּה, וְהָיוּ שִׁנֵּיהֶם שֶׁל הַמִּצְרִים קֵהוֹת עַל שֶׁשּׁוֹחֲטִים אֶת אֱלֹהֵיהֶם וְאֵין הֵם רַשָּׁאִים לוֹמַר דָּבָר.

וְיֵשׁ לְהָבִין: בְּמָה הַנֵּס גָּדוֹל יוֹתֵר כְּשֶׁהוּא הִתְרַחֵשׁ בְּשַׁבָּת, וַהֲרֵי אִלּוּ חָל עֲשָׂרָה בְּנִיסָן בְּיוֹם חֹל גַּם כֵּן הָיָה מִתְרַחֵשׁ אוֹתוֹ הַנֵּס!

בְּרַם, בְּיָדוּעַ שֶׁהַמַּכּוֹת לֹא הָיוּ שׁוֹלְטוֹת בְּשַׁבָּת (בַּעַל הַטּוּרִים, וָאֵרָא). עֲשָׂרָה בְּנִיסָן חָל בְּדִיּוּק בְּעֵת שֶׁשָּׂרְרָה מַכַּת חשֶׁךְ בְּמִצְרַיִם. הֲרֵי אִלּוּ הָיָה זֶה יוֹם חֹל, לֹא הָיוּ הַמִּצְרִים יְכוֹלִים לִרְאוֹת אֶת בְּנֵי יִשְׂרָאֵל כְּשֶׁהֵם שׁוֹחֲטִים אֶת הַשֶּׂה וּמִמֵּילָא לֹא הָיָה הַנֵּס מִתְרַחֵשׁ. עַכְשָׁו שֶׁהָיָה זֶה בְּשַׁבָּת, שֶׁאָז לֹא שָׁלְטָה מַכַּת הַחשֶׁךְ, יָכְלוּ הַמִּצְרִים לִרְאוֹת הַכֹּל וּבְכָל זֹאת נֶאֶלְצוּ לִשְׁתֹּק - וְזֶה הָיָה הַנֵּס. (''דְּבַשׁ לְפִי'')

לְפִי הַמִּדְרָשׁ כְּבָר הָיוּ יִשְׂרָאֵל שׁוֹמְרִים אֶת הַשַּׁבָּת בְּעוֹדָם בְּמִצְרַיִם. בְּרַם, נָקֵל לְשַׁעֵר שֶׁבִּהְיוֹתָם תָּמִיד טְרוּדִים בַּעֲבוֹדַת הַפֶּרֶךְ, נֶאֱלָצִים הָיוּ לְקַצֵּר אֶת הַשַּׁבָּת, מְאַחֲרִים הָיוּ לָבוֹא בָּהּ, בְּעִצּוּמוֹ שֶׁל לַיְלָה, וּכְנֶגֶד זֶה נֶאֶלְצוּ לְמַהֵר לָצֵאת מִמֶּנָּה, בְּעוֹד הַיּוֹם גָּדוֹל.

עַכְשָׁו, כֵּיוָן שֶׁהוּקַל הָעֹל מִבְּנֵי יִשְׂרָאֵל, כְּבָר יָכְלוּ לִשְׁמֹר אֶת הַשַּׁבָּת כְּהִלְכָתָהּ, הוֹסִיפוּ מִן הַחֹל עַל הַקֹּדֶשׁ, מִהֲרוּ לָבוֹא וְאֵחֲרוּ לָצֵאת, וּמִמֵּילָא הָיְתָה זוֹ בֶּאֱמֶת ''שַׁבַּת הַגָּדוֹל''... (''שְׁרָגֵי טוּבָא'')

וְאוּלַי כְּדַאי שֶׁנִּלְמַד מֵהַנְהָגָה זוֹ לִכְלַל שַׁבְּתוֹת הַשָּׁנָה - לְקַבֵּל פְּנֵי שַׁבָּת הַמַּלְכָּה מֻקְדָּם וּנְאַחֵר לְהוֹצִיא אֶת הַשַּׁבָּת, וְאוּלַי בְּכָךְ נִזְכֶּה שֶׁבְּכָל שַׁבָּת וְשַׁבָּת יִהְיֶה בְּעֵינֵינוּ כְּ''שַׁבַּת הַגָּדוֹל''. וּמִן הָרָאוּי בְּשַׁבָּת זוֹ לִשְׁמֹעַ שִׁעוּרֵי תּוֹרָה וּלְהַרְבּוֹת בְּלִמּוּד, וּבִמְיֻחָד עַתָּה בִּימוֹת הַקַּיִץ שֶׁהַיּוֹם אָרֹךְ וְרָאוּי לְנַצֵּל שַׁבָּת זוֹ כִּדְבָעֵי.

[מִנְהַג יִשְׂרָאֵל שֶׁבְּיוֹם שַׁבַּת הַגָּדוֹל מִתְאַסְּפִים בְּבָתֵּי כְּנֵסִיּוֹת וּבָתֵּי מִדְרָשׁוֹת וְהָרַבָּנִים גְּדוֹלֵי הַתּוֹרָה מַשְׁמִיעִים דְּרָשׁוֹת בְּהִלְכוֹת הַפֶּסַח.]

יֵשׁ נוֹהֲגִים שֶׁבְּשָׁעָה שֶׁמְּבָרְכִים אֶת חַבְרֵיהֶם אוֹמְרִים [''שַׁבַּת הַגָּדוֹל מְבֹרָךְ''] בִּמְקוֹם ''שַׁבַּת שָׁלוֹם וּמְבֹרָךְ'', כְּדֵי לִזְכֹּר אֶת נִסֵּי הַקָּדוֹשׁ בָּרוּךְ הוּא שֶׁנַּעֲשׂוּ בְּשַׁבָּת זוֹ וּמִנְהָג יָפֶה הוּא. (''אוֹצְרוֹת יוֹסֵף'' - הַגָּדָה שֶׁל פֶּסַח)

~ שַׁבַּת הַגָּדוֹל - קְדֻשָּׁה גְּדוֹלָה

פֵּרוּשִׁים רַבִּים נִכְתְּבוּ לְסִבַּת הַשֵּׁם שֶׁנִּתַּן לְשַׁבָּת זוֹ. פֵּרוּשׁ נִפְלָא שָׁמַעְתִּי מֵחֲתָנִי הַיָּקָר, ר' [יִצְחָק בָּרַנֵס] הי''ו:

יָדוּעַ, שֶׁהַשַּׁבָּת שֶׁקֹּדֶם חַג הַפֶּסַח נִקְרֵאת שַׁבַּת [''הַגָּדוֹל''] וְזֹאת מִשּׁוּם [הַנֵּס הַגָּדוֹל] שֶׁנַּעֲשָׂה לְעַם יִשְׂרָאֵל בְּשַׁבָּת זוֹ בִּזְמַן יְצִיאַת מִצְרַיִם (וּכְכָל הַהֶסְבֵּרִים שֶׁבָּזֶה, מֶה הָיָה הַנֵּס הַגָּדוֹל - אוֹ שֶׁלֹּא יָכְלוּ הַמִּצְרִים לְהַזִּיק לְעַם יִשְׂרָאֵל אַף עַל פִּי שֶׁקָּשְׁרוּ אֶת הַשֶּׂה, שֶׁהָיָה אֱלֹהֵיהֶם, אוֹ בָּזֹאת שֶׁהַמִּצְרִים הַבְּכוֹרוֹת נִתְרַעֲמוּ עַל פַּרְעֹה שֶׁלֹּא מְשַׁחְרֵר אֶת בְּנֵי יִשְׂרָאֵל וּפָחֲדוּ לָמוּת וְלָכֵן נֶהֶרְגוּ עַל יְדֵי עַבְדֵי פַּרְעֹה).

אֲבָל בְּעֶצֶם הַלָּשׁוֹן שֶׁנִּקְרָא [''שַׁבַּת הַגָּדוֹל''], מַשְׁמַע שֶׁשַּׁבָּת זוֹ עַצְמָהּ הָיְתָה בָּהּ גַּדְלוּת [בִּקְדֻשַּׁת הַשַּׁבָּת] גּוּפָא (וְלֹא רַק בְּ''נֵס'' גָּדוֹל - אֶלָּא בְּעֶצֶם הַשַּׁבָּת). וּבֶאֱמֶת יֵשׁ לְהָבִין: אֵיזוֹ גְּדֻלָּה הִתּוֹסְפָה בְּאוֹתָהּ שַׁבָּת זוֹ?

וְאֶפְשָׁר לְבָאֵר עִנְיָן זֶה עַל פִּי מַה שֶּׁכָּתַב [''אוֹר הַחַיִּים''] הַקָּדוֹשׁ בְּעִנְיַן ''פִּקּוּחַ נֶפֶשׁ דּוֹחֶה שַׁבָּת'', שֶׁהוֹאִיל וְכָל עִנְיַן שְׁמִירַת הַשַּׁבָּת מוֹרֶה עַל הַקֶּשֶׁר הָאַמִּיץ וְהֶחָזָק שֶׁבֵּין הַקָּדוֹשׁ בָּרוּךְ הוּא לְעַם יִשְׂרָאֵל - ''אוֹת הִיא] בֵּינִי וּבֵינֵיכֶם]'', לָכֵן, כַּאֲשֶׁר, חַס וְשָׁלוֹם, יֶשְׁנוֹ צֹרֶךְ לְחַלֵּל שַׁבָּת לְהַצִּיל אָדָם מִבְּנֵי יִשְׂרָאֵל - הֲרֵי אֵין זֶה קָרוּי חִלּוּל שַׁבָּת (כִּי הֲרֵי מַטְּרַת הַשַּׁבָּת הִיא הַקֶּשֶׁר בֵּין הַקָּדוֹשׁ בָּרוּךְ הוּא לְעַם יִשְׂרָאֵל, וְכָאן כְּדֵי לְקַיֵּם קֶשֶׁר זֶה צְרִיכִים לְחַלֵּל שַׁבָּת; נִמְצָא, שֶׁאֵין זֶה [חִלּוּל] שַׁבָּת אֶלָּא [שְׁמִירַת] שַׁבָּת! כִּי רַק עַל יְדֵי [הַצָּלַת] הַיְּהוּדִי הַזֶּה, שֶׁיִּשָּׁאֵר חַי, רַק אָז מִתְקַיֶּמֶת מַטְּרַת הַשַּׁבָּת, שֶׁהִיא, כָּאָמוּר, הַקֶּשֶׁר בֵּין הַקָּדוֹשׁ בָּרוּךְ הוּא לְעַם יִשְׂרָאֵל מִשּׁוּם שֶׁאִם, חָלִילָה, יָמוּת יְהוּדִי זֶה - הֲרֵי] הוּא] לֹא יִתְקַשֵּׁר לַקָּדוֹשׁ בָּרוּךְ הוּא וְאָז תִּתְבַּטֵּל ''הָאוֹת בֵּינִי וּבֵינֵיכֶם'').

וּכְעֵין זֶה אֵרַע בְּשַׁבַּת הַגָּדוֹל, שֶׁבְּ[שַׁבָּת זו]ֹ הָיוּ צְרִיכִים עַם יִשְׂרָאֵל לָקַחַת שֶׂה וּלְקָשְׁרוֹ לְכַרְעֵי הַמִּטָּה וְלַהֲכִינוֹ לְקָרְבַּן פֶּסַח, וּפְעֻלָּה זוֹ הֲרֵי כְּרוּכָה, לִכְאוֹרָה, בְּחִלּוּל שַׁבָּת, וְכֵיצַד עָשׂוּ זֹאת?

אֶלָּא שֶׁהִיא הַנּוֹתֶנֶת! כֵּיוָן שֶׁכָּל מַטְּרַת הַשַּׁבָּת הִיא] חִזּוּק הַקֶּשֶׁר בֵּין עַם יִשְׂרָאֵל לַקָּדוֹשׁ בָּרוּךְ הוּא] - הֲרֵי כָּאן הַקָּדוֹשׁ בָּרוּךְ הוּא רוֹצֶה שֶׁיֵּצְאוּ מִמִּצְרַיִם וְיִגָּאֲלוּ מִן הַשִּׁעְבּוּד וְכָךְ יִבְחַר בָּהֶם כְּעַם סְגֻלָּה, אִם כֵּן, גַּם אִם בְּשֶׁל כָּךְ יִצְטָרְכוּ לְחַלֵּל שַׁבָּת עַל יְדֵי לְקִיחַת הַשֶּׂה וּקְשִׁירָתוֹ וְכוּ' - הֲרֵי אֵין זֶה [חִלּוּל] שַׁבָּת אֶלָּא] שְׁמִירָתָה]ּ, כֵּיוָן שֶׁסּוֹף סוֹף נִתְקַיְּמָה הַמַּטָּרָה שֶׁל ''אוֹת בֵּינִי וּבֵינֵיכֶם''.

וּלְפִי זֶה יוּבַן מַדּוּעַ נִקְרֵאת שַׁבָּת זוֹ ''שַׁבַּת הַגָּדוֹל'', שֶׁמַּשְׁמָע מִזֶּה שֶׁקְּדֻשַּׁת הַשַּׁבָּת עַצְמָהּ הָיְתָה [גְּדוֹלָה] (וְלֹא רַק נֵס גָּדוֹל) - כִּי דַּוְקָא עַל יְדֵי שֶׁהַקָּדוֹשׁ בָּרוּךְ הוּא הִתִּיר וּבִקֵּשׁ מֵהֶם, כִּבְיָכוֹל, לְחַלֵּל שַׁבָּת לְצֹרֶךְ שֵׂה קָרְבַּן פֶּסַח - דַּוְקָא מִשּׁוּם כָּךְ הֲרֵי הַדָּבָר מוֹרֶה עַל הַקֶּשֶׁר הֶחָזָק שֶׁלּוֹ לְעַם יִשְׂרָאֵל, [שֶׁחָפֵץ רַק בְּטוֹבָתָן [וְזוֹהִי] גְּדֻלָּה] מְיֻחֶדֶת מִסְּתַם שַׁבָּת רְגִילָה.

וְאָכֵן שַׁבָּת זוֹ כֹּחָהּ גָּדוֹל מִשַּׁבָּת רְגִילָה מִפְּנֵי הַנֵּס שֶׁנַּעֲשָׂה בָּהּ, וְיוֹם זֶה מְסֻגָּל לְנִסִּים וְלִישׁוּעוֹת כְּפִי הַמַּעֲשֶׂה שֶׁאֵרַע עִם [הַ''בַּבָּא סָאלִי''] זְצוּקַ''ל:

{{בְּיוֹם חֲמִישִׁי כ''ז בִּשְׁבָט תש''ם, הִתְקַבְּלָה שִׂיחַת טֶלֶפוֹן בְּהוּלָה בְּבֵית הַבַּבָּא סָאלִי זַצַּ''ל. מֵעֵבֶר לַקַו הָיָה יְהוּדִי מֵאַרְגֶּנְטִינָה שֶׁבִּקֵּשׁ אֶת עֶזְרַת הָרַב לְמִקְרֶה שֶׁאֵרַע זֶה עַתָּה לִידִידוֹ הַטּוֹב.

הוּא סִפֵּר שֶׁהַנַּעַר יִשְׂרָאֵל, בְּנוֹ שֶׁל שָׁאוּל סַתְהוֹן דַּבָּאח, מֵעֲשִׁירֵי הַיְּהוּדִים בְּאַרְגֶּנְטִינָה, נֶחְטַף. אֲבִי הַנַּעַר תּוֹמֵךְ תּוֹרָה וְרוֹדֵף צְדָקָה וָחֶסֶד. וְסָבוֹ, הַגָּאוֹן רַבִּי דָּוִד סַתְהוֹן דַּבָּאח זַצַּ''ל, בַּעַל ''יַעֲלֶה הֲדַס'', מִמְּקִימֵי עֻלָּהּ שֶׁל תּוֹרָה בְּאַרְצוֹ.

שָׁמַע הַצַּדִּיק וְהִרְכִּין רֹאשׁוֹ בְּדוּמִיָּה. שָׁהָה כָּךְ שָׁעָה קַלָּה, נָשָׂא רֹאשׁוֹ וְאָמַר: ''הַחוֹטְפִים יִתָּפְסוּ, וְהוּא יְשֻׁחְרַר בְּשָׁלוֹם!'' וְהוֹסִיף: ''חִנָּם אֵין כָּסֶף!''

חָלְפוּ יָמִים וְשָׁבוּעוֹת, כָּל חֹדֶשׁ אֲדָר חָלַף, וּמֵהֶחָטוּף לֹא נִשְׁמַע דָּבָר. עִקְּבוֹתָיו נֶעֶלְמוּ, לְדַאֲגַת לֵב הוֹרָיו.

בְּרֵאשִׁית חֹדֶשׁ נִיסָן טָס אָבִיו בִּמְיֻחָד לְאֶרֶץ הַקֹּדֶשׁ. בְּיוֹם רִאשׁוֹן, ו' בְּנִיסָן, בָּא אֶל הַצַּדִּיק לְהַעְתִּיר לִשְׁלוֹם בְּנוֹ. אָמַר לוֹ הַצַּדִּיק: ''הַשֻּׁלְחָן עָרוּךְ הוּא סֵפֶר הֲלָכָה, לְהוֹרוֹת אֶת הַמַּעֲשֶׂה אֲשֶׁר נַעֲשֶׂה. וְנִכְתַּב בּוֹ: שַׁבָּת שֶׁלִּפְנֵי פֶּסַח קוֹרִין אוֹתוֹ 'שַׁבַּת הַגָּדוֹל' מִפְּנֵי הַנֵּס שֶׁנַּעֲשָׂה בּוֹ. יֵשׁ כָּאן אֵפוֹא הוֹרָאָה לְדוֹרוֹת שֶׁיּוֹם זֶה מְסֻגָּל לְנִסִּים וְלִישׁוּעוֹת''.

וְהִבְטִיחַ: ''בְּשַׁבַּת הַגָּדוֹל יְשֻׁחְרַר הַבֵּן, חִנָּם אֵין כָּסֶף!''

מְעוֹדָד חָזַר הָאָב לְבּוֹאֶנוּס אַיְרֶס וּמִבְּנוֹ אֵין סִימַן חַיִּים.

עֶרֶב שַׁבַּת הַגָּדוֹל, י''ב בְּנִיסָן, צִלְצֵל הַטֶּלֶפוֹן בְּבֵית הֶעָשִׁיר. הַחוֹטְפִים הוֹדִיעוּ שֶׁהַבֵּן בְּיָדָם וְנָקְבוּ בִּסְכוּם רַב. ''אִם יְשֻׁלַּם הַכֹּפֶר - יְשֻׁחְרַר הַבֵּן. הֲמַסְכִּימִים אַתֶּם?''

הַהַסְכָּמָה נִתְּנָה.

''אִם כֵּן, מָחָר יָבוֹא אֶחָד מִכֶּם לְמָקוֹם פְּלוֹנִי, לָבוּשׁ בְּחֻלְצָה בְּצֶבַע פְּלוֹנִי, וּבְיָדוֹ מִזְוֶדֶת הַכֶּסֶף. לְאַחַר שֶׁנְּקַבֵּל אֶת הַכֹּפֶר, יְשֻׁחְרַר הֶחָטוּף. אַךְ אִם תּוֹדִיעוּ עַל כָּךְ לַמִּשְׁטָרָה - מוֹת יָמוּת!''

אָמְנָם הֵם זָכְרוּ שֶׁהַצַּדִּיק הִבְטִיחַ שֶׁיְּשֻׁחְרַר בְּלֹא כֹּפֶר, אַךְ הֵם חָשְׁשׁוּ לְהִסְתַּכֵּן בְּעִנְיַן סְפֵק פִּקּוּחַ נֶפֶשׁ. מִשּׁוּם כָּךְ, אַף לֹא הוֹדִיעוּ לַמִּשְׁטָרָה.

דָּוִד, אֲחִי הֶחָטוּף, הִשִּׂיג חֻלְצָה בַּצֶּבַע הַנָּקוּב וְצֻיַּד בְּמִזְוֶדֶת הַכֹּפֶר. הָלַךְ לִמְקוֹם הַמִּפְגָּשׁ, כִּכָּר הוֹמַה אָדָם, וְהִמְתִּין שֶׁיִּגְּשׁוּ אֵלָיו, שֶׁיִּקְחוּ מִיָּדוֹ אֶת הַמִּזְוָדָה.

אַךְ דָּבָר אֶחָד הוּא לֹא הֶעֱלָה בְּדַעְתּוֹ. הוּא לֹא יָדַע שֶׁהַמִּשְׁטָרָה מַאֲזִינָה לַטֶּלֶפוֹן בְּבֵיתָם, וְשָׁמְעָה כְּמוֹתָם עַל דְּרִישַׁת הַכֹּפֶר וְעַל כֵּן הִיא הֵכִינָה מַאֲרָב. הַשּׁוֹטְרִים הִבְחִינוּ בִּשְׁנֵי הַחוֹטְפִים הָעוֹשִׂים דַּרְכָּם לְעֵבֶר הָאָח הַמְצֻיָּד בְּמִזְוֶדֶת הַכֶּסֶף וְיָצְאוּ לִקְרָאתָם. הִבְחִינוּ הַשְּׁנַיִם בַּשּׁוֹטְרִים וְנִמְלְטוּ.

רָאָה דָּוִד וְחָשְׁכוּ עֵינָיו. הַחוֹטְפִים יַסִּיקוּ שֶׁהֵם הִזְעִיקוּ אֶת הַמִּשְׁטָרָה וִימַמְּשׁוּ אֶת אִיּוּמָם. הוּא לֹא הֵעֵז לָשׁוּב הַבַּיְתָה וּלְסַפֵּר אֶת שֶׁאֵרַע. בָּטוּחַ הָיָה שֶׁהוֹרָיו לֹא יַעְצְרוּ כֹּחַ לִשְׁמֹעַ אֶת הַבְּשׂוֹרָה. עָמַד כָּךְ בַּשֶּׁמֶשׁ הַקּוֹפַחַת וּבְיָדוֹ הַמִּזְוָדָה.

הַשּׁוֹטְרִים עָמְדוּ אַף הֵם נְבוֹכִים. טַרְפָּם נִשְׁמַט מִיָּדָם. הָאֶחָד נִבְלַע בִּרְחוֹבוֹת הַכְּרָךְ, וְהַשֵּׁנִי חָמַק לְבֵית קָפֶה סָמוּךְ. נִכְנַס לַחֲדַר הַשֵּׁרוּתִים וּפָשַׁט אֶת אֲפֻדָּתוֹ בָּהּ רָאוּהוּ הַשּׁוֹטְרִים. הוּא חָלַף עַל פְּנֵיהֶם, עָמַד בְּתַחֲנַת הָאוֹטוֹבּוּס וְהִמְתִּין בְּקֹר רוּחַ.

הָאוֹטוֹבּוּס הִגִּיעַ. לְפֶתַע הִבְחִין אַחַד הַשּׁוֹטְרִים שֶׁהָעוֹלֶה לָאוֹטוֹבּוּס טוֹרֵחַ לְהַכְנִיס אֶת חֻלְצָתוֹ לְמִכְנָסָיו. הִתְעוֹרֵר חֲשָׁדוֹ: אוּלַי אַחַד הַחוֹטְפִים הוּא, שֶׁבְּחֶפְזוֹנוֹ לִפְשֹׁט אֶת אֲפֻדָּתוֹ יָצְאוּ כַּנְפֵי חֻלְצָתוֹ. מִיָּד רָץ וְעָצַר אֶת הָאוֹטוֹבּוּס, הוֹרִיד מִמֶּנּוּ אֶת הַנּוֹסֵעַ וּלְקָחוֹ עִמּוֹ לְתַחֲנַת הַמִּשְׁטָרָה.

כַּעֲבֹר שָׁעָה וָחֵצִי שֶׁל חֲקִירָה לֹא מְעֻדֶּנֶת נִשְׁבַּר הַחוֹטֵף וְהִסְגִּיר אֶת חֲבֵרָיו. חֻלְיַת שׁוֹטְרִים יָצְאָה לִמְקוֹם מַחֲבוֹאָם.

וְדָוִד... עוֹדֶנּוּ עוֹמֵד בַּכִּכָּר וְהַמִּזְוָדָה בְּיָדוֹ. אֵינוֹ יוֹדֵעַ מַה לַּעֲשׂוֹת...

לְבַסּוֹף הֶחְלִיט לִפְנוֹת לְתַחֲנַת הַמִּשְׁטָרָה לְהִוָּעֵץ בַּשּׁוֹטְרִים.

כְּשֶׁהִגִּיעַ, מָצָא שָׁם אֶת... אָחִיו הֶחָטוּף, שֶׁשֻּׁחְרַר כַּעֲבֹר חֲמִישִּׁים וְשִׁשָּׁה יְמֵי כְּלִיאָה בִּתְנָאִים מַחְפִּירִים.

בְּשַׁבַּת הַגָּדוֹל, בְּלֹא תַּשְׁלוּם כֹּפֶר...}}

@ דיני בדיקת חמץ

~ זְמַן בְּדִיקַת חָמֵץ

{א. הַנִּזְהָר מִמַּשֶּׁהוּ חָמֵץ בְּפֶסַח מִן הַשָּׁמַיִם מְסַיְּעִים בְּיָדוֹ שֶׁלֹּא יֶחֱטָא כָּל הַשָּׁנָה xxxבָּאֵר הֵיטֵב סִימָן תמז סק''א. דְּבַשׁ לְפִי מַעֲרֶכֶת ח אוֹת יח. וְעוֹדyy. וְלָכֵן קֹדֶם לֵיל י''ד בְּנִיסָן נוֹהֲגִים לְנַקּוֹת הֵיטֵב אֶת כָּל חַדְרֵי הַבַּיִת וְהֶחָצֵר בְּנִקּוּי יְסוֹדִי, כְּדֵי שֶׁלֹּא יִשָּׁאֵר שׁוּם חֲשַׁשׁ חָמֵץ בִּרְשׁוּתָם בִּימֵי הַפֶּסַח. וְכֵן יֵשׁ לִבְדֹּק בְּכִיסֵי הַבְּגָדִים וּבְיִחוּד בְּכִיסֵי בִּגְדֵי הַיְלָדִים וּבְיַלְקוּטֵי בֵּית הַסֵּפֶר שֶׁלָּהֶם, פֶּן נִשְׁאַר שָׁם חָמֵץ. אַךְ אֵין צָרִיךְ לְבָדְקָם שׁוּב לְאוֹר הַנֵּר, בְּלֵיל אַרְבָּעָה עָשָׂר בְּנִיסָן xxהָרַמָ''א סִימָן תלג סָעִיף יאyy.

ב. בִּתְחִלַּת לֵיל אַרְבָּעָה עָשָׂר בְּנִיסָן בּוֹדְקִים אֶת הֶחָמֵץ לְאוֹר הַנֵּר. וּזְמַן בְּדִיקַת חָמֵץ הוּא אַחַר צֵאת הַכּוֹכָבִים תֵּכֶף וּמִיָּד, דְּהַיְנוּ כְּעֶשְׂרִים דַּקּוֹת לְאַחַר שְׁקִיעַת הַחַמָּה xxחֲזוֹן עוֹבַדְיָה פֶּסַח מַהֲדוּרַת תשס''ג עמ' לגyy.

ג. אָסוּר לֶאֱכֹל סְעוּדָה שֶׁל פַּת יוֹתֵר מִשִּׁעוּר כַּבֵּיצָה xxבְּלִי קְלִפָּתָהּyy קֹדֶם בְּדִיקַת הֶחָמֵץ, הָחֵל מֵחֲצִי שָׁעָה קֹדֶם זְמַן הַבְּדִיקָה. וְדִין עוּגָה כְּדִין הַפַּת. וּפֵרוֹת וִירָקוֹת מֻתָּר אֲפִלּוּ יוֹתֵר מִכַּבֵּיצָה, וְכֵן תַּבְשִׁיל אֹרֶז וְכַיּוֹצֵא, אוֹ תֵּה וְקָפֶה, מֻתָּר.

ג. אָסוּר לְהַתְחִיל בְּשׁוּם מְלָאכָה חֲצִי שָׁעָה קֹדֶם הַבְּדִיקָה, וְאִם הִתְחִיל בִּמְלָאכָה אוֹ בַּאֲכִילָה בְּהֶתֵּר, אַף עַל פִּי שֶׁאֵין צָרִיךְ לְהַפְסִיק, מִכָּל מָקוֹם וַדַּאי שֶׁאִם רָצָה לְהַפְסִיק תָּבוֹא עָלָיו בְּרָכָה.

ה. וְכֵן אָסוּר לְהַתְחִיל לִלְמֹד מִשָּׁעָה שֶׁהִגִּיעַ זְמַן בְּדִיקָה עַד שֶׁיִּבְדֹּק. וְאַף מִי שֶׁיֵּשׁ לוֹ זְמַן קָבוּעַ בְּכָל עֶרֶב לִלְמֹד תּוֹרָה, בְּלֵיל בְּדִיקַת חָמֵץ לֹא יִלְמַד עַד שֶׁיִּבְדֹּק אֶת הֶחָמֵץ. וְאִם הִתְחִיל לִלְמֹד לִפְנֵי זְמַן הַבְּדִיקָה, אֵינוֹ רַשַּׁאי לְהַפְסִיק מִתַּלְמוּדוֹ.

ו. שִׁעוּר הַנֶּאֱמָר בָּרַבִּים בְּכָל יוֹם בָּעֶרֶב, בַּהֲלָכָה אוֹ בַּדַּף הַיּוֹמִי, אֶפְשָׁר לְקַיְּמוֹ גַּם בְּלֵיל י''ד קֹדֶם הַבְּדִיקָה, אַף עַל פִּי שֶׁנִּמְשָׁךְ שָׁעָה אוֹ יוֹתֵר, מִשּׁוּם שֶׁהָרַבִּים מַזְכִּירִים זֶה אֶת זֶה וְאֵין לָחוּשׁ שֶׁיִּשְׁכְּחוּ לִבְדֹּק כְּשֶׁיֵּלְכוּ לְבָתֵּיהֶם. וּמִכָּל מָקוֹם טוֹב שֶׁעִם סִיּוּם הַשִּׁעוּר, יַכְרִיז וְיַזְכִּיר הַשַּׁמָּשׁ שֶׁהַמִּשְׁתַּתְּפִים בַּשִּׁעוּר יֵלְכוּ לִבְדֹּק הֶחָמֵץ.

ז. אִם עֲדַיִן לֹא הִתְפַּלֵּל עַרְבִית וְהִגִּיעַ זְמַן הַבְּדִיקָה, יַקְדִּים לְהִתְפַּלֵּל עַרְבִית וְאַחַר כָּךְ יִבְדֹּק.}

~ דִּין בִּרְכַּת הַבְּדִיקָה

{א. אָסוּר לְדַבֵּר בֵּין הַבְּרָכָה לַבְּדִיקָה, וְאִם עָבַר וְדִבֵּר טֶרֶם שֶׁהִתְחִיל לִבְדֹּק בִּדְבָרִים שֶׁאֵינָם מֵעִנְיַן הַבְּדִיקָה, צָרִיךְ לַחֲזֹר וּלְבָרֵךְ. וּבְאֶמְצַע הַבְּדִיקָה רַשַּׁאי לְדַבֵּר בְּכָל מַה שֶּׁיֵּשׁ בּוֹ צֹרֶךְ הַבְּדִיקָה, אֲבָל לֹא יָשִׂיחַ בִּדְבָרִים אֲחֵרִים מִתְּחִלַּת הַבְּדִיקָה עַד סוֹפָהּ. וּמִכָּל מָקוֹם אִם עָבַר וְשָׂח אֲפִלּוּ בִּדְבָרִים בְּטֵלִים אֵינוֹ חוֹזֵר לְבָרֵךְ לְפִי שֶׁסְּפֵק בְּרָכוֹת לְהָקֵל, וּבִפְרָט שֶׁסּוֹף סוֹף הִתְחִיל בְּמִצְוַת הַבְּדִיקָה.

ב. אִם הִתְחִיל לִבְדֹּק בְּלֹא בְּרָכָה, יְבָרֵךְ כָּל זְמַן שֶׁלֹּא סִיֵּם בְּדִיקָתוֹ xxרַמָ''א סִימָן תלב סָעִיף א'yy.

ג. אֵין מְבָרְכִים שֶׁהֶחֱיָנוּ עַל מִצְוַת בְּדִיקַת חָמֵץ. נָכוֹן לְהִשְׁתַּדֵּל לְהַשִּׂיג פְּרִי חָדָשׁ, וּלְהַנִּיחוֹ לְפָנָיו בִּשְׁעַת בִּרְכַּת עַל בִּעוּר חָמֵץ שֶׁלִּפְנֵי הַבְּדִיקָה, וְאַחַר שֶׁיַּתְחִיל מְעַט בַּבְּדִיקָה, יְבָרֵךְ בִּרְכַּת הַנֶּהֱנִין עַל הַפְּרִי וְיֹאכְלֶנּוּ.

ד. בִּבְרָכָה אַחַת שֶׁמְּבָרֵךְ עַל הַבְּדִיקָה, יָכוֹל לִבְדֹּק כַּמָּה בָּתִּים אוֹ חֲנֻיּוֹת. וַאֲפִלּוּ אִם הַבָּתִּים רְחוֹקִים קְצָת זֶה מִזֶּה, אֵין הַהֲלִיכָה נֶחְשֶׁבֶת לְהֶפְסֵק.

ה. אִם קָשֶׁה לוֹ לִבְדֹּק בְּעַצְמוֹ בְּכָל חַדְרֵי הַבַּיִת, יוּכַל לְהַעֲמִיד אֶצְלוֹ מִבְּנֵי בֵּיתוֹ אוֹ מִמַּכָּרָיו בְּשָׁעָה שֶׁהוּא מְבָרֵךְ עַל הַבְּדִיקָה, וְהֵם יִתְכַּוְּנוּ לָצֵאת בְּבִרְכָתוֹ וְיַעֲנוּ אַחֲרָיו אָמֵן, וְאַחַר כָּךְ יִתְפַּזְּרוּ לִבְדֹּק אִישׁ אִישׁ בִּמְקוֹמוֹ עַל סְמַךְ הַבְּרָכָה שֶׁבֵּרַךְ בַּעַל הַבַּיִת. וְאֵינָם רַשָּׁאִים לְבָרֵךְ כָּל אֶחָד בִּפְנֵי עַצְמוֹ. וְאִם לֹא עָמְדוּ אֶצְלוֹ בִּשְׁעַת הַבְּרָכָה, אֵין רָאוּי שֶׁיִּבְדְּקוּ, שֶׁנִּמְצָאִים עוֹשִׂים הַמִּצְוָה בְּלֹא בְּרָכָה. וּמִצְוָה שֶׁגַּם בַּעַל הַבַּיִת יִשְׁתַּתֵּף בְּעַצְמוֹ בִּבְדִיקַת הֶחָמֵץ, וּכְמוֹ שֶׁאָמְרוּ מִצְוָה בּוֹ יוֹתֵר מִבִּשְׁלוּחוֹ. וְכֵיוָן שֶׁגַּם הוּא בּוֹדֵק קְצָת, יָכוֹל לְבָרֵךְ.

ו. אִם אֵין בַּעַל הַבַּיִת בּוֹדֵק כְּלָל, וּמְמַנֶּה שָׁלִיחַ לִבְדֹּק, לֹא יְבָרֵךְ בַּעַל הַבַּיִת אֶלָּא יְבָרֵךְ הַשָּׁלִיחַ שֶׁעוֹשֶׂה אֶת הַמִּצְוָה xxחֲזוֹן עוֹבַדְיָה פֶּסַח עַמּוּד כט, וּבְמַהֲדוּרַת תשס''ג עַמּוּד מטyy.

ז. נוֹהֲגִים לָתֵת חֲתִיכוֹת קְטַנּוֹת שֶׁל לֶחֶם, כָּל אַחַת פָּחוֹת מִכַּזַּיִת, וְטוֹב שֶׁלֹּא יִהְיֶה בְּכָל חֲתִיכָה יוֹתֵר מִשְּׁמוֹנָה עָשָׂר גְּרַם, וְיַעֲטֹף אוֹתָן בִּנְיָר, וִיפַזְּרֵן בַּבַּיִת, וְהַבּוֹדֵק מְחַזֵּר אַחֲרֵיהֶן לְמָצְאָן וּלְבַעֲרוֹ עִם יֶתֶר הֶחָמֵץ אֲשֶׁר יִמְצָא בִּזְמַן הַבִּעוּר. וְעַל פִּי הַקַּבָּלָה יֵשׁ לְהַנִּיחַ עֶשֶׂר חֲתִיכוֹת, וְאֵין מִנְהָג זֶה לָתֵת פְּתִיתֵי חָמֵץ מְעַכֵּב הַמִּצְוָה כְּלָל, שֶׁתַּקָּנַת חֲכָמִים לִבְדֹּק אֶת הֶחָמֵץ הִיא גַּם בְּאֹפֶן שֶׁאֵינוֹ מוֹצֵא חָמֵץ כְּלָל. וּמִכָּל מָקוֹם נָכוֹן לְקַיֵּם מִנְהָג זֶה שֶׁמִּנְהַג יִשְׂרָאֵל תּוֹרָה הוּא.

ח. אִם לֹא מָצָא חֲתִיכָה אַחַת מֵעֲשָׂרָה הַפְּתִיתִים שֶׁל הֶחָמֵץ שֶׁפֻּזְּרוּ בַּבַּיִת, אֵין צָרִיךְ לִבְדֹּק כָּל הַדִּירָה הֵיטֵב עַד שֶׁיִּמְצָאֶנָּה אֶלָּא יִסְמֹךְ עַל בִּטּוּלוֹ שֶׁמְּבַטֵּל אֶת הֶחָמֵץ לְאַחַר הַבְּדִיקָה. וּלְכַתְּחִלָּה אִם יֵשׁ חֲשָׁשׁ שֶׁיִּשְׁכַּח הֵיכָן מַנִּיחַ אֶת הֶחָמֵץ, יִכְתֹּב עַל דַּף הֵיכָן מַנִּיחַ כָּל חֲתִיכָה וַחֲתִיכָה xxחֲזוֹן עוֹבַדְיָה פֶּסַח עַמּוּד כג, וּבְמַהֲדוּרַת תשס''ג עַמּוּד לח הֶעָרָה טyy.}

~ דִּינֵי בְּדִיקַת חָמֵץ

{א. הַבְּדִיקָה צְרִיכָה לִהְיוֹת לְאוֹר נֵר שֶׁל שַׁעֲוָה, אֲבָל נֵר אֲבוּקָה פָּסוּל לַבְּדִיקָה, מִפְּנֵי שֶׁאֵינוֹ יָכוֹל לְהַכְנִיסוֹ לַחוֹרִים וְלַסְּדָקִים.

ב. פָּנַס כִּיס קָטָן שֶׁיָּכוֹל לְהַכְנִיסוֹ לַחוֹרִים וְלַסְּדָקִים, וְכֵן נֵר חַשְׁמַלִּי קָטָן שֶׁאֶפְשָׁר לְטַלְטְלוֹ בְּכָל פִּנּוֹת הַבַּיִת, מֻתָּר לִבְדֹּק בָּהֶם בִּשְׁעַת הַצֹּרֶךְ כְּשֶׁאֵין לוֹ נֵר אַחֵר כָּשֵׁר, וְיָכוֹל גַּם כֵּן לְבָרֵךְ עֲלֵיהֶם.

ג. צָרִיךְ לִבְדֹּק בַּחוֹרִים וּבַסְּדָקִים בְּכָל פִּנּוֹת הַבַּיִת, לְרַבּוֹת הַמִּרְפָּסוֹת וְחַדְרֵי הַמַּדְרֵגוֹת, וְהַגִּנּוֹת, וּבְיִחוּד יֵשׁ לִבְדֹּק בַּמִּזְנוֹן, בַּמְקָרֵר, בַּאֲרוֹנוֹת הַמִּטְבָּח, וּבְכָל יֶתֶר הַמְּקוֹמוֹת שֶׁמַּצְנִיעִים שָׁם מַאֲכָל וּמַשְׁקֶה שֶׁיֵּשׁ בָּהֶם חֲשַׁשׁ חָמֵץ. לְפִיכָךְ כָּל חַדְרֵי הַבַּיִת צְרִיכִים בְּדִיקָה, אַף שֶׁבָּרוּר לוֹ שֶׁמֵּעוֹלָם לֹא אָכַל שָׁם חָמֵץ. וּכְשֶׁיֵּשׁ יְלָדִים קְטַנִּים יִבְדֹּק גַּם תַּחַת הָאֲרוֹנוֹת וְהַמִּטּוֹת, שֶׁמָּא הִכְנִיסוּ שָׁם חָמֵץ. וַאֲפִלּוּ אִם תִּהְיֶה לוֹ טִרְחֲא רַבָּה בִּבְדִיקָה קַפְּדָנִית כָּזֹאת אַל יָקוּץ בִּבְדִיקָתוֹ. כִּי כְּבָר אָמְרוּ חֲזַ''ל: לְפוּם צַעֲרָא אַגְרָא.

ד. אֵין צֹרֶךְ לְכַבּוֹת אֶת אוֹר הַחַשְׁמַל הַדּוֹלֵק בַּבַּיִת בְּעֵת בְּדִיקַת הֶחָמֵץ xxחֲזוֹן עוֹבַדְיָה עַל פֶּסַח מַהֲדוּרַת תשס''ג עַמּוּד מ הֶעָרָה טזyy. וּכְבָר נִתְבָּאֵר שֶׁאֵין צָרִיךְ לִבְדֹּק אֶת כִּיסֵי הַבְּגָדִים לְאוֹר הַנֵּר, אוֹ בְּלֵיל י''ד, וְדַי בְּמַה שֶּׁמְּנַקִּים אוֹתָם הֵיטֵב קֹדֶם הַפֶּסַח xxחֲזוֹן עוֹבַדְיָה שָׁםyy.

ה. מִי שֶׁיֵּשׁ לוֹ מְכוֹנִית פְּרָטִית, צָרִיךְ לְבָדְקָהּ בְּלֵיל י''ד לְאוֹר הַנֵּר, כְּמִצְוַת חֲזַ''ל, וְאַף עַל פִּי שֶׁמְּנַקִּים הֵיטֵב אֶת הַמְּכוֹנִית לִפְנֵי לֵיל י''ד. וַאֲפִלּוּ אֵינוֹ רוֹצֶה לְהִשְׁתַּמֵּשׁ בַּמְּכוֹנִית בְּכָל יְמֵי הַפֶּסַח, צָרִיךְ לִבְדֹּק אוֹתָהּ מִן הֶחָמֵץ. וְכֵן בַּעֲלֵי אוֹטוֹבּוּסִים צִבּוּרִיִּים וּמְטוֹסִים שֶׁל חֶבְרוֹת תְּעוּפָה יִשְׂרְאֵלִיּוֹת חַיָּבִים לִבְדֹּק הֶחָמֵץ בְּלֵיל י''ד נִיסָן אַף שֶׁנִּקּוּ אוֹתָם הֵיטֵב קֹדֶם לָכֵן. וּמִכָּל מָקוֹם כְּשֶׁבָּא לִבְדֹּק בַּמְּכוֹנִית אֵין לוֹ לַחֲזֹר וּלְבָרֵךְ ''עַל בִּעוּר חָמֵץ'', אֶלָּא דַּי בְּמַה שֶּׁבֵּרֵךְ בְּבֵיתוֹ בִּשְׁעַת הַבְּדִיקָה, וְעַל סְמַךְ בְּרָכָה זוֹ יַחֲזֹר וְיִבְדֹּק הֶחָמֵץ בִּמְכוֹנִיתוֹ. וְאַף עַל פִּי שֶׁיֵּשׁ מֶרְחָק מְסֻיָּם בֵּינֵיהֶם, אֵין הַהֲלִיכָה נֶחְשֶׁבֶת הֶפְסֵק xxשׁוּ''ת יְחַוֶּה דַּעַת חֵלֶק א' סִימָן ה. חֲזוֹן עוֹבַדְיָה עַל הִלְכוֹת פֶּסַח מַהֲדוּרַת תשס''ג עַמּוּד נבyy.}

~ בְּדִיקַת חָמֵץ לְאוֹר הַנֵּר - וְעִם הַנְּשָׁמָה

[''אוֹר לְאַרְבָּעָה-עָשָׂר בּוֹדְקִין אֶת הֶחָמֵץ לְאוֹר הַנֵּר''] (וְאִם חָל יוֹם י''ד בְּנִיסָן בְּשַׁבָּת בּוֹדְקִין בְּלֵיל י''ג).

לֵיל בְּדִיקַת הֶחָמֵץ הוּא הַלַּיְלָה שֶׁבּוֹ נִתָּן לְקַיֵּם מִצְוָה זוֹ בְּשִׂמְחָה וְלֹא בְּצַעַר אוֹ בְּכַעַס.

הַבְּדִיקָה אֵינָהּ כְּעֵין ''עֹנֶשׁ'' שֶׁחַיָּבִים לְבַצֵּעַ וּלְהַגִּיעַ לְסִיּוּמָהּ בִּמְרוּצָה, אֶלָּא צְרִיכָה הִיא לְהֵעָשׂוֹת בְּנַחַת וּבְסַבְלָנוּת יְתֵרָה.

כְּדַאי שֶׁכָּל אֶחָד מֵאִתָּנוּ יִתְבּוֹנֵן כֵּיצַד הוּא בּוֹדֵק אֶת הֶחָמֵץ. יֵשׁ כָּאֵלֶּה הַבּוֹדְקִים בְּחָמֵשׁ-עֶשֶׂר דַּקּוֹת וּמַרְגִּישִׁים שֶׁ''הָעִקָּר לַעֲשׂוֹת אֶת הַמִּצְוָה''. כָּךְ לֹא מוֹצְאִים חָמֵץ בְּלַיְלָה זֶה.

אַךְ מִנֶּגֶד, יֵשׁ הֲלָכָה (בְּשֻׁלְחָן עָרוּךְ או''ח תלג): [''בּוֹדֵק כָּל הַמְּקוֹמוֹת שֶׁיֵּשׁ לָחוּשׁ שֶׁמָּא הִכְנִיסוּ בָּהֶם חָמֵץ וְלָכֵן כָּל חַדְרֵי הַבַּיִת וְהָעֲלִיּוֹת צְרִיכִים בְּדִיקָה, שֶׁפְּעָמִים אָדָם נִכְנָס בָּהֶם וּפִתּוֹ בְּיָדוֹ...'']

~ בְּדִיקַת חָמֵץ שֶׁל הָרַב שִׁמְשׁוֹן פִּינְקוּס זַצַּ''ל

{{''אוֹר לְאַרְבָּעָה-עָשָׂר'' - יוֹם זֶה אֵצֶל רַבֵּנוּ הָיָה ''אוֹר'' מַמָּשׁ. אוֹתוֹ יוֹם הֵאִיר לוֹ לְכָל יְמֵי חַיָּיו.

וְכָךְ גִּלָּה רַבֵּנוּ זַצַּ''ל בְּעֵת רָצוֹן מְיֻחֶדֶת:

''בִּהְיוֹתִי בָּחוּר בִּישִׁיבַת בְּרִיסְק הִתְגּוֹרַרְתִּי בְּדִירָה מְשֻׁתֶּפֶת עִם עוֹד בַּחוּרִים, וּבְלֵיל בְּדִיקַת חָמֵץ נוֹתַרְתִּי לְבַדִּי בַּחֲדַר מְגוּרַי. בַּשָּׁעָה הַמְיֻעֶדֶת נָהַגְתִּי כַּמְצֻוֶּה עָלֵינוּ מֵחֲזַ''ל מִדִּינָא דְּרַבָּנָן 'אוֹר לְאַרְבָּעָה עָשָׂר בּוֹדְקִין אֶת הֶחָמֵץ לְאוֹר הַנֵּר'.

''בְּדִיקַת הֶחָמֵץ בְּכָל הַבֵּית-דִּירָה הִתְאָרְכָה שָׁעָה אֲרֻכָּה, וְעוֹד שָׁעָה, וְעוֹד כַּמָּה שָׁעוֹת, הַמְּלָאכָה הָיְתָה קָשָׁה. הִתְעַיַּפְתִּי מְאֹד, וּבְסִיּוּם הַמִּצְוָה הִתְיַשַּׁבְתִּי עַל מְקוֹמִי יָגֵעַ וּשְׂבַע רָצוֹן מִקִּיּוּם הַהֲלָכָה כְּדִינָהּ.

''לְפֶתַע, נִרְתַּעְתִּי לַאֲחוֹרַי: 'עֲלִיַּת הַגָּג!' - הִרְהַרְתִּי וְקַמְתִּי מִמְּקוֹמִי כִּנְשׁוּךְ נָחָשׁ - 'הֲרֵי אֵין מִי שֶׁיִּבְדֹּק אֶת הָעֲלִיָּה, גַּם הַשְּׁכֵנִים הַגָּרִים בַּבִּנְיָן לֹא בָּדְקוּ שָׁם, וַעֲלִיַּת הַגַּג מָּה תְּהֵא עָלֶיהָ? הֲרֵי מְבֹאָר בַּשֻּׁלְחָן עָרוּךְ 'חַדְרֵי הַבַּיִת וְהָעֲלִיּוֹת צְרִיכִים בְּדִיקָה'!'

''וְאָז, כַּמּוּבָן, נֶעֶרְכָה בְּקִרְבִּי מִלְחָמָה: וְכִי דַּוְקָא עָלַי מֻטֶּלֶת הַמִּצְוָה? הֲרֵי עֲלִיַּת הַגָּג שַׁיֶּכֶת לְכָל הַשֻּׁתָּפִין, לָמָּה שֶׁאֲנִי אֶזְדַּקֵּק לַעֲבוֹדָה זוֹ? - חָשַׁבְתִּי לְעַצְמִי. הָעֲיֵפוּת כַּמּוּבָן הָיְתָה מִשְׁקָל לְכָל הַשִּׁקּוּלִים, מַחֲשָׁבוֹת וְהִרְהוּרִים עָמְדוּ מוּל עֵינַי וְהַקּשִׁי הָיָה גָּדוֹל. אַךְ בְּסוֹפוֹ שֶׁל דָּבָר גָּמְלָה בְּלִבִּי הַהַחְלָטָה: 'אֲנִי לֹא אֶכָּנַע! אֲקַיֵּם אֶת הַמִּצְוָה בִּשְׁלֵמוּתָהּ - בְּדִיקַת חָמֵץ כַּדִּין.'

יָצָאתִי וְעָלִיתִי בְּגֶרֶם הַמַּדְרֵגוֹת.

''פָּתַחְתִּי אֶת דֶּלֶת הָעֲלִיָּה הַמְשֻׁתֶּפֶת, הִדְלַקְתִּי אֶת הָאוֹר וְעֵינַי חָשְׁכוּ. מִסְתַּבְּרָא מִלְּתָא שֶׁשָּׁנִים רַבּוֹת לֹא נִקּוּ אֶת הַמָּקוֹם, הַגָּג הָיָה עָטוּף בְּשִׁכְבוֹת אָבָק עָבוֹת... לֹא הָיְתָה אֶפְשָׁרוּת אֲפִלּוּ לְהַתְחִיל לִבְדֹּק וּמִי מְדַבֵּר לְהַגִּיעַ לַחוֹרִין וְלַסְּדָקִין, וְגַם עַל פִּי דִּין אֵין לִבְדֹּק חָמֵץ לִפְנֵי נִקּוּי הַמְּקוֹמוֹת - 'וְכָל אָדָם צָרִיךְ לְכַבֵּד חֲדָרָיו קֹדֶם הַבְּדִיקָה' (סִימָן תלג סָעִיף יא). וְהַמָּקוֹם הָיָה חַיָּב לִכְאוֹרָה בִּבְדִיקָה, שֶׁהָיָה נֶחְשָׁב לְמָקוֹם שֶׁמַּכְנִיסִים בּוֹ חָמֵץ.

''עָמַדְתִּי בְּפֶתַח הַגָּג וְהָעֲיֵפוּת הִתְפַּשְּׁטָה בְּכָל אֵיבָרַי. כִּמְעַט שֶׁלֹא הָיָה לִי כֹּחַ הַכְרָעָה מַה מֻּטָּל עָלַי לְקַיֵּם בְּשָׁעָה זוֹ, וְהִנֵּה אָזַרְתִּי חַיִל בְּעֹז וְגָמַרְתִּי אֹמֶר בְּלִבִּי: 'אֲקַיֵּם אֶת הַחִיּוּב בְּכָל לֵב עַד מְסִירוּת כָּל הַכֹּחוֹת, וִיהִי מָה!'

''אָסַפְתִּי אֶת כֹּחוֹתַי, יָרַדְתִּי לַבַּיִת, מִלֵּאתִי דְּלִי מַיִם, עָלִיתִי עִמּוֹ לְמַעְלָה לָעֲלִיָּה וְהִתְחַלְתִּי בִּמְלַאכְתִּי. בַּחוּר יְשִׁיבָה בּוֹדֵד עוֹמֵד אֵי-שָׁם, קָרוֹב לַחֲצוֹת לֵיל בְּדִיקַת חָמֵץ, וּמַתְחִיל בְּנִקּוּי גַּג מֵאָבָק וְלִכְלוּךְ שֶׁל שָׁנִים רַבּוֹת... מִפַּעַם לְפַעַם כְּשֶׁהִתְבּוֹסַסְתִּי בַּלִּכְלוּךְ וְכֹחוֹתַי הָלְכוּ וְאָזְלוּ, שָׁאַלְתִּי אֶת עַצְמִי: 'הַאִם וַדַּאי שֶׁאֲנִי עוֹשֶׂה כָּאן מַעֲשֵׂה מִצְוָה?' וּמִשֶּׁנַּעֲנֵיתִי לְעַצְמִי שֶׁאָכֵן מִצְוָה דְּרַבָּנָן יֵשׁ כָּאן, הִתְחַזַּקְתִּי עוֹד וָעוֹד - עַד קָרוֹב לַעֲלוֹת הַשַּׁחַר. בְּסוֹף הָאַשְׁמוּרָה הָאַחֲרוֹנָה הִדְלַקְתִּי אֶת הַנֵּר וְהִתְחַלְתִּי בִּבְדִיקַת חָמֵץ. אֶצְבְּעוֹתַי רָעֲדוּ וְעֵינַי נֶעֶצְמוּ וּמַמָּשׁ סָמוּךְ לִקְרִיאַת הַגֶּבֶר סִיַּמְתִּי אֶת חִיּוּב בְּדִיקַת הֶחָמֵץ.

''בַּבֹּקֶר, בְּשַׁחֲרִית, וְכָל שֶׁכֵּן אַחַר כָּךְ הָיִיתִי עָיֵף מְאֹד, לָנוּחַ לֹא הָיִיתִי יָכוֹל עֵקֶב טִרְדוֹת עֶרֶב יוֹם טוֹב - שְׂרֵפַת חָמֵץ וְכָל שְׁאָר הַמִּצְווֹת וְהַהֲכָנוֹת, וְחָשַׁבְתִּי בְּלִבִּי: 'מִי יוֹדֵעַ אֵיזֶה 'לֵיל סֵדֶר' כְּבָר יִהְיֶה לִי כְּשֶׁהָעֲיֵפוּת תַּכְרִיעַ אוֹתִי...'

''הִגִּיעַ 'לֵיל הַסֵּדֶר', וְהִנֵּה בְּשָׁעָה זוֹ הֵחֵל לְפַעְפֵּעַ בִּי טַעַם חָדָשׁ מָתוֹק מְאֹד. חַשְׁתִּי בְּאוֹר גָּדוֹל, הִתְחַלְתִּי לוֹמַר אֶת הַהַגָּדָה וְכָזֶה טַעַם לֹא טָעַמְתִּי מֵעוֹדִי בְּכָל מִלָּה וְתֵבָה. כְּשֶׁאָכַלְתִּי אֶת הַמַּצָּה הִרְגַּשְׁתִּי שֶׁאֲנִי מוּכָן גַּם לִמְסֹר נֶפֶשׁ עַל אֲכִילָתָהּ, וְאוֹר גָּדוֹל הָיָה לִי כָּל אוֹתוֹ לַיְלָה. הִרְגַּשְׁתִּי קִרְבַת אֱלֹקִים. הָיִיתִי בְּהִתְרוֹמְמוּת גְּדוֹלָה. נֶהְפַּכְתִּי לְאָדָם אַחֵר! כָּךְ מַמָּשׁ, עַד סוֹף הַ'סֵּדֶר' לְאַחַר חֲצוֹת.

''כְּשֶׁנִּגְמַר הַ'סֵּדֶר' לֹא הָיִיתִי מְסֻגָּל לָלֶכֶת לִישֹׁן... נִשְׁאַרְתִּי עֵר כָּל הַלַּיְלָה וְעָסַקְתִּי בְּסִפּוּר יְצִיאַת מִצְרַיִם - כָּזוֹ הַרְגָּשָׁה שֶׁל קִרְבַת אֱלֹקִים לֹא הָיְתָה לִי מִיּוֹם עָמְדִי עַל דַּעְתִּי. בַּתְּחִלָּה חָשַׁבְתִּי שֶׁהַרְגָּשָׁה מְרוֹמֶמֶת כָּזוֹ שַׁיֶּכֶת רַק לְ'לְֵיל הַסֵּדֶר', אַךְ גַּם לַמָּחֳרָת בַּבֹּקֶר וּבְמֶשֶׁךְ כָּל הַיּוֹם הִמְשַׁכְתִּי לְהַרְגִּישׁ אוֹתוֹ טַעַם נִפְלָא שֶׁל קִרְבַת אֱלֹקִים.

''בְּיוֹם-טוֹב אַחַר הַצָּהֳרַיִם חָשַׁבְתִּי לְנַפְשִׁי: מִי יוֹדֵעַ אִם הַהַרְגָּשָׁה תַּמְשִׁיךְ, אוּלַי הַתְּחוּשׁוֹת הַיְקָרוֹת שַׁיָּכוֹת רַק לְיוֹם הֶחָג הָרִאשׁוֹן שֶׁל פֶּסַח. אַךְ גַּם לַמָּחֳרָת בְּחֹל הַמּוֹעֵד הִרְגַּשְׁתִּי עוֹד רוֹמְמוּת וְהַהַרְגָּשׁוֹת הַנַּעֲלוֹת הִמְשִׁיכוּ לְקַנֵּן בִּי, עַד שֶׁבְּמֶשֶׁךְ כָּל יְמֵי הַמּוֹעֵד לֹא הָיִיתִי מְסֻגָּל לְהִתְנַתֵּק מֵהַגְּמָרָא - לֹא עָסַקְתִּי בְּדָבָר אַחֵר מִלְּבַד קִרְבַת אֱלֹקִים.

''וּכְשֶׁהִסְתַּיֵּם הֶחָג, עָלְתָה מַחֲשֶׁבֶת צַעַר בְּלִבִּי עַד שֶׁבָּכִיתִי: 'כָּזֶה יוֹם טוֹב נִפְלָא הָיָה לִי, וּמַה יִּהְיֶה מֵהַיּוֹם וְאֵילָךְ?' מֵאַנְתִּי לְהִפָּרֵד בְּשׁוּם אֹפֶן מֵהַפְּנִימִיּוּת וְהָאוֹר שֶׁל יְמוֹת הֶחָג שֶׁעָבְרוּ עָלַי.

''בַּשָּׁנָה הַהִיא חָל יוֹם שַׁבַּת קֹדֶשׁ אַחַר יוֹם טוֹב אַחֲרוֹן שֶׁל פֶּסַח.

''הִתְחַזַּקְתִּי בְּעַצְמִי וְחָשַׁבְתִּי: הֲרֵי מָחָר יָחוּל שַׁבַּת קֹדֶשׁ, וַהֲלֹא שַׁבָּת מְקֻדֶּשֶׁת יוֹתֵר מִיּוֹם טוֹב, שֶׁהֲרֵי בְּשַׁבָּת נֶאֱמַר 'וְקִדַּשְׁתּוֹ מִכָּל הַזְּמַנִּים'.

''בְּאוֹתָהּ שַׁבָּת חַשְׁתִּי לָרִאשׁוֹנָה אֶת טַעְמָהּ שֶׁל שַׁבַּת קֹדֶשׁ, וְלָרִאשׁוֹנָה הֵבַנְתִּי אֶת עִנְיַן שַׁבַּת קֹדֶשׁ!

''וּמֵאָז הֵחֵלָּה כָּל עֲלִיָּתִי!

''אִם יֵשׁ לִי מַשֶּׁהוּ הַיּוֹם, הֲרֵי שֶׁהַכֹּל מִכֹּחָהּ שֶׁל מִצְוָה אַחַת דְּרַבָּנָן שֶׁל בְּדִיקַת חָמֵץ שֶׁנֶּאֱחַזְתִּי בָּהּ וְקִיַּמְתִּיהָ בִּמְסִירוּת נֶפֶשׁ!''

אֵלּוּ דִּבְרֵי רַבִּי שִׁמְשׁוֹן פִּינְקוּס זַצַּ''ל.}}

וְאוּלַי זוֹ סִמְלִיּוּת שֶׁיּוֹם פְּטִירָתוֹ חָל בְּי''ג נִיסָן...

~ בְּדִיקַת חָמֵץ - ''דַּחֲזִיתֵהּ וּדְלָא חֲזִיתֵהּ לִבָּטֵל וְלֶהֱוֵי כְּעַפְרָא דְּאַרְעָא''

אָמַר [הַמַּגִּיד מִקּוֹזְ'נִיץ] זַצַּ''ל:

הַבְּדִיקָה מֵחָמֵץ - הַכַּוָּנָה לַיֵּצֶר הָרָע - צְרִיכָה לְהֵעָשׂוֹת בִּמְקוֹמוֹת שֶׁבָּהֶם מַכְנִיסִים חָמֵץ - בְּמָקוֹם שָׁם שׁוֹכֵן הַיֵּצֶר הָרָע.

כְּלוֹמַר: בְּאֵיזוֹ מִדָּה שֶׁאָדָם לָקוּי, שָׁם צָרִיךְ הוּא לִבְדֹּק וְלָשׁוּב בִּתְשׁוּבָה. לְמָשָׁל, אִם רָגִיל הוּא בְּדִבּוּר פִּיו, אוֹ שֶׁלָּקוּי הוּא בִּשְׁמִיעַת דְּבָרִים אֲסוּרִים, עָלָיו לִבְדֹּק בִּמְקוֹמוֹת אֵלּוּ אֶצְלוֹ, וּלְקַבֵּל עָלָיו לְהִשָּׁמֵר מֵעַתָּה וְעַד עוֹלָם וְאָז עַל הֶעָבָר יִמְחֹל לוֹ הַשֵּׁם יִתְבָּרַךְ. אֲבָל מָקוֹם שֶׁאֵין מַכְנִיסִים שָׁם חָמֵץ - שָׁם אֵין צֹרֶךְ לִבְדֹּק, מַשְׁמָע כִּי אַל לוֹ לָאָדָם לִבְדֹּק בְּמַעֲשֵׂיהֶם שֶׁל אֲחֵרִים, שֶׁלֹּא יִהְיֶה מֵאֵלֶּה הַמְחַפְּשִׂים חָמֵץ אֵצֶל הַזּוּלַת וְ''שׁוֹכְחִים'' לִבְדֹּק אֶת הֶחָמֵץ הַמָּצוּי אֶצְלָם...

אָמַר [הַבַּעַל שֵׁם טוֹב הַקָּדוֹש]ׁ זַ''ל, שֶׁאִם מִזְדַּמֵּן לוֹ לָאָדָם לִרְאוֹת פְּגָם בַּחֲבֵרוֹ, לֶהֱוֵי יָדוּעַ לוֹ כִּי מִן הַשָּׁמַיִם זִמְּנוּ לוֹ שֶׁיִּרְאֶה זֹאת - לְפִי שֶׁפְּגָם זֶה מָצוּי גַּם בּוֹ וְעַל יְדֵי כָּךְ מְבַקְשִׁים לְעוֹרְרוֹ בִּתְשׁוּבָה. חֲבֵרוֹ מְשַׁקֵּף לוֹ גַּם אֶת פְּגָמוֹ הוּא.

יוֹצֵא אֵפוֹא שֶׁבְּמִדָּה מְסֻיֶּמֶת זְכוּת הִיא זֹאת, כְּשֶׁרוֹאֶה אָדָם פְּגָם בַּחֲבֵרוֹ, לְמַעַן יֵדַע מֶה עָלָיו לְתַקֵּן וְלָשׁוּב בִּתְשׁוּבָה. גָּרוּעַ מִזֶּה הוּא, כְּשֶׁאֵין אָדָם רוֹאֶה כָּל פְּגָם בַּחֲבֵרוֹ וְאֵין הוּא יוֹדֵעַ בַּמֶּה לְשַׁפֵּר אֶת עַצְמוֹ.

זֶהוּ שֶׁמְּבַקֵּשׁ אָדָם מִיִּשְׂרָאֵל בִּשְׁעַת בְּדִיקַת חָמֵץ: הֵן ''דַּחֲזִיתֵהּ'' - הָעֲבֵרוֹת שֶׁרְאִיתִין וּכְבָר יְדוּעוֹת לִי, וְהֵן ''דְּלָא חֲזִיתֵהּ'' - הָעֲבֵרוֹת שֶׁעֲדַיִן לֹא רְאִיתִין וְאֵינָן יְדוּעוֹת לִי - כָּל אֵלֶּה ''לִבָּטֵל וְלֶהֱוֵי הֶפְקֵר כְּאַרְעָא דְּאַרְעָא''... (''כְּנֶסֶת מָרְדְּכַי'' בְּשֵׁם הָרַב הַקָדוֹש מִסַּדִּיגוּרָא-פְּשֶׁמִישְׁל זַצַּ''ל)

~ בְּדִיקַת חָמֵץ שֶׁל הָאֲרִ''י הַקָּדוֹשׁ

[נוֹהֲגִים לָתֵת חֲתִיכוֹת קְטַנּוֹת שֶׁל לֶחֶם, כָּל אַחַת פָּחוֹת מֵעֶשְׂרִים וְתִשְׁעָה גְּרַם, עֲטוּפוֹת בִּנְיָר לְפַזְּרָן בַּבַּיִת, וְהַבּוֹדֵק מְחַזֵּר אַחֲרֵיהֶם לְמָצְאָם. וְעַל פִּי הַקַּבָּלָה יֵשׁ לְהַנִּיחַ עֶשֶׂר חֲתִיכוֹת וְאַף שֶׁאֵין זֶה מְעַכֵּב, מִכָּל מָקוֹם מִנְהַג יִשְׂרָאֵל תּוֹרָה הִיא.] (יְחַוֶּה דַּעַת ח''ה סִימָן לא, רְמָ''א סִימָן תל''ג סָעִיף ג' בַּהַגָּהָ''ה)

אוֹר לְי''ד בּוֹדְקִין אֶת הֶחָמֵץ וְנוֹהֲגִים לָשִׂים עֶשֶׂר חֲתִיכוֹת שֶׁל לֶחֶם פָּחוֹת מִכַּזַּיִת עֲטוּפוֹת בִּנְיַר כֶּסֶף וּבַעַל הַבַּיִת מְחַפֵּשׂ אַחֲרָיהֶן.

וְהַטַּעַם לַחֲתִיכוֹת אֵלּוּ, שֶׁאִם לֹא יִמְצָא חָמֵץ בִּרְכָתוֹ תִּהְיֶה לְבַטָּלָה. וְדַוְקָא עֶשֶׂר חֲתִיכוֹת עַל פִּי הַקַּבָּלָה.

אַךְ שָׁמַעְתִּי מֵחֲתָנִי הַיָּקָר ר]' יִצְחָק בָּרַנֶס] הי''ו, דָּבָר נִפְלָא שֶׁנָּהַג לַעֲשׂוֹתוֹ, וְהוּא עַל פִּי [מִנְהַג הָאֲרִיזַ''ל]:

[הָאֲרִיזַ''ל] הָיָה רוֹשֵׁם עַל כָּל חֲתִיכָה שֶׁהָיְתָה עֲטוּפָה בִּנְיַר מִדּוֹת שֶׁיֵּשׁ לְשָׂרְפָן, כְּגוֹן: גַּאֲוָה, כַּעַס, לָשׁוֹן הָרָע וְכַיּוֹצֵא בָּאֵלּוּ וְלַמָּחֳרָת הָיָה שׂוֹרֵף פְּתָקִים אֵלּוּ עִם הֶחָמֵץ.

הֲרֵי מִדּוֹת רָעוֹת אֵלּוּ שֶׁל גַּאֲוָה, כַּעַס וְלָשׁוֹן הָרָע הֵן מִדּוֹת רָעוֹת שֶׁיֵּשׁ בָּהֶן עִנְיָן שֶׁל תַּאֲוָה, עַל כֵּן אָנוּ לַמָּחֳרָת, בְּי''ד בְּנִיסָן, שׂוֹרְפִים אוֹתָן דַּוְקָא בָּאֵשׁ.

וּמִן הָרָאוּי שֶׁכָּל אֶחָד יְחַפֵּשׂ לְעַצְמוֹ אֶת הַמִּדּוֹת שֶׁאוֹתָן הוּא חָפֵץ לְתַקֵּן וְאוּלַי כְּדַאי לְחַנֵּךְ בְּעִנְיָן זֶה גַּם אֶת בָּנֵינוּ וּבְנוֹתֵינוּ שֶׁיַּחְשְׁבוּ עַל תִּקּוּן הַמִּדּוֹת כָּל אֶחָד אֵצֶל עַצְמוֹ.

וּכְדַאי שֶׁגַּם אָנוּ נַנִּיחַ בְּתוֹךְ הַשַּׂקִּית עִם הַלֶּחֶם אֶת הַמִּדּוֹת הָרָעוֹת אוֹתָן אָנוּ רוֹצִים לְבַעֵר וְלִשְׂרֹף יַחַד עִם הֶחָמֵץ הַגַּשְׁמִי, וְלַמָּחֳרָת בִּשְׂרֵפַת הֶחָמֵץ נִשְׂרֹף פְּתָקִים אֵלּוּ בְּתִקְוָה שֶׁבְּעֶזְרַת ה' מֵעַתָּה נְקַבֵּל עָלֵינוּ לְתַקֵּן וּלְשַׁפֵּר אֶת מִדוֹתֵינוּ.

[חֲזַ''ל אָמְרוּ: ''אֵין בִּעוּר אֶלָּא שְׂרֵפָה'' - וְזֶה רֶמֶז שֶׁאֵין תַּקָּנָה לְהִתְגַּבֵּר עַל הַיֵּצֶר הָרָע אֶלָּא עַל יְדֵי שֶׁיִּשְׂרְפוּ את מִידוֹתֵינו בְּאֵשׁ הַתּוֹרָה, כְּמוֹ שֶׁאָמְרוּ חֲזַ''ל: ''בָּרָאתִי יֵצֶר הָרָע - בָּרָאתִי לוֹ תּוֹרָה תַּבְלִין'' (קִדּוּשִׁין ל).]

(שִׂמְחַת הָרֶגֶל)

~ מֶה עָשָׂה הָרַב שָׁךְ זַצַּ''ל בְּלֵיל בְּדִיקַת חָמֵץ?

בַּסֵּפֶר [''קִנְיַן תּוֹרָה''] מוּבָא מַעֲשֶׂה אוֹתוֹ סִפֵּר [הַגְּרִיָּ''א שְׁוַרְצְמָן] שְׁלִיטָ''א, רֹאשׁ יְשִׁיבַת לֵיקְווּד בִּירוּשָׁלַיִם, הַמְלַמְּדֵנוּ שֶׁגַּם בְּעִתּוֹת לַחַץ כְּמוֹ לֵיל בְּדִיקַת חָמֵץ, יוֹדְעִים גְּדוֹלֵי יִשְׂרָאֵל, שֶׁיֵשׁ דְּבָרִים שֶׁאָסוּר לִדְחוֹתָם:

{{הֲיוֹדְעִים אַתֶּם מֶה עָשָׂה מָרָן הָרַב שָׁךְ זַצַּ''ל בִּבְדִיקַת חָמֵץ? סִפֵּר זֹאת פְּסִיכוֹלוֹג חֲרֵדִי הַמִּתְגּוֹרֵר בִּירוּשָׁלַיִם. בְּבָקְרוֹ שֶׁל עֶרֶב חַג הוּא הִגִּיעַ לְבֵית הַכְּנֶסֶת, וְהַמִּתְפַּלְלִים קִדְּמוּ פָּנָיו בְּשִׂמְחָה: ''זָכִיתָ! אוֹרֵחַ גָּדוֹל הָיָה אֶצְלְךָ!''

''מִי?'' - תָּהָה הַפְּסִיכוֹלוֹג.

''הָרַב שָׁךְ הָיָה אֶצְלְךָ - אֲבָל מַדּוּעַ הִסְתּוֹבֵב בֶּחָצֵר שָׁעָה כֹּה אֲרֻכָּה?''

''הָרַב שָׁךְ?! לֹא יָכוֹל לִהְיוֹת, אַתֶּם וַדַּאי טוֹעִים!'' אָמַר נֶחֶרָצוֹת. רַק כְּשֶׁהִבְטִיחוּ נֶאֱמָנָה שֶׁאָכֵן רָאוּ אֶת מָרָן זַצַּ''ל בַּחֲצַר בֵּיתוֹ, חָדְרוּ הַדְּבָרִים לְתּוֹדַעְתּוֹ. בַּחֲרָדָה תָּפַס בִּשְׁתֵּי יָדָיו אֶת רֹאשׁוֹ: ''אֲבוֹי לִי! אֲנִי הוּא שֶׁאָמַרְתִּי לוֹ שֶׁלֹּא יַעֲלֶה. לֹא הִרְשֵׁיתִיו לְהִכָּנֵס לְבֵיתִי!''

הַמִּתְפַּלְלִים הִבִּיטוּ בּוֹ בִּתְמִיהָה, וְהוּא לֹא יָדַע אֶת נַפְשׁוֹ מֵרֹב צַעַר. בַּיּוֹם הָרִאשׁוֹן שֶׁל חֹל הַמּוֹעֵד נָסַע לִבְנֵי בְּרַק, לְבַקֵּשׁ מְחִילָה. מָרָן זַצַּ''ל קִבֵּל פָּנָיו בְּשִׂמְחָה: ''לֹא אַתָּה הוּא שֶׁצָּרִיךְ לְבַקֵּשׁ מְחִילָה, אֲנִי הוּא שֶׁצָּרִיךְ לְבַקֵּשׁ מִמְּךָ!''

וְהִסְבִּיר: ''בְּלֵיל בְּדִיקַת חָמֵץ בָּא אֵלַי בָּחוּר, וּרְאִיתִיו שֶׁזָּקוּק הוּא לְטִפּוּל דָּחוּף. טִלְפַּנְתִּי אֵלֶיךָ, אַף עַל פִּי שֶׁיָּדַעְתִּי שֶׁטָּרוּד אַתָּה בִּזְמַן כָּזֶה. הִצַּעְתִּי לָבוֹא עִם הַבָּחוּר, וְאַתָּה אָמַרְתָּ שֶׁאֵין צֹרֶךְ, שֶׁלֹא אָבוֹא, אַתָּה מוּכָן לָבוֹא לְכָאן.

לְכָךְ לֹא הִסְכַּמְתִּי, לֹא רָצִיתִי לְהַטְרִיחֲךָ. לְפִיכָךְ אָמַרְתִּי שֶׁהַבָּחוּר יַעֲלֶה לְבַדּוֹ, וְהִסְכַּמְתָּ. אֲבָל לֹא רָצִיתִי לִשְׁלֹחַ אֶת הַבָּחוּר לְבַדּוֹ, חַיָּבִים הָיוּ לְלַוּוֹתוֹ. וּלְבַקֵּשׁ מֵאֲחֵרִים זֶה לֹא הַזְּמַן, כֻּלָּם טְרוּדִים. אֲנִי אָדָם זָקֵן, וְאֵין לִי הַרְבֵּה לְנַקּוֹת וּלְסַדֵּר. לָכֵן נָסַעְתִּי עִמּוֹ, וּכְדֵי שֶׁלֹּא לְהָבִיךְ אוֹתְךָ שְׁלַחְתִּיו אֵלֶיךָ לְבַדּוֹ וּבֵינְתַיִם טִיַּלְתִּי בֶּחָצֵר הַיְרוּשַׁלְמִית הַנְּעִימָה וְחָשַׁבְתִּי בְּלִמּוּד - מַמָּשׁ תַּעֲנוּג. בֶּאֱמֶת תּוֹדָה...''}}

@ סֵדֶר בְּדִיקַת חָמֵץ

((לִפְנֵי הַבְּרָכָה וְהַבְּדִיקָה יֹאמַר בַּקָּשָׁה זוֹ xxמִלְּשׁוֹן חֲכָמִים עמ' מ''גyy)):aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּהּ, בִּדְחִילוּ וּרְחִימוּ וּרְחִימוּ וּדְחִילוּ, לְיַחֲדָא שֵׁם אוֹת י' וְאוֹת ה' בְּשֵׁם אוֹת ו' וְאוֹת ה' בְּיִחוּדָא שְׁלִים בְּשֵׁם כָּל יִשְׂרָאֵל, וּבְשֵׁם כָּל הַנְּפָשׁוֹת וְהָרוּחוֹת וְהַנְּשָׁמוֹת הַמִּתְיַחֲסִים אֶל שָׁרְשֵׁי נַפְשֵׁנוּ, רוּחֵנוּ וְנִשְׁמָתֵנוּ, וּמַלְבּוּשֵׁיהֶם וְהַקְּרוֹבִים לָהֶם שֶׁמִּכְּלָלוּת אֲצִילוּת בְּרִיאָה יְצִירָה עֲשִׂיָּה, וּמִכָּל פְּרָטֵי אֲצִילוּת בְּרִיאָה יְצִירָה עֲשִׂיָּה, דְּכָל פַּרְצוּף וּסְפִירָה. לַאֲקָמָא שְׁכִינְתָּא מֵעַפְרָא וּלְעִלּוּי שְׁכִינַת עֻזֵּנוּ, הֲרֵינִי מוּכָן וּמְזֻמָּן לְקַיֵּם מִצְוַת עֲשֵׂה דְּרַבָּנָן לִבְדֹּק אֶת הֶחָמֵץ לְאוֹר הַנֵּר בַּחוֹרִין וּבַסְּדָקִין שֶׁבִּרְשׁוּתֵנוּ בְּלֵיל אַרְבָּעָה עָשָׂר לְחֹדֶשׁ נִיסָן, כַּאֲשֶׁר הוֹרוּ לָנוּ רַבּוֹתֵינוּ זַ''ל: אוֹר לְאַרְבָּעָה - עָשָׂר בּוֹדְקִין אֶת הֶחָמֵץ לְאוֹר הַנֵּר. לְבַעֵר שְׂאוֹר וְחָמֵץ הַנִּמְצָא בַּבַּיִת בַּחוֹרִין וּבַסְּדָקִין. כְּדֵי לַעֲשׂוֹת נַחַת רוּחַ לְיוֹצְרֵנוּ וְלַעֲשׂוֹת רְצוֹן בּוֹרְאֵנוּ, לְתַקֵּן שֹׁרֶשׁ מִצְוָה זוֹ בְּמָקוֹם עֶלְיוֹן:

[וִיהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁתִּהְיֶה חֲשׁוּבָה וּמְקֻבֶּלֶת וּרְצוּיָה לְפָנֶיךָ מִצְוָה זוֹ. וְיַעֲלֶה לְפָנֶיךָ כְּאִלּוּ כִּוַּנְתִּי בְּכָל הַכַּוָּנוֹת הָרְאוּיוֹת לְכַוֵּן בְּמִצְוָה זוֹ:

[עַל] כֵּן נְקַוֶּה לְךָ יְהֹוָה אֱלֹהֵינוּ לִרְאוֹת מְהֵרָה בְּתִפְאֶרֶת עֻזֶךָ לְהַעֲבִיר גִּלּוּלִים מִן הָאָרֶץ וְהָאֱלִילִים כָּרוֹת יִכָּרֵתוּן. לְתַקֵּן עוֹלָם בְּמַלְכוּת שַׁדַּי וְכָל בְּנֵי בָשָׂר יִקְרְאוּ בִשְׁמֶךָ, לְהַפְנוֹת אֵלֶיךָ כָּל רִשְׁעֵי אָרֶץ, יַכִּירוּ וְיֵדְעוּ כָּל יוֹשְׁבֵי תֵבֵל. כִּי לְךָ תִכְרַע כָּל בֶּרֶךְ תִּשָּׁבַע כָּל לָשׁוֹן. לְפָנֶיךָ יְהֹוָה אֱלֹהֵינוּ יִכְרְעוּ וְיִפֹּלוּ וְלִכְבוֹד שִׁמְךָ יְקָר יִתֵּנוּ. וִיקַבְּלוּ כֻלָּם אֶת עֹל מַלְכוּתֶךָ. וְתִמְלֹךְ עֲלֵיהֶם מְהֵרָה לְעוֹלָם וָעֶד. כִּי הַמַּלְכוּת שֶׁלְּךָ הִיא. וּלְעוֹלְמֵי עַד תִּמְלֹךְ בְּכָבוֹד:

[כַּכָּתוּב] בְּתוֹרָתֶךָ (שְׁמוֹת טו, יח): ''יְהֹוָה יִמְלֹךְ לְעֹלָם וָעֶד'': וְנֶאֱמַר (זְכַרְיָה יד, ט): ''וְהָיָה יְהֹוָה לְמֶלֶךְ עַל כָּל הָאָרֶץ, בַּיּוֹם הַהוּא יִהְיֶה יְהֹוָה אֶחָד וּשְׁמוֹ אֶחָד'':

[''וַיֹּאמֶר] אִם שָׁמוֹעַ תִּשְׁמַע לְקוֹל יְהֹוָה אֱלֹהֶיךָ וְהַיָּשָׁר בְּעֵינָיו תַּעֲשֶׂה וְהַאֲזַנְתָּ לְמִצְוֹתָיו וְשָׁמַרְתָּ כָּל חֻקָּיו, כָּל הַמַּחֲלָה אֲשֶׁר שַׂמְתִּי בְמִצְרַיִם לֹא אָשִׂים עָלֶיךָ כִּי אֲנִי יְהֹוָה רֹפְאֶךָ'' (שְׁמוֹת טו, כו):

((וְאַחַר כָּךְ יֹאמַר (ז' פְּעָמִים): ''נֵר לְרַגְלִי דְבָרֶךָ, וְאוֹר לִנְתִיבָתִי'' (תְּהִלִּים קיט, קה).))

[[''לֵב]] טָהוֹר בְּרָא לִי אֱלֹהִים, וְרוּחַ נָכוֹן חַדֵּשׁ בְּקִרְבִּי'' (שָׁם נא, יב) (ז' פְּעָמִים) ''יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ, יְהֹוָה צוּרִי וְגֹאֲלִי'': ''וִיהִי נֹעַם אֲדֹנָי אֱלֹהֵינוּ עָלֵינוּ, וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ'' (ב' פְּעָמִים)bb

((וְאַחַר כָּךְ [יְבָרֵךְ] בְּכַוָּנָה וּבְשִׂמְחָה ''עַל בִּעוּר חָמֵץ'', וְיַתְחִיל לִבְדֹּק הֵיטֵב: ))

[[[ [[[[בָּרוּךְ]]]] אַתָּה יְהֹוָה, אֱלֹהֵינוּ מֶלֶךְ הָעוֹלָם, אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל בִּעוּר חָמֵץ:]]]

((לִפְנֵי הַבִּטּוּל יֹאמַר xxמִלְּשׁוֹן חֲכָמִים מ''דyy)):aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּהּ, בִּדְחִילוּ וּרְחִימוּ וּרְחִימוּ וּדְחִילוּ, לְיַחֲדָא שֵׁם אוֹת י' וְאוֹת ה' בְּשֵׁם אוֹת ו' וְאוֹת ה', בְּיִחוּדָא שְׁלִים בְּשֵׁם כָּל יִשְׂרָאֵל, לַאֲקָמָא שְׁכִינְתָּא מֵעַפְרָא וּלְעִלּוּי שְׁכִינַת עֻזֵּנוּ, הֲרֵינִי מְקַיֵּם מִצְוַת עֲשֵׂה דְּרַבָּנָן לְבַטֵּל שְׂאוֹר וְחָמֵץ בְּלֵיל אַרְבָּעָה-עָשָׂר בְּחֹדֶשׁ נִיסָן. כְּדֵי לַעֲשׂוֹת נַחַת רוּחַ לְיוֹצְרֵנוּ וְלַעֲשׂוֹת רְצוֹן בּוֹרְאֵנוּ, לְתַקֵּן שֹׁרֶשׁ מִצְוָה זוֹ בְּמָקוֹם עֶלְיוֹן:

[וִיהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁתִּהְיֶה חֲשׁוּבָה וּמְקֻבֶּלֶת וּרְצוּיָה לְפָנֶיךָ מִצְוָה זוֹ. וְיַעֲלֶה לְפָנֶיךָ כְּאִלּוּ כִּוַּנְתִּי בְּכָל הַכַּוָּנוֹת הָרְאוּיוֹת לְכַוֵּן בְּמִצְוָה זוֹ. וְאַתָּה הָאֵל הַגָּדוֹל הַגִּבּוֹר וְהַנּוֹרָא, ''עוֹרְרָה אֶת גְּבוּרָתֶךָ, וּלְכָה לִישֻׁעָתָה לָּנוּ'' (תְּהִלִּים פ, ג). וּתְבַטֵּל כֹּחוֹת הַטֻּמְאָה וְהַקְּלִפָּה. וְכָל אוֹיְבֶיךָ וְכָל שׂוֹנְאֶיךָ, מְהֵרָה יִכָּרֵתוּ. וּמַלְכוּת הָרְשָׁעָה מְהֵרָה תְעַקֵּר וּתְשַׁבֵּר וּתְכַלֵּם וְתַכְנִיעֵם וְתַשְׁמִידֵם בִּמְהֵרָה בְיָמֵינוּ, וְהָסֵר מִמֶּנּוּ יָגוֹן וַאֲנָחָה. וּמְלֹךְ עָלֵינוּ מְהֵרָה אַתָּה יְהֹוָה לְבַדְּךָ בְּחֶסֶד וּבְרַחֲמִים בְּצֶדֶק וּבְמִשְׁפָּט. וְאֶת צֶמַח דָּוִד עַבְדְּךָ מְהֵרָה תַצְמִיחַ, וְקַרְנוֹ תָּרוּם בִּישׁוּעָתֶךָ. כִּי לִישׁוּעָתְךָ קִוִּינוּ כָּל הַיּוֹם. ''יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ, יְהֹוָה צוּרִי וְגֹאֲלִי'' (תְּהִלִּים יט, טו): ''וִיהִי נֹעַם אֲדֹנָי אֱלֹהֵינוּ עָלֵינוּ, וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ'' (שָׁם צ, יז): bb 

((וְאַחַר כָּךְ יֹאמַר בְּקוֹל רָם שָׁלוֹשׁ פְּעָמִים: ))

[[[ [[[[כָּל]]]] חֲמִירָא דְּאִכָּא בִּרְשׁוּתִי. דְּלָא חֲזִיתֵיהּ וּדְלָא בִיעַרְתֵּהּ, לִבְטִיל וְלֶהֱוֵי כְּעַפְרָא דְאַרְעָא:]]]
aa <small>
((וְאִם אֵינוֹ מֵבִין לָשׁוֹן אֲרָמִית יֹאמַר: )) כָּל חָמֵץ וּשְׂאוֹר שֶׁיֵּשׁ בִּרְשׁוּתִי, שֶׁלֹּא רְאִיתִיו וְשֶׁלֹּא בִעַרְתִּיו, יִתְבַּטֵּל וְיִהְיֶה כַּעֲפַר הָאָרֶץ.
bb</small>
((אַחֲרֵי הַבִּטּוּל יֹאמַר תְּפִלָּה זוֹ xxמִלְּשׁוֹן חֲכָמִים עמ' מ''הyy)): aa]

[יְהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁתִּתֵּן לָנוּ כֹּחַ וִיכֹלֶת וְעֵזֶר וְסִיּוּעַ, לְפַשְׁפֵּשׁ בְּנִגְעֵי בָּתֵּי הַנֶּפֶשׁ אֲשֶׁר נוֹאַלְנוּ בַּעֲצַת יִצְרֵנוּ הָרָע:]

[אָנָּא] יְהֹוָה, הַפְרֵד נָא מֵעָלֵינוּ צַד הָרָע שֶׁבַּיֵּצֶר הָרָע, וּתְזַכְּכֵנוּ וּתְלַבְּבֵנוּ בְּכֹחַ הַיֵּצֶר הַטּוֹב. הֲשִׁיבֵנוּ אָבִינוּ לְתוֹרָתֶךָ. וְקָרְבֵנוּ מַלְכֵּנוּ לַעֲבוֹדָתֶךָ. וְהַחֲזִירֵנוּ בִּתְשׁוּבָה שְׁלֵמָה לְפָנֶיךָ. וּתְרַפֵּא אֶת מָאתַיִם וְאַרְבָּעִים וּשְׁמוֹנָה אֵיבָרִים, וּשְׁלשׁ מֵאוֹת וְשִׁשִּׁים וַחֲמִשָּׁה גִּידִים שֶׁל נַפְשֵׁנוּ, וְשֶׁל גּוּפֵנוּ, רְפוּאָה שְׁלֵמָה. וְהַעֲלֵה אֲרוּכָה וּמַרְפֵּא לְכָל תַּחֲלוּאֵינוּ וּלְכָל מַכְאוֹבֵינוּ וּלְכָל מַכּוֹתֵינוּ. כִּי אֵל מֶלֶךְ רוֹפֵא רַחֲמָן וְנֶאֱמָן אָתָּה. ''עָזְרֵנוּ אֱלֹהֵי יִשְׁעֵנוּ עַל דְּבַר כְּבוֹד שְׁמֶךָ'' (תְּהִלִּים עט, ט). וְהַצִּילֵנוּ מֵאִסּוּר חָמֵץ אֲפִלּוּ מִכָּל שֶׁהוּא, בְּשָׁנָה זוֹ וּבְכָל שָׁנָה וְשָׁנָה הַבָּאָה עָלֵינוּ לְחַיִּים טוֹבִים וּלְשָׁלוֹם, אָמֵן כֵּן יְהִי רָצוֹן. ''יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ, יְהֹוָה צוּרִי וְגֹאֲלִי''.bb
**INDEX_WRITE=<BR>
@ סֵדֶר בִּעוּר חָמֵץ

((לִפְנֵי שְׂרֵפַת הֶחָמֵץ יֹאמַר בַּקָּשָׁה זוֹ xxמִלְּשׁוֹן חֲכָמִים עמ' מ''וyy)):aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּהּ, בִּדְחִילוּ וּרְחִימוּ וּרְחִימוּ וּדְחִילוּ, לְיַחֲדָא שֵׁם אוֹת י' וְאוֹת ה' בְּשֵׁם אוֹת ו' וְאוֹת ה' בְּיִחוּדָא שְׁלִים בְּשֵׁם כָּל יִשְׂרָאֵל, לַאֲקָמָא שְׁכִינְתָּא מֵעַפְרָא וּלְעִלּוּי שְׁכִינַת עֻזֵּנוּ, הֲרֵינִי מוּכָן וּמְזֻמָּן לְקַיֵּם מִצְוַת בִּעוּר חָמֵץ בִּשְׂרֵפָה, לְשָׂרְפוֹ בְּיוֹם אַרְבָּעָה-עָשָׂר לְחֹדֶשׁ נִיסָן, כְּדֵי לַעֲשׂוֹת נַחַת רוּחַ לְיוֹצְרֵנוּ וְלַעֲשׂוֹת רְצוֹן בּוֹרְאֵנוּ. וִיהִי רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁתִּהְיֶה חֲשׁוּבָה וּמְקֻבֶּלֶת וּרְצוּיָה לְפָנֶיךָ מִצְוָה זוֹ, וְיַעֲלֶה לְפָנֶיךָ כְּאִלּוּ כִּוַּנְתִּי בְּכָל הַכַּוָּנוֹת הָרְאוּיוֹת לְכַוֵּן בְּמִצְוָה זוֹ שֶׁל שְׂרֵפַת הֶחָמֵץ, וְיַעֲלֶה לְפָנֶיךָ כְּאִלּוּ קִיַּמְנוּ מִצְוַת ''פְּסִילֵי אֱלֹהֵיהֶם תִּשְׂרְפוּן בָּאֵשׁ'' (דְּבָרִים ז, כה). וּתְבַעֵר כֹּחוֹת הַטֻּמְאָה וְהַקְּלִפָּה. וְכָל אוֹיְבֶיךָ וְכָל שׂוֹנְאֶיךָ מְהֵרָה יִכָּרֵתוּ. וּמַלְכוּת הָרְשָׁעָה מְהֵרָה תְּעַקֵּר וּתְשַׁבֵּר וּתְכַלֵּם וְתַכְנִיעֵם וְתַשְׁמִידֵם בִּמְהֵרָה בְיָמֵינוּ:

[עַל] כֵּן נְקַוֶּה לְךָ יְהֹוָה אֱלֹהֵינוּ לִרְאוֹת מְהֵרָה בְּתִפְאֶרֶת עֻזֶּךָ. לְהַעֲבִיר גִּלּוּלִים מִן הָאָרֶץ וְהָאֱלִילִים כָּרוֹת יִכָּרֵתוּן. לְתַקֵּן עוֹלָם בְּמַלְכוּת שַׁדַּי וְכָל בְּנֵי בָשָׂר יִקְרְאוּ בִּשְׁמֶךָ, לְהַפְנוֹת אֵלֶיךָ כָּל רִשְׁעֵי אָרֶץ. יַכִּירוּ וְיֵדְעוּ כָּל יוֹשְׁבֵי תֵבֵל. כִּי לְךָ תִכְרַע כָּל בֶּרֶךְ תִּשָּׁבַע כָּל לָשׁוֹן. לְפָנֶיךָ יְהֹוָה אֱלֹהֵינוּ יִכְרְעוּ וְיִפֹּלוּ וְלִכְבוֹד שִׁמְךָ יְקָר יִתֵּנוּ. וִיקַבְּלוּ כֻלָּם אֶת עֹל מַלְכוּתֶךָ. וְתִמְלֹךְ עֲלֵיהֶם מְהֵרָה לְעוֹלָם וָעֶד. כִּי הַמַּלְכוּת שֶׁלְּךָ הִיא. וּלְעוֹלְמֵי עַד תִּמְלֹךְ בְּכָבוֹד. כַּכָּתוּב בְּתוֹרָתֶךָ (שְׁמוֹת טו, יח): ''יְהֹוָה יִמְלֹךְ לְעֹלָם וָעֶד'': וְנֶאֱמַר (זְכַרְיָה יד, ט): ''וְהָיָה יְהֹוָה לְמֶלֶךְ עַל כָּל הָאָרֶץ, בַּיּוֹם הַהוּא יִהְיֶה יְהֹוָה אֶחָד וּשְׁמוֹ אֶחָד'':bb

((וְיִשְׂרֹף הֶחָמֵץ וְאַחַר כָּךְ יְבַטְּלֶנּוּ, וְלִפְנֵי הַבִּטּוּל יֹאמַר בַּקָּשָׁה זוֹ xxמִלְּשׁוֹן חֲכָמִים עמ' מ''זyy)): aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּהּ, בִּדְחִילוּ וּרְחִימוּ וּרְחִימוּ וּדְחִילוּ, לְיַחֲדָא שֵׁם אוֹת י' וְאוֹת ה' בְּשֵׁם אוֹת ו' וְאוֹת ה' בְּיִחוּדָא שְׁלִים בְּשֵׁם כָּל יִשְׂרָאֵל, לַאֲקָמָא שְׁכִינְתָּא מֵעַפְרָא וּלְעִלּוּי שְׁכִינַת עֻזֵּנוּ, הֲרֵינִי מוּכָן וּמְזֻמָּן לְקַיֵּם מִצְוַת עֲשֵׂה מִן הַתּוֹרָה לְבַטֵּל שְׂאוֹר וְחָמֵץ בְּיוֹם אַרְבָּעָה-עָשָׂר בְּחֹדֶשׁ נִיסָן, כְּמוֹ שֶׁצִּוָּנוּ יְהֹוָה אֱלֹהֵינוּ בְּתוֹרָתוֹ הַקְּדוֹשָׁה (שְׁמוֹת יב, טו): ''אַךְ בַּיּוֹם הָרִאשׁוֹן תַּשְׁבִּיתוּ שְּׂאֹר מִבָּתֵּיכֶם''. כְּדֵי לַעֲשׂוֹת נַחַת רוּחַ לְיוֹצְרֵנוּ וְלַעֲשׂוֹת רְצוֹן בּוֹרְאֵנוּ:

[וִיהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁתִּהְיֶה חֲשׁוּבָה וּמְקֻבֶּלֶת וּרְצוּיָה לְפָנֶיךָ מִצְוָה זוֹ שֶׁל בִּטּוּל שְׂאוֹר וְחָמֵץ בְּיוֹם זֶה. וְיַעֲלֶה לְפָנֶיךָ כְּאִלּוּ כִּוַּנְתִּי בְּכָל הַכַּוָּנוֹת הָרְאוּיוֹת לְכַוֵּן בְּמִצְוָה זוֹ:

[וְאַתָּה] הָאֵל הַגָּדוֹל הַגִּבּוֹר וְהַנּוֹרָא, ''עוֹרְרָה אֶת גְּבוּרָתֶךָ, וּלְכָה לִישֻׁעָתָה לָּנוּ''. וּתְבַטֵּל כֹּחוֹת הַטֻּמְאָה וְהַקְּלִפָּה הַנִּקְרָאִים שְׂאוֹר וְחָמֵץ. וְכָל אוֹיְבֶיךָ וְכָל שׂוֹנְאֶיךָ מְהֵרָה יִכָּרֵתוּ. וּמַלְכוּת הָרְשָׁעָה מְהֵרָה תְעַקֵּר וּתְשַׁבֵּר וּתְכַלֵּם וְתַכְנִיעֵם וְתַשְׁמִידֵם בִּמְהֵרָה בְיָמֵינוּ:

[וּבְכֵן] תֵּן כָּבוֹד לְעַמֶּךָ. תְּהִלָּה לִירֵאֶיךָ. וְתִקְוָה טוֹבָה לְדוֹרְשֶׁיךָ. וּפִתְחוֹן פֶּה לַמְיַחֲלִים לָךְ. שִׂמְחָה לְאַרְצֶךָ. וְשָׂשׂוֹן לְעִירֶךָ. וּצְמִיחַת קֶרֶן לְדָוִד עַבְדֶּךָ. וַעֲרִיכַת נֵר לְבֶן יִשַׁי מְשִׁיחֶךָ. בִּמְהֵרָה בְיָמֵינוּ:

[וּבְכֵן] צַדִּיקִים יִרְאוּ וְיִשְׂמָחוּ. וַחֲסִידִים בְּרִנָּה יָגִילוּ. וְעוֹלָתָה תִּקְפֹּץ פִּיהָ. וְהָרִשְׁעָה כֻּלָּהּ כֶּעָשָׁן תִּכְלֶה. כִּי תַעֲבִיר מֶמְשֶׁלֶת זָדוֹן מִן הָאָרֶץ:

[וְתִמְלֹךְ] אַתָּה יְהֹוָה אֱלֹהֵינוּ מְהֵרָה עַל כָּל מַעֲשֶׂיךָ. בְּהַר צִיּוֹן מִשְׁכַּן כְּבוֹדֶךָ. וּבִירוּשָׁלַיִם עִיר מִקְדָּשֶׁךָ. כַּכָּתוּב בְּדִבְרֵי קָדְשֶׁךָ (תְּהִלִּים קמו, י): ''יִמְלֹךְ יְהֹוָה לְעוֹלָם אֱלֹהַיִךְ צִיּוֹן לְדֹר וְדֹר הַלְלוּיָהּ'': ''יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ. יְהֹוָה צוּרִי וְגֹאֲלִי'':bb

((וְאַחַר כָּךְ יֹאמַר שָׁלוֹשׁ פְּעָמִים:))

[[[ [[[[כָּל]]]] חֲמִירָא דְאִכָּא בִרְשׁוּתִי. דַּחֲזִיתֵיהּ וּדְלָא חֲזִיתֵיהּ. דְּבִעַרְתֵּיהּ וּדְלָא בִעַרְתֵּיהּ. לִבְטִיל וְלֶהֱוֵי כְּעַפְרָא דְאַרְעָא:]]]

((בַּפַּעַם הַשְּׁלִישִׁית יֹאמַר הֶפְקֵר כְּעַפְרָא דְאַרְעָא.))
aa <small>
((וְאִם אֵינוֹ מֵבִין לָשׁוֹן אֲרָמִית יֹאמַר:)) כָּל חָמֵץ וּשְׂאוֹר שֶׁיֵּשׁ בִּרְשׁוּתִי, שֶׁרְאִיתִיו וְשֶׁלֹּא רְאִיתִיו, שֶׁבִּעַרְתִּיו וְשֶׁלֹּא בִּעַרְתִּיו, יִתְבַּטֵּל וְיִהְיֶה כַּעֲפַר הָאָרֶץ.
bb </small>
((וְאַחַר הַבִּטּוּל יֹאמַר בַּקָּשָׁה זוֹ xxמִלְּשׁוֹן חֲכָמִים עמ' מ''חyy)): aa

[יְהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁתְּרַחֵם עָלֵינוּ. וְתִשְׁמְרֵנוּ וְתַצִּילֵנוּ מֵאִסּוּר חָמֵץ אֲפִלּוּ מִכָּל שֶׁהוּא, שָׁנָה זוֹ וְכָל שָׁנָה וְשָׁנָה, כָּל יְמֵי חַיֵּינוּ. וּכְשֵׁם שֶׁבִּעַרְנוּ הֶחָמֵץ מִבָּתֵּינוּ הַיּוֹם הַזֶּה. כֵּן תְּזַכֵּנוּ וּתְסַיְּעֵנוּ לְבַעֵר הַיֵּצֶר הָרָע מִקִּרְבֵּנוּ:

[אָנָּא] יְהֹוָה, הַפְרֵד נָא מֵעָלֵינוּ צַד הָרָע שֶׁבַּיֵּצֶר הָרָע. וּתְזַכְּכֵנוּ וּתְלַבְּבֵנוּ בְּכֹחַ הַיֵּצֶר הַטּוֹב. וּתְזַכֵּנוּ לְזַכֵּךְ נַפְשֵׁנוּ וּלְהָאִיר בָּהּ וּלְהוֹסִיף בָּהּ כֹּחַ וְהֶאָרָה גְּדוֹלָה. וּלְהִתְקַשֵּׁר לְמַעְלָה בִּקְדֻשָּׁה עֶלְיוֹנָה. וְתָמִיד תִּשְׁרֶה וְתָחוּל עָלֵינוּ קְדֻשָּׁה הָעֶלְיוֹנָה:

[קַדְּשֵׁנוּ] בְּמִצְוֹתֶיךָ. תֵּן חֶלְקֵנוּ בְּתוֹרָתֶךָ. שַׂבְּעֵנוּ מִטּוּבֶךָ. שַׂמַּח נַפְשֵׁנוּ בִּישׁוּעָתֶךָ. וְטַהֵר לִבֵּנוּ לְעָבְדְּךָ בֶּאֱמֶת. וְתַעְזְרֵנוּ עַל דְּבַר כְּבוֹד שְׁמֶךָ. וּתְמַלֵּא מִשְׁאֲלוֹת לִבֵּנוּ לְטוֹבָה לַעֲבוֹדָתֶךָ, אָמֵן כֵּן יְהִי רָצוֹן. ''יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ, יְהֹוָה צוּרִי וְגֹאֲלִי'': bb
**INDEX_WRITE=<BR>
@ סֵדֶר קָרְבַּן פֶּסַח

((בִּזְמַן שֶׁבֵּית הַמִּקְדָּשׁ קַיָּם הָיָה הַפֶּסַח נִשְׁחָט בְּי''ד בְּנִיסָן אַחַר תָּמִיד שֶׁל בֵּין הָעַרְבַּיִם. וְעַל כֵּן כְּדֵי שֶׁיְּשַׁלְּמוּ פָרִים שְׂפָתֵינוּ רָאוּי לְכָל הַיָּרֵא וְחָרֵד עַל דְּבַר ה' לַעֲסֹק בְּסֵדֶר קָרְבַּן פֶּסַח בִּזְמַנּוֹ אַחַר תְּפִלַּת מִנְחָה שֶׁהִיא נֶגֶד תָּמִיד שֶׁל בֵּין הָעַרְבַּיִם. וְיַעֲלֶה לוֹ כְּאִלּוּ הִקְרִיב קָרְבַּן פֶּסַח בְּמוֹעֲדוֹ וְיִתְפַּלֵּל לִפְנֵי ה' בּוֹרֵא עוֹלָם שֶׁיִּבָּנֶה בֵּית הַמִּקְדָּשׁ בִּמְהֵרָה בְיָמֵינוּ וְהֵא לְךָ סִדּוּרוֹ )) aa

[רִבּוֹן] הָעוֹלָמִים אַתָּה צִוִּיתָנוּ לְהַקְרִיב קָרְבַּן הַפֶּסַח בְּמוֹעֲדוֹ, בְּאַרְבָּעָה-עָשָׂר לַחֹדֶשׁ הָרִאשׁוֹן, וְלִהְיוֹת כֹּהֲנִים בַּעֲבוֹדָתָם וּלְוִיִּם בְּדוּכָנָם וְיִשְׂרָאֵל בְּמַעֲמָדָם קוֹרְאִים אֶת הַהַלֵּל. וְעַתָּה בַּעֲוֹנוֹתֵינוּ חָרַב בֵּית הַמִּקְדָּשׁ וּבָטֵל קָרְבַּן הַפֶּסַח. וְאֵין לָנוּ לֹא כֹהֵן בַּעֲבוֹדָתוֹ וְלֹא לֵוִי בְּדוּכָנוֹ וְלֹא יִשְׂרָאֵל בְּמַעֲמָדוֹ, וּנְשַׁלְּמָה פָרִים שְׂפָתֵינוּ. לָכֵן יְהִי רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁיִּהְיֶה שִׂיחַ שִׂפְתוֹתֵינוּ חָשׁוּב לְפָנֶיךָ כְּאִלּוּ הִקְרַבְנוּ אֶת הַפֶּסַח בְּמוֹעֲדוֹ וְעָמַדְנוּ עַל מַעֲמָדוֹ וְדִבְּרוּ הַלְוִיִּם בְּשִׁיר וְהַלֵּל לְהוֹדוֹת לַייָ. וְאַתָּה תְכוֹנֵן מִקְדָּשְׁךָ עַל מְכוֹנוֹ, וְנַעֲלֶה וְנַקְרִיב לְפָנֶיךָ אֶת הַפֶּסַח בְּמוֹעֲדוֹ כְּמוֹ שֶׁכָּתַבְתָּ עָלֵינוּ בְּתוֹרָתֶךָ עַל יְדֵי משֶׁה עַבְדֶּךָ כָּאָמוּר:

[וַיְדַבֵּר] יְהֹוָה אֶל משֶׁה לֵּאמֹר: צַו אֶת בְּנֵי יִשְׂרָאֵל וְאָמַרְתָּ אֲלֵהֶם אֶת קָרְבָּנִי לַחְמִי לְאִשַּׁי רֵיחַ נִיחֹחִי תִּשְׁמְרוּ לְהַקְרִיב לִי בְּמוֹעֲדוֹ: וְאָמַרְתָּ לָהֶם זֶה הָאִשֶּׁה אֲשֶׁר תַּקְרִיבוּ לַיְהֹוָה כְּבָשִׂים בְּנֵי שָׁנָה תְמִימִם שְׁנַיִם לַיּוֹם עֹלָה תָמִיד: אֶת הַכֶּבֶשׂ אֶחָד תַּעֲשֶׂה בַבֹּקֶר וְאֵת הַכֶּבֶשׂ הַשֵּׁנִי תַּעֲשֶׂה בֵּין הָעַרְבָּיִם: וַעֲשִׂירִית הָאֵיפָה סֹלֶת לְמִנְחָה בְּלוּלָה בְּשֶׁמֶן כָּתִית רְבִיעִת הַהִין: (יכוין בשם תול''ע) עֹלַת תָּמִיד הָעֲשֻׂיָה בְּהַר סִינַי לְרֵיחַ נִיחֹחַ אִשֶּׁה לַיהֹוָה: וְנִסְכּוֹ רְבִיעִת הַהִין לַכֶּבֶשׂ הָאֶחָד בַּקֹּדֶשׁ הַסֵּךְ נֶסֶךְ שֵׁכָר לַיהֹוָה: וְאֵת הַכֶּבֶשׂ הַשֵּׁנִי תַּעֲשֶׂה בֵּין הָעַרְבָּיִם כְּמִנְחַת הַבֹּקֶר וּכְנִסְכּוֹ תַּעֲשֶׂה אִשֵּׁה רֵיחַ נִיחֹחַ לַיהֹוָה:

[דַּבְּרוּ] אֶל כָּל עֲדַת יִשְׂרָאֵל לֵאמֹר בֶּעָשׂוֹר לַחֹדֶשׁ הַזֶּה וְיִקְחוּ לָהֶם אִישׁ שֶׂה לְבֵית אָבוֹת שֶׂה לַבָּיִת: וְאִם יִמְעַט הַבַּיִת מִהְיוֹת מִשֶּׂה וְלָקַח הוּא וּשְׁכֵנוֹ הַקָּרוֹב אֶל בֵּיתוֹ בְּמִכְסַת נְפָשׁוֹת אִישׁ לְפִי אָכְלוֹ תָּכוֹסּוּ עַל הַשֶּׂה: שֶׂה תָּמִים זָכָר בֶּן שָׁנָה יִהְיֶה לָכֶם מִן הַכְּבָשִׂים וּמִן הָעִזִּים תִּקָּחוּ: וְהָיָה לָכֶם לְמִשְׁמֶרֶת עַד אַרְבָּעָה עָשָׂר יוֹם לַחֹדֶשׁ הַזֶּה וְשָׁחֲטוּ אוֹתוֹ כָֹּל קְהַל עֲדַת יִשְׂרָאֵל בֵּין הָעַרְבָּיִם: וְלָקְחוּ מִן הַדָּם וְנָתְנוּ עַל שְׁתֵּי הַמְּזוּזוֹת וְעַל הַמַּשְׁקוֹף עַל הַבָּתִּים אֲשֶׁר יֹאכְלוּ אוֹתוֹ בָּהֶם: וְאָכְלוּ אֶת הַבָּשָׂר בַּלַּיְלָה הַזֶּה צְלִי אֵשׁ וּמַצּוֹת עַל מְרוֹרִים יֹאכְלוּהוּ: אַל תֹּאכְלוּ מִמֶּנּוּ נָא וּבָשֵׁל מְבֻשָּׁל בַּמָּיִם כִּי אִם צְלִי אֵשׁ רֹאשׁוֹ עַל כְּרָעָיו וְעַל קִרְבּוֹ: וְלֹא תוֹתִירוּ מִמֶּנּוּ עַד בֹּקֶר וְהַנּוֹתָר מִמֶּנּוּ עַד בֹּקֶר בָּאֵשׁ תִּשְׂרֹפוּ: וְכָכָה תֹּאכְלוּ אוֹתוֹ מָתְנֵיכֶם חֲגוּרִים נַעֲלֵיכֶם בְּרַגְלֵיכֶם וּמַקֶּלְכֶם בְּיֶדְכֶם וַאֲכַלְתֶּם אוֹתוֹ בְּחִפָּזוֹן פֶּסַח הוּא לַיהֹוָה: bb

((הַגָּאוֹן מהריעב''ץ הִרְבָּה לְהַשִּׂיג עַל אֲמִירַת סֵדֶר הַקָּרְבַּן פֶּסַח שֶׁבְּסֵדֶר הַיּוֹם וְהֶעֱלָה שֶׁכָּךְ צָרִיךְ לוֹמַר)) aa

[כָּךְ] הָיְתָה עֲבוֹדַת קָרְבַּן פֶּסַח בְּאַרְבָּעָה עָשָׂר בְּנִיסָן. אֵין שׁוֹחֲטִין אוֹתוֹ אֶלָּא אַחַר תָּמִיד שֶׁל בֵּין הָעַרְבַּיִם, עֶרֶב פֶּסַח בֵּין בְּחֹל בֵּין בְּשַׁבָּת הָיָה הַתָּמִיד נִשְׁחָט בְּשֶׁבַע וּמֶחֱצָה וְקָרֵב בִּשְׁמוֹנֶה וּמֶחֱצָה. וְאִם חָל עֶרֶב פֶּסַח לִהְיוֹת עֶרֶב שַׁבָּת, הָיוּ שׁוֹחֲטִין אוֹתוֹ בְּשֵׁשׁ וּמֶחֱצָה וְקָרֵב בְּשֶׁבַע וּמֶחֱצָה, וְהַפֶּסַח אַחֲרָיו: כָּל אָדָם מִיִּשְׂרָאֵל אֶחָד הָאִישׁ וְאֶחָד הָאִשָּׁה, כָּל שֶׁיּוּכַל לְהַגִּיעַ לִירוּשָׁלַיִם בִּשְׁעַת שְׁחִיטַת הַפֶּסַח, חַיָּב בְּקָרְבַּן פֶּסַח. מְבִיאוֹ מִן הַכְּבָשִׂים אוֹ מִן הָעִזִּים. זָכָר תָּמִים בֶּן שָׁנָה. וְשׁוֹחֲטוֹ בְּכָל מָקוֹם בָּעֲזָרָה, אַחַר גְּמַר עֲבוֹדַת תְּמִיד הָעֶרֶב וְאַחַר הֲטָבַת הַנֵּרוֹת. וְאֵין שׁוֹחֲטִין הַפֶּסַח וְלֹא זוֹרְקִין הַדָּם וְלֹא מַקְטִירִין הַחֵלֶב עַל הֶחָמֵץ: שָׁחַט הַשּׁוֹחֵט וְקִבֵּל דָּמוֹ כֹּהֵן שֶׁבְּרֹאשׁ הַשּׁוּרָה בִּכְלִי שָׁרֵת וְנוֹתֵן לַחֲבֵרוֹ וַחֲבֵרוֹ לַחֲבֵרוֹ, כֹּהֵן הַקָּרוֹב אֵצֶל הַמִּזְבֵּחַ זוֹרְקוֹ זְרִיקָה אַחַת כְּנֶגֶד הַיְסוֹד. וְחוֹזֵר הַכְּלִי רֵיקָן לַחֲבֵרוֹ וַחֲבֵרוֹ לַחֲבֵרוֹ מְקַבֵּל אֶת הַמָּלֵא וּמַחֲזִיר אֶת הָרֵיקָן. וְהָיוּ הַכֹּהֲנִים עוֹמְדִים שׁוּרוֹת וּבִידֵיהֶם בָּזִיכִין שֶׁכֻּלָּן כֶּסֶף אוֹ זָהָב, וְלֹא הָיוּ מְעָרְבִים, וְלֹא הָיוּ לַבָּזִיכִין שׁוּלַיִם שֶׁלֹּא יַנִּיחוּם וְיִקְרשׁ הַדָּם:

[אַחַר] כָּךְ תּוֹלִין הַבְּעָלִים אֶת הַפֶּסַח בְּאוּנְקְלִיּוֹת, וּמַפְשִׁיט אוֹתוֹ כֻּלּוֹ וְקוֹרְעִין בִּטְנוֹ וּמוֹצִיאִים אֵמוּרִין. הַחֵלֶב שֶׁעַל הַקֶּרֶב וְיוֹתֶרֶת הַכָּבֵד וּשְׁתֵּי הַכְּלָיוֹת וְחֵלֶב שֶׁעֲלֵיהֶן וְהָאַלְיָה לְעֻמַּת הֶעָצֶה, נוֹתְנָן בִּכְלִי שָׁרֵת וּמוֹלְחָן וּמַקְטִירָן הַכֹּהֵן עַל הַמַּעֲרָכָה חֶלְבֵי כָּל זֶבַח וְזֶבַח לְבַדּוֹ, בְּחֹל בַּיּוֹם וְלֹא בַּלַּיְלָה שֶׁהוּא יוֹם טוֹב. אֲבָל אִם חָל עֶרֶב פֶּסַח בְּשַׁבָּת מַקְטִירִין וְהוֹלְכִין כָּל הַלַּיְלָה וּמוֹצִיא קְרָבָיו וּמְמַחֶה אוֹתָן עַד שֶׁמֵּסִיר מֵהֶן הַפֶּרֶשׁ. שְׁחִיטָתוֹ וּזְרִיקַת דָּמוֹ וּמִחוּי קְרָבָיו וְהֶקְטֵר חֲלָבָיו דּוֹחִין אֶת הַשַּׁבָּת, וּשְׁאָר עִנְיָנָיו אֵין דּוֹחִין:

[בְּשָׁלשׁ] כִּתּוֹת הַפֶּסַח נִשְׁחָט, וְאֵין כַּת פְּחוּתָה מִשְּׁלוֹשִׁים אֲנָשִׁים. נִכְנְסָה כַּת אַחַת נִתְמַלְּאָה הָעֲזָרָה נוֹעֲלִין אוֹתָהּ. וּבְעוֹד שֶׁהֵן שׁוֹחֲטִין וּמַקְרִיבִין וְכֹהֲנִים תּוֹקְעִין, הֶחָלִיל מַכֶּה לִפְנֵי הַמִּזְבֵּחַ. הַלְוִיִּם קוֹרִין אֶת הַהַלֵּל. אִם גָּמְרוּ קֹדֶם שֶׁיַּקְרִיבוּ כֻּלָּם, שָׁנוּ. אִם שָׁנוּ, שִׁלֵּשׁוּ. עַל כָּל קְרִיאָה תָּקְעוּ וְהֵרִיעוּ וְתָקְעוּ. גָּמְרָה כַּת אַחַת לְהַקְרִיב, פּוֹתְחִין הָעֲזָרָה, יָצְאָה כַּת רִאשׁוֹנָה נִכְנְסָה כַּת שְׁנִיָּה. נָעֲלוּ דַּלְתוֹת הָעֲזָרָה. גָּמְרָה. יָצְאָה שְׁנִיָּה נִכְנְסָה שְׁלִישִׁית. כְּמַעֲשֵׂה הָרִאשׁוֹנָה כָּךְ מַעֲשֵׂה הַשְּׁנִיָּה וְהַשְּׁלִישִׁית:

[אַחַר] שֶׁיָּצְאוּ כֻּלָּם, רוֹחֲצִין הָעֲזָרָה מִלִּכְלוּכֵי הַדָּם וַאֲפִלּוּ בְּשַׁבָּת. אַמַּת הַמַּיִם הָיְתָה עוֹבֶרֶת בָּעֲזָרָה, כְּשֶׁרוֹצִין לְהָדִיחַ הָרִצְפָּה סוֹתְמִין מְקוֹם יְצִיאַת הַמַּיִם וְהִיא מִתְמַלְּאָה עַל כָּל גְּדוֹתֶיהָ, עַד שֶׁהַמַּיִם עוֹלִין וְצָפִין וּמְקַבְּצִין אֲלֵיהֶם כָּל דָּם וְלִכְלוּךְ שֶׁבָּעֲזָרָה. אַחַר כָּךְ פּוֹתְחִין הַסְּתִימָה וְיוֹצְאִין הַמַּיִם עִם הַלִּכְלוּךְ. נִמְצֵאת הָרִצְפָּה מְנֻקָּה, זֶהוּ כְּבוֹד הַבַּיִת: יָצְאוּ כָּל אֶחָד עִם פִּסְחוֹ וְצָלוּ אוֹתָם. כֵּיצַד צוֹלִין אוֹתוֹ? מְבִיאִין שַׁפּוּד שֶׁל רִמּוֹן, תּוֹחֲבוֹ מִתּוֹךְ פִּיו עַד בֵּית נְקוּבָתוֹ, וְתוֹלֵהוּ לְתוֹךְ הַתַּנּוּר וְהָאֵשׁ לְמַטָּה, וְתוֹלֶה כְּרָעָיו וּבְנֵי מֵעָיו חוּצָה לוֹ. וְאֵין מְנַקְּרִין אֶת הַפֶּסַח כִּשְׁאָר בָּשָׂר:

[בְּשַׁבָּת] אֵינָן מוֹלִיכִין אֶת הַפֶּסַח לְבֵיתָם, אֶלָּא כַּת רִאשׁוֹנָה יוֹצְאִין בְּפִסְחֵיהֶם וְיוֹשְׁבִין בְּהַר הַבַּיִת. הַשְּׁנִיָּה יוֹצְאִין עִם פִּסְחֵיהֶן וְיוֹשְׁבִין בַּחֵיל. הַשְּׁלִישִׁית בִּמְקוֹמָהּ עוֹמֶדֶת. חָשְׁכָה, יָצְאוּ וְצָלוּ אֶת פִּסְחֵיהֶן: כְּשֶׁמַּקְרִיבִין אֶת הַפֶּסַח בָּרִאשׁוֹן מַקְרִיבִין עִמּוֹ בְּיוֹם אַרְבָּעָה עָשָׂר זֶבַח שְׁלָמִים מִן הַבָּקָר אוֹ מִן הַצֹּאן גְּדוֹלִים אוֹ קְטַנִּים זְכָרִים אוֹ נְקֵבוֹת. וְהִיא נִקְרֵאת חֲגִיגַת אַרְבָּעָה-עָשָׂר. עַל זֶה נֶאֱמַר בַּתּוֹרָה וְזָבַחְתָּ פֶּסַח לַיהֹוָה אֱלֹהֶיךָ צֹאן וּבָקָר. וְלֹא קְבָעָהּ הַכָּתוּב חוֹבָה אֶלָּא רְשׁוּת בִּלְבָד. מִכָּל מָקוֹם הִיא כְּחוֹבָה מִדִּבְרֵי סוֹפְרִים כְּדֵי שֶׁיְּהֵא הַפֶּסַח נֶאֱכָל עַל הַשּׂבַע:

[אֵימָתַי] מְבִיאִין עִמּוֹ חֲגִיגָה? בִּזְמַן שֶׁהוּא בָּא בְּחֹל, בְּטָהֳרָה, וּבְמוּעָט, וְנֶאֱכֶלֶת לִשְׁנֵי יָמִים וְלַיְלָה אֶחָד. וְדִינָהּ כְּכָל תּוֹרַת זִבְחֵי הַשְּׁלָמִים, טְעוּנָה סְמִיכָה וּנְסָכִים וּמַתַּן דָּמִים שְׁתַּיִם שֶׁהֵן אַרְבַּע וּשְׁפִיכַת שִׁירַיִם לַיְסוֹד: זֶהוּ סֵדֶר עֲבוֹדַת קָרְבַּן פֶּסַח וַחֲגִיגָה שֶׁעִמּוֹ, בְּבֵית אֱלֹהֵינוּ שֶׁיִּבָּנֶה בִּמְהֵרָה בְיָמֵינוּ אָמֵן:

[אַשְׁרֵי] הָעָם שֶׁכָּכָה לּוֹ אַשְׁרֵי הָעָם שֶׁיְהֹוָה אֱלֹהָיו: אֱלֹהֵינוּ וֵאלֹהֵי אֲבוֹתֵינוּ, מֶלֶךְ רַחֲמָן רַחֵם עָלֵינוּ, טוֹב וּמֵיטִיב הִדָּרֶשׁ לָנוּ. שׁוּבָה אֵלֵינוּ בַּהֲמוֹן רַחֲמֶיךָ בִּגְלַל אָבוֹת שֶׁעָשׂוּ רְצוֹנֶךָ. בְּנֵה בֵיתְךָ כְּבַתְּחִלָּה וְכוֹנֵן מִקְדָּשְׁךָ עַל מְכוֹנוֹ. וְהַרְאֵנוּ בְּבִנְיָנוֹ וְשַׂמְּחֵנוּ בְּתִקּוּנוֹ. וְהָשֵׁב כֹּהֲנִים לַעֲבוֹדָתָם וּלְוִיִּם לְשִׁירָם וּלְזִמְרָם וְהָשֵׁב יִשְׂרָאֵל לִנְוֵיהֶם. וְשָׁם נַעֲלֶה וְנֵרָאֶה וְנִשְׁתַּחֲוֶה לְפָנֶיךָ, וְנֹאכַל שָׁם מִן הַזְּבָחִים וּמִן הַפְּסָחִים אֲשֶׁר יַגִּיעַ דָּמָם עַל קִיר מִזְבַּחֲךָ לְרָצוֹן: יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ יְהֹוָה צוּרִי וְגוֹאֲלִי:

((וְיֹאמַר)) יְהִי רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ שֶׁיִּבָּנֶה בֵּית הַמִּקְדָּשׁ בִּמְהֵרָה בְיָמֵינוּ. וְתֵן חֶלְקֵנוּ בְּתוֹרָתֶךָ: וְשָׁם נַעֲבָדְךָ בְּיִרְאָה כִּימֵי עוֹלָם וּכְשָׁנִים קַדְמוֹנִיּוֹת: bb

~ סְגֻלָּה נִפְלָאָה לְאָמְרָהּ בְּעֶרֶב פֶּסַח

((הַעְתָּקָה מִכִּתְבֵי הַקֹּדֶשׁ הַמְקֻבָּל רַבֵּנוּ שִׁמְשׁוֹן מַגִּיד מֵאוֹסְטְרוֹפַּלְיָא, ה' יִקֹּם דָּמוֹ, סוֹד גָּדוֹל וְנוֹרָא כָּתוּב שָׁם, שֶׁכָּל מִי שֶׁמְּעַיֵּן הַסּוֹד הַנִּפְלָא הַזֶּה עַל מְכוֹנוֹ, אֲפִלּוּ פַּעַם אַחַת בַּשָּׁנָה, וּבִפְרָט בְּעֶרֶב פֶּסַח, מֻבְטָח לוֹ שֶׁיִּנָּצֵל בְּאוֹתָהּ שָׁנָה מִכָּל מִכְשׁוֹל וּמִמִּיתָה מְשֻׁנָּה, וְשׁוּם אָדָם לֹא יִמְשֹׁל בּוֹ, וְכָל אוֹיְבָיו יִפְּלוּ תַּחְתָּיו, וְהוּא עַל בָּמוֹתֵימוֹ יִדְרֹךְ, וּבְכָל אֲשֶׁר יִפְנֶה יַצְלִיחַ וּבְכָל עֲסָקָיו יַרְוִיחַ, עַד בִּיאַת הַגּוֹאֵל אָמֵן, סֶלָה))aa

[שָׁלוֹם] לְרַבָּנֵי אֶרֶץ, גּוֹדְרֵי גָּדֵר וְעוֹמְדִים בַּפֶּרֶץ, יַצִּילֵם ה' מִכִּלָּיוֹן וָחֶרֶץ, כֻּלָּם קְדוֹשִׁים אֲשֶׁר הֵמָּה בָּאָרֶץ, כָּל חַד לְפוּם חוּרְפֵהּ מַקְשֶׁה וּמְתָרֵץ. אָמֵן סֶלָה. בְּתַכְלִית הָעִנְיָן מַה שֶּׁכָּתַב הָאֲרִ''י זַ''ל בַּקּוּנְטְרֵס שֶׁלּוֹ הַנִּקְרָא פְּלָאוֹת רַבּוֹת. בְּשַׁעַר הַנִּקְרָא יְצִיאַת מִצְרַיִם, פֶּרֶק ג' דַּף מ''ב ע''א וְזֶה לְשׁוֹנוֹ:

[הִנֵּה] כְּבָר הוֹדַעְתִּיךָ שֶׁפַּרְעֹה נִלְקָה בְּמִצְרַיִם בְּעֶשֶׂר מַכּוֹת אֵלּוּ עַל יְדֵי שְׁלשָׁה אֲלָפִים וּמָאתַיִם וּשְׁמוֹנִים מַלְאֲכֵי חַבָּלָה, הַמְמֻנִּים בִּשְׁלשָׁה רְקִיעִים שֶׁל טֻמְאָה, הָאֶחָד נִקְרָא[ שרע]. וְהַשֵּׁנִי נִקְרָא[ תמוך]. וְהַשְּׁלִישִׁי נִקְרָא [בישהא]. וַעֲלֵיהֶם הַשַּׂר הַנִּקְרָא [דלפקט] וַעֲלֵיהֶם וְעַל כֻּלָּם הַשַּׂר הַנִּקְרָא[ תקא] בְּרֵאשִׁית חַסֵר מִן הַשְּׁלִישִׁי עֲשָׂרָה וְחָסֵר מִן הָרְבִיעִי שִׁשָּׁה, וְחָסֵר מִן הַתְּשִׁיעִי שִׁשָּׁה כַּכָּתוּב:

[וְהִנֵּה] מַה שֶּׁלָקוּ הַמִּצְרִיִּים בְּמִצְרַיִם עֶשֶׂר מַכּוֹת, וְעַל הַיָּם לָקוּ חֲמִשִּׁים מַכּוֹת, הַשֵּׁם [ שפו] שֶׁבּוֹ אָחַז דָּוִד בֶּן יִשַׁי, וְהַשֵּׁם אָמַר וְהִכָּה. וּמִצַּד הַשֵּׁם [תקל] לָקוּ הַמִּצְרִיִּים בְּמִצְרַיִם אַרְבָּעִים מַכּוֹת, וְעַל הַיָּם לָקוּ מָאתַיִם וַחֲמִשִּׁים מַכּוֹת, וּבְמַה שֶּׁהַקָּדוֹשׁ בָּרוּךְ הוּא מַכֶּה בּוֹ מְרַפֵּא הַגָּלוּת. מַה פָּשְׁעוּ וּמֶה חָטְאוּ וּמָה הַמַּעַל אֲשֶׁר מָעֲלוּ אֲבוֹתֵינוּ, לִהְיוֹת בְּכוּר הַבַּרְזֶל הַזֶּה, עַד שֶׁגְּאָלָם בְּשֵׁמוֹת אֵלּוּ[ דעב] [צדא כשחב] עַד כָּאן לְשׁוֹן הָאֲרִ''י זַ''ל.

[וְהִנֵּה] מוֹרַי וְרַבּוֹתַי קְדוֹשֵׁי יִשְׂרָאֵל, הַדְּבָרִים הָאֵלֶּה פְּלָאִים הֵם, סְתוּמִים וַחֲתוּמִים וְאֵין פּוֹרֵשׁ אוֹתָם. וּכְבָר שְׁאָלוּנִי גְּדוֹלֵי יִשְׂרָאֵל לְבָאֵר לָהֶם דִּבְרֵי הָאֲרִ''י זַ''ל וְלֹא הִגַּדְתִּי. וּמִגֹּדֶל אַהֲבַת מוֹרַי וְרַבּוֹתַי אֲגַלֶּה רָז זֶה שֶׁנִּתְגַּלָּה לִי בַּחֲלוֹם לַיְלָה, וְעַכְשָׁו אֲגַלֶּה הַדָּבָר בְּרֶמֶז לִפְנֵי כְּבוֹד תּוֹרָתָם וְהוּא רַחוּם יְכַפֵּר:

[וְזֹאת] הָעִנְיָן מַה שֶּׁכָּתַב הָאֲרִ''י זַ''ל, שֶׁפַּרְעֹה נִלְקָה בְּמִצְרַיִם עֶשֶׂר מַכּוֹת וְכוּ' כַּוָּנָתוֹ כָּךְ, כִּי אָמְרוּ בַּעֲלֵי קַבָּלָה מַעֲשִׂית, שֶׁיֵּשׁ שְׁלשָׁה אֲלָפִים וּמָאתַיִם וּשְׁמוֹנִים מַלְאֲכֵי חַבָּלָה הַמְמֻנִּים לְהַכּוֹת אֶת הָרְשָׁעִים וּלְהַעֲנִישָׁם בַּגֵּיהִנֹּם וּלְטַהֲרָם מֵעֲווֹנוֹתֵיהֶם. וְעַל זֶה נֶאֱמַר: ''וּלְהַכּוֹת בְּאֶגְרֹף רֶשַׁע'', כִּי אֶגְרֹף, רֶמֶז שְׁלשָׁה אֲלָפִים מָאתַיִם וּשְׁמוֹנִים וְעַל יָדָם נִלְקָה גַּם פַּרְעֹה הָרָשָׁע. וְאוֹמֵר אֲנִי הַכּוֹתֵב שֶׁזֶּהוּ סוֹד נִפְלָא כַּאֲשֶׁר הוּא נִכְתָּב בְּמִנְיָן וּבְמִסְפָּר:

[דָּם צְפַרְדֵּעַ כִּנִּם עָרֹב דֶּבֶר שְׁחִין בָּרָד אַרְבֶּה חשֶׁךְ מַכַּת בְּכֹרוֹת]:

[אֵלּוּ] עֶשֶׂר מַכּוֹת כַּאֲשֶׁר כָּתַבְתִּי אוֹת בְּאוֹת. עֲלֵיהֶם שְׁלשָׁה אֲלָפִים וּמָאתַיִם וּשְׁמוֹנִים מַלְאֲכֵי חַבָּלָה הַמְמֻנִּים לְטַהֵר אֶת הָרְשָׁעִים וְהוּא פְּשָׁט נִפְלָא עַיִן לֹא רָאָתָה:

[וְהִנֵּה] הַחֶשְׁבּוֹן מְכֻוָּן כַּאֲשֶׁר נִכְתָּב כִּנִּם חָסֵר יוּ''ד. גַּם עָרֹב חָסֵר וָא''ו. גַּם חשֶׁךְ חָסֵר וָא''ו. וְאָז הַחֶשְׁבּוֹן מַמָּשׁ. לֹא פָּחוֹת וְלֹא יוֹתֵר מִשְּׁלשָׁה אֲלָפִים וּמָאתַיִם וּשְׁמוֹנִים מַלְאֲכֵי חַבָּלָה שֶׁמַּעֲנִישִׁים אֶת הָרְשָׁעִים. וְהַיְנוּ מַה שֶּׁכָּתַב הָאֲרִ''י זַ''ל ''כַּכָּתוּב'', פֵּרוּשׁ: כַּכָּתוּב בְּסֵפֶר תּוֹרָה. וְלֹא כַּאֲשֶׁר כָּתוּב בַּסִּדּוּרִים וּבַעַל הַהַגָּדָה. כִּי שָׁם נִכְתְּבוּ כֻּלָּם מְלֵאִים. אֶלָּא צָרִיךְ לִהְיוֹת חָסֵר כְּמוֹ שֶׁכָּתוּב בְּסֵפֶר תּוֹרָה. וְגַם רַבִּי יְהוּדָה לֹא כָּתַב סִימָנִים כֻּלָּם רַק רָאשֵׁי תֵּבוֹת. דְּצַ''ךְ עַדַ''שׁ בְּאַחַ''ב כְּמוֹ שֶׁכָּתַב הָרַב יִצְחָק אַבַּרְבָּנֵאל וּכְמוֹ שֶׁכָּתַבְתִּי לְעֵיל:

[וְהַיְנוּ] מַה שֶּׁכָּתַב הָאֲרִ''י זַ''ל. בְּרֵאשִׁית חַסֵר מִן הַשְּׁלִישִׁי עֲשָׂרָה. פֵּרוּשׁ: מַכָּה שְׁלִישִׁית שֶׁהִיא כִּנִּם חָסֵר יוּ''ד. מִן הָרְבִיעִי שִׁשָּׁה, שֶׁהִיא מַכַּת עָרֹב גַּם חָסֵר וָא''ו. וְחַסֵר מִן הַתְּשִׁיעִי שִׁשָּׁה, שֶׁהִיא מַכַּת חשֶׁךְ גַּם כֵּן חָסֵר וָא''ו: וּמַה שֶּׁאָמַר ''כַּכָּתוּב'', רוֹצֶה לוֹמַר שֶׁכֵּן כָּתוּב בְּסֵפֶר תּוֹרָה כַּנִּזְכָּר לְעֵיל:

[וְזֶהוּ] סוֹד אֵלּוּ עֶשֶׂר מַכּוֹת שֶׁהֵבִיא הַקָּדוֹשׁ בָּרוּךְ הוּא בְּמִצְרַיִם מְכֻוָּן מַמָּשׁ שְׁלשָׁה אֲלָפִים וּמָאתַיִם וּשְׁמוֹנִים מַלְאֲכֵי חַבָּלָה שֶׁהִכּוּ אֶת פַּרְעֹה וְאֶת הַמִּצְרִיִּים בְּמִצְרַיִם. הַמְמֻנִּים בְּאֵלּוּ שְׁלשָׁה רְקִיעִים אֶחָד נִקְרָא[ שרע] וְאֶחָד נִקְרָא [ תמוך] וְאֶחָד נִקְרָא [בישהא] גַּם בָּזֶה יֵשׁ סוֹד גָּדוֹל וְנִפְלָא, אֵלּוּ שְׁלשֶׁת אֲלָפִים וּמָאתַיִם וּשְׁמוֹנִים מַחֲנוֹת שֶׁהִכּוּ אֶת פַּרְעֹה וְאֶת הַמִּצְרִיִּים בְּמִצְרַיִם כָּאָמוּר, שֶׁמִּמֶּנּוּ בְּאֵלּוּ שְׁלשָׁה רְקִיעִים שֶׁל טֻמְאָה, אָמַר לָנוּ הַכָּתוּב סוֹד נִפְלָא וְנוֹרָא. וְתִקֵּן הַמַּגִּיד כְּמוֹ שֶׁשָּׁנָה. אֵלּוּ עֶשֶׂר מַכּוֹת שֶׁהֵבִיא שֶׁבְּאֵלּוּ שָׁלשׁ תֵּבוֹת נִרְמָזִים הַשְּׁלשָׁה רְקִיעִים שֶׁל טֻמְאָה. וּשְׁלשֶׁת אֲלָפִים וּמָאתַיִם וּשְׁמוֹנִים מַלְאֲכֵי חַבָּלָה, שֶׁהִכּוּ אֶת פַּרְעֹה וְאֶת הַמִּצְרִיִּים בְּמִצְרַיִם כְּמִנְיַן עֶשֶׂר מַכּוֹת: דְּהַיְנוּ עשר אוֹתִיּוֹת [שרע מכות] אוֹתִיּוֹת [ תמוך] שֶׁהֵבִיא אוֹתִיּוֹת [בישהא] רֶמֶז לְאֵלּוּ שְׁלשָׁה רְקִיעִים שֶׁל טֻמְאָה. שֶׁבָּהֶם יֵשׁ מְמֻנִּים כְּמִנְיַן שְׁלשָׁה אֲלָפִים וּמָאתַיִם וּשְׁמוֹנִים מַלְאֲכֵי חַבָּלָה מַמָּשׁ, כְּמִנְיַן עֶשֶׂר מַכּוֹת דָּם צְפַרְדְּעַ וְכוּ', וְהֵם שֶׁהִכּוּ אֶת פַּרְעֹה וְאֶת הַמִּצְרִיִּים בְּמִצְרַיִם, כִּי מַלְאֲכֵי חַבָּלָה מְמֻנִּים לְהַכּוֹת אֶת הָרְשָׁעִים לְטַהֲרָם מֵעֲוֹנוֹתֵיהֶם כָּאָמוּר, וְעַל יָדָן הִכָּה אֶת פַּרְעֹה וְאֶת הַמִּצְרִיִּים בְּמִצְרַיִם מִנְיַן עֶשֶׂר מַכּוֹת אֵלּוּ, וְהוּא פֶּלֶא גָּדוֹל:

[וּמַה] שֶּׁכָּתַב הָאֲרִ''י זַ''ל וַעֲלֵיהֶם הַשַּׂר [דלפקט] כַּוָּנָתוֹ הוּא שֶׁשֵּׁם זֶה, שָׁרְשׁוֹ יוֹצֵא מִמִּלַּת הַמִּצְרִיִּים וְהַיְנוּ שֶׁשְּׁלשָׁה רְקִיעִים הֵם, [ עשר מכות שהביא] וּכְפֵרוּשׁ הַגָּאוֹן וְנִמְשָׁךְ עַל הַמִּצְרִיִּים הוּא שֵׁם [דלפקט] בָּאוֹתִיּוֹת הַקּוֹדְמוֹת לְאוֹתִיּוֹת הַמִּצְרִיִּים. וְהַמֵּ''ם אַחֲרוֹנָה, הִיא מֵ''ם הָרִבּוּי וְאֵינָהּ מִן הַשֹּׁרֶשׁ. וְרָמַז לָזֶה הַמַּגִּיד בְּמַאֲמָר ''אֵלּוּ עֶשֶׂר מַכּוֹת שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִיִּים בְּמִצְרַיִם'', כְּלוֹמַר הָאוֹתִיּוֹת שֶׁהֵם קוֹדְמוֹת עַל אוֹתִיּוֹת הַמִּצְרִיִּים:

[וּמַה] שֶּׁכָּתַב הָאֲרִ''י זַ''ל וַעֲלֵיהֶם וְעַל כֻּלָּם הַשַּׂר הַנִּקְרָא [ תקא] כַּוָּנָתוֹ כִּי רָאשֵׁי תֵּבוֹת שֶׁל אֵלּוּ עֶשֶׂר מַכּוֹת [דצ''ך עד''ש באח''ב] בְּגִימַטְרִיָּא [ תקא] כְּמִנְיַן הַשַּׂר מַמָּשׁ וּכְמִנְיַן[ אשר] וְזֶהוּ סוֹד כַּוָּנַת הַכָּתוּב בְּסֵדֶר בֹּא, וּלְמַעַן תְּסַפֵּר בְּאָזְנֵי בִנְךָ וּבֶן בִּנְךָ אֶת [ אשר] הִתְעַלַּלְתִּי בְּמִצְרַיִם,[ אשר] דַּיְקָא שֶׁהוּא כְּמִסְפַּר תקא וְכַיּוֹצֵא בּוֹ הַרְבֵּה פְּסוּקִים אֶלֶף, שֶׁמּוֹרִים עַל זֶה לְסוֹד אשר כְּמִנְיַן רָאשֵׁי תֵּבוֹת שֶׁל עֶשֶׂר מַכּוֹת כְּמוֹ שֶׁבֵּאַרְנוּ וְיֵשׁ לָנוּ בָּזֶה סוֹדוֹת נִפְלָאִים וּכְבוֹד אֱלֹהִים הַסְתֵּר דָּבָר:

[וּמַה] שֶּׁכָּתַב רַבֵּנוּ הָאֲרִ''י זַ''ל הַשֵּׁם[ שפו] שֶׁבּוֹ אָחַז דָּוִיד בֶּן יִשַׁי, וְהַשֵּׁם אָמַר וְהִכָּה אוֹתָם בְּמִצְרַיִם עֶשֶׂר מַכּוֹת וְעַל הַיָּם לָקוּ חֲמִשִּׁים מַכּוֹת. וְהַשֵּׁם [ תקל] אָמַר וְהִכָּה אוֹתָם בְּמִצְרַיִם אַרְבָּעִים מַכּוֹת. וְעַל הַיָּם לָקוּ מָאתַיִם מַכּוֹת. וְהַשֵּׁם [אשצה] אָמַר וְהִכָּה אוֹתָם בְּמִצְרַיִם חֲמִשִּׁים מַכּוֹת. וְעַל הַיָּם לָקוּ מָאתַיִם וַחֲמִשִּׁים מַכּוֹת כַּוָּנָתוֹ לְסוֹד נִפְלָא וְנוֹרָא:

[פְּלוּגְתָּא] דְּרַבִּי יוֹסֵי הַגְּלִילִי. וְרַבִּי אֱלִיעֶזֶר וְרַבִּי עֲקִיבָא הַמֻּזְכָּר בַּהַגָּדָה רַבִּי יוֹסִי הַגְּלִילִי אוֹמֵר מִנַּיִן וְרַבִּי אֱלִיעֶזֶר אוֹמֵר מִנַּיִן וְרַבִּי עֲקִיבָא אוֹמֵר מִנַּיִן וְזֶהוּ שֶׁכָּתַב הָאֲרִ''י זַ''ל וְהַשֵּׁם[ שפו] אָמַר וְהִכָּה אוֹתָם בְּמִצְרַיִם עֶשֶׂר מַכּוֹת וְעַל הַיָּם לָקוּ חֲמִשִּׁים מַכּוֹת רָמַז לְרַבִּי יוֹסִי הַגְּלִילִי. כִּי רַבִּ''י יוֹסֵ''י הַגְּלִילִ''י בְּגִימַטְרִיָּא [ שפו] וּמַה שֶּׁכָּתַב שֶׁבּוֹ אָחַז דָּוִד בֶּן יִשַׁי רָמַז גַּם, דָּוִ''ד בֶּ''ן יִשַׁ''י. גִּימַטְרִיָּא שֵׁם[ שפו] שֶׁבְּאוֹתוֹ הַשֵּׁם דַּוְקָא בָּא דָּוִד בֶּן יִשַׁי, וְרָמַז גַּם כֵּן מַה שֶּׁכָּתַב בַּסֵּפֶר סוֹדֵי רָזָא שֶׁרַבִּי יוֹסֵי הַגְּלִילִי נִיצוֹץ דָּוִד בֶּן יִשַׁי. וְזֶה הַשֵּׁם הִכָּה אוֹתָם. וּמִצַּד הַשֵּׁם [ תקל] לָקוּ הַמִּצְרִיִּים בְּמִצְרַיִם אַרְבָּעִים מַכּוֹת וְעַל הַיָּם לָקוּ מָאתַיִם מַכּוֹת, רָמַז לְסוֹד רַבִּ''י אֱלִיעֶזֶר. בְּגִימַטְרִיָּא [תקל] וְהַיְנוּ רַבִּי אֱלִיעֶזֶר אוֹמֵר דַּוְקָא שֶׁהוּא שֵׁם [תקל] לָקוּ הַמִּצְרִיִּים בְּמִצְרַיִם אַרְבָּעִים מַכּוֹת וְעַל הַיָּם לָקוּ מָאתַיִם מַכּוֹת וּמַה שֶּׁכָּתַב הַשֵּׁם [אשצה] לָקוּ בְּמִצְרַיִם חֲמִשִּׁים מַכּוֹת וְעַל הַיָּם לָקוּ מָאתַיִם וַחֲמִשִּׁים מַכּוֹת רָמַז לְסוֹד רַבִּ''י עֲקִיבָ''א שֶׁהוּא בְּגִימַטְרִיָּא[ אשצה] עִם הַכּוֹלֵל שֶׁהַשֵּׁם הַזֶּה אָמַר שֶׁיֻּכּוּ הַמִּצְרִיִּים בְּמִצְרַיִם חֲמִשִּׁים מַכּוֹת וְעַל הַיָּם לָקוּ מָאתַיִם וַחֲמִשִּׁים מַכּוֹת הֲרֵי מְרֻמָּזִים אֵלּוּ שְׁלשָׁה שֵׁמוֹת [שפו תקל אשצה] בְּאֵלּוּ הַשְּׁלשָׁה תַּנָּאִים רַבִּי יוֹסֵי הַגְּלִילִי בְּגִימַטְרִיָּא [אשצה] וְהוּא סוֹד נִפְלָא רָזָא דְּרָזִין סִתְרָא דְּסִתְרִין הַיְנוּ כַּאֲשֶׁר כָּתַבְתִּי לְמַעֲלַת כְּבוֹדָם וְהוּא רַחוּם יְכַפֵּר עָוֹן:

[וּמַה] שֶּׁכָּתַב רַבֵּנוּ הָאֲרִ''י זַ''ל בְּמַה שֶּׁהַקָּדוֹשׁ בָּרוּךְ הוּא מַכֶּה, בּוֹ מְרַפֵּא הַגָּלוּת, מַה פָּשְׁעוּ וּמֶה חָטְאוּ אֲבוֹתֵינוּ וְכוּ' כַּוָּנָתוֹ, בְּאֵלּוּ עֶשֶׂר מַכּוֹת שֶׁהֵם[ דצך עדש באחב] נִרְמָזִים בְּאֵלּוּ אוֹתִיּוֹת סוֹד וְטַעַם יְרִידַת אֲבוֹתֵינוּ לְמִצְרַיִם כְּמוֹ שֶׁכָּתַּבְתִי לְמַעֲלַת כְּבוֹדָם וְהִנֵּה בְּאֵלּוּ הַמַּכּוֹת הִכָּה אוֹתָם וִירַפֵּא אוֹתָנוּ הַקָּדוֹשׁ בָּרוּךְ הוּא וְהִכָּה בָּהֶם מַכָּה רַבָּה אֶצְבַּע אֱלֹהִים הִיא, וּמִן הַמַּכָּה עַצְמָהּ בָּאָה רְפוּאָה לְיִשְׂרָאֵל שֶׁגְּאָלָם הַקָּדוֹשׁ בָּרוּךְ הוּא וּכְמוֹ שֶׁכָּתַבְתִּי. וּמַה שֶּׁכָּתַב, מַה פָּשְׁעוּ וְכוּ' רוֹצֶה לוֹמַר בְּאֵלּוּ הַמַּכּוֹת נִרְמַז הַחֵטְא שֶׁל אֲבוֹתֵינוּ שֶׁגָּרַם יְרִידַת מִצְרַיִם וְיֵשׁ לָנוּ סוֹד נִפְלָא וְנוֹרָא לְתָרֵץ קֻשְׁיָא זוֹ מַה שֶּׁהִקְשׁוּ מַעֲלַת כְּבוֹדָם עָלַי, אֲבָל גַּם זֶה נִיחָא כַּאֲשֶׁר כָּתַבְתִּי לְמַעֲלָתָם, נִפְלָאִים מִתּוֹרָתוֹ הַקְּדוֹשָׁה וְהַטְּהוֹרָה. וּמַה שֶּׁכָּתַב הָאֲרִ''י זַ''ל שֶׁהַקָּדוֹשׁ בָּרוּךְ הוּא גָּאַל אוֹתָנוּ בְּשֵׁמוֹת אֵלּוּ [דעב צדא כשחב] כַּוָּנָתוֹ כִּי הָאוֹתִיּוֹת הָרִאשׁוֹנוֹת שֶׁל דצך עדש באחב הֵם דע''ב וְהָאוֹתִיּוֹת הַשְּׁנִיּוֹת הֵם [צד''א] וְהָאוֹתִיּוֹת הָאַחֲרוֹנוֹת הֵם[ כשח''ב] וְנִרְמָזִים בְּאֵלּוּ הַשְּׁלשָׁה שֵׁמוֹת הָרְפוּאָה שֶׁרִפֵּא הַקָּדוֹשׁ בָּרוּךְ הוּא לְיִשְׂרָאֵל שֶׁגָּאַל אוֹתָנוּ בָּהֶם, הֲרֵי בְּאוֹתָן הַמַּכּוֹת שֶׁהֻכּוּ בָּהֶם הַמִּצְרִיִּים נִרְמָזִים הַגְּאֻלָּה וְהָרְפוּאָה לְיִשְׂרָאֵל. וִיהֵא רַעֲוָא לִפְנֵי הַקָּדוֹשׁ בָּרוּךְ הוּא שֶׁיַּרְאֵנוּ בִּיאַת מְשִׁיחֵנוּ בִּמְהֵרָה בְיָמֵינוּ, עִם הַמַּלְאָכִים הַשַּׁיָּכִים לַגְּאֻלָּה. וִיקֻיַּם בָּנוּ מִקְרָא שֶׁכָּתוּב: כִּימֵי צֵאתְךָ מֵאֶרֶץ מִצְרָיִם אַרְאֶנּוּ נִפְלָאוֹת, אָמֵן נֶצַח סֶלָה:bb

~ סֵדֶר מ''ב מַסָּעוֹת

((כָּתְבוּ הַמְקֻבָּלִים זַ''ל: כְּדֵי לְהִנָּצֵל הָאָדָם מִמִּקְרִים רָעִים, וּבִפְרָט מֵחֳלִי הַמַּגֵּפָה, יוֹעִיל מְאֹד אֲמִירַת הַמַּסָּעוֹת, וְלָכֵן נוֹהֲגִים בְּעֶרֶב פֶּסַח לִלְמֹד קְרִיאָה זוֹ)) aa

רַעְמְסֵס. (א) סֻכּוֹת (ב) אֵתָם (ג) פִּי הַחִירֹת (ד) מָרָה (ת) אֵילִמָה: (צ) יַם סוּף: (ק) מִדְבַּר סִין. (ר) דָּפְקָה. (ע) אָלוּשׁ. (ש) רְפִידִם. (ט) מִדְבַּר סִינַי: (נ) קִבְרֹת הַתַּאֲוָה. (נ) חֲצֵרֹת. (ג) רִתְמָה. (ד) רִמֹּן פָּרֶץ. (י) לִבְנָה. (כ) רִסָּה: (ש) קְהֵלָתָה. (ב) הַר שָׁפֶר. (ט) חֲרָדָה. (ר) מַקְהֵלֹת. (צ) תָּחַת. (ת) תָּרַח: (ג) מִתְקָה. (ח) חַשְׁמֹנָה. (ק) מֹסֵרוֹת. (ב) בְּנֵי יַעֲקָן. (ט) חֹר הַגִּדְגָּד. (נ) יָטְבָתָה: (ע) עַבְרֹנָה. (י) עֶצְיֹן גָּבֶר. (ג) קָדֵשׁ. (ל) הֹר הָהָר. (פ) צַלְמֹנָה. (ז) פּוּנֹן: (ק) אֹבֹת. (ש) עִיֵּי הָעֲבָרִים. (ק) דִּיבֹן גָּד. (ו) עַלְמֹן דִּבְלָתָיְמָה. (צ) הָרֵי הָעֲבָרִים. (י) עַרְבוֹת מוֹאָב: (ת)

[כַּד] נְטָלוּ יִשְׂרָאֵל מֵרַעְמְסֵס (א). לָא יָדְעוּן אִי יִנְטְלוּן לְסֻכּוֹת אוֹ לִקְהֵלָתָה אוֹ לְמֹסֵרוֹת. וּפָקִיד מַדְבְּרָנָא דְּעַמֵּהּ דְּיִנְטְלוּן לְסֻכֹּת (ב). מִסֻּכֹּת לָא יָדְעוּן אִי יִנְטְלוּן לְאֵתָם אוֹ לַחֲצֵרֹת אוֹ לְתָרַח אוֹ לְעֶצְיֹן גָּבֶר. וּפָקִיד מַדְבְּרָנָא דְּעַמֵּהּ דְּיִנְטְלוּן לְאֵתָם (ג). מֵאֵתָם לָא יָדְעוּן אִי יִנְטְלוּן לְפִי הַחִירֹת אוֹ לְרִמֹּן פָּרֶץ אוֹ לְעַבְרֹנָה אוֹ לְהָרֵי הָעֲבָרִים. וּפָקִיד מַדְבְּרָנָא דְּעַמֵּהּ דְּיִנְטְלוּן לְפִי הַחִירֹת (י). מִפִּי הַחִירֹת לָא יָדְעוּן אִי יִנְטְלוּן לְמָרָה אוֹ לְתָחַת אוֹ לְעַרְבֹת מוֹאָב. וּפָקִיד מַדְבְּרָנָא דְּעַמֵּהּ דְּיִנְטְלוּן לְמָרָה (ת). מִמָּרָה לָא יָדְעוּן אִי יִנְטְלוּן לְאֵילִם אוֹ לְעַלְמֹן דִּבְלָתָיְמָה. וּפָקִיד מַדְבְּרָנָא דְּעַמֵּהּ דְּיִנְטְלוּן לְאֵילִם (צ):

[מֵאֵילִם] לָא יָדְעוּן אִי יִנְטְלוּן לְיַם סוּף אוֹ לְחַשְׁמֹנָה אוֹ לְפוּנֹן אוֹ לְעִיֵּי הָעֲבָרִים. וּפָקִיד מַדְבְּרָנָא דְּעַמֵּהּ דְּיִנְטְלוּן לְיַם סוּף (ק). מִיַּם סוּף לָא יָדְעוּן אִי יִנְטְלוּן לְמִדְבַּר סִין אוֹ לַחֲרָדָה. וּפָקִיד מַדְבְּרָנָא דְּעַמֵּהּ דְּיִנְטְלוּן לְמִדְבַּר סִין (ר). מִמִּדְבַּר סִין לָא יָדְעוּן אִי יִנְטְלוּן לְדָפְקָה אוֹ לְיָטְבָתָה. וּפָקִיד מַדְבְּרָנָא דְּעַמֵּהּ דְּיִנְטְלוּן לְדָפְקָה (ע). מִדָּפְקָה לָא יָדְעוּן אִי יִנְטְלוּן לְאָלוּשׁ אוֹ לְרִסָּה אוֹ לְאֹבֹת. וּפָקִיד מַדְבְּרָנָא דְּעַמֵּהּ דְּיִנְטְלוּן לְאָלוּשׁ (ש). מֵאָלוּשׁ לָא יָדְעוּן אִי יִנְטְלוּן לְּרְפִידִם אוֹ לְהַר שָׁפֶר אוֹ לִבְנֵי יַעֲקָן. וּפָקִיד מַדְבְּרָנָא דְּעַמֵּהּ דְּיִנְטְלוּן לִרְפִידִם (ט). מֵרְפִידִם לָא יָדְעוּן אִי יִנְטְלוּן לְמִדְבַּר סִינַי אוֹ לְקִבְרֹת הַתַּאֲוָה אוֹ לְחֹר הַגִּדְגָּד. וּפָקִיד מַדְבְּרָנָא דְּעַמֵּהּ דְּיִנְטְלוּן לְמִדְבַּר סִינַי (נ):

[מִמִּדְבַּר] סִינַי לָא יָדְעוּן אִי יִנְטְלוּן לְקִבְרֹת הַתַּאֲוָה אוֹ לְחֹר הַגִּדְגָּד. וּפָקִיד מַדְבְּרָנָא דְּעַמֵּה דְּיִנְטְלוּן לְקִבְרֹת הַתַּאֲוָה (נ). מִקִּבְרֹת הַתַּאֲוָה לָא יָדְעוּן אִי יִנְטְלוּן לַחֲצֵרֹת אוֹ לְתָרַח אוֹ לְעֶצְיֹן גָּבֶר. וּפָקִיד מַדְבְּרָנָא דְּעַמֵּהּ דְּיִנְטְלוּן לַחֲצֵרֹת (ג). מֵחֲצֵרֹת נְטָלוּ לְרִתְמָה (ד). מֵרִתְמָה לָא יָדְעוּן אִי יִנְטְלוּן לְרִמֹּן פָּרֶץ אוֹ לְעַבְרֹנָה אוֹ לְהָרֵי הָעֲבָרִים. וּפָקִיד מַדְבְּרָנָא דְּעַמֵּהּ דְּיִנְטְלוּן לְרִמֹּן פָּרֶץ (י). מֵרִמֹּן פָּרֶץ נְטָלוּ לְלִבְנָה (כ). מִלִּבְנָה לָא יָדְעוּן אִי יִנְטְלוּן לְרִסָּה אוֹ לְאֹבֹת. וּפָקִיד מַדְבְּרָנָא דְּעַמֵּהּ דְּיִנְטְלוּן לְרִסָּה (ש):

[מֵרִסָּה] לָא יָדְעוּן אִי יִנְטְלוּן לִקְהֵלָתָה אוֹ לְמֹסֵרוֹת. וּפָקִיד מַדְבְּרָנָא דְּעַמֵּהּ דְּיִנְטְלוּן לִקְהֵלָתָה (ב). מִקְּהֵלָתָה לָא יָדְעוּן אִי יִנְטְלוּן לְהַר שָׁפֶר אוֹ לִבְנֵי יַעֲקָן. וּפָקִיד מַדְבְּרָנָא דְּעַמֵּה דְּיִנְטְלוּן לְהַר שָׁפֶר (ט). מֵהַר שָׁפֶר נְטָלוּ לַחֲרָדָה (ר). מֵחֲרָדָה לָא יָדְעוּן אִי יִנְטְלוּן לְמַקְהֵלֹת אוֹ לְעַלְמֹן דִּבְלָתָיְמָה. וּפָקִיד מַדְבְּרָנָא דְּעַמֵּה דְּיִנְטְלוּן לְמַקְהֵלֹת (צ). מִמַּקְהֵלֹת לָא יָדְעוּן אִי יִנְטְלוּן לְתָחַת אוֹ לְעַרְבֹת מוֹאָב. וּפָקִיד מַדְבְּרָנָא דְּעַמֵּהּ דְּיִנְטְלוּן לְתָחַת (ת). מִתָּחַת לָא יָדְעוּן אִי יִנְטְלוּן לְתָרַח אוֹ לְעֶצְיֹן גָּבֶר. וּפָקִיד מַדְבְּרָנָא דְּעַמֵּהּ דְּיִנְטְלוּן לְתָרַח (ג):

[מִתָּרַח] נְטָלוּ לְמִתְקָה (ח). מִמִּתְקָה לָא יָדְעוּן אִי יִנְטְלוּן לְחַשְׁמֹנָה אוֹ לְפוּנֹן אוֹ לְעִיֵּי הָעֲבָרִים. וּפָקִיד מַדְבְּרָנָא דְּעַמֵּהּ דְּיִנְטְלוּן לְחַשְׁמֹנָה (ק). מֵחַשְׁמֹנָה נְטָלוּ לְמֹסֵרוֹת (ב). מִמֹּסֵרוֹת נְטָלוּ לִבְנֵי יַעֲקָן (ט). מִבְּנֵי יַעֲקָן נְטָלוּ לְחֹר הַגִּדְגָּד (נ). מֵחֹר הַגִּדְגָּד נְטָלוּ לְיָטְבָתָה (ע):

[מִיָּטְבָתָה] לָא יָדְעוּן אִי יִנְטְלוּן לְעַבְרֹנָה אוֹ לְהָרֵי הָעֲבָרִים. וּפָקִיד מַדְבְּרָנָא דְּעַמֵּהּ דְּיִנְטְלוּן לְעַבְרֹנָה (י). מֵעַבְרֹנָה נְטָלוּ לְעֶצְיֹן גָּבֶר (ג). מֵעֶצְיֹן גָּבֶר נְטָלוּ לְקָדֵשׁ (ל). מִקָּדֵשׁ נְטָלוּ לְהֹר הָהָר (פ). מֵהֹר הָהָר נְטָלוּ לְצַלְמֹנָה (ז). מִצַּלְמֹנָה לָא יָדְעוּן אִי יִנְטְלוּן לְפוּנֹן אוֹ לְעִיֵּי הָעֲבָרִים. וּפָקִיד מַדְבְּרָנָא דְּעַמֵּהּ דְּיִנְטְלוּן לְפוּנֹן (ק):

[מִפּוּנֹן] נְטָלוּ לְאֹבֹת (ש). מֵאֹבֹת נְטָלוּ לְעִיֵּי הָעֲבָרִים (ק). מֵעִיֵּי הָעֲבָרִים נְטָלוּ לְדִיבֹן גָּד (ו). מִדִּיבֹן גָּד נְטָלוּ לְעַלְמֹן דִּבְלָתָיְמָה (צ). מֵעַלְמֹן דִּבְלָתָיְמָה נְטָלוּ לְהָרֵי הָעֲבָרִים (י). וּמֵהָרֵי הָעֲבָרִים נְטָלוּ לְעַרְבֹת מוֹאָב (ת):
<center>
בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד:bb
</center>

~ סֵדֶר עֵרוּב תַּבְשִׁילִין

{א. יוֹם טוֹב שֶׁחָל לִהְיוֹת בְּעֶרֶב שַׁבָּת מֻתָּר לְבַשֵּׁל בְּעֶרֶב שַׁבָּת לְצֹרֶךְ שַׁבָּת עַל יְדֵי עֵרוּב תַּבְשִׁילִין. לוֹקֵחַ בְּעֶרֶב הֶחָג פַּת אוֹ מַצָּה שִׁעוּר כַּבֵּיצָה (כְּשִׁשִּׁים גְּרַם) וְתַבְשִׁיל כַּזַּיִת (כִּשְׁלוֹשִׁים גְּרַם) וּמַנִּיחוֹ לְשֵׁם עֵרוּב, וַאֲפִלּוּ בְּנֵי הַבַּיִת מְרֻבִּים דַּי בָּזֶה.

ב. לְכַתְּחִלָּה צָרִיךְ לְהַנִּיחַ עֵרוּב תַּבְשִׁילִין מִלֵּיל עֶרֶב יוֹם טוֹב עַד שְׁקִיעַת הַחַמָּה, וְאִם שָׁכַח יָכוֹל לְהַנִּיחַ עֵרוּב תַּבְשִׁילִין בְּבֵין הַשְּׁמָשׁוֹת וִיבָרֵךְ עָלָיו וְיוֹצֵא בּוֹ יְדֵי חוֹבָה.

ג. אִם הַבַּעַל אֵינוֹ נִמְצָא בַּבַּיִת הָאִשָּׁה חַיֶּבֶת בַּעֲשִׂיַּת הָעֵרוּב אַף שֶׁהִיא מִצְוַת עֲשֵׂה שֶׁהַזְּמַן גְּרָמָא.

ד. הַתַּבְשִׁיל שֶׁל עֵרוּב יָכוֹל לִהְיוֹת צָלִי כָּבוּשׁ מְעֻשָּׁן וַאֲפִלּוּ תַּפּוּחַ מְבֻשָּׁל אֲבָל אֵין לְעָרֵב בְּדַיְסָא וּשְׁאָר מִינֵי קִטְנִיּוֹת שֶׁאֵין רְגִילִים לְלַפֵּת בָּהֶן אֶת הַפַּת וְלֹא יְעָרֵב בְּדָג מָלוּחַ.

ה. אַחַר שֶׁהֵכִין צָרְכֵי שַׁבָּת וְיוֹם טוֹב יָכוֹל לֶאֱכֹל הָעֵרוּב תַּבְשִׁילִין אֲפִלּוּ בֶּחָג עַצְמוֹ, וְטוֹב לְאָכְלוֹ בְּלֵיל שַׁבָּת וְהַפַּת יִקַּח לְלֶחֶם מִשְׁנֶה.

ו. אִם שָׁכַח אוֹ נֶאֱנַס אוֹ הִנִּיחַ עֵרוּב וְאָבַד, יָכוֹל לִסְמֹךְ עַל עֵרוּב הָרַב הַמְּקוֹמִי.

ז. אַף עַל פִּי שֶׁהֵכִין עֵרוּב כַּדָּת יִשְׁתַּדֵּל לְהַקְדִּים לְבַשֵּׁל בְּיוֹם טוֹב אֶת צָרְכֵי שַׁבָּת בַּשָּׁעוֹת הַמֻּקְדָּמוֹת שֶׁל הַיּוֹם. וּכְשֶׁחָל יוֹם טוֹב בְּיוֹם חֲמִישִׁי וְשִׁשִּׁי וְעוֹשֶׂה עֵרוּב בְּיוֹם חֲמִישִׁי, אֵינוֹ רַשַּׁאי לְבַשֵּׁל מִיּוֹם חֲמִישִׁי לְשַׁבָּת אֶלָּא רַק בְּיוֹם שִׁשִּׁי.}

((לִפְנֵי הַבְּרָכָה יֹאמַר:))aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּהּ בִּדְחִילוּ וּרְחִימוּ וּרְחִימוּ וּדְחִילוּ לְיַחֲדָא שֵׁם אוֹת יוּ''ד אוֹת הֵ''א בְּאוֹת וָא''ו אוֹת הֵ''א בְּיִחוּדָא שְׁלִים בְּשֵׁם כָּל יִשְׂרָאֵל הֲרֵינִי בָּא לְקַיֵּם מִצְוַת עֵרוּב תַּבְשִׁילִין שֶׁתִּקְּנוּ חֲזַ''ל לְתַקֵּן אֶת שֹׁרֶשׁ מִצְוָה זוֹ בְּמָקוֹם עֶלְיוֹן וִיהִי נֹעַם וְכוּ'.bb

[[[ [[[[בָּרוּךְ]]]] אַתָּה יְהֹוָה, אֱלֹהֵינוּ מֶלֶךְ הָעוֹלָם, אֲשֶׁר קִדְּשָׁנוּ בְּמִצְוֹתָיו, וְצִוָּנוּ עַל מִצְוַת עֵרוּב.]]]aa

[בְּדֵין] עֵרוּבָא, יְהֵא שָׁרֵי לָנָא לַאֲפוֹיֵי וּלְבַשּׁוֹלֵי וּלְאַטְמוֹנֵי וּלְתַקּוֹנֵי (וּלְמִשְׁחַט) וּלְאַדְלוֹקֵי שְׁרַגָּא וּלְמֶעְבַּד כָּל צָרְכָנָא, מִיּוֹם טוֹב לְשַׁבָּת (לָנָא וּלְכָל בְּנֵי יִשְׂרָאֵל שֶׁבָּעִיר הַזֹּאת).bb

((יֵשׁ נוֹהֲגִים שֶׁבִּתְפִלַּת מִנְחָה מַכְרִיז הַחַזָּן: כָּל מִי שֶׁלֹּא עָשָׂה עֵרוּב יֵלֵךְ וְיַעֲשֶׂה. צָרִיךְ הַשְּׁלִיחַ צִבּוּר לְהוֹדִיעַ בְּבֵית הַכְּנֶסֶת בְּלֵיל שֵׁנִי אַחַר קַדִּישׁ תִּתְקַבֵּל: מִי שֶׁלֹּא הִנִּיחַ עֵרוּבֵי תַּבְשִׁילִין בְּתוֹךְ בֵּיתוֹ יִסְמֹךְ עַל שֶׁלִּי.))

~ סֵדֶר הַדְלָקַת נֵרוֹת

{א. מִצְוָה לְהַדְלִיק נֵרוֹת בְּלֵיל יוֹם טוֹב וְצָרִיךְ לְבָרֵךְ קֹדֶם הַהַדְלָקָה, וְהַמִּנְהָג בַּלַּיְלָה קֹדֶם הַסְּעוּדָה (כְּשֶׁחָל עֶרֶב יוֹם טוֹב בְּחֹל). וְהַמַּחְמִירוֹת וּלְהַדְלִיק מִבְּעוֹד יוֹם תָּבוֹא עֲלֵיהֶן הַבְּרָכָה.

ב. אֵין לְנָשִׁים לְבָרֵךְ בִּרְכַּת שֶׁהֶחֱיָנוּ בְּעֵת הַדְלָקַת הַנֵּרוֹת, וִיכַוְּנוּ לָצֵאת יְדֵי חוֹבַת בִּרְכַּת שֶׁהֶחֱיָנוּ בַּקִּדּוּשׁ שֶׁל יוֹם טוֹב. וְאִם בֵּרְכוּ בְּעֵת הַדְלָקַת הַנֵּרוֹת לֹא יַעֲנוּ אָמֵן אַחַר בִּרְכַּת שֶׁהֶחֱיָנוּ בַּקִּדּוּשׁ.}

[[[ [[[[בָּרוּךְ]]]] אַתָּה יְהֹוָה, אֱלֹהֵינוּ מֶלֶךְ הָעוֹלָם, אֲשֶׁר קִדְּשָׁנוּ בְּמִצְוֹתָיו, וְצִוָּנוּ לְהַדְלִיק נֵר שֶׁל (בְּשַׁבָּת תּוֹסִיף - שַׁבָּת וְ) יוֹם טוֹב: ]]]

((תְּפִלָּה לָאִשָּׁה לְאַחַר הַדְלָקַת הַנֵּרוֹת: ))aa

[יְהִי] רָצוֹן מִלְּפָנֶיךָ יְיָ אֱלֹהֵינוּ וֵאלֹהֵי אֲבוֹתֵינוּ שֶׁיִּבָּנֶה בֵּית הַמִּקְדָּשׁ בִּמְהֵרָה בְיָמֵינוּ. וְתֵן חֶלְקֵנוּ בְּתוֹרָתֶךָ: וְשָׁם נַעֲבָדְךָ בְּיִרְאָה כִּימֵי עוֹלָם וּכְשָׁנִים קַדְמוֹנִיּוֹת: וְעָרְבָה לַייָ מִנְחַת יְהוּדָה וִירוּשָׁלָיִם כִּימֵי עוֹלָם וּכְשָׁנִים קַדְמֹנִיּוֹת:

[יְהִי] רָצוֹן מִלְּפָנֶיךָ יְיָ אֱלֹהַי וֵאלֹהֵי אֲבוֹתַי שֶׁתְּחוֹנֵן אוֹתִי (וְאֶת אִישִׁי וְאֶת בָּנַי וְאֶת אָבִי וְאֶת אִמִּי) וְאֶת כָּל קְרוֹבַי וְתִתֵּן לָנוּ וּלְכָל יִשְׂרָאֵל חַיִּים טוֹבִים וַאֲרוּכִים וְתִזְכְּרֵנִי בְּזִכְרוֹן טוֹבָה וּבְרָכָה וְתִפְקְדֵנִי בִּפְקֻדַּת יְשׁוּעָה וְרַחֲמִים וּתְבָרְכֵנִי בְּרָכוֹת גְּדוֹלוֹת וְתַשְׁלִים בָּתֵּינוּ וְתַשְׁכֵּן שְׁכִינָתְךָ בֵּינֵינוּ וְזַכֵּנִי לְגַדֵּל בָּנִים וּבְנֵי בָנִים חֲכָמִים וּנְבוֹנִים אוֹהֲבֵי יְיָ יִרְאֵי אֱלֹהִים, אַנְשֵׁי אֱמֶת, זֶרַע קֹדֶשׁ, בַּייָ דְּבֵקִים, וּמְאִירִים אֶת הָעוֹלָם בְּתוֹרָה וּבְמַעֲשִׂים טוֹבִים וּבְכָל מְלֶאכֶת עֲבוֹדַת הַבּוֹרֵא. אָנָּא שְׁמַע אֶת תְּחִנָּתִי בָּעֵת הַזֹּאת בִּזְכוּת שָׂרָה וְרִבְקָה רָחֵל וְלֵאָה אִמּוֹתֵינוּ, וְהָאֵר נֵרֵנוּ שֶׁלֹּא יִכְבֶּה לְעוֹלָם וָעֶד וְהָאֵר פָּנֶיךָ וְנִוָּשֵׁעָה, אָמֵן:bb

~ הִלְכוֹת עֶרֶב פֶּסַח

{א. אָסוּר לַעֲשׂוֹת מְלָאכָה בְּעֶרֶב פֶּסַח אַחַר חֲצוֹת הַיּוֹם וְאִם חָל עֶרֶב פֶּסַח בְּשַׁבָּת מֻתָּר לַעֲשׂוֹת מְלָאכָה בְּעֶרֶב שַׁבָּת אַחַר חֲצוֹת עַד זְמַן מִנְחָה קְטַנָּה. וְהָעוֹשֶׂה מְלָאכָה בְּעֶרֶב שַׁבָּת וּבְעֶרֶב יוֹם טוֹב מִן הַמִּנְחָה וּלְמַעְלָה אֵינוֹ רוֹאֶה סִימַן בְּרָכָה מֵאוֹתָהּ מְלָאכָה לְעוֹלָם.

ב. לֹא אָסְרוּ בְּעֶרֶב פֶּסַח אַחַר חֲצוֹת אֶלָּא מְלָאכָה גְּמוּרָה כְּגוֹן לִתְפֹּר בְּגָדִים חֲדָשִׁים אֲבָל לִתְפֹּר בֶּגֶד שֶׁנִּקְרַע מֻתָּר אֲפִלּוּ הוּא מַעֲשֵׂה אֻמָּן וּבֵין לְעַצְמוֹ בֵּין לַאֲחֵרִים, אוּלָם לֹא יִטֹּל שָׂכָר עַל הַתִּקּוּן כְּשֶׁעוֹשֶׂה לַאֲחֵרִים אֶלָּא אִם הוּא מַעֲשֵׂה הֶדְיוֹט.

ג. מֻתָּר לַעֲשׂוֹת מַשָּׂא וּמַתָּן וּפְרַקְמַטְיָא (סְחוֹרָה) בְּעֶרֶב פֶּסַח אַחַר חֲצוֹת אוּלָם טוֹב לְהַחֲמִיר מִשְּׁעַת מִנְחָה קְטַנָּה וּלְמַעְלָה.

ד. מִי שֶׁשָּׁכַח לְהִסְתַּפֵּר לִפְנֵי חֲצוֹת מֻתָּר לוֹ לְהִסְתַּפֵּר אַחַר חֲצוֹת עַל יְדֵי עַצְמוֹ אוֹ עַל יְדֵי יִשְׂרָאֵל עָנִי שֶׁאֵין לוֹ מַה לֶּאֱכֹל אוֹ עַל יְדֵי סַפָּר גּוֹי.

ה. לִגְזֹז צִפָּרְנַיִם מֻתָּר אַף אַחַר חֲצוֹת וְכֵן מֻתָּר לְצַחְצֵחַ הַנַּעֲלַיִם בְּמִשְׁחַת נַעֲלַיִם לִכְבוֹד יוֹם טוֹב וְכֵן לְגַהֵץ הַבְּגָדִים.

ו. אָסוּר לֶאֱכֹל מַצָּה בְּיוֹם אַרְבָּעָה-עָשָׂר בְּנִיסָן אֲבָל מַצָּה עֲשִׁירָה מֻתָּר. וְקָטָן שֶׁאֵינוֹ מֵבִין בְּסִפּוּר יְצִיאַת מִצְרַיִם מֻתָּר לְהַאֲכִילוֹ אַף מַצָּה רְגִילָה. וּמִשָּׁעָה עֲשִׂירִית וּלְמַעְלָה אָסוּר לֶאֱכֹל אֲפִלּוּ מַצָּה עֲשִׁירָה יוֹתֵר מִכַּבֵּיצָה אֲבָל פָּחוֹת מִכַּבֵּיצָה מֻתָּר מִצַּד הַדִּין אַךְ אֵין לְהָקֵל בָּזֶה אֶלָּא לְצֹרֶךְ גָּדוֹל. וּמֻתָּר לֶאֱכֹל פֵּרוֹת וִירָקוֹת וְכֵן אֹרֶז אַף לְאַחַר שָׁעָה עֲשִׂירִית וּבִלְבַד שֶׁלֹּא יְמַלֵּא כְּרֵסוֹ מֵהֶם.

ז. הַבְּכוֹרוֹת מִתְעַנִּים בְּעֶרֶב פֶּסַח בֵּין בְּכוֹר מֵאָב בֵּין בְּכוֹר מֵאֵם.

ח. יֵשׁ אוֹמְרִים שֶׁגַּם נְקֵבָה בְּכוֹרָה מִתְעַנָּה וְאֵין מִנְהָגֵנוּ כֵּן.

ט. אִם חָל עֶרֶב פֶּסַח בְּשַׁבָּת נוֹהֲגִים הַבְּכוֹרוֹת לְהִתְעַנּוֹת בְּיוֹם חֲמִישִׁי שֶׁלְּפָנָיו וְאִם חָל עֶרֶב פֶּסַח בְּעֶרֶב שַׁבָּת מִתְעַנִּים בּוֹ בַּיּוֹם וּמַשְׁלִימִים.

י. יֵשׁ נוֹהֲגִים שֶׁהָאָב מִתְעַנֶּה בִּמְקוֹם בְּנוֹ הַבְּכוֹר עַד שֶׁיִּגְדַּל, וְאִם גַּם הָאָב בְּכוֹר הָאֵם מִתְעַנָּה בִּמְקוֹם הַבֵּן עַד שֶׁיִּגְדַּל.

יא. בַּדּוֹרוֹת שֶׁלָּנוּ שֶׁיָּרְדָה חֻלְשָׁה לָעוֹלָם נָהֲגוּ לִפְטֹר אֶת עַצְמָם מֵהַתַּעֲנִית עַל יְדֵי הִשְׁתַּתְּפוּת בִּסְעוּדַת מִצְוָה כְּגוֹן סְעוּדַת סִיּוּם מַסֶּכֶת וְיֵשׁ לָהֶם עַל מַה שֶּׁיִּסְמֹכוּ.}

~ כֹּחוֹ הַגָּדוֹל שֶׁל הַיֵּצֶר בְּלֵיל הַסֵּדֶר

עֶרֶב פֶּסַח. הַהֲכָנוֹת בְּעִצּוּמָן. הַלְּחָצִים הוֹלְכִים וְגוֹבְרִים לִקְרַאת הַלַּיְלָה הַגָּדוֹל, הַמְכֻנֶּה ''לֵיל הַסֵּדֶר''.

עֲקֶרֶת הַבַּיִת כְּבָר חֹדֶשׁ יָמִים שֶׁעֵינֶיהָ בְּקשִׁי יָדְעוּ שֵׁנָה, מִשְׁתַּדֶּלֶת לְצַחְצֵחַ, לְהַבְרִיק וּלְמָרֵק אֶת הַבַּיִת שֶׁלֹּא יִשָּׁאֵר אַף גַּרְגִּיר שֶׁל חָמֵץ.

הַבִּשּׁוּלִים נַעֲשִׂים בְּקַדַּחְתָּנוּת וְכַמּוּבָן מִשְׁתַּדְּלִים שֶׁיִּהְיֶה אֵרוּחַ כְּיַד הַמֶּלֶךְ, שֶׁכָּל הָאוֹרְחִים שֶׁיַּגִּיעוּ לְלֵיל הַסֵּדֶר יוּכְלוּ לְהַלֵּל וּלְשַׁבֵּחַ אֶת הַמְאָרַחַת עַל מַאֲכָלֶיהָ וְעַל כָּל הַטֹּרַח שֶׁנַּעֲשָׂה לִכְבוֹדָם.

אַךְ פְּעָמִים שֶׁדַּוְקָא עִם כָּל הַטֹּרַח, הַמַּאֲמָץ, הַהוֹצָאָה הַכַּסְפִּית הַגְּדוֹלָה הַנַּעֲשֵׂית כַּאֲשֶׁר הָאוֹרְחִים הֵם רַבִּים, רָץ לוֹ הַיֵּצֶר הָרָע מִפִּנָּתוֹ הַקְּבוּעָה. וְהִנֵּה דַּוְקָא עַכְשָׁו הוּא מוּכָן לִתְפֹּס אֶת הַטֶּרֶף... כַּיָּדוּעַ, הוּא אֵינוֹ מְחַפֵּשׂ, חַס וְשָׁלוֹם, לְבַטֵּל אֶת הֶחָג אוֹ לְבַקֵּשׁ מֵאֶחָד מִבְּנֵי הַבַּיִת לַעֲבֹר עַל אִסּוּרֵי חָמֵץ אוֹ לָשׁוֹן הָרָע.

כָּל תַּפְקִידוֹ בְּלַיְלָה זֶה הוּא דַּוְקָא לְהַדֵּר, לְהִתְעַלּוֹת, לְחַפֵּשׂ אֶת הַחֻמְרוֹת הַגְּדוֹלוֹת בְּיוֹתֵר שֶׁאֶפְשָׁר לַעֲשׂוֹת וְהוּא, כַּמּוּבָן, מֵבִיא לְכָךְ אַסְמַכְתָּאוֹת מִן הַהֲלָכָה שֶׁכָּךְ צָרִיךְ לִנְהֹג.

וְדַוְקָא בַּלַּיְלָה הַזֶּה הָרָגִישׁ מְאֹד, כַּאֲשֶׁר הַמֶּתַח נִשָּׂא בַּחֲלַל הָאֲוִיר וְכָל דָּבָר קָטָן בְּיוֹתֵר יָכוֹל לְהָבִיא לִידֵי פֶּרֶץ, מוֹצֵא לוֹ בְּנָקֵל הַיֵּצֶר הָרָע אֶת הַפִּרְצָה וּבְכָךְ הוּא בְּרֶגַע אֶחָד גּוֹרֵם לְהֶרֶס וְחֻרְבָּן וְכָל הַטֹּרַח וְהֶעָמָל שֶׁנַּעֲשָׂה בְּמֶשֶׁךְ חֹדֶש שָׁלֵם יָרַד בְּרֶגַע אֶחָד לְטִמְיוֹן.

הֲרֵי לְפָנֵינוּ מַעֲשֶׂה נִפְלָא:

{{מַעֲשֶׂה בְּחָתָן שֶׁאַךְ זֶה עַתָּה נִשָּׂא, וְהַיָּמִים יְמֵי עֶרֶב פֶּסַח.

כַּאֲשֶׁר הֵסֵב לְשֻׁלְחַן חוֹתְנוֹ בְּסֵדֶר לֵיל פֶּסַח, בִּקֵּשׁ לִגְמֹעַ מִן הַמָּרָק הַמַּהְבִּיל שֶׁהֻנַּח לְפָנָיו. הִתְבּוֹנֵן הֶחָתָן בַּמָּרָק, וּמָה רוֹאוֹת עֵינָיו? הִנֵּה צָפָה עַל פְּנֵי הַמָּרָק חִטָּה!

''חָמֵץ!'' - נִזְדַּעֵק הֶחָתָן הַיָּרֵא וְהַמְדַקְדֵּק בְּמִצְווֹת - ''אֵינִי יָכוֹל לֶאֱכֹל כָּאן! הַמִּטְבָּח טָרֵף!'' וּבִפְנוֹתוֹ אֶל אִשְׁתּוֹ הַחֲדָשָׁה פָּקַד עָלֶיהָ נֶחֱרָצוֹת: ''בּוֹאִי, אָסוּר לֶאֱכֹל כָּאן. 'בַּל יֵרָאֶה וּבַל יִמָּצֵא'. נֵלֵךְ לֶאֱכֹל אֵצֶל הוֹרַי.''

כַּמּוּבָן, הַמְּבוּכָה הָיְתָה רַבָּה. הַחוֹתֶנֶת הִתְנַצְּלָה וְהָרַעְיָה בָּכְתָה. הַחוֹתֵן נִסָּה לְהָפִיס אֶת דַּעְתּוֹ שֶׁל הֶחָתָן, אַךְ הַלָּה מֵאֵן לִשְׁמֹעַ וְרַק הִגְדִּיל אֶת הַמְּדוּרָה.

לְבַסּוֹף, אַחַר הַפְצָרוֹת רַבּוֹת, הוֹאִיל בְּטוּבוֹ לָגֶשֶׁת לְרַבָּהּ הַנַּעֲרָץ שֶׁל יְרוּשָׁלַיִם בָּעֵת הַהִיא, הַגָּאוֹן רַבִּי שְׁמוּאֵל סַלַּנְט זַצַּ''ל, לִשְׁמֹעַ מִמֶּנּוּ אֶת חַוַּת דַּעְתּוֹ. לָבֶטַח יַצְדִּיק הָרַב אֶת נְטִישַׁת הַבַּיִת שֶׁמִּתְבַּשְּׁלוֹת בּוֹ חִטִּים בְּפֶסַח, רַחֲמָנָא לִצְלַן.

הִתְיַצֵּב הֶחָתָן כְּשֶׁכֻּלּוֹ נִסְעָר בִּפְנֵי רַבִּי שְׁמוּאֵל, וְהֵחֵל לִשְׁפֹּךְ אֶת מְרִירוּתוֹ עַל הַהֶפְקֵרוּת הַנּוֹרָאָה הַשּׂוֹרֶרֶת בַּמִּטְבָּח שֶׁל חוֹתַנְתּוֹ.

הָרַב מַקְשִׁיב בְּנַחַת וּבִמְלוֹא תְּשׂוּמַת הַלֵּב לַטְּעָנוֹת הַנִּתָּכוֹת בְּפָנָיו.

''מָתַי נִשֵּׂאתָ?'' - שׁוֹאֵל לְפֶתַע רַבִּי שְׁמוּאֵל.

''לִפְנֵי שָׁבוּעַ יָמִים.'' - עוֹנֶה הֶחָתָן.

הוֹשִׁיט רַבִּי שְׁמוּאֵל אֶת יָדוֹ: ''הַב לִי אֶת הַשְּׁטְרַיימְל שֶׁלְּרֹאשְׁךָ.''

תָּמַהּ הֶחָתָן לְבַקָּשָׁתוֹ הַמּוּזָרָה שֶׁל הָרַב, וּמִיָּד הֵסִיר אֶת הַשְּׁטְרֵיימְל מֵרֹאשׁוֹ.

כָּעֵת נִעְנְעוֹ רַבִּי שְׁמוּאֵל בְּחָזְקָה, וְגַרְגְּרֵי הַחִטָּה שֶׁנּוֹהֲגִים לִזְרֹק עַל רֹאשׁ הֶחָתָן לְסִימַן בְּרָכָה, הֵחֵלּוּ לִנְשֹׁר מִשַּׂעֲרוֹתָיו שֶׁל הַשְּׁטְרַיימְל.

''הֲרֵי לְךָ מְקוֹר הַחִטָּה!'' - הִפְטִיר רַבִּי שְׁמוּאֵל, וּפְנֵי הֶחָתָן חָפוּ...}}

הוּא אֲשֶׁר אָמַרְנוּ, לֵיל הַסֵּדֶר הוּא לַיְלָה רָגִישׁ וּמְיֻחָד. הַיֵּצֶר הָרָע לֹא יִתֵּן בְּנָקֵל לַעֲרֹךְ אֶת הַלַּיְלָה הַקָּדוֹשׁ ''חָלָק'' לְלֹא רִיב וּמָדוֹן וּלְלֹא תְּקָלוֹת.

דַּוְקָא בְּלַיְלָה זֶה צְרִיכִים כֻּלָּם לְגַלּוֹת גַּדְלוּת וְאַחֲרָיוּת, לָדַעַת שֶׁיֵּצֶר הָרָע כָּל רֶגַע וָרֶגַע אֵינוֹ נָח עַד שֶׁיִּתְפֹּס אֶת טַרְפּוֹ.

וְאִם, חַס וְשָׁלוֹם, רוֹאִים שֶׁבֶּאֱמֶת יֵשׁ ''תְּקָלוֹת'', צָרִיךְ לְהָבִין שֶׁהַמָּקוֹר לְכָךְ הוּא הַיֵּצֶר הָרָע שֶׁמְּנַסֶּה לְהוֹצִיאֵנוּ מִשַּׁלְוָתֵנוּ, וּמַה שֶּׁנִּדְרָשׁ מֵאִתָּנוּ בַּהֲכָנוֹת לְפֶסַח וּבַלַּיְלָה הַזֶּה זוֹ סַבְלָנוּת וְהַבְלָגָה, לַחַשֹׁב פַּעַם נוֹסֶפֶת לִפְנֵי שֶׁאָנוּ פּוֹלְטִים מִלָּה. לְעִתִּים זוֹ מִלָּה שֶׁאֵינָהּ נֶאֱמֶרֶת בִּמְקוֹמָהּ, אַף מִתּוֹךְ זְחִיחוּת הַדַּעַת אוֹ הֶעָרָה אֲפִלּוּ מְתַקֶּנֶת, אַךְ כַּאֲשֶׁר הִיא נֶאֱמֶרֶת בִּפְנֵי הָאוֹרְחִים עֲלוּלָה לִגְרֹם אַף לִכְעָסִים מְיֻתָּרִים. עַל כֵּן הָעֵצָה הָרְאוּיָה הִיא, כְּפִי שֶׁמֵּבִיא הָרַמְבַּ''ן בְּאִגַּרְתּוֹ: ''וַחֲשֹׁב הַדִּבּוּר קֹדֶם שֶׁתּוֹצִיאֶנּוּ מִפִּיךָ''.

~ לֵיל הַסֵּדֶר שֶׁל ר' שָׁלוֹם שְׁבַדְרוֹן

יְכוֹלִים אָנוּ לְתָאֵר לְעַצְמֵנוּ כֵּיצַד נִרְאֶה הָיָה לֵיל הַסֵּדֶר בִּמְחִצָּתוֹ שֶׁל ר' שָׁלוֹם שְׁבַדְרוֹן... אִם נַעֲצֹם עֵינֵינוּ, נִרְאֶה בְּדִמְיוֹנֵנוּ בְּלִי סָפֵק שֻׁלְחָן גָּדוֹל, מַפָּה צְחֹרָה פְּרוּסָה עַל גַּבָּיו, וּבְרֹאשׁוֹ יוֹשֵׁב לוֹ ר' שָׁלוֹם כְּשֶׁזְּקָנוֹ יוֹרֵד עַל פִּי מִדּוֹתָיו, וּמְקַיֵּם בְּהִדּוּר, הוֹ! כַּמָּה בְּהִדּוּר! - אֶת חֵלֶק הַ''מַּגִּיד'' שֶׁבְּלֵיל הַסֵּדֶר...

אָכֵן, בְּטֶרֶם נִפְתַּח אֶת הַהַגָּדָה, רְצוֹנֵנוּ לְסַפֵּר עַל לֵיל סֵדֶר אֶחָד אַחֵר... לֵיל סֵדֶר אֶחָד בּוֹ לֹא יָשַׁב ר' שָׁלוֹם בְּרֹאשׁ שֻׁלְחָן נָאֶה, בּוֹ לֹא הָיְתָה מַפָּה צְחֹרָה פְּרוּסָה לְפָנָיו, בּוֹ לֹא עָלָה בְּיָדוֹ אֲפִלּוּ לְקַיֵּם אֶת סֵדֶר הַ''מַּגִּיד'' לַאֲחֵרִים - כְּדַרְכּוֹ בַּקֹּדֶשׁ...

{{בַּמֶּה דְּבָרִים אֲמוּרִים? הָבָה נְסַפֵּר:

הָיָה זֶה בְּאַחַת הַהִזְדַּמְּנֻיּוֹת שֶׁבָּהֶן הִזְדַּמֵּן ר' שָׁלוֹם אֶל מֵעֵבֶר לַיָּם, אֶל אַנְגְּלִיָּה, וְנֶאֱלַץ לַעֲשׂוֹת בָּהּ אֶת לֵיל הַסֵּדֶר לְבַדּוֹ, הַרְחֵק מִמִּשְׁפַּחְתּוֹ אֲשֶׁר בִּירוּשָׁלַיִם עִיר הַקֹּדֶשׁ. בְּאוֹתָם יָמִים - טֶרֶם הִכִּירוּ הַכֹּל אֶת ''ר' שָׁלוֹם'' וְאֶת יִחוּדִיּוּתוֹ, אוּלָם הָיוּ כְּבָר אֲשֶׁר שִׁמְעוֹ הִגִּיעַ לְאָזְנֵיהֶם. מִכָּל מָקוֹם, בַּאֲשֶׁר לְ''הַכְנָסַת אוֹרְחִים'' - לֹא הָיָה עַל ר' שָׁלוֹם לִדְאֹג כְּלָל... מַכְנִיסֵי אוֹרְחִים - הָיוּ בְּלוֹנְדוֹן בְּשֶׁפַע.

לְמַעֲשֶׂה, לְר' שָׁלוֹם לֹא הָיָה צֹרֶךְ בְּ''הַכְנָסַת אוֹרְחִים'' מְיֻחֶדֶת. הוּא לֹא הִכְבִּיד עַל אִישׁ, וְהִשְׁתַּדֵּל לֹא לְהַטְרִיחַ, וּבִכְלָל - לְכָל צְרָכָיו הֶעְדִּיף לִדְאֹג בְּעַצְמוֹ... רַק זֹאת בִּקֵּשׁ הוּא: אִם אֶפְשָׁר לִדְאֹג לוֹ לְדִירָה פְּנוּיָה, בָּהּ יוּכַל לַעֲרֹךְ אֶת לֵיל הַסֵּדֶר לְבַדּוֹ.

בַּקָּשָׁתוֹ שֶׁל ר' שָׁלוֹם הִתְמַלְּאָה. הָיוּ מִבֵּין מַכָּרָיו בָּעִיר הַגְּדוֹלָה אֲשֶׁר נְכוֹנִים הָיוּ לַעֲשׂוֹת כָּל מַאֲמָץ לְשֵׁם רַוְחָתוֹ, וְהֵם מָצְאוּ עֲבוּרוֹ דִּירָה פְּנוּיָה, אֲשֶׁר בְּעָלֶיהָ הַיְּהוּדִי נָסַע מִבֵּיתוֹ לְמֶשֶׁךְ כָּל יְמֵי הֶחָג.

בְּדִיקַת חָמֵץ - לֹא הִסְפִּיק בַּעַל הַבַּיִת לַעֲרֹךְ בְּטֶרֶם נָסַע, וְאֶפְשָׁר שֶׁאַף לֹא הָיָה בְּדַעְתּוֹ לַעֲשׂוֹת זֹאת. לְפִיכָךְ, הֻטְּלָה הַמְּשִׂימָה עַל שִׁכְמוֹ שֶׁל ר' שָׁלוֹם, וְהוּא נִגַּשׁ לְבַצְּעָהּ בְּעַצְמוֹ, בְּמוֹ יָדָיו, עַל הַצַּד הַיּוֹתֵר טוֹב! 'וְכִי מִלְּתָא זוּטַרְתָּא הִיא לִזְכּוֹת לַעֲמֹל עַל בִּעוּר חָמֵץ?' - הוּא הִרְהֵר בְּלִבּוֹ.

הִשִּׂיג לו אֵפוֹא ר' שָׁלוֹם תַּכְשִׁירֵי נִקּוּי, הִפְשִׁיל שַׁרְווּלִים, וְהִתְחִיל לְנַקּוֹת... בְּמֶשֶׁךְ הַיּוֹם הוּא מָצָא אֶת הַזְּמַן הַנָּחוּץ לְשֵׁם כָּךְ, וְזֹאת מִבְּלִי לִפְגֹּעַ בַּפְּעִילוּת הַצִּבּוּרִית שֶׁלִּשְׁמָהּ הִרְחִיק נְדֹד עַד לְאַנְגְּלִיָּה, וְאַף מִבְּלִי לְהַחְסִיר אֲפִלּוּ מַשֶּׁהוּ מִשִּׁעוּרֵי לִמּוּדוֹ הַקְּבוּעִים שֶׁבְּכָל יוֹם.

לֹא נַאֲרִיךְ בְּתֵאוּר מְלֶאכֶת הַנִּקָּיוֹן, רַק זֹאת נְצַיֵּן: כַּאֲשֶׁר הִגִּיעָה שְׁעַת בְּדִיקַת חָמֵץ - הָיָה הַבַּיִת מְצֻחְצָח לְמִשְׁעִי, וְהַצַּדִּיק יָכוֹל הָיָה לִהְיוֹת מְשֻׁכְנָע בְּוַדָּאוּת כִּי אֲפִלּוּ פֵּרוּר אֶחָד שֶׁל חָמֵץ לֹא נוֹתַר בּוֹ!

בַּשָּׁעָה הַיְעוּדָה, מִיָּד לְאַחַר תְּפִלַּת עַרְבִית - נִגַּשׁ ר' שָׁלוֹם לְקַיֵּם אֶת מִצְוַת בְּדִיקַת הֶחָמֵץ. הוּא בָּדַק בִּיסוֹדִיּוּת כָּל פִּנָּה וּפִנָּה, וּמִיָּד לְאַחַר כֵּן יָצָא אֶל הָעִיר בִּכְדֵי לְהַשְׁלִים כַּמָּה הֲכָנוֹת אַחֲרוֹנוֹת...

אֵילוּ הֲכָנוֹת נִדְרְשׁוּ לוֹ לְר' שָׁלוֹם מִבְּעוֹד יוֹם, הֲכָנוֹת אֲשֶׁר לֹא הָיָה דַּי בַּשָּׁעוֹת הַסְּפוּרוֹת שֶׁבְּעֶרֶב הֶחָג בִּכְדֵי לְהַשְׁלִימָן? - אָנוּ תּוֹהִים, וּמְגַלִּים בְּכָךְ כִּי אֵין לָנוּ וְלוּ שֶׁמֶץ שֶׁל מֻשָּׂג בַּאֲשֶׁר לְהַנְהָגוֹתָיו הַמַּחְמִירוֹת שֶׁל הַ''מַּגִּיד''...

שֶׁכֵּן מִנְהָגוֹ שֶׁל ר' שָׁלוֹם מִיָּמִים יָמִימָה הָיָה, שֶׁלֹּא לְהִזְדַּקֵּק בְּפֶסַח לְמַיִם אֲשֶׁר לֹא נִשְׁאֲבוּ עַל יָדוֹ בְּטֶרֶם זְמַן בִּעוּר חָמֵץ... הוּא הָיָה מַקְפִּיד לְמַלֵּא מִיָּד לְאַחַר בְּדִיקַת חָמֵץ כַּמָּה דְּלָיִים בְּמַיִם, וּמִמַּיִם אֵלּוּ - הָיָה מִסְתַּפֵּק בְּמֶשֶׁךְ כָּל יְמֵי הֶחָג.

עַל אוֹתָן חֻמְרוֹת, עַל אוֹתָן הַנְהָגוֹת חֲסִידוּת אֲשֶׁר קִבֵּל עָלָיו ר' שָׁלוֹם בִּהְיוֹתוֹ בְּבֵיתוֹ, בִּירוּשָׁלַיִם עִיר הַקֹּדֶשׁ - הוּא לֹא וִתֵּר גַּם עַתָּה, בִּהְיוֹתוֹ בַּנֵּכָר... גַּם בְּלוֹנְדוֹן הָיָה בָּרוּר לוֹ כִּי לֹא יִשְׁתַּמֵּשׁ בְּמֵי הַשְּׁתִיָּה שֶׁבַּבְּרָזִים, וּלְפִיכָךְ יָצָא עַתָּה, בְּלֵיל בְּדִיקַת חָמֵץ, בִּכְדֵי לִרְכּשׁ דְּלָיִים שֶׁיוּכַל לְמַלֵּא אוֹתָם בְּמָיִם לְצֹרֶךְ הֶחָג הַמְמַשְׁמֵשׁ וּבָא.

וְאָכֵן, מָצָא ר' שָׁלוֹם אֶת מְבֻקָּשׁוֹ. בְּאַחַת הַחֲנֻיּוֹת הַסְּמוּכוֹת הוּא מָצָא חָבִית, שִׁלֵּם אֶת תְּמוּרָתָהּ, הֱבִיאָהּ אֶל הַדִּירָה שֶׁהִתְאַכְסֵן בָּהּ, מִלֵּא אוֹתָהּ בְּמַיִם וּמִיָּד חָזַר, כַּמּוּבָן, לִלְמֹד... כָּךְ בְּלֵיל בְּדִיקַת חָמֵץ, כָּךְ בְּאַרְבָּעָה-עָשָׂר שַׁחֲרִית, וְכָךְ עַד שְׁעַת בִּעוּר הֶחָמֵץ - אָז קִיֵּם אֶת מִצְוָתוֹ בְּעֵינַיִם בּוֹרְקוֹת וְשָׁב אֶל הַגְּמָרָא, אֶל סַם הַחַיִּים שֶׁלּוֹ.

אֶת שְׁקִיעָתוֹ שֶׁל ר' שָׁלוֹם בַּלִּמּוּד הִפְרִיעָה כְּנִיסָתוֹ שֶׁל בָּחוּר צָעִיר מִבְּנֵי הַמָּקוֹם אֶל חַדְרוֹ, בָּחוּר אֲשֶׁר הִגִּיעַ בִּמְיֻחָד בִּכְדֵי לְבַקְּרוֹ וּלְשׂוֹחֵחַ עִמּוֹ בְּלִמּוּד. בְּטֶרֶם נִפְרְדוּ הַשְּׁנַיִם - הִתְגַּלְגְּלָה בֵּינֵיהֶם שִׂיחָה קְצָרָה עַל דָּא וְעַל הָא, וּבְמַהֲלָכָהּ הִגִּיעַ לִידִיעָתוֹ שֶׁל ר' שָׁלוֹם מֵידָע חָדָשׁ, מֵידָע אֲשֶׁר טָרַף אֶת תָּכְנִיּוֹתָיו מִן הַקָּצֶה אֶל הַקָּצֶה...

מוֹקִירָיו שֶׁל ר' שָׁלוֹם אָמְנָם דָּאֲגוּ לוֹ לְדִירָה, אוּלָם הַדִּירָה - הָיְתָה בְּבִנְיָן, וּבַבִּנְיָן - שְׁכֵנִים רַבִּים, אֲשֶׁר רֻבָּם כְּכֻלָּם נָסְעוּ לָחֹג אֶת הֶחָג בִּמְחוֹזוֹת אֲחֵרִים. לֹא נוֹתְרָה נֶפֶשׁ חַיָּה בַּבִּנְיָן מִלְּבַד גּוֹיָה אַחַת, בּוֹדֵדָה, אֲשֶׁר הִתְגּוֹרְרָה בַּקּוֹמָה הָעֶלְיוֹנָה...

לְפֶתַע פִּתְאֹם הִכְּתָה בְּר' שָׁלוֹם הַהַכָּרָה: ''הֲלֹא דֶּלֶת הַכְּנִיסָה לַבִּנְיָן יְכוֹלָה לְהִנָּעֵל, וְאִם כֵּן - נִמְצָא שֶׁיֵּשׁ כָּאן בְּעָיָה שֶׁל יִחוּד!'' לֹא אִסּוּר שֶׁל מַמָּשׁ הָיָה שָׁם, אוּלָם כִּכְלוֹת הַכֹּל, זֶה לֹא הָיָה ''חָלָק''... הָיָה אֵיזֶשֶׁהוּ צַד רָחוֹק אֲשֶׁר עָלוּל לְהַגִּיעַ לִידֵי אִסּוּר.

מָה עוֹשִׂים? לְמִי יִפְנֶה? לְאָן יוּכַל לִבְרֹחַ? הֲלֹא בַּבִּנְיָן מִשְׁתּוֹלֶלֶת שְׂרֵפָה!!! בַּבִּנְיָן יֵשׁ כָּעֵת חֲשָׁשׁ שֶׁל אִסּוּר!

מִסְפַּר הַטֶּלֶפוֹן שֶׁל אוֹתָם יְדִידִים אֲשֶׁר אִרְגְּנוּ לְמַעֲנוֹ אֶת הַדִּירָה - לֹא הָיָה לְרַבִּי שָׁלוֹם, אֶת כְּתָבְתָּם - הוּא לֹא יָדַע, אוּלָם דָּבָר אֶחָד בָּרוּר הָיָה לוֹ לְמַעְלָה מִכָּל סָפֵק: הוּא בַּבִּנְיָן הַזֶּה אֵינוֹ נִשְׁאָר! הוּא יוֹצֵא תֵּכֶף וּמִיָּד!

נָטַל אֵפוֹא הַמַּגִּיד אֶת מַצּוֹת הַמְּכוֹנָה שֶׁמֵּהֶן מַקְפִּיד הָיָה לֶאֱכֹל, אֶת הַיַּיִן אֲשֶׁר הֵכִין מִבְּעוֹד מוֹעֵד, וְכַמּוּבָן - אֶת דְּלִי הַמַּיִם הַמָּלֵא עַד שְׂפָתוֹ, וְיָצָא מִן הַדִּירָה אֶל הָרְחוֹב...

נוּ, לְאָן עַכְשָׁו? כֵּיצַד מַמְשִׁיכִים מִכָּאן?

ר' שָׁלוֹם אֵינוֹ יוֹדֵעַ... אוּלָם הוּא יוֹדֵעַ, בְּבֵרוּר גָּמוּר, כִּי אֵין בְּפָנָיו כָּל אֶפְשָׁרוּת אַחֶרֶת!

בְּעוֹד ר' שָׁלוֹם עוֹמֵד לוֹ בּוֹדֵד בַּקֹּר, בָּרְחוֹב הַגּוֹיִי, צוֹעֵד לְעֶבְרוֹ יְהוּדִי אֲשֶׁר הִכִּירוֹ.

''מַה לְּךָ, ר' שָׁלוֹם, כִּי תַּעֲמֹד בָּרְחוֹב?'' - מַקְשֶׁה הַיְּהוּדִי, וְר' שָׁלוֹם תֵּאֵר בְּפָנָיו אֶת אֲשֶׁר אֵרַע עִמּוֹ.

אוּלָם אִם סָבוּר הָיָה ר' שָׁלוֹם כִּי תֵּכֶף יִקְפֹּץ הַיְּהוּדִי עַל הַהִזְדַּמְּנוּת וְיַזְמִינוֹ לִסְעֹד עַל שֻׁלְחָנוֹ וּלְהָסֵב עִמּוֹ בְּלֵיל הַסֵּדֶר - הֲרֵי שֶׁטָּעוּת הָיְתָה בְּיָדוֹ...

''צַר לִי, רַבִּי, אַךְ לֹא אוּכַל לְהַזְמִינְךָ - וְזֹאת מֵאַחַר שֶׁמַּקְפִּיד אֲנִי שֶׁלֹּא לְהַכְנִיס אֲפִלּוּ פֵּרוּר אֶחָד שֶׁל מַצַּת מְכוֹנָה אֶל בֵּיתִי... עֲבוּרִי - מַצּוֹת אֵלּוּ הִנָּן כְּחָמֵץ גָּמוּר, וַהֲלֹא תָּבִין כִּי לֹא אוּכַל לְהַנִּיחַ לְךָ לְהַכְנִיס חָמֵץ אֶל בֵּיתִי!''

מַה יָּכוֹל הָיָה ר' שָׁלוֹם לוֹמַר? הוּא הֵבִין...

דָּא עָקָא, שֶׁהֲבָנָה זוֹ לֹא הָיָה בָּהּ כְּדֵי לִפְתֹּר אֶת בְּעָיָתוֹ הַדְּחוּפָה... לְפִיכָךְ, הִמְשִׁיךְ ר' שָׁלוֹם לְשׁוֹטֵט בָּרְחוֹב לְלֹא מַטָּרָה מֻגְדֶּרֶת, הַמַּצּוֹת וְהַיַּיִן בְּיָדוֹ הָאַחַת - וּדְלִי הַמַּיִם בְּיָדוֹ הַשְּׁנִיָּה וְהוּא מְחַפֵּשׂ אָדָם אֲשֶׁר יוֹאִיל לְאַפְשֵׁר לוֹ לְהָסֵב בְּבֵיתוֹ בְּלֵיל הֶחָג הַקָּרֵב וּבָא, וְזֹאת עִם הַ''מַּצּוֹת מְכוֹנָה'' שֶׁלּוֹ...

אֶת מְצוּקָתוֹ הִצְלִיחַ ר' שָׁלוֹם לִשְׁכֹּחַ אַךְ לְרֶגַע, כַּאֲשֶׁר נִתְקַל בְּרוֹכֵל אֲשֶׁר מָכַר ''חַסָּה'' טְרִיָּה, לָהּ זָקוּק הָיָה הַ''מַּגִּיד'' לְשֵׁם קִיּוּם מִצְוַת מָרוֹר. חֲזֶרֶת הָיְתָה בְּאַמְתַּחְתּוֹ שֶׁל הַצַּדִּיק הַיְרוּשַׁלְמִי, אוּלָם קִלְחֵי הַחַסָּה, שֶׁבָּהֶם נוֹהֵג הָיָה לָצֵאת יְדֵי חוֹבַת שִׁעוּר אֲכִילַת מָרוֹר - טֶרֶם עָלָה בְּיָדוֹ לְהַשִּׂיג. וְהִנֵּה עַתָּה, בָּרְחוֹב, הִזְדַּמֵּן לוֹ הַמִּצְרָךְ הַנָּחוּץ!

''הַפְלֵא וָפֶלֶא!'' - הִרְהֵר ר' שָׁלוֹם כְּשֶׁהוּא מְמַהֵר לְהַכְנִיס אֶת הַקְּלָחִים הַטְּרִיִּים אֶל אַמְתַּחְתּוֹ, וּמִיָּד שָׁב לַעֲסֹק בַּבְּעָיָה הַדְּחוּפָה הָעוֹמֶדֶת עַל הַפֶּרֶק: הֵיכָן יוּכַל לְהִתְאָרֵחַ בְּלֵיל הִתְקַדֵּשׁ הֶחָג הַמְמַשְׁמֵשׁ וּבָא עוֹד שָׁעוֹת סְפוּרוֹת?

הָבָה נַזְכִּיר: ר' שָׁלוֹם הָיָה לְאַחַר מִסְפַּר יָמִים שֶׁבָּהֶם כִּמְעַט שֶׁלֹא נָתַן תְּנוּמָה לְעַפְעַפָּיו, וְזֹאת מֵאַחַר שֶׁמִּלְּבַד פְּעִילוּתוֹ הַצִּבּוּרִית, וּמִלְּבַד סִדְרֵי לִמּוּדוֹ הַקְּבוּעִים - הָיָה עָלָיו אַף לִדְאֹג לְנִקְיוֹן הַדִּירָה, אוֹתָהּ דִּירָה, אֲשֶׁר לְבַסּוֹף לֹא שִׁמְּשָׁה אוֹתוֹ כְּלָל!

לְפִיכָךְ, בְּשָׁלָב זֶה לֹא עָמְדוּ לוֹ עוֹד כֹּחוֹתָיו וְהוּא נָפַל אַרְצָה מִתְעַלֵּף... חֵלֶק נִכָּר מֵהַמַּיִם שֶׁבֶּחָבִית, הַמַּיִם אֲשֶׁר יֹֻעֲדוּ מִלְּכַתְּחִלָּה לְשֵׁם שִׁמוּשׁ שׁוֹטֵף בְּמָהַלָךְ יְמֵי הַפֶּסַח – שִׁמְשׁוּ עָתָה לְמָטָרָה שׁוֹנָה לַחֲלוּטִין... הֵם שִׁמְּשׁוּ אֶת הָעוֹבְרִים וְשָׁבִים בִּכְדֵי לְעוֹרֵר אֶת הָרַבִּי הַיְּהוּדִי אֲשֶׁר נָפַל עַל הָרִצְפָּה וּמִצְרְכֵי מָזוֹן שׁוֹנִים וּמְשֻׁנִּים פְּזוּרִים סְבִיבוֹ...

ר' שָׁלוֹם הִתְעוֹרֵר, בָּרוּךְ ה', אַךְ עֲדַיִן לֹא יָדַע מַה לַּעֲשׂוֹת. אֲפִלּוּ מְשִׁימָה שִׁגְרָתִית כַּעֲצִירַת מוֹנִית אֲשֶׁר תּוּכַל לְהוֹבִילוֹ לְאֵזוֹר יְהוּדִי יוֹתֵר - לֹא הָיְתָה פְּשׁוּטָה בִּנְסִבּוֹת הָעִנְיָן. זְמַן רַב לָקַח עַד שֶׁנִּמְצָא הַנֶּהָג אֲשֶׁר הוֹאִיל לְהַכְנִיס אֶל רִכְבּוֹ אֶת הָרַבִּי הַיְּהוּדִי, הַנּוֹדֵד מִשְּׁכוּנָה לִשְׁכוּנָה וּדְלִי מַיִם בְּיָדָיו...

לְבַסּוֹף נִמְצְאָה הַמּוֹנִית וְר' שָׁלוֹם הִגִּיעַ לְבֵיתוֹ שֶׁל יְהוּדִי מְסֻיָּם, אֲשֶׁר הִסְבִּיר כִּי הוּא עַצְמוֹ אֵינוֹ יָכוֹל לְהַכְנִיס אֶת הָרַב אֶל בֵּיתוֹ עִם ''הַמַּצּוֹת הַמְחֻמָּצוֹת'', אוּלָם הוּא סָבוּר כִּי יוּכַל לִמְצֹא יְהוּדִי אַחֵר מִידִידָיו אֲשֶׁר יֵאוֹת לְכָךְ.

וְאָכֵן נִמְצָא אוֹתוֹ הַיָּדִיד, יְהוּדִי עָנִי מָרוּד, אַךְ נְדִיב לֵב, אֲשֶׁר נֵאוֹת לְאַפְשֵׁר לְר' שָׁלוֹם לְהִתְאָרֵחַ בְּבֵיתוֹ הֶעָלוּב בְּלֵיל הַסֵּדֶר - עִם מַצּוֹתָיו...

אוּלָם בַּל נִטְעֶה: ר' שָׁלוֹם לֹא הֻזְמַן לְהָסֵב עִם בְּנֵי הַמִּשְׁפָּחָה אֶל הַשֻּׁלְחָן... חָלִילָה! נְדִיבוּת לִבּוֹ שֶׁל הַיְּהוּדִי הִתְבַּטְּאָה בְּכָךְ שֶׁהִסְכִּים לְאַפְשֵׁר לְר' שָׁלוֹם לַעֲרֹךְ אֶת הַסֵּדֶר לְבַדּוֹ, בְּנִפְרָד מִשְּׁאָר בְּנֵי הַבַּיִת, בְּחֶדֶר צְדָדִי וּמְרֻחָק!...

בְּלֵית בְּרֵרָה קִבֵּל ר' שָׁלוֹם עָלָיו אֶת הַתְּנַאי, מְאָרְחוֹ הֶחָבִיב הֵכִין לוֹ שֻׁלְחָן בְּחֶדֶר צְדָדִי - וְאַף כִּסֵּא מִתְנַדְנֵד, וּבְאֹפֶן זֶה עָרַךְ ר' שָׁלוֹם אֶת הַ''סֵּדֶר''... בְּלִי ''מַגִּיד'', בְּלִי שֻׁלְחָן גָּדוֹל וּבְלִי חֲבֵרִים מַקְשִׁיבִים. רַק כָּךְ - לְבַדּוֹ בְּאֶרֶץ נָכְרִיָּה...!

''אֶת הַהַגָּדָה'', סִפֵּר ר' שָׁלוֹם לְיָמִים, ''אָמַרְתִּי בִּדְמָעוֹת. תְּנוּמָה - לֹא הִצְלַחְתִּי לָתֵת לְעֵינַי בְּאוֹתוֹ הַלַּיְלָה. אוּלָם מַה יָּכֹלְתִּי לַעֲשׂוֹת? הַאִם יָכֹלְתִּי לְהִשָּׁאֵר בְּבִנְיָן בּוֹ יֶשְׁנוֹ חֲשָׁשׁ קַל שֶׁל אִסּוּר?!''

לְלַמֶּדְךָ, כִּי גָּדוֹל אֲמִתִּי יוֹדֵעַ מָה הָעִקָּר וּמָה הַטָּפֵל. הוּא יוֹדֵעַ מָתַי יֵשׁ לְהַחְמִיר, מָתַי יֵשׁ לְהַדֵּר וּמָתַי יֵשׁ לְוַתֵּר עַל הַכֹּל מִפְּנֵי חֲשַׁשׁ אִסּוּר!!!}}

~ מַפְתֵּחַ לַיַּהֲדוּת

מִישֶׁהוּ בִּקֵּשׁ מִן [הָרַבִּי מִקּוֹצְק] זַצַּ''ל הַדְרָכָה וּפֶתַח לַיַּהֲדוּת בְּקִצּוּר קִצּוּרִים.

אָמַר לוֹ הָרַבִּי: ''אֶתֵּן לְךָ הַדְרָכָה בְּחָמֵשׁ מִלִּים: [קַדֵּשׁ וּרְחַץ כַּרְפַּס יַחַץ מַגִּיד].

[קַדֵּש]ׁ - קַדֵּשׁ כָּל מַחְשְׁבוֹתֶיךָ וּמַעֲשֶׂיךָ.

[וּרְחַץ] - הִטָּהֵר מִכָּל מִדּוֹתֶיךָ וְהַנְהָגוֹתֶיךָ הַפְּסוּלוֹת.

[כַּרְפַּס] - רָאשֵׁי תֵּבוֹת: [כְּ]לָל [רִ]אשׁוֹן – [פֶּ]ה [סָ]תוּם - לִשְׁמֹר אֶת הַפֶּה מִדִּבּוּרִים אֲסוּרִים וּדְבָרִים בְּטֵלִים.

[יַחַץ, מַגִּיד] - גַּם מַה שֶּׁנָּחוּץ לוֹמַר, אֱמֹר רַק מַחֲצִית, דַּבֵּר פָּחוֹת...

זֶהוּ הַמַּפְתֵּחַ לַיַּהֲדוּת...

~ לַחֲווֹת אֶת הַסֵּדֶר

הַמְּאֹרָע הַמֶּרְכָּזִי שֶׁל חַג הַפֶּסַח הוּא ''לֵיל הַסֵּדֶר'' וְזוֹ הִזְדַּמְּנוּת נִפְלָאָה הַנִּתֶּנֶת לָאָדָם לְהַקְנוֹת לְבָנָיו אֶת עֶרְכֵי הָאֱמוּנָה.

בַּסֵּפֶר [''הַבַּיִת הַיְּהוּדִי''] כּוֹתֵב הָרַב [אַהֲרֹן זַכַּאי] שְׁלִיטָ''א כִּי יֵשׁ לְנַצֵּל זְמַן זֶה מְאֹד וּלְהַאֲרִיךְ בְּעִנְיַן יְצִיאַת מִצְרַיִם, וְכָל הַמַּרְבֶּה לְסַפֵּר בִּיצִיאַת מִצְרַיִם הֲרֵי זֶה מְשֻׁבָּח]. וְעִקַּר מִצְוַת סִפּוּר יְצִיאַת מִצְרַיִם הוּא לְהוֹדִיעַ אֶת גְּבוּרוֹתָיו שֶׁל הַקָּדוֹשׁ בָּרוּךְ הוּא וְאֶת הַיְשׁוּעָה שֶׁעָשָׂה עִמָּנוּ בְּהוֹצִיאָנוּ מִמִּצְרַיִם, וְעִקַּר הַכַּוָּנָה בַּסִּפּוּר צָרִיךְ שֶׁתִּהְיֶה לְהַכְנִיס בְּלֵב בְּנֵי בֵּיתוֹ אֶת הָאֱמוּנָה בְּהַקָּדוֹשׁ בָּרוּךְ הוּא וּבְגֹדֶל גְּבוּרוֹתָיו וְנִפְלְאוֹתָיו], וְלָכֵן לֹא דַּי לְפָרֵשׁ לָהֶם אֶת כְּלָלִיּוּת הַנִּסִּים כְּפִי מַה שֶּׁכָּתוּב בַּהַגָּדָה, אֶלָּא צָרִיךְ לְפָרֵט וּלְבָאֵר בָּאֵר הֵיטֵב כָּל נֵס וָנֵס לְפִי מַה שֶּׁכָּתוּב בַּגְּמָרָא וּבַמִּדְרָשׁ וּבִשְׁאָר סְפָרִים, וְעַל יְדֵי זֶה יִתְחַזְּקוּ בֶּאֱמוּנָה וּבְאַהֲבַת ה' יִתְבָּרַךְ.

כָּתוּב בַּזֹּהַר הַקָּדוֹשׁ (פָּרָשַׁת בֹּא): ''כָּל אָדָם הַמְסַפֵּר בִּיצִיאַת מִצְרַיִם בְּשִׂמְחָה וּבְחֶדְוָה - מְזֻמָּן הוּא לִשְׂמֹחַ עִם שְׁכִינַת אֵ-ל בָּעוֹלָם הַבָּא, שֶׁשִּׂמְחָה זוֹ גְּדוֹלָה מִכֻּלָּן, שֶׁזּוֹכֶה הָאָדָם לִשְׂמֹחַ בֵּאלֹקָיו. אַף הַקָּדוֹשׁ בָּרוּךְ הוּא שָׂמֵחַ בְּסִפּוּר זֶה, [וּבְאוֹתָהּ שָׁעָה הַקָּדוֹשׁ בָּרוּךְ הוּא מְכַנֵּס כָּל פָּמַלְיוֹתָיו וְאוֹמֵר לָהֶן: לְכוּ וְשִׁמְעוּ סִפּוּר שֶׁבַח גְּדֻלָּתִי שֶׁבָּנַי מְסַפְּרִים וּשְׂמֵחִים בִּגְאֻלָּתִי]! אָז מִתְכַּנְּסִים כֻּלָּם וּבָאִים וּמִתְלַוִּים עִם יִשְׂרָאֵל וְשׁוֹמְעִים סִפּוּר הַשֶּׁבַח שֶׁהֵם שְׂמֵחִים בְּשִׂמְחַת הַגְּאֻלָּה שֶׁל אֱלֹהֵיהֶם, וְאַחֲרֵי כֵן הֵם בָּאִים וּמוֹדִים לַהַקָּדוֹשׁ בָּרוּךְ הוּא עַל כָּל הַנִּסִּים וְהַגְּבוּרוֹת הָאֵלֶּה, וּמְשַׁבְּחִים אוֹתוֹ בְּגוֹי קָדוֹשׁ שֶׁיֵּשׁ לוֹ בָּאָרֶץ הַשְּׂמֵחִים בְּחֶדְוַת הַגְּאֻלָּה שֶׁל אֱלֹקֵיהֶם, וְאָז יִגְדַּל כֹּחַ וּגְבוּרָה לְמַעְלָה, וְדִבְרֵי הַסִּפּוּר עוֹלִים לְמַעְלָה וְכָל פָּמַלְיָה שֶׁל מַעְלָה מִתְכַּנְּסִים וְרוֹאִים אוֹתָם וְנוֹתְנִים הוֹדָיָה לְהַקָּדוֹשׁ בָּרוּךְ הוּא וּמִתְעַלֶּה כְּבוֹדוֹ עֲלֵיהֶם לְמַעְלָה וּלְמַטָּה''.

הֲרֵי לָנוּ מִדִּבְרֵי] הַזֹּהַר] הַקָּדוֹשׁ אֶת גֹּדֶל מַעֲלַת סִפּוּר יְצִיאַת מִצְרַיִם בְּלַיְלָה זֶּה וְגֹדֶל הַנַּחַת רוּחַ שֶׁעוֹשִׂים לְהַבּוֹרֵא יִתְבָּרַךְ שְׁמוֹ וְיִתְעַלֶּה, וּמַה מְּאֹד] יֵשׁ לַעֲמֹד עַל הַמִּשְׁמָר בְּלֵיל הַסֵּדֶר שֶׁלֹּא לָבוֹא לִידֵי שְׂחוֹק וְקַלּוּת רֹאש]ׁ, כֵּיוָן שֶׁבְּדֶרֶךְ כְּלָל מִתְאַסְּפִים קְרוֹבֵי מִשְׁפָּחָה רַבִּים וְעוֹרְכִים יַחַד אֶת הַ''סֵּדֶר'', וְהַיֵּצֶר הָרָע מִשְׁתַּדֵּל בְּכָל יְכָלְתּוֹ לְהַחֲטִיאָם בִּדְבָרִים בְּטֵלִים וְסוֹפָן לָבוֹא חָלִילָה לְדִבּוּרִים אֲסוּרִים, וְעַל כֵּן הַיָּרֵא אֶת ה' אִם רוֹאֶה שֶׁהַמְּסֻבִּים מְפַטְפְּטִים פִּטְפּוּטֵי סְרָק, יַתְחִיל מִיָּד לְסַפֵּר לָהֶם דִּבְרֵי אַגָּדָה שֶׁמּוֹשְׁכִים אֶת הַלֵּב בְּעִנְיְנֵי יְצִיאַת מִצְרַיִם, וְאָז זְכוּת הָרַבִּים תִּהְיֶה תְּלוּיָה בּוֹ - וְהִנֵּה שְׂכָרוֹ אִתּוֹ וּפְעֻלָּתוֹ לְפָנָיו.

מִכָּאן נָבִין כִּי עַל בַּעַל הַבַּיִת מֻטֶּלֶת הַחוֹבָה לְנַצֵּל לַיְלָה גָּדוֹל וְקָדוֹשׁ זֶה לְחִנּוּךְ הַבָּנִים וְעָלָיו לַעֲשׂוֹת זֹאת בְּחָכְמָה וּתְבוּנָה. וְהֶחָכָם עֵינָיו בְּרֹאשׁוֹ יָכִין מִבְּעוֹד מוֹעֵד סִפּוּרִים וְדִבְרֵי אַגָּדָה הַמּוֹשְׁכִים אֶת הַלֵּב בְּנֹעַם וּבִמְתִיקוּת.

וְרָאוּי לְהָעִיר הֶעָרָה נוֹקֶבֶת כִּי בְּלַיְלָה זֶה הַשָּׂטָן מְקַפֵּץ, מְרַקֵּד וּמְחַפֵּשׂ רֶגַע מַתְאִים כְּדֵי לִיצֹר מְתָחִים וּמְרִיבוֹת. אֵין סָפֵק כִּי הַהֲכָנוֹת הָרַבּוֹת בְּאֹפֶן טִבְעִי יָצְרוּ מְתָחִים בְּתוֹךְ הַבַּיִת בַּזְּמַן הָאָרֹךְ שֶׁל שְׁלוֹשִׁים יוֹם קֹדֶם הַפֶּסַח. וְהִנֵּה סוֹף סוֹף מַגִּיעַ הַלַּיְלָה הַגָּדוֹל וְהַקָּדוֹשׁ וְדַוְקָא עַכְשָׁו עָלוּל הַכֹּל לְהִתְפָּרֵץ בְּבַת אַחַת וְאַף עַל וִכּוּחִים קְטַנִּים עֲלוּלִים לְהַגִּיעַ לִידֵי אֲוִירָה עֲכוּרָה וַחֲבָל שֶׁכְּעָסִים מְיֻתָּרִים מוֹצְאִים אֶת מְקוֹמָם דַּוְקָא בְּלַיְלָה נַעֲלֶה זֶה.

עַל כֵּן חָכָם עֵינָיו בְּרֹאשׁוֹ וְעַל בַּעַל הַבַּיִת לְהָכִין מִבְּעוֹד מוֹעֵד דִּבְרֵי אַגָּדָה וְסִפּוּרִים וּמְשָׁלִים הַמּוֹשְׁכִים אֶת הַלֵּב. וְיִתְכּוֹנֵן כַּהֲלָכָה לִקְרַאת לֵיל הַסֵּדֶר וְאִם יִשְׁתַּדֵּל כָּרָאוּי יִזְכֶּה בְּעֶזְרַת ה' לְקַיֵּם אֶת ''וְהִגַּדְתָּ לְבִנְךָ'' כְּהִלְכָתוֹ.

עַל כָּךְ הֵבִיא הָרַב ''פְּאֵר יִשְׂרָאֵל'' זַצַּ''ל מָשָׁל נִפְלָא:

{{כַּפְרִי אֶחָד חָלָה וְנָפַל לְמִשְׁכָּב. מִיָּד הֻבְהַל הָרוֹפֵא לְמִטָּתוֹ. רָאָה הָרוֹפֵא שֶׁמַּחֲלָתוֹ אֲנוּשָׁה, אֲבָל יֵשׁ לָהּ מָזוֹר וּתְרוּפָה. כָּתַב בַּעֲבוּרוֹ מִרְשָׁם, שֶׁבּוֹ פֵּרֵט אֶת הַתְּרוּפוֹת הַנְּחוּצוֹת וְהִזְהִיר אֶת בְּנֵי הַבַּיִת בְּאַזְהָרָה חֲמוּרָה. וְכָךְ כָּתַב: ''יֵשׁ לִקְרֹא אֶת הַמִּרְשָׁם וְלָקַחַת אוֹתוֹ שָׁלֹשׁ פְּעָמִים לְיוֹם, בַּבֹּקֶר, בַּצָּהֳרַיִם וּבָעֶרֶב. תִּמְהֲלוּ אוֹתוֹ בְּכוֹס מַיִם, וּלְאַחַר מִכֵּן לִבְלֹעַ אוֹתוֹ וְאָז הַחוֹלֶה יַבְרִיא''.

עָשׂוּ בְּנֵי הַבַּיִת כְּמִצְוַת הָרוֹפֵא וּלְחֶרְדָתָם רָאוּ שֶׁהַמַּצָּב הוֹלֵךְ וָרָע. הָרוֹפֵא הֻבְהַל לְמִטַּת הַחוֹלֶה וּמְצָאוֹ גּוֹסֵס! נִבְהַל הָרוֹפֵא: הֲרֵי אַבְחָנָתוֹ הָיְתָה מְדֻיֶּקֶת, וְזוֹ הַתְּרוּפָה לַמַּחֲלָה. הַחוֹלֶה הָיָה אָמוּר לְהַבְרִיא - מַה קָּרָה אֵפוֹא? וְאָז נֶחֱרַד: אוּלַי טָעָה בַּמִּרְשָׁם, אוּלַי כָּתַב תְּרוּפָה אַחֶרֶת, אוּלַי מִנּוּן כָּפוּל? זֶה קוֹרֶה...

בִּקֵּשׁ לִרְאוֹת אֶת הַמִּרְשָׁם, אָמְרוּ לוֹ: ''הֲרֵי הוּא אָזַל!''

עַכְשָׁו הִגִּיעַ תּוֹר הָרוֹפֵא לִתְמֹהַּ: ''אָזַל?! מִי שָׁמַע עַל מִרְשָׁם שֶׁאָזַל?''

עָנוּ לוֹ: ''הֲלֹא אַתָּה הוֹרֵיתָ לָנוּ לָתֵת לוֹ אֶת הַמִּרְשָׁם, עָשִׂינוּ כִּדְבָרֶיךָ. קָרַעְנוּ אֶת הַמִּרְשָׁם לְפִסּוֹת קְטַנּוֹת וְהִכְרַחְנוּ אוֹתוֹ לְבָלְעָן. אַל תִּשְׁאַל בְּכַמָּה קשִׁי זֶה עָלָה לָנוּ. הוּא סֵרַב לִבְלֹעַ, וְאָנוּ תָּחַבְנוּ אֶת הַנְּיָר לִגְרוֹנוֹ עִם כּוֹס מַיִם, כְּפִי שֶׁאָמַרְתָּ''...

נֶחֱרַד הָרוֹפֵא וְקָרָא: ''הוֹי, פְּתָאִים וּסְכָלִים! מֶה עָלָה בְּדַעְתְּכֶם, וְכִי נִתָּן לְרַפֵּא אָדָם בְּפִסַּת נְיָר שֶׁתּוֹחֲבִים לְפִיו?! הֵן לֹא לְפִסַּת הַנְּיָר הִתְכַּוַּנְתִּי, אֶלָּא לְמַשְׁמָעוּתָהּ וְלַתֹּכֶן שֶׁבָּהּ, לַתְּרוּפָה הָרְשׁוּמָה בָּהּ. אוֹתָהּ הָיָה עֲלֵיכֶם לִרְכּשׁ עַל פִּי הַמִּרְשָׁם. הִיא הָיְתָה מְרַפֵּאת אוֹתוֹ!''}}

וְהַנִּמְשָׁל בָּרוּר: סִפּוּר יְצִיאַת מִצְרַיִם חָשׁוּב עַד מְאֹד. נִצְטַוִּינוּ לְהַקְדִּישׁ לוֹ אֶת לֵיל הַסֵּדֶר וּלְהַזְכִּירוֹ בְּכָל בֹּקֶר וָעֶרֶב. יֵשׁ בּוֹ הַכֹּל: יַד ה' בַּבְּרִיאָה, שָׂכָר וָעֹנֶשׁ, אַהֲבַת ה' לְעַמּוֹ. בַּמֶּה דְּבָרִים אֲמוּרִים? כְּשֶׁאֵין מִסְתַּפְּקִים בַּאֲמִירָה גְּרֵידָא, שֶׁכָּמוֹהָ - כִּבְלִיעַת הַמִּרְשָׁם... אֶלָּא חוֹוִים אֶת הַמְּאֹרָעוֹת וְלוֹמְדִים אֶת לִקְחָם!

אַךְ אִם לַיְלָה חָשׁוּב זֶה יֵהָפֵךְ לְמִפְגַּשׁ רֵעִים, צְחוֹק וְקַלּוּת רֹאשׁ, הִנֵּה הֶחְמַצְנוּ אֶת הַמַּטָּרָה.

הֲרֵי בְּלֵיל הַסֵּדֶר רַבִּים הֵם הָאוֹרְחִים, וְהִנֵּה זְמַן רַב לֹא רָאוּ אִישׁ אֶת רֵעֵהוּ, וְהַיֵּצֶר בְּנָקֵל יָכוֹל לְהָסִיט אֶת קְדֻשַּׁת הַלַּיְלָה הַזֶּה לְ''לֵיל חֲוָיוֹת'', בּוֹ כָּל אֶחָד רוֹצֶה לְהַעֲלוֹת זִכְרוֹנוֹת וַחֲוָיוֹת בְּלִוּוּי לָשׁוֹן הָרָע, רְכִילוּת וְכָל מִינֵי מַרְעִין בִּישִׁין. וַחֲבָל!!!

אֶפְשָׁר לִגְרֹף ''הוֹן שֶׁל מִצְווֹת'' בְּלַיְלָה כֹּה קָדוֹשׁ וְנַעֲלֶה זֶה!

~ לֵיל הַסֵּדֶר - קְדֻושַּׁת הַלַּיְלָה הַזֶּה רַבָּה עַד מְאֹד

(הַשְׁלָ''ה)

הַלַּיְלָה הַזֶּה הוּא סֵדֶר לְכָל הַשָּׁנָה, וּכְפִי שֶׁעוֹשֶׂה אֶת לֵיל הַסֵּדֶר, כָּךְ מְסַדֵּר הוּא לְעַצְמוֹ אֶת כָּל הַשָּׁנָה (בְּשֵׁם ''בֵּית אַהֲרֹן'' מִקַּרְלִין).

וְעוֹד בָּא לְרַמֵּז לָנוּ, כְּשֵׁם שֶׁהַטֶּבַע מִתְנַהֵל לְפִי סֵדֶר קָבוּעַ, כָּךְ כָּל הַנִּסִּים שֶׁאֵרְעוּ מִיצִיאַת מִצְרַיִם וְעַד הַיּוֹם, אֵין בָּהֶם חָלִילָה שׁוּם דָּבָר מִקְרִי, אֶלָּא הַכֹּל מִתְרַחֵשׁ לְפִי סֵדֶר מְסֻיָּם, וְאַף עַל פִּי שֶׁלֹּא תָּמִיד מְבִינִים אָנוּ אֶת הַסֵּדֶר הַזֶּה (בְּשֵׁם מַהֲרַ''ל).

הַלַּיְלָה הַזֶּה, שֶׁנִּקְבַּע לְדוֹרוֹת, בּוֹ אָנוּ מְחֻיָּבִים בְּמִצְוַת ''וְהִגַּדְתָּ לְבִנְךָ'', כְּשֶׁעָלֵינוּ לְהַרְבּוֹת בְּסִפּוּרֵי יְצִיאַת מִצְרַיִם לְזֵכֶר גְּאֻלַּת יִשְׂרָאֵל מִגָּלוּת מִצְרַיִם, הַמְבַטְּאִים אֶת עִנְיְנֵי שִׁעְבּוּד בְּנֵי יִשְׂרָאֵל בְּאֶרֶץ מִצְרַיִם וּגְאֻלַּת יִשְׂרָאֵל, וְאֶת הַגָּלוּת שֶׁנִמְצָא בָּהּ עַם יִשְׂרָאֵל קָרוֹב לְאַלְפַּיִם שָׁנָה וּמְבַקְּשִׁים עַל הַגְּאֻלָּה הָעֲתִידָה, לָכֵן עַל כָּל אֶחָד לְהַמְחִישׁ, וּבְעִקָּר לַיְלָדִים, אֶת כָּל מַה שֶּׁהָיָה לַאֲבוֹתֵינוּ כְּאִלּוּ הָיָה זֶה לָנוּ.

בַּסֵּפֶר [''עוֹלְלוֹת אֶפְרַיִם''] כּוֹתֵב הַמְחַבֵּר, שֶׁכְּדַאי לְהִתְבּוֹנֵן בַּדְּבָרִים הַסּוֹתְרִים שֶׁאֲנַחְנוּ עוֹשִׂים בַּלַּיְלָה הַזֶּה. מִצַּד אֶחָד אָנוּ עוֹשִׂים דְּבָרִים הָרוֹמְזִים [לַשִּׁעְבּוּד], שֶׁהֵם אֲכִילַת מַצָּה וּמָרוֹר. וּמִצַּד אַחֵר אָנוּ עוֹשִׂים דְּבָרִים הָרוֹמְזִים [לַחֵרוּת], כַּאֲשֶׁר אָנוּ מַטְבִּילִין שְׁתֵּי פְּעָמִים וְיוֹשְׁבִים כֻּלָּנוּ מְסֻבִּין. זֹאת כְּדֵי לְהוֹרוֹת לָנוּ שֶׁתָּמִיד צָרִיךְ לִזְכֹּר שְׁנֵי הַדְּבָרִים וְעַל יְדֵי זֶה נִתְנַהֵג בְּהַכְנָעָה וַעֲנָוָה, שֶׁזֶּה כָּל הַתַּכְלִית בַּלַּיְלָה הַזֶּה לִתֵּן לָנוּ תִּזְכֹּרֶת אֵיךְ אֲנַחְנוּ צְרִיכִים לְהִתְנַהֵג בְּמֶשֶׁךְ כָּל הַשָּׁנָה.

וּכְעֵין זֶה מָצִינוּ בְּרַבּוֹתֵינוּ זַ''ל, שֶׁלֵּיל הַפֶּסַח נִקְרָא [''לֵיל הַסֵּדֶר'']. כָּתַב [חִדּוּשֵׁי הָרִי''ם], שֶׁבָּא הַקָּדוֹשׁ בָּרוּךְ הוּא לְלַמְּדֵנוּ עַל הַנִּסִּים וְהַנִּפְלָאוֹת הַמִּתְרַחֲשִׁים מֵהַשָּׁמַיִם שֶׁגַּם לָהֶם יֵשׁ סֵדֶר], וּכְמוֹ שֶׁסֵּדֶר הַנְהָגַת הַטֶּבַע מִתְנַהֵל לְפִי סֵדֶר קָבוּעַ כָּךְ גַּם הַנִּסִּים הָעַל-טִבְעִיִּים מִתְנַהֲלִים בְּסֵדֶר קָבוּעַ.

וְסִפֵּר הָרַב] נָבוֹן יִצְחָק] יצ''ו, שֶׁהַסִּבָּה שֶׁנִּקְרָא הַלַּיְלָה הַזֶּה ''לֵיל הַסֵּדֶר'' הִיא לְפִי שֶׁיֵּשׁ לָנוּ אַרְבָּעָה חֲלָקִים בְּתוֹרָתֵנוּ הַקְּדוֹשָׁה שֶׁהֵם: פְּשָׁט, רֶמֶז, דְּרָשׁ, סוֹד, וּבַלַּיְלָה הַזֶּה אֵין לָנוּ אֶת הַבְּחִינָה שֶׁל פְּשָׁט אֶלָּא רַק הַבְּחִינוֹת שֶׁל סֵדֶ''ר - סוֹד, דְּרָשׁ, רֶמֶז, כִּי הַכֹּל הָיָה מִתְנַהֵל בְּדֶרֶךְ נִסִּים וְנִפְלָאוֹת, דְּאִי אֶפְשָׁר לְפָרְשָׁם בְּדֶרֶךְ הַפְּשָׁט.

בַּסֵּפֶר [''בֵּית אַהֲרֹן''] כָּתַב מִשֵּׁם אָבִיו [רַבִּי אָשֵׁר], דִּלְכָךְ נִקְרָא הַלַּיְלָה הַזֶּה [''לֵיל הַסֵּדֶר''], לְפִי שֶׁהוּא עוֹשֶׂה סֵדֶר לְכָל הַשָּׁנָה. וְלָכֵן הַחַלָּשׁ יֹאמַר גִּבּוֹר אֲנִי לַעֲשׂוֹת הַלַּיְלָה הַזֶּה בְּשִׂמְחָה וּבְהִתְלַהֲבוּת כְּתִקּוּנוֹ, שֶׁעַל יְדֵי זֶה יְהֵא לוֹ כָּל סֵדֶר וּמַהֲלַךְ הַשָּׁנָה כְּמוֹ שֶׁצָּרִיךְ, מִשּׁוּם דְּסוֹד הַהַצְלָחָה בְּמֶשֶׁךְ כָּל הַשָּׁנָה מִתְנַהֵל לְפִי מַה שֶּׁהִשְׁקִיעַ לְנַהֵל אֶת סֵדֶר לֵיל הַפֶּסַח כְּתִקּוּנוֹ]. וּגְדוֹלָה מִזּוֹ כָּתַב, כִּי מִי שֶׁאֵינוֹ מְהַרְהֵר בִּתְשׁוּבָה שְׁלֵמָה בַּלַּיְלָה הַזֶּה, הוּא מִבְּחִינַת אוֹתָם שֶׁמֵּתוּ בִּשְׁלשֶׁת יְמֵי הָאֲפֵלָה!

עוֹד מָצִינוּ מַעֲלָה גְּדוֹלָה וַעֲצוּמָה: מוּבָא בַּסֵּפֶר [''תִּפְאֶרֶת שְׁלֹמֹה''] עַל הַפָּסוּק ''לֵיל שִׁמֻּרִים הוּא לַה''' (שְׁמוֹת יב, מב) - דְּהַיְנוּ, [הַלַּיְלָה הַזֶּה יֵשׁ בּוֹ כֹּחַ לָתֵת שְׁמִירָה עַל כָּל הַלֵּילוֹת שֶׁל כָּל הַשָּׁנָה.] לָכֵן נֶאֱמַר ''לֵיל שִׁמּוּרִים'' בִּלְשׁוֹן רַבִּים, לְהוֹרוֹת לָנוּ דְּזוֹ הַסְּגֻלָּה לִשְׁמִירָה לָאו דַּוְקָא עַל לֵיל פֶּסַח אֶלָּא גַּם עַל כָּל הַלֵּילוֹת שֶׁל הַשָּׁנָה כֻּלָּהּ.

כָּתַב [הַשְּׁלָ''ה] הַקָּדוֹשׁ (רֵישׁ מַסֶּכֶת פְּסָחִים), [דִּקְדֻשַּׁת הַלַּיְלָה הַזֶּה וְכָל הַדִּינִים הַנּוֹהֲגִים בּוֹ הִיא קְדֻשָּׁה רַבָּה מְאֹד], כִּי אָז בָּחַר בָּנוּ ה' יִתְבָּרַךְ מִכָּל הָעַמִּים וְקִדְּשָׁנוּ בְּמִצְוֹתָיו. עַל כֵּן רָאוּי לָאָדָם לִהְיוֹת נִזְהָר [שֶׁלֹּא יְדַבֵּר בַּלַּיְלָה הַזֶּה שׁוּם שִׂיחַת חֻלִּין וְיַזְהִיר בֵּיתוֹ עַל זֶה, וְלֹא יִהְיוּ נִפְרָדִים מִדְּבֵקוּת ה' יִתְבָּרַךְ אֲפִלּוּ לְרֶגַע אֶחָד], אֶלָּא יִתְעַסְּקוּ כֻּלָּם בְּמִצְוֹת הַלַּיְלָה הַזֶּה וּבְסִפּוּרֵי נִסֵּי מִצְרַיִם לְפַרְסֵם גְּדֻלַּת הַבּוֹרֵא לִבְנֵי בֵּיתוֹ.

וּמָצִינוּ ב[ַּזֹּהַר] הַקָּדוֹשׁ (ח''ב דַּף מ:), שֶׁהִיא חוֹבָה עַל הָאָדָם לְסַפֵּר בְּשֶׁבַח זֶה לְעוֹלָם], וְקַבָּלָה בְּיָדֵינוּ הִיא, שֶׁכָּל אָדָם הַמְסַפֵּר בְּשֶׁבַח יְצִיאַת מִצְרַיִם וּבְאוֹתוֹ סִפּוּר שָׂמֵחַ הוּא בְּשִׂמְחָה שֶׁל מִצְוָה, הֲרֵי מְזֻמָּן הוּא לִשְׂמֹחַ עִם הַשְּׁכִינָה לָעוֹלָם הַבָּא שֶׁהִיא הַשִּׂמְחָה שֶׁעוֹלָה עַל הַכֹּל], וְכֵיוָן שֶׁהַקָּדוֹשׁ בָּרוּךְ הוּא יֵשׁ לוֹ שִׂמְחָה בְּאוֹתוֹ סִפּוּר, בְּאוֹתָהּ שָׁעָה מְקַבֵּץ הַקָּדוֹשׁ בָּרוּךְ הוּא אֶת כָּל הַפָּמַלְיָא שֶׁלּוֹ וְאוֹמֵר לָהֶם: ''לְכוּ וְשִׁמְעוּ סִפּוּר הַשֶּׁבַח שֶׁלִּי שֶׁמְּסַפְּרִים בָּנַי וּשְׂמֵחִים בִּגְאֻלָּתִי!'' מִיָּד מִתְכַּנְּסִים כֻּלָּם וּבָאִים וּמִתְחַבְּרִים עִם יִשְׂרָאֵל, וְשׁוֹמְעִים סִפּוּרֵי הַשֶּׁבַח שֶׁשְּׂמֵחִים בְּשִׂמְחַת הַגְּאֻלָּה שֶׁל אֲדוֹנָם, וְאָז בָּאִים וּמוֹדִים לְהַקָּדוֹשׁ בָּרוּךְ הוּא עַל כָּל הַנִּסִּים וְהַגְּבוּרוֹת, וּמְשַׁבְּחִים אוֹתוֹ עַל הָעָם הַקָּדוֹשׁ שֶׁיֵּשׁ לוֹ, שֶׁבָּעָם הַמֻּבְחָר הַזֶּה בָּחַר בּוֹ ה' יִתְבָּרַךְ מִכָּל הָעַמִּים, שֶׁהֵם שְׂמֵחִים בְּשִׂמְחַת הַגְּאֻלָּה וּמְשַׁבְּחִים לְהַקָּדוֹשׁ בָּרוּךְ הוּא. בָּזֶה נִתּוֹסֵף לוֹ יִתְבָּרַךְ שְׁמוֹ כֹּחַ וּגְבוּרָה לְמַעְלָה.

הָא לְמַה זֶּה דּוֹמֶה?

לְמֶלֶךְ שֶׁנּוֹסָפִים לוֹ כֹּחַ וּגְבוּרָה כַּאֲשֶׁר מְשַׁבְּחִים אֶת גְּבוּרָתוֹ, וְכֻלָּם מוֹדִים וִירֵאִים מִפָּנָיו וּכְבוֹדוֹ מִתְעַלֶּה עַל כֻּלָּם. וּמִפְּנֵי זֶה יֵשׁ לְהַלֵּל וּלְסַפֵּר בַּלַּיְלָה הַזֶּה. וּכְכָל שֶׁיַּרְבֶּה בְּסִפּוּר יְצִיאַת מִצְרַיִם, כָּךְ מִתְעַלֶּה וּמִתְגַּבֵּר כֹּחוֹ שֶׁל הַקָּדוֹשׁ בָּרוּךְ הוּא הֵן לְמַעְלָה וְהֵן לְמַטָּה.

~ הַנְהָגוֹת כְּלָלִיּוֹת עֶרֶב הִתְקַדֵּשׁ הֶחָג

''וְהִנֵּה בִּזְמַן בֵּית הַמִּקְדָּשׁ הָיָה הַפֶּסַח נִשְׁחָט אַחַר הַתָּמִיד שֶׁל בֵּין הָעַרְבַּיִם. [וּכְדֵי שֶׁיְּשַׁלְּמוּ פָּרִים שְׂפָתֵינוּ, רָאוּי לַעֲסֹק בְּסֵדֶר קָרְבַּן פֶּסַח אַחַר תְּפִלַּת מִנְחָה... וְצָרִיךְ הָאָדָם הַיָּרֵא וְהֶחָרֵד עַל דְּבַר ה' לִקְרֹא אוֹתוֹ בִּזְמַנּוֹ, שֶׁתַּעֲלֶה קְרִיאָתוֹ בִּמְקוֹם הַקְרָבָתוֹ, וְיִדְאַג עַל חֻרְבַּן הַבַּיִת, וְיִתְחַנֵּן לִפְנֵי בּוֹרֵא עוֹלָם: יְהִי רָצוֹן שֶׁיִּבְנֶה אוֹתוֹ בִּמְהֵרָה בְּיָמֵינוּ'']. עַד כָּאן לְשׁוֹנוֹ. (סֵפֶר שְׁלָ''ה - מַסֶּכֶת פְּסָחִים)

''וְיִתְנַהֲגוּ הוּא וְאִשְׁתּוֹ כְּמֶלֶךְ וּכְמַלְכָּה, וּבְנֵי בֵּיתוֹ כִּבְנֵי מְלָכִים, וְיָכִינוּ כְּלֵי כֶּסֶף וּכְלֵי זָהָב וּבִגְדֵי מֶשִׁי וְרִקְמָה מִכָּל מַה שֶּׁחֲנָנָם ה' יִתְבָּרַך]ְ. וְהַכֹּל יָכִינוּ כְּדֵי לְהַרְאוֹת לַכֹּל שִׂמְחַת לִבָּם בְּחַסְדּוֹ שֶׁל מָקוֹם.

וּקְדֻשַּׁת הַלַּיְלָה הַזֶּה וְכָל הַדִּינִים הַנּוֹהֲגִים הִיא קְדֻשָּׁה רַבָּה בִּמְאֹד, כִּי אָז בָּחַר בָּנוּ ה' יִתְבָּרַךְ מִכָּל הָעַמִּים וְקִדְּשָׁנוּ בְּמִצְוֹתָיו. [עַל כֵּן רָאוּי לָאָדָם לִהְיוֹתוֹ נִזְהָר שֶׁלֹּא יְדַבֵּר בְּלַיְלָה זוֹ שׁוּם שִׂיחָה מִשִּׂיחַת חֻלִּין], וְיַזְהִיר בְּנֵי בֵּיתוֹ עַל זֶה, וְלֹא יִהְיוּ נִפְרָדִים מִדְּבֵקוּת ה' יִתְבָּרַךְ רֶגַע כְּמֵימְרָא, רַק יִתְעַסְּקוּ הַכֹּל בְּמִצְוַת הַלַּיְלָה הַזֶּה בְּסִפּוּרֵי נִסֵּי מִצְרַיִם וּלְפַרְסְמָם לִבְנֵי בֵּיתוֹ... וְאִם יִרְצֶה לְהַאֲרִיךְ יוֹתֵר בְּחֻקָּיו וּמִשְׁפָּטָיו מַה טּוֹב וּמַה נָּעִים, וְכָל הַמַּרְבֶּה הֲרֵי זֶה מְשֻׁבָּח...'' (סֵפֶר שְׁלָ''ה - מַסֶּכֶת פְּסָחִים)

]''...וְהַלַּיְלָה הַזֶּה הוּא סֵדֶר עַל כָּל הַשָּׁנָה, וּבַלַּיְלָה הַזֶּה תָּלוּי הִתְנַהֲגוּתוֹ וְדִבּוּרָיו וּמַעֲשָׂיו שֶׁל הָאִישׁ הַיִּשְׂרְאֵלִי לְכָל הַשָּׁנָה]. וְאִם בַּלַּיְלָה הַזֶּה הוּא מַשְׂכִּיל בְּדַעְתּוֹ לְהִתְבּוֹנֵן שֶׁכְּדַאי לוֹ שֶׁיִּתְנַהֵג כָּרָאוּי כִּי זֶה יִגְרֹם לוֹ אַחַר כָּךְ שִׁנּוּי לְטוֹבָה עַל כָּל הַשָּׁנָה כֻּלָּהּ, נִמְצָא שֶׁלַּיְלָה זֶה הוּא הַגּוֹרֵם וּמַשְׁלִיט סֵדֶר אֵיךְ יִתְרָאֶה, בְּסִיַּעְתָּא דִּשְׁמַיָּא, כָּל הַשָּׁנָה לָכֵן שַׁפִּיר נִקְרָא לֵיל הַסֵּדֶר...'' (קוּנְטְרֵס ''קְדֻשַּׁת לֵיל הַסֵּדֶר'' - הָרַב אַהֲרֹן טוֹיְסִיג)

''וּמִכָּל לֵיל פֶּסַח מְסֻגָּל לְהִשְׁתַּנּוֹת מַזָּלוֹ מֵרָעָה לְיָפָה, וְהַיְנוּ שֶׁבַּלַּיְלָה הַזֶּה מְסֻגָּל לְהִשְׁתַּנּוֹת לַחֲלוּטִין וְלָצֵאת לְחֵרוּת מִכָּל צָרָיו, עַל דֶּרֶךְ אָמְרָם זַ''ל 'בְּכָל דּוֹר וָדוֹר חַיָּב אָדָם לִרְאוֹת אֶת עַצְמוֹ כְּאִלּוּ הוּא יָצָא מִמִּצְרַיִם'...'' (סֵפֶר ''נְתִיבוֹת שָׁלוֹם'')

~ הַתִּקּוּנִים וְהָאוֹרוֹת שֶׁבִּתְפִלּוֹת הֶחָג

[''...יֵלֵךְ לְבֵית הַכְּנֶסֶת, וִיכַוֵּן מְאֹד בְּעַרְבִית, כִּי רַבּוּ מְאֹד הָרָזִין עִלָּאִין לְאוֹרוֹת גְּדוֹלִים בַּשָּׁמַיִם, גְּדוֹלֵי גְּדוֹלִים, תִּלֵּי תִּלִּים...] גְּמַר הַהַלֵּל בְּבֵית הַכְּנֶסֶת סוֹדוֹ רָם וְנִשָּׂא... יִרְאֶה שֶׁהַלַּיְלָה הַזּוֹ מְאִירָה כַּשֶּׁמֶשׁ בְּתֹקֶף אוֹרוֹת עֶלְיוֹנִים...'' (סֵפֶר ''עֲבוֹדַת הַקֹּדֶשׁ'' - הַחִידָ''א)

''[...לְאַחַר] מִכֵּן יֵשׁ הַמְתָּנָה שֶׁל הַיּוֹם טוֹב עַצְמוֹ, שֶׁמַּתְחִיל מֵהַלַּיְלָה הַקָּדוֹשׁ שֶׁל לֵיל הַסֵּדֶר, [שֶׁבְּלַיְלָה זֶה ה' יִתְבָּרַךְ נוֹתֵן לְכָל אֶחָד אֶת הַכֹּחַ שֶׁל 'הַבֵּן שׁוֹאֵל', וְאֶת הַכֹּחַ שֶׁל כֹּהֵן גָּדוֹל,] שֶׁהָיָה לוֹ אֶת כֹּחַ הַתְּפִלָּה בְּדַרְגָּה גְּדוֹלָה מְאֹד[, וְכָתוּב מִצַּדִּיקִים זי''ע, שֶׁבְּלַיְלָה זֶה אֶפְשָׁר לִפְעֹל דְּבָרִים נִפְלָאִים עִם כָּל בַּקָּשָׁה, לִפְנֵי מַעֲרִיב, וּבְעֵת תְּפִלַּת עַרְבִית, וּבְהַלֵּל שֶׁל מַעֲרִיב, בְּכָל 'מִן הַמֵּצַר קָרָאתִי יָּ-הּ'], וּלְאַחַר מִכֵּן בְּעֵת הַהֲלִיכָה אֶל הַסֵּדֶר, וּבְעֵת הַסֵּדֶר, בְּעֵת הַסְּעוּדָה, הַהַלֵּל, וּלְאַחַר הַסֵּדֶר], בְּכָל בַּקָּשָׁה אֶפְשָׁר לִפְעֹל דְּבָרִים נִפְלָאִים, שֶׁהֲרֵי בְּלֵיל הַסֵּדֶר פְּתוּחִים כָּל הַשְּׁעָרִים לְמַעְלָה וּמִמֵּילָא כָּל קוֹל שֶׁבַּר יִשְׂרָאֵל זוֹכֶה לִשְׁלֹחַ לְמַעְלָה בְּלַיְלָה זֶה, הֲרֵי זֶה רְכוּשׁ עָצוּם וְנִפְלָא שֶׁזּוֹכִים לִרְכּוֹשׁ עַל כָּל הַשָּׁנָה הַבָּאָה...''] (סֵפֶר ''שִׂיחוֹת הִתְחַזְּקוּת'')

''[...הַמִּצְוָה] שֶׁאַחַר זוֹ הוּא לְסַפֵּר בְּשֶׁבַח יְצִיאַת מִצְרַיִם, שֶׁהוּא חוֹב עַל הָאָדָם לְעוֹלָם לְסַפֵּר בַּשְּׁבָחִים הָאֵלּוּ. כָּךְ הֶעֱמַדְנוּ, [כָּל אָדָם הַמְסַפֵּר בִּיצִיאַת מִצְרַיִם וְשָׂמֵחַ בַּסִּפּוּר הַהוּא בְּשִׂמְחָה, עָתִיד הוּא לִשְׂמֹחַ עִם הַשְּׁכִינָה לָעוֹלָם הַבָּא, שֶׁהוּא הַשִּׂמְחָה xxהַגְּדוֹלָהyy מֵהַכֹּל, ]שֶׁזֶּה הוּא אָדָם הַשָּׂמֵחַ בַּאֲדוֹנוֹ, וְהַקָּדוֹשׁ בָּרוּךְ הוּא שָׂמֵחַ בַּסִּפּוּר שֶׁלּוֹ.

[בְּאוֹתָהּ] הַשָּׁעָה מְקַבֵּץ הַקָּדוֹשׁ בָּרוּךְ הוּא אֶת כָּל הַפָּמַלְיָא שֶׁלּוֹ וְאוֹמֵר לָהֶם: לְכוּ וְשִׁמְעוּ הַסִּפּוּר שֶׁל הַשֶּׁבַח שֶׁלִּי שֶׁמְּסַפְּרִים בָּנַי וְשׁוֹמְעִים סִפּוּר הַשֶּׁבַח שֶׁשְּׂמֵחִים בְּשִׂמְחַת הַגְּאֻלַּת אֲדוֹנָם, וּבָאִים וּמוֹדִים לְהַקָּדוֹשׁ בָּרוּךְ הוּא עַל כָּל אֵלּוּ הַנִּסִּים וְהַגְּבוּרוֹת, וּמוֹדִים לוֹ עַל עַם הַקָּדוֹשׁ שֶׁיֵּשׁ לוֹ בָּאָרֶץ - שֶׁשְּׂמֵחִים בְּשִׂמְחַת הַגְּאֻלָּה שֶׁל אֲדוֹנָם - אָז נִתּוֹסֵף לוֹ כֹּחַ לַאֲדוֹנָם, כְּמֶלֶךְ שֶׁנּוֹסָף לוֹ כֹּחַ וּגְבוּרָה בְּעֵת שֶׁמְּשַׁבְּחִים גְּבוּרָתוֹ וּמוֹדִים לוֹ, וְהַכֹּל יְרֵאִים מִפָּנָיו וְעוֹלֶה כְּבוֹדוֹ עַל כֻּלָּם''. (תַּרְגּוּם הַזֹּהַר הַקָּדוֹשׁ ר''מ פָּרָשַׁת בֹּא)

~ שִׂמְחַת יוֹם טוֹב

[חַיָּב אָדָם ל]ִהְיוֹת שָׂמֵחַ וְטוֹב לֵב בַּמּוֹעֵד הוּא וְאִשְׁתּוֹ וּבָנָיו וְכָל הַנִּלְוִים אֵלָיו.

[כֵּיצַד] מְשַׂמְּחָן? הַקְּטַנִּים - נוֹתֵן לָהֶם קְלָיוֹת וֶאֱגוֹזִים,

[וְהַנָּשִׁים - קוֹנֶה לָהֶן בְּגָדִים וְתַכְשִׁיטִים כְּפִי מָמוֹנוֹ.] (שׁוּלְחָן עָרוּךְ הִלְכוֹת יוֹם טוֹב תקכט, ב)

הֲלָכָה מְפֹרֶשֶׁת הִיא כֵּיצַד אָנוּ חַיָּבִים לְשַׂמֵּחַ אֶת הָאִשָּׁה בִּשְׁלשֶׁת הָרְגָלִים, וּמָרָן פָּסַק: ''וְהַנָּשִׁים - קוֹנֶה לָהֶן בְּגָדִים וְתַכְשִׁיטִים כְּפִי מָמוֹנוֹ''.

בַּ''בֵּאוּר הֲלָכָה'' כּוֹתֵב הֶ''[חָפֵץ חַיִּים]'', שֶׁאִם אֵין יָדוֹ מַשֶּׂגֶת - יִקְנֶה לָהֶם, לְכָל הַפָּחוֹת, מִנְעָלִים חֲדָשִׁים לִכְבוֹד יוֹם טוֹב.

יָדוּעַ הוּא, שֶׁהָאִשָּׁה שְׂמֵחָה כִּפְלַיִם: הִיא זוֹכָה לְקַבֵּל מִבַּעְלָהּ תַּכְשִׁיטִין וּמֵעֵבֶר לַהַרְגָּשָׁה הַטּוֹבָה הִיא חָשָׁה כִּי בַּעְלָהּ מְכַבֵּד אוֹתָהּ.

כַּמּוּבָן, אִישׁ אִישׁ כְּפִי מָמוֹנוֹ וִיכָלְתּוֹ. כָּל הַמַּטָּרָה הִיא לָתֵת תְּשׂוּמֶת לֵב לָאִשָּׁה וּלְהַעֲרִיךְ אֶת מַאֲמַצֶּיהָ עַל כָּל הַטּוֹבָה שֶׁעוֹשָׂה עִמּוֹ.

לְעִתִּים, דַּוְקָא לִפְנֵי הֶחָג אֵין הַפְּרוּטָה מְצוּיָה בַּכִּיס וּקְנִיָּה כָּזוֹ הִיא ''מַעֲמָסָה'' לֹא קַלָּה עַל הַבַּעַל, שֶׁלֹּא דַּי בַּהוֹצָאוֹת הַכְּבֵדוֹת שֶׁהֻטְּלוּ עָלָיו לִכְבוֹד הֶחָג, עוֹד הוּא נִדְרָשׁ לְהוֹצִיא ''הוֹצָאוֹת נוֹסָפוֹת'' לְמַעַן הָרַעְיָה.

אַךְ עָלֵינוּ לָדַעַת, כִּי כַּאֲשֶׁר אָנוּ מְצֻוִּים לַעֲשׂוֹת לִכְבוֹד הָרַעְיָה - לַקָּדוֹשׁ בָּרוּךְ הוּא יֵשׁ דְּרָכִים מִשֶּׁלּוֹ ''''שֶׁלֹּא נַרְגִּישׁ אֶת הַהוֹצָאוֹת'' - הוֹצָאוֹת שַׁבָּת וְיוֹם טוֹב הֵן ''מֻכָּרוֹת בַּשָּׁמַיִם'' וְהֵן אֵינָן בִּכְלַל הַהוֹצָאוֹת הָרְגִילוֹת.

הִנֵּה סִפּוּר מְאַלֵּף לְהַמְחָשַׁת הַדְּבָרִים:

{{יוֹמַיִם לִפְנֵי חַג הַפֶּסַח פָּגַשׁ אוֹתִי יְהוּדִי וְנָתַן לִי סְכוּם שֶׁל אַרְבַּע מֵאוֹת שְׁקָלִים וּבִקְשַׁנִי לִמְסֹר זֹאת לְמִשְׁפָּחָה נִזְקֶקֶת כִּרְאוּת עֵינַי וְעוֹד בִּקֵּשׁ שֶׁלֹּא אֲחַלֵּק אֶת הַסְּכוּם בֵּין כַּמָּה מִשְׁפָּחוֹת אֶלָּא שֶׁאֶתֵּן אֶת כֻּלּוֹ לְמִשְׁפָּחָה אַחַת.

לַמָּחֳרָת פָּגַשְׁתִּי יְהוּדִי, שֶׁאֲנִי יוֹדֵעַ שֶׁמַּצָּבוֹ דָּחוּק, וְנָתַתִּי לוֹ מָאתַיִם שְׁקָלִים מִתּוֹךְ הַתְּרוּמָה שֶׁקִּבַּלְתִּי וְאֶת הַיֶּתֶר תִּכְנַנְתִּי לָתֵת לְמִשְׁפָּחָה נִזְקֶקֶת אַחֶרֶת (בְּאוֹתוֹ רֶגַע לֹא זָכַרְתִּי אֶת בַּקָּשָׁתוֹ הַמְפֹרֶשֶׁת שֶׁל הַתּוֹרֵם כִּי אַחֶרֶת לֹא הָיִיתִי עוֹשֶׂה שִׁנּוּי בְּמַה שֶּׁהוּא הִתְנָה). לְאַחַר כְּשָׁעָה נִזְכַּרְתִּי בַּתְּנַאי שֶׁל הַתּוֹרֵם וּמִיָּד הִתְקַשַּׁרְתִּי לַיְּהוּדִי שֶׁקִּבֵּל מִמֶּנִּי מָאתַיִם שְׁקָלִים וְהוֹדַעְתִּיו שֶׁיֵּשׁ לִי עוֹד מָאתַיִם שְׁקָלִים לִמְסֹר לוֹ.

תְּשׁוּבָתוֹ הִפְתִּיעָה אוֹתִי מְאֹד: ''יָדַעְתִּי שֶׁתָּבִיא לִי עוֹד מָאתַיִם שְׁקָלִים! חִכִּיתִי לָזֶה''.

''כֵּיצַד יָדַעְתָּ?!'' - תָּמַהְתִּי - ''וְכִי אַתָּה יוֹדֵעַ מִי נָתַן לִי אֶת הַסְּכוּם וְכַמָּה הוּא נָתַן?''

''לֹא, אַךְ בּוֹא אֲסַפֵּר לְךָ: אֶתְמוֹל נָסַעְתִּי עִם אִשְׁתִּי וְגִיסָתִי לִבְנֵי בְּרַק לִקְנוֹת מִצְרָכִים בְּסִיסִיִּים לְחַג הַפֶּסַח - מַצּוֹת, יַיִן, סֻכָּר, שֶׁמֶן וְכַיּוֹצֵא בָּאֵלּוּ דְּבָרִים בְּסִיסִיִּים הַנִּצְרָכִים לְכָל מִשְׁפָּחָה.

בַּדֶּרֶךְ לַחֲנוּת הַמָּזוֹן אִשְׁתִּי עָצְרָה לְיַד חֲנוּת בְּגָדִים וְהִתְבּוֹנְנָה בַּבְּגָדִים הַמֻּצָּגִים בְּחַלּוֹן הָרַאֲוָה. הִבְהַרְתִּי לָהּ שֶׁאִם הִיא תִּקְנֶה בֶּגֶד, מִיָּד נַעֲלֶה לַמְּכוֹנִית חֲזָרָה כִּי לֹא נוּכַל לִקְנוֹת כְּלָל מוּצְרֵי מָזוֹן.

אִשְׁתִּי אָמְרָה לִי שֶׁהִיא רַק מִסְתַּכֶּלֶת לְלֹא כַּוָּנָה לִרְכּשׁ בְּגָדִים כָּעֵת כִּי יוֹדַעַת הִיא אֶת מַצָּבֵנוּ הַכַּלְכָּלִי.

אַךְ הָעַיִן רוֹאָה וְהַלֵּב חוֹמֵד... בְּאַחַת הַחֲנֻיּוֹת הִיא רָאֲתָה שִׂמְלָה מְיֻחֶדֶת וְהִיא נִכְנְסָה לִשְׁאֹל מַה מְּחִירָהּ. 'חֲמֵשׁ מֵאוֹת שַׁ''ח' - עָנְתָה לָהּ הַמּוֹכֶרֶת - 'אַךְ, גְּבֶרֶת, תִּמְדְּדִי קֹדֶם וְאַחַר כָּךְ נְדַבֵּר עַל הַמְּחִיר'...

אִשְׁתִּי מָדְדָה אֶת הַשִּׂמְלָה וּמָה אֹמַר לְךָ, כְּאִלּוּ חַיָּט תָּפַר אֶת הַשִּׂמְלָה הַיָּפָה בְּדִיּוּק לְמִדּוֹתֶיהָ, לְלֹא כָּל צֹרֶךְ בְּתִקּוּנִים.

אֲנִי מַמְתִּין מִחוּץ לַחֲנוּת וּלְפֶתַע אִשְׁתִּי קוֹרֵאת לִי: 'בּוֹא תִּכָּנֵס רֶגַע'. יָדַעְתִּי שֶׁאִם אֲנִי נִכְנָס אֲנִי יוֹצֵא עִם שִׂמְלָה חֲדָשָׁה אַךְ מַה יִּהְיֶה עַל מִצְרְכֵי הַמָּזוֹן?

אִשְׁתִּי וְגִיסָתִי הֵחֵלּוּ לְהַפְעִיל עָלַי לַחַץ 'מָתוּן' לִרְכּשׁ אֶת הַשִּׂמְלָה לִכְבוֹד הֶחָג. 'כַּמָּה זֶה עוֹלֶה?' - אֲנִי שׁוֹאֵל. 'חֲמֵשׁ מֵאוֹת שַׁ''ח' – הֵשִׁיבָה הַמּוֹכֶרֶת. 'תִּרְאִי, יֵשׁ לִי רַק אַרְבַּע מֵאוֹת שַׁ''ח'.

'בְּסֵדֶר, אֲדוֹנִי' - אָמְרָה הַמּוֹכֶרֶת - 'שֶׁיִּהְיֶה לָכֶם חַג שָׂמֵחַ, אֶעֱשֶׂה לָכֶם הֲנָחָה'.

חָשַׁבְתִּי שֶׁאֲנִי מִתְעַלֵּף. הֲרֵי אַתָּה יוֹדֵעַ אֶת מַצָּבִי, אֵין לִי עַכְשָׁו מִצְרְכֵי מָזוֹן בְּסִיסִיִּים לְפֶסַח וּבַכֶּסֶף שֶׁיֵּשׁ אָנוּ קוֹנִים שִׂמְלָה...

כָּאן הֵחֵל הַלַּחַץ שֶׁל גִּיסָתִי. 'מַה יֵּשׁ, תִּקְנֶה פַּעַם אַחַת שִׂמְלָה לְאִשְׁתְּךָ'.

'כֵּן, אֲנִי רוֹצֶה' - הֵשַׁבְתִּי - 'אֲבָל מָה עִם כֶּסֶף לְמִצְרָכִים?'

גִּיסָתִי הִיא אִשָּׁה שֶׁאֵינָהּ שׁוֹמֶרֶת לְעֵת עַתָּה עַל תּוֹרָה וּמִצְוֹת וְהִיא עוֹנָה לִי כָּךְ: 'הַקָּדוֹשׁ בָּרוּךְ הוּא לֹא יָכוֹל לִדְאֹג לְךָ לְמִצְרָכִים לֶחָג? הֲרֵי אַתָּה יְהוּדִי מַאֲמִין'.

אָכֵן הוּא יָכוֹל לִדְאֹג לִי אֲבָל בְּעוֹד יוֹם יִהְיֶה חַג... וְשׁוּב גִּיסָתִי לוֹחֶצֶת: 'נוּ, אַל תִדְאַג, הַקָבָּ''ה יִשְׁלָח לְךָ מִצְרָכִים לֶחָג. גַּם בְּיוֹם אֶחָד הוּא יָכוֹל לִדְאֹג לְךָ לְאַרְבַּע מֵאוֹת שְׁקָלִים'.

וְאָכֵן קָנִיתִי אֶת הַשִּׂמְלָה וְחָזַרְנוּ לְבֵיתֵנוּ לְלֹא הַמִּצְרָכִים. וְהִנֵּה בַּבֹּקֶר אַתָּה מַצִּיעַ לִי מָאתַיִם שְׁקָלִים. אָמַרְתִּי לְעַצְמִי: 'רַק רֶגַע, הַשִּׂמְלָה עָלְתָה אַרְבַּע מֵאוֹת שְׁקָלִים, לָמָּה הַקָּדוֹשׁ בָּרוּךְ הוּא שָׁלַח רַק מָאתַיִם שְׁקָלִים?!' וְחִכִּיתִי לִרְאוֹת מֵהֵיכָן יַגִּיעוּ מָאתַיִם הַשְּׁקָלִים הַנּוֹסָפִים... וְהִנֵּה אַתָּה מְטַלְפֵּן וְהִשְׁלַמְתָּ לִי אֶת הַפָּאזֶל...''}}

אָכֵן, יֵשׁ בַּשָּׁמַיִם מַחְלָקָה מְיֻחֶדֶת הַמְחַשֶּׁבֶת אֶת הַהוֹצָאוֹת שֶׁאַתָּה מוֹצִיא עֲבוּר הֶחָג, וּבִמְיֻחָד עֲבוּר רַעְיָתְךָ וְהַקָּדוֹשׁ בָּרוּךְ הוּא רוֹאֶה שֶׁזֶּה אֶצְלְךָ ''הַכֶּסֶף הָאַחֲרוֹן'' שֶׁנּוֹתַר לְךָ. אַךְ אַל דְּאָגָה, שִׂמַּחְתָּ אֶת אִשְׁתְּךָ - הַקָּדוֹשׁ בָּרוּךְ הוּא יְשַׂמַּח אוֹתְךָ בַּחֲזָרָה.

בְּעֵינֵינוּ הָרְגִילוֹת אֵין אָנוּ רוֹאִים אֶת הַתְּמוּרָה לְכָל הַמַּאֲמַצִּים וְהַהַשְׁקָעָה שֶׁאָנוּ עוֹשִׂים לִכְבוֹד הַ....הַקָּדוֹשׁ בָּרוּךְ הוּא. הֲרֵי כַּאֲשֶׁר שִׂמַּחְתָּ אֶת רַעְיָתְךָ מִיָּד בַּשָּׁמַיִם ''נִדְלְקוּ אוֹרוֹת'' שֶׁהֵאִירוּ אֶת מִצְוֹתֶיךָ בְּאוֹר מְיֻחָד שֶׁנַּעֲשָׂה בִּמְסִירוּת נֶפֶשׁ.

אֲבָל מִן הָרָאוּי לַעֲשׂוֹת זֹאת גַּם בְּלֵב שָׁלֵם, בְּלֵב שָׂמֵחַ. לָתֵת הַרְגָּשָׁה טוֹבָה, בִּמְיֻחָד לִקְרַאת הֶחָג שֶׁבּוֹ הִיא כָּל כָּךְ טוֹרַחַת וַעֲמֵלָה, אַךְ, לְעִתִּים, אָנוּ עֵדִים לְתוֹפָעָה שֶׁהַבַּעַל אָכֵן עָשָׂה אֶת ''הַמַּאֲמָץ הָאַחֲרוֹן'' וְטוֹרֵחַ וְקוֹנֶה מַתָּנָה לְאִשְׁתּוֹ, אַךְ עִם זֹאת הוּא נוֹתֵן לָהּ הַרְגָּשָׁה שֶׁ''זֶּה הָיָה נוֹרָא קָשֶׁה הַפַּעַם, אֲבָל לֹא הָיְתָה לִי בְּרֵרָה וְלִכְבוֹד הֶחָג הָיִיתִי חַיָּב לִקְנוֹת לָךְ...''

בַּעַל יָקָר! אַל תִּדְאַג! לַקָּדוֹשׁ בָּרוּךְ הוּא יֵשׁ קֻפָּה שֶׁל ''הֶחְזֵרֵי הוֹצָאוֹת מֻכָּרוֹת''...

~ פּוֹתְחִים אֶת לֵיל הַסֵּדֶר בִּכְבוֹד... הָרַעְיָה

הַיָּמִים שֶׁלִּפְנֵי חַג הַפֶּסַח אֵינָם יָמִים קַלִּים. אָנוּ עֵדִים לְתוֹפָעוֹת שֶׁל צְעָקוֹת, זַעֲקוֹת שֶׁבֶר וּכְעָסִים רַבִּים שֶׁעוֹבְרִים בְּעִקָּר עַל הָאִמָּא, שֶׁדּוֹאֶגֶת שֶׁאָכֵן הַבַּיִת יַעֲמֹד בְּעֶרֶב חַג הַפֶּסַח בְּכַשְׁרוּתוֹ הָרְאוּיָה.

לֹא אַחַת, אָנוּ הַבְּעָלִים לִפְעָמִים יוֹצְאִים מִכֵּלֵינוּ כַּאֲשֶׁר אָנוּ רוֹאִים אֶת כָּל הַהִתְרַחֲשֻׁיּוֹת וּפְעָמִים אַף פּוֹלְטִים מִלִּים שֶׁאֵינָן בִּמְקוֹמָן, וְאוּלַי יוֹתֵר מִכֹּל לֹא יוֹדְעִים לְהַבִּיעַ הַעֲרָכָה וּלְהוֹקִיר אֶת כָּל מִבְצַע פֶּסַח שֶׁבְּרֹאשׁוֹ עוֹמֶדֶת רַעְיָתֵנוּ.

רַבִּים נוֹהֲגִים לְהַקְפִּיד עַל ''זְמַן רַבֵּנוּ תָּם'', ''שִׁעוּרֵי מִדּוֹת שֶׁל הַחֲזוֹן אִישׁ'', בּוֹדְקִים אֶת הַ''שְּׁפִּיץ'' שֶׁל הַלּוּלָב בִּזְכוּכִית מַגְדֶּלֶת, אַךְ אוּלַי כְּדַאי דַּוְקָא הַלַּיְלָה, כַּאֲשֶׁר מְסֻבִּים רַבִּים יוֹשְׁבִים סְבִיב הַשֻּׁלְחָן הֶעָרוּךְ בְּטוּב טַעַם, מִן הָרָאוּי לִפְתֹּחַ בִּכְבוֹד בַּעֲלַת הָאַכְסַנְיָה. כְּלוֹמַר, בְּפֶה מָלֵא לוֹמַר שֶׁלֹּא הָיִינוּ יְכוֹלִים לְהַגִּיעַ לַלַּיְלָה הַזֶּה כְּפִי שֶׁהִגַּעְנוּ אִם רַעְיָתֵנוּ לֹא הָיְתָה נוֹטֶלֶת עָלֶיהָ לַעֲמֹד בְּרֹאשׁוֹ.

לְכָל הַדֵּעוֹת הַשֶּׁבַח הַזֶּה מַגִּיעַ לָאִשָּׁה. הִיא הִדִּירָה שֵׁנָה מֵעֵינֶיהָ, נָטְלָה עָלֶיהָ כִּמְעַט אֶת כָּל הַמַּטָּלוֹת, הִשְׁתַּדְּלָה לֹא לְהַטְרִיחַ אֶת בַּעְלָהּ ''מֵעֵבֶר לְכֹחוֹתָיו'', אָז הִנֵּה מַגִּיעַ הָרֶגַע הַקָּטָן (וְהֶחָשׁוּב מְאֹד) שֶׁבּוֹ הִיא יְכוֹלָה לְקַבֵּל קְצָת נַחַת מִבַּעְלָהּ. בַּל נְחַכֶּה שֶׁנִּשְׁמַע תְּחִלָּה תִּשְׁבָּחוֹת מֵהָאוֹרְחִים עַל טִיב הַמַּאֲכָלִים אוֹ הָאֵרוּחַ הַנִּפְלָא. אַדְּרַבָּה, דַּוְקָא זֶה יָכוֹל ''לְחַפּוֹת'' אוּלַי עַל חֹסֶר הָעֲשִׂיָּה וְהַנְּשִׂיאָה בַּנֵּטֶל מִצִּדּוֹ, אִם הָיָה כָּךְ.

כֵּיצַד יֵשׁ לְכַבֵּד אֶת הָאִשָּׁה נוּכַל לִלְמֹד מֵהַמַּעֲשֶׂה הַנִּפְלָא הַבָּא:

{{הַשָּׁעָה 8:30 בַּבֹּקֶר.

אֶל הַמִּרְפָּאָה נִכְנַס יְהוּדִי בִּסְבִיבוֹת גִּיל הַשְּׁמוֹנִים. יָדוֹ הַחֲבוּשָׁה הֶחְבִּיאָה ''תְּפָרִים'', אֲשֶׁר כְּבָר הִגִּיעַ זְמַנָּם לְהִפָּרֵד מִמֶּנּוּ.

בְּשָׁעָה 9:00 יֻעֲדָה לוֹ פְּגִישָׁה. הוּא מְאֹד קִוָּה לְהִשְׁתַּחְרֵר בִּמְהִירוּת וְלֹא לְאַחֵר לַפְּגִישָׁה.

מְסַפֵּר אֶחָד מֵעוֹבְדֵי הַמִּרְפָּאָה: ''בָּדַקְתִּי לוֹ דֹּפֶק וְלַחַץ דָּם וּבִקַּשְׁתִּי מִמֶּנּוּ לָשֶׁבֶת וּלְהַמְתִּין. יָדַעְתִּי שֶׁהוּא יוּכַל לְהִכָּנֵס אֶל הָרוֹפֵא רַק כַּעֲבֹר שָׁעָה. רָאִיתִי שֶׁהוּא מֵצִיץ בִּשְׁעוֹנוֹ שׁוּב וָשׁוּב, וּמֵאַחַר שֶׁהָיִיתִי פָּנוּי הֶחְלַטְתִּי לְנַסּוֹת וּלְסַדֵּר אוֹתוֹ בְּעַצְמִי. הֵסַרְתִּי לוֹ אֶת הַתַּחְבּשֶׁת וּבָדַקְתִּי אֶת הַפֶּצַע. הִבְחַנְתִּי שֶׁהַפֶּצַע נִרְפָּא בְּאֹפֶן מָלֵא. דִּבַּרְתִּי עִם אַחַד הָרוֹפְאִים, הֵבֵאתִי אֶת הַכֵּלִים הַמַּתְאִימִים וְאֶת הַתַּחְבּשֶׁת הַנִּצְרֶכֶת וְהִתְחַלְתִּי לְטַפֵּל בּוֹ.

''בֵּינְתַיִם הִתְעַנְיַנְתִּי לְהֵיכָן הוּא כֹּה מְמַהֵר. הוּא סִפֵּר שֶׁהוּא צָרִיךְ לָגֶשֶׁת לִמְעוֹן הוֹרִים עַל מְנָת לִסְעֹד אֲרוּחַת בֹּקֶר עִם אִשְׁתּוֹ. 'מַה שְּׁלוֹמָהּ?' הִתְעַנְיַנְתִּי בְּטִבְעִיּוּת וְהוּא סִפֵּר לִי שֶׁהִיא סוֹבֶלֶת מֵאַלְצְהַיימֶר.

שָׁאַלְתִּי אוֹתוֹ: 'תַּגִּיד לִי, אִם תְּאַחֵר לַאֲרוּחַת הַבֹּקֶר זֶה יָכוֹל לְהַכְעִיס אוֹתָהּ? זֶה יָכוֹל לְצַעֵר אוֹתָהּ?'

'כְּבָר חָמֵשׁ שָׁנִים הִיא לֹא מְזַהָה אוֹתִי!' - סִפֵּר הַזָּקֵן בִּמְרִירוּת. לֹא יָכֹלְתִּי לְהִתְאַפֵּק וְהוֹסַפְתִּי לִשְׁאֹל: 'אַף עַל פִּי שֶׁהִיא לֹא מַכִּירָה אוֹתְךָ, אַתָּה עֲדַיִן מַקְפִּיד עַל בִּקּוּר כָּל בֹּקֶר?'

הַזָּקֵן חִיֵּךְ אֵלַי וְהֵשִׁיב: 'הִיא לֹא מַכִּירָה אוֹתִי - אֲבָל אֲנִי הֲרֵי מַכִּיר אוֹתָהּ! וְחוּץ מִזֶה אַנִי חַיָב לָהּ הַכָּרַת הַטוֹב עַל כָּל הַשָׁנִים שֶגָמְלָה טוֹב עִמָדִי.

הִרְגַּשְׁתִּי צֹרֶךְ דָּחוּף לִבְכּוֹת. הַזָּקֵן הַזֶּה הִצְלִיחַ לְרַגֵּשׁ אוֹתִי מְאֹד''.}}

מִי קָרָא זאֹת וְלֹא יֶחֱרַד עַד כַּמָּה אָנוּ רְחוֹקִים מִלְּהַעֲרִיךְ נְכוֹנָה וּלְהוֹקִיר אֶת הַמַּאֲמַצִּים שֶׁל כָּל הַשָּׁנָה וּבְעִקָּר שֶׁל הַלַּיְלָה הַזֶּה, לֵיל הַסֵּדֶר הַקָּדוֹשׁ וְהַנּוֹרָא.

מִן הָרָאוּי שֶׁנִּתֵּן לְפָחוֹת מְעַט מִן הַמַּגִּיעַ לָהּ וְאוּלַי זֶה יִתֵּן מְעַט נַחַת וּתְשׂוּמֶת לֵב לָרַעְיָה שֶׁעָמְדָה בְּרֹאשׁ הַמִּבְצָע הָאַדִּיר הַזֶּה בְּמֶשֶׁךְ חֹדֶשׁ שָׁלֵם, וּבְכָךְ נְחַזֵּק גַּם אֶת בָּנֵינוּ וּבְנוֹתֵינוּ לְהוֹקִיר אֶת הָאִמָּא שֶׁבִּלְעָדֶיהָ אוּלַי הָיִינוּ אוֹכְלִים... חָמֵץ.

כַּמָּה חֲבָל שֶׁרַבִּים מִן הָאֲנָשִׁים רוֹאִים זֹאת כְּ''חוֹבָתָהּ שֶׁל הָאִשָּׁה'' לְנַקּוֹת, לְבַשֵּׁל, לְכַבֵּס, לְגַהֵץ, לְטַפֵּל בַּיְלָדִים וְלִדְאֹג לְכָל צָרְכֵי הַבַּיִת, וְאִם, חַס וְשָׁלוֹם, אֶחָד מִן הַדְּבָרִים לֹא נַעֲשָׂה בִּגְלַל עֲיֵפוּת אוֹ חֹלִי, כְּבָר מַתְחִיל כַּעַס גָּדוֹל וּמִיָּד ''עָפָה'' הַשְּׁאֵלָה הַפּוֹגַעַת בַּחֲלַל הָאֲוִיר: ''אָז מֶה עָשִׂית כָּל הַיּוֹם?'' אוֹי! כַּמָּה קָשֶׁה לִשְׁמֹעַ מִשְׁפָּט מֵעֵין זֶה, וְאוּלַי הַלַּיְלָה נַעֲשֶׂה תְּשׁוּבָה גְּדוֹלָה בְּעִנְיָן זֶה וּנְשַׁבַּח, נְהַלֵּל וּנְקַלֵּס אֶת הָאִשָּׁה עַל כָּל הַטּוֹבָה שֶׁהִיא גּוֹמֶלֶת אִתָּנוּ יוֹם יוֹם.

~ בְּלֵיל הַסֵּדֶר - לִשְׂמֹחַ בְּמִצְוַת ה'

כָּתַב הַגָּאוֹן רַבִּי] עֲקִיבָא אֵיגֶר] זַצַּ''ל:

''בְּלֵיל פֶּסַח יִתְנַהֵג בִּקְדֻשָּׁה וּבְיִרְאָה וְלִשְׂמֹחַ בַּמִּצְווֹת שֶׁזִּכָּה ה' אוֹתָנוּ בַּלַּיְלָה הַזֶּה, מִצְוַת עֲשֵׂה שֶׁל קִדּוּשׁ, וּמִצְוַת עֲשֵׂה שֶׁל אֲכִילַת מַצָּה וַאֲכִילַת מָרוֹר וְאַרְבַּע כּוֹסוֹת וַאֲמִירַת הַלֵּל, אַךְ בִּתְנַאי שֶׁצָּרִיךְ לִזָּהֵר שֶׁיֹּאכַל כַּזַּיִת מַצָּה בִּרְוָחָה וְלֹא בְּצִמְצוּם, וּכְמוֹ כֵן בַּמָּרוֹר, כִּי אִם יֶחְסַר מְעַט מִזְּעָר הִפְסִיד מִצְוָתוֹ.

[''וּלְדַעְתִּי, מִי שֶׁיֵּשׁ לוֹ מֹחַ בְּקָדְקֱדוֹ וּמַאֲמִין בְּתוֹרַת ה', אֵיךְ לֹא יָחוּס עַל נַפְשׁוֹ וְלֹא יְהֵא מִתְיָרֵא שֶׁמִּצְוָה גְּדוֹלָה כָּזוֹ שֶׁאֵין לִזְכּוֹת בָּהּ עַד יַעֲבֹר שָׁנָה, וּמִי יוֹדֵעַ אִם יִחְיֶה, יִהְיֶה נִפְסָד בְּיָדוֹ.]

''וְדַי לָנוּ, בַּעֲווֹנוֹתֵינוּ הָרַבִּים, בַּמִּצְווֹת הָרְגִילוֹת כְּמוֹ תְּפִלִּין וּבִרְכַּת הַמָּזוֹן שֶׁאֵין אָנוּ מְדַקְדְּקִים בָּהּ, וְלָמָּה נַעֲשֶׂה כָּזֶה בְּמִצְווֹת אֵלּוּ, רַחֲמָנָא לִצְלַן.

''וְאַף בַּמָּרוֹר, מַה גַּם שֶׁקָּשֶׁה לוֹ קְצָת, הֲלֹא בְּכָל יוֹם אָנוּ מְקַבְּלִים לַעֲבֹד ה' בְּכָל נַפְשֵׁנוּ וְלָמָּה נַקְפִּיד בְּצַעַר מוּעָט כָּזֶה.

[''אֲנִי מַבְטִיחַ בֶּאֱמוּנָה בְּמִי שֶׁיַּעֲשֶׂה מִצְוָה בְּחֵשֶׁק וְיַחְשֹׁב בְּשִׂמְחָה בְּזֶּה הָרֶגַע אֲנִי מְקַיֵּם מִצְוַת הַבּוֹרֵא, כִּמְעַט לֹא יַרְגִּישׁ מְרוֹרוֹת כְּלָל.]

''וּבִפְרָטוּת בְּד' כּוֹסוֹת שֶׁמִּדַּרְכָּן לְדַקְדֵּק לִשְׁתּוֹת מְעַט כְּמוֹ רְבִיעַ כּוֹס, אוֹי לְאוֹתָהּ בּוּשָׁה אֵיךְ יִבְעַט מִצְווֹת בִּשְׁאָט נַפְשׁוֹ בְּלִי טַעֲנָה וּבְלִי כְּבֵדוּת, לְדַעְתִּי הוּא קַלּוּת וּמְנִיעַת הַיִּרְאָה לִמְאֹד, רַחֲמָנָא לִצְלַן, וְגָדוֹל עֲווֹנָם מִנְּשׂא.''

כָּתַב [הַחִידָ''א] זַצַּ''ל:

''מַה טּוֹב וּמַה נָּעִים מִנְהַג יִרְאֵי ה':

[שֶׁלֹּא לְדַבֵּר שִׂיחַת חֻלִּין מֵעֵת הַקִּדּוּשׁ עַד גְּמַר הַהַלֵּל, כִּי הַכֹּל יִחוּד גָּמוּר וְשָׁלֵם, וְאֵין לְהַפְסִיק בֵּינְתַיִם.'']

~ נָשִׁים חַיָּבוֹת בְּאַרְבַּע כּוֹסוֹת

מַדּוּעַ שׁוֹתִים אַרְבַּע כּוֹסוֹת? בְּ[מִדְרָשׁ רַבָּה] מוּבָא שֶׁהַסִּבָּה הִיא כְּנֶגֶד אַרְבַּע לְשׁוֹנוֹת שֶׁל גְּאֻלָּה: וְהוֹצֵאתִי, וְהִצַּלְתִּי, וְגָאַלְתִּי, וְלָקַחְתִּי.

הַאִם הַחִיּוּב הוּא רַק לִגְבָרִים אוֹ גַּם נָשִׁים חַיָּבוֹת בְּאַרְבַּע כּוֹסוֹת?

נִתָּן לְתָרֵץ עַל פִּי הַמּוּבָא בַּגְּמָרָא בִּפְסָחִים (קח].): וְאָמַר רַבִּי יְהוֹשֻׁעַ בֶּן לֵוִי: נָשִׁים חַיָּבוֹת בְּאַרְבָּעָה כּוֹסוֹת הַלָּלוּ, שֶׁאַף הֵן הָיוּ בְּאוֹתוֹ הַנֵּס.]

אוֹתָהּ מֵימְרָא שֶׁל רַבִּי יְהוֹשֻׁעַ בֶּן לֵוִי נֶאֶמְרָה גַּם לְגַבֵּי קְרִיאַת הַמְּגִלָּה, שֶׁנָּשִׁים חַיָּבוֹת בָּהּ, מִשּׁוּם שֶׁהָיוּ בְּאוֹתוֹ נֵס. וּמֵאוֹתוֹ טַעַם, נָשִׁים חַיָּבוֹת גַּם בְּהַדְלָקַת נֵרוֹת חֲנֻכָּה.

מְבָאֲרִים בַּעֲלֵי [הַתּוֹסָפוֹת] בְּשֵׁם [רַשְׁבַּ''ם], שֶׁכָּל שְׁלשֶׁת הַנִּסִּים נַעֲשׂוּ עַל יְדֵי נָשִׁים. [בְּפוּרִים] - עַל יְדֵי אֶסְתֵּר, [בַּחֲנֻכָּה] - עַל יְדֵי יְהוּדִית שֶׁהֶאֱכִילָה בְּמַאַכְלֵי חָלָב אֶת אֶלִּיפוֹרְנִי שַׂר צְבָא הַיְּוָנִים, [וּבְפֶסַח] - בִּזְכוּת נָשִׁים צִדְקָנִיּוֹת יָצְאוּ אֲבוֹתֵינוּ מִמִּצְרַיִם.

בַּעֲלֵי [התּוֹסָפוֹת] מַקְשִׁים עַל בֵּאוּר [רַשְׁבַּ''ם], שֶׁלְּשׁוֹן ''אַף הֵן'' מַשְׁמָעוֹ שֶׁגַּם הֵן, כְּלוֹמַר שֶׁהֵן הָיוּ נִסְפָּחוֹת וּטְפֵלוֹת בַּנֵּס, וּלְפִי [רַשְׁבַּ''ם] הָיָה צָרִיךְ לִתְפֹּס לָשׁוֹן שֶׁהַנֵּס נַעֲשָׂה עַל יְדֵיהֶן, וְלֹא שֶׁגַּם הֵן הָיוּ בְּאוֹתוֹ הַנֵּס, אֶלָּא הָעִקָּר נַעֲשָׂה עַל יְדֵי הַנָּשִׁים.

הַגָּאוֹן [הַחֲתַם סוֹפֵר ] מְבָאֵר, שֶׁהַנִּסִּים הָעֲצוּמִים שֶׁנַּעֲשׂוּ לַנָּשִׁים בְּמִצְרַיִם, בְּלֵדַת שִׁשָּׁה בְּכָרֵס וּבִשְׁאָר הַדְּבָרִים, גָּרְמוּ נִסִּים אֵלּוּ שֶׁהַנָּשִׁים הָיוּ מְלֻמָּדוֹת בְּנִסִּים עֲצוּמִים, לְעֻמַּת הַגְּבָרִים שֶׁלֹּא רָאוּ בְּגוּפָם נִסִּים כְּמוֹ הַנָּשִׁים. לָכֵן יְצִיאַת מִצְרַיִם לְגַבֵּי הַנָּשִׁים אֵינוֹ נֵס עָצוּם, אֶלָּא כְּאִלּוּ הָיָה הַנֵּס נֵס קָטָן מֵרֹב שֶׁהִתְרַגְּלוּ בְּנִסִּים.

וְכָךְ הָיָה לְגַבֵּי יְהוּדִית בְּנֵס חֲנֻכָּה וְאֶסְתֵּר בְּפוּרִים, שֶׁזְּכֻיּוֹתֵיהֶן הָיוּ כָּל כָּךְ גְּדוֹלוֹת, עַד שֶׁלְּגַבֵּיהֶן הָיָה הַנֵּס קָרוֹב לַטֶּבַע. וְלָכֵן הַבִּטּוּי בַּגְּמָרָא אַף הֵן הָיוּ בְּאוֹתוֹ הַנֵּס, שֶׁגַּם לְגַבֵּי הַנָּשִׁים הַלָּלוּ הַמְלֻמָּדוֹת בְּנִסִּים, נֶחְשְׁבוּ נִסִּים אֵלּוּ לְנֵס (הוּבָא בִּ''מְאוֹר יִשְׂרָאֵל'')‏.

~ מָה הִטְרִיד אֶת הָרַבָּנִית אוֹיֶערְבָּךְ?

בַּסֵּפֶר ''[הַגָּדַת ר' שָׁלוֹם]'' לְר' [שָׁלוֹם שְׁבַדְרוֹן] מוּבָא הַמַּעֲשֶׂה הַבָּא:

{{בְּבֵית חָמִיו שֶׁל ר' שָׁלוֹם - הַגָּאוֹן ר' חַיִּים לֵייבּ אוֹיֶערְבָּךְ זַצַּ''ל - לֹא הָיָה מְקָרֵר, גַּם לֹא אַרְגַּז קֶרַח. אֶת הַמַּאֲכָלִים שֶׁל שַׁבָּת נָהֲגוּ לְהַנִּיחַ בְּתוֹךְ כְּלִי קָשׁוּר לְחֶבֶל, אוֹתוֹ הוֹרִידוּ לְתוֹךְ בּוֹר הַמַּיִם שֶׁהָיָה בֶּחָצֵר. הַמַּיִם בַּבּוֹר הָיוּ קָרִים וְהַבּוֹר עַצְמוֹ שָׁמַר עַל קְרִירוּת, וְכָךְ עָמְדוּ כָּל מַאַכְלֵי הַשַּׁבָּת בְּעֹמֶק הַבּוֹר בְּסָמוּךְ לְגֹבַהּ הַמַּיִם.

בְּאַחַת מִשַּׁבְּתוֹת הַקַּיִץ שָׁלְחוּ אֶת אַחַד הַיְלָדִים לְהָבִיא דָּגִים מֵהַבּוֹר. הוּא מָשַׁךְ אֶת הַחֶבֶל וּלְפֶתַע נִקְרַע הַחֶבֶל... הוּא הֶחֱוִיר כַּסִּיד, נִכְנַס הַבַּיְתָה וְסִפֵּר אֶת דְּבָרָיו, וּבְבַת אַחַת צָעֲקוּ כָּל בְּנֵי הַבַּיִת בִּכְאֵב: ''אֵין מַה לֶּאֱכֹל. כָּל הָאֹכֶל נָפַל לְתוֹךְ מֵי הַבּוֹר. אוֹי!''.

הַתְּגוּבָה הַטִּבְעִית שֶׁל הָרַבָּנִית צְבִיָּה הָיְתָה גַּם הִיא בְּבֶהָלָה. אֲבָל הִיא צָעֲקָה דְּבָרִים אֲחֵרִים לְגַמְרֵי מִכָּל הַמִּשְׁפָּחָה. הָרַבָּנִית סָפְקָה כַּפֶּיהָ וְאָמְרָה בְּצַעַר: ''אוֹי! אוֹי! מַה קָּרָה?! הַבּוֹר נִהְיָה חָמֵץ. לֹא יִהְיֶה לָנוּ מִמֶּנּוּ מַיִם לְפֶסַח, חָ-מֵ-ץ''... הָיָה זֶה בְּעִצּוּמוֹ שֶׁל קַיִץ. חֳדָשִׁים אֲרֻכִּים לִפְנֵי חֲנֻכָּה וּפוּרִים וָ...פֶסַח. אֲבָל זֶה מַה שֶּׁהִטְרִיד אוֹתָהּ בְּאֹפֶן סְפּוֹנְטָנִי!}}

# הגדה של פסח

@ סִימָנֵי הַסֵּדֶר

[קַדֵּשׁ] - יְקַדֵּשׁ עַל הַיַּיִן
[וּרְחַץ] - יִטֹּל יָדָיו וְלֹא יְבָרֵךְ
[כַּרְפַּס] - יֹאכַל יְרָקוֹת בְּמֵי מֶלַח
[יַחַץ] - יִבְצַע מַצָּה הָאֶמְצָעִית לִשְׁנַיִם
[מַגִּיד] - יֹאמַר אֶת הַהַגָּדָה
[רָחְצָה] - יִטֹּל יָדָיו בִּבְרָכָה
[מוֹצִיא] - יְבָרֵךְ הַמּוֹצִיא
[מַצָּה] - יְבָרֵךְ עַל הַמַּצָּה
[מָרוֹר] - יֹאכַל מִן הַמָּרוֹר
[כּוֹרֵךְ] - יֹאכַל מַצָּה עַל מְרוֹרִים
[שֻׁלְחָן עוֹרֵךְ] - יֹאכַל סְעוּדַת הֶחָג
[צָפוּן] - יֹאכַל מִן הָאֲפִיקוֹמָן שֶׁהִצְפִּין
[בָּרֵךְ] - יְבָרֵךְ בִּרְכַּת הַמָּזוֹן
[הַלֵּל] - יֹאמַר תְּפִלַּת הַלֵּל
[נִרְצָה] - הַסֵּדֶר וְהַתְּפִלָּה כִּרְצוֹן הַבּוֹרֵא

~ סֵדֶר הַקְּעָרָה

((עַל הַשֻּׁלְחָן הֶעָרוּךְ שָׂמִים קְעָרָה וּבָהּ שָׁלוֹשׁ מַצּוֹת וְעַל הַמַּצּוֹת מַנִּיחִים))

<center><img style="border: 0px solid ; float: top; width:475; margin-top: 4px; margin-left: 4px; margin-right: 8px;" src="../Pics/hagada/keara.png"></center>

~ דִינֵי קִדּוּשׁ

{א. מִצְוָה לְקַדֵּשׁ עַל יַיִן אָדֹם. מוֹזְגִין מְעַט מַיִם לְתוֹךְ הַיַּיִן, בְּשָׁלשׁ הַפְסָקוֹת, בָּזוֹ אַחַר זוֹ.

ב. צָרִיךְ לִשְׁטֹף אֶת הַגָּבִיעַ מִבִּפְנִים וּמִבַּחוּץ, בְּכָל פַּעַם שֶׁמּוֹזְגִין לְתוֹכוֹ.

ג. אֶחָד מִבְּנֵי הַבַּיִת מוֹזֵג אֶת הַיַּיִן לִגְבִיעוֹ שֶׁל בַּעַל הַבַּיִת, דֶּרֶךְ חֵרוּת. וְכֵן מוֹזְגִים כּוֹס יַיִן לְכָל אֶחָד מִן הַמְּסֻבִּין, אֲנָשִׁים וְנָשִׁים.

ד. בַּעַל הַבַּיִת מְקַבֵּל אֶת הַכּוֹס בִּשְׁתֵּי יָדָיו מִן הַנּוֹתֵן, וְאוֹחֲזוֹ בִּימִינוֹ וּמְקַדֵּשׁ, כְּשֶׁהוּא מְכַוֵּן לְהוֹצִיא גַּם אֶת הַשּׁוֹמְעִים יְדֵי חוֹבַת קִדּוּשׁ.

ה. יֵשׁ לִשְׁתּוֹת אֶת הַיַּיִן בַּהֲסִבָּה עַל צַד שְׂמֹאל. אִם לֹא הֵסֵב, צָרִיךְ לַחֲזֹר וְלִשְׁתּוֹת בַּהֲסִבָּה.

ו. יֵשׁ לִשְׁתּוֹת רֹב רְבִיעִית (הָרְבִיעִית - כִּגְבִיעַ יַיִן, אוֹ כַּחֲצִי כּוֹס זְכוּכִית לְתֵה) בְּבַת אַחַת, וְלֹא יִשְׁהֶה בַּשְּׁתִיָּה יוֹתֵר מִכְּדֵי שְׁתִיַּת רְבִיעִית וּלְכַתְּחִלָּה, יִשְׁתֶּה אֶת כָּל הָרְבִיעִית.

ז. כָּל בְּנֵי הַבַּיִת צְרִיכִים לְהַקְשִׁיב אֶל הַקִּדּוּשׁ וְשׁוֹמֵעַ וּמַשְׁמִיעַ יְכַוְּנוּ לָצֵאת וּלְהוֹצִיא יְדֵי חוֹבָה וְלֹא יַעֲנֶה ''בָּרוּךְ הוּא וּבָרוּךְ שְׁמוֹ'' אֶלָּא ''אָמֵן''.”}

((קוֹדֶם הַסֵּדֶר אוֹמֵר: (מִסִּדוּר הָאֲרִיזַ''ל) ))
aa
[אַתְקִינוּ] סְעוּדָתָא דְּמַלְכָּא עִלָּאָה, דָּא הִיא סְעוּדָתָא דְקֻדְשָׁא בְּרִיךְ הוּא וּשְׁכִינְתֵּהּ.bb

((תְּפִלָּה לְפִני הַסֵּדֶר: (מִסִּדּוּר בֵּית יַעֲקֹב) ))aa

[רִבּוֹנוֹ ] שֶׁל עוֹלָם, אַתָּה יוֹדֵעַ כִּי בָּשָׂר אֲנַחְנוּ וְלֹא בִּינַת אָדָם לָנוּ וְאֵין אִתָּנוּ יוֹדֵעַ עַד מָה, לָכֵן יְהִי רָצוֹן מִלְּפָנֶיךָ ה' אֱלֹהֵינוּ וֵאלֹהֵי אֲבוֹתֵינוּ, שֶׁיַּעֲלֶה וְיָבוֹא וְיֵרָאֶה וְיֵרָצֶה לְנַחַת רוּחַ לְפָנֶיךָ כָּל הַמִּצְוֹת הַנַּעֲשִׂים בַּלַּיְלָה הַזֹּאת עַל יָדֵינוּ, לְתַקֵּן כָּל אֲשֶׁר פָּגְמוּ בָּעוֹלָמוֹת הָעֶלְיוֹנִים עַל יְדֵי חַטֹּאתֵינוּ וַעֲוֹנוֹתֵינוּ וּפְשָׁעֵינוּ, וּלְתַקֵּן כָּל הַנִּיצוֹצוֹת שֶׁנָּפְלוּ תּוֹךְ הַקְּלִפּוֹת, וְלִגְרֹם שֶׁפַע וּבְרָכָה רַבָּה בְּכָל הָעוֹלָמוֹת, וְאַל יְעַכֵּב שׁוּם חֵטְא וְעָוֹן וְהִרְהוּר רַע אֶת מַעֲשֵׂה הַמִּצְוֹת הָאֵלֶּה. וִיהִי רָצוֹן מִלְּפָנֶיךָ ה' אֱלֹהֵינוּ וֵאלֹהֵי אֲבוֹתֵינוּ שֶׁתְּצָרֵף מַחֲשַׁבְתֵּנוּ זֹאת הַפְּשׁוּטָה, עִם כַּוָּנַת בָּנֶיךָ יְדִידֶיךָ הַיּוֹדְעִים וּמְכַוְּנִים כָּל שְׁמוֹתֶיךָ הַקְּדוֹשִׁים וְהַנּוֹרָאִים, וְכָל כַּוָּנוֹת וְזִוּוּגֵי מִדּוֹת הָעֶלְיוֹנוֹת הַנַּעֲשִׂים עַל יְדֵי מִצְוֹת הָאֵלֶּה. וִיהִי נֹעַם אֲדֹנָי אֱלֹהֵינוּ עָלֵינוּ, וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ.bb

~ מִצְוֹת צְרִיכוֹת כַּוָּנָה

((כָּתַב הַגָּאוֹן חִידָ''א בְּרֵישׁ סֵפֶר צִפֹּרֶן שָׁמִיר דְּלְדַעַת רֹב הַפּוֹסְקִים מִצְוֹת צְרִיכוֹת כַּוָּנָה, וְכַמָּה מִצְוֹת מְקַיֵּם הָאָדָם וְאֵינוֹ נוֹתֵן אֶל לִבּוֹ וְכוּ' אֲשֶׁר עַל כֵּן עָמַד וְתִקֵּן תְּפִלָּה כּוֹלֶלֶת בַּלַּיְלָה הַקְּדוֹשָׁה הַזּוֹ וְזוֹ תָּאֳרָהּ: ))aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּהּ, בִּדְחִילוּ וּרְחִימוּ וּרְחִימוּ וּדְחִילוּ, לְיַחֲדָא שֵׁם י''ה בְּו''ה בְּיִחוּדָא שְׁלִים בְּשֵׁם כָּל יִשְׂרָאֵל, הֲרֵי אֲנַחְנוּ מוּכָנִים לְקַיֵּם מִצְוַת הַקִּדּוּשׁ עַל כּוֹס רִאשׁוֹן. וּמִצְוַת לִשְׁתּוֹתוֹ בַּהֲסִבָּה. וּמִצְוַת נְטִילַת יָדַיִם לְטִבּוּל רִאשׁוֹן. וּמִצְוַת אֲכִילַת הַכַּרְפַּס וּלְטָבְלוֹ בְּחֹמֶץ (אוֹ בְּמֵי מֶלַח). וּמִצְוַת בְּצִיעַת הַמַּצָּה הָאֶמְצָעִית לִשְׁתַּיִם כְּצוּרַת דָּלֶ''ת וָי''ו. וּמִצְוַת עֲשֵׂה לְהַגִּיד שִׁבְחֵי הַמָּקוֹם בָּרוּךְ הוּא בְּסִפּוּר יְצִיאַת מִצְרַיִם. וּמִצְוַת הַהַגָּדָה וּבִרְכַּת גָּאַל יִשְׂרָאֵל עַל כּוֹס שֵׁנִי. וּמִצְוַת שְׁתִיָּתוֹ בַּהֲסִבָּה. וּמִצְוַת נְטִילַת יָדַיִם לַסְּעוּדָה. וּמִצְוַת אֲכִילַת הַמּוֹצִיא. וּמִצְוַת עֲשֵׂה דַּאֲכִילַת הַמַּצָּה. וּמִצְוַת אֲכִילָתָן בַּהֲסִבָּה. וּמִצְוַת אֲכִילַת הַמָּרוֹר וּלְטָבְלוֹ בַּחֲרֹסֶת. וּמִצְוַת הַכּוֹרֵךְ כְּהִלֵּל הַזָּקֵן. וּמִצְוַת אֲכִילָתוֹ בַּהֲסִבָּה. וּמִצְוַת אֲכִילַת הַסְּעוּדָה לִכְבוֹד יוֹם טוֹב. וּמִצְוַת אֲכִילַת אֲפִיקוֹמָן עַל הַשָּׂבָע זֵכֶר לַפֶּסַח. וּמִצְוַת אֲכִילָתוֹ בַּהֲסִבָּה. (וּמִצְוַת הַזִּמּוּן). וּמִצְוַת עֲשֵׂה שֶׁל בִּרְכַּת הַמָּזוֹן. וּמִצְוָה לוֹמַר בִּרְכַּת הַמָּזוֹן עַל כּוֹס שְׁלִישִׁי. וּמִצְוַת שְׁתִיָּתוֹ בַּהֲסִבָּה. וּמִצְוַת גְּמַר הַהַלֵּל וְכוּ' לְעוֹלָם חַסְדּוֹ וְנִשְׁמַת עַל כּוֹס הָרְבִיעִי. וּמִצְוַת שְׁתִיַּת כּוֹס רְבִיעִי בַּהֲסִבָּה. וּמִצְוַת בְּרָכָה אַחֲרוֹנָה שֶׁעַל הַיַּיִן. וְכָל הַמִּצְוֹת הַכְּלוּלוֹת בָּהֶם וְנִלְווֹת עִמָּהֶם. וַאֲנַחְנוּ מְכַוְּנִים בְּכָל הַמִּצְוֹת הָאֵלֶּה וּבְכָל הַמִּצְוֹת שֶׁעָשִׂינוּ מֵעוֹדֵנוּ וְנִלְמֹד כָּל יְמֵי חַיֵּינוּ בְּעֶזְרָתֶךָ. וְכָל מַחֲשָׁבָה וְדִבּוּר וּמַעֲשֶׂה בְּכָל דָּבָר שֶׁבִּקְדֻשָּׁה. הַכֹּל לַעֲשׂוֹת נַחַת רוּחַ לְפָנֶיךָ שֶׁלֹּא עַל מְנָת לְקַבֵּל פְּרָס בְּשׁוּם צַד. וַאֲנַחְנוּ מְכַוְּנִים לְתַקֵּן שֹׁרֶשׁ הַבְּרָכוֹת וְהַלִּמּוּד בְּמָקוֹם עֶלְיוֹן. וַאֲנַחְנוּ מְכַוְּנִים לְקַשֵּׁר נַפְשֵׁנוּ וּלְהַדְבִּיקָהּ אֶל שָׁרְשָׁהּ לְהַשְׁלִים אִילָן הָעֶלְיוֹן וְאָדָם הָעֶלְיוֹן וּלְתַקְּנוֹ. וּלְחַבֵּר הַדּוֹדִים יַחְדָּו בְּאַהֲבָה וְאַחֲוָה, וּלְהָבִיא כָּל אֻמּוֹת הָעוֹלָם תַּחַת יַד ה' שְׁכִינְתָּא תַּתָּאָה. וּלְהָבִיא כָּל אֱלֹהִים אֲחֵרִים תַּחַת רְשׁוּת שְׁכִינְתָּא עִלָּאָה.

[וִיהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁאַל יְעַכֵּב שׁוּם חֵטְא וְעָוֹן וְהִרְהוּר וְאַשְׁמָה וָרֶשַׁע אֶת בִּרְכוֹתֵינוּ וּמִצְוֹתֵינוּ וְלִמּוּדֵנוּ. וְיִהְיֶה הַכֹּל חָשׁוּב וּמְקֻבָּל וּמְרֻצֶּה לְפָנֶיךָ לְהַעֲלוֹת עַל יְדֵיהֶם כָּל בֵּרוּרֵי וְנִיצוֹצֵי הַקְּדֻשָּׁה אֲשֶׁר נִתְפַּזְּרוּ עַל יָדֵינוּ בֵּין הַקְּלִפּוֹת. חַיִל בָּלַע וַיְקִאֶנּו מִבִּטְנוֹ יוֹרִישֶׁנּוּ אֵל. וּתְצָרְפֵם עִם שְׁאָר בְּרָכוֹת וּמִצְוֹת וְלִמּוּד בָּנֶיךָ הַיּוֹדְעִים וְהַמְכַוְּנִים כָּל הַכַּוָּנוֹת הָרְאוּיוֹת לְכַוֵּן. וּמֵעַכְשָׁו אֲנַחְנוּ מְכַוְּנִים בַּכֹּל לְדַעַת רַשְׁבִּ''י עָלָיו הַשָּׁלוֹם וְרַבִּי אֶלְעָזָר בְּנוֹ עָלָיו הַשָּׁלוֹם וְיוֹתָם בֶּן עֻזִּיָּהוּ עָלָיו הַשָּׁלוֹם הַקְּדוֹשִׁים. וַהֲרֵי אֲנַחְנוּ סוֹמְכִים עֲלֵיהֶם בַּכֹּל מִכֹּל כֹּל. וִיהִי נֹעַם אֲדֹנָי אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ וּמַעֲשֵׂה יָדֵינוּ כּוֹנְנֵהוּ. יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ יְהֹוָה צוּרִי וְגֹאֲלִי:bb

~ רִמְזֵי לֵיל הַסֵּדֶר לְתִקּוּן וְלִתְשׁוּבָה

[קָדֵשׁ] - פָּרוּשׁ, לִהְיוֹת פָּרוּשׂ מֵהַחֲטָאִים
[וּרְחַץ] - הַפְרֵשׁ גַּם אֲחֵרִים מֵחֲטָאִים
[כַּרְפַּס] - יִנְהַג בַּעֲנָוָה וּבִנְמִיכוּת כַּיֶרֶק הַנָּמוּךְ בָּאֲדָמָה
[יַחַץ] - חֲצוֹת לַיְלָה – יִבְכֶּה עַל חֻרְבַּן בֵּית הַמִּקְדָּשׁ
[מַגִּיד] - יְהֵא מַגִּיד בַּתּוֹרָה תָּמִיד
[רָחְצָה] - יִרְחַץ עַצְמוֹ תָּדִיר מֵעֲוֹנוֹתָיו – חֶשְׁבּוֹן הַנֶּפֶשׁ
[מוֹצִיא] - יוֹצִיא מֵהַטֻּמְאָה אֶת אֲשֶׁר בָּלְעָה מֵהַקְּדֻשָּׁה
[מַצָּה] - יְצַמְצֵם בַּאֲכִילָתוֹ – לֶחֶם עֹנִי – וּלְבַל יַרְבֶּה בְּתַעֲנוּגִים
[מָרוֹר] - יְמָרֵר תָּמִיד עַל חַטֹּאתָיו
[כּוֹרֵךְ] - יִכְרֹךְ עַצְמוֹ בְּתוֹרָה וּמִצְוֹת וִיחַבֵּר בָּהֶם יוֹם וָלַיְלָה
[שֻׁלְחָן] - יַחֲזִיק עַל שֻׁלְחָנוֹ תַּלְמִידֵי חֲכָמִים לִתְמֹךְ בָּהֶם
[עוֹרֵךְ] - יִתֵּן עֵרֶךְ סְעוּדָתוֹ לַעֲנִיִּים
[צָפוּן] - יַצְפִּין מַעֲשָׂיו הַטּוֹבִים וְיִנְהַג בְּצִנְעָא
[בָּרֵךְ] - יַקְפִּיד בְּבִרְכוֹתָיו וּמִצְוֹתָיו לְהַעֲלוֹתָם וּלְתַקֵּן בְּשָׁרְשָׁם הָעֶלְיוֹן
[הַלֵּל] - יְקַבֵּל כָּל מְאֹרְעוֹתָיו בְּשִׂמְחָה וּבְהַלֵּל
[נִרְצָה] - גַּם כַּאֲשֶׁר יַכְעִיסוּהוּ יְהֵא נִרְצֶה מִכָּל קְפֵּידָא.

(מְיֻסָּד עַל דִּבְרֵי הַחִידָ''א מִסִּפְרוֹ ''שִׂמְחַת הָרֶגֶל'' לִמּוּד ג' רֶמֶז שֵׁנִי)

@ קַדֵּשׁ

((מוֹזְגִים כּוֹס רִאשׁוֹן, וְאוֹמֵר עָלָיו קִדּוּשׁ הַיּוֹם, וּגְדוֹל הַבַּיִת מְבָרֵךְ, יִקַּח אֶת הַכּוֹס בְּיַד יָמִין וּמְכַוֵּן לְהוֹצִיא אֶת כָּל הַשּׁוֹמְעִים יְדֵי חוֹבָתָם. וְהַשּׁוֹמְעִים יְכַוְּנוּ לָצֵאת יְדֵי חוֹבָתָם, וְלֹא יַעֲנוּ ''בָּרוּךְ הוּא וּבָרוּךְ שְׁמוֹ'', אֲבָל יַעֲנוּ ''אָמֵן'', וִיכַוְּנוּ לְקַיֵּם מִצְוָה דְּרַבָּנָן לִשְׁתּוֹת כּוֹס רִאשׁוֹן.))aa

[הֲרֵינִי] מוּכָן וְּמזֻמָּן לְקַדֵשׁ עַל הַיַּיִן, וּלְקַיֵּם מִצְוַת כּוֹס רִאשׁוֹן שֶׁל קִדוּשׁ מֵאַרְבַּע כּוֹסוֹת לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ עַל יְדֵי הַהוּא טָמִיר וְנֶעְלָם בְּשֵׁם כָּל יִשְׂרָאֵל. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ:bb

((בְּשַׁבָּת מַתְחִילִין))

(בְּלַחַשׁ) aaוַיְהִי עֶרֶב וַיְהִי בֹקֶרbb

[[[ [[[[יוֹם]]]] הַשִּׁשִּׁי. וַיְכֻלּוּ הַשָׁמַיִם וְהָאָרֶץ וְכָל צְבָאַָם: וַיְכַל אֱלֹהִים בַּיוֹם הַשְּׁבִיעִי מְלַאכְתּוֹ אֲשֶׁר עָשָׂה, וַיִּשְׁבֹּת בַּיוֹם הַשְּׁבִיעִי מִכָּל מְלַאכְתּוֹ אֲשֶׁר עָשָׂה: וַיְבָרֶךְ אֱלֹהִים אֶת יוֹם הַשְּׁבִיעִי וַיְקַדֵּשׁ אוֹתוֹ כִּי בוֹ שָׁבַת מִכָּל מְלַאכְתּוֹ אֲשֶׁר בֶָּרָא אֱלֹהִים לַעֲשׂוֹת.]]]

((בַּחוֹל מַתְחִילִין: ))aa

אֵלֶּה מוֹעֲדֵי יְהֹוָה מִקְרָאֵי קֹדֶשׁ. אֲשֶׁר תִּקְרְאוּ אֹתָם בְּמוֹעֲדָם. וַיְדַבֵּר מֹשֶׁה אֶת מֹעֲדֵי יְהֹוָה אֶל בְּנֵי יִשְׂרָאֵל:

סַבְרִי מָרָנָןbb

[[[ [[[[בָּרוּךְ]]]] אַתָּה יְהֹוָה אֱלֹהֵינוּ מֶלֶךְ הָעוֹלָם בּוֹרֵא פְּרִי הַגֶּפֶן.

[[[[בָּרוּךְ ]]]] אַתָּה יְהֹוָה אֱלֹהֵינוּ מֶלֶךְ הָעוֹלָם, אֲשֶׁר בָּחַר בָּנוּ מִכָּל עָם, וְרוֹמְמָנוּ מִכָּל לָשׁוֹן וְקִדְּשָׁנוּ בְּמִצְוֹתָיו, וַתִּתֶּן לָנוּ יְהֹוָה אֱלֹהֵינוּ בְּאַהֲבָה (שַׁבָּתוֹת לִמְנוּחָה וּ) מוֹעֲדִים לְשִׂמְחָה, חַגִּים וּזְמַנִּים לְשָׂשׂוֹן, אֶת יוֹם (הַשַׁבָּת הַזֶה וְאֶת יוֹם) חַג הַמַצוֹת הַזֶה, זְמַן חֵרוּתֵנוּ (בְּאַהֲבָה), מִקְרָא קֹדֶשׁ, זֵכֶר לִיצִיאַת מִצְרָיִם. כִּי בָנוּ בָחַרְתָּ וְאוֹתָנוּ קִדַּשְׁתָּ מִכָּל הָעַמִּים, (וְשַׁבָּתוֹת וּ) מוֹעֲדֵי קָדְשֶךָ (בְּאַהֲבָה וּבְרָצוֹן), בְּשִׂמְחָה וּבְשָׂשׂוֹן הִנְחַלְתָּנוּ. בָּרוּךְ אַתָּה יְהֹוָה, מְקַדֵּשׁ (הַשַׁבָּת וְ) יִשְׂרָאֵל וְהַזְּמַנִּים: ]]]

((בְּמוֹצָאֵי שַׁבָּת מוֹסִיפִין: ))

aa[בָּרוּךְ] אַתָּה יְהֹוָה אֱלֹהֵינוּ מֶלֶךְ הָעוֹלָם, בּוֹרֵא מְאוֹרֵי הָאֵשׁ.

[בָּרוּךְ ] אַתָּה יְהֹוָה אֱלֹהֵינוּ מֶלֶךְ הָעוֹלָם הַמַבְדִיל בֵּין קֹדֶשׁ לְחֹל. וּבֵּין אוֹר לְחשֶׁךְ, וּבֵּין יִשְׂרָאֵל לָעַמִּים, וּבֵּין יוֹם הַשְּׁבִיעִי לְשֵׁשֶׁת יְמֵי הַמַּעֲשֶׂה. בֵּין קְדֻשַּׁת שַׁבָּת לִקְדֻשַּׁת יוֹם טוֹב הִבְדַּלְתָּ, וְאֶת יוֹם הַשְּׁבִיעִי מִשֵּׁשֶׁת יְמֵי הַמַּעֲשֶׂה קִדַּשְׁתָּ. וְהִבְדַּלְתָּ וְקִדַּשְׁתָּ אֶת עַמְּךָ יִשְׂרָאֵל בִּקְדֻשָּׁתֶךָ. בָּרוּךְ אַתָּה יְהֹוָה הַמַּבְדִיל בֵּין קֹדֶשׁ לְקֹדֶשׁ. bb

[[[ [[[[בָּרוּךְ ]]]] אַתָּה יְהֹוָה אֱלֹהֵינוּ מֶלֶךְ הָעוֹלָם, שֶׁהֶחֱיָנוּ וְקִיְּמָנוּ וְהִגִּיעָנוּ לַזְּמַן הַזֶה.]]]

((יִשְׁתוּ כֹּל הַמְסּוּבִּים בְּהַיסֵּבַת שְׂמֹאל כּל הַיָּיִן שֶׁבַּכּוֹס, וּלְפַחוֹת יִשְׁתוּ רוֹב רְבִיעִית xxאֲרְבָּעִים וַחֲמִשָּׁה גְרָםyy)) .

~ ''בֵּין יִשְׂרָאֵל לָעַמִּים''

בְּ''[הַגָּדַת רַבִּי שָׁלוֹם]'' לְהָרַב [שְׁבַדְרוֹן] זַצַּ''ל יֶשְׁנוֹ מָשָׁל נִפְלָא הַמַּמְחִישׁ אֶת הַהֶבְדֵּל בֵּין יִשְׂרָאֵל לְאֻמּוֹת הָעוֹלָם:

{{הָיָה מֶלֶךְ שֶׁרָצָה לִבְחֹן מִיהוּ הָעָם הֶחָכָם יוֹתֵר, הַיְּהוּדִים אוֹ הַגּוֹיִים. מֶה עָשָׂה? עָרַךְ סְעוּדָה גְּדוֹלָה בְּפַלְטֵרִין שֶׁלּוֹ וְהוֹשִׁיב אֶת הַיְּהוּדִים בְּאוּלָם אֶחָד, וְאֶת הַגּוֹיִים בְּאוּלָם אַחֵר. בִּשְׁנֵי הָאוּלָמוֹת הָיוּ אוֹתָם מַטְעַמִּים בְּדִיּוּק וְאוֹתָם מַעֲדַנִּים לְלֹא כָּל הֶבְדֵּל, בְּכָל אוּלָם הֶעֱמִידוּ לִפְנֵי הָאוֹרְחִים סְעוּדָה כְּיַד הַמֶּלֶךְ, דָּא עָקָא - הַמַּזְלְגוֹת וְהַכַּפּוֹת שֶׁנִּתְּנוּ לָאוֹרְחִים הָיוּ אֲרֻכִּים כָּל כָּךְ - עַד שֶׁמִּן הַנִּמְנָע הָיָה לְהָבִיא בְּאֶמְצָעוּתָם אֶת הָאֹכֶל לַפֶּה. כַּמּוּבָן הָיְתָה זוֹ תַּחְבּוּלָה מִצַּד הַמֶּלֶךְ, כְּדֵי לִבְחֹן מִי הֶחָכָם שֶׁיַּצְלִיחַ לֶאֱכֹל בְּמַזְלְגוֹת וְכַפּוֹת אֵלּוּ.

כָּךְ הִנִּיחַ הַמֶּלֶךְ אֶת הָאוֹרְחִים וְיָצָא, וְכַעֲבֹר שָׁעָה חָזַר לִרְאוֹת מֶה עָשׂוּ בְּכָל אוּלָם. תְּחִלָּה הוּא נִכְנַס לָאוּלָם שֶׁל הַגּוֹיִים, וּמָצָא אֶת כֻּלָּם זָבֵי דָּם וּמְרִיבִים זֶה עִם זֶה, בְּעוֹד שֶׁכָּל דִּבְרֵי הַמַּאֲכָל עוֹמְדִים עַל הַשֻּׁלְחָן בְּלִי שֶׁנָּגְעוּ בָּהֶם כְּלָל, וּבְלֹא שֶׁיַּצְלִיחוּ לֶאֱכֹל מֵהֶם אֲפִלּוּ מַשֶּׁהוּ.

מִשָּׁם פָּנָה הוּא לָאוּלָם הַשֵּׁנִי בּוֹ יָשְׁבוּ הַיְּהוּדִים, וּמַה גָּדְלָה פְּלִיאָתוֹ כְּשֶׁנּוֹכַח שֶׁהַמַּטְעַמִּים וְהַמַּעֲדַנִּים כֻּלָּם נֶאֶכְלוּ עַד תֻּמָּם, וְכָל הַיְּהוּדִים יוֹשְׁבִים בְּנַחַת וּמְשׂוֹחֲחִים בְּדִבְרֵי תּוֹרָה...

שָׁאַל אוֹתָם הַמֶּלֶךְ: ''הָכֵיצַד זֶה הִצְלַחְתֶּם לֶאֱכֹל בַּכֵּלִים הָאֲרֻכִּים הַלָּלוּ?''

עָנוּ הַיְּהוּדִים וְאָמְרוּ: ''אָמְנָם כֵּן, קָשֶׁה הָיָה לְכָל אֶחָד מֵאִתָּנוּ לְהַגִּישׁ בְּעַצְמוֹ אֶל פִּיו מִן הָאֹכֶל בְּאֶמְצָעוּת מַזְלֵג כֹּה אָרֹךְ, עַל כֵּן נִמְנִינוּ וְגָמַרְנוּ בֵּינֵינוּ שֶׁכָּל אֶחָד יַעֲמֹד וְיַאֲכִיל אֶת חֲבֵרוֹ...''

מָלֵא הִתְפַּעֲלוּת מֵחָכְמַת הַיְּהוּדִים חָזַר הַמֶּלֶךְ לָאוּלָם שֶׁל הַגּוֹיִים, סִפֵּר לָהֶם אֵיךְ מָצְאוּ הַיְּהוּדִים עֵצָה לְהִתְגַּבֵּר עַל מִכְשׁוֹל הַכֵּלִים הָאֲרֻכִּים וְהִכְרִיז בִּפְנֵיהֶם: ''הִנֵּה, רְאוּ כַּמָּה טִפְּשִׁים אַתֶּם וְכַמָּה חֲכָמִים הַיְּהוּדִים!!!''

הָאֱמֶת הִיא - שֶׁגַּם הַמֶּלֶךְ טָעָה... מִפְּנֵי שֶׁהַפִּתְרוֹן שֶׁמָּצְאוּ הַיְּהוּדִים אֵינוֹ נוֹבֵעַ מֵחָכְמָתָם - אֶלָּא מִדַּת הַחֶסֶד שֶׁטְּבוּעָה בָּהֶם הִיא שֶׁהִכְרִיעָה אֶת הַכַּף, וְהִיא שֶׁהֵבִיאָה אוֹתָם לַחְשֹׁב עַל הָרַעְיוֹן שֶׁכָּל אֶחָד יַאֲכִיל אֶת חֲבֵרוֹ!

כִּי בְּנֶפֶשׁ הַיְּהוּדִי טָבוּעַ הָרָצוֹן לְהַשְׁפִּיעַ אִישׁ עַל רֵעֵהוּ - מַה שֶּׁאֵין כֵּן אֵצֶל הַגּוֹיִים שֶׁבְּעֶצֶם טִבְעָם הֵם דּוֹאֲגִים רַק לְעַצְמָם, וּמְצוּקַת הַזּוּלַת אֵינָהּ נוֹגַעַת לְלִבָּם! לָכֵן אֵצֶל הַגּוֹיִים לֹא הָיָה שַׁיָּךְ כְּלָל שֶׁיַּעֲלֶה עַל דַּעְתָּם הָרַעְיוֹן שֶׁכָּל אֶחָד יַאֲכִיל בַּכַּף שֶׁלּוֹ אֶת חֲבֵרוֹ, וּלְפִיכָךְ נִתְגַּלְגְּלוּ הָעִנְיָנִים שֶׁמִּתּוֹךְ כַּעֲסָם הִתְחִילוּ לָרִיב זֶה עִם זֶה, וְגַם פָּצְעוּ אֶת עַצְמָם עַד זוֹב דָּם...}}

@ ורחץ

((בַּעַל הַבַּיִת עִם כָּל הַמְסֻבִּים נוֹטְלִים יְדֵיהֶם, וְלֹא יְבָרְכוּ בִּרְכַּת ''עַל נְטִילַת יָדָיִם'', כִּי כָּל דָּבָר שֶׁטִּבּוּלוֹ בְּמַשְׁקֶה צָרִיךְ נְטִילָה. וְקֹדֶם שֶׁיִּטֹּל יָדָיו יֹאמַר בַּקָּשָׁה זוֹ xxמִלְּשׁוֹן חֲכָמִים ח''אyy)):aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּיהּ בִּדְחִילוּ וּרְחִימוּ, וּרְחִימוּ וּדְחִילוּ, לְיַחֲדָא שֵׁם י''ה בְּו''ה בְּיִחוּדָא שְׁלִים בְּשֵׁם כָּל יִשְׂרָאֵל, הֲרֵינִי מוּכָן וּמְזֻמָּן לְקַיֵם מִצְוָה דְרַבָּנָן לִרְחוֹץ יַדָּי קוֹדֶם טִיבּוּל הַכַּרְפָּס בְּמַשְׁקֶה. אַשֶׁר תִקְנוּ חֲכָמִים זִכֱרוֹנָם לִבְרָכָה בְּלֵיל חַג הַמַּצוֹת. כְּדֵי לַעֲשׂוֹת נַחָת רוּחַ לְיוֹצְּרִי וְלַעֲשׂוֹת רְצוֹן בּוֹרְאִי. לְתַקֵן שֹׁרֶשׁ מִצְוָה זוֹ בְּמָקוֹם עֶלְיוֹן. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ:bb
**INDEX_WRITE=<BR>
@ כרפס

((טוֹבְלִין כַּרְפַּס פָּחוֹת מִכְּזַיִת בְּמֵי מֶלַח, וּמְבָרְכִין))

[[[ [[[[בָּרוּךְ]]]] אַתָּה יְהֹוָה אֱלֹהֵינוּ מֶלֶךְ הָעוֹלָם, בּוֹרֵא פְּרִי הָאֲדָמָה.]]]

שאל בני

לָמָּה בָּחֲרוּ לָקַחַת אֶת הַכַּרְפַּס לְטָבְלוֹ בְּמֵי מֶלַח אוֹ חֹמֶץ לִפְנֵי הַסְּעוּדָה מִכָּל יָרָק אַחֵר?

תשובה

[א.] הוֹאִיל וְהַכַּרְפַּס רְמוּזִים בּוֹ שִׁשִּׁים רִבּוֹא שֶׁנִּשְׁתַּעְבְּדוּ בְּנֵי יִשְׂרָאֵל בַּעֲבוֹדַת פֶּרֶךְ וְהוּא כְּשֶׁתִּקְרָא כ'ר'פ' בְּהִפּוּךְ תְּקַבֵּל אֶת הַמִּלָּה פֶּרֶךְ וְאוֹת ס' רוֹמֵז לְשִׁשִּׁים רִבּוֹא. (הָרַדָ''א מַנְהִיג)

[ב.] כִּי בַּאֲכִילַת הַכַּרְפַּס הוּא בָּא לְזֵכֶר לִכְתֹנֶת הַפַּסִּים שֶׁמִּסִּבָּתָהּ נִתְגַּלְגֵּל הַדָּבָר וְיָרְדוּ אֲבוֹתֵינוּ לְמִצְרַיִם. (קוּנְטְרֵס הר''מ בְּשֵׁם ר' מָנוֹחַ הוּבָא בכש''ט)

**INDEX_WRITE=<BR>
@ יחץ

((יִקַּח אֶת הַמַּצָּה הָאֶמְצָעִית מִשְּׁלשׁ הַמַּצּוֹת (הַשְּׁמוּרוֹת) וְיִבְצָעֶנָּה לִשְׁנַיִם, וְיֵשׁ נוֹהֲגִים לִבְצֹעַ בְּצוּרַת דָּלֶ''ת וָא''ו. וִיכַוֵּן לִבְצֹעַ חֵלֶק אֶחָד גָּדוֹל יוֹתֵר מֵהַשֵּׁנִי, וְהַחֵלֶק הַגָּדוֹל יַשְׁאִירֶנּוּ וְיַצְנִיעֶנּוּ לַאֲפִיקוֹמָן.))

וְנָהֲגוּ שֶׁהַקְּטַנִּים חוֹטְפִים אֶת הַמַּצָּה שֶׁל הָאֲפִיקוֹמָן, וְאֵינָם מַחֲזִירִים לַאֲכִילַת הָאֲפִיקוֹמָן אֶלָּא לְאַחַר שֶׁמַּבְטִיחִים לָהֶם אֵיזֶה פְּרָס. וְטַעַם לְמִנְהָג זֶה כְּדֵי שֶׁיִּשָּׁאֲרוּ הַיְלָדִים עֵרִים כָּל הַסֵּדֶר וְיִשְׁמְעוּ כָּל סִפּוּר יְצִיאַת מִצְרַיִם:

{{מְסַפְּרִים עַל הַגָּאוֹן רַבִּי יְהוֹנָתָן מִפְּרָאג בְּיַלְדוּתוֹ כִּי פַּעַם אַחַת בְּלֵיל פֶּסַח בְּעֵת הַסֵּדֶר כְּשֶׁהִגִּיעָה שְׁעַת אֲכִילַת אֲפִיקוֹמָן רָאָה אָבִיו וְהִנֵּה הָאֲפִיקוֹמָן אֵינֶנּוּ, מִיָּד הֵבִין כִּי יָדוֹ שֶׁל יְהוֹנָתָן הָיְתָה בִּגְנֵבָה זוֹ. כְּשֶׁנִּשְׁאַל עַל כָּךְ, הוֹדָה וְלֹא כִּחֵד, וְהוֹדִיעַ שֶׁלֹּא יַחֲזִירֵהוּ עַד שֶׁיַּבְטִיחַ לוֹ אָבִיו שֶׁיִּקְנֶה לוֹ אַחֲרֵי הֶחָג חֲלִיפָה חֲדָשָׁה. בְּלֵית בְּרֵרָה הִבְטִיחַ לוֹ אָבִיו שֶׁיִּקְנֶה לוֹ חֲלִיפָה חֲדָשָׁה - אֲבָל תֵּכֶף כְּשֶׁהֶחֱזִיר יְהוֹנָתָן אֶת הָאֲפִיקוֹמָן, הִתְחַכֵּם אָבִיו וְחִלֵּק לְכָל הַמְּסֻבִּים מֵהָאֲפִיקוֹמָן, וְאָמַר לִיהוֹנָתָן שֶׁלֹּא יִתֵּן לוֹ חֵלֶק לְקַיֵּם מִצְוַת הָאֲפִיקוֹמָן עַד שֶׁיְּשַׁחְרֵר אוֹתוֹ מֵהַבְטָחָתוֹ. מִיָּד הוֹצִיא יְהוֹנָתָן מִכִּיסוֹ פְּרוּסַת אֲפִיקוֹמָן וְקָרָא מִתּוֹךְ חֶדְוָה: הֲרֵינִי מוּכָן וּמְזֻמָּן לְקַיֵּם מִצְוַת אֲכִילַת אֲפִיקוֹמָן. וְנִמֵּק: שִׁעַרְתִּי, אַבָּא, כִּי אַחַר שֶׁאַחֲזִיר לְךָ אֶת הָאֲפִיקוֹמָן תְּסָרֵב לָתֵת לִי מִמֶּנּוּ, עַד שֶׁאַסְכִּים לְוַתֵּר עַל הַבְטָחָתְךָ, וְלָכֵן לָקַחְתִּי חֶלְקִי בְּטֶרֶם שֶׁהֶחֱזַרְתִּיו לְךָ, וְאֶת הַבְטָחָתְךָ אַתָּה חַיָּב לְקַיֵּם.}}

~ לֵיל הַסֵּדֶר שֶׁל עָם הַאָרֶץ

רָאוּי לְכָל אֶחָד לְהַאֲרִיךְ בְּמִדְרָשִׁים וּבְסִפּוּרֵי חֲזַ''ל בְּעִנְיַן יְצִיאַת מִצְרַיִם לְהַחְדִּיר הָאֱמוּנָה בְּלֵב הַבָּנִים לְהַכִּיר בְּנִפְלְאוֹת הַבּוֹרֵא - וְלֹא יְהֵא כְּאוֹתוֹ מַעֲשֶׂה שֶׁכָּתַב הָר''ר חֲנוֹךְ מֵאֲלֶכְּסַנְדֶּר:

{{מַעֲשֶׂה בִּיהוּדִי כַּפְרִי, בּוּר וְעַם-הָאָרֶץ גָּמוּר, לֹא יָדַע כֵּיצַד עוֹרְכִים סֵדֶר שֶׁל לֵיל פֶּסַח. מִשֶּׁהִגִּיעַ לְלֵיל הַסֵּדֶר, שָׁלַח אֶת אִשְׁתּוֹ אֶל הַשָּׁכֵן, לִרְאוֹת כֵּיצַד עוֹרֵךְ הוּא אֶת הַסֵּדֶר לְמַעַן יֵדַע אַף הוּא. מִשֶּׁנִּכְנְסָה הָאִשָּׁה לְבֵית הַשָּׁכֵן מָצְאָה אוֹתוֹ עוֹמֵד וּמַלְקֶה אֶת אִשְׁתּוֹ בְּשׁוֹט. הָיְתָה סְבוּרָה שֶׁכָּךְ עוֹרְכִים אֶת הַסֵּדֶר, וְנִתְיָרְאָה לְהַגִּיד זֹאת לְבַעְלָהּ, חָזְרָה לְבֵיתָהּ וּמִלְאָה אֶת פִּיהָ מַיִם. לַשָּׁוְא עָמַל הַכַּפְרִי לְהוֹצִיא מִפִּיהָ אֶת סוֹדָהּ, כִּי כְּאִלֵּם לֹא הוֹצִיאָה הֶגֶה מִפִּיהָ. לְבַסּוֹף פָּקְעָה סַבְלָנוּתוֹ שֶׁל הַכַּפְרִי, נָטַל שׁוֹט וְהֵחֵל לְהַלְקוֹת אֶת אִשְׁתּוֹ הַשַּׁתְקָנִית. אָז פָּתְחָה הִיא אֶת פִּיהָ וְנִצְטַעֲקָה: ''אִם יוֹדֵעַ אַתָּה בְּעַצְמְךָ כֵּיצַד עוֹרְכִים אֶת הַסֵּדֶר, לָמָּה אֵפוֹא שְׁלַחְתַּנִי לְבָרֵר זאֹת אֵצֶל הַשָּׁכֵן?''}}

וְעַל פִּי זֶה בֵּאֵר אֶת הַפָּסוּק מַה שֶּׁאָמַר משֶׁה רַבֵּנוּ לְַהַקָּדוֹשׁ בָּרוּךְ הוּא: ''לָמָה הֲרֵעוֹתָה לָעָם הַזֶּה לָמָּה זֶּה שְׁלַחְתָּנִי''. וְרוֹצֶה לוֹמַר הֲלֹא יָדַעְתָּ אֲשֶׁר יַעֲשֶׂה פַּרְעֹה בְּעִקְּבוֹת בִּקּוּרִי אֶצְלוֹ, וְלָמָה אֵפוֹא שְׁלַחְתַּנִי אֵלָיו? רְדִיפַת הַיְּהוּדִים שֶׁמֻּכְרַחַת לָבוֹא לִפְנֵי הַגְּאֻלָּה, הֲלֹא יְכוֹלָה הָיְתָה לָבוֹא גַּם בִּלְעֲדֵי בִּקּוּרִי אֵצֶל פַּרְעֹה. (אֵם לַבִּינָה)

שאל בני:

הִקְשָׁה [הָרִיאַ''ף]: לָמָּה אֵין מְבָרְכִין עַל קְרִיאַת הַהַגָּדָה כְּמוֹ שֶׁמְּבָרְכִין עַל קְרִיאַת הַמְּגִלָּה, וַהֲלֹא הִיא מִצְוַת עֲשֵׂה שֶׁנֶּאֱמַר ''וְהִגַּדְתָּ לְבִנְךָ בַּיּוֹם הַהוּא''?

תשובה:

מַה שֶּׁאוֹמֵר בַּתְּחִלָּה בַּקִּדּוּשׁ ''זֵכֶר לִיצִיאַת מִצְרַיִם'' – יָצָא.

[הָרַשְׁבָּ''א] כָּתַב שֶׁאֵין לְבָרֵךְ עַל קְרִיאָתָהּ מִפְּנֵי שֶׁהִיא מִצְוָה שֶׁאֵין לָהּ קִצְבָּה יְדוּעָה, וַאֲפִלּוּ בְּדִבּוּר בְּעָלְמָא, שֶׁיְּדַבֵּר בְּעִנְיַן יְצִיאַת מִצְרַיִם – יָצָא, וְכָל הַמַּרְבֶּה הֲרֵי זֶה מְשֻׁבָּח.

שאל בני:

מַדּוּעַ בְּכָל הַהַגָּדָה לֹא מוֹפִיעַ שְׁמוֹ שֶׁל משֶׁה רַבֵּנוּ xxאָמְנָם מוּבָא הַפָּסוּק ''וּבְמשֶׁה עַבְדּוֹ'', אֲבָל אֵין זֶה חֵלֶק מֵעֶצֶם סִפּוּר הַהַגָּדָהyy?

תשובה

בֵּאֵר [הָאַדְמוֹ''ר מִבֶּעלְז] זַצַּ''ל: הֲרֵי מִי הָיָה הָרִאשׁוֹן שֶׁסִּפֵּר אֶת הַהַגָּדָה שֶׁל פֶּסַח? משֶׁה רַבֵּנוּ עַצְמוֹ, כְּמוֹ שֶׁנֶּאֱמַר: ''וַיְסַפֵּר משֶׁה לְיִתְרוֹ אֶת כָּל אֲשֶׁר עָשָׂה ה' לְפַרְעֹה וּלְמִצְרַיִם'' (שְׁמוֹת יח, ח), וְהוּא בְּוַדַּאי [לֹא סִפֵּר דְּבָרִים עַל עַצְמוֹ ] שֶׁהֲרֵי הָיָה עָנָו, לָכֵן שְׁמוֹ אֵינוֹ מוֹפִיעַ בְּכָל מַהֲלַךְ סִפּוּר הַיְצִיאָה מִמִּצְרַיִם.

שאל בני:

הֲרֵי בְּכָל הַשָּׁנָה יֵשׁ מִצְוָה שֶׁל זְכִירַת יְצִיאַת מִצְרַיִם, וּמָה הַמְיֻחָד בְּלֵיל הַסֵּדֶר?

תשובה:

בֵּאֵר] הַמַּהֲרַ''ל] זַצַּ''ל: בְּכָל הַשָּׁנָה צָרִיךְ לְהַזְכִּיר שֶׁהַקָּדוֹשׁ בָּרוּךְ הוּא גָּאַל אֶת אֲבוֹתֵינוּ מִמִּצְרַיִם, [וְאִלּוּ בְּלֵיל הַסֵּדֶר חָל חִיּוּב עַל כָּל אֶחָד לְהַרְאוֹת שֶׁהוּא בְּעַצְמוֹ יָצָא מִמִּצְרַיִם].

סִפּוּר יְצִיאַת מִצְרַיִם בְּלֵיל הַסֵּדֶר נַעֲשֶׂה בְּצוּרָה שׁוֹנָה, בְּאֹפֶן שֶׁמַּרְגִּישׁ שֶׁכָּל מַה שֶּׁמְּסַפֵּר - מִתְקַיֵּם בּוֹ (''חַיָּב אָדָם לִרְאוֹת אֶת עַצְמוֹ...'')

שאל בני:

לָמָּה נִקְרָא לֵיל י''ד בְּנִיסָן ''לֵיל הַסֵּדֶר''?

תשובה:

הוֹאִיל וְעוֹשֶׂה סֵדֶר לְכָל הַשָּׁנָה, כִּי סֵדֶר שֶׁל כָּל הַשָּׁנָה בְּחַיָּיו שֶׁל הָאָדָם יִהְיֶה לְפִי הַסֵּדֶר שֶׁל לֵיל פֶּסַח.

עוֹד טַעַם: הוֹאִיל וְעָשׂוּ הָרִאשׁוֹנִים סִימָנִים לַסֵּדֶר שֶׁל פֶּסַח כְּגוֹן: קַדֵּשׁ וּרְחַץ כַּרְפַּס יַחַץ מַגִּיד רָחְצָה מוֹצִיא מַצָּה מָרוֹר כּוֹרֵךְ שֻׁלְחָן עוֹרֵךְ צָפוּן בָּרֵךְ הַלֵּל נִרְצָה. וְאִם תִּשְׁאַל לָמָה עָשׂוּ הָרִאשׁוֹנִים סִימָנִים לְסֵדֶר פֶּסַח? מִשּׁוּם שֶׁבַּיָּמִים הָרִאשׁוֹנִים לֹא הָיָה נָפוֹץ הַדְּפוּס כְּמוֹ הַיּוֹם, וְלֹא הָיָה בְּיַד כָּל אֶחָד סִדּוּר לַעֲשׂוֹת הַסֵּדֶר, וְהָיוּ עוֹשִׂין הַכֹּל עַל פֶּה וְהָיוּ צְרִיכִין לִזְכֹּר הַרְבֵּה דְּבָרִים הַנּוֹהֲגִין בַּלַּיְלָה הַזֶּה, וְעַל כֵּן עָשׂוּ הַסִּימָנִים סֵדֶר הַלַּיְלָה הַזֶּה, וְעוֹד שֶׁמְּרֻמָּז בָּהֶם הַרְבֵּה מִסּוֹדֵי סוֹדוֹת כַּאֲשֶׁר יִרְאֶה הָרוֹאֶה בְּסִפְרֵיהֶם. (הוּבָא בס' המטעמים)

שאל בני

לָמָּה תִּקְּנוּ בַּהַגָּדָה לוֹמַר בְּלָשׁוֹן אֲרָמִית ''הֵא לַחְמָא עַנְיָא'', וְאִלּוּ בַּסִּיּוּם אָנוּ אוֹמְרִים בִּלְשׁוֹן הַקֹּדֶשׁ לְשָׁנָה הַבָּאָה בְּנֵי חוֹרִין?

תשובה:

מְפָרֵשׁ [הָרַאֲבִיָּ''ה] - כֵּיוָן שֶׁהַלָּשׁוֹן הַמְדֻבֶּרֶת הָיְתָה לָשׁוֹן אֲרָמִית תִּקְּנוּ בְּזוֹ הַלָּשׁוֹן כְּדֵי שֶׁיָּבִינוּ הַנָּשִׁים וְהַתִּינוֹקוֹת, וּמַה שֶּׁנִּתְקַן לְשָׁנָה הַבָּאָה בְּנֵי חוֹרִין בִּלְשׁוֹן הַקֹּדֶשׁ כֵּיוָן שֶׁהַגּוֹיִים הָיוּ מְבִינִים אֶת שְׂפָתָם וְאִם הֵם הָיוּ שׁוֹמְעִים בַּאֲרָמִית שֶׁהֵם מִתְכּוֹנְנִים בַּשָּׁנָה הַבָּאָה לִהְיוֹת בְּנֵי חוֹרִין וְלָצֵאת מֵהַמָּקוֹם, הֵם עֲלוּלִים בְּכָךְ לְסַכֵּן אֶת עַצְמָם.

@ מגיד

((יֹאמַר אֶת הַהַגָּדָה מִתּוֹךְ שִׂמְחָה וְהִתְלַהֲבוּת, וְיַרְבֶּה לְסַפֵּר בְּמִדְרְשֵׁי חֲזַ''ל בַּנִּפְלָאוֹת אֲשֶׁר עָשָׂה ה' עִם אֲבוֹתֵינוּ. וִיכַוֵּן לְקַיֵּם בָּזֶה מִצְוַת עֲשֵׂה מִן הַתּוֹרָה, שֶׁנֶּאֱמַר ''וְהִגַּדְתָּ לְבִנְךָ''. וְגַם הַנָּשִׁים חַיָּבוֹת בְּסִפּוּר יְצִיאַת מִצְרַיִם. וְקֹדֶם שֶׁיַּתְחִיל יֹאמַר בַּקָּשָׁה זוֹ))aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּהּ בִּדְחִילוּ וּרְחִימוּ, וּרְחִימוּ וּדְחִילוּ, לְיַחֲדָא שֵׁם י''ה בְּו''ה בְּיִחוּדָא שְׁלִים בְּשֵׁם כָּל יִשְׂרָאֵל, וּבְשֵׁם כָּל הַנְּפָשׁוֹת וְהָרוּחוֹת וְהַנְּשָׁמוֹת וּמַלְבּוּשֵׁיהֶם וְהַקְּרוֹבִים לָהֶם, שֶׁמִּכְּלָלוּת אֲצִילוּת בְּרִיאָה יְצִירָה עֲשִׂיָּה, וּמִכָּל פְּרָטֵי אֲצִילוּת בְּרִיאָה יְצִירָה עֲשִׂיָּה, וּמִכָּל פְּרָטֵי אֲצִילוּת בְּרִיאָה יְצִירָה עֲשִׂיָּה דְּכָל פַּרְצוּף וּסְפִירָה. הִנֵּה אָנֹכִי מוּכָן וּמְזֻמָּן לְקַיֵּם מִצְוַת עֲשֵׂה מִן הַתּוֹרָה לְסַפֵּר בִּיצִיאַת מִצְרַיִם בַּלַּיְלָה הַזֹּאת שֶׁהִיא לֵיל חַג הַמַּצּוֹת כְּמוֹ שֶׁצִּוַּנִי יְהֹוָה אֱלֹהֵינוּ בְּתוֹרָתוֹ הַקְּדוֹשָׁה: וְהִגַּדְתָּ לְבִנְךָ בַּיּוֹם הַהוּא לֵאמֹר בַּעֲבוּר זֶה עָשָׂה יְהֹוָה לִי בְּצֵאתִי מִמִּצְרַיִם, כְּדֵי לַעֲשׂוֹת נַחַת רוּחַ לְיוֹצְרִי וְלַעֲשׂוֹת רְצוֹן בּוֹרְאִי, לְתַקֵּן שֹׁרֶשׁ מִצְוָה זוֹ בְּמָקוֹם עֶלְיוֹן:

[וִיהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ שֶׁתִּהְיֶה חֲשׁוּבָה וּמְקֻבֶּלֶת וּמְרֻצָּה לְפָנֶיךָ מִצְוָה זוֹ שֶׁל סִפּוּר יְצִיאָתֵנוּ מִמִּצְרַיִם בַּלַּיְלָה הַזֹּאת, וְיַעֲלֶה לְפָנֶיךָ כְּאִלּוּ כִּוַּנְתִּי בְּכָל הַכַּוָּנוֹת הָרְאוּיוֹת לְכַוֵּן בְּמַעֲשֶׂה וְדִבּוּר וּמַחֲשָׁבָה וּרְעוּתָא דְלִבָּא, וִיתֻקְּנוּ כָּל נְפָשׁוֹת רוּחוֹת וּנְשָׁמוֹת חַיּוֹת יְחִידוֹת שֶׁל כְּלָלוּת אֲצִילוּת בְּרִיאָה יְצִירָה עֲשִׂיָּה, וְשֶׁל כָּל פְּרָטֵי אֲצִילוּת בְּרִיאָה יְצִירָה עֲשִׂיָּה, דְּכָל פַּרְצוּף וּסְפִירָה, וְיִתְיַחֲדוּ אַרְבַּע אוֹתִיּוֹת הֲוָיָ''ה שֶׁהֵם נֶפֶשׁ רוּחַ וּנְשָׁמָה חַיָּה יְחִידָה דִּכְלָלוּת אֲצִילוּת בְּרִיאָה יְצִירָה עֲשִׂיָּה, בְּיִחוּדָא שְׁלִים (יְהֹוָ''ה) אֲשֶׁר בָּהֶם יִתְפַּשֵּׁט שֶׁפַע אוֹר אֵין סוֹף בָּרוּךְ הוּא, וּמִשָּׁם יִמָּשֵׁךְ שֶׁפַע וּבְרָכָה בְּכָל הָעוֹלָמוֹת לְזַכֵּךְ נַפְשֵׁנוּ רוּחֵנוּ וְנִשְׁמָתֵנוּ שֶׁיִּהְיוּ רְאוּיִים לעוֹרֵר מ''ן. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ וּמַעֲשֵׂה יָדֵינוּ כּוֹנְנֵהוּ:bb

((יֵשׁ לְכַוֵּן לְקַיֵּם מִצְוַת עֲשֵׂה לְסַפֵּר בִּיצִיאַת מִצְרַיִם בְּלֵיל פֶּסַח.))

((יֵשׁ אוֹמְרִים קֹדֶם הַהַגָּדָה אֶת מַאֲמַר הַזֹּהַר הַקָּדוֹשׁ xxרַעְיָא מְהֵימָנָא, בְּפָרָשַׁת בֹּאyy)) aa

[פִּקּוּדָא] בָּתַר דָּא לְסַפֵּר בִּשְׁבָחָא דִיצִיאַת מִצְרַיִם, דְּאִיהוּ חִיּוּבָא עַל בַּר נַשׁ לְאִשְׁתָּעֵי בְּהַאי שְׁבָחָא לְעַלְמִין. וְהָכִי אוֹקִימְנָא כָּל בַּר נַשׁ דְּאִשְׁתָּעֵי בִּיצִיאַת מִצְרַיִם, וּבְהַהוּא סִפּוּר חֲדֵי בְּחֶדְוָא, זַמִּין אִיהוּ לְמֶחֱדֵי בִּשְׁכִינְתָּא לְעָלְמָא דְאָתֵי דְהוּא חֵידוּ מִכֻּלָּא. דְּהַאי אִיהוּ לְמֶחֱדֵי בְּמָארֵהּ. קֻדְשָׁא בְּרִיךְ הוּא חֲדֵי בְּהַהוּא סִפּוּר. בֵּהּ שַׁעְתָּא כַּנִּישׁ קֻדְשָׁא בְּרִיךְ הוּא לְכָל פָּמַלְיָא דִילֵהּ, אָמַר לוֹן: זִילוּ וּשְׁמָעוּ סִפּוּרָא דִשְׁבָחָא דִילִי דְּקָא מִשְׁתָּעוּ בָּנַי וַחֲדָאן בְּפוּרְקָנָא. כְּדֵין כֻּלְּהוּ מִתְכַּנְּשִׁין וְאָתְיָן וּמִתְחַבְּרָן בַּהֲדַיְהוּ דְיִשְׂרָאֵל. וְשָׁמְעִין סִפּוּרָא דִשְׁבָחָא דְקָא חֲדָאן בְּחֶדְוָא דְפוּרְקָנָא דְמָארֵיהוֹן. כְּדֵין אָתְיָן וְאוֹדָאן לֵהּ לְקֻדְשָׁא בְּרִיךְ הוּא עַל כָּל אִינּוּן נִסִּין וּגְבוּרָן, וְאוֹדָאן לֵהּ עַל עַמָּא קַדִּישָׁא דְאִית לֵהּ בְּאַרְעָא, דַּחֲדָאן בְּחֶדְוָא דְפוּרְקָנָא דְמָארֵיהוֹן. כְּדֵין אִתּוֹסַף לֵהּ חֵילָא וּגְבוּרְתָּא לְעֵלָּא. וְיִשְׂרָאֵל בְּהַהוּא סִפּוּרָא יַהֲבֵי חֵילָא לְמָארֵיהוֹן, כְּמַלְכָּא דְאִתּוֹסַף לֵהּ חֵילָא וּגְבוּרְתָּא כַּד מְשַׁבְּחִין גְּבוּרְתֵּהּ וְאוֹדָאן לֵהּ, וְכֻלְּהוּ דַחֲלִין מִקַּמֵּהּ וְאִסְתְּלַק יְקָרֵהּ עַל כֻּלְּהוּ. וּבְגִין כָּךְ אִית לְשַׁבְּחָא וּלְאִשְׁתָּעֵי בְּסִפּוּר דָּא כְּמַה דְּאִתְּמַר.bb

[תַּרְגּוּם לִלְשֹׁון הַקֹּדֶשׁ]: הַמִּצְוָה שֶׁלְּאַחַר זוֹ, הִיא לְסַפֵּר בְּשֶׁבַח יְצִיאַת מִצְרַיִם, שֶׁהוּא חוֹב עַל הָאָדָם לְעוֹלָם לְסַפֵּר בַּשְּׁבָחִים הָאֵלּוּ. כָּךְ הֶעֱמַדְנוּ, כָּל אָדָם הַמְסַפֵּר בִּיצִיאַת מִצְרַיִם וְשָׂמֵחַ בַּסִּפּוּר הַהוּא בְּשִׂמְחָה, עָתִיד הוּא לִשְׂמֹחַ עִם הַשְּׁכִינָה לָעוֹלָם הַבָּא, שֶׁהִיא שִׂמְחָה מִכָּל צַד, שֶׁזֶּהוּ אָדָם הַשָּׂמֵחַ בַּאדוֹנוֹ, וְהַקָּדוֹשׁ בָּרוּךְ הוּא שָׂמֵחַ בַּסִּפּוּר שֶׁלּוֹ וְאָמַר לָהֶם: לְכוּ וְשִׁמְעוּ הַסִּפּוּר שֶׁל שֶׁבַח שֶׁלִּי, שֶׁמְּסַפְּרִים בָּנַי וּשְׂמֵחִים בִּגְאֻלָּתִי. אָז מִתְקַבְּצִים כֻּלָּם וּבָאִים וּמִתְחַבְּרִים עִם יִשְׂרָאֵל וְשׁוֹמְעִים סִפּוּר הַשֶּׁבַח שֶׁשְּׂמֵחִים בְּשִׂמְחַת הַגְּאֻלָּה מֵאֲדוֹנָם, אָז בָּאִים וּמוֹדִים לְהַקָּדוֹשׁ בָּרוּךְ הוּא עַל כָּל אֵלּוּ הַנִּסִּים וְהַגְּבוּרוֹת וּמוֹדִים לוֹ עַל הָעָם הַקָּדוֹשׁ שֶׁיֵּשׁ לוֹ בָּאָרֶץ שֶׁשְּׂמֵחִים בְּשִׂמְחַת הַגְּאֻלָּה שֶׁל אֲדוֹנָם, אָז נִתּוֹסֵף לוֹ עֹז וּגְבוּרָה לְמַעְלָה, וְיִשְׂרָאֵל בַּסִּפּוּר הַהוּא נוֹתְנִים עֹז לַאדוֹנָם, כְּמֶלֶךְ שֶׁנִּתּוֹסֵף לוֹ כֹּחַ וּגְבוּרָה בְּעֵת שֶׁמְּשַׁבְּחִים גְּבוּרָתוֹ וּמוֹדִים לוֹ, וְהַכֹּל יְרֵאִים מִפָּנָיו וְעוֹלֶה כְּבוֹדוֹ עַל כֻּלָּם. וּמִשּׁוּם זֶה יֵשׁ לְשַׁבֵּחַ וּלְסַפֵּר בַּסִּפּוּר הַזֶּה כְּמוֹ שֶׁלָּמַדְנוּ:

((יַגְבִּיהַּ הַקְּעָרָה שֶׁיֵּשׁ בָּהּ הַמַּצּוֹת עַל כָּל מַה שֶּׁעָלֶיהָ הוּא וְכָל הַמְּסֻבִּים עִמּוֹ. כָּל הַמְּסֻבִּים מַתְחִילִים לוֹמַר ''הֵא לַחְמָא עַנְיָא'', עַד ''בְּנֵי חוֹרִין''. וְאַחַר כָּךְ יַתְחִילוּ הַהַגָּדָה בְּהַסְבָּרָה נְכוֹנָה, וּבְיִרְאַת ה' טְהוֹרָה, וִיכַוֵּן בַּעַל הַבַּיִת לְקַיֵּם מִצְוַת עֲשֵׂה שֶׁל ''וְהִגַּדְתָּ לְבִנְךָ''. וְגַם הַנָּשִׁים חַיָּבוֹת בְּסִפּוּר יְצִיאַת מִצְרַיִם, וּכְשֶׁאֵין הַנָּשִׁים מְבִינוֹת לְשׁוֹן הַקֹּדֶשׁ, צָרִיךְ לְתַרְגֵּם לָהֶן הַהַגָּדָה בְּלוֹעֲזִית, בְּשָׂפָה הַמּוּבֶנֶת לָהֶן. וְהַשּׁוֹמֵעַ כְּעוֹנֶה.))

((מַגְבִּיהִין אֶת פְּרוּסַת הַמַּצָּה שֶׁבֵּין שְׁתֵּי הַשְּׁלֵמוֹת וְאוֹמְרִים:))

[[[ [[[[הֵא]]]] לַחְמָא עַנְיָא דִי אֲכָלוּ אַבְהָתָנָא בְּאַרְעָא דְמִצְרָיִם. כָּל דִכְפִין יֵיתֵי וְיֵיכוֹל. כָּל דִצְרִיךְ יֵיתֵי וְיִפְסַח. הָשַׁתָּא הָכָא. לְשָׁנָה הַבָּאָה בְּאַרְעָא דְיִשְׂרָאֵל. הָשַׁתָּא הָכָא עַבְדֵי, לְשָׁנָה הַבָּאָה בְּאַרְעָא דְיִשְׂרָאֵל בְּנֵי חוֹרִין:]]]

[תַּרְגּוּם]:

הֵא לַחְמָא עַנְיָא - [זֶהוּ לֶחֶם הָעֹנִי]
דִּי אֲכָלוּ אַבָהָתָנָא - [שֶׁאָכְלוּ אֲבוֹתֵינוּ]
בְּאַרְעָא דְמִצְרָיִם - [בְּאֶרֶץ מִצְרַיִם]
כָּל דִּכְפִין יֵיתֵי וְיֵכוֹל - [כָּל רָעֵב יָבוֹא וְיֹאכַל]
כָּל דִּצְרִיךְ יֵיתֵי וְיִפְסַח - [כָּל הַנִּצְרָךְ יָבוֹא וְיָחֹג]
הַשַׁתָּא הָכָא - [הַשָּׁנָה פֹּה] (בַּגָּלוּת)
לְשָׁנָה הַבָּאָה - [לְשָׁנָה הַבָּאָה]
בְּאַרְעָא דְיִשְׂרָאֵל - [בְּאֶרֶץ יִשְׂרָאֵל].
הַשַּׁתָּא עַבְדֵי - [הַשָּׁנָה עֲבָדִים]
לְשָׁנָה הַבָּאָה בְּנֵי חוֹרִין - [לְשָׁנָה הַבָּאָה בְּנֵי חוֹרִין].

((מוֹזְגִין כּוֹס שֵׁנִי וּמַנִּיחִים לִפְנֵי בַּעַל הַבַּיִת, וּמְסַלְּקִין אֶת הַקְּעָרָה. וּמְחַלְּקִין לַתִּינוֹקוֹת קְלָיוֹת וֶאֱגוֹזִים. ))

~ ''כָּל דִּכְפִין'' - כָּרָאוּי

רַבִּי [שִׁמְשׁוֹן פִּינְקוּס] זַצַּ''ל סִפֵּר כִּי בְּהִזְדַּמְּנוּת מְסֻיֶּמֶת נִתְבַּקֵּשׁ לְסַפֵּר ''סִפּוּר יְהוּדִי''. לְאַחַר מַחֲשָׁבָה, סִפֵּר אֶת הַסִּפּוּר הַבָּא, כַּאֲשֶׁר הוּא מַטְעִים וּמַסְבִּיר כִּי לְדַעְתּוֹ - אֵין סִפּוּר יְהוּדִי מִזֶּה... וְכָךְ הוּא סִפֵּר:

{{הַגָּאוֹן רַבִּי חַיִּים בְּרִיסְקֶער זַצַּ''ל הָיָה יָדוּעַ בְּמִדַּת הַצְּדָקָה שֶׁלּוֹ, שֶׁהָיְתָה מֵעַל וּמֵעֵבֶר לְהַשָּׂגָתֵנוּ... כָּךְ, לְמָשָׁל, בֵּיתוֹ שֶׁל הַגְּרַ''ח הָיָה פָּתוּחַ לִרְוָחָה, כִּפְשׁוּטוֹ, מַמָּשׁ הֶפְקֵר, וְכָל מִי שֶׁרָצָה יָכוֹל הָיָה לְהִכָּנֵס אֶל הַבַּיִת, לִמְצֹא לְעַצְמוֹ דְּבַר מָה לֶאֱכֹל, לִתְפֹּס מִטָּה וְלָלֶכֶת לִישֹׁן...

לֹא אַחַת אֵרַע, שֶׁכַּאֲשֶׁר בִּקֵּשׁ הַגְּרַ''ח עַצְמוֹ לִשְׁכַּב עַל מִטָּתוֹ לְאַחַר יוֹם שֶׁל עֲמַל תּוֹרָה מְפָרֵךְ - הוּא מָצָא כִּי מִטָּתוֹ כְּבָר נִתְפְּסָה עַל יְדֵי אַחַד הָאוֹרְחִים...

בְּמִקְרִים מֵעֵין אֵלּוּ, הוּא הָיָה עוֹקֵר אֶת אַחַת הַדְּלָתוֹת מִצִּירֶיהָ, מַנִּיחַ אוֹתָהּ עַל הָרִצְפָּה וְיָשֵׁן עָלֶיהָ אֶת שְׁנָתוֹ הַקְּצָרָה, כַּאֲשֶׁר לְמָחֳרַת הַיּוֹם הוּא, כַּמּוּבָן, מַמְשִׁיךְ אֶת שִׁגְרַת עֲמָלוֹ כָּרָגִיל...}}

לֹא יִפָּלֵא אֵפוֹא, שֶׁכַּאֲשֶׁר הַמִּשְׁנָה בְּמַסֶּכֶת פֵּאָה צִיְּנָה אֶת הַדְּבָרִים שֶׁאֵין לָהֶם שִׁעוּר הִיא כָּלְלָה אֶת הַכְנָסַת אוֹרְחִים, וְעַל כֵּן בֶּחָג זוֹכִים לֶאֱכֹל מִפֵּרוֹתֵיהֶם בָּעוֹלָם הַזֶּה וְהַקֶּרֶן קַיֶּמֶת לָעוֹלָם הַבָּא!

שאל בני:

עִם תְּחִלַּת אֲמִירַת הַהַגָּדָה אָנוּ מַזְמִינִים אֶת כָּל מִי שֶׁרָעֵב וְכָל מִי שֶׁנִּצְרָךְ לָבוֹא לֶאֱכֹל וְלָחֹג עִמָּנוּ. מַדּוּעַ יֵשׁ כְּפִילוּת בַּלָּשׁוֹן כָּל דִּכְפִין - כָּל דִּצְרִיךְ?

תשובה:

מְפָרֵשׁ [הָאַבּוּדְרַהָם]:

[כָּל דִּכְפִין] - הַכַּוָּנָה לְמִי שֶׁרָעֵב.

[כָּל דִּצְרִיך]ְ - גַּם אִם אֵינוֹ רָעֵב וְיֵשׁ לוֹ אֹכֶל אַךְ אֵין לוֹ מַצַּת מִצְוָה אוֹ חֲרֹסֶת, גַּם הוּא מֻזְמָן לְהִצְטָרֵף.

שאל בני:

מַדּוּעַ דַּוְקָא בְּחַג הַפֶּסַח נוֹהֲגִים לְהַזְמִין עֲנִיִּים? הֲרֵי בְּכָל חַג וָחָג חַיָּבִים לְהַזְמִינָם, כְּפִי שֶׁכָּתַב הָרַמְבַּ''''ם בְּהִלְכוֹת יוֹם טוֹב (פ''ו הי''ח): ''וּכְשֶׁהוּא אוֹכֵל וְשׁוֹתֶה חַיָּב לְהַאֲכִיל לַגֵּר לַיָּתוֹם וְלָאַלְמָנָה עִם שְׁאָר הָעֲנִיִּים הָאֻמְלָלִים''.

תשובה:

בְּ[סֵפֶר הַמּוֹעֲדִים] מְבֹאָר הָעִנְיָן עַל פִּי דִּבְרֵי [הַגָּאוֹן מִוִּילְנָא], שֶׁמְּתָרֵץ: הַהַזְמָנָה לַעֲנִיִּים בְּחַג הַפֶּסַח הִיא חִיּוּב הַמְרֻמָּז בַּתּוֹרָה כַּמְבֹאָר (שְׁמוֹת יג, ו-ז):

פָּסוּק ו - ''שִׁבְעַת יָמִים [תֹּאכַל] מַצֹּת''.

פָּסוּק ז - ''מַצּוֹת [יֵאָכֵל] אֵת שִׁבְעַת הַיָּמִים''.

לִכְאוֹרָה, יֵשׁ כָּאן כֶּפֶל - לֶאֱכֹל מַצָּה כָּל שִׁבְעָה, אֶלָּא נִתָּן לְתָרֵץ: בַּפָּסוּק הָרִאשׁוֹן מְדֻבָּר עַל חוֹבַת הָאָדָם לֶאֱכֹל מַצֹּת (בְּלִי וָא''ו), שֶׁזֶּהוּ צִוּוּי לְכָל יָחִיד. בַּפָּסוּק הַשֵּׁנִי נֶאֱמַר ''מַצּוֹת יֵאָכֵל'' בִּכְתִיב מָלֵא, שֶׁחוֹבָתְךָ לְהַאֲכִילוֹ שֶׁיַּסְפִּיק לוֹ בְּרֶוַח, וְכֵן שֶׁבְּפֶסַח יֵשׁ עִנְיָן מְיֻחָד לְסַפֵּק לַעֲנִיִּים צָרְכֵיהֶם.

~ שאל בּני: לָמָּה מַזְמִינִים אֶת הָעֲנִיִּים ''בָּרֶגַע הָאַחֲרוֹן''

בַּהַגָּדָה כַּאֲשֶׁר אָנוּ אוֹמְרִים ''כָּל דִּכְפִין יֵיתֵי וְיֵכוֹל כָּל דִּצְרִיךְ יֵיתֵי וְיִפְסַח'':

[א.] מַדּוּעַ מַזְמִינִים אֶת הֶעָנִי רַק לְאַחַר קִדּוּשׁ, וְלֹא לִפְנֵי תְּחִלָּתוֹ?

[ב.] אִם אָנוּ מִתְכַּוְּנִים בֶּאֱמֶת שֶׁיַּגִּיעַ אוֹרֵחַ עָנִי, יֵשׁ לְהַזְמִינוֹ כַּמָּה יָמִים לִפְנֵי לֵיל הַסֵּדֶר, וְלֹא בָּרֶגַע הָאַחֲרוֹן.

תשובה

מְבָאָרִים חַזַ''ל שֶׁאָכֵן אֵין הַכַּוָּנָה שֶׁהָעֲנִיִּים יִכָּנְסוּ פִּתְאֹם בְּלֵיל הַסֵּדֶר כֵּיוָן שֶׁכֻּלָּם כְּבָר מְסֻדָּרִים, אֶלָּא יֵשׁ כָּאן חִנּוּךְ לַבָּנִים שֶׁהִנֵּה בֵּיתֵנוּ פָּתוּחַ לִרְוָחָה וְאָנוּ מוּכָנִים לְאָרֵחַ כָּל מִי שֶׁיִּרְצֶה לָבוֹא. הֲרֵי לֵיל הַסֵּדֶר מִצְוָתוֹ ''וְהִגַּדְתָּ לְבִנְךָ'' וְכָאן בָּא הָאָב לְהַרְאוֹת לִבְנוֹ שֶׁבֵּיתוֹ פָּתוּחַ לִרְוָחָה לְכָל דִּכְפִין, אִם כֵּן אֵין זֶה מְשַׁנֶּה מָתַי אוֹמְרִים זֹאת בַּהַגָּדָה.

~ ''כָּל דִּכְפִין יֵיתֵי וְיֵכוֹל'' - הַכְנָסַת אוֹרְחִים - אֲמִתִּית

בִּתְחִלַּת הַ''מַּגִּיד'' אָנוּ אוֹמְרִים ''הֵא לַחְמָא עַנְיָא דִּי אֲכָלוּ אַבְהָתָנָא בְּאַרְעָא דְמִצְרַיִם כָּל דִּכְפִין יֵיתֵי וְיֵכוֹל כָּל דִּצְרִיךְ יֵיתֵי וְיִפְסַח''.

הַשְּׁאֵלָה הִיא: הַאִם בֶּאֱמֶת אָנוּ מַזְמִינִים אֶת מִי שֶׁצָּרִיךְ לְהַזְמִינוֹ.

בְּדֶרֶךְ כְּלָל, הַמֻּזְמָנִים הֵם בְּנֵי הַמִּשְׁפָּחָה אוֹ מַכָּרִים קְרוֹבִים שֶׁאָנוּ מְעֻנְיָנִים לָחֹג עִמָּהֶם אֶת לֵיל הַסֵּדֶר, אַךְ דַּוְקָא בְּלַיְלָה זֶה צָרִיךְ לְהַזְמִין אֶת ''כָּל דִּצְרִיך'', כָּל מִי שֶׁצָּרִיךְ וְאֵין לוֹ הֵיכָן לָחֹג אֶת לֵיל הַסֵּדֶר.

אִם נִתְבּוֹנֵן וְנִבְדֹּק עַד כַּמָּה אָנוּ מִתְאַמְּצִים בֶּאֱמֶת לְחַפֵּשׂ אַחַר עֲנִיִּים וְלִשְׁאֹף בְּכָל מְאֹדֵנוּ שֶׁהֵם יָסֵבּוּ עִמָּנוּ בְּלֵיל הַסֵּדֶר, יִתְבָּרֵר לָנוּ מַהֵר מְאֹד שֶׁדַּוְקָא אוֹתָם אָנוּ לֹא כָּל כָּךְ מְחַפְּשִׂים וּמַאֲמַצֵּינוּ לֹא מְכֻוָּנִים בִּמְיֻחָד בְּעִנְיָן זֶה...

בְּהוֹדוּ הָרְחוֹקָה, אֵרַע מַעֲשֶׂה נִפְלָא עִם שְׁלִיחַ הָרַבִּי, מְנַהֵל בֵּית חַבַּ''ד בְּמוֹמְבַּי, הָרַב] גַּבְרִיאֵל הוֹלְצְבֶּרְג] ה' יִקֹּם דָּמוֹ, וְהוּא יָכוֹל לְלַמְּדֵנוּ פֶּרֶק מְאַלֵּף בְּדְּאָגָה לְאוֹרְחִים לְלֵיל הַסֵּדֶר:

{{אַחַד הָאֲסוֹנוֹת הַכְּבֵדִים שֶׁהִתְרַחֲשׁוּ בִּשְׁנַת תשס''ט הִתְרַחֵשׁ בְּמוֹמְבַּי שֶׁבְּהוֹדוּ, קְבוּצַת מְרַצְּחִים שְׁפָלִים פָּגְעָה קָשׁוֹת בִּיהוּדִים שֶׁנִּמְצְאוּ בְּבֵית חַבַּ''ד בְּמוֹמְבַּי.

בְּבִנְיָן זֶה הִתְגּוֹרְרוּ בְּנֵי הַזּוּג הוֹלְצְבֶּרְג ה' יִקֹּם דָּמָם, שְׁלִיחֵי חַבַּ''ד, שֶׁהָיוּ מִשְׁתַּדְּלִים לְקָרֵב יְהוּדִים לְבוֹרֵא עוֹלָם בְּאֶרֶץ זָרָה זוֹ בִּמְסִירוּת נֶפֶשׁ מַמָּשׁ.

בַּיָּמִים שֶׁלִּפְנֵי לֵיל הַסֵּדֶר הָיָה מִסְתּוֹבֵב הָרַב גַּבְרִיאֵל הוֹלְצְבֶּרְג ה' יִקֹּם דָּמוֹ וְתוֹלֶה מוֹדָעוֹת בְּבָתֵּי הַמָּלוֹן וּבְבָתֵּי הַהַאֲרָחָה בְּמוֹמְבַּי, הַמַּזְמִינוֹת אֶת צִבּוּר הַיְּהוּדִים וְהַיִּשְׂרְאֵלִים לְלֵיל סֵדֶר כְּהִלְכָתוֹ בְּבֵית חַבַּ''ד. בְּעֶרֶב לֵיל הַסֵּדֶר, זְמַן קָצָר לִפְנֵי כְּנִיסַת הֶחָג, בְּעִצּוּמָן שֶׁל הַהֲכָנוֹת אָמְרָה פִּתְאוֹם הָרַבָּנִית רִבְקָה לְבַעְלָהּ: ''לֵךְ תִּסְתּוֹבֵב וְתִרְאֶה אִם לֹא שָׁכַחְנוּ מָלוֹן אוֹ בֵּית הַאֲרָחָה''.

''אֲבָל אֲנִי הִסְתּוֹבַבְתִּי אִישִׁית וְתָלִיתִי הַזְמָנוֹת בְּכָל הַמְּקוֹמוֹת!'' - טָעַן הָרַב גַּבְרִיאֵל, אוּלָם אִם רִבְקָה מִתְעַקֶּשֶׁת אֵין טַעַם לְהִתְוַכֵּחַ וְהָרַב יוֹצֵא לָרְחוֹבוֹת כְּמִצְוָתָהּ.

תּוֹךְ כְּדֵי הַסִּיּוּר הַמָּהִיר גַּבִּי מְגַלֶּה לְפֶתַע שֶׁהוּא פָּסַח עַל בֵּית הַאֲרָחָה אֶחָד וְלֹא תָּלָה בּוֹ מוֹדָעָה. הוּא נֶחְפַּז לַמָּקוֹם וּבִקֵּשׁ מֵהַפְּקִידָה לִרְאוֹת אֶת סֵפֶר הָאוֹרְחִים. בְּעִלְעוּל מָהִיר הוּא מְגַלֶּה שֵׁם אֶחָד הַנִּשְׁמָע יִשְׂרְאֵלִי.

הוּא רָץ אֶל הַחֶדֶר, דּוֹפֵק שׁוּב וָשׁוּב, וּמִשֶּׁלֹּא נִשְׁמַעַת תְּשׁוּבָה הוּא עָזַב וְהִתְחִיל לָרֶדֶת בַּמַּדְרֵגוֹת. לְפֶתַע נִפְתְּחָה הַדֶּלֶת וּבַחוּר עִם חֲלוּק רַחֲצָה מַבִּיט עָלָיו וְשׁוֹאֵל אוֹתוֹ: ''מִי שָׁלַח אוֹתְךָ?'' וְהָרַב הוֹלְצְבֶּרְג צוֹעֵק לְעֶבְרוֹ: ''הַקָּדוֹשׁ בָּרוּךְ הוּא!''

הַבַּחוּר, בְּהֶלֶם מֻחְלָט, קוֹרֵא לוֹ לָבוֹא וְאָז הוּא אוֹמֵר לוֹ: ''שְׁמַע סִפּוּר. אֲנִי מַגִּיעַ עַכְשָׁו מִדְּרוֹם הוֹדוּ בְּדַרְכִּי לַצָּפוֹן. כְּלָל לֹא תִּכְנַנְתִּי לַעֲצֹר בָּעִיר, בָּאתִי בְּרַכֶּבֶת וְהָיִיתִי צָרִיךְ לְהַחֲלִיף רַכָּבוֹת. כְּשֶׁאֲנִי יוֹרֵד וּבָא לִקְנוֹת כַּרְטִיס, אֲנִי מְגַלֶּה לְחֶרְדָתִי שֶׁכִּיְּסוּ אוֹתִי. אֲנִי יוֹשֵׁב עַל אֶבֶן וּמַתְחִיל לִבְכּוֹת. לְפֶתַע נִגַּשׁ אֵלַי אָדָם צָעִיר שֶׁדִּבֵּר עִמִּי בְּמִבְטָא צָרְפָתִי וְשׁוֹאֵל אוֹתִי מֵאֵיפֹה אֲנִי. עָנִיתִי שֶׁאֲנִי מֵאֶרֶץ יִשְׂרָאֵל.

הַבַּחוּר אוֹמֵר לִי: 'שְׁמַע, גַּם אֲנִי יְהוּדִי מִצָּרְפַת'. וְאַף נוֹתֵן לִי סְכוּם כֶּסֶף. 'סַע לָעִיר וְתִשְׂכֹּר חֶדֶר. אַחֲרֵי הֶחָג תִּתְקַשֵּׁר הַבַּיְתָה וְתַגִּיד לַהוֹרִים שֶׁיַּפְקִידוּ כֶּסֶף בְּבַנְק הַדֹּאַר וּתְקַבֵּל אֶת הַכֶּסֶף כָּאן תּוֹךְ דַּקּוֹת''. אֲנִי עוֹשֶׂה כַּעֲצַת הַבַּחוּר, מַגִּיעַ לְכָאן, שׂוֹכֵר חֶדֶר בַּ'גֶּסְט הָאוּס' הָרִאשׁוֹן שֶׁאֲנִי רוֹאֶה, נִכְנַס לַחֶדֶר וְנִשְׁכַּב עַל הַמִּטָּה. אֲנִי מִסְתַּכֵּל כְּלַפֵּי מַעְלָה וּמַתְחִיל 'לְדַבֵּר' עִם אֱלֹקִים: 'אֱלֹקִים! מַה קּוֹרֶה? מַה יִּהְיֶה? מָה אֲנִי עוֹשֶׂה כָּאן בְּמַצָּב בִּישׁ שֶׁכָּזֶה?' אַתָּה קוֹלֵט, הָרַב? אֲנִי, הַקִּבּוּצְנִיק, שֶׁמֵּעוֹלָם לֹא הָיָה לִי שׁוּם קֶשֶׁר עִם הַהוּא מִלְמַעְלָה, מְדַבֵּר אֵלָיו? פִּתְאוֹם אֲנִי קוֹלֵט שֶׁהַיּוֹם בָּעֶרֶב זֶה לֵיל הַסֵּדֶר!

וְהַמּוֹנוֹלוֹג שֶׁלִי מִתְחַדֵּשׁ: 'אֲנִי יוֹדֵעַ שֶׁהַקֶּשֶׁר בֵּינֵינוּ לֹא מִי יוֹדֵעַ מָה, אֲבָל אֱלֹקִים, אִם אַתָּה אוֹהֵב אוֹתִי, תֵּן לִי סִימָן, אַל תִּתֵּן לִי לִהְיוֹת לְבַד הַלַּיְלָה, תֵּן לִי לִהְיוֹת בְּלֵיל הַסֵּדֶר אֲמִתִּי עִם עוֹד יְהוּדִים!'

סִיַּמְתִּי אֶת הַשִּׂיחָה, נִכְנַסְתִּי לְהִתְקַלֵּחַ וּפִתְאוֹם - נְקִישׁוֹת בַּדֶּלֶת. חָשַׁבְתִּי שֶׁאֲנִי מְדַמְיֵן, אֲבָל לֹא. אֲנִי פּוֹתֵחַ אֶת הַדֶּלֶת וְרוֹאֶה מִישֶׁהוּ שֶׁנִּרְאֶה כְּמוֹ רַב יְהוּדִי בִּקְצֵה הַמַּדְרֵגוֹת. וּכְשֶׁאֲנִי שׁוֹאֵל אוֹתְךָ 'מִי שָׁלַח אוֹתְךָ?' אַתָּה עוֹנֶה לִי: 'הַקָּדוֹשׁ בָּרוּךְ הוּא!'...'' מְיֻתָּר לְצַיֵּן, שֶׁגַּם הוּא זָכָה לְאֵרוּחַ קָסוּם בְּבֵית חַבַּ''ד, וְאַט אַט גַּם נַפְשׁוֹ נִקְשְׁרָה בְּבוֹרֵא עוֹלָם.}}

((מוֹזְגִין כּוֹס שֵׁנִי וּמַנִּיחִים לִפְנֵי בַּעַל הַבַּיִת, וּמְסַלְּקִין אֶת הַקְּעָרָה. וּמְחַלְּקִין לַתִּינוֹקוֹת קְלָיוֹת וֶאֱגוֹזִים.))

[[[ [[[[מַה]]]] נִּשְּׁתַּנָה הַלַּיְלָה הַזֶּה מִכָּל הַלֵּילוֹת:

שֶׁבְּכָל הַלֵּילוֹת אֵין אָנוּ מְטַבְּלִין אֲפִילוּ פַּעַם אַחַת. וְהַלַּיְלָה הַזֶּה שְׁתֵּי פְעָמִים.

שֶׁבְּכָל הַלֵּילוֹת אָנוּ אוֹכְלִין חָמֵץ אוֹ מַצָּה. וְהַלַּיְלָה הַזֶּה כּוּלוֹ מַצָּה.

שֶׁבְּכָל הַלֵּילוֹת אָנוּ אוֹכְלִין שְׁאָר יְרָקוֹת. וְהַלַּיְלָה הַזֶּה מָרוֹר.

שֶׁבְּכָל הַלֵּילוֹת אָנוּ אוֹכְלִין וְשׁוֹתִין בֵּין יוֹשְׁבִין וּבֵין מְסֻבִּין. וְהַלַּיְלָה הַזֶּה כֻּלָּנוּ מְסֻבִּין: ]]]

((מַחֲזִירִים הַקְּעָרָה לִמְקוֹמָהּ עַל הַשֻּׁלְחָן וְאוֹמְרִים הַהַגָּדָה. וְתִּהְיֶה הַמַּצָּה מְגוּלָה בְּמֶשֶׁךְ כָּל זְמַן אֲמִירַת הַהַגָּדָה xxרַק כְּשֶׁאוֹחֵז הַכּוֹס בְּיָדוֹ, יְכַסֶּנָהyy))

שאל בני

{{{לָמָּה לֹא שׁוֹאֲלִים ''מַה נִּשְׁתַּנָּה'' בְּחַג הַסֻּכּוֹת?}}}

בְּחַג הַסֻּכּוֹת יוֹצֵא הָאָדָם מִבֵּיתוֹ הַמְפֹאָר לְסֻכָּה שֶׁהִיא דִּירַת עֲרַאי. מַדּוּעַ אָנוּ לֹא שׁוֹאֲלִים בְּחַג הַסֻּכּוֹת מַה נִּשְׁתַּנָּה, הֲרֵי שָׁם הַשִּׁנּוּי גָּדוֹל יוֹתֵר מֵחַג הַפֶּסַח?

תשובה:

עַל חַג הַסֻּכּוֹת אָנוּ לֹא שׁוֹאֲלִים כֵּיוָן שֶׁעַם יִשְׂרָאֵל מֻרְגָּל בַּגָּלֻיּוֹת לִחְיוֹת וְלִנְדֹּד בְּדִירוֹת עֲרַאי.

אֲבָל לִישִׁיבָה עַל יַד שֻׁלְחָן עָרוּךְ בַּהֲסִבָּה - לָזֶה עַם יִשְׂרָאֵל לֹא הֻרְגַּל. וְלָכֵן שׁוֹאֲלִים מַה נִּשְׁתַּנָּה דַּוְקָא בְּפֶסַח (קָרְבַּן פֶּסַח).

~ מַה נִּשְׁתַּנָּה הַלַּיְלָה הַזֶּה?

{{מְסֻפָּר עַל רַבִּי יִשָּׂשכָר דֹּב מִבֶּעלְזְא זַצַּ''ל, שֶׁעָשָׂה בְּלֵיל הַסֵּדֶר פְּעֻלּוֹת רַבּוֹת שֶׁל שִׁנּוּיִים, כְּדֵי שֶׁבְּנוֹ הַקָּטָן יַנִּיק וְחַכִּים רַבִּי אַהֲרֹן יִשְׁאָלֵהוּ עַל כָּךְ. אֲבָל הַיֶּלֶד אֵינוֹ שׁוֹאֵל וְלֹא מֵגִיב כְּלוּם. הִתְפַּלֵּא אָבִיו וְשָׁאַל אֶת בְּנוֹ: ''הַאִם מַעֲשַׂי אֵינָם תְּמוּהִים בְּעֵינֶיךָ?''

עָנָה הַבֵּן בְּפַשְׁטוּת וּבִתְמִימוּת כָּךְ: ''כְּשֶׁאַבָּא עוֹשֶׂה דְּבַר מָה, אֵין לִי עָלָיו כָּל קֻשְׁיָא''.}}

כַּמָּה נִפְלָא לִשְׁמֹעַ סִפּוּרִים מְאַלְּפִים כָּאֵלּוּ. יְהִי רָצוֹן שֶׁנִּזְכֶּה כֻּלָּנוּ לְבָנִים כָּאֵלּוּ שֶׁיַּעֲרִיכוּ אֶת הוֹרֵיהֶם כְּמוֹ שֶׁצָּרִיךְ, וְיִתְּנוּ דֻּגְמָא לַאֲחֵרִים אֵיךְ צְרִיכִים לְכַבֵּד אֶת ההוֹרִים.

{{{הַיֶּלֶד שְׁלֹמֹה זַלְמָן אוֹיֶערְבָּךְ בֶּן הַ-8 פּוֹרֵץ בִּבְכִי סוֹעֵר}}}

{{יוֹם טוֹב רִאשׁוֹן שֶׁל פֶּסַח, הַיֶּלֶד שְׁלֹמֹה זַלְמָן בֶּן הַשְּׁמוֹנֶה מְהַלֵּךְ עִם אָבִיו הַגָּאוֹן רַבִּי חַיִּים לֵייבּ אוֹיֶערְבָּךְ בְּסִמְטְאוֹת הָעִיר הָעַתִּיקָה. יָדוֹ הַקְּטַנָּה נְתוּנָה בְּכַף יָדוֹ שֶׁל אָבִיו. הֵם שָׁבִים עַתָּה מֵהַכֹּתֶל הַמַּעֲרָבִי, שָׁם הִתְפַּלְלוּ אֶת תְּפִלַּת הֶחָג, וּפְנֵיהֶם מוּעָדוֹת לְעֵבֶר בֵּיתָם בִּשְׁכוּנַת ''שַׁעֲרֵי חֶסֶד'' שֶׁבָּעִיר הַחֲדָשָׁה.

בְּדַרְכָּם הֵם פּוֹגְשִׁים אֶת מָרָן הַגָּאוֹן הַצַּדִּיק רַבִּי יוֹסֵף חַיִּים זוֹנֶנְפֶלְד זַצַּ''ל. לְאַחַר חִלּוּפֵי בִּרְכוֹת יוֹם טוֹב, פּוֹנֶה רַבִּי יוֹסֵף חַיִּים אֶל הַיֶּלֶד, צוֹבֵט לוֹ קַלּוֹת עַל לְחָיָיו, וְשׁוֹאֵל אוֹתוֹ בַּחֲבִיבוּת: ''הַגֵּד נָא לִי יַקִּירִי - הַאִם שָׁאַלְתָּ אֶת אַרְבַּע הַקֻּשְׁיוֹת בְּלֵיל הַסֵּדֶר?''

''בְּוַדַּאי'', מֵשִׁיב הַיֶּלֶד.

''הַאִם גַּם בַּשָּׁנָה שֶׁעָבְרָה שָׁאַלְתָּ אֶת אַרְבַּע הַקֻּשְׁיוֹת?''

''אָכֵן''.

''וּמֶה עָנוּ לְךָ?''

''עֲבָדִים הָיִינוּ''.

''אִם כֵּן מַדּוּעַ חָזַרְתָּ וְשָׁאַלְתָּ שׁוּב הַשָּׁנָה?!''

כָּאן כְּבָר לֹא יָדַע הַיֶּלֶד מַה לַּעֲנוֹת. הוּא אִבֵּד אֶת עֶשְׁתּוֹנוֹתָיו וּפָרַץ בִּבְכִי סוֹעֵר... הֲיִתָּכֵן? רַבָּהּ שֶׁל יְרוּשָׁלַיִם שׁוֹאֵל אוֹתוֹ שְׁאֵלָה פְּשׁוּטָה לִכְאוֹרָה, וְהוּא אֵינוֹ יוֹדֵעַ לְהָשִׁיב עָלֶיהָ...

רַבִּי יוֹסֵף חַיִּים הֻפְתַּע מִתְּגוּבָתוֹ שֶׁל הַיֶּלֶד. לִטֵּף אוֹתוֹ עַל לֶחְיוֹ וְנִסָּה לְהַרְגִּיעוֹ בִּדְבָרִים נִלְבָּבִים. מִשֶּׁנִּרְגַּע הַיֶּלֶד, נִפְטַר מֵהֶם רַבִּי יוֹסֵף חַיִּים לְשָׁלוֹם בְּבִרְכַּת חַג שָׂמֵחַ, וְהֵם הִמְשִׁיכוּ בְּדַרְכָּם. כַּעֲבֹר מִסְפָּר שָׁנִים, הוֹצִיא לָאוֹר הָאָב, רַבִּי חַיִּים לֵייבּ, אֶת סִפְרוֹ ''חֲכַם לֵב'' - חִדּוּשִׁים וּבֵאוּרִים בְּעִנְיְנֵי אֶבֶן הָעֶזֶר. בֵּין הַמַּסְכִּימִים עַל הַסֵּפֶר, נִמְנָה גַּם רַבָּהּ שֶׁל יְרוּשָׁלַיִם, רַבִּי יוֹסֵף חַיִּים זוֹנֶנְפֶלְד. בְּהַסְכָּמָתוֹ לַסֵּפֶר מַפְלִיג רַבִּי יוֹסֵף חַיִּים בְּשֶׁבַח הַסֵּפֶר וּמְחַבְּרוֹ, וּמַזְכִּיר בְּתוֹךְ הַדְּבָרִים אֶת הַהֶעָרוֹת שֶׁמֵּבִיא הַמְחַבֵּר בְּשֵׁם בְּנוֹ הַבָּחוּר שְׁלֹמֹה זַלְמָן, כְּשֶׁהוּא מְכַנֵּהוּ שָׁם בִּתְאָרִים נִכְבָּדִים. הַדָּבָר הָיָה קְצָת לְפֶלֶא בְּעֵינֵי כֹּל, שֶׁכֵּן אֵין זֶה שִׁגְרָתִי כְּלָל שֶׁהָרַב הַמַּסְכִּים עַל הַסֵּפֶר מִתְיַחֵס בְּפֵרוּשׁ לְכַמָּה הֶעָרוֹת הַמּוּבָאוֹת בִּפְנִים הַסֵּפֶר, יִהְיוּ אֲשֶׁר יִהְיוּ.

שָׁנִים רַבּוֹת לְאַחַר מִכֵּן, סִפֵּר רַבִּי דָּוִד יוּנְגְרַייז זַצַּ''ל xxרַאֲבַ''ד הַעֵדָה הָחֲרֵדִיתyy לְהַגְּרַשַׁ''ז אוֹיֶערְבָּךְ, כִּי הוּא הָיָה נוֹכֵחַ בִּשְׁעַת מַעֲשֶׂה כְּשֶׁכָּתַב רַבִּי יוֹסֵף חַיִּים זוֹנֶנְפֶלְד אֶת הַסְכָּמָתוֹ לַסֵּפֶר ''חֲכַם לֵב''. בְּאוֹתוֹ מַעֲמָד שָׁמַע מִפִּיו שֶׁל רַבִּי יוֹסֵף חַיִּים, כִּי בְּמִלִּים אֵלּוּ שֶׁבָּהֶן הוּא מְשַׁבֵּחַ אֶת בְּנוֹ שֶׁל הַמְחַבֵּר כַּוָּנָתוֹ לְפַיְּסוֹ עַל שֶׁגָּרַם לוֹ לִפְרֹץ בִּבְכִי בִּהְיוֹתוֹ יֶלֶד כְּבֶן שְׁמוֹנֶה.

בַּעֲרֹב יָמָיו, בִּקֵּר הַגְּרַשַׁ''ז אוֹיֶערְבָּךְ בְּבֵיתוֹ שֶׁל אֶחָד מִתַּלְמִידָיו בְּחֹל הַמּוֹעֵד פֶּסַח. פָּנָה הָרַב אֶל הָרַכִּים שֶׁבְּבָנָיו, וּשְׁאָלָם אֶת הַשְּׁאֵלָה הַזֹּאת: ''מַדּוּעַ חֲזַרְתֶּם וּשְׁאַלְתֶּם הַשָּׁנָה אֶת הָ''אַרְבַּע קֻשְׁיוֹת'' - הֵן כְּבָר שְׁאַלְתֶּם אוֹתָן בַּשָּׁנָה שֶׁעָבְרָה וּכְבָר קִבַּלְתֶּם תְּשׁוּבָה?!''

אֶחָד עָנָה בְּכֹה, הַשֵּׁנִי תֵּרֵץ בְּכֹה, כָּל אֶחָד נִסָּה לְתָרֵץ בְּאֹפֶן אַחֵר. נַעֲנָה רַבֵּנוּ אֲלֵיהֶם בְּחִבָּה: ''כַּאֲשֶׁר נִשְׁאַלְתִּי אֲנִי בְּיַלְדוּתִי עַל שְׁאֵלָה זוֹ לֹא נִסִּיתִי לְתָרֵץ כְּמוֹתְכֶם; אֲנִי'', סִיֵּם רַבֵּנוּ הַגָּדוֹל, ''פָּרַצְתִּי בִּבְכִי''. (רַבִּי שְׁלֹמֹה זַלְמָן אוֹיֶערְבָּךְ) }}

שאל בני

מֵאֵימָתַי נִכְתְּבָה וְנִסְדְּרָה הַהַגָּדָה וּמִי סִדֵּר אֶת נֻסַּח הַבְּרָכוֹת וְהַתְּפִלּוֹת?

תשובה:

בַּסֵּפֶר [''שׁוֹאֲלִין וְדוֹרְשִׁין''] מְתָרֵץ שֶׁאַחַר יְצִיאַת בְּנֵי יִשְׂרָאֵל מִמִּצְרַיִם הַיּוֹצְאִים סִפְּרוּ לִבְנֵיהֶם אֶת הַנִּסִּים וְהַנִּפְלָאוֹת לְקַיֵּם אֶת מִצְוַת ''וְהִגַּדְתָּ לְבִנְךָ''. כָּל זֶה בְּעַל פֶּה, אַחַר כָּךְ בָּאוּ אַנְשֵׁי כְּנֶסֶת הַגְּדוֹלָה, תִּקְנוּ אֶת הַבְּרָכוֹת וְהַתְּפִלּוֹת וְאָסְפוּ אֶת הַדְּרָשׁוֹת מֵהַחֲכָמִים בִּימֵי הַבַּיִת הַשֵּׁנִי.

לְאַחַר מִכֵּן בָּאוּ הַתַּנָּאִים וְהוֹסִיפוּ עֲלֵיהֶם דְּרָשׁוֹת שׁוֹנוֹת, וּבִתְקוּפַת הָאָמוֹרָאִים הָיְתָה הַהַגָּדָה שְׁלֵמָה עַד בִּרְכַּת ''אֲשֶׁר גְּאָלָנוּ'' וּלְאַחַר מִכֵּן הוֹסִיפוּ עֲלֵיהֶם מַאֲמָרִים וּפִיּוּטִים.
<BR>
[[[ [[[[עֲבָדִים]]]] הָיִינוּ לְפַרְעֹה בְּמִצְרָיִם, וַיּוֹצִיאֵנוּ יְהֹוָה אֱלֹהֵינוּ מִשָּׁם בְּיָד חֲזָקָה וּבִזְרוֹעַ נְטוּיָה. וְאִלּוּ לֹא הוֹצִיא הַקָּדוֹשׁ בָּרוּךְ הוּא אֶת אֲבוֹתֵינוּ מִמִּצְרָיִם, עֲדַיִן אֲנַחְנוּ וּבָנֵינוּ וּבְנֵי בָנֵינוּ מְשֻׁעְבָּדִים הָיִינוּ לְפַרְעֹה בְּמִצְרָיִם. וַאֲפִילוּ כֻּלָנוּ חֲכָמִים, כֻּלָנוּ נְבוֹנִים, כֻּלָנוּ יוֹדְעִים אֶת הַתּוֹרָה, מִצְוָה עָלֵינוּ לְסַפֵּר בִּיצִיאַת מִצְרַיִם. וְכָל הַמַרְבֶּה לְסַפֵּר בִּיצִיאַת מִצְרַיִם הֲרֵי זֶה מְשֻׁבָּח:]]]

~ ''עֲבָדִים הָיִינוּ לְפַרְעֹה וְגּוֹ' וַיּוֹצִיאֵנוּ ה''' - מֵהָעַבְדוּת מַגִּיעִים לְחֵרוּת

כַּאֲשֶׁר אָנוּ יוֹשְׁבִים בְּלֵיל הַסֵּדֶר סְבִיב הַשֻּׁלְחָן הֶעָרוּךְ, לִפְנֵי תְּחִלַּת הַהַגָּדָה אָנוּ פּוֹתְחִים בְּתִזְכֹּרֶת שֶׁבְּמִצְרַיִם אָכַלְנוּ לֶחֶם עֹנִי וְרַק אַחַר כָּךְ מַתְחִיל סִפּוּר יְצִיאַת מִצְרַיִם.

אִם כֵּן, מָה הַחֲשִׁיבוּת שֶׁבִּפְתִיחַת הַהַגָּדָה אָנוּ מַתְחִילִים דַּוְקָא בְּאִזְכּוּר שֶׁל לֶחֶם עֹנִי וְלֹא בַּנִּסִּים וּבַנִּפְלָאוֹת שֶׁאֵרְעוּ עִם אֲבוֹתֵינוּ?

פְּתִיחָה זוֹ אוֹמֶרֶת דָּרְשֵׁנִי וּבָאָה לְלַמְּדֵנוּ יְסוֹד גָּדוֹל וְחָשׁוּב בְּהִתְיַחֲסוּתֵנוּ לְכָל הַקּוֹרֶה אוֹתָנוּ וְזֶהוּ גַּם צִיּוּן לְלֵיל הַסֵּדֶר כֻּלּוֹ.

מָשָׁל נִפְלָא מוּבָא בַּסֵּפֶר [''אֵיל הַמִּלּוּאִים'']:

{{מֶלֶךְ אֶחָד יָצָא לְצַיִד וּפָגַשׁ בְּדַרְכּוֹ בְּרוֹעֶה צָעִיר. מִשֶּׁנּוֹכַח הַמֶּלֶךְ לָדַעַת כִּי הַנַּעַר מִצְטַיֵּן בְּחָכְמָה וּבְפִקְחוּת, הִצִּיעַ לוֹ מִשְׂרָה כְּיוֹעֵץ בְּבֵית הַמְּלוּכָה. הַצְלָחָתוֹ שֶׁל הַיּוֹעֵץ הַצָּעִיר הָיְתָה גְּדוֹלָה וְלֹא אָרְכוּ הַיָּמִים עַד שֶׁנִּתְמַנָּה לְשַׂר הָאוֹצָר.

עֲלִיָּתוֹ הַמְּהִירָה בְּסֻלַּם הַתַּפְקִידִים הַבְּכִירִים עוֹרְרָה אֶת קִנְאַת הַשָּׂרִים הַוָּתִיקִים וְאֵלֶּה הֵחֵלּוּ לְהַעֲלִיל עָלָיו שֶׁהוּא גּוֹנֵב כְּסָפִים מִקֻּפַּת הַמְּדִינָה. הַמֶּלֶךְ, שֶׁסֵּרַב לְהַאֲמִין לַמְקַטְרְגִים, אֻלַּץ בְּסוֹפוֹ שֶׁל דָּבָר לְהִלָּווֹת אֶל הַשָּׂרִים בְּדַרְכָּם אֶל בֵּית שַׂר הָאוֹצָר כְּדֵי לְהִוָּכַח שֶׁהַלָּה מִתְעַשֵּׁר מִכַּסְפֵּי הַצִּבּוּר.

כַּאֲשֶׁר הִגִּיעוּ לְבֵית הַשַּׂר הֻפְתְּעוּ מֵהַצְּנִיעוּת וְהַפַּשְׁטוּת שֶׁשָּׁלְטוּ שָׁם. כְּשֶׁעָמְדוּ לַעֲזֹב אֶת הַמָּקוֹם בְּבשֶׁת פָּנִים, גִּלּוּ לְפֶתַע חֶדֶר נָעוּל שֶׁעַל דַּלְתּוֹ הָיָה כָּתוּב שֶׁהַכְּנִיסָה לְזָרִים אֲסוּרָה. עַד מְהֵרָה הִתְבָּרֵר לָהֶם שֶׁגַּם עַל בְּנֵי הַבַּיִת אוֹסֵר הַשַּׂר לְהִכָּנֵס לְשָׁם, וְזֶה עוֹרֵר אֶת תִּקְוַת הַשָּׂרִים לִמְצֹא שָׁם אֶת הָאוֹצָרוֹת הַגְּנוּבִים. הַפַּעַם הִצְטָרֵף גַּם הַמֶּלֶךְ לַדְּרִישָׁה לִרְאוֹת אֶת מִכְמַנֵּי הַחֶדֶר הַזֶּה.

בְּקוֹל בּוֹכִים הִתְחַנֵּן בַּעַל-הַבַּיִת וּבִקֵּשׁ לְבַטֵּל אֶת הַדְּרִישָׁה הַזּוֹ. ''אֲנִי מִתְבַּיֵּשׁ לְהַרְאוֹת לָכֶם מַה מֵּכִיל חֶדֶר זֶה...'' - אָמַר. הַמֶּלֶךְ לֹא וִתֵּר.

הַדֶּלֶת נִפְתְּחָה וּלְתַדְהֵמָתָם רָאוּ הַכֹּל חֶדֶר רֵיק מֵרָהִיטִים וּבְאֶמְצָעוֹ מֻנָּחִים מַקֵּל, תַּרְמִיל וְחָלִיל.

הַכֹּל צִפּוּ עַתָּה לְדִבְרֵי הֶסְבֵּר.

פָּתַח שַׂר הָאוֹצָר אֶת פִּיו וְאָמַר: ''מִיּוֹם שֶׁנִּלְקַחְתִּי מֵאֲחוֹרֵי הַצֹּאן אֶל בֵּית הַמַּלְכוּת הִנְנִי חָרֵד שֶׁמָּא אֶפֹּל בְּפַח הַגַּאֲוָה וְהַהִתְנַשְּׂאוּת. כְּדֵי לְהִנָּצֵל מִזֶּה קָבַעְתִּי לְעַצְמִי מִנְהָג לְהִסְתַּגֵּר בְּכָל בֹּקֶר בְּחֶדֶר זֶה, טֶרֶם צֵאתִי לְבֵית הַמְּלוּכָה. כָּאן אֲנִי יוֹשֵׁב שָׁעָה אֲרֻכָּה, כְּשֶׁהַתַּרְמִיל עַל גַּבִּי, הַמַּקֵּל בְּיָדִי וּמְחַלֵּל בַּחֲלִילִי כִּבְיָמִים יָמִימָה. זֹאת כְּדֵי שֶׁלֹּא אֶשְׁכַּח כִּי רוֹעֶה פָּשׁוּט אָנֹכִי, אֶלָּא שֶׁבְּחֶמְלַת ה' עָלַי נָשָׂאתִי חֵן בְּעֵינֵי הַמֶּלֶךְ שֶׁהֱבִיאַנִי אֶל בֵּיתוֹ. בְּכָךְ אֲנִי מַשְׁרִישׁ בְּקִרְבִּי אֶת הַיְדִיעָה שֶׁלֹּא בְּכֹחִי וּבְעֹצֶם יָדִי עָשִׂיתִי אֶת הַחַיִל הַזֶּה, אֶלָּא רַק מֵה' הָיְתָה זֹאת. אַחֲרֵי הַהֲכָנָה הַזּוֹ אֲנִי יוֹצֵא לְדַרְכִּי אֶל בֵּית הַמֶּלֶךְ.''

בִּשְׁמֹעַ הַמֶּלֶךְ וְהַשָּׂרִים אֶת הַדְּבָרִים בִּקְשׁוּ אֶת סְלִיחַת הַשַּׂר עַל שֶׁחָשְׁדוּ בּוֹ וְעָזְבוּ אֶת הַמָּקוֹם בְּבשֶׁת פָּנִים.}}

יִתָּכֵן שֶׁלְּהַזְכָּרַת לֶחֶם הָעֹנִי מִיָּד בִּתְחִלַּת לֵיל הַסֵּדֶר נוֹעַד תַּפְקִיד דּוֹמֶה לְהִסְתַּגְּרוּת הָרוֹעֶה בְּחַדְרוֹ. כְּדֵי שֶׁלֹּא יַעֲלֶה עַל דַּעְתּוֹ שֶׁל מִישֶׁהוּ שֶׁמָּא יָצָאנוּ מִמִּצְרַיִם בְּכֹחֵנוּ וּבְעֹצֶם יָדֵנוּ, אָנוּ מַזְכִּירִים רֵאשִׁית כֹּל אֶת הַ''לַּחְמָא עַנְיָא, ''[כְּדֵי שֶׁהַכֹּל יֵדְעוּ שֶׁהָיִינוּ עֲבָדִים חַסְרֵי אוֹנִים, וְרַק חֶסֶד ה' שֶׁגָּבַר עָלֵינוּ הֱבִיאָנוּ עַד הֲלוֹם]. וְעַל כֵּן לֶחֶם עֹנִי זֶה מְלַוֶּה אוֹתָנוּ בְּכָל שְׁעַת קְרִיאַת הַהַגָּדָה - לְהַשְׁרִישׁ בָּנוּ אֶת הַהַכָּרָה שֶׁעֲבָדִים הָיִינוּ וַיּוֹצִיאֵנוּ ה'.

זוֹהִי בְּעֶצֶם הַמַּטָּרָה הָעִקָּרִית שֶׁל לֵיל הַסֵּדֶר בִּפְרָט וְשֶׁל חַג הַפֶּסַח בִּכְלָל וּמִכָּאן בָּרוּר מַדּוּעַ הֶחָג נִקְרָא בְּשֵׁם ''חַג הַמַּצּוֹת''.

נִמְצָא עַל פִּי זֶה שֶׁהַהַזְכָּרָה שֶׁל בַּעַל הַהַגָּדָה בַּפְּתִיחָה שֶׁל לֶחֶם עֹנִי בָּאָה לְצַיֵּן גַּם אֶת זְמַן הָעַבְדוּת וְגַם אֶת זְמַן הַחֵרוּת. וְכָךְ בֵּאֵר[ הָרַמְבַּ''ן ]שֶׁהַמַּצָּה רוֹמֶזֶת לְעֹנִי וְגַם לְחֵרוּת וְכָךְ אָנוּ רוֹאִים בָּאֹפֶן בּוֹ נֶעֱרָךְ הַסֵּדֶר - כֻּלָּנוּ מְסֻבִּים, אֵין הֶבְדֵּלֵי מַעֲמָדוֹת, עֲשִׁירִים וַעֲנִיִּים כְּאֶחָד וְכֻלָּנוּ בְּנֵי חוֹרִין.

וְכָךְ אָנוּ צְרִיכִים לָחוּשׁ שֶׁהָיִינוּ בְּעַבְדוּת וְעַתָּה אָנוּ בְּנֵי חוֹרִין, וְאָנוּ בּוֹטְחִים בְּהַקָּדוֹשׁ בָּרוּךְ הוּא שֶׁיּוֹצִיאֵנוּ מִשִּׁעְבּוּד לְחֵרוּת עוֹלָם.

אַךְ אוֹי לָהֶם לְאוֹתָם הָאֲנָשִׁים שֶׁהַקָּדוֹשׁ בָּרוּךְ הוּא הִגְבִּיהַּ מַעֲמָדָם וְהֵם שׁוֹכְחִים בְּרֶגַע אֶחָד שֶׁלֹּא מִזְּמַן הֵם הָיוּ בְּמָקוֹם אַחֵר, וְכָל הַמְבַקְשִׁים חֶפְצָם נִדְחִים בְּלֵךְ וָשׁוּב.

תָּמִיד נִזְכֹּר: ''[עֲבָדִים הָיִינו]ּ'' וְזֶה מַה שֶּׁצָּרִיךְ לְהַנְחוֹת אֶת דַּרְכֵּנוּ בְּכָל עֵת וּבְכָל שָׁעָה.

[[[ [[[[מַעֲשֶׂה]]]] בְּרַבִּי אֱלִיעֶזֶר וְרַבִּי יְהוֹשֻעַ וְרַבִּי אֶלְעָזָר בֶּן עֲזַרְיָה וְרַבִּי עֲקִיבָא וְרַבִּי טַרְפוֹן שֶהָיוּ מְסֻבִּין בִּבְנֵי בְרַק, וְהָיוּ מְסַפְּרִים בִּיצִיאַת מִצְרַיִם כָּל אוֹתוֹ הַלַּיְלָה עַד שֶׁבָּאוּ תַלְמִידֵיהֶם וְאָמְרוּ לָהֶם: רַבּוֹתֵינוּ, הִגִּיעַ זְמַן קְרִיאַת שְׁמַע שֶׁל שַׁחֲרִית:]]]

~ ''הִגִּיעַ זְמַן קְרִיאַת שְׁמַע שֶׁל שַׁחֲרִית''

הַמִּשְׁנָה בִּבְרָכוֹת (א:) דָּנָה ''מֵאֵימָתַי קוֹרִין אֶת שְׁמַע בְּשַׁחֲרִית: מִשֶּׁיַּכִּיר בֵּין תְּכֵלֶת לְלָבָן... רַבִּי יְהוֹשֻׁעַ אוֹמֵר: עַד שָׁלשׁ שָׁעוֹת שֶׁכֵּן דֶּרֶךְ בְּנֵי מְלָכִים לַעֲמֹד בְּשָׁלשׁ שָׁעוֹת''.

כַּיּוֹם אָנוּ נוֹהֲגִים לֹא לְאַחֵר אֶת קְרִיאַת שְׁמַע מִזְּמַן שֶׁקָּבַע הַ''[מָּגֵן אַבְרָהָם]'' וְיֵשׁ הַנּוֹהֲגִים עַל פִּי [הַגְּרָ''א] שֶׁקָּבַע זְמַן מְאֻחָר יוֹתֵר. אַךְ אוּלַי כְּדַאי לְעוֹרֵר עַל עִנְיַן קְרִיאַת שְׁמַע בִּזְמַן שֶׁהוּא הַמֻּבְחָר בְּיוֹתֵר, שֶׁהוּא שְׁתַּיִם-שָׁלשׁ דַּקּוֹת קֹדֶם זְרִיחַת הַחַמָּה כְּדֵי שֶׁיְּסַיֵּם קְרִיאַת שְׁמַע וּבִרְכוֹתֶיהָ עִם הָנֵץ הַחַמָּה, וְלִסְמֹךְ הַתְּפִלָּה לְהָנֵץ הַחַמָּה. וּמִי שֶׁיּוּכַל לַעֲשׂוֹת כֵּן שְׂכָרוֹ מְרֻבֶּה מְאֹד (''יַלְקוּט יוֹסֵף'' סִי' נח).

יֵשׁ לָהּ סְגֻלָּה לִתְפִלָּה בַּבֹּקֶר – ''בֹּקֶר וְיֹדַע ה' אֶת אֲשֶׁר לוֹ'' (בַּמִּדְבָּר טז, ה), לְפִי הַבֹּקֶר הַקָּדוֹשׁ בָּרוּךְ הוּא יוֹדֵעַ ''אֶת אֲשֶׁר לוֹ'', עִם מִי יֵשׁ לוֹ ''עֵסֶק''...

[רַבִּי שָׁלוֹם שְׁבַדְרוֹן] זַצַּ''ל, שֶׁנָּהַג לְהִתְפַּלֵּל ''וָתִיקִין'' בִּקְבִיעוּת, יָכוֹל לְלַמְּדֵנוּ פֶּרֶק מְאַלֵּף כֵּיצַד הוּא חָשַׁשׁ שֶׁיַּעֲבֹר זְמַן קְרִיאַת שְׁמַע:

{{הָיָה זֶה בַּעֲרֹב יָמָיו שֶׁל ר' שָׁלוֹם שְׁבַדְרוֹן זַצַּ''ל, ''הַמַּגִּיד הַיְרוּשַׁלְמִי'', לְאַחַר אֵרוּעַ מֹחִי שֵׁנִי, קָשֶׁה מְאֹד. בְּסוֹף יְמֵי אִשְׁפּוּזוֹ הֶחְלִיט ר' שָׁלוֹם שֶׁלֹּא כְּדַאי לְהִשָּׁאֵר בַּבַּיִת, עָדִיף לְהִתְגּוֹרֵר בְּבֵית אַחַת מִבְּנוֹתָיו.

מְקַבְּלִים אֶת כָּל הָאִשּׁוּרִים, יוֹצְאִים מִבֵּית הָרְפוּאָה, ר' שָׁלוֹם נִכְנָס לְמוֹנִית וְנוֹסְעִים. הָיָה זֶה בִּשְׁעוֹת הָעֶרֶב. ר' שָׁלוֹם הַכָּאוּב, הַמּוּתָשׁ, הַחוֹלֶה, הִגִּיעַ לְבֵית בִּתּוֹ בִּבְנֵי-בְּרַק, הִתְפַּלֵּל מַעֲרִיב, וּמִיָּד בְּסִיּוּם הַתְּפִלָּה אֲחָזַתּוּ תַּרְדֵּמָה עֲמֻקָּה. חֶבְלֵי שֵׁנָה אֲפָפוּהוּ עַד הַבֹּקֶר.

עַל אוֹתוֹ בֹּקֶר חָדָשׁ סִפֵּר נֶכְדּוֹ שֶׁל ר' שָׁלוֹם בְּהִתְלַהֲבוּת:

''הִגִּיעַ זְמַן קְרִיאַת שְׁמַע וְנִגַּשְׁתִּי לְעוֹרֵר אֶת הַסַּבָּא... אַךְ הַסַּבָּא יָשַׁן שֵׁנָה שֶׁכָּל כֻּלָּהּ שֵׁנָה, אֶחָד מִשִּׁשִּׁים, זִקְנָה אֲמִתִּית מְהוּלָה בְּחֹלִי עַז, אֵרוּעַ מֹחִי. אֵין קוֹל וְאֵין קֶשֶׁב.

'''סַבָּא, סַבָּא!' - דָּפַקְתִּי עַל הַשְּׂמִיכָה, נָשַׁפְתִּי בְּאָזְנָיו, הִתְחַנַּנְתִּי, בִּקַּשְׁתִּי - 'סַבָּא, צָרִיךְ לָקוּם!' אֲבָל כְּלוּם...

''קָרָאתִי לְעוֹד אֶחָד מִבְּנֵי הַמִּשְׁפָּחָה, גַּם הוּא נִסָּה, עַד שֶׁר' שָׁלוֹם פָּקַח אֶת הָעֵינַיִם, אֲבָל נִרְדַּם שׁוּב.

''בִּתּוֹ נִכְנְסָה לַחֶדֶר וְאָמְרָה: 'בּוֹאוּ, אֲנִי אַרְאֶה לָכֶם אֵיךְ מְעִירִים אֶת אַבָּא שֶׁלִּי!' נִגְּשָׁה הַבַּת לַמִּטָּה וְקָרְאָה בְּקוֹל: 'אַבָּא! זְמַן קְרִיאַת שְׁמַע! עוֹד כַּמָּה דַּקּוֹת סוֹף זְמַן קְרִיאַת שְׁמַע.'

''מִיָּד, לְלֹא גֻּזְמָה, ר' שָׁלוֹם הַיָּשִׁישׁ פָּתַח אֶת עֵינָיו לִרְוָחָה, הֵרִים אֶת יָדוֹ וְהֵסִיט בָּהּ אֶת הַשְּׂמִיכָה הַגְּדוֹלָה, וּכְשֶׁכֻּלּוֹ אָפוּף בַּעֲרָפֶל שֶׁל חֹלִי וְחֶבְלֵי שֵׁנָה, גַּם יַחַד, הִגְבִּיהַּ אֶת שְׁתֵּי רַגְלָיו בְּבַת אַחַת, הֵנִיף אוֹתָן מִחוּץ לַמִּטָּה, הִנִּיחָן עַל הָרִצְפָּה וְהִתְיַשֵּׁב.

'''אוֹי! אוֹי! לָמָּה לֹא אָמְרוּ לִי? הֲלֹא בְּעוֹד כַּמָּה דַּקּוֹת סוֹף הַזְּמַן!' - הִבִּיט ר' שָׁלוֹם עַל שְׁעוֹנוֹ בִּכְאֵב, וְהִזְדַּעֵק בַּחֲרָדָה.

''בְּנֵי הַבַּיִת הִרְגִּיעוּ אוֹתוֹ וְאָמְרוּ לוֹ שֶׁאֶפְשָׁר עוֹד לְהַסְפִּיק, וְאִם לֹא תַּצְלִיחַ אָז עַל כָּל פָּנִים תַּסְפִּיק אֶת הַזְּמַן הַשֵּׁנִי שֶׁל הַגְּרָ''א, שֶׁהֲרֵי הָרְגָעִים שֶׁנִּשְׁאֲרוּ הֵם לִזְמַן קְרִיאַת שְׁמַע שֶׁל הַמַּגָּ''א. נִרְגַּע ר' שָׁלוֹם - חִיֵּךְ אֶת חִיּוּכוֹ הַנִּצְחִי: 'יִישַׁר כֹּחֲכֶם! תּוֹדָה רַבָּה!' וְנֶעֱמַד עַל רַגְלָיו.'' }}

~ אַל תְּאַחֵר זְמָן קְרִיאַת שְׁמַע

{{בָּחוּר סִפֵּר לַגה''צ הָרַב סֶגַל זַצַּ''ל מִמַּנְצֶ'סְטֶר, שֶׁהוּא אֵחַר לָקוּם בַּבֹּקֶר, וּמִשּׁוּם כָּךְ הוּא לֹא קָרָא קְרִיאַת שְׁמַע בִּזְמַנָּהּ.

אָמַר לוֹ הָרַב סֶגַל: ''אִם לֹא הִתְעַלַּפְתָּ כְּשֶׁנּוֹכַחְתָּ לִרְאוֹת שֶׁאֵחַרְתָּ אֶת זְמַן קְרִיאַת שְׁמַע, כַּנִּרְאֶה יֵּשׁ לְךָ לֵב חָזָק...''}}

שאל בני

בַּהַגָּדָה נֶאֱמַר עַל רַבִּי אֶלְעָזָר בֶּן עֲזַרְיָה ''הֲרֵי אֲנִי כְּבֶן שִׁבְעִים שָׁנָה'', מַדּוּעַ לֹא מֻזְכָּר גִּילוֹ הָאֲמִתִּי, וּבֶן כַּמָּה הָיָה בֶּאֱמֶת?

תשובה:

בַּגְּמָרָא בְּמַסֶּכֶת בְּרָכוֹת (כז:) נֶאֱמַר שֶׁרַבִּי אֶלְעָזָר בֶּן עֲזַרְיָה הָיָה בֶּן שְׁמוֹנֶה-עֶשְׂרֵה וּבַיּוֹם שֶׁהוֹשִׁיבוּהוּ לִהְיוֹת נָשִׂיא בַּיְשִׁיבָה נַעֲשָׂה נֵס וְהִלְבִּינוּ שַׂעֲרוֹתָיו כֵּיוָן שֶׁלֹּא הָיָה רָאוּי שֶׁנָּשִׂיא יִהְיֶה בָּחוּר כֹּה צָעִיר.

לְדַעַת [הָאֲרִ''י] זַ''ל הָיָה רַבִּי אֶלְעָזָר בֶּן עֲזַרְיָה גִּלְגּוּלוֹ שֶׁל שְׁמוּאֵל הַנָּבִיא, וְיָדוּעַ כִּי שְׁמוּאֵל חַי חֲמִשִּׁים וּשְׁתַּיִם שָׁנָה, וְעִם שְׁמוֹנֶה-עֶשְׂרֵה שָׁנִים, הֲרֵי סַךְ הַכֹּל שִׁבְעִים שָׁנָה.

[[[ [[[[אָמַר]]]] רַבִּי אֶלְעָזָר בֶּן עֲזַרְיָה : הֲרֵי אֲנִי כְבֶן שִׁבְעִים שָׁנָה, וְלֹא זָכִיתִי שֶׁתֵּאָמֵר יְצִיאַת מִצְרַים בַּלֵּילוֹת עַד שֶׁדְּרָשָׁהּ בֶּן זוֹמָא: שֶׁנֶּאֱמַר, לְמַעַן תִּזְכֹּר אֶת יוֹם צֵאתְךָ מֵאֶרֶץ מִצְרַיִם כָּל יְמֵי חַיֶּיךָ. יְמֵי חַיֶּיךָ - הַיָמִים, כָּל יְמֵי חַיֶּיךָ - הַלֵּילוֹת. וַחֲכָמִים אוֹמְרִים: יְמֵי חַיֶּיךָ - הָעוֹלָם הַזֶּה, כָּל יְמֵי חַיֶּיךָ - לְהָבִיא לִימוֹת הַמָּשִׁיחַ:]]]

~ ''כָּל יְמֵי חַיֶּיךָ - לְהָבִיא לִימוֹת הַמָּשִׁיחַ'' - מִשִּׁעְבּוּד לִגְאֻלָּה

סִפּוּר מֻפְלָא וְנוֹרָא שֶׁל נִסָּיוֹן ''לְהָבִיא אֶת הַמָּשִׁיחַ'' בְּהַפְצָרַת תְּפִלּוֹת וְתַחֲנוּנִים עִם כַּוָּנוֹת נוֹרָאוֹת וְצֵרוּפֵי שְׁמוֹת הַקֹּדֶשׁ וְיִחוּדִים עִלָּאִיִּים עַל יְדֵי שְׁלוֹשָׁה תַּרְשִׁישֵׁי וּמְצוּקֵי אֶרֶץ, הַמְקֻבָּלִים הָאֱלֹקִיִּים הַצַּדִּיקִים הַקְּדוֹשִׁים: מָרָן] הָרַשַׁ''ש]ׁ הַקָּדוֹשׁ זיע''א, מָרָן [הַחִידָ''א] זיע''א וְהַמְקֻבָּל הָאֱלֹקִי רַבִּי [חַיִּים דִּי לָה רוֹזָה] זיע''א, וְהָעֹנֶשׁ הַנּוֹרָא שֶׁקִּבְּלוּ עֲלֵיהֶם מִן הַשָּׁמַיִם עַל שֶׁנִּסּוּ ''לִדְחֹק אֶת הַקֵּץ'':

{{בִּשְׁנַת תקי''ג הָיְתָה נִרְאֵית יְרוּשָׁלַיִם עִיר הַקֹּדֶשׁ כִּירוּשָׁלַיִם שֶׁל מַעְלָה. גְּדוּשָׁה הָיְתָה בִּגְדוֹלֵי תּוֹרָה וּקְדוֹשֵׁי עֶלְיוֹן הַבְּקִיאִים בְּכָל מִכְמַנֵּי הַתּוֹרָה וּבְאַדִּירֵי חָכְמַת הַקַּבָּלָה אֲשֶׁר כָּל רָז לָא אֲנִיס לְהוּ.

הַצִּפִּיָּה וְהַהִשְׁתּוֹקְקוּת בְּאוֹתָהּ שָׁנָה לְבִיאַת הַמָּשִׁיחַ וְהַגְּאֻלָּה גָּבְרוּ וְהָלְכוּ. בְּאוֹתָהּ שָׁנָה נִכָּר הָיָה שֶׁהָרַשַׁ''שׁ הַקָּדוֹשׁ נִמְצָא בְּסַעֲרַת נֶפֶשׁ גְּדוֹלָה וּבְכָל הִזְדַּמְּנוּת דִּבֵּר בְּהִתְרַגְּשׁוּת עֲצוּמָה כִּי שָׁנָה זוֹ הִיא שְׁנַת הִתְגַּלּוּת מְשִׁיחַ צִדְקֵנוּ. ''תקי''ג - 513 בְּגִימַטְרִיָּא 'הַשַּׁחַר' - 513 הַמְרַמֵּז עַל שַׁחַר הַגְּאֻלָּה, וְכֵן 'וְנִבְנְתָה' בְּגִימַטְרִיָּא - 513 - עִיר עַל תִּלָּהּ''.

בַּתְּחִלָּה נִגַּשׁ הָרַשַׁ''שׁ הַקָּדוֹשׁ לִפְעֻלָּה עֲצוּמָה וְנוֹרָאָה וּבָחַר י''ב גְּדוֹלֵי תּוֹרָה מֵחַכְמֵי וּמְקֻבְּלֵי הַיְשִׁיבָה, ''יְשִׁיבַת הַמְקֻבָּלִים'' שֶׁלּוֹ, שֶׁהֵם הָיוּ גְּדוֹלֵי תַּלְמִידָיו הַמֻּבְחָרִים בְּיוֹתֵר: הגה''ק רַבִּי יוֹם טוֹב - הַמַּהֲרִי''ט אֶלְגָּאזִי זיע''א, מָרָן רַבֵּנוּ חַיִּים יוֹסֵף דָּוִד אֲזוּלַאי - הַחִידָ''א זיע''א, הַמְקֻבָּל הָאֱלֹקִי רַבִּי חַיִּים דִּי לָה רוֹזָה זיע''א, הגה''ק רַבִּי יִצְחָק מִזְרָחִי זיע''א, הגה''ק רַבִּי אַבְרָהָם סַנְגְּוִיטִי זיע''א וְעוֹד גְּדוֹלֵי עוֹלָם וְצַדִּיקֵי אֱמֶת, כְּשֶׁהֵם חוֹתְמִים עַל ''כְּתַב הִתְקַשְּׁרוּת'' וְהוּא כְּתַב הִתְחַיְּבוּת שֶׁל ''אַחְדוּת מֻחְלֶטֶת - קֶשֶׁר שֶׁל אַהֲבַת אֱמֶת וְעַרְבוּת הֲדָדִית'' בֵּין רַבָּם הַגָּדוֹל הָרַשַׁ''שׁ לְבֵינָם.

כָּל אֶחָד וְאֶחָד מִי''ב תַּלְמִידִים אֵלּוּ נִבְחַר עַל יְדֵי הָרַשַׁ''שׁ הַקָּדוֹשׁ בִּקְפִידָה רַבָּה כֵּיוָן שֶׁהֵם צְרִיכִים לִהְיוֹת כְּנֶגֶד י''ב שִׁבְטֵי יִשְׂרָאֵל. זֹאת כְּדֵי שֶׁפְּעֻלָּתָם וּתְפִלָּתָם תַּעֲלֶה וְתִשָּׁמַע בִּשְׁמֵי שָׁמַיִם וּבְכָךְ יַכְשִׁירוּ וִיזַכּוּ אֶת כָּל כְּלָלוּת עַם יִשְׂרָאֵל - עַל י''ב שְׁבָטָיו - שֶׁיִּהְיוּ מוּכָנִים וּרְאוּיִים לַגְּאֻלָּה הַשְּׁלֵמָה וּלְבִיאַת מְשִׁיחַ צִדְקֵנוּ.

לְאַחַר מִכֵּן בָּחַר הָרַשַׁ''שׁ פַּעַם שְׁנִיָּה מִבְּנֵי חֲבוּרָה קְדוֹשָׁה זוֹ בִּשְׁנֵי תַּלְמִידָיו הַבְּכִירִים בְּיוֹתֵר: מָרָן הַחִידָ''א זיע''א וְהַמְקֻבָּל הָאֱלֹקִי רַבִּי חַיִּים דִּי לָה רוֹזָה זיע''א, וְהִכְנִיסָם בְּסוֹד הָעִנְיָנִים מִכִּבְשׁוֹנוֹ שֶׁל עוֹלָם וּמָסַר לָהֶם סִדְרָה שֶׁל צוֹמוֹת וְתַעֲנִיּוֹת, טְבִילוֹת בְּמִקְוֵה טָהֳרָה, כַּוָּנוֹת וְצֵרוּפֵי שְׁמוֹת הַקֹּדֶשׁ וְיִחוּדִים נוֹרָאִיִּים.

שְׁלָשְׁתָּם הֵחֵלּוּ בְּהִטַּהֲרוּת וְהִזְדַּכְּכוּת מְיֻחֶדֶת לִקְרַאת הַמַּעֲשֶׂה הַגָּדוֹל לְהָבִיא אֶת הַמָּשִׁיחַ.

בְּאוֹתָהּ שָׁנָה לְפֶתַע מֶזֶג הָאֲוִיר הַחָרְפִּי הִקְדִּים לָבוֹא וְהָיָה סוֹעֵר וּמְשֻׁנֶּה בְּיוֹתֵר, הַקֹּר הָיָה עַז מְאֹד, יוֹתֵר מֵהָרָגִיל בְּכָל שָׁנָה וְהָעֹבִי שֶׁל שִׁכְבַת הַשֶּׁלֶג בִּירוּשָׁלַיִם לֹא נִמְדַּד בְּסַנְטִימֶטְרִים אֶלָּא הִתְנַשֵּׂא לְגֹבַהּ שֶׁל מֶטְרִים שְׁלֵמִים.

אוֹתָהּ שָׁנָה הָיְתָה מְשֻׁפַּעַת בְּשִׁטְפוֹנוֹת שֶׁל גְּשָׁמִים וּבְכַמֻּיּוֹת אַדִּירוֹת שֶׁל סוּפוֹת שְׁלָגִים שֶׁיָּרְדוּ בִּתְדִירוּת גְּבוֹהָה וְכִסּוּ אֶת יְרוּשָׁלַיִם וְאֶת הֶהָרִים הַסְּמוּכִים לָהּ בְּגֹבַהּ רַב.

וְהִנֵּה בְּמֶשֶׁךְ כַּמָּה שָׁבוּעוֹת הָיוּ שְׁלָשְׁתָּם שְׁרוּיִים בִּסְדָרוֹת שֶׁל תַּעֲנִיּוֹת שֶׁל שְׁלוֹשָׁה יָמִים רְצוּפִים וּבְכָל לַיְלָה הָיוּ יוֹצְאִים שְׁלָשְׁתָּם לְאַחַר חֲצוֹת, בְּאֶמְצַע הַלַּיְלָה, אֶל הֶהָרִים הַקְּפוּאִים מִחוּץ לְחוֹמוֹת ירוּשָׁלַיִם וְעוֹרְכִים שָׁם בַּעֲרֵמוֹת הַשֶּׁלֶג ''גִּלְגּוּלֵי שֶׁלֶג עִם כַּוָּנוֹת'', וְאַחַר כָּךְ טוֹבְלִים מְאוֹת טְבִילוֹת עִם יִחוּדִים קְדוֹשִׁים בְּמִקְוֵה טָהֳרָה, כְּשֶׁהֵם מַרְבִּים בְּשָׁבוּעוֹת אֵלּוּ בְּכָל מִינֵי סִגּוּפִים, פְּרִישׁוּת, הִטַּהֲרוּת וְהִזְדַּכְּכוּת כְּדֵי לְזַכֵּךְ אֶת הַגּוּף וְגַשְׁמִיּוּתוֹ.

לֵיל ד' בִּשְׁבָט בְּאוֹתָהּ שָׁנָה נִקְבַּע לִהְיוֹת הַלַּיְלָה הַגָּדוֹל וְהַגּוֹרָלִי שֶׁבּוֹ גָּמְרוּ בְּדַעְתָּם בְּהַחְלָטָה נְחוּשָׁה לְהַכְרִיחַ אֶת הַשְּׁכִינָה הַקְּדוֹשָׁה לְהוֹצִיא אֶת מֶלֶךְ הַמָּשִׁיחַ מֵהֵיכָלוֹ הָעֶלְיוֹן וְלַהֲבִיאוֹ בְּיָד חֲזָקָה לִגְאֹל אֶת עַם יִשְׂרָאֵל וְאֶת הָעוֹלָם כֻּלּוֹ.

בְּאוֹתוֹ לַיְלָה נָפְלָה אֵימָה וַחֲרָדָה גְּדוֹלָה עַל יְרוּשָׁלַיִם, כְּשֶׁלְּפֶתַע הֵחֵל לְהִשָּׁמַע קוֹל רַעַשׁ גָּדוֹל שֶׁל רְעָמִים מְשֻׁנִּים וּבְרָקִים חֲזָקִים בִּמְיֻחָד, כְּשֶׁבַּחוּץ הִשְׁתּוֹלְלָה סוּפַת שְׁלָגִים נוֹרָאָה וְנִדְמֶה הָיָה כִּי אֵיתָנֵי הַטֶּבַע עוֹמְדִים לְהַחֲרִיב אֶת הָעוֹלָם וּלְהַכְרִיעוֹ.

וְהִנֵּה בְּאִישׁוֹן לַיְלָה וַאֲפֵלָה יָצְאוּ שְׁלשֶׁת הַצַּדִּיקִים - הָרַשַׁ''שׁ, הַחִידָ''א וְרַבִּי חַיִּים דִּי לָה רוֹזָה - אֶל הַקֹּר הַנּוֹרָא וְהַקָּפוּא, וְעָלוּ יַחְדָּו בְּהֵחָבֵא אֶל עֲלִיַּת הַגָּג שֶׁל יְשִׁיבַת ''בֵּית אֵל''.

בַּתְּחִלָּה שָׁעָה אֲרֻכָּה הִרְהֲרוּ בִּתְשׁוּבָה, שֶׁמָּא יֵשׁ בְּיָדָם אֵיזֶה שֶׁמֶץ שֶׁל חֵטְא דַּק מִן הַדַּק, וְטִהֲרוּ וְזִכְּכוּ אֶת לִבָּם מִכָּל שֶׁמֶץ וְסִיג שֶׁל מִדָּה רָעָה, חַס וְשָׁלוֹם. וְאָז הֵחֵלּוּ לְהַרְעִישׁ אֶרֶץ וּמְלֹאָהּ בִּזְעָקוֹת וּבִבְכִיּוֹת נוֹרָאוֹת כְּשֶׁהֵם מַפְצִירִים בְּכָל כֹּחָם בִּתְפִלּוֹת, בַּקָּשׁוֹת וּתְחִנּוֹת לְהָבִיא לְסִיּוּמָהּ שֶׁל גָּלוּת חֲשׁוּכָה זוֹ וְשֶׁיִּתְגַּלֶּה עַתָּה מָשִׁיחַ בֶּן דָּוִד.

פְּנֵי הַשְּׁלוֹשָׁה לָהֲטוּ בְּאֵשׁ שֶׁל מַעְלָה, כְּשֶׁמַּקִּיף אוֹתָם אוֹר עֶלְיוֹן מֵהַכַּוָּנוֹת וְהַיִּחוּדִים הָעִלָּאִיִּים כְּשֶׁכָּל גּוּפָם הַכָּחוּשׁ וְהַמְיֻסָּר מַרְעִיד בְּסִלּוּדִין מֵהַדְּבֵקוּת הָעֲצוּמָה וְהַנּוֹרָאָה.

וְהִנֵּה לְאַחַר כָּל זֶה עָבְרוּ לַשָּׁלָב הַמַּעֲשִׂי וְהִתְחִילוּ הוֹגִים בְּפִיהֶם הַשְׁבָּעוֹת לְכָל מַלְאֲכֵי עֶלְיוֹן וּשְׁמוֹת קֹדֶשׁ הַיְדוּעִים לָהֶם וְכָךְ הֶעְפִּילוּ לִפְסָגוֹת גְּבוֹהוֹת וְהִתְעַלּוּ לְדַרְגָּה נִשְׂגָּבָה שֶׁל הִתְפַּשְּׁטוּת הַגַּשְׁמִיּוּת וְרַק פֶּסַע הָיָה בֵּינָם לְבֵין כְּלוֹת הַנֶּפֶשׁ מַמָּשׁ אֶל שָׁרְשָׁהּ כְּשֶׁנִּשְׁמָתָם קְשׁוּרָה לְגוּפָם בְּקֶשֶׁר דַּק מְאֹד וְעוֹד רֶגַע תִּפְרַח לָהּ לְמַעְלָה מֵרֹב עֲרֵבוּת הַדְּבֵקוּת בְּנֹעַם הַזִּיו הָעֶלְיוֹן שֶׁל נֵצַח נְצָחִים.

וְהִנֵּה לְפֶתַע נִשְׁמַע קוֹל אַדִּיר וְחָזָק שֶׁל בַּת-קוֹל מִן הַשָּׁמַיִם שֶׁמַּכְרִיזָה וְאוֹמֶרֶת לָהֶם: ''בָּנַי חֲבִיבַי, רַב לָכֶם! הַרְפּוּ מִתְּפִלַּתְכֶם וּבַקָּשַׁתְכֶם! מַדּוּעַ תְּבַקְשׁוּ לִדְחֹק אֶת הַקֵּץ וּלְהָחִישׁ אֶת הַגְּאֻלָּה וְאֶת בִּיאַת הַגּוֹאֵל, כִּי עוֹד לֹא בָּא עִתּוֹ וְאֵין הַשָּׁעָה כְּשֵׁרָה לְכָךְ... דְּעוּ לָכֶם, כִּי אִם לֹא תַּחְדְּלוּ מִמַּעֲשֵׂיכֶם - יֵהָפֵךְ הָעוֹלָם כֻּלּוֹ לְתֹהוּ וָבֹהוּ, וְנָבוֹל תִּבֹּל אֶרֶץ וּמְלֹאָהּ, וְהַתֵּבֵל כֻּלָּה תִכְלֶה וְתֹאבַד! xxכְּמוֹ שֶׁנֶּאֱמַר בַּגְּמָרָא (כְּתֻבּוֹת קיא:): ''הִשְׁבַּעְתִּי אֶתְכֶם גּוֹ' אִם תָּעִירוּ וְאִם תְּעוֹרְרוּ אֶת הָאַהֲבָה עַד שֶׁתֶּחְפָּץ'', הִשְׁבִּיעַ הַקָּדוֹשׁ בָּרוּךְ הוּא אֶת יִשְׂרָאֵל שֶׁלֹּא יַעֲלוּ בַּחוֹמָה וְלֹא יִדְחֲקוּ אֶת הַקֵּץ. פֵּרֵשׁ רַשִׁ''י: שֶׁלֹּא יַרְבּוּ בְּתַחֲנוּנִים עַל כָּךְ יוֹתֵר מִדַּאי. (אוּלָם מָרָן הֶ''חָפֵץ חַיִּים'' אוֹמֵר, שֶׁכַּיּוֹם בִּזְמַנֵּנוּ בְּטֵלָה שְׁבוּעָה זוֹ וְאֵין הַדָּבָר תָּלוּי אֶלָּא בָּנוּ שֶׁנָּקוּם וְנִצְעַק מֵעֹמֶק הַלֵּב לְהַקָּדוֹשׁ בָּרוּךְ הוּא בְּרִבּוּי תְּפִלּוֹת וְתַחֲנוּנִים שֶׁיָּחִישׁ לְגָאֳלֵנוּ)yy.

בְּאוֹתוֹ רֶגַע נָפְלָה עֲלֵיהֶם אֵימָה וַחֲרָדָה גְּדוֹלָה וּמֵרֹב הַפַּחַד הַנּוֹרָא הִתְמוֹטְטוּ שְׁלשֶׁת הַצַּדִּיקִים וְנָפְלוּ עַל פְּנֵיהֶם בְּאֵימָה וּבְחַלְחָלָה גְּדוֹלָה. פְּנֵיהֶם חָוְרוּ כִּפְנֵי מֵתִים וְהַדִּבּוּר נֶעְתַּק מִפִּיהֶם. הָבֵן הֵבִינוּ כִּי לֹא יוּכְלוּ לְשַׁדֵּד מַעַרְכוֹת הַטֶּבַע וּלְשַׁנּוֹת סִדְרֵי עוֹלָם וּלְהָחִישׁ בְּכֹחַ אֶת הַגּוֹאֵל כָּל עוֹד טֶרֶם הִגִּיעַ זְמַן הַגְּאֻלָּה.

וְהִנֵּה כַּאֲשֶׁר קָמוּ עַל רַגְלֵיהֶם נֶעֶמְדוּ כִּמְסֻמָּרִים לִמְקוֹמָם כְּשֶׁשָּׁמְעוּ שׁוּב אֶת הַקּוֹל הַגָּדוֹל שֶׁל הַבַּת-קוֹל שֶׁהוֹסִיפָה וְאָמְרָה לָהֶם: ''יַעַן אֲשֶׁר עֲשִׂיתֶם אֶת הַדָּבָר בַּאֲגֻדָּה שֶׁל שְׁלוֹשָׁה וְכִמְעַט שֶׁעָלָה חֶפְצְכֶם בְּיֶדְכֶם, וּכְדֵי לִמְנֹעַ מִכֶּם מִלָּשׁוּב וְלַעֲשׂוֹת דָּבָר זֶה, גָּזְרוּ מִן הַשָּׁמַיִם שֶׁחַיָּבִים לְפָרֵק אֶת אֲגֻדַּת אַחְדוּת קֹדֶשׁ זוֹ, כִּי בְּיַחַד יֵשׁ חֲשָׁשׁ שֶׁתְּנַסּוּ לָשׁוּב וְאוּלַי אַף תַּצְלִיחוּ לִכְבּשׁ אֶת הַמָּשִׁיחַ וְלַהֲבִיאוֹ. עַל כֵּן קַבְּלוּ עֲלֵיכֶם גְּזֵרַת שָׁמַיִם לְהַפְרִיד מִיָּד וְעַכְשָׁו אֲגֻדַּת קֹדֶשׁ שֶׁל שְׁלָשְׁתְּכֶם וְאֶחָד מִכֶּם יִצְטָרֵךְ לַעֲזֹב מִיָּד אֶת עִיר הַקֹּדֶשׁ וְאֶת אֶרֶץ יִשְׂרָאֵל וְיִגְלֶה לְחוּץ לָאָרֶץ. וְאַתֶּם בֵּינֵיכֶם תַּחְלִיטוּ מִי מִשְּׁלָשְׁתְּכֶם יְקַבֵּל עָלָיו עֹנֶשׁ גָּלוּת זֶה''.

מִיָּד לְאַחַר מִכֵּן הִפִּילוּ בֵּינֵיהֶם גּוֹרָלוֹת וַיִּלָּכֵד שְׁמוֹ שֶׁל מָרָן הַחִידָ''א. הוּא קִבֵּל עָלָיו אֶת הַגְּזֵרָה בְּאַהֲבָה וְעוֹד בְּאוֹתוֹ לַיְלָה לֹא אֵחַר לְקַיְּמָהּ: שָׁב לְבֵיתוֹ, אָרַז אֶת הַטַּלִּית וְהַתְּפִלִּין וְאֶת מִטַּלְטְלָיו הַמְעַטִּים וְלַמָּחֳרָת בַּבֹּקֶר, לְאַחַר תְּפִלַּת שַׁחֲרִית, עָזַב הָרַב חִידָ''א אֶת יְרוּשָׁלַיִם בִּבְהִילוּת וּבְחִפָּזוֹן, כְּשֶׁהוּא יוֹצֵא לְחוּץ לָאָרֶץ. שָׁנִים רַבּוֹת לֹא יָדַע אִישׁ אֶת פִּשְׁרָהּ שֶׁל יְצִיאָה חֲפוּזָה זוֹ.

מֵאוֹתוֹ יוֹם נָדַד מָרָן הַחִידָ''א בִּקְהִלּוֹת רַבּוֹת בְּכָל הָעוֹלָם כְּשֶׁהוּא גּוֹדֵר פְּרָצוֹת וּמְחַזֵק אֶת עַם יִשְׂרָאֵל בְּרַחֲבֵי תֵּבֵל, וְלֹא חָזַר עוֹד בִּימֵי חַיָּיו לִירוּשָׁלַיִם.

חֲמִשִּׁים וְשָׁלוֹשׁ שָׁנִים לְאַחַר שֶׁגָּלָה מֵאֶרֶץ יִשְׂרָאֵל בִּגְזֵרַת מֶלֶךְ, נִפְטַר בְּלִיווֹרְנוֹ שֶׁבְּאִיטַלְיָה זָקֵן וּשְׂבַע יָמִים, בְּשַׁבַּת ''זָכוֹר'', י''א בַּאֲדָר תקס''ו. כַּעֲבֹר עוֹד שְׁלוֹשָׁה יוֹבְלוֹת לְעֵרֶךְ, בִּשְׁנַת תש''ך, הֹעֲלָה גּוּפוֹ הַטָּהוֹר מֵאִיטַלְיָה וְנִטְמַן בְּהַר הַמְּנוּחוֹת בִּירוּשָׁלַיִם.

לְעֻמָּתוֹ, הָרַשַׁ''שׁ הַקָּדוֹשׁ נִזְהַר מֵאוֹתוֹ יוֹם וְאֵילָךְ לֹא לָצֵאת בְּשׁוּם פָּנִים וָאֹפֶן מִירוּשָׁלַיִם, בְּאָמְרוֹ: ''כָּל עוֹד שֶׁאֵינִי יוֹצֵא מֵעִיר הַקֹּדֶשׁ הִיא בִּקְדֻשָּׁתָהּ מְגִנָּה עָלַי''.

כָּךְ עָבְרוּ לָהֶן עֶשְׂרִים וְאַרְבַּע שָׁנִים שֶׁלֹּא יָצָא מִירוּשָׁלַיִם, עַד שֶׁבִּשְׁנַת תקל''ז נָחֲתָה מַכַּת אַרְבֶּה קָשָׁה מְאֹד עַל הַיִּשּׁוּב בָּאָרֶץ, כְּשֶׁקָּדְמָה לְמַכַּת הָאַרְבֶּה שָׁנָה שֶׁל מַכַּת בַּצֹּרֶת. מְעַט הַפֵּרוֹת וְהַיְרָקוֹת נִטְרְפוּ בְּמַלְתְּעוֹת הָאַרְבֶּה שֶׁכִּסָּה אֶת עֵין הָאָרֶץ.

יְהוּדֵי יְרוּשָׁלַיִם הַנְּמַקִּים בָּרָעָב בָּאוּ, בָּכוּ וְהִתְחַנְּנוּ אֶל הָרַשַׁ''שׁ שֶׁיְּבַטֵּל בְּכֹחַ קְדֻשָּׁתוֹ וּתְפִלָּתוֹ אֶת גְּזֵרַת הָרָעָב הַנּוֹרָא.

וְהִנֵּה קָבְעוּ אַנְשֵׁי יְרוּשָׁלַיִם עֲצֶרֶת זְעָקָה וּתְפִלָּה עֲנָקִית בִּמְקוֹם קְבוּרַת רָחֵל אִמֵּנוּ עָלֶיהָ הַשָּׁלוֹם בְּבֵית לֶחֶם. וְהָיָה הָרַשַׁ''שׁ חוֹכֵךְ בְּדַעְתּוֹ אִם לָצֵאת מִחוּץ לְחוֹמוֹת יְרוּשָׁלַיִם לְבֵית לֶחֶם שֶׁמָּא יְבֻלַּע לוֹ, אַךְ בְּכִיּוֹתֵיהֶם שֶׁל אֶחָיו הַנְּמַקִּים בָּרָעָב הִכְרִיעוּ אֶת לִבּוֹ הָרַחוּם.

בְּלֶכְתּוֹ בַּדֶּרֶךְ לִקְבוּרַת רָחֵל בְּבֵית לֶחֶם הָיָה מְזֻעְזָע מִמַּרְאֵה עֵינָיו אֵיךְ הַשָּׂדוֹת וְהָעֵצִים מְכֻסִּים בְּעָנָן שָׁחֹר עֲנָק שֶׁל מִילְיוֹנֵי אַרְבֶּה. לְיַד קִבְרָהּ שֶׁל רָחֵל אִמֵּנוּ עָמַד הָרַשַׁ''שׁ וְהֶעְתִּיר שָׁעוֹת רַבּוֹת בִּתְפִלָּה וּבְתַחֲנוּנִים כְּשֶׁמִּתַּחְתָּיו נִקְוֵית שְׁלוּלִית שֶׁל דְּמָעוֹת.

וְהִנֵּה בְּסִיּוּמָהּ שֶׁל הַתְּפִלָּה לְפֶתַע הִתְקַדְּרוּ הַשָּׁמַיִם וּמָטָר סוֹחֵף נִתַּךְ אַרְצָה, כְּשֶׁנִּרְאֶה עָנָן שָׁחֹר אַדִּיר שֶׁל מִילְיוֹנֵי אַרְבֶּה מִתְרוֹמֵם לוֹ בָּאֲוִיר וְנִמְלַט מִחוּץ לִגְבוּלוֹת אֶרֶץ יִשְׂרָאֵל, מָשָׁל כְּאִלּוּ קִבְּלוּ פְּקֻדָּה נַעֲלָמָה לְהִסְתַּלֵּק מֵהָאֵזוֹר כֻּלּוֹ מִיָּד וּבְבַת אַחַת.

בְּאוֹתוֹ יוֹם כְּשֶׁבָּא הָרַשַׁ''שׁ לְבֵיתוֹ נָפַל לְמִשְׁכָּב וּבְשַׁבַּת קֹדֶשׁ י' בִּשְׁבָט נִתְבַּקֵּשׁ בִּישִׁיבָה שֶׁל מַעְלָה, וְנִשְׁמָתוֹ הַזַּכָּה וְהַטְּהוֹרָה עָלְתָה בִּסְעָרָה הַשָּׁמַיְמָה.

רַבִּי חַיִּים דִּי לָה רוֹזָה צִוָּה בְּצַוָּאָתוֹ אֶת תַּלְמִידָיו שֶׁיְּקַיְּמוּ בּוֹ לְאַחַר פְּטִירָתוֹ אַרְבַּע מִיתוֹת בֵּית דִּין. אוּלָם תַּלְמִידָיו רָעֲדוּ מִפַּחַד לְקַיֵּם בְּגוּפוֹ הַקָּדוֹשׁ וְהַטָּהוֹר דָּבָר זֶה וְיָצְאוּ לְלֹא שְׁהִיּוֹת לַלְּוָיָה לְקָבְרוֹ בְּהַר הַזֵּיתִים.

וְהִנֵּה בְּמַעֲלֵה הָהָר הֵגִיחָה לְפֶתַע מוּלָם קְבוּצָה שֶׁל יִשְׁמְעֵאלִים אֲשֶׁר הִתְנַפְּלוּ עֲלֵיהֶם וְחָטְפוּ אֶת הַגּוּפָה שֶׁל הַצַּדִּיק בַּחֲמַת זַעַם וְהִתְעַלְּלוּ בָּהּ בְּבִזָּיוֹן נוֹרָא כְּשֶׁהֵם מְנִיפִים אוֹתָהּ אֶל עַל וְזוֹרְקִים אוֹתָהּ לָאָרֶץ, וְרַק לְאַחַר שֶׁהִסְתַּלְּקוּ פִּרְאֵי אָדָם אֵלּוּ חָזְרוּ תַּלְמִידָיו וּקְבָרוּהוּ.}}

[[[ [[[[בָּרוּךְ]]]] הַמָּקוֹם, בָּרוּךְ הוּא. בָּרוּךְ שֶׁנָּתַן תּוֹרָה לְעַמּוֹ יִשְׂרָאֵל, בָּרוּךְ הוּא. כְּנֶגֶד אַרְבָּעָה בָנִים דִּבְּרָה תּוֹרָה. אֶחָד חָכָם, וְאֶחָד רָשָׁע, וְאֶחָד תָּם, וְאֶחָד שֶׁאֵינוֹ יוֹדֵעַ לִשְׁאֹל: ]]]

שאל בני

הַמִּלָּה ''אֶחָד'' שֶׁמּוֹפִיעָה פֹּה אַרְבַּע פְּעָמִים נִרְאֵית כִּמְיֻתֶּרֶת, דַּי הָיָה לוֹמַר ''כְּנֶגֶד אַרְבָּעָה בָּנִים דִּבְּרָה תּוֹרָה: חָכָם, רָשָׁע, תָּם וְשֶׁאֵינוֹ יוֹדֵעַ לִשְׁאֹל'', וּמַדּוּעַ הָיָה צֹרֶךְ לְפָרֵט ''אֶחָד חָכָם'', ''אֶחָד רָשָׁע'' וְכוּ'?

תשובה:

בְּהַגָּדַת ''[יַחֵל יִשְׂרָאֵל]'' מְבָאֵר הָרַב [יִשְׂרָאֵל-מֵאִיר לָאוּ] שְׁלִיטָ''א אֶת הַדָּבָר עַל פִּי דִּבְרֵי רַבָּהּ שֶׁל לוּצְק, הַגָּאוֹן הָרַב [זַלְמָן סוֹרוֹצְקִין] זַצַּ''ל, הָאוֹמֵר בְּסִפְרוֹ ''הַשִּׁיר וְהַשֶּׁבַח'': אַרְבַּעַת הַבִּטּוּיִים ''אֶחָד'', לְמַעֲשֶׂה מַשְׁמָעוּתָם לֹא כְּמִסְפָּרִים אֶלָּא ''אֶחָד זֶה'', ''וְאֶחָד זֶה''. כְּלוֹמַר: בֵּין כָּךְ וּבֵין כָּךְ, בֵּין זֶה וּבֵין זֶה.

כְּלוֹמַר: בֵּין אִם בִּנְךָ הוּא חָכָם, וּבֵין אִם הוּא רָשָׁע, בֵּין אִם הוּא תָּם, וּבֵין אִם הוּא אֵינוֹ יוֹדֵעַ לִשְׁאֹל - אַתָּה חַיָּב לְחַנְּכוֹ לְסַפֵּר לוֹ וּלְהַגִּיד לוֹ אֶת סִפּוּר יְצִיאַת מִצְרַיִם.

בָּאוּ חַכְמֵי הַהַגָּדָה וְאָמְרוּ: אֶחָד חָכָם, וְאֶחָד רָשָׁע. בֵּין אִם נִדְמֶה לְךָ שֶׁהַיֶּלֶד נָבוֹן יוֹתֵר מִמְּךָ, וּבֵין אִם נִדְמֶה לְךָ כִּי הוּא רָשָׁע וּמְשָׂרֵךְ אֶת דְּרָכָיו, בֵּין אִם נִדְמֶה לְךָ שֶׁאֵינֶנּוּ קוֹלֵט, וּבֵין אִם נִדְמֶה לְךָ שֶׁהוּא צָעִיר מִדַּי - אַתָּה חַיָּב לְהַשְׁקִיעַ בּוֹ! אַתָּה חַיָּב לְחַנֵּךְ אוֹתוֹ וּלְהַסְבִּיר לוֹ!

''כְּנֶגֶד אַרְבָּעָה בָּנִים דִּבְּרָה תּוֹרָה'' - בְּכָל מַצָּב שֶׁהוּא, אַתֶּם הַהוֹרִים חַיָּבִים לְמַלֵּא אֶת חוֹבַתְכֶם וְלִדְאֹג לְחַנֵּךְ אֶת יַלְדֵיכֶם לְתוֹרָה וּלְמִצְווֹת.

כִּי הַתּוֹרָה ''שַׁיֶּכֶת'' לְכֻלָּם.

{{בַּת הָיְתָה לוֹ לַקַּצָּב שֶׁל קוֹרְדוֹבָה בִּסְפָרַד, בַּת מְיֻחֶדֶת, צַדִּיקָה וְיִרְאַת ה', שֶׁכָּל חֶפְצָהּ הוּא לִזְכּוֹת בְּחָתָן תַּלְמִיד-חָכָם שֶׁיִּלְמַד תּוֹרָה מִבֹּקֶר עַד עֶרֶב. אָבִיהָ הַקַּצָּב, שֶׁהָיָה עוֹבֵד קָשֶׁה לְמִחְיָתוֹ, דַּוְקָא צִפָּה שֶׁחֲתָנוֹ יוּכַל לְסַיֵּעַ לוֹ בַּעֲבוֹדָתוֹ וְאַף בִּתּוֹ תּוּכַל לְהִתְפַּרְנֵס בְּכָבוֹד.

אַךְ שְׁאִיפָתָהּ שֶׁל בִּתּוֹ הָיְתָה שׁוֹנָה מִשֶּׁלּוֹ. כָּל חֲלוֹמָהּ הוּא, כָּאָמוּר, לִזְכּוֹת בְּחָתָן בֶּן תּוֹרָה וְהִיא מוּכָנָה לִמְסֹר נַפְשָׁהּ כְּדֵי לְהָקִים בַּיִת שֶׁל תּוֹרָה.

בָּעִיר הַסְּמוּכָה, מַדְרִיד, יוֹשֵׁב לוֹ תַּלְמִיד-חָכָם, מַיְמוֹן בֶּן עוֹבַדְיָה, וְעוֹסֵק בַּתּוֹרָה, מִסְתַּפֵּק בְּפַת בַּמֶּלַח וּמִלְּבַד הַלִּמּוּד אֵין דָּבָר אַחֵר שֶׁמַּעֲסִיק אוֹתוֹ. הַשַּׁדְכָנִים כְּבָר הִפְסִיקוּ לְהִתְעַנְיֵן בּוֹ כֵּיוָן שֶׁתָּמִיד דָּחָה אֶת הַצָּעוֹתֵיהֶם בְּטַעֲנָה שֶׁעֲדַיִן לֹא הִגִּיעַ זְמַנּוֹ וְכִי הוּא עוֹד רוֹצֶה לְהַסְפִּיק וּלְמַלֵּא כְּרֵסוֹ בַּתּוֹרָה.

בְּאַחַד הַלֵּילוֹת חוֹלֵם מַיְמוֹן בֶּן עוֹבַדְיָה חֲלוֹם בּוֹ אָדָם נְשׂוּא פָּנִים נִגְלָה אֵלָיו וְאוֹמֵר לוֹ: ''הִגִּיעָה שְׁעָתְךָ לָשֵׂאת אִשָּׁה. לֵךְ לָעִיר הַסְּמוּכָה קוֹרְדוֹבָה וְשָׁם בִּתּוֹ שֶׁל הַקַּצָּב הִיא הִיא הָאִשָּׁה הָרְאוּיָה לְךָ מִשָּׁמַיִם!''

בַּתְּחִלָּה בִּטֵּל בְּהֶנֶף יָד אֶת הַחֲלוֹם בְּטַעֲנָה שֶׁ''חֲלוֹמוֹת שָׁוְא יְדַבֵּרוּן'', אַךְ מִשֶּׁחָזַר הַחֲלוֹם בַּשֵּׁנִית וּבַשְּׁלִישִׁית, הֶחְלִיט מַיְמוֹן לָלֶכֶת לְקוֹרְדוֹבָה וּלְחַפֵּשׂ אַחַר בַּת הַקַּצָּב ''הַמְיֹעֶדֶת לוֹ''.

וְאָכֵן מִשֶּׁהִגִּיעַ לְקוֹרְדוֹבָה שָׁאַל עַל בִּתּוֹ שֶׁל הַקַּצָּב אַחַר שֶׁהֵבִין שֶׁכַּנִּרְאֶה אוֹדוֹתֶיהָ דִּבֵּר אִישׁ הַחֲלוֹמוֹת. הוּא עוֹד הֵבִין שֶׁאָכֵן מֵה' יָצָא הַדָּבָר וְהִיא זוֹ הַמְיֹעֶדֶת לוֹ. תּוֹךְ זְמַן קָצָר הֵם בָּאוּ בִּבְרִית הַנִּשּׂוּאִין וְאָכֵן הֵם הָיוּ מְאֻשָּׁרִים עַל הַזְּכוּת שֶׁנִּקְרְתָה בְּדַרְכָּם.

כַּצָּפוּי מַיְמוֹן בֶּן עוֹבַדְיָה הִמְשִׁיךְ וְהִתְמִיד לַיְלָה וָיוֹם בְּתַלְמוּד וְרַעְיָתוֹ הִתְמוֹגְגָה מֵאשֶׁר כִּי חֲלוֹמָהּ הִתְגַּשֵּׁם. הִיא רָאֲתָה זְכוּת לְשָׁרֵת אָדָם גָּדוֹל בַּתּוֹרָה, לְהָכִין אֶת אֲרוּחוֹתָיו, לְכַבֵּס אֶת בְּגָדָיו וּבִתְמוּרָה - שֶׁיַּנִּיחַ לָהּ לְהַאֲזִין לְקוֹל לִמּוּדוֹ.

לְאַחַר שָׁנָה זָכְתָה לָלֶדֶת אֶת בְּנָהּ בְּכוֹרָהּ וַתֵּקַשׁ בְּלֵדָתָהּ. זְמַן קָצָר לְאַחַר שֶׁנּוֹלַד הַבֵּן הִיא הִסְפִּיקָה לִרְאוֹתוֹ וּלְבָרְכוֹ וּ... מִיָּד נָפְחָה אֶת נִשְׁמָתָהּ.

בְּגִיל שְׁמוֹנָה יָמִים הֻכְנַס הַבֵּן בִּבְרִיתוֹ שֶׁל אַבְרָהָם אָבִינוּ וַיִּקָּרֵא שְׁמוֹ בְּיִשְׂרָאֵל משֶׁה.

בִּהְיוֹת משֶׁה בֶּן חָמֵשׁ שָׁנִים, נָשָׂא אָבִיו אִשָּׁה שְׁנִיָּה וְזוֹ הֶעֱמִידָה לוֹ בָּנִים וּבָנוֹת. לַיֶּלֶד הַחוֹרֵג שֶׁלָּהּ, משֶׁה, הִתְיַחֲסָה כְּמִצְוַת אֲנָשִׁים מְלֻמָּדָה.

משֶׁה הַקָּטָן אֵינוֹ עוֹשֶׂה נַחַת רוּחַ לְהוֹרָיו. הוּא מְכֻנֶּה ''בֶּן הַקַּצָּב'' וְהוֹפֵךְ לְבוּז בְּעֵינֵי כֹּל. יֶלֶד שֶׁגָּדֵל לְלֹא אַהֲבַת אִמָּא, מִשְׁתּוֹבֵב, אֵינוֹ רוֹצֶה לִלְמֹד, מְמָרֵר אֶת חַיֵּי הָאָב עַד שֶׁהֵם אֵינָם יְכוֹלִים עוֹד וּמַחְלִיטִים לְשָׁלְחוֹ לִגְדֹּל אֵצֶל הַסַּבָּא, שֶׁאוּלַי הוּא יוּכַל לְטַפֵּל בּוֹ וּ''לְהַחֲזִירוֹ לַמּוּטָב''. הֵם הֵרִימוּ יָדַיִם.

גַּם שָׁם אֵצֶל סָבוֹ משֶׁה לֹא רָגַע וְלֹא שָׁקַט. הוּא לֹא נָתַן לְסָבוֹ רֶגַע אֶחָד שֶׁל נַחַת, וְגָרַם לוֹ לְסֵבֶל רַב. עַד שֶׁיּוֹם אֶחָד הוּא שָׁמַע אֶת הַסַּבְתָּא אוֹמֶרֶת לְבַעְלָהּ: ''הַיֶּלֶד הַזֶּה הוּא בֶּן נַעֲוַת הַמַּרְדוּת! דַּי, הוֹצֵא אוֹתוֹ מִבֵּיתֵנוּ וְשֶׁיֵּלֵךְ לוֹ וְיַעֲזֹב אוֹתָנוּ בְּשֶׁקֶט לְנַפְשֵׁנוּ. אֲנִי לֹא רוֹצָה לִרְאוֹתוֹ יוֹתֵר כָּאן!''

משֶׁה הַקָּטָן שׁוֹמֵעַ אֶת הַמִּלִּים הַקָּשׁוֹת וּמַחְלִיט לֹא לִשְׁהוֹת בְּבַיִת זֶה יוֹתֵר. הוּא קוֹפֵץ מֵהַחַלּוֹן וְהוֹלֵךְ לוֹ לְדַרְכּוֹ.

בַּלַּיְלָה הוּא הִגִּיעַ לְמָקוֹם שֶׁנִּקְרָא גָּאשׁ. שָׁם הוּא נִכְנָס לְבֵית-הַכְּנֶסֶת, יוֹשֵׁב בַּפִּנָּה וְנִרְדָּם מִיָּד מֵעֲיֵפוּת.

רַב בֵּית-הַכְּנֶסֶת הִבְחִין בּוֹ, נִגַּשׁ אֵלָיו וְהֵבִין שֶׁהוּא יֶלֶד בּוֹדֵד וְכִי אֵין בַּיִת לוֹ.

הוּא מַזְמִינוֹ לְבֵיתוֹ וּמִתְיַחֵס אֵלָיו כִּבְנוֹ יְחִידוֹ מַמָּשׁ. עִם הַזְּמַן הִתְרַשֵּׁם הָרַב שֶׁמּשֶׁה הוּא בַּעַל שֵׂכֶל חָרִיף מְאֹד שֶׁאֵין כְּמוֹתוֹ. הוּא מְקָרְבוֹ, מְלַטְּפוֹ, מַקְרִין לוֹ חֹם וְאַהֲבָה אֵין קֵץ וּמשֶׁה מֵשִׁיב לוֹ אַהֲבָה וּמַשְׁקִיעַ אֶת כָּל כֹּחוֹתָיו בְּלִמּוּד הַתּוֹרָה. רַבּוֹ, רַבָּה שֶׁל הָעִיר גָּאשׁ, הַמְכֻנֶּה הָרִ''י מִגָּאשׁ, מַרְגִּישׁ כִּי גָּדֵל וְצוֹמֵחַ כָּאן יֶלֶד שֶׁעוֹד יִהְיֶה לְתַלְמִיד-חָכָם עָצוּם.

משֶׁה מַגִּיעַ לְגִיל 18 וְהִגִּיעָה עֵת חֻפָּתוֹ. הָרִ''י מִגָּאשׁ לֹא נִסָּה לִלְחֹץ עָלָיו שֶׁיַּחְשׂף אֶת עֲבָרוֹ מִיַּלְדוּת, וְכָל שֶׁיָּדַע מִמֶּנּוּ הוּא שֶׁאִמּוֹ מֵתָה בְּלֵדָתוֹ וְאָבִיו נָשָׂא אִשָּׁה אַחֶרֶת שֶׁלֹּא הִתְיַחֲסָה אֵלָיו כִּבְנָהּ.

הָרִ''י מִגָּאשׁ מַצִּיעַ לָעֶלֶם משֶׁה שֶׁיַּחֲזֹר לְעִיר אָבִיו וּמוֹסֵר בְּיָדוֹ מִכְתָּב לְרֹאשׁ הַקָּהָל עַל מְנָת שֶׁיִּתְאָרַח בְּמַדְרִיד וְיִשָּׂא שָׁם אֶת דְּרָשַׁת הַשַּׁבָּת. וְכָךְ הָיָה.

רַב הַמָּקוֹם שׁוֹמֵעַ אֶת דְּרָשׁוֹתָיו שֶׁל הַבָּחוּר הַצָּעִיר בָּהֶן הוּא מְשַׁיֵּט בְּסֻגְיוֹת רַבּוֹת בַּשַּׁ''ס תּוֹךְ צִיּוּן מַרְאֵי מְקוֹמוֹת, מֵבִיא סִמּוּכִין מֵרִאשׁוֹנִים וְאַחֲרוֹנִים, מִדְרָשִׁים וּמְפָרְשִׁים וּמֵאוֹת הַמִּתְפַּלְּלִים הִשְׁתּוֹקְקוּ לִשְׁמֹעַ כָּל מִלָּה הַיּוֹצֵאת מִפִּיו.

רַבָּהּ שֶׁל מַדְרִיד, שֶׁאֵרַח אֶת הַבָּחוּר לִסְעוּדוֹת שַׁבָּת, וְזָכָה גַּם בְּשֻׁלְחָנוֹ לִשְׁמֹעַ ''פֶּה מֵפִיק מַרְגָּלִיּוֹת'' זֶה, לֹא הִסֵּס וּכְבָר בְּמוֹצָאֵי הַשַּׁבָּת הִצִּיעַ אֶת בִּתּוֹ לָעִלּוּי מִקּוֹרְדוֹבָה.

משֶׁה הִתְאַפֵּק מִלִּבְכּוֹת כְּיוֹסֵף בִּשְׁעָתוֹ וְאָז הוּא אָמַר לְרַבָּהּ שֶׁל מַדְרִיד: ''הַאֵינְךָ מַכִּירֵנִי? אֲנִי הוּא בִּנְךָ יְחִידְךָ משֶׁה שֶׁ... לֹּא כָּל כָּךְ אָהַבְתָּ. גָּדַלְתִּי אֵצֶל הָרִ''י מִגָּאשׁ וְהוּא הָיָה אָבִי הַחוֹרֵג כָּל הַשָּׁנִים הָאֵלּוּ שֶׁנֶּעְדַּרְתִּי מִכָּאן. כָּעֵת בָּאתִי לִשְׁאֹל אִם תְּקַבְּלֵנִי חֲזָרָה אֶל בֵּיתְךָ...''

''רָאוּי אַתָּה שֶׁאֲקַבֶּלְךָ לְאַחַר שֶׁזָּכִיתִי לִשְׁמֹעַ אֶת דְּרָשׁוֹתֶיךָ!'' - אָמַר הָאָב בְּהִתְרַגְּשׁוּת רַבָּה.

אוֹתוֹ משֶׁה הוּא לֹא אַחֵר מֵאֲשֶׁר משֶׁה בֶּן מַיְמוֹן - הָרַמְבַּ''ם, הַנֶּשֶׁר הַגָּדוֹל.}}

סִפּוּר זֶה זוֹעֵק לְאוֹתָם הוֹרִים הַמִּתְיָאֲשִׁים מִיַּלְדֵיהֶם, לְבַל יַשְׁלִיכוּ אוֹתָם וְיִזְרְקוּ בָּהֶם מָרָה! וּמִי שָׁמַע זֹאת וְלֹא יַעֲשֶׂה תְּשׁוּבָה בְּחִנּוּךְ בָּנָיו. (הַסִּפּוּר הוּבָא בְּ''[סֵדֶר הַדּוֹרוֹת]'').

[[[ [[[[חָכָם]]]] מָה הוּא אוֹמֵר. מַה הָעֵדוֹת וְהַחֻקִּים וְהַמִשְׁפָּטִים אֲשֶׁר צִוָּה יְהֹוָה אֱלֹהֵינוּ אֶתְכֶם. אַף אַתָּה אֱמוֹר לוֹ כְּהִלְכוֹת הַפֶּסַח, אֵין מַפְטִירִין אַחַר הַפֶּסַח אֲפִיקוֹמָן:

[[[[רָשָׁע]]]] מָה הוּא אוֹמֵר. מָה הָעֲבוֹדָה הַזֹּאת לָכֶם. לָכֶם - וְלֹא לוֹ. וּלְפִי שֶׁהוֹצִיא אֶת עַצְמוֹ מִן הַכְּלָל, כָּפַר בַּעִקָּר. אַף אַתָּה הַקְהֵה אֶת שִנָּיו וֶאֱמֹר לוֹ: בַּעֲבוּר זֶה עָשָׂה יְהֹוָה לִי בְּצֵאתִי מִמִּצְרָיִם. לִי - וְלֹא לוֹ. וְאִלּוּ הָיָה שָׁם, לֹא הָיָה נִגְאָל:

[[[[תָּם]]]] מָה הוּא אוֹמֵר. מַה זֹּאת. וְאָמַרְתָּ אֵלָיו בְּחֹזֶק יָד הוֹצִיאָנוּ יְהֹוָה מִמִּצְרָיִם מִבֵּית עֲבָדִים:

[[[[וְשֶׁאֵינוֹ]]]] יוֹדֵעַ לִשְׁאוֹל. אַתְּ פְּתַח לוֹ, שֶׁנֶּאֱמַר: וְהִגַּדְתָּ לְבִנְךָ בַּיוֹם הַהוּא לֵאמֹר, בַּעֲבוּר זֶה עָשָׂה יְהֹוָה לִי בְּצֵאתִי מִמִּצְרָיִם:

[[[[יָכוֹל]]]] מֵרֹאשׁ חֹדֶשׁ. תַּלְמוּד לוֹמַר בַּיוֹם הַהוּא. אִי בַּיוֹם הַהוּא יָכוֹל מִבְּעוֹד יוֹם. תַּלְמוּד לוֹמַר בַּעֲבוּר זֶה. בַּעֲבוּר זֶה לֹא אָמַרְתִּי אֶלָא בְּשָׁעָה שֶׁמַּצָה וּמָרוֹר מֻנָּחִים לְפָנֶיךָ: ]]]

~ ''אֶחָד חָכָם וְאֶחָד רָשָׁע''

שאל בני

[הָאַדְמוֹ''ר רַבֵּנוּ יוֹאֵל מִסַּאטְמֶר] הִקְשָׁה, דְּרָאוּי הָיָה לְבַעַל הַהַגָּדָה לוֹמַר ''אֶחָד [צַדִּיק] וְאֶחָד רָשָׁע'', שֶׁזֶּה דָּבָר וְהִפּוּכוֹ.

תְשׁוּבָה:

וְכָתַב לְפָרֵשׁ, שֶׁרָצָה לְהַשְׁמִיעֵנוּ שֶׁלְּעֻמַּת הָרָשָׁע הַבָּא לְנֶגְדֵּנוּ לֹא תּוֹעִיל מַדְרֵגַת צַדִּיק לְבַדָּהּ, כִּי הָרָשָׁע לוֹחֵם בְּעַרְמוּמִיּוּת בְּשֶׁקֶר וּבְמִרְמָה נֶגֶד הַצַּדִּיק, אֲשֶׁר בְּלִבּוֹ הַתָּמִים אֵינוֹ מַעֲלֶה עַל הַדַּעַת כִּי בְּהִתְנַהֲגוּתוֹ שֶׁל הָרָשָׁע טָמוּן שֹׁרֶשׁ רַע.

לְפִיכָךְ צָרִיךְ הָאָדָם לִהְיוֹת עָרוּם בְּיִרְאָה, כַּמְבֹאָר בְּרַבּוֹתֵינוּ זַ''ל (בְּרָכוֹת יז.), וּבְנוֹסָף לְמַדְרֵגַת צַדִּיק, עָלָיו לִהְיוֹת גַּם חָכָם, כְּדֵי שֶׁיַּשְׂכִּיל לְהָסִיר אֶת הַמַּסְוֶה מֵעַל כַּוָּנוֹתָיו הָרָעוֹת שֶׁל הָרָשָׁע.

~ ''אַתְּ פְּתַח לוֹ''

שאל בני

דַּוְקָא כָּאן אֵצֶל זֶה שֶׁאֵינוֹ יוֹדֵעַ לִשְׁאֹל אוֹמֵר בִּלְשׁוֹן נְקֵבָה, וּמַדּוּעַ לֹא הִזְכִּיר בִּלְשׁוֹן זָכָר כְּפִי שֶׁנֶּאֱמַר בִּשְׁאֵלַת הַבָּנִים?

תשובה:

מְבָאֵר הָרַב [משֶׁה שְׁטֶרְנְבּוּך]ְ שְׁלִיטָ''א בְּסִפְרוֹ ''[טַעַם וָדַעַת]'': ''אַתְּ'' מִפְּנֵי שֶׁהָאֵינוֹ יוֹדֵעַ לִשְׁאֹל אֵינוֹ מְעֻנְיָן כְּלָל בַּפֶּסַח, וְלֹא מִתְחַכֵּם לִשְׁאֹל, שְׁאֵלָתוֹ הִיא רַק כְּמִתְעַסֵּק בְּעָלְמָא וְאֵינֶנּוּ יוֹדֵעַ כְּלוּם, וְלֹא שַׁיָּךְ לְהָשִׁיב לוֹ בְּאֹפֶן שִׂכְלִי כֵּיוָן שֶׁאֵינוֹ מְעֻנְיָן כְּלָל לִשְׁמֹעַ, וְלָכֵן רַק כָּאן נֶאֱמַר ''וְהִגַּדְתָּ'' בְּלָשׁוֹן קָשָׁה.

מַה שֶּׁאֵין כֵּן בְּכָל הַבָּנִים נֶאֱמַר ''וַאֲמַרְתֶּם'' בְּלָשׁוֹן רַכָּה, וְלָכֵן אוֹמֵר ''אַתְּ'' פְּתַח לוֹ, שֶׁכְּדֵי לְדַבֵּר קָשׁוֹת צָרִיךְ חָכְמָה רַבָּה וְאֻמָּנוּת יְתֵרָה, כֵּיוָן שֶׁזֶּה עָלוּל אֲפִלּוּ לְהַרְחִיקוֹ יוֹתֵר], וְצָרִיךְ לְצָרֵף לָזֶה אִמָּהוּת], וְהַיְנוּ לְשַׁלֵּב בַּדְּבָרִים מִצַּד אֶחָד קֻרְבָה כָּאֵם לַבֵּן, וְעִם זֹאת לְדַבֵּר קָשׁוֹת, [וְהָאִמָּא הִיא זוֹ שֶׁמַּכִּירָה הֵיטֵב אֶת נֶפֶשׁ הַבֵּן אֵיךְ אֶפְשָׁר לְשַׁלֵּב תַּקִּיפוּת וְקֵרוּב כְּאֶחָד, וְלָכֵן אוֹמֵר ''אַתְּ'' פְּתַח לו]ֹ.

רַבִּי [שְׁלֹמֹה זַלְמָן אוֹיֶערְבָּךְ] זַצַּ''ל מְתָּרֵץ, שֶׁגַּם נָשִׁים חַיָּבוֹת בְּסִפּוּר יְצִיאַת מִצְרַיִם, אַף עַל פִּי שֶׁזּוֹ מִצְוַת עֲשֵׂה שֶׁהַזְּמַן גְּרָמָא, כֵּיוָן שֶׁגַּם הֵן הָיוּ בְּאוֹתוֹ הַנֵּס. הַמִּצְוָה בְּלֵיל הַסֵּדֶר הִיא לְהַגִּיד בְּדֶרֶךְ שֶׁל שְׁאֵלָה וּתְשׁוּבָה, אַף עַל פִּי שֶׁקָּשֶׁה לְקַיֵּם זֹאת עִם הַבֵּן שֶׁאֵינוֹ יוֹדֵעַ לִשְׁאֹל.

~ ''וְהִגַּדְתָּ לְבִנְךָ''

{{{עֲיֵף מְאֹד – אֲבָל לוֹמֵד}}}

{{מַעֲשֶׂה שֶׁאֵרַע בְּאָדָם שֶׁהִקְפִּיד מִדֵּי עֶרֶב לְאַחַר עֲבוֹדָתוֹ לָלֶכֶת וְלִשְׁמֹעַ שִׁעוּר בַּדַּף הַיּוֹמִי. וְאָכֵן כָּל עֶרֶב, בְּשָׁעָה שְׁמוֹנֶה, לְאַחַר שֶׁהָיָה מְסַיֵּם עֲבוֹדָתוֹ וְחוֹזֵר לְבֵיתוֹ, הָיָה סוֹעֵד אֲרוּחַת עֶרֶב וְלִקְרַאת הַשָּׁעָה תֵּשַׁע הָיָה מֵשִׂים פְּעָמָיו לַשִּׁעוּר.

אוֹתוֹ סוֹחֵר שֶׁעֲיֵפוּתוֹ הָיְתָה רַבָּה עַד מְאֹד, מִסְפַּר דַּקּוֹת לְאַחַר תְּחִלַּת הַשִּׁעוּר הָיָה עוֹצֵם עֵינָיו וְנִרְדָּם עַד סוֹפוֹ שֶׁל הַשִּׁעוּר.

הָרַב, שֶׁשָּׂם לֵב כִּי מִזֶּה תְּקוּפָה אֲרֻכָּה אָדָם זֶה יָשֵׁן לוֹ שְׁנַת יְשָׁרִים כִּמְעַט מֶשֶׁךְ הַשִּׁעוּר כֻּלּוֹ, נִגַּשׁ אֵלָיו וּבְפִיו הַצָּעָה: ''רְאֵה, חֲבִיבִי, אֶת אוֹתוֹ לִמּוּד בַּדַּף הַיּוֹמִי אֲנִי מוֹסֵר גַּם בַּבֹּקֶר, מִשָּׁעָה 5:00 עַד הַשָּׁעָה 6:00, וּלְאַחַר מִכֵּן אָנוּ מִתְפַּלְלִים שַׁחֲרִית. הַצָּעָתִי לְךָ: לֵךְ לִישֹׁן שְׁנַת יְשָׁרִים מֻקְדָּם בָּעֶרֶב וְלַשִּׁעוּר תַּגִּיעַ כַּאֲשֶׁר הִנְּךָ עֵרָנִי. אֵינֶנִּי חוֹשֵׁב שֶׁכַּאֲשֶׁר אַתָּה נִרְדָּם עֶרֶב עֶרֶב בַּשִּׁעוּר תּוּכַל לְקַבֵּל עַל כָּךְ שָׂכָר מִשָּׁמַיִם, שַׂמְתִּי לֵב שֶׁמִּדֵּי עֶרֶב מִתְּחִלַּת הַשִּׁעוּר וְעַד סוֹפוֹ אֵינְךָ מִתְעוֹרֵר אֲפִלּוּ פַּעַם אַחַת. עַל כֵּן שְׁמַע לַעֲצָתִי וְתִהְיֶה נִשְׂכָּר מִלִּמּוּד דַּף הַיּוֹמִי וּמֵהֲבָנַת הַגְּמָרָא.''

מַגִּיד הַשִּׁעוּר חָשַׁב שֶׁאֵין הַצָּעָה טוֹבָה מִזּוֹ, אַךְ לֹא כָּךְ חָשַׁב הַסּוֹחֵר.

''לֹא, הַצָּעָתְךָ אֵינָהּ טוֹבָה לִי וְאֵינִי יָכוֹל לְקַבְּלָהּ.''

''מַדּוּעַ?'' - שָׁאַל הָרַב - ''הֲרֵי רַק כָּךְ תּוּכַל לְהָבִין אֶת דִּבְרֵי הַגְּמָרָא.''

נֶאֱנַח הַסּוֹחֵר וְעָנָה: ''מִדֵּי עֶרֶב כַּאֲשֶׁר אֲנִי שָׁב לְבֵיתִי, אִשְׁתִּי מַגִּישָׁה לִי אֶת אֲרוּחַת הָעֶרֶב. מֵרֹב עֲיֵפוּתִי אֲנִי נִרְדָּם וּבְקשִׁי אֲנִי מַצְלִיחַ לִהְיוֹת עֵרָנִי בִּזְמַן הָאֲרוּחָה, וְלִקְרַאת הַשָּׁעָה תֵּשַׁע אֲנִי אוֹזֵר כֹּחַ אַף עַל פִּי שֶׁאֲנִי בְּשִׂיא הָעֲיֵפוּת. לְפָנַי מִטָּה מֻצַּעַת, הַחִמּוּם פּוֹעֵל וּבַחוּץ הַגֶּשֶׁם מַכֶּה בַּחַלּוֹן, וְהִנֵּה אֲנִי עוֹשֶׂה מַאֲמָץ עִלָּאִי, עוֹזֵב אֶת הָ'עוֹלָם הַזֶּה' וְהוֹלֵךְ לַשִּׁעוּר.

''בְּאוֹתָם רְגָעִים יְלָדַי רוֹאִים אֶת כָּל הַמַּחֲזֶה. רוֹאִים אֶת הָעֲיֵפוּת, חָשִׁים אֶת אֲפִיסַת הַכֹּחוֹת שֶׁבִּי וּמַבִּיטִים בְּאַבָּא שֶׁלָּהֶם הָאוֹזֵר כֹּחוֹת גּוּף וָנֶפֶשׁ וְעוֹשֶׂה מַאֲמַצִּים עִלָּאִיִּים לָלֶכֶת לַשִּׁעוּר, וּבְנִימָה לְבָבִית לִפְנֵי צֵאתִי אֶת הַבַּיִת אֲנִי מְבָרֵךְ אוֹתָם בְּבִרְכַּת 'לַיְלָה טוֹב!' וּבָרֶקַע אֲנִי שׁוֹמֵעַ אֶת בְּנִי הַקָּטָן זוֹעֵק: 'אַבָּא הוֹלֵךְ לִלְמֹד בְּכוֹלֵל עֶרֶב!' הַמַּחֲזֶה הַקָּבוּעַ הַזֶּה, הָרְגָעִים הַלָּלוּ הֵם הֵם שֶׁחֲרוּטִים בְּמֹחָם שֶׁל יְלָדַי וּמַחְדִּירִים לְלִבּוֹתֵיהֶם מַהִי עֲמָלָהּ שֶׁל תּוֹרָה. דְּיוֹקַן אֲבִיהֶם זֶה נִשְׁאָר לָנֶצַח.

''וְזוֹ הַסִּבָּה, כְּבוֹד הָרַב, שֶׁאֵינִי יָכוֹל לְהַגִּיעַ לַשִּׁעוּר מֻקְדָּם בַּבֹּקֶר בְּשָׁעָה חָמֵשׁ לְפִי עֲצַת הָרַב. אָמְנָם אֲנִי אֶהְיֶה יוֹתֵר עֵרָנִי וְאוּלַי אָבִין אֶת הַגְּמָרָא אַךְ יְלָדַי, כְּבוֹד הָרַב, כֵּן, הַיְלָדִים לֹא יִרְאוּ אֶת מְסִירוּת הַנֶּפֶשׁ שֶׁל אֲבִיהֶם לְמַעַן לִמּוּד הַגְּמָרָא. הֵם אָמְנָם יִשְׁמְעוּ שֶׁהָלַכְתִּי לַ'דַּף הַיּוֹמִי', אַךְ לֹא יַרְגִּישׁוּ בְּכָךְ, הַדָּבָר לֹא יִהְיֶה חָרוּט עַל לוּחַ לִבָּם. וְהַקָּדוֹשׁ בָּרוּךְ הוּא הֲרֵי בּוֹחֵן לִבּוֹת וּכְלָיוֹת, הוּא כְּבָר יֵדַע מַחְשְׁבוֹתַי וְהִשְׁתַּדְּלוּתִי וּבְוַדַּאי לֹא יְקַפַּח שְׂכָרִי.''}}

אֵין סָפֵק, כִּי תְּמוּנָה זוֹ שָׁוָה יוֹתֵר מֵאֶלֶף תּוֹכָחוֹת!

[[[ [[[[מִתְּחִלָּה]]]] עוֹבְדֵי עֲבוֹדָה זָרָה הָיוּ אֲבוֹתֵינוּ, וְעַכְשָׁיו קֵרְבָנוּ הַמָּקוֹם לַעֲבוֹדָתוֹ, שֶׁנֶּאֱמַר וַיֹאמֶר יְהוֹשֻעַ אֶל כָּל הָעָם, כֹּה אָמַר יְהֹוָה אֱלֹהֵי יִשְׂרָאֵל בְּעֵבֶר הַנָּהָר יָשְׁבוּ אֲבוֹתֵיכֶם מֵעוֹלָם, תֶּרַח אֲבִי אַבְרָהָם וַאֲבִי נָחוֹר, וַיַּעַבְדוּ אֱלֹהִים אֲחֵרִים. וָאֶקַח אֶת אֲבִיכֶם אֶת אַבְרָהָם מֵעֵבֶר הַנָּהָר וָאוֹלֵךְ אוֹתוֹ בְּכָל אֶרֶץ כְּנָעַן, וָאַרְבֶּה אֶת זַרְעוֹ וָאֶתֵּן לוֹ אֶת יִצְחָק. וָאֶתֵּן לְיִצְחָק אֶת יַעֲקֹב וְאֶת עֵשָׂו וָאֶתֵּן לְעֵשָׂו אֶת הַר שֵּׂעִיר לָרֶשֶׁת אֹתוֹ, וְיַעֲקֹב וּבָנָיו יָרְדוּ מִצְרָיִם:]]]

~ וְעַכְשָׁיו קֵרְבָנוּ הַמָּקוֹם לַעֲבוֹדָתוֹ

{{{סִיוּם הַשַׁ''ס בְּגִיל... 13}}}

בְּשַׁבַּת בַּר-הַמִּצְוָה לִבְנוֹ שֶׁל קְרוֹב מִשְׁפָּחְתִי, תָלְמִּיד-חֲכָם יָדוּעַ, הִפְתִּיעַ אוֹתָנוּ הָרַב בְּהוֹדָעָתוֹ, שֶׁהִשְׁאִירָה אֶת כָּל הַמְּסֻבִּים... הֲמוּמִים. וְכָךְ הוֹדִיעַ הָאָב: ''עַתָּה, בְּעֶזְרַת הַשֵּׁם, נִשְׁמַע סִיּוּם מִבְּנִי עַל מַסֶּכֶת עֵרוּבִין וּבְכָךְ [הוּא מְסַיֵּם אֶת הַ...שַּׁ''ס]. שֶׁלֹּא תִּהְיֶה טָעוּת - שַׁ''ס בַּבְלִי! לֹא מִשְׁנָיוֹת!''

בְּמוֹצָאֵי שַׁבַּת קֹדֶשׁ נִגַּשְׁתִּי אֶל אָבִי בָּר הַמִצְוָה וּשְׁאַלְתִּיו כֵּיצַד זָכָה שֶׁבְּנוֹ יְסַיֵּם אֶת כָּל שַׁ''ס בַּבְלִי בְּגִיל זֶה. תְּשׁוּבָתוֹ יְכוֹלָה לְסַיֵּעַ לְכֻלָּנוּ בַּדֶּרֶךְ הָרְאוּיָה לְחִנּוּךְ בָּנֵינוּ: ''[מִגִּיל שָׁלוֹשׁ הָיִיתִי יוֹשֵׁב כָּל יוֹם עִם בְּנִי וּמוֹשִׁיבוֹ עַל בִּרְכַּי וְכָךְ הָיִיתִי מְלַמְּדוֹ מִדְרְשֵׁי חֲזַ''ל וּמוּסָר. מִדֵּי יוֹם בְּיוֹמוֹ!] בְּנִּנוֹחוּת וּבִמְאוֹר פָּנִים. וְכַאֲשֶׁר הוּא קִבֵּל אֶת הַדְּחִיפָה הַנְּכוֹנָה הוּא הִמְשִׁיךְ אֶת הַדֶּרֶךְ בְּכֹחוֹת עַצְמוֹ.''

עוֹד הוּא הוֹסִיף: ''אִם הִתְחַלְתָּ בְּנוֹשֵׂא מְסֻיָּם, לְמַד אוֹתוֹ עִם בִּנְךָ עַד סוֹפוֹ.''

{{{רַבִּי רְפָאֵל בָּרוּךְ טוֹלִידָאנוֹ ''חִנֵּךְ אֶת עַצְמוֹ''}}}

{{מְסֻפָּר שֶׁבִּימֵי צְעִירוּתוֹ שֶׁל הַגָּאוֹן הַגָּדוֹל רַבִּי רְפָאֵל בָּרוּךְ טוֹלִידָאנוֹ זַצַּ''ל, רַבָּהּ שֶׁל מֶקְנֶס בְּמָרוֹקוֹ, כַּאֲשֶׁר הָיָה אָב לִילָדִים רַכִּים, הִשְׁתּוֹבֵב אֶחָד מִבָּנָיו וְהָיָה צֹרֶךְ לְהַעֲנִישׁוֹ.

בְּאוֹתָם יָמִים נָהֲגוּ לְהַעֲנִישׁ בְּעֹנֶשׁ מַרְתִּיעַ, לְהַצְלִיף עַל כַּפּוֹת הָרַגְלַיִם - בַּעֲדִינוּת וּבִזְהִירוּת, כַּמּוּבָן. נָטַל רַבִּי רְפָאֵל בָּרוּךְ אֶת בְּנוֹ, הוֹכִיחוֹ עַל פָּנָיו וְיִסְּרוֹ עַל הִתְנַהֲגוּתוֹ שֶׁלֹּא כָּרָאוּי, וּכְשֶׁהַיֶּלֶד הִכִּיר בְּחֻמְרַת מַעֲשֵׂהוּ וְהוֹרִיד אֶת רֹאשׁוֹ בְּעֶצֶב וּבשֶׁת פָּנִים, נְטָלוֹ הָאָב הָרַחֲמָן, הֵנִיף בַּעֲדִינוּת אֶת הָרְצוּעָה, וְהִכָּהוּ אַחַת וּשְׁתַּיִם עַל כַּפּוֹת רַגְלָיו.

הַיֶּלֶד יָדַע שֶׁהָעֹנֶשׁ מַגִּיעַ לוֹ, קִבְּלוֹ בְּדוּמִיָּה וּבְהַשְׁלָמָה, וְהִבְטִיחַ שֶׁלֹּא יָשׁוּב עוֹד לְסוּרוֹ. הוּא יָצָא מִן הַחֶדֶר אֶל אִמּוֹ וְאֶל אֶחָיו שֶׁהָיוּ בַּחֶדֶר הַסָּמוּךְ.

לְפֶתַע נֶחֶרְדוּ הָאֵם וּבָנֶיהָ. מִן הַחֶדֶר הַפְּנִימִי נִשְׁמְעוּ הַצְלָפוֹת שׁוֹט וְקוֹל בְּכִי מַרְטִיט וּמַסְעִיר. הֵם מִהֲרוּ לְהִכָּנֵס אֶל הַחֶדֶר פְּנִימָה וּמָה רוֹאוֹת עֵינֵיהֶם? הָאַבָּא הַגָּאוֹן, הַצַּדִּיק, מַכֶּה עַצְמוֹ בְּעֹז עַל כַּפּוֹת רַגְלָיו, מַכֶּה וּבוֹכֶה, מַכֶּה וּמִתְיַפֵּחַ...

''מַה לְּךָ, אַבָּא? חֲדַל!'' - קָרְאוּ בְּקוֹל - ''מָה אַתָּה עוֹשֶׂה?''

''אֲנִי מַעֲנִישׁ אֶת עַצְמִי בָּעֹנֶשׁ שֶׁל הַיֶּלֶד'' - הֵשִׁיב הָאָב - ''מִשּׁוּם שֶׁאִם הַיֶּלֶד חָטָא - זֶהוּ הַכִּשָּׁלוֹן שֶׁלִּי. אִם אֲנִי הָיִיתִי מַדְרִיךְ אוֹתוֹ כָּרָאוּי, הוּא הָיָה מִתְנַהֵג בְּהֶתְאֵם. כִּשְׁלוֹנוֹ הוּא כִּשְׁלוֹנִי!'' וְהוּא מַמְשִׁיךְ לְהַכּוֹת אֶת עַצְמוֹ, לְהַכּוֹת וּלְהַכּוֹת, לִבְכּוֹת עַל עַצְמוֹ לֹא עַל כְּאֵב הַמַּכּוֹת. לַעֲרֹךְ חֶשְׁבּוֹן נַפְשׁוֹ...}}

~ וַיַּעַבְדוּ אֱלֹהִים אֲחֵרִים

{{{חָכְמָתּוֹ שֶל הָרַב זוֹנֶנְפֶלְד}}}

{{הַזְמָנָה מוּזָרָה הִגִּיעָה לְכוֹלֵל אוּנְגָרִין בִּירוּשָׁלַיִם.

הַגָּאוֹן רַבִּי יוֹסֵף חַיִּים זוֹנֶנְפֶלְד זַצַּ''ל, רַבָּהּ שֶׁל יְרוּשָׁלַיִם, הֻזְמַן לְטֶקֶס הַקְּבוּרָה שֶׁל הַכֹּמֶר הָאוֹסְטְרוֹ-הוּנְגָרִי, הַ''מְמֻנֶּה'' עַל יְרוּשָׁלַיִם וְאֶרֶץ-יִשְׂרָאֵל. הַתַּהֲלוּכָה הָיְתָה אֲמוּרָה לָצֵאת מִפֶּתַח הַכְּנֵסִיָּה בְּהַר-צִיּוֹן, בְּבֵית קְבָרוֹת בְּמֶרְחַק דַּקּוֹת אֲחָדוֹת מֵהַכְּנֵסִיָּה.

מְבוּכָה רַבָּה הִשְׂתָּרְרָה בְּמִשְׂרַד הַכּוֹלֵל. הָכֵיצַד יִשְׁתַּתֵּף רַבָּהּ שֶׁל יְרוּשָׁלַיִם בְּטֶקֶס נוֹצְרִי? אַךְ יָדְעוּ הֵם הֵיטֵב כִּי אִם לֹא יִשְׁתַּתֵּף, עֲלוּלִים רָאשֵׁי הַכְּנֵסִיָּה הַנּוֹצְרִית לִרְאוֹת זֹאת כְּעֶלְבּוֹן, דָּבָר שֶׁעָלוּל לִגְרֹם נֶזֶק לַיִּשּׁוּב הַיְּהוּדִי בְּאֶרֶץ הַקֹּדֶשׁ.

שָׁמַע הָרַב אֶת הַהוֹדָעָה, הִרְהֵר מְעַט, וְאַחַר שָׁאַל בְּאֵיזוֹ שָׁעָה תִּתְקַיֵּם הַתַּהֲלוּכָה. שָׁמַע אֶת הַתְּשׁוּבָה: שְׁתַּיִם בַּצָּהֳרַיִם בְּדִיּוּק, וְשָׁב לְלִמּוּדוֹ.

זְמַן מָה לִפְנֵי הַהַלְוָיָה הִגִּיעַ הָרַב זוֹנֶנְפֶלְד לְמִשְׂרַד הַכּוֹלֵל. חָשְׁבוּ הָאֲנָשִׁים כִּי מִתְכַּוֵּן הוּא לָצֵאת לַהַלְוָיָה, וְהִנֵּה הִתְיַשֵּׁב הָרַב לִלְמֹד, כְּשֶׁמִּדֵּי פַּעַם הוּא מֵעִיף מַבָּט בִּשְׁעוֹנוֹ. מַה מִּתְכַּוֵּן הָרַב לַעֲשׂוֹת? - תָּמְהוּ הָאֲנָשִׁים.

כְּעֶשֶׂר דַּקּוֹת לִפְנֵי הַשָּׁעָה שְׁתַּיִם יָדְעוּ אַנְשֵׁי הַכּוֹלֵל כִּי אִם לֹא יֵצֵא כָּעֵת, בְּוַדַּאי יְאַחֵר, שֶׁכֵּן הַדֶּרֶךְ אֲמוּרָה לְהִמָּשֵׁךְ כְּעֶשְׂרִים דַּקּוֹת. הֵבִינוּ שֶׁהֶחְלִיט לֹא לָצֵאת לַהַלְוָיָה.

לְפֶתַע, אַחֲרֵי הַשָּׁעָה שְׁתַּיִם קָם רַבִּי יוֹסֵף חַיִּים מִמְּקוֹמוֹ, וְיָצָא מִן הַמִּשְׂרָד כְּשֶׁהוּא רָץ בִּמְהִירוּת, וְאַנְשֵׁי הַכּוֹלֵל אַחֲרָיו. כְּשֶׁהוּא מִתְנַשֵּׁם וּמִתְנַשֵּׁף הִגִּיעַ רַבִּי יוֹסֵף חַיִּים לְאֶמְצַע הָהָר, וּמוּלָם רָאוּ אֶת אַנְשֵׁי הַכְּמוּרָה שָׁבִים מִן הַטֶּקֶס...

רָאוּ אֶת הָרַב הַקָּשִׁישׁ הַתָּשׁוּשׁ מִן הָרִיצָה, וְלִבָּם נִכְמַר: ''רַבִּי, כַּמָּה הִתְאַמַּצְתָּ לָבוֹא, אָנוּ חָשִׁים הַעֲרָכָה רַבָּה לְמַאֲמַצֶּיךָ. כַּמָּה חֲבָל שֶׁהָרַב לֹא הִסְפִּיק לְהַגִּיעַ לַטֶּקֶס בַּזְּמַן...''

וְרַבִּי יוֹסֵף חַיִּים, כְּשֶׁחִיּוּךְ פִּקְחוּתִי מְרַחֵף עַל שְׂפָתָיו, שָׁב בַּחֲזָרָה לָעִיר הָעַתִּיקָה, הִתְיַשֵּׁב בְּמִשְׂרַד הַכּוֹלֵל וְהֵחֵל לִלְמֹד...}}

אָכֵן גַּם עִם הָרְשָׁעִים צָרִיךְ לִנְהֹג בִּזְהִירוּת יְתֵרָה, כֵּיוָן שֶׁדַּרְכָּם אֵינָהּ סוּגָה בַּשּׁוֹשַׁנִּים, וְגַם כַּאֲשֶׁר אָנוּ רוֹצִים לְהִתְרַחֵק מִן הָרָשָׁע, לְעִתִּים צָרִיךְ לָלֶכֶת ''בֵּין הַטִּפּוֹת''. מִצַּד אֶחָד לְהִתְרַחֵק, מִצַּד שֵׁנִי לֹא לִפְגֹּעַ אוֹ לִגְרֹם נֶזֶק. וּלְצַעֲרֵנוּ, אָנוּ עֲדַיִן נִתְקָלִים בְּתוֹפָעוֹת ''הָרִשְׁעוּת לִשְׁמָהּ'' גַּם בְּדוֹרֵנוּ, וְיֵשׁ כָּאֵלֶּה שֶׁכָּל מַטְּרָתָם לַעֲקֹר אֶת הַתּוֹרָה וּלְבַזּוֹת תַּלְמִידֵי-חֲכָמִים וְעָלֵינוּ לִהְיוֹת זְהִירִים מְאֹד לְבַל נִפֹּל בְּרִשְׁתָּם. עַל כֵּן יֵשׁ לִנְהֹג בְּחָכְמָה וְהַקָּדוֹשׁ בָּרוּךְ הוּא יַעְזְרֵנוּ!

~ וָאַרְבֶּה אֶת זַרְעוֹ

{{{לְבָנִים בְּנֵי תּוֹרָה זוֹכִים בִּמְסִירוּת נֶפֶשׁ}}}

מַהוּ אוֹתוֹ עָמָל שֶׁאָנוּ נִדְרָשִׁים לוֹ לְחִנּוּךְ הַבָּנִים? ''מְסִירוּת הַנֶּפֶשׁ''. אִם אָנוּ רוֹצִים לִזְכּוֹת בְּבָנִים בְּנֵי תּוֹרָה, חַיָּבִים לִמְסֹר אֶת הַנֶּפֶשׁ בַּעֲבוּרָם, לָדַעַת לָתֵת אֶת כָּל הַכֹּחוֹת וְאַף לֹא נַחְסֹךְ בְּמָמוֹן לְהַצְלָחָתָם.

יוֹתֵר מִכָּךְ, לֹא יַפְסִיד הָאָדָם לֹא בְּלִמּוּדוֹ וְלֹא בְּמָמוֹנוֹ כַּאֲשֶׁר יַשְׁקִיעַ זֹאת בְּבָנָיו.

הֲרֵי לְפָנֵינוּ סִפּוּר נִפְלָא שֶׁסִּפְּרוּ בָּנִים בְּעֵת הֶסְפֵּדָם עַל אֲבִיהֶם:

{{הָיָה זֶה לִפְנֵי יוֹתֵר מֵחֲמִשִּׁים וְחָמֵשׁ שָׁנָה, כַּאֲשֶׁר הִתְגּוֹרֵר אָבִינוּ זַ''ל בְּקִרְיַת בְּיַאלִיק.

אֲנַחְנוּ, יְלָדָיו, הִגַּעְנוּ לְגִיל שֶׁהָיִינוּ צְרִיכִים לַעֲבֹר לִלְמֹד בְּבֵית סֵפֶר דָּתִי.

אַבָּא חִפֵּשׂ בֵּית סֵפֶר טוֹב בְּקִרְיַת בְּיַאלִיק וְלֹא מָצָא.

בֵּרֵר וְחִפֵּשׂ בָּתֵּי סֵפֶר, עַד שֶׁשָּׁמַע שֶׁבְּקִרְיַת מוֹצְקִין הַסְּמוּכָה יֵשׁ בֵּית סֵפֶר שֶׁל הַחִנּוּךְ הָעַצְמָאִי אֲשֶׁר שָׁם לוֹמְדִים בִּקְדֻשָּׁה וּבְטָהֳרָה. לֹא הָיוּ הַסָּעוֹת אָז וְהָאוֹפְּצְיָה הַיְחִידָה הָיְתָה לָקַחַת מוֹנִית כָּל יוֹם - וְהַמְּחִיר רַב. לָכֵן שָׁקַל הוּא לַעֲבֹר לְקִרְיַת מוֹצְקִין.

הוּא בֵּרֵר אֶת הַמְּחִירִים שֶׁל הַדִּירוֹת וְגִלָּה בְּעָיָה קָשָׁה: הַדִּירָה שֶׁלּוֹ בְּקִרְיַת בְּיַאלִיק עָלְתָה עֶשְׂרִים אֶלֶף לִירוֹת, וְלִקְנוֹת דִּירָה בְּקִרְיַת מוֹצְקִין עוֹלֶה שְׁלוֹשִׁים אֶלֶף לִירוֹת - וְלֹא יָדַע מֵאַיִן יָבוֹא עֶזְרוֹ.

הוּא הָיָה נוֹרָא לָחוּץ - שְׁנַת הַלִּמּוּדִים הַחֲדָשָׁה הִתְקָרְבָה, וְהוּא הָיָה חַיָּב לִמְצֹא דִּירָה בְּקִרְיַת מוֹצְקִין כְּדֵי שֶׁנּוּכַל לִלְמֹד בְּבֵית הַסֵּפֶר הַחֲרֵדִי שֶׁבָּאֵזוֹר.

בְּאוֹתָם יָמִים הִתְפַּרְנֵס אָבִינוּ מֵעֲבוֹדָתוֹ בַּ''שֶּׁקֶם'', שָׁם הָיָה מְסַדֵּר מוּצָרִים עַל הַמַּדָּפִים. לִמְצֹא עֲבוֹדָה בְּאוֹתוֹ זְמַן הָיָה קָשֶׁה מְאֹד, בִּמְיֻחָד שֶׁהָיָה זֶה בִּתְקוּפַת בֶּן-גּוּרְיוֹן, כַּאֲשֶׁר נוֹרָא הֵצֵרוּ מְאֹד לַחֲרֵדִים. בְּחַסְדֵי ה' הָיָה עוֹבֵד בַּ''שֶׁקֶם'' וּמְנַסֶּה לַחְסֹךְ כֶּסֶף לִקְנִיַּת דִּירָה בְּקִרְיַת מוֹצְקִין.

בְּאוֹתָם יָמִים הֶחְלִיט אוֹתוֹ ''שֶּׁקֶם'' לְהַכְנִיס מוּצְרֵי בָּשָׂר לְלֹא הֶכְשֵׁר וּלְמָכְרָם לַצִּבּוּר הָרָחָב.

אַבָּא שֶׁלָּנוּ הָיָה צָרִיךְ לְסַדֵּר עַל הַמַּדָּפִים אֶת אֲרִיזוֹת הַבָּשָׂר, אַךְ רָאָה שֶׁאֵין עֲלֵיהֶן הֶכְשֵׁר וְלֹא יָדַע מַה לַּעֲשׂוֹת.

'מִצַּד אֶחָד זֶה לֹא עִנְיָנִי', אָמַר לְעַצְמוֹ, 'אֲבָל מַה שֶּׁכֵּן, אִם אֶרְאֶה אָדָם שֶׁרוֹצֶה לִקְנוֹת בָּשָׂר זֶה, אֲנִי מַרְגִּישׁ שֶׁאֲנִי מְחֻיָּב לָלֶכֶת אֵלָיו וּלְהַזְהִירוֹ שֶׁהַבָּשָׂר שֶׁהוּא לוֹקֵחַ הוּא לְלֹא אַף הֶכְשֵׁר וּמִי יוֹדֵעַ אִם זֶה לֹא טְרֵפוֹת!'

וְהִנֵּה עָבְרָה לָהּ גְּבֶרֶת אַחַת עִם עֲגָלָה וְלָקְחָה חֲתִיכַת בָּשָׂר אַחַת לְלֹא הֶכְשֵׁר. אַבָּא נִגַּשׁ אֵלֶיהָ וְהִזְהִיר אוֹתָהּ שֶׁהַבָּשָׂר הַזֶּה לְלֹא הֶכְשֵׁר וְאֵין לָדַעַת מַהוּ.

שָׁמְעָה זֹאת הָאִשָּׁה וּמִיָּד הוֹצִיאָה אֶת הַבָּשָׂר מֵהָעֲגָלָה חֲזָרָה לַמַּדָּף.

וּמַעֲשֵׂה שָׂטָן הָיָה, שֶׁאֶחָד מֵהָעוֹבְדִים שֶׁהִסְתּוֹבֵב שָׁם רָאָה זֹאת, רָץ מִיָּד לְבַעַל הַבַּיִת וְסִפֵּר לוֹ אֶת כָּל מַה שֶּׁאָמַר אַבָּא לַלָּקוֹחָה.

בְּאוֹתָהּ שְׁנִיָּה הוֹדִיעוּ לוֹ: ''אַתָּה מְפֻטָּר!''

אַבָּא הִצְטַעֵר מְאֹד, עָזַב אֶת הַמָּקוֹם, הָלַךְ לְבֵית הַכְּנֶסֶת לִקְרֹא תְּהִלִּים וְלִלְמֹד קְצָת תּוֹרָה...

אַחַד הַמִּתְפַּלְלִים בְּבֵית הַכְּנֶסֶת נִגַּשׁ אֵלָיו וְשָׁאַל אוֹתוֹ: ''מַדּוּעַ אֵינְךָ הַיּוֹם בָּעֲבוֹדָה?''

אַבָּא סִפֵּר לוֹ אֵיךְ שֶׁפִּטְּרוּ אוֹתוֹ הַיּוֹם מֵהָעֲבוֹדָה וְשֶׁהוּא מְאֹד בְּלַחַץ לִמְצֹא דִּירָה בְּקִרְיַת מוֹצְקִין כִּי חֲסֵרוֹת לוֹ עֲשֶׂרֶת אֲלָפִים לִירוֹת.

מְחַיֵּךְ אֵלָיו אוֹתוֹ מִתְפַּלֵּל וְאוֹמֵר לוֹ: ''אַל תִּצְטַעֵר, אֲנִי עוֹבֵד כְּקַבְּלָן וּבְדִיּוּק בְּיָמִים אֵלּוּ סִיַּמְנוּ לִבְנוֹת בִּנְיָנִים בְּקִרְיַת מוֹצְקִין לְיַד אוֹתוֹ בֵּית סֵפֶר חֲרֵדִי שֶׁאַתָּה רוֹצֶה...

''שְׁמַע, בּוֹא נַעֲשֶׂה עִסְקָה: תֵּן לִי אֶת דְּמֵי הַדִּירָה שֶׁלְּךָ כָּאן בְּקִרְיַת בְּיָאלִיק, וְעוֹד עֲשֶׂרֶת אֲלָפִים לִירוֹת תַּחֲזִיר לִי עַד לְעֶשְׂרִים הַשָּׁנִים הַבָּאוֹת!''

אַבָּא שֶׁלָּנוּ מַמָּשׁ מַמָּשׁ הִתְרַגֵּשׁ. אוֹתוֹ מִתְפַּלֵּל שֶׁרָאָה אוֹתוֹ בְּבֵית הַכְּנֶסֶת מַמָּשׁ נִשְׁלַח מִשָּׁמַיִם... כָּךְ עָבַרְנוּ לָגוּר בְּקִרְיַת מוֹצְקִין וְשָׁם לָמַדְנוּ.

יוֹם אֶחָד הוּא נִגַּשׁ לְאוֹתוֹ קַבְּלָן וְשָׁאַל אוֹתוֹ: ''תַּגִּיד לִי, מַה מָּצָאתִי חֵן בְּעֵינֶיךָ שֶׁכָּכָה רָאִיתָ אוֹתִי בְּבֵית הַכְּנֶסֶת וּבָאתָ לְעֶזְרָתִי. מַה מָּצָאתָ בִּי, שֶׁבִּשְׁבִיל כָּךְ עָשִׂיתָ לִי טוֹבָה גְּדוֹלָה כָּזֹאת?...''

אוֹתוֹ קַבְּלָן עָנָה לוֹ דָּבָר מַדְהִים: ''אוֹתָהּ אִשָּׁה שֶׁעָבְרָה בַּסּוּפֶּר וְאָמַרְתָּ לָהּ שֶׁלֹּא לִקְנוֹת אֶת הַבָּשָׂר הַזֶּה וּבִגְלַל זֶה פֻּטַּרְתָּ - הִיא אִשְׁתִּי. כְּשֶׁשָּׁמַעְתִּי שֶׁכָּכָה מָסַרְתָּ אֶת נַפְשְׁךָ לְהַצִּיל יְהוּדִיָּה מִמַּאֲכָל לֹא כָּשֵׁר, אָמַרְתִּי שֶׁעִם אָדָם כָּזֶה אֲנִי חַיָּב לִגְמֹל טוֹבָה!''}}

[[[ [[[[בָּרוּךְ]]]] שׁוֹמֵר הַבְטָחָתוֹ לְיִשְׂרָאֵל, בָּרוּךְ הוּא. שֶׁהַקָּדוֹשׁ בָּרוּךְ הוּא חִשֵּׁב אֶת הַקֵּץ, לַעֲשׂוֹת כְּמוֹ שֶּׁאָמַר לְאַבְרָהָם אָבִינוּ בִּבְרִית בֵּין הַבְּתָרִים, שֶׁנֶּאֱמַר. וַיֹּאמֶר לְאַבְרָם, יָדֹע תֵּדַע כִּי גֵר יִהְיֶה זַרְעֲךָ בְּאֶרֶץ לֹא לָהֶם, וַעֲבָדוּם וְעִנּוּ אֹתָם אַרְבַּע מֵאוֹת שָׁנָה. וְגַם אֶת הַגּוֹי אֲשֶׁר יַעֲבֹדוּ דָּן אָנֹכִי וְאַחֲרֵי כֵן יֵצְאוּ בִּרְכֻשׁ גָּדוֹל: ]]]

~ ''שֶׁהַקָּדוֹשׁ בָּרוּךְ הוּא חִשַּׁב אֶת הַקֵּץ לַעֲשׂוֹת''

{{{שִׁירַת הָאֱמוּנָה שֶׁל הָרַבִּי מִבֶּעלְז}}}

מוּבָא בְּ[רַשִׁ''י] (בְּרֵאשִׁית מט, א), שֶׁ''בִּקֵּשׁ יַעֲקֹב לְגַלּוֹת אֶת הַקֵּץ וְנִסְתַּלְּקָה מִמֶּנּוּ שְׁכִינָה''. הִקְשָׁה הַסַּבָּא קַדִּישָׁא ר' [יִשְׂרָאֵל מֵרוּזִ'ין], מִפְּנֵי מָה נֶעֱנַשׁ יַעֲקֹב שֶׁנִּסְתַּלְּקָה מִמֶּנּוּ שְׁכִינָה?

אֶלָּא, יַעֲקֹב בִּקֵּשׁ לְגַלּוֹת אֶת הַ[ק''צ] שָׁנִים שֶׁהוֹרִיד לָהֶם הַקָּדוֹשׁ בָּרוּךְ הוּא מֵאַרְבַּע מֵאוֹת שָׁנָה שֶׁנִּגְזַר עֲלֵיהֶם בִּבְרִית בֵּין הַבְּתָרִים, בִּגְלַל קׁשִׁי הַשִּׁעְבּוּד שֶׁעָבְדוּ בָּהֶם בַּפֶּרֶךְ בְּמִצְרַיִם.

צֵא וַחֲשֹׁב: לוּ יָדְעוּ בְּנֵי יִשְׂרָאֵל שֶׁבִּזְכוּת קׁשִׁי הַשִּׁעְבּוּד הֵם ''מַרְוִיחִים'' [ק''צ] שָׁנִים, לֹא הָיוּ חָשִׁים בְּקׁשִׁי הַשִּׁעְבּוּד. אַדְּרַבָּה, הָיוּ עוֹבְדִים אֶת הָרד''ו שָׁנִים בְּשִׂמְחָה.

וְזֶהוּ שֶׁאוֹמֵר [רַשִׁ''י]: ''בִּקֵּשׁ יַעֲקֹב לְגַלּוֹת אֶת הַקֵּץ'' - בִּקֵּשׁ יַעֲקֹב לְגַלּוֹת אֶת הַפְחָתַת ק''צ שְׁנוֹת הַשִּׁעְבּוּד. וּבִכְדֵי לִמְנֹעַ זֹאת מִמֶּנּוּ, מֵהַטַּעַם שֶׁבֵּאַרְנוּ, ''נִסְתַּלְּקָה מִמֶּנּוּ שְׁכִינָה''. (עַל פִּי ''[עִירִין קַדִּישִׁין]'')

{{הָרַבִּי מִבֶּעלְז זַצַּ''ל מִגְּדוֹלֵי עוֹלָם הָיָה, וְעַשְׂרוֹת אֲלָפִים מִבְּנֵי יִשְׂרָאֵל נָהֲרוּ לְשָׁמְעוֹ, לַחֲזוֹת בְּפָנָיו הַקְּדוֹשִׁים וְלִזְכּוֹת בְּבִרְכוֹתָיו. אַךְ הִנֵּה, נָחֲתָה הַשּׁוֹאָה הָאֲיֻמָּה, וַהֲמוֹנֵי עַם יִשְׂרָאֵל עַל גְּדוֹלָיו וּקְטַנָּיו, הוּבְלוּ כַּצֹּאן לַטֶּבַח, ה' יְרַחֵם. וְהָרַבִּי הַקָּדוֹשׁ עֵינָיו רוֹאוֹת, וְצַעֲרוֹ עוֹלֶה עַל גְּדוֹתָיו, חָשׁ עַל בְּשָׂרוֹ אֶת סֵבֶל הָעָם.

בְּמֶשֶׁךְ תְּקוּפָה אֲרֻכָּה, תּוֹךְ כְּדֵי אֵימֵי הַשּׁוֹאָה, הִתְגַּלְגֵּל הָרַבִּי וְגָלָה מִמָּקוֹם לְמָקוֹם, הִתְחַזָּה כְּאִכָּר פּוֹלָנִי וּבְדֶרֶךְ מְנוּסָתוֹ רָאָה לְנֶגֶד עֵינָיו מַחֲזוֹת נוֹרָאִיִּים וְיִסֵּר עַצְמוֹ בְּצַעֲרָם שֶׁל יִשְׂרָאֵל. וְהִנֵּה לְאַחַר הַנְּדוּדִים בְּדַרְכֵי תְּלָאוֹת הִגִּיעַ, בְּדֶרֶךְ לֹא דֶּרֶךְ, לְשַׁעֲרֵי אֶרֶץ-יִשְׂרָאֵל, לְעִיר הַנָּמֵל חֵיפָה, וּזְמַן בִּיאָתוֹ עֶרֶב שַׁבַּת קֹדֶשׁ פָּרָשַׁת בְּשַׁלַּח.

קֹמֶץ יְהוּדִים אֲשֶׁר בְּבֵית הַכְּנֶסֶת נִרְעֲדוּ. הֲזֶהוּ הָרַבִּי הַמְפֻרְסָם, הַקָּדוֹשׁ מִבֶּעלְז? פָּנָיו מְיֻסָּרוֹת, קוֹמָתוֹ שְׁחוּחָה, סִבְלוֹת עַם יִשְׂרָאֵל עַל כְּתֵפָיו. בִּקְשׁוּ אוֹתָם יְהוּדִים מֵהָרַבִּי הַקָּדוֹשׁ שֶׁיִּשָּׂא מִדַּבְּרוֹתָיו, אַךְ הַדִּבּוּר קָשָׁה עָלָיו, הֵן זֶה עַתָּה נִצַּל מֵעֵמֶק הַבָּכָא, מִילְיוֹנִים מִשְּׁלוּמֵי אֱמוּנֵי יִשְׂרָאֵל יַד ה' הָיְתָה בָּהֶם וְהֵם נֶעֶקְדוּ עַל קְדֻשַּׁת שְׁמוֹ יִתְבָּרַךְ, אֲבָל מַפְצִירִים הֵם בָּרַבִּי הַקָּדוֹשׁ, חֲפֵצִים לִשְׁמֹעַ מִדַּבְּרוֹת קָדְשׁוֹ. פָּתַח הָרַבִּי וְאָמַר:

''הֵן הַשַּׁבָּת פָּרָשַׁת בְּשַׁלַּח הִיא, הַיּוֹם הַשְּׁבִיעִי לְצֵאת בְּנֵי יִשְׂרָאֵל מֵאֶרֶץ מִצְרַיִם. וְהִנֵּה עוֹמְדִים יִשְׂרָאֵל עַל שְׂפַת הַיָּם וְשָׁרִים: 'אָז יָשִׁיר משֶׁה וּבְנֵי יִשְׂרָאֵל', 'אָשִׁירָה לַה''. שִׁבְעָה יָמִים קֹדֶם לָכֵן מֵתוּ מִקִּרְבָּם שְׁמוֹנָה מִילְיוֹן נֶפֶשׁ, עַצְמָם וּבְשָׂרָם, אַחִים, הוֹרִים, בָּנִים, מַכָּרִים וִידִידִים. כָּל אֶחָד מֵהַשְּׂרִידִים שֶׁיָּצְאוּ מִמִּצְרַיִם קָבַר בִּשְׁלשֶׁת יְמֵי הָאֲפֵלָה הַרְבֵּה מִן הַקְּרוֹבִים אֵלָיו בְּיוֹתֵר.

''וְאִם כֵּן, זוֹעֶקֶת לָהּ הַשְּׁאֵלָה וְהַתְּמִיהָה, אֵיךְ מְסֻגָּלִים הֵם לָשִׁיר שִׁבְעָה יָמִים בִּלְבַד לְאַחַר שֶׁקָּבְרוּ אֶת יַקִּירֵיהֶם? כְּלוּם צַעֲרָם וְאֶבְלָם נִדְחֲקוּ וְנִשְׁכְּחוּ מֵחֲמַת שִׂמְחַת הַצָּלָתָם? כֵּיצַד נִתָּן לִשְׁכֹּחַ אֶת כָּל אֲשֶׁר קָרָה אִתָּם שָׁבוּעַ יָמִים קֹדֶם לָכֵן? הַאִם לִבָּם לֵב אֶבֶן?

''אֶלָּא שֶׁלְּכָךְ נִתְכַּוְּנוּ חֲכָמִים, 'אָז שָׁר' משֶׁה לֹא נֶאֱמַר, אֶלָּא 'אָז יָשִׁיר', מִכָּאן לִתְחִיַּת הַמֵּתִים מִן הַתּוֹרָה (סַנְהֶדְרִין צא:). הִנֵּה יוֹם יָבוֹא וְכֻלָּם יָקוּמוּ לִתְחִיָּה וְשׁוּב נִזְכֶּה לִרְאוֹת זֶה אֶת זֶה. אָכֵן בְּכֹחַ הָאֱמוּנָה בְּבוֹרֵא עוֹלָם הַמְחַיֶּה מֵתִים בְּמַאֲמָרוֹ יָכוֹל אָדָם לָשִׁיר וּלְהַלֵּל לֵאלֹקָיו גַּם כַּאֲשֶׁר זֶה עַתָּה מֵתוֹ הָיָה מֻטָּל לְפָנָיו, כַּאֲשֶׁר קָבַר אֶת יַקִּירָיו וְהָיָה עֵד לְמוֹתָם שֶׁל מִילְיוֹנִים מִיִּשְׂרָאֵל - זוֹ שִׁירַת הָאֱמוּנָה בְּהִתְגַּלְּמוּתָהּ.''}}

אֵלּוּ הָיוּ דִּבְרֵי רוֹמְמוּת הָאֱמוּנָה שֶׁנֶּאֶמְרוּ מִפִּי הָרַבִּי מִבֶּעלְז תְּקוּפָה קְצָרָה לְאַחַר שֶׁהוּא עַצְמוֹ חֻלַּץ בְּחַסְדֵי מָרוֹם מֵעֵמֶק הַבָּכָא וְרָאָה לְנֶגֶד עֵינָיו בְּחֻרְבַּן הָעָם.

אִם כֵּן, כָּל הַנֶּאֱמָר כָּאן הֲרֵיהוּ הַקְדָּמָה לְסֵדֶר הַהַגָּדָה, תֵּאוּר קְשִׁי הַגָּלוּת שֶׁל יִשְׂרָאֵל בְּמִצְרַיִם, וְתֵאוּר חַסְדָּם הַנִּפְלָא שֶׁל חֲמִישִׁית מִן הָעָם אֵלּוּ עִם אֵלּוּ, וַאֲשֶׁר רַק בִּזְכוּת הַנְהָגַת הַחֶסֶד שֶׁלָּהֶם זָכוּ לִשְׂרֹד לְהִגָּאֵל מִמִּצְרַיִם. וּפֵרוּשׁ זֶה, בְּעֹמֶק הַפְּשָׁט, הוּא [פִּלְאֵי פְּלָאִים], וְלַמִּתְבּוֹנֵן בְּבִינַת הַלֵּב, דָּבָר נִפְלָא נֶאֱמַר כָּאן.

''כִּימֵי צֵאתְךָ מֵאֶרֶץ מִצְרָיִם אַרְאֶנּוּ נִפְלָאוֹת'' (מִיכָה ז, טו). הַגְּאֻלָּה הָעֲתִידָה שֶׁתָּבוֹא בִּמְהֵרָה בְּיָמֵינוּ, כִּגְאֻלַּת מִצְרַיִם תִּהְיֶה. תִּקְדַּם לָהּ הָאֲפֵלָה, חשֶׁךְ נוֹרָאִי שְׁלשֶׁת יָמִים וּבוֹ יָמוּתוּ אַרְבַּע חֲמִישִׁיּוֹת מֵעַם יִשְׂרָאֵל, וְרַק חֲמִישִׁית יִשָּׁאֲרוּ וְיִזְכּוּ לִרְאוֹת פְּנֵי מְשִׁיחַ צִדְקֵנוּ - וְאֵלּוּ יִהְיוּ בַּעֲלֵי הַחֲסָדִים! וַאֲזַי עוֹלָם חָדָשׁ יִבָּנֶה, וְעַל חֶסֶד יְהֵא הוּא מֻשְׁתָּת, ''עוֹלָם חֶסֶד יִבָּנֶה'', וְהַחַי יִתֵּן אֶל לִבּוֹ. נִפְלָא!

 ((מְכַסֶה אֶת הַמַּצּוֹת וּמַגְבִּיהַ אֶת הַכּוֹס.))

[[[ [[[[וְהִיא]]]] שֶׁעָמְדָה לַאֲבוֹתֵינוּ וְלָנוּ. שֶׁלֹּא אֶחָד בִּלְבָד עָמַד עָלֵינוּ לְכַלּוֹתֵינוּ. אֶלָּא שֶׁבְּכָל דּוֹר וָדוֹר עוֹמְדִים עָלֵינוּ לְכַלוֹתֵינוּ. וְהַקָּדוֹשׁ בָּרוּךְ הוּא מַצִּילֵנוּ מִיָּדָם: ]]]

((יַנִיחַ הַכּוֹס מִיָדוֹ ויְגַלֶה אֶת הַמַּצּוֹת עַד ''לְפִיכָך''))

~ ''שֶׁלֹּא אֶחָד בִּלְבָד עָמַד עָלֵינוּ לְכַלּוֹתֵנוּ''

עַל פִּי הַפְּשָׁט אָנוּ מְבִינִים שֶׁלֹּא אֻמָּה אַחַת בִּלְבָד קָמָה עָלֵינוּ לְכַלּוֹתֵנוּ, אֶלָּא עַמִּים רַבִּים חֲפֵצִים בְּכִלְיוֹנֵנוּ.

בְּרַם, שָׁמַעְתִּי פֵּרוּשׁ נִפְלָא, וְהוּא אוּלַי מְפָרֵשׁ בַּכִּוּוּן הֶהָפוּךְ אֶת פֵּרוּשׁ הַפָּסוּק:

מָתַי הָעַמִּים חֲפֵצִים לְכַלּוֹתֵנוּ? כַּאֲשֶׁר אָנוּ בְּמַצָּב שֶׁל [''שֶׁלֹּא אֶחָד בִּלְבָד''], כַּאֲשֶׁר אָנוּ לֹא מְאֻחָדִים בִּבְחִינַת [''אֶחָד''], אָז קָמוֹת עָלֵינוּ אֻמּוֹת הָעוֹלָם לְכַלּוֹתֵנוּ, וְאִלּוּ כַּאֲשֶׁר אָנוּ בְּאַחְדוּת, בְּאַהֲבָה וְעוֹבְדִים אֶת ה' יִתְבָּרַךְ - אָז אִי אֶפְשָׁר לְכַלּוֹתֵנוּ, אָז הַקָּדוֹשׁ בָּרוּךְ הוּא מַצִּילֵנוּ מִיָּדָם.

[[[ [[[[צֵא]]]] וּלְמַד מַה בִּקֵּש לָבָן הָאֲרַמִּי לַעֲשׂוֹת לְיַעֲקֹב אָבִינוּ. שֶׁפַּרְעֹה לֹא גָזַר אֶלָּא עַל הַזְּכָרִים וְלָבָן בִּקֵּשׁ לַעֲקוֹר אֶת הַכֹּל, שֶׁנֶּאֱמַר: אֲרַמִּי אֹבֵד אָבִי, וַיֵרֶד מִצְרַיְמָה וַיָּגָר שָׁם בִּמְתֵי מְעָט, וַיְהִי שָׁם לְגוֹי גָּדוֹל עָצוּם וָרָב:

[[[[וַיֵרֶד]]]] מִצְרַיְמָה, אָנוּס עַל פִּי הַדִּבּוּר. וַיָּגָר שָׁם. מְלַמֵּד שֶׁלֹא יָרַד לְהִשְׁתַּקֵעַ אֶלָּא לָגוּר שָׁם, שֶׁנֶּאֱמַר: וַיֹאמְרוּ אֶל פַּרְעֹה, לָגוּר בָּאָרֶץ בָּאנוּ, כִּי אֵין מִרְעֶה לַצֹּאן אֲשֶׁר לַעֲבָדֶיךָ, כִּי כָבֵד הָרָעָב בְּאֶרֶץ כְּנָעַן. וְעַתָּה יֵשְׁבוּ נָא עֲבָדֶיךָ בְּאֶרֶץ גֹּשֶן: ]]]

~ ''שֶׁפַּרְעֹה לֹא גָּזַר אֶלָּא עַל הַזְּכָרִים''

{{{תִּינוֹקוֹת יִשְׂרָאֵל נִיצָלִים בְּנֵס}}}

אָמַר ר' חָנָן: מֶה הָיוּ בְּנוֹת יִשְׂרָאֵל הַכְּשֵׁרוֹת וְהַצְּנוּעוֹת עוֹשׂוֹת? הָיוּ נוֹטְלוֹת בְּנֵיהֶן וְטוֹמְנוֹת אוֹתָם בִּמְחִילֹת, וְהָיוּ הַמִּצְרִים הָרְשָׁעִים נוֹטְלִים בְּנֵיהֶם הַקְּטַנִּים וּמַכְנִיסִים אוֹתָם לְבָתֵּיהֶם שֶׁל יִשְׂרָאֵל וְעוֹקְצִים אוֹתָם וְהֵם בּוֹכִים, וְהָיָה הַתִּינוֹק שֶׁל יִשְׂרָאֵל שׁוֹמֵעַ קוֹל חֲבֵרוֹ שֶׁבּוֹכֶה - וּבוֹכֶה עִמּוֹ, וְהָיוּ הַמִּצְרִים נוֹטְלִים אוֹתָם וּמַשְׁלִיכִים אוֹתָם לַיְאוֹר.

בְּאוֹתָהּ שָׁעָה אָמַר הַקָּדוֹשׁ בָּרוּךְ הוּא לְמַלְאֲכֵי הַשָּׁרֵת: רְדוּ מִלְּפָנַי וּרְאוּ בְּנֵי חֲבִיבַי אַבְרָהָם יִצְחָק וְיַעֲקֹב, שֶׁמַּשְׁלִיכִין אוֹתָם בַּנָּהָר; וְיָרְדוּ מִלְּפָנָיו מְבֹהָלִים וְעָמְדוּ בַּמַּיִם עַד אַרְכֻּבּוֹתֵיהֶם וְהָיוּ מְקַבְּלִים בְּנֵיהֶם שֶׁל יִשְׂרָאֵל וּמַנִּיחִים אוֹתָם עַל גַּבֵּי הַסְּלָעִים, וְהַקָּדוֹשׁ בָּרוּךְ הוּא מוֹצִיא לָהֶם דַּדִּים מִן הַסְּלָעִים וּמְנִיקָם.

שָׁלוֹשׁ שָׁנִים וּשְׁלִישׁ שָׁנָה הִשְׁלִיכוּם לַיְאוֹר, עַד שֶׁנּוֹלַד משֶׁה. וּמִשֶּׁנּוֹלַד אָמְרוּ אִצְטַגְנִינֵי פַּרְעֹה אֵלָיו: הֲרֵי נוֹלַד וְהוּא כָּמוּס מֵעֵינֵינוּ. אָמַר לָהֶם: הוֹאִיל וְנוֹלַד - מִכָּאן וְאֵילָךְ אַל תַּשְׁלִיכוּ אֶת הַיְלָדִים לַיְאוֹר אֶלָּא תְּנוּ עֲלֵיהֶם עֹל קָשֶׁה לְמָרֵר אֶת חַיֵּיהֶם. (פִּרְקֵי דְּר' אֱלִיעֶזֶר)

~ ''לָבָן בִּקֵּשׁ לַעֲקוֹר אֶת הַכֹּל''

{{{גְּאֻלַּת יִשְׂרָאֵל בִּזְכוּת דַּם מִילָה}}}

אֶחָד מִמְּקֹרְבֵי [הָאַדְמוֹ''ר מִבְּלָאז'וֹב] סִפֵּר עֻבְדָּה מְזַעְזַעַת שֶׁהִתְרַחֲשָׁה בְּגֵיא הַהֲרֵגָה בִּימֵי הַשּׁוֹאָה הָאֲיֻמָּה, עֻבְדָּה שֶׁהָאַדְמוֹ''ר הָיָה עֵד לָהּ, וַאֲשֶׁר נָהַג לְסַפְּרָהּ בְּהִזְדַּמְּנֻיּוֹת רַבּוֹת, כְּדֵי לְהַמְחִישׁ גֹּדֶל אֱמוּנָתָם הַטְּהוֹרָה שֶׁל הַמּוּבָלִים לַכִּבְשָׁנִים הַשֵּׁם יִקֹּם דָּמָם:

{{עַל הָאַדְמוֹ''ר הֻטְּלָה עֲבוֹדַת פֶּרֶךְ בְּנִסּוּר עֵצִים, בְּסָמוּךְ לְמָקוֹם שֶׁבּוֹ נִטְבְּחוּ מִדֵּי יוֹם אַלְפֵי יְהוּדִים. יוֹם אֶחָד נוֹדַע, כִּי הַצּוֹרְרִים קָבְעוּ מִסְפַּר שָׁעוֹת לִרְצִיחָה אַכְזָרִית שֶׁל אַלְפֵי תִּינוֹקוֹת, מִבְּנֵי יוֹמָם עַד גִּיל שָׁבוּעוֹת מִסְפָּר.

קוֹל זַעֲקַת הַתִּינוֹקוֹת שֶׁהֻשְׁלְכוּ לַכִּבְשָׁן הִתְעָרֵב בְּזַעֲקַת אִמּוֹתֵיהֶם וְעָלָה עַד לַשָּׁמַיִם, אַךְ הָרְשָׁעִים הָאֲרוּרִים הִמְשִׁיכוּ בִּמְלַאכְתָּם בַּאֲדִישׁוּת וּבְלַעַג מַר.

לְפֶתַע פָּנְתָה אֶל הָאַדְמוֹ''ר אִשָּׁה, כְּשֶׁבְּיָדָהּ חֲבִילָה קְטַנָּה וּבִקְשָׁה מִמֶּנּוּ סַכִּין. הוּא שָׂם לֵב, כִּי הָאִשָּׁה אוֹחֶזֶת בְּיָדָהּ תִּינוֹק פּוֹעֶה עָטוּף בְּבַד, וְהֵבִין כִּי מִן הַסְּתָם הָאִשָּׁה רוֹצָה לְאַבֵּד אֶת עַצְמָהּ לְדַעַת יַחַד עִם בְּנָהּ הָרַךְ.

הָאַדְמוֹ''ר לֹא הִפְסִיק אֶת עֲבוֹדָתוֹ מֵחֲשָׁשׁ פֶּן יִפְגְּעוּ בּוֹ הָרְשָׁעִים הַמַּשְׁגִּיחִים עָלָיו, אַךְ הֵחֵל לְדַבֵּר עַל לִבָּהּ, כְּשֶׁהוּא מַמְשִׁיךְ בַּעֲבוֹדָתוֹ וּמוֹבִיל אֶת הַמַּשּׂוֹר עַל גַּבֵּי גִּזְעֵי הָעֵצִים.

''אֲנִי מֵבִין שֶׁאַתְּ רוֹצָה לַעֲשׂוֹת מַעֲשֶׂה נוֹרָא, אַךְ דְּעִי לָךְ, כִּי יֵשׁ בּוֹרֵא לָעוֹלָם הָרוֹאֶה הַכֹּל, וַאֲפִלּוּ חֶרֶב חַדָּה מֻנַּחַת עַל צַוָּארוֹ שֶׁל אָדָם - אַל יִתְיָאֵשׁ. וְאִם בֶּאֱמֶת חַס וְשָׁלוֹם נִגְזְרָה הַגְּזֵרָה, הֲרֵי שֶׁעַל כֻּלָּנוּ לְהִשָּׂרֵף בְּכִבְשַׁן הָאֵשׁ וּלְקַבֵּל דִּין שָׁמַיִם בְּאַהֲבָה, וְלֹא לַחֲבֹּל בְּעַצְמֵנוּ, חַס וְשָׁלוֹם.''

אִישׁ הַגֶּסְטָפּוֹ, שֶׁשָּׁמַע אֶת קוֹלוֹ שֶׁל הָאַדְמוֹ''ר, פָּנָה אֵלָיו בְּגַסּוּת, אָחַז בִּגְרוֹנוֹ וְאָמַר: ''מַה דִּבַּרְתָּ?'' הוּא הֵשִׁיב לוֹ אֶת הָאֱמֶת, כִּי הָאִשָּׁה בִּקְשָׁה מִמֶּנּוּ סַכִּין, וְכִי הִסְבִּיר לָהּ שֶׁאֵין צֹרֶךְ, כִּי מִמֵּילָא יַשְׁלִיכוּ אֶת כֻּלָּם אֶל הַכִּבְשָׁן.

הָרוֹצֵחַ לֹא הֶאֱמִין לִדְבָרָיו, וְשָׁאַל אֶת הָאִשָּׁה מַה בִּקְשָׁה. וְזוֹ הֵשִׁיבָה לוֹ שֶׁבִּקְשָׁה סַכִּין. הַנָּאצִי מִהֵר לְהוֹצִיא אֶת סַכִּינוֹ הַצְּבָאִי וְנָתַן לָהּ, כְּשֶׁהוּא מַמְתִּין לִרְאוֹת בַּ''מַּחֲזֶה'', שֶׁל אֵם יְהוּדִיָּה הָרוֹצַחַת עַצְמָהּ וְאֶת בְּנָהּ.

אַךְ לְהַפְתָּעַת הַכֹּל, הִנִּיחָה הָאִשָּׁה אֶת יַלְדָּהּ עַל הָאָרֶץ, הִתִּירָה אֶת חִתּוּלָיו, בֵּרְכָה בְּקוֹל: ''בָּרוּךְ אַתָּה ה'... אֲשֶׁר קִדְּשָׁנוּ בְּמִצְווֹתָיו וְצִוָּנוּ עַל הַמִּילָה'' וְחָתְכָה אֶת עָרְלַת בְּנָהּ. הָרוֹצֵחַ עָמַד בְּעֵינַיִם פְּעוּרוֹת, וְשָׁאַל אוֹתָהּ לְפֵשֶׁר מַעֲשֶׂיהָ, וְהָאִשָּׁה עָנְתָה: ''הַיּוֹם יַלְדִּי בֶּן שְׁמוֹנָה יָמִים, וְהַתּוֹרָה מְצַוָּה לְקַיֵּם בּוֹ מִצְוַת מִילָה, בְּעוֹד זְמַן קָצָר וַדַּאי תִּרְצְחוּ אוֹתוֹ, וְרָצִיתִי לְקַיֵּם אֶת הַמִּצְוָה כָּל עוֹד רוּחוֹ בּוֹ.''

לְאַחַר מִסְפַּר שָׁעוֹת, הוּצְאָה הָאֵם עִם תִּינוֹקָהּ, יַחַד עִם עוֹד אַלְפֵי אִמָּהוֹת וְתִינוֹקוֹת, אֶל הַכִּבְשָׁנִים.}}

כָּאָמוּר, [הָאַדְמוֹ''ר מִבְּלָאז'וֹב] נָהַג לְסַפֵּר סִפּוּר מְזַעְזֵעַ זֶה פְּעָמִים רַבּוֹת, כַּאֲשֶׁר הָיָה מְכֻבָּד בְּסַנְדְּקָאוּת בִּבְרִית מִילָה, וּכְשֶׁעֵינָיו זוֹלְגוֹת דְּמָעוֹת, נָשָׂא דִּבְרֵי הִתְעוֹרְרוּת עַל מוּסַר הַשְׂכֵּל שֶׁיֵּשׁ לְהָפִיק מֵעֹצֶם גְּבוּרַת הַנֶּפֶשׁ שֶׁל אֵם יְהוּדִיָּה.

סִפּוּר זֶה אֵינוֹ מָשָׁל אוֹ מְלִיצָה. מִמֶּנּוּ נוּכַל לִלְמֹד עַל תַּעֲצוּמוֹת הַנֶּפֶשׁ הַקַּיָּמוֹת אֵצֶל כָּל אָדָם, עַל מְסִירוּת נַפְשָׁן שֶׁל אִמּוֹתֵינוּ לְמַעַן קִיּוּם מִצְווֹת.

כַּאֲשֶׁר בְּנֵי יִשְׂרָאֵל הָיוּ צְרִיכִים זְכֻיּוֹת כְּדֵי לָצֵאת מִמִּצְרַיִם, בָּחַר הַקָּדוֹשׁ בָּרוּךְ הוּא מִצְוָה שֶׁמָּסְרוּ נַפְשָׁם עָלֶיהָ: דַּם מִילָה.
<BR>
{{{לֵיל הַסֵּדֶר בַּגֶּטּוֹ}}}

בַּסֵּפֶר [''מַרְבִּיצֵי תּוֹרָה מֵעוֹלַם הַחֲסִידוּת''] מוּבָא מַעֲשֶׂה מְצַמְרֵר עַל קִיּוּם לֵיל הַסֵּדֶר בַּגֶּטּוֹ בִּזְמַן הַשּׁוֹאָה הָאֲיֻמָּה:

{{שִׁלְהֵי חֹדֶשׁ אֲדָר, הָאָבִיב מִתְקָרֵב, עֵת הַזָּמִיר הִגִּיעָה, הַכֹּל מְלַבְלֵב וּפוֹרֵחַ - אַךְ בְּגֵיא הַצַּלְמָוֶת שֶׁל גֶּטּוֹ וַרְשָׁא שׂוֹרֶרֶת אֵימָה וַחֲשֵׁכָה גְּדוֹלָה. כְּפִי שֶׁנִּמְסַר מֵחוּגֵי הַגֶּרְמָנִים, הֶחְלִיטוּ הַצּוֹרְרִים לְחַסֵּל בְּקָרוֹב אֶת שְׁאֵרִית הַיְּהוּדִים.

הַשְּׂרִידִים, מְעַט הַיְּהוּדִים שֶׁנּוֹתְרוּ מִקְּהִלַּת וַרְשָׁא רַבָּתִי, קוֹדְחִים בְּהָקִיץ. חֵלֶק מֵהַנֹּעַר הִתְאַרְגֵּן לְמֶרֶד. מִצְטַיְּדִים בְּנֶשֶׁק רַב. לְמִקְרֶה שֶׁהָרוֹצְחִים יְנַסּוּ לְהוֹצִיא יְהוּדִים נוֹסָפִים לְהַשְׁמָדָה - יִתְקוֹמְמוּ.

מִיּוֹם לְיוֹם גּוֹבֶרֶת הַבֶּהָלָה בְּקֶרֶב הַיְּהוּדִים הַנְּצוּרִים. רַבִּים נִרְאוּ הוֹלְכִים אֵצֶל רַבִּי מְנַחֵם זֶמְבָּא ה' יִקֹּם דָּמוֹ, בִּמְעוֹנוֹ שֶׁבִּרְחוֹב קוּפִּיֶצְקָא 7, מוֹקֵד לְהִתְחַזְּקוּת בֶּאֱמוּנָה, וּמִתְיָעֲצִים אֵיךְ לִנְהֹג, וְהוּא עוֹנֶה לְכָל אֶחָד בְּאֹפֶן אִינְדִיבִידוּאָלִי.

בֵּינְתַיִם, הַתַּאֲרִיךְ שֶׁקָּבְעוּ הַנָּאצִים יִמַּח שְׁמָם לְחִסּוּל הַגֶּטּוֹ מִתְקָרֵב. ר' מְנַחֵם קוֹרֵא לַאֲסֵפָה חֲשָׁאִית אֶת הָרַבָּנִים שֶׁהִתְגּוֹרְרוּ בְּקִרְבַת מָקוֹם. דָּנִים עַל הַמַּצָּב וּמַחְלִיטִים לִגְזֹר תַּעֲנִית צִבּוּר בְּיוֹם שֵׁנִי, עֶרֶב רֹאשׁ חֹדֶשׁ נִיסָן. יוֹם זֶה נִקְבַּע לִתְשׁוּבָה תְּפִלָּה וּצְדָקָה. תֵּעָרֵךְ בֵּין הַנְּצוּרִים מַגְבִּית ''פִּדְיוֹן נֶפֶשׁ'', שֶׁהַכְנָסוֹתֶיהָ יֻקְדְּשׁוּ לְמְעוֹת חִטִּין עֲבוּר נִצְרָכִים בְּפֶסַח. גַּם תְּפִלָּה מְיֻחֶדֶת נִסְּחוּ הָרַבָּנִים לְאָמְרָהּ בְּאוֹתוֹ יוֹם. אַף עַל פִּי שֶׁלֹּא נִתַּן לְפַרְסֵם מוֹדָעוֹת בְּנוֹגֵעַ לַצּוֹם הִתְפַּשְּׁטָה בִּמְהִירוּת בְּכָל הַגֶּטּוֹ הַיְדִיעָה עַל הַכְרָזַת הָרַבָּנִים. בְּכָל מְקוֹמוֹת הַתְּפִלָּה נֶאֶסְפוּ יְהוּדִים שְׁרוּיִים בְּתַעֲנִית לְהִתְפַּלֵּל כְּדַת הַיּוֹם...

וּבְ''אוֹר לְאַרְבָּעָה-עָשָׂר'', לֵיל בְּדִיקַת חָמֵץ, הִתְחִיל הַסַּעַר הַנּוֹרָא. עִם רֶדֶת הַחֲשֵׁכָה נוֹדַע בַּגֶּטּוֹ כִּי הַמִּשְׁטָרָה הַפּוֹלָנִית קִבְּלָה פְּקֻדָּה לִתְפֹּס אֶת חוֹמוֹת הַגֶּטּוֹ.

בַּחֲצוֹת תָּפְסוּ עֲמָדוֹת כָּל אַנְשֵׁי הַ''מִּפְלָגָה'' (תְּנוּעַת הַמֶּרֶד הַיְּהוּדִית) עִם נֶשֶׁק בִּידֵיהֶם הָכֵן לַקְּרָב הָאַחֲרוֹן. עִם שַׁחַר, כְּשֶׁפָּרְצוּ פְּלֻגּוֹת הַנָּאצִים אֶל תְּחוּמֵי הַגֶּטּוֹ, קִדְּמָם קְרַב יְרִיּוֹת שֶׁהֻמְטְרוּ לְעֶבְרָם מִן הַגַּגּוֹת, מִכָּל עֵבֶר, וְהַרְבֵּה מֵהֶם נֶהֶרְגוּ. נִבְהֲלוּ הַנָּאצִים, שֶׁלֹּא הָיוּ מוּכָנִים לְכָךְ, וְנָסוֹגוּ בְּאֹפֶן זְמַנִּי. נִסּוּ שֵׁנִית לַחְדֹּר פְּנִימָה, הֶחֱלִיפוּ יְרִיּוֹת עִם הַמִּתְקוֹמְמִים הַיְּהוּדִים. פֹּה וָשָׁם נִשְׁמְעוּ הִתְפּוֹצְצֻיּוֹת אַדִּירוֹת, עַד כִּי פָּנָה יוֹם וְהִשְׂתָּרֵר שֶׁקֶט.

עִם דִּמְדּוּמֵי חַמָּה, בֵּין הָעַרְבַּיִם, מִתְעַטֵּף ר' מְנַחֵם בַּאֲרֶשֶׁת שֶׁל ''מוֹרָא גָּדוֹל'' זוֹ גִּלּוּי שְׁכִינָה. פָּנָיו לְהָבִים, מָלֵא דְּבֵקוּת, מֹחִין דְּגַדְלוּת.

בַּבּוּנְקֶר שֶׁהוּא שָׁרוּי בְּתוֹכוֹ נִמְצָאִים עוֹד כְּמֵאָה אִישׁ. מִבַּחוּץ נִשְׁמָעִים שׁוּב יְרִיּוֹת.

הַגְּבָרִים בַּבּוּנְקֶר מִתְפַּלְלִים עַרְבִית שֶׁל חַג. תְּפִלָּה חֲטוּפָה. ר' מְנַחֵם שׁוֹאֵל אִם יֵשׁ לְכָל אֶחָד בִּרְשׁוּתוֹ כַּזַּיִת מַצָּה. עוֹד לִפְנֵי שָׁבוּעוֹת אֲחָדִים הֵכִין וְאָפָה מַצִּיּוֹת קְטַנּוֹת שֶׁיְּכוֹלִים לְהַחֲזִיקָן בַּכִּיס בְּאָמְרוֹ, שֶׁכָּל יְהוּדִי צָרִיךְ עַכְשָׁו לִשָּׂא בִּרְשׁוּתוֹ ''כַּזַּיִת''. הֲרֵי לֹא יוֹדְעִים הֵיכָן עֲלוּלִים לְהִמָּצֵא בְּלֵיל הַסֵּדֶר, אָז שֶׁיּוּכְלוּ לְפָחוֹת לְקַיֵּם מִצְוַת אֲכִילַת מַצָּה...

לְבַסּוֹף שָׁקְטוּ הַיְרִיּוֹת.

ר' מְנַחֵם נִכְנָס לְדִירָתוֹ וּמַתְחִיל לַעֲרֹךְ אֶת הַ''סֵּדֶר'' מִתּוֹךְ דְּבֵקוּת רַבָּה, כְּדַרְכּוֹ בַּקֹּדֶשׁ. הוּא קוֹרֵא מִתּוֹךְ הַהַגָּדָה בְּהִתְלַהֲבוּת: ''הֵא לַחְמָא עַנְיָא... מַה נִּשְׁתַּנָּה הַלַּיְלָה הַזֶּה מִכָּל הַלֵּילוֹת... עֲבָדִים הָיִינוּ... וְהִיא שֶׁעָמְדָה לַאֲבוֹתֵינוּ וְלָנוּ, שֶׁלֹּא אֶחָד בִּלְבָד עָמַד עָלֵינוּ לְכַלּוֹתֵנוּ, אֶלָּא שֶׁבְּכָל דּוֹר וָדוֹר עוֹמְדִים עָלֵינוּ לְכַלּוֹתֵנוּ וְהַקָּדוֹשׁ בָּרוּךְ הוּא מַצִּילֵנוּ מִיָּדָם... דָּם וָאֵשׁ וְתִימְרוֹת עָשָׁן...''

בֵּין קֶטַע לְקֶטַע, כְּאִלּוּ הַשָּׁנִים כְּתִקּוּנָן, עוֹשֶׂה הוּא אֶתְנַחְתָּא וּמַשְׁמִיעַ רַעְיוֹנוֹת עֲמֻקִּים בְּעִנְיְנֵי יְצִיאַת מִצְרַיִם. בְּיַחַד עִם הַמְסֻבִּים הוּא מְבָרֵךְ ''עַל אֲכִילַת מַצָּה'' וּמַמְשִׁיךְ בְּסֵדֶר הַלַּיְלָה עַד גְּמִירָא...

יָמִים אֲחָדִים אַחַר חַג הַפֶּסַח הִשְׁלִימוּ הַנָּאצִים יִמַּח שְׁמָם אֶת חִסּוּל גֶּטּוֹ וַרְשָׁא.}}

וְאוּלַי אָנוּ, הָעוֹרְכִים לֵיל סֵדֶר בְּשַׁלְוָה, בְּנַחַת וּבְשִׁמְחָה צְרִיכִים אָנוּ - וְאַף חַיָּבִים - לְהַעֲמִיד לְנֶגֶד עֵינֵינוּ אֶת אֲבוֹתֵינוּ שֶׁנִּטְבְּחוּ וְנֶעֶקְדוּ וְלִזְכֹּר כֵּיצַד הֵם ''חָגְגוּ'' אֶת לֵיל הַסֵּדֶר...

[[[ [[[[בִּמְתֵי]]]] מְעָט. כְּמוֹ שֶׁנֶּאֱמַר: בְּשִׁבְעִים נֶפֶשׁ יָרְדוּ אֲבוֹתֶיךָ מִצְרַָיְמָה, וְעַתָּה שָׂמְךָ יְהֹוָה אֱלֹהֶיךָ כְּכוֹכְבֵי הַשָּׁמַיִם לָרֹב:

[[[[וַיְהִי]]]] שָׁם לְגוֹי גָדוֹל. מְלַמֵד שֶׁהָיוּ יִשְׂרָאֵל מְצֻיָּנִים שָׁם:

[[[[לְגוֹי]]]] גָּדוֹל וְעָצוּם. כְּמוֹ שֶׁנֶּאֱמַר: וּבְנֵי יִשְׂרָאֵל פָּרוּ וַיִשְׁרְצוּ וַיִרְבּוּ וַיַעַצְמוּ בִּמְאֹד מְאֹד, וַתִּמָּלֵא הָאָרֶץ אֹתָם:

[[[[וָרָב.]]]] כְּמוֹ שֶׁנֶּאֱמַר: רְבָבָה כְּצֶמַח הַשָּׂדֶה נְתַתִּיךְ, וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים. שָׁדַיִם נָכֹנוּ וּשְׂעָרֵךְ צִמֵּחַ, וְאַתְּ עֵרֹם וְעֶרְיָה. וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמָיִךְ, וָאֹמַר לָך בְּדָמַיִךְ חֲיִי, וָאֹמַר לָך בְּדָמַיִךְ חֲיִי:]]]

~ ''וַיִּרְבּוּ וַיַּעַצְמוּ בִּמְאֹד מְאֹד''

{{{בֵּרַךְ בָּנַיִךְ בְּקִרְבֵּךְ}}}

כָּל אַחַת יָלְדָה [שִׁשָּׁה] בְּכָרֵס אֶחָד,

''וַיַּעַצְמוּ'' - יֵשׁ אוֹמְרִים]: שִׁשִּׁים] בְּכָרֵס אֶחָד (חִדּוּשֵׁי הָרַשַׁ''שׁ).

(שְׁמוֹת רַבָּה א, ח)

[הַחִידָ''א] בְּסִפְרוֹ [''תּוֹרַת הַחִידָ''א''] מְפָרֵשׁ: דֶּרֶךְ הַתְּאוֹמִים לִהְיוֹת חַלָּשִׁים, וּבִפְרָט כְּשֶׁהָיוּ ''שִׁשָּׁה בְּכָרֵס אֶחָד'', אַךְ הַקָּדוֹשׁ בָּרוּךְ הוּא בְּרַחֲמָיו שָׁלַח מַלְאָכִים לַהֲנִיקָם וּלְחַזְּקָם. וְכַוָּנַת הַפָּסוּק ''''וַתִּמָּלֵא הָאָרֶץ אֹתָם'' - שֶׁהָיוּ יוֹלְדוֹת בַּשָּׂדֶה, וּגְדֵלִים עַל יְדֵי מַלְאָכִים וְזֶה גָּרַם לָהֶם שֶׁהָיוּ עֲצוּמִים בְּכֹחַ גָּדוֹל.

מֵהַפָּסוּק אָנוּ לְמֵדִים שֶׁהָיוּ יוֹלְדוֹת שִׁשָּׁה בְּכָרֵס אֶחָד]: ''פָּרוּ וַיִּשְׁרְצוּ וַיִּרְבּוּ וַיַּעַצְמוּ בִּמְאֹד מְאֹד'', ]הָרְבִיָּה הַמְיֻחֶדֶת בַּתּוֹרָה (בְּשִׁשָּׁה לְשׁוֹנוֹת) מְלַמֶּדֶת אוֹתָנוּ שֶׁלֹּא מְדֻבָּר כָּאן בְּלֵדָה רְגִילָה שֶׁל יֶלֶד אֶחָד. [הָרַשַׁ''ש]ׁ בְּחִדּוּשָׁיו מְפָרֵשׁ אֶת דִּבְרֵי [הַמִּדְרָשׁ רַבָּה], כִּי הַלִּמּוּד הוּא מֵהַמִּלָּה ''וַיַּעַצְמוּ'' דָּרֵישׁ מֵעַצְמוֹ - כֶּעָצוּם שֶׁבַּשְּׁרָצִים הוּא הָעַקְרָב, שֶׁהוּא מִן הַשְּׁרָצִים הַיּוֹלְדִים שִׁשִּׁים בְּכָרֵס אֶחָד.

פֵּרוּשׁ מֻפְלָא נוֹסָף עַל לִמּוּד מִסְפַּר הַיְלָדִים, הַנּוֹלָדִים בְּכָרֵס אֶחָד, לוֹמְדִים מִן הַפָּסוּק ''בֵּרַ[ךְ] בָּנַיִ[ךְ] בְּקִרְבֵּ[ךְ]'' (תְּהִלִּים קמז, יג). פֵּרוּשׁ הַפָּסוּק הוּא בְּרָכָה לָאִשָּׁה הַיּוֹלֶדֶת, שֶׁבָּנֶיהָ יִתְבָּרְכוּ בְּמֵעֶיהָ. נוֹטַרִיקוֹן שֶׁל שָׁלוֹשׁ פְּעָמִים בֵּית בִּתְחִלַּת הַפָּסוּק סַך הַכֹּל] שִׁשָּׁה], וְאִלּוּ סוֹפֵי תֵּבוֹת, שָׁלוֹשׁ פְּעָמִים כָּ''ף הֲרֵי” שִׁשִּׁים].

וּזְכוּת זוֹ שֶׁל ''בֵּרַךְ בָּנַיִךְ בְּקִרְבֵּךְ'', שֶׁהַבָּנִים יִתְבָּרְכוּ בְּמֵעֶיהָ שֶׁל הָאִשָּׁה. עַל כֵּן חָשׁוּב לְאִשָּׁה, הָרוֹצָה שֶׁיְּלָדֶיהָ יִתְחַנְּכוּ וְיִהְיוּ לִבְנֵי תּוֹרָה, לִשְׁמֹר עַל ''טָהֳרַת הַמִּשְׁפָּחָה'' שֶׁזּוֹ אוּלַי הַזְּכוּת הָרִאשׁוֹנִית שֶׁהָרַךְ הַנּוֹלָד יַתְחִיל בִּקְדֻשָּׁה וּבְטָהֳרָה.

מַעֲשֶׂה נִפְלָא הוּבָא בַּסֵּפֶר [''הָאִגּוּד''] (להרה''ג [י. בַּר שָׁלוֹם] שְׁלִיטָ''א):

{{בְּבֵית הָרְפוּאָה ''ווֹלְפְסוֹן'' שֶׁבְּחוֹלוֹן שָׁכַב תַּלְמִיד-חָכָם אֶחָד לְאַחַר שֶׁנִּפְצַע בִּתְאוּנַת דְּרָכִים. לְחַדְרוֹ הֻכְנַס חוֹלֶה נוֹסָף: אָדָם בְּגִיל הָעֲמִידָה, בַּעַל חֲנוּת לִבְגָדִים בְּ''אָפְנָה מִתְקַדֶּמֶת''.

לְאַחַר שִׂיחָה קְצָרָה נִתְבָּרֵר שֶׁהוּא מַגִּיעַ מִקִּבּוּץ שֶׁל ''הַשּׁוֹמֵר הַצָּעִיר''. בִּזְמַן שְׁהוּתָם בְּבֵית הָרְפוּאָה, נִכְנְסוּ שְׁנֵי צְעִירִים, לְבוּשִׁים כְּאַבְרְכֵי חֶמֶד, וּמִיָּד כְּשֶׁהִבְחִינוּ בַּחוֹלֶה הַשֵּׁנִי - נִגְּשׁוּ אֵלָיו, נָפְלוּ עַל צַוָּארָיו, וַיְחַבְּקוּהוּ וַיְנַשְּׁקוּהוּ וְאָז יָשְׁבוּ וְדִבְּרוּ עִמּוֹ שָׁעָה אֲרֻכָּה. בְּתֹם שִׂיחָתָם נִפְרְדוּ מִמֶּנּוּ לְשָׁלוֹם וַיֵּלֵכוּ.

בְּצֵאתָם פָּנָה הַתַּלְמִיד-חָכָם אֶל שְׁכֵנוֹ וּשְׁאָלוֹ מִי הֵם הָאַבְרֵכִים הַלָּלוּ וּמַה מַּעֲשֵׂיהֶם אֶצְלוֹ.

''שְׁמַע וַאֲסַפֵּר לְךָ'' - הֵשִׁיב בֶּן שִׂיחוֹ - ''בִּשְׁנוֹת הַשּׁוֹאָה אִשְׁתִּי הָיְתָה בַּת שֵׁשׁ שָׁנִים. יוֹם אֶחָד תָּפְשָׂה אוֹתָהּ אִמָּהּ בְּיָדָהּ וְאָמְרָה לָהּ: 'בִּתִּי, אֲנִי הוֹלֶכֶת כָּעֵת, אַתְּ לֹא תִּרְאִי אוֹתִי יוֹתֵר. אֲנִי מְבַקֶּשֶׁת מִמֵּךְ שֶׁתַּבְטִיחִי לִי כְּשֶׁתִּהְיִי גְּדוֹלָה תִּשְׁמְרִי עַל טָהֳרַת הַמִּשְׁפָּחָה. כָּעֵת אֵינֵךְ מְבִינָה מַה זֹּאת, אֲבָל לִכְשֶׁתִּגְדְּלִי תָּבִינִי וְתִשְׁמְרִי אֶת הַהֲלָכוֹת. זוֹ הַבַּקָּשָׁה וְהַצַּוָּאָה הָאַחֲרוֹנָה שֶׁלִּי מִמֵּךְ'. הַבַּת הִבְטִיחָה לָהּ וְנִפְרְדָה מֵאִמָּהּ בִּבְכִי.

מִשֶׁגָּדְלָה וְעָלְתָה לָאָרֶץ, עָמְדָה לְהִנָּשֵׂא לְבֶן זוּגָהּ. בַּקָּשַׁת אִמָּהּ נֶחְקְקָה הֵיטֵב בְּלִבָּהּ. הִיא פָּנְתָה אֶל בַּעְלָהּ - זֶה אֲנִי - וְאָמְרָה לִי: 'לְהַכֹּל אֲנִי מוּכָנָה, לְאֵיזֶה אֹרַח חַיִּים שֶׁתִּרְצֶה. אֲבָל בִּתְנַאי אֶחָד: טָהֳרַת הַמִּשְׁפָּחָה אֲנִי שׁוֹמֶרֶת!' אֲנִי שֶׁרָאִיתִי אֶת נְחִישׁוּתָהּ, הִסְכַּמְתִּי לָזֶה. נִשֵּׂאנוּ זֶה לָזֶה.'' כָּאן אָמַר הַמְסַפֵּר בְּסִפּוּרוֹ.

הִמְתִּין הַתַּלְמִיד-חָכָם לַהֶמְשֵׁךְ וּלְבַסּוֹף שְׁאָלוֹ:

''עֲדַיִן אֵינֶנִּי מֵבִין, מִי הֵם שְׁנֵי הָאַבְרֵכִים הַלָּלוּ?''

''אֵלֶּה שְׁנֵי הַיְלָדִים שֶׁלִּי!'' - זָעַק הַלָּה וּפָרַץ בִּבְכִי...}}

אִמּוֹתֵינוּ הַצִּדְקָנִיּוֹת וַאֲבוֹתֵינוּ הַצַּדִּיקִים שֶׁהָיוּ סִמְלֵי הַטֹּהַר וְהַזֹּךְ, הַצְּנִיעוּת, הָאֲצִילוּת הַנַּפְשִׁית וְהַקְּדֻשָּׁה, קִיְּמוּ וְקִבְּלוּ עֲלֵיהֶם לְמַלֵּא אַחֲרֵי הַדְּרִישָׁה הַתּוֹרָתִית הַזֹּאת וּלְקַיְּמָהּ כְּכָל אֲשֶׁר נִקְבַּע בַּתּוֹרָה שֶׁבִּכְתָב וּבְעַל פֶּה - אֵין סָפֵק כִּי קִיּוּם הַמִּצְוָה מְרוֹמֵם אוֹתָנוּ מִדַּרְגַּת הַבְּהֵמָה וְהַחַיָּה וּמַנְחֶלֶת לָנוּ אֶת הָעוֹלָם הַבָּא וְאַף אֶת הָעוֹלָם הַזֶּה עִם אשֶׁר שֶׁאֵין לִמְצֹא דֻּגְמָתוֹ אֵצֶל שׁוּם אֻמָּה.

וְכִלְשׁוֹן הַכָּתוּב ''בֵּרַךְ בָּנַיִךְ בְּקִרְבֵּךְ'' - שֶׁהַבָּנִים יִתְבָּרְכוּ בְּעוֹדָם בְּבֶטֶן אִמָּם. לִזְכוּת זוֹ זוֹכוֹת אוֹתָן אִמָּהוֹת הַיּוֹדְעוֹת אֶת הַמַּעֲלָה הַגְּדוֹלָה שֶׁל טָהֳרַת הַמִּשְׁפָּחָה הַמְּבִיאָה לִקְדֻשַּׁת הַבָּנִים, וְזוֹ סְגֻלָּה נִפְלָאָה לְהַתְחִיל אֶת חַיָּיו שֶׁל הָרַךְ הַנּוֹלָד בִּקְדֻשָּׁה וּבְטָהֳרָה.

~ ''וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמָיִךְ''

{{{מְסִירוּת נֶפֶשׁ - אֶבֶן הַיְסוֹד בְּחַיִּים שֶׁל תּוֹרָה}}}

כַּאֲשֶׁר הִגִּיעָה עֵת גְּאֻלַּת יִשְׂרָאֵל מִמִּצְרַיִם, נִצְטַוּוּ יִשְׂרָאֵל בִּשְׁתֵּי מִצְוֹת - מִצְוַת פֶּסַח וּמִצְוַת מִילָה.

בְּעִנְיָן זֶה אוֹמֵר הַמִּדְרָשׁ:

{{הָיָה רַבִּי מַתְיָא בֶּן חָרָשׁ אוֹמֵר: מִפְּנֵי מָה הִקְדִּים הַקָּדוֹשׁ בָּרוּךְ הוּא לְקִיחָתוֹ קֹדֶם שְׁחִיטָתוֹ אַרְבָּעָה יָמִים? הֲרֵי הוּא אוֹמֵר: ''וָאֶעֱבֹר עָלַיִךְ'' וְגוֹ'. הִגִּיעָה שְׁבוּעָה שֶׁנִּשְׁבַּע הַקָּדוֹשׁ בָּרוּךְ הוּא לְאַבְרָהָם אָבִינוּ שֶׁהוּא גּוֹאֵל אֶת בָּנָיו, וְלֹא הָיָה בְּיָדָם מִצְוֹת שֶׁיַּעַסְקוּ בָּהֶם כְּדֵי שֶׁיִּגָּאֲלוּ, שֶׁנֶּאֱמַר: ''שָׁדַיִם נָכֹנוּ וּשְׂעָרֵךְ צִמֵּחַ וְאַתְּ עֵרֹם וְעֶרְיָה'' - מִן הַמִּצְוֹת. וְנָתַן לָהֶם הַקָּדוֹשׁ בָּרוּךְ הוּא שְׁתֵּי מִצְוֹת, מִצְוַת פֶּסַח וּמִצְוַת מִילָה, שֶׁנֶּאֱמַר: ''וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמָיִךְ'' (יְחֶזְקֵאל טז). ''גַּם אַתְּ בְּדַם בְּרִיתֵךְ שִׁלַּחְתִּי אֲסִירַיִךְ מִבּוֹר אֵין מַיִם בּוֹ'' (זְכַרְיָה ט). לְכָךְ הִקְדִּים הַקָּדוֹשׁ בָּרוּךְ הוּא לְקִיחָתוֹ שֶׁל פֶּסַח לִשְׁחִיטָתוֹ אַרְבָּעָה יָמִים, לְפִי שֶׁאֵין נוֹטְלִין שָׂכָר אֶלָּא עַל הַמַּעֲשֶׂה (יַלְקוּט, יְחֶזְקֵאל טז).}}

הַכֹּל הָיָה מוּכָן לַגְּאֻלָּה, אוּלָם בְּנֵי יִשְׂרָאֵל נֶחְשְׁבוּ עֲרֻמִּים מִן הַמִּצְוֹת וְחָסְרָה לָהֶם הַזְּכוּת לְהִגָּאֵל. יֵשׁ לְהָבִין: מַה מְּיַחֵד אֶת מִצְוַת מִילָה וּמִצְוַת פֶּסַח, עַד שֶׁדַּוְקָא הֵן עָשׂוּ אֶת יִשְׂרָאֵל רְאוּיִים לַגְּאֻלָּה?

זֹאת וְעוֹד: מַה טִּיבָהּ שֶׁל לְקִיחַת הַפֶּסַח אַרְבָּעָה יָמִים קֹדֶם שְׁחִיטָתוֹ? הֲרֵי סוֹף סוֹף עִקַּר הַמִּצְוָה הָיָה שְׁחִיטַת הַקָּרְבָּן, וּמַדּוּעַ אֵפוֹא מַחֲשִׁיב הַמִּדְרָשׁ אֶת הַלְּקִיחָה?

הַתְּשׁוּבָה עַל כָּל הַשְּׁאֵלוֹת אַחַת הִיא. בְּשֻׁלְחָן עָרוּךְ (אֹרַח חַיִּים סי' תל) יֶשְׁנָהּ הֲלָכָה יוֹצֵאת דֹּפֶן. הִיא אֵינָהּ עוֹסֶקֶת בְּאִסּוּר וְהֶתֵּר, אֶלָּא בַּקְּבִיעָה שֶׁ''[שַּׁבָּת שֶׁלִּפְנֵי פֶּסַח קוֹרִין אוֹתוֹ שַׁבַּת הַגָּדוֹל], מִפְּנֵי הַנֵּס שֶׁנַּעֲשָׂה בּוֹ''. וּמְבָאֵר הַ[''מִּשְׁנָה בְּרוּרָה'']: ''שֶׁבַּיּוֹם שֶׁיָּצְאוּ מִמִּצְרַיִם, הָיָה עֲשָׂרָה בְּנִיסָן בְּיוֹם שַׁבָּת. וְלָקְחוּ כָּל אֶחָד מִיִּשְׂרָאֵל שֶׂה לְפִסְחוֹ, וּקְשָׁרוֹ בְּכַרְעֵי הַמִּטָּה... וְהַמִּצְרִים רָאוּ זֶה וּשְׁאָלוּם: 'לָמָּה זֶה לָכֶם?' וְהֵשִׁיבוּ: 'לְשָׁחֳטוֹ לְשֵׁם פֶּסַח בְּמִצְוַת ה' עָלֵינוּ!' וְהָיוּ שִׁנֵּיהֶם קֵהוֹת עַל שֶׁשּׁוֹחֲטִים אֶת אֱלֹהֵיהֶם, וְלֹא הָיוּ רַשָּׁאִין לוֹמַר לָהֶם דָּבָר. וּמִפְּנֵי שֶׁאָז הָיָה עֲשִׂירִי בַּחֹדֶשׁ בְּשַׁבָּת, עַל כֵּן קָבְעוּ לִקְרוֹת שַׁבָּת שֶׁלִּפְנֵי פֶּסַח לְעוֹלָם שַׁבַּת הַגָּדוֹל''.

בִּשְׁחִיטַת הַפֶּסַח לְעֵינֵי מִצְרַיִם הָיְתָה מְסִירוּת נֶפֶשׁ גְּדוֹלָה. כָּךְ מִתְבָּאֵר מִתּוֹךְ דִּבְרֵי הַמִּדְרָשׁ: בְּשָׁעָה שֶׁאָמַר הַקָּדוֹשׁ בָּרוּךְ הוּא לְמשֶׁה לִשְׁחֹט הַפֶּסַח, אָמַר לוֹ משֶׁה: רִבּוֹן הָעוֹלָם, הַדָּבָר הַזֶּה הֵיאַךְ אֲנִי יָכוֹל לַעֲשׂוֹת? אִי אַתָּה יוֹדֵעַ שֶׁהַצֹּאן אֱלֹהֵיהֶן שֶׁל מִצְרַיִם הֵן, שֶׁנֶּאֱמַר ''הֵן נִזְבַּח אֶת תּוֹעֲבַת מִצְרַיִם לְעֵינֵיהֶם וְלֹא יִסְקְלוּנוּ''. אָמַר לוֹ: חַיֶּיךָ, אֵין יִשְׂרָאֵל יוֹצְאִין מִכָּאן עַד שֶׁיִּשְׁחֲטוּ אֶת אֱלֹהֵי מִצְרַיִם לְעֵינֵיהֶם, שֶׁאוֹדִיעַ לָהֶם שֶׁאֵין אֱלֹהֵיהֶם כְּלוּם (שְׁמוֹת רַבָּה טז, ג). מְסִירוּת נֶפֶשׁ זוֹ הֵחֵלָּה כְּבָר עִם קְשִׁירַת הַשֶּׂה לְכַרְעֵי הַמִּטָּה.

נִמְצָא, שֶׁהֵן הַשְּׁחִיטָה וְהֵן קְשִׁירַת הַשֶּׂה לְכַרְעֵי הַמִּטָּה אַרְבָּעָה יָמִים לִפְנֵי הֲבָאַת הַקָּרְבָּן הָיוּ בִּבְחִינַת סַכָּנַת נְפָשׁוֹת מַמָּשׁ. נוֹסָף לָזֶה הַצִּוּוּי לִצְלוֹת אֶת הַפֶּסַח פִּרְסֵם אֶת הַשְּׁחִיטָה, שֶׁכֵּן רֵיחַ הַצָּלִי נוֹדֵף לְמֵרָחוֹק, וְעַל יְדֵי כָּךְ יָכְלוּ הַמִּצְרִים לָדַעַת מֶה עָשׂוּ יִשְׂרָאֵל לֵאלֹהֵיהֶם. גַּם הָאִסּוּר לִשְׁבֹּר עֶצֶם גָּרַם לְכָךְ שֶׁלֹּא יוּכְלוּ לְהַעְלִים מֵעֵינֵי הַמִּצְרִים אֶת שְׁחִיטַת הַקָּרְבָּן וְאֶת אֲכִילָתוֹ.

בְּדוֹמֶה לְמִצְוַת הַפֶּסַח, גַּם קִיּוּם מִצְוַת הַמִּילָה הָיָה כָּרוּךְ בִּמְסִירוּת נֶפֶשׁ. בְּיוֹם י''ד בְּנִיסָן, עֶרֶב הַיּוֹם הַגָּדוֹל שֶׁל הַיְצִיאָה לְחֵרוּת, נִצְטַוּוּ יִשְׂרָאֵל לָמוּל אֶת עַצְמָם. כַּאֲשֶׁר רָאָה הַקָּדוֹשׁ בָּרוּךְ הוּא אֶת כְּנֶסֶת יִשְׂרָאֵל מִתְבּוֹסֶסֶת בִּשְׁנֵי דָּמִים אֵלֶּה - דַּם פֶּסַח וְדַם הַמִּילָה - אָמַר הַקָּדוֹשׁ בָּרוּךְ הוּא ''''בְּדָמַיִךְ חֲיִי''. כָּאן הוּא מְקוֹר הַחִיּוּת שֶׁל יִשְׂרָאֵל. [עַתָּה, מִשֶּׁהֶרְאוּ נְכוֹנוּת לָלֶכֶת אַחֲרֵי ה' וְלִשְׁמֹעַ בְּקוֹלוֹ עַד מְסִירוּת נֶפֶשׁ, נִמְצְאוּ רְאוּיִים לַגְּאֻלָּה.]

~ ''וָאֶעֱבֹר עָלַיִךְ וָאֶרְאֵךְ מִתְבּוֹסֶסֶת בְּדָמָיִךְ''

{{{הַגְּרַאַ''מ שָׁךְ בִּקֵּשׁ לֵישֵׁב סַנְדָּק בִּבְרִית שֶׁל תְּאוֹמִים}}}

כֵּיוָן שֶׁעוֹסְקִים אָנוּ בְּדַם מִילָה, בִּבְרִית, רָאִיתִי מַעֲשֶׂה נִפְלָא שֶׁאֵרַע עִם [הַגְּרַאַ''מ שָׁך]ְ זַצַּ''ל וּמִמֶּנּוּ נוּכַל לִלְמֹד מַהִי רְאִיָּתָם שֶׁל גְּדוֹלֵי יִשְׂרָאֵל. מָרָן זַצַּ''ל תָּמִיד רָאָה לְנֶגֶד עֵינָיו גַּם אֶת הֶעָתִיד מֵעֵבֶר לַהֹוֶה הָעַכְשָׁוִי, וּדְבָרִים שֶׁהָיוּ כָּךְ הָיוּ:

{{מַעֲשֶׂה הָיָה בְּבָחוּר שֶׁעָלָה מֵאוֹסְטְרַלְיָה וּבָנָה כָּאן בֵּיתוֹ, וּבִהְיוֹתוֹ בַּעַל חֶסֶד עָצוּם זָכָה לְקִרְבָה מְיֻחֶדֶת מִמָּרָן הָרַב שָׁךְ זַצַּ''ל. עֲרִירִי הָיָה, וּבִקֵּשׁ בִּרְכַּת מָרָן לְהִפָּקֵד בְּבָנִים. וְאָכֵן נוֹלְדוּ תְּאוֹמִים, אֲבָל קְטַנִּים הָיוּ וְחַלָּשִׁים וְסָמוּךְ לְלֵדָתָם חָלוּ בְּצַהֶבֶת. לְפִיכָךְ נִדְחֲתָה הַבְּרִית עַד לְהַבְרָאָתָם.

שָׁאַל הָאַבְרֵךְ בַּעֲצַת מָרָן, הַאִם יֵשׁ שְׁהוּת לְהַזְמִין אֶת הוֹרָיו לִבְרִית הַמִּילָה.

''אַדְּרַבָּה,'' - הִמְרִיצוֹ מָרָן - ''וַדַּאי דָּאֲגוּ וְהִצְטַעֲרוּ כָּל הַשָּׁנִים בְּצַעַרְךָ, מִן הַדִּין שֶׁיִּשְׂמְחוּ אִתְּךָ בְּשִׂמְחָתְךָ.''

הִגִּיעוּ הוֹרָיו וְהַתִּינוֹקוֹת הֵחֵלּוּ לְהִתְאוֹשֵׁשׁ. הָרוֹפְאִים קָבְעוּ תַּאֲרִיךְ לִבְרִית הַמִּילָה. עָלָה הָאַבְרֵךְ לְבֵית מָרָן, וְאָמַר: ''רֹאשׁ הַיְשִׁיבָה הָיָה לִי כְּאָב, מְבַקֵּשׁ אֲנִי שֶׁיִּהְיֶה סַנְדָּק לְבֵן אֶחָד, וְאָבִי יִהְיֶה סַנְדָּק לַבֵּן הַשֵּׁנִי.''

עָנָהוּ מָרָן: ''אָכֵן, חָשׁוּב אַתָּה כִּבְנִי, וּמוּכָן אֲנִי לִהְיוֹת סַנְדָּק - אַךְ אֵצֶל שְׁנֵי הַבָּנִים כְּאֶחָד!''

נָבוֹךְ הָאַבְרֵךְ: ''אֲבָל חָשַׁבְתִּי לְכַבֵּד אֶת אָבִי בְּסַנְדְּקָאוּת הַבֵּן הַשֵּׁנִי.''

''אַדְּרַבָּה,'' - הֱשִׁיבוֹ מָרָן - ''כַּבֵּד אֶת אָבִיךָ בְּסַנְדְּקָאוּת שְׁנֵיהֶם! מַגִּיעַ לוֹ כָּבוֹד זֶה!''

הָאַבְרֵךְ לֹא הָיָה טִפֵּשׁ. אִם זוֹ הַבְּרֵרָה שֶׁבְּפָנָיו, יָדַע מַה לְּהַחְלִיט, אַךְ שָׁאַל: ''וּמָה אֶתֵּן לְאָבִי, בַּמָּה אֲכַבְּדוֹ?''

''בַּ'עֲמִידָה עַל הַבְּרָכוֹת'.'' - הִצִּיעַ מָרָן.

וְכָךְ הֲוָה. מָרָן כֻּבַּד בַּסַּנְדְּקָאוּת הַכְּפוּלָה וְהָאָב עָמַד עַל הַבְּרָכוֹת.

כַּעֲבֹר יָמִים מִסְפָּר עָלָה הָאָב לְבֵית מָרָן בְּעִנְיָן אַחֵר, וּבְסִיּוּם הַדְּבָרִים בִּקֵּשׁ רְשׁוּת לִשְׁאֹל שְׁאֵלָה. הָרְשׁוּת נִתְּנָה בְּרָצוֹן וְשָׁאַל: ''יְלַמְּדֵנוּ רַבֵּנוּ, מַה פְּסוּל מָצָא בְּאָבִי, שֶׁלֹּא רָצָה לִהְיוֹת סַנְדָּק יַחַד עִמּוֹ?''

''חָלִילָה!'' - קָרָא מָרָן בְּנַהֲמַת לִבּוֹ - ''חָלִילָה וְחַס, יְהוּדִי יָקָר הוּא! וְאַדְּרַבָּה, הֲרֵי הִצַּעְתִּי שֶׁיִּהְיֶה סַנְדָּק לִשְׁנֵי בָּנֶיךָ! אֶלָּא מַאי, תָּמֵהַּ אַתָּה מַדּוּעַ לֹא הִסְכַּמְתִּי לִהְיוֹת סַנְדָּק לְאֶחָד בִּלְבָד. הִנְנִי וְאַסְבִּיר לְךָ: הֲרֵי יוֹדֵעַ אַתָּה, אָדָם אֵינוֹ חַי לְעוֹלָם... יוֹם אֶחָד מַגִּיעָה עֵת פְּקֻדָּתוֹ... וַהֲרֵי יוֹדֵעַ אַתָּה מִנְהָגוֹ שֶׁל עוֹלָם, עוֹרְכִים הֶסְפֵּדִים, כּוֹתְבִים מַאֲמָרִים, מְסַפְּרִים בְּשִׁבְחוֹ וְאַף מַגְזִימִים... בְּנֵי כַּמָּה יִהְיוּ אָז בָּנֶיךָ? מִי יוֹדֵעַ, אוּלַי בְּנֵי שְׁמוֹנֶה, אוּלַי בְּנֵי עֶשֶׂר, אוּלַי אַף בְּנֵי מִצְווֹת... וְאָז, מַה יִּקְרֶה? הָאֶחָד יֹאמַר לְאָחִיו: 'אֶצְלִי הָיָה הָרַב שָׁךְ סַנְדָּק, וְאֶצְלְךָ לֹא...' כֵּיצַד אוּכַל לָשֵׂאת זֹאת, שֶׁאֲנִי אֶהְיֶה הַגּוֹרֵם לְקִנְאָה בֵּין אַחִים?! לֹא, אֵינִי מוּכָן לְכָךְ בְּשׁוּם פָּנִים וָאֹפֶן!''}}

[[[ [[[[וַיָּרֵעוּ]]]] אֹתָנוּ הַמִּצְרִים וַיְעַנּוּנוּ. וַיִתְּנוּ עָלֵינוּ עֲבֹדָה קָשָׁה:

[[[[וַיָּרֵעוּ]]]] אֹתָנוּ הַמִּצְרִים. כְּמוֹ שֶׁנֶּאֱמַר: הָבָה נִתְחַכְּמָה לוֹ פֶּן יִרְבֶּה, וְהָיָה כִּי תִקְרֶאנָה מִלְחָמָה וְנוֹסַף גַם הוּא עַל שׂנְאֵינוּ וְנִלְחַם בָּנוּ, וְעָלָה מִן הָאָרֶץ:

[[[[וַיְעַנּוּנוּ.]]]] כְּמוֹ שֶׁנֶּאֱמַר: וַיָּשִׂימוּ עָלָיו שָׂרֵי מִסִּים לְמַעַן עַנֹתוֹ בְּסִבְלֹתָם. וַיִבֶן עָרֵי מִסְכְּנוֹת לְפַרְעֹה. אֶת פִּתֹם וְאֶת רַעַמְסֵס:

[[[[וַיִתְּנוּ]]]] עָלֵינוּ עֲבֹדָה קָשָׁה. כְּמוֹ שֶׁנֶּאֱמַר: וַיַעֲבִדוּ מִצְרַיִם אֶת בְּנֵי יִשְׂרָאֵל בְּפָרֶךְ:]]]

~ ''וַיַּעֲבִדוּ מִצְרַיִם אֶת בְּנֵי יִשְׂרָאֵל בְּפָרֶךְ''

{{{עֲבוֹדָה לְלֹּא תַּכְלִית וּמַטָּרָה}}}

{{יְהוּדִי כַּפְרִי אֶחָד נִכְנַס פַּעַם אֶל הָרַב, כְּשֶׁהוּא נֶאֱנָח וְנֶאֱנָק, וּפָנָיו זוֹעֲפִים וּמְמֻרְמָרִים. הָיָה זֶה יָמִים אֲחָדִים לִפְנֵי הַפֶּסַח.

''שָׁלוֹם עֲלֵיכֶם, ר' יְהוּדִי'' - קִבֵּל אוֹתוֹ הָרַב בְּסֵבֶר פָּנִים יָפוֹת - ''מַה לְּךָ כִּי זוֹעֵף הִנְּךָ? סַפְּרָה נָא מַה מֵּעִיק עָלֶיךָ, כִּי שׁוֹמֵעַ אָנֹכִי וְהִנְנִי מוּכָן לַעְזֹר לְךָ עַד כַּמָּה שֶׁבְּיָדִי''.

''אָהּ'' - הוֹסִיף הַיְּהוּדִי לְהֵאָנֵחַ - ''אֲנִי עָמֵל קָשֶׁה לְפַרְנָסָתִי. אֲנִי נִשְׂכָּר עַל גַּבִּי אֵצֶל אֲחֵרִים, שֶׁמַּעֲבִידִים אוֹתִי בְּכָל עֲבוֹדַת פֶּרֶךְ, בִּנְשִׂיאַת מַשָּׂאוֹת כְּבֵדִים עַל גַּבִּי הַשָּׁחוּחַ, וּבַעֲבוֹדַת חֲפִירָה וּבִנְיָן, וְהַשָּׂכָר שֶׁאֲנִי מְקַבֵּל בְּעַד עֲבוֹדָתִי הוּא זָעוּם, וְאֵין בּוֹ כְּדֵי לְפַרְנְסֵנִי אֲפִלּוּ בְּדֹחַק. עַל כֵּן הֶחְלַטְתִּי'' - סִיֵּם הַיְּהוּדִי - ''לֹא לַחְגֹּג יוֹתֵר אֶת הַפֶּסַח''...

''מָה הַפֶּסַח אָשֵׁם בְּכָל זֶה?'' - שְׁאָלוֹ הָרַב בְּחִיּוּךְ מָלֵא רַחֲמִים.

''הַאִם זֶה לֹא פָּשׁוּט וּמוּבָן'' - עָנָה הַיְּהוּדִי - ''שֶׁבִּשְׁבִילִי אֵין כָּל טַעַם לַחְגֹּג אֶת הַפֶּסַח? חַג זֶה, חַג הַחֵרוּת, לָמָה אָנוּ חוֹגְגִים? עַל שֶׁנִּגְאַלְנוּ מִמִּצְרַיִם וְנַעֲשִׂינוּ בְּנֵי חוֹרִין מֵעֲבוֹדַת הַפֶּרֶךְ שֶׁהַמִּצְרִים הֶעֱבִידוּנוּ, וַאֲנִי, שֶׁאֲנִי עוֹבֵד עֲבוֹדַת פֶּרֶךְ, הֲרֵי זֶה כְּאִלּוּ לֹא יָצָאתִי מִמִּצְרַיִם. וְלָמָּה לִי לַחְגֹּג אֶת הַפֶּסַח?''

''כַּמָּה אַתָּה מִשְׂתַּכֵּר לְיוֹם?'' - שְׁאָלוֹ הָרַב.

- ''חֲצִי זָהוּב''.

''וַאֲנִי אֶתֵּן לְךָ'' - אָמַר הָרַב - ''עֲבוֹדָה קַלָּה, קַלָּה מְאֹד, וְלֹא לְכָל הַיּוֹם אֶלָּא רַק לְשָׁלוֹשׁ שָׁעוֹת בְּיוֹם, וּשְׂכָרְךָ יִהְיֶה זָהוּב שָׁלֵם''.

''אָח, רַבִּי'' - קָפַץ הַיְּהוּדִי מִשִּׂמְחָה - ''רֹב בְּרָכוֹת יָחוּלוּ עַל רֹאשְׁךָ. מַהִי הָעֲבוֹדָה הַזֹּאת?''

לָקַח אוֹתוֹ הָרַב אֶל חֶדֶר אַחֵר, הֶעֱמִידוֹ בַּפִּנָּה וְאָמַר לוֹ: ''כָּאן עָלֶיךָ לַעֲמֹד וּלְטַלְטֵל אֶת יָדְךָ הֵנָּה וָהֵנָּה, מַעְלָה וָמַטָּה. תּוּכַל לְהָנִיעַ אֶת יָדְךָ בְּקַלּוּת וְאֵין כָּל צֹרֶךְ שֶׁתִּתְאַמֵּץ בָּזֹאת. כָּךְ תַּעֲשֶׂה בְּמֶשֶׁךְ שָׁלוֹשׁ שָׁעוֹת, וְאַחַר תְּקַבֵּל מִמֶּנִּי זָהוּב שָׁלֵם''.

הִסְתַּכֵּל הַיְּהוּדִי בִּתְמִיהָה אֶל הָרַב וְשָׁאַל: ''אֲבָל מַה תּוֹעֶלֶת לוֹ לָרַב בָּ'עֲבוֹדָה' הַזֹּאת, שֶׁהוּא מוּכָן לְשַׁלֵּם תְּמוּרָתָהּ זָהוּב שָׁלֵם?''

''זֶה כְּבָר עִנְיָנִי'' - עָנָה הָרַב וְיָצָא אֶת הַחֶדֶר.

הַיְּהוּדִי הֵחֵל לְהָנִיעַ אֶת יָדוֹ, הֵנָּה וָהֵנָּה, מַעְלָה וָמַטָּה. שִׂמְחָה מִלְאָה אֶת כָּל יֵשׁוּתוֹ וּבַת צְחוֹק עֲנֻגָּה רִחֲפָה עַל שְׂפָתָיו. עַל עֲבוֹדָה קַלָּה כָּזֹאת, לֹא חָלַם מֵעוֹדוֹ.

עָבְרָה מַחֲצִית הַשָּׁעָה וְהוּא הִתְחִיל לְהַרְגִּישׁ עֲיֵפוּת. לֵאוּת וְשִׁעֲמוּם הִתְחִילוּ יוֹרְדִים עָלָיו וְיָדוֹ נֶעֶשְׂתָה כְּבֵדָה עָלָיו.

מַה זֹּאת - לֹא יָדַע הַיְּהוּדִי אֶת נַפְשׁוֹ - דָּבָר קַל כָּזֶה יָבִיא אוֹתִי לִידֵי עֲיֵפוּת? וְהוּא הִתְחִיל מְאַמֵּץ אֶת כָּל כֹּחוֹ. אֲבָל עִם כָּל דַּקָּה עוֹבֶרֶת נַעֲשָׂה עָלָיו הַמַּאֲמָץ קָשֶׁה יוֹתֵר וְיוֹתֵר. יָדוֹ נִתְלְתָה בְּרִפְיוֹן וּמָרְדָה בְּכָל מַאֲמַצָּיו לַהֲנִיעָהּ, עַד שֶׁעוֹד בְּטֶרֶם הִשְׁלִים שָׁעָה הֶחְלִיט, כִּי לֹא יוּכַל לְהַמְשִׁיךְ עוֹד בְּכָךְ בְּשׁוּם פָּנִים.

הוּא הִפְסִיק בַּ''עֲבוֹדָתוֹ'', וּמִהֵר לְהִכָּנֵס אֶל הַחֶדֶר שֶׁבּוֹ נִמְצָא הָרַב.

''רַבִּי'' - נֶאֶנַח - ''אֵינִי יָכוֹל לַעֲמֹד בָּזֹאת''.

''מַדּוּעַ?'' - שָׁאַל הָרַב - ''הַאִם לָשֵׂאת מַשָּׂאוֹת כְּבֵדִים וְלַעֲבֹד בַּחֲפִירָה וּבְבִנְיָן יוֹתֵר קַל מֵאֲשֶׁר לְהָנִיעַ אֶת הַיָּד בְּנַחַת?''

''לֹא אֵדַע, רַבִּי, לֹא אָבִין, אֲבָל כָּכָה זֶה''.

''שֵׁב וְאַסְבִּיר לְךָ אֶת הַדָּבָר'' - אָמַר לוֹ הָרַב - ''כְּשֶׁאָדָם עוֹבֵד עֲבוֹדָה מוֹעִילָה, לְשֵׁם מַטָּרָה וְתַכְלִית, וְהוּא יוֹדֵעַ שֶׁהָעֲבוֹדָה תִּשָּׂא פְּרִי, הַדָּבָר נוֹתֵן לוֹ כֹּחַ לְהַמְשִׁיךְ בָּהּ אַף עַל פִּי שֶׁהִיא קָשָׁה. כְּשֶׁהוּא חוֹרֵשׁ אֶת הַשָּׂדֶה וְהוּא יוֹדֵעַ שֶׁבַּעֲבוֹדָתוֹ זוֹ הוּא מַכְשִׁיר אֶת הָאֲדָמָה לְהַצְמִיחַ תְּבוּאָה וָלֶחֶם, יְדִיעָה זֹאת נוֹתֶנֶת לוֹ טַעַם בָּעֲבוֹדָה וְהִיא מְפִיגָה אֶת עֲיֵפוּתוֹ.

וְכֵן הַדָּבָר כְּשֶׁהוּא נוֹשֵׂא עַל גַּבּוֹ לְבֵנִים לְבִנְיָן, וְהוּא רוֹאֶה שֶׁהַלְּבֵנִים מוּשָׂמוֹת בְּנִדְבָּךְ, נִדְבָּךְ נוֹסָף עַל נִדְבָּךְ, וְסוֹפוֹ שֶׁל הַבִּנְיָן שֶׁיַּעֲמֹד עַל תִּלּוֹ וְיִתְקַיֵּם. וְכָכָה זֶה בְּכָל עֲבוֹדָה וַעֲבוֹדָה, וְאֵין הֶבְדֵּל מִבְּחִינָה זוֹ אִם קַלָּה הִיא הָעֲבוֹדָה אוֹ קָשָׁה. עַל זֶה נֶאֱמַר מְלָאכָה הַמְחַיָּה אֶת בְּעָלֶיהָ, הַמְּלָאכָה עַצְמָהּ מְחַיָּה מִלְּבַד הַשָּׂכָר שֶׁמְּקַבְּלִים בַּעֲדָהּ.

מַה שֶּׁאֵין כֵּן בַּעֲבוֹדָה מֵעֵין זוֹ שֶׁל הֲנָעַת יָד שֶׁלֹּא לְשֵׁם תַּכְלִית, מִכֵּיוָן שֶׁהָאָדָם יוֹדֵעַ שֶׁבָּעֲבוֹדָה הַזֹּאת אֵינוֹ בּוֹנֶה וְאֵינוֹ מְיַצֵּר שׁוּם דָּבָר, אֲפִלּוּ שֶׁהוּא מְקַבֵּל עֲבוּרָהּ שָׂכָר הוֹגֵן, הִיא תָּטִיל עָלָיו שִׁעֲמוּם וְהוּא יִתְעַיֵּף בִּמְהֵרָה לַמְרוֹת קַלּוּתָהּ. מְלָאכָה כָּזֹאת אֵינָהּ מְחַיָּה אֶת בְּעָלֶיהָ. כָּךְ עָשָׂה ה' אֶת טֶבַע הָאָדָם וְאֵין לְשַׁנּוֹתוֹ.

''וְעַכְשָׁו הַקְשֵׁב וְתָבִין'' - הִמְשִׁיךְ הָרַב – ''מֶה הָיְתָה עֲבוֹדַת הַפֶּרֶךְ שֶׁל אֲבוֹתֵינוּ בְּמִצְרַיִם. רַבּוֹתֵינוּ מְסַפְּרִים שֶׁמַּה שֶּׁבְּנֵי יִשְׂרָאֵל בָּנוּ וְהֵקִימוּ הַמִּצְרִים הָרְסוּ. בְּנֵי יִשְׂרָאֵל נֶאֶלְצוּ שׁוּב לִבְנוֹת וְהַמִּצְרִים שׁוּב הָרְסוּ. עֲבוֹדָה כָּזֹאת שֶׁלֹּא לְשֵׁם תַּכְלִית וּמַטָּרָה, הִיא שֶׁמֵּרְרָה אֶת חַיֵּי אֲבוֹתֵינוּ. זֹאת הִיא עֲבוֹדַת הַפֶּרֶךְ שֶׁהַמִּצְרִים הָאַכְזָרִים הֶעֱבִידוּנוּ בָּהּ וּמִמֶּנָּה נִגְאַלְנוּ. וְעַכְשָׁו שֶׁחָזִיתָ זֹאת מִבְּשָׂרְךָ, בִּין תָּבִין לָמָה עָלֶיךָ לַחְגֹּג אֶת הַפֶּסַח, כִּי כָּל עֲבוֹדָה, אֲפִלּוּ הֲכִי קָשָׁה, שֶׁאַתָּה עוֹשֶׂה וְעָמֵל בָּהּ, הִיא עֲבוֹדָה מוֹעִילָה וְאַתָּה מִשְׁתַּתֵּף עַל יָדָהּ בְּבִנְיָנוֹ וְתִקּוּנוֹ שֶׁל עוֹלָם. וְעַל הָאָדָם לִשְׂמֹחַ בְּחֶלְקוֹ, בֵּין רַב אוֹ מְעַט, וּלְהוֹדוֹת לַה' בְּכָל יוֹם עַל כָּל נְשִׁימָה וּנְשִׁימָה, עַל הֶעָמָל וְעַל הַמְּנוּחָה גַּם יַחַד''.

''מוֹדֶה אֲנִי לְךָ, רַבִּי, עַל הַלֶּקַח הַטּוֹב וְעַל הַדֻּגְמָא הַמְשַׁכְנַעַת שֶׁנָּתַתָּ לִי וּמֵעַתָּה לֹא אוֹסִיף עוֹד לַהֲגוֹת בְּדִבְרֵי שְׁטוּת וְאֶהְיֶה שָׂמֵחַ בְּחֶלְקִי'' - בִּדְבָרִים אֵלֶּה נִפְרַד הַיְּהוּדִי מֵהָרַב וְנִפְטַר וְהָלַךְ לוֹ לְשָׁלוֹם.}}

[[[ [[[[וַנִּצְעַק]]]] אֶל יְהֹוָה אֱלֹהֵי אֲבֹתֵינוּ וַיִּשְׁמַע יְהֹוָה אֶת קֹלֵנוּ וַיַּרְא אֶת עָנְיֵנוּ וְאֶת עֲמָלֵנוּ וְאֶת לַחֲצֵנוּ:

[[[[וַנִּצְעַק]]]] אֶל יְהֹוָה אֱלֹהֵי אֲבֹתֵינוּ. כְּמוֹ שֶׁנֶּאֱמַר: וַיְהִי בַיָמִים הָרַבִּים הָהֵם וַיָּמָת מֶלֶךְ מִצְרַיִם, וַיֵאָנְחוּ בְּנֵי יִשְׂרָאֵל מִן הָעֲבוֹדָה וַיִּזְעָקוּ. וַתַּעַל שַׁוְעָתָם אֶל הָאֱלֹהִים מִן הָעֲבֹדָה:

[[[[וַיִּשְׁמַע]]]] יְהֹוָה אֶת קֹלֵנוּ. כְּמוֹ שֶׁנֶּאֱמַר: וַיִּשְׁמַע אֱלֹהִים אֶת נַאֲקָתָם. וַיִּזְכּוֹר אֱלֹהִים אֶת בְּרִיתוֹ אֶת אַבְרָהָם אֶת יִצְחָק וְאֶת יַעֲקֹב:

[[[[וַיַּרְא]]]] אֶת עָנְיֵנוּ. זוֹ פְּרִישׁוּת דֶּרֶךְ אֶרֶץ, כְּמוֹ שֶׁנֶּאֱמַר: וַיַרְא אֱלֹהִים אֶת בְּנֵי יִשְׂרָאֵל וַיֵּדַע אֱלֹהִים:

[[[[וְאֶת]]]] עֲמָלֵנוּ. אֵלוּ הַבָּנִים. כְּמוֹ שֶׁנֶּאֱמַר: וַיְצַו פַּרְעֹה לְכֹל עַמּוֹ לֵאמֹר כָּל הַבֵּן הַיִּלּוֹד הַיְאֹרָה תַּשְׁלִיכֻהוּ וְכָל הַבַּת תְּחַיּוּן:

[[[[וְאֶת]]]] לַחֲצֵנוּ. זֶה הַדַּחַק. כְּמוֹ שֶׁנֶּאֱמַר: וְגַם רָאִיתִי אֶת הַלַּחַץ אֲשֶׁר מִצְרַיִם לֹחֲצִים אֹתָם:]]]

~ ''וַנִּצְעַק אֶל ה' אֱלֹקֵי אֲבֹתֵינוּ וַיִּשְׁמַע ה' אֶת קֹלֵנוּ''

שאל בני

בַּצְּעָקָה מֻזְכָּר ''וַנִּצְעַק אֶל ה' אֱלֹקֵי אֲבֹתֵינוּ'' וּבַשְּׁמִיעָה נֶאֱמַר ''וַיִּשְׁמַע ה''' וְלֹא מֻזְכָּר ''אֱלֹקֵי אֲבוֹתֵינוּ''. מָה הַסִּבָּה?

תשובה:

הַסֵּפֶר [''מָתוֹק מִדְּבַשׁ''] מְבָאֵר: נֶאֱמַר בַּגְּמָרָא, שֶׁמִּי שֶׁמְּבַקֵּשׁ בִּזְכוּת אֲחֵרִים תּוֹלִין לוֹ בִּזְכוּת עַצְמוֹ, וְהַמְבַקֵּשׁ בִּגְלַל זְכוּת עַצְמוֹ - תּוֹלִין בִּזְכוּת אֲחֵרִים. יִשְׂרָאֵל הָיוּ בְּשֵׁפֶל הַמַּדְרֵגָה וְלֹא הָיוּ לָהֶם זְכֻיּוֹת, מִשּׁוּם כָּךְ זָעֲקוּ בִּזְכוּת אֲבוֹתֵיהֶם, לָכֵן הַקָּדוֹשׁ בָּרוּךְ הוּא עָנָה לָהֶם בִּזְכוּתָם - ''וַיִּשְׁמַע ה' אֶת קֹלֵנוּ''.

''וַיָּמָת מֶלֶךְ מִצְרַיִם''

שאל בני

''וַיְהִי בַיָּמִים הַרַבִּים הָהֵם וַיָּמָת מֶלֶךְ מִצְרַיִם'' (שְׁמוֹת ב, כג). אָמְרוּ חֲזַ''ל בְּסוֹטָה, שֶׁחֲכָמִים אוֹמְרִים שֶׁלֹּא מֵת אֶלָּא נִצְטָרַע וּמְצֹרָע חָשׁוּב כַּמֵּת. וְקָשֶׁה: מַדּוּעַ לֹא נְפָרֵשׁ מֵת מַמָּשׁ?

תשובה:

בַּסֵּפֶר [''לִקּוּטֵי רִדְבָּ''א''] מֵבִיא אֶת דִּבְרֵי [הַגְּרָ''א מִוִּילְנָא] זַ''ל, דִּבְיוֹם הַמִּיתָה לֹא נִזְכָּר בַּתָּנָ''ךְ תֹּאַר מֶלֶךְ, כְּמוֹ: ''וַיִּשְׁכַּב דָּוִד עִם אֲבוֹתָיו'' (מְלָכִים א ב, י ) וְלֹא אָמַר דָּוִד הַמֶּלֶךְ - כִּי אֵין שִׁלְטוֹן בְּיוֹם הַמָּוֶת. וְכֵן אָמְרוּ חֲזַ''ל, שֶׁבְּיוֹם הַמָּוֶת אִישׁ פָּשׁוּט וּמֶלֶךְ הַכֹּל שָׁוִים.

אִם כֵּן, קָשֶׁה: מַדּוּעַ כָּתוּב כָּאן ''וַיָּמָת מֶלֶךְ מִצְרַיִם'' וְלֹא כָּתַב ''וַיָּמָת פַּרְעֹה''? לָכֵן דָּרַשׁ: ''וַיָּמָת'' - שֶׁנִּצְטָרַע וְלֹא מֵת מַמָּשׁ.

{{{שַׁוְעַת בְּנֵי יִשְׂרָאֵל}}}

[''וַיָּמָת מֶלֶךְ מִצְרַיִם וַיֵּאָנְחוּ בְנֵי יִשְׂרָאֵל'']. לִכְאוֹרָה הַדָּבָר מֻקְשֶׁה: הֲלֹא כְּשֶׁמֵּת פַּרְעֹה הָיוּ צְרִיכִים לִשְׂמֹחַ, וְיָדוּעַ מַה שֶּׁאָמְרוּ חֲזַ''ל שֶׁהוּא לֹא מֵת אֶלָּא נֶחֱלָה וְרָחַץ בְּשָׂרוֹ בְּדַם תִּינוֹקוֹת יִשְׂרָאֵל.

וּבְשֵׁם [הַשְּׁלָ''ה] אוֹמְרִים כִּי הַמִּצְרִים הָיוּ יוֹדְעִים שֶׁאִם בְּנֵי יִשְׂרָאֵל יִצְעֲקוּ אֶל ה' הוּא יִשְׁמַע לְקוֹלָם וְיַצִּילֵם, לָכֵן לֹא הָיוּ נוֹתְנִים לָהֶם רְשׁוּת לְרֶגַע אֶחָד לְהִתְפַּלֵּל וְהִכְבִּידוּ עֲלֵיהֶם אֶת עֻלָּם. רַק כְּשֶׁמֵּת הַמֶּלֶךְ וְהָלַךְ כָּל הָעָם אַחֲרֵי אֲרוֹנוֹ מְלַוִּים אוֹתוֹ בְּהֶסְפֵּדִים וְדִבְרֵי קִינָּה, וּמִכֵּיוָן שֶׁבְּנֵי יִשְׂרָאֵל הָיוּ עֲבָדִים גַּם הֵם הָיוּ צְרִיכִים לָלֶכֶת אַחֲרֵי הָאָרוֹן, אֲבָל הֵם נִצְּלוּ אֶת הַהִזְדַּמְּנוּת הַזֹּאת וּבָכוּ וְסָפְדוּ, וְהַמִּצְרִים סְבוּרִים שֶׁהֵם בּוֹכִים עַל מִיתַת הַמֶּלֶךְ, אֲבָל הֵם הֶעֱלוּ זַעֲקָתָם וְשַׁוְעָתָם לַשָּׁמַיִם וַיֵּאָנְחוּ מִן הָעֲבוֹדָה הַקָּשָׁה וְעֹל הַגָּלוּת, וְאָמְנָם שָׁמַע אָז אֱלֹקִים לְקוֹלָם.

~ ''כָּל הַבֵּן הַיִּלּוֹד - הַיְאֹרָה תַּשְׁלִיכֻהוּ''

{{{עֲבוֹדָה זָרָה שֶׁל פַּרְנָסָה}}}

נוֹסָף לִגְזֵרַת פַּרְעֹה לְהַשְׁלִיךְ אֶת הַזְּכָרִים לַיְאוֹר, רְמוּזָה כָּאן גְּזֵרָה נוֹסֶפֶת שֶׁחָקַק פַּרְעֹה:

כַּיָדוּעַ שֶׁבְּמִצְרַיִם לֹא יוֹרְדִים גְּשָׁמִים, וְהַיְאוֹר (הַנִּילוּס) הָיָה עוֹלֶה וּמַשְׁקֶה אֶת הַשָּׂדוֹת - וּבְכָךְ מַעֲנִיק חִיּוּת פַּרְנָסָה וּמָזוֹן לְתוֹשָׁבֵי אֶרֶץ מִצְרַיִם.

תּוֹפָעָה זוֹ הֵבִיאָה אֶת הַמִּצְרִים לַהֲפֹךְ אֶת הַנִּילוּס לָעֲבוֹדָה הַזָּרָה שֶׁלָּהֶם וְלָ''אֱלֹהִים'' שֶׁלָּהֶם (כַּיָּדוּעַ שֶׁבְּכָל הַדּוֹרוֹת עָבְדוּ הַגּוֹיִים לַנִּילוּס).

עָמְקָהּ שֶׁל גְּזֵרַת פַּרְעֹה הָיָה לְהַשְׁלִיךְ אֶת הַבָּנִים אֶל הַ''יְאוֹר'' - לִזְרֹק אֶת הַבָּנִים אֶל תּוֹךְ [עֲבוֹדָה זָרָה שֶׁל פַּרְנָסָה] - לְהַטְבִּיעַ אוֹתָם בֶּאֱמוּנָה בֵּאלֹהֵי שֶׁקֶר שֶׁהַפַּרְנָסָה הִיא ''הָאֱלֹהִים''.

~ ''וְכָל הַבַּת תְּחַיּוּן''

{{{בְּדֵּעוֹת קְלוֹקְלוֹת}}}

לִכְאוֹרָה אֵינוֹ מוּבָן כָּאן כֶּפֶל הַלָּשׁוֹן: אִם כְּבָר נֶאֱמַר בַּתְּחִלָּה ''כָּל הַבֵּן... הַיְאֹרָה תַּשְׁלִיכֻהוּ'' - הֲרֵי כְּבָר מוּבָן מִכָּךְ שֶׁעַל הַבָּנוֹת אֵין גְּזֵרָה וְהֵן תִּחְיֶינָה, וּמַדּוּעַ יֵשׁ צֹרֶךְ לִכְפֹּל אַחַר כָּךְ וְלוֹמַר שׁוּב ''וְכָל הַבַּת תְּחַיּוּן''?

אֶלָּא שֶׁמִּכָּאן מוּבָן שֶׁפַּרְעֹה [גָּזַר אַף עַל הַבָּנוֹת]; הוּא צִוָּה לְכָל עַמּוֹ ''וְכָל הַבַּת תְּחַיּוּן'' - עֲלֵיכֶם ''''לְהַחֲיוֹת'' אוֹתָן הַיְנוּ לְגַדֵּל וּלְחַנֵּךְ אוֹתָן בַּדֶּרֶךְ שֶׁלָּכֶם - בַּ''חִיּוּת'' שֶׁלָּכֶם וְלִנְטֹעַ בָּהֶן דֵּעוֹת קְלוֹקְלוֹת שֶׁמְּנֻגָּדוֹת לְהַשְׁקָפָה תּוֹרָנִית טְהוֹרָה.

וּמִכָּאן נִלְמַד אֶת חֲשִׁיבוּת הַחִנּוּךְ הַטָּהוֹר וְהַהַשְׁקָפָה הָרוּחָנִית הַקְּדוֹשָׁה שֶׁצְּרִיכָה לִהְיוֹת לִילָדִים.

~ וַנִּצְעַק אֶל ה'

{{{לֹא כָּךְ בּוֹכִים... תִּבְכֶּה!}}}

מַעֲשֶׂה נִפְלָא סִפֵּר הָרַב [שִׁמְשׁוֹן דָּוִד פִּינְקוּס] זַצַּ''ל, הַמְלַמְּדֵנוּ כֵּיצַד פּוֹנִים לְהַקָּדוֹשׁ בָּרוּךְ הוּא בְּעֵת צָרָה:

{{מַעֲשֶׂה בְּבָחוּר שֶׁהִתְקַשָּׁה בַּעֲלִיָּתוֹ הָרוּחָנִית, וְשָׁלַח מִכְתָּב לְהגה''צ הָרַב שִׁמְשׁוֹן דָּוִד פִּינְקוּס זַצַּ''ל, בְּבַקָּשַׁת עֵצָה וְהַדְרָכָה לְהִתְמוֹדְדוּת נְכוֹנָה עִם קְשָׁיָיו.

הֶחֱזִיר לוֹ הָרַב פִּינְקוּס מִכְתָּב וְזוֹ לְשׁוֹנוֹ:

''קָרָאתִי אֶת מִכְתָּבְךָ, וְלֹא הִגַּעְתִּי לְמַדְרֵגָה לָתֵת עֵצוֹת וְלוֹמַר לְךָ מַה לַּעֲשׂוֹת - אֲבָל אֶכְתֹּב מַה שֶּׁנִּרְאֶה לַעֲנִיּוּת דַּעְתִּי אַחֲרֵי הַתֵּאוּר שֶׁל הַדְּבָרִים שֶׁכָּתַבְתָּ.

נִרְאֶה לִי שֶׁאַתָּה מִשְׁתַּדֵּל מְאֹד בַּעֲלִיָּה בְּתוֹרָה וְיִרְאַת שָׁמַיִם, וְאַתָּה עוֹשֶׂה כָּל שֶׁבִּיכָלְתְּךָ, וְיָצָאתָ יְדֵי חוֹבַת הִשְׁתַּדְּלוּת. עַכְשָׁו אַתָּה נִמְצָא בְּשָׁלָב שֶׁבּוֹ אַתָּה צָרִיךְ עֶזְרָה מִבַּחוּץ. הַסִּבָּה לָזֶה הִיא פְּשׁוּטָה: מִפְּנֵי שֶׁהַדְּבָרִים הֵם כָּל כָּךְ נִשְׂגָּבִים וְנוֹרָאִים - לִזְכּוֹת לְתוֹרָה וּלְחֵשֶׁק פְּנִימִי כְּכָל שֶׁתֵּאַרְתָּ - זֶה לְמַעְלָה מִכֹּחוֹת אֱנוֹשִׁיִּים, וְאַף עַל פִּי שֶׁוַּדַּאי צָרִיךְ גַּם הִשְׁתַּדְּלוּת מִצִּדֵּנוּ - אֲבָל מַגִּיעַ הָרֶגַע שֶׁבּוֹ צָרִיךְ לִפְנוֹת לְעֶזְרָה מִבַּחוּץ!

עַל כֵּן אֲנִי נוֹתֵן לְךָ שֵׁם וּכְתֹבֶת, שֶׁאֵלָיו תִּפְנֶה וְהוּא יַעְזֹר לְךָ: קוֹרְאִים לוֹ ה' יִתְבָּרַךְ...

הוּא חָזָק מְאֹד, שֶׁהֲרֵי הוּא בָּרָא הַכֹּל, וַאֲנִי יוֹדֵעַ בְּסוֹד שֶׁהוּא גַּם אוֹהֵב אוֹתְךָ בְּאֹפֶן אִישִׁי, וְהוּא מְחַכֶּה בְּכִלְיוֹן עֵינַיִם שֶׁתִּפְנֶה אֵלָיו.

אֲנִי כּוֹתֵב לְךָ זֹאת, מִפְּנֵי שֶׁהַרְבֵּה חוֹשְׁבִים שֶׁהַתְּפִלָּה הִיא עִנְיָן שֶׁל עֲשִׂיַּת מִצְוָה וְחִפּוּשׂ מַדְרֵגוֹת. כָּל זֶה נָכוֹן - אֲבָל אֵינוֹ הָעִקָּר... הָעִקָּר הוּא שֶׁהַקָּדוֹשׁ בָּרוּךְ הוּא חַי וְקַיָּם, שֶׁאֶפְשָׁר לִתְפֹּס אִתּוֹ קֶשֶׁר אִישִׁי, וּלְעוֹלָם לֹא הִתְאַכְזֵב מִי שֶׁעָשָׂה כָּךְ! וּמַה שֶּׁהַדָּבָר יוֹתֵר פָּשׁוּט הוּא יוֹתֵר מוֹעִיל, וְהָעִקָּר שֶׁיְּהֵא קֶשֶׁר אִישִׁי פָּשׁוּט: לְסַפֵּר לוֹ עַל הַבְּעָיָה שֶׁלְּךָ - וּלְבַקֵּשׁ מִמֶּנּוּ עוֹד פַּעַם וְעוֹד פַּעַם.

חֲבָל עַל הַהִשְׁתַּדְּלוּת. תֵּלֵךְ יָשָׁר לְמִי שֶׁיָּכוֹל לַעְזֹר בֶּאֱמֶת, תִּתְפֹּס אוֹתוֹ וְאַל תַּעֲזֹב אוֹתוֹ - עַד שֶׁהִשַּׂגְתָּ אֶת כָּל שֶׁלִּבְּךָ חָפֵץ.''

דֻּגְמָא נִפְלָאָה לְכָךְ נוּכַל לִלְמֹד מִמַּעֲשֶׂה נוֹסָף שֶׁסֻּפַּר עַל הרה''ג שִׁמְשׁוֹן פִּינְקוּס זַצַּ''ל, רַבָּהּ שֶׁל הַקְּהִלָּה הַחֲרֵדִית בָּאֳפָקִים:

אֶל הָרַב פִּינְקוּס הִגִּיעַ אַבְרֵךְ וּבָכָה לְפָנָיו בִּדְמָעוֹת שָׁלִישׁ עַל שֶׁשָּׁנִים רַבּוֹת לֹא נִפְקַד בִּילָדִים.

אָמַר לוֹ הָרַב פִּינְקוּס:

''בּוֹא אֵלַי בִּשְׁתַּיִם בַּלַּיְלָה - וְאֶרְאֶה מָה אוּכַל לַעֲשׂוֹת בִּשְׁבִילְךָ.''

הָאַבְרֵךְ אָכֵן בָּא בִּשְׁתַּיִם בַּלַּיְלָה וְלִפְלִיאָתוֹ יָצָא עִמּוֹ הָרַב פִּינְקוּס מִן הַבַּיִת, נִכְנַס לְרֶכֶב וְלָקַח אוֹתוֹ אֶל מִחוּץ לָעֲיָרָה, לַמִּדְבָּר, לְמָקוֹם שָׁמֵם וְחָשׁוּךְ - שָׁם יָצָא עִמּוֹ מֵהָרֶכֶב וְאָמַר לוֹ:

''כָּעֵת אַתָּה לְבַד בַּמִּדְבָּר - רַק אַתָּה וְהָרִבּוֹנוֹ-שֶׁל-עוֹלָם... תִּבְכֶּה אֵלָיו, תִּתְחַנֵּן אֵלָיו, כָּכָה - כְּדַבֵּר אִישׁ אֶל רֵעֵהוּ... רַק כָּךְ תִּוָּשַׁע! אֲנִי חוֹזֵר עוֹד כַּחֲצִי שָׁעָה.''

לְאַחַר חֲצִי שָׁעָה חָזַר הָרַב פִּינְקוּס, הִבִּיט בִּפְנֵי הָאַבְרֵךְ וְאָמַר:

''לֹא, לֹא בָּכִיתָ מַסְפִּיק... לֹא כָּךְ בּוֹכִים... תִּבְכֶּה! תִּתְחַנֵּן מֵעֹמֶק הַלֵּב! תַּפְצִיר בְּכָל הַכֹּחַ וּבְכָל הַנְּשָׁמָה - וְאָז תִּזְכֶּה וְתִוָּשַׁע!''

וְתֵכֶף סַב לוֹ עַל עֲקֵבָיו וְהָלַךְ לַחֲצִי שָׁעָה נוֹסֶפֶת...

מִשֶּׁחָזַר, הִבִּיט עַל פְּנֵי הָאַבְרֵךְ וְכֵיוָן שֶׁרָאָה שֶׁבְּגָדָיו וּפָנָיו סְפוּגֵי דְּמָעוֹת שֶׁל תְּחִנָּה וּתְפִלָּה - חִיֵּךְ אֵלָיו וְאָמַר לוֹ:

''זֶה מַה שֶּׁהִתְכַּוַּנְתִּי... אַתָּה תִּרְאֶה שֶׁתִּוָּשַׁע!''

וְכָךְ הֲוָה...}}

[[[ [[[[וַיּוֹצִאֵנוּ]]]] יְהֹוָה מִמִצְרַיִם. בְּיָד חֲזָקָה וּבִזְרֹעַ נְטוּיָה, וּבְמֹרָא גָּדֹל, וּבְאֹתוֹת וּבְמֹפְתִים:

[[[[וַיּוֹצִאֵנוּ]]]] יְהֹוָה מִמִצְרַיִם. לֹא עַל יְדֵי מַלְאָךְ. וְלֹא עַל יְדֵי שָׂרָף. וְלֹא עַל יְדֵי שָׁלִיחַ. אֶלָּא הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ, שֶׁנֶּאֱמַר: וְעָבַרְתִּי בְאֶרֶץ מִצְרַיִם בַּלַּיְלָה הַזֶּה, וְהִכֵּיתִי כָּל בְּכוֹר בְּאֶרֶץ מִצְרַיִם מֵאָדָם וְעַד בְּהֵמָה, וּבְכָל אֱלֹהֵי מִצְרַיִם אֶעֱשֶׂה שְׁפָטִים. אֲנִי יְהֹוָה:]]]

~ ''וַיּוֹצִיאֵנוּ ה' מִמִּצְרַיִם

''וַיּוֹצִיאֵנוּ ה' מִמִּצְרַיִם, לֹא עַל יְדֵי מַלְאָךְ וְלֹא עַל יְדֵי שָׂרָף וְלֹא עַל יְדֵי שָׁלִיחַ. אֶלָּא הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ''

{{{רַק ה' יָכוֹל לִגְאוֹל אֶת יִשְׂרָאֵל}}}

יְצִיאַת מִצְרַיִם הָיְתָה לֹא עַל יְדֵי שָׁלִיחַ וְלֹא עַל יְדֵי שָׂרָף וְלֹא עַל יְדֵי מַלְאָךְ אֶלָּא הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ הוּא זֶה שֶׁגְּאָלָנוּ מִמִּצְרַיִם.

מִכָּאן מִתְבַּקֶּשֶׁת הַשְּׁאֵלָה: מַדּוּעַ לֹא שָׁלַח הַקָּדוֹשׁ בָּרוּךְ הוּא מַלְאָךְ אוֹ שָׂרָף, אֶלָּא עָבַר בְּעַצְמוֹ לִגְאֹל אֶת יִשְׂרָאֵל מִמַּכַּת בְּכוֹרוֹת, לְהַכּוֹת אֶת מִצְרַיִם?

בַּסֵּפֶר [''יְרוּשָׁלַיִם בְּמוֹעֲדֵי ה']'' מְבָאֵר הָרַב [אֲבִיגְדוֹר נֶבֶנְצַאל] שְׁלִיטָ''א וּמֵבִיא אֶת דִּבְרֵי הַזֹּהַר הַקָּדוֹשׁ, שֶׁטֻּמְאַת מִצְרַיִם כֹּה גְּדוֹלָה הָיְתָה, עַד שֶׁאֲפִלּוּ מַלְאָךְ, אִם הָיָה עוֹבֵר בְּמִצְרַיִם, [לֹא יָכוֹל הָיָה לְהִשָּׁאֵר בְּמַדְרֵגָתוֹ], עַד שֶׁרַק הַקָּדוֹשׁ בָּרוּךְ הוּא בְּעַצְמוֹ הָיָה צָרִיךְ לַעֲבֹר בְּמִצְרַיִם.

עוֹד יֵשׁ לְבָאֵר בַּדֶּרֶךְ שֶׁכָּתַב] הָאֲרִיזַ''ל], שֶׁיִּשְׂרָאֵל שֶׁהָיוּ בְּמִצְרַיִם הָיוּ מְשֻׁקָּעִים בְּמ''ט שַׁעֲרֵי טֻמְאָה, [עַד שֶׁאֲפִלּוּ מַלְאָךְ לֹא יָכוֹל הָיָה לְהַבְחִין בֵּין יִשְׂרָאֵל לְנָכְרִי] - לְהַכּוֹת אֶת מִצְרַיִם, וּלְהַצִּיל אֶת בְּכוֹרוֹת יִשְׂרָאֵל, וּלְכָךְ רַק הַקָּדוֹשׁ בָּרוּךְ הוּא בְּעַצְמוֹ, הַכֹּל יָכוֹל, הָיָה מַבְחִין בֵּין יִשְׂרָאֵל לְמִצְרַיִם.

וְאַף שֶׁסִּימָן הָיָה בְּפֶתַח הַבַּיִת, שֶׁהֲרֵי הָיָה דָּם עַל הַמַּשְׁקוֹף, אַף עַל פִּי כֵן הֲרֵי כָּתַב] רַשִׁ''י] שֶׁגַּם בְּכוֹרוֹת מִצְרַיִם שֶׁהָיוּ בְּבֵיתוֹ שֶׁל יִשְׂרָאֵל נֶהֶרְגוּ, וֶהְיוֹת שֶׁלֹּא נִתָּן הָיָה לְהַבְחִין בֵּין יִשְׂרָאֵל לַמִּצְרִים, לְכָךְ הֻצְרַךְ הַקָּדוֹשׁ בָּרוּךְ הוּא לַעֲבֹר בְּמִצְרַיִם לְהַצִּיל בְּכוֹרוֹת יִשְׂרָאֵל.

צֵא וּלְמַד, שֶׁאַף אַחֲרֵי שֶׁקִּיְּמוּ מִצְווֹת פֶּסַח וּמִילָה, וְהָלְכוּ שִׁבְעָה יָמִים, כְּשֶׁלִּפְנֵיהֶם הוֹלֵךְ ה' בְּעַמּוּד אֵשׁ וְעָנָן, עִם כָּל זֶה, כְּשֶׁעָמְדוּ עַל הַיָּם לֹא הִבְחִינוּ הַמַּלְאָכִים בֵּין יִשְׂרָאֵל לַמִּצְרִיִּים, עַד שֶׁשָּׁאֲלוּ ''מַה נִּשְׁתַּנּוּ אֵלּוּ מֵאֵלּוּ''. כָּל שֶׁכֵּן בְּלֵיל פֶּסַח, בִּהְיוֹתָם עֲדַיִן בְּמִצְרַיִם - מְשֻׁקָּעִים בְּמ''ט שַׁעֲרֵי טֻמְאָה - שֶׁלֹּא הִבְחִינוּ הַמַּלְאָכִים בֵּין יִשְׂרָאֵל לַמִּצְרִים, וְלָכֵן עָבַר הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ, שֶׁהוּא יוֹדֵעַ לְהַבְחִין בֵּין יִשְׂרָאֵל לַמִּצְרִים.

עוֹד הִסְבִּירוּ חֲזַ''ל מַדּוּעַ עָבַר הַקָּדוֹשׁ בָּרוּךְ הוּא בְּעַצְמוֹ וְאָמְרוּ (סַנְהֶדְרִין צד.): [פַּרְעֹה שֶׁחֵרֵף בְּעַצְמוֹ, נִפְרַע מִמֶּנּוּ הַקָּדוֹשׁ בָּרוּךְ הוּא בְּעַצְמו]ֹ. סַנְחֵרִיב שֶׁחֵרֵף עַל יְדֵי שָׁלִיחַ, נִפְרַע מִמֶּנּוּ הַקָּדוֹשׁ בָּרוּךְ הוּא עַל יְדֵי שָׁלִיחַ.

וּפֵרֵשׁ] רַשִׁ''י] שָׁם, שֶׁהַמְחָרֵף עַל יְדֵי שָׁלִיחַ, נֶחְשָׁב הַבִּזּוּי וְהַחֵרוּף שֶׁלּוֹ כְּחֵרוּף יוֹתֵר גָּדוֹל, וּלְכָךְ עָנְשׁוֹ רַב יוֹתֵר, שֶׁנֶּעֱנָשׁ עַל יְדֵי שָׁלִיחַ, שֶׁכָּךְ צַעֲרוֹ גָּדוֹל יוֹתֵר. כְּלוֹמַר, שֶׁאֵינוֹ רָאוּי לְהִתְיַחֲסוּת מֵהַקָּדוֹשׁ בָּרוּךְ הוּא, אֶלָּא נֶעֱנָשׁ עַל יְדֵי שָׁלִיחַ. אֲבָל פַּרְעֹה, שֶׁחֵרֵף בְּעַצְמוֹ - אַף שֶׁלְּעֹנֶשׁ גָּדוֹל רָאוּי הוּא, מִכָּל מָקוֹם, נֶעֱנַשׁ עַל יְדֵי הַקָּדוֹשׁ בָּרוּךְ הוּא בְּעַצְמוֹ, כֵּיוָן שֶׁבְּכָל אֹפֶן אֵין חָמוּר חֵרוּף זֶה כְּחֵרוּף עַל יְדֵי שָׁלִיחַ, אַף כִּי זֶה וָזֶה לוֹקִים.

[[[ [[[[וְעָבַרְתִּי]]]] בְאֶרֶץ מִצְרַיִם - אֲנִי וְלֹא מַלְאָךְ. וְהִכֵּיתִי כָּל בְּכוֹר - אֲנִי וְלֹא שָׂרָף. וּבְכֹל אֱלֹהֵי מִצְרַיִם אֶעֱשֶׂה שְׁפָטִים - אֲנִי וְלֹא שָׁלִיחַ. אֲנִי יְהֹוָה - אֲנִי הוּא ולֹא אַחֵר:

[[[[אָמרוּ]]]] רַבּוֹתֵינוּ זִכְרוֹנָם לִבְרָכָה: כְּשֶׁיָרַד הַקָּדוֹשׁ בָּרוּךְ הוּא עַל הַמִצְרִיִּים בְּמִצְרַיִם, יָרְדוּ עִמּוֹ תִּשְׁעַת אֲלָפִים רְבָבוֹת, מֵהֶם מַלְאֲכֵי אֵשׁ, וּמֵהֶם מַלְאֲכֵי בָרָד, וּמֵהֶם מַלְאֲכֵי זִיעַ, וּמֵהֶם מַלְאֲכֵי רֶתֶת, וּמֵהֶם מַלְאֲכֵי חַלְחָלָה, וְרֶתֶת וְחַלְחָלָה אוֹחֶזֶת לְמִי שֶׁהוּא רוֹאֶה אוֹתָם. אָמְרוּ לְפָנָיו: רִבּוֹנוֹ שֶׁל עוֹלָם, וְהֲלֹא מֶלֶךְ בָּשָׂר וָדָם, כְּשֶׁהוּא יוֹרֵד לַמִלְחָמָה – שָׂרָיו וַעֲבָדָיו מַקִּיפִין בִּכְבוֹדוֹ, וְאַתָּה מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא דַּיָן עָלֵינוּ, שֶׁאֲנַחְנוּ עֲבָדֶיךָ, וְהֵם בְּנֵי בְרִיתֶךָ, נֵרֵד וְנַעֲשֶׂה עִמָּהֶם מִלְחָמָה. אָמַר לָהֶם: אֵין דַּעְתִּי מִתְקָרֶרֶת עַד שֶׁאֵרֵד אֲנִי בְעַצְמִי, אֲנִי בִּכְבוֹדִי, אֲנִי בִּגְדֻלָּתִי, אֲנִי בִּקְדֻשָּׁתִי, אֲנִי יְהֹוָה – אֲנִי הוּא וְלֹא אַחֵר.

[[[[בְּיָד]]]] חֲזָקָה. זוֹ הַדֶּבֶר. כְּמוֹ שֶׁנֶּאֱמַר: הִנֵה יַד יְהֹוָה הוֹיָה בְּמִקְנְךָ אֲשֶׁר בַּשָּׂדֶה, בַּסּוּסִים, בַּחֲמֹרִים, בַּגְּמַלִים, בַּבָּקָר וּבַצֹּאן, דֶבֶר כָּבֵד מְאֹד:

[[[[וּבִזְרֹעַ]]]] נְטוּיָה. זוֹ הַחֶרֶב. כְּמוֹ שֶׁנֶּאֱמַר: וְחַרְבּוֹ שְׁלוּפָה בְּיָדוֹ, נְטוּיָה עַל יְרוּשָלַיִם:

[[[[וּבְמֹרָא]]]] גָּדֹל. זֶה גִלּוּי שְׁכִינָה. כְּמוֹ שֶׁנֶּאֱמַר: אוֹ הֲנִסָּה אֱלֹהִים לָבוֹא לָקַחַת לוֹ גוֹי מִקֶרֶב גּוֹי, בְּמַסֹּת בְּאֹתֹת וּבְמוֹפְתִים וּבְמִלְחָמָה, וּבְיָד חֲזָקָה וּבִזְרוֹעַ נְטוּיָה, וּבְמוֹרָאִים גְּדֹלִים, כְּכֹל אֲשֶׁר עָשָׂה לָכֶם יְהֹוָה אֱלֹהֵיכֶם בְּמִצְרַיִם לְעֵינֶיךָ:

[[[[וּבְאֹתוֹת.]]]] זֶה הַמַּטֶה. כְּמוֹ שֶׁנֶּאֱמַר: וְאֶת הַמַּטֶּה הַזֶּה תִּקַּח בְּיָדֶךָ, אֲשֶׁר תַּעֲשֶׂה בּוֹ אֶת הָאֹתֹת:]]]

((יֹאחַז בְּיָדוֹ כּוֹס הַיַּיִן, וְיַבִיאוּ לְפָנָיו כְּלִי, וְיִשְׁפּוֹךְ מִן הַיַּיִן שֶׁבַּכּוֹס לְתוֹךְ הַכְּלִי שָׁלֹש פְּעָמִים כְּשֶׁאוֹמִֵר: דָּם, וָאֵשׁ, וְתִימְרוֹת עָשָׁן. וְיִשְׁפּוֹךְ עֶשֶׂר פְּעָמִים בְּאֲמִירָת '' עֶשֶׂר מָכּוֹת''. וְשָׁלֹש פְּעָמִים כְּשֶׁאוֹמִֵר: דְּצַ''ךְ, עֲדַ''שׁ, בְּאַחַ''ב, בְּסַךְ הָכֹּל ט''ז פְּעָמִים. וְאֶת הַיַּיִן הַנִשְׁפָּךְ בִּכְלִי, יִשְׁפְּכֶנוּ בְּתוֹךְ הַכִּיוֹר. וְיַחֲזוֹר וְיִמְזוֹג כּוֹס יַּיִן, לְכּוֹס שֵׁנִי, וְיַמְשִׁיכוּ בִּקְרִיאַת הַהֲגָדָה)) (חזון עובדיה)

[[[ [[[[וּבְמוֹפְתִים.]]]] זֶה הַדָּם. כְּמוֹ שֶׁנֶּאֱמַר: וְנָתַתִּי מוֹפְתִים בַּשָּׁמַיִם וּבָאָרֶץ:
<center>
[[[[ דָּם. וָאֵשׁ. וְתִימְרוֹת עָשָׁן.]]]]
</center><BR>
[[[[דָבָר אַחֵר]]]]: בְּיָד חֲזָקָה - שְׁתַּיִם, וּבִזְרֹעַ נְטוּיָה - שְׁתַּיִם, וּבְמֹרָא גָּדֹל - שְׁתַּיִם, וּבְאֹתוֹת - שְׁתַּיִם, וּבְמוֹפְתִים - שְׁתַּיִם.

[[[[אֵלּוּ]]]] עֶשֶׂר מַכּוֹת שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִיִּים בְּמִצְרַיִם, וְאֵלוּ הֵן:

דָּם. צְפַרְדֵּעַ. כִּנִים. עָרוֹב. דֶּבֶר. שְׁחִין. בָּרד. אַרְבֶּה. חשֶׁךְ. מַכַּת בְּכוֹרוֹת.]]]

~ ''וְעָבַרְתִּי בְאֶרֶץ מִצְרַיִם - אֲנִי וְלֹא מַלְאָךְ...''

{{{לְהַחֲזִיר לְמוּטָב - ''בִּכְבוֹדוֹ וּבְעַצְמוֹ''}}}

כַּאֲשֶׁר הַקָּדוֹשׁ בָּרוּךְ הוּא בָּא לְהוֹצִיא אֶת בְּנֵי יִשְׂרָאֵל מִמִּצְרַיִם, הוּא לֹא הִסְתַּפֵּק בְּ''מַלְאָךְ'', ''שָׂרָף'' אוֹ שָׁלִיחַ אַחֵר, אֶלָּא הוּא יִתְבָּרַךְ בִּכְבוֹדוֹ וּבְעַצְמוֹ עָבַר בְּאֶרֶץ מִצְרַיִם וְהוֹצִיא מִשָּׁם אֶת בְּנֵי יִשְׂרָאֵל.

וּמֵאַחַר שֶׁחֲזַ''ל אוֹמְרִים שֶׁ''דַּיּוֹ לָעֶבֶד לִהְיוֹת כְּרַבּוֹ'' (הָעֶבֶד צָרִיךְ לִהְיוֹת לְפָחוֹת כְּמוֹ רַבּוֹ, וְלֹא יוֹתֵר מִמֶּנּוּ), עָלֵינוּ לִלְמֹד מִכָּךְ הוֹרָאָה שֶׁכַּאֲשֶׁר הָאָדָם נִזְקָק לָרֶדֶת לְ''מִצְרַיִם'' בְּרוּחָנִיּוּת (לָרֶדֶת לְרָמָה נְמוּכָה מִדַּרְגָּתוֹ) עַל מְנָת לְהוֹצִיא מִשָּׁם אֶת מִי שֶׁנָּפַל לְשָׁם וּלְהַחֲזִירוֹ לְמוּטָב, עָלָיו לַעֲשׂוֹת זֹאת ''''בִּכְבוֹדוֹ וּבְעַצְמוֹ'' - כְּלוֹמַר: עָלָיו לְהַקְדִּישׁ לְכָךְ אֶת עֶצֶם מַהוּתוֹ וּלְהִשְׁתַּמֵּשׁ בְּמֵיטַב כֹּחוֹתָיו הַפְּנִימִיִּים עַד עֶצֶם הַנְּשָׁמָה שֶׁלּוֹ - בְּלִי לְהַטִּיל אֶת הַמְּלָאכָה עַל הָאֲחֵרִים. וּכְפִי שֶׁרָאִינוּ בְּצַדִּיקִים, נְשִׂיאֵי יִשְׂרָאֵל שֶׁהִתְמַסְּרוּ לַאֲנָשִׁים פְּשׁוּטִים עִם כָּל ''עֶצֶם הַנְּשָׁמָה'' שֶׁלָּהֶם.

וְהַכֹּחַ שֶׁנִּתָּן לָאָדָם לְשֵׁם כָּךְ - נוֹבֵעַ מִמַּה שֶּׁאָז הַקָּדוֹשׁ בָּרוּךְ הוּא בִּכְבוֹדוֹ וּבְעַצְמוֹ יָרַד לְהַצִּיל אֶת עַם יִשְׂרָאֵל.

~ מִּדָה כְּנֶגֶד מִדָּה בְּעֶשֶׂר הַמַּכּוֹת

מַדּוּעַ הֵטִיל הַקָּדוֹשׁ בָּרוּךְ הוּא עַל הַמִּצְרִים דַּוְקָא מַכּוֹת אֵלּוּ?

בַּסֵּפֶר [''עוֹלְלוֹת הַגֶּפֶן''] עַל הַהַגָּדָה הֵבִיא בְּשֵׁם פֵּרוּשׁ [''יְצִיאַת מִצְרַיִם''] לְבָאֵר אֶת הַמִּדָּה כְּנֶגֶד מִדָּה בְּאֵלּוּ עֶשֶׂר הַמַּכּוֹת:

{{{דָּם}}}

מַכַּת דָּם – [הַטַּעַם הוּא], לְפִי שֶׁהָיָה פַּרְעֹה רוֹחֵץ בְּדָמָם שֶׁל יַלְדֵי יִשְׂרָאֵל כְּדֵי לְהִתְרַפֵּא מִצָּרַעְתּוֹ. [לְכָךְ לָקו]ּ בְּמַכַּת דָּם, לְפִי שֶׁהֵם הָיוּ שֻׁתָּפִים בְּרֶצַח יַלְדֵי יִשְׂרָאֵל.

{{{צְפַרְדֵּעַ}}}

מַכַּת צְפַרְדֵּעַ – [הַטַּעַם הוּא], בְּהַקְדִּים מַה שֶּׁמּוּבָא בְּרַבּוֹתֵינוּ זַ''ל (תדא''ר ז): אָמַר רַבִּי עֲקִיבָא: צְפַרְדֵּעַ אַחַת גְּדוֹלָה מְאֹד עָלְתָה מִן הַיְאוֹר, וְהַמִּצְרִים הֵחֵלּוּ לְהַכּוֹתָהּ וּבְכָל מַכָּה יָצְאוּ מִמֶּנָּה הַרְבֵּה צְפַרְדְּעִים, עַד שֶׁמִּלְאוּ אֶת אֶרֶץ מִצְרַיִם. וְעָלוּ הַצְפַרְדְּעִים עַל הַשֻּׁלְחָנוֹת וְעַל הַמַּאֲכָלִים וְעַל הַמִּטּוֹת, וְנִכְנְסוּ לְתוֹךְ מְעֵיהֶם, וְהָיוּ מְקַרְקְרוֹת וְצוֹרְחוֹת. וְלֹא נָחוּ וְלֹא שָׁקְטוּ אַף לְרֶגַע אֶחָד עַד שֶׁהַמִּצְרִיִּים הָיוּ מֻטָּלִים עַל הָאָרֶץ בְּלִי לַעֲשׂוֹת דָּבָר. וְלֹא יָכֹל אֶחָד לְדַבֵּר עִם חֲבֵרוֹ מִגֹּדֶל צַעֲקוֹתֵיהֶן שֶׁל הַצְפַרְדְּעִים.

[וּקְּנֵה-הַמִּדָּה הוּא], לְפִי שֶׁבְּשָׁעָה שֶׁהָיוּ בְּנוֹת יִשְׂרָאֵל יוֹלְדוֹת, הָיוּ פּוֹחֲדוֹת לִצְעֹק מֵחֲמַת צִירֵי-לֵדָה שֶׁתְּקָפוּן, כְּדֵי שֶׁלֹּא יִשְׁמְעוּ שְׁכֵנֵיהֶם הַמִּצְרִיִּים אֶת זַעֲקוֹתֵיהֶן וְיַשְׁלִיכוּ בְּנֵיהֶם לַיְאוֹר. וְכַאֲשֶׁר אָדָם רוֹצֶה לִצְעֹק וְלֹא יָכוֹל, צַעֲרוֹ גָּדֵל פִּי כַּמָּה וְכַמָּה, מִשּׁוּם שֶׁהַצְּעָקוֹת מַחֲלִיפוֹת אֶת כֹּחוֹ שֶׁל הָאָדָם וְיֵשׁ בּוֹ כֹּחַ לִסְבֹּל הַכְּאֵב.

{{{כִּנִּים}}}

מַכַּת כִּנִּים – [הַטַּעַם הוּא], בְּהַקְדִּים מַה שֶּׁאָמְרוּ רַבּוֹתֵינוּ זַ''ל (ילקו''ש, קפב), שֶׁהָיוּ י''ד סוּגֵי כִּנִּים, וְהַקְּטַנָּה שֶׁבֵּינֵיהֶם הָיָה גָּדְלָהּ כְּבֵיצַת תַּרְנְגֹלֶת.

וּבִתְחִלַּת הַמַּכָּה הִכָּה אַהֲרֹן אֶת עֲפַר הָאָרֶץ, וְכָל הַמִּצְרִיִּים שֶׁעָמְדוּ לְיָדוֹ נִתְכַּסּוּ בְּכִנִּים, וּמֵהֶם נִדְבְּקוּ כָּל אַנְשֵׁי מִצְרַיִם. וּבְכֻלָּהּ לֹא רָאוּ אֶת עֲפַר הָאָרֶץ כְּלָל שֶׁהָיְתָה מְכֻסָּה כִּנִּים.

וּמֵרֹב צַעַר וְגֵרוּד הָיוּ הַמִּצְרִיִּים הוֹלְכִים בָּרְחוֹבוֹת וּמִתְגָּרְדִים בַּכְּתָלִים עַד שֶׁהָיָה דָּמָם זוֹרֵם וְעוֹרָם הָיָה יוֹרֵד מִבְּשָׂרָם.

[וּקְּנֵה-הַמִּדָּה הוּא], כְּנֶגֶד מַה שֶּׁהָיָה זָב דָּמָם שֶׁל יִשְׂרָאֵל בְּשָׁעָה שֶׁהָיוּ יוֹצְאִים לַמִּדְבָּר לְקוֹשֵׁשׁ קַשׁ לַתֶּבֶן.

{{{עָרֹב}}}

מַכַּת עָרֹב – [הַטַּעַם הוּא], כִּי הַמִּצְרִיִּים הָיוּ שׁוֹלְחִים אֶת בְּנֵי יִשְׂרָאֵל לַיְּעָרוֹת כְּדֵי שֶׁיָּצוּדוּ עֲבוּרָם חַיּוֹת רָעוֹת, וְכַוָּנָתָם הָיְתָה לְהַכְנִיסָם בְּסַכָּנָה וּלְהָטִיל בָּהֶם פַּחַד גָּדוֹל.

[וְזֶה קְּנֵה-הַמִּדָּה], שֶׁהַקָּדוֹשׁ בָּרוּךְ הוּא שִׁלַּח בָּהֶם כָּל מִינֵי חַיּוֹת רָעוֹת. וְלָכֵן נִקְרָא ''עָרֹב'' מִלְּשׁוֹן ''''מְעֹרָב'', שֶׁהָיוּ שָׁם אֲרָיוֹת, נְמֵרִים, דֻּבִּים וּזְאֵבִים, וְכֵן נְחָשִׁים וְעַקְרַבִּים וּשְׁאָר חַיּוֹת רָעוֹת הַמְּצוּיוֹת בָּעוֹלָם, וְכֻלָּם בָּאוּ לְמִצְרַיִם וְקָפְצוּ עַל הַמִּצְרִיִּים וְטָרְפוּ אוֹתָם.

{{{דֶּבֶר}}}

מַכַּת דֶּבֶר – [הַטַּעַם הוּא], שֶׁהַמִּצְרִיִּים הָיוּ מַכְרִיחִים אֶת בְּנֵי יִשְׂרָאֵל שֶׁיִּרְעוּ אֶת בְּהֶמְתָּם וּמִקְנֵיהֶם שֶׁל הַמִּצְרִיִּים, וְכַוָּנָתָם הָיְתָה שֶׁיֵּעָדְרוּ כַּמָּה שֶׁיּוֹתֵר מִבָּתֵּיהֶם וְיִתְבַּטְּלוּ מִפְּרִיָּה וּרְבִיָּה.

וְכֵן כְּשֶׁהָיוּ הַמִּצְרִיִּים חוֹרְשִׁים שְׂדוֹתֵיהֶם, הָיְתָה מְלַאכְתָּם נַעֲשֵׂית עַל יְדֵי בְּנֵי יִשְׂרָאֵל, וַאֲפִלּוּ לֹא נָתְנוּ לָהֶם לַחֲרשׁ בְּבַהֲמוֹתֵיהֶם, כְּדֵי לִשְׁמֹר עַל אֵיכוּת בַּהֲמוֹתֵיהֶם.

[וְזֶה קְּנֵה-הַמִּדָּה], שֶׁהַמַּכָּה הַזֹּאת הֵמִיתָה אֶת כָּל הַמִּקְנֶה שֶׁל הַצֹּאן וְהַבָּקָר, מַה שֶּׁשַּׁיָּךְ לַמִּצְרִיִּים, וְאִלּוּ מִמִּקְנֵה בְּנֵי יִשְׂרָאֵל לֹא מֵתוּ אֲפִלּוּ מֵהַבְּהֵמוֹת הַחַלָּשׁוֹת וְהַחוֹלוֹת שֶׁעוֹמְדוֹת לָמוּת בִּזְמַן מַכָּה זוֹ, וְהַטַּעַם הוּא, שֶׁלֹּא יֹאמְרוּ שֶׁגַּם אֵצֶל בְּנֵי יִשְׂרָאֵל יֵשׁ מַכַּת דֶּבֶר.

{{{שְׁחִין}}}

מַכַּת שְׁחִין – [הַטַּעַם הוּא], מִפְּנֵי שֶׁהַמִּצְרִיִּים הָיוּ מִשְׁתַּעְבְּדִים בְּעַם יִשְׂרָאֵל תַּשְׁמִישׁ שֶׁל בִּזָּיוֹן, שֶׁהָיוּ כּוֹפִין אוֹתָם שֶׁיִּרְחֲצוּ אֶת הַמִּצְרִיִּים וִינַקּוּ אֶת גּוּפָם.

[וְזֶה הַקְּנֵה-מִּדָּה], שֶׁהֵבִיא עֲלֵיהֶם אֶת הַשְּׁחִין, דְּהַיְנוּ אֵפֶר חַם מְאֹד, עַל יְדֵי שֶׁלָּקַח משֶׁה אֵפֶר וּזְרָקוֹ הַשָּׁמַיְמָה, וְקִבֵּל הָאֵפֶר חֹם מֵהַשֶּׁמֶשׁ, וְהָיָה גּוֹרֵם לַמִּצְרִיִּים פְּצָעִים וּמֻגְלָה וְלֹא יָכְלוּ לִרְחֹץ גּוּפָם לֹא בְּחַמִּים וְלֹא בְּקָרִים.

וְחֹפֶן שֶׁל משֶׁה וְאַהֲרֹן, כִּסָּה אֶת כָּל אֶרֶץ מִצְרַיִם, שֶׁהָיְתָה עִם אֻכְלוּסִיָּה גְּדוֹלָה מְאֹד, וְזֶה הָיָה נֵס בְּתוֹךְ נֵס.

{{{בָּרָד}}}

מַכַּת בָּרָד – [הַטַּעַם הוּא], כְּפִי הַיָּדוּעַ מַה שֶּׁהַמִּצְרִיִּים הָיוּ רוֹדִים וּמַכִּים אֶת בְּנֵי יִשְׂרָאֵל, כְּדֵי שֶׁיַּשְׁלִימוּ מִכְסַת הָעֲבוֹדָה, וּלְכָךְ הֵבִיא הַקָּדוֹשׁ בָּרוּךְ הוּא אֶת מַכַּת הַבָּרָד.

[וְהַקְּנֵה-מִּדָּה הוּא], שֶׁהָיָה הַבָּרָד מַכֶּה בְּרָאשֵׁיהֶם בְּכֹחַ גָּדוֹל. וְעוֹד, יָדוּעַ שֶׁהַמִּצְרִיִּים הָיוּ צוֹעֲקִים עַל בְּנֵי יִשְׂרָאֵל שֶׁיַּעַבְדוּ יוֹתֵר מַהֵר, וְהַקָּדוֹשׁ בָּרוּךְ הוּא הֵבִיא עֲלֵיהֶם רַעַשׁ גָּדוֹל שֶׁל רְעָמִים חֲזָקִים מְאֹד.

וְאָמְרוּ רַבּוֹתֵינוּ זַ''ל (שִיר הַשּׁירִים ג, א), שֶׁהַבָּרָד שֶׁיָּרַד בְּמִצְרַיִם הָיָה בְּתוֹכוֹ אֵשׁ וּמִבַּחוּץ מַיִם קְפוּאִים, וְהַמַּיִם וְהָאֵשׁ עָשׂוּ שָׁלוֹם בֵּינֵיהֶם כְּדֵי לְהַכּוֹת בַּמִּצְרִים. וְהָיָה הַבָּרָד דּוֹמֶה לַעֲשָׁשִׁית מְלֵאָה מַיִם וְשֶׁמֶן, וְהַלֶּהָבָה מִבִּפְנִים. וְהָיָה הַבָּרָד חַד כַּסַּכִּין, וְהָיָה חוֹתֵךְ עֵצִים כְּמוֹ בְּמַסּוֹר.

וְאֵלֶּה שֶׁהָיוּ בָּרְחוֹב נִפְגְּעוּ מֵהַבָּרָד וָמֵתוּ, וְהָאֵשׁ שֶׁבְּתוֹךְ הַבָּרָד הָיְתָה שׂוֹרֶפֶת אוֹתָם. וְאַף עַל פִּי שֶׁבְּמָקוֹם אֶחָד עָמַד מִקְנֵה יִשְׂרָאֵל יַחַד עִם מִקְנֵה מִצְרַיִם, לֹא הִזִּיק הַבָּרָד לְמִקְנֵה יִשְׂרָאֵל כְּלָל.

וּכְשֶׁהִתְפַּלֵּל משֶׁה לַה' שֶׁיִּפָּסֵק הַבָּרָד, מִיָּד נִפְסַק וְאַף בָּרָד שֶׁכְּבָר יָרַד מִשָּׁמַיִם נִשְׁאַר תָּלוּי בָּאֲוִיר, וְחֵלֶק מִמֶּנּוּ יָרַד בִּימֵי יְהוֹשֻׁעַ וְחֵלֶק שֵׁנִי נִשְׁאַר עֲדַיִן תָּלוּי וְעוֹמֵד בָּאֲוִיר. וּבִזְמַן שֶׁהַקָּדוֹשׁ בָּרוּךְ הוּא יִגְאַל אֶת בְּנֵי יִשְׂרָאֵל יָבוֹא בָּרָד זֶה עַל אֻמּוֹת הָעוֹלָם בְּמִלְחֶמֶת גּוֹג וּמָגוֹג.

{{{אַרְבֶּה}}}

מַכַּת אַרְבֶּה – [הַטַּעַם הוּא], כִּי הַמִּצְרִיִּים אִלְּצוּ אֶת בְּנֵי יִשְׂרָאֵל לַחֲרשׁ בִּשְׂדוֹתֵיהֶם, וְלִזְרֹעַ תְּבוּאָה וְלִטַּע כָּל מִינֵי עֵצִים.

[וְזֶה קְּנֵה-הַמִּדָּה], שֶׁהֵבִיא הַקָּדוֹשׁ בָּרוּךְ הוּא עֲלֵיהֶם אֶת הָאַרְבֶּה וְאָכַל אֶת הַכֹּל, וְלֹא נֶהֱנוּ מִכָּל מַה שֶּׁיִּשְׂרָאֵל עָבְדוּ לָהֶם.

{{{חשֶׁךְ}}}

מַכַּת חשֶׁךְ – [הַטַּעַם הוּא], מִפְּנֵי שֶׁהָיוּ מַעֲבִידִים אֶת יִשְׂרָאֵל בַּעֲבוֹדַת פֶּרֶךְ, וְהָיוּ עוֹבְדִים כָּל הַיּוֹם עַד מְאֻחָר בַּלַּיְלָה. וְכֵן הָיוּ קָמִים בַּבֹּקֶר עוֹד לִפְנֵי שֶׁהֵאִיר הַיּוֹם, כְּדֵי לֶאֱסֹף תֶּבֶן לִלְבֵנִים. וְכֵן הָיוּ כּוֹפִין אֶת בְּנֵי יִשְׂרָאֵל לָשֵׂאת לִפְנֵיהֶם אֲבוּקוֹת בַּלַּיְלָה כְּדֵי לְהָאִיר לָהֶם.

וּבְאוֹתוֹ הַדּוֹר הָיוּ רְשָׁעִים שֶׁלֹּא רָצוּ לָצֵאת מִמִּצְרַיִם, לְפִי שֶׁהָיוּ עֲשִׁירִים גְּדוֹלִים וְלֹא רָצָה הַקָּדוֹשׁ בָּרוּךְ הוּא לְהָרְגָם בְּפַרְהֶסְיָא, שֶׁלֹּא יֹאמְרוּ הַמִּצְרִיִּים שֶׁגַּם בְּנֵי יִשְׂרָאֵל נֶעֱנָשִׁים, וּלְכָךְ הֵבִיא מַכַּת חשֶׁךְ כְּדֵי שֶׁלֹּא יִרְאוּ הַמִּצְרִיִּים כֵּיצַד קוֹבְרִים אֶת הָרְשָׁעִים הַלָּלוּ, כִּי רְשָׁעִים אֵלּוּ מֵתוּ וְנִקְבְּרוּ בִּימֵי הַחשֶׁךְ.

{{{בְּכוֹרוֹת}}}

מַכַּת בְּכוֹרוֹת – [הַטַּעַם הוּא], שֶׁבְּשָׁעָה שֶׁאָמַר לוֹ הַקָּדוֹשׁ בָּרוּךְ הוּא לְמשֶׁה ''וְאָמַרְתָּ אֶל פַּרְעֹה כֹּה אָמַר ה' בְּנִי בְכֹרִי יִשְׂרָאֵל. וָאֹמַר אֵלֶיךָ שַׁלַּח אֶת בְּנִי וְיַעַבְדֵנִי וַתְּמָאֵן לְשַׁלְּחוֹ הִנֵּה אָנֹכִי הֹרֵג אֶת בִּנְךָ בְּכֹרֶךָ'' (שְׁמוֹת ד, כב-כג). דְּהַיְנוּ, כְּנֶגֶד מַה שֶּׁהֶעֱבִידוּ אֶת בְּנֵי יִשְׂרָאֵל, שֶׁהֵם בְּכוֹרֵי הַקָּדוֹשׁ בָּרוּךְ הוּא, כְּנֶגֶד זֶה הִכָּה בָּהֶם כָּל בְּכוֹר וּבֵאלֹהֵיהֶם עָשָׂה שְׁפָטִים.

וּמַכָּה זוֹ הָיְתָה חֲמוּרָה שֶׁבְּכֻלָּן, לָכֵן נִקְרֵאת ''מַכַּת בְּכוֹרוֹת'', מַה שֶּׁאֵין כֵּן בִּשְׁאָר הַמַּכּוֹת שֶׁנֶּאֱמַר בִּסְתָמָא - דָּם, צְפַרְדֵּעַ, כִּנִּים וְכוּ'.

וּבְמַכָּה זוֹ מֵתוּ כָּל הַבְּכוֹרוֹת, אַף בְּכוֹר שֶׁאֵינוֹ מִצְרִי שֶׁבָּא מִמָּקוֹם אַחֵר לְמִצְרַיִם, כֵּיוָן שֶׁהִגִּיעַ לְמִצְרַיִם מֵת בְּמַכָּה זוֹ.

{{וּבְאוֹתוֹ לַיְלָה קָם פַּרְעֹה וְהֵחֵל לְסַבֵּב בְּבָתֵּי עֲבָדָיו, וּבִרְחוֹבוֹת הָעִיר, וְחִפֵּשׂ אֶת משֶׁה וְאַהֲרֹן וְצָעַק בְּקוֹל גָּדוֹל: ''משֶׁה וְאַהֲרֹן! הֵיכָן אַתֶּם?'' כִּי בְּאוֹתוֹ לַיְלָה נִשְׁאֲרוּ משֶׁה וְאַהֲרֹן לָלוּן בְּתוֹךְ מִצְרַיִם, וּכְשֶׁשָּׁמְעוּ בְּנֵי יִשְׂרָאֵל אֶת קוֹלוֹ שֶׁל פַּרְעֹה, פָּתְחוּ אֶת חַלּוֹנוֹתֵיהֶם וְהָיוּ אוֹמְרִים לְפַרְעֹה: מַה תְּבַקֵּשׁ? לְפִי שֶׁאָסוּר הָיָה לְשׁוּם יִשְׂרָאֵל לָצֵאת מִפֶּתַח בֵּיתוֹ עַד בֹּקֶר.

וְאָמַר לָהֶם פַּרְעֹה: אֲנִי מְחַפֵּשׂ אֶת משֶׁה וְאַהֲרֹן!

אָמְרוּ לוֹ: לֵךְ בְּאוֹתָהּ סִמְטָה שֶׁהוּא גָּר שָׁם.

וְהוּא הוֹלֵךְ וְצוֹעֵק: משֶׁה וְאַהֲרֹן הֵיכָן אַתֶּם?

וְהָיוּ בְּנֵי יִשְׂרָאֵל מְשִׁיבִין לוֹ: לֹא כָּאן גָּרִים משֶׁה וְאַהֲרֹן. לֵךְ לְחָצֵר אַחֶרֶת וְתִמְצָא אוֹתָם שָׁם.

וְכָךְ הָיוּ מְשַׂחֲקִים עָלָיו. וְהָיָה מְהַלֵּךְ מֵחָצֵר לְחָצֵר וּמְיַבֵּב כְּמוֹ קוֹף וְצוֹעֵק: ''קוּמוּ צְּאוּ מִתּוֹךְ עַמִּי וְגּוֹ', גַּם צֹאנְכֶם גַּם בְּקַרְכֶם קְחוּ וָלֵכוּ'' (שְׁמוֹת יב, לא-לב). דְּהַיְנוּ, מִשּׁוּם שֶׁיָּרֵא פַּרְעֹה לְנַפְשׁוֹ כִּי הָיָה בְּכוֹר.

וּכְשֶׁמָּצָא אֶת משֶׁה, בָּא פַּרְעֹה וְהִתְחַנֵּן לְרַגְלָיו שֶׁיֵּצֵא עַם יִשְׂרָאֵל תֵּכֶף וּמִיָּד, כִּי אָמְרוּ כֻּלָּנוּ מֵתִים.

אָמַר לוֹ משֶׁה: אָנוּ מְצֻוִּים שֶׁלֹּא לָצֵאת מִפֶּתַח הַבַּיִת עַד הַבֹּקֶר, וְלֹא נֵצֵא כְּגַנָּבִים בַּלַּיְלָה, אֶלָּא נַמְתִּין עַד הַבֹּקֶר לְעֵינֵי כָּל מִצְרַיִם!

בָּא פַּרְעֹה וְהִתְחַנֵּן לְפָנָיו שֶׁיַּשְׁאִיר אוֹתוֹ בַּחַיִּים כִּי הוּא בְּכוֹר.

הֵשִׁיב לוֹ משֶׁה: אַל תִּירָא, אַתָּה לֹא תָּמוּת כִּי הַקָּדוֹשׁ בָּרוּךְ הוּא יַשְׁאִיר אוֹתְךָ בַּחַיִּים כְּדֵי שֶׁתִּרְאֶה אֶת הַנִּסִּים וְהַנִּפְלָאוֹת וְתֵדַע גְּדֻלָּתוֹ שֶׁל הַקָּדוֹשׁ בָּרוּךְ הוּא!

וְשׁוּב אָמַר לוֹ פַּרְעֹה: אַף עַל פִּי כֵן אֲנִי מְבַקֵּשׁ שֶׁתֵּצְאוּ מִיָּד, כִּי כָּל רֶגַע שֶׁאַתֶּם נִשְׁאָרִים, הַמִּצְרִיִּים מַמְשִׁיכִים לָמוּת.

עָנָה לוֹ משֶׁה: אִם אַתָּה רוֹצֶה שֶׁהַמַּכָּה תִּפָּסֵק, עָלֶיךָ לוֹמַר בְּקוֹל רָם שֶׁיִּשְׁמְעוּ כָּל הַמִּצְרִים: ''הֲרֵי אַתֶּם בְּנֵי חוֹרִין וְאַתֶּם עַבְדֵי הַקָּדוֹשׁ בָּרוּךְ הוּא!''

פַּרְעֹה אָמַר דְּבָרִים אֵלּוּ, וְשָׁמְעוּ כָּל מִצְרַיִם, כִּי הַקָּדוֹשׁ בָּרוּךְ הוּא הִגְבִּיהַּ קוֹלוֹ שֶׁל פַּרְעֹה בְּכָל מִצְרַיִם.}}

וְטַעַם שֶׁל מַכָּה זוֹ, שֶׁהָיְתָה בַּלַּיְלָה וְלֹא בַּיּוֹם לְעֵינֵי כֻּלָּם, כִּי בְּכָל הַמַּכּוֹת נֶעֶנְשׁוּ מִדָּה כְּנֶגֶד מִדָּה, וּבְעִנְיַן הַזְּמַן עֲדַיִן לֹא נֶעֶנְשׁוּ, כִּי יָדוּעַ שֶׁפַּרְעֹה גָּזַר עֲלֵיהֶם שֶׁיַּעַבְדוּ בַּיּוֹם וּבַלַּיְלָה, וְהָיוּ הַמִּצְרִיִּים מְעוֹרְרִים אוֹתָם בְּאֶמְצַע הַלַּיְלָה לָעֲבוֹדָה, לָכֵן הֵבִיא הַקָּדוֹשׁ בָּרוּךְ הוּא אֶת מַכַּת בְּכוֹרוֹת דַּוְקָא בַּחֲצוֹת הַלַּיְלָה.

שאל בני

בְּכָל הַמַּכּוֹת נֶאֶמַר רַק שֵׁם הַמַּכָּה: דָּם, צְפַרְדֵּעַ וְכוּ', וְרַק בְּמַכַּת בְּכוֹרוֹת נֶאֶמְרָה הַמִּלָּה ''מַכַּת'' שֶׁלֹּא נֶאֶמְרָה בִּשְׁאָר הַמַּכּוֹת. מַדּוּעַ? וְעוֹד, שֶׁרַבִּי יְהוּדָה לֹא הִכְנִיס אֶת הַמִּלָּה ''מַכַּת'' בְּרָאשֵׁי תֵּבוֹת?

תשובה:

בַּסֵּפֶר [''רל''ח פֵּרוּשִׁים לְהַגָּדָה שֶׁל פֶּסַח''] מְבֹאָרִים דְּבָרָיו שֶׁל הַגָּאוֹן הַצַּדִּיק [ר' בָּרוּךְ מִקָּאסִיף] זַצַּ''ל, שֶׁזּוֹ מַחֲלֹקֶת בֵּין תַּנָּא קַמָּא לְרַבִּי יְהוּדָה לְגַבֵּי מַכַּת בְּכוֹרוֹת. תַּנָּא קַמָּא סוֹבֵר שֶׁהָיוּ כָּאן שְׁתֵּי מַכּוֹת, אַחַת שֶׁהַבְּכוֹרִים הִכּוּ אֶת הַמִּצְרִים, וּמַכָּה נוֹסֶפֶת שֶׁה' הִכָּה אֶת הַבְּכוֹרִים. וְאִלּוּ רַבִּי יְהוּדָה סוֹבֵר, שֶׁהָיְתָה מַכָּה אַחַת - שֶׁה' הִכָּה אֶת כָּל הַבְּכוֹרִים.

[[[ [[[[רַבִּי]]]] יְהוּדָה הָיָה נוֹתֵן בָּהֶם סִמָּנִים:
<center>
[[[[דְּצַ''ךְ. עַדַ''שׁ. בְּאַחַ''ב.]]]] ]]]
</center>

~ רַבִּי יְהוּדָה הָיָה נוֹתֵן בָּהֶם סִימָנִים...

{{{מַהוּ הַחִדּוּשׁ?}}}

שאל בני

מָה הַחִדּוּשׁ שֶׁל רַבִּי יְהוּדָה בַּסִּימָנִים שֶׁנָּתַן?

תשובה:

[הַגְּרָ''א] מְתָרֵץ, שֶׁרַבִּי יְהוּדָה סוֹבֵר שֶׁרָאשֵׁי הַתֵּבוֹת הַלָּלוּ הָיוּ כְּתוּבִים עַל מַטֵּהוּ שֶׁל משֶׁה דְּצַ''ךְ, עַדַ''''שׁ, בְּאַחַ''ב. וְכֵן מְפֹרָשׁ בַּמְּכִילְתָּא.

[[[ [[[[רַבִּי]]]] יוֹסֵי הַגְּלִילִי אוֹמֵר: מִנַּיִן אַתָּה אוֹמֵר שֶׁלָקוּ הַמִּצְרִיִּים בְּמִצְרַיִם עֶשֶׂר מַכּוֹת וְעַל הַיָם לָקוּ חֲמִשִּׁים מַכּוֹת. בְּמִצְרַיִם מַה הוּא אוֹמֵר: וַיֹאמְרוּ הַחַרְטֻמִּים אֶל פַּרְעֹה אֶצְבַּע אֱלֹהִים הִיא. וְעַל הַיָּם מַה הוּא אוֹמֵר. וַיַּרְא יִשְׂרָאֵל אֶת הַיָד הַגְּדֹלָה אֲשֶׁר עָשָׂה יְהֹוָה בְּמִצְרַיִם, וַיִּירְאוּ הָעָם אֶת יְהֹוָה, וַיַּאֲמִינוּ בַּיְהֹוָה וּבְמשֶׁה עַבְדוֹ:]]]

~ ''וְעַל הַיָּם מַהוּ אוֹמֵר?''

{{{עֲשָׂרָה נִסִּים שֶׁנַעֲשׂוּ לַאֲבוֹתֵינוּ עַל הַיָּם}}}

כָּתַב בַּעַל [''יְסוֹד וְשֹׁרֶשׁ הָעֲבוֹדָה'']: [רָאוּי לְסַפֵּר לִבְנֵי בֵּיתוֹ הָעֲשָׂרָה נִסִּים שֶׁנַּעֲשׂוּ לַאֲבוֹתֵינוּ עַל הַיָּם, וְתִמְצָאֵם בְּפֵרוּשׁ הַבַּרְטְנוּרָא אָבוֹת פֶּרֶק ה'].

לְתוֹעֶלֶת הַמְעַיְּנִים נַעְתִּיק לְשׁוֹן רַבֵּנוּ [עוֹבַדְיָה מִבַּרְטְנוּרָא], אֲשֶׁר בּוֹ מְתֹאָר הַמַּחֲזֶה הַנִּפְלָא, הַהוֹד הֶהָדָר וְהַיֹּפִי, שֶׁהָיָה בְּעֵת קְרִיאַת הַיָּם, אַשְׁרֵי עַיִן רָאֲתָה כָּל זֹאת:

{{''עֲשָׂרָה נִסִּים נַעֲשׂוּ לַאֲבוֹתֵינוּ עַל הַיָּם''.

[א.] שֶׁנִּבְקְעוּ הַמַּיִם.

[ב.] שֶׁנַּעֲשָׂה הַיָּם כְּמִין אֹהֶל, וְנִכְנְסוּ יִשְׂרָאֵל לְתוֹכוֹ, וְכָתוּב ''נָקַבְתָּ בְמַטָּיו רֹאשׁ פְּרָזָו'' (חֲבַקּוּק ג).

[ג.] שֶׁנַּעֲשָׂה קַרְקָעִית הַיָּם יָבֵשׁ וְלֹא חֹמֶר וָטִיט, דִּכְתִיב ''וּבְנֵי יִשְׂרָאֵל הָלְכוּ בַיַּבָּשָׁה'' (שְׁמוֹת יד).

[ד.] קַרְקָעִית הַיָּם שֶׁדָּרְכוּ בּוֹ הַמִּצְרִיִּים, שֶׁהָיוּ רוֹדְפִים אַחֲרֵי יִשְׂרָאֵל, נִתְלַחְלַח וְנַעֲשָׂה חֹמֶר וָטִיט, דִּכְתִיב ''חֹמֶר מַיִם רַבִּים'' (חֲבַקּוּק ג).

[ה.] שֶׁהַמַּיִם הַנִּקְפָּאִים בְּקַרְקַע הַיָּם לֹא הָיוּ חֲתִיכָה אַחַת אֶלָּא חֲתִיכוֹת קְטַנּוֹת כְּעֵין לְבֵנִים וְאַבְנֵי הַבִּנְיָן מְסֻדָּרִים זֶה אֵצֶל זֶה, כְּדִכְתִיב ''וְאַתָּה פּוֹרַרְתָּ בְעָזְךָ יָם'' (תְּהִלִּים עד), שֶׁנַּעֲשָׂה כְּעֵין פֵּרוּרִים.

[ו.] שֶׁנִּתְקַשּׁוּ הַמַּיִם הַנִּקְפָּאִים וְנַעֲשׂוּ קָשִׁים כַּסְּלָעִים, כְּדִכְתִיב ''שִׁבַּרְתָּ רָאשֵׁי תַּנִּינִים'' (שָׁם).

[ז.] שֶׁנִּגְזַר הַיָּם לְי''ב גְּזָרִים, כְּדֵי שֶׁיַּעַבְרוּ כָּל שֵׁבֶט וָשֵׁבֶט בְּדֶרֶךְ אֶחָד לְבַדּוֹ, וְהַיְנוּ דִּכְתִיב ''לְגוֹזֵר יַם סוּף לִגְזָרִים'' (תְּהִלִּים קלו).

[ח.] שֶׁקָּפְאוּ הַמַּיִם כְּסַפִּיר וְשֹׁהַם וּזְכוּכִית, כְּדֵי שֶׁיִּרְאוּ הַשְּׁבָטִים אֵלּוּ אֶת אֵלּוּ, שֶׁעַמּוּד הָאֵשׁ הָיָה מֵאִיר לָהֶם, וְזֶה שֶׁנֶּאֱמַר ''חֶשְׁכַת מַיִם עָבֵי שְׁחָקִים'' (שָׁם, יח), כְּלוֹמַר, קִבּוּץ הַמַּיִם הָיָה כָּעֳבִי שְׁחָקִים כְּעֶצֶם הַשָּׁמַיִם לָטֹּהַר.

[ט.] שֶׁהָיוּ יוֹצְאִים מִמֶּנּוּ מַיִם מְתוּקִים שֶׁהָיוּ שׁוֹתִים אוֹתָם, וְזֶה שֶׁאָמַר ''נוֹזְלִים''.

[י.] שֶׁלְּאַחַר שֶׁשָּׁתוּ מֵהֶם מַה שֶּׁרָצוּ, הַנּוֹתָרִים מֵהֶם הָיוּ נִקְפָּאִים וְנַעֲשׂוּ עֲרֵמוֹת, דִּכְתִיב ''נֶעֶרְמוּ מַיִם נִצְּבוּ כְּמוֹ נֵד נֹזְלִים'' (שְׁמוֹת טו). עַד כָּאן.
}}
כּוֹתֵב עַל כָּךְ בַּעַל תּוֹסְפוֹת יוֹם טוֹב וְזֶה לְשׁוֹנוֹ:
{{
מַה שֶּׁכָּתַב בַּנֵּס הַחֲמִישִׁי שֶׁהָיוּ הַמַּיִם נִקְפָּאִין כְּמִין לְבֵנִים וְכוּ', יֵשׁ לְדַקְדֵּק לְאֵיזֶה סִבָּה וָטַעַם נַעֲשׂוּ כִּלְבֵנִים.

וְנִרְאֶה לוֹמַר, שֶׁהָיָה לְנוֹי וּלְתִפְאֶרֶת יִשְׂרָאֵל בִּלְבָד, כְּמוֹ הַנֵּס הַשֵּׁנִי שֶׁנַּעֲשָׂה הַיָּם כְּמִין אֹהֶל, וּבְלֹא אֹהֶל גַּם יַסְפִּיק לָהֶם בְּהִבָּקְעוֹ לְבַד, וְאִם לַאֲהִיל עֲלֵיהֶם מִפְּנֵי הַחַמָּה אוֹ מִפְּנֵי הַגְּשָׁמִים, הֲרֵי בְּלִי סָפֵק הָעַנְנֵי כָּבוֹד לֹא סָרוּ מֵהֶם אַף כְּשֶׁהָלְכוּ בְּתוֹךְ הַיָּם.

אֶלָּא לִכְבוֹדָם שֶׁל יִשְׂרָאֵל נַעֲשׂוּ לָהֶם אֵלּוּ שְׁנֵי הַנִּסִּים. עַד כָּאן.
}}

~ ''וַיַּרְא יִשְׂרָאֵל אֶת הַיָּד הַגְּדֹלָה וְגוֹ'''

{{{הַיָּד הַגְּדוֹלָה שֶׁל בַּתְיָה בַּת פַּרְעֹה}}}

אֶת הַגְּבוּרָה הַגְּדוֹלָה שֶׁעָשְׂתָה יָדוֹ שֶׁל הַקָּדוֹשׁ בָּרוּךְ הוּא. וְהַרְבֵּה לְשׁוֹנוֹת נוֹפְלִין עַל לְשׁוֹן יָד וְכֻלָּן לְשׁוֹן יָד מַמָּשׁ.(רַשִׁ''י)

בְּנֵי יִשְׂרָאֵל רוֹאִים אֶת הַגְּבוּרָה הַגְּדוֹלָה שֶׁעָשָׂה לָהֶם הַקָּדוֹשׁ בָּרוּךְ הוּא, כְּמוֹ שֶׁנֶּאֱמַר ''וַיַּרְא יִשְׂרָאֵל אֶת] הַיָּד הַגְּדֹלָה] אֲשֶׁר עָשָׂה ה'''.

לִכְאוֹרָה קָשֶׁה: מַדּוּעַ נָקְטָה הַתּוֹרָה שֶׁבְּנֵי יִשְׂרָאֵל רָאוּ אֶת הַיָּד הַגְּדוֹלָה? עַל אֵיזוֹ יָד מְדֻבָּר? לָמָּה לֹא נֶאֱמַר שֶׁבְּנֵי יִשְׂרָאֵל רָאוּ אֶת הַנִּסִּים וְהַנִּפְלָאוֹת?

עַל כָּךְ שָׁמַעְתִּי פֵּרוּשׁ נִפְלָא:

משֶׁה רַבֵּנוּ הָיָה בַּתֵּבָה בַּסּוּף עַל שְׂפַת הַיְאוֹר, תִּינוֹק קָטָן זֶה עַתָּה נוֹלַד וּוַדַּאי שֶׁסַּכָּנַת חַיִּים רִחֲפָה עַל רֹאשׁוֹ. וּמִנֶּגֶד הוֹלֶכֶת לָהּ בַּת פַּרְעֹה לִרְחֹץ עַל הַיְאוֹר וְרוֹאָה תִּינוֹק הַמֻּטָּל לוֹ בְּתוֹךְ תֵּבַת גֹּמֶא. כְּמוֹ כָּל אֵם רַחֲמָנִיָּה הִיא לֹא יְכוֹלָה לִרְאוֹת אוֹתוֹ בְּמַצַּב סַכָּנָה וְחָשְׁבָה לְהַצִּילוֹ אַךְ בְּדֶרֶךְ הַטֶּבַע לֹא יָכְלָה לְהַגִּיעַ אֵלָיו כֵּיוָן שֶׁהַמֶּרְחָק מִמְּקוֹם הִמָּצְאָהּ עַד הַתֵּבָה הָיָה מֶרְחָק שֶׁל שִׁשִּׁים אַמָּה (כִּשְׁלוֹשִׁים מֶטֶר), כְּפִי שֶׁמּוּבָא בַּמִּדְרָשׁ (שְׁמוֹת רַבָּה א, כג) עַל הַפָּסוּק ''וַתִּשְׁלַח אֶת אֲמָתָהּ'': רַבִּי יְהוּדָה וְרַבִּי נְחֶמְיָה. חַד אָמַר: יָדָהּ. וְחַד אָמַר: שִׁפְחָתָהּ. מַאן דְּאָמַר ''יָדָהּ'' - [שִׁשִּׁים אַמָּה נִשְׁתַּרְבְּבָה אַמָּה שֶׁל בַּת פַּרְעֹה!]

אִם כֵּן, אָנוּ רוֹאִים שֶׁעַל פִּי דֶּרֶךְ הַטֶּבַע לֹא נִתָּן הָיָה לְהַצִּילוֹ אַךְ בַּת פַּרְעֹה רָצְתָה בְּחֶמְלָתָהּ הָרַבָּה עַל הַתִּינוֹק לַעֲשׂוֹת נִסָּיוֹן, אַף אִם הוּא בִּלְתִּי אֶפְשָׁרִי, עַל כֵּן שָׁלְחָה אֶת יָדָהּ וְהַקָּדוֹשׁ בָּרוּךְ הוּא הֶאֱרִיךְ לָהּ אֶת יָדָהּ לְגֹדֶל שִׁשִּׁים אַמָּה. מִכָּאן אָנוּ יְכוֹלִים לִלְמֹד וְלָקַחַת מוּסָר: כַּאֲשֶׁר אָנוּ רוֹאִים שֶׁאָדָם נִמְצָא בִּקְצֵה גְּבוּל יְכָלְתּוֹ וּבְדֶרֶךְ הַטֶּבַע לֹא נִתָּן כִּמְעַט לְהַצִּילוֹ, עִם כָּל זֹאת עָלֵינוּ לָדַעַת כִּי אֵצֶל הַקָּדוֹשׁ בָּרוּךְ הוּא לֹא קַיָּם הַמֻּשָּׂג ''אִי אֶפְשָׁר, לֹא יָכוֹל''. הַקָּדוֹשׁ בָּרוּךְ הוּא דּוֹרֵשׁ מֵהָאָדָם אֶת הַהִשְׁתַּדְּלוּת וְאֶת גְּמַר הַמְּלָאכָה הוּא יַעֲשֶׂה. זֶה מַה שֶּׁעָשְׂתָה בַּת פַּרְעֹה: הִיא עָשְׂתָה אֶת חֶלְקָהּ, שָׁלְחָה אֶת יָדָהּ וְאֶת גְּמַר הַמְּלָאכָה עָשָׂה הַקָּדוֹשׁ בָּרוּךְ הוּא.

וְזוֹ כַּוָּנַת הַכָּתוּב שֶׁבְּנֵי יִשְׂרָאֵל רָאוּ אֶת הַיָּד הַגְּדוֹלָה; הֵם רָאוּ שֶׁמִּצְרַיִם רוֹדֵף מֵאֲחוֹרֵיהֶם, יָם לִפְנֵיהֶם וּבְדֶרֶךְ הַטֶּבַע אֵין לָהֶם כָּל סִכּוּי לְהִנָּצֵל. אַךְ הֵם רָאוּ אֶת הַיָּד הַגְּדוֹלָה, אֶת אוֹתָהּ יָד שֶׁל בַּת פַּרְעֹה שֶׁהִצִּילָה אֶת משֶׁה, וְאָז הֵבִינוּ שֶׁגַּם לָהֶם הַקָּדוֹשׁ בָּרוּךְ הוּא יָכוֹל לַעֲשׂוֹת נִסִּים שֶׁלֹּא עַל דֶּרֶךְ הַטֶּבַע.

זוֹ הַדְּרִישָׁה מֵאִתָּנוּ: לְהִשְׁתַּדֵּל וְלַעֲשׂוֹת כְּכָל הָאֶפְשָׁר וְאֶת הַגָּדֵר שֶׁל מֵעַל הַטֶּבַע נַשְׁאִיר לְהַקָּדוֹשׁ בָּרוּךְ הוּא...

{{מַעֲשֶׂה נִפְלָא שָׁמַעְתִּי מִקְּרוֹבַת מִשְׁפַּחְתֵּנוּ, שֶׁהָיְתָה בַּחֹדֶשׁ הַשִּׁשִּׁי לְהֶרְיוֹנָהּ, וּבִבְדִיקַת הָאוּלְטְרָא סָאוּנְד הַשִּׁגְרָתִית נוֹדַע לָהּ מִפִּי הָרוֹפֵא כִּי הַתִּינוֹק הַנִּמְצָא בְּמֵעֶיהָ יִוָּלֵד מוֹנְגּוֹלוֹאִיד.

הֶלֶם, שׁוֹק חַיִּים, זוֹ הָיְתָה הַתְּחוּשָׁה בְּהִוָּדַע ''הַבְּשׂוֹרָה הַמָּרָה''. ''אֵין לִי טַעַם יוֹתֵר לִחְיוֹת, אֲנִי לֹא יְכוֹלָה לִחְיוֹת יוֹם אֶחָד יוֹתֵר!'' - אֵלּוּ הָיוּ הַמִּשְׁפָּטִים שֶׁנִּשְׁמְעוּ מִמֶּנָּה בַּיָּמִים הָרִאשׁוֹנִים. בְּרַם, אַט אַט הֵבִינָה שֶׁאֵין לָהּ בְּרֵרָה וְיוֹם אֶחָד הִיא תִּצְטָרֵךְ לָלֶדֶת וְהַחַיִּים חַיָּבִים לְהִמָּשֵׁךְ כָּרָגִיל.

הִצַּעְנוּ לָהּ שֶׁתִּקְרָא יוֹם יוֹם תְּהִלִּים בִּבְכִי וּבְוַדַּאי הַקָּדוֹשׁ בָּרוּךְ הוּא יִשְׁמַע תְּפִלָּתָהּ, וְאַף אִם נִגְזַר עָלֶיהָ לָלֶדֶת יֶלֶד כָּזֶה - הַקָּדוֹשׁ בָּרוּךְ הוּא יָכוֹל לְשַׁנּוֹת אֶת גִּדְרֵי הַטֶּבַע בְּכֹחַ תְּפִלָּתָהּ, כְּפִי שֶׁכּוֹתֵב רַבֵּנוּ בְּחַיֵּי.

הָעֵצָה הִתְקַבְּלָה וּבְכָל יוֹם בַּבֹּקֶר לְאַחַר שֶׁסִּיְּמָה אֶת תְּפִלָּתָהּ הֵחֵלָּה בְּמֶשֶׁךְ שָׁלוֹשׁ שָׁעוֹת רְצוּפוֹת לִקְרֹא תְּהִלִּים בִּבְכִי קוֹרֵעַ לֵב, וּבְסִיּוּם קְרִיאַת הַמִּזְמוֹרִים אָמְרָה: ''רִבּוֹנוֹ שֶׁל עוֹלָם! אֲנִי מִתְחַנֶּנֶת אֵלֶיךָ, אָנָּא, אֲנִי מְבַקֶּשֶׁת יֶלֶד בָּרִיא וְשָׁלֵם!''

וְכֵן עָשְׂתָה בְּמֶשֶׁךְ שְׁלוֹשָׁה חֳדָשִׁים רְצוּפִים יוֹם יוֹם. מִשְׁקָלָהּ יָרַד פְּלָאִים, הִיא מִעֲטָה לֶאֱכֹל וְהָיְתָה כְּשֶׁבֶר כְּלִי.

אַךְ בִּטְחוֹנָהּ בַּה' לֹא פָּג, הִיא לֹא הִרְפְּתָה. בְּשַׁאַפְתָנוּת וּבִמְסִירוּת שֶׁאֵינָהּ יוֹדַעַת גְּבוּלוֹת עָמְדָה בְּעֹז בַּמְּשִׂימָה.

יוֹם הַלֵּדָה הִגִּיעַ. לַחַץ, חֲרָדָה, פַּחַד מֵהַבִּלְתִּי נוֹדָע - כָּל אֵלּוּ לִוּוּ אוֹתָהּ בַּיָּמִים שֶׁלִּפְנֵי הַלֵּדָה.

וְהִנֵּה כֻּלָּם מִחוּץ לַחֲדַר הַלֵּדָה מִתְפַּלְלִים וּבוֹכִים וּמְקַוִּים שֶׁהַקָּדוֹשׁ בָּרוּךְ הוּא יַעֲשֶׂה נֵס.

אָכֵן זֶה קָרָה. הַקָּדוֹשׁ בָּרוּךְ הוּא שָׁמַע אֶת כָּל הַתְּפִלּוֹת, אֶת כָּל הַבְּכִיּוֹת וּפָּתַח אֶת שַׁעֲרֵי שָׁמַיִם לְשַׁוְעַת הַמִּתְפַּלְלִים. וְכֵיוָן שֶׁאֵין תְּפִלָּה הַשָּׁבָה רֵיקָם מִלִּפְנֵי הַקָּדוֹשׁ בָּרוּךְ הוּא, גַּם הַפַּעַם ה' הוֹשִׁיעַ וְנוֹלְדָה לָהֶם בַּת בְּרִיאָה וּשְׁלֵמָה!}}

~ וַיַּאֲמִינוּ בַּה'

{{{הָרַב רְאוּבֵן אֶלְבַּז מַצִיעַ לָבַּעָל לְהַנִיחַ תְּפִלִּין –וְהַאִשָׁה נִפְקֶדֶת בְּהֵרָיוֹן}}}

{{שִׁמְעוֹן וְטוֹבָה עָבְרוּ לְהִתְגּוֹרֵר בְּקִרְיַת שְׁמוֹנָה. הוּא הִמְשִׁיךְ לְשָׁרֵת כְּקָצִין בְּהַנְדָּסָה קְרָבִית בִּלְבָנוֹן. קִרְיַת שְׁמוֹנָה סָבְלָה בְּאוֹתָם יָמִים מֵהַפְגָּזוֹת. יוֹם אֶחָד נָחֲתָה קַטְיוּשָׁה עַל בִּנְיַן מְגוּרֵיהֶם. טוֹבָה, שֶׁהָיְתָה בִּתְחִלַּת הֶרְיוֹנָהּ, נֶחְֶרְדָה. שִׁמְעוֹן נִכְנַס לְבֵיתוֹ בַּלַּיְלָה וְנִדְהַם לִרְאוֹתָהּ מֻטֶּלֶת בְּמִטָּתָהּ חַסְרַת אוֹנִים. הֵם נָסְעוּ בִּמְהִירוּת לְבֵית חוֹלִים 'זִיו' בִּצְפַת, שָׁם הִתְבָּרֵר שֶׁהִפִּילָה מֵחֲמַת הַפַּחַד. הָרוֹפֵא אָמַר שֶׁכַּנִּרְאֶה לֹא תּוּכַל לָלֶדֶת בֶּעָתִיד.

מֵאָז נִכְנְסָה טוֹבָה לְסִדְרַת טִפּוּלִים מְיַגַּעַת. הֵם הָלְכוּ מֵרוֹפֵא לְרוֹפֵא, וּבְמֶשֶׁךְ הַזְּמַן הָלְכָה תִּקְוָתָם וְהִתְפּוֹגְגָה.

פַּעַם, כַּאֲשֶׁר הִגִּיעַ שִׁמְעוֹן לְבֵית הוֹרָיו, פָּגַשׁ אֶת אָחִיו, חֲסִיד בְּרֶסְלָב, שֶׁהִצִּיעַ לוֹ: ''מַה דַּעְתְּךָ לָלֶכֶת לְאֵיזֶה רַב לְקַבֵּל בְּרָכָה, בְּנוֹסָף לַטִּפּוּל הָרְפוּאִי?''

''אֲנִי לֹא מַאֲמִין בְּרַבָּנִים!'' עָנָה שִׁמְעוֹן בְּתֹקֶף, ''רַק הָרוֹפְאִים יוּכְלוּ לַעְזֹר, אִם בִּכְלָל''.

יוֹם שִׁשִּׁי אֶחָד הִגִּיעוּ בְּנֵי הַזּוּג לְטִפּוּל אֵצֶל פְּרוֹפֶסּוֹר בָּכִיר. בַּסִּיּוּם הוּא פָּנָה לְשִׁמְעוֹן בְּמַבָּט קוֹדֵר: ''לֹא חָסַכְנוּ שׁוּם מַאֲמָץ, אֲבָל הָרֶחֶם שֶׁל אִשְׁתְּךָ פָּשׁוּט מֵת. אֲנִי מַצִּיעַ לָכֶם לַחְשֹׁב עַל אִמּוּץ...''

שִׁמְעוֹן הִבִּיט בְּאִשְׁתּוֹ הַמּוּתֶשֶׁת וְחָשׁ שֶׁהַשָּׁמַיִם נָפְלוּ עֲלֵיהֶם. אַחֲרֵי שֶׁהָיוּ אֵצֶל הַפְּרוֹפֶסּוֹר הֲכִי גָּדוֹל, הֵבִינוּ שֶׁאֵין לְאָן לִפְנוֹת עוֹד.

לַמְרוֹת הַכֹּל, לֹא הִשְׁלִים שִׁמְעוֹן עִם רֹעַ הַגְּזֵרָה. בְּאוֹתוֹ יוֹם נָסַע לְהוֹרָיו, שָׁם פָּגַשׁ אֶת אָחִיו וְסִפֵּר לוֹ עַל דִּבְרֵי הָרוֹפֵא הַבָּכִיר. אָחִיו אָמַר: ''מָה אִכְפַּת לְךָ לַעֲשׂוֹת מַאֲמָץ וְלִנְסֹעַ לָרַב רְאוּבֵן אֶלְבַּז בִּירוּשָׁלַיִם?!''

''אֲנִי מוּכָן לִנְסֹעַ אֵלָיו'', אָמַר שִׁמְעוֹן, ''אֲבָל בִּתְנַאי שֶׁיּוֹתֵר לֹא תְּנַדְנֵד לִי אַף פַּעַם עַל רַבָּנִים וּבְרָכוֹת!''

''אֵין בְּעָיָה'', הִבְטִיחַ אָחִיו. בְּתוֹךְ תּוֹכוֹ שֶׁל שִׁמְעוֹן נוֹלְדָה אֵיזוֹ תִּקְוָה.

הוּא נָסַע עִם אִשְׁתּוֹ מִקִּרְיַת שְׁמוֹנָה לִישִׁיבַת 'אוֹר הַחַיִּים' בִּירוּשָׁלַיִם. הָרַב קִבְּלָם בְּפָנִים מְאִירוֹת, הִכְנִיסָם לְלִשְׁכָּתוֹ, כִּבְּדָם, וּבְלִי הַקְדָּמוֹת אָמַר לְשִׁמְעוֹן:

''אַתָּה רוֹצֶה שֶׁאִשְׁתְּךָ תִּהְיֶה מְעֻבֶּרֶת בַּחֹדֶשׁ הַבָּא?''

שִׁמְעוֹן נִדְהַם. הוּא צִפָּה שֶׁהָרַב יֹאמַר מַשֶּׁהוּ בְּנֻסַּח ''תָּבִיאוּ חֲמֵשׁ מֵאוֹת שֶׁקֶל וּתְקַבְּלוּ בְּרָכָה''. חָשַׁב בְּלִבּוֹ: הֲרֵי הָרַב מְעֻדְכָּן לְגַבֵּי מַצָּבֵנוּ. אֵיךְ הוּא מֵעֵז לְהַבְטִיחַ הַבְטָחָה כָּזוֹ?! מֵרֹב כַּעַס רָצָה לַהֲפֹךְ אֶת שֻׁלְחָנוֹ שֶׁל הָרַב...

הוּא הִתְאַפֵּק וְשָׁאַל: ''אוּלַי הָרַב רוֹצֶה כֶּסֶף?''

''אֲנִי לֹא רוֹצֶה מִכֶּם שׁוּם כֶּסֶף!''

''אָז מָה הָרַב רוֹצֶה מֵאִתָּנוּ?''

''תִּשְׁמַע חֲבִיבִי'', אָמַר הָרַב בְּרֹךְ, ''קַבְּלוּ עֲלֵיכֶם שְׁלוֹשָׁה דְּבָרִים: תַּנִּיחַ תְּפִלִּין בְּכָל בֹּקֶר, תִּשְׁמְרוּ שַׁבָּת, וְאִשְׁתְּךָ תִּשְׁמֹר טָהֳרַת הַמִּשְׁפָּחָה''.

בְּאוֹתָהּ תְּקוּפָה שִׁמְעוֹן הָיָה מַגָּ''ד בִּגְדוּד הַנְדָּסָה וְהִתְגּוֹרֵר עִם הַסַּמְגָּ''ד. עָלָה בְּרֹאשׁוֹ חֲשָׁשׁ: אֵיךְ אַנִּיחַ מָחָר תְּפִלִּין, דָּבָר שֶׁלֹּא עָשִׂיתִי מֵאָז הַבַּר מִצְוָה, וְעוֹד בְּנוֹכְחוּת הַסַּמְגָּ''ד?

הָרַב אֶלְבַּז קָטַע אֶת מַחֲשַׁבְתּוֹ: ''לְכָל יְהוּדִי יֵשׁ נִיצוֹץ בַּנְּשָׁמָה. צָרִיךְ רַק לָדַעַת לְהַדְלִיק אוֹתוֹ!''

''אֲנִי מוּכָן לְנַסּוֹת מַה שֶּׁהָרַב אָמַר לְמֶשֶׁךְ שְׁלוֹשִׁים יוֹם'', אָמַר שִׁמְעוֹן, ''וְלֹא יוֹם אֶחָד יוֹתֵר!''

הָרַב הִנְחָה אוֹתָם בְּאֹפֶן כְּלָלִי לְגַבֵּי שְׁמִירַת שַׁבָּת, וְהֵם נִפְרְדוּ מִמֶּנּוּ וְחָזְרוּ צָפוֹנָה. אֶת הַשַּׁבָּת הָרִאשׁוֹנָה שָׁמְרוּ בְּנֵי הַזּוּג בְּבֵיתָם. בְּמוֹצָאֵי שַׁבָּת חָזַר שִׁמְעוֹן לַבָּסִיס בְּהַחְלָטָה לָקוּם מֻקְדָּם מֵהָרָגִיל וּלְהַנִּיחַ תְּפִלִּין בָּאֹהֶל לִפְנֵי שֶׁהַסַּמְגָּ''ד יִתְעוֹרֵר. הוּא הִנִּיחַ קַסְדָּה לְצִדּוֹ כְּדֵי שֶׁאִם הַסַּמְגָּ''ד יָקוּם, יוּכַל לְהַנִּיחָהּ עַל רֹאשׁוֹ וּלְהַסְתִּיר אֶת הַתְּפִלִּין...

הוּא קָם מֻקְדָּם, הִתְקַלַּח, נִגַּשׁ לַתְּפִלִּין, הֵחֵל לִכְרֹךְ אֶת הָרְצוּעוֹת, וְאָז הַסַּמְגָּ''ד פָּקַח אֶת עֵינָיו...

שִׁמְעוֹן הִתְחַלְחֵל, אֲבָל סִיֵּם לְהַנִּיחַ אֶת הַתְּפִלִּין מִבְּלִי לְהַבִּיט לְעֵבֶר סְגָנוֹ. לְפֶתַע שָׁמַע: ''אַתָּה יָכוֹל לָתֵת גַּם לִי לְהַנִּיחַ?...''

''אַתָּה רוֹצֶה לְהַנִּיחַ תְּפִלִּין?!'' נִדְהַם שִׁמְעוֹן.

''תָּמִיד רָצִיתִי, אֲבָל הִתְבַּיַּשְׁתִּי מִמְּךָ...'' מֵאָז הֵחֵלּוּ הַמַּגָּ''ד וְהַסַּמְגָּ''ד לְהַנִּיחַ בְּיַחַד תְּפִלִּין מִדֵּי בֹּקֶר.

אַחֲרֵי חֹדֶשׁ הִגִּיעַ שִׁמְעוֹן לְבֵיתוֹ. אִשְׁתּוֹ הִבִּיטָה בּוֹ וְאָמְרָה: ''שִׁמְעוֹן, יָכוֹל לִהְיוֹת שֶׁאֲנִי...''

הוּא רָצָה לִקְפֹּץ מֵרֹב שִׂמְחָה, אֲבָל פָּחַד שֶׁזֶּה בְּטֶרֶם עֵת.

אַחֲרֵי שְׁבוּעַיִם אִשְׁתּוֹ עָשְׂתָה בְּדִיקָה וְהִתְבָּרֵר שֶׁהִיא אָכֵן מְעֻבֶּרֶת! בְּנֵי הַזּוּג הָיוּ מְאֻשָּׁרִים עַד הַשָּׁמַיִם. שִׁמְעוֹן הִתְקַשֵּׁר מִיָּד לָרַב אֶלְבַּז וְסִפֵּר לוֹ אֶת הַבְּשׂוֹרָה. הָרַב קָרָא ''יִשְׁתַּבַּח שְׁמוֹ לָעַד!'', וְשָׁאַל אֶת שִׁמְעוֹן אִם יַמְשִׁיךְ לִשְׁמֹר שַׁבָּת וּלְהַנִּיחַ תְּפִלִּין. שִׁמְעוֹן אָמַר ''בֶּטַח, כְּבוֹד הָרַב''.

בְּתֹם תִּשְׁעָה חֳדָשִׁים נָסְעוּ לְלֵדָה בְּ'שַׁעֲרֵי צֶדֶק' בִּירוּשָׁלַיִם. שִׁמְעוֹן חִכָּה בִּדְרִיכוּת עֲצוּמָה עַד שֶׁהָרוֹפֵא יָצָא וּבִשֵּׂר לוֹ: ''מַזָּל טוֹב, אִשְׁתְּךָ יָלְדָה בֵּן!'' שִׁמְעוֹן מִהֵר קֹדֶם כֹּל לִנְסֹעַ אֶל הָרַב אֶלְבַּז. הוּא נִכְנַס לְבֵית הָרַב וְאָמַר: ''כְּבוֹד הָרַב, יֵשׁ לִי בֵּן!''

הָרַב הִזִּיל דְּמָעוֹת כְּמוֹ יֶלֶד וְאַחֲרֵי רֶגַע הֵחֵל לִרְקֹד עִם שִׁמְעוֹן. לְאַחַר מִכֵּן הוֹצִיא מַשְׁקָאוֹת חֲרִיפִים וְהֵם שָׁתוּ 'לְחַיִּים'.

הָרַב אֶלְבַּז הָיָה הַסַּנְדָּק. לְאַחַר הַבְּרִית שָׁאַל אוֹתוֹ שִׁמְעוֹן: ''הָרַב, מָה עִם הַהֶמְשֵׁךְ?''

''אַל תִּדְאַג. עַכְשָׁו הַכֹּל נִפְתַּח. הַיְלָדִים הַבָּאִים יָבוֹאוּ לָכֶם, בְּעֶזְרַת הַשֵּׁם, בְּלִי בְּעָיוֹת''. וְכָךְ הָיָה.}}

[[[ [[[[כַּמָה]]]] לָקוּ בְאֶצְבַּע, עֶשֶׂר מַכּוֹת. אֱמוֹר מֵעַתָּה בְּמִצְרַיִם לָקוּ עֶשֶׂר מַכּוֹת, וְעַל הַיָּם לָקוּ חֲמִשִּׁים מַכּוֹת:

[[[[רַבִּי]]]] אֱלִיעֶזֶר אוֹמֵר: מִנַּיִן שֶׁכָּל מַכָּה וּמַכָּה שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִיִּים בְּמִצְרַיִם הָיְתָה שֶׁל אַרְבַּע מַכּוֹת. שֶׁנֶּאֱמַר: יְשַׁלַּח בָּם חֲרוֹן אַפּוֹ, עֶבְרָה וָזַעַם וְצָרָה, מִשְׁלַחַת מַלְאֲכֵי רָעִים. עֶבְרָה - אַחַת, וָזַעַם - שְׁתַּיִם, וְִצָרָה - שָׁלשׁ, מִשְׁלַחַת מַלְאֲכֵי רָעִים - אַרְבַּע. אֱמוֹר מֵעַתָּה, בְּמִצְרַיִם לָקוּ אַרְבָּעִים מַכּוֹת וְעַל הַיָּם לָקוּ מָאתַיִם מַכּוֹת:

[[[[רַבִּי]]]] עֲקִיבָא אוֹמֵר: מִנַּיִן שֶׁכָּל מַכָּה ומַכָּה שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִיִּים בְּמִצְרַיִם הָיְתָה שֶׁל חָמֵשׁ מַכּוֹת. שֶׁנֶּאֱמַר: יְִשַׁלַּח בָּם חֲרוֹן אַפּוֹ, עֶבְרָה וָזַעַם וְצָרָה, מִשְׁלַחַת מַלְאֲכֵי רָעִים. חֲרוֹן אַפּוֹ - אַחַת, עֶבְרָה - שְׁתַּיִם, וָזַעַם - שָׁלושׁ, וְצָרָה - אַרְבַּע, מִשְׁלַחַת מַלְאֲכֵי רָעִים - חָמֵשׁ. אֱמוֹר מֵעַתָּה, בְּמִצְרַים לָקוּ חֲמִשִּׁים מַכּוֹת וְעַל הַיָּם לָקוּ מָאתַיִם וְחֲמִשִּׁים מַכּוֹת .]]]
<BR>
{{{הַמִּצְרִים נִדּוֹנוּ בִּשְׁלוֹשָׁה סוּגֵי מִיתוֹת}}}

פָּסוּק זֶה נֶאֱמַר לְאַחַר מַה שֶּׁנֶּאֱמַר ''וַיַּרְא יִשְׂרָאֵל אֶת מִצְרַיִם מֵת עַל שְׂפַת הַיָּם'' (שְׁמוֹת יד, ל). וְיֵשׁ לְדַקְדֵּק: מָה רָאוּ יִשְׂרָאֵל בַּמִּצְרִיִּים שֶׁמֵּתוּ עַל שְׂפַת הַיָּם, דָּבָר שֶׁיְּנִיעֵם לְהַאֲמִין בַּה' יוֹתֵר מִכָּל הַנִּסִּים שֶׁהִתְרַחֲשׁוּ עַד אָז?

וּמְבָאֵר הֶ''[חָפֵץ חַיִּים]'' שֶׁכָּתַב לְפָרֵשׁ, עַל פִּי מַה שֶּׁפֵּרֵשׁ [רַשִׁ''י], שֶׁהַמִּצְרִיִּים בַּיָּם נִדּוֹנוּ בִּשְׁלוֹשָׁה סוּגֵי מִיתוֹת:

[בָּרְשָׁעִים הַגְּדוֹלִים] נֶאֱמַר ''יֹאכְלֵמוֹ כַּקַּשׁ'', לוֹמַר שֶׁנִּתְיַסְּרוּ בְּיִסּוּרִים קָשִׁים מֵחֲמַת גַּלֵּי הַיָּם, שֶׁנֶּאֶבְקוּ עִמָּהֶם עַד שֶׁשָּׁקְעוּ.

[וּבִרְשָׁעִים בֵּינוֹנִיִּים] נֶאֱמַר ''יָרְדוּ בִמְצוֹלֹת כְּמוֹ אָבֶן'', שֶׁלֹּא הִרְבּוּ לְהִתְיַסֵּר, אֶלָּא נִשְׁתַּלְשְׁלוּ לְאַט לְאַט כְּמוֹ אֶבֶן, עַד רִדְתָּם.

וּבַ[טּוֹבִים] שֶׁבָּהֶם נֶאֱמַר ''צָלֲלוּ כַּעוֹפֶרֶת בְּמַיִם אַדִּירִים'', דְּהַיְנוּ שֶׁלֹּא נִתְיַסְּרוּ, אֶלָּא טָבְעוּ מִיָּד בּוֹ בַּמָּקוֹם.

וּלְאַחַר מִכֵּן כְּשֶׁפָּלַט הַיָּם אֶת כֻּלָּם, וּבְנֵי יִשְׂרָאֵל הִכִּירוּ אֶת הָרְשָׁעִים לְסוּגֵיהֶם, דְּהַיְנוּ שֶׁהָיוּ יוֹדְעִים אֶת מִדַּת רִשְׁעוּתוֹ שֶׁל כָּל אֶחָד מֵהֶם וְעַל יְדֵי זֶה הִשִּׂיגוּ אֶת מִשְׁפַּט הַצֶּדֶק בְּעָנְשָׁם, לְכָךְ הִגִּיעוּ לִידֵי אֱמוּנָה נוֹסֶפֶת בַּה' וּבְמשֶׁה עַבְדּוֹ.

~ ''וְעַל הַיָּם לָקוּ מָאתַיִם וַחֲמִשִּׁים מַכּוֹת''

יֵשׁ לְהָבִין: מַדּוּעַ לָקוּ עַל הַיָּם מַכּוֹת רַבּוֹת יוֹתֵר מֵאֲשֶׁר לָקוּ בְּמִצְרַיִם?

אֶלָּא שֶׁהַקָּדוֹשׁ בָּרוּךְ הוּא נָהַג כָּאן בְּמִדָּה כְּנֶגֶד מִדָּה. מַכּוֹת מִצְרַיִם הָיוּ כְּנֶגֶד הַשִּׁעְבּוּד שֶׁהִשְׁתַּעְבְּדוּ הַמִּצְרִים בִּבְנֵי יִשְׂרָאֵל. אֲבָל לִקְרַאת סוֹף הַגָּלוּת, בְּ''קִנּוּחַ סְעוּדָה'', גָּבַר הַשִּׁעְבּוּד עַד מְאֹד, כַּאֲשֶׁר גָּזַר פַּרְעֹה שֶׁלֹּא יִתְּנוּ לָהֶם קַשׁ לְתֶבֶן, וְעִם זֹאת יִתְבְּעוּ מֵהֶם לְהַשְׁלִים אֶת מִכְסַת הַלְּבֵנִים. גְּזֵרָה זֹאת הָיְתָה קָשָׁה לָהֶם יוֹתֵר מִכָּל שְׁנוֹת הַשִּׁעְבּוּד, וְלָכֵן גַּם הַמִּצְרִים לָקוּ עַל הַיָּם בְּ''קִנּוּחַ סְעוּדָה'' שֶׁל מַכּוֹתֵיהֶם, מַכּוֹת קָשׁוֹת פִּי כַּמָּה יוֹתֵר מִכָּל הַמַּכּוֹת שֶׁסָּפְגוּ עַד כֹּה.

וְהִנֵּה שׁוֹטְרֵי בְּנֵי יִשְׂרָאֵל בָּאוּ לִפְנֵי פַּרְעֹה לְבַטֵּל אֶת הַגְּזֵרָה הַחֲדָשָׁה לְקוֹשֵׁשׁ קַשׁ לְתֶבֶן וְאָמְרוּ: ''לָמָּה תַּעֲשֶׂה כֹּה לַעֲבָדֶיךָ'' כ''ה בְּגִימַטְרִיָּא 25. כְּלוֹמַר, גְּזֵרָה קָשָׁה 25 מוֹנִים מִן הַשִּׁעְבּוּד הָרָגִיל, וּמִדָּה כְּנֶגֶד מִדָּה לָקוּ הַמִּצְרִים בְּמִצְרַיִם 10 מַכּוֹת, וְעַל הַיָּם 250, כְּלוֹמַר פִּי 25! (הַבֶּן אִישׁ חַי זיע''א)

שאל בני:

[''אִלּוּ נָתַן לָנוּ אֶת מָמוֹנָם וְלֹא קָרַע לָנוּ אֶת הַיָּם'']. לִכְאוֹרָה קָשֶׁה, מֶה הָיִינוּ מַרְוִיחִים אִלּוּ יָצָאנוּ מִמִּצְרַיִם בִּרְכוּשׁ גָּדוֹל, וְהַיָּם לֹא הָיָה נִקְרַע בְּפָנֵינוּ, הֲלֹא הָיִינוּ טוֹבְעִים בְּיַחַד עִם כָּל הָרְכוּשׁ?

תשובה:

מְבָאֵר [הַגְּרָ''א], שֶׁיֵּשׁ שָׁלוֹשׁ אֶפְשָׁרֻיּוֹת לַעֲבֹר אֶת הַיָּם]: הָאַחַת], שֶׁהַיָּם יִקְרשׁ וְיַעַבְרוּ עַל גַּבָּיו, אַךְ בָּזֶה יֵשׁ טֹרַח גָּדוֹל לְטַפֵּס בָּעֲלִיָּה הַתְּלוּלָה לְגָבְהוֹ שָׁל הַיָּם.

[הָאֶפְשָׁרוּת הַשְּׁנִיָּה], שֶׁהַיָּם יִקָּרַע עַד קַרְקָעִיתוֹ כְּפִי שֶׁנִּבְקַע הַיַּרְדֵּן, אַךְ גַּם בָּזֶה יֵשׁ טֹרַח גָּדוֹל, לָרֶדֶת לְמַעֲמַקֵּי הַיָּם.

[הָאֶפְשָׁרוּת הַשְּׁלִישִׁית], הַנּוֹחָה בְּיוֹתֵר, שֶׁעַד גֹּבַהּ הַיַּבָּשָׁה יִקְרְשׁוּ הַמַּיִם, וּמַה שֶּׁיּוֹתֵר גָּבֹהַּ מֵהַיַּבָּשָׁה יִקָּרַע. וְכָךְ עָשָׂה הַקָּדוֹשׁ בָּרוּךְ הוּא בְּרֹב חֲסָדָיו: ''וְהַיָּם בָּקַעְתָּ לִפְנֵיהֶם'' - הַמַּיִם שֶׁמֵּעַל גֹּבַהּ הַיַּבָּשָׁה נִבְקְעוּ. ''וַיַּעַבְרוּ בְּתוֹךְ הַיָּם בַּיַּבָּשָׁה'' - הַמַּיִם שֶׁמִּתַּחַת גֹּבַהּ הַיַּבָּשָׁה נִקְרְשׁוּ וְעָבְרוּ עֲלֵיהֶם. וְכֵן אָנוּ מוֹדִים לַקָּדוֹשׁ בָּרוּךְ הוּא עַל זֶה: ''לְגוֹזֵר יַם סוּף לִגְזָרִים'' - גֹּבַהּ הַמַּיִם שֶׁנִּקְרַע, ''''וְהֶעֱבִיר יִשְׂרָאֵל בְּתוֹכוֹ'' - הַמַּיִם שֶׁנִּקְרְשׁוּ עַד גֹּבַהּ הַיַּבָּשָׁה וַעֲלֵיהֶם עָבְרוּ בְּנֵי יִשְׂרָאֵל.

לְפִי זֶה מוּבָנִים דִּבְרֵי בַּעַל הַהַגָּדָה:

''אִלּוּ נָתַן לָנוּ אֶת מָמוֹנָם וְלֹא קָרַע לָנוּ אֶת הַיָּם'' - לֹא שֶׁהָיִינוּ טוֹבְעִים בַּיָּם, אֶלָּא שֶׁהַיָּם הָיָה נִקְרָשׁ וְהָיִינוּ צְרִיכִים לִטְרֹחַ וּלְטַפֵּס עַל גָּבְהוֹ כְּדֵי לְהִנָּצֵל - ''דַּיֵּנוּ''. וְכֵן: ''אִלּוּ קָרַע לָנוּ אֶת הַיָּם וְלֹא הֶעֱבִירָנוּ בְּתוֹכוֹ בֶּחָרָבָה'' - אֶלָּא הָיָה קוֹרֵעַ אֶת הַיָּם עַד קַרְקָעִיתוֹ, וְהָיָה עָלֵינוּ לָרֶדֶת עַד לִתְהוֹמוֹתָיו וְאַחַר כָּךְ לַעֲלוֹת - ''דַּיֵּנוּ''. ''עַל אַחַת כַּמָּה וְכַמָּה טוֹבָה כְּפוּלָה וּמְכֻפֶּלֶת לַמָּקוֹם עָלֵינוּ'' - שֶׁגַּם קָרַע לָנוּ אֶת גָּבְהוֹ שֶׁל הַיָּם וְגַם הֶעֱבִירָנוּ בְּתוֹכוֹ בֶּחָרָבָה עַל יְדֵי שֶׁקָּרְשׁוּ הַמַּיִם, וְכָךְ יָכֹלְנוּ לְהִכָּנֵס לַיָּם בְּדֶרֶךְ מִישׁוֹר לְלֹא כָּל טֹרַח.

[[[ [[[[כַּמָה]]]] מַעֲלוֹת טוֹבוֹת לַמָּקוֹם עָלֵינוּ:

אִלּוּ הוֹצִיאָנוּ מִמִצְרַיִם וְלֹא עָשָׂה בָּהֶם שְׁפָטִים - דַּיֵנוּ:

אִלּוּ עָשָׂה בָּהֶם שְׁפָטִים, וְלֹא עָשָׂה בֵאלֹהֵיהֶם - דַּיֵנוּ:

אִלּוּ עָשָׂה בֵאלֹהֵיהֶם, וְלֹא הָרַג בְּכוֹרֵיהֶם - דַּיֵנוּ:

אִלּוּ הָרַג בְּכוֹרֵיהֶם, וְלֹא נָתַן לָנוּ אֶת מָמוֹנָם - דַּיֵנוּ:]]]

((יֵשׁ מוֹסִיפִין))
aa
וּמְנַיִן שֶׁנָּתַן לָנוּ אֶת מָמוֹנָם? שֶׁנֶּאֱמַר: וַיְנַצְּלוּ אֶת מִצְרָיִם – עֲשָׂאוּהָ כִּמְצוּלָה שֶׁאֵין בָּהּ דָּגִים. דָבָר אַחֵר: עֲשָׂאוּהָ כִּמְצוּדָה שֶׁאֵין בָּהּ דָּגָן. לָמָּה מְחַבֵּב הַכָּתוּב אֶת בִּזַּת הַיָּם יוֹתֵר מִבִּזַּת מִצְרַיִם? אֶלָּא מַה שֶּׁהָיָה בַּבָּתִים נָטְלוּ בְּמִצְרַיִם, וּמַה שֶּׁהָיָה בְּבָתֵּי תְשׁוּרָאוֹת נָטְלוּ עַל הַיָּם. וְכֵן הוּא אוֹמֵר: כַּנְפֵי יוֹנָה נֶחְפָּה בַכֶּסֶף – זוֹ בִּזַּת מִצְרַיִם, וְאֶבְרוֹתֶיהָ בִּירַקְרַק חָרוּץ – זוֹ בִּזַּת הַיָּם. וַתִּרְבִּי וַתִּגְדְּלִי וַתָּבֹאִי – זוֹ בִּזַּת מִצְרַיִם. בַּעֲדִי עֲדָיִים – זוֹ בִּזַּת הַיָּם. תּוֹרֵי זָהָב נַעֲשֶׂה לַּךְ - זוֹ בִּזַּת הַיָּם. עִם נְקֻדּוֹת הַכֶּסֶף – זוֹ בִּזַּת מִצְרַיִם. bb
<BR>
[[[אִלּוּ נָתַן לָנוּ אֶת מָמוֹנָם, וְלֹא קָרַע לָנוּ אֶת הַיָּם - דַּיֵנוּ:

אִלּוּ קָרַע לָנוּ אֶת הַיָּם, וְלֹא הֶעֱבִירָנוּ בְתוֹכוֹ בֶּחָרָבָה - דַּיֵנוּ:

אִלּוּ הֶעֱבִירָנוּ בְּתוֹכוֹ בֶּחָרָבָה, וְלֹא שִׁקַּע צָרֵינוּ בְּתוֹכוֹ - דַּיֵנוּ:

אִלּוּ שִׁקַע צָרֵינוּ בְּתוֹכוֹ, וְלֹא סִפֵּק צָרְכֵּנוּ בַּמִדְבָּר אַרְבָּעִים שָׁנָה - דַּיֵנוּ:

אִלּוּ סִפֵּק צָרְכֵּנוּ בַּמִדְבָּר אַרְבָּעִים שָׁנָה, וְלֹא הֶאֱכִילָנוּ אֶת הַמָּן - דַּיֵנוּ:

אִלּוּ הֶאֱכִילָנוּ אֶת הַמָּן, וְלֹא נָתַן לָנוּ אֶת הַשַׁבָּת - דַּיֵנוּ:

אִלּוּ נָתַן לָנוּ אֶת הַשַׁבָּת, וְלֹא קֵרְבָנוּ לִפְנֵי הַר סִינַי - דַּיֵנוּ:

אִלּוּ קֵרְבָנוּ לִפְנֵי הַר סִינַי, וְלֹא נָתַן לָנוּ אֶת הַתּוֹרָה - דַּיֵנוּ:

אִלּוּ נָתַן לָנוּ אֶת הַתּוֹרָה, וְלֹא הִכְנִיסָנוּ לְאֶרֶץ יִשְׂרָאֵל - דַּיֵנוּ:

אִלּוּ הִכְנִיסָנוּ לְאֶרֶץ יִשְׂרָאֵל, וְלֹא בָנָה לָנוּ אֶת בֵּית הַמִּקְדָּשׁ - דַּיֵנוּ:

[[[[עַל]]]] אַחַת כַּמָה וכַמָה טוֹבָה כְּפוּלָה וּמְכֻפֶּלֶת לַמָּקוֹם עָלֵינוּ: הוֹצִיאָנוּ מִמִצְרַים. עָשָׂה בָהֶם שְׁפָטִים. עָשָׂה בֵאלֹהֵיהֶם. הָרַג בְּכוֹרֵיהֶם. נָתַן לָנוּ אֶת מָמוֹנָם. קָרַע לָנוּ אֶת הַיָּם. הֶעֱבִירָנוּ בְּתוֹכוֹ בֶּחָרָבָה. שִׁקַע צָרֵינוּ בְּתוֹכוֹ. סִפֵּק צָרְכֵּנוּ בַּמִדְבָּר אַרְבָּעִים שָׁנָה. הֶאֱכִילָנוּ אֶת הַמָּן. נָתַן לָנוּ אֶת הַשַׁבָּת. קֵרְבָנוּ לִפְנֵי הַר סִינַי. נָתַן לָנוּ אֶת הַתּוֹרָה. הִכְנִיסָנוּ לְאֶרֶץ יִשְׂרָאֵל. וּבָנָה לָנוּ אֶת בֵּית הַבְּחִירָה לְכַפֵּר עַל כֹּל עֲוֹנוֹתֵינוּ: ]]]

~ ''וְקָרַע לָנוּ אֶת הַיָּם''

{{{הַטֶּבַע כָּפוּף לַתּוֹרָה וְלַעֲמֵלֶיהָ}}}

[''וַיֵּט משֶׁה אֶת יָדוֹ עַל הַיָּם וַיָּשָׁב הַיָּם לִפְנוֹת בֹּקֶר לְאֵיתָנוֹ''] (שְׁמוֹת יד, כז).

[''אֲשֶׁר הוֹבִישׁ ה' אֱלֹקֵיכֶם אֶת מֵי הַיַּרְדֵּן מִפְּנֵיכֶם עַד עָבְרְכֶם''] (יְהוֹשֻׁעַ ה, כג).

נֵס קְרִיעַת יַם סוּף הָיָה אֶחָד מִן הַנִּסִּים הַגְּדוֹלִים שֶׁאֵרְעוּ לְעַם יִשְׂרָאֵל וְהַהִתְפַּעֲלוּת מִמֶּנּוּ בְּאֹפֶן טִבְעִי הִיא גְּדוֹלָה עַד מְאֹד.

אַךְ הָיוּ שְׁנֵי נִסִּים דּוֹמִים שֶׁל בְּקִיעַת יָם/נָהָר וְכִמְעַט בְּקשִׁי שָׁמְעוּ עֲלֵיהֶם.

הָאֶחָד - הַיַּרְדֵּן נִבְקַע עַל יְדֵי יְהוֹשֻׁעַ בִּן-נוּן וּמֵי הַיַּרְדֵּן נִצְּבוּ כְּמוֹ נֵד, כְּמוֹ שֶׁנֶּאֱמַר ''אֲשֶׁר הוֹבִישׁ ה' אֱלֹקֵיכֶם אֶת מֵי הַיַּרְדֵּן מִפְּנֵיכֶם עַד עָבְרְכֶם'' (יְהוֹשֻׁעַ ה, כג), כַּאֲשֶׁר עָשָׂה ה' אֱלֹקֵיכֶם לְיַם סוּף אֲשֶׁר הוֹבִישׁ מִפָּנֵינוּ עַד עָבְרֵנוּ.

הַשֵׁנִי - מוּבָא בַּגְּמָרָא (חֻלִּין ז.), שֶׁרַבִּי פִּינְחָס בֶּן יָאִיר הָלַךְ לְפִדְיוֹן שְׁבוּיִים וּבִקֵּשׁ מֵהַנָּהָר לַחֲלֹק לוֹ מֵימָיו, וְאַף אָמַר לוֹ שֶׁאִם לֹא יַסְכִּים - ''גּוֹזְרַנִי עָלֶיךָ שֶׁלֹּא יַעַבְרוּ בְּךָ מַיִם לְעוֹלָם!'' לְבַסּוֹף הַנָּהָר נֶחֱלַק לוֹ וְלִבְנֵי לִוְיָתוֹ.

אִם כֵּן, רוֹאִים בִּשְׁנֵי הַמְּקוֹמוֹת שֶׁגַּם כֵּן נַעֲשָׂה נֵס גָּדוֹל בָּהֶם. מְבָאֵר ''אוֹר הַחַיִּים'' הַקָּדוֹשׁ: תְּנַאי הִתְנָה הַקָּדוֹשׁ בָּרוּךְ הוּא עַל כָּל מַעֲשֵׂי בְּרֵאשִׁית לִהְיוֹת כְּפוּפִים לַתּוֹרָה וְלַעֲמֵלֶיהָ וְלַעֲשׂוֹת כָּל אֲשֶׁר יִגְזְרוּ עֲלֵיהֶם.

אִם כָּךְ, קְרִיעַת יַם סוּף הָיְתָה לִפְנֵי מַתַּן תּוֹרָה וְעַל כֵּן נֶחְשָׁב הַמְּאֹרָע לְנֵס עָצוּם, אַךְ לְאַחַר מַתַּן תּוֹרָה יֵשׁ בְּכֹחַ הַצַּדִּיקִים וַעֲמֵלֵי הַתּוֹרָה לַעֲשׂוֹת כֵּן בְּכֹחַ הַתּוֹרָה, שֶׁזֶּהוּ כֹּחָהּ שֶׁל תּוֹרָה שֶׁהַטֶּבַע כָּפוּף לָהּ, וּבְכֹחַ הַתּוֹרָה אֶפְשָׁר לִפְעֹל גְּדוֹלוֹת וּנְצוּרוֹת.

וְאֵין פֶּלֶא שֶׁאָנוּ רוֹאִים הַיּוֹם שֶׁבְּכֹחָם שֶׁל הַצַּדִּיקִים לְשַׁנּוֹת גִּדְרֵי הַטֶּבַע מַמָּשׁ.

יֵשׁ לְעַיֵּן: לְאֵיזֶה צֹרֶךְ נִבְקַע הַיָּם? הֲיַד ה' תִּקְצַר, וְכִי לֹא יָכוֹל הָיָה לִשְׁפֹּךְ אֶת מֵי הַיָּם עַל הַמִּצְרִים וּלְהַטְבִּיעָם (אָמְנָם עִקַּר הַמַּטָּרָה בַּנִּסִּים הָיָה כְּדֵי לְחַזֵּק אֶת הָאֱמוּנָה בְּלֵב יִשְׂרָאֵל, כְּמוֹ שֶׁנֶּאֱמַר ''וּלְמַעַן תְּסַפֵּר'', מִכָּל מָקוֹם, כָּתוּב גַּם ''וְיָדְעוּ מִצְרַיִם כִּי אֲנִי ה''' וְאֵין מִקְרָא יוֹצֵא מִידֵי פְּשׁוּטוֹ, וּלְגַבֵּיהֶם מַאי נָפְקָא מִנַּהּ בְּאֵיזוֹ דֶּרֶךְ הָיוּ נִטְבָּעִים)?

וְיֵשׁ לוֹמַר, שֶׁהַקָּדוֹשׁ בָּרוּךְ הוּא בִּקֵּשׁ לְהַרְאוֹתָם:

שֶׁכַּאֲשֶׁר הוּא מַחְלִיט לְהַעֲנִישׁ אָדָם, אֵינוֹ צָרִיךְ לֵילֵךְ אֵלָיו, אֶלָּא הָאָדָם בְּעַצְמוֹ רָץ לִמְקוֹם הָעֹנֶשׁ, כְּמוֹ שֶׁנֶּאֱמַר ''וַיָּבֹאוּ אַחֲרֵיהֶם כָּל סוּס פַּרְעֹה וְגוֹ' וּמִצְרַיִם נָסִים לִקְרָאתוֹ.''

(רַבִּי חַיִּים קַנְיֶבְסְקִי שְׁלִיטָ''א, טַעְמָא דִּקְרָא, הוֹסָפוֹת בְּשַׁלַּח)

~ ''וְקָרַע לָנוּ אֶת הַיָּם''

{{{שִׁירַת מִרְיָם הַנְּבִיאָה}}}

הִנֵּה בְּצָמוּד לְשִׁירַת הַיָּם בָּאָה לָהּ שִׁירַת מִרְיָם (שְׁמוֹת טו, כ-כא): ''וַתִּקַּח מִרְיָם הַנְּבִיאָה אֲחוֹת אַהֲרֹן אֶת הַתֹּף בְּיָדָהּ וַתֵּצֶאנָה כָל הַנָּשִׁים אַחֲרֶיהָ בְּתֻפִּים וּבִמְחֹלֹת: וַתַּעַן לָהֶם מִרְיָם שִׁירוּ לַה' כִּי גָאֹה גָּאָה סוּס וְרֹכְבוֹ רָמָה בַיָּם''.

וְצָרִיךְ בֵּאוּר גָּדוֹל: לְשִׁירָה זוֹ מַה הִיא עוֹשָׂה? בַּמֶּה נִתְיַחֲדָה שִׁירָה זוֹ יוֹתֵר מִשִּׁירַת הַיָּם הַכְּלָלִית, עַד שֶׁקָּבַע לָהּ הַכָּתוּב פֶּרֶק בִּפְנֵי עַצְמוֹ - ''שִׁירַת מִרְיָם''? בִּפְרָט שֶׁמִּרְיָם לֹא הוֹסִיפָה כְּלוּם בְּתֹכֶן דִּבְרֵי הַשִּׁירָה - ''שִׁירוּ לַה' כִּי גָאֹה גָּאָה סוּס וְרֹכְבוֹ רָמָה בַיָּם'' וּמִשְׁפָּט זֶה מַמָּשׁ כְּבָר נֶאֱמַר בְּשִׁירַת הַיָּם כִּכְתָבוֹ וְכִלְשׁוֹנוֹ!

וְאָמְנָם, לְפִי הַנִּרְאֶה], רַשִׁ''י] הִרְגִּישׁ בְּהֶעָרָה זוֹ וּפֵרֵשׁ: ''משֶׁה אָמַר שִׁירָה לָאֲנָשִׁים וּמִרְיָם אָמְרָה שִׁירָה לַנָּשִׁים''.

מִכָּל מָקוֹם, עֲדַיִן הַדְּבָרִים טְעוּנִים תּוֹסֶפֶת בֵּאוּר, שֶׁכֵּן אִם רַק בְּשִׁכְפּוּל הַשִּׁירָה לַנָּשִׁים בָּאָה לָהּ שִׁירַת מִרְיָם, מַדּוּעַ הֻצְרַךְ הַכָּתוּב לְיַחֵד לָהּ מָקוֹם בִּפְנֵי עַצְמָהּ?

בְּרַם, כְּבָר הוֹרוּנוּ הַמּוֹרִים שֶׁבִּמְקוֹם פְּלִיאָה נִשְׂגָּבָה, זֶהוּ הָאוֹת שֶׁלֹּא זָכִינוּ לְהָבִין עֹמֶק הָעִנְיָן. וּלְפִי הַנִּרְאֶה, פֶּרֶק חָשׁוּב שֶׁל ''שִׁירָה'' לִמְּדָה מִרְיָם לָעוֹלָם, [וְהוּא הֶמְשֵׁךְ הַשִּׁירָה גַּם לְאַחַר שֶׁהִתְפּוֹגֵג הַנֵּס]. שֶׁכֵּן ''שִׁירַת הַיָּם'', תְּהֵא חֲשׁוּבָה כְּכָל שֶׁתִּהְיֶה, בָּקְעָה מִלִּבּוֹתֵיהֶם שֶׁל יִשְׂרָאֵל בְּעִצּוּמוֹ שֶׁל נֵס נוֹרָא וְנִשְׂגָּב, וְטֶבַע הוּא בְּנֶפֶשׁ הָאָדָם שֶׁעִם הִתְפּוֹגְגוּת הַנֵּס וְהַחֲזָרָה לְחַיֵּי הַשִּׁגְרָה - מִתְפּוֹגֶגֶת לָהּ גַּם הַשִּׁירָה.

וְאָכֵן עַיִן רוֹאָה בְּמִקְרָאוֹת מְפֹרָשִׁים (שְׁמוֹת טו, כב-כד), שֶׁמִּיָּד אַחֲרֵי מַעֲמַד קְרִיעַת הַיָּם וְהַחֲזָרָה לְחַיֵּי הַמִּדְבָּר הַקָּשִׁים, מַהֵר מְאֹד הָפְכָה הַ''שִּׁירָה'' - לִתְלוּנוֹת חֲמוּרוֹת: ''וַיֵּלְכוּ שְׁלשֶׁת יָמִים בַּמִּדְבָּר וְלֹא מָצְאוּ מָיִם. וַיָּבֹאוּ מָרָתָה וְלֹא יָכְלוּ לִשְׁתֹּת מַיִם מִמָּרָה כִּי מָרִים הֵם עַל כֵּן קָרָא שְׁמָהּ מָרָה. וַיִּלֹּנוּ הָעָם עַל משֶׁה לֵּאמֹר מַה נִּשְׁתֶּה''.

[וְלָזֶה קָמָה מִרְיָם, לְעוֹרֵר שֶׁחָלִילָה לָנוּ לִשְׁכֹּחַ אֶת חַסְדֵי הַשֵּׁם יִתְבָּרַךְ עָלֵינוּ בְּכָל עֵת וּבְכָל שָׁעָה, כִּי מָה עֵרֶךְ יֵשׁ לְשִׁירָה אֲשֶׁר אֵינָהּ מוֹתִירָה רשֶׁם בְּלִבּוֹ שֶׁל הָאָדָם, וּמִתְפּוֹגֶגֶת לָהּ עִם מְצוּקוֹת הַזְּמַן וּמִשְׁבְּרֵי הָעִתִּים.]

בָּזֶה נִתְיַחֲדָה ''שִׁירַת מִרְיָם'' מִ''שִּׁירַת הַיָּם''.

~ ''אִלּוּ הֶאֱכִילָנוּ אֶת הַמָּן...''

{{{טַעַם הַ''מָּן''}}}

מַה מְּקוֹר הַשֵּׁם ''מָן''?

הַגְּמָרָא בְּמַסֶּכֶת יוֹמָא (עה:) שׁוֹאֶלֶת: בְּחֻמַּשׁ שְׁמוֹת (טז, ד) מְכֻנֶּה הַמָּן בְּשֵׁם ''לֶחֶם'' - ''הִנְנִי מַמְטִיר לָכֶם לֶחֶם'', בְּחֻמַּשׁ בַּמִּדְבָּר (יא, ח) מְכֻנֶּה הַמָּן בְּשֵׁם ''שֶׁמֶן'' - ''וְהָיָה טַעְמוֹ כְּטַעַם לְשַׁד הַשָּׁמֶן'', וּבְמָקוֹר שְׁלִישִׁי (שְׁמוֹת טז, א) אָנוּ מוֹצְאִים שֶׁהַמָּן מְכֻנֶּה ''דְּבַשׁ'' - ''וְטַעְמוֹ כְּצַפִּיחִת בִּדְבָשׁ''?!

אִם כֵּן, מֶה הָיָה טַעְמוֹ הָאֲמִתִּי שֶׁל הַמָּן: לֶחֶם, שֶׁמֶן אוֹ דְּבַשׁ?

אָכֵן, טְעָמִים שׁוֹנִים הָיוּ לַמָּן, אַךְ הַשְּׁאֵלָה הָיְתָה מַה גִּילוֹ שֶׁל הַטּוֹעֵם.

מְתָרֶצֶת הַגְּמָרָא, כִּי לִנְעָרִים הָיָה טַעַם הַמָּן כְּשֶׁל לֶחֶם, לִזְקֵנִים הָיָה טַעְמוֹ כְּשֶׁל שֶׁמֶן, לְתִינוֹקוֹת הָיָה טַעְמוֹ כְּשֶׁל דְּבַשׁ, שֶׁהַלֶּחֶם יָפֶה לְבַחוּרִים וְהַשֶּׁמֶן לִזְקֵנִים וְהַדְּבַשׁ לְתִינוֹקוֹת, וְכָל אֶחָד טָעַם אֶת הַטַּעַם הָרָאוּי לוֹ.

מַסְבִּיר שָׁם [הַמַּהַרְשָׁ''א], שֶׁלְּפִי זֶה, מַה שֶּׁהַגְּמָרָא אוֹמֶרֶת (שָׁם, א) שֶׁכָּל הַמִּינִים הָיוּ טוֹעֲמִים בַּמָּן, אֵין הַכַּוָּנָה שֶׁבְּאוֹתָהּ אֲכִילָה עַצְמָהּ הָיוּ טוֹעֲמִים בּוֹ כָּל הַטְּעָמִים, אֶלָּא כָּל אָדָם הָיָה טוֹעֵם בּוֹ טַעַם שׁוֹנֶה כְּפִי הַמִּין שֶׁרָצָה הוּא לִטְעֹם.

עַכְשָׁו, שֶׁאָנוּ יוֹדְעִים כִּי כָּל אֶחָד חָשׁ בְּטַעַם שׁוֹנֶה לְפִי רְצוֹנוֹ, נָבִין בָּאֵר הֵיטֵב מַדּוּעַ נִקְרָא שְׁמוֹ ''מָן''.

כְּשֶׁיָּרַד הַמָּן וְכָל אֶחָד נִגַּשׁ לִטְעֹם אֶת אוֹתוֹ דָּבָר דַּק וּמְחֻסְפָּס, וּכְשֶׁהוּא טוֹעֵם וְעוֹלֶה בְּמֹחוֹ בְּאוֹתוֹ רֶגַע בְּמַחֲשָׁבָה עַל אֹכֶל מְסֻיָּם, אוֹתָהּ מַחֲשָׁבָה בָּאָה לִידֵי בִּטּוּי בְּטַעַם שֶׁעָרֵב לְחִכּוֹ, וּרְאֵה זֶה פֶּלֶא! זֶה חָשׁ טַעַם שֶׁל דָּג וַחֲבֵרוֹ הַנִּמְצָא בִּסְבִיבָתוֹ, שֶׁאוֹכֵל כָּמוֹהוּ מֵאוֹתוֹ דָּבָר, חָשׁ בְּטַעַם שֶׁל דְּבַשׁ! וְאִם לֹא דַּי בְּכָךְ, הֲרֵי שֶׁכָּל אֶחָד מְשַׁבֵּחַ אֶת מַאֲכָלוֹ הוּא - זֶה מַצְבִּיעַ עַל הַמָּן וְאוֹמֵר: ''מַה טָּעִים דָּג זֶה!'' וַחֲבֵרוֹ שֶׁשּׁוֹמֵעַ אֶת דְּבָרָיו מַצְבִּיעַ עַל אוֹתוֹ מָן וְאוֹמֵר: ''מַה טָּעִים דְּבַשׁ זֶה!''

לָכֵן, תָּמְהוּ אִישׁ אֶל אָחִיו בְּאָמְרָם זֶה לָזֶה ''מָן הוּא?'' (שְׁמוֹת טז, טו), כְּלוֹמַר, מַהוּ הַדָּבָר הַמְשֻׁנֶּה הַזֶּה, כִּי לֹא הֵבִינוּ אֶת פֵּשֶׁר הַדָּבָר, שֶׁבְּדָבָר מְסֻיָּם יִהְיוּ טְעָמִים שׁוֹנִים וּמְשֻׁנִּים, וּמִכָּאן שְׁמוֹ - ''מָן'']. xxעַל פִּי ''כְּתַב סוֹפֵר'']yy‏

~ אִלּוּ נָתַן לָנוּ אֶת הַתּוֹרָה

{{{יוֹדְעִים אֶת הַתּוֹרָה}}}

{{סִפֵּר ד''ר הַרְט, שֶׁמִּישֶׁהוּ נִגַּשׁ פַּעַם לְרַבִּי חַיִּים קַנְיֵבְסְקִי שְׁלִיטָ''א וְשָׁאַל אוֹתוֹ כַּמָּה פְּעָמִים כְּתוּבָה בַּתּוֹרָה הַמִּלָּה 'משֶׁה'.

עַל אֲתָר הֵשִׁיב לוֹ רַבִּי חַיִּים בְּהֶחְלֵטִיּוּת: ''שֵׁשׁ מֵאוֹת וְאַרְבַּע עֶשְׂרֵה!''

שָׁאַל אוֹתוֹ יְהוּדִי: ''אֲבָל כְּבוֹד הָרַב, בָּדַקְתִּי בַּמַּחְשֵׁב וְיָצָא שֶׁיֵּשׁ שֵׁשׁ מֵאוֹת וְשֵׁשׁ עֶשְׂרֵה פְּעָמִים?''

אָמַר לוֹ רַבִּי חַיִּים: ''הַמַּחְשֵׁב טָעָה, יֵשׁ בְּדִיּוּק שֵׁשׁ מֵאוֹת וְאַרְבַּע עֶשְׂרֵה פְּעָמִים!''

תָּמַהּ הָאִישׁ: ''כֵּיצַד יִתָּכֵן שֶׁהַמַּחְשֵׁב טוֹעֶה?'' וְרַבִּי חַיִּים הִסְבִּיר: ''אַתָּה בִּקַּשְׁתָּ מֵהַמַּחְשֵׁב שֶׁיִּמְצָא אֶת הַמִּלָּה 'משֶׁה', וְכָתַבְתָּ זֹאת בְּלִי נִקּוּד. בַּתּוֹרָה כְּתוּבָה הַמִּלָּה משֶׁה שֵׁשׁ מֵאוֹת וְאַרְבַּע עֶשְׂרֵה פַּעַם, וּמִלְּבַד זֹאת הָאוֹתִיּוֹת מ.ש.ה. מוֹפִיעוֹת פַּעֲמַיִם נוֹסָפוֹת, אַךְ בְּנִקּוּד אַחֵר: הָאַחַת - ''וְאִם יִמְעַט הַבַּיִת מִהְיוֹת מִשֶּׂה'', וְהַשְּׁנִיָּה - ''שָׁמוֹט כָּל בַּעַל מַשֵּׁה יָדוֹ''...

''וּלְכָךְ נִקְרְאוּ סוֹפְרִים, שֶׁהָיוּ סוֹפְרִים כָּל אוֹתִיּוֹת שֶׁבַּתּוֹרָה'' (מִדְרָשׁ תַּנְחוּמָא פָּרָשַׁת בְּשַׁלַּח, סִימָן טז).}}

{{{הַמַּסְמֵר שֶׁל הָרַשְׁבָּ''א}}}

בְּכֹל עֵת וּבְכֹל שֲׁעָה צְרִיכִים אָנוּ לְהוֹדוֹת לְהַקָּדוֹשׁ בָּרוּךְ הוּא עַל הַזְּכוּת שֶׁבָּחַר בָּנוּ מִכָּל הָעַמִּים וְנָתַן לָנוּ אֶת תּוֹרָתוֹ. הַתּוֹרָה הִיא הַנּוֹתֶנֶת חַיִּים לְעוֹשֶׂיהָ, וְיֵשׁ בְּכֹחָהּ לָתֵת ''חַיִּים מַמָּשׁ'' כְּפִי שֶׁסִּפֵּר [הַגְּרִ''י זִילְבֶּרְשְׁטֵיין] שְׁלִיטָ''א:

{{פִּצּוּץ אַדִּיר הֶחֱרִיד אֶת הָעִיר יְרוּשָׁלַיִם. בִּרְחוֹב בֶּן יְהוּדָה הִתְפּוֹצֵץ מִטְעָן גָּדוֹל עִם מְחַבֵּל מִתְאַבֵּד. בָּחוּר צָעִיר, שֶׁעָמַד בְּסָמוּךְ לַמְחַבֵּל, נִפְצַע אֲנוּשׁוֹת וּלְתוֹךְ גּוּפוֹ חָדְרוּ רְסִיסִים רַבִּים.

כַּיּוֹם הַבָּחוּר הוּא אַבְרֵךְ עֲטוּר זָקָן וּפֵאוֹת, וְכַאֲשֶׁר אֲנָשִׁים נִפְגָּשִׁים עִמּוֹ הֵם אֵינָם יוֹדְעִים שֶׁבְּגוּפוֹ נִמְצָאִים עֲדַיִן יוֹתֵר מִשְּׁמוֹנִים מַסְמְרִים, בְּרָגִים וְ''אֻמִּים'', שֶׁחָדְרוּ לְכָל אֵיבְרֵי גּוּפוֹ בְּפִגּוּעַ חַבְּלָנִי, אַחַד הַקָּשִׁים שֶׁיָּדְעָה יְרוּשָׁלַיִם.

עוֹד בְּטֶרֶם נִפְצַע אֲנוּשׁוֹת בַּפִּגּוּעַ הַקַּטְלָנִי עָבְרוּ עַל אִישׁ זֶה צָרוֹת וְתַהְפּוּכוֹת לָרֹב, אֲבָל מֵאוֹתוֹ רֶגַע שֶׁהַמְחַבֵּל הִתְפּוֹצֵץ בְּמֶרְחַק מֶטֶר אֶחָד מִמֶּנּוּ, הִשְׁתַּנּוּ חַיָּיו מִן הַקָּצֶה אֶל הַקָּצֶה.

הָאִישׁ שָׁהָה בַּמָּקוֹם עִם חָבֵר נוֹסָף. הֶחָבֵר סָפַג בֹּרֶג אֶחָד בִּלְבַד מִכַּמּוּת הַבְּרָגִים הָעֲצוּמָה שֶׁהָיְתָה מְחֻבֶּרֶת לְחֹמֶר הַנֶּפֶץ שֶׁל הַמְחַבֵּל. הַבֹּרֶג הַיָּחִיד חָדַר הַיְשֵׁר לְמֹחוֹ וּלְאַחַר שָׁבוּעוֹת שֶׁל יִסּוּרִים קָשִׁים נִפְטַר הֶחָבֵר לְבֵית עוֹלָמוֹ. ה' יִקֹּם דָּמוֹ.

מְיֻדָּעֵנוּ, לְעֻמַּת זֹאת, סָפַג מֵאָה בְּרָגִים וּמַסְמְרִים אֶל תּוֹךְ גּוּפוֹ. שַׁוּוּ בְּנַפְשְׁכֶם בַּמֶּה מְדֻבָּר: מֵאָה חֳמָרִים מַתַּכְתִּיִּים חָדְרוּ אֶל תּוֹךְ הַגּוּף!

בְּהַגִּיעוֹ אֶל בֵּית הָרְפוּאָה הֻגְדַּר מַצָּבוֹ כְּ''קָשֶׁה מְאֹד''. הָרוֹפְאִים חִוּוּ דַּעְתָּם שֶׁמִּן הַנִּמְנָע הוּא לְהוֹצִיא אֶת כָּל כַּמּוּת הַבְּרָגִים שֶׁחָדְרָה לְתוֹךְ הַגּוּף, שֶׁכֵּן כָּל הוֹצָאָה שֶׁכָּזוֹ כְּרוּכָה בְּסִכּוּן רַב וּפְגִיעָה בְּאֵיבָרִים וּכְלֵי דָּם.

בְּמַהֲלַךְ הַיָּמִים שֶׁלְּאַחַר הַפִּגּוּעַ הוּטַב מַצָּבוֹ קִמְעָה, וְהָרוֹפְאִים הוֹצִיאוּ מִגּוּפוֹ רַק אֶת מַה שֶּׁמֻּכְרָחִים לְהוֹצִיא, דְּהַיְנוּ אֶת הַבְּרָגִים שֶׁ''הִתְיַשְּׁבוּ'' בִּמְקוֹמוֹת רְגִישִׁים בִּמְיֻחָד וְהַשְׁאָרָתָם שָׁם הָיְתָה עֲלוּלָה לִיצֹר זִהוּמִים קָשִׁים וְסַכָּנוֹת מִיָּדִיּוֹת.

אַחַד הַמַּסְמְרִים שֶׁאִי אֶפְשָׁר הָיָה לְהוֹצִיא, וְשֶׁגָּרַם לִכְאֵבִים וְיִסּוּרִים תְּכוּפִים, הָיָה זֶה שֶׁחָדַר לְתוֹךְ הַגֻּלְגֹּלֶת, וְאַךְ בְּנִסֵּי נִסִּים לֹא פָּגַע בְּמֹחוֹ. הַמַּסְמֵר גָּרַם לְהַפְרָשׁוֹת וְלִכְאֵבֵי תֹּפֶת, אֲבָל הָרוֹפְאִים טָעֲנוּ שֶׁאִם יִגְּעוּ בְּמַסְמֵר זֶה, קַיֶּמֶת סַכָּנָה מוּחָשִׁית לִפְגִיעָה בַּמֹּחַ.

בְּמַקְבִּיל הֵם הִזְהִירוּ אֶת הַפָּצוּעַ שֶׁצָּרִיךְ לַעֲמֹד עַל הַמִּשְׁמָר שֶׁעַשְׂרוֹת הַמַּסְמְרִים שֶׁנּוֹתְרוּ בְּגוּפוֹ לֹא יִגְרְמוּ לְזִהוּמִים, הָעֲלוּלִים לְהָבִיא לְתוֹצָאוֹת קַטְלָנִיּוֹת, חָלִילָה.

וְהַדְּבָרִים הָיוּ בְּרוּרִים וּשְׁקוּפִים: מַסְמֵר אֶחָד שֶׁיַּעֲלֶה חֲלוּדָה, עָלוּל לְהָבִיא לְזִהוּם קָשֶׁה בְּכָל חֶלְקֵי הַגּוּף, וְהַשְּׁאָר - מוּבָן כְּבָר מֵאֵלָיו!

בִּהְיוֹתוֹ בְּבֵית הַחוֹלִים, וּבִרְאוֹתוֹ אֵיךְ עַד לְרֶגַע זֶה שָׁמַר עָלָיו הַקָּדוֹשׁ בָּרוּךְ הוּא מִכָּל מִשְׁמָר, הִתְעוֹרֵר מְאֹד בִּתְשׁוּבָה, וּפָנָה אֶל אַחַד הָרַבָּנִים שֶׁיַּדְרִיכֶנּוּ בְּעֵצָה טוֹבָה וִישָׁרָה כֵּיצַד יְהֵא בְּיָדוֹ לִשְׁמֹר עַל גּוּפוֹ מִזִּהוּמִים.

אַף מַסְמֵר לֹא גָּרַם לְזִהוּם, דָּבָר שֶׁנֶּחְשָׁב אַף הוּא לְתוֹפָעָה נְדִירָה, בְּהִתְחַשֵּׁב בְּמִסְפַּר הַמַּסְמְרִים שֶׁהָיוּ בְּגוּפוֹ.

שְׁמִירַת הַשַּׁבָּת לֹא הָלְכָה לוֹ בְּקַלּוּת. הוּא הִתְמוֹדֵד עִם נִסְיוֹנוֹת קָשִׁים, עִם חֲבֵרִים שֶׁנִּסּוּ לִלְעֹג וְלָבוּז לוֹ, אֲבָל שׁוּם דָּבָר לֹא עָמַד בְּדַרְכּוֹ.

כְּבָר בִּתְחִלַּת הַדֶּרֶךְ שֶׁבָּהּ שָׁמַר אֶת הַשַּׁבָּת הִבְחִין שֶׁלֹּא רַק שֶׁה' יִתְבָּרַךְ שׁוֹמֵר עָלָיו מִכָּל מִשְׁמָר, אֶלָּא מַעֲנִיק לוֹ אֶת הַמַּתָּנָה הַטּוֹבָה שֶׁנָּתַן לְעַמּוֹ יִשְׂרָאֵל, וְהִיא - הַשַּׁבָּת. שְׁמִירַת הַשַּׁבָּת הָפְכָה אֶצְלוֹ אֵפוֹא לִמְשִׂימָה שֶׁל מִצְוָה.

מִדֵּי פַּעַם הִבִּיעוּ בְּפָנָיו הָרוֹפְאִים אֶת פְּלִיאָתָם עַל כָּךְ שֶׁמִּכָּל הַמַּסְמְרִים שֶׁנּוֹתְרוּ בְּגוּפוֹ, אַף אֶחָד אֵינוֹ גּוֹרֵם לוֹ זִהוּם.

רַק הוּא יָדַע אֶת הַסִּבָּה.

וְהִמְשִׁיךְ לִשְׁמֹר אֶת הַשַּׁבָּת, בִּמְסִירוּת.

שְׁמִירַת הַשַּׁבָּת הִכְנִיסָה אוֹתוֹ לְעוֹלָם אַחֵר, עוֹלָם שֶׁל יְהוּדִי, עוֹלָם שֶׁל מִצְוֹת, עוֹלָם שֶׁבּוֹ אִי אֶפְשָׁר לַעֲשׂוֹת כָּל מַה שֶּׁרוֹצִים. וְדַוְקָא הַחַיִּים הַלָּלוּ, הֵבִיאוּ אוֹתוֹ לְעֹנֶג רוּחָנִי שֶׁלֹּא הִרְגִּישׁ מֵעוֹדוֹ.

בְּשָׁלָב מְסֻיָּם הוּא הֵבִין שֶׁאִי אֶפְשָׁר לְהִסְתַּפֵּק רַק בִּשְׁמִירַת הַשַּׁבָּת, וְהֶחְלִיט לְהִתְקַדֵּם הָלְאָה. לִמּוּד הַתּוֹרָה מִתּוֹךְ עָמָל וִיגִיעָה, הָיְתָה הַמְּשִׂימָה הַבָּאָה שֶׁלּוֹ. הוּא יָדַע וְהֵבִין שֶׁהַחַיִּים הָאֲמִתִּיִּים תְּלוּיִים רַק בָּזֶה.

הוּא רוֹאֶה בְּיֶתֶר שְׂאֵת כֵּיצַד ה' יִתְבָּרַךְ מַשְׁגִּיחַ עָלָיו וּמְפַקֵּחַ עַל כָּל צַעַד שֶׁהוּא עוֹשֶׂה. תְּחוּשַׁת הָאֱמוּנָה מְלַוָּה אוֹתוֹ בְּכָל דְּרָכָיו וּפְעֻלּוֹתָיו. הַחֵשֶׁק לְהִתְקָרֵב לַה' יִתְבָּרַךְ גּוֹבֵר מִיּוֹם לְיוֹם, וּכְכָל שֶׁהַהִתְלַהֲטוּת גּוֹבֶרֶת, הוּא מֵבִין שֶׁהַדֶּרֶךְ הַיְחִידָה הִיא דֶּרֶךְ הַתּוֹרָה.

וְאָז מַגִּיעַ הַשָּׁלָב שֶׁבּוֹ הוּא מַחְלִיט לַעֲשׂוֹת אֶת הַצַּעַד הַגּוֹרָלִי, וְלַחֲזֹר בֶּאֱמֶת וּבְתָמִים בִּתְשׁוּבָה שְׁלֵמָה אֶל בּוֹרְאוֹ. הוּא מַגִּיעַ לִישִׁיבָה לְבַעֲלֵי תְּשׁוּבָה, עוֹלֶה וּמִתְעַלֶּה בְּלִמּוּדָיו, עַד שֶׁמַּגִּיעַ לְדַרְגָּה שֶׁל בֶּן יְשִׁיבָה אֲמִתִּי, הַיּוֹדֵעַ לִלְמֹד דַּף גְּמָרָא עִם רִאשׁוֹנִים וְאַחֲרוֹנִים.

לְהַזְכִּירְכֶם: הַמַּסְמֵר שֶׁחָדַר לְגֻּלְגָּלְתּוֹ, עֲדַיִן נִשְׁאַר שָׁם, וְגוֹרֵם לוֹ מִדֵּי פַּעַם לִכְאֵבִים חֲזָקִים מְאֹד. אֲבָל אֶת הַנַּעֲשָׂה אֵין לְהָשִׁיב, כֵּיוָן שֶׁהָרוֹפְאִים חָזְרוּ וְאָמְרוּ כָּל הַזְּמַן שֶׁכָּל נְגִיעָה בַּמָּקוֹם שֶׁבּוֹ ''יוֹשֵׁב'' הַמַּסְמֵר, עֲלוּלָה לִהְיוֹת קַטְלָנִית.

כַּחֲלֹף מִסְפַּר חֳדָשִׁים מֵאָז הִכָּנְסוֹ לַיְשִׁיבָה, הִשְׁתַּתֵּף בְּשִׁעוּרוֹ שֶׁל רֹאשׁ הַיְשִׁיבָה, שֶׁהִסְבִּיר אֶת דַּף הַגְּמָרָא עִם הָרַשְׁבָּ''א. מְיֻדָּעֵנוּ לֹא הֵבִין אֶת דִּבְרֵי הָרַשְׁבָּ''א, אֲבָל לֹא הִתְיָאֵשׁ, וְהִמְשִׁיךְ לְהִתְיַגֵּעַ בַּעֲמָלָהּ שֶׁל תּוֹרָה.

הוּא פּוֹרֵשׁ לְחֶדֶר צְדָדִי וּמִתְעַמֵּק בְּדִבְרֵי הָרַשְׁבָּ''א. בְּתוֹךְ כְּדֵי הַמַּאֲמָץ הַמֹּחִי הִרְגִּישׁ רְטִיבוּת וְזֵעָה בְּרֹאשׁוֹ, אֲבָל לֹא הִתְחַשֵּׁב בְּכָךְ. הוּא מַחֲזִיק אֶת הַ''טִּישׁוּ'' בְּיָדוֹ וּמְנַגֵּב כָּל הָעֵת אֶת הַמַּיִם הַנִּגָּרִים מֵרֹאשׁוֹ, וּמַמְשִׁיךְ לַעֲמֹל וְלַעֲמֹל עַל דִּבְרֵי הָרַשְׁבָּ''א.

''לֹא אָקוּם מִמְּקוֹמִי עַד שֶׁאָבִין מַה הִתְכַּוֵּן הָרַשְׁבָּ''א בִּדְבָרָיו'' - אָמַר לַחַבְרוּתָא שֶׁלּוֹ.

הוּא לֹא קָם, אֲבָל מִישֶׁהוּ אַחֵר קָם בִּמְקוֹמוֹ.

בְּשִׂיאוֹ שֶׁל הַמַּאֲמָץ הַמֹּחִי שֶׁהִשְׁקִיעַ בַּהֲבָנַת דִּבְרֵי הָרַשְׁבָּ''א, תָּקַף אוֹתוֹ כְּאֵב עַז בִּמְיֻחָד, וְהַמַּסְמֵר הִבְקִיעַ אֶת בְּשַׂר הַגֻּלְגֹּלֶת, עַד שֶׁחֶצְיוֹ שֶׁל הַמַּסְמֵר כְּבָר הָיָה בַּחוּץ...

בְּנִתּוּחַ קַל וּמָהִיר בָּרֹאשׁ הוֹצִיאוּ גַּם אֶת הַחֲצִי הַשֵּׁנִי וּמַסֶּכֶת הַכְּאֵבִים הַנּוֹרָאָה בָּאָה לִידֵי סִיּוּם...

לֹא מַאֲמִינִים? כְּדַאי לְעַיֵּן בְּחוֹבֶרֶת בַּת שְׁמוֹנִים וַחֲמִשָּׁה עַמּוּדִים שֶׁבָּהּ הֶעֱלָה הָאַבְרֵךְ עַל נֵס אֶת שַׁרְשֶׁרֶת הַנִּסִּים שֶׁלִּוְּתָה אוֹתוֹ הָחֵל מֵרֶגַע הַפִּגּוּעַ וְעַד יְצִיאַת הַמַּסְמֵר מִגֻּלְגָּלְתּוֹ.

הַחוֹבֶרֶת מְלֻוָּה בְּצִלּוּמִים הַמַּצִּיגִים אֶת הַמַּסְמְרִים וְהַבְּרָגִים שֶׁנִּתְקְעוּ בְּגוּפוֹ. אֶת הַמַּסְמֵר שֶׁנִּפְלַט מֵהַגֻּלְגֹּלֶת בְּאֹרַח כֹּה נִסִּי, הִצִּיב בְּתוֹךְ מִסְגֶּרֶת גְּדוֹלָה וּמֻזְהֶבֶת בְּסָלוֹן בֵּיתוֹ.

וּמֵאָז הוּא מַרְאֶה לְכֻלָּם אֶת ''הַמַּסְמֵר שֶׁל הָרַשְׁבָּ''א''...

כְּדֵי לֵידַע, לְהוֹדִיעַ וּלְהִוָּדַע שֶׁכֶּתֶר תּוֹרָה נָתוּן לְכָל אֶחָד מִיִּשְׂרָאֵל, וּמִי שֶׁמִּתְמַסֵּר לַעֲמָלָהּ שֶׁל תּוֹרָה - הַתּוֹרָה בְּעַצְמָהּ תְּשַׁמֵּשׁ לוֹ כִּמְנוֹף הַצָּלָה!}}

אָכֵן, דַּוְקָא יָמִים אֵלּוּ יְכוֹלִים לְשַׁמֵּשׁ לָנוּ לְמָנוֹף כְּהִתְעַלּוּת בַּתּוֹרָה.

מָחָר, בְּעֶזְרַת ה', אָנוּ מַתְחִילִים בִּסְפִירַת הָעֹמֶר בְּמֶשֶׁךְ חֲמִשִּׁים יוֹם כַּהֲכָנָה לְמַתַּן תּוֹרָה.

וְכָךְ נִתָּן לְפָרֵשׁ אֶת הַפָּסוּק ''מָה אָהַבְתִּי תוֹרָתֶךָ כָּל הַיּוֹם הִיא שִׂיחָתִי'': רִבּוֹנוֹ שֶׁל עוֹלָם! אֲנִי אוֹהֵב אֶת הַתּוֹרָה בְּמֶשֶׁךְ כָּל הַיָּמִים, וּבְיֶתֶר שְאֵת עַתָּה בַחֲמִשִּׁים יוֹם לִקְרַאת חַג הַשָׁבוּעוֹת, הִיא תִּהְיֶה שִׂיחָתִי, בָּהּ אֶהְגֶּה, בָּהּ אֶעֱמֹל.

אַךְ הַלַּיְלָה הַזֶּה, לֵיל הַסֵּדֶר, בּוֹ אָנוּ מְצֻוִּים לַעֲסֹק בְּלִמּוּד הַתּוֹרָה, וְאוּלַי הַמַּסְמֵר שֶׁל הָרַשְׁבָּ''א יָכוֹל לְלַמְּדֵנוּ גַּם עַל הַשָּׂכָר הַנִּתָּן לְאוֹהֲבֵי תּוֹרָתֶךָ.

וְאוּלַי עַתָּה נָבִין בְּיֶתֶר שְׂאֵת אֶת הַפָּסוּק ''בָּרוּךְ שֶׁנָּתַן תּוֹרָה לְעַמּוֹ יִשְׂרָאֵל''. רַק בְּכֹחַ הַתּוֹרָה הָיָה נִתָּן לְהוֹצִיא אֶת הַמַּסְמֵר מֵרֹאשׁוֹ; רַק בַּעֲמַל תּוֹרָה לְלֹא לֵאוּת הַקָּדוֹשׁ בָּרוּךְ הוּא מוֹצִיא אֶת הָאָדָם מֵאֲפֵלָה לְאוֹרָה.

בָּרוּךְ שֶׁנָּתַן לָנוּ תּוֹרָה, יֵשׁ לָנוּ בַּמֶּה לְהֵאָחֵז - בְּלִמּוּד הַתּוֹרָה. יֵשׁ בְּכֹחַ הַתּוֹרָה לְהָסִיר מֵעָלֵינוּ כָּל סֵבֶל וּמַכְאוֹב, צָרָה וְעִנּוּי, וְעַל כָּךְ נוֹדֶה: ''בָּרוּךְ שֶׁנָּתַן תּוֹרָה לְעַמּוֹ...''

אֵין סָפֵק, כִּי הַמַּאֲמָץ הָאַדִּיר שֶׁהֻשְׁקַע בְּלִמּוּד הַתּוֹרָה הוּא זֶה שֶׁ''שִּׁחְרֵר'' אֶת הַמַּסְמֵר הַתָּקוּעַ בְּרֹאשׁוֹ...

[[[ [[[[רַבָּן]]]] גַּמְלִיאֵל הָיָה אוֹמֵר: כָּל מִי שֶׁלֹּא אָמַר שְׁלשָׁה דְּבָרִים אֵלּוּ בַּפֶּסַח, לֹא יָצָא יְדֵי חוֹבָתוֹ, וְאֵלוּ הֵן:
<center>

[[[[פֶּסַח, מַצָּה, וּמָרוֹר:]]]]
</center>

[[[[פֶּסַח]]]] שֶׁהָיוּ אֲבוֹתֵינוּ אוֹכְלִים בִּזְמַן שֶׁבֵּית הַמִּקְדָּשׁ קַיָם, עַל שׁוּם מָה. עַל שׁוּם שֶׁפָּסַח הַקָּדוֹשׁ בָּרוּךְ הוּא עַל בָּתֵּי אֲבוֹתֵינוּ בְּמִצְרַים, שֶׁנֶּאֱמַר: וַאֲמַרְתֶּם זֶבַח פֶּסַח הוּא לַיְהֹוָה, אֲשֶׁר פָּסַח עַל בָּתֵּי בְּנֵי יִשְׂרָאֵל בְּמִצְרַיִם בְּנָגְפּוֹ אֶת מִצְרַיִם, וְאֶת בָּתֵּינוּ הִצִּיל. וַיִּקֹּד הָעָם וַיִּשְּׁתַּחווּ:]]]

~ ''פֶּסַח שֶׁהָיוּ אֲבוֹתֵינוּ אוֹכְלִים''

{{{כָּךְ עוֹשִׂים תְּשׁוּבָה}}}

כָּתוּב בַּתּוֹרָה: ''וְהָיָה הַדָּם לָכֶם לְאֹת עַל הַבָּתִּים אֲשֶׁר אַתֶּם שָׁם וְרָאִיתִי אֶת הַדָּם וּפָסַחְתִּי עֲלֵכֶם וְלֹא יִהְיֶה בָכֶם נֶגֶף לְמַשְׁחִית בְּהַכֹּתִי בְּאֶרֶץ מִצְרָיִם'' (שְׁמוֹת יב, יג).

הַמְעַיֵּן בַּפָּסוּק יִשְׁאַל: וְכִי הַקָּדוֹשׁ בָּרוּךְ הוּא צָרִיךְ ''סִימָן'' לָדַעַת הֵיכָן גָּר יִשְׂרָאֵל וְהֵיכָן גָּר מִצְרִי?!

אֶלָּא יָדוּעַ הוּא שֶׁמִּדַּת אַהֲבַת אִישׁ לְרֵעֵהוּ יְכוֹלָה לְהִמָּדֵד עַד כַּמָּה הָאוֹהֵב מוּכָן לִסְבֹּל וּלְסַכֵּן אֶת עַצְמוֹ לְמַעַן הַנֶּאֱהָב. מְשִׂימָה שֶׁיֵּשׁ בָּהּ סַכָּנָה מַמָּשִׁית לְמַעַן הַנֶּאֱהָב, יֵשׁ בָּהּ כְּדֵי לְהוֹכִיחַ אֶת מִדַּת הַקֶּשֶׁר וְהַחִבּוּר שֶׁל הָאוֹהֵב לַנֶּאֱהָב.

בְּנֵי יִשְׂרָאֵל נִמְצָאִים כָּעֵת בַּשַּׁעַר הַמ''ט שֶׁל טֻמְאָה, שְׁקוּעִים בַּעֲבוֹדָה זָרָה וּבְכָל שִׁקּוּצֵי מִצְרַיִם. כְּדֵי לְהוֹכִיחַ אֶת אַהֲבָתָם לְבוֹרֵא עוֹלָם, הֵם חַיָּבִים לַעֲשׂוֹת פְּעֻלּוֹת שֶׁיְּסַכְּנוּ אוֹתָם עַד כְּדֵי כָּךְ שֶׁיָּעִיד עֲלֵיהֶם בּוֹחֵן כְּלָיוֹת וָלֵב כִּי חָזְרוּ בִּתְשׁוּבָה וְכָל מְגַמָּתָם הִיא לַעֲשׂוֹת רְצוֹן קוֹנָם.

הִטִּיל עֲלֵיהֶם הַבּוֹרֵא יִתְבָּרַךְ שַׁרְשֶׁרֶת שֶׁל פְּעֻלּוֹת (שָׁלוֹשׁ בְּמִסְפָּר) שֶׁאִם יַעֲשׂוּ אוֹתָן, יוּכַח לַכֹּל עַל שְׁלֵמוּת הַתְּשׁוּבָה וְעַל הֱיוֹתָם כּוֹפְרִים בַּעֲבוֹדָה זָרָה.

[מְשִׂימָה רִאשׁוֹנָה]: לְקִיחַת שֶׂה. זֶה שֶׁמְּשַׁמֵּשׁ לְמִצְרַיִם לֶאֱלוֹהַּ, לָקַחַת אוֹתוֹ לְמַטְּרַת שְׁחִיטָה. אִם בְּנֵי יִשְׂרָאֵל אוֹהֲבִים אֶת ה' הֲרֵי שֶׁיּוֹכִיחוּ אֶת אַהֲבָתָם אֵלָיו בְּכָךְ שֶׁלֹּא יִפְחֲדוּ מֵאֵימַת הַמִּצְרִים, יִסְתּוֹבְבוּ בַּשְּׁוָקִים, יִקְחוּ לְעֵינֵי הַכֹּל שֶׂה, יְבִיאוּהוּ לְבֵיתָם וְיִשְׁמְרוּ עָלָיו אַרְבָּעָה יָמִים טֶרֶם יִשְׁחֲטוּ אוֹתוֹ, וְיוֹכִיחוּ שֶׁפַּחְדּוֹ שֶׁל משֶׁה בְּאָמְרוֹ לְפַרְעֹה ''הֵן נִזְבַּח אֶת תּוֹעֲבַת מִצְרַיִם לְעֵינֵיהֶם וְלֹא יִסְקְלֻנוּ'' (שְׁמוֹת ח, כב) הָיָה לַשָּׁוְא.

[מְשִׂימָה שְׁנִיָּה:] לֹא שֶׁכָּל אֶחָד יֵלֵךְ לִשְׁחֹט לְבַדּוֹ לְעַצְמוֹ אֶת אוֹתָהּ עֲבוֹדָה זָרָה שֶׁל הַמִּצְרִים. הַשְּׁחִיטָה תִּהְיֶה רַק לְאַחַר שֶׁיִּהְיוּ מְנוּיוֹת עָלֶיהָ מִסְפַּר מִשְׁפָּחוֹת. ''וְאִם יִמְעַט הַבַּיִת מִהְיוֹת מִשֶּׂה וְלָקַח הוּא וּשְׁכֵנוֹ הַקָּרֹב אֶל בֵּיתוֹ בְּמִכְסַת נְפָשֹׁת אִישׁ לְפִי אָכְלוֹ תָּכֹסּוּ עַל הַשֶּׂה'' (שָׁם יב, ד). בְּאֹפֶן זֶה, יִהְיֶה לִפְעֻלַּת הַשְּׁחִיטָה פִּרְסוּם וְדִבּוּר בְּכָל אֶרֶץ מִצְרַיִם. כֵּן, הַדָּבָר נַעֲשָׂה, וְעוֹד בְּאֶרֶץ שֶׁאָסוּר לַעֲשׂוֹת זֹאת, וְזוֹ הוֹכָחָה נוֹסֶפֶת שֶׁעַם יִשְׂרָאֵל עוֹשֶׂה הִשְׁתַּדְּלוּת גְּדוֹלָה כְּדֵי לְמַלֵּא רְצוֹנוֹ.

[מְשִׂימָה שְׁלִישִׁית:] ''וְהָיָה הַדָּם לָכֶם לְאֹת עַל הַבָּתִּים אֲשֶׁר אַתֶּם שָׁם'' (שָׁם יב, יג). דָּם עַל הַמַּשְׁקוֹף וּשְׁתֵּי הַמְּזוּזוֹת מַשְׁמָעוֹ שֶׁכָּעֵת יוֹשֶׁבֶת מִשְׁפָּחָה וְאוֹכֶלֶת לְתֵאָבוֹן אֶת הַשֶּׂה - אֶת הָעֲבוֹדָה-זָרָה שֶׁל מִצְרַיִם! אֵין לְךָ בִּזָּיוֹן גָּדוֹל יוֹתֵר עֲבוּר הַמִּצְרִי. מִצְרִי שֶׁעוֹבֵר בָּרְחוֹב וְרוֹאֶה זֹאת, אַךְ טִבְעִי שֶׁיִּפְרֹץ פְּנִימָה, יִנְקֹם בְּיִשְׂרָאֵל וְלֹא יִתֵּן לַבִּזָּיוֹן לְהַמְשִׁיךְ.

עַם יִשְׂרָאֵל, עַל יְדֵי אוֹתָן ג' פְּעֻלּוֹת מוֹכִיחַ קֳבָל עַם וְעוֹלָם עַל נֶאֱמָנוּת וּדְבֵקוּת בַּבּוֹרֵא יִתְבָּרַךְ, עַל אַהֲבָתָם אֵלָיו וְעַל כְּפִירָה גְּמוּרָה וּמֻחְלֶטֶת בַּעֲבוֹדָה-זָרָה. וּכְכָאֵלֶּה, אַךְ טִבְעִי שֶׁיְּעוֹרְרוּ עֲלֵיהֶם רַחֲמֵי שָׁמַיִם וְיִתְקַיֵּם בָּהֶם הַסֵּיפָא שֶׁל הַפָּסוּק (שָׁם) ''וְלֹא יִהְיֶה בָכֶם נֶגֶף לְמַשְׁחִית בְּהַכֹּתִי בְּאֶרֶץ מִצְרָיִם''.

נִמְצִינוּ לְמֵדִים, שֶׁנְּתִינַת הַדָּם עַל הַמְּזוּזוֹת הִיא לֹא מַטָּרָה לְצִיּוּן מָקוֹם גֵּאוֹגְרָפִי, אֶלָּא חֵלֶק מִמַּטָּרָה סִמְלִית - הוֹכָחַת אַהֲבָתֵנוּ לַבּוֹרֵא יִתְבָּרַךְ . xxעַל פִּי הַכְּתָב וְהַקַּבָּלָה''yy‏

~ וְאֶת בָּתֵּינוּ הִצִּיל

לִכְאוֹרָה קָשֶׁה: הֲרֵי אָמַר בַּתְּחִלָּה ''אֲשֶׁר פָּסַח עַל בָּתֵּי בְנֵי יִשְׂרָאֵל'', אִם כֵּן מַדּוּעַ הוֹסִיף אֶת הַמִּלִּים ''''וְאֶת בָּתֵּינוּ הִצִּיל''? הֲרֵי אִם פָּסַח עַל בָּתֵּי בְּנֵי יִשְׂרָאֵל, וַדַּאי שֶׁ''אֶת בָּתֵּינוּ הִצִּיל''!

בַּסֵּפֶר [''עוֹלְלוֹת אֶפְרַיִם''] מְבָאֵר עַל פִּי הַסֵּפֶר [''דּוֹבֵר שָׁלוֹם''] לְפִי מַה שֶּׁאָמְרוּ רַבּוֹתֵינוּ זַ''ל (שִׁיר הַשִׁירִים רַבָּה א, יד), שֶׁהַמִּצְרִים הָיוּ מוֹלִיכִים בְּנֵיהֶם לִבְנֵי יִשְׂרָאֵל כְּדֵי לְהַצִּילָם מִן הַמַּכָּה, כִּי חָשְׁבוּ שֶׁכָּךְ הֵם יִנָּצְלוּ, אַךְ לֹא הוֹעִיל לָהֶם גַּם זֹאת וְהֵם מֵתוּ אַף בְּבָתֵּי יִשְׂרָאֵל. זֶהוּ ''אֲשֶׁר פָּסַח עַל בָּתֵּי בְנֵי יִשְׂרָאֵל'', הַיְנוּ אוֹתָם הַבָּתִּים שֶׁהָיוּ בָּהֶם רַק יִשְׂרְאֵלִים לְבַדָּם, וּמַה שֶּׁנֶּאֱמַר ''וְאֶת בָּתֵּינוּ הִצִּיל'', הַיְנוּ גַּם בְּאוֹתָם הַבָּתִּים שֶׁהָיוּ בָּהֶם בְּכוֹרֵי מִצְרַיִם, שֶׁנִּכְנַס הַמַּשְׁחִית לְתוֹךְ הַבַּיִת אַךְ גַּם שָׁם הִצִּיל אֶת בְּכוֹרֵי יִשְׂרָאֵל.

((מַגְבִּיהַ הַמַּצָּה הָעֶלְיוֹנָה הָשְׁלֵמָה לְחִבּוּב מִצְוָה וְאוֹמֵר:))

[[[ [[[[מַצָּה]]]] זוֹ שֶׁאָנוּ אוֹכְלִים, עַל שׁוּם מָה. עַל שׁוּם שֶׁלֹא הִסְפִּיק בְּצֵקָם שֶׁל אֲבוֹתֵינוּ לְהַחְמִיץ עַד שֶׁנִּגְלָה עֲלֵיהֶם מֶלֶךְ מַלְכֵי הַמְּלָכִים, הַקָּדוֹשׁ בָּרוּךְ הוּא, וּגְאָלָם מִיָּד, שֶׁנֶּאֱמַר: וַיֹּאפוּ אֶת הַבָּצֵק אֲשֶׁר הוֹצִיאוּ מִמִצְרַיִם עֻגֹת מַצּוֹת, כִּי לֹא חָמֵץ, כִּי גֹרְשׁוּ מִמִּצְרַיִם וְלֹא יָכְלוּ לְהִתְמַהְמֵהַּ, וְגַּם צֵדָה לֹא עָשׂוּ לָהֶם:]]]

((מַגְבִּיהַ אֶת הַמָרוֹר לַמְסֻבִּים וְאוֹמֵר:))

[[[ [[[[מָרוֹר]]]] זֶה שֶׁאָנוּ אוֹכְלִים, עַל שׁוּם מָה. עַל שׁוּם שֶׁמֵּרְרוּ הַמִּצְרִיִים אֶת חַיֵי אֲבוֹתֵינוּ בְּמִצְרַיִם, שֶׁנֶּאֱמַר: וַיְמָרֲרוּ אֶת חַיֵּיהֶם בַּעֲבֹדָה קָשָה, בְּחֹמֶר וּבִלְבֵנִים וּבְכָל עֲבֹדָה בַּשָּׂדֶה אֶת כָּל עֲבֹדָתָם אֲשֶׁר עָבְדוּ בָהֶם בְּפָרֶךְ: ]]]

~ מַצָּה זוֹ שֶׁאָנוּ אוֹכְלִים עַל שׁוּם מָה?

מַדּוּעַ פֶּסַח נִקְרָא ''חַג הַמַּצוֹת''? בִּמְקוֹמוֹת שׁוֹנִים מֻזְכָּר בַּתּוֹרָה ''חַג הַפֶּסַח'', אוּלָם בְּכֻלָּם הִקְפִּידָה הַתּוֹרָה לִקְרֹא אֶת שֵׁם הֶחָג רַק בַּשֵּׁם ''חַג הַמַּצּוֹת''. בַּסֵּפֶר [''אִמְרֵי יְהוּדָה''] שׁוֹאֵל הָרַב] יְהוּדָה דֶּרְעִי] שְׁלִיטָ''א: הֲלֹא שְׁמוֹ שֶׁל הֶחָג מְבַטֵּא בְּדֶרֶךְ כְּלָל אֶת מַהוּתוֹ, וְאִם כֵּן מַדּוּעַ רָאֲתָה תּוֹרָה לְהַנְצִיחַ אֶת שְׁמוֹ שֶׁל חַג הַפֶּסַח דַּוְקָא עַל אוֹתָם רְגָעִים אַחֲרוֹנִים אֲשֶׁר חָסְרוּ לַאֲבוֹתֵינוּ שֶׁלֹּא הִסְפִּיק בְּצֵקָם לְהַחְמִיץ - ''חַג הַמַּצּוֹת''?

הַגַּע עַצְמְךָ: מָאתַיִם וְעֶשֶׂר שָׁנִים תְּמִימוֹת הָיוּ אֲבוֹתֵינוּ בְּמִצְרַיִם, עַד שֶׁהוֹצִיאָנוּ הַקָּדוֹשׁ בָּרוּךְ הוּא מִשָּׁם בְּיָד חֲזָקָה וּבִזְרוֹעַ נְטוּיָה בְּאוֹתוֹת וּבְמוֹפְתִים, וְהוֹצִיאָנוּ מֵעַבְדוּת לְחֵרוּת וּמִשִּׁעְבּוּד לִגְאֻלָּה, וְהֶעֱבִירָנוּ אֶת הַיָּם, הֶאֱכִילָנוּ אֶת הַמָּן, נָתַן לָנוּ אֶת הַתּוֹרָה, וְהִכְנִיסָנוּ לְאֶרֶץ יִשְׂרָאֵל. וּמֵהֶם נִפְרְדוּ הַרְבֵּה שֵׁמוֹת לֶחָג אֲשֶׁר נִשְׁתָּרְשׁוּ בְּעַם יִשְׂרָאֵל: ''חַג הַפֶּסַח'' - כִּי פָּסַח ה' עַל פִּתְחֵי בְּנֵי יִשְׂרָאֵל, ''''חַג הַחֵרוּת'' - עַל שֶׁהוֹצִיאָנוּ מֵעַבְדוּת לְחֵרוּת, ''חַג הַגְּאֻלָּה'' - עַל שֶׁהוֹצִיאָנוּ מִשִּׁעְבּוּד לִגְאֻלָּה. אַךְ הַתּוֹרָה פָּסְחָה עַל כָּל הַשֵּׁמוֹת הַלָּלוּ, וּבָחֲרָה לְהַנְצִיחַ אֶת מַהוּתוֹ שֶׁל הֶחָג רַק בַּשֵּׁם ''חַג הַמַּצּוֹת''!

וּלְחִדּוּד הַקֻּשְׁיָא, נַזְכִּיר מַעֲשֶׂה עַל אוֹדוֹת אַחַד הַנִּצּוֹלִים בַּנֵּס הַגָּדוֹל שֶׁהִרְעִישׁ בִּזְמַנּוֹ אֶת הָעוֹלָם כֻּלּוֹ ''''[מִבְצַע אֶנְטֶבֶּה]''. וְכָךְ סִפֵּר אוֹתוֹ נִצּוֹל (שֶׁהוּא בֶּן תּוֹרָה) אֶת הִשְׁתַּלְשְׁלוּת לֵיל הַהַצָּלָה הַמֻּפְלָאָה:

{{בְּאוֹתוֹ לַיְלָה קִבְּלוּ כָּל הַשְּׁבוּיִים אֲשֶׁר הָיוּ מְרֻכָּזִים בְּאוּלַם הַנּוֹסְעִים בִּשְׂדֵה הַתְּעוּפָה שֶׁבְּ''אוּגַנְדָּה'' מִזְרוֹן לְלִינַת לַיְלָה. הָאָדָם עָלָה עַל יְצוּעוֹ, הֵסִיר אֶת מִשְׁקָפָיו כְּדַרְכָּם שֶׁל בַּעֲלֵי מִשְׁקָפַיִם וְהִנִּיחָם סָמוּךְ לְמִזְרוֹנוֹ. כַּיָּדוּעַ הַאֲפָלָה מֻחְלֶטֶת וּמְכֻוֶּנֶת שָׂרְרָה בְּאוּלַם הַנּוֹסְעִים כְּדֵי לְהַקְשׁוֹת כָּל פְּעֻלָּה אֶפְשָׁרִית לְחִלּוּץ הַשְּׁבוּיִים.

וְהִנֵּה בְּעֵרֶךְ בַּחֲצוֹת הַלַּיְלָה, פָּרְצוּ הַחַיָּלִים הַמְחַלְּצִים אֶל אוּלַם הַנּוֹסְעִים וּבִזְעָקָה גְּדוֹלָה הוֹרוּ לַשְּׁבוּיִים לְהִתְפַּנּוֹת מִיָּד אֶל עֵבֶר הַמְּטוֹסִים אֲשֶׁר הִמְתִּינוּ לְחִלּוּצָם. וְגַם מְיֻדָּעֵנוּ אֲשֶׁר כָּאָמוּר הִנִּיחַ אֶת מִשְׁקָפָיו לְמַרְגְּלוֹתָיו פָּתַח מִיָּד בְּחִפּוּשׂ בָּהוּל אַחַר מִשְׁקָפָיו, אַךְ מַה לַּעֲשׂוֹת כְּשֶׁמְּחַפְּשִׂים מַשֶּׁהוּ לֹא תָּמִיד מוֹצְאִים וּבִפְרָט בְּחִפּוּשׂ בָּהוּל כָּל כָּךְ אֲשֶׁר אֵימַת מָוֶת וְאוֹר הַחֵרוּת מְשַׁמְּשִׁים בּוֹ בְּעִרְבּוּבְיָה, וְגַם מַכַּת הַחשֶׁךְ אֲשֶׁר נָפְלָה עָלָיו תָּרְמָה אֶת חֶלְקָהּ לְהֶמְשֵׁךְ הַגִּשּׁוּשִׁים בָּאֲפֵלָה.

מַהֵר מְאֹד הֵבִין הָאִישׁ, שֶׁאִם יַמְשִׁיךְ לְהִתְעַקֵּשׁ אַחַר חִפּוּשׂ מִשְׁקָפָיו יִשָּׁאֵר הוּא וּמִשְׁקָפָיו עַד עוֹלָם בְּאוּגַנְדָּה... וְלָכֵן הֶחְלִיט לְוַתֵּר עַל מִשְׁקָפָיו וְנָס עַל נַפְשׁוֹ לְעֵבֶר מְטוֹסֵי הַחִלּוּץ, וְכָךְ בְּחֶמְלַת ה' עָלָיו יָצָא מֵאֲפֵלָה לְאוֹר גָּדוֹל.}}

וְעַתָּה הָבָה נִתְבּוֹנֵן מְעַט, הִנֵּה נִתָּן לְשַׁעֵר כִּי מְיֻדָּעֵנוּ עוֹרֵךְ מְסִבַּת הוֹדָיָה בְּיוֹם הַצָּלָתוֹ בְּכָל שָׁנָה וְשָׁנָה. הַאִם יַעֲלֶה עַל הַדַּעַת שֶׁיַּנְצִיחַ אֶת שֵׁם חֲגִיגָתוֹ בַּשֵּׁם ''חַג הַמִּשְׁקָפַיִם'' וְיַדְפִּיס הַזְמָנוֹת לְכָל קְרוֹבָיו וּמְיֻדָּעָיו בַּלָּשׁוֹן - הִנְּכֶם מֻזְמָנִים לַמְּסִבָּה הַשְּׁנָתִית שֶׁל חַג הַמִּשְׁקָפַיִם... וּבִזְמַן הַמְּסִבָּה יַרְבֶּה לְסַפֵּר בִּפְנֵי הַמֻּזְמָנִים עַל אוֹדוֹת מִשְׁקָפָיו הַיְקָרִים אֲשֶׁר עֵקֶב הַחְלָטָתוֹ לְוַתֵּר עֲלֵיהֶם זָכָה לְהִנָּצֵל...

הֲרֵי אֵין לְךָ דָּבָר מוּזָר וּמְקוֹמֵם יוֹתֵר מִזֶּה, אֲשֶׁר בִּמְקוֹם לְהוֹדוֹת וּלְשַׁבֵּחַ אֶת ה' יִתְבָּרַךְ עַל הַצָּלָתוֹ הַמֻּפְלָאָה הוּא בּוֹחֵר לְשַׁבֵּח אֶת הַחְלָטָתוֹ הַגּוֹרָלִית בְּרֶגַע שֶׁל אֱמֶת לְוַתֵּר עַל... מִשְׁקָפָיו. אוּלָם מַה נַּעֲשֶׂה שֶׁכָּךְ הוּא מַמָּשׁ לְגַבֵּי ''חַג הַמַּצּוֹת'', אֲשֶׁר בִּמְקוֹם לְהַנְצִיחַ אֶת הֶחָג עַל שֵׁם הַצָּלָתָם הַמֻּפְלָאָה שֶׁל אֲבוֹתֵינוּ מִבֵּית עֲבָדִים, בָּחֲרָה הַתּוֹרָה לְהַנְצִיחַ דַּוְקָא אֶת אוֹתוֹ אֵרוּעַ שׁוּלִי, אֶת ''''הַמַּצּוֹת'' אֲשֶׁר לֹא הִסְפִּיקוּ לְהַחְמִיץ - ''חַג הַמַּצּוֹת''.

תְּמִיהָה זוֹ מְעוֹרֵר [הַמַּהֲרַ''ל מִפְּרָאג] וְהוּא מְתָרֵץ: הִנֵּה כָּל הַנִּסִּים וְהַנִּפְלָאוֹת שֶׁעָשָׂה עִמָּנוּ ה' יִתְבָּרַךְ בְּמִצְרַיִם אֵין בָּהֶם כְּלוּם כְּדֵי לְשַׁבֵּחַ אֶת יִשְׂרָאֵל, שֶׁהֲרֵי כֻּלָּם בָּאוּ בְּחַסְדּוֹ יִתְבָּרַךְ בְּאִתְעָרוּתָא דִּלְעֵלָּא בִּלְבַד לְלֹא אִתְעָרוּתָא דִּלְתַתָּא (כַּיָּדוּעַ מִדִּבְרֵי חֲזַ''ל שֶׁהָיוּ יִשְׂרָאֵל בְּמ''ט שַׁעֲרֵי טֻמְאָה). אַךְ בְּאוֹתָם רְגָעִים אַחֲרוֹנִים אֲשֶׁר כֻּלָּם הֵכִינוּ עַצְמָם לַיְצִיאָה מִמִּצְרַיִם וּבִקְשׁוּ לְהָכִין לָהֶם צֵידָה לַדֶּרֶךְ, שָׁם אַתָּה רוֹאֶה אֶת גְּדֻלָּתָם.

שֶׁכֵּן כְּשֶׁהוֹרָה לָהֶם משֶׁה מִפִּי הַגְּבוּרָה לָצֵאת ''מִיָּד'', לֹא נִמְצָא אִישׁ בְּכָל הָעָם אֲשֶׁר יְעַרְעֵר עַל כָּךְ וְיֹאמַר מָתַי יַסְפִּיק הַבָּצֵק לְהַחְמִיץ כְּדֵי לְהָכִין לָנוּ צֵידָה לַדֶּרֶךְ, הֲלֹא אָנוּ הוֹלְכִים לְאֶרֶץ מִדְבָּר שֶׁאֵין בָּהּ לֶחֶם וּמַיִם, שֶׁהֲרֵי לֹא עָלָה עַל דַּעְתָּם שֶׁהַקָּדוֹשׁ בָּרוּךְ הוּא יוֹרִיד לָהֶם לֶחֶם מִן הַשָּׁמַיִם וְיוֹצִיא לָהֶם מַיִם מִן הַסֶּלַע. אַךְ לֹא כֵן הָיָה: אִישׁ לֹא הִרְהֵר אַחַר דְּבָרָיו, משֶׁה אוֹמֵר לָצֵאת מִיָּד - יוֹצְאִים מִיָּד עַד כְּדֵי מְסִירוּת נֶפֶשׁ שֶׁל מַמָּשׁ - ''וְעָשִׂיתָ כְּכָל אֲשֶׁר יוֹרוּךָ''.

וְזֶה עֹמֶק דִּבְרֵי הַמַּגִּיד בַּהַגָּדָה שֶׁל פֶּסַח: ''מַצָּה זוֹ שֶׁאָנוּ אוֹכְלִים עַל שׁוּם מָה... וְגַם צֵדָה לֹא עָשׂוּ לָהֶם''. וְזֶהוּ גֹּדֶל שִׁבְחָם - ''זָכַרְתִּי לָךְ חֶסֶד נְעוּרַיִךְ אַהֲבַת כְּלוּלוֹתַיִךְ לֶכְתֵּךְ אַחֲרַי בַּמִּדְבָּר בְּאֶרֶץ לֹא זְרוּעָה''. וְעַל כֵּן בָּחֲרָה תּוֹרָה לְהַנְצִיחַ אֶת שֵׁם הֶחָג דַּוְקָא עַל אוֹתָם רְגָעִים סְפוּרִים - ''חַג הַמַּצּוֹת'', כְּדֵי לְהַגִּיד שִׁבְחָן שֶׁל יִשְׂרָאֵל. אוּלָם יִשְׂרָאֵל לְעֻמַּת זֹאת, בָּחֲרוּ לְהַנְצִיחַ אֶת שֵׁם הֶחָג עַל הַנִּסִּים וְהַנִּפְלָאוֹת כְּדֵי לְהוֹדִיעַ שִׁבְחוֹ שֶׁל מָקוֹם אֲשֶׁר פָּסַח עַל בָּתֵּי אֲבוֹתֵינוּ וְהִצִּילָם וְלָכֵן אָנוּ קוֹרְאִים לֶחָג - ''חַג הַפֶּסַח''.

~ ''מַצָּה זוֹ שֶׁאָנוּ אוֹכְלִים...''

{{{כֵּיצַד רוֹכְשִׁים מַצּוֹת בְּרוּסְיָה}}}

''מַצָּה זוֹ שֶׁאָנוּ אוֹכְלִים'' - נִרְאֶה כְּדָבָר כָּל כָּךְ טִבְעִי, אִם זוֹ מַצָּת יָד אוֹ מַצַּת מְכוֹנָה. כַּמָּה יָמִים לִפְנֵי חַג הַפֶּסַח רָכַשְׁנוּ אֶת חֲבִילוֹת הַמַּצּוֹת וְיִתָּכֵן שֶׁעֲלוּת הַמַּצּוֹת הַשְּׁמוּרוֹת מַעֲשֵׂה יָד קְצָת ''הִכְבִּידָה'' אַךְ זֶה לֹא הָיָה נוֹרָא כָּל כָּךְ.

לֹא תָּמִיד אָנוּ יְכוֹלִים לְדַמְיֵן כֵּיצַד אַחֵינוּ בַּגָּלוּת עוֹשִׂים מַאֲמַצִּים בַּל יְתֹאֲרוּ מֵעַל הַטֶּבַע כְּדֵי לִרְכּשׁ מַצּוֹת. לְעִתִּים אֵיזוֹ מְסִירוּת נֶפֶשׁ עָשׂוּ יְהוּדִים בְּרוּסְיָה אוֹ בְּגֶרְמַנְיָה בִּזְמַן הַשּׁוֹאָה.

כַּיּוֹם אָנוּ יוֹשְׁבִים מְסֻבִּים בְּלֵיל הַסֵּדֶר עִם חַלּוֹנוֹת פְּתוּחִים, דֶּלֶת פְּתוּחָה, מְשׁוֹרְרִים וּמְזַמְּרִים וּשְׂמֵחִים בְּתַעֲצוּמוֹת עֹז, אַךְ כְּדַאי שֶׁנֵּדַע שֶׁיֵּשׁ עֲדַיִן מִי מֵאִתָּנוּ שֶׁאֵין בְּאֶפְשָׁרוּתָם לְהַגִּיעַ לְלֵיל הַסֵּדֶר וְלִרְכּשׁ מַצּוֹת בְּקַלּוּת.

מְסַפֵּר הָרַב [יִשְׂרָאֵל מֵאִיר לָאוּ] שְׁלִיטָ''א, רַבָּהּ שֶׁל תֵּל אָבִיב יָפוֹ וְהָרַב הָרָאשִׁי לְיִשְׂרָאֵל לְשֶׁעָבַר:

{{בְּרֵאשִׁית הַגַּל הַגָּדוֹל שֶׁל עוֹלִים מִבְּרִית הַמּוֹעָצוֹת כִּהַנְתִּי כְּרַבָּהּ הָרָאשִׁי שֶׁל תֵּל אָבִיב יָפוֹ, וּבְיוֹם שִׁבְתִּי עִם שְׁנֵי חַבְרֵי בֵּית הַדִּין הַמְיֻחָד, הָרַב שְׁלֹמֹה דִּיכוֹבְסְקִי וְהָרַב אַבְרָהָם שֶׁרְמָן, הוֹפִיעַ בְּפָנֵינוּ רוֹפֵא צָעִיר בֶּן אַרְבָּעִים וּשְׁתַּיִם, שֶׁהִגִּיעַ יוֹם קֹדֶם לָכֵן מִבְּרִית הַמּוֹעָצוֹת עִם אִשְׁתּוֹ וּשְׁתֵּי בְּנוֹתָיו (וְלֹא כָּאן הַמָּקוֹם לְתָאֵר מַדּוּעַ הִגִּיעַ לְלֹא כָּל נְיָרוֹת מְזַהִים, בְּדֶרֶךְ לֹא דֶּרֶךְ).

הָרוֹפֵא בָּא אֵלַי כְּדֵי לְקַבֵּל אִשּׁוּר לְיַהֲדוּתוֹ עֲבוּר כָּל הַמּוֹסָדוֹת הַקּוֹלְטִים, וְהֵבִיא עִמּוֹ עֵדִים שֶׁיָּעִידוּ כִּי יְהוּדִי הוּא, בֵּן לְאָב וָאֵם יְהוּדִים. הוּא רוֹפֵא, אִמּוֹ רוֹפֵאת יְלָדִים, מְנַהֶלֶת מַחְלָקָה בְּמוֹסְקְבָה בְּאוֹתָם יָמִים, וְאָבִיו - שֶׁהָיָה כִירוּרְג - הָלַךְ לְעוֹלָמוֹ.

אַחַד הָעֵדִים שֶׁהוֹפִיעַ בְּפָנֵינוּ אָמַר בְּצוּרָה בְּרוּרָה כִּי הָיָה נוֹכֵחַ בִּבְרִית הַמִּילָה שֶׁל אוֹתוֹ רוֹפֵא צָעִיר, גּ'וֹרְג' שְׁמוֹ, לִפְנֵי אַרְבָּעִים וּשְׁתַּיִם שָׁנָה.

הָיָה עֵד אֶחָד שֶׁהִרְשִׁים בְּסִפּוּרוֹ, בְּצוּרָה מְעַנְיֶנֶת עַד מְאֹד: חַבַּ''דְנִיק, בָּא בַּיָּמִים, הוֹפִיעַ בְּבֵית הַדִּין עִם קַסְקֶט לְרֹאשׁוֹ, זָקָן לָבָן שֶׁיּוֹרֵד עַל פִּי מִדּוֹתָיו, וְהוּא מְסַפֵּר לָנוּ בְּזוֹ הַלָּשׁוֹן:

''אִמָּא שֶׁל גּ'וֹרְג' זֶה, אוֹתָהּ מְנַהֶלֶת מַחְלָקָה בְּבֵית הַחוֹלִים, הָיְתָה מְעַשֶּׁנֶת כְרוֹנִית, שְׁתַּיִם-שָׁלוֹשׁ חֲפִיסוֹת סִיגָרִיּוֹת לְיוֹם. אֲבָל מִדֵּי לַיְלָה, טֶרֶם לֶכְתָּהּ לִישֹׁן, הָיְתָה לוֹקַחַת סִיגָרִיָּה בּוֹדֶדֶת וּמַנִּיחָה אוֹתָהּ בַּאֲרוֹן הַבְּגָדִים בַּחֲדַר הַשֵּׁנָה אֶצְלָהּ, בְּתוֹךְ קַרְטוֹן. כָּל לַיְלָה סִיגָרִיָּה.

אַחַת לְשָׁנָה, אַחֲרֵי חַג הַפּוּרִים, אֲנִי - מְסַפֵּר הַחַבַּ''דְנִיק הַזֶּה - הָיִיתִי מַגִּיעַ אֵלֶיהָ, וְזֶה הָיָה קֹד מֻסְכָּם בֵּינֵינוּ: הִיא הָיְתָה מוֹסֶרֶת לִי שְׁלוֹשׁ מֵאוֹת וַחֲמִשִּׁים סִיגָרִיּוֹת שֶׁצָּבְרָה בְּמֶשֶׁךְ הַשָּׁנָה, וַאֲנִי הָיִיתִי מְסַפֵּק לָהּ כַּמָּה קִילוֹגְרַמִּים שֶׁל קֶמַח, כְּדֵי שֶׁהִיא תּוּכַל בְּבֵיתָהּ לֶאֱפוֹת מַצּוֹת כְּשֵׁרוֹת לְחַג הַפֶּסַח. הִיא לֹא שָׁמְרָה שַׁבָּת, הִיא לֹא הִקְפִּידָה עַל כַּשְׁרוּת - לֹא הָיוּ לָהּ גַּם הַתְּנָאִים לְכָךְ - אֲבָל מְאֹד הִקְפִּידָה שֶׁיִּהְיֶה בַּבַּיִת לֵיל הַסֵּדֶר, וְהַבַּיִת יִזְכֹּר אֶת יְצִיאַת מִצְרַיִם עִם כָּל הַסִּמְלִיּוּת שֶׁבַּדָּבָר!

הִתְרַגַּשְׁתִּי מְאֹד מֵהַסִּפּוּר, וְהַבֵּן עוֹד מוֹסֵר לִי אֶת מִסְפַּר הַטֶּלֶפוֹן שֶׁל הָאִמָּא, שָׁם בְּמוֹסְקְבָה. טִלְפַּנְתִּי אֵלֶיהָ. הִיא יָדְעָה עוֹד לְדַבֵּר מְעַט אִידִישׁ, וְאָמַרְתִּי לָהּ: ''אֲנַחְנוּ מְקַיְּמִים מִצְוַת מַצָּה פַּעַם אַחַת בְּשָׁנָה. אַתְּ קִיַּמְתְּ אֶת הַמִּצְוָה הַזֹּאת בְּכָל לַיְלָה וָלַיְלָה, שְׁלוֹשׁ מֵאוֹת וְשִׁשִּׁים יוֹם בְּשָׁנָה. אֲנִי לֹא יוֹדֵעַ אִם מִבְּחִינַת הַהֲלָכָה הַמַּצּוֹת אֶצְלֵךְ הָיוּ כְּשֵׁרוֹת, אֲבָל שֶׁהָיוּ קְדוֹשׁוֹת וּטְהוֹרוֹת וְהִתְקַבְּלוּ בְּרָצוֹן לִפְנֵי בּוֹרֵא עוֹלָם - אֵין לִי צֵל שֶׁל סָפֵק בְּכָךְ!''}}

חֲזַ''ל צִוּוּנוּ: שְׁלוֹשִׁים יוֹם קֹדֶם הַפֶּסַח שׁוֹאֲלִין וְדוֹרְשִׁין בְּהִלְכוֹת הַפֶּסַח. מַתְחִילִים בְּנִקְיוֹנוֹת בְּחַדְרֵי הַבַּיִת, וְאִלּוּ אִשָּׁה זוֹ עָשְׂתָה הֲכָנָה שָׁ-נָ-ה שְׁלֵמָה, וְזֹאת כְּדֵי שֶׁיִּהְיֶה בַּבַּיִת לֵיל הַסֵּדֶר, שֶׁהַבַּיִת יִזְכֹּר אֶת יְצִיאַת מִצְרַיִם עִם הַמַּצּוֹת.

מִי שָׁמַע זֹאת וְלֹא יְקַבֵּל כֹּחוֹת נֶפֶשׁ עֲצוּמִים בַּהֲכָנוֹת בְּיֶתֶר שְׂאֵת וְתַעֲצוּמוֹת לִקְרַאת לֵיל הַסֵּדֶר!

אָנוּ לֹא נִדְרָשִׁים כַּיּוֹם, בָּרוּךְ ה', לַעֲשׂוֹת זֹאת בְּהֵחָבֵא וּבְחַדְרֵי חֲדָרִים. כָּל יְהוּדִי זוֹכֶה לִקְנוֹת מַצּוֹת לְפֶסַח, אַךְ כְּדַאי שֶׁבְּסֵתֶר לִבֵּנוּ נִזְכֹּר אֶת אֵלֶּה שֶׁהַפְּרוּטָה אֵינָהּ מְצוּיָה בְּכִיסָם וְאֶצְלָם זוֹ ''מִלְחָמָה'' קִיּוּמִית שֶׁל מַמָּשׁ לְהַגִּיעַ לְלֵיל הַסֵּדֶר עִם כָּל מַה שֶּׁנִּצְרָךְ וְלוּ בְּצִמְצוּם.

כְּדַאי שֶׁנַּפְנִים אֶת סִפּוּר אוֹתָהּ הָאִמָּא, שֶׁלַּיְלָה לַיְלָה, לִפְנֵי לֶכְתָּהּ לִישֹׁן עָסְקָה בִּזְכִירַת יְצִיאַת מִצְרַיִם.

[[[ [[[[בְּכָל]]]] דּוֹר וָדוֹר חַיָב אָדָם לְהַרְאוֹת אֶת עַצְמוֹ כְּאִלוּ הוּא יָצָא מִמִּצְרָיִם, שֶׁנֶּאֱמַר: וְהִגַּדְתָּ לְבִנְךָ בַּיוֹם הַהוּא לֵאמֹר, בַּעֲבוּר זֶה עָשָׂה יְהֹוָה לִי בְּצֵאתִי מִמִּצְרַיִם. שֶׁלֹּא אֶת אֲבוֹתֵינוּ בִּלְבָד גָּאַל הַקָּדוֹשׁ בָּרוּךְ הוּא, אֶלָּא אַף אוֹתָנוּ גָּאַל עִמָּהֶם, שֶׁנֶּאֱמַר: וְאוֹתָנוּ הוֹצִיא מִשָׁם, לְמַעַן הָבִיא אוֹתָנוּ, לָתֶת לָנוּ אֶת הָאָרֶץ אֲשֶׁר נִשָׁבַּע לַאֲבֹתֵינוּ: ]]]

~ מִצְוָה לְסַפֵּר עַל הַנִּסִּים שֶׁאֵרְעוּ בַּיְצִיאָה מִמִּצְרַיִם

בִּגְמַר הַשְּׁאֵלוֹת וַאֲמִירַת ''מַה נִּשְׁתַּנָּה'' הָאָב צָרִיךְ לְתָרֵץ וּלְהַסְבִּיר לְכָל אֶחָד מִבָּנָיו כְּפִי הֲבָנָתוֹ, וְהַיּוֹם יֵשׁ רַבִּים שֶׁשּׁוֹמְעִים מֵהַבֵּן אֲמִירַת ''מַה נִּשְׁתַּנָּה'' וְאוֹמְרִים ''עֲבָדִים הָיִינוּ'' וְכוּ' וְלֹא מַסְבִּירִים לַיֶּלֶד כְּלָל, אַף שֶׁהוּא בְּגִיל שֶׁמְּסֻגָּל כְּבָר לְהָבִין לְפָחוֹת קְצָת, וּמְבַטְּלִים בָּזֶה עִקַּר מִצְוַת ''וְהִגַּדְתָּ לְבִנְךָ''.

לַהֲבָנַת מַהוּת חוֹבַת הָעֶרֶב, יוּבָא לְקַמָּן סִפּוּר מֵהַקָּדוֹשׁ הֶ''[חָפֵץ חַיִּים]'' זַצַּ''ל:

{{בִּזְמַן הַפְּרָעוֹת בְּאוּקְרָאִינָה, כְּשֶׁנֶּהֶרְגוּ וְנִטְבְּחוּ רִבְבוֹת יְהוּדִים עַל קִדּוּשׁ הַשֵּׁם הַשֵּׁם יִקֹּם דָּמָם, הָיָה הַקָּדוֹשׁ הֶחָפֵץ חַיִּים אֵצֶל רוֹפֵא אֶחָד שֶׁהִתְחִיל לִשְׁאֹל אוֹתוֹ אֵיךְ, כִּבְיָכוֹל, הַקָּדוֹשׁ בָּרוּךְ הוּא מְסֻגָּל לִרְאוֹת הֵיאַךְ מְיַסְּרִים אֶת עַמּוֹ בְּאַכְזְרִיּוּת שֶׁכָּזוֹ וְלִשְׁתֹּק עַל כָּךְ.

הֶחָפֵץ חַיִּים נִתְעַטֵּף בִּשְׁתִיקָה וְלֹא הֵשִׁיב לוֹ.

אָמַר הָרוֹפֵא: ''תַּאֲמִין לִי, שֶׁאֲנִי מַתְחִיל לְפַקְפֵּק אִם יֵשׁ אֱלֹקִים בָּעוֹלָם...''

הֵשִׁיב לוֹ הֶחָפֵץ חַיִּים: ''אֲנִי מְפַקְפֵּק אִם אַתָּה רוֹפֵא אוֹ לֹא.''

מִהֵר הָרוֹפֵא לְהַרְאוֹת לוֹ תְּעוּדָה תְּלוּיָה עַל הַקִּיר הַמְאַשֶּׁרֶת שֶׁהוּא רוֹפֵא מֻסְמָךְ. הֶחָפֵץ חַיִּים זַצַּ''ל הִסְתַּכֵּל וְרָאָה שֶׁתַּאֲרִיךְ כְּתִיבַת הַתְּעוּדָה הוּא מִלִּפְנֵי אַרְבָּעִים שָׁנָה.

''יִתָּכֵן שֶׁבִּשְׁעָתוֹ אָכֵן הוֹכַחְתָּ שֶׁאַתָּה יוֹדֵעַ לְרַפֵּא, אֲבָל מִנַּיִן לִי לָדַעַת שֶׁעַכְשָׁו אַתָּה עֲדַיִן רוֹפֵא?'' - אָמַר לוֹ הֶחָפֵץ חַיִּים.

הֵשִׁיב הָרוֹפֵא, שֶׁאֵין שׁוּם טַעַם לַעֲרֹךְ כָּל פַּעַם בְּחִינוֹת אֶלָּא דַּי בְּכָךְ שֶׁנִּבְחַן פַּעַם אַחַת בִּשְׁעָתוֹ.

אָמַר לוֹ הֶחָפֵץ חַיִּים זַצַּ''ל: ''תֵּדַע לְךָ, שֶׁגַּם לְגַבֵּי הַקָּדוֹשׁ בָּרוּךְ הוּא כֵּן הוּא. לִפְנֵי שֶׁמָּסַר לָנוּ אֶת הַתּוֹרָה וְהֶעֱמִידָנוּ בְּנִסְיוֹנוֹת הַרְבֵּה מִתּוֹךְ הֶסְתֵּר פָּנִים, הֶרְאָה לָנוּ נִסִּים וְנִפְלָאוֹת לְהוֹכִיחַ שֶׁהוּא מַשְׁגִּיחַ בָּעוֹלָם הַזֶּה, וְאָמַר לָנוּ, כִּבְיָכוֹל, 'זוֹהִי הַתְּעוּדָה שֶׁלִּי שֶׁאֲנִי מַשְׁגִּיחַ בָּעוֹלָם, וַעֲלֵיכֶם לִמְסֹר יְדִיעָה זוֹ לַדּוֹרוֹת הַבָּאִים אַחֲרֵיכֶם עַד עוֹלָם'.'' }}

וְלָכֵן, אַף עַל פִּי שֶׁהַיּוֹם רְצוֹנוֹ יִתְבָּרַךְ לִנְהֹג בְּהֶסְתֵּר תּוֹךְ הֶסְתֵּר, עַד שֶׁצָּרִיךְ מְסִירוּת נֶפֶשׁ בַּחַיִּים כְּדֵי לְקַיֵּם תָּמִיד אֶת רְצוֹנוֹ, אֲבָל, כִּבְיָכוֹל, הַתְּעוּדָה הִיא הַנִּסִּים שֶׁאֵרְעוּ בִּשְׁעַת יְצִיאַת מִצְרַיִם. וּבְכָל דּוֹר בְּלֵיל ט''ו נִיסָן עָלֵינוּ לְהַאֲרִיךְ בְּסִפּוּר נִפְלָאוֹת דְּמִצְרַיִם, שֶׁהִיא הַתְּעוּדָה שֶׁלּוֹ.

וְזֶהוּ מַה שֶּׁנֶּאֱמַר 'חַיָּב אָדָם לִרְאוֹת אֶת עַצְמוֹ כְּאִלּוּ הוּא יָצָא מִמִּצְרַיִם', שֶׁהַנִּסִּים וְהַנִּפְלָאוֹת עָשָׂה הַקָּדוֹשׁ בָּרוּךְ הוּא מִתְּחִלָּה לְמַעַן כָּל בֵּית יִשְׂרָאֵל לֹא רַק לְאֵלּוּ שֶׁהָיוּ אָז אֶלָּא לְמַעַן כָּל הַדּוֹרוֹת שֶׁיַּעַמְדוּ עַד זְמַנֵּנוּ, וְלָכֵן נֶחְשָׁב הַדָּבָר כְּאִלּוּ הָיִינוּ אָנוּ בְּעַצְמֵנוּ עֲבָדִים בְּמִצְרַיִם וְיָצָאנוּ מִשָּׁם בַּנִּסִּים שֶׁהֶרְאָה הַקָּדוֹשׁ בָּרוּךְ הוּא, לֹא רַק לַדּוֹר הַהוּא אֶלָּא גַּם לָנוּ, וְגַם אוֹתָנוּ גָּאַל עִמָּהֶם הַקָּדוֹשׁ בָּרוּךְ הוּא מֵחֶסְרוֹן הָאֱמוּנָה עַל יְדֵי הַנִּסִּים הָאֵלּוּ.''

לְצַעֲרֵנוּ, יֵשׁ שֶׁאֲנָשִׁים רוֹצִים וּמְבַקְּשִׁים הוֹכָחוֹת עַל מְצִיאוּתוֹ שֶׁל הַקָּדוֹשׁ בָּרוּךְ הוּא, עַל מְצִיאוּתוֹ כְּפִי הַמִּשְׁפָּט הַיָּדוּעַ ''תּוֹכִיחַ לִי שֶׁ...'', ''מִי אָמַר שֶׁיֵּשׁ...'' וְכִבְיָכוֹל, רוֹצִים תְּעוּדוֹת אוֹ עֵדֻיּוֹת שֶׁיֵּשׁ אֱלֹקִים בַּשָּׁמַיִם...

דַּוְקָא עֶרֶב זֶה שֶׁל הַהַגָּדָה שֶׁבּוֹ אָנוּ יוֹשְׁבִים בְּנִיחוּתָא, כָּאן כְּבָר אֵין עָלֵינוּ ''הַתְקָפוֹת'', זֶה הַזְּמַן לְסַפֵּר בִּנְעִימָה וּלְהַרְבּוֹת בְּסִפּוּר יְצִיאַת מִצְרַיִם עַל הַנִּסִּים שֶׁנַּעֲשׂוּ לְעַם יִשְׂרָאֵל, וּבָרֶגַע שֶׁנַּחְדִּיר אֶת הָאֱמוּנָה לְתוֹךְ הַלְּבָבוֹת הַרְבֵּה מִן הַקֻּשְׁיוֹת יֵעָלְמוּ.

עַל כֵּן מִן הָרָאוּי לְהַסְבִּיר מַדּוּעַ הִתְחִילָה הַהַגָּדָה בַּ''עֲבָדִים הָיִינוּ לְפַרְעֹה בְּמִצְרָיִם'': תְּחִלָּה יֵשׁ לְסַפֵּר עַל הִשְׁתַּלְשְׁלוּת הָעִנְיָן, עַם יִשְׂרָאֵל הִתְחִיל בְּעַבְדוּת, אַחַר כָּךְ נִגְאַל מִמִּצְרַיִם וְעַתָּה אָנוּ מְצַפִּים לַגְּאֻלָּה הַשְּׁלֵמָה.

((מְכַסֶה הַמָצּוֹת. מַגְבִּיהִים אֶת הַכּוֹס עַד ''גָּאַל יִשְׂרָאל''.))

[[[ [[[[לְפִיכָךְ]]]] אֲנַחְנוּ חַיָבִים - לְהוֹדוֹת, לְהַלֵל, לְשַׁבֵּחַ, לְפָאֵר, לְרוֹמֵם, לְהַדֵּר וּלְקַלֵּס, לְמִי שֶׁעָשָׂה לַאֲבוֹתֵינוּ וְלָנוּ אֶת כָּל הַנִסִּים הָאֵלוּ: הוֹצִיאָנוּ מֵעַבְדוּת לְחֵרוּת, וּמִשִּׁעְבּוּד לִגְאֻלָּה, וּמִיָּגוֹן לְשִׂמְחָה, וּמֵאֵבֶל לְיוֹם טוֹב, וּמֵאֲפֵלָה לְאוֹר גָּדוֹל, וְנֹאמַר לְפָנָיו הַלְלוּיָהּ:

[[[[הַלְלוּיָהּ]]]] הַלְלוּ עַבְדֵי יְהֹוָה, הַלְלוּ אֶת שֵׁם יְהֹוָה: יְהִי שֵׁם יְהֹוָה מְבֹרָךְ מֵעַתָּה וְִעַד עוֹלָם: מִמִּזְרַח שֶׁמֶשׁ עַד מְבוֹאוֹ מְהֻלָּל שֵׁם יְהֹוָה: רָם עַל כָּל גּוֹיִם יְהֹוָה, עַל הַשָּׁמַיִם כְּבוֹדוֹ: מִי כַּיְהֹוָה אֱלֹהֵינוּ הַמַּגְבִּיהִי לָשָׁבֶת: הַמַּשְׁפִּילִי לִרְאוֹת בַּשָּׁמַיִם וּבָאָרֶץ: מְקִימִי מֵעָפָר דָּל, מֵאַשְׁפֹּת יָרִים אֶבְיוֹן: לְהוֹשִׁיבִי עִם נְדִיבִים, עִם נְדִיבֵי עַמּוֹ: מוֹשִׁיבִי עֲקֶרֶת הַבַּיִת, אֵם הַבָּנִים שִׂמְחָה. הַלְלוּיָהּ:

[[[[בְּצֵאת]]]] יִשְׂרָאֵל מִמִצְרַיִם, בֵּית יַעֲקֹב מֵעַם לֹעֵז: הָיְתָה יְהוּדָּה לְקָדְשׁוֹ, יִשְׂרָאֵל מַמְשְׁלוֹתָיו: הַיָּם רָאָה וַיַָּנֹס, הַיַרְדֵּן יִסֹּב לְאָחוֹר: הֶהָרִים רָקְדוּ כְאֵילִים, גְּבַעוֹת כִּבְנֵי צֹאן: מַה לְּךָ הַיָּם כִּי תָנוּס, הַיַּרְדֵן תִּסֹּב לְאָחוֹר: הֶהָרִים תִּרְקְדוּ כְאֵילִים, גְּבַעוֹת כִּבְנֵי צֹאן: מִלְּפְנֵי אָדוֹן חוּלִי אָרֶץ, מִלְּפְנֵי אֱלוֹהַ יַעֲקֹב: הַהֹפְכִי הַצּוּר אֲגַם מָיִם, חַלָּמִיש לְמַעְיְנוֹ מָיִם.

[[[[בָּרוּךְ]]]] אַתָּה יְהֹוָה אֱלֹהֵינוּ מֶלֶךְ העוֹלָם, אֲשֶׁר גְּאָלָנוּ וְגָּאַל אֶת אֲבוֹתֵינוּ מִמִּצְרַיִם, וְהִגִּיעָנוּ הַלַּיְלָה הַזֶּה לֶאֱכָל בּוֹ מַצָּה וּמָרוֹר. כֵּן יְהֹוָה אֱלֹהֵינוּ וֵאלֹהֵי אֲבוֹתֵינוּ הַגִּיעֵנוּ לְמוֹעֲדִים וְלִרְגָלִים אֲחֵרִים הַבָּאִים לִקְרָאתֵנוּ לְשָׁלוֹם, שְׂמֵחִים בְּבִנְיַן עִירַךְ. וְשָׂשִׂים בַּעֲבוֹדָתָךְ. וְנֹאכַל שָׁם מִן הַזְּבָחִים וּמִן הַפְּסָחִים (בְּמוֹצָאֵי שַׁבָּת אוֹמְרִים: מִן הַפְּסָחִים וּמִן הַזְּבָחִים) אֲשֶׁר יַגִּיעַ דָּמָם עַל קִיר מִזְבַּחָךְ לְרָצוֹן. וְנוֹדֶה לְךָ שִׁיר חָדָש עַל גְּאֻלָּתֵנוּ ועַל פְּדוּת נַפְשֵׁנוּ. בָּרוּךְ אַתָּה יְהֹוָה גָּאַל יִשְׂרָאֵל:]]]aa

[הֲרֵינִי] מוּכָן וּמְזֻמָּן לְקַיֵּם מִצְוַת כּוֹס שֵׁנִי מֵאַרְבַּע כּוֹסוֹת, לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ עַל יְדֵי הַהוּא טָמִיר וְנֶעְלָם בְּשֵׁם כָּל יִשְׂרָאֵל. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ:bb

((שׁוֹתִין אֶת הַכּוֹס בְּהַסִבַּת שְׂמֹאל.))

**INDEX_WRITE=<BR>
@ רחצה

((נוֹטֵל יָדָיו בַּעֲמִידָה כְּדִין נְטִילַת יָדַיִם לַאֲכִילָה, שָׁלוֹשׁ פְּעָמִים בָּזֶה אַחַר זֶה עַל כָּל יָד. וּבִשְׁעַת הַנְּטִילָה יְהַפֵּךְ יָדָיו לְכָל הַצְּדָדִים כְּדֵי שֶׁהַמַּיִם יְלַחְלְחוּ כָּל שֶׁטַח הַיָּד. וְאַחַר כָּךְ יַגְבִּיהַּ שְׁתֵּי יָדָיו כְּנֶגֶד פָּנָיו וְיֹאמַר: ''שְׂאוּ יְדֵיכֶם קֹדֶשׁ וּבָרְכוּ אֶת ה''' וִיבָרֵךְ: ''עַל נְטִילַת יָדָיִם'' כְּשֶׁיָּדָיו מוּרָמוֹת כִּמְקַבֵּל שֶׁפַע מִגָּבוֹהַּ. וְאַחַר כָּךְ יְנַגֵּב יָדָיו. אֵין לְנַגֵּב בִּשְׁעַת הַבְּרָכָה.))

((הַנּוֹטֵל צָרִיךְ שֶׁיַּגְבִּיהַּ יָדָיו לְמַעְלָה שֶׁלֹּא יֵצְאוּ מַיִם חוּץ לַפֶּרֶק וְיַחְזְרוּ וִיטַמְּאוּ אֶת הַיָּדַיִם.))

((יִטְּלוּ יְדֵיהֶם כַּהֲלָכָה וִיבָרְכוּ:))

[[[ [[[[בָּרוּךְ]]]] אַתָּה יְהֹוָה, אֱלֹהֵינוּ מֶלֶךְ הָעוֹלָם, אֲשֶׁר קִדְּשָׁנוּ בְּמִצְוֹתָיו, וְצִוָּנוּ עַל נְטִילַת יָדָיִם.]]]

((נוֹטֵל יָדָיו, וְקֹדֶם שֶׁיִּרְחַץ, טוֹב לוֹמַר בַּקָּשָׁה זוֹ:))aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּהּ וְכוּ', בְּיִחוּדָא שְׁלִים בְּשֵׁם כָּל יִשְׂרָאֵל, וּבְשֵׁם כָּל הַנְּפָשׁוֹת רוּחוֹת וּנְשָׁמוֹת וּמַלְבּוּשֵׁיהֶם וְהַקְּרוֹבִים לָהֶם, שֶׁמִּכְּלָלוּת אֲצִילוּת בְּרִיאָה יְצִירָה עֲשִׂיָּה, וּמִכָּל פְּרָטֵי אֲצִילוּת בְּרִיאָה יְצִירָה עֲשִׂיָּה דְּכָל פַּרְצוּף וּסְפִירָה. הִנֵּה אָנֹכִי מוּכָן וּמְזֻמָּן לְקַיֵּם מִצְוַת עֲשֵׂה מִן הַתּוֹרָה לֶאֱכֹל מַצָּה בַּלַּיְלָה הַזֹּאת שֶׁל חַג הַמַּצּוֹת, כַּאֲשֶׁר צִוָּנוּ יְהֹוָה אֱלֹהֵינוּ בְּתוֹרָתוֹ הַקְּדוֹשָׁה בָּעֶרֶב תֹּאכְלוּ מַצּוֹת. וַהֲרֵינִי מוּכָן לְקַיֵּם מִצְוַת לֹא תַעֲשֶׂה דְּלֹא יֵֹאָכֵל חָמֵץ, וּמִצְוַת לֹא תַעֲשֶׂה דְּכָל מַחְמֶצֶת לֹא תֹאכֵלוּ, וּמִצְוַת לִפְרשׁ מֵאֲכִילַת חָמֵץ, שֶׁנֶּאֱמַר: ''שִׁבְעַת יָמִים מַצּוֹת תֹּאכֵלוּ''. וְלָאו הַבָּא מִכְּלַל עֲשֵׂה, עֲשֵׂה. וּמִצְוַת לֹא תַעֲשֶׂה שֶׁלֹּא לֶאֱכֹל תַּעֲרֹבֶת חָמֵץ. וּמִצְוַת לֹא תַעֲשֶׂה דְּלֹא יֵרָאֶה לְךָ שְׂאוֹר וְלֹא יֵרָאֶה לְךָ חָמֵץ. וּמִצְוַת לֹא תַעֲשֶׂה דְּלֹא יִמָּצֵא שְׂאוֹר בְּבָתֵּיכֶם. כְּדֵי לַעֲשׂוֹת נַחַת רוּחַ לְיוֹצְרֵנוּ וְלַעֲשׂוֹת רְצוֹן בּוֹרְאֵנוּ כְּדֵי לְתַקֵּן שֹׁרֶשׁ מִצְוֹת אֵלּוּ בְּמָקוֹם עֶלְיוֹן.

[וִיהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁתְּהֵא חֲשׁוּבָה וּמְקֻבֶּלֶת וּרְצוּיָה לְפָנֶיךָ מִצְוָה זוֹ שֶׁל אֲכִילַת מַצָּה בַּלַּיְלָה הַזֹּאת, וְיַעֲלֶה לְפָנֶיךָ כְּאִלּוּ כִּוַּנְתִּי בְּכָל הַכַּוָּנוֹת הָרְאוּיוֹת לְכַוֵּן בְּמַעֲשֶׂה וְדִבּוּר וְכַוָּנָה וּמַחֲשָׁבָה וּרְעוּתָא דְּלִבָּא. וִיהִי נֹעַם יְהֹוָה עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ וּמַעֲשֵׂה יָדֵינוּ כּוֹנְנֵהוּ.bb

**INDEX_WRITE=<BR>
@ מוציא

((יִקַּח שְׁלוֹשׁ הַמַּצּוֹת בְּיָדוֹ, כַּסֵּדֶר שֶׁהִנִּיחָן, הַפְּרוּסָה בֵּין שְׁתֵּי הַשְּׁלֵמוֹת, וִיבָרֵךְ :))aa

[הִנְנִי] מוּכָן וּמְזֻמָן לְקַיֵּם מִצְוַת אֲכִילַת מַצָּה לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ עַל יְדֵי הַהוּא טָמִיר וְנֶעְלָם בְּשֵׁם כָּל יִשְׂרָאֵל. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ:bb

[[[ [[[[בָּרוּךְ]]]] אַתָּה יְהֹוָה אֱלֹהֵינוּ מֶלֶךְ הָעוֹלָם הַמּוֹצִיא לֶחֶם מִן הָאָרֶץ.]]]

**INDEX_WRITE=<BR>
@ מצה

((מַשְׁמִיט הַמַּצָּה הָתַחְתוֹנָה, וְתִשָּׁאִֵר בְּיָדוֹ הַמַּצָּה הָעֶלְיוֹנָה עִם הַמַּצָּה הַפְּרוּסָה, וִיְבָרֵךְ: ))

[[[ [[[[בָּרוּךְ]]]] אַתָּה יְהֹוָה אֱלֹהֵינוּ מֶלֶךְ הָעוֹלָם, אֲשֶׁר קִדְּשָנוּ בְּמִצְוֹתָיו וְצִוָּנוּ עַל אֲכִילַת מַצָּה:]]]

((יִבְצַע מִשְׁתֵּיהֶן, כַּזַּיִת מִכָּל אַחַת, וְיִטְבְּלֵן בְּמֶלַח, וְיֹאכְלֵן בַּהֲסִבָּה. וְכֵן יְחַלֵּק לְכָל הַמְּסֻבִּים כַּזַּיִת מִכָּל אַחַת, וְיִתֵּן לְפָחוֹת כַּזַּיִת לְכָל אֶחָד מֵהַמְּסֻבִּים, וְיֹאכְלוּ בַּהֲסִבָּה. xxוְשִׁעוּר כַּזַּיִת עֶשְׂרִים וְשִׁבְעָה גְּרַםyy. וְאִם אֵין הַמַּצָּה שֶׁלְּפָנָיו מַסְפֶּקֶת לְכָל הַמְּסֻבִּים, יִתֵּן מִמַּצָּה שְׁמוּרָה אַחֶרֶת אֲשֶׁר מִחוּץ לַקְּעָרָה, כַּזַּיִת לְכָל אֶחָד מֵהַמְּסֻבִּים.))
**INDEX_WRITE=<BR>
@ מרור

((יִקַּח כַּזַּיִת מָרוֹר בָּדוּק הֵיטֵב מִתּוֹלָעִים וְיִטְבְּלֶנּוּ בַּחֲרֹסֶת וִינַעֵר מֵעָלָיו אֶת הַחֲרֹסֶת כְּדֵי שֶׁיַּרְגִּישׁ טַעַם מָרוֹר, וִיכַוֵּן לְקַיֵּם מִצְוַת עֲשֵׂה דְּרַבָּנָן שֶׁל אֲכִילַת מָרוֹר. ))

((וְיֹאכְלֶנּוּ בְּלִי הֲסִבָּה וִיבָרֵךְ: ))aa

[הִנְנִי] מוּכָן וּמְזֻמָּן לְקַיֵּם מִצְוַת אֲכִילַת מָרוֹר לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ עַל יְדֵי הַהוּא טָמִיר וְנֶעְלָם בְּשֵׁם כָּל יִשְׂרָאֵל. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ: bb

[[[ [[[[בָּרוּךְ]]]] אַתָּה יְהֹוָה אֱלֹהֵינוּ מֶלֶךְ הָעוֹלָם, אֲשֶׁר קִדְּשָנוּ בְּמִצְוֹתָיו וְצִוָּנוּ עַל אֲכִילַת מָרוֹר.]]]
**INDEX_WRITE=<BR>
@ כורך

((מִיָּד לְאַחַר מִכֵּן נוֹטֵל אֶת הַמַּצָּה הַשְּׁלִישִׁית וּבוֹצֵעַ מִמֶּנָּה כַּזַּיִת, כּוֹרְכוֹ עִם כַּזַּיִת מָרוֹר וּמְטַבֵּל בַּחֲרֹסֶת, וְאוֹמֵר: ))

[[[ [[[[מַצָּה]]]] וּמָרוֹר בְּלֹא בְרָכָה. זֵכֶר לַמִּקְדָּשׁ בְּיָמֵינוּ יְחֻדָּשׁ. כְּהִלֵל הַזָּקֵן שֶׁהָיָה כּוֹרְכָן וְאוֹכְלָן בְּבַת אַחַת. לְקַיֵם מַה שֶּׁנֶּאֱמַר עַל מַצּוֹת וּמְרוֹרִים יֹאכְלוּהוּ:]]]

((וְאוֹכֵל בַּהֲסִבָּה.))

~ מוֹצִיא מַצָּה

שאל בני:

בְּכָל יְמוֹת הַשָּׁנָה חַיָּב אָדָם לֶאֱכֹל מִיָּד לְאַחַר הַקִּדּוּשׁ xxוְאָמְנָם יֵשׁ שֶׁהִקְפִּידוּ בָּזֶה גַּם בְּלֵיל הַסֵּדֶרyy, אוּלָם בְּדֶרֶךְ כְּלָל חוֹלְפוֹת שָׁעָה אוֹ שְׁעָתַיִם מֵהַקִּדּוּשׁ עַד לַסְּעוּדָה, שֶׁהֲרֵי מַאֲרִיכִים לִקְרֹא אֶת הַהַגָּדָה וּמַרְבִּים לְסַפֵּר בִּיצִיאַת מִצְרַיִם, וְהַשְּׁאֵלָה הַנִּשְׁאֶלֶת הִיא: אֵיךְ הִתִּירוּ ''הֶפְסֵק'' גָּדוֹל שֶׁכָּזֶה בֵּין הַקִּדּוּשׁ לַסְּעוּדָה?

תשובה:

בֵּאֵר הַגָּאוֹן רַבִּי [שְׁלֹמֹה זַלְמָן אוֹיֶערְבָּאךְ] זַצַּ''ל: תַּפְקִידוֹ שֶׁל לֵיל הַסֵּדֶר הוּא לְקַדֵּשׁ אֶת הַלַּיְלָה הַזֶּה, וְאִם כֵּן הַכֹּל הוּא הֶמְשֵׁךְ לַקִּדּוּשׁ, וְדוֹמֶה הַדָּבָר לְאָדָם שֶׁמְּקַדֵּשׁ בִּדְבֵקוּת וַאֲרִיכוּת יְתֵרָה וְכֵן בִּנְטִילַת יָדַיִם בְּבִרְכָתָהּ וּמִזְמוֹרֶיהָ, אַף שֶׁנִּמְשָׁךְ אֶצְלוֹ זְמַן רַב - אֵין זֶה הֶפְסֵק, כִּי הַכֹּל הֶמְשֵׁךְ אֶחָד לַקִּדּוּשׁ וְלַסְּעוּדָה.

וְאַף לְעִנְיָנֵנוּ, כָּל מַעֲשֵׂינוּ בְּלֵיל הַסֵּדֶר הֵם חֵלֶק חָשׁוּב מֵהַחִיּוּב הַגָּדוֹל וְהַנִּשְׂגָּב, שֶׁהֲרֵי חַיָּב אָדָם לִרְאוֹת אֶת עַצְמוֹ כְּאִלּוּ הוּא יָצָא מִמִּצְרַיִם, וּלְסַפֵּר אֶת כָּל הַנִּסִּים וְהַנִּפְלָאוֹת שֶׁהָיוּ בַּלַּיְלָה הַזֶּה, וְאִם כֵּן הַכֹּל - [הַקִּדּוּשׁ, הַהַגָּדָה וְהַסְּעוּדָה - נֶחְשָׁב לְהֶמְשֵׁךְ אֶחָד בִּרְצִיפוּת], וְאֵין בָּזֶה הֶפְסֵק בֵּין הַקִּדּוּשׁ לַסְּעוּדָה.

וּמִשּׁוּם כָּךְ מַקְדִּימִים בַּאֲמִירַת ''הֵא לַחְמָא עַנְיָא'' - לִפְנֵי אֲמִירַת הַהַגָּדָה, לוֹמַר לְךָ שֶׁגַּם סִפּוּר יְצִיאַת מִצְרַיִם קָשׁוּר עִם מַצָּה זוֹ שֶׁאָנוּ אוֹכְלִים, אֶלָּא שֶׁלִּפְנֵי אֲכִילָתוֹ צָרִיךְ לוֹמַר עָלֶיהָ דְּבָרִים הַרְבֵּה, וְכֵיוָן שֶׁהַהַגָּדָה הִיא מִצָּרְכֵי הַסְּעוּדָה הֲרֵי זֶה נֶחְשָׁב כְּהֶמְשֵׁךְ לַקִּדּוּשׁ עַל דַּעַת לֶאֱכֹל לְאַלְתַּר, וּמִטַּעַם זֶה גַּם בּוֹצְעִים אֶת הַמַּצָּה סָמוּךְ לַקִּדּוּשׁ וְלֹא מַמְתִּינִים עַד סָמוּךְ לַסְּעוּדָה.

{{{מָה עִם כַּזַּיִת מַצָּה?}}}

{{מְסֻפָּר עַל אוֹדוֹת הַצַּדִּיק רַבִּי זוּנְדְ'ל מִסָּלַנְט זַצַּ''ל, שֶׁכַּאֲשֶׁר הוֹצִיאוּ לוֹ אֶת הַשֵּׁן הָאַחֲרוֹנָה שֶׁהָיְתָה בְּפִיו - פָּרַץ בִּבְכִי תַּמְרוּרִים.

''רַבִּי זוּנְדְ'ל, עַל מָה אַתֶּם בּוֹכִים? הֲלֹא תּוֹעַלְתָּהּ שֶׁל הַשֵּׁן הַבּוֹדֶדֶת הַזּוֹ לֹא הָיְתָה כֹּה גְּדוֹלָה!'' נִסָּה הָרוֹפֵא לְנַחֵם, אוּלָם לֹא יָרַד לְסוֹף דַּעְתּוֹ שֶׁל הַצַּדִּיק הָעוֹמֵד מוּלוֹ...

שֶׁכֵּן בֵּין יִבְבוֹתָיו, בְּעוֹד הַדְּמָעוֹת הַטְּהוֹרוֹת זוֹלְגוֹת עַל לְחָיָיו, נַעֲנָה רַבִּי זוּנְדְ'ל וְהִסְבִּיר אֶת סִבַּת בִּכְיוֹ:

''אֵינֶנִּי דּוֹאֵג כֵּיצַד אוּכַל לֶאֱכֹל מַעֲדַנִּים וּמַטְעַמִּים... אוּלָם דְּאָגָה אַחַת אֵינָהּ נוֹתֶנֶת לִי מָנוֹחַ, הָכֵיצַד אוּכַל לֶאֱכֹל אֶת הַכַּזַּיִת מַצָּה בְּלֵיל פֶּסַח? אוֹי! אֵין לִי כְּבָר אֶת הַשֵּׁן הָאַחֲרוֹנָה שֶׁבָּהּ יָכֹלְתִּי לִלְעֹס אֶת הַמַּצּוֹת!''}}

זוֹהִי יִרְאַת שָׁמַיִם טְהוֹרָה! זֶהוּ ''מוֹרָא שָׁמַיִם עֲלֵיכֶם''!

{{{כְּדַאי לְהִתְאַזֵּר בְּסַבְלָנוּת לִקְרַאת הַגְּאֻלָּה}}}

רַבֵּנוּ נַחְמָן מִבְּרֶסְלָב זַצַּ''ל סִפֵּר סִפּוּר אֲשֶׁר נוּכַל לִלְמֹד מִמֶּנּוּ לֶקַח נִפְלָא בְּחַיֵּי הַיּוֹם-יוֹם לִקְרַאת הַגְּאֻלָּה:

{{שְׁנֵי עֲנִיִּים הָיוּ נוֹדְדִים מִמָּקוֹם לְמָקוֹם, הָאֶחָד יְהוּדִי וְהַשֵּׁנִי גֶּרְמָנִי.

הָיָה זֶה בְּעֶרֶב פֶּסַח. בְּעוֹדָם עוֹבְרִים בִּרְחוֹבוֹת הַיְּהוּדִים הֵרִיחוּ אֶת רֵיחַ הַמַּאֲכָלִים הַמְיֻחָדִים וְשָׁאֲלוּ אֶת הָעוֹבְרִים וְשָׁבִים הַאִם הַיּוֹם מַשֶּׁהוּ מְיֻחָד מִשְּׁאָר יְמוֹת הַשָּׁנָה. עָנוּ לָהֶם בְּחִיּוּב שֶׁהַיּוֹם עוֹרְכִים הַיְּהוּדִים אֶת לֵיל הַסֵּדֶר, עֶרֶב הֶחָג הַנִּפְלָא בּוֹ מַזְמִינִים הַיְּהוּדִים אוֹרְחִים לְשֻׁלְחַן הֶחָג.

אָמַר הַיְּהוּדִי לַחֲבֵרוֹ: ''בּוֹא אִתִּי לְבֵית הַכְּנֶסֶת וְאֶדְאַג לְךָ לְאֵרוּחַ טוֹב''.

''אֲבָל מָה אֶעֱשֶׂה אִם אֶתָּפֵס בְּקַלְקָלָתִי?'' - טָעַן הַגּוֹי - ''הֲלֹא אֵינִי מִתְמַצֵּא בְּכָל אוֹתָם סְדָרִים וּמִנְהָגִים הַנְּהוּגִים אֶצְלְכֶם בְּלֵיל הַסֵּדֶר?''

הִרְגִּיעוֹ הַיְּהוּדִי וְאָמַר לוֹ: ''אָנֹכִי אֲלַמֶּדְךָ אֶת כָּל הַמִּנְהָגִים מֵרֵאשִׁיתָם וְעַד סוֹפָם''.

תֵּאֵר בְּפָנָיו אֶת לֵיל הַסֵּדֶר בְּדִיּוּק נִמְרָץ, אַךְ שָׁכַח לוֹמַר לוֹ שֶׁלִּפְנֵי שֶׁסּוֹעֲדִים אֶת סְעוּדַת הֶחָג אוֹכְלִים מָרוֹר שֶׁטַּעְמוֹ כַּלַּעֲנָה...

פָּנָה הַיְּהוּדִי לַגַּבַּאי וְאָמַר: ''זָרִים אָנוּ וּמְבַקְשִׁים לְהָסֵב לַ'סֵּדֶר'''.

אָמַר הַגַּבַּאי: ''אֵין בּוֹדְקִים לִמְזוֹנוֹת. אַתָּה תִּהְיֶה אוֹרְחוֹ שֶׁל פְּלוֹנִי, וַחֲבֵרְךָ יִהְיֶה אוֹרְחוֹ שֶׁל אַלְמוֹנִי''.

שָׁב הֶעָנִי לַחֲבֵרוֹ וְאָמַר לוֹ: ''אַחַר הַתְּפִלָּה יַפְרִידוּ בֵּינֵינוּ, כָּל אֶחָד יִסְעַד בְּמָקוֹם אַחֵר. אֲבָל לְאַחַר הָאֹכֶל נָשׁוּב וְנִוָּעֵד פֹּה''.

רָעֵב הָיָה הַגּוֹי עַד מְאֹד וְצִפָּה בְּקֹצֶר רוּחַ לַסְּעוּדָה הַדְּשֵׁנָה. הוּא נִזְכַּר בְּכָל אוֹתָם מַאֲכָלִים שֶׁסִּפֵּר לוֹ עֲלֵיהֶם הַיְּהוּדִי, אוּלָם לְדַאֲבוֹן לִבּוֹ רָאָה שֶׁאֵין מַגִּישִׁים מִמִּינֵי הַדָּגִים וְהַבָּשָׂר כְּלוּם. בַּעַל הַבַּיִת אָמַר כַּמָּה פְּסוּקִים וְכֻלָּם גָּמְעוּ מֵהַיַּיִן, וְיַיִן מַגְבִּיר הַתֵּאָבוֹן כַּיָּדוּעַ. לְאַחַר מִכֵּן נָטְלוּ יָדַיִם וְהוֹשִׁיטוּ לוֹ גִּבְעוֹל כַּרְפַּס פָּחוֹת מִכְּשִׁעוּר כַּזַּיִת, טָבוּל בְּמֵי מֶלַח. וְהוּא רָעֵב...

לֹא דַּי בְּכָךְ, אֶלָּא שֶׁהַיְלָדִים הִתְחִילוּ שׁוֹאֲלִים שְׁאֵלוֹת וְהָאָב הֵשִׁיב בְּנִיחוּתָא וּבִמְאוֹר פָּנִים כַּאֲשֶׁר כָּל יֶלֶד מוֹסִיף נֹפֶךְ לִדְבָרָיו, וּבִטְנוֹ שֶׁל הַנָּכְרִי...

סוֹף סוֹף נָשְׂאוּ אֶת הַכּוֹס הַשְּׁנִיָּה וְנִגְּשׁוּ לִטֹּל יָדַיִם. ''נְטִילַת יָדַיִם זוֹ לָמָּה?'' שָׁאַל בְּלַחַשׁ אֶת הַיֶּלֶד שֶׁיָּשַׁב לְצִדּוֹ.

''לַסְּעוּדָה'' - הֱשִׁיבוֹ הַיֶּלֶד בִּלְחִישָׁה.

כַּמָּה שָׂמַח! הִגִּיעַ הַקֵּץ לָעִנּוּי, הִנֵּה בָּא הַפִּצּוּיּ לַסֵּבֶל הַמִּתְמַשֵּׁךְ... נָטַל יָדָיו וְנִגְּבָן, בַּעַל הַבַּיִת בָּצַע אֶת הַמַּצּוֹת הַמְשֻׁנּוֹת וְשִׁגֵּר לְכָל אֶחָד כַּזַּיִת. תּוֹךְ כְּדֵי לְעִיסָה שָׁאַל אֶת עַצְמוֹ מַה זֹּאת וּמִיָּד נִחֵם אֶת עַצְמוֹ: 'לֹא נוֹרָא, כַּנִּרְאֶה שֶׁאֵינָם רוֹצִים לְהִתְפַּטֵּם מִפַּת זוֹ וּלְהַשְׂבִּיעַ אֶת רַעֲבוֹנָם'.

וְהִנֵּה מַגִּישִׁים מִין מַאֲכָל שֶׁלֹּא רָאָה מִיָּמָיו - הָיְתָה זוֹ חֲזֶרֶת לְשֵׁם מָרוֹר (חְרֵיין חָרִיף בְּיוֹתֵר), וּבְנַפְשׁוֹ דִּמָּה שֶׁבְּוַדַּאי זֶהוּ הַמַּאֲכָל הֶחָשׁוּב בְּיוֹתֵר לִסְעוּדַת הַיּוֹם. הִכְנִיס מָנָה הֲגוּנָה לְפִיו וְנִכְוְתָה לְשׁוֹנוֹ כְּאִלּוּ הִכְנִיס אֵשׁ לְפִיו. מֵעָיו הִתְהַפְּכוּ בְּקִרְבּוֹ. נִשְׁמָתוֹ נֶעְתְּקָה וְעֵינָיו מָלְאוּ דְּמָעוֹת. כְּבָר לֹא יָכֹל לְהִתְאַפֵּק וְהוּא צָרַח: ''הִתְבַּיְּשׁוּ לָכֶם! כָּכָה אַתֶּם מְעַנִּים אֶצְלְכֶם אוֹרְחִים?''

הוּא בָּרַח מֵהַמָּקוֹם וְרָץ לְבֵית הַכְּנֶסֶת הֶחָשׁוּךְ לְחַכּוֹת לַחֲבֵרוֹ. רָעֵב, צָמֵא וְקוֹפֵא מִקֹּר נָח הַגֶּרְמָנִי עַל סַפְסַל בֵּית הַמִּדְרָשׁ. עָבְרוּ עוֹד כַּמָּה שָׁעוֹת עַד שֶׁנִּפְתְּחָה הַדֶּלֶת וְהַיְּהוּדִי נִכְנַס בְּפָנִים שְׂמֵחוֹת, שָׂבֵעַ מֵהָאֲכִילָה וְהַשְּׁתִיָּה. הוּא פָּנָה אֶל רֵעֵהוּ הַגּוֹי וְשָׁאַל: ''אֵיךְ הָיָה הַ'סֵּדֶר'?''

סִפֵּר לוֹ הַגֶּרְמָנִי בְּכַעַס אֶת כָּל מַה שֶּׁקָּרָה עִמּוֹ. אָמַר לוֹ הַיְּהוּדִי: ''הוֹי, גֶּרְמָנִי שׁוֹטֶה! אִלּוּ הָיִיתָ מְחַכֶּה עוֹד מְעַט, הָיִיתָ אוֹכֵל מִכָּל טוּב כָּמוֹנִי''.}}

אָמַר עַל כָּךְ רַבִּי נַחְמָן מִבְּרֶסְלָב זַצַּ''ל, שֶׁכָּךְ בְּדִיּוּק מְצֻוִּים אָנוּ לְהִתְיַחֵס לְכָל הַ''מָּרוֹר'' שֶׁאָנוּ טוֹעֲמִים מִמֶּנּוּ יוֹם-יוֹם. מִי שֶׁחָכָם יוֹדֵעַ שֶׁזֶּהוּ הַשָּׁלָב הָאַחֲרוֹן בַּעֲרֵמַת הַיִּסּוּרִים שֶׁבָּאָה עַל כְּלַל יִשְׂרָאֵל. עָלֵינוּ לְהִתְאַזֵּר בְּסַבְלָנוּת וְלָדַעַת שֶׁאַחֲרֵי הַחשֶׁךְ בָּאָה הַגְּאֻלָּה, וּמִי שֶׁיִּבְעַט בַּיִּסּוּרִים הַלָּלוּ הֲרֵי שֶׁהוּא טִפֵּשׁ גָּדוֹל. כְּדַאי הָיָה לִסְבֹּל יִסּוּרִים, וְהָעִקָּר הוּא שֶׁנִּזְכֶּה לַסְּעוּדָה הַדְּשֵׁנָה, לַגְּאֻלָּה הָאֲמִתִּית שֶׁמְּצַפָּה לָנוּ.

@ שלחן עורך

((יֹאכַל סְעוּדָתוֹ בְּשִׂמְחָה, וְלֹא יִשְׂבַּע הַרְבֵּה כְּדֵי שֶׁיּוּכַל לֶאֱכֹל אֲפִיקוֹמָן בְּתֵאָבוֹן.))

((יֹאכַל בֵּיצָה בְּמֵי מֶלַח, וְקֹדֶם שֶׁיֹּאכְלֶנָּה יֹאמַר))
<center>
[[[ [[[[זֵכֶר לְקָרְבַּן חֲגִיגָה.]]]] ]]]
</center>
((בְּתוֹךְ הַסְּעוּדָה יְזַמֵּר וִישׁוֹרֵר בְּקוֹל נָעִים:))

((טוֹב לוֹמַר לְשׁוֹן הַזֹּהַר בְּתוֹךְ הַסְּעוּדָה: ))aa

[שְׁלָמָא] עֲלָךְ יוֹמָא טָבָא קַדִּישָׁא. שְׁלָמָא עֲלָךְ אֻשְׁפִּיזָא קַדִּישָׁא. אַנְתְּ הוּא מִקְרָא קֹדֶשׁ, וְזַמִּין אַנְתְּ לְהַהוּא אֲתַר דְּאִקְּרֵי קֹדֶשׁ, לְאִתְעַטְּרָא בֵּהּ וּלְאִשְׁתַּאֲבָה בֵּהּ, וְתִתְקַדַּשׁ וְיִשְׁתַּכַּח בָּךְ חֶדְוָתָא. הָא אַנְתְּ שָׁאִיב מֵהַהוּא עֲמִיקָא דַּעֲמִיקְתָּא, דְּנַחֲלִין וּמַבּוּעִין נַפְקִין מִנֵּהּ, הָא יִשְׂרָאֵל דְּאִתְקְרוּן קֹדֶשׁ מְקַבְּלִין לָךְ בְּאַנְפִּין נְהִירִין, בְּחֶדְוָתָא וּבְתוּשְׁבְּחָתָא. מְזַמְּנִין לָךְ מְתַקְּנִין לָךְ סְעוּדָתָא יְתֵירָא, מְסַדְּרִין פָּתוֹרֵי, מְתַקְּנֵי גַּרְמַיְהוּ בְּמָאנֵי יְקָר. חֲדַאן וּמְשַׁבְּחִין שְׁבָחָא לְקֻדְשָׁא בְּרִיךְ הוּא:

[חַגָּא] דְפִסְחָא דְּרוֹעָא יְמִינָא, כַּמָּה חָבִיב אַנְתְּ וְיַקִּיר. בָּךְ נַפְקוּ יִשְׂרָאֵל מֵרְשׁוּתָא אַחֲרָא וְעָאלוּ בִּרְשׁוּתָא קַדִּישָׁא. בָּךְ כְּתִיב: שִׁבְעַת יָמִים שְׂאוֹר לֹא יִמָּצֵא בְּבָתֵּיכֶם, הַאי לַחְמָא אִקְּרֵי מַצָּה בְּגִין דְּקָא מְשַׁדֶּדֶת וּמַבְרַחַת לְכָל סִטְרִין לְשֵׁדִין וּמַזִּיקִין וְעָבִיד בְּהוּ קְטָטָא, כְּגַוְנָא דְּשַׁדַּי דִּמְזוּזָה דְּמַבְרַחַת לְשֵׁדִין וּמַזִּיקִין דְּתַרְעָא, אוֹף הָכִי אִיהִי מַבְרַחַת לְכָל סִטְרִין בִּישִׁין וְעָבִיד קְטָטָה בְּהוּ. כַּמָּה חֲבִיבִין יוֹמִין דִּילַךְ דְּאִינּוּן יוֹמֵי חֶדְוָתָא אִינּוּן יוֹמִין דְּסַלְקִין לִיקָרָא עִלָּאָה. בָּךְ חֲדָאן יִשְׂרָאֵל בְּחֶדְוָתָא דְפוּרְקָנָא דְמָארֵיהוֹן. בָּךְ מְשַׁבְּחִין יִשְׂרָאֵל גְּבוּרְתֵּהּ דְּקֻדְשָׁא בְּרִיךְ הוּא וּבְדָא יַהֲבֵי חֵילָא לְעֵלָּא. בָּךְ חֲדֵי קֻדְשָׁא בְּרִיךְ הוּא בְּסִפּוּרָא דִשְׁבָחָא דִלְהוֹן. בָּךְ אָכְלִין יִשְׂרָאֵל מֵיכָלָא דְאַסְוָתָא. בָּךְ אָכְלִין מַצָּה דְּאִיהִי אַסְוָתָא לְמֵיעַל וּלְמִנְדַּע בְּרָזָא דִמְהֵימְנוּתָא. דָּא אִיהוּ נַהֲמָא דְּאַחְכִּימוּ בֵּהּ יִשְׂרָאֵל חָכְמְתָא עִלָּאָה דְּאוֹרָיְתָא וְעָאלוּ בְּאָרְחָהָא. בָּךְ יִשְׂרָאֵל כֻּלְּהוּ צְרִיכִין לְמֶהֱוֵי שְׁמוּרִים וּנְטוּרִים מֵחָמֵץ וּשְׂאוֹר בְּכָל שֶׁהוּא, וְכָל מַאֲכָלִין וּמַשְׁקִין כֻּלְּהוּ נְטוּרִין. עֲלָךְ כְּתִיב: אֶת חַג הַמַּצּוֹת תִּשְׁמֹר. תִּשְׁמֹר, סִטְרָא דִקְדֻשָּׁה דְּבָעֵי בַּר נָשׁ לְנַטְרָא לֵהּ.

[אֶת] חַג הַמַּצּוֹת תִּשְׁמֹר, הַאי אִיהוּ אֲתַר דְּאִקְּרֵי שָׁמוּר. בָּךְ כְּתִיב: וּשְׁמַרְתֶּם אֶת הַמַּצּוֹת, הָא מַצָּה דִלְגוֹ שְׁמוּרָה. וְאִינּוּן שֶׁבַע הַנְּעָרוֹת הָרְאוּיוֹת לָתֵת לָהּ מִבֵּית הַמֶּלֶךְ, אִתְּמַר עֲלַיְהוּ: וּשְׁמַרְתֶּם אֶת הַמַּצּוֹת. מַצָּה אִיהִי שְׁמוּרָה וּבַעְלָהּ דְּאִיהוּ וָא''ו וּבֵיהּ אִתְעֲבִיד מִצְוָה. בָּךְ שׁוֹתִין יִשְׂרָאֵל אַרְבַּע כָּסֵי דְחַמְרָא בְּרָזָא דְחֵרוּתָא, דְּכָל חַד וְחַד מִנַּיְהוּ אִיהוּ מִצְוָה בְּאַפֵּי נַפְשַׁהּ. בָּךְ גּוֹמְרִין הַהַלֵּל בְּלֵילְיָא, מַה דְּלָא אִשְׁתַּכַּח הָכִי בִּשְׁאָר זִמְנֵי וְחַגֵּי. בָּךְ אִשְׁתַּכַח רְבוּ יַתִּיר כְּדִכְתִיב: וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים. בָּךְ אִשְׁתַּכַּח זִוּוּגָא דְסִהֲרָא בִּנְהִירוּ דְשִׁמְשָׁא בִּשְׁלִימוּ. בָּךְ אִתְעֲרוּ קִדּוּשֵׁי מַלְכָּא בָּךְ כְּתִיב:

[לֵיל] שִׁמּוּרִים הוּא לַה' זִוּוּגָא קַדִּישָׁא וְהוּא שִׁמּוּרִים בְּכֻלָּא. בָּךְ זִוּוּגָא מִסִּטְרָא דִּלְעֵלָּא אִתְּעַר וְאִשְׁתַּכַּח. בָּךְ קַטִּיל קֻדְשָׁא בְּרִיךְ הוּא כָּל אִינּוּן בּוּכְרִין דְּסִטְרָא אַחֲרָא. בָּךְ נָטִיר קֻדְשָׁא בְּרִיךְ הוּא כָּל אִינּוּן בּוּכְרִין דְּסִטְרָא אַחֲרָא. בָּךְ נָטִיר קֻדְשָׁא בְּרִיךְ הוּא לְיִשְׂרָאֵל כְּאַבָּא עַל בְּנִין. בָּךְ הוּא בִּטּוּלָא דַעֲבוֹדָה זָרָה וְאִסְתַּלַּק קֻדְשָׁא בְּרִיךְ הוּא בִּיקָרֵהּ. בָּךְ אִתְכַּפְיָן כָּל חֵילִין דְּסִטְרָא אַחֲרָא. בָּךְ אַחֲזֵי קֻדְשָׁא בְּרִיךְ הוּא חֵילָא, בָּךְ אִתְקַיָּמוּ כָּל זִמְנִין וְחַגִּין וְשַׁבַּתִּין, וּבְגִין דָּא כֻּלְּהוּ דוּכְרָנָא לְהַאי נִסָּא דַּעֲבַד בָּךְ קֻדְשָׁא בְּרִיךְ הוּא. בָּךְ הֲוָה נָהִיר לֵילְיָא כְּיוֹמָא דִתְקוּפָא דְתַמּוּז, וַחֲמָא כָּל עַמָּא עוֹבָדוֹי דְּקֻדְשָׁא בְּרִיךְ הוּא הֲדָא הוּא דִּכְתִיב: וְלַיְלָה כַּיּוֹם יָאִיר כַּחֲשֵׁכָה כָּאוֹרָה. בָּךְ פִּרְסוּמֵי נִסָּא דְּלָא הֲוָה כְּהַאי מִיּוֹמָא דְּאִתְבְּרֵי עָלְמָא. בָּךְ אִתְרְעֵי קֻדְשָׁא בְּרִיךְ הוּא בְּיִשְׂרָאֵל לְאִתְדַּבְּקָא אִינּוּן בֵּהּ, וּלְמֶהֱוֵי אִינוּן חוּלָקֵהּ, כְּדִכְתִיב: כִּי חֵלֶק ה' עַמּוֹ. בָּךְ עָאלוּ יִשְׂרָאֵל בְּקִיּוּמָא דְאוֹת קַדִּישָׁא. בָּךְ הֲוָה רְשִׁים עַל פִּתְחָא דְיִשְׂרָאֵל רְשִׁימָא דִמְהֵימְנוּתָא, בָּךְ יְהַב קֻדְשָׁא בְּרִיךְ הוּא לְיִשְׂרָאֵל קִשּׁוּרָא בַּאֲתַר עִלָּאָה בִּרְשׁוּתָא דִמְהֵימְנוּתָא. בָּךְ אַפִּיק קֻדְשָׁא בְּרִיךְ הוּא לְיִשְׂרָאֵל מֵאַרְעָא דְמִצְרַיִם, וְאַסֵּי לוֹן מִתְּבִירוּ דְגַרְמֵיהוֹן וּמִתְּבִירוּ דְרוּחֵיהוֹן כְּדִכְתִיב: וַה' הוֹלֵךְ לִפְנֵיהֶם יוֹמָם לַנְחוֹתָם הַדֶּרֶךְ, וְכָל אָרְחִין הֲווֹ סַלְקִין רֵיחִין דְּאַסְוָתָא וְעָאלִין לְגוּפַיְהוּ וְאִתַּסְיָן. וַהֲווֹ שָׁמְעִין קָל תֻּשְׁבְּחָן וְשִׁירִין דְּאוּכְלוּסִין וּרְתִיכִין קַדִּישִׁין דַּאֲרִימוּ קַמֵּי קֻדְשָׁא בְּרִיךְ הוּא, וַהֲווֹ חֲדָאן וְנַיְחִין בְּרוּחֵיהוֹן:

[חַגָּא] דְפִסְחָא כַּמָּה חָבִיב אַנְתְּ וְיַקִּיר. הָא אַנְתְּ קָאִים בְּיַרְחָא דְנִיסָן דְּבֵהּ אִתְעֲבִידוּ נִסִּין רַבְרְבִין לְיִשְׂרָאֵל. וְהָא אִיהוּ זַמִּין לְמֶעְבַּד בֵּהּ נִסִּין רַבְרְבִין לְיִשְׂרָאֵל בְּפוּרְקָנָא בַּתְרָאָה. כַּמָּה זַכָּאָה הַאי יַרְחָא דְבֵהּ הֲוָה בִּטּוּלָא דַעֲבוֹדָה זָרָה, בֵּהּ שְׁלִיטוּ יִשְׂרָאֵל עַל דַּחֲלָא דְמִצְרָאֵי וֶאֱלָהָא דִלְהוֹן דְּאִקְּרֵי תּוֹעֲבַת מִצְרַיִם, בְּגִין דְּמִצְרָאֵי הֲווֹ פַלְחִין לְמַזַּל טָלֶה וּבְגִין דָּא פַלְחִין לְאִמְרָא. וּבְגִין דָּא מַנֵּי קֻדְשָׁא בְּרִיךְ הוּא לְיִשְׂרָאֵל: וְיִקְחוּ לָהֶם אִישׁ שֶׂה לְבֵית אָבוֹת שֶׂה לַבָּיִת, וְאַשְׁלִיט לוֹן עֲלֵהּ וְתָפְשֵׂי לֵהּ תָּפִישׂ בִּתְפִישָׂה דִלְהוֹן. וְאָמַר קֻדְשָׁא בְּרִיךְ הוּא מִבֶּעָשׂוֹר לַחֹדֶשׁ סִיבוּ דַחֲלָא דְמִצְרָאֵי וְתִפְשׂוּ לֵהּ, וִיהֵא אַסִּיר וְתָפִישׂ בִּתְפִישָׂה דִלְכוֹן יוֹמָא חַד וּתְרֵין וּתְלָת, וּבְיוֹמָא רְבִיעָאָה אַפִּיקוּ לֵהּ לְדִינָא וְאִתְכַּנְּשׁוּ עֲלֵהּ. וּבְשַׁעְתָּא דְמִצְרָאֵי הֲווֹ שַׁמְעִין קָל דַּחֲלָא דִלְהוֹן דְּתָפִישׂ בִּתְפִישָׂה דְיִשְׂרָאֵל וְלָא יָכְלִין לְשֵׁזָבָא לֵהּ הֲווֹ בָּכָאן, וַהֲוָה קַשְׁיָא עֲלַיְהוּ כְּאִלּוּ גַּרְמַיְהוּ אִתְעֲקִידוּ לִקְטָלָא. וְאָמַר קֻדְשָׁא בְּרִיךְ הוּא לְיִשְׂרָאֵל, יְהֵא דָּא תָּפִישׂ בִּרְשׁוּתַיְכוּ יוֹמָא בָּתַר יוֹמָא אַרְבָּעָה יוֹמִין, בְּגִין דְּיֶחֱמוּן יָתֵהּ מִצְרָאֵי תָּפִישׂ, וּבְיוֹמָא רְבִיעָאָה אַפִּיקוּ לֵהּ לִקְטָלָא, וְיֶחֱמוּן לֵהּ מִצְרָאֵי הֵיךְ אַתּוּן עַבְדִּין בֵּהּ דִּינָא. וְדָא קַשְׁיָא לְהוּ מִן כָּל מַכְתְּשִׁין דַּעֲבַד לוֹן קֻדְשָׁא בְּרִיךְ הוּא, כַּד יֶחֱזוּן אִינּוּן דִּינִין דְּעַבְדִּין יִשְׂרָאֵל בְּדַחֲלֵיהוֹן דְּמִצְרָאֵי. לְבָתַר דְּקַטְלִין לֵהּ דַּיְנִין לֵהּ בְּנוּרָא, דִּכְתִיב: פְּסִילֵי אֱלֹהֵיהֶם תִּשְׂרְפוּן בָּאֵשׁ. וְאָמַר קֻדְשָׁא בְּרִיךְ הוּא: אַל תֹּאכְלוּ מִמֶּנּוּ נָא, דְּלָא יֵימְרוּן בִּרְעוּתָא וּבְתִיעוּבְתָא דְּדַחְלָנָא אָכְלִין לֵהּ הָכִי. אֶלָּא אַתְקִינוּ לֵהּ צָלִי וְלָא מְבֻשָּׁל, דְּאִלּוּ מְבֻשָּׁל יְהֵא טָמִיר וְלָא יֶחֱמוּן לֵהּ, אֶלָּא תִּקּוּנָא דִילֵהּ, דְּיֶחֱמוּן לֵהּ הָכִי. מִתּוֹקְדָא בְּנוּרָא בְּגִין דְּרֵיחֵהּ נוֹדֵף, וְתוּ רֵישֵׁהּ עֲלֵהּ כָּפוּף עַל קַרְסֻלֵּי, דְּלָא יֵמְרוּן דְּחַיָּה אוֹ מִלָּה אַחֲרָא הוּא, אֶלָּא דְיִשְׁתְּמוֹדְעוּן לֵהּ דְּאִיהוּ דַחֲלָא דִלְהוֹן. וְתוּ דְּלָא יֵיכְלוּן לֵהּ בְּתִיאוּבְתָא, אֶלָּא עַל שַׂבְעָא אֹרַח קְלָנָא וּבִזָּיוֹן. וְתוּ וְעֶצֶם לֹא תִשְׁבְּרוּ בוֹ, אֶלָּא דְיֶחֱמוּן גַּרְמוֹי רְמָאן בְּשׁוּקָא וְלָא יַכְלִין לְשֵׁזָבָא לֵהּ, וְעַל דָּא כְּתִיב: וּבֵאלֹהֵיהֶם עָשָׂה ה' שְׁפָטִים, דִּינִין סַגִּיאִין. וְתוּ וּמַקֶּלְכֶם בְּיֶדְכֶם, וְלָא חַרְבָּא וְרֻמְחָא וּשְׁאָר מָאנֵי קְרָבָא.

[חַגָּא] דְפִסְחָא דְּרוֹעָא יְמִינָא, בָּךְ אִתְאַחֲדוּ וְאִתְקַשְּׁרוּ יִשְׂרָאֵל בְּקִשּׁוּרָא דִשְׁמָא קַדִּישָׁא וּנְפַקוּ מֵרְשׁוּתָא אַחֲרָא דְּהָא בְּאַרְבַּע עָשָׂר לְיַרְחָא מְתַקְּנֵי גַּרְמַיְהוּ וּמְבַעֲרֵי חָמֵץ מִבֵּינַיְהוּ, וְעַיְלוּ בִּרְשׁוּתָא קַדִּישָׁא. בָּךְ מִתְעַטְּרֵי חָתָן וְכַלָּה בְּעִטְרוֹי דְּאִמָּא עִלָּאָה, דִּבְגִין דָּא בָּעֵי בַּר נָשׁ לְאַחֲזָאָה גַּרְמֵהּ דְּאִיהוּ בַּר חוֹרִין. בָּךְ זִוּוּגָא קַדִּישָׁא בְּלֵילְיָא קַמָּאָה אִשְׁתַּכַּח בְּכָל סִטְרִין. וְזִוּוּגָא הוּא בְּאַרְבַּע קְשָׁרִין, דְּאִינּוּן אַרְבַּע דַּרְגִּין וְלָא מִתְפָּרְשֵׁי דָּא מִן דָּא. וְעַל דָּא אֲנָן בְּחֶדְוָתָא דִלְהוֹן אִתְעַרְנָא לְמִשְׁתֵּי אַרְבַּע כָּסֵי דְחַמְרָא, דְּבָעִינָן לְמֶעְבַּד שְׁלָמָא בְּכֻלָּא, וּלְמֶחֱדֵי לֵילְיָא בְּגִין דְּחֶדְוָתָא הוּא לְעֵלָּא וְתַתָּא. וְעוֹד דְּבָעִינָן לְמִשְׁתֵּי אַרְבַּע כָּסֵי לָקֳבֵל אַרְבַּע גְּאֻלּוֹת. זַכָּאָה הַאי חַגָּא דְּבֵהּ אִשְׁתְּלִים סִהֲרָא בְּכֻלָּא, וְיַרְתָּא שִׁבְעִין וּתְרֵין שְׁמָהָן קַדִּישִׁין בִּתְלָת סִטְרִין, בָּרוּךְ ה' לְעוֹלָם אָמֵן וְאָמֵן.bb

((בְּתוֹךְ הַסְּעוּדָה יֵשׁ נוֹהֲגִים לוֹמַר מַאֲמַר הַזֹּהַר הַקָּדוֹשׁ בָּ''רַעְיָא מְהֵימָנָא'' xxפָּרָשַׁת בֹּא, דַּף מ ע''בyy, הַמְדַבֵּר בְּשֶׁבַח לֵיל הַסֵּדֶר, וְזֶה לְשׁוֹנוֹ: ))aa

[פִּקּוּדָא] בָּתַר דָּא לְסַפֵּר בִּשְׁבָחָא דִיצִיאַת מִצְרַיִם, דְּאִיהוּ חִיּוּבָא עַל בַּר נָשׁ לְאִשְׁתָּעֵי בְּהַאי שְׁבָחָא לְעַלְמִין. וְהָכִי אוֹקִימְנָא כָּל בַּר נָשׁ דְּאִשְׁתָּעֵי בִּיצִיאַת מִצְרַיִם, וּבְהַהוּא סִפּוּר חָדֵי בְּחֶדְוָא, זְמִין אִיהוּ לְמֶחֱדֵי בְּמָארֵהּ, קֻדְשָׁא בְּרִיךְ הוּא חָדֵי בְּהַהוּא סִפּוּר. בֵּהּ שַׁעְתָּא כָּנִישׁ קֻדְשָׁא בְּרִיךְ הוּא לְכָל פָּמַלְיָא דִילֵהּ, אָמַר לוֹן: זִילוּ וּשְׁמַעוּ סִפּוּרָא דִשְׁבָחָא דִילִי דְּקָא מִשְׁתָּעוּ בָּנַי וַחֲדָאן בְּפֻרְקָנִי. כְּדֵין כֻּלְּהוּ מִתְכַּנְּשִׁין וְאַתְיָן וּמִתְחַבְּרָן בַּהֲדַיְהוּ דְיִשְׂרָאֵל, וְשַׁמְעִין סִפּוּרָא דִשְׁבָחָא דְקָא חֲדָאן בְּחֶדְוָא דְפֻרְקָנָא דְמָארֵיהוֹן. כְּדֵין אַתְיָן וְאוֹדָאן לֵהּ לְקֻדְשָׁא בְּרִיךְ הוּא עַל כָּל אִינּוּן נִסִּין וּגְבוּרָן, וְאוֹדָאן לֵהּ עַל עַמָּא קַדִּישָׁא דְּאִית לֵהּ בְּאַרְעָא, דַּחֲדָאן בְּחֶדְוָא דְפֻרְקָנָא דְמָארֵיהוֹן. כְּדֵין אִתּוֹסַף לֵהּ חֵילָא וּגְבוּרְתָּא לְעֵלָּא. וְיִשְׂרָאֵל בְּהַהוּא סִפּוּרָא יַהֲבֵי חֵילָא לְמָארֵיהוֹן, כְּמַלְכָּא דְאִתּוֹסַף לֵהּ חֵילָא וּגְבוּרְתָּא כַּד מְשַׁבְּחִין גְּבוּרְתֵּהּ וְאוֹדָאן לֵהּ, וְכֻלְּהוּ דַּחֲלִין מִקַּמֵּהּ וְאִסְתַּלַּק יְקָרֵהּ עַל כֻּלְּהוּ. וּבְגִין כָּךְ אִית לְשַׁבָּחָא וּלְאִשְׁתָּעֵי בְּסִפּוּר דָּא כְּמַה דְּאִתְּמַר.bb

[תַּרְגּוּם לִלְשֹׁון הַקֹּדֶשׁ]: הַמִּצְוָה שֶׁלְּאַחַר זוֹ הִיא לְסַפֵּר בְּשֶׁבַח יְצִיאַת מִצְרַיִם, שֶׁהִיא חוֹבָה עַל הָאָדָם לְעוֹלָם לְסַפֵּר בַּשְּׁבָחִים הָאֵלּוּ. וְכָךְ הֶעֱמַדְנוּ, כָּל אָדָם הַמְסַפֵּר בִּיצִיאַת מִצְרַיִם וְשָׂמֵחַ בַּסִּפּוּר הַהוּא בְּשִׂמְחָה, עָתִיד הוּא לִשְׂמֹחַ עִם הַשְּׁכִינָה לָעוֹלָם הַבָּא, שֶׁהִיא שִׂמְחָה מִכָּל צַד, שֶׁזֶּהוּ אָדָם הַשָּׂמֵחַ בַּאדוֹנוֹ. וְהַקָּדוֹשׁ בָּרוּךְ הוּא שָׂמֵחַ בַּסִּפּוּר שֶׁלּוֹ, וְאוֹמֵר לָהֶם: לְכוּ וְשִׁמְעוּ הַסִּפּוּר שֶׁל הַשֶּׁבַח שֶׁלִּי שֶׁמְּסַפְּרִים בָּנַי וּשְׂמֵחִין בִּגְאֻלָּתִי. אָז מִתְקַבְּצִים כֻּלָּם וּבָאִים וּמִתְחַבְּרִים עִם יִשְׂרָאֵל, וְשׁוֹמְעִים סִפּוּר הַשֶּׁבַח שֶׁשְּׂמֵחִים בְּשִׂמְחַת הַגְּאֻלָּה מֵאֲדוֹנָם. אָז בָּאִים וּמוֹדִים לְהַקָּדוֹשׁ בָּרוּךְ הוּא עַל כָּל אֵלּוּ הַנִּסִּים וְהַגְּבוּרוֹת, וּמוֹדִים לוֹ עַל הָעָם הַקָּדוֹשׁ שֶׁיֵּשׁ לוֹ בָּאָרֶץ, שֶׁשְּׂמֵחִים בְּשִׂמְחַת הַגְּאֻלָּה שֶׁל אֲדוֹנָם. אָז נִתּוֹסֵף לוֹ עֹז וּגְבוּרָה לְמַעְלָה, וְיִשְׂרָאֵל בַּסִּפּוּר הַהוּא נוֹתְנִים עֹז לַאדוֹנָם, כְּמֶלֶךְ שֶׁנִּתּוֹסֵף לוֹ כֹּחַ וּגְבוּרָה בְּעֵת שֶׁמְּשַׁבְּחִים גְּבוּרָתוֹ וּמוֹדִים לוֹ, וְהַכֹּל יְרֵאִים מִפָּנָיו, וְעוֹלֶה כְּבוֹדוֹ עַל כֻּלָּם. וּמִשּׁוּם זֶה יֵשׁ לְשַׁבֵּחַ וּלְסַפֵּר בַּסִּפּוּר הַזֶּה כְּמוֹ שֶׁלָּמַדְנוּ.

~ ''פְּנִינֵי הַגָּדָה לְשֻׁלְחָן הַסֶדֶר''

{{{אוֹתָהּ תּוֹרָה לְכָל הַבָּנִים}}}

בְּתוֹרָתֵנוּ הַקְּדוֹשָׁה יֵשׁ אַרְבָּעָה פְּסוּקִים, כָּל אֶחָד בְּנֻסָּח אַחֵר:

[א.] נֶאֱמַר ״כִּי יִשְׁאָלְךְ בִנְךְ מָחָר לֵאמרֹ מָה הָעֵדתֹ וְהַחֻקִּים וְהַמִּשְׁפָּטִים [אֲשֶׁר צִוָּה ה׳ אֱלקֵינוּ אֶתְכֶם]״ (דְּבָרִים ו, כ) - זֶה מוֹרֶה עַל הֶחָכָם שֶׁשּׁוֹאֵל בִּפְרָטוּת כָּל דָּבָר וְדָבָר, וְכוֹלֵל עַצְמוֹ בְּתוֹךְ קְהַל יִשְׂרָאֵל.

[ב.] נֶאֱמַר ״וְהָיָה כִּי יאֹמְרוּ אֲלֵיכֶם בְּנֵיכֶם [מָה הָעֲבֹדָה הַזֹּאת לָכֶם]״ (שְׁמוֹת יב, כו) - זֶה מוֹרֶה עַל [הָרָשָׁע] שֶׁמּוֹצִיא עַצְמוֹ מִכְּלַל עוֹבְדֵי ה׳.

[ג.] נֶאֱמַר ״וְהָיָה כִּי יִשְׁאָלְךְ בִנְךְ מָחָר לֵאמרֹ [מַה זֹּאת]״ (שָׁם יג, יד) - זֶה מוֹרֶה עַל הַתָּם, הַשּׁוֹאֵל שְׁאֵלָה שֶׁאֵינָהּ מְפרֶֹטֶת אֶלָּא מְצַמְצֵם עַצְמוֹ בִּשְׁאֵלָה ״מַה זּאֹת״.

[ד.] נֶאֱמַר ״[וְהִגַּדְתָּ לְבִנְךְ] בַּיּוֹם הַהוּא לֵאמרֹ״ (שְׁמוֹת יג, ח) - זֶה מוֹרֶה עַל [שֶׁאֵינוֹ יוֹדֵעַ לִשְׁאֹל], שֶׁהֲרֵי אֵין כָּאן שְׁאֵלָה אֶלָּא צִוּוּי לָנוּ לוֹמַר לְמִי שֶׁאֵינוֹ יוֹדֵעַ לִשְׁאלֹ.

כָּתַב [הַגְּרָ״א], דְּהֶחָכָם הוּא הַתַּלְמִיד-חָכָם, הוּא הִפּוּךְ שֶׁל מִי שֶׁאֵינוֹ יוֹדֵעַ לִשְׁאלֹ. וְהַתָּם אֲשֶׁר הוֹלֵךְ בִּתְמִימוּת, הוּא הִפּוּךְ שֶׁל הָרָשָׁע שֶׁסּוֹטֶה מִדֶּרֶךְ הַתּוֹרָה. וּלְפִיכָךְ הָיָה רָאוּי לְבַעַל הַהַגָּדָה לוֹמַר: ״אֶחָד חָכָם וְאֶחָד שֶׁאֵינוֹ יוֹדֵעַ לִשְׁאלֹ, אֶחָד תָּם וְאֶחָד רָשָׁע. אֶלָּא כֵּיוָן שֶׁלֹּא רָצָה לְסַיֵּם בְּדָבָר רַע שֶׁהוּא הָרָשָׁע, לְפִיכָךְ שִׁנָּה אֶת הַסֵּדֶר.

הַגָּאוֹן [רַבִּי חַיִּים מִבְּרִיסְק] אוֹמֵר, שֶׁתּוֹרָתֵנוּ הַקְּדוֹשָׁה אֵינָהּ דּוֹמָה לִשְׁאָר מִקְצוֹעוֹת שֶׁצָּרִיךְ לְהַתְאִימָם לְפִי הָרָמָה שֶׁל הַלּוֹמֵד בָּהֶם. כִּי בְּלִמּוּד הַתּוֹרָה - אוֹמֵר בַּעַל הַהַגָּדָה - ״כְּנֶגֶד אַרְבָּעָה בָּנִים דִּבְּרָה תּוֹרָה״, כְּלוֹמַר אוֹתָהּ תּוֹרָה שֶׁמַּתְאִימָה לַבֵּן הֶחָכָם מַתְאִימָה גַּם כֵּן לִשְׁאָר הַבָּנִים - רָשָׁע, תָּם וְשֶׁאֵינוֹ יוֹדֵעַ לִשְׁאלֹ.
<BR>
{{{עִקַּר הֶעָמָל שֶׁל הָאָדָם בְּעֹולָמוֹ - הוּא חִנּוּךְ הַבָּנִים}}}

בָּרוּר וּפָשׁוּט שֶׁעִקַּר ״עֲמָלוֹ״ שֶׁל הָאָדָם בְּעוֹלָמוֹ - מְבָאֵר בַּעַל ״אִמְרֵי יְהוּדָה״ עַל הַהַגָּדָה - הוּא בְּחִנּוּךְ הַבָּנִים. וּמִי לָנוּ גָּדוֹל כְּרַבִּי שִׁמְעוֹן בַּר יוֹחַאי אֲשֶׁר רָאָה בִּבְנוֹ אֶת מְקוֹר גַּדְלוּתוֹ, עַד שֶׁקָּם וְהִכְרִיז ״רָאִיתִי בְּנֵי עֲלִיָּה וְהֵן מוּעָטִין, אִם אֶלֶף הֵן - אֲנִי וּבְנִי מֵהֶן. אִם מֵאָה הֵן - אֲנִי וּבְנִי מֵהֶן. אִם שְׁנַיִם הֵן - אֲנִי וּבְנִי הֵן״ (סֻכָּה מה:).

וּכְבָר דִּקְדְּקוּ הַמְפָרְשִׁים מַדּוּעַ לא הִמְשִׁיךְ וְאָמַר: ״אִם אֶחָד - אֲנִי הוּא״ (כְּפִי שֶׁמּוּבָא בַּזֹּהַר הַקָּדוֹשׁ). וְלָמְדוּ מִכָּךְ רֶמֶז גָּדוֹל, שֶׁאֲפִלּוּ רַשְׁבִּ״י עִם כָּל עצֶֹם גַּדְלוּתוֹ, יָדַע שֶׁאֵין לְךְ ״בֶּן עֲלִיָּה״ אִם חַס וְשָׁלוֹם בְּנוֹ אֵינוֹ עִמּוֹ, שֶׁכֵּן אֵין לְךְ מִי שֶׁמְּקַיֵּם אֶת הֶמְשֵׁךְ עֲלִיָּתוֹ הַנִּצְחִית שֶׁל הָאָב, בִּבְחִינַת מַה שֶּׁנֶּאֱמַר ״וְתִקְוָתְךְ לְדוֹר דּוֹרִים״, יוֹתֵר מֵאֲשֶׁר בָּנָיו אַחֲרָיו.

וְזֶה מוּכָח וּמְבאָֹר יוֹתֵר מִמַּה שֶּׁהוֹסִיף (שָׁם) רַשְׁבִּ״י: ״יָכוֹל אֲנִי לִפְטרֹ אֶת כָּל הָעוֹלָם כֻּלּוֹ מִן הַדִּין, מִיּוֹם שֶׁנִּבְרֵאתִי עַד עַתָּה. וְאִלְמָלֵא אֶלְעָזָר בְּנִי עִמִּי, מִיּוֹם שֶׁנִּבְרָא הָעוֹלָם וְעַד עַכְשָׁו...״

הֲרֵי לְפָנֵינוּ שֶׁגְּדוֹלָה זְכוּת הָאָב ״כְּשֶׁבְּנוֹ עִמּוֹ״ יוֹתֵר מִכָּל זְכֻיּוֹתָיו עֲשֶׂרֶת מוֹנִים. שֶׁכֵּן, בִּלְעֲדֵי אֶלְעָזָר יֵשׁ בְּכחַֹ רַשְׁבִּ״י לִפְטרֹ מִן הַדִּין ״רַק״ אֶת בְּנֵי דּוֹרוֹ, אוּלָם עִם אֶלְעָזָר בְּנוֹ יֵשׁ בְּכחֹוֹ לִפְטרֹ גַּם אֶת כָּל הַדּוֹרוֹת שֶׁקָּדְמוּ לוֹ.

וְזוֹ מוֹדָעָה רַבָּה לְאוֹרָיְתָא, לְכָל הָעֲמֵלִים בַּתּוֹרָה וּטְרוּדִים בָּהּ בְּכָל כּחָֹם וּמִרְצָם, עַד שֶׁאֵינָם מוֹצְאִים זְמַן לְלִמּוּד הַבָּנִים. שֶׁהֲרֵי עַיִן רוֹאָה מִכָּאן, שֶׁמִּלְּבַד מִצְוַת ״וְשִׁנַּנְתָּם לְבָנֶיךְ״, גַּם הָאָב עַצְמוֹ מִתְעַצֵּם וּמִשְׁתַּבֵּחַ לְאֵין עֲרךְֹ - מִכּחַֹ הַבֵּן. וְהוּא שֶׁאָמְרוּ ״בְּרָא מְזַכֶּה אַבָּא״.

וְכָזֹאת מָצִינוּ לְרַבֵּנוּ הַקָּדוֹשׁ, רַבִּי יְהוּדָה הַנָּשִׂיא, אֲשֶׁר הֵעִיד עָלָיו הַשַּׁ״ס בִּכְתֻבּוֹת (קג:), שֶׁבִּשְׁעַת פְּטִירָתוֹ מִן הָעוֹלָם אָמַר: ״לִבְנִי אֲנִי צָרִיךְ״. לְלַמֶּדְךְ, שֶׁאֲפִלּוּ רַבֵּנוּ הַקָּדוֹשׁ אֲשֶׁר אֵין לָנוּ מֻשָּׂג כְּלָל בְּעצֶֹם גַּדְלוּתוֹ, בְּטֶרֶם בּוֹאוֹ לְהִתְיַצֵּב בִּפְנֵי בֵּית דִּין שֶׁל מַעְלָה, לא סָמַךְ עַל כָּל מַעֲשָׂיו הַנִּשְׂגָּבִים אֶלָּא אָמַר ״לִבְנִי אֲנִי צָרִיךְ״.

אֵין סָפֵק, כִּי גַּם לַמְחַנְּכִים יֵשׁ מִשְׁקָל נִכְבָּד בְּעִצּוּב דְּמוּתוֹ שֶׁל הַיֶּלֶד. לְהַלָּן מַעֲשֶׂה נִפְלָא שֶׁהוּבָא בַּסֵּפֶר ״אוֹרוֹ שֶׁל עוֹלָם״:

{{סִפֵּר הָרַב בַּהֲרַ''ן עַצְמֹו:

'כְּרֹב יַלְדֵי יְרוּשָׁלַיִם, הִתְחַנַּכְתִּי בְּתַלְמוּד תֹּורָה ''עֵץ הַחַיִּים'' שֶׁבְּלֵב הָעִיר. בַּצָּהֳרַיִם, הָיִינוּ אֹוכְלִים אֲרוּחָה בַּ''מִּסְעָדָה'' שֶׁל הַמֹּוסָד; בַּמַּצָּב הַכַּלְכָּלִי הַקָּשֶׁה דְּאָז, הָיְתָה זֹו לְרַבִּים מֵאִתָּנוּ הָאֲרוּחָה הָעִקָּרִית בַּיֹּום... הַקִּנּוּחַ, הָיָה מַעֲדָן אֲמִתִּי שֶׁל אֹותָם יָמִים: פּוּדִינְג מָתֹוק!

יֹום אֶחָד הִזְדָּרַזְתִּי לֶאֱכֹל אֶת מְנַת הַפּוּדִינְג שֶׁלִּי, וּבִקַּשְׁתִּי מָנָה נֹוסֶפֶת. לְצַעֲרִי, גַּם הַמָּנָה הַשְּׁנִיָּה ''נִגְמְרָה'' מַהֵר, וְלֹא נֹודַע כִּי בָּאָה אֶל קִרְבִּי... יָשַׁבְתִּי וְחִשַּׁבְתִּי בִּמְהִירוּת, שֶׁאִם אַמְתִּין עַד שֶׁהַכֹּל יְקַבְּלוּ ''סִבּוּב שֵׁנִי'' שֶׁל פּוּדִינְג, לֹא יִשָּׁאֵר עֹוד מִן הָאָדֹם הַמָּתֹוק הַזֶּה... נִגַּשְׁתִּי אֵפֹוא וּבִקַּשְׁתִּי מָנָה שְׁלִישִׁית.

אָמְרָה הַטַּבָּחִית: ''לֹא, אַתָּה כְּבָר קִבַּלְתָּ פַּעַם שְׁנִיָּה.'' בְּאֹותָהּ עֵת הָיוּ הַמַּמְתַּקִּים מְעַטִּים... לֹא יָכֹלְתִּי לְהַשְׁלִים עִם הַהַכְרָעָה הַקָּשָׁה שֶׁל הַטַּבָּחִית. בְּרֶגַע שֶׁל כַּעַס הֶחְלַטְתִּי: ''גַּם לִי גַּם לָךְ לֹא יִהְיֶה'' – וְהָפַכְתִּי אֶת הַסִּיר עַל פָּנָיו!... מִיָּד קָמָה מְהוּמַת-עֹולָמִים: יֶלֶד הִשְׁתַּגַּע וְשָׁפַךְ אֶת כָּל הַפּוּדִינְג!

נִלְקַחְתִּי אַחַר כָּבֹוד לַהַנְהָלָה, וְנֶאֱמַר לִי שֶׁמָּחָר בַּבֹּקֶר עָלַי לְהִתְיַצֵּב בְּחַדְרֹו שֶׁל הַ''מַּשְׁגִּיחַ'': ר' אַרְיֵה לֵוִין.

וְכִי יֵשׁ צֹרֶךְ לֹומַר, שֶׁלֹּא יָשַׁנְתִּי כָּל הַלַּיְלָה...? מָה אֶעֱנֶה לֹו כְּשֶׁיִּשְׁאַל אֵיךְ עָשִׂיתִי דָּבָר נֹורָא כָּזֶה?! כָּל הַלַּיְלָה עָבְרוּ בְּמֹחִי הָעֳנָשִׁים שֶׁתָּטִיל עָלַי הַהַנְהָלָה...

לַמָּחֳרָת, נִכְנַסְתִּי בִּדְחִילוּ וּבְפִיק-בִּרְכַּיִם, לַקִּיטֹון הַקָּטָן שֶׁל הַ''מַּשְׁגִּיחַ'', שֶׁהָיָה מְמֻקָּם מִתַּחַת לְגֶרֶם הַמַּדְרֵגֹות; יָשַׁבְתִּי מוּלֹו וְהוּא פָּנָה וְשָׁאַל:

''אֱמֹר לִי, הַאִם נְכֹונָה הַשְּׁמוּעָה שֶׁשָּׁמַעְתִּי בְּקֶשֶׁר אֵלֶיךָ?...'' הִרְכַּנְתִּי רֹאשִׁי, וְאָמַרְתִּי בְּקֹול נָמוּךְ: ''כֵּן.'' ''מֵבִין אֲנִי אֵפֹוא מִסִּפּוּר זֶה, שֶׁהִנְּךָ אֹוהֵב מְאֹד פּוּדִינְג?''

רֹאשִׁי הַקָּטָן אִשֵּׁר אֶת דְּבָרָיו בִּשְׁתֵּי תְּנוּעֹות נִמְרָצֹות.

''אִם כָּךְ...'' – שָׁלַח ר' אַרְיֵה יָדֹו הַצִּדָּה וְהֵרִים צַלַּחַת אֶל הַשֻּׁלְחָן – ''... הִנֵּה הֵבֵאתִי לְךָ פּוּדִינְג – קַח וֶאֱכֹל לַהֲנָאָתְךָ!''

בְּאֹותֹו רֶגַע, הִתְעַלָּה לִבִּי הַקָּטָן לְהָבִין שֶׁחִנּוּךְ אֲמִתִּי, הִנֹּו מָתֹוק הַרְבֵּה יֹותֵר מִפּוּדִינְג... אָז, לָרִאשֹׁונָה בְּחַיַּי, נִצְנְצָה בִּי שְׁאִיפָה: אִם יְזַכֵּנִי ה', אֶגְדַּל וְאֶהְיֶה מְחַנֵּךְ בְּיִשְׂרָאֵל! מְחַנֵּךְ – כְּמֹו ר' אַרְיֵה...}}
<BR>
{{{גַּם לַסֵּבֶל יֵשׁ קֵץ}}}

הַקָּדוֹשׁ בָּרוּךְ הוּא נָתַן אֶת הַזְּמַן לְפַרְעהֹ כְּפִי שֶׁנִּגְזַר עָלֵינוּ לַעֲשׂוֹת בָּנוּ כִּרְצוֹנוֹ, אֲבָל יְהוּדִי מַאֲמִין צָרִיךְ לָדַעַת שֶׁגַּם לַסֵּבֶל יֵשׁ קֵץ, לְכָל מַכָּה, לְכָל עִנּוּי יֵשׁ אֶת הַזְּמַן שֶׁנִּגְזַר עָלָיו לְיַסֵּר אֶת הָאָדָם וּבָרֶגַע שֶׁזֶּה יִגָּמֵר הַקָּדוֹשׁ בָּרוּךְ הוּא לא יַשְׁאִיר אוֹתוֹ רֶגַע אֶחָד נוֹסָף בַּסֵּבֶל הַנּוֹרָא הַזֶּה.

אַנְשֵׁי אֱמוּנָה אֲנַחְנוּ וְאָנוּ מַאֲמִינִים, שֶׁבְּסוֹפוֹ שֶׁל דָּבָר יַגִּיעַ הַקֵּץ לְסִבְלֵנוּ וְהַשָּׁלִיחַ שֶׁעוֹשֶׂה זאֹת בְּרִשְׁעוּתוֹ גַּם יִתֵּן אֶת הַדִּין עַל כָּךְ וְלַהַקָּדוֹשׁ בָּרוּךְ הוּא דְּרָכִים מִשֶּׁלּוֹ לְהוֹשִׁיעֵנוּ.

מָשָׁל נִפְלָא עַל כָּךְ הֵבִיא הַ״בֶּן אִישׁ חַי״ זיע״א:

{{יְהוּדִי שֶׁנִּקְלַע לִבְעָיֹות קָשֹׁות בְּפַרְנָסָה, נֶאֱלַץ לִנְדֹּד בְּמֶשֶׁךְ תְּקוּפָה אֲרֻכָּה בַּנֵּכָר, וְלַעֲבֹד שָׁם עֲבֹודֹות קָשֹׁות וּמְפָרְכֹות, עַל מְנָת שֶׁיּוּכַל לַחְסֹךְ וְלִצְבֹּר סְכוּם כֶּסֶף מְסֻיָּם שֶׁיְּשַׁמְּשֶׁנּוּ לְהַכְנָסַת אַנְשֵׁי הַבַּיִת וּכְדֵי שֶׁיּוּכַל לְהַאֲכִיל אֶת בָּנָיו הַמְרֻבִּים בְּבֵיתֹו.

רָאָה ה' בְּעָנְיֹו וְנָתַן חִנֹּו בְּעֵינָיו שֶׁל בַּעַל מַאֲפִיָּה, וּלְאַחַר שֶׁלָּמַד אֶת הַמִּקְצֹועַ הֵחֵל לַעֲבֹד בְּמֶרֶץ רַב. בַּעַל הַבַּיִת חִבְּבֹו בִּמְאֹד עַד שֶׁנָּתַן לֹו לֶאֱכֹל מִפִּתֹּו וְהִתִּיר לֹו לָלוּן בְּתֹוךְ הַמַּאֲפִיָּה, כָּךְ שֶׁלֹּא הֻצְרַךְ לְשַּׁלֵּם דְּמֵי אֶשֶׁ''ל.

לְאַחַר כַּמָּה שָׁנִים הִצְלִיחָה מְשִׂימָתֹו בְּיָדֹו וְהוּא צָבַר סְכוּם כֶּסֶף גָּדֹול וְהִתְכֹּונֵן לָשׁוּב לְבֵיתֹו.

בַּיָּמִים הָהֵם הָיוּ הֹולְכֵי הַדְּרָכִים חֲשׂוּפִים לְסַכָּנֹות רַבֹּות מִשֹּׁודְדִים שֶׁהִתְנַפְּלוּ עֲלֵיהֶם וְשָׁדְדוּ מֵהֶם אֶת כָּל כַּסְפָּם וּרְכוּשָׁם, וּמִי שֶׁהֵעֵז לְהִתְנַגֵּד לָהֶם - רְצָחוּהוּ נֶפֶשׁ.

גַּם הַיְּהוּדִי שֶׁלָּנוּ, שֶׁכָּרַךְ אֶת צְרֹור כַּסְפֹּו בִּבְגָדָיו, נִתְקַל בְּדַרְכֹּו בְּשֹׁודֵד שֶׁהָיָה חָמוּשׁ בִּכְלֵי נֶשֶׁק, וְהֹוצִיא מִמֶּנּוּ בְּאִיּוּמִים אֶת כָּל הַכֶּסֶף. הֵחֵל הַיְּהוּדִי לִבְכֹּות בְּכִי תַּמְרוּרִים וְנִסָּה לְעֹורֵר אֶת רַחֲמָיו שֶׁל הַשֹּׁודֵד, וְסִפֵּר לֹו שֶׁעָזַב אֶת בֵּיתֹו כְּדֵי לְהָבִיא פַּרְנָסָה, וְאֶת הַכֶּסֶף הַזֶּה שֶׁשָּׁדַד זֶה עַתָּה הִשִּׂיג אַחֲרֵי עֲבֹודָה מְאֻמֶּצֶת שֶׁנִּמְשְׁכָה זְמַן רַב, ''אוּלָם כֵּיוָן שֶׁיָּדַעְתִּי שֶׁאֵין כָּל סִכּוּי שֶׁתָּשִׁיב לִי אֶת הַכֶּסֶף, אֲנִי רֹוצֶה לְבַקֵּשׁ מִמְּךָ דְּבַר מָה''.

הַשֹּׁודֵד גִּלָּה נְכֹונוּת לִשְׁמֹעַ אֶת הַבַּקָּשָׁה וְאָז פָּנָה אֵלָיו הַנִּשְׁדָּד וְאָמַר לֹו: ''הַבְּעָיָה שֶׁלִּי תִּתְעֹורֵר כַּאֲשֶׁר אַגִּיעַ לְבֵיתִי וְאִשְׁתִּי תִּרְאֶה שֶׁאֵין בְּיָדִי מְאוּמָה. אָז הִיא עֲלוּלָה לַחְשֹׁב שֶׁשִּׁקַּרְתִּי אֹותָהּ וּבְמֶשֶׁךְ כָּל הַתְּקוּפָה הָאֲרֻכָּה שֶׁשָּׁהִיתִי מִחוּץ לַבַּיִת לֹא עָסַקְתִּי בַּעֲבֹודֹות, אֶלָּא בִּזְבַּזְתִּי זְמַנִּי לָרִיק אֹו שֶׁלְּחִלּוּפִין בִּזְבַּזְתִּי אֶת כָּל הַכֶּסֶף... גַּם כַּאֲשֶׁר אֲתָאֵר בְּפָנֶיהָ מַה קָּרָה עִמָּדִי בַּדֶּרֶךְ, וַאֲסַפֵּר לָהּ עַל הַשֹּׁודֵד שֶׁגָּזַל מִמֶּנִּי אֶת כָּל כַּסְפִּי, הִיא עֲלוּלָה שֶׁלֹּא לְהַאֲמִין לִי...''

''נוּ, אָז מָה אַתָּה רֹוצֶה מִמֶּנִּי?'' - הִתְפַּלֵּא הַשֹּׁודֵד.

''יֵשׁ לִי מִמְּךָ בַּקָּשָׁה קְטַנָּה מְאֹד. כְּדֵי לְשַׁכְנֵעַ אֶת אִשְׁתִּי שֶׁאָכֵן תְּפָסַנִי שֹׁודֵד בַּדֶּרֶךְ, אֲנִי אֹורִיד אֶת הַמְּעִיל שֶׁלִּי וְאֶתְלֶה אֹותֹו עַל עֵץ, וְאַתָּה תִּירָה בֹּו כַּמָּה יְרִיֹּות כְּדֵי שֶׁבְּבֹואִי הַבַּיְתָה יְשַׁמְּשׁוּ אֹותִי הַחֹורִים שֶׁל הַיְרִיֹּות כְּעֵדוּת עַל הַשֹּׁודֵד שֶׁנִּקְלַע בְּדַרְכִּי''.

לֹא הָיְתָה לַשֹּׁודֵד כָּל סִבָּה שֶׁלֹּא לְהַסְכִּים לְבַקָּשָׁתֹו שֶׁל הַיְּהוּדִי, וְהוּא בִּצַּע אֶת הַדָּבָר, וְעַל יְדֵי הַיְרִיֹּות נִפְעֲרוּ כַּמָּה חֹורִים בַּמְּעִיל.

הַשֹּׁודֵד חָשַׁב לְהַמְשִׁיךְ בְּדַרְכֹּו עִם הַכֶּסֶף שֶׁשָּׁדַד, אֲבָל הַיְּהוּדִי פֹּונֶה אֵלָיו שׁוּב וּמְבַקֵּשׁ שֶׁיִּירָה גַּם בְּכֹובָעֹו, ''כְּדֵי שֶׁתִּהְיֶה הַתְּמוּנָה מֻשְׁלֶמֶת''... הַשֹּׁודֵד הִסְכִּים גַּם לְכָךְ, וְיָרָה יְרִיָּה בַּכֹּובַע. הַיְּהוּדִי הֹופֵךְ אֶת הַכֹּובַע לְצִדֹּו הַשֵּׁנִי, וּמְבַקֵּשׁ שֶׁיִּירָה גַּם בְּצַד זֶה.

הַשֹּׁודֵד לֹוחֵץ עַל הַהֶדֶק, וְאָז מִתְבָּרֵר לֹו שֶׁהַכַּדּוּרִים אָזְלוּ...

מְיֻתָּר יִהְיֶה כְּבָר לְצַיֵּן שֶׁלְּרֶגַע זֶה הִמְתִּין הַיְּהוּדִי הַפִּקֵּחַ שֶׁלָּנוּ... שֶׁהִתְנַפֵּל עַכְשָׁו עַל הַשֹּׁודֵד, הִפִּילֹו אַרְצָה וּלְאַחַר מַאֲבָק קָצָר הִכְרִיעֹו וְהִצְלִיחַ לְהֹוצִיא מִמֶּנּוּ אֶת כַּסְפֹּו.}}

עַל פִּי סִפּוּר זֶה פֵּרֵשׁ הַ״בֶּן אִישׁ חַי״ מַדּוּעַ עוֹרֵר ה׳ יִתְבָּרַךְ אֶת פַּרְעהֹ לִרְדּףֹ שׁוּב אַחֲרֵי בְּנֵי יִשְׂרָאֵל, לְאַחַר שֶׁכְּבָר יָצְאוּ מִמִּצְרַיִם, וְהָיוּ בְּדַרְכָּם לְיַם סוּף. שֶׁהֲרֵי אַף עַל פִּי שֶׁהַמִּצְרִים הֶעֱבִידוּ בְּמֶשֶׁךְ שָׁנִים רַבּוֹת אֶת בְּנֵי יִשְׂרָאֵל וְעָשׂוּ זאֹת כְּשׁוֹדְדִים גְּמוּרִים, וְגָזְלוּ מֵהֶם אֶת חֵרוּתָם וְכָל מָמוֹנָם, אֲבָל בִּיצִיאַת מִצְרַיִם הִצְטַבְּרוּ בְּחֶשְׁבּוֹנוֹ שֶׁל פַּרְעהֹ כַּמָּה ״מִצְוֹת״, כְּמוֹ עֶצֶם הַהוֹצָאָה שֶׁל בְּנֵי יִשְׂרָאֵל, וְגַם הַ״לִּוּוּי״ שֶׁהֶעֱנִיק לָהֶם, וְעִם הַ״נֶּשֶׁק״ הַזֶּה שֶׁהָיָה בְּיָדָיו הָיָה קָשֶׁה לְהַכְרִיעוֹ.

מֶה עָשָׂה הַקָּדוֹשׁ בָּרוּךְ הוּא? - עוֹדְדוֹ לָצֵאת וְלִרְדּףֹ שׁוּב אַחֲרֵי בְּנֵי יִשְׂרָאֵל, וּבִגְלַל הַמַּעֲשִׂים הַלָּלוּ יִגָּמֵר כָּל הַ״נֶּשֶׁק״ שֶׁבִּרְשׁוּתוֹ וְיוּכְלוּ לְהַאֲבִידוֹ מִן הָעוֹלָם.

יֵשׁ בְּרַעְיוֹן זֶה הַטָּמוּן בִּדְבָרָיו שֶׁל הַ״בֶּן אִישׁ חַי״ לְעוֹדֵד וּלְחַזֵּק בִּרְכַּיִם כּוֹשְׁלוֹת. יֵדְעוּ כָּל הַסּוֹבְלִים וְהַמִּתְמַרְמְרִים: לְמוּל הַיּוֹרֵד לְחַיֵּינוּ, הִנְנוּ נִדְרָשִׁים לְגַלּוֹת רַק מְעַט סַבְלָנוּת! לְהַמְתִּין עַד שֶׁהַנֶּשֶׁק יִגָּמֵר לוֹ, וְאָז לא תִּהְיֶה לוֹ כְּבָר כָּל שְׁלִיטָה עָלֵינוּ וְנוּכַל אֲנַחְנוּ לְהִתְנַפֵּל עָלָיו וּלְהַכְרִיעוֹ.

וְכָךְ גַּם בַּאֲשֶׁר לְכָל הַמְּסִיתִים וְהַמְקַטְרְגִים נֶגֶד הַתּוֹרָה וְהַמִּצְוֹת. מִי שֶׁיַּחְדִּיר אֶל לִבּוֹ אֶת הַיְדִיעָה שֶׁ״הַנֶּשֶׁק שֶׁלָּהֶם יִגָּמֵר אֵי פַּעַם״, וְאָז הֵם יֵהָפְכוּ לִכְלִי שָׁבוּר, שֶׁאֵין בּוֹ מְאוּמָה, לא יִתְרַגֵּשׁ יָתֵר עַל הַמִּדָּה מִדִּבְרֵי הַנְּאָצָה שֶׁמַּשְׁמִיעִים שׂוֹנְאֵי יִשְׂרָאֵל.

וְכָךְ גַּם בְּכָל מַה שֶּׁנּוֹגֵעַ לַצָּרוֹת וְלַיִּסּוּרִים הַבָּאִים עַל הָאָדָם שֶׁגַּם הֵם נוֹבְעִים מִכּחֹוֹ שֶׁל הָרַע בָּעוֹלָם. הַתַּחְמשֶׁת שֶׁל הָרַע תִּכְלֶה בְּסוֹפוֹ שֶׁל דָּבָר, וְתִתְבַּעֵר מִן הָעוֹלָם, וְאָז יִהְיֶה סוֹף וָקֵץ לְכָל צָרוֹתֵינוּ, וְתַגִּיעַ הָעֵת לְפִדְיוֹן נַפְשֵׁנוּ, וְעוֹד נֵצֵא בִּרְכוּשׁ גָדוֹל.

**INDEX_WRITE=<BR>
@ צפון

((לְכַתְּחִלָּה, יֹאכַל שְׁנֵי כַּזֵּיתִים מִן הָאֲפִיקוֹמָן הַשָּׁמוּר בְּמַפָּה, כַּזַּיִת אֶחָד זֵכֶר לְקָרְבַּן הַפֶּסַח שֶׁהָיָה נֶאֱכָל עַל הַשָּׂבָע, וְכַזַּיִת אֶחָד זֵכֶר לַמַּצָּה הַנֶּאֱכֶלֶת עִם הַפֶּסַח xxוְאִם אֵין בְּכֹחוֹ לֶאֱכֹל שְׁנֵי כַּזֵּיתִים, יֹאכַל כַּזַּיִת אֶחָד, זֵכֶר לַפֶּסַחyy, וְיֹאכַל אוֹתוֹ בְּמָקוֹם אֶחָד, כְּקָרְבַּן הַפֶּסַח, וּבַהֲסִבָּה.))aa

[הִנְנִי] מוּכָן וּמְזֻמָּן לְקַיֵּם מִצְוַת אֲכִילַת אֲפִיקוֹמָן לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ עַל יְדֵי הַהוּא טָמִיר וְנֶעְלָם בְּשֵׁם כָּל יִשְׂרָאֵל. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ:bb
<center>
[[[ [[[[זֵכֶר לְקָרְבַּן פֶּסַח הַנֶּאֱכַל עַל הַשָּׂבָע:]]]] ]]]
</center>
((וְלֹא יֹאכַל שׁוּם דָּבָר אַחֲרָיו. וּמֻתָּר לִשְׁתּוֹת רַק מַיִם xxוּלְצֹרֶךְ גָּדוֹל מֻתָּר לִשְׁתּוֹת קָפֶהyy.))

~ זְמַן אֲכִילַת הָאֲפִיקוֹמָן

נִפְסַק לַהֲלָכָה (שו''ע או''ח תעז, א): ''לְאַחַר גְּמַר כָּל הַסְּעוּדָה אוֹכְלִים מַצָּה הַשְּׁמוּרָה תַּחַת הַמַּפָּה, כַּזַּיִת כָּל אֶחָד, זֵכֶר לַפֶּסַח הַנֶּאֱכָל עַל הַשּׂבַע, וְיֹאכְלֶנּוּ בַּהֲסִבָּה וְלֹא יְבָרֵךְ עָלָיו. וִיהֵא זָהִיר לְאָכְלוֹ קֹדֶם חֲצוֹת.''

וּמֵאַחַר שֶׁלַּהֲלָכָה נִפְסַק שֶׁהָאָדָם צָרִיךְ לִהְיוֹת זָהִיר לֶאֱכֹל אֶת הָאֲפִיקוֹמָן קֹדֶם חֲצוֹת, עָלֵינוּ לְבָרֵר מַה יִּהְיֶה אִם אָדָם הַנִּמְצָא בִּתְחִלַּת הַסְּעוּדָה אוֹ בְּעִצּוּמָהּ רוֹאֶה כִּי חֲצוֹת הַלַּיְלָה מִתְקָרֵב וְלֹא יוּכַל לְהַסְפִּיק לֶאֱכֹל אֶת הָאֲפִיקוֹמָן לִפְנֵי חֲצוֹת - כֵּיצַד יִנְהַג?

דָּבָר מֵעֵין זֶה אֵרַע [לְהַגְּרָ''א מִוִּילְנָא], כְּפִי שֶׁמְּסֻפָּר בְּ''[תּוֹסְפוֹת מַעֲשֵׂה רַב]'':

{{פַּעַם אַחַת הֶאֱרִיךְ בַּהַגָּדָה וּפֵרוּשִׁים וְסִפּוּרִים, וְהִבִּיט בְּהַמּוֹרֵה שָׁעָה שֶׁחֲצוֹת מְמַשְׁמֵשׁ וָבָא. וְאָז תֵּכֶף צִוָּה לֶאֱכֹל אֲפִיקוֹמָן, וְנִשְׁאֲרוּ כָּל הַמַּאֲכָלִים וּמִינֵי מְגָדִים עַל הַשֻּׁלְחָן, וְלֹא אָכַל שׁוּם אֶחָד מֵהֶם וַאֲפִלּוּ אִשְׁתּוֹ וּבְנֵי בֵּיתוֹ.}}

הֲרֵי שֶׁ[הַגְּרָ''א] סָבַר שֶׁאֵין שׁוּם עֵצָה אֶלָּא לְהַקְפִּיד לֶאֱכֹל אֶת הָאֲפִיקוֹמָן קֹדֶם חֲצוֹת.

~ הַרָב שְׁבַדְרוֹן אָכָל אֶת הָאֲפִיקוֹמָן אַחַר חֲצוֹת

{{כְּשֶׁהִתְאָרַח ר' שָׁלוֹם שְׁבַדְרוֹן זַצַּ''ל, הַמַּגִּיד הַיְרוּשַׁלְמִי, בְּבֵיתוֹ שֶׁל אֶחָד מִמַּכָּרָיו, בְּלֵיל הַסֵּדֶר אֲשֶׁר חָל לִהְיוֹת בְּמוֹצָאֵי שַׁבָּת הַמַּלְכָּה...

הִזְכַּרְנוּ אֶת הַיּוֹם בַּשָּׁבוּעַ, שֶׁכֵּן יֵשׁ בּוֹ כְּדֵי לְלַמְּדֵנוּ כִּי אֶת עֲרִיכַת הַסֵּדֶר בְּאוֹתָהּ שָׁנָה הֵחֵל ר' שָׁלוֹם בְּשָׁעָה מְאֻחֶרֶת לְמַדַּי, רַק לְאַחַר שֶׁאִמּוֹ הָאַלְמָנָה שֶׁל הַמְאָרֵחַ - אֲשֶׁר הֵסֵבָּה אֶל שֻׁלְחָנוֹ כְּמוֹ הַצַּדִּיק הַיְרוּשַׁלְמִי - סִיְּמָה אֶת הֲכָנוֹתֶיהָ, הֲכָנוֹת אֲשֶׁר לֹא נִתָּן הָיָה לַעֲשׂוֹתָן אֶלָּא לְאַחַר יְצִיאַת הַשַּׁבָּת.

וְהִנֵּה, מִנְהָגוֹ שֶׁל ר' שָׁלוֹם בְּבֵיתוֹ בִּירוּשָׁלַיִם, הָיָה לְהַקְפִּיד עַד מְאֹד עַל שְׁעַת אֲכִילַת הָאֲפִיקוֹמָן. אֶת חֲצוֹת הַלַּיְלָה הוּא לֹא הָיָה עוֹבֵר בְּטֶרֶם אָכְלוּ אֶת הַ''כַּזַּיִת'' הָאַחֲרוֹן הַזֶּה - וִיהִי מָה! אוּלָם הַלַּיְלָה, עָסוּק הָיָה ר' שָׁלוֹם בִּדְבַר מָה אַחֵר, חָשׁוּב יוֹתֵר...

סֵדֶר הַפֶּסַח הֵחֵל, כָּאָמוּר, בְּשָׁעָה מְאֻחֶרֶת לְמַדַּי, וְהִנֵּה הִבְחִין ר' שָׁלוֹם כִּי בַּעַל הַבַּיִת מִשְׁתַּדֵּל לְהִזְדָּרֵז וּלְזָרֵז אַף אֶת בְּנֵי בֵּיתוֹ, תּוֹךְ שֶׁהוּא מוֹנֵעַ אֶת בָּנָיו וּבְנוֹתָיו מִלְּהַרְצוֹת חִדּוּשִׁים וּפֵרוּשִׁים שֶׁנֶּאֶמְרוּ לָהֶם בִּמְקוֹמוֹת לִמּוּדֵיהֶם, וְזֹאת עַל מְנָת לְהַסְפִּיק וּלְסַיֵּם אֶת הַסְּעוּדָה עַד לַחֲצוֹת הַלַּיְלָה. הוּא הִפְנָה אֵלָיו פָּנִים זוֹעֲפוֹת וְעָמַד עַל כָּךְ שֶׁיֶּחְדַּל מִמַּעֲשָׂיו תֵּכֶף וּמִיָּד!...

כְּפִי שֶׁיְּכוֹלִים אָנוּ לְתָאֵר, אֶל שְׁלַב אֲכִילַת הָאֲפִיקוֹמָן הִגִּיעוּ הַמְסֻּבִּים רַק בִּשְׁעַת לַיְלָה מְאֻחֶרֶת, הַרְבֵּה הַרְבֵּה לְאַחַר שְׁעַת חֲצוֹת. הָיְתָה זוֹ הַפַּעַם הָרִאשׁוֹנָה בְּחַיָּיו שֶׁל הַצַּדִּיק הַיְרוּשַׁלְמִי שֶׁבָּהּ לֹא עָלָה בְּיָדוֹ לְהַקְפִּיד עַל אֲכִילַת אֲפִיקוֹמָן בִּזְמַנּוֹ. אוּלָם אִם סְבוּרִים אָנוּ כִּי פָּנָיו עָגְמוּ וְהָעַצְבוּת קָבְעָה אֶת מִשְׁכָּנָהּ בְּלִבּוֹ - הֲרֵי שֶׁאֵינֶנּוּ אֶלָּא טוֹעִים... הַהַחְמָצָה לֹא נִכְּרָה עַל פָּנָיו!

עַל פָּנָיו שֶׁל ר' שָׁלוֹם נִכְּרָה רוֹמְמוּת הֶחָג בִּלְבָד, שִׂמְחָה שֶׁל מִצְוָה, מִצְוָה אֲשֶׁר הִתְקַיְּמָה תּוֹךְ שִׁקּוּל דַּעַת הִלְכָתִי-תּוֹרָנִי צָרוּף: ''אֲכִילַת אֲפִיקוֹמָן לִפְנֵי חֲצוֹת - הֲרֵי זֶה דִּין דְּרַבָּנָן בִּלְבָד!'' - הִבְהִיר ר' שָׁלוֹם שָׁעוֹת סְפוּרוֹת מְאֻחָר יוֹתֵר, כַּאֲשֶׁר נִגַּשׁ מְאָרְחוֹ וְהִתְנַצֵּל עַל שֶׁבְּעֶטְיוֹ נֶאֱלַץ הַצַּדִּיק לְשַׁנּוֹת מִנְהָגוֹ אֲשֶׁר נָהַג מֵעוֹדוֹ... ''לְצַעֵר אַלְמָנָה לְעֻמַּת זֹאת'' - חִדֵּד הַ''מַּגִּיד'' אֶת הַמֶּסֶר - ''הֲרֵי זֶה לָאו דְּאוֹרָיְתָא בְּלִי שֶׁמֶץ שֶׁל סָפֵק!''

''דַּאֲגָתִי בְּמֶשֶׁךְ כָּל הַלַּיְלָה לֹא הָיְתָה נְתוּנָה לַ'חֻמְרָה' שֶׁלִּי עָלֶיהָ לֹא אוּכַל לְהַקְפִּיד. מֵאַחַר שֶׁעָשִׂיתִי אֶת כָּל אֲשֶׁר לְאֵל יָדִי, בָּרוּר כִּי הָרִבּוֹנוֹ שֶׁל עוֹלָם אֵינוֹ מְבַקֵּשׁ מִמֶּנִּי יוֹתֵר!'' - הִטְעִים ר' שָׁלוֹם. ''דַּאֲגָתִי הָיְתָה נְתוּנָה אַךְ וְרַק לְאִמְּךָ הָאַלְמָנָה, וּלְכָךְ שֶׁתֵּהָנֶה בְּרֹב נַחַת מִילָדֶיהָ וּנְכָדֶיהָ הַצּוֹעֲדִים כֻּלָּם בְּדֶרֶךְ הַיָּשָׁר, וְעוֹסְקִים בַּתּוֹרָה בְּאַהֲבָה!''

הוֹסִיף הַ''מַּגִּיד'' וְהִסְבִּיר:

''רְאֵה נָא! אִמְּךָ בְּלֹא כָּל סָפֵק מַמְתִּינָה בְּמֶשֶׁךְ כָּל הַשָּׁנָה לַלַּיְלָה הַמְרוֹמֵם הַזֶּה, לֵיל הַסֵּדֶר, בּוֹ תָּסֵב עִם בְּנֵי מִשְׁפַּחְתְּךָ סְבִיב הַשֻּׁלְחָן הֶעָרוּךְ, וְאֶת לִבָּהּ תְּמַלֵּא גַּאֲוָה יְהוּדִית אֲמִתִּית כַּאֲשֶׁר תִּשְׁמַע אֶת הַיְלָדִים הַמְסַפְּרִים אֶת סִפּוּר יְצִיאַת מִצְרַיִם, אֶת הַבַּחוּרִים הַמְחַדְּשִׁים וּמְפַלְפְּלִים, וְאוֹתְךָ מְנַצֵּחַ עַל כֻּלָּם... וּבְכֵן, הַאִם יָכֹלְתִּי לָקַחַת מִמֶּנָּה תַּעֲנוּג זֶה? בְּשׁוּם פָּנִים וָאֹפֶן לֹא!'' - סִיֵּם בְּהִתְרַגְּשׁוּת.}}

וְאָכֵן, מַרְבֶּה הָיָה ר' שָׁלוֹם לַעֲמֹד עַל דְּבָרָיו שֶׁל נְעִים זְמִירוֹת יִשְׂרָאֵל בִּתְהִלּוֹתָיו, אֲשֶׁר אָמַר: ''לֹא בִגְבוּרַת הַסּוּס יֶחְפָּץ, לֹא בְשׁוֹקֵי הָאִישׁ יִרְצֶה, [רוֹצֶה ה' אֶת יְרֵאָיו] - אֶת הַמְיַחֲלִים לְחַסְדּוֹ''. וְיֵשׁ לְהָבִין, לִכְאוֹרָה, אֵיזוֹ שַׁיָּכוּת מָצָא דָּוִד הַמֶּלֶךְ בֵּין ''גְּבוּרַת הַסּוּס'', בֵּין ''שׁוֹקֵי הָאִישׁ'' - לְבֵין יִרְאַת ה'? אֶלָּא דָּוִד הַמֶּלֶךְ פּוֹנֶה אֶל אוֹתָם ''צַדִּיקִים'': דְּעוּ לָכֶם, לֹא בִּגְבוּרַת הַסּוּס יֶחְפַּץ! הַקָּדוֹשׁ בָּרוּךְ הוּא אֵינוֹ חָפֵץ בַּגְּבוּרָה שֶׁל הַסּוּס, בְּהִתְגַּבְּרוּת אֲשֶׁר רוֹמֶסֶת אֶת הַזּוּלַת וּמִתְעַלֶּמֶת מִשִּׁקּוּל הַדַּעַת הַתּוֹרָנִי אֲשֶׁר מַנְחִיל לָנוּ בּוֹרֵא הָעוֹלָם.

בְּמִי רוֹצֶה אֵפוֹא הַקָּדוֹשׁ בָּרוּךְ הוּא? אַךְ וְרַק בִּירֵאָיו! אַךְ וְרַק בְּאֵלּוּ אֲשֶׁר רַק יִרְאַת אֱלֹקִים עוֹמֶדֶת לְנֶגֶד עֵינֵיהֶם, אֵלּוּ אֲשֶׁר אֵין לָהֶם בְּעוֹלָמָם מְאוּמָה מִלְּבַד רְצוֹנוֹ הָאֲמִתִּי שֶׁל בּוֹרֵא עוֹלָם! בָּהֶם - חָפֵץ ה' יִתְבָּרַךְ.

וְר' שָׁלוֹם בְּעַצְמוֹ, כְּפִי שֶׁרָאִינוּ, הִוָּה אֶת הַדֻּגְמָה הַמֻּשְׁלֶמֶת לְאָדָם כָּזֶה, אֲשֶׁר יָדַע בְּעֵת הַצֹּרֶךְ, כִּי עַל הַכֹּל שָׁוֶה לְוַתֵּר - עַל כָּל ''חֻמְרָה'', כָּל ''הִדּוּר'' וְכָל ''מִנְהָג'' - וּבִלְבַד שֶׁלֹּא לְאַבֵּד אֶת הָעִקָּר, לְהַחֲטִיא אֶת הַמַּטָּרָה הָאֲמִתִּית - קִיּוּם רְצוֹן ה'!

~ בַּקָשָׁה מְיֻחֶדֶת שֶׁל יֶלֶד יְהוּדִי לַאֲפִיקוֹמָן

בּוֹאוּ וְנִרְאֶה אֵילּוּ מִשְׁאֲלוֹת יֵשׁ לְיֶלֶד טְהוֹר לֵב. נָבִיא כָּאן אֶת סִפּוּרוֹ שֶׁל אַבָּא אֶחָד שֶׁהִגִּיעַ אֶל הרה''ג [יִצְחָק זִילְבֶּרְשְׁטֵיין] שְׁלִיטָ''א מִיָּד לְאַחַר לֵיל הַסֵּדֶר וְכֻלּוֹ נִרְגָּשׁ:

{{''אֲנִי חַיָּב לְסַפֵּר לְךָ מֶה עָשָׂה הַבֵּן שֶׁלִּי, כְּדֵי שֶׁהַכֹּל יִלְמְדוּ וְיִרְאוּ עַד הֵיכָן מַגַּעַת טָהֳרָתוֹ שֶׁל יֶלֶד יְהוּדִי.

כְּמוֹ שֶׁמְּקֻבָּל בְּהַרְבֵּה בָּתִּים יְהוּדִיִּים, גַּם בְּבַיִת זֶה 'חוֹטְפִים' הַיְלָדִים אֶת הָאֲפִיקוֹמָן וּמַרְאִים אֶת כֹּחָם בִּ'גְבוּרָה' זוֹ. בְּלֵיל הַסֵּדֶר הִתְפַּלֵּאתִי לִרְאוֹת שֶׁאֶחָד מִבָּנַי הַקְּטַנִּים שֶׁאֵינוֹ נוֹהֵג בְּדֶרֶךְ כְּלָל לְהִלָּחֵם בְּנוֹשֵׂא זֶה עִם אֶחָיו, מִתְאַמֵּץ אַף הוּא לְהַגִּיעַ אֶל הָאֲפִיקוֹמָן וְלַחְטֹף אוֹתוֹ.

לְמַרְבֵּה הַפֶּלֶא, כְּשֶׁהִגִּיעוּ בְּנֵי הַמִּשְׁפָּחָה לְמִצְוַת הָאֲפִיקוֹמָן הִתְבָּרֵר שֶׁהַבֵּן הַקָּטָן הִצְלִיחַ הַפַּעַם יוֹתֵר מֵאֶחָיו וּכְשֶׁהָאַבָּא בִּקֵּשׁ אֶת הַמַּצָּה נֶעֱמַד הַיֶּלֶד וְהִכְרִיז בְּעֵינַיִם בּוֹרְקוֹת שֶׁלֹּא יַחֲזִיר אֶת הַפִּקָּדוֹן הַיָּקָר עַד שֶׁיַּבְטִיחוּ לוֹ, כַּמְקֻבָּל מִקַּדְמַת דְּנָא, מַתָּנָה נָאָה.

נִבְהַלְתִּי. כְּשֶׁיֶּלֶד קָטָן מְבַקֵּשׁ מַתָּנָה, לֹא תָּמִיד אֶפְשָׁר לְמַלֵּא אֶת מְבֻקָּשׁוֹ. וּמַה יִּהְיֶה עַל קִיּוּם הַמִּצְוָה? הֲרֵי לֹא יִקְחוּ מֵהַקָּטָן אֶת הַמַּצָּה בְּכֹחַ...

בְּלֵית בְּרֵרָה שָׁאַל הָאָב אֶת הַיֶּלֶד מַה הוּא רוֹצֶה וְהַיֶּלֶד הִפְתִּיעַ בְּדִבְרֵי תְּשׁוּבָתוֹ אֶת כֻּלָּם, וְאַף לִחְלַח אֶת עֵינֵיהֶם שֶׁל כַּמָּה מִן הַנּוֹכְחִים.

'אַבָּא, אֵינֶנִּי רוֹצֶה מַתָּנָה. אֲנִי רוֹצֶה מִמְּךָ בְּרָכָה, שֶׁתְּבָרֵךְ אוֹתִי שֶׁאַצְלִיחַ בְּלִמּוּד תּוֹרָה וְאוּכַל לְכַבֵּד אוֹתְךָ וְאֶת אִמָּא כָּרָאוּי. אִם תְּבָרֵךְ אוֹתִי, אַחֲזִיר לְךָ מִיָּד אֶת הָאֲפִיקוֹמָן'.

מּוּבָן שֶׁהָעִסְקָה בֻּצְּעָה עַל הַצַּד הַטּוֹב בְּיוֹתֵר וְהָאָב הִנִּיחַ אֶת יָדָיו עַל רֹאשׁ בְּנוֹ וּבֵרְכוֹ בִּלְבָבִיּוּת רַבָּה. הַיֶּלֶד הָיָה כָּל כָּךְ מְאֻשָּׁר, מְתָאֲרִים אֶחָיו, שֶׁשִּׂמְחָתוֹ זוֹ לֹא פָּסְקָה בְּמֶשֶׁךְ זְמַן רַב. שִׂמְחָה עַל כִּי קִבֵּל בְּרָכָה מֵאָבִיו...''}}

@ ברך

((מוֹזְגִין כּוֹס שְׁלִישִׁי, נוֹטְלִים יָדַיִם לְמַיִם אַחֲרוֹנִים וּמְבָרְכִין בִּרְכַּת הַמָזוֹן.))aa

[הִנְּנִי] מוּכָן וּמְזֻמָּן לְקַיֵם מִצְוַת עֲשֵׂה שֶׁל בִּרְכַּת הַמָּזוֹן כַּכָּתוּב וְאָכַלְתָּ וְשָׂבָעְתָּ וּבֵרַכְתָּ אֶת יְהֹוָה אֱלֹהֶיךָ עַל הָאָרֶץ הַטּוֹבָה אֲשֶׁר נָתַן לָךְ:

[לַמְנַצֵּחַ] בִּנְגִינֹת מִזְמוֹר שִׁיר: אֱלֹהִים יְחָנֵּנוּ וִיבָרְכֵנוּ. יָאֵר פָּנָיו אִתָּנוּ סֶלָה: לָדַעַת בָּאָרֶץ דַּרְכֶּךָ. בְּכָל גּוֹיִם יְשׁוּעָתֶךָ: יוֹדוּךָ עַמִּים אֱלֹהִים. יוֹדוּךָ עַמִּים כֻּלָּם: יִשְׂמְחוּ וִירַנְּנוּ לְאֻמִּים כִּי תִשְׁפֹּט עַמִּים מִישׁר. וּלְאֻמִּים בָּאָרֶץ תַּנְחֵם סֶלָה: יוֹדוּךָ עַמִּים אֱלֹהִים. יוֹדוּךָ עַמִּים כֻּלָּם: אֶרֶץ נָתְנָה יְבוּלָהּ. יְבָרְכֵנוּ אֱלֹהִים אֱלֹהֵינוּ: יְבָרְכֵנוּ אֱלֹהִים. וְיִירְאוּ אוֹתוֹ כָּל אַפְסֵי אָרֶץ:

[אֲבָרְכָה] אֶת יְהֹוָה בְּכָל-עֵת. תָּמִיד תְּהִלָּתוֹ בְּפִי: סוֹף דָּבָר הַכֹּל נִשְׁמָע. אֶת הָאֱלֹהִים יְרָא וְאֶת מִצְוֹתָיו שְׁמוֹר, כִּי זֶה כָֹּל הָאָדָם: תְּהִלַּת יְהֹוָה יְדַבֶּר פִּי. וִיבָרֵךְ כָּל בָּשָׂר שֵׁם קָדְשׁוֹ לְעוֹלָם וָעֶד: וַאֲנַחְנוּ נְבָרֵךְ יָהּ מֵעַתָּה וְעַד עוֹלָם הַלְלוּיָהּ: וַיְדַבֵּר אֵלַי, זֶה הַשֻּׁלְחָן אֲשֶׁר לִפְנֵי יְהֹוָה:bb

((אִם מְבָרְכִים בְּזִמּוּן הַמְבָרֵךְ אוֹמֵר: ))

((הַמְבָרֵךְ אוֹמֵר: )) הַב לָן וְנִבְרִיךְ למַלְכָּא עִלָּאָה קַדִּישָׁא.
((הַמְסֻבִּים עוֹנִים: )) שָׁמָיִם.
((הַמְבָרֵךְ אוֹמֵר: )) בִּרְשׁוּת מַלְכָּא עִלָּאָה קַדִּישָׁא. (בשבת: וּבִרְשׁוּת שַׁבַּת מַלְכְּתָא)
וּבִרְשׁוּת יוֹמָא טָבָא קַדִּישָׁא. וּבִרְשׁוּת מוֹרַי וְרַבּוֹתַי.
((הַמְבָרֵךְ אוֹמֵר: )) נְבָרֵך (בַּעֲשָׂרָה: אֱלֹהֵינוּ) שֶׁאָכַלְנוּ מִשֶּׁלוֹ:
((הַמְסֻבִּים עוֹנִים: )) בָּרוּךְ (בַּעֲשָׂרָה: אֱלֹהֵינוּ) שֶׁאָכַלְנוּ מִשֶּׁלוֹ וּבְטוּבוֹ חָיִינוּ:
((הַמְבָרֵךְ חוֹזֵר וְאוֹמֵר: )) בָּרוּךְ (בַּעֲשָׂרָה: אֱלֹהֵינוּ) שֶׁאָכַלְנוּ מִשֶּׁלוֹ וּבְטוּבוֹ חָיִינוּ:

[[[ [[[[בָּרוּךְ]]]] אַתָּה יְהֹוָה, אֱלֹהֵינוּ מֶלֶךְ הָעוֹלָם, הָאֵל הַזָּן אוֹתָנוּ וְאֶת הָעוֹלָם כֻּלּוֹ בְּטוּבוֹ בְּחֵן בְּחֶסֶד בְּרֶוַח וּבְרַחֲמִים רַבִּים. נתֵן לֶחֶם לְכָל בָּשָׂר. כִּי לְעוֹלָם חַסְדּוֹ: וּבְטוּבוֹ הַגָּדוֹל תָּמִיד לֹא חָסַר לָנוּ וְאַל יֶחְסַר לָנוּ מָזוֹן תָּמִיד לְעוֹלָם וָעֶד. כִּי הוּא אֵל זָן וּמְפַרְנֵס לַכֹּל, וְשֻׁלְחָנוֹ עָרוּךְ לַכֹּל, וְהִתְקִין מִחְיָה וּמָזוֹן לְכָֹל בְּרִיּוֹתָיו אֲשֶׁר בָּרָא, בְרַחֲמָיו וּבְרוֹב חֲסָדָיו, כָּאָמוּר. פּוֹתֵחַ אֶת יָדֶךָ. וּמַשְׂבִּיעַ לְכָֹל חַי רָצוֹן: בָּרוּךְ אַתָּה יְהֹוָה, הַזָּן אֶת הַכֹּל:

[[[[נוֹדֶה]]]] לְּךָ יְהֹוָה אֱלֹהֵינוּ עַל שֶׁהִנְחַלְתָּ לַאֲבוֹתֵינוּ אֶרֶץ חֶמְדָּה טוֹבָה וּרְחָבָה בְּרִית וְתוֹרָה חַיִּים וּמָזוֹן. עַל שֶׁהוֹצֵאתָנוּ מֵאֶרֶץ מִצְרַיִם, וּפְדִיתָנוּ מִבֵּית עֲבָדִים, וְעַל בְּרִיתְךָ שֶׁחָתַמְתָּ בִּבְשָׂרֵנוּ, וְעַל תּוֹרָתְךָ שֶׁלִּמַּדְתָּנוּ, וְעַל חֻקֵּי רְצוֹנָךְ שֶׁהוֹדַעְתָּנוּ. וְעַל חַיִּים וּמָזוֹן שֶׁאַתָּה זָן וּמְפַרְנֵס אוֹתָנוּ:

[[[[וְעַל]]]] הַכֹּל יְהֹוָה אֱלֹהֵינוּ אֲנַחְנוּ מוֹדִים לָךְ וּמְבָרְכִים אֶת שְׁמָךְ כָּאָמוּר וְאָכַלְתָּ וְשָׂבָעְתָּ. וּבֵרַכְתָּ אֶת יְהֹוָה אֱלֹהֶיךָ עַל-הָאָרֶץ הַטּוֹבָה אֲשֶׁר נָתַן לָךְ: בָּרוּךְ אַתָּה יְהֹוָה, עַל הָאָרֶץ וְעַל הַמָּזוֹן:

[[[[רַחֵם]]]] יְהֹוָה אֱלֹהֵינוּ עָלֵינוּ וְעַל יִשְׂרָאֵל עַמָּךְ, וְעַל יְרוּשָׁלַיִם עִירָךְ, וְעַל הַר צִיּוֹן מִשְׁכַּן כְּבוֹדָךְ, וְעַל הֵיכָלָךְ, וְעַל מְעוֹנָךְ, וְעַל דְּבִירָךְ, וְעַל הַבַּיִת הַגָּדוֹל וְהַקָּדוֹשׁ שֶׁנִּקְרָא שִׁמְךָ עָלָיו. אָבִינוּ, רְעֵנוּ, זוּנֵנוּ, פַּרְנְסֵנוּ, כַּלְכְּלֵנוּ, הַרְוִיחֵנוּ, הַרְוַח לָנוּ מְהֵרָה מִכָּל צָרוֹתֵינוּ, וְנָא אַל תַּצְרִיכֵנוּ יְהֹוָה אֱלֹהֵינוּ לִידֵי מַתְּנוֹת בָּשָׂר וָדָם, וְלֹא לִידֵי הַלְוָאָתָם, אֶלָּא לְיָדְךָ הַמְּלֵאָה וְהָרְחָבָה, הָעֲשִׁירָה וְהַפְּתוּחָה. יְהִי רָצוֹן שֶׁלֹּא נֵבוֹשׁ בָּעוֹלָם הַזֶּה, וְלֹא נִכָּלֵם לְעוֹלָם הַבָּא, וּמַלְכוּת בֵּית דָּוִד מְשִׁיחָךְ תַּחֲזִירֶנָּה לִמְקוֹמָהּ בִּמְהֵרָה בְיָמֵינוּ:]]]

((בְּשַׁבָּת אוֹמְרִים:))

aa[רְצֵה] וְהַחֲלִיצֵנוּ יְהֹוָה אֱלֹהֵינוּ בְּמִצְוֹתֶיךָ וּבְמִצְוַת יוֹם הַשְּׁבִיעִי. הַשַּׁבָּת הַגָּדוֹל וְהַקָּדוֹשׁ הַזֶּה כִּי יוֹם גָּדוֹל וְקָדוֹשׁ הוּא מִלְּפָנֶיךָ. נִשְׁבֹּת בּוֹ וְנָנוּחַ בּוֹ וְנִתְעַנֵּג בּוֹ כְּמִצְוַת חֻקֵּי רְצוֹנֶךָ. וְאַל תְּהִי צָרָה וְיָגוֹן בְּיוֹם מְנוּחָתֵנוּ. וְהַרְאֵנוּ בְּנֶחָמַת צִיּוֹן בִּמְהֵרָה בְיָמֵינוּ. כִּי אַתָּה הוּא בַּעַל הַנֶּחָמוֹת וַהֲגַם שֶׁאָכַלְנוּ וְשָׁתִינוּ חֻרְבַּן בֵּיתְךָ הַגָּדוֹל וְהַקָּדוֹשׁ לֹא שָׁכַחְנוּ. אַל תִּשְׁכָּחֵנוּ לָנֶצַח וְאַל תִּזְנָחֵנוּ לָעַד כִּי אֵל מֶלֶךְ גָּדוֹל וְקָדוֹשׁ אָתָּה:bb

[[[ [[[[אֱלֹהֵינוּ]]]] וֵאלֹהֵי אֲבוֹתֵינוּ יַעֲלֶה וְיָבֹא וְיַגִּיעַ וְיֵרָאֶה וְיֵרָצֶה וְיִשָּׁמַע וְיִפָּקֵד וְיִזָּכֵר זִכְרוֹנֵנוּ וְזִכְרוֹן אֲבוֹתֵינוּ. זִכְרוֹן יְרוּשָׁלַיִם עִירֶךָ. וְזִכְרוֹן מָשִׁיחַ בֶּן דָּוִד עַבְדֶּךָ. וְזִכְרוֹן כָּל עַמְּךָ בֵּית יִשְׂרָאֵל לְפָנֶיךָ לִפְלֵטָה לְטוֹבָה. לְחֵן לְחֶסֶד וּלְרַחֲמִים. לְחַיִּים טוֹבִים וּלְשָׁלוֹם. בְּיוֹם חַג הַמַּצּוֹת הַזֶּה, בְּיוֹם טוֹב מִקְרָא קֹדֶשׁ הַזֶּה. לְרַחֵם בּוֹ עָלֵינוּ וּלְהוֹשִׁיעֵנוּ. זָכְרֵנוּ יְהֹוָה אֱלֹהֵינוּ בּוֹ לְטוֹבָה. וּפָקְדֵנוּ בּוֹ לִבְרָכָה. וְהוֹשִׁיעֵנוּ בּוֹ לְחַיִּים טוֹבִים. בִּדְבַר יְשׁוּעָה וְרַחֲמִים. חוּס וְחָנֵּנוּ וַחֲמוֹל וְרַחֵם עָלֵינוּ. וְהוֹשִׁיעֵנוּ כִּי אֵלֶיךָ עֵינֵינוּ. כִּי אֵל מֶלֶךְ חַנּוּן וְרַחוּם אָתָּה:

[[[[וְתִבְנֶה]]]] יְרוּשָׁלַיִם עִירָךְ בִּמְהֵרָה בְיָמֵינוּ: בָּרוּךְ אַתָּה יְהֹוָה, בּוֹנֵה יְרוּשָׁלָיִם. (וְאוֹמֵר בְּלַחַשׁ: אָמֵן):

[[[[בָּרוּךְ]]]] אַתָּה יְהֹוָה, אֱלֹהֵינוּ מֶלֶךְ הָעוֹלָם, לָעַד הָאֵל אָבִינוּ מַלְכֵּנוּ אַדִּירֵנוּ. בּוֹרְאֵנוּ. גּוֹאֲלֵנוּ. קְדוֹשֵׁנוּ. קְדוֹשׁ יַעֲקב. רוֹעֵנוּ רוֹעֵה יִשְׂרָאֵל. הַמֶּלֶךְ הַטּוֹב וְהַמֵּטִיב לַכּל. שֶׁבְּכָל יוֹם וָיוֹם הוּא הֵטִיב לָנוּ. הוּא מֵטִיב לָנוּ. הוּא יֵיטִיב לָנוּ. הוּא גְמָלָנוּ. הוּא גוֹמְלֵנוּ. הוּא יִגְמְלֵנוּ לָעַד חֵן וָחֶסֶד וְרַחֲמִים וְרֵוַח וְהַצָּלָה וְכָל טוֹב:

[[[[הָרַחֲמָן]]]] הוּא יִשְׁתַּבַּח עַל כִּסֵּא כְבוֹדוֹ: הָרַחֲמָן הוּא יִשְׁתַּבַּח בַּשָּׁמַיִם וּבָאָרֶץ: הָרַחֲמָן הוּא יִשְׁתַּבַּח בָּנוּ לְדוֹר דּוֹרִים: הָרַחֲמָן הוּא קֶרֶן לְעַמּוֹ יָרִים: הָרַחֲמָן הוּא יִתְפָּאַר בָּנוּ לָנֶצַח נְצָחִים: הָרַחֲמָן הוּא יְפַרְנְסֵנוּ בְּכָבוֹד וְלֹא בְבִזּוּי בְּהֶתֵּר וְלֹא בְאִסּוּר בְּנַחַת וְלֹא בְצָעַר: הָרַחֲמָן הוּא יִתֵּן שָׁלוֹם בֵּינֵינוּ: הָרַחֲמָן הוּא יִשְׁלַח בְּרָכָה רְוָחָה וְהַצְלָחָה בְּכָל מַעֲשֵׂה יָדֵינוּ: הָרַחֲמָן הוּא יַצְלִיחַ אֶת דְּרָכֵינוּ: הָרַחֲמָן הוּא יִשְׁבּוֹר עוֹל גָּלוּת מְהֵרָה מֵעַל צַוָּארֵנוּ: הָרַחֲמָן הוּא יוֹלִיכֵנוּ מְהֵרָה קוֹמְמִיּוּת בְּאַרְצֵנוּ: הָרַחֲמָן הוּא יִרְפָּאֵנוּ רְפוּאָה שְׁלֵמָה רְפוּאַת הַנֶּפֶשׁ וּרְפוּאַת הַגּוּף: הָרַחֲמָן הוּא יִפְתַּח לָנוּ אֶת יָדוֹ הָרְחָבָה: הָרַחֲמָן הוּא יְבָרֵךְ כָּל אֶחָד וְאֶחָד מִמֶּנּוּ בִּשְׁמוֹ הַגָּדוֹל כְּמוֹ שֶׁנִּתְבָּרְכוּ אֲבוֹתֵינוּ אַבְרָהָם יִצְחָק וְיַעֲקב בַּכֹּל מִכֹּל כֹּל. כֵּן יְבָרֵךְ אוֹתָנוּ יַחַד בְּרָכָה שְׁלֵמָה. וְכֵן יְהִי רָצוֹן וְנֹאמַר אָמֵן: הָרַחֲמָן הוּא יִפְרוֹשׂ עָלֵינוּ סֻכַּת שְׁלוֹמוֹ:]]]

((בְּשַׁבָּת: )) aa[הָרַחֲמָן] הוּא יַנְחִילֵנוּ עוֹלָם שֶׁכֻּלּוֹ שַׁבָּת וּמְנוּחָה לְחַיֵּי הָעוֹלָמִים:bb

[[[ [[[[הָרַחֲמָן]]]] הוּא יַנְחִילֵנוּ יוֹם שֶׁכֻּלּוֹ טוֹב:

[[[[הָרַחֲמָן]]]] הוּא יִטַּע תּוֹרָתוֹ וְאַהֲבָתוֹ בְּלִבֵּנוּ וְתִהְיֶה יִרְאָתוֹ עַל פָּנֵינוּ לְבִלְתִּי נֶחֱטָא. וְיִהְיוּ כָל מַעֲשֵׂינוּ לְשֵׁם שָׁמָיִם: ]]]

((בִּרְכַּת הָאוֹרֵחַ: ))

aa[הָרַחֲמָן] הוּא יְבָרֵךְ אֶת הַשֻּׁלְחָן הַזֶּה שֶׁאָכַלְנוּ עָלָיו וִיסַדֵּר בּוֹ כָֹּל מַעֲדַנֵּי עוֹלָם וְיִהְיֶה כְּשֻׁלְחָנוֹ שֶׁל אַבְרָהָם אָבִינוּ, כָּל רָעֵב מִמֶּנּוּ יאכַל, וְכָל צָמֵא מִמֶּנּוּ יִשְׁתֶּה. וְאַל יֶחְסַר מִמֶּנּוּ כָּל טוּב לָעַד וּלְעוֹלְמֵי עוֹלָמִים: הָרַחֲמָן הוּא יְבָרֵךְ אֶת בַּעַל הַבַּיִת הַזֶּה וּבַעַל הַסְּעֻדָּה הַזֹּאת. הוּא וּבָנָיו וְאִשְׁתּוֹ וְכָל אֲשֶׁר לוֹ. בְּבָנִים שֶׁיִּחְיוּ. וּבִנְכָסִים שֶׁיִּרְבּוּ. בָּרֵךְ יְהֹוָה חֵילוֹ וּפֹעַל יָדָיו תִּרְצֶה. וְיִהְיוּ נְכָסָיו וּנְכָסֵינוּ מֻצְלָחִים וּקְרוֹבִים לָעִיר. וְאַל יִזְדַּקֵּק לְפָנָיו וְלֹא לְפָנֵינוּ שׁוּם דְּבַר חֵטְא וְהִרְהוּר עָוֹן. שָׂשׂ וְשָׂמֵחַ כָּל הַיָּמִים בְּעשֶׁר וְכָבוֹד מֵעַתָּה וְעַד עוֹלָם. לֹא יֵבוֹשׁ בָּעוֹלָם הַזֶּה וְלֹא יִכָּלֵם לָעוֹלָם הַבָּא. אָמֵן כֵּן יְהִי רָצוֹן:bb

[[[ [[[[הָרַחֲמָן]]]] הוּא יְחַיֵּינוּ וִיזַכֵּנוּ וִיקָרְבֵנוּ לִימוֹת הַמָּשִׁיחַ וּלְבִנְיַן בֵּית הַמִּקְדָּשׁ וּלְחַיֵּי הָעוֹלָם הַבָּא.

[[[[מִגְדּוֹל]]]] יְשׁוּעוֹת מַלְכּוֹ. וְעֹשֶׂה חֶסֶד לִמְשִׁיחוֹ לְדָוִד וּלְזַרְעוֹ עַד-עוֹלָם: כְּפִירִים רָשׁוּ וְרָעֵבוּ. וְדֹרְשֵׁי יְהֹוָה לֹא יַחְסְרוּ כָֹל טוֹב: נַעַר הָיִיתִי גַּם זָקַנְתִּי וְלֹא רָאִיתִי צַדִּיק נֶעֱזָב. וְזַרְעוֹ מְבַקֶּשׁ לָחֶם: כָּל הַיּוֹם חוֹנֵן וּמַלְוֶה. וְזַרְעוֹ לִבְרָכָה: מַה שֶּׁאָכַלְנוּ יִהְיֶה לְשָׂבְעָה. וּמַה שֶּׁשָּׁתִינוּ יִהְיֶה לִרְפוּאָה. וּמַה שֶּׁהוֹתַרְנוּ יִהְיֶה לִבְרָכָה כְּדִכְתִיב וַיִּתֵּן לִפְנֵיהֶם וַיֹּאכְלוּ וַיּוֹתִירוּ כִּדְבַר יְהֹוָה: בְּרוּכִים אַתֶּם לַיְהֹוָה. עוֹשֵׂה שָׁמַיִם וָאָרֶץ: בָּרוּךְ הַגֶּבֶר אֲשֶׁר יִבְטַח בַּיְהֹוָה. וְהָיָה יְהֹוָה מִבְטָחוֹ: יְהֹוָה עֹז לְעַמּוֹ יִתֵּן. יְהֹוָה יְבָרֵךְ אֶת עַמּוֹ בַשָּׁלוֹם:

[[[[עוֹשֶׂה]]]] שָׁלוֹם בִּמְרוֹמָיו הוּא בְרַחֲמָיו יַעֲשֶׂה שָׁלוֹם עָלֵינוּ וְעַל כָּל עַמּוֹ יִשְׂרָאֵל וְאִמְרוּ אָמֵן:]]]

((יְבָרֵךְ ''בּוֹרֵא פְּרִי הַגֶּפֶן'' עַל כּוֹס שְׁלִישִׁית, וִיכַוֵּן לִפְטֹר בִּבְרָכָה זוֹ גַּם כּוֹס רְבִיעִית, וְיִשְׁתֶּה בַּהֲסִבָּה, וְלֹא יְבָרֵךְ אַחֲרָיו בְּרָכָה אַחֲרוֹנָה:))

aaכּוֹס יְשׁוּעוֹת אֶשָּׂא. וּבְשֵׁם יְהֹוָה אֶקְרָא: 

סָבְרֵי מָרָנָן: 
bb

[[[ [[[[בָּרוּךְ]]]] אַתָּה יְהֹוָה אֱלֹהֵינוּ מֶלֶךְ הָעוֹלָם, בּוֹרֵא פְּרִי הַגֶּפֶן.]]]

((שׁוֹתִין בְּהַסִבַּת שְׂמֹאל.))

~ זֶה הַשֻּׁלְחָן אֲשֶׁר לִפְנֵי ה'

כָּתְבוּ [חַכְמֵי הַמּוּסָר]: סְגֻלָּה נִפְלָאָה בָּדוּק וּמְנֻסֶּה, דְּהַמְבָרֵךְ בִּרְכַּת הַמָּזוֹן בִּנְעִימָה בְּשִׂמְחָה וּבְכַוָּנָה, מֻבְטָח לוֹ שֶׁלֹּא יִהְיֶה לוֹ דֹּחַק פַּרְנָסָה כְּלָל, וְיִהְיוּ מְזוֹנוֹתָיו תָּמִיד מְצוּיִים לוֹ בְּרֶוַח, וְכֵן הַזָּהִיר כָּל יָמָיו בְּבִרְכַּת הַמָּזוֹן מַמְצִיא לוֹ הַקָּדוֹשׁ בָּרוּךְ הוּא אֶת מְזוֹנוֹתָיו בְּכָבוֹד, וְאֵינוֹ נִצְרָךְ לַבְּרִיּוֹת.

גָּמַר מִלֶּאֱכֹל צָרִיךְ שֶׁיַּאֲרִיךְ עַל שֻׁלְחָנוֹ, וְכֵן אָמְרוּ בִּבְרָכוֹת (דַּף כה) אָמְרוּ רַבּוֹתֵינוּ זַ''ל]: כָּל הַמַּאֲרִיךְ עַל שֻׁלְחָנוֹ מַאֲרִיכִין לוֹ יָמָיו וּשְׁנוֹתָיו], וְטַעַם הַדָּבָר, לְפִי שֶׁהַשֻּׁלְחָן בַּבַּיִת, כַּמִּזְבֵּחַ בְּבֵית הַמִּקְדָּשׁ: מַה מִּזְבֵּחַ - מְכַפֵּר, אַף שֻׁלְחָנוֹ שֶׁל אָדָם - מְכַפֵּר כְּשֶׁהוּא מַאֲכִיל מִמֶּנּוּ אֶת הָעֲנִיִּים, וּמִתּוֹךְ שֶׁהוּא מַאֲרִיךְ עַל שֻׁלְחָנוֹ יָבוֹא עָנִי וְיִתֵּן לוֹ פְּרוּסָה וּמִתְפַּרְנֵס מִמֶּנָּה, וְהִנֵּה אֲרִיכוּתוֹ בְּכַוָּנָה זוֹ סִבָּה לִצְדָקָה, וְאָמַר הַכָּתוּב: ''בְּאֹרַח צְדָקָה - חַיִּים'' (מִשְׁלֵי יב), וְלָכֵן מַאֲרִיכִים לוֹ יָמָיו וּשְׁנוֹתָיו.

אָמְרוּ בִּבְרָכוֹת: ''הַמִּזְבֵּחַ עֵץ שָׁלוֹשׁ אַמּוֹת גָּבוֹהַּ וְאָרְכּוֹ שְׁתַּיִם אַמּוֹת, וּמִקְצֹעוֹתָיו לוֹ, וְאָרְכּוֹ וְקִירוֹתָיו עֵץ, וַיְדַבֵּר אֵלַי זֶה הַשֻּׁלְחָן אֲשֶׁר לִפְנֵי ה''' (יְחֶזְקֵאל מא). פָּתַח בְּ''מִזְבֵּחַ'' וְסִיֵּם בְּ''שֻׁלְחָן'', לְלַמְּדֵנוּ, מַה מִּזְבֵּחַ - מְכַפֵּר, אַף שֻׁלְחָן - מְכַפֵּר. לָכֵן צָרִיךְ שֶׁיֹּאמַר דִּבְרֵי תּוֹרָה עַל הַשֻּׁלְחָן. אַף עַל פִּי שֶׁבֵּרַךְ עָלָיו בְּרָכוֹת הַמְחֻיָּבוֹת, וְהוּא עָתִיד גַּם כֵּן לְבָרֵךְ עַל מְזוֹנוֹ, אֵינוֹ נִפְטָר בְּבִרְכַּת הַמָּזוֹן בִּלְבָד, אֶלָּא יַרְגִּיל עַצְמוֹ גַּם לוֹמַר דִּבְרֵי תּוֹרָה, וְכֵן אָמְרוּ רַבּוֹתֵינוּ (אָבוֹת פֶּרֶק ג): ''כָּל שֻׁלְחָן שֶׁאָכְלוּ עָלָיו וְאָמְרוּ עָלָיו דִּבְרֵי תּוֹרָה כְּאִלּוּ אָכְלוּ מִשֻּׁלְחָנוֹ שֶׁל מָקוֹם'', כְּלוֹמַר: כֵּיוָן שֶׁאָמְרוּ עָלָיו דִּבְרֵי תּוֹרָה, הֲרֵי זֶה הַשֻּׁלְחָן אֲשֶׁר לִפְנֵי ה'.

~ וְעַל תּוֹרָתְךָ שֶׁלִּמַּדְתָּנוּ

{{פַּעַם אַחַת בְּיוֹם שִׂמְחַת תּוֹרָה כַּאֲשֶׁר כָּל הַמִּתְפַּלְלִים רָקְדוּ בְּהִתְלַהֲבוּת עִם סִפְרֵי הַתּוֹרָה וְעָרְכוּ אֶת הַ''הַקָּפוֹת'' בְּשִׁירָה וּבְזִמְרָה, הִבְחִין רַבִּי יְשַׁעְיָה בִּקְבוּצַת אֲנָשִׁים בַּעֲלֵי מְלָאכָה קַלֵּי דַּעַת וּרְחוֹקִים מִתּוֹרָה שֶׁלֹּא נָטְלוּ חֵלֶק בְּשִׂמְחַת הַתּוֹרָה וְעָמְדוּ וְשׂוֹחֲחוּ בֵּינֵיהֶם בְּדִבְרֵי שְׂחוֹק וְקַלּוּת רֹאשׁ. רַבִּי יְשַׁעְיָה נִגַּשׁ אֲלֵיהֶם, וּבְחִיּוּךְ עַל שְׂפָתָיו וְדִבְרֵי נֹעַם כְּשֶׁפָּנָיו מְאִירִים בְּשִׂמְחַת הַתּוֹרָה הִזְמִינָם לְהִצְטָרֵף לְשִׂמְחַת הַתּוֹרָה יַחַד עִם כָּל הַמִּתְפַּלְלִים. ''אַתָּה שֶׁלָּמַדְתָּ תּוֹרָה'' - אָמְרוּ לוֹ בַּעֲלֵי הַמְּלָאכָה - ''בְּוַדַּאי יֵּשׁ לְךָ בַּמֶּה לִשְׂמֹחַ, אַךְ אָנוּ שֶׁלֹּא לָמַדְנוּ כָּל הַשָּׁנָה וְלֹא פָּתַחְנוּ סֵפֶר מַה לָּנוּ וְלַשִּׂמְחָה''.

''דְּעוּ לָכֶם'' - אָמַר לָהֶם רַבִּי יְשַׁעְיָה - ''כִּי יֵשׁ לָנוּ הַיּוֹם שְׁנֵי חֲתָנִים: 'חֲתַן תּוֹרָה' וַ'חֲתַן בְּרֵאשִׁית'. לְשֵׁם מָה 'חֲתַן תּוֹרָה', לָזֶה שֶׁלָּמַד תּוֹרָה כָּל הַשָּׁנָה וְשָׂמַח עַל סִיּוּמָהּ שֶׁל תּוֹרָה; וְאִלּוּ 'חֲתַן בְּרֵאשִׁית' נוֹעַד לָזֶה שֶׁלֹּא לָמַד כָּל הַשָּׁנָה כְּלוּם אֲבָל מְקַבֵּל עָלָיו לִלְמֹד לְהַבָּא וְהוּא שָׂמֵחַ בְּשִׂמְחַת הַקַּבָּלָה עַל לְהַבָּא, וְלָכֵן בּוֹאוּ וְשִׂמְחוּ בְּשִׂמְחַת הַתּוֹרָה''. אָמְרוּ לוֹ בַּעֲלֵי הַמְּלָאכָה: ''רוּחַ חֲדָשָׁה נָפַחְתָּ בְּקִרְבֵּנוּ, אָנוּ מוּכָנִים וּמְזֻמָּנִים לְקַבֵּל עָלֵינוּ עֹל הַתּוֹרָה מֵהַיּוֹם וּלְהַבָּא''. רַבִּי יְשַׁעְיָה הִבְטִיחַ לָהֶם לִקְבֹּעַ אִתָּם שִׁעוּרִים בַּתּוֹרָה, וּמִיָּד יָצְאוּ כֻּלָּם בְּרִקּוּד בְּשִׂמְחַת הַתּוֹרָה. רַבִּי יְשַׁעְיָה שָׁמַר לָהֶם אֶת הַבְטָחָתוֹ וְקָבַע אִתָּם שִׁעוּרִים שֶׁלֹּא עַל מְנָת לְקַבֵּל פְּרָס, וּמֵאָז הִשְׁתַּנּוּ בְּתַכְלִית הַשִּׁנּוּי. (רַבִּי יְשַׁעְיָה חֶשִּׁין) }}

~ ''לֹא לִידֵי מַתְּנַת בָּשָׂר וָדָם''

{{{זְהִירוּת מִשֹׁחַד}}}

שָׂח רַבִּי [שָׁלוֹם שְׁבַדְרוֹן] זַצַּ''ל:

{{פַּעַם אַחַת, בִּהְיוֹתִי בְּבִקּוּר אֵצֶל הַגָּאוֹן רַבִּי פִּינְחָס עֶפְּשְׁטֵיין זַצַּ''ל, רַאֲבַ''ד הָעֵדָה הַחֲרֵדִית בִּירוּשָׁלַיִם, נִכְנַס אֵלָיו אֶחָד מִמַּשְׁגִּיחֵי הַכַּשְׁרוּת לְבָרֵר עִנְיָן מְסֻיָּם, וּבְסִיּוּם הַשִּׂיחָה שָׁמַעְתִּי אֵיךְ הוּא מַזְהִיר אוֹתוֹ: ''שִׂים נָא לֵב לְבַל תִּקַּח שֹׁחַד, וְלֹא רַק שֹׁחַד גַּס בְּמַשְׁמָע, אֶלָּא גַּם מַשֶּׁהוּ שֶׁיֵּשׁ בּוֹ אֲבַק שֹׁחַד, כְּגוֹן שֶׁבַּעַל הַמִּפְעָל יְנַסֶּה 'לְהֵיטִיב' עִמְּךָ בְּשָׂכָר אוֹ בְּמַתַּן הֲנָחוֹת, כְּדֵי שֶׁתַּעְלִים עַיִן מִכָּל מִינֵי קֻלּוֹת שֶׁהוּא רוֹצֶה לִנְהֹג לְעַצְמוֹ''...

בְּאוֹתָהּ הִזְדַּמְּנוּת סִפֵּר לוֹ רַבִּי פִּינְחָס מַעֲשֶׂה שֶׁאֵרַע אֵצֶל הַגָּאוֹן רַבִּי שְׁלֹמֹה קְלוּגֶר זַצַּ''ל. אָדָם אָמִיד מִבְּנֵי קְהִלָּתוֹ שָׁלַח לוֹ בְּאַחַת הַשָּׁנִים כְּמִשְׁלוֹחַ מָנוֹת בְּפוּרִים, סְכוּם כָּפוּל וּמְשֻׁלָּשׁ מִכְּפִי שֶׁנָּהַג לִשְׁלֹחַ מִדֵּי שָׁנָה. הָיָה הַדָּבָר לְפֶלֶא בְּעֵינָיו, וּמִיָּד גָּמַר בְּדַעְתּוֹ לְהַחֲזִיר לוֹ אֶת הַסְּכוּם הַנּוֹסָף. וְאוּלָם אַנְשֵׁי בֵּיתוֹ לֹא הֵבִינוּ מָה רָאָה עַל כָּכָה.

הַדָּבָר הִתְבָּרֵר עַד מְהֵרָה, כַּאֲשֶׁר מִסְפַּר יָמִים אַחֲרֵי פּוּרִים בָּא הַנָּגִיד לְרַבִּי שְׁלֹמֹה וּבִקֵּשׁ מִמֶּנּוּ שֶׁיַּעֲנִיק לוֹ הֶכְשֵׁר עַל מַשְׁקֶה מְסֻיָּם שֶׁהֵבִיא עִמּוֹ מִחוּץ לָאָרֶץ. רַבִּי שְׁלֹמֹה נִמְנַע מִלְּהָשִׁיב עַל אֲתַר אֶלָּא בִּקֵּשׁ מֵהַנָּגִיד שְׁהוּת שֶׁל כַּמָּה יָמִים כְּדֵי שֶׁיּוּכַל לְהִתְיַשֵּׁב בְּדַעְתּוֹ. מִשֶּׁיָּצָא הַנָּגִיד מִבֵּיתוֹ, קָרָא מִיָּד לִמְשַׁמְּשׁוֹ וְאָמַר לוֹ שֶׁהוּא חוֹשֵׁשׁ כִּי יֵשׁ אֵיזוֹ בְּעָיָה בְּכַשְׁרוּת הַמַּשְׁקֶה, וְלָכֵן עָלָיו לָצֵאת וְלִבְדֹּק אֶת הָעִנְיָן הֵיטֵב. וְאָמְנָם, כְּשֶׁחָזַר הַשָּׁלִיחַ הוּא אִשֵּׁר שֶׁאָכֵן יֵשׁ חֲשָׁשׁ בַּכַּשְׁרוּת. כָּל הַסּוֹחֲרִים, שֶׁשָּׁמְעוּ זֹאת, תָּמְהוּ מְאֹד, בְּאָמְרָם: הֲלֹא הָרַב בְּמָקוֹם פְּלוֹנִי מַתִּיר אֶת הַמַּשְׁקֶה, וְכֵיצַד זֶה הוּא אוֹסֵר? עָנָה הַרַב, שֶׁבֵּרוּר הֶעֱלָה שֶׁנִּמְצָא חֲשַׁשׁ כַּשְׁרוּת בַּמַּשְׁקֶה, וְעַל כֵּן הוּא אוֹסֵר אֶת הַמַּשְׁקֶה.

רַבִּי שְׁלֹמֹה שָׁלַח מִיָּד מִבְרָק לְרַב אוֹתָהּ הָעִיר, שֶׁיִּבְדֹּק פַּעַם נוֹסֶפֶת אֶת הָעִנְיָן, וְהַתְּשׁוּבָה לֹא אֵחֲרָה לָבוֹא: אָכֵן, בָּדַק אוֹתוֹ הָרַב גַּם הוּא אֶת הַמַּשְׁקֶה וּמָצָא שֶׁיֵּשׁ חֲשָׁשׁ מַמָּשִׁי לְכַשְׁרוּתוֹ, שֶׁמִּמַּבָּט רִאשׁוֹן לֹא נִתָּן הָיָה לְגַלּוֹתוֹ. הָיָה אוֹתוֹ רַב מָלֵא הִתְפַּעֲלוּת עַל רַבִּי שְׁלֹמֹה, עַד שֶׁשָּׁאַל אוֹתוֹ: מִנַּיִן יָדַע עַל כָּךְ, וְכִי נָבִיא הוּא?...

עָנָה לוֹ רַבִּי שְׁלֹמֹה: לֹא נָבִיא אֲנִי וְלֹא בֶּן נָבִיא אֲנִי, אֶלָּא, שֶׁאוֹתוֹ נָגִיד, שֶׁלְּמִסְחָרוֹ עוֹסֵק כְּסוֹכֵן מַשְׁקָאוֹת, נוֹהֵג לִשְׁלֹחַ לִי כְּמִשְׁלוֹחַ מָנוֹת סְכוּם מְסֻיָּם, וְהִנֵּה, הַשָּׁנָה, הִכְפִּיל וְאַף שִׁלֵּשׁ אֶת הַסְּכוּם, וּמִזֶּה הִרְגַּשְׁתִּי שֶׁהוּא רוֹצֶה לְשַׁחֵד אוֹתִי. וְכַאֲשֶׁר בָּא אֵלַי מִסְפַּר יָמִים אַחֲרֵי פּוּרִים לְבַקֵּשׁ הֶכְשֵׁר עַל הַמַּשְׁקֶה, מִיָּד עָלָה בְּמֹחִי חֲשָׁשׁ לְכַשְׁרוּתוֹ, שֶׁכֵּן אִם הָיָה כָּשֵׁר בְּלִי פִּקְפּוּק - לְשֵׁם מָה בִּקֵּשׁ לְשַׁחֲדֵנִי, אֶלָּא שֶׁהוּא בָּקִיא הֵיטֵב בְּיִצּוּר הַמַּשְׁקֶה וְאַף יָדַע שֶׁיֶּשְׁנוֹ חֲשָׁשׁ, וְלָכֵן מָצָא לְנָכוֹן לְשַׁחֵד אוֹתִי, וְזוֹ הָיְתָה הַסִּבָּה שֶׁשָּׁלַחְתִּי שָׁלִיחַ כְּדֵי לְבָרֵר הֵיטֵב מַה נִּמְצָא בַּמַּשְׁקֶה, עַד שֶׁגִּלָּה אֶת הַבְּעָיָה...

וְסִיֵּם רַבִּי פִּינְחָס עֶפְּשְׁטֵיין זַצַּ''ל אֶת דְּבָרָיו לְמַשְׁגִּיחַ הַכַּשְׁרוּת, בְּאָמְרוֹ לוֹ: ''הֱיֵה נָא זָהִיר עַד מְאֹד מִכָּל נִסָּיוֹן לְשַׁחֵד אוֹתְךָ, בְּהוֹסָפַת שָׂכָר אוֹ בְּמַתַּן הֲנָחָה עַל סְחוֹרוֹת בַּחֲנוּתוֹ, שֶׁכֵּן כָּל זֶה נִתָּן כְּדֵי שֶׁרְאִיָּתְךָ תִּתְעַוֵּר וְתַעְלִים עַיִן מִכָּל מִינֵי קֻלּוֹת וּסְפֵקוֹת, שֶׁהֲרֵי כָּךְ פָּסַק רַבִּי שְׁלֹמֹה קְלוּגֶר עַל עַצְמוֹ, שֶׁאִם הָיָה מְקַבֵּל אֶת הַכֶּסֶף שֶׁהִכְפִּיל וְשִׁלֵּשׁ בְּפוּרִים לֹא הָיָה מְגַלֶּה אֶת הַבְּעָיָה שֶׁהִתְעוֹרְרָה עַל אוֹתוֹ מַשְׁקֶה, מֵחֲמַת הַשֹּׁחַד''. (רַבִּי פִּינְחָס עֶפְּשְׁטֵיין) }}

~ ''שֶׁלֹּא נִכָּשֵׁל''

{{{בִּזְכוּת בִּרְכַּת הַמָזוֹן נִצְּלָה מְנִישׂוּאִים עִם גוֹי}}}

{{הָיָה זֶה אַבְרֵךְ בֶּן תּוֹרָה שֶׁנִּצְרַךְ לְאַחַת הַסִּפְרִיּוֹת הַכְּלָלִיּוֹת כְּדֵי לְעַיֵּן בְּסֵפֶר עַתִּיק הַנִּמְצָא שָׁם. הוּא שִׁעֵר שֶׁהָעִיּוּן בַּסֵּפֶר יִקַּח לוֹ שָׁעוֹת אֲחָדוֹת וּלְפִיכָךְ לָקַח לְעַצְמוֹ כָּרִיךְ. לֹא שֶׁהוּא זָקוּק לְכָרִיךְ כָּל כַּמָּה שָׁעוֹת אֶלָּא שֶׁכָּךְ הִכְנִיס לוֹ בּוֹרֵא הָעוֹלָם לְרֹאשׁוֹ.

הוּא הִגִּיעַ לַסִּפְרִיָּה, קִבֵּל אֶת הַסֵּפֶר וְשָׁקַע בְּעִיּוּן. לְאַחַר כַּמָּה שָׁעוֹת, כְּשֶׁנִּזְכַּר בַּכָּרִיךְ שֶׁהֵבִיא, נָטַל יָדָיו, בֵּרַךְ וְאָכַל וּלְבַסּוֹף בֵּרַךְ בִּרְכַּת הַמָּזוֹן בְּדִקְדּוּק וּבְהִתְלַהֲבוּת.

הוּא לֹא שָׂם לֵב שֶׁהַסַּפְרָנִית, נַעֲרָה חִלּוֹנִית, צוֹפָה בּוֹ כָּל הַזְּמַן. מִלְּכַתְּחִלָּה, כַּאֲשֶׁר נָטַל אֶת יָדָיו, כְּבָר עָקְרָה אֶת רַגְלֶיהָ לָגֶשֶׁת לְהָעִיר לוֹ כִּי עַל פִּי הַתַּקָּנוֹן אָסוּר לֶאֱכֹל בַּסִּפְרִיָּה, אוּלָם מִשּׁוּם-מָה עָמְדָה. כָּעֵת, לְאַחַר שֶׁסִּיֵּם אֶת בִּרְכַּת הַמָּזוֹן, קָמָה וְנִגְּשָׁה אֵלָיו.

''שְׁתֵּי הֶעָרוֹת יֵשׁ לִי'', אָמְרָה, ''אָלֶ''ף: אָסוּר לֶאֱכֹל בְּאוּלָם זֶה.''

הָאַבְרֵךְ הִתְנַצֵּל שֶׁלֹּא יָדַע עַל כָּךְ.

''בֵּי''ת: אֲנִי מִבַּיִת דָּתִי וּמַכִּירָה אֶת נֻסַּח בִּרְכַּת הַמָּזוֹן שֶׁהוּא 'שֶׁלֹּא נֵבוֹשׁ וְלֹא נִכָּלֵם לְעוֹלָם וָעֶד' וְאִלּוּ אַתָּה אָמַרְתָּ 'שֶׁלֹּא נֵבוֹשׁ וְשֶׁלֹּא נִכָּשֵׁל לְעוֹלָם וָעֶד'. לָמָּה שִׁנִּיתָ?'' - כָּךְ שָׁאֲלָה הַסַּפְרָנִית.

לֹא הָיְתָה לָאַבְרֵךְ תְּשׁוּבָה מִיָּד מַהוּ הַמָּקוֹר לַנֻּסָּח שֶׁלּוֹ וְלָכֵן הֵשִׁיב שֶׁיִּבְדֹּק. הוּא עָזַב אֶת הַסִּפְרִיָּה, שָׁב לְבֵיתוֹ, פִּשְׁפֵּשׁ וּמָצָא שֶׁכָּךְ הוּא הַנֻּסָּח בְּסִדּוּר רֶעדְלְהַיְים (כְּמִנְהַג יוֹצְאֵי גֶּרְמַנְיָה). הוּא שָׁלַח אֶת צִלּוּם הָאַסְמַכְתָּא לַסַּפְרָנִית תּוֹךְ שֶׁהוּא מַדְגִּישׁ אֶת הַמִּלִּים ''שֶׁלֹּא נִכָּשֵׁל'' בִּשְׁלוֹשָׁה קַוִּים שְׁחֹרִים וְעָבִים...

נָקְפוּ שָׁבוּעוֹת וָחֳדָשִׁים וְהַמַּעֲשֶׂה נִשְׁכַּח מִמֶּנּוּ לְגַמְרֵי.

אֶלָּא שֶׁלָּאַחֲרוֹנָה קִבֵּל הָאַבְרֵךְ הַזְמָנָה לַחֲתֻנָּה וְנִתְמַלֵּא כֻּלּוֹ תְּמִיהָה: אֵין הוּא מַכִּיר אֶת הֶחָתָן וְלֹא אֶת הַכַּלָּה, לֹא אֶת הַמִּשְׁפָּחוֹת וּמַה לּוֹ לְהַזְמָנָה זוֹ? הָפַךְ בַּמַּעֲטָפָה שׁוּב וָשׁוּב וּפִתְאֹם נָפַל מִמֶּנָּה דַּף מְקֻפָּל וְזֶהוּ תָּכְנוֹ:

''אֲנִי הַסַּפְרָנִית בְּסִפְרִיַּת ... בַּעֲוֹנוֹתַי הָרַבִּים, נִתְחַבַּרְתִּי עִם גּוֹי וְהֶחְלַטְתִּי לְהִנָּשֵׂא לוֹ. כְּשֶׁבֵּרַכְתָּ בַּסִּפְרִיָּה בִּרְכַּת הַמָּזוֹן בְּהִתְלַהֲבוּת, זִעְזַעְתָּ אוֹתִי וְהִרְגַּשְׁתִּי נוֹרָא עִם הַמַּעֲשֶׂה שֶׁאֲנִי עוֹמֶדֶת לַעֲשׂוֹת.

''כַּמָּה יָמִים אַחֲרֵי זֶה עָמַדְתִּי לִפְגּשׁ אֶת הַגּוֹי אֲבָל בְּאוֹתוֹ הַיּוֹם הִגִּיעַ הַמִּכְתָּב מִמְּךָ וּבוֹ הַמִּלִּים 'שֶׁלֹּא נִכָּשֵׁל' מֻדְגָּשׁוֹת בִּשְׁלוֹשָׁה קַוִּים עָבִים. הַקַּוִּים הָאֵלֶּה שָׂרְפוּ אֶת לִבִּי וְהִרְגַּשְׁתִּי קוֹל בְּתוֹכִי זוֹעֵק עַל עַצְמִי: 'הֲרֵי אַתְּ הוֹלֶכֶת לְהִכָּשֵׁל עַכְשָׁו!'' עָבַרְתִּי מַאֲבָק אָיֹם, וּבָרוּךְ ה', נִצַּחְתִּי: הֵרַמְתִּי אֵלָיו טֶלֶפוֹן וְהוֹדַעְתִּיו עַל נִתּוּק מֻחְלָט בַּקְּשָׁרִים בֵּינֵינוּ. לְאַחַר שִׂיחַת הַטֶּלֶפוֹן נִהְיָה לִי קַל וְהֶחְלַטְתִּי תֵּכֶף עַל חֲזָרָה בִּתְשׁוּבָה.

''הַיּוֹם אֲנִי חֲרֵדִית נֶאֱמָנָה, עוֹמֶדֶת לְהִנָּשֵׂא לְבָחוּר תּוֹרָנִי יְרֵא שָׁמַיִם וַאֲנִי חָבָה לְךָ אֶת אָשְׁרִי.

''אֲבַקֵּשׁ אֵפוֹא שֶׁתִּשְׁתַּתֵּף בַּחֲתֻנָּתִי...''}}

@ הלל

((יִמְזֶגוּ כּוֹס רְבִיעִי וְיִגְמְרוּ עָלָיו אֶת הַהַלֵּל בְּשִׂמְחָה וּבְהִתְלָהָבוּת רַבָּה וְיֹאחַז הַכּוֹס בְּיָדוֹ עַד גְּמַר הַהַלֵּל.))

[[[ [[[[שְׁפֹךְ]]]] חֲמָתְךָ אֶל הַגּוֹיִם אֲשֶׁר לֹא יְדָעוּךָ וְעַל מַמְלָכוֹת אֲשֶׁר בְּשִׁמְךָ לֹא קָרָאוּ: כִּי אָכַל אֶת יַעֲקֹב וְאֶת נָוֵהוּ הֵשַׁמוּ. שְׁפֹךְ עֲלֵיהֶם זַעְמֶךָ וַחֲרוֹן אַפְּךָ יַשִׂיגֵם: תִּרְדֹף בְּאַף וְתַשְׁמִידֵם מִתַּחַת שְׁמֵי יְהֹוָה.

[[[[לֹא]]]] לָנוּ, יְהֹוָה, לֹא לָנוּ, כִּי לְשִׁמְךָ תֵּן כָּבוֹד, עַל חַסְדְּךָ, עַל אֲמִתֶּךָ: לָמָּה יֹאמְרוּ הַגּוֹיִם אַיֵּה נָא אֱלֹהֵיהֶם: ואֱלֹהֵינוּ בַּשָּׁמַיִם, כֹּל אֲשֶׁר חָפֵץ עָשָׂה: עֲצַבֵּיהֶם כֶּסֶף וְזָהָב מַעֲשֵׂה יְדֵי אָדָם: פֶּה לָהֶם וְלֹא יְדַבֵּרוּ, עֵינַיִם לָהֶם וְלֹא יִרְאוּ: אָזְנָיִם לָהֶם וְלֹא יִשְׁמָעוּ, אַף לָהֶם וְלֹא יְרִיחוּן: יְדֵיהֶם וְלֹא יְמִישׁוּן, רַגְלֵיהֶם וְלֹא יְהַלֵּכוּ, לֹא יֶהְגּוּ בִּגְרוֹנָם: כְּמוֹהֶם יִהְיוּ עֹשֵׂיהֶם, כֹּל אֲשֶׁר בֹּטֵחַ בָּהֶם: יִשְׂרָאֵל בְּטַח בַּיְהֹוָה, עֶזְרָם וּמַָגִנָּם הוּא: בֵּית אַהֲרֹן בִּטְחוּ בַּיְהֹוָה, עֶזְרָם וּמַָגִנָּם הוּא. יִרְאֵי יְהֹוָה בִּטְחוּ בַּיְהֹוָה, עֶזְרָם וּמַָגִנָּם הוּא.

[[[[יְהֹוָה]]]] זְכָרָנוּ יְבָרֵךְ. יְבָרֵךְ אֶת בֵּית יִשְׂרָאֵל, יְבָרֵךְ אֶת בֵּית אַהֲרֹן: יְבָרֵךְ יִרְאֵי יְהֹוָה, הַקְּטַנִים עִם הַגְּדֹלִים: יֹסֵף יְהֹוָה עֲלֵיכֶם, עֲלֵיכֶם וְעַל בְּנֵיכֶם: בְּרוּכִים אַתֶּם לַיְהֹוָה, עֹשֵׂה שָׁמַיִם וָאָרֶץ: הַשָּׁמַיִם שָׁמַיִם לַיְהֹוָה וְהָאָרֶץ נָתַן לִבְנֵי אָדָם: לֹא הַמֵּתִים יְהַלְלוּ יָהּ וְלֹא כָּל יֹרְדֵי דוּמָה: וַאֲנַחְנוּ נְבָרֵךְ יָהּ מֵעַתָּה וְעַד עוֹלָם. הַלְלוּיָהּ:

[[[[אָהַבְתִּי]]]] כִּי יִשְׁמַע יְהֹוָה אֶת קוֹלִי תַּחֲנוּנָי: כִּי הִטָּה אָזְנוֹ לִי וּבְיָמַי אֶקְרָא: אֲפָפוּנִי חֶבְלֵי מָוֶת וּמְצָרֵי שְׁאוֹל מְצָאוּנִי, צָרָה וְיָגוֹן אֶמְצָא: וּבְשֵׁם יְהֹוָה אֶקְרָא אָנָּה יְהֹוָה מַלְּטָה נַפְשִׁי: חַנוּן יְהֹוָה וְצַדִיק, וֵאֱלֹהֵינוּ מְרַחֵם: שֹׁמֵר פְּתָאִים יְהֹוָה, דַּלוֹתִי וְלִי יְהוֹשִׁיע: שׁוּבִי נַפְשִׁי לִמְנוּחָיְכִי כִּי יְהֹוָה גָּמַל עָלָיְכִי: כִּי חִלַּצְתָּ נַפְשִׁי מִמָּוֶת, אֶת עֵינִי מִן דִּמְעָה, אֶת רַגְלִי מִדֶּחִי: אֶתְהַלֵךְ לִפְנֵי יְהֹוָה בְּאַרְצוֹת הַחַיִּים: הֶאֱמַנְתִּי כִּי אֲדַבֵּר אֲנִי עָנִיתִי מְאֹד: אֲנִי אָמַרְתִּי בְחָפְזִי כָּל הָאָדָם כֹּזֵב:

[[[[מָה]]]] אָשִׁיב לַיְהֹוָה כֹּל תַּגְמוּלוֹהִי עָלָי: כּוֹס יְשׁוּעוֹת אֶשָּׂא וּבְשֵׁם יְהֹוָה אֶקְרָא: נְדָרַי לַיְהֹוָה אֲשַׁלֵּם נֶגְדָה נָּא לְכָל עַמּוֹ: יָקָר בְּעֵינֵי יְהֹוָה הַמָּוְתָה לַחֲסִידָיו: אָנָה יְהֹוָה כִּי אֲנִי עַבְדֶּךָ, אֲנִי עַבְדְּךָ בֶּן אֲמָתֶךָ, פִּתַּחְתָּ לְמוֹסֵרָי: לְךָ אֶזְבַּח זֶבַח תּוֹדָה וּבְשֵׁם יְהֹוָה אֶקְרָא: נְדָרַי לַיְהֹוָה אֲשַׁלֵם נֶגְדָה נָא לְכָל עַמוֹ: בְּחַצְרוֹת בֵּית יְהֹוָה, בְּתוֹכֵכִי יְרוּשָלַיִם. הַלְלוּיָהּ:

[[[[הַלְלוּ]]]] אֶת יְהֹוָה כָּל גּוֹיִם, שַׁבְּחוּהוּ כָּל הָאֻמִּים: כִּי גָבַר עָלֵינוּ חַסְדוֹ, וֶאֱמֶת יְהֹוָה לְעוֹלָם. הַלְלוּיָהּ:
<center>]]]
aaהוֹדו לַיְהֹוָה כִּי טוֹב - כִּי לְעוֹלָם חַסְדּוֹ:
יֹאמַר נָא יִשְׂרָאֵל - כִּי לְעוֹלָם חַסְדּוֹ:
יֹאמְרוּ נָא בֵית אַהֲרֹן - כִּי לְעוֹלָם חַסְדּוֹ:
יֹאמְרוּ נָא יִרְאֵי יְהֹוָה - כִּי לְעוֹלָם חַסְדּוֹ:bb
</center>

[[[ [[[[מִן]]]] הַמֵּצַר קָרָאתִי יָּהּ, עָנָּנִי בַמֶרְחַב יָהּ: יְהֹוָה לִי, לֹא אִירָא מַה יַּעֲשֶׂה לִי אָדָם: יְהֹוָה לִי בְּעֹזְרָי וַאֲנִי אֶרְאֶה בְּשׂנְאָי: טוֹב לַחֲסוֹת בַּיְהֹוָה מִבְּטֹחַ בָּאָדָם: טוֹב לַחֲסוֹת בַּיְהֹוָה מִבְּטֹחַ בִּנְדִיבִים: כָּל גּוֹיִם סְבָבוּנִי, בְּשֵׁם יְהֹוָה כִּי אֲמִילַם: סַבּוּנִי גַם סְבָבוּנִי, בְּשֵׁם יְהֹוָה כִּי אֲמִילַם: סַבּוּנִי כִדְּבֹרִים, דֹּעֲכוּ כְּאֵשׁ קוֹצִים, בְּשֵׁם יְהֹוָה כִּי אֲמִילַם: דָּחֹה דְּחִיתַנִי לִנְפֹּל, וַיְהֹוָה עֲזָרָנִי: עָזִּי וְזִמְרָת יָהּ וַיְהִי לִי לִישׁוּעָה: קוֹל רִנָּה וִישׁוּעָה בְּאָהֳלֵי צַדִּיקִים יְמִין יְהֹוָה עֹשֵָׂה חָיִל: יְמִין יְהֹוָה רוֹמֵמָה, יְמִין יְהֹוָה עֹשֵָׂה חָיִל: לֹא אָמוּת כִּי אֶחְיֶה, וַאֲסַפֵּר מַעֲשֵׂי יָהּ: יַסֹּר יִסְּרַנִי יָּהּ, וְלַמָּוֶת לֹא נְתָנָנִי: פִּתְחוּ לִי שַׁעֲרֵי צֶדֶק, אָבֹא בָם, אוֹדֶה יָהּ: זֶה הַשַּׁעַר לַיְהֹוָה, צַדִּיקִים יָבֹאוּ בוֹ:

[[[[אוֹדְךָ]]]] כִּי עֲנִיתָנִי וַתְּהִי לִי לִישׁוּעָה. אוֹדְךָ: אֶבֶן מָאֲסוּ הַבּוֹנִים הָיְתָה לְרֹאשׁ פִּנָּה. אֶבֶן: מֵאֵת יהוה הָיְתָה זֹּאת הִיא נִפְלָאֹת בְּעֵינֵינוּ. מֵאֵת: זֶה הַיּוֹם עָשָׂה יְהֹוָה נָגִילָה וְנִשְׂמְחָה בוֹ. זֶה:
<center>]]]
aaאָנָא יְהֹוָה - הוֹשִיעָה נָּא.
אָנָא יְהֹוָה - הוֹשִיעָה נָּא.
אָנָא יְהֹוָה - הַצְלִיחָה נָא.
אָנָא יְהֹוָה - הַצְלִיחָה נָא. bb
</center>

[[[ [[[[בָּרוּךְ]]]] הַבָּא בְּשֵׁם יְהֹוָה בֵּרַכְנוּכֶם מִבֵּית יְהֹוָה. בָּרוּךְ: אֵל יְהֹוָה וַיָּאֶר לָנוּ. אִסְרוּ חַג בַּעֲבֹתִים עַד קַרְנוֹת הַמִּזְבֵּחַ. אֵל: אֵלִי אַתָּה וְאוֹדֶךָּ, אֱלֹהַי אֲרוֹמְמֶךָּ. אֵלִי: הוֹדוּ לַיְהֹוָה כִּי טוֹב, כִּי לְעוֹלָם חַסְדּוֹ. הוֹדוּ:
<center>]]]
aaהוֹדוּ לַיְהֹוָה כִּי טוֹב - כִּי לְעוֹלָם חַסְדּוֹ:
הוֹדוּ לֵאלֹהֵי הָאֱלֹהִים - כִּי לְעוֹלָם חַסְדּוֹ:
הוֹדוּ לָאֲדֹנֵי הָאֲדֹנִים - כִּי לְעוֹלָם חַסְדּוֹ:
לְעֹשֵׂה נִפְלָאוֹת גְדֹלוֹת לְבַדּוֹ - כִּי לְעוֹלָם חַסְדּוֹ:
לְעֹשֵׂה הַשָּׁמַיִם בִּתְבוּנָה - כִּי לְעוֹלָם חַסְדּוֹ:
לְרוֹקַע הָאָרֶץ עַל הַמָּיִם - כִּי לְעוֹלָם חַסְדּוֹ:
לְעֹשֵׂה אוֹרִים גְּדֹלִים - כִּי לְעוֹלָם חַסְדּוֹ:
אֶת הַשֶּׁמֶשׁ לְמֶמְשֶׁלֶת בַּיוֹם - כִּי לְעוֹלָם חַסְדּוֹ:
אֶת הַיָּרֵחַ וְכוֹכָבִים לְמֶמְשְׁלוֹת בַּלַּיְלָה - כִּי לְעוֹלָם חַסְדּוֹ:
לְמַכֵּה מִצְרַיִם בִּבְכוֹרֵיהֶם - כִּי לְעוֹלָם חַסְדּוֹ:
וַיוֹצֵא יִשְׂרָאֵל מִתּוֹכָם - כִּי לְעוֹלָם חַסְדּוֹ:
בְּיָד חֲזָקָה וּבִזְרוֹעַ נְטוּיָה - כִּי לְעוֹלָם חַסְדּוֹ:
לְגֹזֵר יַם סוּף לִגְזָרִים - כִּי לְעוֹלָם חַסְדּוֹ:
וְהֶעֱבִיר יִשְׂרָאֵל בְּתוֹכוֹ - כִּי לְעוֹלָם חַסְדּוֹ:
וְנִעֵר פַּרְעֹה וְחֵילוֹ בְיַם סוּף - כִּי לְעוֹלָם חַסְדּוֹ:
לְמוֹלִיךְ עַמּוֹ בַּמִּדְבָּר - כִּי לְעוֹלָם חַסְדּוֹ:
לְמַכֵּה מְלָכִים גְּדֹלִים - כִּי לְעוֹלָם חַסְדּוֹ:
וַיַהֲרֹג מְלָכִים אַדִירִים - כִּי לְעוֹלָם חַסְדּוֹ:
לְסִיחוֹן מֶלֶךְ הָאֱמֹרִי - כִּי לְעוֹלָם חַסְדּוֹ:
וּלְעוֹג מֶלֶךְ הַבָּשָׁן - כִּי לְעוֹלָם חַסְדּוֹ:
וְנָתַן אַרְצָם לְנַחֲלָה - כִּי לְעוֹלָם חַסְדּוֹ:
נַחֲלָה לְיִשְׂרָאֵל עַבְדוֹ - כִּי לְעוֹלָם חַסְדּוֹ:
שֶׁבְּשִׁפְלֵנוּ זָכַר לָנוּ - כִּי לְעוֹלָם חַסְדּוֹ:
וַיִפְרְקֵנוּ מִצָּרֵינוּ - כִּי לְעוֹלָם חַסְדּוֹ:
נֹתֵן לֶחֶם לְכָל בָּשָׂר - כִּי לְעוֹלָם חַסְדּוֹ:
הוֹדוּ לְאֵל הַשָּׁמַיִם - כִּי לְעוֹלָם חַסְדּוֹ:bb
 </center>

[[[ [[[[נִשְׁמַת]]]] כָּל חַי תְּבָרֵךְ אֶת שִׁמְךָ יְהוָֹה אֱלֹהֵינוּ וְרוּחַ כָּל בָּשָׂר תְּפָאֵר וּתְרוֹמֵם זִכְרְךָ מַלְכֵּנוּ תָּמִיד. מִן הָעוֹלָם וְעַד הָעוֹלָם אַתָּה אֵל. וּמִבַּלְעֲדֶיךָ אֵין לָנוּ (מֶלֶךְ) גּוֹאֵל וּמוֹשִׁיעַ. פּוֹדֶה וּמַצִּיל. וְעוֹנֶה וּמְרַחֵם. בְּכָל עֵת צָרָה וְצוּקָה. אֵין לָנוּ מֶלֶךְ עוֹזֵר וְסוֹמֵךְ אֶלָּא אָתָּה:

[[[[אֱלֹהֵי]]]] הָרִאשׁוֹנִים וְהָאַחֲרוֹנִים. אֱלוֹהַּ כָּל בְּרִיּוֹת. אֲדוֹן כָּל תּוֹלָדוֹת. הַמְּהֻלָּל בְּכָל הַתִּשְׁבָּחוֹת. הַמְּנַהֵג עוֹלָמוֹ בְּחֶסֶד וּבְרִיּוֹתָיו בְּרַחֲמִים. וַיְהוָֹה אֱלֹהִים אֱמֶת לֹא יָנוּם וְלֹא יִישָׁן. הַמְעוֹרֵר יְשֵׁנִים וְהַמֵּקִיץ נִרְדָּמִים. מְחַיֶּה מֵתִים. וְרוֹפֵא חוֹלִים. פּוֹקֵחַ עִוְרִים. וְזוֹקֵף כְּפוּפִים. הַמֵּשִׂיחַ אִלְּמִים. וְהַמְפַעֲנֵחַ נֶעֱלָמִים. וּלְךָ לְבַדְּךָ אֲנַחְנוּ מוֹדִים:

[[[[וְאִלּוּ]]]] פִינוּ מָלֵא שִׁירָה כַּיָּם. וּלְשׁוֹנֵנוּ רִנָּה כַּהֲמוֹן גַּלָּיו. וְשִׂפְתוֹתֵינוּ שֶׁבַח כְּמֶרְחֲבֵי רָקִיעַ. וְעֵינֵינוּ מְאִירוֹת כַּשֶּׁמֶשׁ וְכַיָּרֵחַ. וְיָדֵינוּ פְרוּשׂוֹת כְּנִשְׁרֵי שָׁמָיִם. וְרַגְלֵינוּ קַלּוֹת כָּאַיָּלוֹת. אֵין אֲנַחְנוּ מַסְפִּיקִין לְהוֹדוֹת לְךָ יְהוָֹה אֱלֹהֵינוּ. וּלְבָרֵךְ (אֶת) שִׁמְךָ מַלְכֵּנוּ. עַל אַחַת מֵאֶלֶף אַלְפֵי אֲלָפִים וְרוֹב רִבֵּי רְבָבוֹת פְּעָמִים. הַטּוֹבוֹת נִסִּים וְנִפְלָאוֹת שֶׁעָשִׂיתָ עִמָּנוּ וְעִם אֲבוֹתֵינוּ.

[[[[מִלְּפָנִים]]]] מִמִּצְרַיִם גְּאַלְתָּנוּ יְהוָֹה אֱלֹהֵינוּ. מִבֵּית עֲבָדִים פְּדִיתָנוּ. בְּרָעָב זַנְתָּנוּ. וּבְשָׂבָע כִּלְכַּלְתָּנוּ. מֵחֶרֶב הִצַּלְתָּנוּ. מִדֶּבֶר מִלַּטְתָּנוּ. וּמֵחֳלָאִים רָעִים וְרַבִּים דִּלִּיתָנוּ. עַד הֵנָּה עֲזָרוּנוּ רַחֲמֶיךָ וְלֹא עֲזָבוּנוּ חֲסָדֶיךָ. עַל כֵּן אֵבָרִים שֶׁפִּלַּגְתָּ בָּנוּ. וְרוּחַ וּנְשָׁמָה שֶׁנָּפַחְתָּ בְּאַפֵּינוּ. וְלָשׁוֹן אֲשֶׁר שַׂמְתָּ בְּפִינוּ. הֵן הֵם. יוֹדוּ וִיבָרְכוּ. וִישַׁבְּחוּ. וִיפָאֲרוּ. אֶת שִׁמְךָ מַלְכֵּנוּ תָמִיד. כִּי כָל פֶּה לְךָ יוֹדֶה. וְכָל לָשׁוֹן לְךָ תְשַׁבֵּחַ. וְכָל עַיִן לְךָ תְצַפֶּה. וְכָל בֶּרֶךְ לְךָ תִכְרַע. וְכָל קוֹמָה לְפָנֶיךָ תִשְׁתַּחֲוֶה. וְהַלְּבָבוֹת יִירָאוּךָ וְהַקֶּרֶב וְהַכְּלָיוֹת יְזַמְּרוּ לִשְׁמֶךָ. כַּדָּבָר שֶׁנֶּאֱמַר כָּל עַצְמֹתַי תֹּאמַרְנָה יְהוָֹה מִי כָמוֹךָ מַצִּיל עָנִי מֵחָזָק מִמֶּנּוּ. וְעָנִי וְאֶבְיוֹן מִגֹּזְלוֹ:

[[[[שַׁוְעַת עֲנִיִּים]]]] אַתָּה תִּשְׁמַע. צַעֲקַת הַדַּל תַּקְשִׁיב וְתוֹשִׁיעַ. וְכָתוּב רַנְּנוּ צַדִּיקִים בַּיְהוָֹה. לַיְשָׁרִים נָאוָה תְהִלָּה:
 <center>]]]
aaבְּפִי יְשָׁרִים תִּתְרוֹמָם:
וּבְשִׂפְתֵי צַדִּיקִים תִּתְבָּרַךְ:
וּבִלְשׁוֹן חֲסִידִים תִּתְקַדָּשׁ:
וּבְקֶרֶב קְדוֹשִׁים תִּתְהַלָּל:bb
 </center>
[[[ [[[[בְּמִקְהֲלוֹת]]]] רִבְבוֹת עַמְּךָ בֵּית יִשְׂרָאֵל. שֶׁכֵּן חוֹבַת כָּל הַיְצוּרִים לְפָנֶיךָ יְהוָֹה אֱלֹהֵינוּ וֵאלֹהֵי אֲבוֹתֵינוּ לְהוֹדוֹת. לְהַלֵּל. לְשַׁבֵּחַ. לְפָאֵר. לְרוֹמֵם. לְהַדֵּר. וּלְנַצֵּחַ. עַל כָּל דִּבְרֵי שִׁירוֹת וְתִשְׁבָּחוֹת דָּוִד בֶּן יִשַׁי עַבְדְּךָ מְשִׁיחֶךָ:

[[[[וּבְכֵן]]]] יִשְׁתַּבַּח שִׁמְךָ לָעַד מַלְכֵּנוּ הָאֵל הַמֶּלֶךְ הַגָּדוֹל וְהַקָּדוֹשׁ בַּשָּׁמַיִם וּבָאָרֶץ כִּי לְךָ נָאֶה יְהוָֹה אֱלֹהֵינוּ וֵאלֹהֵי אֲבוֹתֵינוּ לְעוֹלָם וָעֶד. שִׁיר. וּשְׁבָחָה. הַלֵּל. וְזִמְרָה. עֹז. וּמֶמְשָׁלָה. נֶצַח. גְּדוּלָה. גְּבוּרָה. תְּהִלָּה. וְתִפְאֶרֶת. קְדֻשָׁה. וּמַלְכוּת. בְּרָכוֹת וְהוֹדָאוֹת לְשִׁמְךָ הַגָּדוֹל וְהַקָּדוֹשׁ. וּמֵעוֹלָם וְעַד עוֹלָם אַתָּה אֵל.

[[[[יְהַלְלוּךָ]]]] יְהֹוָה אֱלֹהֵינוּ כָּל מַעֲשֶׂיךָ, וַחֲסִידֶיךָ וְצַדִּיקִים עוֹשֵׂי רְצוֹנֶךָ, וְעַמְךָ בֵּית יִשְׂרָאֵל, כֻּלָם בְּרִנָה יוֹדוּ וִיבָרְכוּ, וִישַׁבְּחוּ וִיפָאֲרוּ, אֶת שֵׁם כְּבוֹדֶךָ. כִּי לְךָ טוֹב לְהוֹדוֹת וּלְשִׁמְךָ נָאֶה לְזַמֵר, וּמֵעוֹלָם וְעַד עוֹלָם אַתָּה אֵל. בָּרוּךְ אַתָּה יְהוָֹה מֶלֶךְ מְהֻלָּל בַּתִּשְׁבָּחוֹת:]]] aa

[הֲרֵינִי] מוּכָן וּמְזֻמָּן לְקַיֵם מִצְוַת כּוֹס רְבִיעִי שֶׁל אַרְבָּע כּוֹסוֹת, לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ עַל יְדֵי הַהוּא טָמִיר וְנֶעְלָם בְּשֵׁם כָּל יִשְׂרָאֵל. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ:bb

((וְשׁוֹתֶה בְּהַסִיבַּת שְׂמֹאל וְאַחַר כָּךְ יְבָרֵךְ בְּרָכָה אַחֲרוֹנָה))

[[[ [[[[בָּרוּךְ]]]] אַתָּה יְהוָֹה, אֱלֹהֵינוּ מֶלֶךְ הָעוֹלָם, עַל הַגֶּפֶן וְעַל פְּרִי הַגֶּפֶן וְעַל תְּנוּבַת הַשָּׂדֶה וְעַל אֶרֶץ חֶמְדָּה טוֹבָה וּרְחָבָה שֶׁרָצִיתָ וְהִנְחַלְתָּ לַאֲבוֹתֵינוּ לֶאֱכוֹל מִפִּרְיָהּ וְלִשְׂבּוֹעַ מִטּוּבָהּ. רַחֵם יְהוָֹה אֱלֹהֵינוּ עָלֵינוּ וְעַל יִשְׂרָאֵל עַמָּךְ וְעַל יְרוּשָׁלַיִם עִירָךְ וְעַל הַר צִיּוֹן מִשְׁכַּן כְּבוֹדָךְ. וְעַל מִזְבָּחָךְ. וְעַל הֵיכָלָךְ. וּבְנֵה יְרוּשָׁלַיִם עִיר הַקּדֶשׁ בִּמְהֵרָה בְּיָמֵינוּ. וְהַעֲלֵנוּ לְתוֹכָהּ. וְשַׂמְּחֵנוּ בְּבִנְיָנָהּ וּנְבָרְכָךְ עָלֶיהָ בִּקְדֻשָּׁה וּבְטָהֳרָה. (בְּשַּׁבָּת: וּרְצֵה וְהַחֲלִיצֵנוּ בְּיוֹם הַשַּׁבָּת הַזֶּה) וְשַׂמְחֵנוּ בְּיוֹם חַג הַמַּצוֹת הַזֶּה. בְּיוֹם טוֹב מִקְרָא קֹדֶשׁ הַזֶּה. כִּי אַתָּה טוֹב וּמֵטִיב לַכּל וְנוֹדֶה לְךָ עַל הָאָרֶץ וְעַל פְּרִי גַּפְנָהּ. בָּרוּךְ אַתָּה יְהוָֹה, עַל הָאָרֶץ וְעַל פְּרִי גַּפְנָהּ.]]]
<BR>
{{{כּוֹסוֹ שֶׁל אֵלִיָּהוּ}}}

רַבִּים הֵמָּה הַסִּפּוּרִים עַל גְּדוֹלֵי יִשְׂרָאֵל אֲשֶׁר זָכוּ לְגִלּוּי אֵלִיָּהוּ. אֶחָד מֵהֶם שֶׁזָּכִינוּ לִרְאוֹתוֹ בְּדוֹרֵנוּ בִּשְׁנוֹתָיו הָאַחֲרוֹנוֹת הוּא הגה''צ רַבִּי אֵלִיָּהוּ לַאפְּיָאן זַצַּ''ל (נִלְקַח לְבֵית עוֹלָמוֹ בִּשְׁנַת תש''ל זָקֵן וּשְׂבַע יָמִים) וּמוּבָא בַּהַקְדָּמָה לְסִפְרוֹ ''לֵב אֵלִיָּהוּ'':

{{בִּימֵי חָרְפּוֹ חָלְתָה אִשְׁתּוֹ הַצְּעִירָה בְּמַחֲלָה קָשָׁה. וְהָיוּ בְּנֵי בֵּיתָהּ מִתְפַּלְלִים וּבוֹכִים לְיַד מִטָּתָהּ.

וְהִנֵּה נִכְנַס יְהוּדִי אֶחָד וְשָׁאַל: ''עַל מָה וְלָמָּה בּוֹכִים אַתֶּם?''

סִפְּרוּ לוֹ עַל מַצָּבָהּ הָאָנוּשׁ שֶׁל הָאִשָּׁה.

אָמַר לָהֶם הַיְּהוּדִי: ''צְאוּ הַחוּצָה וּקְחוּ פְּרִי אֲשֶׁר גָּדֵל עַל הָעֵץ וּתְנוּ לָאִשָּׁה לֶאֱכֹל וְתַבְרִיא.''

וְכָךְ הָוֵי...

לְאַחַר זְמַן נָסַע רַבִּי אֵלִיָּהוּ זַצַּ''ל אֶל הגה''צ בַּעַל הַ''שְּׂפַת אֱמֶת'' מִגּוּר וּבִקְשׁוֹ שֶׁיְּבָרְכוֹ. אָמַר לוֹ הַ''שְּׂפַת אֱמֶת'': ''מִי שֶׁזָּכָה לְגִלּוּי אֵלִיָּהוּ אֵין צֹרֶךְ שֶׁאֲנִי אֲבָרְכוֹ!''

הֵשִׁיב לוֹ רַבִּי אֵלִיָּהוּ: ''כֵּיוָן שֶׁהָרַבִּי יוֹדֵעַ שֶׁהָיָה לִי גִּלּוּי אֵלִיָּהוּ וַדַּאי וּוַדַּאי שֶׁמִּן הָרָאוּי לְבַקֵּשׁ אֶת בִּרְכָתוֹ''.}}

שאל בני

לָמָה אוֹמְרִים הַלֵּל בְּפֶסַח, הֲרֵי טְבִיעַת הַמִּצְרִים הָיְתָה בִּשְׁבִיעִי שֶׁל פֶּסַח וְדַוְקָא אָז הָיָה רָאוּי לוֹמַר הַלֵּל?

תשובה:

כֵּיוָן שֶׁבְּלֵיל שְׁבִיעִי שֶׁל פֶּסַח רָדְפוּ הַמִּצְרִים אַחֲרֵי בְּנֵי יִשְׂרָאֵל וְטָבְעוּ בַּיָּם, אָמַר הַקָּדוֹשׁ בָּרוּךְ הוּא לַמַּלְאָכִים: מַעֲשֵׂי יָדַי טוֹבְעִים בַּיָּם וְאַתֶּם אוֹמְרִים שִׁירָה?

אִם כֵּן, גָּרְמָה יְצִיאַת מִצְרַיִם שֶׁבַּלַּיְלָה הַזֶּה לֹא תֵּאָמֵר שִׁירָה לִפְנֵי ה' יִתְבָּרַךְ וְלָכֵן מַשְׁלִימִים אֶת הַחִסָּרוֹן בְּלֵיל פֶּסַח. (אֵזוֹר אֵלִיָּהוּ)

~ אֶת עֵינִי מִן דִּמְעָה

{{{בֶּן חוֹרִין אֲמִתִּי}}}

הַהַקְדָּמָה - לְכֹל וּלְרֹאשׁ - לַעֲרִיכַת הַסֵּדֶר (עוֹד קֹדֶם אֲמִירַת הַהַגָּדָה) הִיא הַהַכְרָזָה ''כָּל דִּכְפִין יֵיתֵי וְיֵכוֹל''. לְלַמֶּדְךָ: יְהוּדִי אֵינוֹ יָכוֹל לִהְיוֹת ''בֶּן חוֹרִין'' אֲמִתִּי - גַּם אַחַר יְצִיאַת מִצְרַיִם- כָּל עוֹד יְהוּדִי אַחֵר נָתוּן בְּמַצָּב קָשֶׁה וְדָחוּק שֶׁאֵינוֹ מְאַפְשֵׁר לוֹ לִהְיוֹת בֶּן חוֹרִין.

מֵחוֹבָתֵנוּ לִדְאֹג בְּרֹאשׁ וּבָרִאשׁוֹנָה לְאוֹתוֹ יְהוּדִי וּלְהַזְמִינוֹ אֶל שֻׁלְחַן הַסֵּדֶר - ''כָּל דִּכְפִין יֵיתֵי וְיֵכוֹל'' - וְרַק אָז אָנוּ נוּכַל לְהַתְחִיל וּלְקַיֵּם אֶת הַסֵּדֶר עַל מְנָת שְׁנִהְיֶה בִּבְחִינַת בֶּן-חוֹרִין אֲמִתִּי.

{{סִפְּרוּ לְמָרָן הָרַב שָׁךְ זַצַּ''ל, שֶׁפְּלוֹנִי הִתְאַלְמֵן מֵאִשְׁתּוֹ וְנִתְקַף דִּכָּאוֹן. פָּסַק לְתַפְקֵד, אֵינוֹ מְדַבֵּר וְאֵינוֹ אוֹכֵל, מִתְכַּנֵּס בְּעַצְמוֹ וְדוֹמֵם.

קָם וְהָלַךְ אֵלָיו, נָקַשׁ עַל הַדֶּלֶת וְאֵין עוֹנֶה. צָעַק הַמְלַוֶּה: ''הָרַב שָׁךְ בָּא!'' וְלֹא בָּאָה תְּגוּבָה.

נִסָּה מָרָן וְרָאָה שֶׁהַדֶּלֶת אֵינָהּ נְעוּלָה. נִכְנַס וְהִתְיַשֵּׁב לְיַד הָאִישׁ הַמִּצְטַנֵּף עַל הַסַּפָּה. הִנִּיחַ יָדוֹ עַל זְרוֹעוֹ, וְאָמַר בְּרֶגֶשׁ: ''אֲנִי מֵבִין אוֹתְךָ כָּל כָּךְ! דַּע לְךָ, גַּם אֲנִי אַלְמָן, גַּם עָלַי חָשַׁךְ הָעוֹלָם. 'אֵין אִשָּׁה מֵתָה אֶלָּא לְבַעְלָהּ', אַחִים אָנוּ לְצָרָה... 'כָּל הַשָּׁרוּי בְּלֹא אִשָּׁה שָׁרוּי בְּלֹא שִׂמְחָה', אַתָּה זָקוּק לְשִׂמְחָה, וַאֲנִי זָקוּק לְשִׂמְחָה''...

הָאִישׁ נָשָׂא רֹאשׁוֹ, נִיצוֹץ נִדְלַק בְּעֵינָיו הַכְּבוּיוֹת. הִנֵּה, יֵשׁ מִי שֶׁמְּבִינוֹ.

וּמָרָן הִמְשִׁיךְ: ''יֵשׁ לִי רַעְיוֹן כֵּיצַד נִתְחַזֵּק יַחְדָּו. אֲנִי, כְּמוֹ שֶׁאַתָּה רוֹאֶה אוֹתִי, יוֹדֵעַ אֲנִי לְהָכִין תַּבְשִׁיל חַמִּין מְיֻחָד לְשַׁבָּת! אֲבַשֵּׁל אֶת הַחַמִּין בְּיוֹם שִׁשִּׁי וְאֶשְׁלַח אוֹתוֹ לְכָאן, וּבְשַׁבָּת אָבוֹא אֵלֶיךָ וְנֹאכַל יַחְדָּו! נִסְעַד יַחַד אֶת סְעוּדַת הַשַּׁבָּת, נָשִׁיר יַחְדָּו זְמִירוֹת וְנִתְעוֹדֵד בְּצַוְתָּא. מַה דַּעְתְּךָ?''

וְלָרִאשׁוֹנָה, הוֹפִיעַ בְּדַל חִיּוּךְ עַל הַשְּׂפָתַיִם הַחִוְרוֹת... בְּשָׂפָה רָפָה מָחָה: ''הֵן לֹא יַעֲלֶה עַל הַדַּעַת, רֹאשׁ הַיְשִׁיבָה, לֹא בָּא בְּחֶשְׁבּוֹן''...

''אָז תַּחְשֹׁב עַל עֵצָה אַחֶרֶת'', הֱשִׁיבוֹ מָרָן, ''מִכָּל מָקוֹם, אָבוֹא מָחָר. אֲנִי מִתְעוֹדֵד בִּמְחִצָּתְךָ...''

סָח לוֹ מָרָן: ''בְּבַחֲרוּתִי, לֹא הָיְתָה לִי אֶלָּא חֻלְצָה אַחַת. בְּכָל שָׁבוּעַ הָיִיתִי מְכַבְּסָהּ בְּהֵחָבֵא, וּמִצְטַמְרֵר בַּקֹּר עַד אֲשֶׁר יָבְשָׁה בָּרוּחַ הַמַּקְפִּיאָה. מֵרֹב שִׁמּוּשׁ בָּלְתָה הַחֻלְצָה, וְנִפְעַר חוֹר גָּדוֹל בְּגַבָּהּ. מְמַהֵר הָיִיתִי לִהְיוֹת הָרִאשׁוֹן בְּבֵית הַמִּדְרָשׁ וּבְמֶשֶׁךְ שָׁעוֹת לֹא קַמְתִּי מִמְּקוֹמִי, כְּדֵי שֶׁגַּב הַסַּפְסָל יַסְתִּיר אֶת הַקֶּרַע... נוֹדַע הַדָּבָר לְאַחַת מִנְּשׁוֹת הַקְּהִלָּה וְשָׁלְחָה לִי שְׁתֵּי חֻלְצוֹת! עַתָּה בָּאָה הָרְוָחָה: יָכוֹל הָיִיתִי לַעֲמֹד בִּשְׁעַת הַלִּמּוּד וְלָגֶשֶׁת כִּרְצוֹנִי לַאֲרוֹן הַסְּפָרִים, וּכְשֶׁכִּבַּסְתִּי אֶת הַחֻלְצָה הָאַחַת לוֹבֵשׁ הָיִיתִי אֶת הַשְּׁנִיָּה!''

אָכֵן, זֶה הָיָה הַמַּצָּב פַּעַם - חֻלְצָה אַחַת וְתוּ לֹא וְאַתָּה צָרִיךְ לְהִסְתַּדֵּר עַד שֶׁנִּקְרַעַת הַחֻלְצָה וְגַם אָז, לָרֹב, אִי אֶפְשָׁר לְהַחֲלִיפָהּ בְּאַחֶרֶת.

לֹא תָּמִיד הָיָה מִי שֶׁיִּדְאַג לְתִלְבּשֶׁת, וְלֹא רַק זֹאת אֶלָּא אַף לְגַבֵּי הַמָּזוֹן הָיוּ נוֹהֲגִים בַּחוּרֵי הַיְשִׁיבוֹת לְהִתְאָרֵחַ וְלִסְעֹד עַל שֻׁלְחָנָם שֶׁל בַּעֲלֵי-בָּתִּים שֶׁהִזְמִינוּ אוֹתָם, הָיוּ גַּם פְּעָמִים שֶׁהָיוּ בַּחוּרִים שֶׁנִּשְׁאֲרוּ יוֹם אוֹ יוֹמַיִם לְלֹא מַזְמִינִים... וְאֵין פּוֹצֶה פֶּה וּמְצַפְצֵף.}}

בָּרוּךְ ה', זֶה לֹא הַמַּצָּב כַּיּוֹם אַךְ עֲדַיִן יֵשׁ מִשְׁפָּחוֹת שֶׁקָּשֶׁה לָהֶן, שֶׁהָעֹל הַכַּלְכָּלִי רוֹבֵץ עֲלֵיהֶן קָשׁוֹת וְהֵן הִגִּיעוּ אַף לְמַצָּב שֶׁל... יֵאוּשׁ.

אָמְנָם, בָּרוּךְ ה', זָכִינוּ וְאָנוּ עֵדִים כַּיּוֹם לְאִרְגּוּנִים רַבִּים הַנּוֹטְלִים עַל שִׁכְמָם לִדְאֹג לְחַלֵּק מִצְרָכִים לְמִשְׁפָּחוֹת בְּרוּכוֹת-יְלָדִים וּלְמִשְׁפָּחוֹת נִזְקָקוֹת.

אַךְ עֲדַיִן יֶשְׁנָן מִשְׁפָּחוֹת הַמִּתְבַּיְּשׁוֹת לְבַקֵּשׁ, כִּי עַד עַכְשָׁו חָיוּ, בָּרוּךְ ה', בְּרָמַת חַיִּים טוֹבָה וּפִתְאֹם נֶהְפַּךְ עֲלֵיהֶן הַגַּלְגַּל, וְאִם אָנוּ לֹא נִדְאַג לָהֶן מִי יוֹדֵעַ כֵּיצַד יַעֲבֹר עֲלֵיהֶן ''לֵיל הַסֵּדֶר'' הַשָּׁנָה.

דַּוְקָא הַלַּיְלָה הַזֶּה, לֵיל הַסֵּדֶר, מְחֻיָּבִים אָנוּ לָתוּר וּלְחַפֵּשׂ, לִשְׁאֹל וּלְהִתְעַנְיֵן... לִמְצֹא אֶת אֵלֶּה שֶׁאֵין לָהֶם הֵיכָן לַעֲרֹךְ אֶת הַ''סֵּדֶר'' וּמִתְבַּיְּשִׁים לְבַקֵּשׁ לְהִתְאָרֵחַ.

זוֹ חוֹבָתֵנוּ לִמְצֹא אֶת אוֹתָם אֲנָשִׁים שֶׁבְּלֵית בְּרֵרָה עֲשׂוּיִים לְהִשָּׁאֵר לְבַדָּם בְּבֵיתָם בְּלֵיל הַסֵּדֶר.

רַק כָּךְ נוּכַל לִזְכּוֹת שֶׁיִּתְקַיֵּם בָּנוּ שֶׁנִּהְיֶה בְּנֵי חוֹרִין אֲמִתִּיִּים!

~ מָה אָשִׁיב לַה'

{{{''נִשְׁאַרְתִּי יְהוּדִי בִּזְכוּת הֶחָפֵץ חַיִּים''}}}

{{לְעִתִּים, עַל יְדֵי מְנִיעַת עֵין הָאָדָם מִדִּמְעָה, מַצִּילִים אוֹתוֹ בֶּעָתִיד מִשְּׁמָד וּמִירִידָה מִדְּחִי אֶל דֶּחִי.

אֶת הַמַּעֲשֶׂה הַמֻּפְלָא הַבָּא סִפֵּר הָרַב רְאוּבֵן קַרֶלְנְשְׁטֵיין שְׁלִיטָ''א, שֶׁסִּפְּרוֹ בְּשֵׁם נִין שֶׁל הֶ''חָפֵץ חַיִּים'':

לְמָרָן הֶחָפֵץ חַיִּים הָיָה חָתָן, רַבִּי צְבִי xxהִירְשׁyy לֵוִינְסוֹן, אֲשֶׁר נִפְטַר בְּגִיל צָעִיר, וְהוּא הָיָה אָדָם גָּדוֹל עַד לִמְאֹד xxעַד כְּדֵי כָּךְ, שֶׁכְּשֶׁנִּפְטַר, רַעְיָתוֹ, בִּתּוֹ שֶׁל הֶחָפֵץ חַיִּים, בָּאָה לִפְנֵי אָבִיהָ הַגָּדוֹל וְטָעֲנָה לְפָנָיו: ''אַבָּא, מִכָּל הַנִּבְרָאִים שֶׁיֶּשְׁנָם בָּעוֹלָם, לֹא מָצָא הַקָּדוֹשׁ בָּרוּךְ הוּא רַק אֶת בַּעְלִי?'' אָמַר לָהּ הֶחָפֵץ חַיִּים: ''וְכִי מָה רָצִית, שֶׁבִּמְקוֹם זֶה הַקָּדוֹשׁ בָּרוּךְ הוּא יִקַּח שְׁלִישׁ מֵהָעוֹלָם?!'' כֹּה גָּדוֹל הָיָה הָאִישׁ!yy.

לְרַבִּי צְבִי לֵוִינְסוֹן הָיְתָה אָחוֹת חִלּוֹנִית. יוֹם אֶחָד קָרָה אָסוֹן: הִיא וּבַעְלָהּ, שְׁנֵיהֶם נִפְטְרוּ וְהִשְׁאִירוּ אַחֲרֵיהֶם יֶלֶד יָתוֹם בֶּן עֶשֶׂר.

נָסַע רַבִּי צְבִי לְבֵית אֲחוֹתוֹ, שָׁם פָּגַשׁ אֶת אַחְיָנוֹ הָאֻמְלָל. אָרַז אֶת חֲפָצָיו, כָּל מַה שֶּׁהָיָה בְּחַדְרוֹ, וְלָקַח אוֹתוֹ עִמּוֹ אֵלָיו הַבַּיְתָה, לְרָאדִין. בַּבַּיִת יִחֵד לוֹ חֶדֶר וְסִדֵּר אוֹתוֹ עֲבוּרוֹ בְּדִיּוּק כְּמוֹ הַחֶדֶר שֶׁהָיָה לוֹ בְּבֵיתוֹ.

דָּא עָקָא, שֶׁהַיֶּלֶד לֹא הָיָה רָגִיל לִלְמֹד תּוֹרָה, וּמִתּוֹךְ שִׁעֲמוּם, הָיָה יוֹשֵׁב וּבוֹכֶה כָּל הַזְּמַן.

אָמַר רַבִּי צְבִי: אֵין בְּרֵרָה, נִדְאַג לְלַמְּדוֹ אֶת אוֹתָם מִקְצוֹעוֹת שֶׁהָיָה רָגִיל לִלְמֹד, וְשָׂכַר עֲבוּרוֹ מוֹרֶה לְלִמּוּד הַשָּׂפָה הָרוּסִית.

מִי שֶׁקָּרָא מְעַט סְפָרִים עַל הַתְּקוּפָה הַהִיא, יוֹדֵעַ שֶׁאֵצֶל הֶחָפֵץ חַיִּים, לִמּוּד רוּסִית הָיָה חָמוּר מְאֹד. הוּא נִלְחַם נֶגֶד זֶה רַבּוֹת! וְהִנֵּה כָּאן חֲתָנוֹ, רַבִּי צְבִי לֵוִינְסוֹן, לוֹקֵחַ אֵלָיו הַבַּיְתָה מוֹרֶה לְלַמֵּד רוּסִית אֶת הַיֶּלֶד הַזֶּה!

בָּאוּ אַנְשֵׁי הָעֲיָרָה אֶל הֶחָפֵץ חַיִּים וְהֵרִימוּ קוֹל צְעָקָה: לִמּוּד רוּסִית בְּבֵיתוֹ שֶׁל גְּדוֹל הַדּוֹר! הֲיִתָּכֵן?!

אָמַר לָהֶם הֶחָפֵץ חַיִּים: ''רַבִּי צְבִי הוּא אָדָם גָּדוֹל, וְהוּא יוֹדֵעַ מַה שֶּׁהוּא עוֹשֶׂה'', וּבָזֶה נִגְמַר הַדִּיּוּן.

עָבְרוּ שָׁנִים, הַיֶּלֶד גָּדַל, עָזַב אֶת רָאדִין וְהִתְגַּיֵּס לַצָּבָא הָרוּסִי. לְאַחַר כַּמָּה שָׁנִים, בְּיוֹם בָּהִיר אֶחָד, הוּא מַגִּיעַ לָעֲיָרָה, לָבוּשׁ מַדִּים וַעֲטוּר מֶדַלְיוֹת וּדְרָגוֹת. הִתְבָּרֵר שֶׁהַיֶּלֶד הַקָּטָן הִתְבַּגֵּר וְנַעֲשָׂה קָצִין בָּכִיר בַּצָּבָא הָרוּסִי.

הוּא נִגַּשׁ יְשִׁירוֹת לְבֵית הָאַלְמָנָה, הָרַבָּנִית לֵוִינְסוֹן xxבַּעְלָהּ כְּבָר נִפְטַרyy, יָשַׁב וְשׂוֹחַח עִמָּה כִּשְׁעָתַיִם, וּבְסִיּוּמָן קָם וְהָלַךְ. אַף אֶחָד לֹא יָדַע מֶה הָיְתָה מַטְּרַת בּוֹאוֹ וְעַל מָה נָסַבָּה הַשִּׂיחָה.

חָלְפוּ שָׁנִים, וְכָל בְּנֵי מִשְׁפַּחְתּוֹ שֶׁל הֶחָפֵץ חַיִּים נִפְטְרוּ. נִשְׁאֲרָה רַק הָרַבָּנִית פֵיגָה זַקְס, אֲשֶׁר הִגִּיעָה לַאֲמֶרִיקָה.

בַּחֲתֻנַּת אֶחָד מִצֶּאֱצָאֶיהָ, נִכְנַס לְפֶתַע לָאוּלָם אָדָם שֶׁהָיָה נִרְאֶה כְּמוֹ גּוֹי, וְהִתְחִיל לִצְעֹק: ''הֵיכָן פֵיגָה'' xxזוֹ הָיְתָה הָרַבָּנִיתyy. הִיא נִגְּשָׁה אֵלָיו וְשָׁאֲלָה: ''בַּמָּה אוּכַל לַעֲזֹר לְךָ?''

אָמַר לָהּ: ''אֲנִי הוּא הַבָּחוּר שֶׁגָּדַלְתִּי אֵצֶל רַבִּי צְבִי''.

''הוֹ, יֹפִי שֶׁבָּאתָ'', שָׂמְחָה הָרַבָּנִית, ''בּוֹא תֵּשֵׁב אִתָּנוּ''. וְאָז הוּא סִפֵּר לָהּ אֶת כָּל סִפּוּר הַמַּעֲשֶׂה:

''דְּעִי לָךְ'', כָּךְ הוּא אָמַר, ''בְּאוֹתוֹ לַיְלָה שֶׁהָיוּ הָאֲנָשִׁים אֵצֶל הֶחָפֵץ חַיִּים וְצָעֲקוּ עַל כָּךְ שֶׁרַבִּי צְבִי לֵוִינְסוֹן לוֹקֵחַ מוֹרֶה לְרוּסִית, וְהֶחָפֵץ חַיִּים דָּחָה אוֹתָם, וְאָמַר שֶׁרַבִּי צְבִי אָדָם גָּדוֹל הוּא, בְּאוֹתוֹ לַיְלָה בָּא הֶחָפֵץ חַיִּים לְבֵיתוֹ שֶׁל רַבִּי צְבִי וְאָמַר לוֹ: ''יוֹדֵעַ אֲנִי בְּךָ שֶׁהִנְּךָ אָדָם גָּדוֹל. לָכֵן אֵין לִי שׁוּם טְעָנוֹת כְּלַפֶּיךָ. אֶלָּא שֶׁ'תּוֹרָה הִיא וְלִלְמֹד אֲנִי צָרִיךְ'. תַּסְבִּיר לִי בְּבַקָּשָׁה: אֵיךְ קָרָה הַדָּבָר שֶׁלָּקַחְתָּ מוֹרֶה לְרוּסִית?''

נַעֲנָה רַבִּי צְבִי וְאָמַר: ''הַיֶּלֶד הַזֶּה הוּא יָתוֹם מֵאַבָּא וּמֵאִמָּא, לֹא מַפְסִיק אֲפִלּוּ רֶגַע לִבְכּוֹת. וַאֲנִי יוֹשֵׁב וְחוֹשֵׁב, אֵיךְ יָכוֹל אֲנִי לַעֲשׂוֹת לוֹ שֶׁיִּהְיֶה לוֹ טוֹב יוֹתֵר כְּדֵי שֶׁיִּבְכֶּה פָּחוֹת. לָכֵן לָקַחְתִּי לוֹ מוֹרֶה לְרוּסִית, וְזֶה בֶּאֱמֶת עוֹזֵר שֶׁהוּא בּוֹכֶה פָּחוֹת''.

אָמַר לוֹ הֶחָפֵץ חַיִּים: ''אַתָּה צוֹדֵק''.

''אֲנִי'', כָּךְ מְסַפֵּר אוֹתוֹ רוּסִי לָרַבָּנִית, ''שָׁמַעְתִּי אֶת הַשִּׂיחָה הַזֹּאת שֶׁל הֶחָפֵץ חַיִּים עִם רַבִּי צְבִי, שָׁמַעְתִּי אֵיךְ יוֹשְׁבִים שְׁנֵי גְּדוֹלֵי הַדּוֹר וְדָנִים כֵּיצַד נִתָּן לִמְנֹעַ דִּמְעָה מִיָּתוֹם, וְהַדְּבָרִים חָדְרוּ עָמֹק בְּתוֹךְ לִבִּי.

עָבְרוּ שָׁנִים, הִתְגַּיַּסְתִּי לַצָּבָא, וְשָׁם עָמַדְתִּי בִּפְנֵי נִסְיוֹנוֹת קָשִׁים, אֲבָל הָיוּ שְׁנֵי דְּבָרִים שֶׁשָּׁמַרְתִּי עֲלֵיהֶם בִּמְסִירוּת נֶפֶשׁ: לֹא חִלַּלְתִּי שַׁבָּת, וְלֹא הִסְכַּמְתִּי בְּשׁוּם אֹפֶן לְהִתְחַתֵּן עִם גּוֹיָה.

עַד שֶׁפַּעַם אַחַת הָעֳמַדְתִּי בְּנִסָּיוֹן נוֹרָא. הָיְתָה גּוֹיָה אַחַת שֶׁרָצִיתִי לְהִתְחַתֵּן אִתָּהּ, אַךְ יָדַעְתִּי שֶׁעִם אֶתְחַתֵּן אִתָּהּ, אֲנַתֵּק אֶת עַצְמִי מֵעַם יִשְׂרָאֵל. וְאָז חָשַׁבְתִּי לְעַצְמִי: עַם כָּזֶה, שֶׁשְּׁנֵי הַגְּדוֹלִים שֶׁלּוֹ מְסֻגָּלִים לָשֶׁבֶת וְלָדוּן אֵיךְ לִמְנֹעַ כַּמָּה דְּמָעוֹת מִיָּתוֹם - עַם כָּזֶה לֹא עוֹזְבִים בְּרֶגַע. צְרִיכִים עַל זֶה שִׁקּוּל דַּעַת גָּדוֹל!

הֶחְלַטְתִּי שֶׁלִּפְנֵי שֶׁאֶעֱשֶׂה אֶת הַצַּעַד הַמַּכְרִיעַ הַזֶּה, אֵלֵךְ לְהִתְיַעֵץ. וְעִם מִי יֵשׁ לְהִתְיַעֵץ, מִי יֵשׁ לִי בָּעוֹלָם? הָרַבָּנִית לֵוִינְסוֹן!

הִגַּעְתִּי לְרָאדִין, יָשַׁבְתִּי עִם הָרַבָּנִית וְסִפַּרְתִּי לָהּ אֶת סִפּוּרִי, וְהִיא שִׁכְנְעָה אוֹתִי בְּכָל כֹּחָהּ לֹא לַעֲשׂוֹת זֹאת. הִיא אָמְרָה לִי: ''הַיּוֹם נִרְאֶה לְךָ, שֶׁיִּהְיֶה לְךָ טוֹב עִם הַגּוֹיָה, אַךְ דַּע לְךָ: בַּיּוֹם שֶׁלֹּא תִּמְצָא חֵן בְּעֵינֶיהָ בַּמַּשֶּׁהוּ הַקָּטָן בְּיוֹתֵר, הִיא תִּירַק עָלֶיךָ וְתִצְעַק שֶׁאַתָּה יְהוּדִי מְלֻכְלָךְ. לֹא כְּדַאי לְךָ לְהִתְעַסֵּק אִתָּהּ כִּי בַּסּוֹף אַתָּה עוֹד תִּסְבֹּל מִמֶּנָּה, עָלֶיךָ לְהִשָּׁאֵר יְהוּדִי לְעוֹלָם''.

וַאֲנִי'', הִמְשִׁיךְ אוֹתוֹ רוּסִי וְסִפֵּר לָרַבָּנִית פֵיגָה, ''קִבַּלְתִּי אֶת דְּבָרֶיהָ, וְהָלַכְתִּי לְהוֹדִיעַ לְאוֹתָהּ גּוֹיָה שֶׁאֵינֶנִּי מִתְחַתֵּן אִתָּהּ. אֲבָל עוֹד לִפְנֵי שֶׁהִסְפַּקְתִּי לוֹמַר לָהּ זֹאת, הִיא כְּבָר יָרְקָה עָלַי!!''

''נִשְׁאַרְתִּי יְהוּדִי'', סִיֵּם אֶת דְּבָרָיו בְּהִתְרַגְּשׁוּת, ''בִּזְכוּת הֶחָפֵץ חַיִּים וְרַבִּי צְבִי. בִּגְלַל שֶׁשָּׁמַעְתִּי כַּמָּה אִכְפַּת לָהֶם מִדִּמְעָה שֶׁל יָתוֹם!!''}}

שאל בני

בַּמִּזְמוֹר ''מִן הַמֵּצַר'' (תְּהִלִּים קיח) שֶׁבַּהַלֵּל נֶאֱמַר ''לֹא אָמוּת כִּי אֶחְיֶה וַאֲסַפֵּר מַעֲשֵׂי

יָ-הּ''. אִם ''לֹא אָמוּת'' אָז וַדַּאי ''אֶחְיֶה'', אִם כֵּן לָמָה הַכְּפִילוּת?

 תשובה:

יֵשׁ מִי שֶׁהוּא מֵת - זֶהוּ אָדָם שֶׁאֵינוֹ מְתַקֵּן מַעֲשָׂיו. וְזוֹ הַכַּוָּנָה בַּפָּסוּק: לֹא רַק שֶׁלֹּא אָמוּת אֶלָּא שֶׁאֶחְיֶה עַל יְדֵי תִּקּוּן הַמִּדּוֹת וְהַמַּעֲשִׂים. עַל כֵּן, כָּל זְמַן שֶׁאָדָם לֹא מֵת, עֲדַיִן בְּכֹחוֹ לְתַקֵּן מַעֲשָׂיו וּלְהוֹסִיף זְכֻיּוֹת עַל זְכֻיּוֹתָיו וְלִחְיוֹת חַיִּים שֶׁל תּוֹרָה.

בְּעִנְיָן זֶה מִן הָרָאוּי לְהָבִיא כָּאן תֵּאוּר מֻפְלָא שֶׁל סֵדֶר חֶשְׁבּוֹן הַנֶּפֶשׁ שֶׁעָרַךְ הֶ''[חָפֵץ חַיִּים]'' זיע''א לְעַצְמוֹ, וּכְפִי שֶׁסִּפֵּר חֲתָנוֹ שֶׁל הֶחָפֵץ חַיִּים, שֶׁפַּעַם אַחַת אָזַר עֹז, נֶעֱמַד לְיַד הַחַלּוֹן וְהֶאֱזִין לַדְּבָרִים שֶׁיָּצְאוּ מִפִּיו בְּעָרְכוֹ אֶת חֶשְׁבּוֹן נַפְשׁוֹ.

{{אֶת חֶשְׁבּוֹן הַנֶּפֶשׁ עָרַךְ הֶחָפֵץ חַיִּים בְּצוּרָה שֶׁל דּוּ-שִׂיחַ עִם עַצְמוֹ, כָּךְ שֶׁהַמַּאֲזִין מִבַּחוּץ יָכֹל לְדַמּוֹת בְּנַפְשׁוֹ כְּאִלּוּ עוֹמֵד אִתּוֹ אָדָם נוֹסָף וּמְשׂוֹחֵחַ עִמּוֹ.

''יִשְׂרָאֵל מֵאִיר, מַה שְּׁלוֹמְךָ?''

''בָּרוּךְ ה'!'' עוֹנֶה הֶחָפֵץ חַיִּים.

''אַתָּה אָדָם חָזָק לְמַדַּי, יִשְׂרָאֵל מֵאִיר...'' - תּוֹךְ שֶׁהוּא טוֹפֵחַ עַל שִׁכְמוֹ...

לַמָּחֳרָת פּוֹגֵשׁ אוֹתוֹ ''אָדָם אַחֵר'' וְשׁוֹאֵל:

''יִשְׂרָאֵל מֵאִיר, מַה שְּׁלוֹמְךָ?''

בַּפַּעַם הַזֹּאת עוֹנֶה הֶחָפֵץ חַיִּים: ''לֹא כָּל כָּךְ טוֹב. לֹא יָשַׁנְתִּי כָּל הַלַּיְלָה, וַאֲנִי מַרְגִּישׁ חֻלְשָׁה''.

''אִם כֵּן, לֵךְ וְתִשְׁכַּב בְּמִטָּתְךָ...''

וְהֶחָפֵץ חַיִּים עוֹמֵד וּ''מְסַפֵּר'': ''יִשְׂרָאֵל מֵאִיר נִשְׁכַּב בַּמִּטָּה וְהִתְחִיל לְהַרְגִּישׁ לֹא טוֹב. מְבַקְּרִים בָּאוּ לְבַקֵּר אוֹתוֹ וְהָיָה בֵּינֵיהֶם מִי שֶׁהִצִּיעַ אֵיזֶה אֹכֶל מֵזִין כְּדַאי שֶׁיֹּאכַל כְּדֵי שֶׁיַּבְרִיא, אֲבָל מַצָּבוֹ נַעֲשָׂה יוֹתֵר חָמוּר, וְאָז בִּקֵּשׁ שֶׁיָּבִיאוּ לְפָנָיו אֶת אַנְשֵׁי הַחֶבְרָא קַדִּישָׁא כְּדֵי שֶׁיּוּכַל לוֹמַר אִתָּם אֶת הַוִּדּוּי, וְכַאֲשֶׁר בָּאוּ הִתְחִיל לוֹמַר בִּבְכִי גָּדוֹל וָמָר אֶת כָּל הַוִּדּוּי, כְּפִי שֶׁמְּפֹרָט בַּנֻּסְחָאוֹת. לְרֶגַע הִתְאוֹשֵׁשׁ קִמְעָא וְאָמַר: אָסוּר לְאַבֵּד אֶת מִדַּת הַבִּטָּחוֹן, עֲדַיִן יָכוֹל אֲנִי לְהַבְרִיא. הוֹרוּנוּ חֲזַ''ל: אֲפִלּוּ חֶרֶב חַדָּה מֻנַּחַת עַל צַוָּארוֹ אַל יִתְיָאֵשׁ מִן הָרַחֲמִים, וְהוּא מַתְחִיל לוֹמַר תְּהִלִּים בְּחֹם.

לְאַחַר מִכֵּן, שׁוֹמְעִים אוֹתוֹ אוֹמֵר: ''יִשְׂרָאֵל מֵאִיר מֵת וְהוֹלֵךְ לְעוֹלָמוֹ. מְבִיאִים אוֹתוֹ לְבֵית הַטָּהֳרָה, שָׁם עוֹרְכִים לוֹ אַנְשֵׁי הַחֶבְרָה קַדִּישָׁא אֶת הַטָּהֳרָה, וְאֶחָד מֵהֶם אוֹמֵר לוֹ: 'יִשְׂרָאֵל מֵאִיר, הֲרֵי הָיִיתָ אָדָם דַּי חָזָק, מִי חָלַם שֶׁתָּמוּת כָּל כָּךְ מַהֵר?' עַתָּה מַלְבִּישִׁים אוֹתוֹ תַּכְרִיכִים, עוֹרְכִים לוֹ אֶת הַלְּוָיָה וְטוֹמְנִים אוֹתוֹ בַּקֶּבֶר, עוֹרְמִים עָלָיו עָפָר וְאוֹמְרִים קַדִּישׁ!..

''יִשְׂרָאֵל מֵאִיר!!!'' - הוּא זוֹעֵק לְפֶתַע כְּלַפֵּי עַצְמוֹ - ''הַאִם חָשַׁבְתָּ שֶׁבַּקֶּבֶר מְצַפִּים לְךָ שֶׁקֶט וּמְנוּחָה?! לֹא כֵן!''

הַסְּעָרָה מַגִּיעָה אָז לְשִׂיא. שׁוֹמְעִים אֵיךְ שֶׁהֶחָפֵץ חַיִּים הוֹלֵם בַּשֻּׁלְחָן, כְּאִלּוּ הָיָה זֶה הַקֶּבֶר, וּמַכְרִיז: ''יִשְׂרָאֵל מֵאִיר! מְבַקְשִׁים אוֹתְךָ לְמַעְלָה, לַעֲמֹד לְדִין! כְּלוּם חָשַׁבְתָּ שֶׁכָּאן תָּנוּחַ?''

וְהִנֵּה מְתָאֵר הוּא אֵיךְ שְׁנֵי מַלְאָכִים בָּאִים וְלוֹקְחִים אוֹתוֹ לְבֵית דִּין שֶׁל מַעְלָה וְהַדִּין מַתְחִיל בְּתֵאוּר הַמַּעֲשִׂים הַטּוֹבִים שֶׁעָשָׂה, כָּךְ וְכָךְ לָמַדְתִּי, וְקִיַּמְתִּי מִצְוָה זוֹ וּמִצְוָה זוֹ...'' עַד שֶׁהוּא אוֹמֵר לְעַצְמוֹ: ''יִשְׂרָאֵל מֵאִיר, זֶה בְּסַךְ הַכֹּל דַּי טוֹב, עָשִׂיתָ קְצָת לְעַצְמְךָ בָּעוֹלָם הַזֶּה...''

אֲבָל מִיָּד מִשְׁתַּנָּה הַתְּמוּנָה. הוּא מְתָאֵר אֵיךְ בָּאִים הַמַּלְאָכִים הַשְּׁחֹרִים הַמְקַטְרְגִים עַל חוֹבוֹתָיו, וּבִבְכִי נוֹרָא הוּא מוֹכִיחַ וּמְיַסֵּר אֶת עַצְמוֹ:

''אוֹי לִי, שֶׁמִּצְוַת הַתְּפִלָּה הָיְתָה בְּלִי שִׂמְחַת הַלֵּב, וּבִנְטִילַת הַלּוּלָב הָיְתָה חֲסֵרָה שִׂמְחַת הַמִּצְוָה...''

וְכָךְ פֵּרֵט שׁוּרָה אֲרֻכָּה שֶׁל ''עֲבֵרוֹת'', עַד שֶׁהוּא מַגִּיעַ לַסִּכּוּם הַכְּלָלִי וּמִתְבָּרֵר לוֹ שֶׁהוּא מַגִּיעַ לְמֶחֱצָה עַל מֶחֱצָה, וְאִם כֵּן דִּינוֹ לְגַן עֵדֶן, אֲבָל אָז מַגִּיעַ מַלְאָךְ וּמְעַכֵּב אוֹתוֹ מִלְּהִכָּנֵס לְגַן עֵדֶן, כְּשֶׁהוּא צוֹעֵק: ''יִשְׂרָאֵל מֵאִיר - חַי הוּא אוֹ מֵת? אִם הוּא מֵת, מַגִּיעַ לוֹ גַּן עֵדֶן, אֲבָל אִם הוּא חַי - הֲלֹא הוּא רָשָׁע, לָמָה אֵינוֹ עוֹשֶׂה תְּשׁוּבָה עַל עֲבֵרוֹת שֶׁבְּיָדוֹ!'' וְכָךְ יוֹצֵא הַקּוֹל מִבֵּית דִּין שֶׁל מַעְלָה: וַדַּאי שֶׁיִּשְׂרָאֵל מֵאִיר חַי עֲדַיִן!

וּבְאוֹתוֹ רֶגַע הֵחֵל לִזְעֹק: ''יִשְׂרָאֵל מֵאִיר! רָשָׁע מְשֻׁקָּץ וּמְתֹעָב אַתָּה, הֲלֹא עֲדַיִן אַתָּה חַי וְיָכוֹל לַחֲזֹר בִּתְשׁוּבָה, וְלָמָה אַתָּה מִתְהַלֵּךְ בָּעוֹלָם הַזֶּה בְּלֹא תְּשׁוּבָה?! שׁוּב יוֹם אֶחָד לִפְנֵי מִיתָתְךָ! מִי עָרֵב לְךָ שֶׁלֹּא תָּמוּת בְּכָל רֶגַע, וַהֲרֵי אַתָּה עָלוּל לָמוּת בְּלִי תְּשׁוּבָה!''

וְכָךְ עָמַד הֶ''חָפֵץ חַיִּים'' וְגִדֵּף אֶת עַצְמוֹ בְּמֶשֶׁךְ שָׁעָה שְׁלֵמָה בִּבְכִי מַר.

כְּשֶׁסִּיֵּם אֶת סֵדֶר חֶשְׁבּוֹן הַנֶּפֶשׁ, נִזְקַק לִמְנוּחָה וְהִתְיַשֵּׁב לְכַמָּה דַּקּוֹת. אַחֲרֵי זֶה יָרַד לְחַדְרוֹ בַּקּוֹמָה שֶׁלְּמַטָּה, מְעוֹדָד וּמָלֵא שִׂמְחָה, כְּשֶׁהוּא אוֹמֵר לְאַנְשֵׁי בֵּיתוֹ: ''עֲדַיִן לֹא שָׁלַחְנוּ מִכְתַּב תְּשׁוּבָה לְרַבִּי חַיִּים עוֹזֵר, וְעוֹד צָרִיךְ לַעֲרֹךְ מִכְתָּב לְעִיר פְּלוֹנִית וּמָקוֹם אַלְמוֹנִי, כְּדֵי לְעוֹרֵר אֶת אַנְשֵׁי הַמָּקוֹם בְּעִנְיַן הֲקָמַת מִקְוֶה!...''}}

וְאוּלַי נִתָּן לְהוֹסִיף נֹפֶךְ לַדְּבָרִים עַל הַפָּסוּק ''לֹא אָמוּת כִּי אֶחְיֶה'', שֶׁאָכֵן בָּעוֹלָם הַבָּא יֵשׁ חַיִּים, יֵשׁ מִיתָה בָּעוֹלָם הַזֶּה, אַךְ לֶעָתִיד לָבוֹא אָדָם שֶׁיַּעֲשֶׂה חֶשְׁבּוֹן נֶפֶשׁ, אָדָם שֶׁיְּעוֹרֵר אֶת נַפְשׁוֹ לִקְרַאת יוֹם הַדִּין הַגָּדוֹל וְהַנּוֹרָא, יַגִּיעַ לְמַדְרֵגָה שֶׁאָכֵן יֵשׁ מִיתָה גּוּפָנִית לַגּוּף בִּלְבַד כִּי זוֹ דַּרְכּוֹ שֶׁל עוֹלָם, אַךְ הַנְּשָׁמָה לֶעָתִיד לָבוֹא תִּהְיֶה מְלֵאַת חַיִּים, כְּפִי שֶׁהֵכִינוּ אוֹתָהּ כָּאן בָּעוֹלָם הַזֶּה.

וְעַל זֶה פֵּרֵשׁ הֶ''[חָפֵץ חַיִּים]'' זיע''א אֶת הַתְּפִלָּה ''אֱלֹקַי, נְשָׁמָה שֶׁנָּתַתָּ בִּי אַתָּה עָתִיד לִטְּלָהּ מִמֶּנִּי וּלְהַחֲזִירָהּ בִּי'': כֵּן, אָכֵן הַנְּשָׁמָה תַּחֲזֹר כְּפִי מַדְרֵגָתוֹ שֶׁל הָאָדָם וּכְפִי שֶׁהִשְׁאִירוּ אוֹתָהּ כָּאן - אָכֵן עָתִיד לְהַחֲזִירָהּ, וְהַשְּׁאֵלָה הִיא כֵּיצַד הִיא תַּחֲזֹר לָהּ אוֹתָהּ נְשָׁמָה.

זוֹהִי כַּוָּנַת הַכָּתוּב ''לֹא אָמוּת כִּי אֶחְיֶה'': כָּל זְמַן שֶׁהָאָדָם חַי בָּעוֹלָם הַזֶּה עֲלֵי אֲדָמוֹת, יֵשׁ בְּכֹחוֹ לְתַקֵּן, לְשַׁפֵּר. לֶעָתִיד לָבוֹא, גַּם כַּאֲשֶׁר הַנְּשָׁמָה תָּקוּם עִם הַגּוּף, הַשְּׁאֵלָה הִיא אֵיךְ תָּקוּם לָהּ אוֹתָהּ נְשָׁמָה שֶׁאַתָּה, הַקָּדוֹשׁ בָּרוּךְ הוּא, עָתִיד לְהַחֲזִירָהּ בִּי?

עַל כֵּן מִן הָרָאוּי שֶׁכָּל אָדָם יַעֲשֶׂה חֶשְׁבּוֹן נַפְשׁוֹ וְיָכִין עַצְמוֹ כְּבָר עַכְשָׁו לִקְרַאת הַדִּין שֶׁהוּא עָתִיד לִתֵּן.

~ ''לֹא אָמוּת כִּי אֶחְיֶה''

לֹא אָמוּת בַּגֵּיהִנֹּם שֶׁהוּא צַלְמָוֶת. כִּי אֶחְיֶה, בִּתְחִיַּת הַמֵּתִים. כְּמוֹ שֶׁכָּתוּב ''וְרַבִּים מִיְּשֵׁנֵי אַדְמַת עָפָר יָקִיצוּ.'' וַאֲסַפֵּר מַעֲשֵׂי יָהּ, לָעוֹלָם הַבָּא. בְּסוֹד כֹּל הַנְּשָׁמָה תְּהַלֵּל יָהּ. (הַגְּרָ''א)

{{מְסֻפָּר עַל הַשַּׂר מוֹנְטִיפְיוֹרִי שֶׁנִּפְגַּשׁ פַּעַם עִם אִישִׁיּוּת בְּאַנְגְּלִיָּה, וְהַלָּה טָעַן כְּנֶגְדּוֹ: אַתֶּם הַיְּהוּדִים שׁוֹנִים מֵאִתָּנוּ לֹא רַק בְּאֹרַח חַיֵּיכֶם אֶלָּא אַף בְּמִיתַתְכֶם: כַּאֲשֶׁר אָנוּ קוֹבְרִים אֶת מֵתֵנוּ הֲרֵי שֶׁמַּלְבִּישִׁים אוֹתוֹ בְּרֹב פְּאֵר וְהָדָר וְתַכְשִׁיטִים, וְאִלּוּ אַתֶּם רַק פִּסַּת תַּכְרִיכִים. עָנָה לוֹ הַשַּׂר מוֹנְטִיפְיוֹרִי בְּחִיּוּךְ: וַדַּאי כָּךְ דֶּרֶךְ הָעוֹלָם, כַּאֲשֶׁר עוֹזֵב אָדָם אֶת מְקוֹמוֹ עַל מְנָת שֶׁלֹּא לָשׁוּב עוֹד לְשָׁם הֲרֵי שֶׁלּוֹקֵחַ אֶת מֵיטַב כַּסְפּוֹ וּרְכוּשׁוֹ וְכָל כְּבוֹדוֹ עִמּוֹ. כָּךְ הוּא אֶצְלְכֶם - אָדָם שֶׁמֵּת וְעוֹזֵב אֶת מְקוֹמוֹ מֵהָעוֹלָם הַזֶּה, וְשׁוּב לֹא יַחֲזֹר לָעַד, לָכֵן לוֹקֵחַ הוּא אֶת כַּסְפּוֹ וּמֵיטַב כַּסְפּוֹ. לֹא כֵן אָנוּ הַיְּהוּדִים שֶׁהַמִּיתָה אֶצְלֵנוּ הִיא זְמַנִּית, עַל מְנָת לַחֲזֹר, הֲרֵי שֶׁלְּגַבֵּנוּ זֶה כְּמוֹ שֵׁנָה, וּמִמָּתַי הוֹלֵךְ אָדָם לִישֹׁן עִם חֲלִיפָה וְתַכְשִׁיטִים?

}}

~ ''לֹא יָנוּם וְלֹא יִישָׁן''

{{{הָעֲלִילָה שֶׁהִתְבַּטְלָה}}}

הִנֵּה מַאֲמָר זֶה אֲמָרוֹ דָּוִד הַמֶּלֶךְ עָלָיו הַשָּׁלוֹם בִּתְהִלִּים ''הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל'':

וְהַשְּׁאֵלָה נִשְׁאֶלֶת אִם נֹאמַר לֹא יָנוּם שֶׁהִיא שְׁנַת עֲרַאי, כָּל שֶׁכֵּן שֶׁלֹּא יִישַׁן שְׁנַת קֶבַע, וְאִם כֵּן מֵאַחַר שֶׁנֶּאֱמַר לֹא יָנוּם לָמָּה נֶאֱמַר וְלֹא יִישַׁן? וְהַתְּשׁוּבָה לְכָךְ נִמְצֵאת בַּמַּעֲשֶׂה הַבָּא:

{{אֶל אַרְמוֹנוֹ שֶׁל מֶלֶךְ סְפָרַד הִגִּיעָה קְבוּצַת נָכְרִים. בְּפִי הַבָּאִים הָיְתָה הַאֲשָׁמָה חֲמוּרָה: בְּבֵיתוֹ שֶׁל יְהוּדִי בָּעִיר נִמְצָא הָרוּג מִבֵּין בְּנֵי הָעִיר. בְּטֶרֶם הִסְפִּיק הַמֶּלֶךְ לְהָשִׁיב דָּבָר לַמִּתְלוֹנְנִים, פָּצָה פִּיו יוֹעֲצוֹ שֶׁל הַמֶּלֶךְ. הַלָּה, שׂוֹנֵא יְהוּדִים מֻשְׁבָּע הָיָה, וּמִפִּיו נָטְפוּ דִּבְרֵי אֶרֶס וְשִׂטְנָה נֶגֶד הַיְּהוּדִים. דְּבָרָיו שֶׁל הַיּוֹעֵץ עוֹדְדוּ אֶת הַמִּתְלוֹנְנִים וְהֵם אָמְרוּ: אִם הַמֶּלֶךְ לֹא יַעֲשֶׂה מִשְׁפָּט בַּיְּהוּדִים - נֵלֵךְ אָנוּ בְּעַצְמֵנוּ אֶל שְׁכוּנַת הַיְּהוּדִים, וְשָׁם נַהֲרֹג כָּל יְהוּדִי שֶׁנִּמְצָא.

לְשֵׁמַע דִּבְרֵיהֶם אָמַר הַמֶּלֶךְ: יָדוּעַ לִי כִּי אֵין בְּפִיכֶם אֶלָּא עֲלִילַת שֶׁקֶר בִּלְבָד, הִשָּׁאֲרוּ כָּאן, וְעַד מְהֵרָה תִּוָּכְחוּ בַּדָּבָר, וְיֵדְעוּ הַכֹּל כִּי עֲלִילָה חֲרַשְׁתֶּם עַל יְהוּדֵי עִירֵנוּ. נוֹתְרוּ הַמִּתְלוֹנְנִים בְּהֵיכָלוֹ שֶׁל הַמֶּלֶךְ, וְהַמֶּלֶךְ שָׁלַח לִקְרֹא לְאוֹתָם יְהוּדִים שֶׁעֲלֵיהֶם סִפְּרוּ הַמִּתְלוֹנְנִים כִּי בְּבֵיתָם נִמְצָא הֶהָרוּג:

אִמְרוּ לִי אֶת הָאֱמֶת, פָּנָה הַמֶּלֶךְ אֶל הַיְּהוּדִים שֶׁנִּכְנְסוּ לְחַדְרוֹ, מֶה הָיְתָה כַּוָּנָתוֹ שֶׁל דָּוִד הַמֶּלֶךְ שֶׁאָמַר בִּתְהִלִּים ''הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל''?

הַיְּהוּדִים דָּמְמוּ, נִצְּבוּ מַחֲרִישִׁים אֶל מוּל הַמֶּלֶךְ אֵינָם יוֹרְדִים לְסוֹף כַּוָּנָתוֹ.

אַתֶּם שׁוֹתְקִים, אֵינְכֶם יוֹדְעִים לְהָשִׁיב אֲבָל לִי יֵשׁ הֶסְבֵּר לַפָּסוּק, וְאוֹתוֹ הֵבַנְתִּי לְאַחַר מַה שֶּׁרָאוּ עֵינַי בַּלַּיְלָה הָאַחֲרוֹן. בַּלַּיְלָה הַזֶּה הִתְהַפַּכְתִּי עַל מִשְׁכָּבִי וְלֹא הִצְלַחְתִּי לְהֵרָדֵם. מִשֶּׁנָּקְפוּ הַשָּׁעוֹת הֶחְלַטְתִּי לָקוּם וְלָצֵאת מֵהַחֶדֶר. טִיַּלְתִּי אֵפוֹא בֶּחָצֵר, לְאוֹר הַיָּרֵחַ הַמָּלֵא. וּפִתְאֹם רָאִיתִי מִבַּעַד לְאֶשְׁנַבֵּי הַגָּדֵר הַמַּקִּיפָה אֶת חֲצֵרִי, קְבוּצַת אֲנָשִׁים רָצָה בָּרְחוֹב. קָרַבְתִּי אֶל אַחַד הָאֶשְׁנַבִּים וְהִבַּטְתִּי הַחוּצָה, וּמָה רוֹאוֹת עֵינַי? אֶחָד מִן הָאֲנָשִׁים הָרָצִים הֶחֱזִיק אָדָם עַל כְּתֵפוֹ. בְּוַדַּאי יֵשׁ דְּבָרִים בְּגוֹ, הִרְהַרְתִּי וְנֶחְפַּזְתִּי לִשְׁלֹחַ שְׁלוֹשָׁה מֵעֲבָדַי בְּעִקְּבוֹת הָרָצִים. צִוִּיתִי עַל עֲבָדַי לַעֲקֹב חֶרֶשׁ חֶרֶשׁ אַחַר הָאֲנָשִׁים וּלְוַדֵּא אִם הָאִישׁ שֶׁנּוֹשְׂאִים הֵם עַל כִּתְפֵיהֶם חַי הוּא אוֹ מֵת.

וְאָכֵן, עֲבָדַי לֹא הִכְזִיבוּ אוֹתִי. הֵם עָקְבוּ אַחַר הָאֲנָשִׁים הָרָצִים וְנוֹכְחוּ שֶׁנּוֹשְׂאִים הֵם אָדָם מֵת עַל כִּתְפֵיהֶם וּמַנִּיחִים אוֹתוֹ בַּחֲצַר בֵּיתָם שֶׁל אוֹתָם הַיְּהוּדִים הָעוֹמְדִים כָּאן בַּחֶדֶר. וּמִי הָיוּ הָאֲנָשִׁים שֶׁנָּשְׂאוּ אֶת הַמֵּת? מְבַקְשִׁים אַתֶּם לָדַעַת, הִרְעִים הַמֶּלֶךְ בְּקוֹלוֹ, הַלָּלוּ הָיוּ אוֹתָם הָאֲנָשִׁים הַיּוֹשְׁבִים פֹּה בַּחֶדֶר, אוֹתָם בְּנֵי בְּלִיַּעַל שֶׁחָרְשׁוּ מְזִמָּה נֶגֶד יְהוּדֵי הָעִיר.

וְעַכְשָׁו מְבִינִים אַתֶּם אֶת כֶּפֶל הַלָּשׁוֹן בַּפָּסוּק ''לֹא יָנוּם וְלֹא יִישָׁן'': הַקָּדוֹשׁ בָּרוּךְ הוּא אֱלֹקֵי הַיְּהוּדִים הַיּוֹשֵׁב בַּשָּׁמַיִם ''לֹא יָנוּם'' וְאַף לֹא יָנִיחַ לַאֲחֵרִים לִישֹׁן כַּאֲשֶׁר יֵשׁ הֶכְרֵחַ בַּדָּבָר, וְכָךְ גָּרַם לִי בַּלַּיְלָה הָאַחֲרוֹן נְדוּדֵי שֵׁנָה כְּדֵי שֶׁאֶרְאֶה אֶת הַדְּבָרִים בְּמוֹ עֵינַי וְהָעֲלִילָה תִּתְבַּטֵּל.}}

שאל בני

מַדּוּעַ אוֹמְרִים ''אֶחָד מִי יוֹדֵעַ'' בְּלֵיל הַסֵּדֶר?

תשובה:

פֵּרֵשׁ בַּסֵּפֶר [''עֲטֶרֶת יְשׁוּעָה''] פִּיּוּט זֶה וּמַקְשֶׁה: בְּאֵיזוֹ זְכוּת זָכוּ עַם יִשְׂרָאֵל לְאוֹתָהּ גְּאֻלָּה בְּאוֹתוֹת וּבְמוֹפְתִים וּבִזְרוֹעַ נְטוּיָה, הֲרֵי הָיוּ מְשֻׁקָּעִים בְּמ''ט שַׁעֲרֵי טֻמְאָה?

וְלָכֵן אָסַף אִישׁ טָהוֹר, מְחַבֵּר הַפִּיּוּט הַזֶּה, וּמָנָה זְכֻיּוֹתֵיהֶם שֶׁל יִשְׂרָאֵל, שֶׁעַל יָדָם זָכוּ לְהִגָּאֵל מִמִּצְרַיִם, וְסִדֵּר זֹאת בְּדֶרֶךְ שֶׁל שְׁאֵלָה וּתְשׁוּבָה.

וּכְמוֹ סֵדֶר הַהַגָּדָה, שֶׁמִּצְוַת סִפּוּר יְצִיאַת מִצְרַיִם בַּלַּיְלָה הַזֶּה הִיא בְּדֶרֶךְ שְׁאֵלָה וּתְשׁוּבָה, כָּךְ רָצָה לְסַיֵּם הַפִּיּוּט בְּדֶרֶךְ שְׁאֵלָה וּתְשׁוּבָה, לְמַעַן יֵחָקֵק בְּזִכְרוֹנוֹ שֶׁל אָדָם, וְשׁוֹאֵל: ''אֶחָד מִי יוֹדֵעַ?'' - דְּהַיְנוּ, מִי יוֹדֵעַ אֵיזוֹ זְכוּת אַחַת שֶׁבִּגְלָלָהּ זָכוּ עַם יִשְׂרָאֵל לַגְּאֻלָּה? אַחַר כָּךְ שׁוֹאֵל: ''שְׁנַיִם מִי יוֹדֵעַ?'' - דְּהַיְנוּ, מִי יוֹדֵעַ עוֹד אֵיזוֹ זְכוּת שֶׁבִּגְלָלָהּ זָכוּ יִשְׂרָאֵל לְהִגָּאֵל מִמִּצְרַיִם?

עַם יִשְׂרָאֵל זָכוּ לְהִגָּאֵל מִמִּצְרַיִם הוֹאִיל וְצָבְרוּ לְעַצְמָם זְכֻיּוֹת. פִּזְמוֹן זֶה הוּא אֹסֶף נְקֻדּוֹת הַזְּכוּת שֶׁל עַם יִשְׂרָאֵל. אֶחָד - אֱמוּנָה בְּאַחְדוּת אֱלֹקֵינוּ; שְׁנַיִם - לוּחוֹת הַבְּרִית. וְכֵן מִתְפָּרֵשׁ עַל דֶּרֶךְ זֶה כָּל הַפִּיּוּט.

@ נרצה

אִם עָשָׂה כַּסֶדֶר הַזֶּה יִהְיֶה רָצּוּי לִפְנֵי הַשֵׁם יִתְבָּרָך, וְיִזְכֶּה לְשָנִים רָבּוֹת נְעִימוֹת וְטוֹבוֹת.
<center>
[[[חֲסַל סִדּוּר פֶּסַח כְּהִלְכָתוֹ. כְּכָל מִשְׁפָּטוֹ וְחֻקָּתוֹ.
כַּאֲשֶׁר זָכִינוּ לְסַדֵּר אוֹתוֹ כֵּן נִזְכֶּה לַעֲשׂוֹתוֹ.
זָךְ שׁוֹכֵן מְעוֹנָה, קוֹמֵם קְהַל עֲדַת מִי מָנָה.
בְּקָרוֹב נַהֵל נִטְעֵי כַנָּה פְּדוּיִם לְצִיוֹן בְּרִנָּה.

[[[[לְשָׁנָה הַבָּאָה בִּירוּשָׁלָיִם הַבְּנוּיָה]]]] ]]]
</center>
<BR>
((לְאַחַר הַסֵּדֶר יֹאמַר בַּקָּשָׁה זוֹ)) (מִסִּדּוּר ''אוֹר הַלְּבָנָה''):
aa
[יְהִי] רָצוֹן מִלְּפָנֶיךָ יְהֹוָה אֱלֹהֵינוּ וֵאלֹהֵי אֲבוֹתֵינוּ, שֶׁבְּכֹחַ סְגֻלַּת אַרְבַּע כּוֹסוֹת וְכָל הַמִּצְוֹת שֶׁעָשִׂינוּ בַּלַּיְלָה הַזֶּה, יִגְדַּל נָא כֹּחַ יְהֹוָה לְרַחֵם בּוֹ עָלֵינוּ וּלְהוֹשִׁיעֵנוּ. אָז יֹאמְרוּ בַגּוֹיִם הִגְדִּיל יְהֹוָה לַעֲשׂוֹת עִם אֵלֶּה. וּבְרָכוֹת וְהוֹדָאוֹת לְשִׁמְךָ הַגָּדוֹל עַל שֶׁהֶחֱיִיתָנוּ וְקִיַּמְתָּנוּ, כֵּן תְּחַיֵּנוּ וּתְחָנֵּנוּ וְתֶאֱסֹף גָּלֻיּוֹתֵינוּ לְחַצְרוֹת קָדְשֶׁךָ, לִשְׁמֹר חֻקֶּיךָ וְלַעֲשׂוֹת רְצוֹנְךָ בְּלֵבָב שָׁלֵם, עַל שֶׁאֲנַחְנוּ מוֹדִים לָךְ בָּרוּךְ אֵל הַהוֹדָאוֹת. וְצֵא נָא לְיֵשַׁע עַמֶּךָ לְיֵשַׁע אֶת מְשִׁיחֶךָ, וְכִימֵי צֵאתְךָ מֵאֶרֶץ מִצְרַיִם בְּיָד חֲזָקָה וּבִזְרוֹעַ נְטוּיָה וּבְאוֹתוֹת וּבְמוֹפְתִים כֵּן עַתָּה בְּגָלוּת הַחֵיל הַזֶּה הַרְאֵנוּ נִפְלָאוֹת, וְזַכֵּנוּ לִרְאוֹת פְּנֵי מְשִׁיחֲךָ הַקָּדוֹשׁ. וְהָיָה יְהֹוָה לְמֶלֶךְ עַל כָּל הָאָרֶץ בַּיּוֹם הַהוּא יִהְיֶה יְהֹוָה אֶחָד וּשְׁמוֹ אֶחָד. וְהָיָה כָל הָאָרֶץ שָׂפָה אַחַת לְכֻלָּם וּלְעָבְדוֹ שְׁכֶם אֶחָד. וִיקֻיַּם בָּנוּ מִקְרָא שֶׁכָּתוּב: וּמָלְאָה הָאָרֶץ דֵּעָה אֶת יְהֹוָה כַּמַּיִם לַיָּם מְכַסִּים, אָמֵן כֵּן יְהִי רָצוֹן. יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ יְהֹוָה צוּרִי וְגֹאֲלִי:bb

((תְּפִלָּה מֵהַגָּאוֹן הָרַב הַחִידָ''א זְצוּקַ''ל זִיעָ''א לְאָמְרָהּ אַחַר הַסֵּדֶר))
aa
[יְהִי] רָצוֹן מִלְּפָנֶיךָ יְיָ אֱלֹהֵינוּ וֵאלֹהֵי אֲבוֹתֵינוּ, הָאֵל הַגָּדוֹל, הַגִּבּוֹר וְהַנּוֹרָא, שֶׁיִּהְיוּ חֲשׁוּבוֹת וּמְרֻצּוֹת לְפָנֶיךָ כָּל מַעֲשֵׂה הַמִּצְוֹת שֶׁעָשִׂינוּ (וְכָל הַכַּוָּנוֹת שֶׁכִּוַּנְנוּ) בַּלַּיְלָה הַזֶּה, וְיַעֲלוּ לְפָנֶיךָ לְרָצוֹן וְיֹאמְרוּ תָּמִיד יִגְדַּל יְיָ. יְיָ אֱלֹהַי גָּדַלְתָּ מְאֹד, הוֹד וְהָדָר לָבָשְׁתָּ, גָּדוֹל יְיָ וּמְהֻלָּל מְאֹד וְלִגְדֻלָּתוֹ אֵין חֵקֶר.

[אָנָּא] יְיָ תֵּרֶב גְּדֻלָּתִי וְעַתָּה יִגְדַּל נָא כֹּחַ אֲדֹנָי לְרַחֵם עָלֵינוּ וּלְהוֹשִׁיעֵנוּ אָז יֹאמְרוּ בַגּוֹיִם הִגְדִּיל יְיָ לַעֲשׂוֹת עִם אֵלֶּה. בְּרָכוֹת וְהוֹדָאוֹת לְשִׁמְךָ הַגָּדוֹל עַל שֶׁהֶחֱיִיתָנוּ וְקִיַּמְתָּנוּ כֵּן תְּחַיֵּנוּ וּתְחָנֵּנוּ וְתֶאֱסֹף גָּלֻיּוֹתֵינוּ לְחַצְרוֹת קָדְשֶׁךָ לִשְׁמֹר חֻקֶּיךָ וְלַעֲשׂוֹת רְצוֹנְךָ כִּרְצוֹנֶךָ וּלְעָבְדְךָ בְּלֵבָב שָׁלֵם עַל שֶׁאָנוּ מוֹדִים לָךְ בָּרוּךְ אֵל הַהוֹדָאוֹת. וְצֵא נָא לְיֵשַׁע עַמָּךְ, לְיֵשַׁע מְשִׁיחָךְ, וְכִימֵי צֵאתְךָ מֵאֶרֶץ מִצְרַיִם הַרְאֵנוּ נִפְלָאוֹת בְּגַלוּת הַחֵיל הַזֶּה. וְהַבֵּט לִרְאוֹת פְּנֵי מְשִׁיחֲךָ הַקָּדוֹשׁ בִּמְהֵרָה בְיָמֵינוּ וְהָיָה יְיָ לְמֶלֶךְ עַל כָּל הָאָרֶץ, בַּיּוֹם הַהוּא יִהְיֶה יְיָ אֶחָד וּשְׁמוֹ אֶחָד. אָמֵן, כֵּן יְהִי רָצוֹן.bb

((חַיָּב אָדָם לַעֲסֹק בְּהִלְכוֹת פֶּסַח וּבִיצִיאַת מִצְרַיִם וּלְסַפֵּר בַּנִּסִּים וּבַנִּפְלָאוֹת שֶׁעָשָׂה הַקָּדוֹשׁ בָּרוּךְ הוּא לַאֲבוֹתֵינוּ עַד שֶׁתַּחְטְפֶנּוּ שֵׁנָה.)) (שׁוּ''ע או''ח תפא, ב).
**INDEX_WRITE=<BR>
@ כִּי לוֹ נָאֵֶה, כִּי לוֹ יָאֶה.
aa
[אַ]דִיר בִּמְלוּכָה, [בָּ]חוּר כַּהֲלָכָה, [גְּ]דוּדָיו יֹאמְרוּ לוֹ: לְךָ וּלְךָ, לְךָ כִּי לְךָ, לְךָ אַף לְךָ, לְךָ יְהֹוָה הַמַּמְלָכָה, כִּי לוֹ נָאֵֶה, כִּי לוֹ יָאֶה.

[דָּ]גוּל בִּמְלוּכָה, [הָ]דוּר כַּהֲלָכָה, [וָ]תִיקָיו יֹאמְרוּ לוֹ: לְךָ וּלְךָ, לְךָ כִּי לְךָ, לְךָ אַף לְךָ, לְךָ יְהֹוָה הַמַּמְלָכָה, כִּי לוֹ נָאֵֶה, כִּי לוֹ יָאֶה.

[זַ]כַּאי בִּמְלוּכָה, [חָ]סִין כַּהֲלָכָה [טַ]פְסְרָיו יֹאמְרוּ לוֹ: לְךָ וּלְךָ, לְךָ כִּי לְךָ, לְךָ אַף לְךָ, לְךָ יְהֹוָה הַמַּמְלָכָה, כִּי לוֹ נָאֵֶה, כִּי לוֹ יָאֶה.

[יָ]חִיד בִּמְלוּכָה, [כַּ]בִּיר כַּהֲלָכָה [לִ]מוּדָיו יֹאמְרוּ לוֹ: לְךָ וּלְךָ, לְךָ כִּי לְךָ, לְךָ אַף לְךָ, לְךָ יְהֹוָה הַמַּמְלָכָה, כִּי לוֹ נָאֵֶה, כִּי לוֹ יָאֶה.

[מ]וֹשֵׁל בִּמְלוּכָה, [נ]וֹרָא כַּהֲלָכָה [סְ]בִיבָיו יֹאמְרוּ לוֹ: לְךָ וּלְךָ, לְךָ כִּי לְךָ, לְךָ אַף לְךָ, לְךָ יְהֹוָה הַמַּמְלָכָה, כִּי לוֹ נָאֵֶה, כִּי לוֹ יָאֶה.

[עָ]נָיו בִּמְלוּכָה, [פּ]וֹדֶה כַּהֲלָכָה, [צַ]דִּיקָיו יֹאמְרוּ לוֹ: לְךָ וּלְךָ, לְךָ כִּי לְךָ, לְךָ אַף לְךָ, לְךָ יְהֹוָה הַמַּמְלָכָה, כִּי לוֹ נָאֵֶה, כִּי לוֹ יָאֶה.

[קָּ]דוֹשׁ בִּמְלוּכָה, [רַ]חוּם כַּהֲלָכָה [שִׁ]נְאַנָיו יֹאמְרוּ לוֹ: לְךָ וּלְךָ, לְךָ כִּי לְךָ, לְךָ אַף לְךָ, לְךָ יְהֹוָה הַמַּמְלָכָה, כִּי לוֹ נָאֵֶה, כִּי לוֹ יָאֶה.

[תַּ]קִיף בִּמְלוּכָה,, תּוֹמֵךְ כַּהֲלָכָה תְּמִימָיו יֹאמְרוּ לוֹ: לְךָ וּלְךָ, לְךָ כִּי לְךָ, לְךָ אַף לְךָ, לְךָ יְהֹוָה הַמַּמְלָכָה, כִּי לוֹ נָאֵֶה, כִּי לוֹ יָאֶה. bb
<BR>
**INDEX_WRITE=<BR>
@ אדיר
aa
[[[ [[[[אַדִּיר]]]] הוּא יִבְנֶה בֵּיתוֹ בְּקָרוֹב. בִּמְהֵרָה,בִּמְהֵרָה, בְּיָמֵינוּ בְּקָרוֹב. אֵל בְּנֵה, אֵל בְּנֵה, בְּנֵה בֵּיתְךָ בְּקָרוֹב.]]]

[בָּ]חוּר הוּא, [גָּ]דוֹל הוּא, [דָּ]גוּל הוּא יִבְנֶה בֵּיתוֹ בְּקָרוֹב. בִּמְהֵרָה,בִּמְהֵרָה, בְּיָמֵינוּ בְּקָרוֹב. אֵל בְּנֵה, אֵל בְּנֵה, בְּנֵה בֵּיתְךָ בְּקָרוֹב.

[הָ]דוּר הוּא, [וָ]תִיק הוּא, [זַ]כַּאי הוּא יִבְנֶה בֵּיתוֹ בְּקָרוֹב. בִּמְהֵרָה,בִּמְהֵרָה, בְּיָמֵינוּ בְּקָרוֹב. אֵל בְּנֵה, אֵל בְּנֵה, בְּנֵה בֵּיתְךָ בְּקָרוֹב.

[חָ]סִיד הוּא, [טָ]הוֹר הוּא, [יָ]חִיד הוּא יִבְנֶה בֵּיתוֹ בְּקָרוֹב. בִּמְהֵרָה,בִּמְהֵרָה, בְּיָמֵינוּ בְּקָרוֹב. אֵל בְּנֵה, אֵל בְּנֵה, בְּנֵה בֵּיתְךָ בְּקָרוֹב.

[כַּ]בִּיר הוּא, [לָ]מוּד הוּא, [מֶ]לֶךְ הוּא יִבְנֶה בֵּיתוֹ בְּקָרוֹב. בִּמְהֵרָה,בִּמְהֵרָה, בְּיָמֵינוּ בְּקָרוֹב. אֵל בְּנֵה, אֵל בְּנֵה, בְּנֵה בֵּיתְךָ בְּקָרוֹב.

[נ]וֹרָא הוּא, [סַ]גִּיב הוּא, [עִ]זּוּז הוּא יִבְנֶה בֵּיתוֹ בְּקָרוֹב. בִּמְהֵרָה,בִּמְהֵרָה, בְּיָמֵינוּ בְּקָרוֹב. אֵל בְּנֵה, אֵל בְּנֵה, בְּנֵה בֵּיתְךָ בְּקָרוֹב.

[פּ]וֹדֶה הוּא, [צַ]דִיק הוּא, [קָּ]דוֹשׁ הוּא יִבְנֶה בֵּיתוֹ בְּקָרוֹב. בִּמְהֵרָה,בִּמְהֵרָה, בְּיָמֵינוּ בְּקָרוֹב. אֵל בְּנֵה, אֵל בְּנֵה, בְּנֵה בֵּיתְךָ בְּקָרוֹב.

[רַ]חוּם הוּא, [שַׁ]דַּי הוּא, [תַּ]קִּיף הוּא יִבְנֶה בֵּיתוֹ בְּקָרוֹב. בִּמְהֵרָה,בִּמְהֵרָה, בְּיָמֵינוּ בְּקָרוֹב. אֵל בְּנֵה, אֵל בְּנֵה, בְּנֵה בֵּיתְךָ בְּקָרוֹב.
bb
**INDEX_WRITE=<BR>
@ אחד מי יודע

[[[ [[[[אֶחָד]]]] מִי יוֹדֵעַ. אֶחָד אֲנִי יוֹדֵעַ: אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[שְׁנַיִם]]]] מִי יוֹדֵעַ. שְׁנַיִם אֲנִי יוֹדֵעַ: שְׁנֵי לֻחוֹת הַבְּרִית. אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[שְׁלשָׁה]]]] מִי יוֹדֵעַ. שְׁלשָׁה אֲנִי יוֹדֵעַ: שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[אַרְבַּע]]]] מִי יוֹדֵעַ. אַרְבַּע אֲנִי יוֹדֵעַ: אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[חֲמִּשָּׁה]]]] מִי יוֹדֵעַ. חֲמִּשָּׁה אֲנִי יוֹדֵעַ: חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[שִׁשָּׁה]]]] מִי יוֹדֵעַ. שִׁשָּׂה אֲנִי יוֹדֵעַ: שִׁשָּׁה סִדְרֵי מִשְׁנָה, חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[שִׁבְעָה]]]] מִי יוֹדֵעַ. שִׁבְעָה אֲנִי יוֹדֵעַ: שִׁבְעָה יְמֵי שַׁבָּתָא, שִׁשָּׁה סִדְרֵי מִשְׁנָה, חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[שְׁמוֹנָה]]]] מִי יוֹדֵעַ. שְׁמוֹנָה אֲנִי יוֹדֵעַ: שְׁמוֹנָה יְמֵי מִילָה, שִׁבְעָה יְמֵי שַׁבָּתָא, שִׁשָּׁה סִדְרֵי מִשְׁנָה, חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[תִּשְׁעָה]]]] מִי יוֹדֵעַ. תִּשְׁעָה אֲנִי יוֹדֵעַ: תִּשְׁעָה יַרְחֵי לֵדָה, שְׁמוֹנָה יְמֵי מִילָה, שִׁבְעָה יְמֵי שַׁבָּתָא, שִׁשָּׁה סִדְרֵי מִשְׁנָה, חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[עֲשֶָׂרָה]]]] מִי יוֹדֵעַ. עֲשֶָׂרָה אֲנִי יוֹדֵעַ: עֲשָׂרָה דִבְּרַיָא, תִּשְׁעָה יַרְחֵי לֵדָה, שְׁמוֹנָה יְמֵי מִילָה, שִׁבְעָה יְמֵי שַׁבָּתָא, שִׁשָּׁה סִדְרֵי מִשְׁנָה, חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[אַחַד עָשָׂר]]]] מִי יוֹדֵעַ. אַחַד עָשָׂר אֲנִי יוֹדֵעַ: אַחַד עַָשָׂר כּוֹכְבַיָּא, עֲשָׂרָה דִבְּרַיָא, תִּשְׁעָה יַרְחֵי לֵדָה, שְׁמוֹנָה יְמֵי מִילָה, שִׁבְעָה יְמֵי שַׁבָּתָא, שִׁשָּׁה סִדְרֵי מִשְׁנָה, חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[שְׁנֵים עָשָׂר]]]] מִי יוֹדֵעַ. שְׁנֵים עָשָׂר אֲנִי יוֹדֵעַ: שְׁנֵים עֶָשָׂר שִׁבְטַיָא, אַחַד עַָשָׂר כּוֹכְבַיָּא, עֲשָׂרָה דִבְּרַיָא, תִּשְׁעָה יַרְחֵי לֵדָה, שְׁמוֹנָה יְמֵי מִילָה, שִׁבְעָה יְמֵי שַׁבָּתָא, שִׁשָּׁה סִדְרֵי מִשְׁנָה, חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.

[[[[שְׁלשָׁה עֶָשָׂר]]]] מִי יוֹדֵעַ. שְׁלשָׁה עָשָׂר אֲנִי יוֹדֵעַ: שְׁלשָׁה עָשָׂר מִדַּיָא. שְׁנֵים עֶָשָׂר שִׁבְטַיָא, אַחַד עַָשָׂר כּוֹכְבַיָּא, עֲשָׂרָה דִבְּרַיָא, תִּשְׁעָה יַרְחֵי לֵדָה, שְׁמוֹנָה יְמֵי מִילָה, שִׁבְעָה יְמֵי שַׁבָּתָא, שִׁשָּׁה סִדְרֵי מִשְׁנָה, חֲמִשָׁה חוּמְשֵׁי תוֹרָה, אַרְבַּע אִמָהוֹת, שְׁלשָׁה אָבוֹת, שְׁנֵי לֻחוֹת הַבְּרִית, אֶחָד אֱלֹהֵינוּ שֶׁבַּשָּׁמַיִם וּבָאָרֶץ.]]]
<BR>
{{{הַפִּיּוּט ''אֶחָד מִי יוֹדֵעַ''}}}

פִּיּוּט ''אֶחָד מִי יוֹדֵעַ'' זֶה נִכְתַּב בְּדֶרֶךְ שֶׁל שְׁאֵלָה וּתְשׁוּבָה וּמְפָרֵט 13 סִבּוֹת לִיצִיאָתֵנוּ מִמִּצְרַיִם. זוֹ גַּם הַגִּימַטְרִיָּא שֶׁל הַמִּלָּה ''אֶחָד''. בְּכָךְ אָנוּ מַצְהִירִים שֶׁהַקָּדוֹשׁ בָּרוּךְ הוּא הוּא אֶחָד וְיָחִיד.

מְחַבֵּר הַפִּיּוּט אָסַף אֶת מַאַמְרֵי חֲזַ''ל עַל גְּאֻלָּתָן שֶׁל יִשְׂרָאֵל וְהַזְּכֻיּוֹת שֶׁל עַם יִשְׂרָאֵל לִגְאֻלָּה:

[א.] מִי יוֹדֵעַ זְכוּת אַחַת, שֶׁבִּזְכוּתָהּ נִגְאֲלוּ? וְהַתְּשׁוּבָה]: ''אֶחָד אֱלֹקֵינוּ שֶׁבַּשָּׁמַיִם וּבָאָרֶץ''] - בִּזְכוּת הָאֱמוּנָה שֶׁהֶאֱמִינוּ בְּאֵ-ל יָחִיד וּמְיֻחָד.

[ב.] מִי יוֹדֵעַ זְכוּת שְׁנִיָּה ? [שְׁנֵי לוּחוֹת הַבְּרִית]. משֶׁה רַבֵּנוּ שָׁאַל אֶת הַקָּדוֹשׁ בָּרוּךְ הוּא: ''מַה זָּכוּ יִשְׂרָאֵל לָצֵאת מִמִּצְרַיִם'', וְה' עָנָה לוֹ: ''בְּהוֹצִיאֲךָ אֶת הָעָם מִמִּצְרַיִם תַּעַבְדוּן אֶת הָאֱלֹקִים... '', שֶׁיְּקַבְּלוּ עַל הַר חוֹרֵב שְׁנֵי לוּחוֹת הַבְּרִית! וּבִזְכוּת זֶה יִגָּאֲלוּ.

[ג.] מִי יוֹדֵעַ זְכוּת שְׁלִישִׁית] ? שְׁלשֶׁת הָאָבוֹת] - ''וַיִּזְכֹּר אֱלֹקִים אֶת בְּרִיתוֹ אֶת אַבְרָהָם אֶת יִצְחָק וְאֶת יַעֲקֹב'' (שְׁמוֹת ב, כד), וּבִזְכוּתָם נִגְאֲלוּ מִמִּצְרַיִם.

[ד.] מִי יוֹדֵעַ זְכוּת רְבִיעִית? בִּזְכוּת] אַרְבַּע הָאִמָּהוֹת הַקְּדוֹשׁוֹת].

[ה.] מִי יוֹדֵעַ זְכוּת חֲמִישִׁית? בִּזְכוּת קַבָּלַת הַתּוֹרָה (חֲמִשָּׁה חֻמָּשִׁים), נִגְאֲלוּ מִמִּצְרַיִם.

[ו.] מִי יוֹדֵעַ זְכוּת שִׁשִּׁית ? [שִׁשָּׁה סִדְרֵי מִשְׁנָה]. גִּטִּין דַּף ס: ''לֹא כָּרַת הַקָּדוֹשׁ בָּרוּךְ הוּא בְּרִית עִם יִשְׂרָאֵל אֶלָּא בִּשְׁבִיל דְּבָרִים שֶׁבְּעַל פֶּה'', שִׁשָּׁה סִדְרֵי מִשְׁנָה.

[ז.] מִי יוֹדֵעַ זְכוּת שְׁבִיעִית? בִּזְכוּת [הַשַּׁבָּת] נִגְאֲלוּ אֲבוֹתֵינוּ.

[ח.] מִי יוֹדֵעַ זְכוּת שְׁמִינִית? מִילָה! בְּנֵי יִשְׂרָאֵל הָיוּ עֲרֻמִּים מֵהַמִּצְוֹת וְלֹא הָיְתָה לָהֶם זְכוּת לְהִגָּאֵל, וְנָתַן לָהֶם הַקָּדוֹשׁ בָּרוּךְ הוּא שְׁתֵּי מִצְוֹת, אַחַת מֵהֶן -] דַּם מִילָה].

[ט.] מִי יוֹדֵעַ זְכוּת תְּשִׁיעִית ? [תִּשְׁעָה יַרְחֵי לֵדָה], שֶׁהָיוּ יִשְׂרָאֵל מַמְשִׁיכִים אֶת שׁוֹשֶׁלֶת הַדּוֹרוֹת לַמְרוֹת כָּל הַצָּרוֹת וְלֹא נִרְתְּעוּ גַּם נֹכַח גְּזֵרַת פַּרְעֹה ''כָּל הַבֵּן הַיִּלּוֹד הַיְאֹרָה תַּשְׁלִיכֻהוּ'', בִּזְכוּת זֶה נִגְאֲלוּ מִמִּצְרַיִם.

[י.] מִי יוֹדֵעַ זְכוּת עֲשִׂירִית? בִּזְכוּת [עֲשֶׂרֶת הַדִּבְּרוֹת], שֶׁקִּבְּלוּ מֵהַר סִינַי, נִגְאֲלוּ אֲבוֹתֵינוּ.

[יא.] מִי יוֹדֵעַ זְכוּת אַחַת-עֶשְׂרֵה] ? אַחַד-עָשָׂר כּוֹכְבַיָּא], אַחַד-עָשָׂר הַשְּׁבָטִים, שֶׁבַּחֲלוֹמוֹ שֶׁל יוֹסֵף נִמְשְׁלוּ לְכוֹכָבִים, שֶׁלֹּא שִׁנּוּ אֶת שְׁמָם.

[יב.] מִי יוֹדֵעַ זְכוּת שְׁתֵּים-עֶשְׂרֵה ? [שְׁנֵים-עָשָׂר שִׁבְטַיָּא], גְּדוּרִים הָיוּ יִשְׂרָאֵל בַּעֲרָיוֹת, שָׁמְרוּ עַל טָהֳרַת מִשְׁפְּחוֹתֵיהֶם כְּעַל בָּבַת עֵינָם וְלֹא הִתְבּוֹלְלוּ בֵּין הַמִּצְרִים.

[יג.] מִי יוֹדֵעַ זְכוּת שְׁלשׁ-עֶשְׂרֵה ? [שְׁלשָׁה-עָשָׂר מִדַּיָּא]. לְאַחַר שֶׁפֵּרֵט הַמְחַבֵּר אֶת הַזְּכֻיּוֹת לִיצִיאַת בְּנֵי יִשְׂרָאֵל מֵאֶרֶץ מִצְרַיִם, הוּא מְסַכֵּם אֶת הַפִּזְמוֹן בִּזְכוּת הָעָם לַגְּאֻלָּה הָעֲתִידָה, וְהִיא בִּזְכוּת שְׁלשׁ-עֶשְׂרֵה מִדּוֹת.

[הָאַדְמוֹ''ר מִקְּלוֹיזְנְבּוּרְג] מְבָאֵר, שֶׁפִּיּוּט ''חַד גַּדְיָא'' מְלַמְּדֵנוּ שֶׁאַף עַל פִּי שֶׁבְּנֵי יִשְׂרָאֵל עָבְרוּ אֶת כָּל הַיִּסּוּרִים - שׁוּנְרָא, כַּלְבָּא, חוּטְרָא וְכוּ' מִכָּל זֶה נוֹתַר רַק יְהוּדִי אֶחָד שֶׁמְּדַקְדֵּק בַּמִּצְוֹת. הִגִּיעַ מַלְאַךְ הַמָּוֶת וְהָרַג אוֹתוֹ, וְעַם יִשְׂרָאֵל נִשְׁאַר, לִכְאוֹרָה, לְלֹא תִּקְוָה, לְעָנִי וּבוֹדֵד בַּמַּעֲרָכָה. כָּל זֶה בָּא לְעוֹרֵר אוֹתָנוּ וּלְלַמְּדֵנוּ שֶׁאֵין לָנוּ עַל מִי לְהִשָּׁעֵן אֶלָּא עַל אָבִינוּ שֶׁבַּשָּׁמַיִם, וּלְהַאֲמִין שֶׁהַקָּדוֹשׁ בָּרוּךְ הוּא יִשְׁחַט אֶת מַלְאַךְ הַמָּוֶת, וְיִגְאָלֵנוּ בִּמְהֵרָה בְּיָמֵינוּ, אָמֵן.

{{{שְׁלוֹשָׁה מִי יוֹדֵעַ}}}

{{''חֲכַם כּוֹלֵל'' - שְׁלִיחַ חַכְמֵי אֶרֶץ יִשְׂרָאֵל לֶאֱסֹף כְּסָפִים לְטוֹבַת הַיִּשּׁוּב הַיְּהוּדִי בְּאֶרֶץ הַקֹּדֶשׁ, הִגִּיעַ לָעִיר. קִבְּלוּ אֶת פָּנָיו בְּכָבוֹד גָּדוֹל, וְהַכֹּל נֶאֶסְפוּ לִשְׁמֹעַ אֶת דְּרָשָׁתוֹ. אַחַר הָלַךְ אֶחָד מִנִּכְבְּדֵי הָעֵדָה לְלַוּוֹתוֹ אֶל בָּתֵּי בְּנֵי הַקְּהִלָּה, לְהַתְרִימָם וּלְבָרְכָם.

הָלְכוּ הַשְּׁנַיִם בִּרְחוֹב הַיְּהוּדִים וּפָקְדוּ דִּירָה אַחַר דִּירָה. וְיִשְׂרָאֵל קְדוֹשִׁים, נִתְבָּעִים וְנוֹתְנִים אִישׁ כִּיכָלְתּוֹ. הִגִּיעוּ לְבַיִת אֶחָד, בֵּית מִדּוֹת מְפֹאָר, וּפָסְחוּ עָלָיו. הִתְפַּלֵּא הַשָּׁלִיחַ וְשָׁאַל: ''מַדּוּעַ לֹא עָלִינוּ לְבַיִת זֶה?''

עָנָה הַמְלַוֶּה: ''חֲבָל עַל הַטֹּרַח. בְּעָלָיו הוּא כִּילַי וְקַמְּצָן, מִיָּמָיו לֹא נָתַן פְּרוּטָה לִצְדָקָה!''

אָמַר הֶחָכָם: ''עָלֵינוּ לַעֲשׂוֹת אֶת שֶׁלָּנוּ. נַעֲלֶה וּנְבַקֵּשׁ בִּדְבָרִים הַיּוֹצְאִים מִן הַלֵּב, וַחֲזָקָה שֶׁיַּחְדְּרוּ אֶל הַלֵּב!''

מָשַׁךְ הַמְלַוֶּה בִּכְתֵפָיו וְנָקַשׁ עַל הַדֶּלֶת. יָצָא אֲלֵיהֶם הֶעָשִׁיר.

שָׁאַל הַמְלַוֶּה: ''הַאִם אֶפְשָׁר לְשׂוֹחֵחַ עִמְּךָ?''

עָנָה: ''לְשׂוֹחֵחַ, בְּכָבוֹד. אֲבָל אִם לְבַקֵּשׁ כֶּסֶף בָּאתֶם, חֲבָל עַל הַזְּמַן וְעַל הַטֹּרַח''.

הִתְעָרֵב הַשָּׁלִיחַ בַּשִּׂיחָה וְשָׁאַל: ''מִקּוֹרוֹת בֵּיתְךָ נִכָּר שֶׁעָשִׁיר אַתָּה, מַדּוּעַ לֹא תָּרִים אֶת תְּרוּמָתְךָ לַעֲנִיֵּי אֶרֶץ הַקֹּדֶשׁ הַנְּמַקִּים בָּרָעָב?''

עָנָה הֶעָשִׁיר עַזּוֹת: ''כַּסְפִּי שֶׁלִּי הוּא, בְּזֵעַת אַפַּי צְבַרְתִּיו, וְלֹא אֶתְּנֵהוּ לְמִי שֶׁלֹּא עָמַל בּוֹ!''

''הַכֶּסֶף כַּסְפְּךָ, וְהַהַחְלָטָה הַחְלָטָתְךָ'', עָנָהוּ הֶחָכָם וּפָנָה לָצֵאת. בְּעָמְדוֹ תַּחַת הַפֶּתַח, הִנִּיחַ יָדוֹ עַל הַמְּזוּזָה, נָשָׂא עֵינָיו לַמָּרוֹם וְקָרָא בְּקוֹל: ''רִבּוֹנוֹ שֶׁל עוֹלָם! יְהִי רָצוֹן שֶׁעָשִׁיר זֶה יִהְיֶה הַשְּׁלִישִׁי!''

אָמַר, וְהָלַךְ לְדַרְכּוֹ.

סָגַר הֶעָשִׁיר אַחֲרֵיהֶם אֶת הַדֶּלֶת וְתָמַהּ: לְמַה הִתְכַּוֵּן בִּדְבָרָיו? פָּנָה לַעֲסָקָיו, וְהִרְהֵר בַּדְּבָרִים. שָׁב לְבֵיתוֹ, וְנִטְרַד בָּהֶם. עַל מִשְׁכָּבוֹ בַּלַּיְלָה הָגָה בַּמִּלִּים הַמּוּזָרוֹת וְתָמַהּ לְפִשְׁרָן. מַה פֵּרוּשׁ הַמִּשְׁאָלָה: ''שֶׁעָשִׁיר זֶה יִהְיֶה הַשְּׁלִישִׁי?''

הַחִידָה הַסְּתוּמָה לֹא נָתְנָה לוֹ מָנוֹחַ. לַמָּחֳרָת, הָלַךְ לְחַפֵּשׂ אֶת הַשָּׁלִיחַ מֵאֶרֶץ יִשְׂרָאֵל. מְצָאוֹ וּשְׁאָלוֹ: ''לְמַה הִתְכַּוַּנְתָּ בִּדְבָרֶיךָ שֶׁאֶהְיֶה הַשְּׁלִישִׁי?''

אָמַר לוֹ הֶחָכָם: ''כִּבַּדְתִּי אֶת רְצוֹנְךָ, שֶׁכֶּסֶף שֶׁיָּגַעְתָּ עָלָיו - לֹא תִּתְּנוֹ לְאַחֵר חִנָּם. הָכֵיצַד תִּתְבַּע מִמֶּנִּי לִמְסֹר לְךָ חִנָּם מֵחָכְמָתִי, שֶׁיָּגַעְתִּי עָלֶיהָ לֹא פָּחוֹת מִשֶּׁיָּגַעְתָּ אַתָּה עַל רְכוּשְׁךָ?''...

הֵבִין הַקַּמְּצָן וְכִבֵּד אֶת הַגִּישָׁה. ''אֲשַׁלֵּם לְךָ עַל הַיְדִיעָה!'' אָמַר.

''מֻסְכָּם'', אָמַר הֶחָכָם, וְנָקַב סְכוּם כָּפוּל וּמְכֻפָּל מִשֶּׁקָּבַע לַאֲמִידִים אֲחֵרִים. הִשְׁלִישׁ הֶעָשִׁיר אֶת הַסְּכוּם, וְהֶחָכָם פָּתַח וְאָמַר: ''דַּע לְךָ, שֶׁהָיָה פַּעַם עָשִׁיר מֻפְלָג, שֶׁכְּגֹדֶל עָשְׁרוֹ כֵּן קַמְּצָנוּתוֹ. אַף לְצָרְכֵי מִחְיָתוֹ קִמֵּץ. לֹא הֵקִים מִשְׁפָּחָה - כְּדֵי שֶׁלֹּא יִהְיֶה עָלָיו לְפַרְנְסָהּ. עָמַל בְּפֶרֶךְ כָּל יָמָיו וְצָבַר אֶת כַּסְפּוֹ כְּעַכְבָּר הָרוֹבֵץ עַל עֲרֵמַת מָעוֹת. כְּשֶׁהִגִּיעָה שְׁעָתוֹ לֵילֵךְ בְּדֶרֶךְ כָּל הָאָרֶץ, קָרָא לְאַנְשֵׁי חֶבְרָה קַדִּישָׁא וְהוֹרָה, שֶׁיִּקְבְּרוּ עִמּוֹ אֶת רְכוּשׁוֹ - בְּחַיֵּיהֶם וּבְמוֹתָם לֹא יִפָּרֵדוּ!

רְצוֹנוֹ שֶׁל אָדָם הוּא כְּבוֹדוֹ: עָשׂוּ אַנְשֵׁי הַחֶבְרָה קַדִּישָׁא כִּרְצוֹנוֹ. לְאַחַר סְתִימַת הַגּוֹלֵל, הִבְהִילוֹ הַמַּלְאָךְ לְבֵית דִּין שֶׁל מַעְלָה.

אָמְרוּ לוֹ: ''עָסַקְתָּ בַּתּוֹרָה?''

עָנָה: ''אִישׁ מִסְחָר הָיִיתִי מֵעוֹדִי''.

אָמְרוּ: ''אִם אֵין אַתָּה מִלּוֹמְדֵי תּוֹרָה, הֲרֵי וַדַּאי אַתָּה מִתּוֹמְכֵי תּוֹרָה וְנוֹתְנֵי צְדָקָה. אֵילּוּ דְּבָרִים טוֹבִים עָשִׂיתָ בְּמָמוֹנְךָ?''

עָנָה: ''מַה לִּי לִמְסֹר דִּין וְחֶשְׁבּוֹן עַל כָּל פְּרוּטָה - הֵבֵאתִי הַכֹּל לְכָאן, וַעֲשׂוּ בַּכֶּסֶף כִּרְצוֹנְכֶם!''

אָמְרוּ: ''כָּאן, אֵין הַכֶּסֶף מוֹעִיל מְאוּמָה. כָּאן סוֹחֲרִים בְּמִצְוֹת בִּלְבָד!''

מִכֵּיוָן שֶׁמִּצְוֹת לֹא הָיוּ לוֹ, שָׁקְלוּ מַה יְּהֵא בְּדִינוֹ. וְהֶחְלִיטוּ, שֶׁבִּהְיוֹת שֶׁלִּפְנֵי עִדָּן וְעִדָּנִים קָרָה מִקְרֶה דּוֹמֶה, וְקֹרַח נִבְלַע בָּאֲדָמָה עִם כָּל רְכוּשׁוֹ, יְאָרֵח לוֹ קַמְּצָן זֶה לְחֶבְרָה, שֶׁהֲרֵי אַף הוּא נִקְבַּר, כָּמוֹהוּ, עִם כָּל עָשְׁרוֹ. אֵין לְתָאֵר אֶת שִׂמְחָתוֹ שֶׁל קֹרַח, עַל שֶׁנִּגְאַל מִבְּדִידוּתוֹ!''

סִיֵּם הֶחָכָם וְאָמַר: ''אֲבָל קָשֶׁה לְבַלּוֹת שָׁנִים כֹּה רַבּוֹת בִּשְׁנַיִם בִּלְבָד, וְזֶה מִכְּבָר מִשְׁתּוֹקְקִים הֵם לִשְׁלִישִׁי, שֶׁיְּאֶרַח לָהֶם לְחֶבְרָה, וְיִתְקַיֵּם בָּהֶם: הַחוּט הַמְשֻׁלָּשׁ לֹא בִמְהֵרָה יִנָּתֵק. כְּשֶׁנִּתְקַלְתִּי בְּךָ, חָשַׁבְתִּי לְנַפְשִׁי: מִי יוֹדֵעַ, אוּלַי קְרוֹבָה יְשׁוּעָתָם לָבוֹא. הֵם יִשְׂמְחוּ עַד מְאֹד. אַךְ עַתָּה, מִשֶּׁנָּתַתָּ מִתְּרוּמַת יָדְךָ, חוֹשְׁשַׁנִי שֶׁקֹּרַח וַחֲבֵרוֹ יִשָּׁאֲרוּ בִּבְדִידוּתָם...''

פִּלְּחוּ הַדְּבָרִים אֶת לִבּוֹ שֶׁל הַכִּילַי, וְנוֹכַח בְּדַרְכּוֹ הַשְּׁגוּיָה. וּמִן הַיּוֹם הַהוּא וָהָלְאָה הָיָה לְרֹאשׁ וְרִאשׁוֹן בְּכָל עִנְיָן שֶׁבִּצְדָקָה! (כְּרַחֵם אָב, הַקְדָּמָה לְסֵפֶר וַיִּקְרָא) }}

**INDEX_WRITE=<BR>
@ חד גדיא

[[[ [[[[חַד גַּדְיָא]]]]. חַד גַּדְיָא. דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.

[[[[וְאָתָא]]]] שׁוּנְרָא וְאַָכְלָה לְגַדְיָא, דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.

[[[[וְאָתָא]]]] כַלְבָּא וְנָשַׁךְ לְשׁוּנְרָא, דְּאַָכְלָה לְגַדְיָא, דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.

[[[[וְאָתָא]]]] חוּטְרָא והִכָּה לְכַלְבָּא, דְּנָשַׁךְ לְשׁוּנְרָא, דְּאַָכְלָה לְגַדְיָא, דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.

[[[[וְאָתָא]]]] נוּרָא וְשָׂרַף לְחוּטְרָא, דְּהִכָּה לְכַלְבָּא, דְּנָשַׁךְ לְשׁוּנְרָא, דְּאַָכְלָה לְגַדְיָא, דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.

[[[[וְאָתָא]]]] מַיָא וְכָבָה לְנוּרָא, דְּשָׂרַף לְחוּטְרָא, דְּהִכָּה לְכַלְבָּא, דְּנָשַׁךְ לְשׁוּנְרָא, דְּאַָכְלָה לְגַדְיָא, דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.

[[[[וְאָתָא]]]] תוֹרָא וְשָׁתָה לְמַיָא, דְּכָבָה לְנוּרָא, דְּשָׂרַף לְחוּטְרָא, דְּהִכָּה לְכַלְבָּא, דְּנָשַׁךְ לְשׁוּנְרָא, דְּאַָכְלָה לְגַדְיָא, דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.

[[[[וְאָתָא]]]] הַשׁוֹחֵט וְשָׁחַט לְתוֹרָא, דְּשָּׁתָה לְמַיָא, דְּכָבָה לְנוּרָא, דְּשָׂרַף לְחוּטְרָא, דְּהִכָּה לְכַלְבָּא, דְּנָשַׁךְ לְשׁוּנְרָא, דְּאַָכְלָה לְגַדְיָא, דְּזַבִּין אַבָּא בִּתְרֵי זוּזֵי חַד גַּדְיָא. חַד גַּדְיָא.

[[[[וְאָתָא]]]] מַלְאָךְ הַמָּוֶת וְשָׁחַט לְשׁוֹחֵט, דְּשָׁחַט לְתוֹרָא, דְּשָּׁתָה לְמַיָא, דְּכָבָה לְנוּרָא, דְּשָׂרַף לְחוּטְרָא, דְּהִכָּה לְכַלְבָּא, דְּנָשַׁךְ לְשׁוּנְרָא, דְּאַָכְלָה לְגַדְיָא, דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.

[[[[וְאָתָא]]]] הַקָּדוֹשׁ בָּרוּךְ הוּא וְשָׁחַט לְמַלְאַךְ הַמָּוֶת, דְּשָׁחַט לְשׁוֹחֵט, דְּשָׁחַט לְתוֹרָא, דְּשָּׁתָה לְמַיָא, דְּכָבָה לְנוּרָא, דְּשָׂרַף לְחוּטְרָא, דְּהִכָּה לְכַלְבָּא, דְּנָשַׁךְ לְשׁוּנְרָא, דְּאַָכְלָה לְגַדְיָא, דְּזַבִּין אַבָּא בִּתְרֵי זוּזֵי, חַד גַּדְיָא. חַד גַּדְיָא.]]]

<BR>
{{{ שִׁיר נִצָּחוֹן לֶאֱמוּנָתֵנוּ הַזַּכָּה}}}

[חַד גַּדְיָא חַד גַּדְיָא.] יֵשׁ בְּמִדְרָשׁ רַבָּה פָּרָשַׁת נֹחַ:

כַּאֲשֶׁר אַבְרָהָם אָבִינוּ שִׁבֵּר אֶת פִּסְלֵי תֶּרַח, לְקָחוֹ אָבִיו וּמְסָרוֹ לִידֵי נִמְרוֹד, וְהִנֵּה הִתְפַּתַּח בֵּינֵיהֶם וִכּוּחַ כְּדִלְקַמָּן:

[אָמַר נִמְרוֹד] לְאַבְרָהָם: נַעֲבֹד לָאֵשׁ!

[עָנָה אַבְרָהָם] וְאָמַר: וְנַעֲבֹד לַמַּיִם הַמְכַבִּים אֶת הָאֵשׁ...

[אָמַר נִמְרוֹד]: טוֹב, נַעֲבֹד לַמַּיִם!

[אָמַר אַבְרָהָם]: וְנַעֲבֹד לָעֲנָנִים הַנּוֹשְׂאִים אֶת הַמַּיִם...

[אָמַר נִמְרוֹד]: טוֹב, נַעֲבֹד לָעֲנָנִים!

[אָמַר אַבְרָהָם]: וְנַעֲבֹד לָרוּחַ הַמְפַזֵּר אֶת הָעֲנָנִים...

[אָמַר נִמְרוֹד]: טוֹב, נַעֲבֹד לָרוּחַ!

[אָמַר אַבְרָהָם]: וְנַעֲבֹד לָאָדָם הַסּוֹבֵל אֶת הָרוּחַ...

הַוִּכּוּחַ בֵּינֵיהֶם הִסְתַּיֵּם וְנִמְרוֹד הִשְׁלִיךְ אֶת אַבְרָהָם לְאוּר כַּשְׂדִּים וְהַקָּדוֹשׁ בָּרוּךְ הוּא הִצִּילוֹ מִשָּׁם. אֲבָל עוֹבְדֵי הָאֱלִילִים הִמְשִׁיכוּ לִסְגֹּד לָעֵצִים וְלָאֲבָנִים וּבְעִקָּר לְכֹחוֹת הַמְסַמְּלִים אֶת הַתַּאֲווֹת הַגַּשְׁמִיּוֹת לְמִינֵיהֶן. בְּמִצְרַיִם עָבְדוּ לַטָּלֶה בִּרְאוֹתָם בָּזֶה הַכֹּחַ הַנּוֹתֵן לָהֶם לִלְבּשׁ צֶמֶר מִגִּזַּת הַכְּבָשִׂים וְלִשְׂבֹּעַ מֵהֶחָלָב וּמַאַכְלֵי חָלָב. עַל יְסוֹד זֶה עָרַךְ מְחַבֵּר הַפִּזְמוֹן ''חַד גַּדְיָא'' מֵעֵין וִכּוּחַ עִם הַמִּצְרִים, הָעוֹשֶׂה לְלַעַג וּלְקֶלֶס אֶת אֱלִילוּתָם.] (עַל יְסוֹד הַגָּדָה לְפֶסַח שֶׁל מַהֲרַ''ט בַּאנְדִי זַ''ל מִפְרַאנְקְפוּרְט)

וּמַתְחִיל ''חַד גַּדְיָא דְּזַבִּין אַבָּא בִּתְרֵי זוּזֵי'', הַיְנוּ גְּדִי זוֹל שֶׁקָּנָה אַבָּא בִּתְרֵי זוּזֵי - עוֹשִׂים אוֹתוֹ הַמִּצְרִים לֶאֱלִיל וְסוֹגְדִים לוֹ, בִּגְלַל הַתּוֹעֶלֶת הַחָמְרִית שֶׁזֶּה מֵבִיא לָעוֹלָם.

[מִתְוַכֵּחַ הַיְּהוּדִי עִם הַמִּצְרִי וְאוֹמֵר לוֹ:]

מַדּוּעַ תַּעַבְדוּ לַגְּדִי בִּגְלַל חֲשִׁיבוּתוֹ הַחָמְרִית, הֲלֹא הֶחָתוּל יָכוֹל לְהַתְקִיפוֹ וּלְאָכְלוֹ כְּרֶגַע וְהַסּוֹף לָאֱלִיל שֶׁלָּכֶם!

[אוֹמֵר הַמִּצְרִי]: טוֹב, נַעֲבֹד לֶחָתוּל בִּגְלַל תָּקְפּוֹ!

[אוֹמֵר הַיְּהוּדִי]: אִם כֵּן תַּעַבְדוּ לַכֶּלֶב שֶׁהוּא יוֹתֵר חָזָק וְיָכוֹל לִנְשֹׁךְ לֶחָתוּל וּלְחַסְּלוֹ...

[אוֹמֵר הַמִּצְרִי]: טוֹב, אָנוּ נַתְחִיל לַעֲבֹד לַכֶּלֶב הָעַז!

[אוֹמֵר הַיְּהוּדִי]: אִם כֵּן, תַּעַבְדוּ לְמַקֵּל הָעֵץ שֶׁבְּחָבְטוֹ בַּכֶּלֶב פּוֹצְעוֹ אוֹ הוֹרְגוֹ...

[אוֹמֵר הַמִּצְרִי]: טוֹב, נַעֲבֹד לִסְגִידַת הָעֵץ שֶׁיֵּשׁ לוֹ כֹּחַ חָזָק וְנֹאמַר לָעֵץ ''אָבִי אַתָּה''!

[אוֹמֵר הַיְּהוּדִי]: אִם כֵּן, תַּעַבְדוּ לָאֵשׁ הַמְכַלָּה אֶת הָעֵץ וּכְרֶגַע הוֹפֵךְ לְאֶפֶס...

[אוֹמֵר הַמִּצְרִי]: טוֹב, נַעֲשֶׂה אֶת הָאֵשׁ לֵאלֹהֵינוּ וְנַעֲבֹד לוֹ בִּגְלַל עֻזּוֹ!

[אוֹמֵר הַיְּהוּדִי]: אֵיזֶה אֱלִיל הוּא הָאֵשׁ - אִם הַמַּיִם יְכַבּוּהוּ בְּרֶגַע קָט, אִם כֵּן תַּעַבְדוּ לַמַּיִם...

[אוֹמֵר הַמִּצְרִי]: טוֹב, נַעֲבֹד לַמַּיִם הַמִּתְגַּבְּרִים עַל הָאֵשׁ!

[אוֹמֵר הַיְּהוּדִי]: אִם הַמַּיִם יִהְיוּ אֱלֹהֵיכֶם - הִנֵּה בָּא הַשּׁוֹר וְשׁוֹתֶה אֶת הַמַּיִם, אִם כֵּן, תַּעַבְדוּ לַשּׁוֹר...

[אוֹמֵר הַמִּצְרִי]: טוֹב, נַעֲבֹד לַשּׁוֹר!

[אוֹמֵר הַיְּהוּדִי]: מַה כֹּחוֹ שֶׁל הַשּׁוֹר אִם בָּא הַשּׁוֹחֵט וְנוֹטֵל אֶת חַיָּיו בְּסַכִּינוֹ, אִם כֵּן, תַּעַבְדוּ לַשּׁוֹחֵט...

[אוֹמֵר הַמִּצְרִי]: טוֹב, נַעֲבֹד לַשּׁוֹחֵט שֶׁכֹּחוֹ אִתּוֹ לִשְׁחֹט אֶת הַשּׁוֹר הֶחָזָק!

[אוֹמֵר הַיְּהוּדִי]: אִם הַשּׁוֹחֵט יִהְיֶה אֱלִיל שֶׁלָּכֶם בִּגְלַל כֹּחוֹ הָרַב לְהִשְׁתַּלֵּט עַל הַשּׁוֹר וְעַל יְצוּרִים חַיִּים חֲזָקִים אֲחֵרִים - הֲרֵי הוּא נָתוּן בִּידֵי מַלְאַךְ הַמָּוֶת שֶׁבִּרְצוֹתוֹ הוּא נוֹטֵל אֶת נִשְׁמָתוֹ וְהַשּׁוֹחֵט מֵת כְּרֶגַע, אִם כֵּן תַּעַבְדוּ לְמַלְאַךְ הַמָּוֶת...

[אוֹמֵר הַמִּצְרִי]: טוֹב, מֵעַתָּה נַעֲשֶׂה אֶת מַלְאַךְ הַמָּוֶת לֵאלֹהֵינוּ, הֱיוֹת שֶׁהוּא הַגִּבּוֹר וְהֶחָזָק מִכָּל הָעוֹלָם וּבִרְצוֹתוֹ מְהָרֵס וְקוֹטֵל אֶת חַיֵּי הָאֲנָשִׁים הַחֲזָקִים בְּיוֹתֵר, וְלוֹ כֹּחוֹת עֶלְיוֹנִים כַּבִּירִים וְיָאֲתָה לוֹ כֶּתֶר מַלְכוּת הַיְצִירָה, וּמֵעַתָּה לוֹ אָנוּ עֲבָדִים וְהוּא אֱלֹהֵינוּ!...

[אוֹמֵר הַיְּהוּדִי]: שׁוֹטֶה שֶׁכְּמוֹתְךָ, כָּל הַכֹּחוֹת הַחֲזָקִים וְהָאַדִּירִים שֶׁבָּעוֹלָם הַתַּחְתּוֹנִים וְהָעֶלְיוֹנִים הֵם כְּאַיִן וּכְאֶפֶס לְעֻמַּת אֱלֹקֵי הַשָּׁמַיִם וְהָאָרֶץ הַיָּחִיד וּמְיֻחָד וְהוּא מוֹשֵׁל בַּכֹּל וּבְיָדוֹ כֹּחַ וּגְבוּרָה וְהוּא עָשָׂה אֶת הַשָּׁמַיִם וְכָל צְבָאָם, הָאָרֶץ וְכָל אֲשֶׁר עָלֶיהָ, הַיַּמִּים וְכָל אֲשֶׁר בָּהֶם, וְהוּא מְחַיֶּה אֶת כֻּלָּם - אֵין עוֹד מִלְּבַדּוֹ!]

[הַיּוֹצֵא] לָנוּ מֵהַפִּזְמוֹן-הַוִּכּוּחַ הַזֶּה שֶׁבְּסוֹפוֹ שֶׁל דָּבָר יַכִּירוּ הָעַמִּים הַתּוֹעִים בְּכֹחַ מַלְכוּת הַקָּדוֹשׁ בָּרוּךְ הוּא, יִזְנְחוּ אֶת עֲצַבֵּיהֶם וְיַחְפְּרוּ עִם פְּסִילֵיהֶם וְיַטּוּ שְׁכֶם אֶחָד לְעָבְדוֹ וְיִלְמְדוּ תּוֹעִים בִּינָה וִימַלְּלוּ אֶת גְּבוּרַת ה' וִיקַבְּלוּ עֹל מַלְכוּתוֹ יִתְבָּרַךְ וִירוֹמְמוּהוּ בִּקְהַל עָם וְיִשְׁמְעוּ רְחוֹקִים וְיָבוֹאוּ בִּבְרִיתוֹ וְיִתְּנוּ לוֹ] כֶּתֶר מְלוּכָה!]

~ הָעונֶשׁ לְמִצְרַיִם - וּמְשַׁל הַכֶּלֶב שֶׁהִתְעַבֵּר עַל רִיב לֹא לוֹ

הַגָּאוֹן [רַבִּי יוֹסֵף חַיִּים] מִבָּבֶל, בַּעַל [''בֶּן אִישׁ חַי''] בֵּאֵר בְּדֶרֶךְ זוֹ:

אִם נִתְבּוֹנֵן בְּסִפּוּר הַמַּעֲשֶׂה שֶׁל ''חַד גַּדְיָא'', תִּתְעוֹרֵר מֵאֵלֶיהָ תְּמִיהָה גְּדוֹלָה: אָמְנָם הֶחָתוּל נָהַג שֶׁלֹּא כַּשּׁוּרָה כַּאֲשֶׁר אָכַל אֶת הַגְּדִי, אַךְ לְעֻמָּתוֹ הַכֶּלֶב בְּהֶחְלֵט עָשָׂה כַּדִּין כַּאֲשֶׁר נָשַׁךְ אֶת הֶחָתוּל הָרָשָׁע. וְהַמַּקֵּל שֶׁהִכָּהוּ בֶּן בְּלִיַּעַל הוּא, שֶׁהֲרֵי פָּגַע בַּכֶּלֶב שׁוֹמֵר הַחֹק וְהַסֵּדֶר, שֶׁרַק נָקַם אֶת נִקְמַת הַגְּדִי הָאֻמְלָל, וּמֵעַתָּה הָאֵשׁ שֶׁשָּׂרְפָה אֶת הַמַּקֵּל - יָפֶה עָשְׂתָה, כָּךְ נָאֶה וְכָךְ יָאֶה. וְהַמַּיִם שֶׁכִּבּוּהָ שֶׁלֹּא כַּדִּין עָשׂוּ, וְעַל כֵּן עָלֵינוּ, לִכְאוֹרָה, לוֹמַר ''יִישַׁר כֹּחַ'' לַשּׁוֹר שֶׁשָּׁתָה אֶת מֵי הַמְּרִיבָה הַלָּלוּ, וּלְעֻמַּת זֹאת עָלֵינוּ לְהִתְקוֹמֵם נֶגֶד הַשּׁוֹחֵט, שֶׁהֵנִיף אֶת הַמַּאֲכֶלֶת עַל צַוַּאר הַשּׁוֹר הַצַּדִּיק וּשְׁחָטוֹ עַד שֶׁפָּרְחָה נִשְׁמָתוֹ, וּבְהֶכְרֵחַ נַגִּיעַ לְאוֹר כָּל זֹאת לְמַסְקָנָה שֶׁמַּלְאַךְ הַמָּוֶת, שֶׁהֵמִית אֶת הַשּׁוֹחֵט - כַּדִּין עָשָׂה, וּמֵעַתָּה תִּתְעוֹרֵר הַשְּׁאֵלָה: מַדּוּעַ הֶעֱנִישׁ הַקָּדוֹשׁ בָּרוּךְ הוּא אֶת מַלְאַךְ הַמָּוֶת?

אַךְ הַתֵּרוּץ לָזֶה הוּא פָּשׁוּט וּבָרוּר: אָכֵן לֹא כַּהֹגֶן נָהַג הֶחָתוּל כַּאֲשֶׁר אָכַל אֶת הַגְּדִי, אוּלָם אֵין זֶה מֵעִנְיָנוֹ שֶׁל הַכֶּלֶב לְהִתְעַבֵּר עַל רִיב לֹא לוֹ! אִישׁ לֹא מִנָּהוּ לְגוֹאֵל הַדָּם שֶׁל הַגְּדִי, וְעַל כֵּן צָדַק הַמַּקֵּל שֶׁהִכָּהוּ, וְלֹא צָדְקָה הָאֵשׁ שֶׁשָּׂרְפָה אֶת הַמַּקֵּל, וְצָדְקוּ הַמַּיִם כְּשֶׁכִּבּוּ אֶת הָאֵשׁ, וְלֹא צָדַק הַשּׁוֹר כְּשֶׁשָּׁתָה אֶת הַמַּיִם, וְהַשּׁוֹחֵט צָדַק בִּשְׁחִיטַת הַשּׁוֹר וּמַלְאַךְ הַמָּוֶת לֹא כַּדִּין עָשָׂה, וְנִמְצָא שֶׁהַקָּדוֹשׁ בָּרוּךְ הוּא הֶעֱנִישׁוֹ כַּדִּין, אֵ-ל אֱמוּנָה וְאֵין עָוֶל!

וְכָל זֶה אֵינוֹ אֶלָּא מָשָׁל עַל עִנְיַן יְצִיאַת מִצְרַיִם. שֶׁכֵּן, לִכְאוֹרָה, גַּם עָלֶיהָ קָשָׁה קֻשְׁיָא דּוֹמָה: מַדּוּעַ הֶעֱנִישׁ הַקָּדוֹשׁ בָּרוּךְ הוּא אֶת הַמִּצְרִים, וַהֲרֵי הַקָּדוֹשׁ בָּרוּךְ הוּא הוּא שֶׁגָּזַר שִׁעְבּוּד עַל עַם יִשְׂרָאֵל?

אֶלָּא כַּאֲשֶׁר גָּזַר הַקָּדוֹשׁ בָּרוּךְ הוּא אֶת הַשִּׁעְבּוּד, בְּאָמְרוֹ לְאַבְרָהָם אָבִינוּ ''כִּי גֵר יִהְיֶה זַרְעֲךָ בְּאֶרֶץ לֹא לָהֶם'' - לֹא אָמַר מִי יִהְיֶה הָעָם שֶׁיְּשַׁעְבֵּד אֶת יִשְׂרָאֵל, וְהַמִּצְרִים הֵם שֶׁבָּחֲרוּ לְמַלֵּא תַּפְקִיד אַכְזָרִי זֶה, וְעַל כֵּן אָנוּ מְשִׁיבִים לָהֶם מֵעֵין הַתְּשׁוּבָה שֶׁבְּ''חַד גַּדְיָא'': הַשִּׁעְבּוּד אָמְנָם נִגְזַר עַל יִשְׂרָאֵל, אֲבָל אַתֶּם מַה לָּכֶם שֶׁנִּכְנַסְתֶּם וּמִנִּיתֶם עַצְמְכֶם לְתַפְקִיד הַמְשַׁעְבְּדִים? עַל כָּךְ נֶעֱנַשְׁתֶּם!

~ הַמִּתְלוֹצֵץ עַל ''חַד גַּדְיָא'' חַיָּב נִדּוּי!

''חַד גַּדְיָא'' לֹא הֻזְכַּר כְּלָל בְּסִפְרֵי הָרִאשׁוֹנִים, מִלְּבַד [בְּהַגָּדַת הַתַּשְׁבֵּ''ץ,] הַהַגָּדָה הָרִאשׁוֹנָה שֶׁבָּהּ מוּבָא הַפִּיּוּט, נִדְפְּסָה בִּפְּרָאג בִּשְׁנַת ש''נ.

עֻבְדָּה מְעַנְיֶנֶת לְגַבֵּי מְקוֹרוֹ שֶׁל הַפִּיּוּט מֵבִיא הַגָּאוֹן רַבִּי [יְדִידְיָה טִיאָה וַייל] (בֶּן הַגָּאוֹן בַּעַל [''קָרְבַּן נְתַנְאֵל'']). ''הַפִּיּוּט 'חַד גַּדְיָא', - הוּא כּוֹתֵב – ''אָמְרוּ שֶׁמָּצְאוּ גָּנוּז בֵּין כָּתְלֵי בֵּית הַמִּדְרָשׁ בְּגֶרְמַיְזָא, וְלֹא מוּדָע מִיהוּ מְחַבְּרוֹ, וְקָבְעוּ לְאָמְרוֹ בְּלֵיל שִׁמּוּרִים, וְהַדָּבָר צָרִיךְ טַעַם...''

”הַחִידָ''א] נִשְׁאַל (שׁוּ''ת חַיִּים שָׁאַל, ח''א סִימָן כח): ''שָׁאַלְתָּ מִמֶּנִּי: אֶחָד שֶׁהָיָה מִתְלוֹצֵץ עַל פִּיּוּט 'חַד גַּדְיָא' שֶׁאוֹמְרִים בְּעָרֵי אַשְׁכְּנַז לֵיל הִתְקַדֵּשׁ הֶחָג, וּפָעַר פִּיו וְקָם אֶחָד מֵהַחֲבוּרָה וְנִדָּהוּ - אִם נִדּוּיוֹ נִדּוּי, דִּלְמָא שֶׁלֹּא הָיָה חַיָּב וְנִדָּהוּ שֶׁלֹּא כַּדִּין וְהַמְנַדֶּה נִלְכָּד.''

וְהוּא מֵשִׁיב בְּנֶחֱרָצוּת: ''כָּל הַאי מִלְּתָא פְּשׁוּטָה לְפָנֶיהָ, כִּי אֱנוֹשׁ זֶה זֵד יָהִיר לֵץ הַמִּתְלוֹצֵץ עַל מַה שֶּׁנָּהֲגוּ רִבְבוֹת אַלְפֵי יִשְׂרָאֵל בְּעָרֵי פּוֹלִין וְאַשְׁכְּנַז וַאֲבִיזְרַיְהוּ, וַאֲשֶׁר לְפָנִים בְּיִשְׂרָאֵל גְּדוֹלֵי עוֹלָם קַדִּישֵׁי עֶלְיוֹנִין וְדוֹר דּוֹר וַחֲכָמָיו וְהֵן עוֹד הַיּוֹם, לֹא אַלְמָן יִשְׂרָאֵל, כַּמָּה וְכַמָּה רָאשֵׁי יְשִׁיבוֹת וּגְאוֹנֵי הַזְּמַן ה' עֲלֵיהֶם יִחְיוּ, וְכֻלָּם אָמְרוּ וְאוֹמְרִים פִּיּוּט זֶה, וְנִמְצָא רָשָׁע זֶה מִתְלוֹצֵץ בְּרִבְבוֹת יִשְׂרָאֵל וּגְדוֹלֵיהֶם, אֲבוֹת בֵּית דִּין וּגְאוֹנֵי אֶרֶץ - אֲנוּשָׁה מַכָּתוֹ וְחַיָּב נִדּוּי וְכוּ'.''

וְהוּא מוֹסִיף: ''וּלְמַעַן תֵּדַע יְדִיד נַפְשִׁי אַגִּיד אֶת הָרָשׁוּם, כִּי יֵשׁ כַּמָּה פֵּרוּשִׁים בְּפִיּוּט זֶה, מֵהֶם נִדְפְּסוּ וּמֵהֶם בִּכְתַב-יָד. וְעוֹד שָׁמַעְתִּי מִמַּגִּידֵי אֱמֶת, שֶׁגָּאוֹן מֻפְלָא בְּדוֹרוֹ עָשָׂה לְמַעְלָה מֵעֲשָׂרָה פֵּרוּשִׁים בְּפִיּוּט זֶה, בְּפַרְדֵּ''ס פֵּרוּשִׁים נֶחְמָדִים וּמְתוּקִים, וְאֵין סָפֵק כִּי לֹא דָּבָר רֵיק הוּא. וּכְבָר נוֹדַע תֹּקֶף גְּדֻלַּת פִּיּוּטֵי אַשְׁכְּנַז הַמְיֻסָּדִים עַל הַחָכְמָה הָאֲמִתִּית כַּאֲשֶׁר דִּבֵּר בְּקָדְשׁוֹ רַבֵּנוּ [הָאֲרִ''י] זַצַּ''ל. וְכָתְבוּ מִשֵּׁם] רַבֵּנוּ מַהֲרָ''א מִגֶּרְמַיְזָא] בַּעַל '[הָרֹקֵחַ'] זַצַּ''ל, כִּי כָּל עִנְיְנֵי פִּיּוּטֵיהֶם וְדִקְדּוּקֵיהֶם קַבָּלָה אִישׁ מִפִּי אִישׁ וְרַב מֵרַב וְכוּ'.

''וְעַל הִשָּׁנוּת הַמִּנְהָגִים בֵּין סְפָרַדִּים לְאַשְׁכְּנַזִּים וְאִיטַלְקִים וְכַיּוֹצֵא, כְּבָר כָּתַב רַבֵּנוּ [הָאֲרִ''י] זַ''ל שֶׁכָּל אֶחָד הוּא לְפִי שֹׁרֶשׁ הַשֵּׁבֶט לוֹ וִינִיקָתוֹ וְהַשְׁפָּעָתוֹ, וְהֵם דְּבָרִים הָעוֹמְדִים בְּרוּמוֹ שֶׁל עוֹלָם, וְלָכֵן אֵין לָזוּז כָּל אֶחָד מִמִּנְהָגוֹ וְכוּ'.

''כְּלָל הָעוֹלֶה, דְּנִדּוּי שֶׁנִּדּוּ לָאִישׁ הַנִּזְכָּר בַּשְּׁאֵלָה - נִדּוּי, וְצָרִיךְ הַתָּרָה כְּשֶׁיִּתְוַדֶּה וְיִשְׁאַל מְחִילָה, וְיָמִין מְקָרֶבֶת לְהָקֵל מֵעָלָיו, וְרַב הַמָּקוֹם, לְפָנָיו יֵלֵךְ דָּבָר, לְהוֹכִיחוֹ בְּטוּב טַעַם וְלָשׁוֹן רַכָּה תִּסְבֹּר יִסְבֹּר וְלֹא יָדַע אֲשֶׁר חָטָא עַל הַנֶּפֶשׁ וְשָׁב וְרָפָא לוֹ.''

~ וְאָתָא כַלְבָּא

הַכֶּלֶב בָּא וְנָשַׁךְ אֶת הֶחָתוּל. אוּלָם לֹא רַק חֲתוּלִים נוֹשֵׁךְ כֶּלֶב. רוֹאִים אָנוּ שֶׁפְּעָמִים גַּם אֶת הָאָדָם בָּא הַכֶּלֶב לִנְשֹׁךְ!

וְאַף שֶׁנֶּאֱמַר בַּפָּסוּק: ''וּמוֹרַאֲכֶם וְחִתְּכֶם יִהְיֶה עַל כָּל חַיַּת הָאָרֶץ וְעַל כָּל עוֹף הַשָּׁמָיִם'' (בְּרֵאשִׁית ט, ב), כָּל זֶה אָמוּר רַק בְּשָׁעָה שֶׁהָאָדָם מְשַׁמֵּר אֶת צַלְמוֹ הָאֱלֹקִי בִּקְדֻשָּׁה וְטָהֳרָה - אָז יְרֵאִים מִמֶּנּוּ בַּעֲלֵי הַחַיִּים וְאֵינָם שׁוֹלְטִים בּוֹ, אֲבָל אִם פָּגַע בַּצֶּלֶם הָאֱלֹקִי, הֲרֵי הוּא דּוֹמֶה לְחַיָּה... וְמוּבָן שֶׁחַיּוֹת טוֹרְפוֹת וְנוֹשְׁכוֹת זוֹ אֶת זוֹ...

{{סִפְּרָה לִי אִמּוֹ הַיְשִׁישָׁה שֶׁל הרה''ג ר' אָשֵׁר צִימֶרְמָן זַצַּ''ל, כִּי רָאֲתָה בְּעֵינֶיהָ הַמַּעֲשֶׂה אֲשֶׁר נֶחֱרַת הֵיטֵב בְּזִכְרוֹנָהּ, שֶׁבִּצְעִירוּתָה הָיְתָה נִשְׁאֶרֶת לְבַד עִם יְלָדֶיהָ, כִּי בַּעְלָהּ הָיָה יוֹצֵא לַכְּפָרִים וְלָעֲיָרוֹת שֶׁמִּסָּבִיב לָעִיר שֶׁגָּרוּ בָּהּ, וְהָיָה מוֹצֵא אֶת פַּרְנָסָתוֹ בִּמְכִירַת סְחוֹרוֹת, וְלִקְרַאת שַׁבָּת הָיָה חוֹזֵר לְבֵיתוֹ וּמֵבִיא טֶרֶף לְבֵיתוֹ, בְּמַצָּב זֶה לֹא יִפָּלֵא שֶׁהָיְתָה פּוֹחֶדֶת לְהִשָּׁאֵר לְבַדָּהּ בְּבֵיתָהּ, וּלְכָךְ הֵבִיאוּ כֶּלֶב שְׁמִירָה שֶׁעָמַד תָּמִיד לְיַד הַדֶּלֶת הָעֲשׂוּיָה מִזְּכוּכִית, וְכָל אֵימַת שֶׁהִתְקָרֵב אָדָם זָר לַבַּיִת הָיָה הַכֶּלֶב פּוֹתֵחַ בִּנְבִיחוֹת, כָּךְ יָכְלָה להַבְחִין מִי הוּא הַבָּא אֶל בֵּיתָהּ, וְכָךְ הִרְגִּישָׁה בְּטוּחָה יוֹתֵר וּרְגוּעָה.

וְהִנֵּה הגה''צ ר' אֶלְחָנָן וַסֶּרְמָן ה' יִקֹּם דָּמוֹ זַצַּ''ל, כְּשֶׁהָיָה מַגִּיעַ לַאֲמֶרִיקָה הָיָה סָר תָּמִיד לְבַקֵּר בְּבֵיתִי, מֵאַחַר שֶׁהָיָה יְדִיד הַמִּשְׁפָּחָה, וּרְאֵה זֶה פֶּלֶא: תָּמִיד כַּאֲשֶׁר הִתְקָרֵב ר' אֶלְחָנָן לְבֵיתִי, הָיָה הַכֶּלֶב נֶאֱלָם דּוּמִיָּה, וְלֹא חָרַץ לְשׁוֹנוֹ כְּלָל... הוּא אֲשֶׁר אָמַרְנוּ: מִי אֲשֶׁר מוֹרָאוֹ מֵהַקָּדוֹשׁ בָּרוּךְ הוּא הֲרֵי שֶׁמִּתְיָרְאִים הַחַיּוֹת מִפָּנָיו...

וְכָךְ גַּם שָׁמַעְתִּי מֵאֶחָד שֶׁלָּמַד בִּישִׁיבַת מִיר הַמַּעֲטִירָה, וְהָיוּ שָׁם שְׁתֵּי דְּרָכִים לָלֶכֶת לַיְשִׁיבָה - אַחַת אֲרֻכָּה וּקְצָרָה וְאַחַת קְצָרָה וַאֲרֻכָּה, כְּלוֹמַר: שֶׁבַּדֶּרֶךְ הָאֲרֻכָּה הָיָה זֶה עַל יְדֵי שְׁבִיל סָלוּל, וְהַדֶּרֶךְ הַקְּצָרָה הָיְתָה עַל יְדֵי שֶׁהָיָה צָרִיךְ לְקַפֵּץ וּלְדַלֵּג מֵעַל גִּדְרוֹת חֲצֵרִים, וּפַעַם בָּאוּ כַּמָּה תַּלְמִידִים לְר' יְחֶזְקֵאל הַמַּשְׁגִּיחַ זַצַּ''ל לְבֵיתוֹ, וּמִשֶּׁהִגִּיעַ הַזְּמַן לָלֶכֶת אֶל הַיְשִׁיבָה קָם ר' יְחֶזְקֵאל עִם הַבַּחוּרִים לָלֶכֶת אֶל הַיְשִׁיבָה, וְהוּא הָיָה הוֹלֵךְ לַיְשִׁיבָה בַּדֶּרֶךְ הַקְּצָרָה שֶׁהָיוּ צְרִיכִים לִקְפֹּץ אֶת הַגְּדֵרוֹת, כִּי בְּדֶרֶךְ הַשְּׁבִיל הָיָה קְצָת פְּרִיצוּת, וּמוּבָן שֶׁהַבַּחוּרִים הִתְלַוּוּ לְר' יְחֶזְקֵאל בְּהִלּוּכוֹ בַּדֶּרֶךְ.

וּמִשֶּׁהִגִּיעוּ לְאַחַת הַחֲצֵרוֹת רָאוּ אֵיךְ שֶׁכֶּלֶב אֶחָד גָּדוֹל עוֹמֵד לְמוּלָם לְבַל יַעַבְרוּ בֶּחָצֵר, וּפִיו פָּתוּחַ לָרְוָחָה לְטָרְפָם, וּפָחֲדוּ הַבַּחוּרִים לִקְפֹּץ עִמּוֹ לֶחָצֵר, אָמַר לָהֶם ר' יְחֶזְקֵאל, שֶׁכָּל אֶחָד יִתְפֹּס בִּכְנַף גְּלִימָתוֹ, וְכָךְ יִקְפְּצוּ וְלֹא יִפָּגְעוּ בִּמְאוּמָה מִן הַכֶּלֶב, וְלִבָּם הָיָה בַּל עִמָּם, אֲבָל ר' יְחֶזְקֵאל אָמַר לָהֶם שֶׁעָדִיף לוֹ לָלֶכֶת כָּאן - מֵאֲשֶׁר לָלֶכֶת בְּמָקוֹם שֶׁיֵּשׁ פְּרִיצוּת, וְלֹא הָיְתָה לָהֶם כָּל בְּרֵרָה, וְאָזְרוּ עֹז וְאָחֲזוּ בְּשׁוּלֵי גְּלִימָתוֹ וְקָפְצוּ, וּמִשֶּׁאַךְ קָפְצוּ רָבַץ הַכֶּלֶב עַל מְקוֹמוֹ וַאֲפִלּוּ לֹא נָבַח.}}

כָּךְ הֵם הַצַּדִּיקִים אֲשֶׁר מוֹרָא הַקָּדוֹשׁ בָּרוּךְ הוּא בִּלְבָבָם - בְּאוֹתָהּ מִדָּה חִתַּת הַחַיּוֹת מִפְּנֵיהֶם.

~ בִּקֵּש ''מִי שֶׁבֵּרַךְ'' לְ...כֶּלֶב

סָח הַגָּאוֹן רַבִּי] שְמוּאֵל מֵאִיר מִילֶר זַצַּ''ל]:

{{פַּעַם נָסַעְתִּי בְּמוֹנִית מֵעִיר רַבָּנוּתִי, בַּת-יָם, לְהִוָּעֵץ בְּמָרָן הָרַב שָׁךְ זַצַּ''ל. הַמּוֹנִית הִמְתִּינָה וּכְשֶׁיָּרַדְתִּי מִדִּירָתוֹ אָמַרְתִּי לַנֶּהָג: ''בָּרוּךְ שֶׁחָלַק מֵחָכְמָתוֹ לִירֵאָיו! אַשְׁרֵי הַדּוֹר שֶׁמָּרָן מַנְהִיגוֹ!''

שָׁמַע הַנֶּהָג שֶׁאָנוּ חוֹנִים לְפֶתַח בֵּיתוֹ שֶׁל גְּדוֹל הַדּוֹר, הִתְרַגֵּשׁ וְאָמַר שֶׁבִּרְצוֹנוֹ לְבַקֵּשׁ בְּרָכָה דְּחוּפָה לְחוֹלֶה. שַׁבְתִּי וְעָלִיתִי עִמּוֹ וְנִכְנַסְנוּ אֶל הַקֹּדֶשׁ פְּנִימָה. לְתַדְהֵמָתִי שׁוֹמֵעַ אֲנִי שֶׁהוּא מְבַקֵּשׁ מִמָּרָן לַעֲשׂוֹת ''מִי שֶׁבֵּרַךְ'' לְכַלְבָּתוֹ הַחוֹלָה...

לֹא הֶאֱמַנְתִּי לְמִשְׁמַע אָזְנַי. בִּקַּשְׁתִּי לִגְעֹר בּוֹ, אֲבָל רָאִיתִי שֶׁמָּרָן שׁוֹמֵעַ אֶת הַבַּקָּשָׁה בְּכֹבֶד רֹאשׁ, שׁוֹאֵל עַל אוֹדוֹת הַמַּחֲלָה שֶׁמִּמֶּנָּה סוֹבֶלֶת הַכַּלְבָּה, חוֹקֵר כַּמָּה זְמַן הִיא סוֹבֶלֶת וְעַד כַּמָּה הִיא מִתְיַסֶּרֶת, וְכֻלּוֹ מָלֵא הִזְדַּהוּת עִם הָאִישׁ וְחֶמְלָה עַל הַיְצוּר הַסּוֹבֵל.

בְּסוֹפוֹ שֶׁל דָּבָר נִגַּשׁ לְבִרְכַּת ''מִי שֶׁבֵּרַךְ'' לַחוֹלֶה. פָּתַח אֶת הַסִּדּוּר וְשָׁאַל לְשֵׁם הַכַּלְבָּה.

עָנָה הָאִישׁ לִשְׁמָהּ.

''בַּת...?!'' - שָׁאַל מָרָן...

אוֹ אָז הֵבִין נַהַג הַמּוֹנִית שֶׁלֹּא בְּדִיּוּק מְקֻבָּל לַעֲרֹךְ ''מִי שֶׁבֵּרַךְ'' לְכַלְבָּה...

מָרָן זַצַּ''ל גָּרַם לוֹ שֶׁיָּבִין זֹאת בְּשִׂיא הָעֲדִינוּת וְהַהִתְחַשְּׁבוּת...}}

זוֹהִי גַּדְלוּת. לְהָבִין גַּם לְלִבּוֹ שֶׁל הַיְּהוּדִי הַטּוֹעֶה וּבִמְתִינוּת וּבְסַבְלָנוּת עַד אֵין קֵץ, בְּקִרְבָה, בְּאַהֲבָה, לְקָרְבוֹ לְרִבּוֹנוֹ-שֶׁל-עוֹלָם. וְאָכֵן [הַגְּרַאַ''מ שָׁך]ְ זַצַּ''ל יָדַע בְּרֹב חָכְמָתוֹ לְהִכָּנֵס לְ''רֹאשָׁם'' שֶׁל ''''עַמְּךָ יִשְׂרָאֵל'' הַ''תּוֹהִים וְהַטּוֹעִים''. וְאֵין לְךָ דֶּרֶךְ נִפְלָאָה יוֹתֵר לַחְדֹּר לְלִבָּם בְּדֶרֶךְ זוֹ, עַד שֶׁיֹּאמְרוּ ''''טוֹעִים אֲנַחְנוּ!''.

((בִּגְמַר הַסֵּדֶר וַאֲמִירַת הַפִּזְמוֹנִים, יֹאמַר שִׁיר הַשִּׁירִים בִּמְתִינוּת וּבִנְעִימָה. אִם הַשֵּׁנָה טֶרֶם חֲטָפַתּוּ, חַיָּב לַעֲסֹק בְּהִלְכוֹת הַפֶּסַח וּבְסִפּוּר הַנִּסִּים וְהַנִּפְלָאוֹת שֶׁעָשָׂה הַקָּדוֹשׁ בָּרוּךְ הוּא עִם אֲבוֹתֵינוּ בִּיצִיאַת מִצְרַיִם.))

@ שיר השירים

((וְנָהֲגוּ לוֹמַר אַחַר הַסֵּדֶר מְגִלַּת שִׁיר הַשִּׁירִים.))aa

[לְשֵׁם] יִחוּד קֻדְשָׁא בְּרִיךְ הוּא וּשְׁכִינְתֵּיהּ בִּדְחִילוּ וּרְחִימוּ, וּרְחִימוּ וּדְחִילוּ, לְיַחֲדָא שֵׁם י''ה בְּו''ה בְּיִחוּדָא שְׁלִים (יְהֹוָה) בְּשֵׁם כָּל יִשְׂרָאֵל, הִנֵּה אֲנַחְנוּ בָּאִים לָשִׁיר בְּקוֹל נָעִים שִׁיר הַשִּׁירִים לְתַקֵּן אֶת שָׁרְשָׁהּ בְּמָקוֹם עֶלְיוֹן. וִיהִי נֹעַם יְהֹוָה אֱלֹהֵינוּ עָלֵינוּ וּמַעֲשֵׂה יָדֵינוּ כּוֹנְנָה עָלֵינוּ, וּמַעֲשֵׂה יָדֵינוּ כּוֹנְנֵהוּ:bb

[[[
[א] שִׁיר הַשִּׁירִים אֲשֶׁר לִשְׁלֹמֹה: יִשָּׁקֵנִי מִנְּשִׁיקוֹת פִּיהוּ כִּי טוֹבִים דֹּדֶיךָ מִיָּיִן: לְרֵיחַ שְׁמָנֶיךָ טוֹבִים שֶׁמֶן תּוּרַק שְׁמֶךָ עַל כֵּן עֲלָמוֹת אֲהֵבוּךָ: מָשְׁכֵנִי אַחֲרֶיךָ נָּרוּצָה הֱבִיאַנִי הַמֶּלֶךְ חֲדָרָיו נָגִילָה וְנִשְׂמְחָה בָּךְ נַזְכִּירָה דֹדֶיךָ מִיַּיִן מֵישָׁרִים אֲהֵבוּךָ: שְׁחוֹרָה אֲנִי וְנָאוָה בְּנוֹת יְרוּשָׁלִָם כְּאָהֳלֵי קֵדָר כִּירִיעוֹת שְׁלֹמֹה: אַל תִּרְאוּנִי שֶׁאֲנִי שְׁחַרְחֹרֶת שֶׁשֱּׁזָפַתְנִי הַשָּׁמֶשׁ בְּנֵי אִמִּי נִחֲרוּ בִי שָׂמֻנִי נֹטֵרָה אֶת הַכְּרָמִים כַּרְמִי שֶׁלִּי לֹא נָטָרְתִּי: הַגִּידָה לִּי שֶׁאָהֲבָה נַפְשִׁי אֵיכָה תִרְעֶה אֵיכָה תַּרְבִּיץ בַּצָּהֳרָיִם שַׁלָּמָה אֶהְיֶה כְּעֹטְיָה עַל עֶדְרֵי חֲבֵרֶיךָ: אִם לֹא תֵדְעִי לָךְ הַיָּפָה בַּנָּשִׁים צְאִי לָךְ בְּעִקְבֵי הַצֹּאן וּרְעִי אֶת גְּדִיֹּתַיִךְ עַל מִשְׁכְּנוֹת הָרֹעִים: לְסֻסָתִי בְּרִכְבֵי פַרְעֹה דִּמִּיתִיךְ רַעְיָתִי: נָאווּ לְחָיַיִךְ בַּתֹּרִים צַוָּארֵךְ בַּחֲרוּזִים: תּוֹרֵי זָהָב נַעֲשֶׂה לָּךְ עִם נְקֻדּוֹת הַכָּסֶף: עַד שֶׁהַמֶּלֶךְ בִּמְסִבּוֹ נִרְדִּי נָתַן רֵיחוֹ: צְרוֹר הַמֹּר דּוֹדִי לִי בֵּין שָׁדַי יָלִין: אֶשְׁכֹּל הַכֹּפֶר דּוֹדִי לִי בְּכַרְמֵי עֵין גֶּדִי: הִנָּךְ יָפָה רַעְיָתִי הִנָּךְ יָפָה עֵינַיִךְ יוֹנִים: הִנְּךָ יָפֶה דוֹדִי אַף נָעִים אַף עַרְשֵׂנוּ רַעֲנָנָה: קֹרוֹת בָּתֵּינוּ אֲרָזִים רַהִיטֵנוּ בְּרוֹתִים:

[ב] אֲנִי חֲבַצֶּלֶת הַשָּׁרוֹן שׁוֹשַׁנַּת הָעֲמָקִים: כְּשׁוֹשַׁנָּה בֵּין הַחוֹחִים כֵּן רַעְיָתִי בֵּין הַבָּנוֹת: כְּתַפּוּחַ בַּעֲצֵי הַיַּעַר כֵּן דּוֹדִי בֵּין הַבָּנִים בְּצִלּוֹ חִמַּדְתִּי וְיָשַׁבְתִּי וּפִרְיוֹ מָתוֹק לְחִכִּי: הֱבִיאַנִי אֶל בֵּית הַיָּיִן וְדִגְלוֹ עָלַי אַהֲבָה: סַמְּכוּנִי בָּאֲשִׁישׁוֹת רַפְּדוּנִי בַּתַּפּוּחִים כִּי חוֹלַת אַהֲבָה אָנִי: שְׂמֹאלוֹ תַּחַת לְרֹאשִׁי וִימִינוֹ תְּחַבְּקֵנִי: הִשְׁבַּעְתִּי אֶתְכֶם בְּנוֹת יְרוּשָׁלִַם בִּצְבָאוֹת אוֹ בְּאַיְלוֹת הַשָּׂדֶה אִם תָּעִירוּ וְאִם תְּעוֹרְרוּ אֶת הָאַהֲבָה עַד שֶׁתֶּחְפָּץ: קוֹל דּוֹדִי הִנֵּה זֶה בָּא מְדַלֵּג עַל הֶהָרִים מְקַפֵּץ עַל הַגְּבָעוֹת: דּוֹמֶה דוֹדִי לִצְבִי אוֹ לְעֹפֶר הָאַיָּלִים הִנֵּה זֶה עוֹמֵד אַחַר כָּתְלֵנוּ מַשְׁגִּיחַ מִן הַחֲלֹּנוֹת מֵצִיץ מִן הַחֲרַכִּים: עָנָה דוֹדִי וְאָמַר לִי קוּמִי לָךְ רַעְיָתִי יָפָתִי וּלְכִי לָךְ: כִּי הִנֵּה הַסְּתָו עָבָר הַגֶּשֶׁם חָלַף הָלַךְ לוֹ: הַנִּצָּנִים נִרְאוּ בָאָרֶץ עֵת הַזָּמִיר הִגִּיעַ וְקוֹל הַתּוֹר נִשְׁמַע בְּאַרְצֵנוּ: הַתְּאֵנָה חָנְטָה פַגֶּיהָ וְהַגְּפָנִים סְמָדַר נָתְנוּ רֵיחַ קוּמִי לָךְ רַעְיָתִי יָפָתִי וּלְכִי לָךְ: יוֹנָתִי בְּחַגְוֵי הַסֶּלַע בְּסֵתֶר הַמַּדְרֵגָה הַרְאִינִי אֶת מַרְאַיִךְ הַשְׁמִיעִינִי אֶת קוֹלֵךְ כִּי קוֹלֵךְ עָרֵב וּמַרְאֵיךְ נָאוֶה: אֶחֱזוּ לָנוּ שׁוּעָלִים שׁוּעָלִים קְטַנִּים מְחַבְּלִים כְּרָמִים וּכְרָמֵינוּ סְמָדַר: דּוֹדִי לִי וַאֲנִי לוֹ הָרֹעֶה בַּשּׁוֹשַׁנִּים: עַד שֶׁיָּפוּחַ הַיּוֹם וְנָסוּ הַצְּלָלִים סֹב דְּמֵה לְךָ דוֹדִי לִצְבִי אוֹ לְעֹפֶר הָאַיָּלִים עַל הָרֵי בָתֶר:

[ג] עַל מִשְׁכָּבִי בַּלֵּילוֹת בִּקַּשְׁתִּי אֵת שֶׁאָהֲבָה נַפְשִׁי בִּקַּשְׁתִּיו וְלֹא מְצָאתִיו: אָקוּמָה נָּא וַאֲסוֹבְבָה בָעִיר בַּשְּׁוָקִים וּבָרְחֹבוֹת אֲבַקְשָׁה אֵת שֶׁאָהֲבָה נַפְשִׁי בִּקַּשְׁתִּיו וְלֹא מְצָאתִיו: מְצָאוּנִי הַשֹּׁמְרִים הַסֹּבְבִים בָּעִיר אֵת שֶׁאָהֲבָה נַפְשִׁי רְאִיתֶם: כִּמְעַט שֶׁעָבַרְתִּי מֵהֶם עַד שֶׁמָּצָאתִי אֵת שֶׁאָהֲבָה נַפְשִׁי אֲחַזְתִּיו וְלֹא אַרְפֶּנּוּ עַד שֶׁהֲבֵיאתִיו אֶל בֵּית אִמִּי וְאֶל חֶדֶר הוֹרָתִי: הִשְׁבַּעְתִּי אֶתְכֶם בְּנוֹת יְרוּשָׁלִַם בִּצְבָאוֹת אוֹ בְּאַיְלוֹת הַשָּׂדֶה אִם תָּעִירוּ וְאִם תְּעוֹרְרוּ אֶת הָאַהֲבָה עַד שֶׁתֶּחְפָּץ: מִי זֹאת עֹלָה מִן הַמִּדְבָּר כְּתִימֲרוֹת עָשָׁן מְקֻטֶּרֶת מוֹר וּלְבוֹנָה מִכֹּל אַבְקַת רוֹכֵל: הִנֵּה מִטָּתוֹ שֶׁלִּשְׁלֹמֹה שִׁשִּׁים גִּבֹּרִים סָבִיב לָהּ מִגִּבֹּרֵי יִשְׂרָאֵל: כֻּלָּם אֲחֻזֵי חֶרֶב מְלֻמְּדֵי מִלְחָמָה אִישׁ חַרְבּוֹ עַל יְרֵכוֹ מִפַּחַד בַּלֵּילוֹת: אַפִּרְיוֹן עָשָׂה לוֹ הַמֶּלֶךְ שְׁלֹמֹה מֵעֲצֵי הַלְּבָנוֹן: עַמּוּדָיו עָשָׂה כֶסֶף רְפִידָתוֹ זָהָב מֶרְכָּבוֹ אַרְגָּמָן תּוֹכוֹ רָצוּף אַהֲבָה מִבְּנוֹת יְרוּשָׁלִָם: צְאֶינָה וּרְאֶינָה בְּנוֹת צִיּוֹן בַּמֶּלֶךְ שְׁלֹמֹה בָּעֲטָרָה שֶׁעִטְּרָה לּוֹ אִמּוֹ בְּיוֹם חֲתֻנָּתוֹ וּבְיוֹם שִׂמְחַת לִבּוֹ:

[ד] הִנָּךְ יָפָה רַעְיָתִי הִנָּךְ יָפָה עֵינַיִךְ יוֹנִים מִבַּעַד לְצַמָּתֵךְ שַׂעְרֵךְ כְּעֵדֶר הָעִזִּים שֶׁגָּלְשׁוּ מֵהַר גִּלְעָד: שִׁנַּיִךְ כְּעֵדֶר הַקְּצוּבוֹת שֶׁעָלוּ מִן הָרַחְצָה שֶׁכֻּלָּם מַתְאִימוֹת וְשַׁכֻּלָה אֵין בָּהֶם: כְּחוּט הַשָּׁנִי שִׂפְתֹתַיִךְ וּמִדְבָּרֵיךְ נָאוֶה כְּפֶלַח הָרִמּוֹן רַקָּתֵךְ מִבַּעַד לְצַמָּתֵךְ: כְּמִגְדַּל דָּוִיד צַוָּארֵךְ בָּנוּי לְתַלְפִּיּוֹת אֶלֶף הַמָּגֵן תָּלוּי עָלָיו כֹּל שִׁלְטֵי הַגִּבּוֹרִים: שְׁנֵי שָׁדַיִךְ כִּשְׁנֵי עֳפָרִים תְּאוֹמֵי צְבִיָּה הָרוֹעִים בַּשּׁוֹשַׁנִּים: עַד שֶׁיָּפוּחַ הַיּוֹם וְנָסוּ הַצְּלָלִים אֵלֶךְ לִי אֶל הַר הַמּוֹר וְאֶל גִּבְעַת הַלְּבוֹנָה: כֻּלָּךְ יָפָה רַעְיָתִי וּמוּם אֵין בָּךְ: אִתִּי מִלְּבָנוֹן כַּלָּה אִתִּי מִלְּבָנוֹן תָּבוֹאִי תָּשׁוּרִי מֵרֹאשׁ אֲמָנָה מֵרֹאשׁ שְׂנִיר וְחֶרְמוֹן מִמְּעֹנוֹת אֲרָיוֹת מֵהַרְרֵי נְמֵרִים: לִבַּבְתִּנִי אֲחֹתִי כַלָּה לִבַּבְתִּינִי (באחד) בְּאַחַת מֵעֵינַיִךְ בְּאַחַד עֲנָק מִצַּוְּרֹנָיִךְ: מַה יָּפוּ דֹדַיִךְ אֲחֹתִי כַלָּה מַה טֹּבוּ דֹדַיִךְ מִיַּיִן וְרֵיחַ שְׁמָנַיִךְ מִכָּל בְּשָׂמִים: נֹפֶת תִּטֹּפְנָה שִׂפְתוֹתַיִךְ כַּלָּה דְּבַשׁ וְחָלָב תַּחַת לְשׁוֹנֵךְ וְרֵיחַ שַׂלְמֹתַיִךְ כְּרֵיחַ לְבָנוֹן: גַּן נָעוּל אֲחֹתִי כַלָּה גַּל נָעוּל מַעְיָן חָתוּם: שְׁלָחַיִךְ פַּרְדֵּס רִמּוֹנִים עִם פְּרִי מְגָדִים כְּפָרִים עִם נְרָדִים: נֵרְדְּ וְכַרְכֹּם קָנֶה וְקִנָּמוֹן עִם כָּל עֲצֵי לְבוֹנָה מֹר וַאֲהָלוֹת עִם כָּל רָאשֵׁי בְשָׂמִים: מַעְיַן גַּנִּים בְּאֵר מַיִם חַיִּים וְנֹזְלִים מִן לְבָנוֹן: עוּרִי צָפוֹן וּבוֹאִי תֵימָן הָפִיחִי גַנִּי יִזְּלוּ בְשָׂמָיו יָבֹא דוֹדִי לְגַנּוֹ וְיֹאכַל פְּרִי מְגָדָיו:

[ה] בָּאתִי לְגַנִּי אֲחֹתִי כַלָּה אָרִיתִי מוֹרִי עִם בְּשָׂמִי אָכַלְתִּי יַעְרִי עִם דִּבְשִׁי שָׁתִיתִי יֵינִי עִם חֲלָבִי אִכְלוּ רֵעִים שְׁתוּ וְשִׁכְרוּ דּוֹדִים: אֲנִי יְשֵׁנָה וְלִבִּי עֵר קוֹל דּוֹדִי דוֹפֵק פִּתְחִי לִי אֲחֹתִי רַעְיָתִי יוֹנָתִי תַמָּתִי שֶׁרֹּאשִׁי נִמְלָא טָל קְוֻּצּוֹתַי רְסִיסֵי לָיְלָה: פָּשַׁטְתִּי אֶת כֻּתָּנְתִּי אֵיכָכָה אֶלְבָּשֶׁנָּה רָחַצְתִּי אֶת רַגְלַי אֵיכָכָה אֲטַנְּפֵם: דּוֹדִי שָׁלַח יָדוֹ מִן הַחֹר וּמֵעַי הָמוּ עָלָיו: קַמְתִּי אֲנִי לִפְתֹּחַ לְדוֹדִי וְיָדַי נָטְפוּ מוֹר וְאֶצְבְּעֹתַי מוֹר עֹבֵר עַל כַּפּוֹת הַמַּנְעוּל: פָּתַחְתִּי אֲנִי לְדוֹדִי וְדוֹדִי חָמַק עָבָר נַפְשִׁי יָצְאָה בְדַבְּרוֹ בִּקַּשְׁתִּיהוּ וְלֹא מְצָאתִיהוּ קְרָאתִיו וְלֹא עָנָנִי: מְצָאֻנִי הַשֹּׁמְרִים הַסֹּבְבִים בָּעִיר הִכּוּנִי פְצָעוּנִי נָשְׂאוּ אֶת רְדִידִי מֵעָלַי שֹׁמְרֵי הַחֹמוֹת: הִשְׁבַּעְתִּי אֶתְכֶם בְּנוֹת יְרוּשָׁלִָם אִם תִּמְצְאוּ אֶת דּוֹדִי מַה תַּגִּידוּ לוֹ שֶׁחוֹלַת אַהֲבָה אָנִי: מַה דּוֹדֵךְ מִדּוֹד הַיָּפָה בַּנָּשִׁים מַה דּוֹדֵךְ מִדּוֹד שֶׁכָּכָה הִשְׁבַּעְתָּנוּ: דּוֹדִי צַח וְאָדוֹם דָּגוּל מֵרְבָבָה: רֹאשׁוֹ כֶּתֶם פָּז קְוּצּוֹתָיו תַּלְתַּלִּים שְׁחֹרוֹת כָּעוֹרֵב: עֵינָיו כְּיוֹנִים עַל אֲפִיקֵי מָיִם רֹחֲצוֹת בֶּחָלָב יֹשְׁבוֹת עַל מִלֵּאת: לְחָיָו כַּעֲרוּגַת הַבֹּשֶׂם מִגְדְּלוֹת מֶרְקָחִים שִׂפְתוֹתָיו שׁוֹשַׁנִּים נֹטְפוֹת מוֹר עֹבֵר: יָדָיו גְּלִילֵי זָהָב מְמֻלָּאִים בַּתַּרְשִׁישׁ מֵעָיו עֶשֶׁת שֵׁן מְעֻלֶּפֶת סַפִּירִים: שׁוֹקָיו עַמּוּדֵי שֵׁשׁ מְיֻסָּדִים עַל אַדְנֵי פָז מַרְאֵהוּ כַּלְּבָנוֹן בָּחוּר כָּאֲרָזִים: חִכּוֹ מַמְתַקִּים וְכֻלּוֹ מַחֲמַדִּים זֶה דוֹדִי וְזֶה רֵעִי בְּנוֹת יְרוּשָׁלִָם:

[ו] אָנָה הָלַךְ דּוֹדֵךְ הַיָּפָה בַּנָּשִׁים אָנָה פָּנָה דוֹדֵךְ וּנְבַקְשֶׁנּוּ עִמָּךְ: דּוֹדִי יָרַד לְגַנּוֹ לַעֲרוּגוֹת הַבֹּשֶׂם לִרְעוֹת בַּגַּנִּים וְלִלְקֹט שׁוֹשַׁנִּים: אֲנִי לְדוֹדִי וְדוֹדִי לִי הָרֹעֶה בַּשּׁוֹשַׁנִּים: יָפָה אַתְּ רַעְיָתִי כְּתִרְצָה נָאוָה כִּירוּשָׁלִָם אֲיֻמָּה כַּנִּדְגָּלוֹת: הָסֵבִּי עֵינַיִךְ מִנֶּגְדִּי שֶׁהֵם הִרְהִיבֻנִי שַׂעְרֵךְ כְּעֵדֶר הָעִזִּים שֶׁגָּלְשׁוּ מִן הַגִּלְעָד: שִׁנַּיִךְ כְּעֵדֶר הָרְחֵלִים שֶׁעָלוּ מִן הָרַחְצָה שֶׁכֻּלָּם מַתְאִימוֹת וְשַׁכֻּלָה אֵין בָּהֶם: כְּפֶלַח הָרִמּוֹן רַקָּתֵךְ מִבַּעַד לְצַמָּתֵךְ: שִׁשִּׁים הֵמָּה מְּלָכוֹת וּשְׁמֹנִים פִּילַגְשִׁים וַעֲלָמוֹת אֵין מִסְפָּר: אַחַת הִיא יוֹנָתִי תַמָּתִי אַחַת הִיא לְאִמָּהּ בָּרָה הִיא לְיוֹלַדְתָּהּ רָאוּהָ בָנוֹת וַיְאַשְּׁרוּהָ מְלָכוֹת וּפִילַגְשִׁים וַיְהַלְלוּהָ: מִי זֹאת הַנִּשְׁקָפָה כְּמוֹ שָׁחַר יָפָה כַלְּבָנָה בָּרָה כַּחַמָּה אֲיֻמָּה כַּנִּדְגָּלוֹת: אֶל גִּנַּת אֱגוֹז יָרַדְתִּי לִרְאוֹת בְּאִבֵּי הַנָּחַל לִרְאוֹת הֲפָרְחָה הַגֶּפֶן הֵנֵצוּ הָרִמֹּנִים: לֹא יָדַעְתִּי נַפְשִׁי שָׂמַתְנִי מַרְכְּבוֹת עַמִּי נָדִיב:

[ז] שׁוּבִי שׁוּבִי הַשּׁוּלַמִּית שׁוּבִי שׁוּבִי וְנֶחֱזֶה בָּךְ מַה תֶּחֱזוּ בַּשּׁוּלַמִּית כִּמְחֹלַת הַמַּחֲנָיִם: מַה יָּפוּ פְעָמַיִךְ בַּנְּעָלִים בַּת נָדִיב חַמּוּקֵי יְרֵכַיִךְ כְּמוֹ חֲלָאִים מַעֲשֵׂה יְדֵי אָמָּן: שָׁרְרֵךְ אַגַּן הַסַּהַר אַל יֶחְסַר הַמָּזֶג בִּטְנֵךְ עֲרֵמַת חִטִּים סוּגָה בַּשּׁוֹשַׁנִּים: שְׁנֵי שָׁדַיִךְ כִּשְׁנֵי עֳפָרִים תָּאֳמֵי צְבִיָּה: צַוָּארֵךְ כְּמִגְדַּל הַשֵּׁן עֵינַיִךְ בְּרֵכוֹת בְּחֶשְׁבּוֹן עַל שַׁעַר בַּת רַבִּים אַפֵּךְ כְּמִגְדַּל הַלְּבָנוֹן צוֹפֶה פְּנֵי דַמָּשֶׂק: רֹאשֵׁךְ עָלַיִךְ כַּכַּרְמֶל וְדַלַּת רֹאשֵׁךְ כָּאַרְגָּמָן מֶלֶךְ אָסוּר בָּרְהָטִים: מַה יָּפִית וּמַה נָּעַמְתְּ אַהֲבָה בַּתַּעֲנוּגִים: זֹאת קוֹמָתֵךְ דָּמְתָה לְתָמָר וְשָׁדַיִךְ לְאַשְׁכֹּלוֹת: אָמַרְתִּי אֶעֱלֶה בְתָמָר אֹחֲזָה בְּסַנְסִנָּיו וְיִהְיוּ נָא שָׁדַיִךְ כְּאֶשְׁכְּלוֹת הַגֶּפֶן וְרֵיחַ אַפֵּךְ כַּתַּפּוּחִים: וְחִכֵּךְ כְּיֵין הַטּוֹב הוֹלֵךְ לְדוֹדִי לְמֵישָׁרִים דּוֹבֵב שִׂפְתֵי יְשֵׁנִים: אֲנִי לְדוֹדִי וְעָלַי תְּשׁוּקָתוֹ: לְכָה דוֹדִי נֵצֵא הַשָּׂדֶה נָלִינָה בַּכְּפָרִים: נַשְׁכִּימָה לַכְּרָמִים נִרְאֶה אִם פָּרְחָה הַגֶּפֶן פִּתַּח הַסְּמָדַר הֵנֵצוּ הָרִמּוֹנִים שָׁם אֶתֵּן אֶת דֹּדַי לָךְ: הַדּוּדָאִים נָתְנוּ רֵיחַ וְעַל פְּתָחֵינוּ כָּל מְגָדִים חֲדָשִׁים גַּם יְשָׁנִים דּוֹדִי צָפַנְתִּי לָךְ:

[ח] מִי יִתֶּנְךָ כְּאָח לִי יוֹנֵק שְׁדֵי אִמִּי אֶמְצָאֲךָ בַחוּץ אֶשָּׁקְךָ גַּם לֹא יָבוּזוּ לִי: אֶנְהָגֲךָ אֲבִיאֲךָ אֶל בֵּית אִמִּי תְּלַמְּדֵנִי אַשְׁקְךָ מִיַּיִן הָרֶקַח מֵעֲסִיס רִמֹּנִי: שְׂמֹאלוֹ תַּחַת רֹאשִׁי וִימִינוֹ תְּחַבְּקֵנִי: הִשְׁבַּעְתִּי אֶתְכֶם בְּנוֹת יְרוּשָׁלִָם מַה תָּעִירוּ וּמַה תְּעֹרְרוּ אֶת הָאַהֲבָה עַד שֶׁתֶּחְפָּץ: מִי זֹאת עֹלָה מִן הַמִּדְבָּר מִתְרַפֶּקֶת עַל דּוֹדָהּ תַּחַת הַתַּפּוּחַ עוֹרַרְתִּיךָ שָׁמָּה חִבְּלַתְךָ אִמֶּךָ שָׁמָּה חִבְּלָה יְלָדַתְךָ: שִׂימֵנִי כַחוֹתָם עַל לִבֶּךָ כַּחוֹתָם עַל זְרוֹעֶךָ כִּי עַזָּה כַמָּוֶת אַהֲבָה קָשָׁה כִשְׁאוֹל קִנְאָה רְשָׁפֶיהָ רִשְׁפֵּי אֵשׁ שַׁלְהֶבֶתְיָה: מַיִם רַבִּים לֹא יוּכְלוּ לְכַבּוֹת אֶת הָאַהֲבָה וּנְהָרוֹת לֹא יִשְׁטְפוּהָ אִם יִתֵּן אִישׁ אֶת כָּל הוֹן בֵּיתוֹ בָּאַהֲבָה בּוֹז יָבוּזוּ לוֹ: אָחוֹת לָנוּ קְטַנָּה וְשָׁדַיִם אֵין לָהּ מַה נַּעֲשֶׂה לַאֲחֹתֵנוּ בַּיּוֹם שֶׁיְּדֻבַּר בָּהּ: אִם חוֹמָה הִיא נִבְנֶה עָלֶיהָ טִירַת כָּסֶף וְאִם דֶּלֶת הִיא נָצוּר עָלֶיהָ לוּחַ אָרֶז: אֲנִי חוֹמָה וְשָׁדַי כַּמִּגְדָּלוֹת אָז הָיִיתִי בְעֵינָיו כְּמוֹצְאֵת שָׁלוֹם: כֶּרֶם הָיָה לִשְׁלֹמֹה בְּבַעַל הָמוֹן נָתַן אֶת הַכֶּרֶם לַנֹּטְרִים אִישׁ יָבִא בְּפִרְיוֹ אֶלֶף כָּסֶף: כַּרְמִי שֶׁלִּי לְפָנָי הָאֶלֶף לְךָ שְׁלֹמֹה וּמָאתַיִם לְנֹטְרִים אֶת פִּרְיוֹ: הַיּוֹשֶׁבֶת בַּגַּנִּים חֲבֵרִים מַקְשִׁיבִים לְקוֹלֵךְ הַשְׁמִיעִינִי: בְּרַח דּוֹדִי וּדְמֵה לְךָ לִצְבִי אוֹ לְעֹפֶר הָאַיָּלִים עַל הָרֵי בְשָׂמִים: ]]] aa

[רִבּוֹן] כָּל הָעוֹלָמִים יְהִי רָצוֹן מִלִּפְנֵי יְהֹוָה אֱלֹהַי וֵאלֹהֵי אֲבוֹתַי שֶׁבִּזְכוּת שִׁיר הַשִּׁירִים אֲשֶׁר קָרִיתִי וְלָמַדְתִּי שֶׁהוּא קֹדֶשׁ הַקָּדָשִׁים, בִּזְכוּת פְּסוּקָיו, וּבִזְכוּת תֵּבוֹתָיו, וּבִזְכוּת אוֹתִיּוֹתָיו, וּבִזְכוּת נְקֻדּוֹתָיו, וּבִזְכוּת טְעָמָיו וּרְצוּפָיו וּרְמָזָיו וְסוֹדוֹתָיו הַקְּדוֹשִׁים וְהַטְּהוֹרִים הַנּוֹרָאִים הַיּוֹצְאִים מִמֶּנּוּ. שֶׁתְּהֵא שָׁעָה זוֹ שְׁעַת רַחֲמִים שְׁעַת הַקְשָׁבָה שְׁעַת הַאֲזָנָה, וְנִקְרָאֲךָ וְתַעֲנֵנוּ, נַעְתִּיר לְךָ וְהֵעָתֵר לָנוּ, וְיִהְיֶה עוֹלֶה לְפָנֶיךָ קְרִיאַת וְלִמּוּד שִׁיר הַשִּׁירִים כְּאִלּוּ הִשַּׂגְנוּ כָּל הַסּוֹדוֹת הַנִּפְלָאוֹת וְהַנּוֹרָאוֹת אֲשֶׁר הֵם חֲתוּמִים וּסְתוּמִים בּוֹ בְּכָל תְּנָאָיו, וְנִזְכֶּה לְמָקוֹם שֶׁהַנְּפָשׁוֹת הָרוּחוֹת וְהַנְּשָׁמוֹת נֶחְצָבוֹת מִשָּׁם וּכְאִלּוּ עָשִׂינוּ כָּל מַה שֶּׁמֻּטָּל עָלֵינוּ לְהַשִּׂיג בֵּין בְּגִלְגּוּל זֶה בֵּין בְּגִלְגּוּלִים אֲחֵרִים, וְלִהְיוֹת מִן הָעוֹלִים וְהַזּוֹכִים לָעוֹלָם הַבָּא עִם שְׁאָר צַדִּיקִים וַחֲסִידִים, וּמַלֵּא כָּל מִשְׁאֲלוֹת לִבֵּנוּ לְטוֹבָה וְתִהְיֶה עִם לְבָבֵנוּ וְאִמְרֵי פִּינוּ בְּעֵת מַחֲשַׁבְתֵּנוּ, וְעִם יָדֵינוּ בְּעֵת מַעְבָּדֵנוּ, וְתִשְׁלַח בְּרָכָה וְהַצְלָחָה וְהַרְוָחָה בְּכָל מַעֲשֵׂי יָדֵינוּ, וּמֵעָפָר עָנְיֵנוּ תְּקִימֵנוּ מֵאַשְׁפּוֹת דַּלּוּתֵנוּ תְּרוֹמְמֵנוּ, וְתָשִׁיב שְׁכִינָתְךָ לְעִיר קָדְשְׁךָ בִּמְהֵרָה בְיָמֵינוּ, אָמֵן:bb

<BR>
{{{שִׁיר הַשִּׁירִים}}}

כָּתַב הַגָּאוֹן רַבִּי [מְנַחֵם מְנַשֶּׁה זַצַּ''ל]:

{{מָצָאתִי בְּסֵפֶר כְּתִיבַת-יָד מִתֵּימָנִים מַעֲשֶׂה בִּיהוּדִי אֶחָד, בַּעַל מְלָאכָה פָּשׁוּט, אֲשֶׁר אָמְנָם לֹא זָכָה לִלְמֹד הַרְבֵּה, אַךְ עָשָׂה לוֹ מִנְהָג, שֶׁבְּכָל יוֹם שִׁשִּׁי אַחַר הַצָּהֳרַיִם הָיָה הוֹלֵךְ לִטְבֹּל בְּמִקְוֵה טָהֳרָה וְלוֹבֵשׁ בִּגְדֵי שַׁבָּת. הָיָה יוֹשֵׁב בְּפִנַּת בֵּיתוֹ וְאוֹמֵר שִׁיר הַשִּׁירִים מִלָּה בְּמִלָּה בְּשִׂמְחָה רַבָּה וּבְנִגּוּן יָפֶה, וְהָיָה מַאֲרִיךְ בַּאֲמִירָתוֹ כִּשְׁתֵּי שָׁעוֹת.

בְּמוֹתוֹ, דָּנוּהוּ בְּבֵית דִּין שֶׁל מַעְלָה כְּפִי מַעֲשָׂיו - לָרֶדֶת לַגֵּיהִנֹּם. מְסָרוּהוּ בְּיַד הַמַּלְאָךְ לְמָסְרוֹ לְדוּמָה, הַמְמֻנֶּה עַל הַגֵּיהִנֹּם. כְּשֶׁבָּאוּ לְמָסְרוֹ, שָׁמְעוּ לְפֶתַע זִמְרָה נִפְלָאָה שֶׁל שִׁיר הַשִּׁירִים, וְהָיְתָה הַמַּנְגִּינָה עֲרֵבָה כָּל כָּךְ, עַד שֶׁשָּׁבְתָה נַהֲמַת הַלֶּהָבוֹת שֶׁל הַגֵּיהִנֹּם, וְאַף הַמְמֻנֶּה נִמְשַׁךְ אַחַר הַנִּגּוּן הַנִּפְלָא, וְהִמְתִּין עַד שֶׁיִּפָּסֵק. אֲבָל מֵרֶגַע לְרֶגַע גָּבְרָה הַנְּגִינָה, וְהַקּוֹל הָיָה הוֹלֵךְ וְחָזֵק. רָאָה הַמְמֻנֶּה שֶׁפָּסְקָה לַהֶבֶת הַגֵּיהִנֹּם, וַחֲמָתוֹ בָּעֲרָה בּוֹ. הוֹרָה לַמַּלְאָךְ לִטֹּל אֶת הַנִּדּוֹן וּלְהַחֲזִירוֹ, כִּי כָּל זְמַן שֶׁהוּא עוֹמֵד שָׁם, נִשְׁמַעַת זִמְרַת הַשִּׁירִים, וְהַגֵּיהִנֹּם שׁוֹבֵת מִמְּלַאכְתּוֹ.

הֶחֱזִיר הַמְמֻנֶּה אֶת הָאִישׁ לִפְנֵי בֵּית דִּין שֶׁל מַעְלָה, וְאָמַר, שֶׁאֵשׁ הַגֵּיהִנֹּם שׁוֹבֶתֶת בְּגִינוֹ. הוֹרוּ שֶׁיֵּחָסֵךְ מִמֶּנּוּ שְׁלַב הַיִּסּוּרִים, וְהוּא יוּבָא מִיָּד לִמְחִצָּתוֹ בְּגַן הָעֵדֶן. בָּא הַנִּפְטָר בְּלֵיל שַׁבָּת לְרַב הָעִיר בַּחֲלוֹמוֹ וְסָח לוֹ כָּל הַמַּעֲשֶׂה כְּדֵי לְזַכּוֹת אֶת הָרַבִּים שֶׁיִּנְהֲגוּ כְּמוֹתוֹ. (אַהֲבַת חַיִּים, וַיֵּרָא) }}

{{{הַקָּדוֹשׁ בָּרוּךְ הוּא אֲנַחְנוּ אוֹהֲבִים אוֹתְךָ!}}}

שִׁיר הַמְשֻׁבָּח וְהַמְעֻלֶּה שֶׁבַּשִּׁירִים...

[כָּל הַשִּׁירִים קֹדֶשׁ וְשִׁיר הַשִּׁירִים קֹדֶשׁ קָדָשִׁים].

רַבִּי עֲקִיבָא אוֹמֵר: אֵין הָעוֹלָם כְּדַאי כְּיוֹם שֶׁנִּתַּן בּוֹ שִׁיר הַשִּׁירִים! (יַלְקוּט שִׁמְעוֹנִי שִׁיר הַשִּׁירִים)

בְּלֵיל הַסֵּדֶר, בְּסִיּוּם הַהַגָּדָה, אָנוּ קוֹרְאִים אֶת שִׁיר הַשִּׁירִים, וְיָדוּעַ שֶׁשְּׁלֹמֹה חִבֵּר שִׁירִים הַרְבֵּה, אֶלֶף וַחָמִשָּׁה שִׁירִים, כְּמוֹ שֶׁנֶּאֱמַר ''וַיְהִי שִׁירוֹ חֲמִשָּׁה וָאָלֶף'' (מְלָכִים א' ה, יב). כָּל הַשִּׁירִים נֶאֱמַר עֲלֵיהֶם שֶׁהֵם הָיוּ בִּבְחִינַת קֹדֶשׁ אַךְ עַל שִׁיר הַשִּׁירִים נֶאֱמַר שֶׁהוּא קֹדֶשׁ קָדָשִׁים. עוֹד נֶאֶמְרוּ עֶשֶׂר שִׁירוֹת בָּעוֹלָם וּנְצַיֵּן אֶת חֶלְקָן:

אָדָם הָרִאשׁוֹן אָמַר: [''מִזְמוֹר שִׁיר לְיוֹם הַשַּׁבָּת''] (תְּהִלִּים צא).

כַּאֲשֶׁר נִבְקַע הַיָּם פָּתְחוּ כֻּלָּם וְאָמְרוּ כְּאֶחָד שִׁירָה, כְּמוֹ שֶׁנֶּאֱמַר [''אָז יָשִׁיר משֶׁה וּבְנֵי יִשְׂרָאֵל אֶת הַשִּׁירָה הַזֹּאת''].

משֶׁה רַבֵּנוּ אָמַר אֶת שִׁירַת הַאֲזִינוּ, כְּמוֹ שֶׁנֶּאֱמַר [''הַאֲזִינוּ הַשָּׁמַיִם וַאֲדַבֵּרָה''] (דְּבָרִים לב).

דְּבוֹרָה וּבָרָק בֶּן אֲבִינֹעַם אָמְרוּ שִׁירָה:[ ''וַתָּשַׁר דְּבוֹרָה וּבָרָק בֶּן אֲבִינֹעַם''] (שׁוֹפְטִים ה).

דָּוִד הַמֶּלֶךְ גַּם שָׁר לְהַקָּדוֹשׁ בָּרוּךְ הוּא, שֶׁנֶּאֱמַר: [''וַיְדַבֵּר דָּוִד לַה' אֶת דִּבְרֵי הַשִּׁירָה הַזֹּאת''] (שְׁמוּאֵל ב' כב, א).

וְהַשִּׁירָה הָאַחֲרוֹנָה עֲתִידִים לוֹמַר בְּנֵי יִשְׂרָאֵל כְּשֶׁיֵּצְאוּ מֵהַגָּלוּת, כְּמוֹ שֶׁנֶּאֱמַר [''הַשִּׁיר יִהְיֶה לָכֶם בְּלֵיל הִתְקַדֶּשׁ חָג וְשִׂמְחַת לֵבָב''] (יְשַׁעְיָה ל, כט). זֶה יִהְיֶה בְּשָׁעָה שֶׁעוֹלִים לֵרָאוֹת לִפְנֵי ה' שָׁלוֹשׁ פְּעָמִים בַּשָּׁנָה בְּמִינֵי זֶמֶר וְקוֹל תֹּף לַעֲלוֹת לְהַר ה' לַעֲבֹד לִפְנֵי צוּר יִשְׂרָאֵל.

לִכְאוֹרָה מַדּוּעַ נֶאֱמַר עַל שִׁיר הַשִּׁירִים שֶׁהוּא קֹדֶשׁ קָדָשִׁים וְהַמְעֻלֶּה שֶׁבַּשִּׁירִים? הֲיִתָּכֵן שֶׁמַּעֲלָתוֹ גְּדוֹלָה לְמָשָׁל מִשִּׁירַת הַיָּם שֶׁעָלֶיהָ נֶאֱמַר ''זֶה אֵ-לִי וְאַנְוֵהוּ'' אוֹ שִׁירַת דָּוִד אוֹ שִׁירַת דְּבוֹרָה?

כָּךְ שׁוֹאֵל [הַגְּרִ''י נַיְמָן זַצַּ''ל] בְּסִפְרוֹ [''דַּרְכֵי מוּסָר''] וּמְתָרֵץ, כִּי בְּנֵי יִשְׂרָאֵל שָׁרוּ אֶת שִׁירַת הַיָּם רַק לְאַחַר שֶׁרָאוּ אֶת מַפֶּלֶת מִצְרַיִם כְּמוֹ שֶׁנֶּאֱמַר ''וַיַּרְא יִשְׂרָאֵל אֶת מִצְרַיִם מֵת עַל שְׂפַת הַיָּם'' (שְׁמוֹת יד, ל), וּבִשְׁבִילָם נִבְקַע הַיָּם וְאָז אָמַר שִׁירָה, וְזֶה דָּבָר טִבְעִי, כִּי מִי לֹא יָשִׁיר עַל מַתָּנָה כָּל כָּךְ נִפְלָאָה שֶׁקִּבְּלוּ מֵהַקָּדוֹשׁ בָּרוּךְ הוּא, מִלְּבַד שֶׁהֵם עָבְרוּ אֶת הַיָּם וְרָאוּ בְּעֵינֵיהֶם אֶת קְרִיעַת יַם סוּף רָאוּ גַּם בְּמַפֶּלֶת שׂוֹנְאֵיהֶם שֶׁהֶעֱבִידוּ אוֹתָם בְּפֶרֶךְ. זוֹ הָיְתָה בְּעֶצֶם מֵעֵין נְקָמָה מְתוּקָה, עַל זֶה וַדַּאי אוֹמְרִים שִׁירָה.

גַּם דָּוִד אָמַר שִׁירָה לְאַחַר שֶׁהַקָּדוֹשׁ בָּרוּךְ הוּא הִצִּיל אוֹתוֹ מִכַּף כָּל אוֹיְבָיו וּמִיַּד שָׁאוּל. וַדַּאי שֶׁעַל יְשׁוּעָה כָּזֹאת כְּדַאי לוֹמַר שִׁירָה.

לְעֻמַּת זֶה, בְּשִׁיר הַשִּׁירִים מְתָאֵר שְׁלֹמֹה אֶת הַסֵּבֶל שֶׁל עַם יִשְׂרָאֵל וּקְשִׁי הַגָּלוּת, כְּמוֹ שֶׁנֶּאֱמַר ''''מְצָאוּנִי הַשֹּׁמְרִים הַסֹּבְבִים בָּעִיר [הִכּוּנִי פְצָעוּנִי]'' (שִׁיר הַשִּׁירִים ה) וּבְכָל זֹאת אוֹמְרִים בְּנֵי יִשְׂרָאֵל: ''''אִם תִּמְצְאוּ אֶת דּוֹדִי מַה תַּגִּידוּ לוֹ [שֶׁחוֹלַת אַהֲבָה אָנִי]''.

זוֹהִי הַמַּדְרֵגָה הַגְּדוֹלָה בְּיוֹתֵר. אִם בִּשְׁעַת הַסֵּבֶל הַנּוֹרָא בְּיוֹתֵר אוֹמְרִים שִׁירָה וּשְׂמֵחִים בַּיִּסּוּרִים זוֹ מַעֲלָה גְּבוֹהָה מְאֹד.

וּמִכָּאן מוּבָן מַדּוּעַ נִבְחַר שִׁיר הַשִּׁירִים כַּמְשֻׁבָּח בְּיוֹתֵר. לֹא רַק שֶׁלֹּא מִתְלוֹנְנִים עַל הַסֵּבֶל הַנּוֹרָא אֶלָּא אוֹמְרִים לַהַקָּדוֹשׁ בָּרוּךְ הוּא: רִבּוֹנוֹ שֶׁל עוֹלָם! אֲנִי אוֹהֵב אוֹתְךָ! אֲנִי ''חוֹלֵה אַהֲבָה עָלֶיךָ'' אף על פי הַיִּסּוּרִים, הַמַּכּוֹת וְהַסֵּבֶל הַגָּדוֹל שֶׁאָנוּ עוֹבְרִים.

בַּסֵּפֶר [''אֲנִי מַאֲמִין''] הוּבָא מַעֲשֶׂה נִפְלָא שֶׁסִּפֵּר הָרַב [אֶפְרַיִם אָשֵׁרִי]:

{{בִּזְמַן הַשּׁוֹאָה פָּרְצוּ הַנָּאצִים לְבֵית הַמִּדְרָשׁ הַיָּשָׁן שֶׁל קוֹבְנָה, בְּהַדְרָכָתָם שֶׁל שְׁכֵנֵינוּ הַלִּיטָאִים הַ''טּוֹבִים'', וְצִוּוּ לְהַפְסִיק אֶת הַתְּפִלָּה. הֵם צִפּוּ לְבֶהָלָה וְלִמְהוּמָה. אַךְ טָעוּת הָיְתָה בְּיָדָם. הַיְּהוּדִים עָמְדוּ כְּמִקֹּדֶם, עֲטוּרִים בְּטַלִּית וּבִתְפִלִּין; אִישׁ מֵהֶם לֹא בָּכָה. הֵם נִצְּבוּ בִּמְקוֹמוֹתֵיהֶם. אִישׁ לֹא זָע. לֹא נִשְׁמְעָה אֲנָחָה, רַק תְּפִלָּה בְּלַחַשׁ.

רַבִּים וַדַּאי הֵחֵלּוּ בַּאֲמִירַת וִדּוּי, אַךְ אִישׁ מֵהֶם, לֹא מִן הַזְּקֵנִים וְלֹא מִן הַצְּעִירִים, מַמָּשׁ אַף אֶחָד, לֹא בָּכָה וְלֹא הִתְחַנֵּן עַל נַפְשׁוֹ בִּפְנֵי הַמְרַצְּחִים. בְּאֹמֶץ לֵב וּבְשֶׁקֶט הֵישִׁירוּ הַיְּהוּדִים אֶת מַבְּטֵיהֶם לְעֵבֶר הָעֵינַיִם הָרַצְחָנִיּוֹת.

לְאַחַר רֶגַע נִתְאוֹשְׁשׁוּ הַנָּאצִים מִתַּדְהֵמָתָם וְהִתְנַפְּלוּ בְּמַכּוֹת רֶצַח עַל הַמִּתְפַּלְלִים. לְאַחַר זְמַן הוֹבִילוּם בְּחוּצוֹת קוֹבְנָה מֻכִּים, מְעֻנִּים וּפְצוּעִים, אַךְ אִישׁ לֹא נָפַל בְּרוּחוֹ.

הֵם צָעֲדוּ בְּשֶׁקֶט וּבְשַׁלְוָה, עֲטוּפִים בְּטַלִּיתוֹתֵיהֶם וַעֲטוּרִים בִּתְפִלֵּיהֶם, כְּאִלּוּ צָעֲדוּ בְּמִצְעָד צְבָאִי. כָּךְ הוֹבִילוּם אֶל הָאֲגַם וְשָׁם צִוּוּ עֲלֵיהֶם לַחְפֹּר בּוֹרוֹת. עֲטוּפִים בְּטַלִּיתוֹת חָפְרוּ אֶת הַבּוֹרוֹת כְּשֶׁבְּרֹאשָׁם מִתְנוֹסְסִים תְּפִלִּין שֶׁל רֹאשׁ - וְהַכֹּל בְּשֶׁקֶט וּלְלֹא בֶּהָלָה. אִישׁ לֹא הִשְׁלָה אֶת עַצְמוֹ בְּיַחַס לְגוֹרָלוֹ אַךְ גַּם בָּרְגָעִים הָאַחֲרוֹנִים לֹא נִשְׁבְּרוּ.

מִסָּבִיב הִתְאַסֵּף אֲסַפְסוּף שֶׁל אַנְטִישֵׁמִים לִיטָאִיִּים, שֶׁהֵחֵלּוּ לְהִתְגָּרוֹת בַּיְּהוּדִים. אַךְ הַלָּלוּ לֹא הֵגִיבוּ וְהִמְשִׁיכוּ בִּתְפִלּוֹתֵיהֶם בְּכַוָּנָה עֲצוּמָה, בְּהִתְלַהֲבוּת קֹדֶשׁ. הֵם פָּתְחוּ בַּאֲמִירַת וִדּוּי בְּהַמְשִׁיכָם לַחְפֹּר אֶת הַבּוֹרוֹת וְלֹא שָׁעוּ כְּלָל לַנַּעֲשֶׂה סְבִיבָם.

כַּאֲשֶׁר יָרוּ בָּהֶם הַנָּאצִים וְהֵם כָּרְעוּ וְנָפְלוּ, נִשְׁמַע נִגּוּן שֶׁל אֲמִירַת תְּהִלִּים - נִגּוּנָם הַמְלַבֵּב וְהַנִּרְגָּשׁ שֶׁל יְהוּדֵי לִיטָא בַּאֲמִירַת תְּהִלִּים שֶׁל נְעִים זְמִירוֹת יִשְׂרָאֵל, וְכָךְ נָפְלוּ קְדוֹשֵׁי בֵּית הַמִּדְרָשׁ הַיָּשָׁן לְתוֹךְ הַקְּבָרִים שֶׁכָּרוּ לְעַצְמָם.}}

אַךְ כְּדַאי שֶׁנִּשְׁאַל אֶת עַצְמֵנוּ הַאִם גַּם אָנוּ מַרְגִּישִׁים כָּךְ כְּלַפֵּי הַקָּדוֹשׁ בָּרוּךְ הוּא. הַאִם כַּאֲשֶׁר אָנוּ נִתְקָלִים בִּקְשָׁיִים אוֹ בְּיִסּוּרִים קָשִׁים אָנוּ יְכוֹלִים לוֹמַר בְּפֶה מָלֵא]: ''רִבּוֹנוֹ שֶׁל עוֹלָם! תּוֹדָה! תּוֹדָה עַל הַמַּכּוֹת וְהַסֵּבֶל שֶׁאֲנִי מְקַבֵּל מִמְּךָ. אֲנִי אוֹהֵב אוֹתְךָ!''?]

אֵין סָפֵק, כִּי רַק מְתֵי מְעַט וִיחִידֵי סְגֻלָּה יְכוֹלִים לְהָעִיד עַל עַצְמָם שֶׁכָּךְ הֵם חָשִׁים כָּל עֵת שֶׁהֵם מְקַבְּלִים יִסּוּרִים.

[הֶ''חָפֵץ חַיִּים''] זַצַּ''ל הָיָה רָגִיל לְלַמֵּד דַּעַת אֶת הָעָם לְבַל יִבְעֲטוּ בְּיִסּוּרִים, וְהָיָה שָׁגוּר בְּפִיו מַאֲמַר [הַגְּרָ''א] זַצַּ''ל: ''אִלְמָלֵא הַיִּסּוּרִין לֹא הָיִינוּ מוֹצְאִים יָדֵינוּ וְרַגְלֵינוּ בְּיוֹם הַמִּשְׁפָּט!''

אִם נִתְבּוֹנֵן בְּדַרְכָּם שֶׁל גְּדוֹלֵי רַבּוֹתֵינוּ, וּנְגַלֶּה שֶׁגְּדֻלָּתָם הִגִּיעָה אֲלֵיהֶם דַּוְקָא כְּשֶׁעָמְדוּ בְּמַצָּב שֶׁל נִסְיוֹנוֹת וּקְשָׁיִים.

כָּל עֲבוֹדָתוֹ שֶׁל הָאָדָם וְהַצְלָחָתוֹ הִיא דַּוְקָא בְּמַצָּב שֶׁל קְשָׁיִים, וּכְכָל שֶׁיִּרְבּוּ הַנִּסְיוֹנוֹת שָׁם תִּבָּחֵן עֲבוֹדָתוֹ שֶׁל הָאָדָם.

הָבָה נִבְחַן אֶת עַצְמֵנוּ: כֵּיצַד נִרְאֵית אַהֲבָתֵנוּ לְהַקָּדוֹשׁ בָּרוּךְ הוּא כַּאֲשֶׁר אָנוּ חָשִׁים אֶת ''מַכָּתוֹ''? הַאִם גַּם אָז אָנוּ אוֹמְרִים ''תּוֹדָה, רִבּוֹנוֹ שֶׁל עוֹלָם''?

אֵין סָפֵק, לְכָךְ הִתְכַּוֵּן שְׁלֹמֹה הַמֶּלֶךְ: ''הִכּוּנִי פְצָעוּנִי''. הַסֵּבֶל הוּא נוֹרָא - אַךְ עִם כָּל זֶה -] הַקָּדוֹשׁ בָּרוּךְ הוּא, אֲנַחְנוּ אוֹהֲבִים אוֹתְךָ!]

~ קְרִיאַת שְׁמַע עַל הַמִּטָּה בְּלֵיל הַסֵּדֶר

כַּיָּדוּעַ, אֵין אוֹמְרִים בְּלֵיל הַסֵּדֶר אֶת כָּל קְרִיאַת שְׁמַע עַל הַמִּטָּה, אֶלָּא רַק פָּרָשָׁה רִאשׁוֹנָה ''שְׁמַע'' וּבִרְכַּת ''הַמַפִּיל''.

אֶת טַעְמוֹ שֶׁל מִנְהָג זֶה בֵּאֵר רַבִּי [שָׁלוֹם שְׁבַדְרוֹן] זַצַּ''ל בְּאֹפֶן נִפְלָא:

בַּלַּיְלָה הַזֶּה אָנוּ מְצֻוִּים עַל סִפּוּר יְצִיאַת מִצְרַיִם, ''וְכָל הַמַּרְבֶּה לְסַפֵּר בִּיצִיאַת מִצְרַיִם הֲרֵי זֶה מְשֻׁבָּח''. וּמַהוּ שִׁעוּר הַחִיּוּב לְמַעֲשֶׂה? - ''חַיָּב אָדָם לַעֲסֹק בְּהִלְכוֹת הַפֶּסַח וּבִיצִיאַת מִצְרַיִם, וּלְסַפֵּר בַּנִּסִּים וּבַנִּפְלָאוֹת שֶׁעָשָׂה הַקָּדוֹשׁ בָּרוּךְ הוּא לַאֲבוֹתֵינוּ], עַד שֶׁתַּחְטְפֶנּוּ שֵׁנָה]'' (שו''ע אֹרַח חַיִּים סִימָן תפא ס''ב).

וְהִנֵּה, חִיּוּב סִפּוּר הַיְצִיאָה הוּא מִדְּאוֹרָיְתָא, וְאִלּוּ קְרִיאַת שְׁמַע עַל הַמִּטָּה אֵינָהּ אֶלָּא עִנְיָן דְּרַבָּנָן. מִמֵּילָא, מִי שֶׁעֲדַיִן יֵשׁ בְּכֹחוֹ לִקְרֹא קְרִיאַת שְׁמַע, מֻטָּל עָלָיו הַחִיּוּב לְסַפֵּר בִּיצִיאַת מִצְרַיִם וְאֵינוֹ רַשַּׁאי לְבַטֵּל אֶת הַחִיּוּב מִדְּאוֹרָיְתָא, אֶלָּא יַמְשִׁיךְ עוֹד וְעוֹד לְסַפֵּר בִּיצִיאַת מִצְרַיִם, עַד שֶׁבֶּאֱמֶת ''''תַּחְטְפֶנּוּ שֵׁנָה''!...

וְדִבְרֵי פִּי חָכָם חֵן!

@ מִילוּאִים - אֲסוּפַת אֳמָרִים''

~ כְּנֶגֶד אַרְבָּעָה בָּנִים דִּבְּרָה תּוֹרָה:

חֲכָמֵינוּ קָבְעוּ עַל פִּי מְקוֹרוֹת הַתּוֹרָה כִּי מְדֻבָּר בְּאַרְבָּעָה בָּנִים, שֶׁלְּכָל אֶחָד מֵהֶם יֵשׁ לְהָשִׁיב אֶת הַמַּעֲנֶה הָרָאוּי לוֹ, בִּבְחִינַת ''חֲנֹךְ לַנַּעַר עַל פִּי דַּרְכּוֹ''.

וּמְדֻבָּר עַל אַרְבָּעָה בָּנִים - סוּגֵי אֹפִי שׁוֹנִים, חִנּוּךְ שׁוֹנֶה, יֶדַע שׁוֹנֶה וְדַרְכֵי הִתְנַהֲגוּת נִפְרָדוֹת.

~ הַדֻּגְמָא הָאִישִׁית - הִיא תְּנַאי בְּסִיסִי לְחִנּוּךְ וְהוֹרָאָה

דּוֹרְשֵׁי רְשׁוּמוֹת כְּבָר רָמְזוּ מִכָּאן יְסוֹד נִפְלָא, וְהוּא הַדֻּגְמָא הָאִישִׁית - שֶׁהִיא תְּנַאי בְּסִיסִי לְחִנּוּךְ וְהוֹרָאָה. וְזֶה שֶׁאָמַר ''חָכָם - מַה הוּא אוֹמֵר?'', רוֹצֶה לוֹמַר ''חָכָם'' מְשַׁמֵּשׁ תְּחִלָּה דֻּגְמָא לְהוֹרָאָתוֹ - ''מַה הוּא אוֹמֵר?'', אוֹמֵר מַה שֶּׁהוּא נוֹהֵג בְּעַצְמוֹ.

וְכָאן הַמָּקוֹם לְהַעְתִּיק תַּמְצִית דְּבָרִים שֶׁנִּכְתְּבוּ ([בְּ''חַגִּים וּזְמַנִּים''] ח''ב מַאֲמָר ''דֻּגְמָא אִישִׁית'') עַל אוֹדוֹת עִנְיָן זֶה:

כַּיָּדוּעַ פָּרָשַׁת תְּצַוֶּה (שְׁמוֹת כח, כ) אֵינָהּ פּוֹתַחַת כְּדֶרֶךְ כָּל הַפָּרָשִׁיּוֹת - ''וַיְדַבֵּר ה' אֶל משֶׁה לֵּאמֹר'' אֶלָּא בִּלְשׁוֹן ''וְאַתָּה תְּצַוֶּה''. וּכְבָר עָמְדוּ עַל כָּךְ הַמְפָרְשִׁים, וּבֵאֲרוּ כָּל אֶחָד כְּיַד ה' הַטּוֹבָה עָלָיו.

וּלְפִי הַנִּרְאֶה בָּאָה הַתּוֹרָה לְהוֹרוֹת לָנוּ בָּזֶה, שֶׁהַדֻּגְמָא הָאִישִׁית הִיא תְּנַאי לְהוֹרָאָה וְחִנּוּךְ: [''וְאַתָּה]'' - קֹדֶם כָֹּל שַׁמֵּשׁ אַתָּה דֻּגְמָא לְהוֹרָאָתְךָ וְאַחַר כָּךְ [''תְּצַוֶּה''] לַאֲחֵרִים.

וְכָךְ מָצִינוּ לְאֹרֶךְ מַסֶּכֶת אָבוֹת נֻסָּח יִחוּדִי, שֶׁאֵינוֹ מָצוּי בְּכָל מַסֶּכְתּוֹת הַשַּׁ''ס: ''הוּא הָיָה אוֹמֵר...'', כְּלוֹמַר ''הוּא הָיָה'' - דֻּגְמָא אִישִׁית לְהוֹרָאָתוֹ, וְרַק אַחַר כָּךְ ''אוֹמֵר'' - צִוָּה כֵּן לַאֲחֵרִים. מִפְּנֵי שֶׁמַּסֶּכֶת אָבוֹת, הָעוֹסֶקֶת כֻּלָּהּ בְּהוֹרָאוֹת מוּסָר וְהַנְהָגוֹת דֶּרֶךְ אֶרֶץ, רָאוּי לָהּ לְהָעִיד בָּרֹאשׁ וְבָרִאשׁוֹנָה שֶׁבַּעַל הַשְּׁמוּעָה שִׁמֵּשׁ דֻּגְמָא אִישִׁית לְהוֹרָאָתוֹ.

וְזֶהוּ יְסוֹד הַחִנּוּךְ וְשֹׁרֶשׁ הַמַּנְהִיגוּת, שֶׁכֵּן הוֹרֶה אוֹ מוֹרֶה וְאֵין צָרִיךְ לוֹמַר מַנְהִיג, לְעוֹלָם לֹא יוּכַל לְהַעֲבִיר אֶת מְסָרָיו, בְּלֹא שֶׁהוּא מְשַׁמֵּשׁ בְּעַצְמוֹ דֻּגְמָא אִישִׁית לְהוֹרָאָתוֹ.

{{מַעֲשֶׂה בְּאֶחָד מִבָּתֵּי הָרְפוּאָה הַגְּדוֹלִים בָּאָרֶץ, שֶׁהִתְקַיֵּם בּוֹ יוֹם עִיּוּן בְּנוֹשֵׂא נִזְקֵי הָעִשּׁוּן, בְּהִשְׁתַּתְּפוּת מְאוֹת מְעַשְּׁנִים כְּבֵדִים.

בְּפֶתַח הַדִּיּוּן הֻקְרַן בִּפְנֵי הַנּוֹכְחִים סֶרֶט מַבְהִיל בִּמְיֻחָד הַמְתָאֵר אֶת הַנְּזָקִים הַחֲמוּרִים הַנִּגְרָמִים עֵקֶב הָעִשּׁוּן. בְּמִשְׁאָל שֶׁנֶּעֱרַךְ אַחַר הַקְרָנַת הַסֶּרֶט, הִבִּיעוּ רַבִּים מֵהַמִּשְׁתַּתְּפִים אֶת נְכוֹנוּתָם לְהַתְחִיל מִיָּדִית בְּתַהֲלִיךְ גְּמִילָה. אוּלָם, עֻבְדָּה אַחַת מָחֲקָה לַחֲלוּטִין אֶת הַחְלָטָתָם...

הַפְּרוֹפֶסּוֹר שֶׁהִרְצָה בִּפְנֵיהֶם שָׁלַף לְפֶתַע סִיגָרִיָּה מִכִּיסוֹ וְהִפְטִיר: ''עַכְשָׁו נַתְחִיל בִּשְׁלַב הַשְּׁאֵלוֹת וְהַתְּשׁוּבוֹת...''}}

הִנֵּה כִּי כֵן אָמְנָם לֹא חָל שׁוּם שִׁנּוּי בַּתֹּכֶן הַמַּדָּעִי שֶׁהֻצַּג בִּפְנֵיהֶם וְגַם הַתְּמוּנוֹת שֶׁהֻקְרְנוּ לְנֶגֶד עֵינֵיהֶם הָיוּ נְכוֹנוֹת, אַךְ דָּבָר אֶחָד נִשְׁתַּנָּה - ''הַדֻּגְמָא הָאִישִׁית''. וְזֶה לְמַעֲשֶׂה הַכֹּל...

~ הַהֶבְדֵּל בֵּין שְׁאֵלַת הֶחָכָם - לַרָשָׁע

שְׁאֵלָה מְפֻרְסֶמֶת וִידוּעָה הִיא, מָה הַהֶבְדֵּל בֵּין שְׁאֵלַת הַבֵּן הֶחָכָם לִשְׁאֵלָתוֹ שֶׁל הַבֵּן הָרָשָׁע. אִם הָרָשָׁע מִצְטַיֵּן לְרָעָה בְּכָךְ שֶׁהוּא מֵטִיחַ ''לָכֶם'' וּמוֹצִיא אֶת עַצְמוֹ מִן הַכְּלָל, וַהֲלֹא גַּם הֶחָכָם אוֹמֵר בִּשְׁאֵלָתוֹ ''אֲשֶׁר צִוָּה ה' אֱלֹקֵינוּ אֶתְכֶם'', אֶתְכֶם וְלֹא אוֹתוֹ, אִם כֵּן גַּם הוּא, לִכְאוֹרָה, הוֹצִיא עַצְמוֹ מִן הַכְּלָל?

א. אֶלָּא, אִם נִתְבּוֹנֵן בַּפְּתִיחָה לִשְׁאֵלַת הֶחָכָם, נַבְחִין שֶׁיֵּשׁ תּוֹסֶפֶת שֶׁל מִלָּה אַחַת: ''כִּי יִשְׁאָלְךָ בִנְךָ מָחָר [לֵאמֹר]''. מַדּוּעַ הוֹסִיפָה הַתּוֹרָה אֶת הַמִּלָּה ''לֵאמֹר''? מִפְּנֵי שֶׁבְּכָל מָקוֹם מִתְפָּרֶשֶׁת הַמִּלָּה ''''לֵאמֹר'' - לֵאמֹר לַאֲחֵרִים. אַף כָּאן, הֶחָכָם לֹא שׁוֹאֵל בִּשְׁבִיל עַצְמוֹ, הוּא אֵינֶנּוּ זָקוּק לִדְרָשׁוֹת וּלְהֶסְבֵּרִים. כָּל שְׁאֵלָתוֹ הִיא מַה לּוֹמַר לַאֲחֵרִים הַשּׁוֹאֲלִים, אוֹתָם הַמַּלְעִיגִים עַל הַמִּצְווֹת וְתוֹקְפִים אֶת שׁוֹמְרֵי הַדָּת בְּקֻשְׁיוֹת.

הֶחָכָם רוֹצֶה לָדַעַת מַה לְּהָשִׁיב לָהֶם בִּבְחִינַת ''דַּע מַה שֶּׁתָּשִׁיב''. מִמֵּילָא, לֹא קָשֶׁה מַדּוּעַ נֶאֱמַר ''אֲשֶׁר צִוָּה ה' אֱלֹקֵינוּ [אֶתְכֶם]'', מִפְּנֵי שֶׁזּוֹ לֹא שְׁאֵלַת הֶחָכָם עַצְמוֹ, אֶלָּא צִטּוּט שֶׁל שְׁאֵלַת הָרְשָׁעִים, לָהֶם הֶחָכָם מְבַקֵּשׁ לַעֲנוֹת. וְאוֹתָם רְשָׁעִים בְּאָמְרָם ''אֶתְכֶם'', בֶּאֱמֶת מִתְכַּוְּנִים לְהוֹצִיא עַצְמָם מִן הַכְּלָל. xxעַל פִּי ''תִּפְאֶרֶת יְהוֹנָתָן''yy

ב. הַהֶבְדֵּל בֵּינֵיהֶם מָצוּי כְּבָר בָּרֶקַע לַדְּבָרִים. לִפְנֵי שְׁאֵלָתוֹ שֶׁל הֶחָכָם כָּתוּב: ''וְהָיָה כִּי יִשְׁאָלְךָ בִנְךָ'' (דְּבָרִים ו, כ), ''יִשְׁאָלְךָ'' זֶה כְּבָר מוֹכִיחַ שֶׁהַבֵּן הוּא חָכָם, כְּמוֹ שֶׁאָמַר בֶּן זוֹמָא בְּאָבוֹת (פ''ד מ''ב): ''אֵיזֶהוּ חָכָם? הַלּוֹמֵד מִכָּל אָדָם, שֶׁנֶּאֱמַר 'מִכָּל מְלַמְּדַי הִשְׂכַּלְתִּי'.'' בֵּן שֶׁמַּצִּיג שְׁאֵלוֹת, בֵּן שֶׁרוֹצֶה לָדַעַת, בֵּן שֶׁיֵּשׁ לוֹ דֶּרֶךְ-אֶרֶץ לָאָב שֶׁמֵּבִין יוֹתֵר מִמֶּנּוּ - זֶה עַצְמוֹ מוֹכִיחַ שֶׁהוּא חָכָם. [לֹא נֻסַּח הַשְּׁאֵלָה אֶלָּא הַגִּישָׁה שֶׁלּו]ֹ, הִיא הִיא הַמּוֹכִיחָה עַל חָכְמָתוֹ.

אֵצֶל הַבֵּן הָרָשָׁע לִפְנֵי הַמִּלִּים ''מָה הָעֲבֹדָה הַזֹּאת לָכֶם'', כָּתוּב: ''וְהָיָה כִּי יֹאמְרוּ אֲלֵיכֶם'' (שְׁמוֹת יב, כו). בָּזֶה נִמְדֶּדֶת רִשְׁעוּתוֹ: הוּא חוֹשֵׁב שֶׁהוּא יוֹדֵעַ הַכֹּל, הוּא יוֹתֵר חָכָם מִכֻּלָּם, הוּא לֹא צָרִיךְ לִשְׁמֹעַ מֵאִישׁ. הוּא אוֹמֵר, מַכְרִיז, מֵטִיחַ וּמַתְרִיס. זֶהוּ הַהֶבְדֵּל הַבְּסִיסִי בֵּין הֶחָכָם הַשּׁוֹאֵל לְבֵין הָרָשָׁע הַמַּתְרִיס. xxעַל פִּי [הַגְּרָ''א]yy

‏ג. בֶּאֱמֶת לֹא עַל מַה שֶּׁאָמַר הָרָשָׁע ''לָכֶם'' תְּלוּנָתֵנוּ. עִקַּר הַהֶבְדֵּל בֵּין שְׁאֵלַת הֶחָכָם לִשְׁאֵלַת הָרָשָׁע הוּא, שֶׁהֶחָכָם בִּשְׁאֵלָתוֹ מַזְכִּיר שֵׁם שָׁמַיִם: ''אֲשֶׁר צִוָּה ה' [אֱלֹקֵינו]ּ אֶתְכֶם'', וְאִלּוּ הָרָשָׁע לֹא מַזְכִּיר שֵׁם שָׁמַיִם בִּשְׁאֵלָתוֹ. דָּבָר זֶה מֵעִיד עַל הָרָשָׁע שֶׁהוּא כּוֹפֵר בָּעִקָּר וְלָכֵן אַף אָנוּ נַקְהֶה אֶת שִׁנָּיו.

לְאוֹר הַהֶסְבֵּר הַזֶּה צָרִיךְ לְהוֹסִיף אוֹת ו' בְּדִבְרֵי בַּעַל הַהַגָּדָה: ''וּלְפִי שֶׁהוֹצִיא אֶת עַצְמוֹ מִן הַכְּלָל וְכָפַר בָּעִקָּר'', שֶׁכֵּן ''כָּפַר בָּעִקָּר'' הוּא לֹא מִמַּה שֶּׁאָמַר ''אֶתְכֶם'' אֶלָּא מִמַּה שֶׁלֹּא הִזְכִּיר שֵׁם שָׁמַיִם.

ד. כְּלָל יְסוֹדִי בְּקִיּוּם תּוֹרָה וּמִצְווֹת: אַף עַל פִּי שֶׁאָנוּ מְצֻוִּים לַחְקֹר וְלָדַעַת אֶת שָׁרְשֵׁי הַמִּצְוָה וְטַעְמָהּ, [אֵין הַדָּבָר מְעַכֵּב בְּמַעֲשֵׂה הַמִּצְוָה. הָעֻבְדָּה שֶׁאֵין אָנוּ מְבִינִים אֶת טַעֲמֵי הַמִּצְווֹת אֵינָהּ מַתִּירָה לָנוּ לְהִשְׁתַּהוֹת בְּקִיּוּם הַמִּצְוָה.] עָלֵינוּ לַעֲשׂוֹת מִכֹּחַ צִוּוּי הַקָּדוֹשׁ בָּרוּךְ הוּא, וְלֹא בִּגְלַל שִׂכְלֵנוּ אוֹ הֲבָנָתֵנוּ.

שְׁאֵלַת הֶחָכָם כְּתוּבָה בַּתּוֹרָה כָּךְ: ''כִּי יִשְׁאָלְךָ בִנְךָ מָחָר לֵאמֹר מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה ה' אֱלֹקֵינוּ אֶתְכֶם''. הוּא לֹא שׁוֹאֵל הַיּוֹם אֶת שְׁאֵלָתוֹ. [הַיּוֹם הוּא מְקַיֵּם אֶת הַמִּצְוָה כִּי כָּךְ רָאָה אֵצֶל רַבּוֹתָיו.] הוּא עוֹד יַחְקֹר בְּטַעְמָן שֶׁל הָעֵדוֹת, הַחֻקִּים וְהַמִּשְׁפָּטִים, אַךְ לֹא הַיּוֹם בִּשְׁעַת מַעֲשֵׂה הַמִּצְוָה. אֵין בְּחֹסֶר הֲבָנָתוֹ לְהָעִיב בְּמַשֶּׁהוּ עַל מַעֲשֵׂה הַמִּצְוָה אוֹתָהּ הוּא מְקַיֵּם.

[הָרָשָׁע ] לְעֻמָּתוֹ, שׁוֹאֵל ''מָה הָעֲבֹדָה הַזֹּאת לָכֶם''. הוּא שׁוֹאֵל בִּשְׁעַת מַעֲשֶׂה, כְּשֶׁהַמִּצְוָה ''הַזֹּאת'' ''''מֻנַּחַת'' לְפִתְחוֹ. [הוּא לֹא מְקַיְּמָהּ אִם הִיא לֹא בְּקַו אֶחָד עִם הֲבָנָתו]ֹ. הוּא יְקַיְּמֶנָּה רַק אִם יְשָׁרָה בְּעֵינָיו אוֹתָהּ מִצְוָה.

''וּלְפִי שֶׁהוֹצִיא עַצְמוֹ מִן הַכְּלָל'' - הוֹצִיא אֶת עַצְמוֹ מִכְּלַל עֲשִׂיַּת הַמִּצְווֹת, ''כָּפַר בָּעִקָּר''.

~ ''רָשָׁע מַה הוּא אוֹמֵר?''

{{{הָרָשָׁע אוֹמֵר - אֵינוֹ שׁוֹאֵל}}}

שאל בני

מַקְשִׁים [הַמַּלְבִּי''ם] וּבַעַל [''מֶשֶׁךְ חָכְמָה'']: בְּכָל הַבָּנִים, לְמַעֵט הַבֵּן הָרָשָׁע, נִזְכְּרָה לְשׁוֹן [''שְׁאֵלָה'']:

בִּשְׁאֵלַת הַבֵּן] הֶחָכָם]: ''כִּי [יִשְׁאָלְך]ָ בִנְךָ מָחָר לֵאמֹר מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה ה' אֱלֹקֵינוּ אֶתְכֶם'' (דְּבָרִים ו, כ).

בִּשְׁאֵלַת הַבֵּן [הַתָּם]: ''וְהָיָה כִּי] יִשְׁאָלְך]ָ בִנְךָ מָחָר לֵאמֹר מַה זֹּאת'' (שְׁמוֹת יג, יד).

וְאִלּוּ אֵצֶל שְׁאֵלַת הַבֵּן הָרָשָׁע לֹא נִזְכְּרָה לְשׁוֹן שְׁאֵלָה: ''וְהָיָה כִּי[ יֹאמְרו]ּ אֲלֵיכֶם בְּנֵיכֶם''.

מִפְּנֵי מָה לֹא נִזְכְּרָה גַּם כָּאן לָשׁוֹן שֶׁל שְׁאֵלָה?

(שְׁאֵלַת הַבֵּן שֶׁאֵינוֹ יוֹדֵעַ לִשְׁאֹל לֹא נִזְכֶּרֶת, שֶׁכֵּן אֵין הוּא יוֹדֵעַ לִשְׁאֹל וְיֶשְׁנָהּ מִצְוָה לְסַפֵּר לוֹ גַּם בְּלִי שֶׁשָּׁאַל).

זֹאת וְעוֹד: אֵצֶל שְׁאָר הַבָּנִים נִזְכְּרָה לְשׁוֹן [''לֵאמֹר''], דָּבָר שֶׁאֵינוֹ נִזְכָּר אֵצֶל הַבֵּן הָרָשָׁע.

תשובה:

הֶחָכָם וְהַתָּם אָכֵן שׁוֹאֲלִים וּמְצַפִּים לִתְשׁוּבָה. מִשּׁוּם כָּךְ מוֹפִיעָה שָׁם הַמִּלָּה ''לֵאמֹר'', אֲשֶׁר מְלַמֶּדֶת כִּי צִפּוּ לִתְשׁוּבָה אֲשֶׁר תֵּאָמֵר לָהֶם, וּכְמוֹ שֶׁדָּרְשׁוּ חֲזַ''ל בִּמְקוֹמוֹת אֲחֵרִים אֶת מוּבָנָהּ שֶׁל מִלָּה זוֹ.

לֹא כֵן הַבֵּן הָרָשָׁע, אֲשֶׁר לֹא בָּא לִשְׁאֹל שְׁאֵלָה וַאֲשֶׁר אֵינוֹ מְצַפֶּה לִתְשׁוּבָה כָּלְשֶׁהִי. בְּאָמְרוֹ ''מָה הָעֲבֹדָה הַזֹּאת לָכֶם'' אֵין כַּוָּנָתוֹ אֶלָּא לְלַעַג לָעֲבוֹדָה, אֲשֶׁר לְדַעְתּוֹ הִיא דָּבָר בָּטֵל וּמְיֻתָּר, וְאֵין רְצוֹנוֹ בִּתְשׁוּבָה כָּלְשֶׁהִי. כָּל רְצוֹנוֹ שֶׁתִּשָּׁאֵר קֻשְׁיָתוֹ בַּחֲלַל הָעוֹלָם, כְּדֵי שֶׁיִּהְיֶה הַלַּעַג חָזָק, וּמִשּׁוּם כָּךְ לֹא הֻזְכְּרוּ אֶצְלוֹ בִּטּוּי הַשְּׁאֵלָה וְהַמִּלָּה ''לֵאמֹר''.

~ רָשָׁע ... הַקְהֵה אֶת שִׁנָּיו

יֵשׁ שֶׁהַהַנְהָגָה הַחִנּוּכִית הַנִּדְרֶשֶׁת מְחַיֶּבֶת לִנְקֹט ''שְׂמֹאל דּוֹחָה'', כָּאָמוּר כָּאן בַּתְּשׁוּבָה עַל שְׁאֵלַת הַבֵּן הָרָשָׁע ''הַקְהֵה אֶת שִׁנָּיו''. מּוּבָן שֶׁהַדְּבָרִים אֲמוּרִים רַק בְּמִקְרִים יוֹצְאֵי דֹּפֶן שֶׁל בֵּן שֶׁסָּר מִדֶּרֶךְ אָבוֹת, אֶלָּא שֶׁבְּנִדּוֹן זֶה מִתְקַיֵם וִכּוּחַ קָדוּם בֵּין שְׁתֵּי גִּישׁוֹת, מַה הִיא הַהִתְיַחֲסוּת הָרְאוּיָה לְבֵן תּוֹעֶה שֶׁכָּזֶה, הַלְרַחֵק אִם לְקָרֵב; הַאִם לְנַתֵּק בַּיָּדַיִם אֶת הַפְּתִיל אוֹ לִשְׁמֹר וְלוּ בִּמְעַט עַל הַקַּיָּם, גַּם בִּמְחִיר כָּבֵד; שֶׁהֲרֵי קָשָׁה תַּרְבּוּת רָעָה בְּתוֹךְ בֵּיתוֹ שֶׁל אָדָם...

רַבֵּנוּ [הַגְּרִי''ח זוֹנֶנְפֶלְד] זַצַּ''ל הֵבִיא סֶמֶךְ לְעִנְיָן זֶה מֵהַמַּעֲשֶׂה שֶׁמְּתֹאָר בַּתּוֹרָה, כַּאֲשֶׁר שָׂרָה אִמֵּנוּ רָאֲתָה אֶת יִשְׁמָעֵאל מְצַחֵק וְנִזְעֲקָה אֶל אַבְרָהָם לְשַׁלֵּחַ אֶת יִשְׁמָעֵאל מִן הַבַּיִת, וְאַבְרָהָם הִסֵּס בַּדָּבָר, ''וַיֹּאמֶר אֱלֹקִים אֶל אַבְרָהָם אַל יֵרַע בְּעֵינֶיךָ עַל הַנַּעַר וְעַל אֲמָתֶךָ, כֹּל אֲשֶׁר תֹּאמַר אֵלֶיךָ שָׂרָה שְׁמַע בְּקֹלָהּ, כִּי בְיִצְחָק יִקָּרֵא לְךָ זָרַע'' (בְּרֵאשִׁית כא, יב). כְּלוֹמַר, אִם רְצוֹנְךָ שֶׁיִּצְחָק יַמְשִׁיךְ אֶת דַּרְכְּךָ וְיִקָּרֵא עַל שִׁמְךָ - לֹא נוֹתַרָה לְךָ בְּרֵרָה אֶלָּא הַפְרִידֵהוּ מִיִּשְׁמָעֵאל.

וְהִטְעִים רַבֵּנוּ אֶת הַדְּבָרִים, שֶׁהִנֵּה לִכְאוֹרָה יֵשׁ לְהָבִין מֵהֵיכָן הִגִּיעָה שָׂרָה לְמַסְקָנָה זוֹ - לְצַוּוֹת אֶת אַבְרָהָם לְגָרֵשׁ אֶת בֶּן הָאָמָה, הֲרֵי סוֹף כָּל סוֹף יִשְׁמָעֵאל בְּנוֹ שֶׁל אַבְרָהָם הָיָה, וְכָל חֶטְאוֹ הִסְתַּכֵּם בָּזֶה שֶׁ''מְּצַחֵק הָיָה''.

[אֶלָּא] שֶׁכָּאן מִתְגַּלָּה לָנוּ הַשְׁקָפַת הַתּוֹרָה, מַהִי דַּרְכָּם שֶׁל בְּנֵי יִשְׁמָעֵאל, אֲשֶׁר תְּחִלַּת מַעֲשֵׂיהֶם - צְחוֹק, אַךְ בְּסוֹפָם גִּלּוּי עֲרָיוֹת וּשְׁפִיכוּת דָּמִים. אָמְנָם כְּלַפֵּי חוּץ יִשְׁמָעֵאל רַק הָיָה מְצַחֵק, אֲבָל לְמַעֲשֶׂה בְּנוֹסָף לָזֶה הוּא הָיָה עוֹבֵר אֶת הָעֲבֵרוֹת הַחֲמוּרוֹת בְּיוֹתֵר. וְלָכֵן פָּנְתָה שָׂרָה אֶל אַבְרָהָם בִּדְרִישָׁה ''כִּי לֹא יִירַשׁ וְגוֹ' עִם בְּנִי עִם יִצְחָק''. וּמִנֶּגֶד - אַבְרָהָם אָבִינוּ עָלָיו הַשָּׁלוֹם חָשַׁשׁ מִלְּגָרֵשׁ אֶת יִשְׁמָעֵאל, שֶׁהֲרֵי כָּל זְמַן שֶׁיִּשְׁמָעֵאל שָׁרוּי בְּבֵיתוֹ, וְנִמְצָא בְּצַוְתָּא עִם יִצְחָק, הֲרֵי יֵשׁ סִכּוּי שֶׁלֹּא יִנָּתֵק הַקֶּשֶׁר לְדַרְכּוֹ שֶׁל אַבְרָהָם, אוֹ אָז יֻשְׁפַּע וְלוּ בִּמְעַט מֵרוֹמְמוּת הַבַּיִת הַגָּדוֹל. אַךְ מִנֶּגֶד טָעֲנָה שָׂרָה, כִּי חוֹשֶׁשֶׁת הִיא שֶׁיּוֹתֵר מִמַּה שֶּׁיִּשְׁמָעֵאל יֻשְׁפַּע מִמִּדּוֹתָיו שֶׁל יִצְחָק עָלוּל יִצְחָק לִלְמֹד מִמַּעֲשָׂיו וּמִמִּדּוֹתָיו הַמְקֻלְקָלוֹת שֶׁל יִשְׁמָעֵאל.

אָז בָּא דְּבַר ה' אֶל אַבְרָהָם וְהִכְרִיעַ בַּסֻּגְיָה הָעֲמֻקָּה: ''אַל יֵרַע בְּעֵינֶיךָ עַל הַנַּעַר וְעַל אֲמָתֶךָ, כֹּל אֲשֶׁר תֹּאמַר אֵלֶיךָ שָׂרָה שְׁמַע בְּקֹלָהּ, כִּי בְיִצְחָק יִקָּרֵא לְךָ זָרַע'' - אִם בִּרְצוֹנְךָ שֶׁיִּצְחָק יִקָּרֵא עַל שִׁמְךָ, אֵין בְּרֵרָה אֶלָּא לְהַרְחִיק אֶת הָרַע מִן הַטּוֹב. אִם לָאו - עָלוּל אַתָּה לְאַבֵּד גַּם אֶת יִצְחָק, וְגַם הוּא לֹא יִקָּרֵא עַל שִׁמְךָ. וְאַף אִם בְּעֵינֶיךָ נִרְאֶה הוּא רַק כִּ''מְצַחֵק'', יֵשׁ לָדַעַת כִּי הַדָּבָר מֵעִיד עַל עֹמֶק הָרַע הַטָּמוּן בּוֹ אֲשֶׁר הוּא חָמוּר בְּיוֹתֵר. וְסִיֵּם רַבֵּנוּ שֶׁהַכְרָעָה זוֹ, כְּאוּבָה כְּכָל שֶׁתִּהְיֶה, רְאוּיָה לִשְׁעָתָהּ וּנְכוֹנָה לְדוֹרוֹת - ''גָּרֵ–ׁ ''... (רַבִּי יוֹסֵף חַיִּים זוֹנֶנְפֶלְד)

~ הֶחָכָם מְבַקֵּשׁ לָדַעַת טַעֲמֵי הַמִּצְוָה

רַבִּים מִן הַמְפָרְשִׁים דָּנִים בַּשְּׁאֵלָה מַה בֵּין הֶחָכָם לָרָשָׁע. הֲלֹא כְּשֵׁם [שֶׁהָרָשָׁע] אוֹמֵר ''מָה הָעֲבֹדָה הַזֹּאת [לָכֶם]'' וְהוֹצִיא אֶת עַצְמוֹ מִן הַכְּלָל, שֶׁלֹּא אָמַר ''לָנוּ'', כֵּן גַּם [הֶחָכָם] אָמַר ''[אֶתְכֶם]'' וְלֹא אָמַר ''אוֹתָנוּ''!

בַּסֵּפֶר [''חֲזוֹן עוֹבַדְיָה'' לַגְּרַ''ע יוֹסֵף] שְׁלִיטָ''א מֵבִיא בְּשֵׁם [''שִׁבֳּלֵי הַלֶּקֶט''], שֶׁהוֹאִיל וְהֶחָכָם הִזְכִּיר ''''ה' אֱלֹקֵינוּ'' בִּשְׁאֵלָתוֹ וְכָלַל עַצְמוֹ עִמָּהֶם, וַדַּאי שֶׁכַּאֲשֶׁר סִיֵּם ''אֶתְכֶם'' לֹא נִתְכַּוֵּן לְהוֹצִיא עַצְמוֹ מִן הַכְּלָל, אֶלָּא לְפִי שֶׁאֵין שׁוֹחֲטִין אֶת הַפֶּסַח עַל הַקָּטָן (פְּסָחִים צא.), לָכֵן אָמַר ''אֶתְכֶם''.

טַעַם נוֹסָף מוּבָא בְּשֵׁם [''פָּנִים יָפוֹת''] וְהַ[''כְּלִי יָקָר'']:

אָמְנָם הָרְשׁוּת נְתוּנָה לַחְקֹר, לְהָבִין וּלְהַשְׂכִּיל בְּשָׁרְשֵׁי טַעֲמֵי הַמִּצְווֹת, אַף עַל פִּי שֶׁכָּל חֻקֵּי הַתּוֹרָה בִּגְזֵרַת מֶלֶךְ, אַךְ נוּכַל לְבַקֵּשׁ טַעַם לַמִּצְוָה כְּפִי שֶׁכָּתַב [מָרָן הַחִידָ''א] זַצַּ''ל בַּסֵּפֶר [''לֵב דָּוִד''], שֶׁחַיָּב [אָדָם לְמַעַן דַּעַת טַעֲמֵי הַמִּצְווֹת לְפִי הַפְּשָׁט עַל פִּי יְדִיעָתוֹ וַהֲבָנָתוֹ] שֶׁלֹּא יִהְיֶה בִּכְלַל ''''וַתְּהִי יִרְאָתָם אוֹתִי מִצְוַת אֲנָשִׁים מְלֻמָּדָה'', בְּכָל זֹאת טוֹב לַחְקֹר הַדָּבָר [לְאַחַר עֲשִׂיָּתָהּ] וְלֹא מִקֹּדֶם לָכֵן כִּי אוּלַי לֹא יִמְצָא טַעַם נָכוֹן בַּדָּבָר וְיָבוֹא לְזַלְזֵל בַּמִּצְוָה, כְּפִי שֶׁהִקְדִּימוּ יִשְׂרָאֵל ''נַעֲשֶׂה'' לְ''נִשְׁמַע'' כְּשֵׁם שֶׁהָעֶבֶד לֹא יִשְׁאַל אֶת רַבּוֹ בְּשָׁעָה שֶׁמְּצַוֵּהוּ לַעֲשׂוֹת אֵיזֶה דָּבָר מַה טַּעַם בָּעֲשִׂיָּה אֶלָּא עוֹשֵׂהוּ מִיָּד וְאַחַר כָּךְ יָכוֹל לְבַקֵּשׁ מֵרַבּוֹ טַעַם אִם יִמְצָא חֵן בְּעֵינָיו אָז יוֹדִיעוֹ.

וּמֵעַתָּה יוּבְנוּ הַדְּבָרִים הֵיטֵב. אֵצֶל הֶחָכָם נֶאֱמַר ''כִּי יִשְׁאָלְךָ בִנְךָ [מָחָר] לֵאמֹר מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּנוּ ה' אֱלֹקֵינוּ אֶתְכֶם'']. הֶחָכָם אֵינוֹ מַטְרִיד אֶת הָעוֹלָם בְּקֻשְׁיוֹת בִּשְׁעַת שְׁחִיטַת הַפֶּסַח אֶלָּא רַק לְמָחָר. קֹדֶם הוּא מְקַיֵּם אֶת הַצִּוּוּי וְעוֹשֶׂה וְרַק לְאַחַר מִכֵּן, לְמָחָר, הוּא שׁוֹאֵל]. רַק לְאַחַר שֶׁקִּיֵּם אֶת הַמִּצְוָה כְּהִלְכָתָהּ וּכְמִשְׁפָּטָהּ הוּא שׁוֹאֵל כְּדֵי לְהָבִין וּלְהַשְׂכִּיל טַעַם הַמִּצְוָה וְדִקְדּוּקֶיהָ.

לְעֻמַּתוֹ הָרָשָׁע שׁוֹאֵל ''מָה הָעֲבֹדָה [הַזֹּאת] לָכֶם''. הוּא מַרְאֶה בְּאֶצְבַּע בִּשְׁעַת עֲשִׂיַּת הַמִּצְוָה וּבִרְצוֹנוֹ לָדַעַת תֵּכֶף וּמִיָּד אִם יֵשׁ טַעַם הַמִּתְקַבֵּל עַל הַדַּעַת לְכָל מַעֲשֵׂה שְׁחִיטַת הַפֶּסַח, הַקְרָבָתוֹ וּצְלִיָּתוֹ לְקִיחָתוֹ וּמִשְׁפָּטוֹ, וְאִם אֵין טַעַם הַמּוּבָן לְפִי שִׂכְלוֹ אֲזַי הוּא לֹא מְקַיֵּם הַמִּצְוָה.

הַגָּאוֹן [הַחֲתַם סוֹפֵר ]זַצַּ''ל הָיָה אוֹמֵר: כָּל הַחֲקִירוֹת בִּיסוֹדוֹת הָאֱמוּנָה בְּחֶזְקַת סַכָּנָה הֵן, מִקֹּצֶר הַמַּשִּׂיג וּמֵעֹמֶק הַמֻּשָּׂג, וּבְנָקֵל יוּכַל הָאָדָם לִפֹּל בְּרֶשֶׁת הַטָּעוּת, כִּי שְׁגִיאוֹת מִי יָבִין, וּכְמוֹ שֶׁכָּתוּב: ''בְּמֻפְלָא מִמְּךָ אַל תִּדְרשׁ''. וְלָכֵן קֹדֶם שֶׁבָּא הָאָדָם לַחְקֹר וְלִדְרשׁ, עָלָיו לִקְבֹּעַ בְּדַעְתּוֹ בְּאֹפֶן נִמְרָץ לֵאמֹר: אֲנִי מַאֲמִין בֶּאֱמוּנָה שְׁלֵמָה שֶׁכָּל דִּבְרֵי הַתּוֹרָה הַקְּדוֹשָׁה אֱמֶת, וְהַכֹּל נִתְּנוּ מֵרוֹעֶה אֶחָד, אֶלָּא שֶׁבִּרְצוֹנִי לְהָבִין גְּדֻלַּת הַתּוֹרָה הַקְּדוֹשָׁה וְעֶרְכָּהּ הַנִּצְחִי.

וְזוֹהִי כַּוָּנַת הַפָּסוּק: ''וְאֵרַשְׂתִּיךְ לִי בֶּאֱמוּנָה'' - [שֶׁאִם הָאֱמוּנָה נֶחְקְקָה עַל מוֹרֶשֶׁת לִבְּךָ בְּרֹב עֹז וְתַעֲצוּמוֹת, אָז ''וְיָדַעַתְּ אֶת ה''' (שָׁם), תּוּכַל לַחְקֹר וּלְהִתְבּוֹנֵן לְהַכִּיר אֶת בּוֹרַאֲךָ, כְּמוֹ שֶׁנֶּאֱמַר ''בְּכָל דְּרָכֶיךָ דָּעֵהוּ וְהוּא יְיַשֵּׁר אָרְחוֹתֶיךָ'']. וְזֶהוּ גַּם כֵּן מַה שֶּׁאוֹמְרִים בַּתְּפִלָּה ''אֵין כֵּאלֹקֵינוּ, אֵין כַּאֲדוֹנֵנוּ'' וְכוּ' וְאַחַר כָּךְ: ''מִי כֵּאלֹקֵינוּ, מִי כַּאֲדוֹנֵנוּ'' וְכוּ'. וְלִכְאוֹרָה הָיָה צָרִיךְ לִהְיוֹת לְהֵפֶךְ: תְּחִלָּה בִּלְשׁוֹן שְׁאֵלָה ''מִי כֵּאלֹקֵינוּ, מִי כַּאֲדוֹנֵנוּ'' וְאַחַר כָּךְ תְּשׁוּבָה לַדָּבָר: ''אֵין כֵּאלֹקֵינוּ, אֵין כַּאֲדוֹנֵנוּ!'' וּלְפִי הָאָמוּר נִיחָא, כִּי ''רֵאשִׁית חָכְמָה יִרְאַת ה''' - לְהַאֲמִין בְּיִחוּד הַשֵּׁם יִתְבָּרַךְ, וְרַק לְאַחַר שֶׁנִּקְבַּע הַדָּבָר בְּלִבּוֹ בְּאֹפֶן מֻחְלָט וּבָרוּר, כְּאָמְרוֹ: ''אֵין כֵּאלֹקֵינוּ, אֵין כַּאֲדוֹנֵנוּ''! רַק אָז רַשַּׁאי לַחְקֹר וּלְהִתְבּוֹנֵן כִּי ''מִי כֵּאלֹקֵינוּ, מִי כַּאֲדוֹנֵנוּ''?

בַּסֵּפֶר [''קִנְיַן הַתּוֹרָה''] מוּבָא מַעֲשֶׂה הַמְחַדֵּד אֶת שְׁאֵלוֹת הֶחָכָם וְהָרָשָׁע:

{{נֶכְדּוֹ שֶׁל מָרָן הָרַב שָׁךְ זַצַּ''ל שְׁאָלוֹ: ''מַה בֵּין שְׁאֵלַת הֶחָכָם לִשְׁאֵלַת הָרָשָׁע, הֲרֵי שְׁנֵיהֶם שׁוֹאֲלִים לְטַעַם מִצְווֹת הֶחָג?''

חִיֵּךְ מָרָן זַצַּ''ל וְעָנָה: ''דַּע לְךָ כְּלָל, אוֹתָהּ שְׁאֵלָה עַצְמָהּ - תָּלוּי מִי שׁוֹאֵל אוֹתָהּ...''

וְהוֹסִיף: ''הַסְכֵּת וּשְׁמַע מַעֲשֶׂה שֶׁהָיָה. שְׁמַעְתִּיו מִדּוֹדִי, מָרָן הַגָּאוֹן רַבִּי אִיסֶר זַלְמָן מֶלְצֶר זַצַּ''ל.

אֶחָד מִבַּעֲלֵי הַמּוּסָר נִקְלַע לַעֲיָרָה אַחַת בְּחֹדֶשׁ אֱלוּל וְלָן בְּאַכְסַנְיָה. בְּאֶמְצַע הַלַּיְלָה שָׁמַע קוֹל קִינָה וּנְהִי בּוֹקֵעַ מֵחַלּוֹן הַבַּיִת הַסָּמוּךְ: 'אַלְלַי לִי, עָבַר הַקַּיִץ וְאָנוּ כְּבָר בְּאֶמְצַע אֱלוּל! מַה יִּהְיֶה הַסּוֹף?!'

שָׁמַע הַצַּדִּיק וְהַדְּבָרִים פִּלְּחוּ אֶת לִבּוֹ. שְׁנָתוֹ נָדְדָה, וְהוּא עָרַךְ חֶשְׁבּוֹן נֶפֶשׁ בִּדְמָעוֹת שָׁלִישׁ. כִּי אָכֵן, הַקַּיִץ עָבַר וּכְבָר אֶמְצַע אֱלוּל, וּמַה יְּהֵא הַסּוֹף!...

עִם שַׁחַר הָלַךְ לִתְפִלַּת שַׁחֲרִית וְהִתְעַנְיֵן אֵצֶל בָּאֵי בֵּית-הַכְּנֶסֶת מִי מִתְגּוֹרֵר בַּבַּיִת הַסָּמוּךְ לָאַכְסַנְיָה. הֶרְאוּ עַל אָדָם פָּשׁוּט, בְּיַרְכְּתֵי בֵּית הַמִּדְרָשׁ. הִנֵּה כִּי כֵן נִתְגַּלְגְּלָה לְיָדוֹ הַזְּכוּת לִפְגּשׁ בְּצַדִּיק נִסְתָּר!

לְאַחַר הַתְּפִלָּה הִתְקָרֵב אֵלָיו וְנִסָּה לְדוֹבְבוֹ בִּדְבָרִים הָעוֹמְדִים בְּרוּמוֹ שֶׁל עוֹלָם. אַךְ הַלָּה הִתְבּוֹנֵן בּוֹ בְּמַבָּט תָּמֵהַּ, אֵינוֹ יוֹדֵעַ מְאוּמָה, וְנִכָּרִים הָיוּ דִּבְרֵי אֱמֶת: אָדָם פָּשׁוּט הוּא וּרְדוּד-מַחֲשָׁבָה.

הִתְבַּלְבֵּל הַצַּדִּיק: ''וּמִי הָיָה זֶה שֶׁקּוֹנֵן בְּאִישׁוֹן לַיִל שֶׁעָבַר הַקַּיִץ וּכְבָר אֶמְצַע אֱלוּל, וּמַה יְּהֵא הַסּוֹף?!''

''אֲנִי הוּא,'' - הוֹדָה הָאִישׁ - ''הוֹגַע בְּעַצְמְךָ, לַיְלָה אַחַר לַיְלָה עוֹטִים עָלַי הַיַּתּוּשִׁים וְעוֹקְצִים לְלֹא רַחֵם! מֵילָא בַּקַּיִץ, זְמַנָּם הוּא. אֲבָל בֶּאֱלוּל - הִגִּיעַ זְמַנָּם לְהֵעָלֵם, הֲלֹא כֵן?...''

''הִנֵּה כִּי כֵן,'' - סִיֵּם מָרָן - ''אוֹתָהּ הִתְבַּטְּאוּת, תָּלוּי מִי אוֹמְרָהּ!''}}

~ אֵיךְ שׁוֹאֵל הֶחָכָם טַעַם עַל חֻקָּה?

חֹק שֶׁבַּתּוֹרָה טַעְמוֹ נִסְתָּר מֵאִתָּנוּ וְהַמִּצְוָה חֲתוּמָה וּסְתוּמָה, וְאִם כֵּן עַל מָה וְלָמָּה שׁוֹאֵל הֶחָכָם? חָכָם זֶה, מִתּוֹךְ שֶׁחָכָם הוּא, כְּלוּם אֵין הוּא יוֹדֵעַ שֶׁאֵין לִשְׁאֹל בְּטַעְמָהּ שֶׁל חֻקָּה? וּמִתּוֹךְ שֶׁחָכָם הוּא, הֲלֹא יוֹדֵעַ הוּא כִּי תַּכְלִית הַשְּׁאֵלָה וּמַטְּרָתָהּ הִיא הַמַּעֲנֶה שֶׁעָלֶיהָ, וְכִי אֵין טַעַם לִשְׁאֹל שְׁאֵלָה אֲשֶׁר תִּשָּׁאֵר לְלֹא מַעֲנֶה, וְאִם כֵּן הָלְמַאי הוּא שׁוֹאֵל, כְּלוּם יַעֲנוּ לוֹ עַל שְׁאֵלָתוֹ?

אַךְ בֶּאֱמֶת כָּתוּב ''מַגִּיד דְּבָרָיו לְיַעֲקֹב חֻקָּיו וּמִשְׁפָּטָיו לְיִשְׂרָאֵל'' (תְּהִלִּים קמז, יט), שֶׁבְּנֵי יִשְׂרָאֵל יוֹדְעִים הַטַּעַם בַּחֻקָּה! [(''שְׂפַת אֱמֶת'')]. אִם כֵּן, זֶה הַדָּבָר אֲשֶׁר מֻנָּח בִּשְׁאֵלַת הֶחָכָם - אָנָּא, אִמְרוּ לִי טַעְמָהּ שֶׁל חֻקָּה. מִשְׁפָּטִים מֵבִין אֲנִי, אַךְ לֹא אֶת הַחֻקִּים, וְלָכֵן מִי אֲשֶׁר יוֹדֵעַ, שֶׁיֹּאמַר לִי הַטַּעַם לְכָל דָּבָר.

נִמְצָא שֶׁשְּׁאֵלַת הֶחָכָם הִיא בִּטּוּי וְהַבָּעַת הִשְׁתּוֹקְקוּת וּכְמִיהָה אַדִּירָה מֵעִמְקֵי לִבּוֹ לַהֲבָנַת טַעַם הַחֻקִּים.

אַךְ הָרָשָׁע כַּוָּנָתוֹ אֵינָהּ לְהוֹסִיף חָכְמָה אוֹ דַּעַת, אֵין כַּוָּנָתוֹ לֵידַע טַעֲמֵי הַמִּצְווֹת. כָּל מַטְּרָתוֹ הִיא לְקַנְטֵר, לְבַעֵט, לֹא לָדַעַת, לִשְׁאֹל כְּדֵי לִשְׁאֹל וְלֹא לְצַפּוֹת לִתְשׁוּבָה וְעַל כֵּן אֵין מְשִׁיבִים לוֹ.

אֵין סָפֵק, שֶׁכַּאֲשֶׁר אָנוּ נְבַקֵשׁ לֵידַע טַעֲמֵי הַמִּצְווֹת כְּדֵי לְקַיְּמָן, הַדָּבָר יָקֵל עָלֵינוּ בְּיֶתֶר שְׂאֵת בְּעֵת קִיּוּמָן.

{{{''וְהִגַּדְתָּ לְבִנְךָ בַּיּוֹם הַהוּא לֵאמֹר בַּעֲבוּר זֶה עָשָׂה ה' לִי בְּצֵאתִי מִמִּצְרָיִם'' (שְׁמוֹת יג, ח) }}}

~ חֲנֹךְ לַנַּעַר ''בַּיּוֹם הַהוּא''

בַּהַגָּדָה שֶׁל פֶּסַח אָנוּ רוֹאִים דָּבָר מְעַנְיֵן בִּתְשׁוּבָה עַל שְׁאֵלָתָם שֶׁל אַרְבַּעַת הַבָּנִים:

[הָרָשָׁע] - שׁוֹאֵל ''מָה הָעֲבֹדָה הַזֹּאת [לָכֶם]'' - לָכֶם וְלֹא לוֹ...

וְהַתְּשׁוּבָה הַנִּתֶּנֶת לוֹ הִיא: אֱמֹר לוֹ ''[בַּעֲבוּר זֶה עָשָׂה ה' לִי בְּצֵאתִי מִמִּצְרָיִם]'' - לִי וְלֹא לוֹ...

[שֶׁאֵינוֹ יוֹדֵעַ לִשְׁאֹל] - מָה אוֹמְרִים לוֹ? ''וְהִגַּדְתָּ לְבִנְךָ בַּיּוֹם הַהוּא לֵאמֹר [בַּעֲבוּר זֶה עָשָׂה ה' לִי בְּצֵאתִי מִמִּצְרָיִם''].

לִכְאוֹרָה, תְּשׁוּבָה זֵהָה לִשְׁנֵי אֲנָשִׁים הַשּׁוֹנִים בְּאָפְיָם וּבְמַעֲשֵׂיהֶם, וּמַהוּ בְּעֶצֶם הַקֶּשֶׁר בֵּין הָרָשָׁע לָזֶה שֶׁאֵינוֹ יוֹדֵעַ לִשְׁאֹל?

הַדְּבָרִים מְבֹאָרִים יָפֶה עַל פִּי דִּבְרֵי [הַ''כְּתַב סוֹפֵר'']:

''חֲנֹךְ לַנַּעַר עַל פִּי דַרְכּוֹ גַּם כִּי יַזְקִין לֹא יָסוּר מִמֶּנָּה'' - יֶשְׁנוֹ כְּלָל גָּדוֹל וְחָשׁוּב בְּחִנּוּךְ הַיְלָדִים: ''חֲנֹךְ [לַנַּעַר]''. בְּעוֹדוֹ נַעַר יֵשׁ לְהַשְׁרִישׁ בְּלִבּוֹ אֶת יְסוֹדוֹת הָאֱמוּנָה. הַיֶּלֶד בְּעוֹדוֹ רַךְ בַּשָּׁנִים עֲדַיִן בָּשֵׁל הוּא לִקְלֹט אֶת כָּל אֲשֶׁר יֹאמְרוּ לוֹ. בְּגִיל זֶה הֲרֵי הוּא נֶחְשָׁב כִּכְלִי-קִבּוּל וִיכֹלֶת הַקְּלִיטָה שֶׁלּוֹ גְּדוֹלָה בְּיוֹתֵר.

אוּלָם יֵשׁ, לְצַעֲרֵנוּ, הוֹרִים הַחוֹשְׁבִים שֶׁהֵם ''מְבִינִים גְּדוֹלִים'' בְּחִנּוּךְ וְ''דוֹאֲגִים לַיֶּלֶד'', וְאֵינָם רוֹצִים לְהַכְבִּיד עֻלָּם עַל הַיֶּלֶד רַךְ הַשָּׁנִים. וְטַעֲנָתָם עִמָּהֶם: ''הוּא קָטָן וְרַךְ בַּשָּׁנִים, אֵינוֹ מֵבִין, אֵינוֹ יוֹדֵעַ, עֲדַיִן הוּא לֹא בָּשֵׁל לְכָךְ, וְאֵין זֶה נוֹרָא כָּל כָּךְ אִם הוּא אֵינוֹ מַקְפִּיד עַל קִיּוּם מִצְווֹת בְּגִיל צָעִיר כָּל כָּך''. לְטַעֲנָתָם יֵשׁ לָתֵת לַיֶּלֶד ''בְּחִירָה חָפְשִׁית'' וְשֶׁהוּא יִבְחַר ''מֵרְצוֹנוֹ הַטּוֹב''.

אַךְ דָּא עָקָא, דַּוְקָא הוֹרִים אֵלּוּ הֵם הַסּוֹבְלִים הָעִקָּרִיִּים. כַּאֲשֶׁר מַגִּיעַ הַנַּעַר לְגִיל הַהִתְבַּגְּרוּת מְאַבְּדִים הֵם אֶת הַשְּׁלִיטָה עָלָיו, וְהוּא כְּבָר אֵינוֹ נִשְׁמָע לְהוֹרָאוֹתֵיהֶם, וְאָז הַדָּבָר לְפֶלֶא בְּעֵינֵיהֶם... מְנַסִּים הֵם לְהָבִין לָמָּה, ''הֲרֵי לֹא מָנַענוּ מִמֶנוּ דָּבָר'', וְאֵינָם מְבִינִים שֶׁזּוֹ אַחַת הַבְּעָיוֹת בְּחִנּוּכוֹ שֶׁל הַיֶּלֶד לָתֵת לוֹ הַכֹּל לְפִי מַאֲוַיָּוֹ וּרְצוֹנוֹתָיו, וּכְכָל שֶׁהוּא נַעֲשֶׂה מְבֻגָּר יוֹתֵר הַבְּעָיוֹת הוֹלְכוֹת וּמַחֲרִיפוֹת, אָז מְפַתֵּחַ הוּא אִישִׁיּוּת עַצְמִית וְלֹא תָּמִיד זוֹכֵר הוּא אֶת כָּל הַטּוֹבָה שֶׁזָכָה לָהּ מֵהוֹרָיו וְאַף הַטּוֹבָה עַצְמָהּ הוֹפֶכֶת לְחֵלֶק מִסִּבּוֹת הִתְנַכְּרוּתוֹ אֲלֵיהֶם, כֵּיוָן שֶׁאֵין הֵם יְכוֹלִים לְסַפֵּק כָּל רְצוֹנוֹתָיו.

זֹאת בָּאָה הַתּוֹרָה לְהַזְהִיר אוֹתָנוּ: ''וְהִגַּדְתָּ לְבִנְךָ [בַּיּוֹם הַהוּא]'' - עוֹד בְּטֶרֶם יָבוֹא לִשְׁאֹל אוֹתְךָ, עוֹד בְּטֶרֶם הוּא מְפַתֵּחַ אֶת שִׂכְלוֹ וּבוֹנֶה לְעַצְמוֹ אֶת עוֹלַם הָעֲרָכִים שֶׁלּוֹ, אָז דַּוְקָא יֵשׁ לְהַחְדִּיר בּוֹ אֶת יְסוֹדוֹת הָאֱמוּנָה, וְאִם חַס וְשָׁלוֹם לֹא תַּקְפִּיד עַל כָּךְ, וְלֹא תֵּדַע לְחַנֵּךְ [''בַּיּוֹם הַהוּא''] - בִּזְמַן שֶׁהוּא קָטָן, עָלוּל לִצְמֹחַ לְךָ בֵּן רָשָׁע חַס וְשָׁלוֹם, וְאַתָּה לֹא תַּרְגִּישׁ בְּאֵיזוֹ מְהִירוּת זֶה קוֹרֶה!

כְּאוֹת לְכָךְ הַתּוֹרָה נָתְנָה תְּשׁוּבָה זֵהָה עַל שְׁאֵלוֹתֵיהֶם שֶׁל שְׁנֵי הַבָּנִים, הֵן לָרָשָׁע וְהֵן לַשֶּׁאֵינוֹ יוֹדֵעַ לִשְׁאֹל, לוֹמַר לְךָ: זֶה וָזֶה חַד הֵם. הָרָשָׁע לֹא נוֹלַד כְּשֶׁהוּא רָשָׁע - הוּא בְּרֵאשִׁית צְמִיחָתוֹ הֵחֵל אֶת מַסֶּכֶת חַיָּיו כְּ''מִי שֶׁאֵינוֹ יוֹדֵעַ לִשְׁאֹל'', אָז עֲדַיִן הָיָה מוּכָן לְהַקְשִׁיב וּלְהַאֲזִין לִדְבָרֶיךָ, אֶלָּא שֶׁהָאַשְׁמָה הִיא רַק שֶׁהֶחְמַצְתָּ אֶת הַהִזְדַּמְּנוּת הַנְּדִירָה הַחַד-פַּעֲמִית שֶׁהָיְתָה לְכָךְ וְאֶת הַנַּעֲשָׂה אֵין לְהָשִׁיב.

חוֹבָתֵנוּ הִיא לִזְכֹּר וּלְהַשְׁמִיעַ לִילָדֵינוּ בַּזְּמַן הַנָּכוֹן - ''בַּיּוֹם הַהוּא'' - אֶת דְּבָרֵינוּ, אַף כִּי אֵין סָפֵק, שֶׁכָּל יֶלֶד הוּא עוֹלָם בִּפְנֵי עַצְמוֹ וְאֵין לִבּוֹ וּמַחֲשַׁבְתּוֹ שֶׁל זֶה דּוֹמֶה לַחֲבֵרוֹ.

בַּסֵּפֶר [''חוֹבַת הַתַּלְמִידִים''] בַּהַקְדָּמָה הִסְבִּיר זֹאת [הָאַדְמוֹ''ר מִפִּיַּסֶצְ'נָה] זְצוּקַ''ל הַשֵּׁם יִקֹּם דָּמוֹ בְּצוּרָה נִפְלָאָה:

אִם נַחְדֹּר אֶל תּוֹךְ נֶפֶשׁ הַנַּעַר וְנִתְבּוֹנֵן בְּנִסְיוֹנוֹת זַכִּים וַאֲמִתִּיִּים בְּכָל מַהֲלָכָהּ, נִרְאֶה [שֶׁעַל פִּי רֹב אֵין הַנַּעַר סָר מִדַּרְכֵי ה' בְּפַעַם אַחַת], לֹא מְחַלֵּל שַׁבָּת בְּפַעַם אַחַת, אַף אֵינוֹ יוֹצֵא מִבֵּית הַמִּדְרָשׁ לְטַרְטֵירָאוֹת פִּתְאֹם. הַגְּמָרָא (שַׁבָּת קה:) אוֹמֶרֶת: ''כָּךְ אֻמָּנוּתוֹ שֶׁל יֵצֶר הָרָע, הַיּוֹם אוֹמֵר לוֹ עֲשֵׂה כָּךְ וּלְמָחָר עֲשֵׂה כָּךְ'' וְכוּ'.

בְּהַשְׁקָפָה רִאשׁוֹנָה מִתְקַבֵּל הָרשֶׁם מִגְּמָרָא זֹאת [שֶׁהַיֶּלֶד אֵינֶנּוּ מַתְחִיל מִיָּד בַּעֲבֵרוֹת חֲמוּרוֹת, אֶלָּא בְּהַדְרָגָה הוֹלֵךְ מֵהַקַּל אֶל הַכָּבֵד, גַּם בְּדַעְתּוֹ פְּנִימָה הַמַּשְׁבֵּר לֹא נַעֲשֶׂה פִּתְאֹם וּבְפַעַם אַחַת], רַק לִפְנֵי שָׁנָה אוֹ יוֹתֵר הִתְחִילָה דַּעְתּוֹ לְהִתְפַּצֵּעַ מְעַט, פֶּצַע וְאֵינוֹ פֶּצַע, כְּנֶגַע נִרְאָה לִי בַּבַּיִת, רַק כְּנֶגַע, נֶגַע וְאֵינוֹ נֶגַע, וּמִמֶּנּוּ מְבַצְבֶּצֶת מַחֲשָׁבָה דַּקָּה מִן הַדַּקָּה, לְהִסְתַּכֵּל עַל הַתּוֹרָה וַעֲבוֹדָה כְּעַל דָּבָר נִבְזֶה וּבַטְלָנוּת, וְעַל עוֹלָם הַחִיצוֹנִי שֶׁל הוֹלֵלוּת, בַּעֲרוּת וּפַחֲזוּת כְּיָפֶה וָטוֹב, וְאָז גַּם סִבָּה קַלָּה יְכוֹלָה לִגְרֹם פֶּצַע כָּזֶה, כִּי מִצְעָרָה הִיא בְּרֵאשִׁיתָהּ וְאֵינָהּ פּוֹעֶלֶת הַרְבֵּה עָלָיו וְעַל מַעֲשָׂיו, רַבּוֹתָיו אַף חֲבֵרָיו הַיּוֹתֵר קְרוֹבִים אֵינָם מַכִּירִים בּוֹ אָז שׁוּם הִשְׁתַּנּוּת, אַךְ מְעַט מְעַט הַפֶּצַע מִתְעַמֵּק בְּנַפְשׁוֹ וּמִתְרַחֵב בְּמַחֲשַׁבְתּוֹ וּמִנֶּפֶשׁ וְעַד בָּשָׂר מְכַלֶּה, וּפִתְאֹם קוֹל רַעַשׁ נִשְׁמָע, וְהִנֵּה עָזַב אֶת בֵּית אֱלֹקִים וְנָפַל לִבְאֵר שַׁחַת, רַחֲמָנָא לִצְלַן. עַד כָּאן לְשׁוֹנוֹ.

זוֹהִי חוֹבָתֵנוּ כְּהוֹרִים וְכִמְחַנְּכִים כַּאֲשֶׁר אָנוּ מַתְחִילִים לִרְאוֹת נִצָּנִים שֶׁל רִפְיוֹן בַּעֲבוֹדַת ה', חַיָּבִים לִבְדֹּק וְלֹא לְזַלְזֵל, לָדַעַת שֶׁהַדְּבָרִים עֲלוּלִים לְהִתְפַּתֵּחַ לְמַצָּב שֶׁאַחַר כָּךְ לֹא תִּהְיֶה לָנוּ שְׁלִיטָה עַל הַנַּעֲשֶׂה. עָלֵינוּ לִפְקֹחַ עַיִן בּוֹחֶנֶת עַל הִתְנַהֲגוּת יְלָדֵינוּ, לִבְדֹּק יוֹם-יוֹם וְלֹא לְהַשְׁאִיר אֶת הָאַחֲרָיוּת לַאֲחֵרִים כֵּיוָן שֶׁאִם חַס וְשָׁלוֹם הַיֶּלֶד יִסְטֶה מִדֶּרֶךְ הַיָּשָׁר, לֹא נוּכַל לוֹמַר ''יָדֵינוּ לֹא שָׁפְכוּ אֶת הַדָּם הַזֶּה''!

זוֹ כַּוָּנַת הַכָּתוּב ''וְהָיָה כִּי יִשְׁאָלְךָ בִנְךָ בַּיּוֹם הַהוּא'', לֵאמֹר: זְכֹר אֶת שְׁאֵלוֹתָיו הַיּוֹם וַעֲנֵה לוֹ נְכוֹנָה, וּמִן הַשָּׁמַיִם יְסַיְּעוּךָ לְכַוְּנוֹ לְדֶרֶךְ הָאֱמֶת, וְאִם כָּךְ תַּעֲשֶׂה - רַבִּים סִכּוּיֶיךָ שֶׁתִּזְכֶּה בְּבָנִים צַדִּיקִים, בְּנֵי תּוֹרָה וְיִרְאֵי ה'. אַךְ עָלֵינוּ לָדַעַת, שֶׁהַדֶּרֶךְ הָעִקָּרִית לְהַקְנוֹת לַבָּנִים אֶת אַהֲבַת הַתּוֹרָה הִיא בְּאֶמְצָעוּת הַדֻּגְמָא הָאִישִׁית.

~ וְאַף אַתָּה הַקְהֵה אֶת שִׁנָּיו

''וְאַף אַתָּה הַקְהֵה אֶת שִׁנָּיו, וֶאֱמֹר לוֹ: 'בַּעֲבוּר זֶה עָשָׂה ה' לִי בְּצֵאתִי מִמִּצְרַיִם''

{{{אֵין מְשִׁיבִים לְרָשָׁע}}}

הַתְּשׁוּבָה לַבֵּן הָרָשָׁע, מְפֹרֶשֶׁת בַּכָּתוּב: ''וְהָיָה כִּי יֹאמְרוּ אֲלֵיכֶם בְּנֵיכֶם 'מָה הָעֲבֹדָה הַזֹּאת לָכֶם?' וַאֲמַרְתֶּם: זֶבַח פֶּסַח הוּא לַה' אֲשֶׁר פָּסַח עַל בָּתֵּי בְנֵי יִשְׂרָאֵל בְּמִצְרַיִם בְּנָגְפּוֹ אֶת מִצְרַיִם וְאֶת בָּתֵּינוּ הִצִּיל.''

וְיָדוּעַ דִּקְדּוּקוֹ שֶׁל [הַגְּרָ''א] בַּכָּתוּב הַזֶּה: פֵּרְשָׁה תּוֹרָה שֶׁיֹּאמְרוּ הַדְּבָרִים כִּתְשׁוּבָה לִשְׁאֵלַת הַבֵּן - לַשֶּׁאֵינוֹ יוֹדֵעַ לִשְׁאֹל נֶאֱמַר ''וְהִגַּדְתָּ לְבִנְךָ'' (שְׁמוֹת יג, ח) לַבֵּן הַתָּם עוֹנִים ''וְאָמַרְתָּ[ אֵלָיו]'', ''וְאָמַרְתָּ [לְבִנְך]ָ'' (דְּבָרִים ו, כא) בֶּחָכָם‏. אֲבָל כָּאן בַּמִּקְרָא הָאָמוּר בְּבֵן רָשָׁע, נֶאֱמַר ''וַאֲמַרְתֶּם'' סְתָם, וְלֹא נֶאֱמַר ''וַאֲמַרְתֶּם [לו]ֹ''.

וּבֵאֵר אֲדוֹנֵנוּ [הַגְּרָ''א], שֶׁאֵין מְשִׁיבִים לְרָשָׁע. שֶׁהֲרֵי הוּא עַצְמוֹ גַּם כֵּן לֹא הִפְנָה אֵלֵינוּ שְׁאֵלָה, אֶלָּא קָבַע וְהִתְרִיס לְנֶגְדֵּנוּ, כַּנֶּאֱמַר בָּעִנְיָן: ''וְהָיָה כִּי [ יֹאמְרוּ] אֲלֵיכֶם בְּנֵיכֶם מָה הָעֲבֹדָה הַזֹּאת לָכֶם'' - וְלֹא כְּהָאָמוּר אֵצֶל הַתָּם וְהֶחָכָם: ''כִּי “יִשְׁאָלְך]ָ בִּנְךָ''‏. וְהֵיכָן שֶׁאֵין שְׁאֵלָה, אֵין מִן הַצֹּרֶךְ לְהָשִׁיב. אָמְנָם בְּיַחַס לַבֵּן שֶׁאֵינוֹ יוֹדֵעַ לִשְׁאֹל, נִצְטַוִּינוּ בְּ''אַתְּ פְּתַח לוֹ'', אֲבָל אֵצֶל רָשָׁע כְּבָר נֶאֱמַר, ''אַל תּוֹכַח לֵץ'' (מִשְׁלֵי ט, ח).

וְהוֹסִיף וּבֵאֵר בָּזֶה עוֹד אֶת דִּקְדּוּק לְשׁוֹן הַמַּגִּיד כָּאן: ''לִי, וְלֹא [לו]ֹ, אִלּוּ הָיָה שָׁם, לֹא [הָיָה] נִגְאָל.'' וּמַשְׁמָע, שֶׁאֵין הָאָב מִתְפַּנֶּה לְדַבֵּר עִם הַבֵּן הָרָשָׁע עַצְמוֹ, אֶלָּא שֶׁתּוֹךְ כְּדֵי דִּבּוּרוֹ עִם הָאֲחֵרִים, עָלָיו לְהַפְנוֹת רֶמֶז לְעֶבְרוֹ, לְהַקְהוֹת אֶת שִׁנָּיו. וְ''הַקְהָיָה'' זוֹ, בְּוַדַּאי אֵין בָּהּ מִשּׁוּם גּוּף מִצְוַת סִפּוּר לַבֵּן הָרָשָׁע, אֶלָּא שֶׁהוּא מְחַנֵּךְ בָּזֶה אֶת בְּנֵי בֵּיתוֹ הָאֲחֵרִים, שֶׁלֹּא יִמָּשְׁכוּ אַחֲרָיו.

וּמָשָׁל נָאֶה אָמְרוּ בָּזֶה:

{{מָשָׁל לְכַבָּאִים שֶׁהֻזְעֲקוּ לְכַבּוֹת דְּלֵקָה גְּדוֹלָה. בְּהַגִּיעָם לַמָּקוֹם וּבִרְאוֹתָם אֶת עָצְמַת הַדְּלֵקָה הַמִּשְׁתּוֹלֶלֶת, הֵחֵלּוּ לְהַתִּיז מַיִם, דַּוְקָא לְעֵבֶר הַבָּתִּים הַסְּמוּכִים לִמְקוֹם הַשְּׂרֵפָה, אֲבָל הַבַּיִת הַבּוֹעֵר עַצְמוֹ, לֹא שָׁתוּ אֵלָיו לִבָּם וְלֹא הִתִּיזוּ עָלָיו, וְלֹא זָכָה אֶלָּא לְכַמָּה פֵּרוּרֵי טִפִּין שֶׁנִּתְּזוּ עָלָיו מִמֵּילָא.

הַצִּבּוּר הָרַב שֶׁנִּתְקַהֵל בַּמָּקוֹם תָּמַהּ לְפֵשֶׁר הַדָּבָר. וְדַיָּרֵי הַבָּתִּים הַסְּמוּכִים שֶׁהַמַּיִם הֻתְּזוּ עֲלֵיהֶם בְּזֶרֶם שׁוֹטֵף, נִקְהֲלוּ עַל הַכַּבָּאִים בִּמְחָאָה נִמְרֶצֶת: ''מַה לָּכֶם לְהַשְׁחִית אֶת רְכוּשֵׁנוּ? הֲטַחוּ עֵינֵיכֶם מֵרְאוֹת הֵיכָן מְקוֹר הַתַּבְעֵרָה. הֵן לֹא הֻזְעַקְתֶּם לְהַתִּיז מַיִם בְּעָלְמָא, אֶלָּא לְכַבּוֹת הַדְּלֵקָה. וְעֵינֵיכֶם הָרוֹאוֹת שֶׁבְּבָתֵּינוּ לֹא אָחֲזָה הָאֵשׁ. טַפְּלוּ אֵפוֹא בַּבַּיִת הַבּוֹעֵר עַצְמוֹ!''

הֱשִׁיבוּם הַכַּבָּאִים: ''שׁוֹטִים שֶׁבָּעוֹלָם! וְכִי אֵינְכֶם רוֹאִים בְּעַצְמְכֶם, שֶׁמַּצָּבוֹ שֶׁל הַבַּיִת הַבּוֹעֵר כְּשֶׁלְּעַצְמוֹ הִנּוֹ בְּכִי רַע. הַסִּכּוּי לְהַצִּילוֹ אַפְסִי, וְגַם אִם הַצֵּל נַצִּיל מַשֶּׁהוּ, יִהְיוּ אֵלּוּ שְׁיָרִים מְפֻחָמִים בִּלְבָד. לְעֻמַּת זֹאת, עָלֵינוּ לִדְאֹג מִבְּעוֹד מוֹעֵד, לַבָּתִּים הַסְּמוּכִים. כָּל עוֹד לֹא הִתְפַּשְּׁטָה הָאֵשׁ וְלֹא אָחֲזָה בָּהֶם, אֶפְשָׁר עֲדַיִן לְהָגֵן עֲלֵיהֶם בְּזִרְמֵי מַיִם כַּבִּירִים לְבַל תִּתָּפֵס בָּהֶם.''}}

הָרָשָׁע עַצְמוֹ, אֵין סִכּוּי שֶׁיֵּאוֹת לְקַבֵּל תְּשׁוּבָה וּלְהַפְנִימָהּ. אֲבָל הַבָּנִים הָאֲחֵרִים זְקוּקִים לִתְגוּבָה, כְּדֵי שֶׁלֹּא תֹּאחַז בָּהֶם אִשּׁוֹ שֶׁל רָשָׁע.

בַּסֵּפֶר [''אֲסֻפַּת מַעֲרָכוֹת''] שׁוֹאֵל הָרַב הַגָּאוֹן [יַעֲקֹב חַיִּים גּוֹלְדְוִיכְט] זַצַּ''ל: אִם כֵּן, מַהוּ זֶה הָאָמוּר בַּכָּתוּב כִּתְגוּבָה לְדִבְרֵי הָרָשָׁע: ''וַאֲמַרְתֶּם זֶבַח פֶּסַח הוּא לַה' אֲשֶׁר פָּסַח גּוֹ'''?

וְנִרְאֶה לְבָאֵר שֶׁהָרָשָׁע, אֵין מוֹכִיחִין אוֹתוֹ, אֲבָל [מוֹחִין] בַּעֲדוֹ. וּמְחָאָה, לֹא נוֹעֲדָה בְּעִקָּרָהּ לִמְנֹעַ בְּיַד הָעוֹבֵר עֲבֵרָה מִלַּעֲבֹר. תֹּרֶף פְּקִידָתָהּ הוּא לְהָגֵן עָלֵינוּ עַצְמֵנוּ, שֶׁנּוֹכַחְנוּ בִּשְׁעַת מַעֲשֶׂה. כִּי הָרוֹאֶה מַעֲשֵׂי רָשָׁע וּמִתְבּוֹנֵן בְּפָנָיו, אִי אֶפְשָׁר שֶׁלֹּא יֻשְׁפַּע מִמֶּנּוּ, בִּמְעַט אוֹ בְּהַרְבֵּה. וּכְבָר קָבְעוּ חֲכָמִים לֵאמֹר: ''כָּל הָרוֹאֶה סוֹטָה בְּקִלְקוּלָהּ, יַזִּיר עַצְמוֹ מִן הַיַּיִן'' (סוֹטָה ב.).

וְכִדְמוּת הַדְּבָרִים, בֵּאֵר [הַגָאוֹן רַבִּי אַבְרָהָם אֵלִיָהוּ דֶּסְלֶר] זַצַּ''ל, שֶׁעַל כֵּן נֶאֶמְרָה הֲלָכָה בִּמְחֻיְּבֵי מִיתַת בֵּית דִּין: ''יַד הָעֵדִים תִּהְיֶה בּוֹ בָרִאשֹׁנָה לַהֲמִיתוֹ'' (דְּבָרִים יז, ז). כִּי הֵם אֵלּוּ שֶׁנּוֹכְחוּ בִּשְׁעַת הָרֶשַׁע, הֵם שֶׁהִתְרוּ בּוֹ וְשָׁמְעוּ אֶת הָ''אַף עַל פִּי כֵן'' הַדַּוְקָנִי שֶׁלּוֹ. וְעַל כֵּן הֵם הַחַיָּבִים יוֹתֵר מִכֹּל, בִּתְגוּבָה הוֹלֶמֶת.

וְכַיּוֹצֵא בָּזוֹ מְבָאֵר] הַגְּרִי''ז מִבְּרִיסְק] זַצַּ''ל, בְּבֵאוּר מַה שֶּׁאָמְרוּ חֲכָמִים: ''אִיּוֹב שֶׁשָּׁתַק (לַעֲצַת פַּרְעֹה עַל יִשְׂרָאֵל) נִדּוֹן בְּיִסּוּרִין'' (סוֹטָה יא.). כִּי הַשְּׁתִיקָה כְּשֶׁלְּעַצְמָהּ לְתָכְנִית רֶשַׁע שְׂטָנִית, כְּגוֹן זוֹ שֶׁל ''כָּל הַבֵּן הַיִּלּוֹד הַיְאֹרָה תַּשְׁלִיכֻהוּ'' (שְׁמוֹת א, כב), הִנָּהּ שֹׁרֶשׁ פּוֹרֶה רֹאשׁ. אִי-הַתְּגוּבָה כְּשֶׁלְּעַצְמָהּ הִנָּהּ חֵטְא הַטָּעוּן כַּפָּרָה.

וְאַף כָּאן, כַּאֲשֶׁר שׁוֹמְעִים אֶת הֲטָחַת הָרָשָׁע הַמְחֻצֶּפֶת: ''מָה הָעֲבֹדָה הַזֹּאת לָכֶם!'' עָלֵינוּ לְהָגִיב מִיָּדִית בִּדְבָרִים אֱמוּנִיִּים: ''זֶבַח פֶּסַח הוּא לַה' אֲשֶׁר פָּסַח עַל בָּתֵּי בְּנֵי יִשְׂרָאֵל בְּמִצְרַיִם וְגּוֹ''', שֶׁאִלְמָלֵא כֵּן, נְהֵא אָנוּ עַצְמֵנוּ נִפְגָּעִים מִן הַבּוֹטוּת הַזּוֹ.

וְכֵן מַשְׁמַע דִּקְדּוּק לְשׁוֹן [רַשִׁ''י] בָּעִנְיָן: ''בַּעֲבוּר זֶה עָשָׂה ה' לִי'' - כָּאן‏ רָמַז תְּשׁוּבָה לַבֵּן הָרָשָׁע.'' כִּי כָּאן בִּלְבָד, הַדְּבָרִים מְכֻוָּנִים בְּרֶמֶז שֶׁל עֲקִיפִין מִיהָא לַבֵּן הָרָשָׁע. אֲבָל זוֹ הָאֲמוּרָה בִּמְקוֹמָהּ: ''וַאֲמַרְתֶּם זֶבַח פֶּסַח וְגּוֹ''', אֵינָהּ תְּשׁוּבָה לוֹ, אֶלָּא מַעֲשֵׂה מְחָאָה בְּעָלְמָא, שֶׁלֹּא נוֹעָד לְאָזְנָיו הָעֲרֵלוֹת כְּלָל.
<BR>
{{{לָמָּה לֹא מַחֲזִירִים אֶת הָרָשָׁע בִּתְשׁוּבָה?}}}

שאל בני

לָמָּה מַרְחִיקִים אֶת הָרָשָׁע וּמַקְהִים אֶת שִׁנָּיו, הֲרֵי אַדְּרַבָּה, צְרִיכִים לְקָרְבוֹ וּלְהַחֲזִירוֹ בִּתְשׁוּבָה? לָמָּה מְשִׁיבִין לוֹ דִּבְרֵי חִדּוּדִין כָּאֵלֶּה, הֲרֵי גַּם הוּא נִקְרָא בֵּן?!

תשובה:

אֶלָּא, אֵין כַּוָּנַת בַּעַל הַהַגָּדָה בְּאָמְרוֹ ''הַקְהֵה אֶת שִׁנָּיו'' שֶׁצָּרִיךְ לְגַנּוֹת סְתָם אֶת הַבֵּן הָרָשָׁע, כִּי אִם לְהַחֲלִישׁ אֶת כֹּחַ הָרַע הַפּוֹעֵל בְּקִרְבּוֹ, וְעַל יְדֵי שֶׁיְּבַטֵּל עַצְמוֹ אֶל הֶחָכָם יִהְיֶה גַּם לוֹ תִּקּוּן.

פֶּסַח הוּא זְמַן שֶׁמֵּאִיר אֶת הָאָדָם... כָּל אֶחָד יָכוֹל לְהוֹצִיא אֶת עַצְמוֹ מִן הַמְּצָרִים (מִלְּשׁוֹן ''יְצִיאַת מִצְרַיִם''). אֲפִלּוּ מִי שֶׁדַּעְתּוֹ מְעֻרְבֶּבֶת וְעוֹד אֵין לוֹ מַחֲשָׁבוֹת טְהוֹרוֹת יָכוֹל לְהִוָּשַׁע, כְּמוֹ שֶׁכָּתוּב בִּיצִיאַת מִצְרַיִם: ''וְגַם עֵרֶב רַב עָלָה אִתָּם''. גַּם הָרָשָׁע מְסֻגָּל לִהְיוֹת לוֹ תִּקּוּן בְּיָמִים אֵלּוּ עַל יְדֵי תְּשׁוּבָה... פֶּסַח הוּא זְמַן לַכֹּל...

אַךְ עָלֵינוּ לִזְכֹּר: רַק עַל רָשָׁע, שֶׁהוּא רָשָׁע בֶּאֱמֶת, נֶאֱמַר ''הַקְהֵה אֶת שִׁנָּיו'', אַךְ אִם אֵין אָנוּ יוֹדְעִים בְּוַדָּאוּת שֶׁמְּדֻבָּר כָּאן בְּאָדָם רָשָׁע וַדַּאי שֶׁחוֹבָתֵנוּ לְקָרְבוֹ וּלְעוֹדְדוֹ.

כָּךְ רָאִינוּ אֵצֶל פַּרְעֹה, שֶׁעָלָיו כָּתַב הָרַמְבַּ''ם, שֶׁמּוֹנְעִים מִמֶּנּוּ דַּרְכֵי תְּשׁוּבָה, כִּי הָרְשָׁעִים אַף בְּפִתְחָהּ שֶׁל גֵּיהִנֹּם אֵינָם שָׁבִים. עַד כְּדֵי כָּךְ רִשְׁעוּתָם טְבוּעָה בָּהֶם, שֶׁהֵם אֵינָם יְכוֹלִים לְהִשְׁתַּחְרֵר מִמֶּנָּה, אֲפִלּוּ יוֹדְעִים הֵם אֶת הָאֱמֶת. אַךְ אִם אָכֵן דַּעְתֵּנוּ נוֹטָה בְּבֵרוּר לָדַעַת שֶׁמְּדֻבָּר בְּרָשָׁע נְקַיֵּם אֶת מַאֲמַר הַמִּשְׁנָה בְּאָבוֹת (א, ז): ''אַל תִּתְחַבֵּר לָרָשָׁע''. (רַבִּי אַבְרָהָם מָרְדְּכַי אַלְתֶּר מִגּוּר, הָ''אִמְרֵי אֱמֶת'')

~ יָכוֹל מֵרֹאשׁ חֹדֶשׁ

{{{זְהִירוּת בְּצַעֲרָן שֶׁל בְּנוֹת יִשְׂרָאֵל}}}

מְסַפֶּרֶת כַּלָּתוֹ שֶׁל רַבִּי [יוֹסֵף חַיִּים זוֹנֶנְפֶלְד] זַצַּ''ל, אֵשֶׁת בְּנוֹ ר' [אֵלִיָּהוּ מָרְדְּכַי] זַ''ל:

{{אַחֲרֵי פְּטִירַת חֲמוֹתִי וּמָרָן זַצַּ''ל נִשְׁאַר בְּגַפּוֹ, עָבַרְנוּ עִם הַמִּשְׁפָּחָה לָגוּר בְּדִירָתוֹ. בַּיָּמִים הָהֵם הָיוּ מוֹשִׁיבִים כּוֹבֶסֶת עַל גַּבֵּי גִּיגִית מְלֵאָה מַיִם, וּמֵהָנֵץ הַחַמָּה עַד שְׁעַת שְׁקִיעָה הָיְתָה מְשַׁפְשֶׁפֶת אֶת יָדֶיהָ בַּכְּבִיסָה, וְכָל זֹאת תְּמוּרַת שָׂכָר זָעוּם וְעָלוּב. בְּדֶרֶךְ כְּלָל הָיְתָה זוֹ פַּרְנָסָתָן שֶׁל הָעֲנִיּוֹת שֶׁמִּבֵּין מִשְׁפְּחוֹת יוֹצְאֵי אַרְצוֹת הַמִּזְרָח. וְהִנֵּה בִּשְׁעַת בֹּקֶר מֻקְדֶּמֶת, בְּטֶרֶם יָצָא חָמִי זַצַּ''ל לִתְפִלַּת שַׁחֲרִית כְּוָתִיקִין, נִשְׁמְעוּ מֵרָחוֹק קוֹלוֹת מְרִיבָה נִרְגָּזִים, הַבָּאִים מִכִּוּוּן מַעֲלֵה ''בָּתֵּי מַחְסֶה''. ''אוּלַי תַּטְרִיחִי עַצְמֵךְ לָצֵאת וְלִרְאוֹת מַה פֵּשֶׁר הַקּוֹלוֹת וְהַצְּוָחוֹת בִּשְׁעַת בֹּקֶר מֻקְדֶּמֶת כָּזֹאת?'' - פָּנָה אֵלַי בַּאֲדִיבוּת חָמִי הַצַּדִּיק זַצַּ''ל.

כְּשֶׁחָזַרְתִּי סִפַּרְתִּי לוֹ כִּי אַחַת מִנְּשׁוֹת ''בָּתֵּי מַחְסֶה'' הִזְמִינָה אִשָּׁה תֵּימָנִיָּה שֶׁגָּרָה בִּכְפַר הַשִּׁילוֹחַ, שֶׁתָּבוֹא לְכַבֵּס אֶצְלָהּ הַיּוֹם. וְהִנֵּה כְּשֶׁבָּאָה הַמִּסְכֵּנָה בְּעוֹד חשֶׁךְ וַאֲפֵלָה בַּחוּץ, סֵרְבָה הָאִשָּׁה לְהוֹשִׁיבָהּ עַל הַכְּבִיסָה, בְּטַעֲנָה כִּי שָׁכְחָה שֶׁהַיּוֹם רֹאשׁ חֹדֶשׁ, וְאִלּוּ הָאִשָּׁה תֵּימָנִיָּה מַתְרִיעָה כְּנֶגְדָּהּ וְצוֹוַחַת, שֶׁאִם לֹא תַּעֲבֹד הַיּוֹם, לֹא יִהְיֶה לָהּ מִמַּה לְּהָבִיא טֶרֶף לְעוֹלָלֶיהָ, כִּי בַּעְלָהּ שׁוֹכֵב חוֹלֶה בַּבַּיִת וְהִיא הַמְפַרְנֶסֶת הַיְחִידָה שֶׁל הַמִּשְׁפָּחָה.

מִשֶּׁשָּׁמַע חָמִי אֶת הַסִּפּוּר, פָּנָה אֵלַי: ''הַאִם יֵשׁ לָךְ בַּמֶּה לְהַעֲסִיק אֶת הַכּוֹבֶסֶת?'' מִשֶּׁנַּעֲנָה בְּחִיּוּב, פָּנָה אֵלַי וְאָמַר: ''עֲלִי וְהַזְמִינִי אֶת הַכּוֹבֶסֶת הַתֵּימָנִיָּה וְהוֹשִׁיבִי אוֹתָהּ לְכַבֵּס. לְצַעֵר בַּת יִשְׂרָאֵל עֲלוּבָה וַעֲנִיָּה שֶׁטַּפְלֵי תְּלוּיִים בָּהּ, חָמוּר מִלַּעֲבֹר עַל מִנְהָג''.

אַחֲרֵי שֶׁהֵכַנְתִּי אֶת הַגִּיגִית וְהִדְלַקְתִּי מִתַּחְתֶּיהָ אֶת הַ''פְּרִימוּס'', וְהוֹשַׁבְתִּי לְיָדָהּ אֶת הַכּוֹבֶסֶת, בָּאָה אוֹתָהּ אִשָּׁה בְּרִיצָה, וּבִקְשָׁה מֵהַכּוֹבֶסֶת לָבוֹא אֵלֶיהָ...

''אִם לָרַב מֻתָּר לְכַבֵּס בְּרֹאשׁ חֹדֶשׁ, מֻתָּר גַּם לִי!''... (רַבִּי יוֹסֵף חַיִּים זוֹנֶנְפֶלְד) }} 

~ ''וְהִגַּדְתָּ לְבִנְךָ''

{{{בְּדֶרֶךְ שֶׁל דֻּגְמָא אִישִׁית}}}

[''בֵּן סוֹרֵר וּמוֹרֶה וְגוֹ' אֵינֶנּוּ שֹׁמֵעַ בְּקוֹל אָבִיו וּבְקוֹל אִמּוֹ וְגוֹ']'' (דְּבָרִים כא, יח).

וְקָשֶׁה: לְשֵׁם מָה מוֹסִיפָה הַתּוֹרָה ''אֵינֶנּוּ שֹׁמֵעַ בְּקוֹל אָבִיו וּבְקוֹל אִמּוֹ''? וְכִי עַל מָה וְלָמָה זֶה הוּא קָרוּי בֵּן סוֹרֵר אִם לֹא שֶׁמֵּאֵן לִשְׁמֹעַ בְּקוֹל הוֹרָיו?

מְתָרֵץ [''הַשָּׂרָף'' מִקּוֹצְק]: הַתּוֹרָה הַקְּדוֹשָׁה בָּאָה לְלַמְּדֵנוּ מָה הַסִּבָּה שֶׁהַבֵּן הַסּוֹרֵר הִגִּיעַ לְמַצָּבוֹ הַמֵּבִישׁ. הוּא] לֹא שָׁמַע אֶת קוֹל אָבִיו], הַקּוֹל קוֹל יַעֲקֹב, בְּלָמְדוֹ תּוֹרָה בְּבֵיתוֹ; הוּא לֹא שָׁמַע אֶת אַבָּא מְבָרֵךְ בִּרְכַּת הַמָּזוֹן בְּקוֹל, בַּכַּוָּנָה הָרְאוּיָה, וְגַם לֹא שְׁמָעוֹ קוֹרֵא קְרִיאַת שְׁמַע בְּדִקְדּוּק הָאוֹתִיּוֹת וְכוּ'.

גַּם אֶת אִמּוֹ הוּא לֹא שָׁמַע אוֹמֶרֶת תְּהִלִּים וּמִתְחַנֶּנֶת לֵאלֹקִים עַל בָּנֶיהָ שֶׁיִּגְדְּלוּ וְיִצְמְחוּ לְיִרְאֵי אֱלֹקִים, לֹא שְׁמָעָהּ מִתְפַּלֶּלֶת כְּמוֹ שֶׁאִשָּׁה יְהוּדִיָּה צְרִיכָה לְהִתְפַּלֵּל, וְלָכֵן נֶהְפַּךְ לְבֵן סוֹרֵר.

יְסוֹד זֶה שֶׁל הַדֻּגְמָא הָאִישִׁית שֶׁל הַהוֹרִים, מַשְׁלִים אֶת הַנֶּאֱמַר עַל הַחוֹבָה לִיצֹר אֲוִירָה נִנּוֹחָה וּשְׁלֵוָה בַּבַּיִת. כִּי בְּעוֹד שֶׁיְּצִירַת הָאֲוִירָה הַטּוֹבָה מִתְמַקֶּדֶת יוֹתֵר בְּמָה לֹּא לַעֲשׂוֹת, דְּהַיְנוּ שֶׁלֹּא לְהִתְנַגֵּשׁ עִם הַיֶּלֶד יָתֵר עַל הַמִּדָּה, הַיְסוֹד שֶׁל הַדֻּגְמָא הָאִישִׁית מְדַבֵּר בְּמֻנָּחִים אַקְטִיבִיִּים וּמַעֲשִׂיִּים.

וּשְׁנֵי הַיְסוֹדוֹת הָאֵלֶּה מַשְׁלִימִים זֶה אֶת זֶה בְּיֶתֶר שְׂאֵת, כִּי אִם נוֹצֶרֶת בַּבַּיִת אֲוִירָה נְעִימָה וּלְבָבִית, נִתֶּנֶת לַיֶּלֶד אֶפְשָׁרוּת טוֹבָה יוֹתֵר לַעֲקֹב אַחֲרֵי מַעֲשֵׂי הוֹרָיו וְלִלְמֹד מִדַּרְכֵיהֶם. רַק בְּצוּרָה זוֹ הוּא מַרְגִּישׁ קִרְבָה נַפְשִׁית וּמְעֻנְיָן בְּחֵפֶץ רַב לָקַחַת מֵהֶם מָשָׁל וְדֻגְמָא לְדַרְכֵי הַחַיִּים.

וְהָיָה אִם יְנַצְּלוּ הַהוֹרִים הִזְדַּמְּנוּת זוֹ וִישַׁפְּרוּ מַעֲשֵׂיהֶם בַּהַנְהָגָה הָרְאוּיָה בֵּינָם לְבֵין עַצְמָם, בֵּינָם לְבֵין הַמָּקוֹם וְגַם בֵּינָם לְבֵין יַלְדֵיהֶם - יֵשׁ לִתְלוֹת תִּקְוָה רַבָּה בֶּעָתִיד.

בָּרֹאשׁ וְבָרִאשׁוֹנָה, חַיָּבִים אָנוּ לְחַנֵּךְ אֶת עַצְמֵנוּ, וְכִלְשׁוֹן הַגָּאוֹן [רַבִּי שִׁמְשׁוֹן רְפָאֵל הִירְש]ׁ בְּסִפְרוֹ ''[יְסוֹדוֹת הַחִנּוּךְ]'' (ח''ב עמ' נה’): ''וּלְפִיכָךְ שׂוּמָה עָלֵינוּ לְהַתְחִיל, לֹא יְאֻחַר מִשְּׁעַת לֵדָתוֹ שֶׁל בְּכוֹרֵנוּ], אֲשֶׁר ה' חוֹנֵן אוֹתָנוּ, לִנְדֹּר נֶדֶר קָדוֹשׁ, כִּי מִשָּׁעָה זוֹ וְאֵילָךְ נְחַנֵּךְ אֶת עַצְמֵנוּ, כְּדֵי שֶׁנּוּכַל לְחַנֵּךְ אֶת בָּנֵינוּ בְּרוּחַ הַתּוֹרָה וְהַמִּצְוֹת''.

הַהוֹרִים צְרִיכִים לְהַחְשִׁיב אֶת עַצְמָם כַּחֲנִיכִים לְכָל דָּבָר, לְתִינוֹקוֹת שֶׁל בֵּית רַבָּן הָעוֹמְדִים לְקַבֵּל אֶת חִנּוּכָם הָרִאשׁוֹן, וְרַק אִם יַרְגִּישׁוּ כָּךְ וְיִחְיוּ בְּרוּחַ זוֹ הֲלָכָה לְמַעֲשֶׂה, יוּכְלוּ לְהָבִיא גַּם אֶת יַלְדֵיהֶם לִצְעֹד בְּעִקְּבוֹתֵיהֶם.

הַדֻּגְמָא שֶׁהַיֶּלֶד צָרִיךְ לִלְמֹד מֵהוֹרָיו נֶחֱלֶקֶת לִשְׁלוֹשָׁה חֲלָקִים, וּלְכָל אֶחָד מֵהֶם נוֹדַעַת חֲשִׁיבוּת מְרֻבָּה. שׂוּמָה עַל הָאַבָּא לְהַרְאוֹת דֻּגְמָא נְאוֹתָה] בְּמַעֲשִׂים הַמִּשְׁתַּיְּכִים אֶל תְּחוּמוֹ וּלְ''שֶׁטַח שִׁפּוּטוֹ]''; ח[וֹבָה עַל הָאֵם לְהַוּוֹת דֻּגְמָא לְעוֹלָלֶיה]ָ בִּדְבָרִים הַנּוֹגְעִים לָהּ; וּמֻטָּל עַל שְׁנֵיהֶם לְהִצְטַיֵּר בְּצַוְתָּא כִּדְמֻיּוֹת חִיּוּבִיּוֹת בַּדְּבָרִים הַמְשֻׁתָּפִים שֶׁלָּהֶם.

יְסוֹד זֶה שֶׁל הַדֻּגְמָא הָאִישִׁית נִתָּן לַהֲבָנָה עַל פִּי כָּל הִגָּיוֹן. כִּי הֲרֵי לְיֶלֶד בַּגִּיל הָרַךְ אֵין נְטִיָּה עַצְמָאִית לְכִוּוּן מְסֻיָּם, הוּא גַּם אֵינוֹ בַּר דֵּעָה לְהָבִין בְּשִׂכְלוֹ מָה הַדָּבָר הָרָאוּי לַעֲשׂוֹתוֹ וּמִמַּה לְּהִמָּנַע.

הוּא נָתוּן כֻּלּוֹ תַּחַת הָרְשָׁמִים הַנִּצּוֹדִים בְּעֵינָיו, וּמֻשְׁפָּע מֵהֶם. מִן הָרְשָׁמִים הַלָּלוּ מִתְפַּתַּחַת אִישִׁיּוּתוֹ, וּמִמַּה שֶּׁקּוֹלְטוֹת אָזְנָיו נוֹצָרוֹת הַמִּדּוֹת שֶׁלּוֹ, תְּכוּנוֹתָיו וְאָפְיוֹ לְכָל יְמֵי חַיָּיו.

לָכֵן, אִם הוּא רוֹאֶה בְּהוֹרָיו אַנְשֵׁי אֱמֶת, שׂוֹנְאֵי בֶּצַע, וְכָאֵלֶּה שֶׁאֵינָם מְיַחֲסִים חֲשִׁיבוּת לִדְבָרִים שֶׁל הֶבֶל, גַּם הוּא לֹא יִתְהַבֵּל, וְכָל דַּאֲגָתוֹ תִּהְיֶה נְתוּנָה לְעִנְיָנִים שֶׁבְּרוּחַ. כַּאֲשֶׁר הַהוֹרִים מְשֻׁפָּעִים בְּאַהֲבַת תּוֹרָה, וּמוֹכִיחִים זֹאת בִּפְנֵי יַלְדֵיהֶם, יֵשׁ סִכּוּי רַב שֶׁגַּם הַדּוֹר הַבָּא יִצְמַח וְיִגְדַּל מִתּוֹךְ אַהֲבַת תּוֹרָה אֲמִתִּית.

בְּהַקְדָּמָתוֹ הַנִּרְגֶּשֶׁת לַסֵּפֶר ''[אַבְנֵי חֵן]'', שֶׁל הָרַב הַגָּאוֹן רַבִּי [אַבְרָהָם יַעֲקֹב זִילְבֶּרְשְׁטֵיין[ שְׁלִיטָ''א, כּוֹתֵב אֲבִי הַמְחַבֵּר], הַגְּרִ''י זִילְבֶּרְשְׁטֵיין] שְׁלִיטָ''א, מְעַט מֵהַנְהָגוֹת הַחִנּוּךְ שֶׁל הָרַבָּנִית מָרַת [עֲלִּזָה-שׁוֹשַׁנָּה] עָלֶיהָ הַשָּׁלוֹם, וְהַדְּבָרִים רְאוּיִים לִהְיוֹת נִשְׁמָעִים בְּכָל בַּיִת:

{{בָּאתִי בָּזֶה לְהַזְכִּיר אֶת רַעְיָתִי הַצַּדֶּקֶת הַמֻּפְלֶגֶת בְּכָל מִדָּה נְכוֹנָה, הָרַבָּנִית עֲלִּזָה שׁוֹשַׁנָּה עָלֶיהָ הַשָּׁלוֹם, בַּת מָרָן עֲטֶרֶת יִשְׂרָאֵל יִבָּדֵל לְחַיִּים טוֹבִים וַאֲרֻכִּים, הַגְּרִי''שׁ אֶלְיָשִׁיב שְׁלִיטָ''א, שֶׁבִּזְכוּתָהּ זָכָה בְּנִי נ''י לְחַבֵּר סֵפֶר עַל הַ'מִּנְחַת חִנּוּךְ'.

הִיא הָיְתָה כֻּלָּהּ מַסֶּכֶת חִנּוּךְ לְבָנֶיהָ, וְקָשֶׁה לְתָאֵר בְּמִלִּים אֶת עֹצֶם שִׂמְחָתָהּ כְּשֶׁהָיְתָה מְלַוָּה מִיַּלְדוּתוֹ אֶת בְּנֵנוּ הרה''ג ר' אַבְרָהָם יַעֲקֹב שְׁלִיטָ''א לִירוּשָׁלַיִם, לְבֵית אָבִיהָ שְׁלִיטָ''א, שֶׁהָיָה מַקְצִיב לוֹ זְמַן מְסֻיָּם לְהַעֲנִיק לוֹ מֵחָכְמָתוֹ וְיִרְאָתוֹ.

רַעְיָתִי עָלֶיהָ הַשָּׁלוֹם לָבְשָׁה בִּגְדֵי שַׁבָּת וְעֵינֶיהָ זָלְגוּ דְּמָעוֹת, וְלִבָּהּ הָיָה הוֹמֶה לִרְאוֹת אֶת בְּנָהּ שׁוֹמֵעַ תּוֹרָה מֵאָבִיהָ שְׁלִיטָ''א. יוֹם טוֹב הָיְתָה עוֹשָׂה עַל כָּל מַסֶּכֶת שֶׁלָּמַד, וְהִקְרִיבָה כָּל אֲשֶׁר לָהּ עַל מְנָת לִשְׁמֹעַ אֶת קוֹל הַתּוֹרָה יוֹצֵא מִפִּיו.

הִיא עָלְתָה גַּם לְבֵיתוֹ שֶׁל מָרָן הַגָּאוֹן הָ''אֲבִי עֶזְרִי'' זַצַּ''ל, כְּדֵי לְהוֹדוֹת לוֹ עַל הַשִּׁעוּרִים הַנִּפְלָאִים שֶׁהוּא מַשְׁפִּיעַ בַּיְשִׁיבָה, וּבְנֵנוּ נ''י הָיָה חוֹזֵר עֲלֵיהֶם בְּבֵיתֵנוּ בְּחֶדְוָה וּבְשִׂמְחָה. גַּם בִּקְּשָׁה מִמֶּנּוּ שֶׁמִּדֵּי פַּעַם יְדַבֵּר עִמָּהּ בְּלִמּוּד. לִי לֹא הָיָה הָאֹמֶץ לַעֲשׂוֹת זֹאת, וְהִיא הֶחְלִיטָה שֶׁחַיֶּבֶת הִיא לְהַבִּיעַ אֶת אֲשֶׁר עַל לִבָּהּ.

הִיא גַּם הִכְנִיסָה בְּלֵב בָּנֶיהָ דֻּגְמָא שֶׁל אֵרוּחַ שֶׁל אֲנָשִׁים לֹא שְׁפוּיִים בְּבֵיתָהּ, אֲשֶׁר בְּכֹחוֹתֶיהָ הַדַּלִּים וּבְרוּחָהּ הָאַדִּירָה שִׁקְּמָה אוֹתָם, וְזוֹ הָיְתָה מַסֶּכֶת חִנּוּךְ עֲצוּמָה לְבָנֶיהָ. הִיא הָיְתָה שׁוֹמַעַת מֵהֶם חֶרְפָּתָהּ בָּרַבִּים וְלֹא הָיְתָה מְשִׁיבָה בִּגְבוּרָה עֲצוּמָה. וְקִבְּלָה בְּדוּמִיָּה אֶת חֶרְפָּתָהּ, אֲשֶׁר ''חֶטְאָהּ'' הַיָּחִיד הָיָה בָּזֶה שֶׁאֵרְחָה אוֹתָם בְּבֵיתָהּ חִנָּם לְשֵׁם ה' יִתְבָּרַךְ בִּלְבָד.

הִיא הִצְלִיחָה לְהַעֲבִיר אֶת כֹּחַ הַהַתְמָדָה הֶעָצוּם שֶׁרָאֲתָה אֵצֶל אָבִיהָ לְבָנֶיהָ. לֹא הָיָה לָהּ בְּעוֹלָמָהּ כְּלוּם; כָּל חֶפְצָהּ הָיָה לְהַעֲנִיק לְיוֹצְאֵי חֲלָצֶיהָ תּוֹרָה וְיִרְאַת שָׁמַיִם, וְזַכָּאִית נִשְׁמָתָהּ בְּגַן עֵדֶן, בְּצֵל אִמָּהּ הָרַבָּנִית שֵׁיינֶע חַיָּה אֶלְיָשִׁיב עָלֶיהָ הַשָּׁלוֹם, שֶׁהָיְתָה לָהּ לְמוֹרָה דֶּרֶךְ בְּחָכְמָתָהּ וּבְיִרְאָתָהּ וּרְדִיפַת הַשָּׁלוֹם שֶׁלָּהּ''. עַד כָּאן לְשׁוֹן דְּבָרָיו שֶׁל הָרַב.}}

אִם רוֹאִים אֶת יְלָדֶיהָ בְּתִפְאֶרֶת הַתְמָדָתָם הָעֲצוּמָה, וּבְאַהֲבַת הַתּוֹרָה הַיּוֹקֶדֶת שֶׁלָּהֶם, צָרִיךְ לָדַעַת שֶׁמְּקוֹרָהּ שֶׁל אַהֲבָה זוֹ הוּא בְּאִמָּם הַגְּדוֹלָה עָלֶיהָ הַשָּׁלוֹם. כִּי כַּאֲשֶׁר הַהוֹרִים מְהַוִּים דֻּגְמָא לְיַלְדֵיהֶם בְּעִנְיָנִים אֵלֶּה, וּמִתְפַּלְלִים עֲלֵיהֶם תָּמִיד שֶׁיִּזְכּוּ לִהְיוֹת גְּדוֹלִים בַּתּוֹרָה, יֵשׁ לָהֶם לְקַוּוֹת שֶׁהַיְלָדִים לֹא יַכְזִיבוּ.

וּמִכָּאן כְּדַאי לְהָאִיר אֶת עֵינֵיהֶם אֶל הָאִמָּא הַמַּשְׁקִיעָה כֹּחוֹת נֶפֶשׁ, זְמַן וָמֶרֶץ לְלֹא לֵאוּת בְּחִנּוּךְ יְלָדֶיהָ, מִן הָרָאוּי שֶׁנֵּדַע מַהִי הַדֶּרֶךְ הַנְּכוֹנָה שֶׁכְּדַאי לְשָׁם לְהַפְנוֹת אֶת כָּל הַכֹּחוֹת.

~ הַ''בַּבָּא סָאלִי'' נִלְחָם לְמַעַן חִנּוּךְ טָהוֹר

חִנּוּךְ הַיְלָדִים הוּא אַחַת הַמְּשִׂימוֹת הַקָּשׁוֹת בְּיוֹתֵר הַמֻּטָּלוֹת עַל הַהוֹרִים. כָּל בַּר דַּעַת מֵבִין כִּי חִנּוּכוֹ שֶׁל הַיֶּלֶד תָּלוּי בִּשְׁנֵי גּוֹרְמִים: הַחִנּוּךְ בַּבַּיִת וְהַחִנּוּךְ בְּבֵית הַסֵּפֶר כַּאֲשֶׁר הָאֶחָד מַשְׁלִים אֶת הַשֵּׁנִי.

אֵין סָפֵק, כִּי הוֹרֶה הַשּׁוֹלֵחַ אֶת בָּנָיו לְבֵית סֵפֶר מְסֻיָּם רַק בִּגְלַל קִרְבָתוֹ לְבֵיתוֹ, וְזוֹ הַסִּבָּה הַמַּכְרִיעָה בַּשִּׁקּוּלִים - אַף עַל פִּי שֶׁבְּבֵית סֵפֶר זֶה אֵין מְלַמְּדִים לְפִי הַשְׁקָפַת הַתּוֹרָה, הֲרֵי שֶׁהוֹרֶה זֶה הוּא בִּבְחִינַת חוֹטֵא וּמַחֲטִיא אֶת נַפְשׁוֹת יְלָדָיו.

לֹא אַחַת הִתְלַבְּטֻיּוֹת רַבּוֹת מְקַנְּנוֹת בְּלִבָּם שֶׁל הוֹרִים מְסֻיָּמִים לְגַבֵּי הַהַחְלָטָה בִּבְחִירַת הַמּוֹסָד הַחִנּוּכִי וּלְעִתִּים שִׁקּוּלִים זָרִים הֵם הַמַּכְרִיעִים אֶת הַכַּף, כְּגוֹן: שְׂכַר הַלִּמּוּד, הַסָּעָה, קִרְבָה לַבַּיִת, כַּאֲשֶׁר הֵם אָמְנָם דְּבָרִים חֲשׁוּבִים אַךְ לֹא עִקָּרִיִּים. מִן הָרָאוּי לְהַשְׁמִיעַ לְאוֹתָם הוֹרִים שֶׁאָסוּר שֶׁסִּבּוֹת טֶכְנִיּוֹת מֵעֵין אֵלּוּ יִהְיוּ הַשִּׁקּוּל הָעִקָּרִי וְהַמַּכְרִיעַ בַּהַחְלָטָה!

לֹא אַחַת הוֹרִים רַבִּים מִתְקַשִּׁים לְהָבִין מַדּוּעַ זֶה קוֹרֶה לַבֵּן שֶׁלָּהֶם, אֵיךְ פִּתְאֹם הוּא ''בּוֹרֵחַ לָהֶם מֵהַיָּדַיִם'', מַדּוּעַ הַדָּת הָפְכָה אֶצְלוֹ לְעֹל, מַדּוּעַ אֵין לוֹ חֵשֶׁק לַתּוֹרָה.

הוֹרִים הַחֲפֵצִים בְּהַצְלָחַת בְּנֵיהֶם חַיָּבִים לָדַעַת כִּי עֲבוֹדָתָם הַחִנּוּכִית בַּבַּיִת הִיא הַבָּסִיס לְהַצְלָחַת הַיֶּלֶד אַךְ מִנֶּגֶד לַעֲקֹב אַחַר הֶשֵּׂגָיו וְלִהְיוֹת בְּקֶשֶׁר מַתְמִיד עִם מְחַנְּכָיו.

[הַבַּבָּא סָאלִי] זַצַּ''ל יָדַע כִּי אַחַת מֵאַבְנֵי הַיְסוֹד לְחִנּוּכוֹ הַטָּהוֹר וְהַקָּדוֹשׁ שֶׁל הַיֶּלֶד הוּא מְקוֹם חִנּוּכוֹ וְעַל כֵּן הִקְפִּיד מְאֹד בָּעִנְיָן.

מַעֲשֶׂה נִפְלָא עַל כָּךְ מוּבָא בַּסֵּפֶר ''[סִידְנָא בַּבָּא סָאלִי]'':

{{כַּאֲשֶׁר כִּהֵן הַגָּאוֹן הַקָּדוֹשׁ רַבֵּנוּ יִשְׂרָאֵל אֲבִיחֲצִירָא זַצַּ''ל כְּרַבָּהּ שֶׁל בּוּדְנִיב שֶׁבְּמָרוֹקוֹ, נָסַע פַּעַם לַכְּפָרִים סָבִיב כְּדֵי לַעֲמֹד עַל מִשְׁמַר הַדָּת וְהַמִּצְוֹת. נִצְּלוּ הַמַּשְׂכִּילִים אֶת הֶעְדֵּרוֹ, שָׂכְרוּ מִבְנֶה מְפֹאָר, וְהֵחֵלּוּ בְּרִשּׁוּם תַּלְמִידִים לְבֵית סֵפֶר בְּרוּחַ הַהַשְׂכָּלָה הַכַּפְרָנִית.

כְּשֶׁשָּׁב הַבַּבָּא סָאלִי מַמַּסָּעוֹ הָיוּ הַלִּמּוּדִים בְּעִצּוּמָם. כִּנֵּס אֶת הַקָּהָל וְדָרַשׁ בְּמַפְגִּיעַ לְהוֹצִיא אֶת הַיְלָדִים מִבֵּית הַסֵּפֶר הַמַּעֲבִירָם עַל דָּתָם. הַלָּלוּ לֹא הֶחֱרִישׁוּ. מְנַהֵל בֵּית הַסֵּפֶר עָבַר מִבַּיִת לְבַיִת וּפִתָּה אֶת הַהוֹרִים בְּחֶלְקַת לָשׁוֹן וּבְמַתַּת יָד לְהַשְׁאִיר אֶת הַבָּנִים בְּבֵית סִפְרוֹ. נַעֲנָה הַבַּבָּא סָאלִי וְאָמַר: ''אָב שֶׁלֹּא יוֹצִיא אֶת בָּנָיו מִבֵּית הַסֵּפֶר הַחִלּוֹנִי, מֻבְטָח לוֹ שֶׁבְּנוֹ לֹא יוֹצִיא שְׁנָתוֹ!''

לְמָחֳרַת הַיּוֹם נִסְגַּר בֵּית הַסֵּפֶר בְּאֵין תַּלְמִידִים...

אַךְ הַשָּׂטָן לֹא אָמַר נוֹאָשׁ. הַמַּשְׂכִּילִים הֶחְלִיטוּ לִכְפּוֹת אֶת אַרְסָם דֶּרֶךְ מִשְׂרַד הַחִנּוּךְ הַמָּרוֹקָאִי וּלְחוֹקֵק חֹק שֶׁיְּחַיֵּב אֶת הַיְּהוּדִים לִשְׁלֹחַ אֶת בְּנֵיהֶם לַחִנּוּךְ הַכְּלָלִי.

הַבַּבָּא סָאלִי הֶחְלִיט לִלְחֹם בַּחֹק. שַׂר הַמִּשְׁטָרָה הִכִּירוֹ אִישִׁית וְהוּא הָיָה בְּנוֹ שֶׁל הַפֶּחָה בָּעִיר בּוּדְנִיב. הַעֲרָצָתוֹ שֶׁל הַפֶּחָה לַבַּבָּא סָאלִי הָיְתָה כֹּה רַבָּה, עַד שֶׁבִּקְשׁוֹ שֶׁיַּתִּיר לִבְנוֹ, אוֹפְקִיר, לְהִתְרוֹעֵעַ בְּקַטְנוּתוֹ עִם בְּנֵי בֵּיתוֹ שֶׁל הָרַב. עַתָּה גָּדַל אוֹפְקִיר, עָלָה בְּסֻלַּם הַתַּפְקִידִים עַד שֶׁהָיָה לְשַׂר הַמִּשְׁטָרָה.

נָסַע הַבַּבָּא סָאלִי לְעִיר הַמְּלוּכָה רַבָּאט וּבִקֵּשׁ לְהִוָּעֵד עִם אוֹפְקִיר. הִתְבָּרֵר שֶׁהוּא שׁוֹהֶה עַתָּה עִם חֲבֵרָיו הַשָּׂרִים בִּישִׁיבַת הַמֶּמְשָׁלָה. בִּקֵּשׁ הַבַּבָּא סָאלִי לְהוֹדִיעוֹ שֶׁהוּא מַמְתִּין לוֹ. לְהַפְתָּעַת הַכֹּל, קָטַע אוֹפְקִיר אֶת הִשְׁתַּתְּפוּתוֹ בַּיְשִׁיבָה וְיָצָא אֶל הָרַב.

''מַדּוּעַ זֶה בָּא כְּבוֹד הָרַב לְבַקְּרֵנִי?'' - שָׁאַל בְּיִרְאַת כָּבוֹד.

''עַם יִשְׂרָאֵל וְתוֹרָתוֹ נְתוּנִים בְּיָדֶיךָ!'' - אָמַר לוֹ הַבַּבָּא סָאלִי בְּהִתְרַגְּשׁוּת עֲצוּמָה.

''אֵינִי מֵבִין'' - אָמַר אוֹפְקִיר.

''עוֹמְדִים לְחוֹקֵק חֹק הַמְיֻעָד לְהַרְעִיל אֶת לִבּוֹת יַלְדֵי יִשְׂרָאֵל, לְהַלְעִיטָם בְּלִמּוּדֵי כְּפִירָה וְאֶפִּיקוֹרְסוּת!'' - הִסְבִּיר הָרַב בְּהִתְרַגְּשׁוּת.

שָׁמַע אוֹפְקִיר עַל הַחֹק הַמֻּצָּע, אַךְ עִנְיָן זֶה לֹא הָיָה בִּתְחוּם סַמְכוּתוֹ.

''אֲנִי שַׂר הַמִּשְׁטָרָה'' - הִזְכִּיר לְאוֹרְחוֹ - ''לֹא שַׂר הַחִנּוּךְ!''

''לֹא'' - הֵשִׁיב הַבַּבָּא סָאלִי - ''דַּע לְךָ, כִּי מֵרֶגַע זֶה וְאֵילָךְ אֵינְךָ שַׂר הַמִּשְׁטָרָה אֶלָּא שַׂר הַחִנּוּךְ!''

''הַכֵיצַד?'' - תָּמַהּ אוֹפְקִיר.

''זֶה עַתָּה הֶחְלִיטָה הַמֶּמְשָׁלָה בְּהֵעָדֶרְךָ לְמַנּוֹתְךָ כְּשַׂר הַחִנּוּךְ!'' - הוֹדִיעוֹ הָרַב.

''אִם כֵּנִים דְבַרֵיךּ, רָבִּי, מַבְטִיחַ אַנִי לְךּ חֲגִיגִית כִּי הַחֹק לֹא יִתְקַבַּל.'' - עָנָה אוֹפְקִיר הַמֻּפְתָּע.

הוּא שָׁב לִישִׁיבַת הַמֶּמְשָׁלָה שָׁם הִתְקַבֵּל בִּתְרוּעוֹת וּבִבְרָכוֹת וּבִשְּׂרוּהוּ כִּי זֶה עַתָּה נִבְחַר פֶּה אֶחָד לִכְהֻנַּת שַׂר הַחִנּוּךְ...

הַדָּבָר הָרִאשׁוֹן שֶׁעָשָׂה בִּכְהֻנָּתוֹ הַחֲדָשָׁה - בִּטּוּל הַצָּעַת הַחֹק לְחַיֵּב אֶת יַלְדֵי יִשְׂרָאֵל בְּלִמּוּדֵי כְּפִירָה, וּלְאַפְשֵׁר לָהֶם לְהַמְשִׁיךְ בְּחִנּוּכָם הַמְּקוֹרִי בְּרוּחַ מוֹרֶשֶׁת הַדּוֹרוֹת.}}

~ ''הָבָה נִתְחַכְּמָה לוֹ''

{{{''בְּמִדָּה שֶׁאָדָם מוֹדֵד מוֹדְדִין לוֹ''.}}}

שְׁלשָׁה הָיוּ בְּאוֹתָהּ עֵצָה: בִּלְעָם וְאִיּוֹב וְיִתְרוֹ.

בִּלְעָם שֶׁיָּעַץ - נֶהֱרַג. אִיּוֹב שֶׁשָּׁתַק - נִדּוֹן בְּיִסּוּרִים.

יִתְרוֹ שֶׁבָּרַח - זָכוּ בָּנָיו שֶׁיָּשְׁבוּ בְּלִשְׁכַּת הַגָּזִית. (סוֹטָה יא.)

''בְּמִדָּה שֶׁאָדָם מוֹדֵד מוֹדְדִין לוֹ''. כְּלָל הוּא, כִּי הַשָּׂכָר וְהָעֹנֶשׁ בָּאִים עַל הָאָדָם מִדָּה כְּנֶגֶד מִדָּה. אִם, לְמָשָׁל, מָדַד הָאָדָם וְנָתַן צְדָקָה לְעָנִי מְלֹא חָפְנָיו, מוֹדֵד הַקָּדוֹשׁ בָּרוּךְ הוּא בְּחָפְנָיו וְנוֹתֵן לוֹ שְׂכָרוֹ (סַנְהֶדְרִין ק.). וְכָךְ גַּם עָנְשׁוֹ שֶׁל הָאָדָם בָּא מִדָּה כְּנֶגֶד מִדָּה: כֵּיוָן שֶׁקִּשְּׁטָה הַסּוֹטָה עַצְמָהּ לַעֲבֵרָה, צִוְּתָה הַתּוֹרָה לְנַוְּלָהּ (סוֹטָה ח:). שִׁמְשׁוֹן הָלַךְ אַחַר עֵינָיו וְנָתַן עֵינָיו בִּדְלִילָה, ''כִּי הִיא יָשְׁרָה] בְעֵינָי]'', לְפִיכָךְ נִקְּרוּ פְּלִשְׁתִּים אֶת עֵינָיו (סוֹטָה ט:). וַשְׁתִּי הָרְשָׁעָה הָיְתָה מְבִיאָה בְּנוֹת יִשְׂרָאֵל וּמַפְשִׁיטָתָן עֲרֻמּוֹת, לְפִיכָךְ צִוָּה אֲחַשְׁוֵרוֹשׁ לַהֲבִיאָהּ לְפָנָיו לַמִּשְׁתֶּה כְּשֶׁהִיא עֲרֻמָּה (מְגִלָּה יב:).

אַף עָנְשָׁם שֶׁל בִּלְעָם וְיִתְרוֹ הָיָה מִדָּה כְּנֶגֶד מִדָּה:

בִּלְעָם, שֶׁיָּעַץ שֶׁיַּהַרְגוּ יַלְדֵי יִשְׂרָאֵל וְיַשְׁלִיכוּם לַנָּהָר, לְפִיכָךְ נֶעֱנַשׁ וְנִדּוֹן לְמִיתָה. אַף יִתְרוֹ קִבֵּל שְׂכָרוֹ מִדָּה כְּנֶגֶד מִדָּה, שֶׁהֲרֵי הָיָה עָשִׁיר מֻפְלָג, וְכָל חֻקֵּי מִצְרַיִם הָיוּ עַל פִּיו, וְיָשַׁב בִּכְבוֹדוֹ שֶׁל עוֹלָם, וְכֵיוָן שֶׁוִּתֵּר עַל הַכֹּל וּבָרַח, זָכָה לְכָבוֹד גָּדוֹל שֶׁיָּשְׁבוּ מִבְּנֵי בָּנָיו בְּלִשְׁכַּת הַגָּזִית.

וְאוּלָם, מַה מִּדָּה כְּנֶגֶד מִדָּה יֵשׁ אֵצֶל אִיּוֹב שֶׁכֵּיוָן שֶׁשָּׁתַק נִדּוֹן בְּיִסּוּרִים?

אֶלָּא לְאִיּוֹב הָיוּ שִׁקּוּלִים וְחֶשְׁבּוֹנוֹת רַבִּים לַשְּׁתִיקָה שֶׁגָּזַר עָלָיו לְנֹכַח הָעֵצָה ''כָּל הַבֵּן הַיִּלּוֹד הַיְאֹרָה תַּשְׁלִיכוּהוּ''. הוּא סָבַר, כִּי אַף עַל פִּי שֶׁמִּן הַדִּין עָלָיו לִמְחוֹת, אוּלָם בַּמִּקְרֶה הַזֶּה לֹא תּוֹעִיל הַמְּחָאָה וְלֹא כְלוּם, וְאִם כֵּן ''כְּשֵׁם שֶׁמִּצְוָה לוֹמַר דָּבָר הַנִּשְׁמָע כָּךְ מִצְוָה שֶׁלֹּא לוֹמַר דָּבָר שֶׁאֵינוֹ נִשְׁמָע'' (יְבָמוֹת סה:). וְאַדְּרַבָּה, סָבַר אִיּוֹב כִּי מוּטָב שֶׁלֹּא לִמְחוֹת עַתָּה, וְאָז יִשָּׁאֵר בְּמִשְׂרָתוֹ וּבְמַעֲמָדוֹ, כְּדֵי שֶׁאַחַר כָּךְ כְּשֶׁתָּבוֹא הַהִזְדַּמְּנוּת הָרְאוּיָה, יִהְיֶה בְּיָדוֹ לִפְעֹל לְטוֹבַת יִשְׂרָאֵל.

הֵבִיא עָלָיו הַקָּדוֹשׁ בָּרוּךְ הוּא יִסּוּרִים, כְּדֵי שֶׁאִיּוֹב יִזְעַק מָרָה עַל יִסּוּרָיו.

וְאוּלָם, לִכְאוֹרָה, לְשֵׁם מָה זָעַק וְצָוַח עַל יִסּוּרָיו, וְכִי יֵשׁ בְּכָךְ כְּדֵי לְהוֹעִיל וְלוּ בְּמַשֶּׁהוּ?

אֶלָּא זֶה הַכְּלָל: כְּשֶׁכּוֹאֵב - זוֹעֲקִים. וְאִם אַף עַל פִּי שֶׁאֵין בְּכָךְ כְּדֵי לְהוֹעִיל מְאוּמָה, מִכָּל מָקוֹם הָאָדָם זוֹעֵק כָּל אֵימַת שֶׁחָשׁ כְּאֵב וָצַעַר, מַדּוּעַ אֵפוֹא לֹא זָעַק אִיּוֹב עַל גְּזֵרַת הַבָּנִים?

עַל כָּרְחֲךָ, שֶׁהַגְּזֵרָה לֹא נָגְעָה לְלִבּוֹ וְלֹא כָּאֲבָה לוֹ כְּאֵב אֲמִתִּי.

אִיּוֹב שֶׁשָּׁתַק נִדּוֹן בְּיִסּוּרִים, מִדָּה כְּנֶגֶד מִדָּה... (בְּשֵׁם מָרָן הַגְּרִי''ז)

~ ''וָאֶרְאֵךְ מִתְבּוֹסֶסֶת בְּדָמָיִךְ''

{{{תַּעֲלוּמַת רֶצַח הַנַעֲרָה הַנוֹצְרִיָּה}}}

{{א.

בְּיַעַר סָמוּךְ לַעֲיָרָה יְהוּדִית נִמְצְאָה נַעֲרָה נוֹצְרִיָּה הֲרוּגָה. הַיְדִיעָה נָפוֹצָה חִישׁ מַהֵר בִּכְפָרֵי הַסְּבִיבָה, וּמִיָּד הֵחֵלּוּ בֵּין הַגּוֹיִים לְדַבֵּר עַל כָּךְ שֶׁיַּד הַיְּהוּדִים בָּרֶצַח, מִכֵּיוָן שֶׁהֵם זְקוּקִים לְדַם נוֹצְרִים בִּשְׁבִיל לָלוּשׁ בּוֹ אֶת מַצּוֹתֵיהֶם, וְהַיָּמִים הָיוּ סְמוּכִים לְפֶסַח...

הַיַּעַר הָיָה בִּרְשׁוּתוֹ שֶׁל חוֹכֵר יְעָרוֹת יְהוּדִי בְּשֵׁם ר' שְׁמוּאֵל, שֶׁגָּר בָּעֲיָרָה הַיְּהוּדִית הַסְּמוּכָה. הוּא חָכַר אֶת הַיַּעַר מֵאֵת פָּרִיץ הַסְּבִיבָה בִּשְׁבִיל לִכְרֹת אֵת עֵצָיו. וּמוּבָן שֶׁהַחֲשָׁד נָפַל עָלָיו.

הַנִּרְצַחַת הָיְתָה בִּתּוֹ שֶׁל אַחַד הַפּוֹעֲלִים הַנָּכְרִיִּים מֵעוֹבְדָיו שֶׁל ר' שְׁמוּאֵל בַּיַּעַר, הִיא הָיְתָה מְבִיאָה בְּכָל יוֹם אֹכֶל לְאָבִיהָ בַּיַּעַר, וְגַם בְּאוֹתוֹ הַיּוֹם עָשְׂתָה כָּךְ. ר' שְׁמוּאֵל הָיָה בַּיַּעַר בְּשָׁעָה שֶׁהָרֶצַח אֵרַע, וּמִיָּד לְאַחַר מִכֵּן עָזַב אֶת הַיַּעַר. הַאִם זְקוּקִים עוֹד לְהוֹכָחוֹת ''מְשַׁכְנְעוֹת'' יוֹתֵר שֶׁהִנֵּהוּ הָרוֹצֵחַ?

מִיָּד נִמְצָא גַּם ''עֵד רְאִיָּה''. נַעַר בֶּן עֶשְׂרִים הֵעִיד שֶׁהוּא בְּעַצְמוֹ הָיָה בַּיַּעַר בְּאוֹתָהּ שָׁעָה. הוּא שָׁמַע צְעָקוֹת וְרָץ מַהֵר אֶל הַמָּקוֹם שֶׁמִּמֶנּוּ הִגִּיעַ הַקּוֹל. כְּשֶׁהִגִּיעַ לְשָׁם רָאָה כְּבָר אֶת הַנַּעֲרָה מֵתָה. הוּא עוֹד הִסְפִּיק לִרְאוֹת אֶת חוֹכֵר הַיַּעַר הַיְּהוּדִי כְּשֶׁהוּא מִתְרַחֵק מִן הַמָּקוֹם, וּבְיָדוֹ סַכִּין מְטַפְטֵף דָּם וְסִיר גָּדוֹל בּוֹ קִבֵּל אֶת דַּם הַנִּרְצַחַת.

ר' שְׁמוּאֵל נֶאֱסַר וְאִתּוֹ נֶאֶסְרוּ גַּם הָרַב וְרָאשֵׁי הַקָּהָל, מִכֵּיוָן שֶׁנּוֹדַע שֶׁבַּלַּיְלָה לִפְנֵי כֵן הָיְתָה אֲסֵפָה בְּבֵית ר' שְׁמוּאֵל וּ''בָרוּר'' אֵפוֹא שֶׁהָרֶצַח תֻּכְנַן אָז, וְנַעֲשָׂה עַל דַּעַת כָּל רָאשֵׁי הַקָּהָל.

רָאשֵׁי הַפְּעִילִים בַּהֲסָתָה נֶגֶד הַיְּהוּדִים הָיוּ הַכֹּמֶר וְהַפָּרִיץ. הֵם דָּרְשׁוּ מִשְׁפָּט מָהִיר נֶגֶד הָאֲסִירִים.

יְהוּדֵי הַמָּקוֹם שָׁלְחוּ מִיָּד שְׁלוּחִים אֶל הַצַּדִּיק ר' לֵוִי יִצְחָק מִבֶּרְדִּיטְשׁוֹב זַצַּ''ל, לְהוֹדִיעַ לוֹ עַל צָרָתָם וּלְבַקְשׁוֹ לִפְעֹל לִישׁוּעָתָם. הַצַּדִּיק חִזֵּק אֶת רוּחָם הַנּוֹאֶשֶׁת, עוֹדֵד אוֹתָם בִּדְבָרִים וְאָמַר לָהֶם שֶׁיְּבַקְשׁוּ רַחֲמִים וְיִגְזְרוּ תַּעֲנִית, וְהַתְּשׁוּעָה מִן הַשָּׁמַיִם בֹּוא תָּבוֹא.

ב.

בְּיוֹם בָּהִיר אֶחָד הוֹפִיעַ בְּחַדְרוֹ שֶׁל הַצַּדִּיק מִבֶּרְדִּיטְשׁוֹב אָדָם לֹא מֻכָּר. לְפִי לְבוּשׁוֹ וְאֹפֶן דִּבּוּרוֹ נִרְאָה כְּאִכָּר רוּסִי. מַה טִּיבוֹ שֶׁל גּוֹי אֵצֶל הַצַּדִּיק מִבֶּרְדִּיטְשׁוֹב? הָיָה הַדָּבָר לְחִידָה בְּעֵינֵי כֹּל. וּכְשֶׁבִּקֵּשׁ לְהִכָּנֵס אֶל הָרַבִּי לֹא נְתָנוֹ הַגַּבַּאי.

''מַה מְּדַמִּים אַתֶּם, שֶׁאֲנִי גּוֹי?'' - אָמַר הָאָדָם הַמּוּזָר - ''יְהוּדִי אֲנִי! וְאִלְמָלֵא קָרָא לִי הָרַבִּי לֹא הָיִיתִי בָּא אֵלָיו''...

מִשֶּׁשָּׁמְעוּ ''נֻסָּח'' כָּזֶה פָּתְחוּ לְפָנָיו אֶת הַדֶּלֶת. הָרַבִּי קִבֵּל אוֹתוֹ בְּ''שָׁלוֹם עֲלֵיכֶם'' לְבָבִי וְשׂוֹחַח אִתּוֹ בִּידִידוּת.

עַד מְהֵרָה נוֹדַע בֶּחָצֵר טִיבוֹ שֶׁל עִנְיָן. אוֹתוֹ אָדָם הָיָה יְהוּדִי שֶׁגָּר בֵּין הַגּוֹיִּם. הוּא דָּבַק בִּסְבִיבָתוֹ הַגּוֹיִית, לָבַשׁ כְּגוֹי וְחַי כְּמִנְהֲגֵי הַגּוֹיִם, עַד שֶׁכִּמְעַט שָׁכַח אֶת מוֹצָאוֹ הַיְּהוּדִי. אוּלָם עוֹד הִבְהֵב בְּלִבּוֹ זִיק חַלָּשׁ וְלֹא נִרְגָּשׁ שֶׁל יַהֲדוּת, שֶׁלֹּא נִתָּן לְהַכִּירוֹ מִבַּעַד לְפַרְצוּף הַגּוֹיִּם הַמְגֻשָּׁם שֶׁלּוֹ.

הַצַּדִּיק מִבֶּרְדִּיטְשׁוֹב שֶׁיָּדַע מִמֶּנּוּ שָׁלַח לִקְרֹא לוֹ. הַשָּׁלִיחַ שֶׁל הָרַבִּי אָמַר לוֹ בִּמְפֹרָשׁ, שֶׁאֵין הַצַּדִּיק מְבַקֵּשׁ לְהוֹכִיחוֹ עַל מַעֲשָׂיו וּלְהַשְׁפִּיעַ עָלָיו שֶׁיַּחֲזֹר לְמוּטָב, אֶלָּא הוּא רוֹצֶה מִמֶּנּוּ טוֹבָה בְּעִנְיָן שֶׁל הַצָּלַת נְפָשׁוֹת. הַהוּא הָיָה בַּעַל לֵב טוֹב, וּמִשֶּׁשָּׁמַע כָּךְ, מִהֵר לָבוֹא.

הָרַבִּי סִפֵּר לוֹ עַל הַמְּאֹרָע שֶׁנָּפַל בְּאוֹתָהּ עֲיָרָה, וְעַל הַסַּכָּנָה הַמְרַחֶפֶת עַל יְהוּדֵי הַמָּקוֹם מֵעֲלִילַת הַדָּם שֶׁנִּטְפְּלָה עֲלֵיהֶם. הוּא אָמַר לוֹ: ''בְּיָדְךָ לַעְזֹר לְאַחֶיךָ וְהַחוֹבָה עָלֶיךָ לַעֲשׂוֹת זֹאת''.

''כֵּיצַד?'' - שָׁאַל הַלָּה.

''הֲלֹא מַרְאֶה שֶׁל גּוֹי לְךָ'' - עָנָה הָרַבִּי - ''וְלֹא יִקְשֶׁה עָלֶיךָ לָבוֹא בֵּין הַגּוֹיִּם שֶׁל אוֹתָהּ עֲיָרָה וְלִקְשֹׁר שִׂיחָה עִמָּהֶם. תִּשְׁתַּדֵּל אֵפוֹא לְהוֹצִיא מֵהֶם פְּרָטִים הַיְדוּעִים לָהֶם עַל דְּבַר הָרֶצַח. אוּלַי תּוּכַל לְהָפֵר אֶת מְזִמּוֹתֵיהֶם הַשְּׁפָלוֹת נֶגֶד הַיְּהוּדִים''.

ג.

הַיְּהוּדִי הַמִּתְנַכֵּר קִבֵּל אֶת הַתַּפְקִיד שֶׁהִטִּיל עָלָיו הַצַּדִּיק מִבֶּרְדִּיטְשׁוֹב. הוּא יָדַע כַּמָּה קָשָׁה הַמְּשִׂימָה שֶׁקִּבֵּל עָלָיו, אֲבָל הָיָה נָכוֹן לַעֲשׂוֹת אֶת הַכֹּל בִּשְׁבִיל לְהַצִּיל אֶת אֶחָיו הַנְּתוּנִים בְּסַכָּנָה.

בְּמַסְוֶה שֶׁל סוֹחֵר נוֹדֵד נִכְנַס אֶל אוֹתוֹ הַכְּפָר וְהֵחֵל לְהִתְרוֹעֵעַ עִם תּוֹשָׁבָיו. הָיָה מַרְבֶּה שִׂיחָה עִם הַכַּפְרִיִּים עַל כּוֹסוֹת יַ''שׁ, וְעַד מְהֵרָה נוֹדַע לוֹ מִי וָמִי הָעוֹמְדִים בְּרֹאשׁ הַהֲסָתָה נֶגֶד הַיְּהוּדִים. כֵּן נוֹדַע לוֹ עַל דְּבַר הַנַּעַר ''עֵד הָרְאִיָּה'' שֶׁהֵעִיד נֶגֶד ר' שְׁמוּאֵל.

הוּא מִהֵר לְהִתְיַדֵּד עִם הַנַּעַר וְנַעֲשָׂה כְּרֵעַ כְּאָח לוֹ. הָיָה מַזְמִינוֹ תְּכוּפוֹת לְבָתֵּי הַיַּיִן וְהָיָה מַשְׁקֵהוּ כּוֹסוֹת מְלֵאוֹת מִמַּשְׁקְאוֹת הָאַלְכּוֹהוֹל הַמְשֻׁבָּחִים בְּיוֹתֵר, וּבְהִזְדַּמְּנֻיּוֹת כָּאֵלֶּה הָיָה הַנַּעַר מְגַלֶּה לְפָנָיו אֶת כָּל לִבּוֹ. בְּיִחוּד הָיָה הַ''סּוֹחֵר'' מַרְבֶּה לְדַבֵּר עִם הַנַּעַר דִּבְרֵי שִׂנְאָה נֶגֶד הַיְּהוּדִים.

פַּעַם בִּהְיוֹת הַ''סּוֹחֵר'' בְּחֶבְרַת הַנַּעַר, וְהַנַּעַר הָיָה שָׁתוּיּ כַּהֹגֶן, אָמַר אֵלָיו הַ''סּוֹחֵר'' בְּתוֹךְ דְּבָרָיו נֶגֶד הַיְּהוּדִים: ''אֲנִי הָיִיתִי נָכוֹן אֲפִלּוּ לִרְצֹחַ נוֹצְרִי בִּשְׁבִיל שֶׁאֶפְשָׁר יִהְיֶה לְהָטִיל אֶת הָאַשְׁמָה עַל הַיְּהוּדִים''.

''הֲלֹא זֶהוּ בְּדִיּוּק מַה שֶּׁעָשִׂיתִי אֲנִי'', - הִפְלִיט הַנַּעַר הַשָּׁתוּי.

''סַפֵּר הַכֹּל בְּדִיּוּק'' - אָמַר לוֹ הַ''סּוֹחֵר'' בְּשִׂמְחָה מֻסְתֶּרֶת - ''בִּפְנֵי יָדִיד כָּמוֹנִי מֻתָּר לְךָ לְגַלּוֹת הַכֹּל''.

הַנַּעַר סִפֵּר שֶׁהוּא בְּמוֹ יָדָיו רָצַח אֶת הַנַּעֲרָה. הוּא הִסְתַּכְסֵךְ עִמָּהּ, וּבִהְיוֹתָם לְבַדָּם בַּיַּעַר עָמַד וּדְקָרָהּ לַמָּוֶת. אַחֲרֵי מַעֲשֵׂהוּ נְקָפוֹ לִבּוֹ וְרֶגֶשׁ שֶׁל חֲרָטָה לֹא נָתַן לוֹ מָנוֹחַ. הוּא מִהֵר אֶל הַכֹּמֶר וְהִתְוַדָּה לְפָנָיו. וְהַכֹּמֶר אָמַר לוֹ, שֶׁרַק בָּזֶה יְכֻפַּר עֲוֹנוֹ, אִם יָעִיד שֶׁחוֹכֵר הַיַּעַר שְׁמוּאֵל רָצַח אֶת הַנַּעֲרָה. הוּא קִבֵּל עָלָיו לַעֲשׂוֹת כָּךְ, וְהַכֹּמֶר הֵבִיא אוֹתוֹ אֶל הַפָּרִיץ וּשְׁלָשְׁתָּם יַחַד תִּכְנְנוּ אֶת הָעֲלִילָה נֶגֶד הַיְּהוּדִים.

מִשֶּׁגָּמַר הַנַּעַר אֶת סִפּוּרוֹ הֵחֵל לְהִתְפַּכֵּחַ מִשִּׁכְרוֹנוֹ וְכִמְעַט הִתְחָרֵט עַל שֶׁגִּלָּה אֶת סוֹדוֹ לְאַחֵר. אֲבָל הַ''סּוֹחֵר'' תָּפַס אוֹתוֹ בִּדְבָרָיו וְהָפַךְ פִּתְאֹם אֶת עוֹרוֹ. הוּא הִתְחִיל לְדַבֵּר דִּבְרֵי כִּבּוּשִׁין עַל לֵב הַנַּעַר, וְיִסֵּר אוֹתוֹ עַל עֲוֹן דְּמֵי נְקִיִּים שֶׁהוּא לוֹקֵחַ עַל רֹאשׁוֹ, בָּזֶה שֶׁהוּא מֵטִיל עַל אֲחֵרִים אֶת אַשְׁמַת הָרֶצַח שֶׁהוּא בִּצַּע. וּלְבַסּוֹף אִיֵּם עָלָיו שֶׁהוּא יוֹפִיעַ בִּפְנֵי בֵּית הַמִּשְׁפָּט וִיסַפֵּר אֶת כָּל מַה שֶּׁשָּׁמַע כָּעֵת מִפִּיו.

הַנַּעַר הִתְחַלְחֵל וְנִשְׁבַּר. הוּא בִּקֵּשׁ מֵהַ''סּוֹחֵר'' שֶׁיַּדְרִיךְ אוֹתוֹ אֵיךְ לִנְהֹג.

''עָלֶיךָ פָּשׁוּט לְהוֹפִיעַ בְּבֵית הַמִּשְׁפָּט וְלוֹמַר שֶׁעֵדוּתְךָ בְּדוּיָה, וְרַק הַכֹּמֶר הוּא שֶׁשָּׂם אֶת הָעֵדוּת הַזֹּאת בְּפִיךָ.'' - אָמַר לוֹ הַ''סּוֹחֵר'' וְהַנַּעַר קִבֵּל עָלָיו לַעֲשׂוֹת כָּךְ.

וְכָךְ הָיָה. הַמִּשְׁפָּט בֻּטַּל וְהָאֲסִירִים שֻׁלְּחוּ לַחָפְשִׁי. הַיְּהוּדִים נָשְׁמוּ לָרְוָחָה וְהַכֹּמֶר וְהַפָּרִיץ יָצְאוּ מֵהָעִנְיָן חֲפוּיֵי רֹאשׁ.

הַזְּכוּת הַגְּדוֹלָה שֶׁל הַצָּלַת אֶחָיו הַיְּהוּדִים מִסַּכָּנָה, הִלְהִיטָה אֶת הַזִּיק הַיְּהוּדִי הֶחָלוּשׁ בְּלִבּוֹ שֶׁל הַיְּהוּדִי הַמִּתְנַכֵּר, וַהֲפָכַתּוּ לְשַׁלְהֶבֶת. לִבּוֹ הַיְּהוּדִי נִתְעוֹרֵר מִתַּרְדֵּמָתוֹ, הוּא הֵחֵל לַחֲזֹר לְמוּטָב וּבְעֶזְרָתוֹ שֶׁל הַצַּדִּיק מִבֶּרְדִּיטְשׁוֹב הָפַךְ לִהְיוֹת בַּעַל תְּשׁוּבָה גָּמוּר. וְכָךְ בְּיַחַד עִם הַצָּלַת חַיֵּיהֶם שֶׁל אֶחָיו הַיְּהוּדִים הִצִּיל אֶת נַפְשׁוֹ הוּא לְחַיֵּי עוֹלָם הַבָּא.}}

~ ''וַנִּצְעַק אֶל ה'''

{{{בֶּאֱמוּנָה - תּוֹשִׁיעַ ה'}}}

בְּנֵי יִשְׂרָאֵל יוֹצְאִים מִמִּצְרַיִם אַךְ דַּרְכָּם אֵינָהּ סוּגָה בַּשּׁוֹשַׁנִּים. מִצְרַיִם רוֹדְפִים אַחֲרֵיהֶם מֵאָחוֹר וְרוֹצִים לְהַשְׁמִידָם וְאִלּוּ מִלְּפָנִים נִמְצָא הַיָּם.

הַדָּבָר הַטִּבְעִי וְהַמִּתְבַּקֵּשׁ מֵאֵלָיו שֶׁעוֹשֶׂה משֶׁה רַבֵּנוּ הוּא לִזְעֹק אֶל ה', לְהִתְחַנֵּן שֶׁיְּרַחֵם עֲלֵיהֶם וְיַצִּילֵם וְכָךְ הוּא עָשָׂה, אַךְ מָה הַפֶּלֶא שֶׁעַל תְּפִלָּתוֹ שֶׁל משֶׁה הַקָּדוֹשׁ בָּרוּךְ הוּא עוֹנֶה לוֹ בִּשְׁלִילָה, כְּמוֹ שֶׁנֶּאֱמַר: ''וַיֹּאמֶר ה' אֶל משֶׁה מַה תִּצְעַק אֵלָי? דַּבֵּר אֶל בְּנֵי יִשְׂרָאֵל וְיִסָּעוּ! וְאַתָּה הָרֵם אֶת מַטְּךָ וְגוֹ'''.

שׁוֹאֵל ''[אוֹר הַחַיִּים]'' הַקָּדוֹשׁ: וְכִי מֶה הָיָה לוֹ לַעֲשׂוֹת? לְמוּל מִי יִצְעַק אִם לֹא לַה' אֱלֹקָיו וּבִפְרָט בְּעֵת צָרָה? וְלִכְאוֹרָה אָנוּ רוֹאִים שֶׁאַף נִתְקַבְּלָה תְּפִלָּתוֹ כִּי הַקָּדוֹשׁ בָּרוּךְ הוּא מְצַוֶּה אוֹתוֹ: ''וְאַתָּה הָרֵם אֶת מַטְּךָ''.

וְעוֹד קָשֶׁה: הַקָּדוֹשׁ בָּרוּךְ הוּא מְצַוֶּה אוֹתוֹ ''דַּבֵּר אֶל בְּנֵי יִשְׂרָאֵל וְיִסָּעוּ'', לְהֵיכָן יִסְעוּ אִם מִצְרַיִם רוֹדֵף מֵאֲחוֹרֵיהֶם וְהַיָּם לִפְנֵיהֶם?! וְאִם הַכַּוָּנָה אַחַר שֶׁיִּבָּקַע הַיָּם אִם כָּךְ הָיָה לוֹ לוֹמַר קֹדֶם ''הָרֵם אֶת מַטְּךָ'' וְאַחַר כָּךְ ''דַּבֵּר אֶל בְּנֵי יִשְׂרָאֵל''.

מְתָרֵץ ''[אוֹר הַחַיִּים]'' הַקָּדוֹשׁ, שֶׁמִּדַּת הַדִּין טוֹעֶנֶת שֶׁאֵינָם רְאוּיִים וְאֵין כֹּחַ בָּרַחֲמִים כְּנֶגֶד מִדַּת הַדִּין הַמּוֹנַעַת.[ רָאָה הַקָּדוֹשׁ בָּרוּךְ הוּא שֶׁמִּצַּד מַעֲשֵׂיהֶם אֵינָם רְאוּיִים].

הֲרֵי פָּשׁוּט הַדָּבָר שֶׁלְּהַקָּדוֹשׁ בָּרוּךְ הוּא אֵין קשִׁי בִּקְרִיעַת יַם סוּף, כְּמוֹ שֶׁנֶּאֱמַר ''גּוֹעֵר בַּיָּם וַיַּבְּשֵׁהוּ'' (נַחוּם א, ד), אֶלָּא כְּפִי שֶׁמֵּבִיא [בַּזֹּהַר הַנִּגְלֶה]: בִּזְמַן שֶׁיִּשְׂרָאֵל עָמְדוּ לִפְנֵי הַיָּם, וּבִקֵּשׁ הַקָּדוֹשׁ בָּרוּךְ הוּא לִקְרֹעַ לָהֶם אֶת יַם סוּף, בָּא רַהַב, הַשַּׂר הַמְמֻנֶּה עַל מִצְרַיִם, וְתָבַע דִּין מִלִּפְנֵי הַקָּדוֹשׁ בָּרוּךְ הוּא.

אָמַר לְפָנָיו: ''רִבּוֹנוֹ שֶׁל עוֹלָם, מַדּוּעַ אַתָּה רוֹצֶה לַעֲשׂוֹת דִּין בְּמִצְרַיִם וְלִקְרֹעַ הַיָּם לְיִשְׂרָאֵל? הֲרֵי כֻּלָּם חוֹטְאִים לְפָנֶיךָ, וְכָל דְּרָכֶיךָ בְּדִין וֶאֱמֶת. אֵלּוּ עוֹבְדֵי עֲבוֹדָה זָרָה וְאֵלּוּ עוֹבְדֵי עֲבוֹדָה זָרָה, אֵלּוּ חָטְאוּ בְּגִלּוּי עֲרָיוֹת וְאֵלּוּ חָטְאוּ בְּגִלּוּי עֲרָיוֹת, אֵלּוּ שׁוֹפְכֵי דָּמִים וְאֵלּוּ שׁוֹפְכֵי דָּמִים''.

בְּאוֹתָהּ שָׁעָה הָיָה קָשֶׁה לְפָנָיו לַעֲבֹר עַל מִדַּת הַדִּין. וְהָיוּ יִשְׂרָאֵל נוֹסְעִים אֶל תּוֹךְ הַיָּם שֶׁנֶּאֱמַר: ''''וַיֹּאמֶר ה' אֶל משֶׁה מַה תִּצְעַק אֵלָי דַּבֵּר אֶל בְּנֵי יִשְׂרָאֵל וְיִסָּעוּ''. וְהָיָה קָשֶׁה לִפְנֵי הַקָּדוֹשׁ בָּרוּךְ הוּא לַעֲבֹר עַל מִדַּת דִּינוֹ וְלִקְרֹעַ לָהֶם אֶת יַם סוּף.

אַךְ כַּאֲשֶׁר הַקָּדוֹשׁ בָּרוּךְ הוּא אָמַר לְמשֶׁה ''דַּבֵּר אֶל בְּנֵי יִשְׂרָאֵל'' כַּוָּנָתוֹ הָיְתָה לְהַגְבִּיר צַד הַחֶסֶד וְהָרַחֲמִים [וְיִתְעַצְּמוּ בֶּאֱמוּנָה בְּכָל לִבָּם] ''וְיִסָּעוּ'' אֶל הַיָּם קֹדֶם שֶׁיֵּחָלֵק, וְזֹאת עַל סְמַךְ הַבִּטָּחוֹן כִּי אֲנִי אֶעֱשֶׂה לָהֶם נֵס וּבְאֶמְצָעוּת זֶה תִּתְגַּבֵּר מִדַּת הָרַחֲמִים. כִּי רַק עַל יְדֵי הַגְבָּרַת הָאֱמוּנָה נִתָּן לִמְנֹעַ אֶת קִטְרוּגוֹ שֶׁל שַׂר מִצְרַיִם.

עַל כֵּן עָלֵינוּ לְהִתְחַזֵּק [בָּאֱמוּנָה] וְלָדַעַת מָה רַב כֹּחָהּ וְעָצְמָתָהּ שֶׁמְּסֻגֶּלֶת הִיא לְהִתְגַּבֵּר עַל כָּל הַמְקַטְרְגִים וְהַמַּשְׂטִינִים. זוֹ הַזְּכוּת שֶׁהַיָּם נִבְקַע לִבְנֵי יִשְׂרָאֵל.

וְהַצַּדִּיק הָרִאשׁוֹן שֶׁגָּרַם לְכָךְ הוּא נַחְשׁוֹן בֶּן עַמִּינָדָב שֶׁקָּפַץ רִאשׁוֹן אֶל הַיָּם, אַךְ גַּם עִם כְּנִיסָתוֹ לַמַּיִם הֵם עֲדַיִן לֹא נִבְקְעוּ עַד שֶׁהַמַּיִם הִגִּיעוּ לִגְרוֹנוֹ, עַד שֶׁאָמַר ''הוֹשִׁיעֵנִי אֱלֹהִים כִּי בָאוּ מַיִם עַד נָפֶשׁ'' (תְּהִלִּים סט, ב).

אֵין סָפֵק, כִּי כַּאֲשֶׁר הַקָּדוֹשׁ בָּרוּךְ הוּא רוֹאֶה אֶת מְסִירוּת נַפְשׁוֹ שֶׁל הָאָדָם לְקַיֵּם אֶת רְצוֹנוֹ בְּכֹחַ הָאֱמוּנָה - הַיְשׁוּעָה אֵינָהּ מִתְמַהְמַהַת אַף לְרֶגַע!

אֲנָשִׁים רַבִּים חוֹשְׁבִים שֶׁהַיְשׁוּעָה צְרִיכָה לְהַגִּיעַ בְּאֹפֶן מִיָּדִי כַּאֲשֶׁר יֵשׁ צָרָה, וְלֹא אַחַת מִתְרַעֲמִים עַל הַקָּדוֹשׁ בָּרוּךְ הוּא מַדּוּעַ הִיא מִתְמַהְמַהַת וְדַוְקָא אָז נֶחֱלָשִׁים הֵם בְּכֹחַ אֱמוּנָתָם.

אַךְ דַּוְקָא כָּעֵת צָרִיךְ לָבוֹא לִידֵי בִּטּוּי כֹּחַ אֱמוּנָתוֹ בַּהַקָּדוֹשׁ בָּרוּךְ הוּא.

אֶת הַפָּסוּק ''דֶּרֶךְ אֱמוּנָה בָחָרְתִּי מִשְׁפָּטֶיךָ שִׁוִּיתִי'' (תְּהִלִּים קיט) הָיָה רַבִּי[ יְחֶזְקֵאל אַבְרַמְסְקִי ] זַצַּ''ל מְבָאֵר: ''מִפְּנֵי שֶׁבָּחַרְתִּי דֶּרֶךְ שֶׁל אֱמוּנָה תְּמִימָה וּשְׁלֵמָה בַּה', לָכֵן כָּל הַמִּשְׁפָּטִים שֶׁל ה' הֵם שָׁוִים בְּעֵינַי, וּבָרוּר לִי שֶׁהַכֹּל בְּמִשְׁפָּט''. וּכְשֶׁהִגִּיעָה אֵלָיו מִירוּשָׁלַיִם הַיְדִיעָה הַמָּרָה עַל פְּטִירַת בְּנוֹ הַבְּכוֹר רַבִּי משֶׁה זַ''ל בְּלוֹנְדוֹן, מִיָּד אָמַר בְּהִתְרַגְּשׁוּת: ''דֶּרֶךְ אֱמוּנָה בָחָרְתִּי - מִשְׁפָּטֶיךָ שִׁוִּיתִי, וּמִמֵּילָא אֵין לִי שׁוּם טְעָנוֹת''...

לְמַדְרֵגָה זוֹ צִפָּה הַקָּדוֹשׁ בָּרוּךְ הוּא מִבְּנֵי יִשְׂרָאֵל, וְכַאֲשֶׁר הִגִּיעוּ לֶאֱמוּנָה אֲמִתִּית וּשְׁלֵמָה בַּה' - אָז נִבְקַע הַיָּם.

~ ''אֵלּוּ עֶשֶׂר מַכּוֹת שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִים''

{{{מַהִי תַּכְלִית הַמַּכּוֹת?}}}

שׁוֹאֵל בַּעַל [''אִמְרֵי יְהוּדָה''] עַל הַהַגָּדָה:

יֵשׁ לְהִתְבּוֹנֵן: מַדּוּעַ הָיָה צָרִיךְ הַקָּדוֹשׁ בָּרוּךְ הוּא לְהַכּוֹת אֶת מִצְרַיִם בְּעֶשֶׂר מַכּוֹת שׁוֹנוֹת, וְכִי לֹא הָיָה דַּי לָהֶם בְּמַכָּה אַחַת נִצַּחַת עַד לְהַכְנָעָתָם?

זֹאת וְעוֹד: גַּם כְּשֶׁכְּבָר נִשְׁבַּר לֵב פַּרְעֹה, הִכְבִּיד שׁוּב ה' אֶת לִבּוֹ - ''בֹּא אֶל פַּרְעֹה כִּי אֲנִי הִכְבַּדְתִּי אֶת לִבּוֹ לְמַעַן שִׁתִי אֹתֹתַי אֵלֶּה בְּקִרְבּוֹ'' (שְׁמוֹת י, א).

אִם כֵּן, מַהִי תַּכְלִית הַמַּכּוֹת? מַה, בְּעֶצֶם, רָצָה הַקָּדוֹשׁ בָּרוּךְ הוּא לְלַמְּדֵנוּ בִּנְתִינַת כָּל עֶשֶׂר הַמַּכּוֹת?

עַל כָּרְחֲךָ צָרִיךְ לוֹמַר, שֶׁתַּכְלִית רִבּוּי הַמַּכּוֹת לֹא הָיְתָה כְּדֵי לְהַכְנִיעַ אֶת מִצְרַיִם, אֶלָּא] כְּדֵי לְהַרְאוֹת אֶת כֹּחוֹ וּגְבוּרָתוֹ שֶׁל הַקָּדוֹשׁ בָּרוּךְ הוּא בְּכָל מַעֲשֵׂה הַבְּרִיאָה]: דָּם וּצְפַרְדֵּעַ - עַל הַמַּיִם, כִּנִּים - עַל הָאָרֶץ, עָרֹב וָדֶבֶר - עַל הַחַיָּה וְהַבְּהֵמָה, שְׁחִין וּמַכַּת בְּכוֹרוֹת - עַל הָאָדָם, בָּרָד וָחשֶׁךְ - עַל מַעַרְכוֹת הַשָּׁמַיִם. כָּל זֶה נוֹעַד לְהַשְׁרִישׁ אֱמוּנָה וּבִטָּחוֹן בְּקֶרֶב לִבָּם שֶׁל יִשְׂרָאֵל ''וִידַעְתֶּם כִּי אֲנִי ה'''.

נִמְצָא שֶׁהַמַּכּוֹת עַצְמָן לֹא הָיוּ אֶלָּא הִתְעַלְּלוּת, וְזֶה שֶׁאָמַר הַכָּתוּב: ''לְמַעַן תְּסַפֵּר גּוֹ' אֵת אֲשֶׁר הִתְעַלַּלְתִּי בְּמִצְרַיִם''. וְזֶה מוּכָח מִדִּבְרֵי [הָרַמְבַּ''ם] (הִלְכוֹת תְּשׁוּבָה פ''ו ה''ג): ''וְאֶפְשָׁר שֶׁיֶּחֱטָא אָדָם חֵטְא גָּדוֹל אוֹ חֲטָאִים רַבִּים עַד שֶׁיִּתֵּן הַדִּין לִפְנֵי דַּיַּן הָאֱמֶת שֶׁיְּהֵא הַפֵּרָעוֹן מִזֶּה הַחוֹטֵא וְכוּ' [שֶׁמּוֹנְעִין מִמֶּנּוּ הַתְּשׁוּבָה וְאֵין מַנִּיחִין לוֹ רְשׁוּת לָשׁוּב מֵרִשְׁעוֹ כְּדֵי שֶׁיָּמוּת וְיֹאבַד בְּחֶטְאוֹ שֶׁעָשָׂה]... לְפִיכָךְ כָּתוּב בַּתּוֹרָה 'וַאֲנִי אֲחַזֵּק אֶת לֵב פַּרְעֹה' לְפִי שֶׁחָטָא מֵעַצְמוֹ תְּחִלָּה... נָתַן הַדִּין לִמְנֹעַ תְּשׁוּבָה מִמֶּנּוּ עַד שֶׁנִּפְרַע מִמֶּנּוּ, לְפִיכָךְ חִזֵּק הַקָּדוֹשׁ בָּרוּךְ הוּא אֶת לִבּוֹ.

''וְלָמָה הָיָה שׁוֹלֵחַ לוֹ בְּיַד משֶׁה וְאוֹמֵר לוֹ שְׁלַח וַעֲשֵׂה תְּשׁוּבָה... כְּדֵי לְהוֹדִיעַ לְבָאֵי עוֹלָם שֶׁבִּזְמַן שֶׁמּוֹנֵעַ הַקָּדוֹשׁ בָּרוּךְ הוּא הַתְּשׁוּבָה לְחוֹטֵא, אֵינוֹ יָכוֹל לָשׁוּב אֶלָּא יָמוּת בְּרִשְׁעוֹ''. עַד כָּאן לְשׁוֹנוֹ.

וְהַדְּבָרִים מְדַבְּרִים בְּעַד עַצְמָם, שֶׁתַּכְלִית הַהִתְעַלְּלוּת בְּפַרְעֹה הָיְתָה לְלַמֵּד אֶת בְּנֵי יִשְׂרָאֵל כֹּחוֹ וּגְבוּרָתוֹ שֶׁל הַקָּדוֹשׁ בָּרוּךְ הוּא וְדַרְכֵי הַנְהָגָתוֹ עִם בְּרוּאָיו.

עַתָּה נַשְׂכִּיל לִלְמֹד שֶׁיֵּשׁ עֲבֵרוֹת שֶׁ''מּוֹנְעִים מִמֶּנּוּ דַּרְכֵי הַתְּשׁוּבָה עַד שֶׁיָּשׁוּב מֵחֶטְאוֹ''. אוֹי לַמִּתְבּונֵן!

~ ''אֵלּוּ עֶשֶׂר הַמַּכּוֹת שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִים בְּמִצְרַיִם וְאֵלּוּ הֵן''

{{{תַּכְלִית הַמַּכּוֹת - לְעוֹרֵר אֶת פַּרְעֹה לַחֲזֹר בִּתְשׁוּבָה.}}}

 מַדּוּעַ הֵבִיא הַקָּדוֹשׁ בָּרוּךְ הוּא כָּל כָּךְ הַרְבֵּה מַכּוֹת עַל הַמִּצְרִים, הֲלֹא אֶפְשָׁר הָיָה לְהָבִיא רַק אֶת מַכַּת בְּכוֹרוֹת, וּמִיָּד הָיָה פַּרְעֹה מְשַׁלֵּחַ אֶת בְּנֵי יִשְׂרָאֵל? וּבִכְלָל, מֶה הָיְתָה הַתּוֹעֶלֶת בְּאוֹתָן מַכּוֹת, הֲלֹא הַקָּדוֹשׁ בָּרוּךְ הוּא הִקְשָׁה אֶת לִבּוֹ?

אֶלָּא שֶׁיֵּשׁ הֶבְדֵּל בֵּין תֵּשַׁע הַמַּכּוֹת לְמַכַּת בְּכוֹרוֹת. מַכַּת בְּכוֹרוֹת בָּאָה לְהַעֲנִישׁ אֶת פַּרְעֹה עַל כָּל שֶׁעוֹלֵל לְעַם יִשְׂרָאֵל. [אוּלָם שְׁאָר הַמַּכּוֹת לֹא הָיוּ עֹנֶשׁ לְפַרְעֹה, אֶלָּא בָּאוּ לְעוֹרֵר אֶת פַּרְעֹה לַחֲזֹר בִּתְשׁוּבָה].

הַקָּדוֹשׁ בָּרוּךְ הוּא לֹא מְעֻנְיָן לְהַעֲנִישׁ אֶת הָרְשָׁעִים, אֶלָּא שֶׁיַּחְזְרוּ בִּתְשׁוּבָה, כְּמוֹ שֶׁנֶּאֱמַר ''חַי אָנִי נְאֻם ה' אִם אֶחְפֹּץ בְּמוֹת הָרָשָׁע, כִּי אִם בְּשׁוּב רָשָׁע מִדַּרְכּוֹ וְחָיָה'' (יְחֶזְקֵאל לג, יא). וְלָכֵן הֵבִיא הַקָּדוֹשׁ בָּרוּךְ הוּא אֶת תֵּשַׁע הַמַּכּוֹת, שֶׁהֵן אוֹתוֹת וּמוֹפְתִים מֻפְלָאִים, בְּמַטָּרָה שֶׁפַּרְעֹה וּמִצְרַיִם יִרְאוּ אֶת גְּדֻלַּת ה' וְיִכָּנְעוּ מִלְּפָנָיו וְכָךְ יַחְזְרוּ בִּתְשׁוּבָה. אִלּוּ הָיָה פַּרְעֹה חוֹזֵר בִּתְשׁוּבָה, אֲפִלּוּ אִם לֹא הָיְתָה זוֹ תְּשׁוּבָה מֵאַהֲבָה שֶׁעָלֶיהָ נֶאֱמַר שֶׁהִיא מַגַּעַת עַד כִּסֵּא הַכָּבוֹד וְשֶׁ''עֲוֹנוֹת נֶחְשָׁבִים לוֹ כִּזְכֻיּוֹת'' (יוֹמָא פו:), אֶלָּא רַק תְּשׁוּבָה מִיִּרְאָה - יִרְאַת הָעֹנֶשׁ, הַקָּדוֹשׁ בָּרוּךְ הוּא הָיָה מְקַבֵּל אֶת תְּשׁוּבָתוֹ וְלֹא הָיָה מַעֲנִישׁוֹ.

בְּרַם, הָיָה מָקוֹם לַחֲשֹׁשׁ שֶׁאָמְנָם פַּרְעֹה יְשַׁלַּח אֶת בְּנֵי יִשְׂרָאֵל בְּעִקְּבוֹת הַמַּכּוֹת שֶׁקִּבֵּל], אַךְ לֹא תִּהְיֶה בָּזֶה חֲזָרָה בִּתְשׁוּבָה כְּלָל, מִפְּנֵי שֶׁהוּא עֲדַיִן לֹא מַכִּיר בְּגָדְלוֹ שֶׁל ה' וְאֵינֶנּוּ יָרֵא מִפָּנָיו, אֶלָּא הוּא פָּשׁוּט לֹא יָכוֹל לִסְבֹּל אֶת הַמַּכּוֹת וְלָכֵן הוּא מְשַׁלֵּחַ אֶת יִשְׂרָאֵל]. לָכֵן, הִקְשָׁה ה' אֶת לֵב פַּרְעֹה וְנָתַן לוֹ כֹּחַ לִסְבֹּל אֶת הַמַּכּוֹת, וְלֹא לִשְׁלֹחַ אֶת יִשְׂרָאֵל רַק כְּדֵי לְהִפָּטֵר מֵהֶם, וְכָעֵת הָיְתָה הַבְּחִירָה בְּיַד פַּרְעֹה, הַאִם לְהִתְעוֹרֵר עַל יְדֵי הַמַּכּוֹת וּלְהִכָּנַע מִפְּנֵי ה' אוֹ לְהַמְשִׁיךְ לִמְרֹד בּוֹ. xxעַל פִּי סְפוֹרְנוֹyy

וּבְכָךְ לֹא הֻשְּׂגָה הַמַּטָּרָה שֶׁפַּרְעֹה יַגִּיעַ לִידֵי הַכָּרָה שֶׁה' הוּא הָאֱלֹקִים, אֶלָּא כָּאן פַּרְעֹה מְשַׁחְרֵר אֶת בְּנֵי יִשְׂרָאֵל רַק בִּגְלַל סִבְלוֹ הָאִישִׁי.

עַל כֵּן הֵבִיא הַקָּדוֹשׁ בָּרוּךְ הוּא עֶשֶׂר מַכּוֹת עַל מִצְרַיִם כְּדֵי לְעוֹרְרָם לַעֲשׂוֹת חֶשְׁבּוֹן נֶפֶשׁ עַל סִבַּת הַמַּכּוֹת כְּדֵי שֶׁיִּתְעוֹרְרוּ לָשׁוּב בִּתְשׁוּבָה.

~ ''עֲמָלֵנוּ - אֵלּוּ הַבָּנִים''

סְגֻלּוֹת רַבּוֹת יֶשְׁנָן כֵּיצַד לִזְכּוֹת בְּבָנִים תַּלְמִידֵי-חֲכָמִים. אֵין סָפֵק, כִּי הַדֶּרֶךְ הַנְּכוֹנָה וְהָרְאוּיָה בְּיוֹתֵר הִיא לִמּוּד בְּצַוְתָּא מִדֵּי יוֹם בְּיוֹמוֹ עִם הַבָּנִים.

אַך יֵשׁ דֶרֶךְ נוֹסֶפֶת וּמְעַנְיֶנֶת שֶׁגָם הִיא יֵשׁ בְּאֶפְשָׁרוּתָה לְזָכּוֹתֵנו בְּבַנִים תַּלְמִידֵי-חָכָמִים:

{{בְּאַחַת הַקְּהִלּוֹת הַחֲרֵדִיּוֹת בִּדְרוֹם הָאָרֶץ יֵשׁ מִשְׁפָּחָה שֶׁכָּל יְלָדֶיהָ, עַד הָאַחֲרוֹן, גָּדְלוּ לְתִפְאֶרֶת בְּצוּרָה שֶׁבֶּאֱמֶת לֹא רוֹאִים כְּמוֹתָהּ בְּמִשְׁפָּחוֹת רַבּוֹת, עַד כְּדֵי כָּךְ שֶׁכַּמָּה מֵחַבְרֵי הַקְּהִלָּה הַהִיא אָמְרוּ שֶׁכַּאֲשֶׁר רוֹאִים יֶלֶד מְחֻנָּךְ מִסְתּוֹבֵב בְּבֵית הַמִּדְרָשׁ, מְשַׁיְּכִים אוֹתוֹ בְּאֹפֶן אוֹטוֹמָטִי אֶל הַמִּשְׁפָּחָה הַהִיא...

זֶה לֹא רַק הֶעָמָל וְהַהַתְמָדָה בַּתּוֹרָה, וְלֹא רַק צוּרַת הַתְּפִלָּה שֶׁלָּהֶם, שֶׁכֻּלָּהּ אוֹמֶרֶת הוֹד וְהָדָר, אֶלָּא הַרְבֵּה יוֹתֵר מִזֶּה. מְדֻבָּר בִּילָדִים שֶׁיִּרְאַת הַשָּׁמַיִם כָּל כָּךְ נִשְׁקֶפֶת מִדְּמוּתָם, עַד שֶׁהֵם וְיִרְאַת שָׁמַיִם - חַד הוּא.

גַּם יַחֲסֵיהֶם אֶל הַסְּבִיבָה, הִתְיַחֲסוּתָם הָאֲדִיבָה וְהַנְּעִימָה לְכָל בַּר-אֱנוֹשׁ, יִהְיֶה מִי שֶׁיִּהְיֶה, מוֹשֶׁכֶת אֶת לֵב כָּל רוֹאֵיהֶם.

וְאַחַר כָּל זֹאת, הַהַתְמָדָה שֶׁלָּהֶם בַּתּוֹרָה נַעֲשֵׂית בְּחֵשֶׁק רַב, וְנִכָּר שֶׁהַלִּמּוּד הוּא הַדָּבָר הַמְאֻשָּׁר בְּיוֹתֵר בְּחַיֵּיהֶם. זֶרַע בֵּרַךְ ה' בִּמְלֹא הַמּוּבָן וּבִמְלֹא הַמַּשְׁמָעוּת שֶׁל הַמֻּשָּׂג הַמְקֻדָּשׁ הַזֶּה.

כְּדֵי לְהָבִין כֵּיצַד זֶה קוֹרֶה, הִתְבָּרֵר שֶׁיֵּשׁ מֵאֲחוֹרֵי הַקְּלָעִים סִפּוּר נִפְלָא:

רֹאשׁ הַמִּשְׁפָּחָה, תַּלְמִיד-חָכָם בַּעַל שִׁעוּר קוֹמָה, מַגִּיעַ מִדֵּי יוֹם, בְּשָׁעָה אַרְבַּע לִפְנוֹת בֹּקֶר, לְבֵית-הַכְּנֶסֶת. הוּא נִכְנָס אֶל הַמִּסְדְּרוֹן וּפוֹתֵחַ אֶת ''חֲדַר הַנִּקָּיוֹן'' שֶׁל בֵּית הַמִּדְרָשׁ, בּוֹ נִמְצָאִים הַמַּטְאֲטֵא וְהַסְּפּוֹנְזָ'דוֹר, הַדְּלָיִים וְחָמְרֵי הַנִּקָּיוֹן.

הָאַבָּא, תַּלְמִיד-חָכָם כְּשֶׁלְּעַצְמוֹ, וּמִי שֶׁעָמֵל עַל הַתּוֹרָה בְּאַחַד הַכּוֹלְלִים שֶׁל הַקְּהִלָּה, מוֹצִיא מִשָּׁם אֶת הַכֵּלִים לִשְׁטִיפַת הָרְצָפוֹת, מַפְשִׁיל אֶת שַׁרְווּלָיו, מְמַלֵּא מַיִם מִן הַבֶּרֶז, מַכְנִיס לַדְּלִי מְעַט סַבּוֹן רֵיחָנִי וּ... מַתְחִיל לִשְׁטֹף אֶת הַמִּסְדְּרוֹן.

אֶת הַשְּׁטִיפָה הוּא מְבַצֵּעַ בְּמֶרֶץ רַב, כְּמִי שֶׁאִכְפַּת לוֹ עַל בֵּיתוֹ-שֶׁלּוֹ, לֹא מְוַתֵּר גַּם עַל הַפִּנּוֹת. כָּל זֶה לוֹקֵחַ דַּקּוֹת אֲרֻכּוֹת.

הוּא לֹא מִסְתַּפֵּק בַּמִּסְדְּרוֹן, אֶלָּא נִכְנָס אַף לְבֵית הַכְּנֶסֶת עַצְמוֹ, וְעוֹבֵד גַּם שָׁם בְּמֶרֶץ רַב.

אֲבִי הַמִּשְׁפָּחָה נִמְנֶה עִם אֶחָד מִמִּתְפַּלְלֵי מִנְיַן הַוָּתִיקִין בְּבֵית הַכְּנֶסֶת, אֶלָּא שֶׁהוּא מַקְדִּים לִפְנֵי כֻּלָּם וְשׁוֹטֵף מִדֵּי יוֹם אֶת הַמִּסְדְּרוֹן הַגָּדוֹל שֶׁלִּפְנֵי הַהֵיכָל וְאֶת הַהֵיכָל עַצְמוֹ.

כְּשֶׁמַּגִּיעִים הַמִּתְפַּלְלִים, הֵם מַרְגִּישִׁים בְּצִחְצוּחוֹ שֶׁל הַמָּקוֹם, בְּנִקְיוֹנוֹ וּבְטָהֳרָתוֹ, וְאֵינָם יוֹדְעִים מִי עוֹשֶׂה עֲבוּרָם אֶת הַמְּלָאכָה הַמְקֻדֶּשֶׁת הַזּוֹ.

מִי שֶׁמְּגַלֶּה אִכְפַּתִּיּוּת לְנִקְיוֹנוֹ שֶׁל בֵּית ה', וּמִשְׁתַּדֵּל שֶׁהָאֲנָשִׁים הַבָּאִים לְשָׁם יָרִיחוּ רֵיחוֹת טוֹבִים וּנְעִימִים, מוֹכִיחַ בְּכָךְ שֶׁזֶּה בֵּיתוֹ הַשֵּׁנִי, וְאוּלַי הָרִאשׁוֹן... וְאָז הַקָּדוֹשׁ בָּרוּךְ הוּא הוֹפֵךְ אֶת הַמָּקוֹם הַזֶּה לִמְקוֹמָם הַטִּבְעִי שֶׁל יְלָדָיו.

בָּרוּר אֵפוֹא, שֶׁזּוֹ עִלַּת הַהַצְלָחָה הָעַל-טִבְעִית שֶׁל יְלָדָיו שֶׁל הַתַּלְמִיד-חָכָם הַנַּ''ל, וּמִכָּאן נוֹבֵעַ הַחֵשֶׁק הַבִּלְתִּי-נִדְלֶה שֶׁלָּהֶם לִלְמֹד וְלִלְמֹד וְלִלְמֹד.

אַךְ זֶה עוֹד לֹא הַכֹּל. מִיָּד לְאַחַר שֶׁהוּא שׁוֹטֵף אֶת הָרִצְפָּה, הוּא מַתְחִיל לִשְׁטֹף עוֹד מַשֶּׁהוּ... אֶת דַּף הַסִּדּוּר...

וְהַפַּעַם, הוּא עוֹשֶׂה זֹאת בְּדִמְעוֹת עֵינָיו...

לְאַחַר אֲמִירַת כַּמָּה פִּרְקֵי תְּהִלִּים, הוּא מִתְפַּלֵּל אֶל הַשֵּׁם יִתְבָּרַךְ בִּלְשׁוֹנוֹ-שֶׁלּוֹ, וּמִתְחַנֵּן לְפָנָיו בִּדְמָעוֹת שֶׁל מַמָּשׁ, עַל חַיִּימְקֶ'ה שֶׁלּוֹ וְעַל מוֹיְשָׁלֶ'ה שֶׁלּוֹ, עַל שְׁלוֹיְמִי וְעַל יְהוּדָלֶ'ה וְעַל כָּל הַיֶּתֶר.

וְהַתְּפִלָּה הַזּוֹ, כְּכָל שֶׁהִיא נֶאֱמֶרֶת בְּשָׂפָה פְּשׁוּטָה יוֹתֵר, כָּךְ הִיא מְרַגֶּשֶׁת יוֹתֵר. בְּמֶשֶׁךְ כְּאַרְבָּעִים דַּקּוֹת מִתְפַּלֵּל הַתַּלְמִיד-הֶחָכָם הַמֻּפְלָא הַהוּא לְאָבִיו שֶׁבַּשָּׁמַיִם שֶׁיִּתֵּן בְּלֵב בָּנָיו אֶת הַשִּׂמְחָה לְלִמּוּד תּוֹרָה.

הוּא מַזְכִּיר וּמוֹנֶה אוֹתָם בִּשְׁמוֹתֵיהֶם אֶחָד לְאֶחָד, וְאוֹמֵר: ''אָנָּא, אָבִי שֶׁבַּשָּׁמַיִם, עֲזֹר לָנוּ שֶׁלְּחַיִּימְקֶ'ה שֶׁלָּנוּ יִהְיֶה חֵשֶׁק לִלְמֹד, וְלֹא יְעַכֵּב אוֹתוֹ שׁוּם מַחְסוֹם וְשׁוּם מַפְרִיעַ. אֶלָּא שֶׁיֵּשֵׁב כָּל יָמָיו עַל הַתּוֹרָה וְעַל הָעֲבוֹדָה.''

וְכָךְ, כָּאָמוּר, הוּא מוֹנֶה אֶת שְׁמוֹתֵיהֶם שֶׁל כָּל בָּנָיו וּבְנוֹתָיו, וּמְבַקֵּשׁ עֲלֵיהֶם בִּתְפִלָּה הַבּוֹקַעַת הַיְשֵׁר מִן הַלֵּב.

מִי שֶׁעוֹקֵב אַחַר הַ''מַּסְלוּל הַלֵּילִי'' שֶׁל הָאַבָּא הַזֶּה, דֶּרֶךְ שְׁטִיפַת הָרִצְפָּה וּ''שְׁטִיפַת'' הַסִּדּוּר, יָבִין אֶת סוֹד הַהַצְלָחָה הַגְּדוֹלָה שֶׁל יְלָדָיו.}}

~ ''עֲמָלֵנוּ אֵלּוּ הַבָּנִים''

{{{הֶעָמָל גַּם בִּילָדִים מְחֻנָּכִים}}}

שׁוֹאֵל חֲתָנִי הַיָּקָר, [ר' יִצְחָק בָּרַנֶס] נ''י:

בְּדִבְרֵי הַהַגָּדָה הַלָּלוּ יֶשְׁנָהּ קֻשְׁיָה עֲצוּמָה הָעוֹלָה מֵאֵלֶיהָ מִקְּרִיאַת הַדְּבָרִים: הֵיכָן נֶאֱמַר בַּפָּסוּק ''כָּל הַבֵּן הַיִּלּוֹד הַיְאֹרָה תַּשְׁלִיכֻהוּ'' (שְׁמוֹת א, כב) שֶׁהַבָּנִים הֵם ''עֲמָלֵנוּ'', הֲרֵי נִזְכָּר בּוֹ רַק הַצִּוּוּי שֶׁל פַּרְעֹה לְהַשְׁלִיךְ אֶת הַזְּכָרִים לַיְאוֹר?

אֶלָּא, שֶׁבְּהֶכְרֵחַ צָרִיךְ לוֹמַר, שֶׁזֶּה שֶׁחִנּוּךְ הַיְלָדִים דּוֹרֵשׁ עָמָל - הוּא דָּבָר כֹּה פָּשׁוּט שֶׁאֵין צֹרֶךְ לְהָבִיא לוֹ רְאָיָה מֵהַכָּתוּב (וְלָכֵן מִסְתַּפְּקִים בִּרְאָיָה רַק לְעֶצֶם הָעֻבְדָּה שֶׁהַמִּצְרִים הֵרֵעוּ לָנוּ בְּעִנְיַן הַבָּנִים - אַךְ לֹא לְ''עָמָל'')!

בַּעַל הַהַגָּדָה אֲפִלּוּ אֵינֶנּוּ נִדְרָשׁ לְסֶמֶךְ אוֹ לְחִזּוּק לִדְבָרָיו, מִשּׁוּם שֶׁהֶעָמָל בְּחִנּוּךְ הַבָּנִים הוּא מוּבָן מֵאֵלָיו מַמָּשׁ!

דָּבָר נוֹסָף נִתָּן לִלְמֹד מִכָּאן - שֶׁהַהוֹרִים צְרִיכִים לְהַשְׁקִיעַ אֶת כָּל עֲמָלָם בְּחִנּוּךְ הַיְלָדִים גַּם אִם הַיֶּלֶד ''''טוֹב'' וּ''מְמֻשְׁמָע'' וּמְחֻנָּךְ מֵעַצְמוֹ. אֵין לְהִסְתַּפֵּק בְּכָךְ אֶלָּא גַּם בְּמִקְרֶה כָּזֶה יֵשׁ ''לַעֲמֹל'' בַּחִנּוּךְ, שֶׁהֲרֵי חִנּוּךְ הַבָּנִים נִקְרָא ''עָמָל'' לְלֹא כָּל חִלּוּק בֵּין סוּגֵי הַיְלָדִים וְהַמְחֻנָּכִים. לְלַמְּדֵנוּ, שֶׁגַּם בַּיֶּלֶד הַמֻּצְלָח בְּיוֹתֵר יֵשׁ ''לַעֲמֹל''.

וְכַאֲשֶׁר מִתְיַגְּעִים בְּעִנְיַן הַחִנּוּךְ כִּדְבָעֵי, אֲזַי זוֹכִים לִילָדִים שֶׁעֲלֵיהֶם נֶאֱמַר ''הֵם הִכִּירוּהוּ תְּחִלָּה'' (הֵם רָאוּ אֶת הַשְּׁכִינָה עַל יַם סוּף רִאשׁוֹנִים) וְיָכְלוּ לְהַרְאוֹת בְּאֶצְבַּע ''זֶה אֵ-לִי וְאַנְוֵהוּ''...

הָרַב [אַרְיֵה שֶׁכְטֶר] שְׁלִיטָ''א, שֶׁזָּכָה לְהִמָּנוֹת עִם מְקֹרָבָיו שֶׁל הָרַבִּי הַזָּקֵן מִסְּקְוֵיר זַצַּ''ל סִפֵּר סִפּוּר מְאַלֵּף:

{{בְּמִלְחֶמֶת הָעוֹלָם הַשְּׁנִיָּה עָבְרוּ עַל הָרַבִּי מִסְּקְוֵיר תַּהְפּוּכוֹת רַבּוֹת. הוּא וּמִשְׁפַּחְתּוֹ נִרְדְּפוּ עַל נַפְשָׁם עַד שֶׁהַמִּלְחָמָה הִסְתַּיְּמָה וְהַסַּכָּנָה חָלְפָה. הַסַּכָּנָה הַגַּשְׁמִית חָלְפָה, הַחֲשָׁשׁ מִפְּנֵי הֶרֶג וָרֶצַח. אֲבָל הַסַּכָּנָה הָרוּחָנִית אִיְּמָה בִּמְלֹא עֻזָּהּ.

הוּא מָצָא אֶת עַצְמוֹ בָּעִיר בּוּקָרֶשְׂט בְּרוֹמַנְיָה, בְּעוֹלָם חָרֵב וּמֻכֶּה. הַיְשִׁיבוֹת חָרְבוּ, בָּתֵּי הַמִּדְרָשׁ שָׁמְמוּ.

עִקַּר דַּאֲגָתוֹ שֶׁל הָרַבִּי הָיְתָה מֻפְנֵית לְחִנּוּךְ בְּנוֹתָיו הָרַכּוֹת. הוּא לֹא הִנִּיחַ לָהֶן לְהִתְרוֹעֵעַ עִם יַלְדֵי הַשְּׁכוּנָה, וְהָיָה מְחַנֵּךְ אוֹתָן בְּעַצְמוֹ. הָיָה פּוֹנֶה מִלִּמּוּדָיו וּסְפָרָיו וּמְשׂוֹחֵחַ אִתָּן וְאַף מְשַׂחֵק עִמָּן!

יוֹם אֶחָד הָיְתָה חֲתֻנָּה אֵצֶל קְרוֹבֵי מִשְׁפָּחָה. הָרַבָּנִית לָקְחָה עִמָּהּ אֶת הַבָּנוֹת. כְּשֶׁהִגִּיעָה הָעֵת לַחֲזֹר בִּקְשׁוּ הַבָּנוֹת לְהִשָּׁאֵר מְעַט. הִבְטִיחוּ קְרוֹבֵי מִשְׁפָּחָה, שֶׁהֵם יַחֲזִירוּן הַבַּיְתָה.

שָׁבָה הָרַבָּנִית לְבַדָּהּ. כְּשֶׁהִתְקָרְבָה אֶל הַבַּיִת, רָאֲתָה שֶׁבַּעְלָהּ, הָרַבִּי עוֹמֵד בַּחַלּוֹן וּמְצַפֶּה לְשׁוּבָהּ. כְּשֶׁרָאָה שֶׁשָּׁבָה לְבַדָּהּ קָרָא בַּחֲרָדָה: ''הֵיכָן הַבָּנוֹת?!''

סִפְּרָה לוֹ הָרַבָּנִית שֶׁנִּשְׁאֲרוּ בַּחֲתֻנָּה בְּהַשְׁגָּחַת קְרוֹבִים.

מִהֵר הָרַבִּי וְשָׁלַח אֶת מְשַׁמְּשׁוֹ לַהֲבִיאָן מִיָּד וְהוּא עַצְמוֹ לֹא מָשׁ מֵהַחַלּוֹן עַד שׁוּבָן.

הִשְׁתּוֹמְמָה הָרַבָּנִית וְשָׁאֲלָה: ''מָה אִם תִּהְיֶינָה שָׁם עוֹד רֶבַע שָׁעָה?''

עָנָה הָרַבִּי: ''מִי יוֹדֵעַ אֵיזוֹ תּוֹלַעַת יְכוֹלָה לַחְדֹּר בְּאוֹתָן חֲמֵשׁ-עֶשְׂרֵה דַּקּוֹת...''

וְאָמְנָם, זָכָה הָרַבִּי מִסְּקְוֵיר וְכָל צֶאֱצָאָיו בָּנוּ בָּתִּים שֶׁל תּוֹרָה וּקְדֻשָּׁה, לְרֹב נַחַת וְאוֹרָה.}}

כְּלַפֵּי מָה הַדְּבָרִים אֲמוּרִים? הַחַגִּים הֵם יְמֵי שָׂשׂוֹן וְשִׂמְחָה, יְמֵי הִתְעַלּוּת וּקְדֻשָּׁה. עִם זֹאת אָמְרוּ חֲזַ''''ל, שֶׁהֶחָג עָלוּל לִהְיוֹת הַזְּמַן הַנּוֹרָא בְּיוֹתֵר בַּשָּׁנָה מִהְיוֹתוֹ תְּקוּפַת חֹפֶשׁ וּבַטָּלָה.

בְּשֶׁבַע עֵינַיִם יֵשׁ לְהַשְׁגִּיחַ עַל בִּלּוּיֵי הַיְלָדִים הַיְקָרִים לָנוּ כָּל כָּךְ, כְּדֵי שֶׁלֹּא יַחְדְּרוּ, חָלִילָה, תּוֹלָעִים לַבֻּסְתָּן הַנִּפְלָא, לְפֵרוֹת הַחֶמֶד שֶׁלָּנוּ, וְלֹא יַרְקִיבוּם!

~ לָמָּה דַּוְקָא עֶשֶׂר מַכּוֹת הֻכּוּ פַּרְעֹה וּמִצְרַיִם, לֹא פָּחוֹת וְלֹא יוֹתֵר?

טַעַם נָכוֹן בַּדָּבָר כָּתַב בַּעַל ''[מַעֲשֵׂי ה']'': כֵּיוָן שֶׁאָמְרוּ חֲזַ''ל בְּמַסֶּכֶת אָבוֹת ''בַּעֲשָׂרָה מַאֲמָרוֹת נִבְרָא הָעוֹלָם'', וְהֵם כְּנֶגֶד עֲשֶׂרֶת הַדִּבְּרוֹת שֶׁנִּתְּנָה בָּהֶם תּוֹרָה לְיִשְׂרָאֵל, לְפִי שֶׁאֵין קִיּוּם לָעוֹלָם אֶלָּא בִּזְכוּת לִמּוּד הַתּוֹרָה וְקִיּוּמָהּ.

עַל כָּךְ שָׁאֲלוּ חֲזַ''ל: ''וַהֲלֹא בְּמַאֲמָר אֶחָד יָכוֹל לְהִבָּרְאוֹת?'' אִם כֵּן, מַדּוּעַ הָיָה צָרִיךְ ה' לִבְרֹא אֶת הָעוֹלָם בַּעֲשָׂרָה מַאֲמָרוֹת?

מְשִׁיבִים חֲזַ''ל: ''אֶלָּא לְהִפָּרַע מִן הָרְשָׁעִים שֶׁמְּאַבְּדִין אֶת הָעוֹלָם שֶׁנִּבְרָא בַּעֲשָׂרָה מַאֲמָרוֹת, וְלִתֵּן שָׂכָר טוֹב לַצַּדִּיקִים שֶׁמְּקַיְּמִים אֶת הָעוֹלָם בַּעֲשָׂרָה מַאֲמָרוֹת''.

פֵּרוּשׁ, שֶׁהַצַּדִּיקִים עַל יְדֵי שֶׁמְּקַיְּמִים אֶת עֲשֶׂרֶת הַדִּבְּרוֹת מְקַיְּמִים אֶת הָעוֹלָם שֶׁנִּבְרָא בַּעֲשָׂרָה מַאֲמָרוֹת, וְאִלּוּ הָרְשָׁעִים הַמְבַטְּלִים אֶת עֲשֶׂרֶת הַדִּבְּרוֹת מְבַטְּלִים אֶת הָעוֹלָם שֶׁנִּבְרָא בַּעֲשָׂרָה מַאֲמָרוֹת.

וַהֲלֹא פַּרְעֹה שֶׁאָמַר ''לֹא יָדַעְתִּי אֶת ה''' וְהִכְחִישׁ אֶת בְּרִיאַת הָעוֹלָם שֶׁנִּבְרָא בַּעֲשָׂרָה מַאֲמָרוֹת, דִּין הוּא שֶׁיִּלְקֶה עֶשֶׂר מַכּוֹת כְּנֶגֶד עֲשָׂרָה מַאֲמָרוֹת שֶׁבִּטֵּל!

~ קְרִיעַת יַם סוּף

ד' כִּתּוֹת עָשׂוּ אֲבוֹתֵינוּ עַל הַיָּם: אַחַת אוֹמֶרֶת נִפֹּל לַיָּם, וְאַחַת אוֹמֶרֶת נַחֲזֹר לְמִצְרַיִם, וְאַחַת אוֹמֶרֶת נַעֲשֶׂה עִמָּהֶם מִלְחָמָה, וְאַחַת אוֹמֶרֶת נִצְוַח כְּנֶגְדָּן. זוֹ שֶׁאָמְרָה נִפֹּל לַיָּם - אָמַר לָהֶם משֶׁה: ''''הִתְיַצְּבוּ וּרְאוּ אֶת יְשׁוּעַת ה''', וְזוֹ שֶׁאָמְרָה נַחֲזֹר לְמִצְרַיִם - אָמַר לָהֶם משֶׁה: ''לֹא תוֹסִיפוּן לִרְאוֹתָם''. וְזוֹ שֶׁאָמְרָה נַעֲשֶׂה עִמָּהֶם מִלְחָמָה - אָמַר לָהֶם משֶׁה: ''ה' יִלָּחֵם לָכֶם''. וְזוֹ שֶׁאָמְרָה נִצְוַח כְּנֶגְדָּן - אָמַר לָהֶם משֶׁה: ''וְאַתֶּם תַּחֲרִישׁוּן''. (יְרוּשַׁלְמִי תַּעֲנִית ב)

''וַיָּבֹאוּ בְּנֵי יִשְׂרָאֵל בְּתוֹךְ הַיָּם בַּיַּבָּשָׁה'' - אִם בַּיָּם לָמָּה בַּיַּבָּשָׁה? וְאִם בַּיַּבָּשָׁה לָמָּה בְּתוֹךְ הַיָּם? אֶלָּא מִכָּאן אַתָּה לָמֵד שֶׁלֹּא נִקְרַע לָהֶם הַיָּם עַד שֶׁבָּאוּ לְתוֹכוֹ עַד חָטְמָם וְאַחַר כָּךְ נַעֲשָׂה לָהֶם יַבָּשָׁה. (שְׁמוֹת רַבָּה פָּרשה א)

בְּשָׁעָה שֶׁאָמַר הַקָּדוֹשׁ בָּרוּךְ הוּא לְמשֶׁה ''וְאַתָּה הָרֵם אֶת מַטְּךָ'' נִבְקְעוּ כָּל מַעְיְנוֹת תְּהוֹם שֶׁבָּעוֹלָם אֲפִלּוּ מַיִם שֶׁבַּכַּדִּים וְשֶׁבַּגִּתּוֹת וְשֶׁבַּצַּלָּחוֹת. (שׁוֹחֵר טוֹב תְּהִלִּים יח)

הָיְתָה בַּת יִשְׂרָאֵל עוֹבֶרֶת בַּיָּם וּבְנָהּ בְּיָדָהּ וּבוֹכֶה, וּפוֹשֶׁטֶת יָדָהּ וְנוֹטֶלֶת תַּפּוּחַ אוֹ רִמּוֹן מִתּוֹךְ הַיָּם וְנוֹתֶנֶת לוֹ.

י' נִסִּים נַעֲשׂוּ לָהֶם עַל הַיָּם: נִבְקַע לָהֶם הַיָּם, וְנִבְקַע כְּמִין כִּפָּה וְכוּ', וְנֶחֱלַק לְי''ב שְׁבִילִים וְכוּ', וְנַעֲשָׂה יַבָּשָׁה וְכוּ', וְנַעֲשָׂה כְּמִין טִיט וְכוּ' וְנַעֲשׂוּ הַמַּיִם פֵּרוּרִים וְכוּ', וְנַעֲשׂוּ סְלָעִים סְלָעִים וְכוּ', וְנַעֲשׂוּ גְּזָרִים גְּזָרִים וְכוּ', וְנַעֲשׂוּ עֲרֵמוֹת עֲרֵמוֹת וְכוּ', וְנַעֲשׂוּ כְּמוֹ נֵד וְכוּ', וְיָצְאוּ לָהֶם כַּדֵּי מַיִם מְתוּקִים מִתּוֹךְ מְלוּחִים וְקָפְאוּ הַמַּיִם וְנַעֲשׂוּ כִּכְלֵי זְכוּכִית וְכוּ'.’ (תַּנְחוּמָא בְּשַׁלַּח)

~ מַכַּת בְּכוֹרוֹת

הַתּוֹרָה מְסַפֶּרֶת לָנוּ, שֶׁבְּשָׁעָה שֶׁהִכָּה הַקָּדוֹשׁ בָּרוּךְ הוּא אֶת בְּכוֹרֵי מִצְרַיִם ''הָיְתָה צְעָקָה גְדֹלָה בְּכָל אֶרֶץ מִצְרָיִם אֲשֶׁר כָּמֹהוּ לֹא נִהְיָתָה וְכָמֹהוּ לֹא תֹסִף'' (שְׁמוֹת יא, ו), ''וַתְּהִי צְעָקָה גְדֹלָה בְּכָל אֶרֶץ מִצְרָיִם כִּי אֵין בַּיִת אֲשֶׁר אֵין שָׁם מֵת'' (שָׁם יב, ל).

אֵין סָפֵק, שֶׁגַּם אִם לֹא הָיְתָה צְעָקָה גְּדוֹלָה בְּכָל הַמַּכּוֹת הָרִאשׁוֹנוֹת, מִכָּל מָקוֹם שֶׁקֶט גָּדוֹל לֹא הָיָה בְּמִצְרַיִם זֶּה שָׁנָה שְׁלֵמָה בִּזְמַן הַמַּכּוֹת...

דַּי לָנוּ בְּדִמְיוֹן קַל כְּדֵי לְהָבִין שֶׁכְּשֶׁצְּפַרְדֵּעַ קְטַנָּה מְזַנֶּקֶת לְתוֹךְ הַפֶּה, אוֹ שֶׁבְּשָׁעָה שֶׁעֲקֶרֶת הַבַּיִת מְסִיטָה אֶת הַחַלּוֹן וּבִן-רֶגַע נִשְׁאָבִים עַל פָּנֶיהָ נְחִילִים שֶׁל מְעוֹפְפִים בְּמַכַּת אַרְבֶּה - שֶׁקֶט גָּדוֹל לֹא שָׂרַר שָׁם...

גַּם גְּנִיחוֹתֵיהֶם שֶׁל הַמִּצְרִים בְּמַכַּת כִּנִּים שֶׁהָיוּ כְּחִצִּים בְּגוּפָם (כִּלְשׁוֹן חֲזַ''ל בַּמִּדְרָשׁ), וּבְמַכַּת שְׁחִין שֶׁכָּאֲבָה יוֹתֵר מִכָּל הַמַּכּוֹת שֶׁהָיוּ לְפָנֶיהָ (רְאֵה מִדְרָשׁ בְּשַׁלַּח) לָבֶטַח שֶׁלֹּא עָבְרוּ בְּקוֹל דְּמָמָה דַּקָּה...

וּבְמַכַּת עָרֹב, כַּאֲשֶׁר רָאָה אָדָם נָחָשׁ אָרֹךְ ה' אַמּוֹת וְעָב כְּקוֹרַת בֵּית הַבָּד מְטַפֵּס וְעוֹלֶה בְּגֶרֶם הַמַּדְרֵגוֹת אֶל בֵּיתוֹ, אוֹ שֶׁמִּבַּעַד הַדֶּלֶת שׁוֹמֵעַ הוּא הֵיטֵב אֶת כֹּבֶד פְּסִיעוֹתָיו שֶׁל הַדֹּב הַתָּר אַחֲרֵי טֶרֶף וּלְאַחַר שָׁעָה קַלָּה שׁוֹמֵעַ הוּא אֶת עַצְמוֹת בְּנוֹ נִמְעָכוֹת בְּפִי הָאַרְיֵה. וְכִי לֹא הָיוּ שָׁם צְעָקוֹת? - וַדַּאי הָיוּ גַּם הָיוּ!

לְשֵׁם מָה הִקְדַּמְנוּ כָּל זֶה? כְּדֵי לְהָבִין יוֹתֵר אֶת הַתֵּמַהּ שֶׁבְּמַכַּת בְּכוֹרוֹת.

הֵן אֱמֶת שֶׁבְּמַכַּת בְּכוֹרוֹת הָיְתָה צְעָקָה גְּדוֹלָה יוֹתֵר, וְהַטַּעַם: ''כִּי אֵין בַּיִת אֵין שָׁם מֵת'', אַךְ אִם זֶהוּ הַטַּעַם - [תָּמוּהַּ הַהֶפְרֵשׁ הַגָּדוֹל בֵּין מַכַּת בְּכוֹרוֹת לִשְׁאָר הַמַּכּוֹת, שֶׁלֹּא מָצִינוּ שֶׁהִזְכִּירָה הַתּוֹרָה אֶת עִנְיַן הַצְּעָקָה אֶלָּא בְּמַכַּת בְּכוֹרוֹת!]

וּבְיוֹתֵר, שֶׁהֲרֵי לֹא תֵּאֲרָה הַתּוֹרָה כְּלָל אֶת פְּרָטֵי הַכְּאֵב בְּכָל שְׁאָר הַמַּכּוֹת, הַאֵיךְ הִתְנַהֲגוּ הַמִּצְרִים וְכֵיצַד הֵגִיבוּ עַל הַמַּכּוֹת, וּמַדּוּעַ נִשְׁתַּנְּתָה בָּזֶה מַכַּת בְּכוֹרוֹת שֶׁהֻזְכַּר בָּהּ שֶׁתִּהְיֶה ''צְעָקָה גְדוֹלָה בְּמִצְרָיִם''?

הַדָּבָר יְבֹאַר בְּעֶזְרַת הַשֵּׁם בְּהַקְדָּמַת שְׁאֵלָה נוֹסֶפֶת.

הֲרֵי לְאַחַר חָמֵשׁ מַכּוֹת שֶׁבָּהֶן לֹא נִכְנַע פַּרְעֹה וְלֹא שִׁלַּח אֶת בְּנֵי יִשְׂרָאֵל - הִכְבִּיד ה' אֶת לִבּוֹ לְבַל יְשַׁלַּח. וְאִם כֵּן צָרִיךְ לְהָבִין אֵיךְ הִצְלִיחָה מַכַּת בְּכוֹרוֹת לְהַקְהוֹת אֶת קְשִׁי הַלֵּב שֶׁנַּעֲשָׂה מִשָּׁמַיִם?

וְאִם נַפְשָׁךְ לוֹמַר, שֶׁמַּכַּת בְּכוֹרוֹת הָיְתָה קָשָׁה יוֹתֵר מִשְּׁאָר הַמַּכּוֹת בְּמַה שֶּׁ''אֵין בַּיִת אֲשֶׁר אֵין שָׁם מֵת'' - הִנֵּה לָנוּ בַּמִּדְרָשׁ שֶׁגַּם בִּשְׁאָר מַכּוֹת הָיוּ מֵתִים בָּהֶן הַמִּצְרִים, וְלֹא רַק בְּכוֹר הַבַּיִת - אֶלָּא אֲפִלּוּ כַּמָּה מִבַּיִת אֶחָד!!

שֶׁכָּךְ וְכָךְ מְתָאֲרִים לָנוּ חֲזַ''ל בַּמִּדְרָשׁ: ''שִׁלַּח בָּהֶן עָרֹב - אֲרָיוֹת, זְאֵבִים, נְמֵרִים וְדֻבִּים וּנְשָׁרִים. הָיָה לְמִצְרִי חֲמִשָּׁה בָּנִים וְהָיָה נוֹתְנָן לְיִשְׂרָאֵל לְהוֹצִיאָן לַשּׁוּק בְּיָדוֹ. בָּא אֲרִי - נוֹטֵל אֶחָד, זְאֵב - נוֹטֵל אֶחָד , דֹּב - אֶחָד, נָמֵר - אֶחָד, נֶשֶׁר - אֶחָד. הָיָה נִכְנָס לְתוֹךְ בֵּיתוֹ שֶׁל מִצְרִי לְבַדּוֹ. אוֹמֵר לוֹ: הֵיכָן בָּנַי?! הוּא אוֹמֵר לוֹ: אֶעֱשֶׂה חֶשְׁבּוֹן, בָּא הָאֲרִי - נָטַל אֶחָד, וְהַזְּאֵב - אֶחָד, הַדֹּב - אֶחָד, נָמֵר אֶחָד, נֶשֶׁר - אֶחָד.'' (תַּנְחוּמָא בֹּא פָּרָשָׁה ד).

הֲרֵי לָנוּ שֶׁלֹּא הָיָה בְּמַכַּת בְּכוֹרוֹת בְּעַצְמָהּ קשִׁי הַרְבֵּה יוֹתֵר גָּדוֹל מִשְּׁאָר הַמַּכּוֹת, וְאִם כֵּן שׁוּב חוֹזֶרֶת הַשְּׁאֵלָה: כֵּיצַד הִקְהֲתָה מַכַּת בְּכוֹרוֹת אֶת קְשִׁי הַלֵּב שֶׁמִּשָּׁמַיִם?

ֶלָּא, שֶׁהַשִּׁנּוּי וְהַחִדּוּשׁ] שֶׁבְּמַכַּת בְּכוֹרוֹת הָיָה שֶׁבְּמַכָּה זוֹ רָצָה ה' שֶׁיַּגִּיעַ הַקֵּץ, וּלְפִיכָךְ הֵסִיר מִפַּרְעֹה אֶת כְּבֵדוּת הַלֵּב - כְּדֵי שֶׁיְּשַׁלַּח וְיוֹצִיא אֶת בְּנֵי יִשְׂרָאֵל בְּפֹעַל!]

אִלּוּ הַקָּדוֹשׁ בָּרוּךְ הוּא הָיָה מְסַלֵּק מִפַּרְעֹה אֶת קְשִׁי הַלֵּב בְּמַכַּת חשֶׁךְ - הֲרֵי שֶׁכְּבָר אָז הָיָה פַּרְעֹה מוֹצִיא אֶת בְּנֵי יִשְׂרָאֵל!!!

נִמְצָא, שֶׁהֲרֵי זֶה מַמָּשׁ כְּמוֹ שֶׁאִם תָּשִׂים עַל הָאֵשׁ זְמַן רַב סִיר מְהֻדָּק הֵיטֵב (סִיר לַחַץ) וּלְפֶתַע תָּסִיר אֶת הַפְּקָק - הַכֹּל יָעוּף בִּן-רֶגַע. כָּךְ נָהַג ה' עִם פַּרְעֹה...

ה' הִכְבִּיד אֶת לִבּוֹ וְלֹא הִנִּיחַ לוֹ לְהִכָּנַע בְּכָל הַמַּכּוֹת, וְעַל כֵּן כַּאֲשֶׁר הֵסִיר אֶת כֹּבֶד לְבָבוֹ בְּמַכַּת בְּכוֹרוֹת - הָיָה זֶה כְּמֵסִיר מִכְסֵה הַסִּיר, שֶׁלֹּא רַק אֶת מַכַּת בְּכוֹרוֹת הִרְגִּישׁוּ פַּרְעֹה וַעֲבָדָיו - אֶלָּא שֶׁאָז הִרְגִּישׁוּ לְפֶתַע אֶת כָּל הַמַּכּוֹת יַחַד... פִּתְאֹם צָפוּ וְעָלוּ כָּל מַכְאוֹבֵיהֶם מִמַּעֲמַקֵּי לִבָּם...

כָּעֵת הִרְגִּישׁוּ הַמִּצְרִים כְּאִלּוּ הֻכּוּ בְּבַת-אַחַת בְּדָם, צְפַרְדֵּעַ, כִּנִּים, עָרֹב, דֶּבֶר, שְׁחִין, בָּרָד אַרְבֶּה, חשֶׁךְ וּבְכוֹרוֹת... וּמִמֵּילָא הַצְּעָקָה שֶׁהָיְתָה שָׁם אַף הִיא לֹא הָיְתָה צַעֲקַת מַכַּת בְּכוֹרוֹת בִּלְבַד - אֶלָּא צַעֲקַת דָּם, צְפַרְדֵּעַ וְכוּ' - כָּל עֶשֶׂר הַמַּכּוֹת כְּאֶחָד!

מֵעַתָּה, אֵין כָּל קשִׁי בְּטַעַם הַזְכָּרַת הַצְּעָקָה שֶׁבְּמַכַּת בְּכוֹרוֹת, שֶׁכֵּן] צְעָקָה זוֹ לֹא הָיְתָה כְּצַעֲקַת שְׁאָר הַמַּכּוֹת, אֶלָּא צְעָקָה שֶׁל כָּל הַמַּכּוֹת כֻּלָּן!] לְקַיֵּם מַה שֶּׁנֶּאֱמַר: ''וְהָיְתָה צְעָקָה גְדֹלָה בְּכָל אֶרֶץ מִצְרָיִם אֲשֶׁר כָּמֹהוּ לֹא נִהְיָתָה וְכָמֹהוּ לֹא תֹסִף!''

