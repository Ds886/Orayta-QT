&HiddenFromIndex=1&TextSource=ר' פנחס ראובן שליט''א&CosmeticsType=#rep3=[[=<b>^^]]=</b>&UniqueId=2064
$ לחם משנה - אהבה



# הלכות קריאת שמע

~ הלכות קריאת שמע - פרק ראשון


! א 
[[פעמים בכל יום וכו'.]] משנה פרק קמא דברכות (דף י''א:) ב''ש אומרים בערב כל אדם יטה ויקרא וכו' וב''ה אומרים כל אדם וכו' והלכה כב''ה: 


! ב 
[[ומה הוא קורא וכו'.]] ריש פרק ב' דברכות (דף י''ג:) היה קורא בתורה וכו' אמר רבי יהושע בן קרחה למה קדמה וכו' (ועיין בכסף משנה) ובגמרא (דף י''ד ע''ב) בברייתא נתנו טעם אחר לקדימת והיה אם שמוע לויאמר שזה יש בו ללמוד ולעשות ויאמר אין בו אלא לעשות ע''כ. ורבינו לא כתב א' מאלו הטעמים וא''כ יש לתמוה עליו כיון שכוונתו לתת טעם לקדימתן זה לזה כמו שנראה מתחילת לשונו שכתב ומקדימין לקרות וכו' משמע שבא לתת טעם לקדימתה וא''כ היה לו לתת טעם לקדימת והיה אם שמוע לויאמר א' מן הטעמים האמורים בגמרא וקשה עוד מזה שהטעם שנותן הוא אינו טעם כלל שהרי כתב ואח''כ פ' ציצית שגם היא יש בה צווי וכו' ואין זה טעם לאיחורה לוהיה אם שמוע שוהיה אם שמוע נמי אין בה אלא צווי זכירת כל המצות כמ''ש ואחריה והיה אם שמוע שיש בה צווי וכו'. ונראה לתרץ שלא רצה רבינו לתת טעם לקדימת והיה אם שמוע לויאמר שזו אינה קושיא כלל שהרי בתורה כתובה פרשת והיה אם שמוע אחר פרשת שמע ושמע אחר ויאמר וא''כ אם נקדים ויאמר לוהיה אם שמוע אין כאן שום סדר מהכתוב בתורה אבל עתה יש קצת סדר שהרי והיה אם שמוע היא אחר שמע ככתוב בתורה בלי שום הפסק ויאמר ביניהם. אבל הקושיא שהיה ראוי להקדים ויאמר לשמע מפני שכך כתובה בתורה וכדכתבו התוספות. לזה תירץ שטעם קדימת שמע מפני שיש בה יחוד ה'. וכיון שנתן טעם לקדימתה אין צורך לתת טעם לאיחור פרשת ויאמר שבדין נתאחרה כדי לשמור קצת סדר הכתוב בתורה שהוא והיה אם שמוע ולא נפסיק ביניהם כלל וכדכתיבנא. ומ''ש ואח''כ פרשת ציצית שגם היא וכו' הכוונה לתת טעם למה אנו קוראים זאת הפרשה אם מפני שיש בה יציאת מצרים הרי יש פרשה אחרת בתורה שהוזכר בה יציאת מצרים בפירוש שהרי לא הוזכר כאן יציאת מצרים אלא אגב גררא לזה אמר שאין זה הטעם לבד מספיק אלא הטעם הוא מפני שיש בה זכירת כל המצות: 


! ג 
[[אע''פ שאין מצות ציצית וכו'.]] וא''ת מה בכך מ''מ ראוי לאומרה בלילה מפני שיש בה ציווי זכירת כל המצות וי''ל כיון שאין הזכירה באה אלא ע''י ציצית כמש''ה וראיתם אותו וזכרתם וציצית אינו נוהג בלילה לא היה ראוי להזכירה אלא מפני שיש בה יציאת מצרים שמזכירין אותה אפילו בלילות לכך מזכירין אותה בלילות שנאמר למען תזכור את יום צאתך מארץ מצרים כל ימי חייך כדאיתא סוף פ''ק (דף י''ב:) בבן זומא דאמר למען תזכור [את יום צאתך מארץ מצרים] כל ימי חייך ימי חייך הימים כל ימי חייך הלילות: 


! ד 
[[ולמה קורין וכו'.]] בפסחים פרק מקום שנהגו (דף נ''ו) ושם אמרו שהטעם שאנו אומרים אותו בלחש מפני שלא אמרו משה: 


! ה 
[[הקורא קריאת שמע.]] משנה בפרק קמא דברכות (דף י''א) בשחר מברך שתים וכו': 


! ו 
[[וברכה שנייה אהבת עולם וכו'.]] שם (דף י''א ע''ב) אמר רב יהודה אמר שמואל אהבה רבה וכן וכו' ורבנן אמרי אהבת עולם וכן הוא אומר וכו' תניא נמי הכי אין אומרים אהבה רבה אלא אהבת עולם ע''כ כך היא גירסת הרי''ף ז''ל בהלכות ונראה שזו ג''כ גירסת רבינו ז''ל ואתי שפיר דפסק כרבנן אבל גרסתנו בגמרא היא תניא נמי הכי אין אומרים אהבת עולם אלא אהבה רבה עד כאן ואתי סייעתא לדאמר רב יהודה אמר שמואל ולפי זה היה ראוי לפסוק כשמואל: 


! ז 
[[מקום שהתקינו לחתום וכו'.]] שם משנה: [[וכל שאינו אומר אמת ויציב וכו'.]] סוף פ''ק (דף י''ב.) אמר רבה בר חנינא סבא משמיה דרב כל מי שלא אמר וכו': 


! ח 
[[הקדים ברכה וכו'.]] שם (דף י''א:) אמר רבי שמעון בן לקיש זאת אומרת ברכות אינן מעכבות וכו' וכי מטא זמן וכו' ומאי ברכות אינם מעכבות [זו את זו] סדר ברכות [אינם מעכבות] וכן פסק רבינו ז''ל: [[בשחרית פתח וכו'.]] ברייתא שם (דף י''ב.) והכי פירושה שאמר בשחר ברוך אתה ה' אלהינו מלך העולם יוצר אור וסיים בסוף במקום יוצר המאורות ברוך אתה ה' המעריב ערבים. ורש''י ז''ל אינו מפרש כן והוא נמשך לפירוש שפירש במה שאמר לעיל מיניה פשיטא היכא דנקט כסא וכו' אבל רבינו פירשה בענין אחר לקמן בהלכו' ברכות ולפירושו פירוש הברייתא הזאת כמו שכתבתי: 


! ט 
[[איזהו זמן קריאת שמע וכו'.]] ריש פ''ק דברכות א''כ למה אמרו עד חצות כדי להרחיק את האדם מן העבירה: 


! י 
[[הקורא קריאת שמע של ערבית.]] פרק קמא (דף ח:) רבי שמעון בן יוחאי אומר וכו' פעמים שאדם קורא וכו'. ואמרו שם ההוא זוגא דרבנן דאשתכור בהילולא וכו' אתו לקמיה דרבי יהושע בן לוי אמר כדאי הוא רבי שמעון לסמוך עליו בשעת הדחק: [[ואנוס שקרא בעת הזה וכו'.]] שם (דף ט.) אמר רבי זירא ובלבד שלא יאמר השכיבנו ומפרש רבינו דקאי אמאי דקאמר רבי שמעון קודם הנץ החמה וכן פירשו התוס' ורש''י ז''ל פירש בענין אחר: 


! יא 
[[ואיזה הוא זמנה וכו'.]] שם (דף ט' ע''ב) אמר אביי לתפלה כאחרים לק''ש כותיקין דא''ר יוחנן ותיקין היו גומרין אותה עם הנץ החמה. ופירש רבינו לשון גמר שגומרין הברכות עם הנץ החמה ואתי לשון גמר כפשטיה אבל ר''ח פירש גומרין קורין שר''ל שקורין אותה מהנץ החמה עד שלש שעות כמו שהוזכר בפסקי הרא''ש ז''ל: 


! יג 
[[הקורא אחר שלש שעות וכו'.]] משנה שם פרק קמא רבי יהושע אומר עד שלש שעות וכו' הקורא מכאן ואילך לא הפסיד וכו' ואמרו בגמרא (דף י' ע''ב) מאי לא הפסיד לא הפסיד הברכות: 

~ הלכות קריאת שמע - פרק שני




! א 
[[הקורא את שמע.]] משנה פרק היה קורא (דף י''ג) היה קורא וכו' אם כיון לבו יצא. ובגמרא (שם ע''ב) תנו רבנן שמע ישראל ע''כ צריכה כוונת הלב [דברי ר' מאיר] אמר רבא הלכה כרבי מאיר ע''כ ופסק [רבינו] כן דרבא הוא בתרא: 


! ב 
[[כל אדם קורין כדרכן וכו'.]] כבית הלל דקאמרי הכי (דף י':) ודלא כב''ש דאמרי בערב יטה ויקרא וכו': [[ואסור לקרות ק''ש והוא מוטל וכו'.]] שם (דף י''ג ע''ב) אמר רב [יוסף] פרקדן לא יקרא ק''ש והקשו מקרא הוא דלא קרי הא מיגנא שפיר דמי והא ר' יהושע בן לוי לייט אמאן דגני אפרקיד אמרי מיגנא כי מצלי שפיר דמי מקרא אע''ג דמצלי נמי אסור והא ר' יוחנן מצלי וקרי שאני רבי יוחנן דבעל בשר הוה ע''כ. ובפרק מי שמתו (דף כ''ד.) גבי הא דתניא ב' שהיו ישנים בטלית אחד זה מחזיר פניו לכאן וקורא וזה מחזיר וכו' הקשה ה''ר יונה בפירוש ההלכות דהיאך יכול לקרות קריאת שמע והוא שוכב מוטה על צדו דהא אמרינן מקרא אע''ג דמצלי אסור ומאי דאמר מטין וקורין זהו במיושב אבל בהטיה בשכיבה לא אמרו והיכי אמרינן הכא דשרי ואיכא דאמרי דאי אמרינן מקרא אע''ג דמצלי אסור זהו בהטיה כמו פרקדן בשוכב על קדקדו ומוטה מעט אבל זה שמוטה על צדו לגמרי מותר. והנכון יותר לתרץ דכיון דחזינן דהיכא דאיכא טירחא שרי כדאמרינן דרבי יוחנן מצלי וקרי משום דהוה בעל בשר והוה ליה טירחא הכי נמי התירו לו בהטיה משום דהוה ליה טירחא כיון שפשט את בגדיו לחזור (ללבשן) ע''כ. ומבוארים דברי רבינו ז''ל כתירוץ הראשון של רבינו יונה וקושיא זו הכריחו לרבינו לחלק בין נוטה מעט לצדו לנוטה על צדו לגמרי. ובהשגות א''א ויותר טוב הוא אם ישכב וצריך לעשות כן אם יוכל ע''כ. לכאורה נראה דכוונתו להשיג על רבינו במה שפירש דפרקדן פירוש האחד מוטל ופניו טוחות בקרקע הב' מושלך על גבו ופניו למעלה והשיג עליו דפניו טוחות בקרקע הוא יותר טוב מעל צדו בשלמא מושלך על גבו ופניו למעלה אסור משום דרך גאוה אבל בפניו טוחות אדרבה נראה דרך הכנעה וזהו שאמר ויותר טוב ר''ל שכיבה ופניו למטה אבל אין זה מספיק לפי ההשגה שלא היה לו לומר יותר טוב הוא אם ישכב דלשון שכיבה מיקרי נמי כשפניו למעלה והכי הו''ל למימר ויותר טוב שיהיו פניו למטה ולמה הזכיר לשון שכיבה דאין מורה כוונתו כלל. והיותר נכון בעיני שיש ט''ס בהשגה וצ''ל ויותר טוב הוא אם ישב וסובר הראב''ד ז''ל כתירוץ אחרון שתירץ רבינו יונה ז''ל דעיקר הקריאה הוא בישיבה אבל בשעת הדחק יהיה מוטה על צדו כמו התם שהוא ערום וכן רבי יוחנן דהוה בעל בשר ולזה השיג על רבינו דאיך כתב אבל קורא הוא והוא שוכב על צדו שזהו בשעת הדחק אבל הנכון יותר והיותר טוב שישב וכתירוץ אחרון דרבינו יונה ז''ל וזה מורה כוונתו ז''ל מפני שתפס במה שאמר רבינו אבל קורא הוא והוא שוכב על צדו וכפי מה שהובאה בספרים. וכפי פי' הראשון היה לו לתפוס על רבינו במה שאמר ופניו טוחות בקרקע וכו': 


! ג 
[[מי שהיה מהלך על רגליו וכו'.]] שם (דף י''ג ע''ב) ורבי יוחנן אמר כל הפרשה כולה בעמידה ואזדא רבי יוחנן לטעמיה דאמר רבה בר בר חנה אמר רבי יוחנן הלכה כרבי אחא שאמר משום רבי יהודה כלומר דאמר כיון שכוון בפרק ראשון שוב אינו צריך מכלל דלדידן דאית לן כרבא בכוונה בפסוק ראשון גם בעמידה די בפסוק ראשון דטעם העמידה משום כוונה: [[היה ישן מצערין וכו'.]] שם (דף י''ג ע''ב) אמר ליה רב נחמן לדרו עבדיה בפסוקא קמא צערן טפי לא תצערן. וכבר פירש הרב''י דצריך ודאי שיקרא אלא מאי דקאמר דיצא ר''ל שאע''פ שקרא מכאן ואילך מתנמנם יצא: 


! ד 
[[מי שהיה עוסק במלאכה מפסיק עד שיקרא פרשה ראשונה כולה וכו'.]] וכן האומנין בטלין ממלאכתן וכו' פרק היה קורא (דף ט''ז.) וקשה דשם אמרו הפועלים שהיו עושים מלאכה אצל בעל הבית קורין וכו' ואין מברכין לפניה אבל מברכין לאחריה וכו' בד''א כשעושין בשכרן אבל עושין בסעודתן וכו' או שהיה וכו' מברכין כתיקונה. ורבינו ודאי נראה מדלא חילק כאן בין עושין בשכרן לעושין בסעודתן כמו שחילק בהלכות תפלה משמע דסתם אומנין עושין בשכרן מיירי וא''כ אמאי מברכין ברכות קריאת שמע שהם מדרבנן היה ראוי שלא יברכו כמו שאין מברכין ברכת המוציא מפני שהיא מדרבנן וי''ל דשאני הכא דעיקר ק''ש היא מדאורייתא שאע''פ שהברכות מדרבנן ראוי לעשות המצוה שהיא מדאורייתא כתיקונה ולקרות ברכת שמע עם ברכותיה אבל ברכת המוציא אינה באה על מצוה מן התורה שאין האכילה מן התורה דאין המצוה אלא מי שיאכל שיברך באחרונה אבל אין האכילה מצוה ולהכי אינו מברך בתחילה ובהכי מתיישב שפיר מ''ש רבינו ז''ל ספק קרא ק''ש ספק לא קרא חוזר וקורא ומברך לפניה ולאחריה ואמאי מברך כיון שיש לו ספק בברכות שהם מדרבנן לא היה לו לברך אלא יש לתרץ בכה''ג דיש לו ספק בקריאת שמע שהיא מן התורה אם כן ראוי לו לברך ברכות ולקרות קריאת שמע שהיא מן התורה כתיקונה: 


! ה 
[[היה עוסק בתלמוד תורה וכו'.]] משנה בפרק קמא דשבת (דף ט':) מפסיקין לקריאת שמע ואין מפסיקין לתפלה ואוקמוה בגמרא (דף י''א.) בדברי תורה כלומר שמי שקורא בתורה פוסק לק''ש ואינו פוסק לתפילה וכל זה במי שתורתו אומנותו אבל מי שאין תורתו אומנותו אפילו לתפלה פוסק ולהכי סתם רבינו כאן בק''ש ולא חילק בין תורתו אומנותו לאין תורתו אומנותו ולא חילק כמו שחילק בתפלה משום דכאן בכל גווני פוסק: [[היה עוסק בצרכי רבים וכו'.]] כתב הרב''י בסי' ע' דזה יצא לו לרבינו ממאי דאמרינן בירושלמי דפרק אין עומדין העוסק בצרכי רבים כאילו עוסק בדברי תורה כלומר שרבינו מפרש כמו שכתב הטור בסימן צ''ג שיש מפרש הירושלמי לענין שא''צ לפסוק כדי להתפלל כמו שא''צ לפסוק מתלמוד תורה להתפלל מי שתורתו אומנותו ע''כ. ולא הבינותי דברי הרב''י דודאי נודה לו שמה שכתב רבינו ז''ל בפרק ששי מהלכות תפלה אבל העוסק בצרכי ציבור כעוסק בדברי תורה כלומר כעוסק בדברי תורה שתורתו אומנותו שכתב קודם שאינו מפסיק שיצא לו זה מהירושלמי הנזכר אבל מ''ש כאן בהלכות ק''ש א''א שיצא לו משם דכאן צרכי רבים עדיף מדברי תורה בתורתו אומנותו שהרי כאן בק''ש אפילו מי שתורתו אומנותו פוסק וצרכי רבים אינו פוסק ומהירושלמי ההוא לא למדנו אלא שזה כזה אבל כאן שאין ת''ת מועיל לגביה מאין למד רבינו דצרכי רבים עדיף מיניה. על כן היה נ''ל לומר שלמד כן רבינו ז''ל ממה שאמרו פ''א דשבת [שם] שבעיבור השנה לא היו מפסיקין לתפלה ולא לק''ש סובר רבינו ז''ל דהטעם מפני שהוא צרכי רבים אבל אין זה מספיק כלל דדילמא שאני התם דהוא צורך רבים שלא יתקלקלו המועדות וכמו שכתבו התוס' אבל שאר צרכי רבים מנין. ונראה דודאי למד כן מפני שראינו שכל עוסק במצוה פטור מק''ש כדאמרו בגמרא בפ''ק דברכות (דף י''א) ובלכתך בדרך בלכת דידך הוא דמיחייבת אבל דמצוה פטירת ולכן קוברים את המת פטורים מק''ש וא''כ ס''ל לרבינו ז''ל דלא גריעי צרכי רבים משאר מצות ולכך כתב דאין מפסיקין לק''ש ואפילו בדליכא שהות וזהו שכתב ויקרא אם נשאר עת כלומר דאם לא נשאר עת לא איכפת לן ולא מידי: 


! ו 
[[היה עוסק באכילה וכו'.]] פרק קמא דשבת (דף ט' ע''ב) לא ישב אדם לפני הספר סמוך למנחה וכו' ואם התחילו אין מפסיקין. וסובר רבינו ז''ל שהוא אפילו לקריאת שמע ומה שכתוב אחר כך ומפסיקין לק''ש וכו' מילתא באנפי נפשה היא דאיירי בדברי תורה וכמו שביארתי אבל כל הני דלעיל אפילו לק''ש אין מפסיקין וכל זה איירי בדאיכא שהות כדאוקמוה בסוכה פרק לולב הגזול (דף ל''ח) וסיפא דקאמר ומפסיקין לק''ש דאיירי בדברי תורה דמפסיקין כתב הרי''א ז''ל דאיירי בדליכא שהות דאי איכא שהות וכי גרע תלמוד תורה מכל הני שהזכיר קודם דאין מפסיקין ואין נראה כן דעת רבינו ז''ל אלא דסיפא דמפסיקין לתלמוד תורה דומיא דרישא איירי בדאיכא שהות וכי תימא וכי גרע מכל הני מרחץ ותספורת וכו' יש לומר דפוסק דת''ת לא מיקרי פוסק מעניינו דק''ש נמי קריאת התורה היא ומאי שנא האי קריאה מהאי קריאה אבל הכא פוסק מענייינו לגמרי ולכן אין מפסיקין כיון שהתחיל. ובעל קרית ספר כתב דשאני תלמוד תורה דיכול לחזור אח''כ ללימודו מיד אחר שקרא אבל הכא בסעודתו שהתחיל או מלאכתו צריך שיגמרנה ואולי לא ימצא לגומרה ולכך אמרו שגומרה תחלה. ואין זה תירוץ שגם בסעודתו ומלאכתו אטו מי לא עסקינן דיכול לגומרה אח''כ אלא ודאי העיקר כדפרישית. א''נ י''ל דהקריאה בתורה מושך טפי ואפשר שישכח ולא יקרא מה שא''כ במלאכתו וסעודתו וכל הני דמתניתין. ובהשגות כתב א''א לא כי אלא מפסיק וקורא ואע''פ שיש שהות לקרות מפני שהיא מן התורה ואם אין שהות אפילו לתפלה דרבנן מפסיק ואיתא להא מילתא וכו'. והרב בית יוסף בסי' ע' פירש טעמו של הראב''ד ז''ל ופשוט הוא דהוא סובר דכתירוצא דאמר רבא הא דאורייתא הא דרבנן קי''ל דהא גם רבי זירא מוקי מתניתין ביו''ט שני דרבנן. וז''ש דדוקא ביו''ט שני דרבנן קאמר מתניתין בדליכא שהות מפסיק הא בדאורייתא אע''ג דאיכא שהות מפסיק. ונראה לתרץ דעתו של רבינו ז''ל דלפי המסקנא דאוקמה ביום טוב שני דרבנן הוא הדין בדאורייתא ומאי דנקט מתניתין דרבנן להודיענו דאפילו בדרבנן היכא דליכא שהות מפסיקין וכל שכן בדאורייתא אבל בדאיכא שהות בין מדאורייתא בין מדרבנן לא מפסיקין ומשום הכי נקט מתניתין י''ט דרבנן. והרב''י דחק עצמו לתרץ דעת רבינו ז''ל דמתני' בכל גווני איירי ונדחק במה שאמרו בגמרא דיקא נמי דקתני וכו'. ועוד תירץ תירוץ אחר דרבינו סובר כדברי הר''ן והוא מחלק בין מטא זמן חיובא ללא מטא זמן חיובא דהיכא דהתחיל קודם דמטא זמן חיובא אפילו בדאורייתא לא מפסיק אבל היכא שהתחיל אחר דמטא זמן חיובא בדאורייתא מפסיקין ובדרבנן לא מפסיקין ורבינו איירי קודם דמטא זמן חיובא ולהכי כתב דאפילו בדאורייתא לא מפסיקין. [[ומ''ש ואם הפסיק הרי זה משובח]] יצא לו ממה שאמר ר' זירא מצוה לאפסוקי. וקשה לי עליו טובא חדא דאם דעתו של רבינו כך למה לא ביאר דהיכא שהתחיל בתר דמטא זמן חיובא דבדאורייתא מפסיקין ובדרבנן לא ולמה סתם דבריו. ועוד איך כתב דיצא לו מדברי ר' זירא הא ר' זירא מאי דקאמר מצוה לאפסוקי הוא על מתני' דלולב ומתני' דלולב אחר דמטא זמן חיובא איירי כדכתב הר''ן ז''ל דמצפרא מטא זמן חיובא וא''כ מאין לו לרבינו דהיכא דהתחיל קודם דמטא זמן חיובא דמצוה לאפסוקי. לכן נראה ודאי דרבינו אינו מחלק בכך ודעתו דלמסקנא לא שני לן בין דאורייתא לדרבנן כדפרישית. ומ''מ קשה מאין לו מ''ש ואם היה מתירא וכו' הרי זה משובח לכך נראה לתרץ הכל ולומר דרבינו ודאי דס''ל כהראב''ד ז''ל דלמסקנא קי''ל כתירוצא דרבא דהא דאורייתא הא דרבנן ובדאורייתא אפילו בדאיכא שהות מפסיקין ומ''מ הוקשה לו על תירוץ רבא הקושיא שהקשו התוספות ז''ל שהרי קידוש היום דהוי דאורייתא ואיפסיקא הלכתא כרבי יוסי דאין מפסיקין לכך מתרץ הוא ז''ל דמאי דקאמר רבא הא מדאורייתא ר''ל מתניתין דקאמר נוטל וכו' הוי בלולב דהוי דאורייתא ואיירי למצוה כלומר מצוה לנוטלו על שלחנו אע''ג דמן הדין אין מפסיקין כר' יוסי מ''מ מצוה להפסיק אפילו בדאיכא שהות ומתני' דלפי האמת אוקמה ר' זירא בדרבנן ה''ק דוקא בדבר דרבנן בדליכא שהות מפסיקין הא בדאיכא שהות אין מפסיקין כלומר אפילו מצוה להפסיק לא הוי הא בדאורייתא אפילו דאיכא שהות מצוה להפסיק אבל מן הדין ודאי דאין מפסיקין מדרבי יוסי ומכאן יצא לו לרבינו מה שכתב הרי זה משובח וזה נראה לי נכון וברור בדעתו של רבינו ז''ל: 


! ז 
[[מי שירד לטבול וכו'.]] במשנה פרק מי שמתו (דף כ''ב ע''ב) אם יכול לעלות ולהתכסות ולקרות עד שלא תנץ החמה ואוקמוה בגמרא (דף כ''ה ע''ב) כותיקין שגומרין אותה עם הנץ החמה ולפיכך רבינו ז''ל שפירש גומרין גמר ממש צ''ל דמאי דקאמר כאן ולקרות רוצה לומר ולגמור אותה בברכותיה אבל לפי' של רבינו חננאל ז''ל שפי' שגומרין אותה ר''ל אומר אותה עם הנץ החמה קשה האי מתני' דלמה צריך לקרות קודם שתנץ החמה די שיקרא אותה עם הנץ החמה דהא כותיקין אוקמוה בגמרא ופירוש גומרין דותיקין ר''ל אומרים: [[ולא יתכסה לא במים וכו'.]] שם במשנה: [[אבל מתכסה הוא וכו'.]] שם אמרינן בגמרא שלא יהא לבו רואה את ערותו: 


! ח 
[[הקורא קריאת שמע לא ירמוז בעיניו וכו'.]] בפ''ק דיומא (י''ט:) הקשו לרב דהוה מחוי בק''ש דהיכי עביד הכי האמר רב יצחק בר שמואל בר מרתא הקורא את שמע לא ירמוז בעיניו וכו' ותירצו לא קשיא הא בפרק ראשון הא בפרק שני ע''כ. וקשה על רבינו למה לא חלק כאן דדוקא בפרק ראשון לא יקרוץ אבל בפרק שני לית לן בה כמ''ש בגמרא. ונראה דלא הוצרך להזכירו מפני שרבינו מפרש ההיא דאומנין דלעיל דאוקמוה בגמרא (ברכות ט''ז.) בפרק היה קורא בפרק ראשון דוקא דבטלין ממלאכתן דלא הוי טעמא משום דבעינן כוונה בפרק ראשון כמ''ש התוספות דלפי זה לדידן דקי''ל דפסוק ראשון דוקא בעי כוונה לא בעי ביטול מלאכה אלא בפסוק ראשון אלא טעמא משום דלא תהא קריאתו עראי וכדכתב הרי''ף ז''ל ולהכי בפרק ראשון אע''ג דהפסוק ראשון לבדו הוא מן התורה מ''מ בעינן כל הפרק הראשון משום דלא תהא קריאתו עראי אבל בשאר הפרקים אפילו בקריאת עראי סגי וכן בהך דלא יקרוץ בשפתיו דאוקמוה בגמרא בפרק ראשון סובר רבינו דמהך טעמא הוא ודלא כפירוש התוספות דהך נמי משום כוונה הוא ולדידן דקי''ל בעי כוונה בפסוק ראשון לחוד לא יקרוץ ולא ירמוז מהאי טעמא משום דלא תהא קריאתו עראי וכמ''ש להכי לא הוצרך כאן לפרש דאיירי בפרק ראשון דכיון דכבר ביאר לנו למעלה דלא קפדינן אקריאת עראי אלא בפרק ראשון לבד ממילא משתמע דהכא דטעמא הוי משום קריאת עראי לא הוי אלא בפרק ראשון דוקא דבשאר הפרקים לא קפדינן בהכי כמו שכתב גבי אומנין: [[וצריך להשמיע לאזניו וכו'.]] שם בפרק היה קורא (דף ט''ו.) וכן מה [[שאמר צריך לדקדק באותיותיה]] ותרווייהו מחלוקת ר' יוסי ורבי יהודה במשנה והלכה כתרווייהו להקל: 


! ט 
[[כיצד ידקדק וכו'.]] כבר ביאר מוהרי''ק ז''ל טעמו של רבינו ז''ל ונסתלק השגתו של הראב''ד ז''ל ועוד הוסיף הראב''ד ז''ל שצריך לשהות בין נשבע ה' מפני שלא תבלע האל''ף בעי''ן כלומר כשיאמר העי''ן יבלע בתוכה האל''ף של תחילת השם שקורא אותו בלשון אדנות ויש אל''ף בתחילת קריאתו והיא נבלעת עם העי''ן. וכל מ''ש רבינו ז''ל הוא בפרק היה קורא (ט''ו.): [[וצריך להאריך וכו'.]] בריש פרק היה קורא (דף י''ג ע''ב): [[וצריך שלא יחטוף וכו'.]] שם אמר רב אשי ובלבד שלא יחטוף החי''ת ופירש''י ז''ל בשביל אריכות הדל''ת לא ימהר בקריאתה שלא יקראנה בחטף בלא פת''ח ואין זה כלום ע''כ. ורבינו נראה שמפרש כן אם זה חטף החי''ת עם הדל''ת כיון שזה שהה בקריאת האל''ף יותר מהחי''ת נראה שהם ב' דברים נפרדים שאם האל''ף והחי''ת היתה אחת למה לא קרא האל''ף במהירות כמו שקרא החי''ת אלא נראה ח''ו שהאל''ף היא תיבה אחרת ולכך קוראה בהמתנה והוי כאומר אי חד. זה נראה פי' דבריו: 


! י 
[[קורא אדם שמע וכו'.]] שם בפרק היה קורא. שמע בכל לשון שאתה שומע: 


! יא 
[[אבל אם הקדים פרשה וכו'.]] עיין בפירוש רבינו [יונה] ז''ל בהלכות שיישב מה שקשה לכאורה על רבינו ז''ל: [[קרא פסוק וכו'.]] בפרק אין עומדין (דף ל''ג ע''ב) במשנה אמרו כל האומר מודים מודים משתקין אותו וכו' (עיין בכ''מ) ותני לה ופירש''י ז''ל מילתא וכו' כל תיבה ותיבה חוזר ושונה מגונה הוי שתוקי לא משתקינן ליה ע''כ. ורבינו ז''ל פי' בהיפך ולפירוש רש''י ז''ל אתי שפיר לשון הגמרא במאי דקאמר ל''ק וכו' דהראשון הוא בברייתא שהקשה ממנה והב' הוא במימרא דרב יהודה וכן דרך הגמרא שבתחילה מיישב הברייתא שהקשה ולפירוש רבינו ז''ל א''ש טפי לשון שמע שמע דמשמע תיבה אחת: 


! יב 
[[קראה מתנמנם וכו'.]] כבר נתבאר למעלה: 


! יג 
[[ספק קרא וכו'.]] שם (דף כ''א) בפ' מי שמתו כרבי אלעזר דק''ש דאורייתא וא''ת התינח פסוק ראשון שהוא דאורייתא חוזר וקורא אבל השאר מדרבנן למה יחזור ויקרא דהא ודאי כיון דלא בעינן כוונה מדרבנן הוי וכמ''ש הרב''י בסימן ס''ג ואפי' ה''ר יונה לא קאמר אלא דפסוק א' הוי מדאורייתא. וי''ל כיון דחוזר וקורא מקצת אטרחוהו רבנן דיגמור אותה כתקנה. ובעל קרית ספר תירץ דבקריאת ג' פרשיות קיים מצוה דאורייתא ואע''ג דבפסוק ראשון נפטר מ''מ מידי דהוה אקריאת התורה דנפטר בקביעת איזו שעה ביום ובלילה שנאמר והגית בו וגו' ור''י אמר אפילו לא קרא אלא ק''ש וכו' ומ''מ אם לומד כל היום וכל הלילה מקיים מצות ת''ת מדאורייתא: [[אבל אם יודע שקרא ונסתפק וכו'.]] כן מוכח שם: [[קרא וטעה וכו'.]] בפרק היה קורא (דף ט''ז.) x (קרא וטעה באמצע הפרק יחזור לתחילת הפרק) בין פרק לפרק יחזור לפרק ראשון בין כתיבה לכתיבה יחזור לכתיבה ראשונה א''ל רבי יוחנן לא שנו וכו'. ופירש''י ז''ל יחזור לפרק א' להפסק ראשון והיה אם שמוע עד כאן. ובודאי שהדעת מוכחת כן דכיון שידע שהשלים פרשה אחת עכ''פ כבר קרא פרשה ראשונה וא''כ ודאי שאין לחזור אלא לוהיה אם שמוע אבל הלשון קשה טובא על רש''י ז''ל דפרק ראשון לא מיקרי אלא פרשת שמע דשם באותה סוגיא גבי אומנין שתירצו כאן בפרק א' כאן בפרק ב' פירש''י ז''ל עצמו דפ''א היינו שמע וכן בריש פרק היה קורא שאמרו דכיון שכיון לבו בפרק א' יצא פירש''י ז''ל דהוי פ' שמע ובכ''מ שהוזכר פרק א' פי' כן וכאן נשתנה הפי' לדעת רש''י ז''ל מכל המקומות וכבר הרגיש רש''י ז''ל שכתב להפסק ראשון כלומר אין לשון פרק האמור כאן ככל המקומות שפירש הפרשה הראשונה אלא כאן ר''ל פרק הפסק וזה דוחק גדול בלשון. ורבינו ז''ל רצה להשמר מקושיא זו וכתב יחזור לפרשה ראשונה שהיא ואהבת וכו'. ומה מאד יש לתמוה על דבריו חדא דכיון דהוא יודע דהשלים פרשה ראשונה מה לו לחזור לשמע לא היה לו לחזור אלא לוהיה אם שמוע כדפרישית. ועוד קשה אפילו נודה דיחזור לפרשה ראשונה למה לו לחזור לואהבת היה לו לחזור לתחילת הפרשה. והרב''י ז''ל תירץ לשון זה ועיין עליו. ואצלי נ''ל לומר דכוונת רבינו ז''ל דכיון דפרשה א' בעינן דלא תהא קריאתו עראי אע''פ דלא בעינן כוונה מ''מ קצת כוונה בעינן שלא תהא המצוה קלה בעיניו וכמ''ש הרשב''א ז''ל והובא בבית יוסף וא''כ כיון שזה האיש השלים הפרשה ולא ידע מה זאת הפרשה שהשלים ודאי שקריאתו בלא כוונה כלל היה וא''כ כיון דקרא פרשה א' בלא כוונה כלל יחזור ויקרא אותה וכ''ת כשהגיע לוכתבתם למה אמרינן דיחזור לוכתבתם קמא נימא דיחזור לתחלת הפרשה כיון דקראה בלא כוונה י''ל דהתם ודאי בכוונה קראה ומה שהטעה אותו מפני שיש מקום לטעות שהפסוקים דומים וכיון דיש מקום לטעות ודאי דלא אמרינן דלא היה לו כוונה כלל אבל הכא דאין מקום לטעות דסיום פרשת שמע לא הוי כסיום פרשת והיה אם שמוע ומ''מ אינו יודע הפרשה שהשלים ודאי דלא היה לו כוונה כלל ולכך יחזור. ומה שאינו חוזר לשמע הוא מפני שסובר רבינו ז''ל דמה שאמרו האומר שמע שמע ה''ז מגונה לא נאמר אלא לפסוק ראשון כמ''ש הכלבו וכמ''ש סמ''ק הביאו ב''י ז''ל. ואע''פ שכתב הטור שכשכופל כל הפרשה אין בזה חשש כבר כתב הרב הגדול ר''י אבוהב ז''ל שיש לחוש מפני שאפשר לו שמ''ש בירושלמי ר''פ קרי ותני קרי ר''ל הפרשה זולת הפסוק הראשון אבל הפסוק הראשון אין לכופלו. ולהכי כתב רבינו ז''ל דחוזר לואהבת זה נראה לי ברור בדעת רמז''ל: 


! יד 
[[היה קורא וכתבתם.]] שם (דף ט''ז) בין כתיבה לכתיבה וכו': [[ואם נסתפק וכו'.]] שם לא שנו אלא שלא פתח בלמען וכו': 


! טו 
[[היה קורא ופגע וכו'.]] מבואר במשנה בריש פרק היה קורא (דף י''ג) ופסק כר''י לגבי דר''מ: 

~ הלכות קריאת שמע - פרק שלישי




! א 
[[הקורא את שמע וכו'.]] פרק היה קורא (דף ט''ו) כל הנפנה ונוטל ידיו וכו': [[אלא מקנח ידיו וכו'.]] שם ההוא צורבא מדרבנן דאתא וכו': 


! ב 
[[אין קורין לא בבית המרחץ וכו'.]] סוף פרק מי שמתו (דף כ''ו) מימרא דרב יוסף בר חנינא בית הכסא שאמרו וכו': [[וכל מי שקרא וכו'.]] נראה מדברי רבינו מדסתם ואמר כל מי שקרא במקום שאין קוראין וכו' דאפילו קרא בצד המת שחוזר וקורא. והראב''ד ז''ל בהשגות אינו סובר כן וטעמא מפני שאמר בברייתא ריש פרק מי שמתו (דף י''ח.) לא יהלך אדם בבית הקברות ותפילין בראשו וספר תורה בזרועו ואם עושה כן עובר משום לועג לרש וכו' וא''כ כיון דאין בה האיסור מחמת המקום שהמקום ראוי הוא לקרות בו אלא מפני שלועג מן המת א''כ משום הכי לא מיחייב למיהדר. אבל רבינו סובר דאפילו הכי כיון דאין קורין באותו מקום לא יצא באותה קריאה: [[בית הכסא החדש וכו'.]] סוף פרק מי שמתו (דף כ''ו.) אמר רב חסדא עומד אדם כנגד בית הכסא ומתפלל וכו' איני והאמר רב יוסף וכו' אלא הכא במ''ע בחדתי והא איבעיא ליה לרבינא הזמינו וכו' כי קא מיבעיא ליה לרבינא למיקם עילויה לצלויי בגויה אבל כנגדו לא ע''כ: 


! ג 
[[מרחץ החדש וכו'.]] בפ''ק דשבת (דף י'.) אמרו אמר רב אדא בר אהבה מתפלל אדם תפלתו בבית המרחץ ואוקמה בחדתי והקשו והא מיבעיא בעי וכו' ותירצו שאני בית הכסא דמאיס: [[היו שני בתים וכו'.]] בפ''ק דנדרים (דף ז'.) בעי רבינא יש יד לבה''כ או לאו ופירשו שם כגון דאמר והדין ולא אמר נמי מאי והדין דאמר והדין נמי לבה''כ או דילמא מאי והדין לתשמישא בעלמא קאמר והקשו מכלל דפשיטא ליה לרבינא דיש זימון לבה''כ והא מיבעיא ליה לרבינא הזמינו וכו' ותירצו חדא מגו חדא קא מיבעיא ליה זימון מועיל או אין זימון מועיל ואם ת''ל יש זימון יש יד או אין יד וכו' ונתבארו דברי רבינו ז''ל. ויש להקשות דלמה בבעיא דיש זימון דהיינו להתפלל בתוכו פסק בודאי לחומרא ובבעיא דהדין פסק דהוא ספק ולפיכך אין קוראין וכו' ואם קרא יצא מיהו לזה י''ל דשאני בעיא דזימון דבנדרים אמרו את''ל יש זימון וכבר ידוע שיטתו של רבינו ז''ל דכל את''ל פשיטות הוא והיא שיטת הגאונים. אבל מ''מ קשה דמ''ש הכא גבי והדין פסק דהוא ספק וגבי צואה דבוקה בסנדלו דהיא בעיא בפרק מי שמתו (דף כ''ה ע''ב) ולא איפשיטא ופסק לחומרא בודאי שכתב שם והוא שלא יהיה סנדלו נוגע בו דמשמע דאם סנדלו נוגע דלא יצא היה לו לומר דאם סנדלו נוגע הרי זה ספק ואין קוראין אבל אם קרא יצא כדאמר הכא. וי''ל דשם פסק לחומרא כדין כל תיקו דאיסורא אבל הכא דהך בעיא דהדין אתי מכלל בעיא אחרת א''כ הרי דבר זה דומה קצת לספק ספיקא אע''ג דבעיא דזימון כבר אסיק באם תמצא לומר והוי פשיטותא מ''מ י''ל דאי האת''ל הוה א''ל הבעיין שהוא רבינא הוה א''ש דהוי פשיטותא אבל כיון דרבינא בעי תרי הבעיות סתם אע''פ שהגמרא קאמר דבאת''ל קמיבעיא ליה כיון דהוא עצמו לא אמרו די שנפסוק בעיא דזימון כפשיטות אבל לא הוי פשיטות גמורה כל כך כדי שנפסוק דבעיא דהדין הבאה מכללה לחומרא אלא דיינינן בעיא דזימון ספק קצת כדי לפסוק הבעיא דהדין ספק כיון שבאת מכללה דהדבר דומה לספק ספיקא ומיהו לא פסק לקולא בעיא דהדין משום דלא הוי ספק ספיקא גמורה אלא פסק דהוי ספק והוה כעין פשרה זה נ''ל לתת טעם לדברי רבינו ז''ל. ועי''ל לדעת רבינו ז''ל דבשלמא גבי צואה דבוקה הוי ספק במידי דאורייתא דמקום הצואה הוא מן התורה אסור אבל בית הכסא ספק הוי מדרבנן כדכתב ה''ר יונה ז''ל, ולכך דוקא גבי זימון דאיפשיטא באת''ל כתב רבינו לחומרא אבל גבי והדין דלא איפשיטא והוה מידי דרבנן לקולא ומ''מ אע''ג דהוי מידי דרבנן לכתחילה מיהא חיישינן ולא כתב רבינו ספק. וזה עיקר. ובהשגות כתוב על דין בית הכסא שכתב מותר לקרות וכו' אבל לא בתוכו. אמר אברהם והזמנה לבית הכסא כו' ספיקא לקולא ע''כ. ובודאי דיש כאן חסרון לשון וצ''ל הרב ז''ל כתב והזמנה וכוונתו על הרי''ף ז''ל שכתב גבי הך בעיא דהזמנה והזמנה לבית הכסא לצלויי בגויה בעיא ולא איפשיטא וגבי בעיא דדבוקה בסנדלו כתב תיקו וכל תיקו דאיסורא לחומרא ומדלא כתב גבי בעיא דהזמנה לחומרא כמו שכתב גבי צואה דבוקה בסנדלו י''ל שכוונתו דהכא פסקינן לקולא מהך טעמא שכתב הראב''ד ז''ל וא''כ דעתו להשיג על רבינו ז''ל דאיך פסק בשתיהן לחומרא שלא כדעת הרי''ף ז''ל זה נראה ודאי כוונתו. ורבינו יונה בפי' הלכות כתב ג''כ דמדלא כתב הרי''ף בהזמנה דהוי לחומרא דדעתו לפסוק לקולא וכדפי' הראב''ד ז''ל אבל רבינו נראה דדעתו לפסוק בהו לחומרא ואדרבא יותר נראה לפסוק בההיא דהזמנה לחומרא מפני דסלקא באת''ל כדכתיבנא. ועם זה יש תימה על הראב''ד ז''ל ורבינו יונה ז''ל איך פי' בהרי''ף כך כיון דסלקא הך באת''ל בנדרים א''כ ודאי דיש לפסוק בה לחומרא שהרי דרכו של הרי''ף ז''ל ג''כ הוא דכל את''ל פשיטותא הוא ואולי י''ל לדעתו ז''ל דשאני הך את''ל דלא אמרו הבעיין עצמו וכדכתיבנא לעיל לתת טעם לרבינו ז''ל. ומ''מ דעת רבינו ז''ל נראה עיקר: [[חצר המרחץ וכו'.]] בפ''ק דשבת אמרו בברייתא (דף י'.) הנכנס לבית המרחץ מקום שבני אדם עומדים לבושין יש שם מקרא ק''ש ותפלה ואצ''ל שאלת שלום ומניח תפילין ואצ''ל שאינו חולץ מקום שבני אדם עומדים ערומים ולבושים יש שם שאלת שלום ואין שם מקרא ק''ש ותפלה ואינו חולץ תפילין ואינו מניח לכתחילה מקום שבני אדם עומדים ערומים אין שם שאלת שלום ואצ''ל מקרא ק''ש ותפלה וחולץ תפילין ואצ''ל שאינו מניחן. ויש נוסחאות בדברי רבינו ז''ל שלא הוזכר בדבריו אלא החלוקה הראשונה הוא חצר המרחץ והוא במקום שעומדים בני אדם לבושים מותר לקרות ק''ש ולא הוצרך להזכיר הב' חלוקות מהשני הבתים האחרים דאסור לקרות ק''ש ולקרוא בתורה דמאחר שהוא אמר שבבית החיצון מותר אתה למד שבשנים האחרים אסור ובשנים האחרים אין הפרש בין אחד לאחר אלא לענין תפילין בלבד וכבר כתבו רבינו ז''ל בפ''ה מהל' תפילין אבל יש נוסחא אחרת בדברי רבינו ז''ל שהזכיר השתי חלוקות והאמצעית לא הזכיר והכי איתא חצר המרחץ וכו' אבל מקום שבני אדם עומדים ערומים אסור לקרות קריאת שמע ולא ק''ש בלבד וכו'. וכפי נוסחא זאת אתי שפיר טפי מה שאמר אח''כ ולא ק''ש בלבד וכו' שיש לו קשר עם מה שאמר אבל מקום וכו' דלפי הנוסחא דידן לא קאי למאי דסליק מיניה. אבל קשה אמאי לא הזכיר החלוקה האמצעית שהוא מקום שבני אדם עומדים ערומים ולבושים שאסור לקרות ק''ש. ואולי י''ל דנלמד זה מן החלוקה הראשונה שכיון שלא הותר אלא המקום שעומדים לבושים אתה למד שבשני הבתים האחרים אסור ומה שהוצרך להזכיר דין הבית השלישי מפני שהוא סובר דהרהור מותר בבית החיצון כדכתב הר''ן בפרק כל הצלמים והוא רצה לומר אחר כך דין ההרהור שאסור וזה אינו אלא בבית הג' לכך הזכיר בית השלישי אבל מ''מ הנוסחא הא' עיקר. ומכל מקום יש לתמוה על רבינו ז''ל למה לא הזכיר דין שאלת שלום דאמרו שם בברייתא דאסור בבית השלישי אבל בראשון ושני מותר ופירשו בגמרא [שם:] הטעם משום שנאמר ויקרא לו ה' שלום. וקשה עוד מזה שכתב למטה אבל השמות המיוחדים והן השמות שאינן נמחקים וכו' משמע דשלום דלא הוי משמות שאינם נמחקים דמותר לאומרו בבית המרחץ וצ''ע: 


! ה 
[[דברים של חול וכו'.]] פרק כירה (דף מ' ע''ב) אמר רב יצחק בר אבדימי פעם א' נכנסתי אחר רבי וכו' ואמר לי רבי טול בכלי שני וכו' והקשו היכי עביד הכי והאמר רבה בר בר חנה בכ''מ מותר להרהר וכו' וכי תימא בלשון חול א''ל והאמר אביי דברים של קדש וכו' ותירצו אפרושי מאיסורא שאני ע''כ. ונתבארו דברי רבינו ז''ל והוא סבור דכשתירצו בגמרא אפרושי מאיסורא שאני לא מפיק מימרא דר' יצחק מפשטה דבלשון הקדש קאמר ליה דהכי נראה פשט המימרא ולכך כתב מפריש ואפי' בלשון הקדש: 


! ו 
[[צואת האדם וכו'.]] פרק מי שמתו (דף כ''ה.) אמר רבא לית הלכתא כי הא מתניתא בכל הני שמעתתא אלא כי הא דתניא לא יקרא אדם ק''ש לא כנגד וכו'. והראב''ד ז''ל כתב בהשגות דרכו להיות סומך וכו' וכן צואת התרנגולים האדומה ע''כ. וא''ת למה לא השיגו הראב''ד ז''ל דהו''ל למיתני צואת תרנגולים דאיתיה בגמרא דידן בברייתא דלעיל תניא כוותיה דרב חסדא לא יקרא אדם ק''ש לא כנגד צואת אדם וכו' ולא כנגד צואת תרנגולים וכי תימא הא אדחיא לה מההיא דאמר רבא לית הלכתא כי הא מתניתא הא ליתא שהרי הראב''ד ז''ל כתב בהשגה האחרת לקמן בפרק זה דלא אמר רבא לית הלכתא כי הא מתניתא אלא אצואת כלבים וחזירים דבעינן נתינת עורות אבל בכל השאר קיימא מתניתא קמייתא. וי''ל דמ''מ אין זו השגה כל כך דיכול להיות דרבינו מפרש דכשאמר רבא לית הלכתא כי הא מתניתא הוא דחי לגמרי ברייתא קמייתא ולכך השיגו מהירושלמי שהוא פשוט ואין להכחישו אבל לקמן שהשיגו גבי מקום שפסק הריח אין כונתו שם להקשות לו אלא לגלות דעתו שאין האמת כדברי רבינו ז''ל אבל כאן רצה להקשות לו ולא הוי קושיא אלא מהירושלמי כדפרישית. ונראה דרבינו בכלל כל צואה שריחה רע כייל להא דתרנגולין האדומה וכן מי רגלים של חמור לא הוצרך להזכיר דכיון דיש ריח פשיטא דלא יקרא כנגדן: [[קטן שאינו יכול וכו'.]] סוף פרק לולב הגזול (דף מ''ב:): 


! ז 
[[היתה צואה יבשה וכו'.]] פרק מי שמתו (דף כ''ה.) צואה כחרס אסורה ופירשו (שם) והיכי דמי צואה כחרס וכו' כל זמן שזורקה ואינה נפרכת ואיכא דאמרי כל זמן שגוללה ואינה נפרכת. ודעת רבינו לפרש כפירוש ה''ר יונה ז''ל שאעפ''י שאם גוללה נפרכת אפשר שזורקה ואינה נפרכת ולישנא בתרא לקולא ולכך פסק לחומרא באיסורא דאורייתא: [[מי רגלים וכו'.]] הגירסא הנכונה בדברי רבינו ז''ל היא אם היו מרטיבים היד ופסק רבינו כרבא דאמר הכין בפרק מי שמתו (שם) וכפי הפירוש שפירש מהררי''ק ז''ל באורח חיים סימן פ''ב וכבר ביאר שם כל הצורך: 


! ח 
[[כמה ירחיק וכו'.]] משנה בסוף פרק מי שמתו (ברכות דף כ''ה:): [[במה דברים אמורים וכו'.]] בגמרא שם (דף כ''ו.) אמר רבא וכו' לא שנו אלא לאחוריו אבל לפניו מרחיק מלא עיניו: 


! ט 
[[במה דברים אמורים כשהיה עמהן בבית וכו'.]] מ''ש דכשהם בבית בהרחקת ארבע אמות סגי פסק כרבנן שאינם מחלקים בין לפני המטה בין לאחר המטה בארבע אמות סגי: [[אבל אם היה שם מקום גבוה מהן וכו' או נמוך וכו'.]] שם ברייתא דתניא כוותיה דרב חסדא דאם היה מקום גבוה עשרה וכו': [[וכן אם כפה כלי וכו'.]] זה הוציא רבינו ממה שאמרו שם (דף כ''ה:) או יניחם תחת המטה וליכא מאן דפליג דבהא סגי ומה שלא הביא הבעיא דארבעה חמשה ששה וכו' כבר ביאר הרב בית יוסף סימן פ''ז הטעם הנכון: 


! י 
[[היה בינו ובין הצואה.]] שם (דף כ''ה:) צואה בעששית מותר לקרות ק''ש כנגדה: [[נתן רביעית וכו'.]] שם ופסק כרב יוסף דאמר אפילו לכתחלה קאמר רבי זכאי רביעית אבל לבסוף כולי עלמא מודו ולזה לא חילק רבינו ז''ל בין תחלה לבסוף דפסק כדאמר רב יוסף לשמעיה. [[ומ''ש רבינו ז''ל של פעם אחת]] כתב כן מפני שסובר שטעם ר' זכאי הוא מפני הביטול ולכך ברביעית יש לבטל למי רגלים של פעם אחת: 


! יא 
[[היתה צואה בגומא וכו'.]] שם צואה בגומא מניח סנדלו וכו': [[והוא שלא יהיה וכו'.]] שם צואה דבוקה בסנדלו מאי תיקו ע''כ. והראב''ד ז''ל בהשגות מפרש שדבוקה ר''ל שדרס על גוף הצואה ועלתה בסנדלו אבל היתה בגומא אפילו נוגעת על סנדלו מותר ודייק לשון דבוקה והעיקר להחמיר כדעת רבינו ז''ל: [[היתה כנגדו צואה מעוטה וכו'.]] שם צואה כל שהוא מבטל ברוק אמר רבא וברוק עבה עד כאן. וכתב בהשגות דוקא [כשקורא] לאלתר שהרוק עומד בעוביו אבל לאחר שעה הרוק נימוק והצואה נגלית. ורבינו ודאי יודה לזה שכן כתב בלשונו עד שתתכסה: [[היתה נטישת צואה וכו'.]] בפרק מי שמתו שם איתמר צואה על בשרו או ידו מונחת בבית הכסא וכו' רב הונא אמר מותר לקרות קריאת שמע ורב חסדא אמר אסור ורבינו ז''ל גורס במקום או ידו מונחת וכו' או ידיו מטונפות בבית הכסא ופסק כרב הונא דהוא רבו של רב חסדא ואין הלכה כתלמיד במקום הרב: [[אבל אם היתה במקומה וכו'.]] בפרק אמר להם הממונה (יומא דף ל.) צואה במקומה אסור לקרות קריאת שמע היכי דמי אי דנראית פשיטא אי דלא נראית לא נתנה התורה למלאכי השרת לא צריכה [אלא] דיושב ונראית עומד ואינה נראית ומאי שנא מצואה על בשרו דאיתמר וכו' במקומה נפיש זוהמא שלא במקומה לא נפיש זוהמא עד כאן. ולכאורה קשה על רבינו ז''ל דהוא אמר דצואה על בשרו מותרת מפני שאין לה ריח רע וההיא יש לה ריח רע ובגמרא נראה דלא חילקו כן אלא אמרו מפני שהיא במקומה. ונראה דרבינו מפרש הכי מאחר דזו הצואה היא במקומה יש לה באותו מקום לחות קצת ויש לה ריח רע מה שאין כן בצואה על בשרו וזהו שאמר שהצואה לחה היא כלומר באותו מקום היא לחה ויש לה ריח רע. ויש להקשות דהמקשה שהקשה נראית פשיטא פליג דידיה אדידיה דמעיקרא פריך פשיטא דמותר אלמא דשאני ליה בין הך לההיא דצואה על בשרו דאל''כ איך קאמר פשיטא הא בצואה על בשרו אמרינן דמותר וא''כ היכי פריך בתר הכי מאי שנא מצואה על בשרו. והרב רבינו יונה תירץ דמעיקרא ודאי דהוה שאני ליה בין הך לההיא דצואה מפני דהתם מיירי שהיא בין אצילי ידיו והיא נכסית מאליה בלא מלבושים ולכך שרי אבל השתא דקאמר דהך דהכא נראית כשהוא יושב אבל אינה נראית כשהוא עומד א''כ מאי שנא מצואה. אבל רבינו ז''ל דלא חילק בין שתהיה הצואה בין אצילי ידיו או במקום אחר דבכל גווני מותר קשה. ונראה לומר דודאי שאני ליה בין הך דהכא לצואה על בשרו משום דאסיק אדעתיה דצואה במקומה נפיש זוהמא ולכך אסורה אבל השתא דקאמר דהך דהכא נראית כשיושב ולא כשעומד קשה ליה דלא סגי הך טעמא דצואה במקומה לומר דאע''פ שהיתה מתכסית אסורה ולא סגיא הך טעמא אלא לומר דנגלית אסורה אעפ''י דצואה על בשרו מותרת שאני הכא שהיא במקומה אבל דאפילו דהיא מתכסית אסורה אין סברא לאסור מהאי טעמא. ותירץ המתרץ דהך טעמא אהני לן להכי דאע''פ שהיא מתכסית אסורה: 


! יב 
[[ריח רע שיש לו עיקר וכו'.]] פסק כרב הונא דאין הלכה כתלמיד במקום הרב ואע''ג דתניא כוותיה דרב חסדא [ברכות כ''ה.] סובר רבינו ז''ל דכיון דאמר רבא דלית הלכתא כהך מתני' אין להביא ראיה ממנה כלל אבל בההיא דאם היה מקום גבוה וכו' פסק כההיא ברייתא משום דלא מצינו חולק עליה בזה והראב''ד ז''ל בהשגות חולק על רבינו: 


! יג 
[[צואה עוברת.]] פסק כרבא לגבי אביי דאסורה: [[ופי חזיר כצואה עוברת דמי.]] שם והקשו פשיטא לא צריכא אע''ג דסליק מנהרא. ורבינו לא הוצרך לפרש דמדרך הסתם יובן בכל אופן שיהיה אע''ג דסליק מנהרא: 


! יד 
[[היה קורא והגיע וכו'.]] שם (דף כ''ד ע''ב) מחלוקת רב הונא ורב חסדא ופסק כרב חסדא אע''ג דאין הלכה כתלמיד במקום הרב שאני הכא דכולהו אמוראי בתראי קיימי כרב חסדא דאמרו שם לא פסק מאי אמר רב מיאשה וכו' ורב אסי אמר וכו' ורב אדא בר אהבה אמר כו' והיינו כרב חסדא: [[וכן הקורא וכו'.]] שם בעו מיניה מרב ששת ריח רע שאין לו עיקר מהו אמר להו אתו חזו הני ציפי דבי רב דהני גנו והני גרסי והני מילי בד''ת אבל בק''ש לא ודברי תורה נמי לא אמרן אלא דחבריה אבל דידיה לא: 


! טו 
[[היה קורא וכו'.]] שם איכא דאמרי א''ר יהודה ספק צואה כו' וטעמא דלא אסרה תורה במי רגלים אלא כנגד עמוד בלבד וכי נפול לארעא שרי ורבנן הוא דגזור בהו ולא גזרו רבנן אלא בודאן: 


! טז 
[[כך אסור לקרות כנגד וכו'.]] שם ערוה בעששית אסור וכו'. עוד שם כותי ערום אסור לקרות ק''ש כנגדו מאי איריא כותי אפילו ישראל נמי [ישראל פשיטא ליה דאסור] כותי איצטריכא ליה: [[וכל גוף האשה ערוה וכו'.]] שם (דף כ''ד.) טפח באשה ערוה למאי אילימא לאסתכולי בה והא אמר רב ששת וכו' לומר לך שכל המסתכל באצבע קטנה של אשה כאילו מסתכל במקום התורף ותירצו אלא באשתו ולק''ש ע''כ. מדהוצרכו בגמרא לאוקמי באשתו משמע דוקא באשתו בעינן טפח לקריאת שמע אבל באחרת אפילו באצבע קטנה אסור אע''פ שהוא דבר מועט אסור לקרות ק''ש כנגדה דאין סברא לומר הוא הדין באחרת אע''ג דלהסתכל באצבע קטנה אסור מ''מ לפיסול ק''ש בעינן דא''כ לוקמה אפילו באחרת ולמה אמרו באשתו. ודוחק לומר דאשתו רוצה לומר אפילו באשתו בטפח סגי אלא ודאי כדאמרינן ולפי זה מ''ש רבינו טפח הוא דוקא באשתו וכ''כ בה''ג ז''ל: 


! יז 
[[היתה חגורה וכו'.]] שם אמר ר''ה היתה טליתו חגורה וכו': [[והוא שלא יהיה עקבו נוגע בערותו וכו'.]] מחלוקת אביי ורבא ואיפסיקא שם (דף כ''ה) הלכתא נוגע אסור רואה מותר: [[היה ישן בטליתו וכו'.]] שם (דף כ''ד ע''ב) ת''ר היה ישן בטליתו וכו' חוצץ בטליתו עד צוארו וכו'. ויש אומרים על לבו דקסבר לבו רואה את הערוה אסור וכן פסק רבינו וכן פסק ר''י. והטעם כדפירש ר''י שם בתוספות: 


! יח 
[[שנים שהיו ישנים וכו'.]] שם (כ''ד.) ופסק כרב יוסף דאמר דוקא אשתו אבל אחר צריך הפסקת טלית ואחרים פסקו כשמואל ומבואר שם בבית יוסף ז''ל: 


! יט 
[[עד אימתי הם קטנים וכו'.]] שם מבואר עד סוף הפרק: 

~ הלכות קריאת שמע - פרק רביעי




! א 
[[נשים ועבדים.]] ר''פ מי שמתו (דף י''ז ע''ב) אמרו נשים ועבדים וקטנים פטורים מק''ש. וסובר רבינו ז''ל דאע''פ שהם פטורים מן הדין בין מדאורייתא בין מדרבנן מ''מ מחנכין את הקטנים: [[מי שהיה לבו וכו'.]] בפ''ק דברכות (דף י''א.) אמרו ובלכתך בדרך פרט לחתן מכאן אמרו הכונס את הבתולה פטור ואת האלמנה חייב: [[ואם שהה עד מוצאי שבת וכו'.]] בפ''ב דברכות במשנה (דף ט''ז): 


! ג 
[[מי שמת לו מת.]] משנה ריש פרק מי שמתו (דף י''ט): 


! ד 
[[אין מוציאין וכו'.]] שם (דף י''ט.) ת''ר אין מוציאין את המת סמוך לק''ש [ואם התחילו אין מפסיקין] איני והא רב יוסף אפקוהו סמוך לק''ש. ותירצו אדם חשוב שאני ע''כ: [[כל שיש למטה וכו'.]] ריש פרק מי שמתו (דף י''ז ע''ב) נושאי המטה וחילופיהן ויש במשנה פירושים שונים ופי' רבינו מבואר ונתבאר הכל בבית יוסף ז''ל: 


! ה 
[[היו עסוקים.]] שם (דף י''ט) ברייתא העוסקים בהספד בזמן שהמת מוטל וכו': 


! ו 
[[קברו את המת וכו'.]] שם במשנה (דף י''ז): [[בני אדם העומדין בשורה הפנימיים וכו'.]] שם במשנה העומדים בשורה הפנימיים פטורים החיצונים חייבים ומפרש רבינו פנימיים שהם רואים פני האבלים. והראב''ד ז''ל מפרש פנימיים הם הקרובים ונקראים פנימיים מפני שכיון שהם קרובים לאבל ראויים להיות בשורה פנימית אבל הרחוקים לאבל אע''פ שהם בשורה הפנימית חיצונים מקרו וכן הקרובים אעפ''י שהם בשורה החיצונה פנימיים מקרו כך דעתו ז''ל בהשגות ואין כן דעת רבינו ז''ל: 


! ז 
[[כל מי שהוא פטור וכו'.]] שם (דף י''ו ע''ב) מחלוקתם במשנה. ורשב''ג אומר לא כל הרוצה ליטול את השם יבא ויטול והקשו שם (דף י''ז ע''ב) למימרא דרשב''ג חייש ליוהרא ורבנן לא חיישי ליוהרא והא איפכא שמעינן להו דתנן [פסחים נ''ד:] מקום שנהגו לעשות מלאכה בתשעה באב עושין מקום שנהגו שלא לעשות אין עושין ובכל מקום ת''ח בטלין רשב''ג אומר לעולם יעשה כל אדם את עצמו כתלמיד חכם קשיא דרבנן אדרבנן קשיא דרשב''ג אדרשב''ג [שם נ''ה.] א''ר יוחנן מוחלפת השיטה כלומר דרשב''ג סובר דאם רוצה לקרות קורא ויש שם תירוץ אחר שאמר לעולם לא תחליף ורבינו פסק כתירוצא קמא משום דהוי כר' יוחנן ולהכי רשב''ג סובר דאם רוצה לקרות קורא. וכבר קי''ל כל מקום ששנה רשב''ג במשנתנו הלכה כמותו חוץ מערב וצידן וראיה אחרונה. וא''ת בהלכות תשעה באב אמאי לא פסק כרשב''ג דאמר לעולם יעשה אדם עצמו תלמיד חכם דהא פסק כאן דלא אמרינן מיחזי כיוהרא ולמה פסק שם דחיישינן ליוהרא דמדלא כתב שם בפ''ה מהל' תענית אלא ובכל מקום ת''ח בטלים ולא הזכיר שם לעולם יעשה אדם עצמו ת''ח כסברת רשב''ג משמע דלא סבירא ליה כרשב''ג. ועוד קשה דבדין הוא דנפסוק כרשב''ג דהלכה כוותיה בכל מקום ששנה במשנתנו כדפרישית. וי''ל דהתם ג''כ פוסק כרשב''ג ומה שלא הזכיר כל אדם יעשה עצמו ת''ח לפי שסמך על מה שאמר וכל העושה מלאכה בתשעה באב אינו רואה בה סימן ברכה דמסתמא בכ''מ קאמר אפילו במקום שנהגו לעשות הרי מוכח מהתם דראוי לכל אדם [שלא] לעשות מלאכה ביום ההוא: [[וכתב רבינו ז''ל והוא שתהא דעתו פנויה וכו' מבוהל אינו רשאי וכו'.]] והראב''ד ז''ל חולק על זה בהשגות ואמר מה בכך כלומר אע''פ שלא תהיה דעתו פנויה יקרא ויהיה כקורא בתורה ואין זה דומה לתפלה דבתפלה ודאי דבעינן כוונה אבל כאן לא. ואפילו נאמר שיהיה דומה לתפלה אין הפסד אע''פ שיקרא בלא כוונה דמאי חיישת ליוהרא אין זה דומה ליוהרא שהדבר ידוע לרוב הקוראים והמתפללים שאינה אלא מצות אנשים מלומדה כלומר שאין אומרים אותה המכוונים בלבד אלא בין בכוונה בין שלא בכוונה אומרים. והרי חכמי הגמרא ג''כ היו אומרים אותה בלא כוונת תפלה שהיתה דעתם בעיונם וא''כ אין כאן יוהרא. זו היא כוונתו בדברי ההשגות: 


! ח 
[[כל הטמאים וכו'.]] שם בפרק מי שמתו אמרו דעזרא ובית דינו תיקן טבילה לבעלי קריין ובטלוה לטבילותא (שם דף כ''ב.). והרב ב''י ביאר הענין בארוכה בא''ח סימן פ''ח ע''ש: [[סליק הלכות קריאת שמע]] 


# הלכות תפילה וברכת כהנים

~ הלכות תפילה וברכת כהנים - פרק ראשון

! א 
[[מצות עשה להתפלל בכל יום שנאמר וכו'.]] י''ל למה לא התחיל בהל' ק''ש מ''ע לקרות ק''ש כמו שהתחיל כאן בהלכות תפלה וי''ל כדתירץ ספר חרדים דמצות יחוד חייב אדם לייחד בכל רגע ולכך לא חשבה לאחת ממ''ע שבתורה לבד. ועוד קשה דמנין לו מכאן דהוי בכל יום. ובעל קרית ספר כתב לתרץ משום דכתיב ועבדתם את ה' ואין עבודה אלא תפלה ובסיפא דקרא אומר וברך את לחמך ואת מימיך ולחם ומים צריך בכל יום אם כן התפלה ג''כ היא בכל יום למה שאתה שואל צרכיך בה: 


! ב 
[[ולפיכך נשים ועבדים וכו'.]] משנה ריש פרק מי שמתו (דף כ':): [[שיהא אדם וכו'.]] פרק אין עומדין (דף ל''ב) דרש ר' שמלאי לעולם יסדר וכו'. מנא לן ממשה: [[ואח''כ נותן שבח.]] [יש לשאול] מנין לו לרבינו שזה מן התורה. ובעל קרית ספר כתב לא אתפרש לי היכא וגם בעיני יפלא: 


! ה 
[[וכן תקנו שיהא מנין התפלות וכו'.]] פרק תפלת השחר (דף כ''ו ע''ב) איתמר רבי יוסי בר חנינא אמר תפלות אבות תקנום רבי יהושע בן לוי אמר תפלות כנגד תמידין תקנום ותניא כוותיה דר' יוסי בר חנינא ותניא כוותיה דר' יהושע בן לוי ושם יישבו בגמ' הברייתא דמסייעא לרבי יהושע בן לוי אליבא דרבי יוסי בר חנינא אבל הברייתא דמסייעא לרבי יוסי בר חנינא לא יישבו אליבא דריב''ל ואם כן נראה ודאי דיש לפסוק כרבי יוסי בר חנינא ואעפ''י שכתב רבינו כנגד תמידין תקנום לא הוי דלא כרבי יוסי בר חנינא דכבר פירשו בגמרא לדעתו דרבי יוסי בר חנינא דאסמכינהו רבנן אקרבנות ואם כן אפילו דנאמר דאבות תקנום מכל מקום שפיר קאמר רבינו דכנגד תמידין תקנום: 


! ו 
[[וכן התקינו.]] שם בברייתא ומפני מה אמרו תפלת ערבית אין לה קבע דהרי איברים ופדרים שנתעכלו מבערב קרבין והולכין כל הלילה: [[ואין תפלת ערבית חובה.]] שם בפרק תפלת השחר (דף כ''ז ע''ב) אמרו על מתני' דאין לה קבע וכו' דהוי כמ''ד רשות ופליגי רב ושמואל דרב סבר כמאן דאמר רשות והלכתא כרב באיסורי: 


! ט 
[[תפלות אלו וכו'.]] ענין זה בפ' מי שמתו (דף כ''א.) והרב ב''י ז''ל ביאר ז''ל כל הסברות בפירושו בסי' ק''ז בטור א''ח ושם נתבאר דעת רבינו ז''ל: 


~ הלכות תפילה וברכת כהנים - פרק שני


! א 
[[בימי ר''ג וכו'.]] פרק תפלת השחר (דף כ''ח ע''ב) אמרו עמד שמואל הקטן ותקנה בפני רבן גמליאל ולכך אמר רבינו הוא ובית דינו: 


! ב 
[[במה דברים אמורים.]] שם במשנה רבן גמליאל אומר כל יום ויום מתפלל אדם שמונה עשרה רבי יהושע אומר מעין י''ח רבי עקיבא אומר אם שגורה תפלתו בפיו מתפלל שמונה עשרה ואם לאו מעין שמונה עשרה ופסק כרבי עקיבא דהלכתא כוותיה מחבירו: 


! ג 
[[וזוהי הברכה וכו'.]] מבוארת שם: 


! ד 
[[במה דברים אמורים בימות החמה וכו'.]] שם (דף כ''ט) מימרא דרב ביבי בר אביי ומתקיף עליה מר זוטרא ונכלליה מכלל ודשננו בנאות ארצך ותן טל ומטר אתי לאיטרודי ע''כ. וכתב הרב''י בסי' ק''י בטור א''ח וז''ל ונראה לי דהא דחיישינן דיטעה יותר בתפלת הביננו מבתפלת י''ח הוא מפני שאדם עשוי לטעות ביותר בדברים קצרים שבקל אדם יכול לדלג שתים או שלש תיבות עד כאן. ונראה שהוצרך לומר כן למנהג אשכנז שכתב הטור וז''ל בסי' קי''ז שבין בימות החמה בין בימות הגשמים אומרים ברך עלינו אלא שבימות הגשמים אומרים ותן טל ומטר לברכה ולכך הוצרך לתרץ תירוץ זה. וקשה לי על תירוצו דאם כן כשתירצו בגמרא על קושיא אחריתא דמר זוטרא דאיתא התם ונכלליה מכלל ודשננו וכו' ואמרו אתי לאיטרודי הקשו שם אי הכי הבדלה בחונן הדעת נמי וכו' ומאי הקשו הא יש לחלק בין ברכה דהביננו לברכה דאתה חונן שהיא ברכה די''ח כמו שחלק הוא ז''ל ולמה הוצרכו בגמרא לתרץ ולחלק בין תחלת צלותא לאמצע צלותא יותר טוב היה לו לחלק זה החילוק אף על גב דהוי בתחלת צלותא כיון שהברכה היא קצרה. לכך נראה לי לתרץ למנהג אשכנזים דמכל מקום תחלת צלותא מיקרי כיון שהוא קרוב הרבה לתחלת הברכה אבל ודשננו בנאות ארצך הוא רחוק יותר מתחלת הברכה: [[וכן במוצאי שבתות וכו'.]] שם מימרא דרב נחמן ואף ע''ג דהקשה עליה מר זוטרא ואסיקנא בקשיא עם כל זה לא אסיקנא בתיובתא וכן פסקו הפוסקים: 


! ה 
[[ובשבתות ובימים טובים וכו'. ואם היו שבת ויו''ט וכו'.]] פרק יו''ט שחל (ביצה י''ז) מבואר שם דחותם מקדש השבת וישראל והזמנים: 


! ט 
[[בכל תפלה מהתפלות וכו'.]] פרק קמא דברכות (דף ד':) [כר' יוחנן] דאמר אפילו תימא בכולהו וכיון דתקנו רבנן כתפלה אריכתא דמיא: 


! יא 
[[שבת שחל וכו'.]] ברייתא פרק יום טוב שחל (ביצה דף י''ז): 


! יב 
[[וי''ט שחל וכו'.]] פרק אין עומדין (דף ל''ג:) אנא לא הא ידענא ולא הא ידענא אלא מדרב ושמואל ידענא: 


! טו 
[[מאימתי אומר מוריד הגשם וכו'.]] פ''ק דתענית [דף ב'.] אמרו במשנה ר' יהודה אומר העובר לפני התיבה ביום טוב האחרון [של חג, האחרון] מזכיר הראשון אינו מזכיר וכו'. ואמרו שם (דף ד' ע''ב) בגמרא הלכה כרבי יהודה והקשו שם והא אמר רבי אלעזר הלכה כר''ג ומבואר שם בגמרא דדינו של ר''ג בשבעה במרחשון ליתיה אלא בזמן שבית המקדש קיים דאיכא עולי רגלים אבל בזמן הזה שאין ב''ה קיים שואלין בי''ט האחרון וכן משמע שם דאפילו בח''ל דאיכא פירי דדברא שואלין בשבעה במרחשון ורבינו לא פסק כלל מזה. וכבר תמה הר''ן ז''ל עליו בריש מסכת תענית. ונראה לי לתרץ דכיון דמי שאמר שם (דף ו'.) ובגולה עד ששים בתקופה חולק על כל מה שתירצו בריש פירקין דהיכי קאמר דבגולה עד ששים הא לעיל אמרו אע''ג דאיכא פירי וכו' אינו אלא בז' במרחשון ולא נראה לרבינו לחלק ולומר דהא דבגולה איירי בבבל שהוא מקום מצולה כדכתב הר''ן ז''ל ולכך קאמר עד ס' דמדקאמר בגולה משמע דבכל ח''ל מיירי דהכל קרי ליה גולה וכיון דפסקו שם דהלכתא כר' חנינא אדחיה ליה כל מאי דאמרי' לעיל ואין לנו אלא ב' זמנים אחר ששים יום בגולה וז' במרחשון בארץ ישראל. ומ''מ פסקינן הלכתא כר' יהודה יום טוב האחרון וכו' דיש חילוק בין שאלה להזכרה כדאמרינן התם. זה נראה לי ליישב דברי רבינו ז''ל: 


! טז 
[[שואלים את הגשמים ביום ששים וכו'.]] כתב רבינו ביום ששים משום דאסיקו שם בגמ' תענית (י'.) דיום ששים כלאחר ששים דמיא: 


! יח 
[[כל השנה כולה וכו'.]] סוף פ''ק דברכות (דף י''ב ע''ב). ומ''ש בברכת שתים עשרה הוא טעות וצריך לומר בברכת אחת עשרה וכבר כתב כן הריב''ש ז''ל בסימן תפ''ה וכתב שאי אפשר לטעות בכל ספרי רבינו ז''ל שבכמה מקומות כתב כן אלא שהיא כשגגה היוצאה מלפני השליט: 

~ הלכות תפילה וברכת כהנים - פרק שלישי



! ב
((א-ב)) [[תפלת השחר מצותה כו'.]] בריש פרק תפלת השחר (דף כ''ו.) משנה תפלת השחר עד חצות ר''י אומר עד ד' שעות ואיפסיק הלכתא בגמרא [כ''ז.] כר' יהודה ותנן בבחירתא כותיה והקשו בגמרא על מתניתא ורמינהי מצותה עם הנץ החמה וכו' ותירצו כי תניא ההיא לותיקין וכו' והקשו עד חצות ותו לא והאמר רב מרי בריה דרבי ירמיה וכו' טעה ולא התפלל ערבית מתפלל שחרית שתים שחרית מתפלל מנחה שתים ותירצו כולי יומא מצלי ואזיל עד חצות יהבו ליה שכר תפלה בזמנה מכאן ואילך שכר תפלה יהבו ליה שכר תפלה בזמנה לא יהבו ליה ע''כ. למדנו מזאת הסוגיא דלר' יהודה מד' שעות ואילך שכר תפלה יהבו ליה שכר תפלה בזמנה לא יהבו ליה דמד' שעות ואילך לר' יהודה כמחצות ואילך לת''ק וא''כ יש תימה על רבינו ז''ל שכתב שעד חצות לבד שכר תפלה יהבו ליה וכבר תמה עליו הרב''י והעלה בתירוץ האחרון אשר סמך עליו דנפקא ליה לרבינו ז''ל הא משום דלא ניפוש במחלוקת ר' יהודה ורבנן כל כך דלרבי יהודה עד חצות אפילו שכר תפלה לא יהבו ליה ולרבנן שכר תפלה בזמנה יהבו ליה לכך אמר רבינו ז''ל דשכר תפלה מיהא יהבו ליה עד חצות. אבל מדין טעה ולא התפלל וכו' אין ללמוד כלל דהתם אע''ג דשכר תפלה יהבו ליה התם שאני דשעת תפלה הוא. וקשה לי עליו דכיון דטעמא דרבנן דקאמרי עד ו' שעות לא נפקא להו אלא מפני שתמיד של שחר קרב עד ו' שעות א''כ אנן דקיימא לן דתמיד של שחר אינו קרב אלא עד ד' שעות מניין לו לתת זמן עד חצות לרבי יהודה כלל. עוד קשה בין למה שמפרש הוא ז''ל וכן הרשב''א ז''ל דשאני שעת תפלה אבל שלא בשעת תפלה אפילו שכר תפלה לא יהבו ליה וכשתירצו בגמרא מכאן ואילך שכר תפלה וכו' ר''ל בשעת תפלה א''כ למה תירצו מכאן ואילך שכר תפלה וכו' לישני גמרא דמאי דקאמר עד חצות מהני הוא לומר דעד חצות יוכל להתפלל כל זמן שירצה אבל מחצות ואילך אי זמן תפלה כגון משש שעות ולמעלה מתפלל אבל אי לאו זמן תפלה כגון אותה חצי שעה שלאחר חצות אינו מתפלל: [[מיהו]] לזה יש לומר דאי הוה הכי לא אהני מיעוטא דמתניתין דעד חצות אלא לחצי שעה לבד וזה דוחק לכך משני דעד חצות דמתניתין מיעוט גמור דדוקא עד חצות אין אבל מחצות ואילך לא: 


! ב 
[[כבר אמרנו שתפלת המנחה וכו'.]] ברייתא פרק תפלת השחר (שם ע''ב) מפני מה אמרו תפלת השחר עד חצות שהרי תמיד של שחר קרב והולך עד חצות מפני מה אמרו תפלת המנחה עד הערב שהרי תמיד של בין הערבים קרב והולך עד הערב ע''כ עוד אמרו (דף כ''ז.) א''ר חסדא ניחזי אנן מדרב מצלי של שבת בערב שבת מבעוד יום שמע מינה הלכה כר' יהודה אדרבא מדרב הונא ורבנן לא הוו מצלי עד אורתא שמע מינה דאין הלכה כרבי יהודה השתא דלא איתמר הלכתא לא כמר ולא כמר מאן דעבד כמר עבד ודעבד כמר עבד ע''כ. וכתב ה''ר יונה בפי' ההלכות דמאן דנהוג כרבי יהודה צריך לנהוג כותיה לגמרי בין לערבית בין למנחה כלומר במנחה עד פלג המנחה דוקא ולא יותר וערבית מכאן ואילך ומאן דנהוג כרבנן צריך לנהוג לגמרי כרבנן דמנחה עד הלילה וערבית אחר צאת הכוכבים ולא קודם אבל אין לנהוג כקולי דמר וכקולי דמר כלומר ערבית כרבי יהודה ומנחה כרבנן. ומדברי רבינו לא נראה כן אלא שיכול לנהוג כר''י ורבנן וכקולתו של זה וכקולתו של זה שכן כתב וזמן מנחה קטנה וכו' ויש לו להתפלל וכו' נראה דפירוש דבריו הוא דמאי דקרא לזה זמן מנחה קטנה עד אותו העת הוא כדי שיוכל לומר ערבית משם ואילך כר' יהודה אבל לענין המנחה עצמה יכול להתפלל אותה עד שקיעת החמה דהיינו כרבנן דאמרי עד הערב והוא ז''ל מפרש דעד הערב ר''ל עד שקיעת החמה וכמו שפירש בפירוש המשנה א''כ לפי זה נקטינן כקולי דתרווייהו ואע''פ דלא עבדינן בשאר מילי הכי למנקט קולי דתרווייהו שאני הכא דתפלת ערבית רשות ואין לדקדק בזמנה כמו שכתב הוא ז''ל למטה זה נראה לי מלשונו דאם היה מפרש כפירוש רבינו יונה ז''ל לא היה לו לסתום דבריו ולומר ויש לו להתפלל וכו' אלא היה לו לומר אם רצה לנהוג כך וכו' אבל אחר שסתם הדין משמע בפי' כדכתיבנא. [[וא''ת]]  והא בתמיד של בין הערבים סתם דבריו בפ''ב מהלכות תמידין ומוספין כרבנן דאמרי דקרב עד הערב שכתב שם תמיד של בין הערבים שוחטין אותו וכו' והוא משש שעות וכו' עד סוף היום וזהו כרבנן דאמרי עד הערב וא''כ למה כתב כאן דעבד כמר עבד ודעבד כמר עבד והתם לא כתב הכי היה לו לכתוב גם כן שם דעבד כרבי יהודה עבד ודעבד כרבנן עבד כיון דמספקא לן הלכתא כמאן הוי כרבנן או כר' יהודה. וי''ל דכיון דאית ליה דנקטינן כקולי דתרווייהו כדכתיבנא להכי כתב שם עד סוף היום דבשלמא אם היה מפרש כפירוש רבינו יונה ז''ל דאם נהג כזה במנחה אינו יכול לנהוג אחר כך כזה בערבית מפני שהיו סותרים בזה מנהגם במנחה הוה ניחא קשיא אבל כיון דמפרש הוא דבכל אופן שיעשה יכול לעשות לכך נתן לו הבחירה ואמר לו עד סוף היום. אי נמי אפילו נאמר דמפרש כפירוש רבינו יונה ומאי דכתב ויש לו להתפלל וכו' ר''ל שאם רוצה לנהוג כרבנן יכול לנהוג ובלבד שינהוג כמותו לגמרי מ''מ לא קשיא אמאי לא הזכיר דברי ר' יהודה בהלכות תמידין ומוספין לומר אם ירצה לנהוג כרבי יהודה ינהוג ואם ירצה לנהוג כרבנן ינהוג משום דרבי יהודה לא פליג ארבנן אמאי דקאמרי דתמיד קרב והולך עד סוף היום ומאי דקאמר רבי יהודה הוא משום דלא חייש לזמן הקרבה וכיון דזמן הקרבה שהיו מקריבים כל היום לא היה אלא עד פלג המנחה אע''פ שמן הדין יכול להקריב עד הערב מ''מ לא חיישינן להכי אלא לזמן הקרבה לבד הוא דחיישינן. וכי תימא ההקרבה לא היתה אלא בט' שעות ומחצה דהכי תנן (פסחים דף נ''ח.) תמיד נשחט בשמונה (שעות) ומחצה וקרב בט' שעות ומחצה וי''ל דמ''מ הקטורת שהיו מקטירין אחר התמיד היה שעה ורביע לעיסוקו שנמצא שהיה כלה בי''א שעות חסר רביע ותפלת המנחה כנגד הקטורת תקנוה וכמו שאמר הכתוב תכון תפלתי קטורת לפניך משאת כפי מנחת ערב ולכך הוי זמנה עד פלג המנחה ודברי אלה מבוארים בדברי התוספות ז''ל שכתבו עד פלג המנחה מנ''ל הא בשלמא עד ט' שעות ומחצה דעד אותו זמן הוי תפלת המנחה ניחא דהיינו מנחה קטנה אבל הא מנ''ל וי''ל דרבי יהודה ס''ל דתפלת המנחה כנגד קטורת תקנוה דכתיב תכון תפלתי קטורת לפניך משאת כפי מנחת ערב ע''כ. [[ואיכא]] למידק דלא מקשו ולא מידי דהא רבי יהודה טעמא יהיב דאמר שתמיד קרב והולך עד פלג המנחה וא''כ משום הך טעמא אית ליה דזמן המנחה הוי עד אותה שעה וכי היכי דניחא להו לרבנן דיהבו טעמייהו שקרב והולך עד הערב הכי נמי ניחא לרבי יהודה דיהיב טעמא משום דקרב והולך עד פלג המנחה ועוד מאי האי דתירצו תכון תפלתי וגו'. ונראה דפירוש דבריהם כך דהוקשה להם דבשלמא לרבנן טעמייהו מפורש משום דאינהו דרשו בפרק תמיד נשחט בין הערבים מכי ינטו צללי ערב מתחיל זמן ההקרבה והיא נמשכת עד הלילה ובדין היה להקדים המצוה ולשחוט תיכף אחר שש שעות ומחצה אלא טעמא משום קרבנות היחידים אבל ודאי מן הדין משמע מקרא דשיעורו עד סוף היום דהא לא קאמר קרא אלא זמן ההקרבה מתחלת מכי ינטו צללי ערב וכיון דלא נתן שיעור עד היכן היא ממילא משמע דהוי עד הלילה ולהכי קאמרי רבנן עד הלילה משום דמן הדין תמיד קרב עד הלילה ואע''ג דלא היו נוהגים להקריב אלא בט' שעות ומחצה מ''מ כיון דמן הדין אית ליה זמן עד הלילה בתר דינא אזלינן אבל לרבי יהודה קשה לבתר מאן אזיל אי אזיל בתר דינא הא דינא הוי עד הלילה דהא קרא לא אמר אלא תחילת ההקרבה הוי מכי ינטו צללי ערב אבל סוף ההקרבה לא קאמר משמע דהוי כל היום ומנא ליה לרבי יהודה דהוי דינו עד פלג המנחה ולא יותר ואי אזיל רבי יהודה בתר זמן ההקרבה א''כ לא היה קרב אלא בט' שעות ומחצה ולא היה לו לומר דהוי זמנה אלא עד ט' שעות ומחצה כלומר משש שעות ומחצה דהיינו מנחה גדולה עד ט' שעות ומחצה דהיינו מנחה קטנה וזהו שאמר בשלמא עד ט' שעות וכו' היינו אי חייש רבי יהודה לזמן הקרבה בשלמא עד ט' שעות ומחצה ניחא אבל הא עד פלג המנחה מנא ליה דלא הוי לא דינא ולא זמן הקרבה כדפרי' ותירצו דודאי בתר זמן הקרבה אזלינן וזמן הקרבה היה כלה בפלג המנחה משום דבקטורת ס''ל לרבי יהודה דהיה עיסוקו שעה אחת ומחצה ולכך קאמר דתחילת זמן מנחה קטנה מתחילת זמן הקרבת הקטורת דהיינו מט' שעות ומחצה עד סופו דהיינו פלג המנחה. [[וא''ת]] דבירושלמי פרק תפלת השחר אמרינן תמן תנינן תמיד נשחט בשמונה שעות ומחצה וקרב בט' שעות ומחצה ערבי פסחים נשחט בשבע ומחצה וקרב בשמונה ומחצה בין בחול בין בשבת רבי ירמיה בעי את עביד מנחה שתי שעות ומחצה והכא עביד מנחה שלש שעות ומחצה פי' אי אזלינן בתר הקרבה של כל יום בט' שעות ומחצה לא נשאר משם עד הלילה אלא שתי שעות ומחצה ואי אזלינן בתר הקרבה דפסחים דקרב בשמונה שעות ומחצה נשאר משם עד הלילה שלש שעות ומחצה וא''כ הוי מנחה שלש שעות ומחצה ומבעיא ליה לר' ירמיה בתר מי אזלינן ומתרץ שם אמר רבי יוסי לא הוקשה תפלת המנחה לתמיד של בין הערבים אלא לקטורת שנאמר תכון תפלתי קטורת לפניך וכו' צא שעה אחת לעיסוקו ואת עביד מנחה שתי שעות ומחצה כלומר אפי' אזלינן בתר תמיד של ערבי פסחים לא הוי מנחה אלא בט' שעות ומחצה משום דאזלינן בתר הקרבה של קטורת שהיה צריך שעה אחת לעשות הקטורת והוי המנחה בט' שעות ומחצה נמצא דבשאר הימים אזלינן בתר הקרבת התמיד עצמו ובערבי פסחים אזלינן בתר הקרבת הקטרת כדי להשוות ערבי פסחים עם שאר הימים דהמנחה יש לה קצת דמיון עם הקרבת הקטורת וקצת עם התמיד ופעמים אזלינן בתר התמיד ופעמים אזלינן בתר הקרבת הקטורת א''כ משמע מהתם דהקטורת לא היה צריך אלא שעה אחת לעיסוקו. [[וי''ל]] דמ''מ ס''ל לר' יהודה דצריך רביע יותר לעיסוקו שהוא שעה אחת ורביע ולכך קאמר עד פלג המנחה אבל לעולם דמדינא הוי עד סוף היום. ולפי זה מה שאמר רבי יהודה בברייתא שהרי תמיד קרב והולך עד פלג המנחה רצה לומר הקרבת הקטורת ואל תתמה איך קראו תמיד דכיון דהוי אחר קריבת כבש התמיד של בין הערבים נקרא תמיד וכן משמע מלשון רבינו ז''ל שראוי לקרותו תמיד שכתב בפ''ד מהלכות תמידין ומוספין תמיד של בין הערבים אין מפיסים לו פייס אחר וכו' חוץ מן הקטורת שהם מפיסים וכו' משמע דהקטורת היה נכנס בכלל התמיד מדקאמר חוץ וכו' זה נ''ל פשוט לדעת רבינו ז''ל והתוס' ז''ל שהם מסכימים לדעת אחת דלפי זה שפיר פסק שם רבינו דקרב עד סוף היום דר' יהודה מודה בהא דמדינא הוי הכי כדפרישית: [[ולפי שבערב פסח שחל להיות בערב שבת וכו'.]] וא''ת אמאי בשאר כל הימים אזלינן בתר הקרבה שקרב בתשע שעות ומחצה ולהכי מתחלת משם מנחה קטנה ובערב פסח אזלינן בתר השחיטה דנשחט משש שעות ומחצה ומשום הכי אמרינן דמשם מתחלת זמן מנחה גדולה והוי לן למיזל בתר הקרבה דקרב בז' שעות ומחצה כי היכי דאזלינן בתר מנחה קטנה או גבי מנחה קטנה הוי לן למיזל בתר השחיטה דנשחט בח' ומחצה כמו גבי גדולה. וי''א דהיינו טעמא דאזלינן בתר שחיטה דבערבי פסחים משום דאי אפשר להיות השחיטה קודם דתמיד אינו נשחט אלא משש שעות ומחצה ולמעלה אבל גבי מנחה קטנה היכי אזלינן בתר שחיטה דנשחט בח' שעות ומחצה הא השחיטה יכול להיות קודם וא''כ ראוי למיזל טפי בתר הקרבה דהוי גמר המעשה: 

! ה 
[[תפלת המוספין זמנה אחר תפלת השחר עד שבע שעות ביום וכו'.]] משנה שם (דף כ''ז) ופסק כחכמים דזמנה כל היום וגמ' (דף כ''ח) אמרי' דנקרא פושע: 

! ז 
[[המתפלל תפלה קודם זמנה לא יצא ידי חובתו וכו'. ואם התפלל תפלת שחרית בשעת הדחק וכו'.]] שם (דף ל'.) אבוה דשמואל ולוי כי הוו בעו למיפק באורחא הוו מקדמי ומצלי וסובר רבינו דהיינו אחר שעלה עמוד השחר ודלא כרש''י ז''ל והיינו בשעת הדחק: [[ויש לו להתפלל וכו'.]] שם (דף כז) רב צלי של שבת בערב שבת: [[וכן יתפלל ערבית של מוצאי שבת בשבת לפי שתפלת ערבית רשות וכו'.]] (שם) ומה שהוצרך רבינו ז''ל לתת טעם לפי שתפלת ערבית רשות אע''ג דבגמ' [שם כ''ז:] לא משמע דהוי טעמא אלא משום דקיימא לן כר' יהודה דעד פלג המנחה הוי זמן תפלת המנחה ומשם ואילך הוי זמן תפלת ערבית שכן אמרו שם אמר רב חסדא ניחזי אנן וכו' שמע מינה הלכה כרבי יהודה וכו' מ''מ הוקשה לו לרבינו ז''ל דאע''ג דקי''ל כר' יהודה דאמר דזמן תפלת המנחה הוי עד פלג המנחה מ''מ היה להם לקבוע זמן בערבית מעת צאת הכוכבים כמו שאמרו בתפלת שחרית לכך אמר הטעם מפני שתפלת ערבית רשות. וא''ת הא שמואל אית ליה שם דתפלת ערבית חובה דכן אמרו שם אלא מאי אין לה קבע כמ''ד תפלת ערבית רשות האמר רב יהודה אמר שמואל תפלת ערבית ר''ג אומר חובה ואפ''ה ס''ל דמותר להתפלל של מוצאי שבת בשבת שכן אמרו שם ת''ש דאמר רב יהודה אמר שמואל מתפלל אדם של מוצאי שבת בשבת. וי''ל דרבינו גריס לגירסת הרי''ף ז''ל דגריס אביי אמר הלכה כדברי האומר חובה ורבא אמר הלכה כדברי האומר רשות ואינו מחלוקת רב ושמואל כגירסת התוס' אלא מחלוקת אביי ורבא ופסק כרבא. ומה שהביאו שם למימרא דרב יהודה אמר שמואל הוא שהזכיר מחלוקת ר''ג ור' יהושע. וא''ת אי טעמא הוי משום דתפלת ערבית רשות איך אמרו שם אדרבה מדרב הונא ורבנן לא הוו מצלי עד אורתא ש''מ אין הלכה כר' יהודה ומנא ליה דילמא אע''ג דס''ל כר' יהודה מ''מ לא הוו מצלו עד אורתא משום דס''ל דתפלת ערבית חובה. ועוד קשה כשאמר שם רב איקלע לבי גניבא וצלי וכו' ש''מ תלת וכו' לימא ש''מ ארבע והוא תפלת ערבית רשות דהא טעמא דצלי דשבת בע''ש נמי משום הכי. וי''ל דרבינו לא צריך להאי דתפלת ערבית רשות לומר דאמאי צלי של שבת בע''ש דהא ודאי היא מצוה משום קבלת שבת ואפי' דס''ל דתפלת ערבית חובה שפיר מצלי ליה אי אית ליה כר' יהודה אלא מה שהוצרך לטעם זה הוא למ''ד דמצלי של מוצאי שבת בשבת דזה ודאי נראה כעושה מקודש חול ולא הוה לן למעבד הכי לכך אמר לפי שתפלת ערבית רשות וכו': 


! ח 
[[כל מי שעבר עליו וכו'.]] ר''פ תפלת השחר (דף כ''ו) ברייתא מעוות לא יוכל לתקון ואוקמה בשביטל במזיד: 


! ט 
[[טעה ולא התפלל וכו'.]] גם זה שם: [[טעה ולא התפלל לא תפלה זו וכו'.]] כן דעת רבינו ז''ל וכן דעת התוספות ז''ל דאין תשלומין אלא בתפלה הסמוכה לה. והא דכתב רבינו ז''ל טעה ולא התפלל לא תפלה זו ולא תפלה הסמוכה לה ולא נקט טעה ולא התפלל תפלה זו והתפלל הסמוכה לה ובשלישית נזכר י''ל דנקט הכי לאשמועינן רבותא דאע''ג דטעה בשתיהן וא''כ לא הוה לן למידייניה כטעה אלא כמזיד ולא יתפלל אפילו סמוכה לה קמ''ל דסמוכה לה מיהא ישלם: 


! יא 
[[היו לפניו שתי תפלות וכו'.]] שם (דף כז): [[ויש מי שמורה שאין עושין וכו'.]] הטעם דיאמרו דכיון דזמן מוסף עד שבע שעות ועדיין לא עבר הזמן אמאי אנו מתפללים מנחה קודם אלא ודאי שיש להתפלל מנחה קודם מוסף וא''כ יטעו בשאר הימים להתפלל מנחה קודם מוסף אפילו קודם שש שעות ומחצה: 

~ הלכות תפילה וברכת כהנים - פרק רביעי




! א 
[[חמשה דברים מעכבים את התפלה אע''פ שהגיע זמנה כו'. ]] פרק היה קורא (דף ט''ו.) והני מילי לקריאת שמע אבל לתפלה מהדר ועד כמה עד פרסה והני מילי לקמיה אבל לאחריו אפילו מיל וכו' ונראה מיל חוזר יותר ממיל אינו חוזר: 


! ד 
[[כל הטמאים וכו'.]] מבואר בסוגיא פרק מי שמתו (דף כ''ב:) ונתבארו הדברים יפה בב''י בטור א''ח: 


! ו 
[[וכן זב שראה קרי וכו'.]] משמשת וראתה דם לא הזכיר כאן רבינו ז''ל וקצת קשה דהוה ליה לאשמועינן טפי במשמשת וראתה דם דמעיקרא בת טבילה היא כדאמרו בגמרא וכל שכן בשאר ואי אית ביה מנהג היה לו להזכירה למעלה בד''א בבריא או משמשת וראתה דם נדה. ונ''ל דכיון דהם שוים לרבנן זב שראה דם ונדה שפלטה וכו' נקט תרתי מינייהו וה''ה לאחריתי דאין בה מנהג: [[וכן זב שראה קרי ונדה שפלטה שכבת זרע אין בהן מנהג אלא מקנחין עצמן ורוחצין ידיהן ומתפללין וכו'.]] נראה דהאי דקאמר אין בהם מנהג וכו' ר''ל שלא נהגו בכך אבל ודאי אי נהגו לא הוי מנהג בטל דהא מן הדין לרבנן דקי''ל כוותייהו מעיקרא הוה צריך וכיון דאחמור אחר התקנה לא הוי מנהג בטל: [[אבל בחולה שראה קרי וכו'.]] שנראה דאפי' נהגו לרחוץ הוי מנהג בטל ומפני כך כתב רבינו ז''ל אבל חולה שראה קרי לאונסו פטור מן הרחיצה ואין בזה מנהג וכו' שהיה די לומר אבל חולה שראה קרי לאונסו אין בזה מנהג כמ''ש גבי זב ונדה וכו' אין בזה מנהג אלא קאמר פטור מן הרחיצה להודיע לנו שכיון שהוא פטור מן הדין אפי' קודם התקנה אין בזה מנהג ואע''פ שנהגו הוא מנהג בטל: 


! ז 
[[כיסוי הערוה כיצד וכו'.]] פרק מי שמתו (דף כ''ד: כ''ה.) איתא היתה טלית של בגד של עור ושל שק חגורה על מתניו מותר לקרות קריאת שמע אבל לתפלה עד שיכסה את לבו וכו' ומשמע ליה לרבינו דה''ק אבל לתפלה אינו מותר לכתחלה כמו בק''ש עד שיכסה את לבו אבל בדיעבד יצא דלא מחמרינן כולי האי בתפלה: 


! ח 
[[טהרת מקום התפלה וכו'.]] הוציא זה רבינו ז''ל ממה שאמרו פרק מי שמתו (דף כ''ו.) על ענין הרחקה מן הצואה א''ר הונא לא שנו וכו' שם וכן לתפלה: 


! ט 
[[המתפלל ומצא צואה וכו'.]] שם פרק מי שמתו (דף כ''ב:) היה מתפלל ומצא צואה במקומו וכו' אמר רבא וכו' ואמרו שם אלא אמר רבא הואיל וחטא אע''פ שהתפלל תפלתו תועבה. וכתבו התוס' (שם ד''ה והא) פר''י ודוקא במקום שהי' יכול להסתפק ולתלות שיש שם צואה ע''כ וכן דעת רבינו ז''ל שכתב הואיל וחטא מפני שלא בדק וכו': [[גדולי החכמים וכו'.]] פרק הדר (עירובין דף ס''ה): 


! י 
[[דברים החופזים אותו וכו'.]] בפרק מי שמתו (דף כ''ג) ברייתא הנצרך לנקביו אל יתפלל ואם התפלל תפלתו תועבה ואמרו שם לא שנו אלא כשאין יכול לשהות בעצמו אבל אם יכול לשהות בעצמו תפלתו תפלה, ומשמע ליה לרבינו ז''ל מדקאמר תפלתו תפלה משמע לכתחילה אין מתפלל: 


! יא 
[[מי שגיהק ופיהק ונתעטש בתפלתו אם לרצונו הרי זה מגונה וכו'.]] האי עיטוש שכתב רבינו ז''ל נראה שהוא עיטוש מלמעלה דלהאי קרי עיטוש מדכתב בתר הכי יצא ממנו רוח מלמטה משמע דלא קרי עיטוש מלמטה ונראה ודאי דלא גריס רבינו בגמרא בפרק מי שמתו (דף כד:) מגהק ומפהק לא קשיא כאן לאונסו וכו' מתעטש אמתעטש נמי לא קשיא כאן מלמעלה כאן מלמטה כגירסת רש''י ז''ל שכתב ה''ג אלא עיטוש אעיטוש וכו' משום דמשמע ליה דעיטוש לעולם לא הוי אלא לאונסו אבל גירסת רבינו ז''ל היא בשלמא מגהק ומפהק ומתעטש לא קשיא כאן לאונסו כאן לרצונו אלא רק ארק קשיא ולפי זה אידי ואידי בעיטוש מלמעלה ולהכי חילק בעיטוש בין לאונסו בין לרצונו דאם היה גורס כגי' רש''י ז''ל אין חילוק במתעטש בין אונסו לרצונו וכו' וכי תימא כל עיטוש הוי לאונסו מ''מ קרי לרצונו כיון שלא בדק עצמו קודם ולזה כתב רבינו ז''ל ואם בדק גופו קודם שיתפלל וכו' אבל רש''י ז''ל לא קרי לרצונו מפני שלא בדק ולאונסו מפני הבדיקה דמשמע ליה דבגיהוק ופיהוק ועיטוש לא שייך בדיקה קודם אלא קרי לרצונו מפני שיוכל באותה העת לסובלו ושלא לעשותו ולאונסו שאינו יכול לסובלו. ולכל הפירושים קשה מאי דאמרו בגמ' אלא רק ארק קשיא דלפירוש רש''י ז''ל גם ברק איכא לחלק בין לרצונו ולאונסו שכשיכול לסבול הרקיקה מקרי לרצונו ואם אינו יכול לסבול מקרי לאונסו כמו שכתב הטור ז''ל בא''ח בסי' פ''ז ואסור לו לרוק אם אפשר ואם אי אפשר לו שלא לרוק וכו' משמע דיש לחלק ברקיקה בין אפשר דהיינו לרצונו ללא אפשר דהיינו לאונסו וגם לפי' רבינו ז''ל קשה דגם ברקיקה יש לחלק בין לאונסו ולרצונו שהיה לו לבדוק עצמו קודם ולהסיר כל דבר הטורדו שהוא הרקיקה בפיו והיה לו לרוק. מיהו לפי' רבינו י''ל דברקיקה אינו מועיל בדיקה ודאי דאפילו אם יסיר קודם תפלה מיד הוא בא לו רקיקה אחרת אע''פ שמ''מ יש לחלק לענין הרוק שהיתה בפיו קודם שהתחיל להתפלל דאז נקרא לרצונו מאחר שלא הסירו ולענין הרוק שבא לו אח''כ נקרא לאונסו מ''מ כיון דאינו מועיל בדיקה לענין הרוק הבא כמו בגיהוק ופיהוק ועיטוש להכי לא שני ליה הגמ' כדשני ליה התם אבל לפי' רש''י ז''ל למ''ש הטור קשה וצ''ע. וענין ממשמש בבגדו שהזכירו שם לא הזכיר רבינו ולא ידעתיו: [[יצא ממנו רוח.]] שם ר' אבא משתמיט מיניה דרב יהודה וכו' אמר איזיל ואשמע אשכחיה לתנא וכו' איכא דאמרי היה עומד וכו': 


! יג 
[[היה עומד בתפלה וכו'.]] בברייתא שם (דף כ''ב ב') והטעם שפסק כאן בתפלה שהה כדי לגמור את כולה חוזר ובק''ש פסק אינו חוזר הלך אחר שיטת רבו הרי''ף ז''ל ועיין בב''י סי' ס''ה: 


! יד 
[[וכן המשתין וכו'.]] במגילה פ' בני העיר (דף כ''ו:): 


! טו 
[[כוונת הלב כיצד.]] בס''פ תפלת השחר (דף ל':) משמע הכי דאמר שם ודילמא מעיקרא לא כוין דעתיה ולבסוף כוין דעתיה כלומר ומש''ה חזר והתפלל. וענין הכוונה משמע בסוף פ' אין עומדין (דף ל''ד:) דלעיכובא לא בעי שכן אמרו שם ואם יכול לכוין וכו' יכוין באחת מהם ולא ידעתי למה לא הזכירו רבינו ז''ל: [[מצא דעתו וכו' לפיכך הבא מן הדרך וכו'.]] כל זה נתבאר בעירובין פרק הדר (דף ס''ה:): 


! טז 
[[לפיכך צריך לישב מעט וכו'.]] שם בפ' תפלת השחר משנה (דף כ''ח:) ר' אליעזר אומר העושה תפלתו קבע אין תפלתו תחנונים כו' ופירשו בגמ' (דף כ''ט:) מאי קבע א''ר יעקב בר אידי א''ר אושעיא כל שדומה עליו כמשוי ורבנן אמרי כל שאינו אומרה בלשון תחנונים ופסק רבינו ז''ל כתרווייהו וזהו שאומר ואח''כ יתפלל בנחת ובתחנונים דהיינו כרבנן ולא יעשה תפלתו כמשוי דהיינו כר' אושעיא. ועוד אמרו שם רבה ורב יוסף דאמרי תרווייהו כל שאינו יכול לחדש וכו' ולא פסק רבינו הכי משום דאמרו שם א''ר זירא אנא יכילנא לחדושי בה מילתא ומסתפינא דילמא מטרידנא: [[חסידים הראשונים וכו'.]] ריש פ' אין עומדין (דף ל''ב:) ולדידן צריך לשהות מעט כמ''ש רבינו ז''ל דכיון שהם היו שוהים שעה אחת די לנו שנלמוד מהם לזמן מועט: 


! יז 
[[שכור אל יתפלל וכו'.]] זה מבואר בעירובין פרק הדר (דף ס''ד.) [[ומ''ש אע''פ כן הואיל ושתה רביעית יין וכו'.]] שם אמר רב יהודה אמר שמואל שתה רביעית יין אל יורה והוזכרה בתוספתא גירסא אחרת שהיא אל יתפלל ונראה שזו גירסתו של רבינו ז''ל: 


! יח 
[[וכן אין עומדין וכו'.]] משנה ר''פ אין עומדין ושם ברייתא (ל''א:) אין עומדין לא מתוך דין ולא מתוך הלכה אלא מתוך הלכה פסוקה: 


! יט 
[[תפלות הפרקים כגון תפלת מוסף ראש חדש וכו'.]] מ''ש רבינו שצריך להסדיר תפלתו יצא לו ממ''ש בראש השנה בסוף מכילתין (דף ל''ה:) שאני רב יהודה כיון דמתלתין יומין לתלתין יומין מצלי כפרקים דמי. ועיין בב''י טא''ח סימן ק''י: [[היה מהלך במקום סכנה וכו'.]] בפ' תפלת השחר (דף כ''ט:) תנו רבנן המהלך במקום גדודי חיות ולסטים מתפלל תפלה קצרה וכו': [[ומתפלל אותה וכו'.]] שם (דף ל') מאי איכא בין הביננו לתפלה קצרה: 

~ הלכות תפילה וברכת כהנים - פרק חמישי




! א 
[[שמנה דברים וכו' ואם היה רחוק וכו'.]] לכאורה משמע דכל הני דלמעלה הוו לעיכובא והשתא בא למנות שמנה דהוו לכתחלה וקשה דהרי גיהוק ופיהוק ועיטוש שהזכיר למעלה לא הוו לעיכובא אלא הרי זה מגונה קאמר וא''כ לא היה לו למנותם למעלה אלא בכלל שמנה אלו. וי''ל דגיהוק ופיהוק משום בדיקת הגוף הוא ובדיקת הגוף עיקרו לעיכובא וכגון אם היה צריך לנקביו דתפלתו תועבה לכך מנה גיהוק ופיהוק גבי הני דשאר בדיקת הגוף אף על גב דאינו לעיכובא: 


! ב 
[[היה יושב בספינה וכו'.]] מסוגיא דפ' תפלת השחר (דף ל':) דהשכים לישב בקרון ובספינה דאמר שם מר סבר תפלה מעומד עדיף משמע כדברי רבינו ז''ל דאין צריך לישב: [[היה רוכב על החמור וכו'.]] במשנה שם (דף כ''ח:) היה רוכב ע''ג בהמה ירד ויתפלל ואם אינו יכול לירד יחזיר את פניו ואם אינו יכול להחזיר את פניו יכוין לבו כנגד בית קדשי הקדשים היה מהלך בספינה או באסדא יכוין לבו כנגד בית קדשי הקדשים ע''כ. ושם בברייתא (דף ל'.) תנו רבנן היה רוכב על החמור והגיע זמן תפלה וכו' רבי אומר בין כך ובין כך ישב במקומו ויתפלל עד כאן: 


! ג 
[[היה עומד וכו'.]] שם בברייתא ועוד שם בברייתא היה עומד בבית קדשי הקדשים יכוין את לבו כנגד הפרוכת ולא הוזכר זה בדברי רבינו ז''ל ולא ידעתי למה ואולי לא היה בגירסתו ז''ל בגמ': [[סומא ומי שאינו יכול וכו'.]] שם בברייתא: [[והמהלך בספינה.]] במשנה שהזכרתי (כ''ח:) ואע''פ שבמשנה אמרו יכוין את לבו כנגד בית קדשי הקדשים כתב רבינו כנגד השכינה משום דהוא ז''ל מפרש בפירוש המשנה שמה שאמר כנגד בית קדשי הקדשים רוצה לומר שהיה לו כוונה בתפלתו ויראה לו כאילו עומד לפני בית קדש הקדשים. ואם כן היינו מה שאמר יכוין את לבו כנגד השכינה: 


! ד 
[[תקון הגוף וכו' צריך לכוון רגליו זו בצד זו.]] בפ''ק דברכות (דף י'): 


! ה 
[[תקון המלבושים וכו'.]] בפרק יציאות השבת (דף י') אמרו רבא שרי גלימיה ופכר ידיה אמר כעבדא קמי מריה אמר רב אשי חזינא ליה לרב כהנא כי איכא צערא בעלמא שרי גלימיה ופכר ידיה ומצלי וכו' כי איכא שלמא לביש ומתכסי ומתעטף ומצלי ע''כ. ולכך פסק רבינו ז''ל בדאיכא שלמא דיתקן מלבושיו. וגם פסק שחובק את ידיו משום דמה שאמר כי איכא שלמא לביש וכו' ר''ל וגם פכר ידיה כלומר שחובק את ידיו. ואף על פי שבגמ' לא הזכירו גבי שלמא סובר רבינו דודאי הוי הכי משום מורא שמים: [[ומציין עצמו ומהדר משום שנאמר השתחוו לה' בהדרת קדש וכו'.]] אע''ג דבפ''ק דשבת (דף י':) לא הביאו אלא קרא דהכון לקראת אלהיך ישראל רבינו הביא פסוק דהשתחוו ליי' בהדרת קדש משום דבברכות ר''פ אין עומדין (דף ל' ע''ב) אמרו על מתני' מנא הני מילי וא''ר יהושע בן לוי מהכא השתחוו ליי' בהדרת קדש אל תקרי הדרת אלא חרדת וכו' והקשו ממאי דילמא לעולם הדר ממש כי הא דרב יהודה הוה מציין נפשיה והדר מצלי אלא אמר רב נחמן וכו' ומשום דאמרינן הכי בגמרא הביא רבינו ז''ל דרשה זו שהיא פשוטה בפסוק x: [[ובכל מקום לא יאחוז תפלין בידו וס''ת בזרועו וכו'.]] בפרק מי שמתו (דף כ''כ ע''ב) אמרו ת''ר לא יאחוז אדם תפילין בידו וס''ת בזרועו ויתפלל ולא ישתין בהם מים ולא יישן בהם לא שינת קבע ולא שינת עראי אמר שמואל סכין ומעות וקערה וככר הרי אלו כיוצא בהן ע''כ. ופירש''י ז''ל הרי אלו כיוצא בהן לענין תפלה שדואג עליהם שלא תפול הסכין ותזיקנו והקערה תשפך והמעות יאבדו והככר תטנף ע''כ. ובפרק לולב הגזול (דף מ''א ע''ב) הקשו על רב אשי שהיה מתפלל בלולב מהאי ברייתא מהא דאמר שמואל ותירצו התם לאו מצוה נינהו וטריד והיא מצוה היא ולא טריד עד כאן. ומשמע מדברי רש''י ז''ל דדוקא נקט סכין וכו' משום דבהני ד' איכא טירדא כדכתב הוא ז''ל אבל שאר הכלים לא ומה שהקשו בגמרא על ההיא דלולב הוא משום דבלולב נמי איכא טירדא שמא יפול מידו וישבר תיומתו. ואין נראה כן מדברי רבינו שכתב סתם ולא יאחוז כלים וכו' משמע דבכל מין כלים איירי ולדבריו קשה למה נקט שמואל הני ד' לימא כל הכלים סתם ואולי דדעת רבינו דבכל הכלים שחס עליהם שלא ישברו הן דומיא דמעות שירא שמא יאבדו ולכך כתב כלים ומעות כלומר כלים דומיא דמעות ומ''מ היה לו לבאר: [[היה משוי על ראשו וכו'.]] במציעא פ' המקבל (דף ק''ה ע''ב) אמרי דבי רבי ינאי לתפלה ולתפילין ד' קבין וכו': 


! ו 
[[תקון המקום כיצד וכו'.]] פ''ק דברכות (דף י' ע''ב) אל יעמוד אדם במקום גבוה ויתפלל אלא במקום נמוך וכו'. תניא נמי הכי לא יעמוד אדם לא על גבי כסא וכו' ועוד אמרו שם (דף ה' ע''ב) א''ר יהושע בן לוי מנין למתפלל שלא יהא דבר חוצץ בינו לבין הקיר שנאמר ויסב חזקיהו וכו'. וכתבו התוספות אבל מלתא דקביעא כגון ארון ותיבה אין זה הפסק עד כאן. ולא נתבאר דין זה בדברי רבינו ז''ל ואולי רמז לזה באומרו יחזיר פניו לכותל כלומר שלא יהא דבר חוצץ בינו לכותל: [[וצריך לפתוח חלונות וכו'.]] ר''פ אין עומדין (דף ל''א:) אמרו לעולם אל יתפלל אדם אלא בבית שיש לו חלונות וכו': [[ואין מתפלל בחורבה.]] ריש פ''ק (דף ג':) אמרו כן ושם נראה מן הברייתא דאפילו כניסה בחורבה אסור מפני שלשה דברים וא''כ קשה בדברי רבינו ז''ל למה כתב תפלה דמשמע תפלה דוקא ונראה לומר דלרבותא נקטיה דאע''פ שהוא בדרך וירא שמא יפסיקוהו עוברי דרכים כההיא עובדא דר' יוסי והוי אמינא דיכנס בחורבה קמ''ל דלא יכנס: [[ואסור לישב וכו'.]] בפ' אין עומדין (דף ל''א ע''ב) אני האשה הנצבת עמכה בזה מכאן שאסור לישב בד' אמות של תפלה וכתב רבינו ז''ל דהוא בין מלפניו בין לאחוריו x בין מן הצדדים וכן כתבו התוספות: 


! ז 
[[לא יעמוד במקום גבוה וכו'.]] כבר נתבאר: 


! ח 
[[האומנין וכו'.]] מבואר בברייתא בברכות פ' היה קורא (דף י''ו): 


! ט 
[[השויית הקול וכו'.]] בפרק אין עומדין (דף ל''א) אמרו וקולה לא ישמע מכאן שאסור להגביה קולו וכו': [[אלא א''כ היה חולה וכו'.]] בפ' מי שמתו (ד' כ''ד ע''ב) השמיע קולו בתפלתו הרי זה מקטני אמנה אמר רב הונא לא שנו אלא שיכול לכוין את לבו וכו': 


! י 
[[כריעה כיצד וכו'.]] שם פרק אין עומדין (דף ל''ד.) תנו רבנן אלו ברכות שאדם שוחה בהם באבות תחילה וסוף וכו' אמר רבי יצחק בר נחמני לדידי מיפרשא לי מיניה דריב''ל הדיוט כמו שאמרנו כהן גדול תחלת כל ברכה וברכה המלך כיון שכרע שוב אינו זוקף ואם כן קשה על רבינו ז''ל איך כתב דבכהן גדול תחלת כל ברכה וברכה וסוף כל ברכה וברכה הא לא קאמרי בגמרא אלא תחלת כל ברכה וברכה. ואולי שהוא מפרש דמאי דקאמר תחלת כל ברכה וברכה מוסיף על הראשון דאמר שכהן גדול כורע בסוף כל ברכה ובא זה להוסיף אף תחלת כל ברכה דאין סברא לאפושי מחלוקת כולי האי ולומר דהאי קאמר סוף ולא תחלה והאי תחלה ולא סוף: 


! יא 
[[ולמה נותן שלום וכו'.]] יומא פ' הוציאו לו (דף נ''ג ע''ב): 


! יג 
[[השתחויה כיצד וכו'.]] מגילה פרק הקורא את המגילה עומד ויושב (דף כ''ב ע''ב) נתבאר: 


! יד 
[[אבל מטה פניו וכו'.]] שם דאביי ורבא מצלי אצלויי ושם בהלכות עבודת כוכבים ביארתי פירוש רבינו האי וכוונת רבינו ז''ל: [[ומותר לאדם להתפלל וכו'.]] הוציא זה רבינו ז''ל ממה שאמרו שם בגמ' דרצפה הוה קמיה דרב והקשו שם וליזיל לגבי צבורא וכו' וליפול על אפיו משמע דיכול אדם להתפלל במקום זה וליפול על פניו במקום אחר שהרי התפלל רב במקום שבה הרצפה והיה יכול ללכת במקום אחר וליפול על פניו: 

~ הלכות תפילה וברכת כהנים - פרק ששי




! א 
[[אסור לו לאדם לעבור אחורי בית הכנסת בשעה שהצבור מתפללין וכו'.]] פרק הרואה (דף ס''א) אמרו אחורי עבודת כוכבים ולא אחורי בית הכנסת בשעה שהצבור מתפללין ולא אמרן אלא דלא דרי מידי וכו' ולא אמרן אלא דליכא פתחא אחרינא וכו' ולא אמרן אלא דלא רכיב חמרא וכו'. ונראה דבגירסת רבינו ז''ל לא היה ולא אמרן אלא דלא רכיב חמרא וכו' ולכך לא הזכירו ובפ''ק דברכות (דף ח' ע''ב) הביאו זה ואמרו לא אמרן אלא דלא דרי טונא ולא רהיט וכו' ורבינו ז''ל לא היה לו בגרסתו גם כן לא רהיט וכו' ולכך לא הזכירו: 


! ב 
[[המתפלל עם הצבור לא יאריך בתפלתו וכו'.]] פ' אין עומדין (דף ל''א) כך היה מנהגו של ר' עקיבא כשהיה מתפלל וכו': [[ואם בא לומר אחר וכו'.]] שם איתמר נמי אמר רב חייא בר אשי אמר רב אע''פ שאמרו וכו' יכול לומר וכו': [[וכן אם רצה להוסיף וכו'.]] פרקא קמא דע''ז (דף ח'): 

! ה
((ד-ה)) [[אסור לו לאדם שיטעום כלום או שיעשה מלאכה מאחר שיעלה עמוד השחר עד שיתפלל וכו'.]] כל זה מבואר בפ''ק דברכות (דף י':): [[אבל אינו סועד סמוך למנחה וכו'.]] בפ''ק דשבת (דף ט' ע''ב) על מתני' דלא ישב אדם לפני הספר סמוך למנחה וכו' ואוקמוה בגמרא סמוך למנחה גדולה ופסק רבינו כרב אחא בר יעקב ואע''ג דהך סוגיא איתמרא אליבא דריב''ל ולית הלכתא כותיה במ''ש כיון שהגיע זמן וכו' כבר כתבו התוספות כיון דמסיק סתם גמרא הכי משמע דבהך דאם התחיל וכו' קיימא לן כותיה ודוקא בהא דאמר אסור לטעום לא קי''ל כותיה וא''כ ודאי דסמוך למנחה קטנה אפילו אם התחילו מפסיקין וכן דעתו של רבינו ז''ל אע''פ שלא נתבאר יפה בדבריו: 


! ח 
[[מי שהיה עוסק וכו'.]] פירקא קמא דשבת (דף י''א) מפסיקין לקריאת שמע ואין מפסיקין לתפלה ופירשו בגמרא כגון רבי שמעון בן יוחאי וחביריו: [[וכל העוסק וכו'.]] כבר נתבאר למעלה בהלכות קריאת שמע פ''ב: 


! ט 
[[היה עומד בתפלה וכו'.]] משנה ריש פרק אין עומדין (דף כ''ט ע''ב) אפילו המלך שואל בשלומו לא ישיבנו ובגמרא שם (ל''ב:) אמר רב יוסף לא שנו אלא למלכי ישראל אבל למלכי עכו''ם פוסק וכו': [[וכן אם ראה וכו'.]] שם במשנה אפילו נחש כרוך על עקבו ובגמרא x ראה אותם מרתיעין ובאים כנגדו פוסק. ורבינו כתב והי' דרכן באותן המקומות ופשוט הוא: 


! ט 
[[נשים ועבדים וכו'.]] ריש פרק מי שמתו (דף י''ז:): 

~ הלכות תפילה וברכת כהנים - פרק שביעי




! א 
[[כשתקנו וכו'.]] בפרק הרואה (דף ס':) אמרו הנכנס לישן על מטתו אומר משמע ישראל עד והיה אם שמוע ואומר ברוך המפיל וכו': 


! ב 
[[וקורא פרשה ראשונה מק''ש וישן ואפילו אשתו עמו ואם אנסתו שינה קורא פסוק ראשון או אפילו פסוקי רחמים ואחר כך ישן.]] כך היא הגרסא הנכונה בספרי רבינו ז''ל. ויצא לו מ''ש שקורא פסוקי רחמים ממ''ש בפ''ב דשבועות (דף ט''ו) ריב''ל אמר להו להני קראי וגני וסובר רבינו ז''ל שרצה לומר שכשלא היה יכול לומר קריאת שמע שאנסתו שינה היה אומר להני קראי: 


! ג 
[[בשעה שיקץ וכו'.]] כל אלו הברכות האמורות בספר רבינו ז''ל הן מבוארות בפרק הרואה (דף ס':) ולא חש רבינו ז''ל להביאם על הסדר האמור בגמרא מפני שהוא סובר שכל ברכה צריך לאומרה בשעה שעושה אותה וכמו שכתב לקמן מברך כל אחת מהן על דבר שהברכה בשבילו בשעתו. ומי שנוהג לאומרם בבית הכנסת צריך לאומרם על הסדר האמור בגמרא: 


! ו 
[[ומברך אדם בכל יום וכו'.]] מנחות פ' התכלת (דף מ''ג:) תניא היה ר' מאיר אומר חייב אדם לברך שלש ברכות בכל יום ואלו הן שלא עשאני גוי שלא עשאני אשה שלא עשאני בור ואסיקו התם אלא מאי מברך שלא עשאני עבד היינו אשה [היינו עבד] ותירצו זיל טפי ופירש''י (שם מ''ד.) זיל מזולזל העבד יותר מן האשה. ל''א זיל טפי כלומר הוסיף ובריך כדי להשלים ע''כ. ורבינו כתב הסדר בראשונה שלא עשאני גוי ואחר כך אשה ואח''כ כך עבד והרי משמע בגמרא שבמקום שלא עשאני בור אמר שלא עשאני עבד ושלא עשאני בור הוי בברייתא אחר אשה. אבל ראיתי בב''י שכתב שבתחלה מברך עבד ואחר כך אשה מפני שהעבד מזולזל יותר כדאמרו בגמרא וא''כ מתחילין מן היותר פחות קודם ותחלה קאמר עכו''ם שהוא פחות מכולם ואח''כ עבד שהוא מזולזל טפי ואח''כ אשה וכן בדין שמתחלה יברך שלא עשאני עכו''ם ואח''כ יברך עבד שאפילו עבד שהוא טוב ממנו לא עשאו. ורבינו ז''ל נראה שלא הקפיד בזה ואולי שהוא מפרש כפירוש אחר של רש''י ז''ל ואם כן כיון דעבד ואשה שוים נקט אשה תחלה כמו שאמרו בברייתא: 


! י 
[[המשכים לקרוא בתורה וכו'. הערב נא ה' אלהינו וכו'. אשר בחר בנו מכל העמים וכו'.]] רבינו אומר הערב בלא וי''ו x והם שלש ברכות ודלא כר''ת שכתב שהכל ברכה אחת וגרסי' והערב בוי''ו והם ב' ברכות. ורבינו לא היה גורס בגמרא ומסיים וכו' אלא גורס הכי ור''י אמר הכי ובגירסת ההלכות הוה מסיים משמע דהכל ברכה אחת: 


! יד 
[[חייב אדם לברך מאה ברכות וכו'.]] בפ' התכלת (מנחות דף מ''ג ע''א) תניא היה רבי מאיר אומר חייב אדם לברך וכו': 

! טז
((טו-טז)) [[בזמן הזה שתקנו ברכת האפיקורוסין בתפלה והוסיפו הטוב והמטיב בברכת המזון וכו'.]] ומה שלא כתב רבינו ז''ל שש ברכות שהרי יש ברכת יראו עינינו הטעם הוא שאין הכל אומרים אותה אלא מקצת העם וכמו שכתב הוא בסדר התפלה: [[צריך להשלים מאה ברכות מן הפירות וכו'.]] (שם) בשבתא וביומא טבא טרח וממלי להו באספרמקי ומגדי. [[ומ''ש רבינו כיצד אוכל מעט ירק מברך לפניו ולאחריו וחוזר ואוכל מעט מפרי זה וכו']] קצת קשה דמשמע דה''ק שיאכל תחלה מעט מן הפרי ויברך ברכה אחרונה ואח''כ מאותו הפרי עצמו יאכל מעט וזה נראה דאסור משום דאסור לגרום בברכות, אלא נראה דרבינו ודאי לא קאמר אלא שאם אכל ירק ולא היה בדעתו לאכול יותר בעת ההיא כשיעבור אותו העת צריך שיחזור ויאכל מאותו פרי כדי להשלים והשתא לא הוי גורם בברכות שכשאכל בתחלה ובירך לבסוף לא היה בדעתו לאכול יותר: 


! יח 
[[ובתפלת הערב וכו'.]] פסק כרבי יוחנן דאמר בברכות (דף ד' ע''ב) איזהו בן העולם הבא זה הסומך גאולה לתפלה של ערבית ע''כ. וא''כ מה שהשיגו למעלה הראב''ד ז''ל בפ''ג גבי מ''ש ויש לו לאדם להתפלל תפלת ערבית של לילי שבת וכו' שאין ראוי לעשות כן אלא לצורך שעה מפני שצריך סמיכות גאולה לתפלה. אי אפשר לתרץ כמו שתירצתי למעלה דרבינו סובר דלא בעינן סמיכות גאולה לתפלה בערבית דהא בהדיא קאמר לה הכא. אלא ר''ל שמתפלל ערבית וק''ש עם ברכותיה קודם שתשקע החמה כדי לסמוך גאולה לתפלה ואח''כ יקרא ק''ש בלא ברכות אחר צאת הכוכבים דברכות אינם מעכבות. וכי תימא אי קורא ברכות של ק''ש ביום שעדיין לא הוי זמן ק''ש אם כן הוו הני ברכות לבטלה. וי''ל דאין אנו מברכים על ק''ש ואם כן הברכות הוו מילתא באנפי נפשייהו וכדכתב הרשב''א ז''ל והובא בב''י בדיני תפלת ערבית. ואם כן ודאי שיכול לקרות ק''ש עם ברכותיה מבעוד יום: 

~ הלכות תפילה וברכת כהנים - פרק שמיני




! א 
[[תפלת הצבור נשמעת תמיד וכו'.]] בפ''ק דברכות (דף ח') מניין שאין הקב''ה מואס בתפלתן של רבים שנאמר הן אל כביר לא ימאס: [[שאין תפלתו נשמעת וכו'.]] שם (דף ו'.) אבא בנימין אומר אין תפלתו של אדם נשמעת אלא בבית הכנסת שנאמר לשמוע אל הרנה ואל התפלה. וסובר רבינו שאע''פ שמתפלל ביחיד צריך שיכנס בבית הכנסת. והוסיף רבינו בכל עת משום דאין סברא שאם האדם מתפלל בביתו בכונה שלא תהיה נשמעת תפלתו לכך אמר בכל עת כלומר אע''פ שתהיה נשמעת בעת רצון כלומר בשעה שהצבור מתפללין מכל מקום כשיתפלל ביחיד בלא צבור לא ישמע תפלתו אלא כשיהיה בבית הכנסת: [[וכל מי שיש לו בית הכנסת וכו'.]] שם (דף ח') אמר ריש לקיש כל מי שיש לו בית הכנסת בעירו ואינו נכנס שם להתפלל נקרא שכן רע: 


! ב 
[[ומצוה לרוץ לבהכ''נ וכו'.]] שם (דף ו' ע''ב) אמר רבי חלבו א''ר הונא היוצא מבהכ''נ אל יפסיע פסיעה גסה אמר אביי לא אמרן אלא למיפק אבל למיעל מצוה למירהט שנאמר ונדעה נרדפה לדעת את ה': 


! ג 
[[בית המדרש גדול וכו'.]] שם (דף ח'.) רבי אמי ורבי אסי אע''פ דהוו להו תליסר בי כנישתא בטבריא לא [הוו] מצלו אלא ביני עמודי היכא דהוו גרסי ע''כ. ומפרש רבינו ז''ל שהיה תפלתם בצבור. ויש מפרשים שפירשו דאפילו ביחיד נמי הוו מצלו: 


! ד 
[[וכיצד היא תפלת הצבור וכו'.]] פרק הקורא את המגילה עומד ויושב (כ''ג:) משנה אין פורסין את שמע ואין עוברין לפני התיבה וכו': [[בפחות מעשרה וכו' ואפי' היו מקצתן שכבר התפללו וכו'.]] במס' סופרים רבותינו שבמערב אמרו בשבעה ונותנין טעם וכו' וי''א אפי' בששה ופסק רבינו כי''א: [[ולא קוראין בתורה וכו'.]] פרק הקורא את המגילה עומד שם: 


! ה 
[[וכן לא יהא אחד מברך וכו'.]] משנה שם אין פורסין על שמע וכו' ומפרש רבינו ז''ל דפורסין לשון פריסה והצעה ור''ל הברכות שהן מסדרין לפני ק''ש וקאמר שלא יהא א' מברך והשאר עונין אמן בפחות מעשרה אף על פי שבשאר ברכות אין הדין כן כבר נתן הר''ן ז''ל טעם לדבר. והראב''ד בהשגות ז''ל מפרש מלשון פרוסה כלומר הברכה אחת מברכות ק''ש מפני שיש בה קדושת האופנים וכו' אבל שאר הברכות ודאי שיכול לברך אחד והשאר יענו אמן והוא פירוש רש''י ז''ל: [[ואין אומרין קדיש וכו'.]] שם אמרו כל דבר שבקדושה לא יהא פחות מעשרה: [[ואין הכהנים וכו'.]] שם במשנה: 


! ו 
[[וכל דבר שבקדושה וכו'.]] שם אתיא תוך תוך וכו' (עיין בכ''מ): [[וכל אלו הדברים וכו'.]] ירושלמי דמגילה פרק עומד ויושב: 


! ז 
[[חצר קטנה וכו'.]] כל זה נתבאר בעירובין פרק כל הגגות (דף צ''ג): 


! ט 
[[שליח צבור המוציא את הרבים ידי חובתן וכו'.]] סוף ראש השנה (דף ל''ד ע''ב) מחלוקת ר''ג ורבנן דר''ג סבר כשם שמוציא את הבקי כך מוציא את שאינו בקי ורבנן סברי דאינו מוציא אלא את שאינו בקי ואיפסקא שם בגמרא הלכתא כרבן גמליאל בראש השנה וביום הכפורים משום דאוושי ברכות וכרבנן בשאר ימות השנה. עוד אמרו שם (דף ל''ה.) אמר רב אחא בר עוירא אמר רבי שמעון חסידא פוטר היה ר''ג אפי' עם שבשדות ולא מיבעיא הני דקיימי הכא והקשו אדרבא הני אניסי והני לא אניסי ותירצו אלא כי אתא רבין אמר לא פטר ר''ג אלא עם שבשדות מאי טעמא משום דאניסי במלאכה אבל בעיר לא. משמע מדברי התוספות (שם ל''ד:) דלפירוש רש''י פוטר עם שבשדות אעפ''י שאינם בבית הכנסת אבל בעיר אי איתנהו בבית הכנסת פוטרן אעפ''י שהם בקיאין ואם לאו אינו פוטרן והם מפרשים דלא פטר ר''ג אלא עם שבשדות דאניסי ואינם יכולים להסדיר תפלתם אבל בעיר אפי' שהם בבה''כ לא פוטרן ר''ג מפני שהם יכולים להסדיר תפלתם והשתא אי רבינו מפרש כפירוש התוספות קשה דאיך כתב סתם דפוטר שליח צבור בראש השנה ויום הכפורים הא לא פטר אלא עם שבשדות דוקא אבל עם שבעיר לא. ואי מפרש כפירוש רש''י ז''ל קשה גם כן היה לו לפרש דעם שבשדות הם פטורים אפילו שאינם בבית הכנסת ואיך לא הזכיר כלל מזה, וצ''ע: 


! יא 
[[אין ממנין שליח צבור וכו'.]] במשנה פרק עומד ויושב (דף כ''ד.) ואם היה קטן אביו או רבו עוברין וכו' קטן קורא בתורה ומתרגם אבל אינו פורס על שמע והקשו התוס' על מה שאמרו קטן אינו עובר לפני התיבה מאי איריא קטן אפי' גדול נמי אינו עובר אלא אם כן נתמלא זקנו כדתניא בספ''ק דחולין [דף כ''ב:] ותירצו דהתם מיירי להיות שליח צבור קבוע אבל באקראי בעלמא יכול להיות משיביא ב' שערות. ונראה שהיא דעתו של רבינו ז''ל שכתב אין ממנין וכו' ואם היה זקן וכו' ומי שלא נתמלא וכו' כלומר להיות שליח צבור קבוע אבל דרך עראי יכול להיות ושפיר דמי משהביא שתי שערות דהכי משמע דדוקא קטן שלא הביא אבל קטן שהביא עובר לפני התיבה. ואם תאמר מאי האי שכתב רבינו אבל פורס הוא על שמע וכו' דמאי קאמר פורס הא אפי' יורד לפני התיבה נמי יכול בדרך אקראי. וי''ל דאין הכי נמי ומאי דקאמר אבל פורס וכו' אפילו בדרך קבע קאמר דלא בעינן נתמלא זקנו להיות שליח צבור קבוע אלא להיות יורד לפני התיבה אבל להיות פורס על שמע ודאי דמשהביא שתי שערות יכול לפרוס אפילו בדרך קבע דדיוקא דמתניתין דקאמר קטן אינו פורס הכי משמע הא גדול פורס משהביא שתי שערות: 


! יב 
[[וכן העלג וכו'.]] שם אין מורידין לפני התיבה לא אנשי בית שאן ולא אנשי בית חיפה: [[והרב ממנה אחד מתלמידיו כו'.]] כן יש לדקדק מן המשנה (מגילה כ''ד:) שאמרה היה קטן אביו או רבו פורסין על ידו משמע הא אם היה גדול הוא עובר לפני התיבה אף על פי שרבו ואביו עוברין לפניו: [[הסומא וכו'.]] שם במשנה: [[אבל מי שכתפיו מגולות אעפ''י שהוא פורס על שמע וכו'.]] זהו פירוש לפוחח: 

~ הלכות תפילה וברכת כהנים - פרק תשיעי




! א 
[[סדר תפלת הצבור וכו'. ועונין אמן בסוף קדיש.]] לקמן כ' רבינו ז''ל בסדר הקדיש דעונים בקדיש ה' פעמים אמן א' ביתברך וא' בבריך הוא וכו' ואם כן קשה למה כתב כאן ועונים בסוף הקדיש ולא הזכיר שאר העניות. והטור ז''ל כתב וז''ל כתוב בסידור רב עמרם ז''ל ואומר יתברך אמן ישתבח ויתפאר וכו' ולא נהגו כן עתה לומר אמן אחר יתברך ולא אחר שמיה דקודשא ב''ה וזה מסכים עם מ''ש כאן כאן רבינו ז''ל וכל העם עונים אמן בסוף הקדיש ולא הזכיר ענייה אחר ישתבח ואחר קודשא ב''ה אלא מ''ש בסדר התפלות הוא הפך מזה ואולי סמך כאן על מ''ש שם ולכך לא ביאר כ''כ, וצ''ע: [[(עד שמברך גאל ישראל אמן וכו'.]] הרב ב''י כתב דהך אמן הוא טעות ע''ש במקומו): 


! ד 
[[ואומרים מודים וכו'.]] בפרק אלו נאמרין (סוטה דף מ') בזמן ששליח צבור אומר מודים מה הם אומרים אמר רב מודים וכו': 


! ז 
[[מי שאמר בתחנונים וכו'.]] בפ' הקורא את המגילה עומד ויושב (דף כ''ה.) ובפ' אין עומדין (דף ל''ג:) האומר על קן צפור יגיעו רחמיך וכו' (עיין בכסף משנה) וחד אמר מפני שעושה מדותיו של הקב''ה רחמים ואינן אלא גזירות. ופסק רבינו כותיה דמסתבר טפי: [[וכן לא ירבה וכו'.]] שם ההוא דנחית קמיה דר' חנינא: 


! יא 
[[ולמה תקנו וכו'.]] בפרק במה מדליקין (דף כ''ד:) אמרו דטעמא משום סכנת מזיקין x ומפרש רבינו ז''ל מפני שרוב העם הם באים להתפלל ערבית וכו' ומשמע דאפי' ליושבים בעיר קאמר. אבל ראיתי למפרשים אחרים שפירשו דטעמא משום עם שבשדות שהם מאחרים לבא בבית הכנסת בלילי שבתות. ולדידהו נראה לכאורה דבשבת אחר יום טוב אין אומרים אותה דליכא עם שבשדות אלא שהריב''ש כתב בתשובה שאף לפי דבריהם אומר אותה: 


! יב 
[[לפיכך יום טוב וכו' לפי שלא נתחייב היום.]] ואע''ג דהלכה כרבי יהושע בן לוי דאמר [שם] יום הוא שנתחייב בד' תפלות ומזכירין חנוכה במוספין ור''ח בנביא מכל מקום שאני הכא דבדין הוא דבשבת נמי לא צריך אלא דרבנן הוא דתקון כדתירצו בגמרא [שם]. ואם תאמר איך כתב רבינו לפי שלא נתחייב וכו' הא לא הוי טעמא אלא משום דבדין הוא דשבת נמי לא צריך. וי''ל דהא והא איתא דאם היה מחוייב היום בתפלה זו אע''פ דהוי משום סכנה היו מזכירין ואם היה מן הדין שהיו אומרים זאת הברכה ולא מטעם סכנה אפילו שלא נתחייב היום בה היו מזכירין אותה אלא שרבינו ז''ל קיצר ולא כתב אלא הצד הראשון: 

~ הלכות תפילה וברכת כהנים - פרק עשירי




! א 
[[ואם כיון את לבו בברכה ראשונה.]] פרק אין עומדין (דף ל''ב:) המתפלל צריך שיכוין את לבו בכולן ואם אינו יכול לכוין בכולן יכוין את לבו באחת ופירשו [בברכת] אבות: [[ואם טעה באחת וכו'.]] שם (ברכות דף ל''ד.) אמר רב הונא טעה בשלש ראשונות חוזר לראש באמצעיות חוזר לאתה חונן באחרונות חוזר לעבודה ורב אסי אמר אמצעיות אין להם סדר ע''כ. ופירשו התוספות אין להם סדר היינו שיתחיל במקום שדלג הברכה ומשם ואילך יאמר הכל על הסדר וכן הוא דעת רבינו ז''ל ופסק כרב אסי: 


! ב 
[[והוא שלא טעה בשלש ראשונות וכו'.]] איני יודע מאין לו זה דאם כוונתו לחלק בין ראשונות לשאר התפלה גם באחרונות היה לו לחלק ולומר דבג' ראשונות ואחרונות אם טעה חוזר ואם נפשך לומר משום דבראשונות איכא ברכת אבות לא היה לו לומר בשלש ראשונות אלא בברכה ראשונה לבד שהיא יותר מעולה שהרי הצריכו בה כוונה: 


! ג 
[[שליח צבור שטעה ונבהל וכו'.]] בפרק תפלת השחר (דף כ''ח:) תנו רבנן שמעון הפקולי הסדיר שמונה עשרה ברכות וכו' עמד שמואל הקטן ותקנה לשנה האחרת שכחה והשקיף בה שתים ושלש שעות ולא העלוהו והקשו בגמרא אמאי לא העלוהו והאמר רב יהודה אמר רב טעה בכל הברכות אין מעלין אותו בברכת המינין מעלין אותו חיישינן שמא מין הוא ואמרו במסקנא שאני שמואל הקטן שהתחיל בה דאמר רב יהודה אמר רב ואיתימא וכו'. וקשה על דברי רבינו ז''ל מנין למד דבשאר ברכות כשזה שהה שעה יעמוד אחר תחתיו ובברכת המינין מיד וכשהתחיל ממתינין לו שעה אחת הא איתא בגמרא דבברכת המינין שהתחיל בה המתינו לו שלש שעות וכדאמרו שם השקיף בה שלש שעות ואפילו בשאר ברכות דילמא דממתינין לו שלש שעות כמו שהמתינו לשמואל בברכת המינין דכל כך הוי שאר ברכות כשלא התחיל כמו ברכת המינין כשהתחיל בה. וי''ל דמשמע ליה לרבינו דלעולם אין המתנה אלא שעה אחת משום שאמרו במתניתין בפרק אין עומדין העובר לפני התיבה וטעה יעבור אחר תחתיו ולא יהא סרבן באותה שעה מדקאמר באותה שעה משמע דשיעורו אינו אלא שעה אחת והא דהמתינו לשמואל שלש שעות משום דהוא תקן הברכה וראוי לחלוק לו כבוד זה להמתין לו כל כך: 


! ד 
[[ומהיכן הוא מתחיל וכו'.]] שם במשנה פרק אין עומדין (דף ל''ד:): 


! ה 
[[האומר איני יורד וכו'.]] פרק הקורא עומד (דף כ''ד:) משנה האומר איני עובר לפני התיבה בצבועין אף בלבנים לא יעבור בסנדל איני עובר אף יחף לא יעבור ובגמרא מאי טעמא חיישינן שמא מינות נזרקה בו ע''כ. ופירש''י ז''ל עובדי כוכבים מקפידין בכך. ודעת רבינו שאינו יורד דוקא באותה תפלה אבל בשאר תפלות עובר והטעם כמ''ש הריב''ש ז''ל בסי' רכ''ד דמאחר דאין זה אלא חששא בעלמא די לנו לחוש לו לשעתו באותה תפלה דוקא והוי כמקדש רשע ע''מ שהוא צדיק דמקודשת שמא נתחרט: 


! ו 
[[מי שנסתפק לו אם התפלל וכו'.]] פרק מי שמתו (דף כ''א.) ספק התפלל ספק לא התפלל אינו חוזר ומתפלל ורבי יוחנן אמר ולואי שיתפלל אדם כל היום כולו. ואמר רב יהודה אמר שמואל היה עומד בתפלה ונזכר שהתפלל פוסק ואפי' באמצע ברכה. עוד שם התפלל ונכנס בבית הכנסת ומצא צבור מתפללים אם יכול לחדש בה דבר יחזור ויתפלל ואם לאו אל יחזור ויתפלל וצריכא דאי אשמועינן קמייתא [ה''א] הני מילי יחיד ויחיד או ציבור וציבור אבל יחיד לגבי ציבור כמאן דלא צלי דמי קמ''ל ואי אשמועינן הכא [ה''א הני מילי] משום דלא אתחיל אבל התם דאתחיל בה אימא לא צריכא. ורבו בזה הפירושים כמ''ש בב''י טור א''ח סימן ק''ז. ודעת ההלכות כתב רבינו יונה ז''ל שהם מפרשים דהא דנקט שמואל צבור היינו דוקא צבור משום שהוא בצבור צריך חידוש לפי שהוא מתפלל עמהם ונראה שהוא חובה לכך צריך חידוש אבל יחיד אין צריך חידוש ולפי זה ודאי לא פליג ר' יוחנן ושמואל כלל דמאי דא''ר יוחנן הלואי שיתפלל הוא ביחיד ולכך א''צ חידוש ומאי דקאמר שמואל פוסק באמצע ברכה היינו משום דהתפלל אדעתא דחובה ומאי דאמר דצריך חידוש היינו בצבור דוקא כך נראים הדברים לכאורה וא''כ אני תמיה על רבינו יונה ז''ל שכתב שם והרי''ף ז''ל ס''ל נמי שנחלקו ר' יוחנן ושמואל ומפרש מילתיה דר' יוחנן בלי חידוש דאיך כתב שנחלקו הא לפי פירושו שכתב למטה דהרי''ף סובר דמאי דנקט צבור הוי דוקא צבור לא פליגי כלל כדפרישית וצ''ע. והרב''י ז''ל הקשה בסי' ק''ז על פירוש רבינו יונה ז''ל בדברי הרי''ף ז''ל ופי' הוא דבריו באופן שהם מסכימים לדעת רבינו ז''ל דמאי דקאמר הלואי שיתפלל וכו' איירי בחידוש אבל בלא חידוש בין יחיד בין צבור לא יתפלל ומאי דנקט שמואל צבור לרבותא דאפי' יחיד לגבי צבור לא אמרינן כמאן דלא צלי דמי. והשתא דברי רבינו ז''ל והרי''ף ז''ל הם מוסכמים וכן הסכים לענין הדין עמהם ר''י דמימרא דרב יהודה הוא משום שהתחיל אדעתא דחובה ואפי' בחידוש לא מהני כיון שהתחיל אדעתא דחובה אבל כשהתחיל אדעתא דנדבה בחידוש סגי כמימרא דרב יהודה דמצא צבור וכו' אלא שר''י הוסיף דספק התפלל ספק לא התפלל אפילו בלא חידוש סגי וזה לא הוזכר בדברי הרי''ף והרמב''ם ז''ל ורבינו האי ז''ל נמי לפי זה מפרש ממש כדברי הרי''ף והרמב''ם ז''ל והוא גם כן לא הזכיר בדבריו דין זה דספק התפלל ספק לא התפלל דסגי בלא חידוש דמאי דכתב רבינו יונה ז''ל ודוקא כשיודע וכו' לא כתב שרבינו האי מפרש כן אלא סברא דרבו שכן כתב אומר מורי הרב וכו' וכן הרא''ש ז''ל שכתב דין זה שדוקא כשיודע ודאי שהתפלל אבל ספק לא בעי חידוש מסברא דנפשיה קאמר ליה אבל בדברי רבינו האי לא הוזכר כלל ולכך כתב הטור ז''ל שדברי ר''י ורבינו האי הם שני פירושים מפני שהם חולקים בענין ספק התפלל וכו' ולכך כתב ג''כ ולרבינו האי ז''ל אין להתפלל נדבה בלא חידוש כלומר דלדבריו בשום אופן אין להתפלל נדבה בלא חידוש מה שאין כן לשאר הדעות דאפילו לדעת ר''י יכול להתפלל בלא חידוש בספק התפלל. ומ''ש הטור ז''ל וכ''כ הרב רבינו יונה ז''ל שאין לו להתפלל אלא ע''י חידוש או בספק אם התפלל וכו' כלומר שהוא מסכים עם פי' רבינו האי ז''ל במה שרבינו יונה מפרש כן הא דרבי יוחנן בשחידש ודלא כהרי''ף ז''ל אבל במ''ש או בספק התפלל או לא בהא לא הסכים עמו רבינו האי דהוא לא הזכיר כלל בדבריו ספק התפלל ספק לא התפלל ועם זה נתבאר דברי הטור ז''ל. נמצא לפי העולה מדברי כולם מר''י ורבינו האי והרי''ף ז''ל לפי מה שפירש הרב''י ז''ל דבריו דג' דינים בדבר. הא' תפלת נדבה ובהא ודאי בין יחיד בין צבור בחידוש יכול להתפלל. הב' כשהתחיל להתפלל אדעתא דחובה דבהא אפי' בחידוש לא מהני משום דהתחיל אדעתא דחובה. ור''י ז''ל הוסיף דין שלישי שבספק התפלל אפילו בלא חידוש מהני. ואם תאמר לדברי כולם כיון דהא דשמואל דפוסק באמצע הברכה הוא אפילו שיחדש בה דבר משום שהתחיל אדעתא דחובה למה הוצרכו בגמרא לתת צריכותא בין הני תרי מימרי דשמואל הא תרי דיני הוו, האחד בשהתחיל להתפלל אדעתא דחובה אפילו בחידוש לא מהני וזהו פירוש המימרא הא'. והב' דבחידוש סגי בתפלת נדבה וא''כ למה לי צריכותא וי''ל דהוצרך לתת הצריכותא משום דהוה ליה לשמואל למימר הנהו תרי מימרי ביחיד ולאשמעינן בחדא מימרא דבשהתחיל אדעתא דחובה לא מהני בחידוש ובמימרא שנית דבחידוש סגי כשהתחיל אדעתא דנדבה אבל אמאי נקט חד ביחיד וחד ביחיד לגבי צבור לכך הוצרך בגמרא לומר דס''ד דיחיד לגבי צבור כמאן דלא צלי דמי ולא תיבעי חידוש ולהכי נקט יחיד לגבי צבור. ומ''מ קשה מאי דאמר ואי אשמועינן הא משום דלא התחיל אבל התם שהתחיל דלמה ליה למימר הא לימא אבל התם סגי בחידוש קמ''ל דאפילו בחידוש לא מהני. עוד כתב שם רבינו יונה ז''ל דהא דאינו חוזר ומתפלל בספק התפלל וכו' אינו רוצה לומר שאסור לחזור ולהתפלל דמה טעם יש שאם ירצה אדם להתפלל דרך רשות שלא יתפלל אלא רוצה לומר אינו חובה עליו לחזור ולהתפלל דיקא נמי מדא''ר יוחנן הלואי שיתפלל אדם כל היום כולו ובודאי דברי ר' יוחנן לא נאמרו לחובה שלא אמר שיתפלל אדם כל היום כולו ולחובה אלא לרשות ומדחזינן דרבי יוחנן מיירי ברשות שמעינן דר' אלעזר נמי ברשות מיירי ע''כ. ויש לדקדק דאדרבא לכאורה נראה בהיפך דמאי דקאמר אינו חוזר ר''ל שאסור לחזור ולהתפלל מדקאמר רבי יוחנן הלואי שיתפלל אדם כל היום כולו דמשמע דהיינו רשות ואי ר' אלעזר דאמר אינו חוזר רוצה לומר רשות א''כ מאי בינייהו א''כ ממקום שבא להוכיח יש להוכיח היפך אלא שי''ל דאיכא בינייהו דלר' אלעזר לא חייבוהו חכמים להתפלל כלל אלא ברשותו הוא אבל לרבי יוחנן חייבוהו שיתפלל דרך נדבה אם כבר התפלל והכי קאמר הלואי שיתפלל וכו' וא''כ כיון שיכול להתפלל דרך רשות לכך אמרו לו חכמים שיחזור ויתפלל ויהיה דרך נדבה וא''כ רבי אלעזר נמי מאי דקאמר אינו חוזר רוצה לומר לא הצריכו לו חכמים לחזור ולהתפלל דרך נדבה אלא הרשות בידו כן נראה לפרש דברי רבינו יונה: 


! ז 
[[מי שטעה והתפלל של חול בשבת לא יצא וכו'.]] פרק מי שמתו (שם) הקשו על הא דר' יהודה שאמר פוסק באמצע ברכה איני והאמר רב נחמן כי הוינן בי רב בר אבוה בען מיניה הני בני רב דטעו ומדכרי דחול בשבת מהו שיגמרו ואמר לן גומרין כל אותה ברכה. ותירצו התם גברא בר חיובא הוא ורבנן הוא דלא אטרחוהו משום כבוד שבת אבל הכא הא צלי ליה. ומכאן למד רבינו ז''ל דבמוסף דליכא האי טעמא דודאי חובה לומר מוסף ודאי שפוסק באמצע הברכה וכבר חלקו על רבינו ז''ל בטור א''ח במקומו סימן ק''ז: 


! ח 
[[מי שטעה בימות הגשמים וכו'.]] בפ''ק דתענית (ד' ג') אמר ר' חנינא הילכך בימות החמה אמר משיב הרוח אין מחזירין אותו אמר מוריד הגשם מחזירין אותו בימות הגשמים לא אמר משיב הרוח אין מחזירין אותו לא אמר מוריד הגשם מחזירין אותו. ובירושלמי כתבו התוספות שאמרו שם שאם הזכיר בימות הגשמים טל במקום גשם אין מחזירין אותו. ונתבארו דברי רבינו ז''ל. ויש לדקדק למה לא הזכיר שמשיב הרוח צריך לאומרו לכתחילה ואם לא אמרו אין מחזירין אותו דהכי משמע בגמרא דקאמר לא אמר משיב הרוח אין מחזירין אותו משמע דלכתחלה צריך לאומרו וי''ל דכיון שהזכיר משיב הרוח בסדר התפלות איו צורך לומר כאן דצריך לאומרו לכתחלה וגם דאם לא אמר אין מחזירין אותו דממילא הוא דאין מחזירין דחזרה ודאי היה לו לבאר. ומה שהזכיר שאם לא אמר מוריד הטל שאין מחזירין מפני שלעיל כתב שאם לא הזכיר לא טל ולא גשם מחזירין אותו לכך הזכיר כאן דכשלא הזכיר טל בימות החמה דאין מחזירין אותו: 


! ט 
[[מי ששכח שאלה בברכת השנים וכו' טעה ולא הזכיר וכו'.]] כל זה בפרק תפלת השחר (ד' כ''ט:) דאיכא דאמרי דתרתי בעינן לא עקר ורגיל אבל אם אינו רגיל אע''פ שלא עקר חוזר לראש. וק''ק דלמה לא כתב דין זה גבי שאלת השנים דאם לא עקר ורגיל דאינו חוזר לראש. וי''ל דהוא הדין הוא דכיון שאמרו גבי ר''ח ודאי דה''ה גבי שאלת השנים והכי דייק לישניה שכתב גבי שאלת השנים שהשלים כל תפלתו ואמר כל כלומר דאם רגיל לומר תחנונים והשלים אפילו התחנונים אבל אם לא השלים בתחנונים אינו חוזר לראש: 


! יא 
[[אבל ערבית של ר''ח אם לא הזכיר אינו חוזר.]] (שם ל':) טעה ולא הזכיר של ר''ח ערבית אין מחזירין אותו לפי שאין ב''ד מקדשין את החדש [בלילה] אלא ביום אמר (רב) אמימר מסתברא מילתיה דרב בחדש מלא אבל בחדש חסר מחזירין אותו א''ל רב אשי לאמימר מכדי רב טעמא קאמר מה לי חסר מה לי מלא ע''כ. וכתבו התוס' שיש מפרשים דוקא בלילה הראשונה כלומר שמ''ש בגמרא לא שנא מלא ור''ח שני ימים או חסר ור''ח יום אחד היינו בלילה הראשונה לבד שבלילה הראשונה של ר''ח אפי' כשראש חדש יום אחד אין מחזירין אותו אבל בלילה שנייה כשר''ח שני ימים כבר החדש מקודש ומחזירין אותו. וזו היא הסברא שהביא הב''י ז''ל במקומו ותמה עליו שהוא היפך מפשט דברי הגמרא ואפשר דפשט הגמרא מיושב כדפירשנו: 


! יב 
[[כל מקום וכו'. חוץ משחרית של ראש חדש.]] (שם) טעה ולא הזכיר בשחרית אין מחזירין אותו מפני שיכול לאומרה במוספין ע''כ זו היא גירסת רבינו ז''ל. ובגירסת הגמרא כתוב ג''כ בערבית אין מחזירין במוספין אין מחזירין אותו וכו' ורבינו אינו גורס אלא כמ''ש: 


! יג 
[[עשרה ימים וכו'.]] ספ''ק דברכות (דף י''ב:) כל השנה כולה אדם מתפלל האל הקדוש וכו'. חוץ מעשרה ימים שבין ראש השנה ויום הכפורים שמתפלל המלך הקדוש והמלך המשפט ור''א אומר אפילו אמר האל הקדוש יצא ודקדק רבינו ז''ל דלרב לא יצא אפי' בדיעבד. אבל הראב''ד ז''ל בהשגות סובר דאפילו לרב יצא בדיעבד ומ''ש ר''א יצא י''ח ברכה כתקנה מכלל דלרב לא יצא ידי חובת ברכה כתקנה: 


! יד 
[[טעה ולא הזכיר וכו'.]] בפ' תפלת השחר (דף כ''ט:) ברייתא הבדלה בחונן הדעת אין מחזירין אותו מפני שיכול לאומרה על הכוס. ומשמע לי שמי שהורה דיכול לאומרה בשומע תפלה [מפרש] דמה שכתב בברייתא מפני שיכול לאומרה על הכוס ולא קאמר שיכול לאומרה בשומע תפלה היינו טעמא לומר דאפילו שלא אמרו בשומע תפלה אין מחזירין אותו מפני שיכול לאומרה על הכוס: [[ואם נזכר קודם שעקר רגליו וכו' אומר עננו וכו'.]] פי' בלא חתימה כמו שכתבו ההגהות דאם היה אומרו בחתימה היה לו לאומרה כסדר ש''צ קודם רפאנו ויחיד קודם רצה: 


! טו 
[[שכח ולא התפלל מנחה וכו'.]] בפרק תפלת השחר (דף כ''ו:) ת''ר טעה ולא התפלל מנחה בערב שבת מתפלל בליל שבת שתים וכו' ורמינהו טעה ולא הזכיר גבורות כו' הבדלה בחונן הדעת אין מחזירין אותו מפני שיכול לאומרה על הכוס ואף על גב דאסיקנא בקשיא פסק רבינו ז''ל כן מפני דלא אסיקנא בתיובתא וכן פסקו הפוסקים ז''ל: [[וכל המתפלל שתי תפלות אפי' שחרית ומוסף.]] (שם דף ל':) כמה ישהה בין תפלה לתפלה רב הונא ורב חסדא חד אמר כדי שתתחונן וכו' וחד אמר כדי שתתחולל וכו' וכתב רבינו ז''ל אפילו שחרית ומוסף כלומר לא מיבעיא כשטעה ולא התפלל שחרית וצריך לומר מנחה שתים דצריך לשהות בין זו לזו אלא אפילו שחרית ומוסף דהוה אמינא כיון דכולה ענין תפלה דשחרית היא לא בעינן שהייה קמ''ל דצריך שהייה כדי שתתחולל דעתו עליו וכו': 


! טז 
[[הנכנס לבית הכנסת ומצא צבור שמתפללין בלחש אם יכול להתחיל ולגמור וכו'.]] פ' מי שמתו (דף כ''א:) וס''ל דריב''ל דאמר אם יכול להתחיל ולגמור עד שיגיע וכו' פליג ארב הונא דלא קפיד שישלים קודם שיגיע שליח צבור למודים ולכך לא הזכיר דין שצריך להשלים קודם הגעת שליח צבור למודים: [[ואין צריך לומר בשאר הברכות וכו'.]] כלומר שלא יפסיק לעניית אמן לשאר ברכה מן הברכות: 

~ הלכות תפילה וברכת כהנים - פרק אחד עשר




! א 
[[כל מקום שיש עשרה וכו'.]] תוספתא כתובה בהלכות פרקא קמא דבבא בתרא: 


! ב 
[[כשבונין וכו'.]] בתוספתא דמגילה פרק ג': [[ומגביהין אותה.]] בפרק קמא דשבת (דף י''א): [[ואין פותחין וכו'.]] תוספתא הובאה בהלכות פרק קמא דמגילה ואמרו שם שכן מצינו בהיכל שפתחו למזרח שנאמר והחונים לפני המשכן קדמה לפני אהל מועד מזרחה: 


! ג 
[[ומעמידין בימה וכו'.]] עיין בב''י ז''ל בא''ח סי' ק''ג ותראה מ''ש כאן הר''י ן' חביב: 


! ה 
[[בתי כנסיות וכו'.]] פרק בני העיר (מגילה דף כ''ח:): 


! ו 
[[וחכמים ותלמידיהם וכו'.]] עיין בב''י בסי' ק''ג בא''ח: [[היה לבית הכנסת וכו'.]] משנה פרק בני העיר (דף כ''ה): 


! ט 
[[מי שצריך ליכנס לבית הכנסת לקרוא תינוק או חבירו יכנס ויקרא מעט וכו'.]] בפ' בני העיר (דף כ''ח:) אמרו אי איצטריך ליה לאינש למיקרי גברא מבי כנשתא מאי ומשני אי צורבא מרבנן הוא לימא הלכתא וכו'. וסובר רבינו ז''ל שבתחילה יקרא הפסוק או השמועה ואח''כ יקרא חבירו, והטעם שאם יקרא חבירו קודם ואח''כ יקרא הפסוק נראה דעיקר הכניסה היה לקרות חבירו והקריאה של פסוק היה טפל לכך כתב דקריאת הפסוק קודם וטעם נכון הוא: 


! יא 
[[בתי כנסיות וכו'. וכשם שנוהגים בהם כבוד וכו'.]] שם פ' בני העיר (דף כ''ח) מבואר כל זה בברייתא דתנו רבנן אין נוהגים וכו': 

! יג
((יב-יג)) [[אין סותרין וכו'.]] בפ' בני העיר (כ''ו) ובר''פ השותפין (ג':): 


! יד 
[[מותר לעשות כו'.]] בפ' בני העיר (דף כ''ז): [ [[וכן בני העיר וכו'.]] משנה ר''פ בני העיר (דף כ''ו)]: [[וכן בני העיר שמכרו בית הכנסת וכו'.]] הקשה הרב מוהרי''ק ז''ל בסימן קנ''ג דבפרק א' מהל' מתנ''ע כתב רבינו ז''ל אנשי העיר שגבו מעות לבנין בהכ''נ לא ימכרום לדבר מצוה אלא לפדיון שבויים דהא משמע כאן דמוכרין בהכ''נ לקנות תיבה. ונראה לי לתרץ דהתם איירי כשאין להם בהכ''נ אחר אז ודאי אין מוכרים אלא לפדיון שבויים אבל הכא איירי כשיש להם בהכ''נ אחר: 


! טו 
[[פרוכת שעל הארון וכו'.]] בפרק בני העיר (דף כ''ו:) אמרו אמר רבא מריש הוי אמינא האי פריסא תשמיש דתשמיש הוא כיון דחזינא דעייפי ליה ומנחי ספרא וכו' ונראה שרבינו מפרש כפירוש התוספות ז''ל שפורסים אותה סביב הארון וצ''ל דכורסיא לאו היינו תיבה שאמרו פרק בני העיר [כ''ה.] וכן מה שהזכיר רבינו ז''ל יש להם ליקח בדמיהן דהא כורסיא אמרו שם כיון דחזינא דמותבי עלויה ספר תורה הוי תשמיש ובהא דפרוכת נמי אמרו שם דהוא תשמיש כיון דחזו דעייפי ומנחי עליה ספר תורה ואם כן למה כתב רבינו ז''ל שהוא כמטפחות הספרים דמשמע דמוכרין תיבה ליקח מטפחות והא שוין הם כדמשמע בגמרא אלא יש לפרש דכורסיא היינו כסא שמניחים בו הס''ת ולאו היינו תיבה דתיבה קילא מיניה ואותו הכסא כיון שמניחין בו הס''ת הוי כפרוכת לפני הארון וכן פירש ביורה דעה הלכות ספר תורה על מה שאמר רבינו ז''ל לקמן: 

~ הלכות תפילה וברכת כהנים - פרק שנים עשר




! יב 
[[ועוד פסוק אחד.]] כבר כתב בזה מוהרי''ק ז''ל: 


! כג 
[[ולא יקרא איש אחד.]] כבר כתב מוהרי''ק ז''ל בענין אחד, ר''ל דאפילו ענין אחד שבספר אחד קוראין ומותר לדלג אבל בב' ספרים לא: 


! כד 
[[אחר שקוראין בו ומוליכין וכו'.]] קשה דבפרק ואלו נאמרין סוטה (דף ל''ט ע''ב) אמרו שם א''ר תנחום אריב''ל אין הציבור רשאין לצאת עד שינטל ס''ת ויניח במקומו ושמואל אמר עד שיצא ול''פ הא דאיכא פתחא אחרינא הא דליכא פתחא אחרינא אמר רבא בר אהינא אסברה לי אחרי ה' אלהיכם תלכו וכו' וכיון דלא פליגי היה לו לרבינו לפרש דהיכא דאיכא פתחא אחרינא אע''ג דלא יצא הספר תורה כיון שיכול לצאת שפיר דמי לצאת בפתח האחר, וע''ק שכתב וילוו אותו והם אחריו מאין לו זה דלא אמרו בגמרא אלא עד שיצא לבד, ונראה דהוקשה לרבינו ז''ל דלדברי בר אהינא משמע דצריך ללוותו איך סגי שימתין עד שיצא לבד הא מכל מקום צריך ללוותו עכ''פ לכך פירש דבר אהינא פליג אהנהו דלעיל דהוא סבר דצריך ללוותו וא''כ עכ''פ צריך להמתין ללוותו ולא שאני לן בין איכא פתחא אחרינא בין דליכא דבתר לויה תלוי הדבר. והשתא פסק רבינו ז''ל כרבא דאמר משום בר אהינא דהוא בתראה: 

~ הלכות תפילה וברכת כהנים - פרק ארבעה עשר




! ה 
[[אין המקרא רשאי להקרות לכהנים וכו'.]] עיין בשאלות מהר''ר אליה מזרחי ז''ל שאלה כ': 


! יא 
[[אין ברכת כהנים נאמרת וכו' כך למדו מפי השמועה וכו'.]] אף על גב דברייתא מפיק לכל הני דרשות מקראי אחריני אסמכינהו רבינו ז''ל אקרא דכה תברכו משום דכל הני הוו ציווי לכהנים איך יעשו בענין הברכה ודייקי שפיר מקרא דכה תברכו אבל ודאי שהם מקראי אחריני נפקי ולהכי כתב רבינו ז''ל מפי השמועה וכו': 

~ הלכות תפילה וברכת כהנים - פרק חמשה עשר




! ב 
[[מי שהיה רירו יורד על זקנו בשעה שהוא מדבר וכו' ואם היה דש בעירו והכל היו רגילים וכו'.]] מדכתב רבינו ז''ל בזה הסומא באחת מעיניו או בזה שרירו זב משמע דלא מהני הך דדש בעירו אלא בהני אבל לא באצבעותיו עקומות ועקושות וכו' וטעמו שלא הוזכר בגמ' גבי הך דסומא מאחת מעיניו ומי שהיה רירו זב וטעמא משם דהך דידיו בהקניות הוי שינוי טפי ואע''ג דדש בעירו מסתכלין בו: 


! ג 
[[כהן שעבד עכו''ם בין באונס בין בשגגה וכו'.]] בסוף מנחות (דף ק''ט) אמרו שגג בזריקה ר''נ אמר קרבנו ריח ניחוח ורב ששת אמר אין קרבנו ריח ניחוח. עוד שם הזיד בשחיטה ר''נ אמר קרבנו ריח ניחוח ורב ששת אמר אין קרבנו ריח ניחוח. עוד השתחוה לעכו''ם ר''נ אמר קרבנו ריח ניחוח וכו' רב ששת וכו' הודה לעכו''ם ר''נ אמר וכו' רב ששת אמר וכו' וצריכא דאי אשמועינן הך קמייתא וכו' ומשמע מדברי רבינו ז''ל דסתם כהן שעבד עכו''ם אפי' בשגגה משמע דבהודה והשתחוה הוי אפי' שגג בהן ועל דא קאמר רב ששת אין קרבנו ריח ניחוח ולהכי כתב דכשעבד עכו''ם בשוגג דלא ישא את כפיו וכן כתב בפירוש בהלכות ביאת מקדש פ''ט. ותימה כיון דבשחיטה דוקא הזיד ולא שגג ובכל השאר הוי אפילו שוגג א''כ למה ליה בגמרא למעבד צריכותא ולומר ואי אשמועינן שחיטה משום דעבד עבודה אחת אבל השתחוה וכו' לימא דשחיטה דוקא הזיד אבל בהשתחויה אשמועינן רב ששת דאפי' בשוגג אין קרבנו ריח ניחוח. ועוד דכיון דבגמרא הוה משמע לן דהוה אסרינן טפי בשחיטה מבהשתחואה א''כ היכי קאמר הרב דלפי האמת השתחואה חמירא משחיטה מסתייה דלימא דלפי האמת הם שוין ולא נאמר סברות הפוכות. וע''ק כיון דבשחיטה בשוגג לא נאסר למה סתם כך רבינו ז''ל כאן שעבד עכו''ם דמשמע אפי' בשחיטה דהא שחיטה אחת מהעבודות היא והיה לו לפרש דבשחיטה בשוגג לא נאסר. מיהו לזה י''ל דכיון דכתב רבינו ז''ל דאיתקש ברכה לעבודה סמך על מ''ש שם בהלכות עבודה מיהו לקושיא קמאי צ''ע. וא''ת אפי' לפירוש רש''י ז''ל למה הוצרכו בגמרא לעשות צריכותא מזריקה להשתחויה הא איצריכו למפלג בהשתחוה לאשמועינן ר''נ דאפילו הזיד אינו אוסר דלא שמעינן מקמייתא דקמייתא לא קאמר אלא שוגג בזריקה אבל הזיד אסור. וי''ל דאין ה''נ דהוה מצי לשנויי הכי אלא דבעי לאשכח צריכותא אליבא דרב ששת אבל מה שהקשיתי לדעת רבינו ז''ל צ''ע דאליבא דרב ששת ג''כ הוי צריכותא: [[וכן כהן שהמיר וכו'.]] משמע אע''פ שלא עבד דהיינו כהודה לעבודת כוכבים דאסור כדכתיבנא: 


! ד 
[[השנים כיצד כהן נער לא ישא את כפיו עד שיתמלא זקנו.]] נראה דהוציא זה רבינו ז''ל ממה שאמרו בפרקא קמא דחולין (דף כ''ד ע''ב) נתמלא זקנו וכו' ראוי לישא את כפיו ובתו' הקשו מההיא דקטן היודע לישא את כפיו ותירצו דיש חילוק בין כשהוא עם גדולים להיכא שהוא לבדו דכשהוא לבדו צריך מילוי זקן ובדברי רבינו ז''ל לא הוזכר חילוק זה. ונראה דרבינו לא מתרץ הכי אלא שלעולם צריך מילוי זקן ומ''ש קטן היודע לישא את כפיו ר''ל שכיון שהגיע לכלל דעת שיודע לעשות כך חולקין לו תרומה אבל לא דישא את כפיו קודם מילוי זקן, וא''ת מכל מקום תיקשי ממתניתין דפרק הקורא עומד ויושב דאמר שם דקטן אינו נושא את כפיו דמשמע דאם הביא שתי שערות נושא דהכי קא דייק רבינו ז''ל גבי פריסת קריאת שמע בפרק שמיני אבל פורס הוא על שמע משיביא ב' שערות ונראה ודאי דדייק ליה מהא מתני', וי''ל דגבי פריסת קריאת שמע דלא אשכח רבינו ז''ל גילוי במקום אחר בהיפך דייק הכי אבל גבי נשיאות כפים דמשכחת במקום אחר דבעינן נתמלא זקנו כדאמר פירקא קמא דחולין לא דייקינן הכי ומאי דנקט קטן משום אחרינא נקטיה אבל גבי נשיאת כפים אפילו גדול אינו נושא את כפיו כל זמן שלא נתמלא הזקן. והשתא יש לומר דגבי שליח צבור אפילו שלא יהיה בדרך קבע בעינן מילוי זקן ולא כמו שחילקו התוספות דכיון דאשכחן גבי שליח צבור דצריך מילוי זקן לא דייקינן ממתני' להכי ומה שכתב משהביא שתי שערות הוא לענין פריסת קריאת שמע לבדה: [[והיין כיצד מי ששתה רביעית יין בבת אחת אינו נושא את כפיו עד שיסיר את יינו מעליו וכו'.]] בפרק ג' דכריתות (דף (פ''ה) [י''ג]:) תנו רבנן יין ושכר אל תשת יכול אפילו כל שהוא אפילו מגתו ת''ל ושכר אין אסור אלא כדי לשכר וכמה כדי לשכר כדי רביעית יין בן ארבעים יום א''כ מה ת''ל יין לומר לך מה יין מוזהרין עליו כל שהוא ומוזהרין עליו מגתו רבי יהודה אומר יין אין לי אלא יין שאר משכרין מנין תלמוד לומר ושכר אם כן מה ת''ל יין על היין במיתה ועל שאר משקין באזהרה רבי אליעזר אומר יין אל תשת ושכר [אל תשת] אל תשתהו (אלא) כדרך שכרותו הא אם הפסיק או נתן לתוכו מים כל שהוא פטור וכו' ע''כ ואמרו שם דהלכה כרבי אליעזר ולכך פסק רבינו הכי כאן גבי נשיאת כפים דאיתקש ברכה לעבודה. עוד שם כמאן אזלא הא דתניא אכל דבילה קעילית ושתה דבש או חלב ונכנס למקדש ושימש לוקה כמאן כרבי יהודה. ומכאן תימה על דברי רבינו ז''ל דהוא פסק כאן כרבי אליעזר ובפרק ראשון מהלכות ביאת מקדש פסק כרבי יהודה דאמר ואם נכנס ועבד והוא שיכור משאר משקין המשכרין אפילו מן החלב או מן הדבילה הרי זה לוקה ועבודתו כשרה והיינו כרבי יהודה דהכי אוקמה בגמרא כדכתיבנא. ועוד קשה דשם פסק כרבי אליעזר עצמו שכתב או שתה רביעית והפסיק בה או מזגה במים או שתה יין מגיתו תוך ארבעים יום וכו' וע''ק דפסק גם כן כרבנן דאמר יין בן ארבעים יום. ונראה לפרש דהוא סבר דרבי אליעזר מוסיף אכל הני דלעיל וטעמא דבגמרא אמרו ורבי אליעזר סבר כל מידי דמשכר ואם כן רבי אליעזר מוסיף אתנא קמא ורבי יהודה ומה שאמרו בגמרא כמאן כרבי יהודה לאו למימרא דלא אתיא כרבי אליעזר אלא כלומר דלא כרבנן ומה שהזכיר רבי יהודה הוא משום דרבי יהודה אמר בפירוש זאת הסברא והוא הדין דרבי אליעזר מודה בה כדכתיבנא: [[שהוקשה ברכה לעבודה.]] ואם תאמר הא בפרק בשלשה פרקים (דף כ''ו:) לא אמרו אלא למה נסמכה פרשת כהן מברך לפרשת נזיר לומר לך מה נזיר וכו' ונראה דמסמיכות הפרשיות מפקי לה, וי''ל דסובר רבינו ז''ל כדמשני שם דבגמרא אמר קרא לשרתו ולברך בשמו כולה דרשה מפקינן מיניה וסמיכות הפרשה לא אתי אלא לבעל מום כדאמר שם וא''ת כיון דמקשינן לנזיר לענין דבעל מום משום דהוי לקולא כדאמרו שם דכיון דהוי דבר דרבנן מקשינן לקולא א''כ כהן מומר נמי אקיש לנזיר לקולא ואמאי אקיש לעבודה אדרבה אית לך לאקושי לנזיר ולומר מה נזיר אפילו שהמיר וחזר אף כהן נמי. וי''ל דסברא הוי לאקושי ליה למשרת להא מילתא משום דלא גרע מכהן שהרג את הנפש שאמרו שלא ישא את כפיו אעפ''י שעשה תשובה כדנפקיה מקרא דובפרשכם כפיכם וא''כ נראה דה''נ דלא גרע הא: [[סליקו להו הלכות תפלה בס''ד]] 

# הלכות ברכות

~ הלכות ברכות - פרק ראשון


! יב 
[[רבים שנתועדו לאכול וכו'.]] על התשובה של הרמב''ם ז''ל כבר ידוע הספק שספק ב''י ז''ל. ועוד יש לי להקשות דלמה ליה לרבינו לדחוקי נפשיה בהאי לימא דודאי כל שאר הדברים הם פחותין מהיין ומהפת ולכולהו לישני לא בעי הסיבה אלא בלא הסיבה נמי אחד מברך לכולן דלישנא קמא קאמר אבל יין לא בעי הסיבה דר''ל וכ''ש שאר הדברים ואפילו ר' יוחנן לא פליג אלא ביין אבל בשאר הדברים מודה ולישנא בתרא נמי לא קאמר דצריך הסיבה אלא בפת ולהכי לא מוקי מתניתין אלא בפת כדקאמר לא שנו אלא בפת דמהניא הסיבה ולא מוקי מתני' בשאר הדברים משמע דבשאר דברים אין צריך הסיבה כלל ואתא ר' יוחנן ופליג ביין ואמר דמועיל בו הסיבה ובשאר הדברים לא פליג אלא דאינו צריך. ולפי זה אתי רבינו ז''ל ככולהו לישני ודברי הגמרא מהניא הסיבה ולא מהניא הוו, זה נראה לע''ד בהאי שקלא וטריא כפשטן. ועוד קשה לחכמי לוני''ל דהקשו על רבינו ז''ל דפסק כלישנא קמא משמע דס''ל כדכתב הרא''ש ז''ל דלעולם שאר הדברים הם פחותים מן הפת אבל בהא פליגי תרי לישני ללישנא קמא מידי דחשוב בעי הסיבה מידי דלא חשוב לא בעי הסיבה אלא לעולם אחד מברך לכולן דהחשיבות הוא לברך כל אחד ואחד לעצמו וכסברת רבינו ז''ל ולהכי שאר הדברים לא בעו הסיבה אלא לעולם אחד מברך לכולן ור' יוחנן נמי לא פליג אלא ביין אבל בשאר הדברים מודה וללישנא בתרא הוי איפכא דמידי דחשוב מהניא הסיבה אבל מידי דלא חשוב לא מהניא ביה הסיבה אלא לעולם אחד מברך לכולן דהחשיבות הוא לברך אחד לכולן דברוב עם הדרת מלך וכסברת הרמ''ה ז''ל שהזכיר הב''י ולהכי שאר הדברים שהם פחותים כל אחד מברך לעצמו. כך נראה מחכמי לוני''ל בדברי הגמרא וכן פירש הרא''ש ז''ל ולהכי הקשו על רבינו ז''ל דלמה הניח לישנא בתרא ופסק כלישנא קמא והשתא איכא לאתמוהי מנא להו הא בדברי הגמרא כדי להקשות על דברי רבינו ז''ל לימא דכולהו לישני סברי דהחשיבות הוא כל אחד מברך לעצמו וכדברי רבינו ז''ל ויפורשו הלשונות כדכתיבנא שפיר ולכולהו שאר דברים לא צריכים הסיבה ואל יהיה כאן השגה על רבינו ז''ל דלכאורה נראה הפירוש שכתבתי הוא מרווח יותר מהפירוש שהם פירשו בגמרא. ונראה לתרץ דרבינו סבר דכי היכי דהפת והיין הם חשובים מכל שאר הדברים כן הפת ג''כ חשוב מן היין וכדדייק לישנא שהתחיל בתשובה, הדבר ידוע כי הפת חשובה מהכל וכן היין חשוב מכל שאר המשקים ומכל הפירות דבפת קאמר מן הכל כלומר בין באוכלין בין במשקים וביין הזכיר שהוא חשוב מן המשקים והפירות לבד וא''כ כי היכי דלא אמרי' ששאר דברים חשובים מן הפת והיין משום יציבא בארעא וגיורא בשמי שמיא מהך טעמא גופיה לא נימא דהיין חשוב מהפת וא''כ אם יפורשו הלשונות כמו שפירשתי ע''כ ללישנא בתרא יהיה היין חשוב מהפת דבפת מהניא הסיבה וביין לא מהני הסיבה לכך פירש רבינו ז''ל מה שפירש דלפי פירושו ניחא וחכמי לוני''ל ג''כ הוכרחו לפרש מה שפירשו מהך טעמא כדי שלא נאמר דהיין חשוב מהפת ולכך פירשו דפליגי לישני בהכי מידי דלא חשוב בעי הסיבה מידי דחשוב לא בעי הסיבה והחשיבות הוא לברך כל אחד לעצמו או אחד מברך לכולן כדכתיבנא. והשתא אתי שפיר דלכולהו לישני שאר דברים פחותים מן היין והיין פחות מהפת. ורבינו ז''ל לא נראה לו לפרש כן משום דס''ל דאין להעלות על הדעת ללישנא בתרא דהחשיבות הוא לברך אחד לכולן אלא לעולם לכולהו לישני החשיבות לברך כל אחד לעצמו ולפיכך פירש מה שפירש. אך ליישב פירושו כפי הגירסא אשר בגמרא לא ידעתי ליישב הסוגיא אם לא שנאמר שגירסא אחרת היתה לו שם: 


! יג 
[[כל השומע אחד מישראל וכו'.]] לכאורה משמע דהכי קאמר לא מיבעיא אם חייב וצריך לצאת דיענה אמן אלא דאפילו שאינו חייב יענה וקשה דבחייב וצריך לצאת אינו יוצא בעניית אמן אם לא שמע כל הברכה מתחילתה ועד סופה אפילו שיענה אמן כדמשמע בגמרא וכדכתב רבינו לעיל ורבינו קאי היכא דלא שמע כל הברכה מתחילתה ועד סופה שכן כתב אע''ג שלא שמע וכו' ואע''פ שאינו חייב וכו'. וי''ל דהך אע''פ הוי כמו שאין לו לא מיבעיא וה''ק אע''ג שאינו חייב ואין צריך לצאת ואם כן לא היה לו לענות אפילו הכי יענה: [[ואעפ''י שאינו חייב באותה ברכה חייב לענות אמן.]] רבינו סובר שמ''ש במתניתין בפרק אלו דברים (דף נ''א:) ועונים אמן אחר ישראל המברך דהוי חיובא לענות אמן אבל הטור בסימן רט''ו כתב דלא הוי חיובא אלא רשות אם רצה לענות עונה מה שאין כן בעכו''ם המברך שאינו רשאי לענות. וא''ת לדברי רבינו ז''ל מה הקשו בגמרא (דף נ''ג:) למימרא דישראל אע''ג דלא שמע כל הברכה עונה וכי לא שמע היכי נפיק מאין ראה המקשה דמתניתין קאמרה דיוצא דלא קאמרה אלא דחייב לענות אעפ''י שאינו יוצא בשלמא לדברי הטור ז''ל יש לומר דהמקשה היה סבור דעונים דמתניתין חיובא הוא ולכך קאמר דודאי ליכא חיובא בעניית אמן כשאינו רוצה לצאת וכסברת הטור ז''ל ולכך על כרחין משמע ליה מתניתין ברוצה לצאת ולכך קאמר עונים דהוי חיובא לצאת ותירץ לו המתרץ דמתניתין לאו חיובא הוא אלא רשות ואיירי בשלא אכל עמהן והוא הדין כשאכל עמהן ואינו רוצה לצאת דהיינו הך אבל לרבינו ז''ל מהיכא תיסק אדעתי' דמקשה דמתניתין קאמר דנפיק. וי''ל דגם לדעת רבינו ז''ל י''ל דהוא סבור בהמקשה כסברת הטור ז''ל דודאי בשאינו רוצה לצאת ליכא חיובא ולכך ודאי דמיירי בשרוצה לצאת וחידש לו המתרץ דאפילו בשאינו רוצה לצאת איכא חיובא וזהו שאמר כשלא אכל עמהן והוא הדין כשאכל ואינו רוצה לצאת והוא נכון לדעת רבינו ז''ל: [[ואם היה המברך (עכו''ם או) אפיקורוס או כותי או תינוק המתלמד או שהיה גדול ושינה ממטבע הברכה אין עונין אחריהן אמן.]] אע''ג דבמשנה אמר דבכותי אם שמע כל הברכה מתחלתה ועד סופה יענה ס''ל לרבינו ז''ל דהיינו דוקא קודם שגזרו על הכותים וכדכתב בפירוש המשנה אבל השתא הוו כעכו''ם ובעכו''ם ס''ל דלא יענה אמן אחריו ודלא כירושלמי ועיקר הנוסחא בדברי רבינו ז''ל עכו''ם או מין או כותי דאי הנוסחא כותי ולא עכו''ם כנוסחת בעל הטורים דמשמע דבעכו''ם מודה דיענה אמן כירושלמי א''כ כותי למה לא כתב שאם שמע כל הברכה מתחילתה ועד סופה שיענה דאפילו דדיינין ליה כעכו''ם יענה אלא ודאי עכו''ם לא יענה דלא כירושלמי והשתא הכותי כעכו''ם ולא יענה אפילו שמע כל הברכה וכן נראה מדברי רבינו ז''ל בפירוש המשנה, ע''כ לא הבינותי מה שכתב מוהררי''ק ז''ל בספרו דאם הנוסחא בדברי רבינו ז''ל כדברי בעל הטורים שלא הוזכר עכו''ם היא נכונה לא ידעתי ליישבו כדכתיבנא: 


! יד 
[[וכל מי שלא שמע את הברכה שהוא חייב בה לא יענה אמן בכלל העונים.]] משמע דמה שהוצרך לומר שהוא חייב הוא כדי לתרץ ההיא קושיא מאלכסנדריא של מצרים וכדחילק רבינו נסים ז''ל דהיינו בברכה שהוא חייב בה וצריך לצאת ולכך כיון דצריך לצאת לא יענה אמן דאינו יוצא באותה הענייה. וקשה דבמאי עסקינן אי דלא שמע הברכה כלל אפילו מי שאינו צריך לצאת לא יענה דהא למעלה אפילו במי שאין חייב הצריך שישמע הברכה שכן כתב אע''פ שלא שמע וכו' משמע דסופה מיהא בעי לשמוע, מיהו לזה י''ל דמ''ש רבינו למעלה הוא לחיובא דוקא אבל למצוה אפילו שלא ישמע סופה מצוה. אבל קשה מה השמיענו כאן הא למעלה השמיענו יותר דאפילו ששמע הברכה בסופה אם לא שמעה כולה לא יצא ידי חובתו וכל שכן היכא דלא שמעה כלל. ואי איירי רבינו ז''ל במי שלא שמעה כולה אלא סופה ולהכי קאמר דדוקא מי שחייב ורוצה לצאת לא יענה אבל מי שאינו רוצה לצאת יענה מכל מקום קשה דכבר אמר רבינו ז''ל הדין זה למעלה. וי''ל דרבינו איירי במי שלא שמע הברכה כולה אלא סופה ובא להשמיענו דאפילו יהיו רבים העונים ובודאי שהם אינן עונין אמן יתומה ואם כן הוה אמינא דיכול לענות עמהן קמ''ל דלא יענה אמן בכלל העונים ודלא כרבינו האי שכתב הרב ב''י בא''ח סימן קכ''ד שמי ששמע רבים מישראל שעונים אמן וחזקתן שאין עונים אלא א''כ שמעו הברכה כתיקנה אין חוששין לאמן יתומה: 


! יט 
[[כל האוכל דבר איסור וכו'.]] רבינו סובר מה שאמרו במתניתין בריש פרק שלושה שאכלו (דף מ''ה) דאין מזמנין ר''ל דאין מברכים עליהם. ונראה דהכריחו לזה הקושיא שהקשו התוספות התם מההיא דערכין דאע''ג דכהן אכיל תרומה וישראל חולין מצטרפין דאע''ג דאין הישראל יכול לאכול תרומה מדכהן יכול לאכול בישראל חולין א''כ ה''ה נמי באוכל טבל אע''ג דאין אחרים יכולים לאכול משלו הוא אוכל משלהם ולפי דעת רבינו ז''ל דסובר דבטבל אין מברכין מתורץ הקושיא דשאני הכא בטבל דאין ראוי לברכה וא''כ איך יצטרף בזימון שאומרים נברך שאכלנו וכו' הא הוא אין ראוי לברכה ולהכי סובר רבינו ז''ל דבכל דבר של איסור אין מברכין ומהך טעמא כתב לקמן בפרק תשיעי דבשמים של ערוה אין מברכין עליהם דאזיל לטעמיה וא''ת לדעתו הו''ל למתניתין לאשמעינן דאין מברכין וכל שכן דאין מזמנין תירץ הרב''י ז''ל דאיידי דנקט רישא מזמנין להודיענו דאפילו זימון וכ''ש ברכה נקט סיפא אין מזמנין. אבל קשה לי על זה דא''כ אמאי לא הודיענו רבינו ז''ל לקמן בפ''ה גבי דין הזימון הנהו דמזמנין עליהן כיון דהוי חידוש טפי גבי זימון ולמה לא כתבם אלא לעניין ברכה דאיכא לאטעויי ולומר דבזימון אין מזמנין. והראב''ד ז''ל בהשגות סובר דדוקא נקט מתניתין זימון דאין מזמנין אבל ברכה מברכין וטעמא דאין מזמנין משום דהוי כאכילת פירות והרא''ש ז''ל הסכים לסברתו ואף על פי שהוא סבר דאפילו באכילת פירות מזמנין כשהשנים אכלו דגן והאחד פירות כדכתב הטור ז''ל בסימן קצ''ז מכל מקום גרוע הוא אכילת איסור מאכילת פירות לדעתו וחיזק סברת הראב''ד ז''ל מההוא דאמר בפרק הגוזל (ב''ק דף צ''ו) הרי שגזל חיטים טחנה ואפאה והפריש ממנה חלה אין זה מברך אלא מנאץ משמע דמברך אלא דברכתו הוי ניאוץ. ול''נ לתרץ לדעת רבינו ז''ל דשאני התם דקנאה בשינוי דטחנה ואפאה ולכך מברך אלא שאמר נקרא ניאוץ אבל בשאין שם שינוי אסור לברך. וראיה לזה ממ''ש הרב המגיד בפרק ו' מהלכות חמץ ומצה דהיכא דגזל חיטים או קמח ועשאו פת דיוצא ידי חובתו בפסח שקנאו בשינוי ואי אמרת דלענין ברכה אפילו שקנאו בשינוי סובר רבינו ז''ל דאסור א''כ היכי קאמר דלענין מצה יוצא הא שם השוה רבינו ז''ל הברכה והמצה שכן כתב שם זה הכלל כל שמברכין עליו וכו' משמע דברכה ומצה שוים אלא ודאי דהיכא דקנאו בשינוי סובר רבינו ז''ל שחייב לברך וא''כ אתי שפיר ההיא דגזל דאיירי בשינוי. וא''ת ההיא סברת ר' אליעזר היא דסבר דשינוי אינו קונה כדאמרו שם י''ל דהא דחי רבא לאביי התם דאמר דילמא דסבר שינוי קונה ושאני התם משום דהוי מצוה הבאה בעבירה וכוותיה קיימא לן. אבל מכל מקום קשה בעיני דרבא אמרו שם בדרך דילמא וליכא למפסק כוותיה וראיה לדבר דבשאר דילמא דקאמר שם רבא לא פסק כן רבינו ז''ל בהלכות גזילה כמבואר שם לכך נראה ודאי דרבי אליעזר סבר דשינוי אינו קונה וא''כ הדרא קושיא לדוכתא לדעת רבינו דהא קאמר התם דמברך אלא דהוא ניאוץ והוא סבר דבשינוי אינו קונה ומניה נשמע לדידן דקי''ל דשינוי קונה היכא דליכא שינוי לא. ע''כ צריך לתרץ כתירוץ הרב ב''י בא''ח סימן קצ''ו ע''ש: [[לא בתחלה ולא בסוף וכו'.]] וא''ת למה כתב רבינו ז''ל בהלכות חמץ פרק ששי זה הכלל כל שמברכים עליו ברכת המזון הל''ל כל שמברכין עליו סתם דהא איהו סבר כאן דאינו מברך כלל. י''ל דנקט ברכת המזון דהוי מדאורייתא לדמותו למצוה דהוא חייב מן התורה: 

~ הלכות ברכות - פרק שני




! ב 
[[הפועלים שהיו עושים מלאכה וכו'.]] בפרק היה קורא (דף ט''ז) הקשו בתוס' דלמה עוקרים בונה ירושלים שהיא מן התורה כיון דכולהו נפקא לן בגמרא מקראי ותירצו דיש כח ביד חכמים לעקור דבר תורה כלומר ומש''ה אמרו דכולל בונה ירושלים דרצו לעקור עם טעם כלומר שאומרים כל הברכות אע''פ שבונה ירושלים נאמרה בכללות לית לן בה אבל שלא יאמר אותה כלל לא רצו לומר כן שזו היתה עקירה בלי טעם, ומה שכללו יותר בונה ירושלים מהאחרות משום דדמיא לברכת הארץ כדכתב רש''י ז''ל. והרב בית יוסף תירץ דאין צורך לזה דאין מנין הברכות שאחר המזון מן התורה ומאי דנפקא להו בגמ' מקראי היא אסמכתא בעלמא וכתב שכן משמע מדברי רבינו ז''ל במנין המצות שכתב המצוה י''ט לברכו אחר אכילה ולא הזכיר מנין הברכות. וקשה לי על דבריו דאם כן בברכת הזן לחודיה די כיון דכל השאר הוו מדרבנן והוו כברכת המוציא דאין אומרים אותה שהיא מדרבנן. ועוד קשה כשנעלם ולא ידע אם בירך ברכת המזון שחוזר ומברך כדכתב רבינו ז''ל בסוף פרק זה למה חוזר ומברך הכל לא היה לו לברך אלא ברכת הזן לחודיה דהיא מדאורייתא, ואולי יש לתרץ לדעתו ז''ל דכיון דיש להם אסמכתא בקרא רצו להחמיר בהם קצת. אבל ל''נ כדברי התוספות דודאי כל הברכות הם מן התורה אבל המטבע שלהם לא הוי מן התורה ומה שלא הזכיר רבינו ז''ל במנין המצות מנין הברכות הוא מפני שאין דעתו למנות אלא מצות ובין שתהיה ברכה אחת או ארבע ברכות מצוה אחת היא ואתו משה ויהושע דוד ושלמה ותקנוה בנוסח זה ולהכי בברכת המזון חוזר ומברך דהכל הוו מן התורה. ומ''מ ברכת הטוב והמטיב נראה לי לכאורה דאינו חוזר ומברך כיון שהיא מדרבנן אבל צ''ע: 


! ג 
[[וכל שלא אמר ארץ חמדה טובה ורחבה בברכת הארץ לא יצא ידי חובתו.]] קשה למה בארץ חמדה ובמלכות בית דוד משיחך כתב רבינו ז''ל כל מי שלא אמר לא יצא ידי חובתו ובברית ותורה לא אמר כן אלא צריך להזכיר ברית ותורה לבד והוא בגמרא (דף מ''ט) בכולהו אמר ואם לא הזכירן לא יצא י''ח ואע''ג דרב אמר שם לא אמר ברית ותורה ומלכות יצא לית הלכתא כוותיה כדמשמע שם. עוד שם בברייתא והפוחת לא יפחות מאחת כלומר גבי הודאה תחלה וסוף דלא יפחות מאחת או תחלה או סוף וכל הפוחת מאחת הרי זה מגונה ולא הזכירו רבינו ז''ל ולא ידעתי למה: [[והתורה כולה נכרתו עליה שלש בריתות שנאמר וכו'.]] ואם תאמר למה במילה נכרתו י''ג בריתות מפני שבפרשת מילה הוזכרו י''ג בריתות והלא כמה פעמים בתורה כתיב ברית ושמרתם את הברית הזאת וגו' ורבים כמוהו. וי''ל דבשלש פעמים נתנה התורה כדכתב רש''י ז''ל באהל מועד ובהר גריזים ובערבות מואב ובכל מקום שנתנה לא הוזכר אלא ברית אחת אבל המילה כשנתנה הוזכרה בה שלש עשרה בריתות אבל כל שאר הבריתות שהוזכרו בתורה אין קפידא כיון שלא הוזכרו בשעת נתינת התורה די''ל דמה שקרא התורה אח''כ ברית אינו שכורת ברית עתה מחדש אלא קורא ברית מה שכרת אתם כשנתן אותה אבל המילה בשעת נתינתה היו י''ג וזהו שאמר זו נתנה בשלש בריתות וזו נתנה בי''ג בריתות: 


! ד 
[[או נחמנו ה' אלהינו וכו'.]] מה שאמרו בברייתא בפרק שלשה שאכלו (דף מ''ח:) בשבת מתחיל בנחמה ומסיים בנחמה לא כפירוש רש''י ז''ל מפרש לה רבינו ז''ל ולא כסברת הרי''ף ז''ל שהביא הטור בסימן קפ''ח אלא פירוש שלישי אני רואה בדבריו. דרש''י ז''ל מפרש דמאי דקאמר מתחיל בנחמה ומסיים בנחמה אין הענין שמזכיר לשון נחמה אלא כוונת הברייתא לומר דאין צריך להזכיר בתחלה וסוף של שבת אלא באמצע אבל מתחיל בענין נחמה שהוא ענין הברכה רחם ה' וכו' ומסיים בענין נחמה שהוא בונה ירושלים, ואין נראה כן דעת רבינו ז''ל שהוא מפרש דנחמה דקאמר רוצה לומר לשון נחמה משמע דמתחיל נחם ומסיים מנחם עמו ישראל בבנין ירושלים. והרי''ף ז''ל מפרש דדוקא בשבת מזכיר לשון נחמה בתחלה וסוף ואין כן דעת רבינו ז''ל שהוא אינו מצריך לשנות משבת לחול אלא שהוא מפרש כפירש''י ז''ל והוא רצה לדייק לשון נחמה וקאמר דכוונת הברייתא לומר שאין צריך להזכיר של שבת בתחלה וסוף כדפירש''י ומ''ש מתחיל בנחמה ומסיים בנחמה להודיענו דאם רצה לומר נחם בתחלה ומנחם עמו בין בתחלה בין לבסוף הרשות בידו אבל אין סברא לחלק בכך בין חול לשבת. וכי תימא אמאי לא מפרש מתחיל בנחמה ומסיים בנחמה דוקא ולא בענין אחר י''ל דמשום דבברייתא אחרת אמר מהו חותם בבנין ירושלים משמע דבונה ירושלים לחוד סגי ואין הסברא לומר דהברייתות פליגי אלא בכל צד שירצה יעשה וברייתא אחת נקט לשון נחמה והאחרת לשון בונה ירושלים והא והא איתא: 


! ה 
[[מנחם עמו ישראל בבנין ירושלים.]] הקשה רבינו אפרים ז''ל דהוה ליה חתימה בשתים ואין חותמין בשתים. ותירץ הרא''ש בפסקיו דאם היה אומר מנחם עמו ובונה ירושלים הוי חותם בשתים אבל מנחם עמו בבנין ירושלים חדא היא שינחם עמו על ידי בנין ירושלים. ואם תאמר במגילה דחותם האל הנפרע להם מכל צריהם האל המושיע הא הוי חתימה בשתים. ותירץ מהררי''ק ז''ל בא''ח סימן תרצ''ב בשם אורחות חיים דהני שתים שייכי אהדדי ואין תשועה שלמה אלא בשתיהן אחת שנפרע לנו מאויבינו והאחרת גדולה מזו שהושיענו מידם ולא נפקד ממנו איש ע''כ. ואם תאמר אם כן למה ליה לומר כאן מנחם עמו ישראל בבנין ירושלים אפילו שיאמר מנחם עמו ובונה ירושלים [לא] הוי חתימה בשתים דאין הישועה אלא בשתיהן כי היכי דאמרינן התם. ויש לומר דשאני התם דשניהם בענין ישועת ישראל אלא שהם שני דברים אחת שנפרע מצריהם ואחת שלא נפקד מהם איש אבל הכא חד בישועת ישראל וחד בבנין ירושלים והוו תרי מילי אי לאו דקאמר בבנין ירושלים דהוי חדא מילתא כדקאמר הרא''ש ז''ל: 


! ו 
[[בחנוכה ופורים מוסיף באמצע ברכת הארץ על הנסים.]] ואם תאמר הא בפרק במה מדליקין (דף כ''ד) לא אמרו אלא אם בא להזכיר מזכיר משמע דהרשות בידו ואיך כתב רבינו חיובא. י''ל דבירושלמי אמרו דכשלא הזכיר על הנסים דחיובא חוזר וכמו שכתב ההגהות [מיימוני לקמן]. ורבינו לענין חוזר לא רצה לפסוק כירושלמי כיון דלגמ' דידן הוי רשות ההזכרה אם כן החזרה הוי ברכה לבטלה ולא שבקינן גמרא דידן ועבדינן כירושלמי אבל לענין חיוב ההזכרה פסק כירושלמי משום דאפילו לגמרא דידן אין כאן איסור דהרי קאמר דהוי רשות ואם כן ראוי להחמיר כירושלמי והוא טעם נכון: 


! ח 
[[בבית האבל אומר בברכה רביעית וכו'.]] בפרק שלשה שאכלו (דף מ''ו:) אמר רב נחמן בר יצחק תדע דהטוב והמטיב לאו דאורייתא שהרי עוקרין אותה בבית האבל כדתניא מה הם אומרים בבית האבל ברוך הטוב והמטיב ר' עקיבא אומר דיין האמת הטוב והמטיב אין דיין האמת לא אלא אימא אף הטוב והמטיב כך היא גירסת ספרינו ולפי זה פסק רבינו ז''ל כתנא קמא וגירסת הטור כפי הנראה מסי' קפ''ט הוא בהיפך וה''ג דיין האמת אין הטוב והמטיב לא אלא אימא אף דיין האמת. ואם תאמר לפי גירסא זו ממאן מייתי ראיה רב נחמן אי מרבנן הא אמר הטוב והמטיב דוקא ואין כאן עקירה ואי מרבי עקיבא הא איהו אמר תרווייהו הטוב והמטיב ודיין האמת ולא מיקרי עקירה אלא כשאומרים דיין האמת לבד ואין אומר הטוב והמטיב. וי''ל דמכל מקום מיקרי עקירה כיון שאין אומרים הטוב והמטיב לבדו וההוספה מיקרי עקירה. אי נמי יש לפרש דרב נחמן דמייתי ראיה סבר כרבי עקיבא דדיין האמת דוקא קאמר והוי עקירה, ובגמרא דחי וקאמר דיין האמת אין הטוב והמטיב לא אלא אף דיין האמת ולא הוי עקירה וליתא לראיה דרב נחמן: 


! יא 
[[משמח עמו ישראל ובונה ירושלים.]] כך כתוב בספרי הדפוס והוא קשה דהא אין חותמין בשתים דהרי הרא''ש ז''ל כתב דאם היה אומר מנחם עמו ישראל ובונה ירושלים דהוה משמע דחתימה בשתים, וכבר עלה בדעתי לקיים זה ולומר דרבינו ז''ל גריס כגירסת בה''ג דדחאה רש''י בפרק שלשה שאכלו כשהקשו התם ממקדש ישראל והזמנים. ותירצו חוץ [מזו] דבה''ג גריס שם ומאי שנא הני תרתי קדושי נינהו ומודה רבי דחתמינן בהו כלומר דמודה רבי דחותמין בשתים היכא דהוו תרי ענייני ולכך הכא דהוו תרי ענייני חד שמחת חתן וכלה דאיירי בה ענין הברכה דקאמר שמח תשמח וכו' ועלה קאמר משמח עמו ישראל והב' ענין בנין ירושלים דעלה קאמר ובונה ירושלים הוו תרי ענייני וחותמין בהן אבל אין דעתי נוחה בזה. ועל כל פנים נראה לי שטעות נפל בספרים וצריך לומר משמח חתן וכלה וכך היא כתובה בגמרא וכן הביאה רבינו בהלכות אישות במקומו: 


! יב 
[[שכח ולא הזכיר וכו'.]] מדברי רבינו ז''ל נראה דצריך בהך ברכה שם ומלכות אע''פ שהוא לא הזכיר בה אלא שם ודאי דמסתמא מלכות נמי בעי דשם בלא מלכות לא מהני מידי. והטור כתב בשם הראב''ד ז''ל דאין לומר בהם שם ומלכות לפי שאינה ברכה קבועה ודומה לברכת המזון שאע''פ שהיא מן התורה אין בה לא שם ולא מלכות. ויש לתרץ לדעת רבינו ז''ל דשאני הכא דהך הזכרה היא באה תמורה להזכרה שאנו מזכירין בתוך הברכה. וכבר כתב הרשב''א הביאו שם הב''י דאע''פ שלא היה בהזכרה שם דהיינו משום דכל שהוא מזכיר בברכה הסמוכה הרי הן נכללות בברכה שיש בה מלכות בפתיחתה וחתימתה וכיון שכן הרי הוא כאילו היה באותה הזכרה שם ומלכות כיון שהיא בתוך ברכה שיש בה שם ומלכות וכיון דהזכרה זו באה תמורתה צריך שגם בזו יזכיר שם ומלכות: 


! יג 
[[אם נזכר קודם שיתחיל ברכה רביעית בשבת וכו'.]] קשה דבגמרא השוו תפלה לאכילה בשבתות וימים טובים וא''כ למה בתפלה כששכח ולא הזכיר קודם שעקר רגליו חוזר לרצה וכאן אם לא התחיל בברכת הטוב והמטיב אין צריך לחזור אלא יזכירנו בברכה בפני עצמה גם בתפלה היה להם לעשות כן. וי''ל דשאני התם כיון דכבר סיימו כל הברכות צריך לחזור אבל הכא שעדיין יש לו ברכת הטוב והמטיב שצריך לאומרה לא מיקרי סיים כל כך כמו התם וכי תימא היכי עדיפא ברכת הטוב והמטיב מרגיל לומר תחנונים אחר תפלתו שצריך לחזור לראש הא הראב''ד ז''ל לא כתב בהשגות אלא דלא גריעא ברכה רביעית ממי שרגיל אבל שתהא עדיפא לא. וי''ל דודאי עדיפא ואם הראב''ד ז''ל כתב כן [הוא] מפני שכבר התחיל הברכה אבל קודם התחלה עדיפא. אי נמי אמר כן לכל הפחות כלומר אפילו שתחלוק עלי דלא חשיבא לפחות לא גריעא: [[וכן בחולו של מועד וכו'.]] היכא שטעה ולא הזכיר בברכה בחול המועד לא ראיתי בגמרא ובמפרשים שיזכירו בברכה בפני עצמה קודם הטוב והמטיב כמו ביום טוב ושבת וראש חודש ולא ידעתי מאי שנא חול המועד מראש חודש ואולי דהוא הדין לחול המועד דהדין כן וצריך עיון: [[ובחנוכה ופורים שכח ולא הזכיר בברכת המזון אינו חוזר.]] ואם תאמר הא תינח ברכת המזון דלאו חיובא הוא משום דאי בעי אכיל ואי בעי לא אכיל כדאמרו בגמרא אבל בתפלה דהוי חיובא למה כתב רבינו למעלה בהלכות תפלה פרק י''ד דאין מחזירין אותו הא משמע בגמרא דהיכא דהוי חיובא מחזירין אותו. וי''ל דהיינו בראש חדש ושבת דהוי דאורייתא אז מחזירין אותו בתפלה דהוי חיובא אבל בחנוכה דהוי דרבנן לא: 


! יד 
[[נתעכל המזון וכו'.]] בגמרא (דף נ''ג:) פליגי כמה שיעור עיכול ואמר רבי יוחנן כל זמן שאינו רעב וכותיה קי''ל ולא הוצרך רבינו ז''ל לבארו דממילא משתמע: [[וכן אם נעלם ממנו ולא ידע אם בירך או לא בירך חוזר ומברך וכו'.]] בסימן קפ''ד ובסימן ר''ט כתב מוהררי''ק ז''ל דרבינו כתב דין זה כאן בברכת המזון משום דהוי מן התורה דוקא אבל כל שאר הברכות שנסתפקו אם בירך או לא אינו חוזר ומברך. וצ''ע ליישב הסוגיא דריש כיצד מברכין (דף ל''ה) דמשמע התם דז' המינים הוי דאורייתא שכן אמר שם אלא דיליף מז' המינים מה לז' המינים וכו' ואע''ג דאמר שם במסקנא אלא סברא הוא וכו' דמשמע דמהא לא הדר ביה דודאי שבעת המינים הוי מדאורייתא דליכא שום טעמא למיהדר מהא. ואפשר דאיכא טעמא כדכתב הרב''י בסימן ר''ט דודאי אם הוא מן התורה הוה לן למימר דבעינן ג' ברכות ממש ולא ברכה מעין שלש ולכך סבור ודאי דכשאמר בגמרא אלא משבעת המינים רוצה לומר אפילו דתאמר דשבעת המינים הוי מדאורייתא אבל לפי האמת אינו כן. מכל מקום קשה לי דלמאן דאמר נטע רבעי משמע התם בגמרא דאייתר חד הלול לכל דבר נטיעה דטעון ברכה ואע''ג דבגמרא אמרו אלא סברא הוא משמע דמהא לא הדר ואם כן קשה על רבינו ז''ל שפסק בהלכות מעשר שני ונטע רבעי כמ''ד נטע רבעי איך כתב דכל הברכות הוו מדרבנן הא בכל ברכה דנטיעה משמע דהוי מן התורה וצ''ע: 

~ הלכות ברכות - פרק שלישי




! א 
[[חמשה מינין הם וכו'.]] בפסחים פרק כל שעה (דף ל''ה) אמרו כוסמין מין חיטים שבולת שועל ושיפון מין שעורין. והקשו בתוספות מההיא שאמר במסכת חלה דהשעורין מצטרפין עם הכל חוץ מן החיטין א''כ כיון דמצטרפין עם הכוסמין משמע דכוסמין מין שעורים הם ותירצו דמ''ש בגמרא מין חיטים ר''ל אף מין חיטים וכ''ש מין שעורים. אבל רבינו ז''ל אי אפשר שהוא מפרש כן שאם כן היה לו לפרש ונראה שמתרץ הקושיא כך דכוסמין הם קצת מין שעורים ולכך מצטרפין עם השעורין אבל הם יותר מין חיטים ולכך קאמר כוסמין מין חיטים: 


! ב 
[[אכל דגן שלוק כמו שהוא וכו'.]] נראה מדברי רבינו ז''ל דאע''ג דבגמרא (ברכות ל''ז) אמרו הכוסס את החטה סובר הוא ז''ל דהוא הדין לשעורה דמברך בורא פרי האדמה ודלא כדברי הכלבו ז''ל שכתב בשם רבינו הביאו הב''י ז''ל סי' ר''ח דמברך שהכל לפי שהוא מאכל קשה ואין דרך לאוכלו ודלא כה''ר דוד אבודרהם ז''ל שכתב שאינו מברך כל עיקר לפי שהוא מאכל בהמה. וא''ת כשהקשו בגמרא בכיצד מברכין (דף ל''ו) למ''ד קמחא דחיטי מברך שהכל מההיא דאמר קמחא דשערי מברך שהכל משמע הא דחיטי מברך בורא פרי האדמה דאל''כ לאשמעינן אפילו דחיטי ומאי קושיא לדעת רבינו ז''ל אימא דאיצטריך לאשמועינן דדוקא קמחא דשערי שהכל הא שערי ממש בורא פרי האדמה ודלא כדברי הכלבו, בשלמא לכלבו אתי שפיר דכיון דאפילו שערי שהכל למה נקט קמחא אלא למעוטי קמחא דחיטי אבל לפירוש רבינו ז''ל קשה וכן לה''ר דוד אבודרהם אימא דנקט קמחא לומר הא שערי אינו מברך כל עיקר וי''ל דעדיף מינה משני דאשמעינן חידושא בקמחא דשערי ממש ולא דאתא לדיוקא: 


! ג 
[[ואם היה רך וכו'.]] בגמרא (דף ל''ח) אמרו שאע''פ שהוא מכוין לרפואה ורבינו לא חש להזכירו מפני שסמך על הסתם: 


! ז 
[[הרי שצריך לאכול.]] כלומר שאכל פירות מתוקים שהם פירות גינוסר כדאמר בגמרא (דף מ''ד) וצריך עתה לאכול מליח להסיר המתיקות: 


! ח 
[[הפת שפתת אותה פיתין וכו'.]] כבר נודע הקושיא אשר בלשון זה אל הרב מוהררי''ק ז''ל בא''ח סי' קכ''ח והתירוץ שתירץ עליו מוהרר''י פאסי ז''ל והוא הקשה עליו דאין לדברים האלו שרש בגמרא ונראה דשרשו הוא שהוקשה לרבינו ז''ל ההיא ברייתא (דף ל''ז) דכוסס את החטה כו' טחנה אפאה ובשלה בזמן שהפרוסות קיימות בתחלה מברך עליה המוציא וכו' אם אין הפרוסות קיימות וכו' דהיכי סתם דכשאין הפרוסות קיימות כלומר שאין בו כזית מברך בורא מיני מזונות היה לו לבעל הברייתא לחלק ולומר דהיכא דאיכא תוריתא דנהמא מברך המוציא אע''ג דליכא כזית וכמו שהוקשה לה''ר יונה ז''ל קושיא זו ורבינו תירץ כפי דרך מוהרר''י פאסי זלה''ה דברייתא אליבא דרב ששת פירושה הכי בזמן שהפרוסות קיימות כלומר דלא עברה צורת הפת לגמרי אז מברך המוציא בין דאיכא כזית בין דליכא כזית אבל בזמן שאין הפרוסות קיימות כלומר דעברה צורת הפת לגמרי בין דאיכא כזית בין דליכא כזית אין מברכין משום דעברה צורתו ולהכי לא חלק בעל הברייתא בין דאיכא כזית בין דליכא כזית ומכאן יצא לו לרבינו ז''ל דהיכא דעברה צורתו לגמרי מברך בורא מיני מזונות אפילו דאיכא כזית כדי ליישב הברייתא דאי הוה כפי מאי דמשמע מפשט הגמרא דהיכא דאיכא כזית אפילו דנשתנה מברך המוציא א''א ליישב הברייתא ולומר בזמן שהפרוסות קיימות ר''ל דלא נשתנו דא''כ תיקשי היכא דאין הפרוסות קיימות דנשתנו אמאי אמר דרך סתם דאינו מברך המוציא היה לו לומר דהיכא דאיכא כזית מברך. ולפ''ז מה שאמר בירושלמי בזמן שהפרוסות קיימות שר''ל דאיכא כזית היינו אליבא דרב יוסף ולא אליבא דרב ששת. ודרך זה של הרב מוהרר''י פאסי ז''ל מתחוור דלדעת מוהררי''ק ז''ל קשה חדא היכי פתח בבישול ולישה ואינו מפרש אלא לישה לחודא דא''כ לא הוה ליה למפתח אלא בלישה לחודא. ועוד מנין לו לרבינו ז''ל דבזמן שהפרוסות קיימות דברייתא איירי דאיכא תוריתא דנהמא אדרבא מדברייתא לא חלקה משמע דבכל ענין מברך המוציא. ואני בעניי נ''ל לומר דרך אחר ולחלק בין היכא דהשינוי מחמת בישול להיכא דהשינוי הוא מחמת עצמו כלומר שהפת מפני יושנו נשתנה מצורתו לא שהגיע למדרגת פת שעפשה דודאי אז אין מברכין עליו אלא שהכל כמבואר לקמן בפ''ח אלא נשתנה צורתו מחמת יושנו דאז ודאי מברכים עליו המוציא היכא דאיכא ביה כזית דכיון דהוא פת בפני עצמו אינו יוצא לעולם מתורת פת וכמו שכתב רבינו יונה ז''ל גבי פת שאינו מהודר אבל כשנשתנה מחמת בישול כיון שהבישול היה כ''כ שהגיע לשנות צורת הפת הוה ליה כמו תבשיל ומברך עליו מיני מזונות. ומפני כן כתב רבינו ז''ל למעלה או שניכר צורת הפת ולא נשתנה צורתו ולא כתב לא נשתנה מחמת בישול אלא לא נשתנה לבד לומר דדוקא משום דלא נשתנה הא אם נשתנה אי איכא כזית דוקא מברכים משום דלא בא השינוי מחמת הבישול ולמטה כתב ואם אין בהם כזית כלומר ונשתנה מחמת עצמו או שעברה צורת הפת בבישול אפילו דאיכא כזית אין מברכים המוציא משום דעברה צורתו בבישול ודייק רבינו שכתב למטה בבישול וכל לשונו הוא מדוקדק אלא דהוי דוחק לומר דהיכי תיסק אדעתין דמשום יושנו דלא נברך עליו ועדיין עומד בטעמו שלא נתעפש. ואפשר דיצא לו לרבינו ז''ל חילוקנו זה לתרץ הברייתא שהבאתי מן הפרוסות קיימות וכו' וכמו שהקשיתי ובכי הא אתי שפיר דהתם ברייתא איירי בבישול ולכך קאמר בזמן שהפרוסות קיימות שלא נשתנו צורתם מחמת הבישול בין דאיכא כזית בין דליכא כזית מברך המוציא בזמן שהפרוסות קיימות כלומר שנשתנו מחמת הבישול אז אפילו דאיכא כזית מברכים עליה במ''מ ומאי דאמר והוא דאיכא תוריתא דנהמא דמשמע דהיכא דליכא תוריתא דנהמא דאיכא כזית מברכין איירי בנשתנה הפת מחמת עצמו כנלע''ד: 


! ט 
[[עיסה שנאפת בקרקע וכו'.]] בפרק כיצד מברכין (דף ל''ח) אמרו מר זוטרא קבע סעודתיה עלויה ובריך המוציא [ושלש ברכות] אמר מר בר רב אשי ואדם יוצא בהן ידי חובתו בפסח והבית יוסף סי' קס''ח אומר אליבא דבעל הטורים ז''ל דרב אשי פליג אדלעיל וסבר דכיון דהוי לחם לענין פסח הוא הדין לענין המוציא ובכל גווני מברכין עליו אע''ג דלא קבע סעודה עליה אבל רבינו ז''ל אין דעתו כן דהוא פסק שם דיוצא ידי חובתו בפסח והכא פסק דוקא היכא דקבע אבל היכא דלא קבע לא. וא''ת א''כ דאין ללמוד דין המוציא מדין פסח מה הקשה שם (דף ל''ז:) אביי לרב יוסף גבי חביצא אלא מעתה לתנא דבי רבי ישמעאל וכו' וכ''ת ה''נ והתניא לקט מכולן כזית וכו' ואם מצה היא אדם יוצא ידי חובתו בפסח מ''ש דמקשי ליה דמדהוי לחם לענין פסח מברכין המוציא ומאי קושיא נימא דאע''ג דלענין פסח הוי לחם לענין המוציא בתר קביעותא אזלינן דומיא דטרוקנין ולא תיקשי לרב יוסף מידי דקאמר דאין מברכין בכזית דהיינו היכא דלא קבע סעודתיה עלוייהו. וי''ל דבשלמא בטרוקנין אע''ג דהוי לחם לענין מצה מ''מ כיון דאין דרך בני אדם לאוכלו כך בעו קביעותא לענין המוציא אבל הכא דודאי דרך בני אדם לאכול כך שיהיו מפוררין אע''ג דלית בהו כזית ואף אם הוא לחם לענין המוציא הכא לא בעי קביעותא: 


! י 
[[פת דוחן וכו'.]] ואע''ג דבגמרא (דף ל''ז) אמרו דמברך כמעשה קדרה תירצו כמעשה קדרה ולא כמעשה קדרה אמרינן הא משום דלא איתותב שמואל אלא גבי אורז בלבד כדכתבו התוספות: 


! יא 
[[חוץ מן האורז.]] אבל פת בכסנין מברך לבסוף ברכת המזון ומ''ש בפרק כיצד מברכין (דף מ''א:) שאין לך דבר שטעון ברכה לפניו ואין טעון לאחריו אלא פת הבאה בכסנין איירי כשהביאו בתוך הסעודה כדכתבו התוס': 


! יג 
[[על הארץ ועל המחיה.]] וא''ת אמאי לא אמר על המחיה ועל הארץ כדפתח מחיה תחלה. וי''ל דה''ק על הארץ דמפקא מחיה כדאמרו בגמרא כי היכי דלא ליהוי חותם בשתים ולכך הזכיר ארץ תחלה: 

~ הלכות ברכות - פרק רביעי




! ה 
[[והמשנה מקומו מפינה לפינה בבית אחד.]] בפרק ערבי פסחים (דף ק''א:) אמרו לא שנו אלא מבית לבית אבל ממקום למקום לא ופירש רבינו ז''ל ממקום למקום בבית אחד והוצרך לפרש כן משום דהוקשה לו כדהקשה הר''ן ז''ל מ''ש דגבי קידוש אמר דמפינה לפינה הוא מקדש כדאמר להו רב ענן וכו' והכא מפינה לפינה לא. והר''ן ז''ל חילק בין קידוש לברכה ורבינו ז''ל משוה אותם ופירש הכא ממקום למקום בבית אחד והתם מחדר לחדר בדירה אחת וכדכתב הרב המגיד בפרק כ''ט מהלכות שבת אבל מפנה לפנה בבית אחת קידוש וברכה שוים: 


! ו 
[[בירך על הפת פטר את הפרפרת וכו'.]] משנה בפרק כיצד מברכין (דף מ''ב) בירך על הפת פטר את הפרפרת על הפרפרת לא פטר את הפת בית שמאי אומרים אף לא מעשה קדרה ובגמרא איבעיא להו בית שמאי ארישא פליגי או אסיפא פליגי ואסיקנא בתיקו. ולכאורה נראה דרבינו פסק כבית שמאי דאמר דפרפרת לא פטר את הפת ולא מעשה קדרה ועל זה קשה חדא דלא הוה ליה למפסק כבית שמאי אלא כסתם מתניתין ותו דבפירוש המשנה כתב בהדיא רבינו ז''ל דאין הלכה כבית שמאי, ונראה דפסק כתנא קמא [דלא] סבירא ליה דבית שמאי ארישא פליגי אבל בסיפא לא פליגי כלל דכולי עלמא לא פטר פרפרת מעשה קדרה ומה שהזכיר את הפת הוא הדין נמי מעשה קדרה אלא נקטיה אגב רישא וא''כ אליבא דכ''ע לא פטר פרפרת מעשה קדירה. ואם תאמר כיון דאסיק בתיקו ספק ברכות להקל ודילמא בית שמאי פליגי אסיפא ורבנן סברי דפרפרת פטר מעשה קדרה והלכה כוותייהו ואין לברך על מעשה קדרה אחר שבירך על הפרפרת. וי''ל דהוי כעין ספק ספקא דספק אי ארישא פליג וכ''ע מודו דלא פטר פרפרת מעשה קדירה או אסיפא. ואם תמצא לומר אסיפא הא איכא ב''ש דסבירא להו דלא פטר ודילמא הלכה כוותייהו אע''ג דעל הסתם לית לן למפסק כוותייהו אהני לן הא לחלק בין ספק ברכות להקל דאמרי' בעלמא להך דהכא ואמרינן דהכא דמי לספק ספקא: [[שאוכלים בהן הפת.]] לאו דוקא צריך שיאכל פת עמהם דאפילו לא אכל פת עמהם כיון שהם דברים הבאים בתוך הסעודה פטורים מברכה כדכתב לקמן אלא מה שכתב שאוכלין בהם פת כלומר שרגילים לאכול פת עמהם וכתב זה להודיענו ענין פרפרת מהו: 


! ז 
[[גמר בלבו מלאכול או מלשתות וכו'.]] לכאורה נראה דקשה על רבינו ז''ל מאי דאמרינן בפרק כיצד (דף מ''ב) ולית הילכתא ככל הני שמעתתא אלא כי הא דאמר וכו' דמשמע דאפילו גמר לאכול אינו חוזר ומברך אלא אם כן נטל ידיו דוקא והא לאו קושיא היא כלל דרבינו ז''ל מפרש דמאי דאמר גמר לאכול אסור לאכול רוצה לומר דהוי כמו הב לן ונבריך דאמרינן אסור לשתות אפילו שיברך ברכה לפניו אלא אם כן בירך ברכת המזון תחילה הכי נמי גמר אעפ''י שיברך ברכה לפניו אסור לאכול אלא אם כן בירך ברכת המזון תחילה וכמו שכתב רבינו ז''ל גבי הב לן ונבריך שאסור לאכול עד שיברך בה''מ ואתי ליה שפיר לרבינו ז''ל דרבי זירא לא אכל ואמאי לא אכל לבריך ברכה לפניו כדהקשו התוספות ז''ל אלא ודאי דאפילו בברכה שלפניו אסור עד שיברך ברכת המזון תחילה ודייק לפי זה לישנא דאסור לאכול דלשון אסור משמע אפילו שיברך לפניו כמו שאמר גבי הב לן ונבריך אסור למשתי דרוצה לומר אפילו שיברך לפניו. ויש הכרח לפירוש רבינו ז''ל מההיא דהשמש מברך על כל פרוסה ופרוסה (חולין דף ק''ז:) דדמי להך הכא וכמו שדמו אותם התוספות ז''ל בפרק כיסוי הדם (דף פ''ז בד''ה משתא) ומשמע דבגמר מותר לאכול בברכה שלפניו לפי המסקנא דאמרי ולית הלכתא דאם לא כן השמש אמאי מותר לאכול כל פרוסה כיון דהוי נמלך מבלי ברכה לפניו אלא ודאי דאפילו לפי המסקנא מותר לאכול אפילו שגמר בברכה שלפניו. ומ''ש ולית הלכתא רוצה לומר דמאי דאמרו אסור לאכול כלומר דצריך לברך ברכת המזון תחלה כמו הב לן ונבריך ועל דא קאמר דלית הלכתא דלא הוי דין זה היכא דנטל ידיו דוקא או היכא דאמר הב לן ונבריך, זה נראה לי פשוט ונכון לדעת רבינו ז''ל. והראב''ד ז''ל מפרש כפירוש רש''י ז''ל ולכך הוצרך לחלק בין שתיה לאכילה. והרב הגדול מוהררי''ק ז''ל תירץ לדעת רבינו ז''ל בטור א''ח סימן קע''ט עד שהוצרך לשנות הגירסא ולהפוך פירוש הסוגיא: 


! ח 
[[היו שותין ואמרו כו'.]] אף על גב דאפילו אם אמר הקידוש אין לברך בורא פרי הגפן כדכתב הרב המגיד בפרק כ''ט מהלכות שבת בשם הירושלמי מפני שפטר אותו היין שבתוך הסעודה גם אם שתה קודם הקידוש צריך לברך בורא פרי הגפן דבשלמא כשקדם פטר נפשיה בברכה שברך על היין קודם אבל הכא לא פטר שהרי הסיח דעתו מלשתות קודם הקידוש אלא שעדיין קשה לי למה פטר היין שבתוך הסעודה לקידוש הא יין שבתוך הסעודה הוי לשתות והקידוש [לא] הוי לשתות וכי היכי דיין שבתוך המזון לא פטר של אחר המזון מהך טעמא כדכתב רבינו ז''ל לקמן הכי נמי לא היה לו לפטור היין שבתוך הסעודה לקידוש דבודאי הקידוש לא הוי לשתות. וי''ל כיון דבא בתוך הסעודה מיקרי לשתות ועיין בבית יוסף סימן רע''א: [[בואו ונבדיל.]] עיין בבית יוסף סימן רצ''ט: 


! ט 
[[או ישן והביאו חדש.]] דין זה ירושלמי. ומ''ש שם אח''כ רבי היה מברך על כל חבית וחבית שהיה פותח נראה שיבאר רבינו ממינים שונים: 


! יא 
[[דברים הבאים וכו'.]] דברי רבינו ז''ל נראין כפירוש התוספות ז''ל (דף מ''א: ד''ה הלכתא): 


! יב 
[[שאדם קובע סעודתו על היין.]] בפרק כיצד מברכין (דף מ''ב:) ומשמע מהתם דאינו חייב לקבוע הסעודה על היין אלא רגילות קאמר שהיו רגילין בכך דהא אביי אמר שם דביום טוב היה מברך על כל כוס וכוס משום דלא היה רגיל לקבוע סעודתו על היין ועל זה קשה לי על מה שכתב הרב המגיד על מ''ש רבינו ז''ל בפרק שלשים מהלכות שבת שצריך לקבוע סעודה על היין בשבתות וימים טובים שנלמד מהכא דהא הכא לא אמרו אלא רגילות לקבוע: [[אם בירך על היין שלפני המזון פטר וכו'.]] עוד אמרו במשנה בירך על הפרפרת שלפני המזון פטר את הפרפרת שלאחר המזון ולא הזכירו רבינו ז''ל דסמך במ''ש בדין היין: 

~ הלכות ברכות - פרק חמישי




! ד 
[[נברך לאלהינו.]] מ''ש כאן רבינו ז''ל לאלהינו בלמ''ד משום דהיכא דמזכיר שם לא איכפת לן שיאמר למ''ד דמוכחא מילתא דעל קודשא בריך הוא קאמר ולא מצינו למימר דאמר לבעל הבית דכן אמר בגמרא גבי למי שעשה ניסים וכו' וכן גבי בעשרה דמוכחא מילתא. משמע דהיכא דמוכחא מילתא לא איכפת לן לומר למ''ד ואדרבא טפי עדיפא לדמויי לברכה דלמי שעשה ניסים. אמנם פליג על מה שכתב הרב בית יוסף בסימן קצ''ב על מה שכתב הטור ז''ל דאין לומר נברך לאלהינו דהוא מטעם שאין לומר למי שאכלנו. ולעניות דעתי נראה כדכתיבנא דשאני היכא דמזכיר שם דיכול לומר למ''ד וכן הוא בעצמו כתב למטה. ונראה לי דמהאי טעמא מצי למימר למי שאכלנו כשהם עשרה: 


! ז 
והעכו''ם[[.]] אמרו בגמרא (דף מ''ז:) שאפילו מל ולא טבל ולא הוצרך רבינו להזכירו שהרי כתב שם בדין הגרים דהוי כעכו''ם כל היכא דלא טבל: [[כזית פת.]] בגמרא (דף מ''ח) אמרו כזית דגן וסובר רבינו ז''ל דדוקא פת דאיכא ביה ברכה דאורייתא אבל במעשה קדירה דליכא אלא ברכה מעין שלש דהוי מדרבנן לא מצטרף ולהרא''ש מצטרף דס''ל דהוי דאורייתא: 


! יא 
[[שלשה בני אדם שבאו משלש חבורות וכו' רשאין לחלק וכו'.]] קשה דהיה לו לומר דמצוה לחלק ולא מצו למעבד זימון ומדקאמר רשאין ואין חייבין משמע דהרשות בידם ואולי סובר רבינו ז''ל דלא אמרו (דף נ':) פרח זימון מינייהו אלא לומר דאינן חייבים אבל מכל מקום אם ירצו לזמן יכולים לזמן. ודעת הראב''ד ז''ל בהשגות נראה לי שהוא כפירוש רבינו יהודה שאומר שאפילו שלא זימן הוא אלא האחרים זימנו ולא היה שם, ובהכי מתורץ הקושיא דפשיטא שהקשה רבינו יהודה בדברי הרא''ש ז''ל כמו שהוזכר. ומה שאמר הראב''ד ז''ל ואפילו אכלו שלשתן וכו' מסברא אמר ליה ולא מכח הקושיא דפשיטא דאמר הרא''ש ז''ל דלדידיה מיתרצא הך קושיא בלאו הכי כיון דהוא מפרש כפירוש רבינו יהודה: 


! יג 
[[קוראין לו כדי שיכוין.]] מה שאמרו בגמרא (ברכות דף מ''ה:) קוראין לו מפרש רבינו ז''ל קוראין לו ואומרים לו כדי שיכוין לבו לשמוע דצריך כוונת שמיעה שיהא סמוך כדי שיענה ברוך שאכלנו וכו': 


! טז 
[[במה דברים אמורים שיצאו ידי חובתן וכו'.]] דעת רבינו ז''ל כמו שהשיב לחכמי לוניל שאף על פי שאמרו בגמרא (דף מ''ח) עד שיאכל כזית דגן דמשמע הוא אם אכל כזית דגן מוציא והיה מוציא רבי שמעון בן שטח לינאי אע''פ שינאי אכל כל שבעו דהא בגמרא לא אמרו לגרמיה הוא דעבד אלא משום שלא אכל כזית מ''מ סובר הוא ז''ל דמ''ש בגמרא כזית דגן לאו בדוקא נקט כזית דהכונה למעט שאר אוכלין והכי קאמר דגן ולא שאר אוכלין ומשום הכי קאמר לגרמיה הוא דעבד שלא אכל דגן ופטר להם בשתיית יין מפני שהוא מן השבעה מינין אבל הדברים האמורים בפרק מי שמתו לא איירו בהני כללי וכמו שכתב באותו תשובה והם דברים ברורים. וחכמי לוני''ל סבירא להו דההיא דפרק מי שמתו הוי אליבא דרב עוירא כדכתב הראב''ד ז''ל דלית הלכתא כוותיה אבל לדידן קי''ל כזית או כביצה הוי דאורייתא דברייתא דפרק שלשה שאכלו (ברכות דף מ''ט:) דפליגי רבי מאיר ורבי יהודה לא הוי אסמכתא כדכתבו התוספות ובהכי מיתרצא ההיא דשמעון בן שטח: 

~ הלכות ברכות - פרק ששי




! ב 
[[ומים אחרונים אין מברכין עליהן.]] והראב''ד ז''ל בהשגות עשה פשרה ואמר כשיאכל תבשיל ודבר שהוא מזהם את הידים יברך מפני שהידים מזוהמות פסולות לברכה וכדנפקא לן מקרא דוהייתם קדושים אבל כשיאכל דבר יבש כגון פת שאז אין איסור מחמת הזיהום כלל אלא הכא נקיות משום מלח סדומית וזהו שאמר כלומר משום רפואה דמלח סדומית שהיא סכנה: 


! ג 
[[כל פת שהמלח בו צריך נטילת ידים באחרונה.]] זו היא הגירסא במקצת ספרי רבינו ז''ל וראיתי ספרים אחרים שכתוב בהן כל המלח צריך נטילת ידים וכו' וכך היה גורס בדבריו בעל מגדל עוז ובספר אחר ישן נמצא גירסא אחרת אכל המלח צריך נטילת ידים ונראה שכך היה גורס בדבריו הראב''ד ז''ל ומפני כך כתב בהשגות ואמר עשה זה כנגד מה שאמרו בגמרא כייל מיכל מאי וחיי ראשי קלקל עלינו את הלשון כלומר שפירש לשון כייל מיכל לשון אכילה ואין פירושו כך אלא לשון מדידה. ובודאי שאין לגירסא זו בדברי רבינו ז''ל עיקר ועיקר הגירסא כל המלח צריך וכו' או מלח שטבעו וכו' כלומר אע''פ שבזמן הזה אין לנו לחוש למלח סדומית מכל מקום נחוש למלח שטבעו כסדומית: 


! ד 
[[וכל העולה למדת מקוה עולה לשיעור רביעית וכו'.]] פרק שני דזבחים (דף כ''ב) אר''ל כל המשלים למי מקוה משלים למי כיור [למי] רביעית אינו משלים ואמרו בגמרא למעוטי נתן סאה ונטל סאה. וכתב רבינו ז''ל דין נטל סאה בפרק י''א מהלכות מקואות וכאן כתב סתם כל המשלים למי מקוה משלים למי רביעית מפני שלא מיעטו בגמרא אלא ההיא דנתן סאה ונטל סאה וכבר כתבה בפרק ששה עשר מהלכות מקואות ובכל השאר שוים ולזה סתם כאן משום שסמך על מה שכתב שם בפרק י''א מהלכות מקוואות גבי נתן סאה ונטל סאה. או אפשר כל הדברים שוים לענין נט''י לחולין וההיא דנתן סאה וכו' לענין תרומה איתמר דאינו משלים נתן סאה ונטל סאה אבל לענין חולין משלים ומפני כן כתב רבינו ז''ל בפרק י''א מהלכות מקוואות דאיירי לענין תרומה: 


! ה 
[[כל הצריך נטילת ידים וכו'.]] כתב הראב''ד ז''ל בהשגות זה אינו מחוור שהרי בעלי קריין טובלין בהם אע''פ שהם שאובים וכו' ביאור דבריו דכיון דהך טבילת ידים הוי מדרבנן לא עדיף מטבילה שתיקנו לבעל קרי לדברי תורה שהיא מדרבנן ולא בעינן מ' סאה כדאמרו בגמרא פרק מי שמתו (דף כ''ב:) דפליגי שם בברייתא רבי יהודה ורבנן רבי יהודה אומר מ' סאה מכל מקום ופליגי שם בגמרא חד אמר דלא אמר רבי יהודה כן אלא בקרקע אבל לא בכלים ומכל מקום אתי לרבויי מים שאובים וחד אמר דהאי דקאמר רבי יהודה הוי אפילו בכלים ונראה שהראב''ד פסק כמ''ד דמכל מקום אתי לרבויי מים שאובים ומפני כך כתב אם יש בהם מים ארבעים סאה בקרקע כלומר ולא בכלים זאת נראה כוונתו ז''ל. ומכל מקום קשה מה שהשיג על רבינו ז''ל כיון דרבנן פליגי על זה דר''י סתם ומשמע דסברי דלא סגי במים שאובים וטפי עדיף לפסוק כרבנן. ואולי רצה לפסוק כוותיה מדאמוראי פי' בגמרא דברי רבי יהודה ושקלו וטרו אליביה ומ''מ אין זו השגה על דברי רבינו ז''ל: 


! ט 
[[וכל מים וכו' או עכורים.]] נראה שמפרש כפירוש בתרא דהרי''ף ז''ל דהיינו טיט הנירוק וא''ת אמאי בקרקעות כשרים הא אמרו בפרק שני דזבחים דאי אין פרה שוחה ושותה מהן אפילו במקוה פסולים. וי''ל דהיינו דוקא למקוה לטבילת טומאה אבל לענין טבילת ידים הקלו כמו שכתב רש''י ז''ל חולין (דף ק''ז) גבי אי בזיע דוולא בכונס משקה דאע''ג דלענין חיבור מקואות בעינן כשפופרת הנוד הכא הקלו: [[חמי טבריא במקומן וכו'.]] הוא לענין הראשונים בלבד כדי לחלק מחמי טבריא לחמי האור דאע''ג דחמי האור כשרים לראשונים חמי טבריא פסולים מפני שהם מרים ואינן ראויים לשתיה אבל אין לפוסלם לחמי טבריא לאחרונים בשביל כך אלא טעם האחרונים הוא משום שהם חמין והחמין שהיד סולדת בהן הם פסולים לאחרונים כמו שמבואר בפרק כל הבשר (דף ק''ו ק''ז) וכתבו רבינו ז''ל לקמן בפרק זה וחמי טבריא ודאי שהיד סולדת בהן שהרי מבשל בהם בשבת הוא חייב מכת מרדות שעובר על איסור דרבנן כמו שנתבאר בהלכות שבת זה נראה לי ברור בדברי רבינו ז''ל, ועם זה נסתלקה הקושיא והתימה שתמה הרב הגדול מהררי''ק ז''ל בא''ח בסימן קפ''א דמאין לו לרבינו ז''ל לפסול מים אחרונים מפני שאין ראויים לשתיית בהמה דודאי אין דעתו של רבינו ז''ל לפוסלם בשביל כך דא''כ לא היה כותב פיסול זה גבי חמי טבריא בדוקא היה לו לכתוב כן גבי וכל מים שנפסלו משתיית הכלב וכו' אלא ודאי טעמו כמו שכתבתי. ופירוש דבריו כך חמי טבריא כשהן במקומן אז מטבילין בהן לשם ראשונים אע''פ שלמים אחרונים לא מהני כלל אבל אם נטל וכו' אז לא ראשונים ולא אחרונים אין נוטלין וטעם הראשונים מפני שאין ראויים לשתיית בהמה וכו'. ומה מאד תמהתי על מה שתירץ הוא ז''ל דלמים שניים קרי אחרונים דבחולין אין צריך שניים כלל לדעת רבינו ואם כוונתו לומר כשבא לחלק הרביעית לשנים וליתן מעט מעט שאותם המים שנוטל בפעם שניה אין נוטלין אכתי קשה למה כתב רבינו ז''ל דין זה גבי חמי טבריא בדוקא בכל הדינים ששייכים במים הראשונים היל''ל דאותם שייכי במים שניים כשנותן שתי פעמים על ידיו מרביעית אחת גבי חולין והיה לו לכתוב כמו שכתב גבי תרומה בפרק י''א מהלכות מקואות שכל הדינים הנוהגים במים הראשונים הם במים שניים ונתן כלל לכל הדינים אלא ודאי עיקרן של דברים כמו שכתבתי: 


! י 
[[נוטלין ארבעה או חמשה וכו'.]] ממה שכתב רבינו בפירוש המשנה בריש מסכת ידים נראה שהוא סובר דמה שאמרו במשנה נוטלין לאחד אף לשנים וכו' היינו במים שניים דוקא מפני שכבר נטהרו הידים מחמת הראשונים. ונראה מדבריו שם שהוא מפרש מה שאמרו בגמרא בפרק כל הבשר (דף ק''ז) שאני התם דקא אתו משיירי טהרה שאין פירושו כפירוש רש''י ז''ל אלא הפירוש כפי דעתו הוא דאתו משארית מים אחרים שנטהרו הידים בהם כלומר שכבר נטהרו הידים במים הראשונים. כך נראה מדבריו שם וכאן אזיל לטעמיה שכתב שיהיה באותה שטיפה כדי רביעית לכל אחד ואחד. וקשה לפירושו חדא דשם במשנה כדפליג בסיפא בין ראשונים לשניים שאמרו שם מוסיפין על השניים ואין מוסיפין על הראשונים אמאי לא מפליג ברישא דהיינו דוקא בשניים אבל לא בראשונים ומדפליג בסיפא ולא ברישא משמע דרישא בכל גוונא הוי בין לראשונים בין לשניים. ועוד קשה דבפרק שני דגיטין (דף ט''ו:) איבעיא לן ידים טהורות לחצאין או אין טהורות לחצאין ואמרו שם אילימא דקא משו בי תרי מרביעית והתנן מרביעית נוטלין לידים לאחד אפילו לשנים וכו' והשתא לדעת רבינו ז''ל מאי מקשה דלימא מתניתין במים שניים דוקא כמו שאנו אומרים לפי האמת והיינו דאיבעיא ליה למקשה אי מתניתין בשניים דוקא אבל בראשונים לא או דילמא אפילו לראשונים דמתניתין סתמא מיתניא וכדסבירא לי' מ''ד אשיעורא לא קפדינן בפרק כל הבשר. ונראה לתרץ לזה לדעת רבינו ז''ל דודאי הך סוגיא דגיטין משמע ליה דמתניתין סתמא מיתניא ולכך פריך מההיא מתניתין אבל כיון דבפרק כל הבשר אמרו דדוקא במים שניים דוקא פסקינן כסוגיא דפרק כל הבשר דהוי מקום סוגיא במקומה ועוד דהוי מסקנא דגמרא דקאמר התם ולא היא שאני התם וכו': 


! יא 
[[וכלים שנשברו וכו'.]] מה שלא הזכיר רבינו ז''ל כונס משקה כתב הרב מוהררי''ק ז''ל בסי' קנ''ט מפני שסובר דרבא אורחא דמילתא נקט וכו' והוא הדין לשאר הכלים כל אחד ואחד לפי שיעורו. וקשה דדין זה ג''כ הוזכר בסוף פרק המצניע (דף צ''ה) גבי קידוש מי חטאת וכתבו רבינו בפרק ו' מהלכות פרה אדומה ושם כתב כלי חרס שניקב בכונס משקה אין ממלאים וכו' ולמה לא פי' שם כל כלי וכלי כפי שיעור טהרתו כמו שפירש כאן אלא שהזכיר כונס משקה בדוקא דמשמע דשיעור אחד לכל הכלים: 


! יב 
[[כלי שאינו מחזיק רביעית.]] מימרא דרבא בפרק כל הבשר (דף ק''ז) ומשמע דהא מחזיק רביעית [אע''ג דאין בו] נוטלין לידים. ובגמרא הקשו מהך מימרא דרבא אמימרא אחרת דקאמר כלי שאין בו רביעית אין נוטלין ממנו לידים. ותירצו שם הא לאחד הא לשנים. ונראה דהיינו דוקא לשנים לדעת רבינו ז''ל דאז נוטלין לידים לשניים מרביעית אחת אבל בראשונים אין נוטלין אלא ברביעית שלם כמ''ש. או אפשר דמימרא דרבא אפילו בראשונים וכדאסיקו בגמרא ולא היא וכו' דחו הא ולא הוי הך דינא אלא דוקא בשניים: 

! טז
((טו-טז)) [[ספק נטל ידיו וכו'.]] כתב מוהררי''ק ז''ל בסימן ק''ס דיצא לו לרבינו כן מהא דאמרו בפרק במה אשה (דף ס''ב:) לא אמרן אלא דלא משא ידיה כלל אבל משא ולא משא לית לן בה ולאו מילתא היא דאמר רבא וכו' וקשה דאם הוא מפרש משא ולא משא שרוצה לומר שאינו יודע אם נטל או לא נטל איך דוחה אותו בגמרא מהא דאמר רב חסדא אנא משאי מלא חופנאי מיא וכו' בשלמא לפירש''י ז''ל דפירש דלא נטל מים כל הצורך אתי שפיר דדחי ליה מדרב חסדא אבל לפי' זה דהוא ספק נטל או לא נטל רב חסדא לא אמר הפך זה אלא כשהוא נוטל צריך שיטול בשפע אבל כשנסתפק לו אם נטל אין בכך כלום. ואולי דעתו לומר דדחי ליה מדרב חסדא דכי היכי דרב חסדא היה נוטל יותר מן הדין שהוא רביעית והיו נותנין לו טובה הרבה כל אדם אף ע''פ שמן הדין אין לו ליטול ראוי לו ליטול כדי שיתנו לו טובה הרבה דכל מאן דעביד לפנים משורת הדין בנט''י משלמים לו ואין זה מספיק. אלא נראה דנפקא ליה לרבינו הא ממאי דהזכירו במסכת ידים כמה ספקות בידים לטהר וסובר רבינו ז''ל דה''ה בהך ספיקא: [[ואחרונים צריך שישפיל ידיו למטה כדי שיצא כל כח המלח וכו'.]] הראב''ד ז''ל בהשגות נתן טעם אחר ואמר שאם יגביה ידיו יפלו המים של הזוהמא היכא שלא הגיע תחלה והוא טעם נכון: 


! יח 
[[לט אדם ידיו]] (ר''ל כורך את ידיו) [[במפה וכו'.]] בסימן קס''ג ביאר הרב ב''י טעמו וטעם ההשגות. וא''ת מאי שנא הכא דלא חייש לשמא יגע גבי חולין וגבי אוכל במגריפה צריך שיטול הא התם אינו נוגע וי''ל דמ''מ קרוב ליגע יותר וכן באוכל מחמת מאכיל קרוב ליגע יותר אבל כיון שידיו מעוטפות במפה הוא דבר קשה שיסיר המפה מידיו ויגע: 


! יט 
[[אפילו אין לו מים אלא כדי שתייה וכו'.]] יצא לו לרבינו ז''ל מההוא מעשה דר''ע (עירובין דף כ''א:) ששפך לו השומר מקצתן של המים ולא רצה לאכול עד שהביאו לו מים ליטול ידיו. וא''ת מ''מ איך נלמוד שכשהוא במקום אחד ואין לו מים אלא כדי שתייה שיטול מקצת וישתה מקצת דילמא שאני התם שהיה יכול להביא לו מים. וי''ל דמ''מ היה סכנת דרכו דאם היה פוגע בו השומר היה אומר לו לחתור בית האסורין הוא צריך כיון שהוא חוזר להביא לו מים יותר אחר ששפכן ומכל מקום אפילו שהיה סכנה לא חשש ר''ע ג''כ נמי נלמוד שמי שאין לו אלא כדי שתייה שיטול מעט וישתה מעט: 

~ הלכות ברכות - פרק שביעי




! א 
[[וגדול מיסב בראש וכו'.]] וא''ת למה לא ישב גדול בראש ואחריו השני ואחריו השלישי ואם יצטרך לדבר עם השני אל יגביה ראשו. וי''ל דכבוד לו לגדול לעמוד באמצע: 

~ הלכות ברכות - פרק שמיני


! ב 
[[במה דברים אמורים שהיה חושש בגרונו וכו'.]] וסובר רבינו ז''ל דמה שאמרו בגמ' (ברכות ל''ו) הכא במאי עסקינן בחושש בגרונו קאי על תירוצא דלעיל דקאמר דקא שתי ליה ע''י אניגרון ולכך תרתי בעינן חושש בגרונו ושתי ליה ע''י אניגרון והכריחו לומר כן מדלא קאמרו בגמרא אלא בחושש בגרונו משמע דלא הדר משינויא קמא ועוד דאקמר בגמרא קמ''ל כיון דאית ליה הנאה מיניה כלומר לבד הרפואה ואי קא שתי לבדו אין לו הנאה אלא רפואה לבדה אלא אדרבא אזוקי מזיק ליה אלא ודאי דקא שתי ע''י אניגרון: 


! יא 
[[לקח כוס של שכר בידו.]] דברי רבינו ז''ל נראים לכאורה תמוהים דבסוף פרק קמא דברכות (דף י''ב) אמר פשיטא היכא דקא נקיט כסא דחמרא בידיה וקא סבר דשכרא הוא וכו' אלא היכא דנקיט כסא דשכרא בידיה וקא סבר דחמרא הוא פתח ובריך אדעתא וכו' מאי בתר עיקר ברכה אזלינן או בתר חתימה אזלינן והך בעיא לא איפשיטא בגמרא. ונראה דודאי דדעת רבינו לפרש כפירוש רש''י ז''ל שר''ל תחלת הברכה אמר על מנת לומר בורא פרי הגפן וכיון שהגיע למלך העולם אמר שהכל וא''כ למה פסק רבינו ז''ל דבתר עיקר ברכה אזלינן כיון דבעיין לא איפשיטא ואם דעתו לפסוק לקולא כדעת האלפסי ז''ל היה לו לומר דבתר חתימה נמי אזלינן לקולא כשפתח אדעתא דחמרא וסיים בשכרא דיצא ולמה פשט לקולא בצד זה יותר מזה. ועוד קשה דאיך פסק דבתר עיקר אזלינן הא אמרו שחרית פתח ביוצר אור וסיים במעריב ערבים לא יצא ואמאי לא יצא כיון דעיקר הברכה נתכוון לברכה הראויה וכי תימא לדידך נמי תיקשי איך שאלו בגמרא אי בתר עיקר אזלינן או לא הא בברייתא אמרו בשחרית פתח וכו' לא יצא זה אינו כלום דמה ששאלו בגמרא אינו אלא דבתר עיקר אזלינן כלומר שצריך החתימה והעיקר תהיה לשם ברכה הראויה וי''ל בתר עיקר ברכה נמי אזלינן אבל אינו רוצה לומר ברכה עיקר לחוד ועוד שזה הוא קצת דוחק דמ''ש אחר כך או בתר חתימה אינו ר''ל כן אלא פירושו בתר חתימה אזלינן לחודא ולא בתר עיקר ברכה ולא ראי זה כראי זה מ''מ פירוש זה נראה מוכרח אבל לדברי רבינו ז''ל שאינו מפרש כן קשה. ועוד יש להקשות דאיך כתב כאן רבינו ז''ל דאזלינן בתר עיקר הברכה הא בהלכות קריאת שמע פרק ראשון כתב רבינו ז''ל שכל הברכות הולכות אחר חתימתן. ועוד קשה לחכמי לוניל שכתבו לרבינו ז''ל שעל דרך זה הולך הרי''ף ז''ל דאינו כן אלא הרי''ף ז''ל הולך לקולא כדכתיבנא. ונראה לומר דרבינו ז''ל מפרש בגמרא בתר עיקר אזלינן לחודא כלומר דאם העיקר הוא טוב יצא ואם לאו לא יצא והוכרח לפרש כן דומיא דבתר חתימה דבתר הכי כדכתיבנא ומפני שהוקשה לו דהיכי אזלינן בתר עיקר הא אמרו בברייתא שחרית פותח ביוצר וכו' לא יצא הוצרך לחלק דשאני התם דהסיום הוא שקר שהרי הוא ביום ואומר מעריב ערבים אבל הכא בשכר אע''פ שאין זו היא הברכה הראויה לו שהרי הברכה הראויה לו היא שהכל והוא אומר בורא פרי הגפן מ''מ אין זה שקר ששכר זה יוצא מן הגפן הוא דבהך איירי כדכתב רבינו ז''ל בתשובה דאין סברא שיטעה האדם בשכר שעורים וכן בפירות האדמה שאמר בורא פרי העץ אע''פ שאין זו הברכה הראויה לו אין זו שקר שהרי פירות האדמה פרי עץ מקרו דהא אמרינן בפרק כיצד מברכין (דף מ') דלרבי יהודה חטה מין אילן הוא ואיצטריך מתניתין לומר דבירך על פרי הארץ בורא פרי העץ לא יצא משום דס''ד אמינא כיון דמין אילן הוא לבריך עליה בורא פרי העץ קמ''ל וכו' היכא דשקלא ליה לפרי איתא לגווזא [והדר מפיק מברכינן בורא פרי העץ] אבל היכא דאי שקלת ליה לפרי וכו' ואם כן הרי ודאי יש מקום לומר דפרי העץ מיקרי אע''ג דמן הדין לא יצא וכן בחלוקה האחרת בתבשיל של דגן שאמר המוציא לחם מן הארץ אין זה שקר שהרי דגן לחם מיקרי וא''כ כל הני אף ע''פ שמן הדין כך לא הוי שקר אבל מעריב ערבים דהוי שקר דהוא ביום ואומר שהוא חשך או איפכא לא יצא. ומה שהוצרך רבינו ז''ל לומר אלו השלש חלוקות הוא משום דהוי זו אף זו דבפרי הגפן גבי שכר ודאי דאינו מוציא שקר אבל בפירות האדמה כשאומר בורא פרי העץ אימא דהוי שקר ולא יצא קמ''ל ומ''מ בפרי האדמה ואמר בורא פרי הגפן לא הוי כל כך שקר אבל על דגן שאמר המוציא לחם והוא תבשיל הוה אמינא דהוי שקר ולא יצא קמ''ל דאינו שקר ולכך יצא בכל הני מה שאין כן במעריב ערבים ונאמר דרבינו פסק בהך בעיא לקולא כדברי הרי''ף ז''ל ובודאי דאזלינן כאן לקולא בתר חתימה או בתר עיקר ורבינו מאחר שכתב גבי קריאת שמע שכל הברכות אחר חתימתן סמך כאן דודאי גם כאן הולך אחר החתימה ויצא שהרי כתב שם כל הברכות וכו' אבל בא לחדש לנו כאן חידוש אחר דהכא אזלינן נמי בתר עיקר הברכה לקולא משום דאינו מוציא שקר מפיו מה שאין כן במעריב ערבים וכיוצא בו דהתם לא אזלינן בתר העיקר לקולא כדכתיבנא. וכן הוא דעת הרב אלפסי ז''ל שכתב דאזלינן לקולא ומפני כן סתם וכתב דבעיין לקולא ואף ע''פ שאינו מבואר כל כך בדבריו דאפשר שרוצה לומר דאזלינן בתר החתימה לקולא מ''מ פשט דבריו משמע או בתר פתיחה או בתר חתימה לקולא. וכל מה שכתבתי הבינו חכמי לוניל בדברי רבינו ז''ל אבל הוקשה בעיניהם שכתב רבינו שכר סתם דמשמע דהוי שכר של שעורים וזה ודאי מוציא שקר מפיו ודמי למעריב ערבים ולכך תפסו עליו והוא השיב להם כדכתיבנא וכתבו דעל זה הדרך הולך הרב אלפסי ז''ל כלומר דפושט לקולא כדכתיבנא ומפני שלא כתבו בפירוש אמרו ועל זה הדרך והבינו בפירוש דברי הרב אלפסי שאמר פתח בדשכרא וכו' כפירוש רבינו ז''ל ורש''י ז''ל שר''ל אדעתא דשכרא זה נראה לי ישוב נכון לדברי רבינו ז''ל וחכמי לוניל ז''ל: 

! יג 
[[היו לפניו מינין הרבה וכו'.]] אע''פ שנאמר שרבינו ז''ל מפרש כפירש''י ז''ל שאמר אבל בשאין ברכותיהן שוות וכו' מברך על זה וכו' כלומר שמברך על החביב אתי שפיר דמה שאמר כאן רבינו ז''ל היו לפניו מינין הרבה וכו' אין זה פירוש דברי מי שאמר בגמרא (דף מ''א) מחלוקת כשברכותיהן שוות וכו' דפירוש אותן הדברים הם כפירוש רש''י ז''ל ורבינו פסק כחכמים ולכך כתב דלעולם מברך על החביב אבל זה הדין דהאחד פוטר טעמא דנפשיה הוא: 


! טז 
[[אבל אם אכל בשר ושתה יין וכו'.]] כתב הרב בית יוסף בסימן ר''ח דיש לדקדק דרבינו סובר כהרא''ש ז''ל דהיכא דאכל תפוחים ושתה יין אף על פי שכולם פרי העץ הם מכל מקום מברך על כל אחד בפני עצמו וטעמו משום דרבינו כתב כאן בסוף דבריו מפני שכולן פירות העץ וכי קאמר על העץ ועל פרי העץ שפיר קאמר אבל אם קאמר על הגפן ועל פרי הגפן והוא אכל תפוחים לאו שפיר קאמר דאין זה פרי הגפן. ומ''מ מרישא דלישניה דרבינו ז''ל איכא למידק איפכא דמדכתב אבל אם אכל בשר ושתה יין משמע בתפוח דנפטר בברכת היין כדכתבו ההגהות דאי לא לאשמועינן רבותא דאכל תפוחים ושתה יין דהוי רבותא טפי כדכתב הרא''ש ז''ל: 

~ הלכות ברכות - פרק תשיעי

! ד 
[[הביאו לפניו שמן ויין וכו'.]] ברייתא היא בפרק כיצד מברכין (דף מ''ג:) הביאו לפניהם שמן ויין וכו'. וקשה דמכאן נראה דמפרש רבינו שלא בזמן הסעודה וכדפירש הראב''ד ז''ל בהשגות לעיל סוף פרק ז' ושם נראה שרבינו מפרשה על היין של ברכה וא''כ קשה מנין לו מה שכתב שם כיון שהוא מפרש כאן על יין של רשות ומאין למד שמביאין זה בתוך הסעודה וכו'. ואולי דהוא מפרש לענין של ברכה כדכתב לעיל ומ''מ כתבה כאן דלמד לענין יין של רשות דה''א כיון דהוי יין של רשות יברך על השמן תחלה קא משמע לן:
