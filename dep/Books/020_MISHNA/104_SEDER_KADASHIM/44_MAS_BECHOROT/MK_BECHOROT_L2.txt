&UniqueId=1295&TextSource=ר' פנחס ראובן שליט''א&LastLevelIndex=2&CosmeticsType==911&ForcedBookName=רע''ב&GroupId=mishna_bechorot&PutNewLinesAsIs=1&SearchInTitles=0
// C:\Dev\BhOCR\Runtime files\Projects\MK_BECHOROT Layer 2 - 32 pages

// ב. ב: ג. ג: ד. ד: ה. ה: ו. ו: ז. ז: ח. ח: ט. ט: י. י: יא. יא: יב.
// יב: יג. יג: יד. יד: טו. טו: טז. טז: יז. יז:

$ משנה - בכורות - רע''ב

^ פרק א

~ פרק א - משנה א
<b>הַלּוֹקֵחַ עֻבַּר חֲמוֹרוֹ שֶׁל נָכְרִי.</b> כְּשֶׁהוּא בִמְעֵי אִמּוֹ וּבְכוֹר הוּא. וּלְהָכִי נָקַט עֻבַּר חֲמוֹרוֹ, שֶׁאֵין לְךָ בְהֵמָה טְמֵאָה קְדוֹשָׁה בִּבְכוֹרָה אֶלָּא פֶּטֶר חֲמוֹר בִּלְבַד, וְאַיְדֵי דְזוּטְרָן מִלֵּיהּ דְּפֶטֶר חֲמוֹר, פָּסֵיק וְשָׁרֵי לֵיהּ {א}. וְכָל הָנָךְ פִּרְקֵי אַחֲרִינֵי מַיְרֵי בִּבְכוֹר בְּהֵמָה טְהוֹרָה: <B>אַף עַל פִּי שֶׁאֵינוֹ רַשַּׁאי.</B> לִמְכֹּר לְנָכְרִי בְּהֵמָה גַסָּה, מִפְּנֵי שֶׁנַּעֲשֵׂית בָּהּ מְלָאכָה בְּשַׁבָּת {ב}: <B>וְהַמִּשְׁתַּתֵּף לוֹ.</B> אֲפִלּוּ חֵלֶק הַנָּכְרִי מְסֻיָּם וְיָדוּעַ, כְּגוֹן יָדוֹ אוֹ רַגְלוֹ שֶׁל בְּכוֹר, אוֹ שֶׁל אִמּוֹ. כָּל זְמַן שֶׁאִם יַחְתֹּךְ מִמֶּנּוּ אוֹתוֹ אֵבָר תִּשָּׁאֵר הַבְּהֵמָה בַּעֲלַת מוּם {ג} הֲרֵי זֶה שֻׁתְּפוּת נָכְרִי וּפָטוּר: <B>וְהַמְקַבֵּל מִמֶּנּוּ.</B> שֶׁהַחֲמוֹרָה שֶׁל נָכְרִי וְיִשְׂרָאֵל מְקַבְּלָהּ וּמְטַפֵּל בָּהּ כְּדֵי שֶׁיְּהוּ חוֹלְקִין בַּוְּלָדוֹת, אֲבָל גּוּף הַבְּהֵמָה שֶׁל נָכְרִי: <B>פָּטוּר מִן הַבְּכוֹרָה.</B> אוֹתוֹ עֻבָּר שֶׁקָּנָה מִן הַנָּכְרִי אוֹ שֶׁמָּכַר הוּא לַנָּכְרִי אֵינוֹ קָדוֹשׁ, הוֹאִיל וְיֵשׁ לַנָּכְרִי חֵלֶק בּוֹ אוֹ בְאִמּוֹ, שֶׁנֶּאֱמַר (בְּמִדְבַּר ג) הִקְדַּשְׁתִּי לִי כָל בְּכוֹר בְּיִשְׂרָאֵל, וְלֹא בְנָכְרִי: <B>אִם פָּטְרוּ אֶת שֶׁל יִשְׂרָאֵל בַּמִּדְבָּר.</B> הַלְוִיִּם לֹא פָּטְרוּ בְּהֶמְתָּן שֶׁל יִשְׂרָאֵל בַּמִּדְבָּר, דְּפֶטֶר בְּהֵמָה, בְּהֵמָה פָּטְרָה, כְּדִכְתִיב (שָׁם) וְאֶת בֶּהֱמַת הַלְוִיִּם תַּחַת בְּהֶמְתָּם. אֶלָּא הָכִי קָאָמַר, הַלְוִיִּם הִפְקִיעוּ קְדֻשַּׁת בְּכוֹרֵי יִשְׂרָאֵל בַּמִּדְבָּר, כְּדִכְתִיב (שָׁם) קַח אֶת הַלְוִיִּם {ו} תַּחַת כָּל בְּכוֹר כוּ', וְאִם הִפְקִיעָה קְדֻשַּׁת הַלְוִיִּם אֶת קְדֻשָּׁתָן שֶׁל יִשְׂרָאֵל, דִּין הוּא שֶׁתַּפְקִיעַ אֶת שֶׁל עַצְמָן, וּמֵאַחַר שֶׁלָּמַדְנוּ שֶׁהֻפְקְעָה קְדֻשַּׁת בְּכוֹרָה מֵעַצְמָן שֶׁל לְוִיִּם, לָמַדְנוּ שֶׁפִּטְרֵי חֲמוֹרֵיהֶן פְּטוּרִין מִן הַבְּכוֹרָה, דִּכְתִיב (שָׁם יח) אַךְ פָּדֹה תִפְדֶּה אֵת בְּכוֹר הָאָדָם וְאֵת בְּכוֹר הַבְּהֵמָה הַטְּמֵאָה תִּפְדֶּה, כָּל שֶׁיֶּשְׁנוֹ בִּבְכוֹר אָדָם יֶשְׁנוֹ בִּבְכוֹר בְּהֵמָה טְמֵאָה, וְכָל שֶׁאֵינוֹ בִּבְכוֹר אָדָם אֵינוֹ בִּבְכוֹר בְּהֵמָה טְמֵאָה. אֲבָל מִבְּכוֹר בְּהֵמָה טְהוֹרָה לֹא נִפְטְרוּ כֹהֲנִים וּלְוִיִּם, כְּדִלְקַמָּן: 

~ פרק א - משנה ב
<B>פָּרָה שֶׁיָּלְדָה כְמִין חֲמוֹר וַחֲמוֹר שֶׁיָּלְדָה כְמִין סוּס פָּטוּר.</B> אִי תָנָא פָּרָה שֶׁיָּלְדָה כְּמִין חֲמוֹר וְלֹא תָנָא חֲמוֹר שֶׁיָּלְדָה כְּמִין סוּס, הֲוָה אֲמֵינָא פָּרָה שֶׁיָּלְדָה כְּמִין חֲמוֹר הוּא דְּפָטוּר מִשּׁוּם דְּלֹא דָמוּ אַהֲדָדֵי כְלָל, דְּהָא יֵשׁ לָהּ קַרְנַיִם וְהָא אֵין לָהּ קַרְנַיִם, הָא פַּרְסוֹתֶיהָ סְדוּקוֹת וְהָא פַּרְסוֹתֶיהָ קְלוּטוֹת. אֲבָל חֲמוֹר שֶׁיָּלְדָה כְמִין סוּס, אֵימָא חֲמוֹר אָדֹם הוּא {ח} וְלִחַיַּב. וְאִי תָנָא סֵיפָא וְלֹא תָנָא רֵישָׁא, הֲוָה אֲמֵינָא חֲמוֹר שֶׁיָּלְדָה כְמִין סוּס הוּא דְּפָטוּר מִשּׁוּם דְּסוּס לֹא קָדוֹשׁ בַּבְּכוֹרָה, אֲבָל פָּרָה שֶׁיָּלְדָה כְּמִין חֲמוֹר דְּתַרְוַיְהוּ קַדְּשֵׁי בַּבְּכוֹרָה אֵימָא לִיחַיַּב, צְרִיכֵי: <B>פֶּטֶר חֲמוֹר פֶּטֶר חֲמוֹר שְׁנֵי פְעָמִים.</B> חַד בְּקַדֶּשׁ לִּי כָל בְּכוֹר, וְחַד בִּרְאֵה אַתָּה אוֹמֵר אֵלַי: <B>מַהוּ בַאֲכִילָה.</B> כְּלוֹמַר בְּהֵמָה שֶׁאֵין הַיּוֹלֶדֶת דּוֹמָה לַנּוֹלָד, מַהוּ בַאֲכִילָה: <B>שֶׁהַיּוֹצֵא מֵהַטָּמֵא טָמֵא.</B> וּדְבַשׁ דְּבוֹרִים וּצְרָעִין מֻתָּר, וְלֹא מִקְּרֵי יוֹצֵא מִן הַטָּמֵא, לְפִי שֶׁאֵין מְמַצּוֹת אוֹתוֹ מִבְּשָׂרָן אֶלָּא מַכְנִיסוֹת אוֹתוֹ לְגוּפָן, שֶׁאוֹכְלוֹת מִפִּרְחֵי הָאִילָנוֹת וּמֵהֶן נַעֲשֶׂה הַדְּבַשׁ. וַחֲלֵב הָאָדָם מֻתָּר כְּשֶׁפֵּרַשׁ {י}, אֲבָל לִינֹק מִשְּׁדֵי הָאִשָּׁה אָסוּר. וְכָל שְׁאָר חָלָב שֶׁל בְּהֵמָה וְחַיָּה טְמֵאָה, הָוֵי יוֹצֵא מִן הַטָּמֵא וְאָסוּר: <B>דָּג טָמֵא שֶׁבָּלַע דָּג טָהוֹר.</B> אַף עַל גַּב דְּלֹא חָזִינַן לֵיהּ שֶׁבָּלַע, כֵּיוָן דְּרֹב דָּגִים מַשְׁרִיצִים בְּמִינָן, כְּמוֹ שֶׁבָּלַע בְּפָנֵינוּ דָּמֵי {יא}: 

~ פרק א - משנה ג
<B>נוֹתֵן טָלֶה אֶחָד לַכֹּהֵן.</B> בְּפִדְיוֹן. דְּמִמַּה נַּפְשָׁךְ חַד מִנַּיְהוּ בְּכוֹר: <B>זָכָר וּנְקֵבָה.</B> וְאֵין יָדוּעַ אִם יָצָא זָכָר תְּחִלָּה וְהוּא בְכוֹר, אוֹ נְקֵבָה יָצְאָה תְחִלָּה וְאֵין כָּאן דִּין בְּכוֹרָה: <B>מַפְרִישׁ טָלֶה.</B> מִשּׁוּם סָפֵק, וּמַפְקִיעַ עָלָיו קְדֻשַּׁת {יג} הַפֶּטֶר חֲמוֹר: <B>וְהוּא לְעַצְמוֹ.</B> שֶׁהוּא עַצְמוֹ יֹאכַל הַטָּלֶה וְלֹא יִתְּנֶנּוּ לַכֹּהֵן, דְּכֹהֵן הָוֵי מוֹצִיא מֵחֲבֵרוֹ, וְעָלָיו הָרְאָיָה לְהָבִיא עֵדִים שֶׁהַזָּכָר יָצָא תְחִלָּה. וְאִסּוּרָא לֵיכָּא, דַּאֲפִלּוּ פֶּטֶר חֲמוֹר גָּמוּר שֶׁפְּדָאוֹ בְשֶׂה שׁוּב אֵין קְדֻשָּׁה לֹא בוֹ וְלֹא בְּפִדְיוֹנוֹ, אֶלָּא גָזֵל הוּא דְּאִיכָּא אִם אֵינוֹ נוֹתֵן טָלֶה לַכֹּהֵן, דְּמָמוֹנוֹ הוּא, וְהָכָא לֵיכָּא גָּזֵל דְּסָפֵק הוּא: <B>שְׁתֵּי חֲמוֹרוֹת וְיָלְדוּ וְכוּ'.</B> זָכָר וּנְקֵבָה, נוֹתֵן טָלֶה אֶחָד לַכֹּהֵן בִּשְׁבִיל הַזָּכָר. אוֹ שְׁנֵי זְכָרִים וּנְקֵבָה, דַּחֲדָא יָלְדָה זָכָר וַחֲדָא יָלְדָה זָכָר וּנְקֵבָה אוֹ אִי נַמִּי חֲדָא יָלְדָה שְׁנֵי זְכָרִים וְאַחַת יָלְדָה נְקֵבָה, נוֹתְנִים טָלֶה אֶחָד לַכֹּהֵן, דְּהָא חַד זָכָר אִיכָּא וַדַּאי בְּכוֹר, וְאַאִידָךְ דַּהֲוֵי סָפֵק דְּשֶׁמָּא הַנְּקֵבָה יָצְאָה תְחִלָּה מַפְרִישׁ {יד} טָלֶה וְהוּא לְעַצְמוֹ {טו}: <B>שְׁנֵי זְכָרִים וּשְׁתֵּי נְקֵבוֹת.</B> סָפֵק הֵן, דְּשֶׁמָּא כָּל חֲדָא יָלְדָה זָכָר וּנְקֵבָה, וְשֶׁמָּא הַנְּקֵבוֹת יָצְאוּ תְחִלָּה, הִלְכָּךְ אֵין לַכֹּהֵן כָּאן כְּלוּם, אֶלָּא מַפְרִישׁ עֲלֵיהֶם שְׁנֵי טְלָאִים לְאַפְקוֹעֵי לְאִסּוּרַיְהוּ וְהֵן לְעַצְמָן, כָּךְ פֵּרְשׁוּ רַבּוֹתַי. אֲבָל רַמְבַּ"ם סָבַר דְּאֵין כָּאן לַכֹּהֵן כְּלוּם וַאֲפִלּוּ טָלֶה לְעַצְמוֹ אֵינוֹ צָרִיךְ לְהַפְרִישׁ, מִשּׁוּם דְּאִיכָּא בְכָל חַד מֵהָנָךְ סְפֵקֵי טוּבָא כְּשֶׁיָּלְדוּ שְׁתֵּי נְקֵבוֹת וְזָכָר, שֶׁמָּא אַחַת מִשְּׁתֵּיהֶן יָלְדָה שְׁתֵּי נְקֵבוֹת וְהָאַחֶרֶת זָכָר, אוֹ שֶׁמָּא זוֹ יָלְדָה נְקֵבָה וְהָאַחֶרֶת זָכָר וְאַחֲרָיו נְקֵבָה, אוֹ נְקֵבָה וְאַחֲרֶיהָ זָכָר. וְכֵן סְפֵקוֹת הַרְבֵּה יֵשׁ בִּשְׁנֵי זְכָרִים וּשְׁתֵּי נְקֵבוֹת, הִלְכָּךְ אֲפִלּוּ טָלֶה לְעַצְמוֹ אֵינוֹ מַפְרִישׁ {טז}. וּפֵרוּשׁ רַבּוֹתַי עִקָּר {יז}: 

~ פרק א - משנה ד
<B>זָכָר וּנְקֵבָה מַפְרִישׁ טָלֶה אֶחָד לְעַצְמוֹ.</B> דְּשֶׁמָּא אוֹתָהּ שֶׁלֹּא בִכְּרָה יָלְדָה אֶת הַנְּקֵבָה: <B>שֶׁנֶּאֱמַר וּפֶטֶר חֲמֹר תִּפְדֶּה בְשֶׂה.</B> כָּל שֶׂה בְּמַשְׁמַע, שֵׂה כְבָשִׂים אוֹ שֵׂה עִזִּים, שֶׂה זָכָר אוֹ שֶׂה נְקֵבָה וְכוּ': <B>וּפוֹדֶה בוֹ פְעָמִים הַרְבֵּה.</B> אִם חָזַר כֹּהֵן וּנְתָנוֹ לוֹ {כב}: <B>נִכְנָס לַדִּיר לְהִתְעַשֵּׂר.</B> כְּגוֹן יִשְׂרָאֵל שֶׁהָיוּ לוֹ עֲשָׂרָה {כג} סְפֵק פִּטְרֵי חֲמוֹרִים וְהִפְרִישׁ עֲלֵיהֶן עֲשָׂרָה שֵׂיִין וְהֵן שֶׁלּוֹ, הֲרֵי אֵלּוּ נִכְנָסִים לַדִּיר לַמָּקוֹם שֶׁמַּכְנִיסִים שָׁם הַבְּהֵמוֹת לְהִתְעַשֵּׂר, וּמְעַשְּׂרָן כְּדֶרֶךְ שֶׁמְּעַשְּׂרִים שְׁאָר בְּהֵמוֹת. וְהוּא הַדִּין שֶׁאִם הָיָה לוֹ סְפֵק פֶּטֶר חֲמוֹר אֶחָד אוֹ שְׁנַיִם [וְהִפְרִישׁ עֲלֵיהֶם שֶׂה אֶחָד אוֹ שְׁנַיִם], שֶׁנִּכְנָס לַדִּיר עִם שְׁאָר כְּבָשָׂיו לְהִתְעַשֵּׂר: <B>וְאִם מֵת נֶהֱנִים בּוֹ.</B> שֶׂה שֶׁהִפְרִישׁוֹ לְפִדְיוֹן פֶּטֶר חֲמוֹר, אִם מֵת בְּיַד בְּעָלִים קֹדֶם שֶׁיָּבֹא לְיַד כֹּהֵן, נֶהֱנֶה בוֹ הַכֹּהֵן אַף עַל פִּי שֶׁלֹּא הִגִּיעַ לְיָדוֹ מֵחַיִּים, דְּמֵעִדָּנָא דְּאַפְרְשֵׁיהּ בִּרְשׁוּתָא דְכֹהֵן קָאֵי: 

~ פרק א - משנה ה
<B>וְלֹא בְחַיָּה.</B> צְבִי וְאַיָּל {כה}: <B>וְלֹא בִשְׁחוּטָה.</B> בְּשֶׂה שָׁחוּט: <B>וְלֹא בִטְרֵפָה.</B> כְּגוֹן שֶׁנֶחְתְּכוּ רַגְלֶיהָ {כו} מִן הָאַרְכּוּבָה וּלְמַעְלָה: <B>כִּלְאַיִם.</B> תַּיִשׁ הַבָּא עַל רָחֵל: <B>מִפְּנֵי שֶׁהוּא שֶׂה.</B> דְּבֵין רָחֵל בֵּין עֵז קְרוּיִין שֶׂה. וְאֵין הֲלָכָה כְּרַבִּי אֱלִיעֶזֶר: <B>כּוֹי.</B> בְּרִיָּה בִּפְנֵי עַצְמָהּ הִיא, סָפֵק חַיָּה סָפֵק בְּהֵמָה {כז}: <B>נְתָנוֹ לַכֹּהֵן.</B> הַפֶּטֶר חֲמוֹר עַצְמוֹ: <B>עַד שֶׁיַּפְרִישׁ שֶׂה תַחְתָּיו.</B> וְהוּא לְעַצְמוֹ. וְאַחַר כָּךְ יִשְׁתַּמֵּשׁ בַּפֶּטֶר חֲמוֹר. וּלְפִי שֶׁהַכֹּהֲנִים חֲשׁוּדִים לְעִנְיָן זֶה שֶׁלֹּא לְהַפְרִישׁ שֶׂה תַּחְתָּיו {כח}, הִלְכָּךְ יִשְׂרָאֵל הַנּוֹתֵן פֶּטֶר חֲמוֹר לַכֹּהֵן אֵינוֹ זָז מִשָּׁם עַד שֶׁיִּפְדֶּנּוּ הַכֹּהֵן בְּפָנָיו: 

~ פרק א - משנה ו
<B>כְּחָמֵשׁ סְלָעִים שֶׁל פִּדְיוֹן הַבֵּן.</B> דְּחַיָּב בְּאַחֲרָיוּתוֹ: <B>כְּפִדְיוֹן מַעֲשֵׂר שֵׁנִי.</B> דְּאִם אָבַד אֵינוֹ חַיָּב בְּאַחֲרָיוּתוֹ. דְּהַהִיא כֶּסֶף חַיְּבֵיהּ רַחֲמָנָא לֶאֱכֹל בִּירוּשָׁלַיִם וְהָא אֲזַל לֵיהּ. וְטַעֲמָא דְרַבִּי אֱלִיעֶזֶר, שֶׁכֵּן מָצִינוּ שֶׁהִקִּישׁ הַכָּתוּב פֶּטֶר חֲמוֹר לִבְכוֹר אָדָם, שֶׁנֶּאֱמַר וּפֶטֶר חֲמוֹר תִּפְדֶּה בְשֶׂה וְגוֹ' וְכָל בְּכוֹר בָּנֶיךָ תִּפְדֶּה. וַחֲכָמִים אוֹמְרִים אַךְ פָּדֹה תִפְדֶּה אֶת בְּכוֹר הָאָדָם וְאֶת בְּכוֹר הַבְּהֵמָה הַטְּמֵאָה תִּפְדֶּה, לִפְדִיָּה הִקַּשְׁתִּיו וְלֹא לְדָבָר אַחֵר {כט}: <B>שֶׁאֵין כָּאן לַכֹּהֵן כְּלוּם.</B> שֶׁאֵין חַיָּב בְּאַחֲרָיוּתוֹ, כְּרַבָּנָן. וְכֵן הֲלָכָה: <B>מֵת פֶּטֶר חֲמוֹר.</B> לְאַחַר שֶׁהִפְרִישׁ הַפִּדְיוֹן, וַעֲדַיִן לֹא נְתָנוֹ לַכֹּהֵן: <B>רַבִּי אֱלִיעֶזֶר אוֹמֵר יִקָּבֵר.</B> דְּהוֹאִיל וְהוּא חַיָּב בְּאַחֲרָיוּת הַטָּלֶה, כְּמַאן דְּלֹא אַפְרְשֵׁיהּ דָּמֵי: <B>וּמֻתָּר.</B> יִשְׂרָאֵל בַּהֲנָאָתוֹ שֶׁל טָלֶה כְּמִי שֶׁלֹּא הִפְרִישׁוֹ: <B>אֵין צָרִיךְ לְהִקָּבֵר.</B> דְּמֵעִדָּנָא דְּאַפְרְשֵׁיהּ לַטָּלֶה קָם לֵיהּ בִּרְשׁוּת כֹּהֵן וְהֻפְקְעָה קְדֻשָּׁתוֹ שֶׁל פֶּטֶר חֲמוֹר. וְכֵן הֲלָכָה: 

~ פרק א - משנה ז
<B>קוֹפִיץ.</B> סַכִּין גָּדוֹל כְּמִין גַּרְזֶן קָטָן שֶׁהַקַּצָּבִים מְחַתְּכִים בּוֹ בָּשָׂר: <B>וְעוֹרְפוֹ.</B> הַיְנוּ שֶׁחוֹתֵךְ רֹאשׁוֹ מִמוּל עָרְפּוֹ: <B>וְקוֹבְרוֹ.</B> לְפִי שֶׁאָסוּר בַּהֲנָאָה לְאַחַר עֲרִיפָה {לא}: <B>מִצְוַת יְעִידָה.</B> בָּאָמָה הָעִבְרִיָּה: <B>בָּרִאשׁוֹנָה שֶׁהָיוּ מִתְכַּוְּנִים לְשֵׁם מִצְוָה.</B> וְהָיוּ אוֹמְרִים הַמְיַבֵּם לְשֵׁם נוֹי לְשֵׁם מָמוֹן הָוֵי פּוֹגֵעַ בָּעֶרְוָה שֶׁלֹּא בִמְקוֹם מִצְוָה. וְאֵין כֵּן הֲלָכָה, אֶלָּא הוֹאִיל וּפָקַע אִסּוּר אֵשֶׁת אָח מִנַּהּ כְּשֶׁמֵּת אָחִיו בְּלֹא בָנִים הֲרֵי הֻתְּרָה לוֹ לְגַמְרֵי וַאֲפִלּוּ יִבְּמָהּ לְשֵׁם נוֹי וּלְשֵׁם מָמוֹן: <B>מִצְוַת גְּאֻלָּה בָּאָדוֹן.</B> הַמַּתְפִּיס בְּהֵמָה לְבֶדֶק הַבַּיִת, מִצְוַת פְּדִיָּתָהּ בָּאָדוֹן קֹדֶם לְכָל אָדָם, שֶׁהוּא מוֹסִיף אֶת הַחֹמֶשׁ {לב}: 

^ פרק ב

~ פרק ב - משנה א
<B>הַלּוֹקֵחַ עֻבַּר פָּרָתוֹ.</B> אַף עַל פִּי שֶׁאֵינוֹ רַשַּׁאי. לִמְכֹּר לוֹ בְּהֵמָה גַסָּה: 

~ פרק ב - משנה ב
<B>ב-ג כָּל הַקֳּדָשִׁים שֶׁקָּדַם מוּם קָבוּעַ לְהֶקְדֵּשָׁן כוּ'.</B> וְכֹל שֶׁקָּדַם הֶקְדֵּשָׁן אֶת מוּמָן. הָנָךְ תַּרְתֵּי בָּבֵי פֵּרַשְׁנוּ לְעֵיל בְּמַסֶּכֶת חֻלִּין {ב}: 

~ פרק ב - משנה ד
<B>הַמְקַבֵּל צֹאן בַּרְזֶל מִן הַנָּכְרִי.</B> שֶׁשָּׁם לוֹ הַנָּכְרִי בְּהֵמוֹתָיו בְּדָמִים קְצוּבִים וְלָתֵת לוֹ אוֹתָן דָּמִים עַד עֶשֶׂר שָׁנִים בֵּין מֵתוּ בֵּין הוּזְלוּ, וְאוֹתָן וְלָדוֹת שֶׁיִּהְיוּ לָהֶן עַד אוֹתוֹ זְמַן יְהוּ בֵינֵיהֶן: <B>וְלָדוֹת פְּטוּרִין.</B> מִן הַבְּכוֹרָה. וַלְדוֹתֵיהֶן שֶׁל אוֹתָן צֹאן כְּשֶׁיִּגְדְּלוּ וִיבַכְּרוּ יִפָּטְרוּ מִן הַבְּכוֹרָה. דְּאִי לֹא יָהֵיב זוּזֵי לַנָּכְרִי תָּפֵיס בְּהֵמָה, וְאִי לֹא מַשְׁכַּח בְּהֵמָה תָּפֵיס וְלָדוֹת, אִשְׁתַּכַּח דְּשָׁיְכָא יַד נָכְרִי בַּוְּלָדוֹת. הִלְכָּךְ וְלָדוֹת בְּכוֹרוֹת שֶׁיִּהְיוּ לְאוֹתָן וְלָדוֹת פְּטוּרוֹת מִן הַבְּכוֹרָה, דְּכָל דְּשָׁיְכָא יַד נָכְרִי בְּאִמּוֹ הוּא פָּטוּר מִן הַבְּכוֹרָה. אֲבָל מַה שֶּׁיְּבַכְּרוּ וַלְדֵי וְלָדוֹת, דְּהַיְנוּ רְבִיעִי לְצֹאן בַּרְזֶל, יִתְּנוּ לַכֹּהֵן, דְּכֻלֵּי הַאי לֹא שָׁיְכָא יַד נָכְרִי לְמִתְפַּס וַלְדֵי וְלָדוֹת: הָכִי גָרְסִינַן הֶעֱמִיד וְלָדוֹת תַּחַת אִמּוֹתֵיהֶן וַלְדֵי וְלָדוֹת פְּטוּרִין וַלְדֵי וַלְדֵי וְלָדוֹת חַיָּבִים. הֶעֱמִיד וְלָדוֹת תַּחַת אִמּוֹתֵיהֶן, שֶׁפָּתַח לוֹ פֶּתַח לַנָּכְרִי לִהְיוֹת לוֹ כֹּחַ בַּוְּלָדוֹת וְאָמַר לוֹ אִם יָמוּתוּ הַבְּהֵמוֹת תִּטֹּל וְלָדוֹת הַמַּגִּיעוֹת לְחֶלְקִי, הַשְׁתָּא אַלִּימָא יַד נָכְרִי טְפֵי וְשָׁיְכָא בְּדוֹר אֶחָד טְפֵי מִשֶּׁל הָרִאשׁוֹן {ד}. הִלְכָּךְ וַלְדֵי וְלָדוֹת שֶׁל בְּהֵמוֹת צֹאן בַּרְזֶל כְּשֶׁבִּכְּרוּ פְּטוּרוֹת מִן הַבְּכוֹרָה, הוֹאִיל וְשָׁיְכָא יַד הַנָּכְרִי בְּדִידְהוּ. וּוַלְדֵי וְלָדוֹת שֶׁל וְלָדוֹת כְּשֶׁיְּבַכְּרוּ, דְּהַיְנוּ חֲמִישִׁי לְצֹאן בַּרְזֶל, יִנָּתְנוּ לַכֹּהֵן: <B>שֶׁאַחֲרָיוּתָן לַנָּכְרִי.</B> דִּלְעוֹלָם כָּל מַה דְּמַשְׁכַּח נָכְרִי תָּפֵיס. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל: 

~ פרק ב - משנה ה
<B>רָחֵל שֶׁיָּלְדָה כְמִין עֵז.</B> אַף עַל גַּב דְּתַרְוַיְהוּ מִינִים חַיָּבִים בַּבְּכוֹרָה, אֲפִלּוּ הָכִי אִם אֵינוֹ דּוֹמֶה לְאִמּוֹ פָּטוּר מִן הַבְּכוֹרָה. דִּכְתִיב אַךְ בְּכוֹר שׁוֹר, עַד שֶׁיְּהֵא הוּא [שׁוֹר] וּבְכוֹרוֹ שׁוֹר {ה}: <B>וְאִם יֶשׁ בּוֹ מִקְצָת סִימָנִים.</B> שֶׁדּוֹמֶה לְאִמּוֹ עַד שֶׁהוּא נִכָּר בָּהֶן שֶׁהוּא מֵאוֹתוֹ הַמִּין, חַיָּב: 

~ פרק ב - משנה ו
<B>שֶׁנֶּאֱמַר הַזְּכָרִים לַה'.</B> הַזְּכָרִים מַשְׁמַע שְׁנַיִם: <B>אִי אֶפְשָׁר.</B> לְצַמְצֵם שֶׁיֵּצְאוּ שְׁנֵי רָאשֵׁיהֶן כְּאֶחָד, אֶלָּא הָאֶחָד יָצָא תְחִלָּה וְלֹא יָדְעִינַן הֵי מִנַּיְהוּ: <B>בּוֹרֵר לוֹ אֶת הַיָּפֶה.</B> דְּמִסְּתָמָא הַיָּפֶה וְהַבָּרִיא נָפַק בְּרֵישָׁא: <B>מְשַׁמְּנִים בֵּינֵיהֶן.</B> הַבְּעָלִים וְהַכֹּהֵן אֵין לָהֶם יִתְרוֹן זֶה עַל זֶה בַּחֲלֻקָּתָן אֶלָּא הַשֻּׁמָּן, שֶׁהַיִּשְׂרָאֵל נוֹטֵל הַשָּׁמֵן וּמֵנִיחַ הַכָּחוּשׁ לַכֹּהֵן, שֶׁהַמּוֹצִיא מֵחֲבֵרוֹ עָלָיו הָרְאָיָה. וַהֲלָכָה כְּרַבִּי עֲקִיבָא: <B>וְהַשֵּׁנִי.</B> שֶׁנִּשְׁאַר לְיִשְׂרָאֵל, יִרְעֶה עַד שֶׁיִּפֹּל בּוֹ מוּם וְאַחַר כָּךְ יֵאָכֵל, דִּסְפֵק בְּכוֹר הוּא, הִלְכָּךְ אֵינוֹ נִשְׁחָט תָּמִים. וּבְאוֹתוֹ שֶׁל כֹּהֵן לֹא צָרִיךְ לְמֵימַר, דְּוַדַּאי אֵינוֹ שׁוֹחֲטוֹ עַד שֶׁיְּהֵא בוֹ מוּם, דְּבַזְּמַן הַזֶּה קָמַיְרֵי {ז}: <B>וְחַיָּב בַּמַּתָּנוֹת.</B> הַיִּשְׂרָאֵל כְּשֶׁיִּשְׁחָטֶנּוּ יִתֵּן לַכֹּהֵן הַזְּרוֹעַ וְהַלְּחָיַיִם וְהַקֵּבָה. מִמַּה נַּפְשָׁךְ, אִי בְכוֹר הוּא כֻלּוֹ לַכֹּהֵן, אִי לָאו בְּכוֹר הוּא חַיָּב בַּמַּתָּנוֹת: <B>וְרַבִּי יוֹסֵי פּוֹטֵר.</B> דַּהֲוֵי כְאִלּוּ זָכָה בוֹ כֹהֵן וְהִגִּיעַ לְיָדוֹ {ט} וּכְשֶׁנָּפַל בּוֹ מוּם נְתָנוֹ לְיִשְׂרָאֵל, וְנִמְצָא שֶׁהוּא פָּטוּר מִן הַמַּתָּנוֹת, הוֹאִיל וְחָשְׁבִינַן לֵיהּ כְּאִלּוּ בָא מִיַּד כֹּהֵן לְיִשְׂרָאֵל. וַהֲלָכָה כְּרַבִּי יוֹסֵי: <B>רַבִּי טַרְפוֹן אוֹמֵר יַחֲלֹקוּ.</B> דְּהָדַר בֵּיהּ רַבִּי טַרְפוֹן מִמַּאי דְּאָמַר לְעֵיל דְּכֹהֵן בּוֹרֵר לוֹ אֶת הַיָּפֶה, וְסָבַר דְּמֵחַיִּים נַמִּי שָׁמִין אֶת שְׁנֵיהֶם בְּדָמִים וְחוֹלְקִים אֶת הַדָּמִים. דְּלִשְׁנֵיהֶן יֵשׁ חֵלֶק בִּשְׁנֵיהֶם {י}, הִלְכָּךְ מֵת אֶחָד מֵהֶם יַחְלְקוּ אֶת הַחַי: <B>רַבִּי עֲקִיבָא אוֹמֵר הַמּוֹצִיא מֵחֲבֵרוֹ עָלָיו הָרְאָיָה.</B> וַהֲלָכָה כְּרַבִּי עֲקִיבָא: <B>זָכָר וּנְקֵבָה אֵין לַכֹּהֵן כְּלוּם.</B> דְּשֶׁמָּא נְקֵבָה יָצָאתָה תְחִלָּה וְהַמּוֹצִיא מֵחֲבֵרוֹ עָלָיו הָרְאָיָה. וְהָכָא אֲפִלּוּ רַבִּי טַרְפוֹן מוֹדֶה {יא}, דְּהָתָם הוּא דְּקָא פָלֵיג מִשּׁוּם דְּוַדַּאי הָוֵי חַד לַכֹּהֵן הִלְכָּךְ יָפֶה כֹּחוֹ לַחֲלֹק בְּשָׁוֶה, אֲבָל הָכָא הֻרַע כֹּחוֹ דְּשֶׁמָּא לֹא שָׁיְכָא בְּכוֹרָה כְלָל. וּמִיהוּ יִרְעֶה עַד שֶׁיִּסְתָּאֵב וְאַחַר כָּךְ יֹאכְלֶנּוּ, דְּסָפֵק הוּא: 

~ פרק ב - משנה ט
<B>יוֹצֵא דֹפֶן.</B> שֶׁנִּקְרְעָה אִמּוֹ וְהוֹצִיאוּ הָעֻבָּר דֶּרֶךְ דָּפְנוֹתֶיהָ: <B>וְהַבָּא אַחֲרָיו.</B> הַנּוֹלָד אַחֲרָיו דֶּרֶךְ הָרֶחֶם: <B>יִרְעוּ עַד שֶׁיִּסְתָּאֲבוּ.</B> דִּמְסַפְּקָא לֵיהּ לְרַבִּי טַרְפוֹן אִי בְכוֹר לַוְּלָדוֹת קַדִּישׁ אַף עַל פִּי שֶׁאֵינוֹ בְכוֹר לָרְחָמִים, כְּגוֹן יוֹצֵא דֹפֶן שֶׁהוּא הָרִאשׁוֹן שֶׁנּוֹלַד אַף עַל פִּי שֶׁלֹּא פָּטַר הוּא אֶת הָרֶחֶם, אִי בְכוֹר לָרְחָמִים קַדִּישׁ אַף עַל פִּי שֶׁאֵינוֹ בְכוֹר לַוְּלָדוֹת, כְּגוֹן הַבָּא אַחַר יוֹצֵא דֹפֶן שֶׁהוּא הָרִאשׁוֹן שֶׁפָּטַר אֶת הָרֶחֶם אֲבָל אֵינוֹ בְכוֹר לַוְּלָדוֹת שֶׁהֲרֵי יוֹצֵא דֹפֶן קְדָמָהוּ. וּמִסְּפֵקָא שְׁנֵיהֶם יִרְעוּ עַד שֶׁיִּסְתָּאֲבוּ וְיֵאָכְלוּ בְּמוּמָן לַבְּעָלִים, דְּשֶׁמָּא תַרְתֵּי בָעִינַן, בְּכוֹר לַוְּלָדוֹת וְלָרְחָמִים, וְאֵין שׁוּם אֶחָד מֵהֶן קָדוֹשׁ, וְהַמּוֹצִיא מֵחֲבֵרוֹ עָלָיו הָרְאָיָה. וְרַבִּי עֲקִיבָא פְּשִׁיטָא לֵיהּ דְּתַרְוַיְהוּ בָעִינַן וְאֵין שׁוּם אֶחָד מֵהֶן קָדוֹשׁ. וַהֲלָכָה כְּרַבִּי עֲקִיבָא: 

^ פרק ג

~ פרק ג - משנה א
<B>הַלּוֹקֵחַ.</B> עֵז בַּת שְׁנָתָהּ. שֶׁיָּלְדָה בְתוֹךְ שְׁנָתָהּ: <B>וַדַּאי.</B> אוֹתוֹ הַוָּלָד לַכֹּהֵן, דְּקֹדֶם לָכֵן לֹא יָלְדָה: <B>סָפֵק.</B> יִרְעֶה עַד שֶׁיִּפֹּל בּוֹ מוּם וְיֵאָכֵל בְּמוּמוֹ לַבְּעָלִים. וְאִם סְפֵק פֶּטֶר חֲמוֹר הוּא, מַפְרִישׁ טָלֶה וְהוּא שֶׁלּוֹ: <B>טִנּוּף.</B> אֲבַעְבּוּעוֹת שֶׁל דָּם שֶׁפּוֹלֶטֶת הַבְּהֵמָה. וּמַרְאִים אוֹתָן לְרוֹעֶה חָכָם וּמַכִּיר בָּהֶן אִם הֵן מֵחֲמַת הֵרָיוֹן שֶׁהִפִּילָה וְשֶׁמָּא טִנְּפָה בְתוֹךְ שְׁנָתָהּ דַּהֲוֵי סְפֵק וָלָד וְנִפְטְרָה מִן הַבְּכוֹרָה, הִלְכָּךְ אֲפִלּוּ עֵז בַּת שְׁנָתָהּ סָפֵק הוּא: <B>שִׁלְיָא.</B> כְּמִין כִּסּוּי עַל הָעֻבָּר שֶׁהָעֻבָּר מֻנָּח בָּהּ: <B>שָׁפִיר.</B> לְמַעְלָה מִן הַשִּׁלְיָא קְרוּם שֶׁיֵּשׁ בּוֹ דָּם נִקְרָשׁ וְהוּא קָרוּי שָׁפִיר. וְרַבּוֹתַי פֵּרְשׁוּ, חֲתִיכָה שֶׁל בָּשָׂר שֶׁיֵּשׁ בָּהּ צוּרַת אָדָם. וְיֵשׁ אוֹמְרִים לְפִיכָךְ נִקְרֵאת שָׁפִיר, לְפִי שֶׁעֲשׂוּיָה כִשְׁפוֹפֶרֶת: <B>שֶׁשָּׁפְעָה חֲרָרַת דָּם.</B> שֶׁהִפִּילָה חֲתִיכָה דָם: <B>הֲרֵי זוֹ תִקָּבֵר.</B> לְהוֹדִיעַ {ב} שֶׁנִּפְטְרָה מִן הַבְּכוֹרָה. שֶׁהָרוֹאֶה שֶׁקּוֹבְרִים אוֹתָהּ יוֹדֵעַ שֶׁהַבָּא אַחֲרָיו אֵינוֹ קָדוֹשׁ בַּבְּכוֹרָה. וַהֲלָכָה כְּרַבִּי עֲקִיבָא וּכְרַבִּי אֱלִיעֶזֶר בֶּן יַעֲקֹב: 

~ פרק ג - משנה ב
<B>אֵין חוֹשְׁשִׁין שֶׁמָּא בְנָהּ שֶׁל אַחֶרֶת הָיָה.</B> שֶׁיְּהֵא הַבָּא אַחֲרָיו בְּכוֹר סָפֵק דְּנֵימָא הַךְ בְּהֵמָה לֹא יָלְדָה מֵעוֹלָם אֶלָּא שֶׁאָהֲבָה אֶת זֶה בֶּן חֲבֶרְתָּהּ, וְאִי מִשּׁוּם דְּאִית לָהּ חָלָב, הָא אִיכָּא מִעוּטָא {ד} דְּחוֹלְבוֹת אַף עַל פִּי שֶׁאֵינָן יוֹלְדוֹת, הָא וַדַּאי לֹא אָמְרִינַן, אֶלָּא בְנָהּ הוּא וּפְטוּרָה מִן הַבְּכוֹרָה: <B>מַבְכִּירוֹת.</B> בַּחוּרוֹת שֶׁלֹּא יָלְדוּ עַד עַכְשָׁיו: <B>אֵין חוֹשְׁשִׁין שֶׁמָּא בְנָהּ שֶׁל זוֹ בָא לוֹ אֵצֶל זוֹ.</B> דְּלֵחוּשׁ לְכֻלְּהוּ בִּסְפֵק בְּכוֹרוֹת, אֶלָּא וַדַּאי אוֹתָן הַכְּרוּכִין אַחַר הַמַּבְכִּירוֹת הָווּ בְּכוֹרוֹת וַדָּאִין, וְהַכְּרוּכִין אַחַר שֶׁאֵין מַבְכִּירוֹת הָווּ פְּשׁוּטִין וַדָּאִין. וַהֲלָכָה כְּרַבָּן שִׁמְעוֹן בֶּן גַּמְלִיאֵל: 

~ פרק ג - משנה ג
<B>עוֹשֶׂה מָקוֹם בְּקוֹפִיץ.</B> גָּרְסִינַן. וּבַגְּמָרָא [דַּף כה] מְפָרֵשׁ, תָּנֵי לְקוֹפִיץ, כְּלוֹמַר לְצֹרֶךְ מְקוֹמוֹ שֶׁל קוֹפִיץ {ה} תּוֹלֵשׁ שֵׂעָר שֶׁל צַוָּאר. וְאֵין כָּאן מִשּׁוּם לֹא תָגֹז בְּכוֹר צֹאנֶךָ {ו}, דִּתְלִישָׁה בַּיָּד לָאו גְּזִיזָה הִיא. אֲבָל בִּכְלִי וַדַּאי אָסוּר: <B>וְכֵן מֻתָּר לִתְלֹשׁ אֶת הַשֵּׂעָר.</B> וַאֲפִלּוּ לְכַתְּחִלָּה, לְהַרְאוֹת בּוֹ לְחָכָם מְקוֹם הַמּוּם. וַהֲלָכָה כְּרַבִּי יוֹסֵי בֶּן מְשֻׁלָּם: 

~ פרק ג - משנה ד
<B>עֲקַבְיָא בֶּן מַהֲלַלְאֵל מַתִּיר.</B> הַצֶּמֶר בַּהֲנָאָה לַכֹּהֵן: <B>וַחֲכָמִים אוֹסְרִים.</B> דְּאִי שָׁרֵית לֵיהּ צֶמֶר הַנּוֹשֶׁרֶת מֵחַיִּים אָתֵי לְאַשְׁהוֹיֵי לַבְּכוֹר כְּדֵי שֶׁתַּשִּׁיר צִמְרוֹ כָּל שָׁעָה, וְאָתֵי בָהּ לִידֵי תַקָּלָה שֶׁיִּגְזֹז וְיַעֲבֹד בּוֹ, וּפְסוּלֵי הַמֻּקְדָּשִׁין אֲסִירֵי בְגִזָּה וַעֲבוֹדָה דִּכְתִיב תִּזְבַּח וְאָכַלְתָּ בָּשָׂר, תִּזְבַּח וְלֹא גִזָּה: <B>לֹא בָזֶה הִתִּיר עֲקַבְיָא.</B> כְּלוֹמַר לֹא בָזֶה עֲקַבְיָא מַתִּיר וַחֲכָמִים אוֹסְרִים, דְּבִשְׁחָטוֹ דִּבְרֵי הַכֹּל שָׁרֵי, דְּמִגּוֹ דִמְהַנְּיָא שְׁחִיטָה לַצֶּמֶר הַמְחֻבָּר בּוֹ לְהַתִּירוֹ לְאַחַר שְׁחִיטָה מְהַנְּיָא נַמִּי לְתָלוּשׁ וּמֻנָּח בַּחַלּוֹן. וְלֹא נֶחְלְקוּ אֶלָּא בְמֵת, דְּאוֹתוֹ צֶמֶר הַמְחֻבָּר בּוֹ טָעוּן קְבוּרָה, עֲקַבְיָא מַתִּיר לַצֶּמֶר שֶׁנָּשַׁר מִמֶּנּוּ כְּשֶׁהוּא בַּחַיִּים, וַחֲכָמִים אוֹסְרִים, גְּזֵרָה שֶׁמָּא יַשְׁהֶנּוּ כְּדֵי לֵהָנוֹת בַּצֶּמֶר שֶׁנּוֹשֵׁר מִמֶּנּוּ כָּל שָׁעָה וְאָתֵי לְמֶעֱבַד בֵּיהּ גִּזָּה וַעֲבוֹדָה. וּפְסַק הַהֲלָכָה, דַּאֲפִלּוּ לְאַחַר שְׁחִיטָה צֶמֶר שֶׁנָּשַׁר מִמֶּנּוּ בַּחַיִּים אָסוּר: <B>צֶמֶר הַמְדֻבְלָל.</B> שֶׁלֹּא נִתְלַשׁ לְגַמְרֵי אֲבָל מְחֻבָּר הוּא עִם הַצֶּמֶר וְאֵינוֹ נוֹפֵל: <B>אֶת שֶׁנִּרְאֶה עִם הַגִּזָּה.</B> כְּשֶׁיִּשְׁחָטֶנּוּ וְגוֹזְזוֹ לְאַחַר שְׁחִיטָה, וִיהֵא הַצֶּמֶר הַמְדֻבְלָל נִבְלָל עִם שְׁאָר הַגִּזָּה וְאֵינוֹ נִרְאֶה כְמֻפְרָשׁ מִמֶּנָּה, מֻתָּר כִּשְׁאָר הַגִּזָּה: <B>וְשֶׁאֵינוֹ נִרְאֶה עִם הַגִּזָּה.</B> שֶׁיָּצָא חוּץ יוֹתֵר מִדַּאי וְנִכָּר לַכֹּל (שֶׁמְּדֻבְלָל) [שֶׁמֻּבְדָּל] מִן הַגִּזָּה: <B>אָסוּר.</B> כְּמִי שֶׁנָּשַׁר לְגַמְרֵי קֹדֶם שְׁחִיטָה. וּסְתָמָא כְרַבָּנָן {ט} דִּפְלִיגֵי עֲלֵיהּ דַּעֲקַבְיָא דְהִלְכָתָא כְוָתַיְהוּ: 

^ פרק ד

~ פרק ד - משנה א
<B>עַד כַּמָּה.</B> לְהִטַּפֵּל בִּבְכוֹר. לְהִתְעַסֵּק בְּגִדּוּלוֹ קֹדֶם שֶׁיִּתְּנֵהוּ לַכֹּהֵן: <B>בְּדַקָּה עַד שְׁלֹשִׁים יוֹם וּבְגַסָּה עַד חֲמִשִּׁים.</B> בַּגְּמָרָא יָלְפִינַן לַהּ מִדִּכְתִיב (שְׁמוֹת כב) מְלֵאָתְךָ וְדִמְעֲךָ לֹא תְאַחֵר בְּכוֹר בָּנֶיךָ תִּתֶּן לִי, וּסְמִיךְ לֵיהּ כֵּן תַּעֲשֶׂה לְשֹׁרְךָ לְצֹאנֶךָ, וְרָמִינַן שֹׁרְךָ הַמֻּקְדָּם בַּמִּקְרָא לִמְלֵאָתְךָ וְדִמְעֲךָ שֶׁהוּא מֻקְדָּם, וְצֹאנֶךָ הַמְאֻחָר לִבְכוֹר בָּנֶיךָ שֶׁהוּא מְאֻחָר {א}, וּמְלֵאָתְךָ וְדִמְעֲךָ שֶׁהֵם הַבִּכּוּרִים {ב} קְרֵבִים לַחֲמִשִּׁים יוֹם, שֶׁהַתְּבוּאָה מְבֻשֶּׁלֶת בְּפֶסַח {ג} וְאֵין מְבִיאִין בִּכּוּרִים עַד עֲצֶרֶת דִּכְתִיב (שָׁם כג) וְחַג הַקָּצִיר בִּכּוּרֵי מַעֲשֶׂיךָ, וּכְמוֹ שֶׁאַתָּה עוֹשֶׂה לִמְלֵאָתְךָ וְדִמְעֲךָ שֶׁאֵינְךָ מְבִיאָם אֶלָּא לְסוֹף חֲמִשִּׁים יוֹם, כֵּן תַּעֲשֶׂה לְשׁוֹרְךָ שֶׁלֹּא תְבִיאֶנּוּ עַד חֲמִשִּׁים יוֹם, וּכְדֶרֶךְ שֶׁאַתָּה עוֹשֶׂה לִבְכוֹר בָּנֶיךָ דִּכְתִיב בֵּיהּ (בְּמִדְבַּר יח) וּפְדוּיָו מִבֶּן חֹדֶשׁ תִּפְדֶּה, כֵּן תַּעֲשֶׂה לְצֹאנְךָ שֶׁלֹּא תְּבִיאֶנּוּ עַד שְׁלֹשִׁים יוֹם: <B>בְּדַקָּה שְׁלֹשָׁה חֳדָשִׁים.</B> לְפִי שֶׁטִּפּוּלָהּ מְרֻבֶּה, שֶׁשִּׁנֶּיהָ דַקּוֹת וְאֵינָהּ יְכוֹלָה לֶאֱכֹל עֵשֶׂב, וְאִם לֹא תִהְיֶה עִם אִמָּהּ תָּמוּת. וְאֵין הֲלָכָה כְּרַבִּי יוֹסֵי: <B>לֹא יִתְּנוֹ לוֹ.</B> דְּכֵיוָן דְּעַל יִשְׂרָאֵל רַמְיָא לְטַפֵּל בּוֹ חֲמִשִּׁים יוֹם וְאָמַר לוֹ כֹהֵן בְּתוֹךְ זְמַן זֶה תְּנֵהוּ לִי וְאֶרְעֶנּוּ, דּוֹמֶה כְמִי שֶׁשּׂוֹכְרוֹ, שֶׁהוּא מַצִּילוֹ מִן הַטֹּרַח עַל מְנָת שֶׁיִּתְּנֶנּוּ לוֹ וְלֹא לְכֹהֵן אַחֵר, וְדוֹמֶה לְכֹהֵן הַמְסַיֵּעַ בְּבֵית הַגְּרָנוֹת לָדוּשׁ וְלִזְרוֹת כְּדֵי שֶׁיִּתְּנוּ לוֹ הַתְּרוּמוֹת, וְתַנְיָא כֹהֲנִים וּלְוִיִּם הַמְסַיְּעִים בְּבֵית הַגְּרָנוֹת אֵין נוֹתְנִין לָהֶם תְּרוּמוֹת וּמַעַשְׂרוֹת. אֲבָל אִם הָיָה בַּעַל מוּם וְאָמַר לוֹ תֵּן לִי שֶׁאֹכְלֶנּוּ, הוֹאִיל וַחֲזִי לֵיהּ לֹא הָוֵי כְּכֹהֵן הַמְסַיֵּעַ בְּבֵית הַגְּרָנוֹת: <B>בֵּין תָּמִים בֵּין בַּעַל מוּם.</B> בֵּין בִּזְמַן הַמִּקְדָּשׁ וּבֵין עַכְשָׁיו, כָּל שָׁנָה דִידֵיהּ רַשַּׁאי לְקַיְּמוֹ. וּבְכוֹר בַּעַל מוּם יָלְפִינַן שֶׁהוּא נִתָּן לַכֹּהֵן וְאוֹכְלוֹ בְמוּמוֹ מִדִּכְתִיב (שָׁם) וּבְשָׂרָם יִהְיֶה לָּךְ, לְשׁוֹן רַבִּים, אֶחָד בְּכוֹר תָּם וְאֶחָד בְּכוֹר בַּעַל מוּם: 

~ פרק ד - משנה ב
<B>כָּל שְׁנֵים עָשָׂר חֹדֶשׁ.</B> מִשֶּׁנּוֹלַד: <B>לְאַחַר שְׁנָתוֹ.</B> כְּגוֹן בַּזְּמַן הַזֶּה דְּצָרִיךְ לְקַיְּמוֹ עַד שֶׁיִּפֹּל בּוֹ מוּם: <B>אֵינוֹ רַשַּׁאי לְקַיְּמוֹ אֶלָּא עַד שְׁלֹשִׁים יוֹם.</B> מִיּוֹם שֶׁנָּפַל בּוֹ הַמּוּם: 

~ פרק ד - משנה ג
<B>רַבִּי יְהוּדָה מַתִּיר.</B> בְּמוּמִין שֶׁבָּעַיִן מוֹדֶה רַבִּי יְהוּדָה דְּאָסוּר, מִפְּנֵי שֶׁהֵן מִשְׁתַּנִּים לְאַחַר מִיתָה, שֶׁמִּפְּנֵי צַעַר מִיתָה הָעַיִן מִשְׁתַּנָּה, וְאַף עַל גַּב דְּהַשְׁתָּא מִתְחֲזֵי מוּם קָבוּעַ אִי הֲוָה חָזֵי לֵיהּ מֵחַיִּים הֲוָה מִתְחֲזֵי עוֹבֵר, וְלֹא שָׁרֵי אֶלָּא בְמוּמִין שֶׁבַּגּוּף שֶׁאֵינָן מִשְׁתַּנִּים. וְרַבִּי מֵאִיר סָבַר גָּזְרִינַן {ח} מוּמִין שֶׁבַּגּוּף שֶׁאֵינָן מִשְׁתַּנִּים אַטּוּ מוּמִין שֶׁבָּעַיִן שֶׁהֵן מִשְׁתַּנִּים. וַהֲלָכָה כְּרַבִּי מֵאִיר: 

~ פרק ד - משנה ד
<B>מֻמְחֶה.</B> הוּא שֶׁנָּטַל רְשׁוּת מִן הַנָּשִׂיא {י} אוֹ מִבֵּית דִּין שֶׁל אֶרֶץ יִשְׂרָאֵל לְהַתִּיר בְּכוֹרוֹת. וְאַף עַל גַּב דִּבְעָלְמָא מִי שֶׁלָּמַד בַּתּוֹרָה [שֶׁבִּכְתָב וְ]שֶׁבְּעַל פֶּה וְיוֹדֵעַ לִסְבֹּר וּלְהַקִּישׁ וּלְהָבִין דָּבָר מִתּוֹךְ דָּבָר הוּא הַנִּקְרָא מֻמְחֶה, וּכְשֶׁהוּא נִכָּר וְיָדוּעַ וְיָצָא טִבְעוֹ אֵצֶל אַנְשֵׁי דּוֹרוֹ הוּא מֻמְחֶה לָרַבִּים, וְהוּא יָכוֹל לָדוּן יְחִידִי, וְאַף עַל גַּב דְּלֹא נָקַט רְשׁוּתָא מֵרֹאשׁ גּוֹלָה, לְעִנְיַן הֶתֵּר בְּכוֹרוֹת אֵינוֹ קָרוּי מֻמְחֶה, וְאֵינוֹ יָכוֹל לְהַתִּיר בְּכוֹרוֹת אֶלָּא אַחַר שֶׁיִּטֹּל רְשׁוּת מִבֵּית דִּין הַסְּמוּכִים בְּאֶרֶץ יִשְׂרָאֵל, וְאֵין רְשׁוּת רֹאשׁ הַגּוֹלָה מוֹעִיל בָּזֶה: <B>וִישַׁלֵּם מִבֵּיתוֹ.</B> וּכְשֶׁהוּא מְשַׁלֵּם לַכֹּהֵן נוֹתֵן רְבִיעַ דָּמָיו אִם הִיא בְהֵמָה דַקָּה, וַחֲצִי דָמָיו אִם הִיא גַסָּה. וּמִשּׁוּם הָכִי מְשַׁלֵּם מֶחֱצָה, דְמָמוֹן הַמֻּטָּל בְּסָפֵק חוֹלְקִים {יא}, דְּאִיכָּא לְמֵימַר אַפְסְדֵיהּ, דְּאִי לֹא הֲוָה שָׁרֵי לֵיהּ הַאי הֲוָה אָתֵי מֻמְחֶה גָּמוּר וְשָׁרֵי לֵיהּ וַהֲוָה אֲכִיל לֵיהּ וְהַשְׁתָּא בָעֵי קְבוּרָה, וְאִיכָּא לְמֵימַר לָאו מִידִי אַפְסְדֵיהּ, דְּדִלְמָא לֹא הֲוָה בֵיהּ מוּמָא, וּמֻמְחֶה גָמוּר לֹא הֲוָה שָׁרֵי לֵיהּ, וְשֶׁמָּא לֹא הֲוָה נָפֵיל בֵּיהּ מוּם קָבוּעַ לְעוֹלָם עַד שֶׁיָּמוּת. וְהַאי דְּלֹא מְשַׁלֵּם פַּלְגָּא לְדַקָּה כְמוֹ לְגַסָּה, מִפְּנֵי שֶׁיֵּשׁ טֹרַח גָּדוֹל לְגַדֵּל בְּהֵמָה דַקָּה וְזֶה שֶׁהִתִּיר הַבְּכוֹר הִצִּילוֹ לַכֹּהֵן מִן הַטֹּרַח הַגָּדוֹל שֶׁהָיָה לוֹ לְהִטַּפֵּל בָּהּ, דְּשֶׁמָּא אִם הֶרְאָהוּ לְאַחֵר לֹא הָיָה מַתִּירוֹ וְהָיָה לוֹ בוֹ טִפּוּל מְרֻבֶּה עַד שֶׁיִּפֹּל בּוֹ מוּם, לְהָכִי נָגְעוּ בָהּ דְּלֹא מְשַׁלֵּם אֶלָּא רְבִיעַ. וְרַמְבַּ"ם פֵּרְשָׁהּ בְּעִנְיָן אַחֵר. וְזֶה עִקָּר: <B>מַה שֶּׁעָשָׂה עָשׂוּי וִישַׁלֵּם מִבֵּיתוֹ.</B> לְמַאן דְּדָאִין דִּינָא דְגַרְמֵי {יב} חַיָּב לְשַׁלֵּם מִבֵּיתוֹ בִּשְׁבִיל שֶׁגָּרַם הֶפְסֵד לַחֲבֵרוֹ. וּמַאן דְּלֹא דָאִין דִּינָא דְגַרְמֵי מְפָרֵשׁ מַתְנִיתִין דַּוְקָא שֶׁנָּשָׂא וְנָתַן בַּיָּד {יג}. זִכָּה אֶת הַחַיָּב מַשְׁכַּחַת לַהּ כְּגוֹן שֶׁהָיָה לוֹ מַשְׁכּוֹן לַמַּלְוֶה וְזֶה פָּטַר אֶת הַלֹּוֶה וְנָטַל אֶת הַמַּשְׁכּוֹן בְּיָדוֹ מִיַּד הַמַּלְוֶה וְהֶחֱזִירוֹ לַלֹּוֶה. וְטִמֵּא אֶת הַטָּהוֹר נַמִּי מַשְׁכַּחַת לַהּ שֶׁנָּשָׂא וְנָתַן בַּיָּד, כְּגוֹן שֶׁהֵבִיאוּ לְפָנָיו טָהֳרוֹת לִשָּׁאֵל עֲלֵיהֶן וְאָמַר טְמֵאוֹת הֵן וְנָטַל שֶׁרֶץ אֶחָד וְהִגִּיעוֹ בָהֶן כְּדֵי שֶׁלֹּא יְהֵא בָהֶן עוֹד סָפֵק וְיַעַמְדוּ דְבָרָיו. וְטִהֵר אֶת הַטָּמֵא, כְּגוֹן שֶׁלָּקַח פֵּרוֹת טְהוֹרוֹת וְעֵרְבָן עִם פֵּרוֹת אֵלּוּ שֶׁטִּהֵר הוּא שֶׁלֹּא כַדִּין וְטִמְּאָן {יד}: <B>וְאִם הָיָה מֻמְחֶה לְבֵית דִּין.</B> שֶׁנָּטַל רְשׁוּת מִבֵּית דִּין: <B>פָּטוּר.</B> דְּלֹא מָצֵי לְמֵימַר לֵיהּ אַמַּאי דָּיְנַת לֵיהּ הוֹאִיל וְלֹא בְקִיאַת בְּדִינֵי: <B>הָאֵם שֶׁלָּהּ.</B> רֶחֶם שֶׁלָּהּ: <B>וְהֶאֱכִילָהּ רַבִּי טַרְפוֹן לִכְלָבִים.</B> שֶׁשָּׁאֲלוּ לוֹ עָלֶיהָ וְאָמַר טְרֵפָה וְהֶאֱכִילָהּ לִכְלָבִים: <B>שֶׁלֹּא תֵלֵד.</B> מִפְּנֵי שֶׁפָּרוֹת וַחֲזִירוֹת שֶׁלָּהֶן מְעֻלִּין מְאֹד וּמוֹכְרִים אוֹתָן בְּיֹקֶר, וְרוֹצִים שֶׁלֹּא יֵלְדוּ בְּמַלְכוּת אַחֶרֶת כְּדֵי שֶׁיִּהְיוּ צְרִיכִים לָהֶם, וְחוֹתְכִים הָאֵם שֶׁלָּהּ וְאֵינָהּ מֵתָה, הִלְכָּךְ לָאו טְרֵפָה הִיא: <B>הָלְכָה חֲמוֹרְךָ טַרְפוֹן.</B> הִפְסַדְתָּ חֲמוֹרְךָ, שֶׁאַתָּה צָרִיךְ לְמָכְרוֹ כְּדֵי לְשַׁלֵּם דְּמֵי הַפָּרָה לִבְעָלֶיהָ: <B>שֶׁמֻּמְחֶה אַתָּה.</B> חֲדָא וְעוֹד קָאָמַר לֵיהּ, חֲדָא דְטוֹעֶה בִּדְבַר מִשְׁנָה הוּא, דְּמַתְנִיתִין הִיא בְּאֵלּוּ טְרֵפוֹת נִטְּלָה הָאֵם שֶׁלָּהּ כְּשֵׁרָה, וְקַיְמָא לָן דְּטוֹעֶה בִּדְבַר מִשְׁנָה חוֹזֵר הַדִּין וְדָנִין אוֹתוֹ כָרָאוּי וְאֵינוֹ מְשַׁלֵּם {טו}. וְעוֹד, אִי נַמִּי בְּשִׁקּוּל הַדַּעַת טָעִיתָ דְּאִסּוּרְךָ אִסּוּר וְלֹא מָצֵית לְמִהְדַּר וְנִמְצָא שֶׁאַתָּה הִפְסַדְתּוֹ, אֲפִלּוּ הָכִי פָּטוּר אַתָּה, לְפִי שֶׁאַתָּה מֻמְחֶה. וְשִׁקּוּל הַדַּעַת, הַיְנוּ כְגוֹן תְּרֵי תַנָּאֵי אוֹ תְּרֵי אֲמוֹרָאֵי דִּפְלִיגֵי וְלֹא אִתְּמַר הִלְכָתָא לֹא כְמַר וְלֹא כְמַר, וְסוּגְיָן דְּעָלְמָא כְּחַד מִנַּיְהוּ, וַאֲזַל הוּא וַעֲבַד כְּאִידָךְ, מַה שֶּׁעָשָׂה עָשׂוּי וּמְשַׁלֵּם מִבֵּיתוֹ: 

~ פרק ד - משנה ה
<B>אֵין שׁוֹחֲטִין עַל פִּיו.</B> דְּדִלְמָא מִשּׁוּם אַגְרָא קָא שָׁרֵי לֵיהּ: <B>כְּאִילָא.</B> שֵׁם חָכָם הַדָּר בְּיַבְנֶה. וְחָסִיד הָיָה וְלֹא נֶחֱשַׁד בְּכָךְ. וּבֵין אָמַר לְהוּ תָמִים וּבֵין אָמַר לְהוּ בַּעַל מוּם הָיָה נוֹטֵל כָּל שְׂכָרוֹ: <B>אַרְבַּע אִסָּרוֹת בִּבְהֵמָה דַקָּה וּבְגַסָּה שִׁשָּׁה.</B> גַּסָּה נְפִישׁ טִרְחָא, לְהַשְׁלִיכָהּ לָאָרֶץ וְלִכְפּוֹתָהּ וְלִבְדֹּק מוּמָהּ, הִלְכָּךְ שְׂכָרָהּ מְרֻבֶּה: <B>בֵּין תָּמִים בֵּין בַּעַל מוּם.</B> וְאַף עַל גַּב דְּכִי אָמַר לֵיהּ תָּם הוּא לֹא אַהֲנֵי לֵיהּ וְלֹא מִידִי, נוֹטֵל שְׂכָרוֹ, דְּאִי לֹא שָׁקֵיל אַגְרָא אָתוּ לְמִחְשְׁדֵיהּ כִּי אָמַר בַּעַל מוּם הוּא {טז}. וּמִכָּאן דָּן הָרַמְבַּ"ם עַל הַשּׁוֹחֲטִים לָרַבִּים, שֶׁרָאוּי לָהֶם אוֹ שֶׁלֹּא יִטְּלוּ שָׂכָר כְּלָל אוֹ שֶׁיִּטְּלוּ שָׂכָר עַל הַנִּמְצָאוֹת נְבֵלָה אוֹ טְרֵפָה כְּמוֹ עַל הַנִּמְצָאוֹת כְּשֵׁרָה, דּוּמְיָא דְרוֹאֵי מוּמֵי הַבְּכוֹר: 

~ פרק ד - משנה ו
<B>הַנּוֹטֵל שָׂכָר לָדוּן דִּינָיו בְּטֵלִים.</B> דִּכְתִיב (דְּבָרִים ד) רְאֵה לִמַּדְתִּי אֶתְכֶם חֻקִּים וּמִשְׁפָּטִים כַּאֲשֶׁר צִוַּנִי ה', מָה אֲנִי בְּחִנָּם אַף אַתֶּם בְּחִנָּם {יח}. וּבְרַבָּנֵי אַשְׁכְּנַז רָאִיתִי שַׁעֲרוּרִיָּה {יט} בְּדָבָר זֶה, שֶׁלֹּא יֵבוֹשׁ הָרַב הַנִּסְמָךְ רֹאשׁ יְשִׁיבָה לִטֹּל עֲשָׂרָה זְהוּבִים כְּדֵי לִהְיוֹת חֲצִי שָׁעָה עַל כְּתִיבַת וּנְתִינַת גֵּט אֶחָד, וְהָעֵדִים הַחוֹתְמִים עַל הַגֵּט שְׁנֵי זְהוּבִים אוֹ זָהוּב לְכָל הַפָּחוֹת לְכָל אֶחָד, וְאֵין זֶה הָרַב בְּעֵינַי אֶלָּא גַזְלָן וְאַנָּס, לְפִי שֶׁהוּא יוֹדֵעַ שֶׁאֵין נוֹתְנִים בְּעִירוֹ גֵּט שֶׁלֹּא בִרְשׁוּתוֹ, וְנוֹתֵן הַגֵּט בְּעַל כָּרְחוֹ צָרִיךְ שֶׁיִּתֵּן לוֹ כָּל חֶפְצוֹ. וְחוֹשֵׁשׁ אֲנִי לְגֵט זֶה שֶׁהוּא פָּסוּל, דְּהָא תְנַן בְּמַתְנִיתִין הַנּוֹטֵל שָׂכָר לָדוּן דִּינָיו בְּטֵלִין. לְהָעִיד עֵדוּתוֹ בְּטֵלָה: <B>לְהַזּוֹת.</B> מִמֵּי חַטָּאת עַל טְמֵא מֵת: <B>לְקַדֵּשׁ.</B> לְעָרֵב {כ} אֵפֶר חַטָּאת בְּמַיִם חַיִּים אֶל כֶּלִי: <B>אֵפֶר מִקְלֶה.</B> אֵפֶר כִּירָה קְרוּיָה אֵפֶר מִקְלֶה. כְּלוֹמַר אֵפֶר בְּעָלְמָא שֶׁאֵין בָּהּ קְדֻשָּׁה: <B>אֲבָל אִם הָיָה.</B> זֶה רוֹאֶה הַבְּכוֹרוֹת, אוֹ זֶה הַדַּיָּן אוֹ הָעֵד אוֹ הַמְקַדֵּשׁ, כֹּהֵן, וְהֶעֱבִירוֹ הַמּוֹלִיכוֹ עִמּוֹ בִּמְקוֹם טֻמְאָה וְטִמְּאָהוּ מִתְּרוּמָתוֹ, וּמַפְסִידוֹ שֶׁצָּרִיךְ לִקְנוֹת חֻלִּין וְלֶאֱכֹל וּדְמֵי חֻלִּין יְקָרִים מִדְּמֵי תְרוּמָה, שֶׁהַחֻלִּין רְאוּיִין לַכֹּל וּתְרוּמָה אֵינָהּ רְאוּיָה אֶלָּא לְכֹהֲנִים טְהוֹרִים: <B>מַאֲכִילוֹ.</B> זֶה הַמּוֹלִיכוֹ, וּמַשְׁקֵהוּ וְסָכוֹ: <B>וְנוֹתֵן לוֹ שְׂכָרוֹ כְפוֹעֵל.</B> אִם הָיָה רָגִיל בִּמְלָאכָה כְבֵדָה וְקָשָׁה וּמַרְוִיחַ בָּהּ הַרְבֵּה, אוֹמְדִים כַּמָּה אָדָם כָּזֶה רוֹצֶה לִטֹּל פָּחוֹת מִמַּה שֶּׁהָיָה מַרְוִיחַ בִּמְלָאכָה כְבֵדָה וּלְהִתְעַסֵּק בִּמְלָאכָה זוֹ שֶׁהִיא קַלָּה {כג}, וְכָךְ נוֹתֵן לוֹ. וְכֵן מֻתָּר לְכָל דַּיָּן לִטֹּל שְׂכַר בַּטָּלָה כְּשֶׁהַבַּטָּלָה נִכֶּרֶת וּמְפֻרְסֶמֶת, וְלוֹקֵחַ מִשְּׁנֵי בַעֲלֵי הַדִּין בְּשָׁוֶה. וְיוֹתֵר מִזֶּה אָסוּר: 

~ פרק ד - משנה ז
<B>הֶחָשׁוּד עַל הַבְּכוֹרוֹת.</B> כֹּהֵן הֶחָשׁוּד לְהַטִּיל מוּם בַּבְּכוֹר: <B>בְּשַׂר צְבָאִים.</B> שֶׁאָדֹם הוּא וּמַחֲלִיף בִּבְשַׂר עֵגֶל, וְזִמְנִין דִּמְזַבֵּן בְּכוֹר עֵגֶל תָּמִים וְאוֹמֵר שֶׁבְּשַׂר צְבִי הוּא, דְּאֵין לָחוּשׁ לִבְכוֹרָה: <B>וְלֹא עוֹרוֹת שֶׁאֵינָן עֲבוּדִים.</B> אֲבָל עֲבוּדִים זָבְנִינַן מִנֵּיהּ, דְּאִי אִיתָא דִּבְכוֹר הֲוָה לֹא הֲוָה טָרַח בֵּיהּ, סָבַר שָׁמְעֵי בֵי רַבָּנָן וּמַפְסְדֵי לֵיהּ מִנַּאי {כד}: <B>לוֹקְחִים מִמֶּנּוּ עוֹרוֹת שֶׁל נְקֵבָה.</B> דְּמֵידַע יְדִיעֵי. וְתַנָּא קַמָּא דְּאָסַר, סָבַר דִּלְמָא חָתֵיךְ לְזַכְרוּתֵיהּ וַעֲבִיד בֵּיהּ כְּמִין נַקְבוּת, וְכִי מְשַׁיְּלֵי לֵיהּ מַה חִתּוּךְ זֶה {כה} שֶׁבִּמְקוֹם נַקְבוּת, אוֹמֵר עַכְבָּרִים אֲכָלוּהוּ. וְאֵין הֲלָכָה כְּרַבִּי אֱלִיעֶזֶר: <B>מְלֻבָּן וְצוֹאִי.</B> פֵּרְשׁוּ בַגְּמָרָא דִמְלֻבָּן מִצּוֹאִי קָאָמַר, כְּלוֹמַר מְרֻחָץ מִצּוֹאָתוֹ. וְלֹא אָמְרִינַן אִי דִבְכוֹר הוּא לֹא מַפְסִיד טִרְחֵיהּ וְלֹא מְלַבֵּן לֵיהּ דְּסָבַר שָׁמְעֵי רַבָּנָן וּמַפְסְדֵי לֵיהּ מִנַּאי, דְּכֵיוָן דְּטִרְחֵיהּ זוּטָא הוּא טָרַח וּמְלַבֵּן לֵיהּ וְלֹא קָפֵיד עֲלֵיהּ: <B>אֲבָל לוֹקְחִין מִמֶּנּוּ טָווּי וּבְגָדִים.</B> דְּאִי דִבְכוֹר הוּא כֻלֵּי הַאי לֹא טָרַח בְּהוּ, דְּקָפֵיד אַטִּרְחֵיהּ דִּלְמָא מַפְסְדֵי לֵיהּ מִנֵּיהּ: <B>טָווּי וּבְגָדִים.</B> לָאו בְּגָדִים מַמָּשׁ קָאָמַר. דְּהַשְׁתָּא טָווּי גְּרֵידָא לוֹקְחִין מִמֶּנּוּ, בְּגָדִים אֲרוּגִים מִבַּעְיָא. אֶלָּא בְגָדִים הַיְנוּ לְבָדִים עֲשׂוּיִים מִצֶּמֶר שֶׁאֵינָן טְווּיִין: 

~ פרק ד - משנה ח
<B>הֶחָשׁוּד עַל הַשְּׁבִיעִית.</B> לִזְרֹעַ אוֹ לַעֲשׂוֹת סְחוֹרָה בִּסְפִיחֵי שְׁבִיעִית: <B>סָרָק.</B> מְתֻקָּן בְּמַסְרֵק. דְּכֵיוָן דְּטִרְחֵיהּ זוּטָא לֹא קָפֵיד: <B>אָרִיג.</B> לָאו אָרִיג מַמָּשׁ. דְּהַשְׁתָּא טָווּי שָׁרֵי אָרִיג מִבַּעְיָא, הֲרֵי בָא לִכְלַל טָווּי קֹדֶם לָכֵן. אֶלָּא אָרִיג הַיְנוּ כְעֵין שַׁרְשְׁרוֹת שֶׁעוֹשִׂין מִפִּשְׁתָּן שֶׁלֹּא נִטְוָה מֵעוֹלָם: 

~ פרק ד - משנה ט
<B>אֲפִלּוּ מַיִם וּמֶלַח.</B> מִשּׁוּם קְנָס: <B>כֹּל שֶׁיֶּשׁ בּוֹ זִקַּת תְּרוּמוֹת.</B> כָּל דָּבָר שֶׁתְּרוּמָה נוֹהֶגֶת בּוֹ. וְכָל, לַאֲתוֹיֵי קִרְבֵי דָגִים שֶׁמְּעָרְבִין בָּהֶן שֶׁמֶן זַיִת, שֶׁיֵּשׁ בּוֹ זִיקַת תְּרוּמָה. וַהֲלָכָה כְּרַבִּי שִׁמְעוֹן: 

~ פרק ד - משנה י
<B>אֵינוֹ חָשׁוּד עַל הַמַּעַשְׂרוֹת.</B> וְלוֹקְחִים מִמֶּנּוּ תְבוּאָה בִּשְׁאָר שְׁנֵי הַשָּׁבוּעַ, וְאֵין מְעַשְּׂרִין מֵהֶן וַדַּאי אֶלָּא דְמַאי. וְטַעֲמָא דְחָשׁוּד עַל הַשְּׁבִיעִית אֵין חָשׁוּד עַל הַמַּעַשְׂרוֹת וְחָשׁוּד עַל הַמַּעַשְׂרוֹת אֵין חָשׁוּד עַל הַשְּׁבִיעִית, לְפִי שֶׁיֵּשׁ בְּכָל אֶחָד מֵהֶן חֹמֶר שֶׁאֵינוֹ בַּחֲבֵרוֹ, שְׁבִיעִית אֵינָהּ צְרִיכָה לְהֵאָכֵל לִפְנִים מֵחוֹמַת יְרוּשָׁלַיִם, וּמַעֲשֵׂר שֵׁנִי אֵינוֹ נֶאֱכָל אֶלָּא לִפְנִים מִן הַחוֹמָה, הִלְכָּךְ אִיכָּא דַחֲמִיר לֵיהּ עֹנֶשׁ מַעֲשֵׂר מֵעֹנֶשׁ שְׁבִיעִית. וּמַעֲשֵׂר אִית לֵיהּ פִּדְיוֹן, וּשְׁבִיעִית כֵּיוָן שֶׁנֶּאֶסְרָה אֵין לָהּ פִּדְיוֹן, הִלְכָּךְ אִיכָּא דַחֲמִיר עֲלֵיהּ שְׁבִיעִית מִמַּעֲשֵׂר: <B>הֶחָשׁוּד עַל זֶה וְעַל זֶה.</B> כֵּיוָן דְּחָשׁוּד אַדְּאוֹרַיְתָא כָּל שֶׁכֵּן דְּחָשׁוּד עַל הַטָּהֳרוֹת, דְּמִדְּרַבָּנָן הוּא שֶׁיְּהֵא אָדָם אוֹכֵל חֻלִּין בְּטָהֳרָה {לג}: <B>וְיֵשׁ שֶׁחָשׁוּד עַל הַטָּהֳרוֹת.</B> דְּרַבָּנָן, וְאֵינוֹ חָשׁוּד לִשְׁבִיעִית וּמַעַשְׂרוֹת. דְּמַאן דְּחָשׁוּד אַדְּרַבָּנָן לֹא חָשׁוּד אַדְּאוֹרַיְתָא: 

^ פרק ה

~ פרק ה - משנה א
<B>כָּל פְּסוּלֵי הַמֻּקְדָּשִׁין.</B> קָדָשִׁים שֶׁנָּפַל בָּהֶם מוּם, אִם מוֹכְרִין אוֹתָן בְּיֹקֶר, טוֹבַת הֲנָאָה לַהֶקְדֵּשׁ הוּא {א}. הִלְכָּךְ נִמְכָּרִים בָּאִטְלִיז, דְּהַיְנוּ שׁוּק שֶׁמּוֹכְרִים בּוֹ שְׁאָר בְּשַׂר חֻלִּין וְשָׁם נִמְכָּר בְּיֹקֶר: <B>וְנִשְׁקָלִין בְּלִטְרָא.</B> לְהִמָּכֵר כְּדֶרֶךְ שֶׁהַקַּצָּבִים מוֹכְרִים בְּשַׂר חֻלִּין. דְּמִתּוֹךְ שֶׁיְּכוֹלִים לִמְכֹּר בְּיֹקֶר מוֹסִיפִים בַּדָּמִים כְּשֶׁפּוֹדִים אוֹתָם מִן הַהֶקְדֵּשׁ: <B>חוּץ מִן הַבְּכוֹר וּמִן הַמַּעֲשֵׂר.</B> שֶׁאִם נִמְכָּרִים בְּיֹקֶר הֲנָאָתָן לַבְּעָלִים. בְּכוֹר הֲנָאָתוֹ לַכֹּהֵן, דִּבְשַׂר בְּכוֹר נֶאֱכָל לְכָל אָדָם וְהַכֹּהֵן מוֹכְרוֹ וְנוֹטֵל דָּמָיו, וְלַכֹּהֵן קָרֵי בְּעָלִים שֶׁל בְּכוֹר {ג}. וּמִשּׁוּם הֲנָאַת הֶדְיוֹט לֹא מְזַלְזְלִינַן בַּקָּדָשִׁים לִנְהֹג בָּהֶן מִנְהַג חֻלִּין לְמָכְרָן בָּאִטְלִיז, אֶלָּא בְּבֵיתוֹ, וְאַף עַל פִּי שֶׁלֹּא יִקְפְּצוּ עֲלֵיהֶם בְּנֵי אָדָם כָּל כָּךְ. וְאֵין נִשְׁקָלִים בְּלִטְרָא אֶלָּא בְאֹמֶד, וְאִם יַפְסִיד לֵית לָן בָּהּ: <B>וְשׁוֹקְלִין מָנָה כְנֶגֶד מָנָה בַּבְּכוֹר.</B> שֶׁאִם יֵשׁ לוֹ חֲתִיכַת בְּשַׂר חֻלִּין שֶׁנִּשְׁקְלָה בְּלִטְרָא יָכוֹל לִשְׁקֹל בְּשַׂר בְּכוֹר כְּנֶגְדָּהּ. אֲבָל מַעֲשֵׂר אֵין שׁוֹקְלִים מָנָה כְּנֶגֶד מָנָה, דְּמֵחֲזֵי כְאִלּוּ מוֹכְרוֹ, וּבֶהֱמַת מַעֲשֵׂר אָסוּר לְמָכְרָהּ כְּלָל מִשּׁוּם דְּלֹא כְתִיב בָּהּ לֹא יִפָּדֶה כְּדֶרֶךְ שֶׁכָּתוּב בַּבְּכוֹר אֶלָּא לֹא יִגָּאֵל {ה}, וְשָׁנִינוּ בְּסִפְרִי בְּכוֹר שֶׁנֶּאֱמַר בּוֹ לֹא יִפָּדֶה, הוּא נִמְכָּר, מַעֲשֵׂר שֶׁנֶּאֱמַר בּוֹ לֹא יִגָּאֵל אֵינוֹ נִמְכָּר לֹא חַי וְלֹא שָׁחוּט {ו} וְלֹא תָמִים וְלֹא בַעַל מוּם: 

~ פרק ה - משנה ב
<B>לֹא יִמָּנֶה יִשְׂרָאֵל עִם הַכֹּהֵן.</B> לֶאֱכֹל עִמּוֹ בַּחֲבוּרָה מִבְּשַׂר בְּכוֹר בַּעַל מוּם. שֶׁאֵין נִמְנִין עַל הַבְּכוֹר אֶלָּא חֲבוּרָה שֶׁכֻּלָּהּ כֹּהֲנִים, דִּכְתִיב (בְּמִדְבַּר יח) וּבְשָׂרָם יִהְיֶה לָּךָ כַּחֲזֵה הַתְּנוּפָה וּכְשׁוֹק הַיָּמִין, מָה חָזֶה וְשׁוֹק כֹּהֲנִים אִין יִשְׂרָאֵל לֹא, אַף בְּכוֹר בֵּין תָּמִים בֵּין בַּעַל מוּם כֹּהֲנִים אִין יִשְׂרָאֵל לֹא: <B>וּבֵית הִלֵּל מַתִּירִין וַאֲפִלּוּ נָכְרִי.</B> דִּכְתִיב (דְּבָרִים יב) כַּצְּבִי וְכָאַיָּל, מַה צְּבִי וְאַיָּל אֲפִלּוּ נָכְרִי, אַף בְּכוֹר נַמִּי. וּקְרָא דִּכְתִיב (בְּמִדְבַּר יח) וּבְשָׂרָם יִהְיֶה לָּךָ כַּחֲזֵה הַתְּנוּפָה וּכְשׁוֹק הַיָּמִין, בִּבְכוֹר תָּמִים דַּוְקָא מִשְׁתַּעֵי {ז}: <B>שֶׁאֲחָזוֹ דָם.</B> חֹלִי שֶׁהוּא מִסְתַּכֵּן בּוֹ מֵרִבּוּי הַדָּם: <B>אֵין מַקִּיזִין לוֹ דָם.</B> וַאֲפִלּוּ בְּמָקוֹם שֶׁאֵינוֹ עוֹשֶׂה בּוֹ מוּם. דְּמִתּוֹךְ שֶׁאָדָם בָּהוּל עַל מָמוֹנוֹ, אִי שָׁרֵית לֵיהּ בְּמָקוֹם שֶׁאֵין עוֹשֶׂה בוֹ מוּם אָתֵי לְמֶעֱבַד בְּמָקוֹם שֶׁעוֹשֶׂה בּוֹ מוּם: <B>וּבִלְבַד שֶׁלֹּא יַעֲשֶׂה בוֹ מוּם.</B> שֶׁלֹּא יִסְדֹּק רֹאשׁ אָזְנוֹ אוֹ נִיב שְׂפָתָיו בְּמָקוֹם שֶׁלֹּא יוּכַל לַחֲזֹר וּלְהֵרָפֵא. דְּסָבְרֵי רַבָּנָן כָּל שֶׁכֵּן דְּאִי לֹא שָׁרֵית לֵיהּ בְּמָקוֹם שֶׁאֵין בּוֹ מוּם אָתֵי לְמֶעֱבַד אֲפִלּוּ בְּמָקוֹם שֶׁיֵּשׁ בּוֹ מוּם: <B>לֹא יִשָּׁחֵט עָלָיו.</B> הוֹאִיל וְהוּא הִטִּילוֹ. עַד שֶׁיִּפֹּל בּוֹ מוּם אַחֵר: <B>יַקִּיז.</B> אַף בְּמָקוֹם שֶׁעוֹשֶׂה בּוֹ מוּם, אִם הוּא צָרִיךְ לְהַקִּיז מֵאוֹתוֹ אֵבָר. וְלֹא יַנִּיחֶנּוּ שֶׁיָּמוּת. וְאַף עַל פִּי שֶׁהוּא הִטִּיל הַמּוּם בְּיָדָיו יִשָּׁחֵט עָלָיו. וַהֲלָכָה כְּרַבִּי שִׁמְעוֹן: 

~ פרק ה - משנה ג
<B>הַצּוֹרֵם.</B> הַפּוֹגֵם. וּבְכֹהֵן אַיְרֵי, שֶׁפּוֹגֵם אֹזֶן הַבְּכוֹר כְּדֵי שֶׁיִּהְיֶה חֻלִּין בְּיָדוֹ: <B>הֲרֵי זֶה לֹא יִשָּׁחֵט עוֹלָמִית.</B> וַאֲפִלּוּ נָפַל בּוֹ מוּם אַחֵר. מִשּׁוּם קְנָס, לְפִי שֶׁעָבַר וְהִטִּיל מוּם בַּקָּדָשִׁים. שֶׁהַמַּטִּיל מוּם בַּקָּדָשִׁים סוֹפֵג אֶת הָאַרְבָּעִים, וַאֲפִלּוּ עָשָׂה מוּם בְּבַעַל מוּם {ט}. דִּכְתִיב (וַיִּקְרָא כב) כָּל מוּם לֹא יִהְיֶה {י} בּוֹ, קָרֵי בֵּיהּ לֹא יְהַיֶּה בּוֹ, שֶׁלֹּא יַטִּיל בּוֹ מוּם. וּמִדַּהֲוָה לֵיהּ לְמִכְתַּב מוּם וְכָתַב כָּל מוּם, לְרַבּוֹת אֲפִלּוּ בַּעַל מוּם שֶׁלֹּא יַטִּיל בּוֹ מוּם: <B>כְּשֶׁיִּוָּלֵד לוֹ מוּם אַחֵר יִשְׁחֹט עָלָיו.</B> וַאֲפִלּוּ בְאוֹתוֹ מוּם עַצְמוֹ, אִם מֵת הַמַּטִּיל אֶת הַמּוּם, בְּנוֹ שׁוֹחֵט אַחֲרָיו עַל אוֹתוֹ הַמּוּם. דִּלְדִידֵיהּ קָנְסוּ רַבָּנָן, לִבְרֵיהּ לֹא קָנְסוּ רַבָּנָן. וְכֵן הֲלָכָה: <B>וּשְׂעָרוֹ מְדֻלְדָּל.</B> לְפִי שֶׁלֹּא נִגְזַז מֵעוֹלָם: <B>קַסְדּוֹר.</B> מְמֻנֶּה מֵהַמֶּלֶךְ: <B>מַה טִּיבוֹ שֶׁל זֶה.</B> שֶׁהִנִּיחוּהוּ לְהַזְקִין כָּל כָּךְ: <B>פִּגְיוֹן.</B> סַכִּין שֶׁיֵּשׁ לוֹ שְׁתֵּי פִּיּוֹת קָרוּי פִּגְיוֹן: <B>וְהִתִּירוּהוּ.</B> אַף עַל פִּי שֶׁהַנָּכְרִי נִתְכַּוֵּן לְהַטִּיל בּוֹ מוּם, כֵּיוָן דְּשֶׁלֹּא מִדַּעַת יִשְׂרָאֵל עָשָׂה, שֶׁלֹּא נִתְכַּוֵּן לַעֲשׂוֹת נַחַת רוּחַ לְיִשְׂרָאֵל {יא}: <B>רָאָה שֶׁהִתִּירוּ וְהָלַךְ וְצָרַם בְּאָזְנֵי בְכוֹרוֹת אֲחֵרִים.</B> כְּדֵי לַעֲשׂוֹת נַחַת רוּחַ לְיִשְׂרָאֵל. נַעֲשָׂה כְאִלּוּ אָמַר לוֹ יִשְׂרָאֵל שֶׁיַּעֲשֵׂהוּ וְאָסוּר: <B>הָיוּ תִינוֹקוֹת מְשַׂחֲקִים.</B> וּצְרִיכָא לְאַשְׁמְעִינַן קַסְדּוֹר נָכְרִי וְתִינוֹקוֹת. דְּאִי אַשְׁמוֹעִינַן קַסְדּוֹר, הֲוָה אֲמֵינָא בְנָכְרִי הוּא דְשָׁרֵי דְּלֵיכָּא לְמִגְזַר דִּלְמָא אָתֵי לְמִסְרַךְ וְלִלְמֹד לְהַטִּיל מוּם בַּקָּדָשִׁים, דְּסִרְכֵיהּ דְּנָכְרִי לֹא אִכְפַּת לָן שֶׁהֲרֵי נָהוּג הוּא בְאִסּוּרִין {יב}, אֲבָל קָטָן דְּאִי שָׁרֵית לֵיהּ אָתֵי לְמִסְרַךְ אֵימָא לֹא. וְאִי אַשְׁמוֹעִינַן תִּינוֹקוֹת הֲוָה אֲמֵינָא תִינוֹק הוּא דְּשָׁרוּ רַבָּנָן, דְּמַאן דְּחָזֵי לֹא אָתֵי לְמֵימַר נַמִּי אִי הֲוָה שָׁדֵי בֵיהּ גָּדוֹל מוּמָא הֲוָה מִשְׁתְּרֵי, דְּקָטָן בְּגָדוֹל לֹא מִחַלַּף, אֲבָל נָכְרִי גָדוֹל דְּאָתֵי לְאִחַלּוֹפֵי בְגָדוֹל יִשְׂרָאֵל אֵימָא לֹא, צְרִיכֵי: <B>כֹּל שֶׁהוּא לְדַעְתּוֹ אָסוּר.</B> לַאֲתוֹיֵי גְרָמָא {יג}. כְּגוֹן שֶׁיּוֹלִיךְ הַבְּהֵמָה בְּמָקוֹם שֶׁיֵּשׁ בּוֹ בַּרְזֶל כְּדֵי שֶׁתִּכָּשֵׁל בּוֹ וְיִפֹּל בָּהּ מוּם: <B>וְשֶׁלֹּא לְדַעְתּוֹ מֻתָּר.</B> לַאֲתוֹיֵי אִם הָיָה יִשְׂרָאֵל מֵסִיחַ לְפִי תֻּמּוֹ {יד} וְאוֹמֵר בִּפְנֵי הַנָּכְרִי בְּכוֹר זֶה אִם נָפַל בּוֹ מוּם הָיִינוּ אוֹכְלִים אוֹתוֹ, וְשָׁמַע הַנָּכְרִי וְהִטִּיל בּוֹ מוּם, מֻתָּר: 

~ פרק ה - משנה ד
<B>הָיָה בְכוֹר רוֹדְפוֹ כוּ' הֲרֵי זֶה יִשְׁחֹט עָלָיו.</B> וְלֹא שָׁנוּ אֶלָּא שֶׁבְּעָטוֹ בִּשְׁעַת רְדִיפָה, אֲבָל שֶׁלֹּא בִּשְׁעַת רְדִיפָה לֹא {טז}: <B>הָרְאוּיִין לָבֹא בִידֵי אָדָם.</B> שֶׁיֵּשׁ לוֹמַר אָדָם הִטִּילָם בּוֹ. כְּגוֹן נִסְמֵית עֵינוֹ, נִקְטְעָה יָדוֹ, נִסְדְּקָה אָזְנוֹ {יז}: <B>רוֹעִים יִשְׂרָאֵל נֶאֱמָנִים.</B> יִשְׂרָאֵל הָרוֹעֶה בְּהֶמְתּוֹ שֶׁל כֹּהֵן נֶאֱמָן לוֹמַר עַל הַמּוּמִין שֶׁנָּפְלוּ בִּבְהֶמְתּוֹ שֶׁל כֹּהֵן שֶׁמֵאֲלֵיהֶם אֵרְעוּ וְיֹאכְלֶנּוּ בְּעָלָיו הַכֹּהֵן בְּמוּמוֹ. וְלֹא חָשְׁדִינַן לֵיהּ שֶׁמָּא עַל יְדֵי אָדָם בָּא זֶה הַמּוּם בְּכַוָּנָה וְרוֹעֶה זֶה מְשַׁקֵּר וּבָא לְהַתִּירוֹ כְּדֵי שֶׁיִּשְׁחָטֶנּוּ רַבּוֹ כֹּהֵן וְיַאֲכִילֶנּוּ מִמֶּנּוּ, שֶׁהַיִּשְׂרָאֵל מֻתָּר לֶאֱכֹל מִן הַבְּכוֹר בַּעַל מוּם כְּשֶׁהַכֹּהֵן נוֹתֵן לוֹ מִמֶּנּוּ, בְּהָכִי לֹא חָשְׁדִינַן לֵיהּ, דְּלִלְגִימָה מֻעֶטֶת כָּזוֹ לֹא חָיְשִׁינַן שֶׁיְּשַׁקֵּר הָרוֹעֶה וְיַעֲבֹר עֲבֵרָה בַּעֲבוּר הֲנָאַת לְגִימָה בִּלְבַד: <B>רוֹעִים כֹּהֲנִים.</B> רוֹעִים שֶׁהֵם כֹּהֲנִים: <B>אֵין נֶאֱמָנִים.</B> כְּשֶׁרוֹעִים בְּהֶמְתָּן שֶׁל יִשְׂרָאֵל. דְּנֶחֱשָׁד הַאי כֹּהֵן רוֹעֶה שֶׁהוּא עַצְמוֹ הִטִּיל בּוֹ מוּם, דְּמֵימַר אָמַר הַאי רוֹעֶה, לֹא שָׁבֵיק רַבִּי לְדִידִי וְיַהֲבֵיהּ לְכֹהֵן אַחֲרִינָא. וְהוּא הַדִּין דְּכֹהֵן רוֹעֶה {יח} אֵין נֶאֱמָן לְהָעִיד עַל הַבְּכוֹר שֶׁל כֹּהֵן אַחֵר, דְּחָיְשִׁינַן לְגוֹמְלִים, דְּסָבַר אֲעִידֶנּוּ עַכְשָׁיו וִיהֵא גוֹמֵל לִי כְּשֶׁיִּתֵּן לִי יִשְׂרָאֵל בְּכוֹר תָּם וְאַטִּיל בּוֹ מוּם וְיָבֹא כֹהֵן זֶה וִיעִידֵנִי שֶׁמֵּאֵלָיו נָפַל בּוֹ מוּם: רַבָּן שִׁמְעוֹן בֶּן גַּמְלִיאֵל אוֹמֵר נֶאֱמָן הוּא עַל שֶׁל חֲבֵרוֹ וְאֵינוֹ נֶאֱמָן עַל שֶׁל עַצְמוֹ. רַבָּן שִׁמְעוֹן בֶּן גַּמְלִיאֵל פָּלֵיג אַתַּנָּא קַמָּא, וְסָבַר דְּלֹא נֶחְשְׁדוּ כֹהֲנִים אֶלָּא עַל בְּכוֹר עַצְמוֹ שֶׁכְּבָר נְתָנוֹ לוֹ יִשְׂרָאֵל, אֲבָל עַל שֶׁל חֲבֵרוֹ בֵּין רַבּוֹ בֵּין אַחֵר לֹא נֶחְשְׁדוּ עָלָיו: <B>רַבִּי מֵאִיר אוֹמֵר כָּל הֶחָשׁוּד עַל דָּבָר לֹא דָנוֹ וְלֹא מְעִידוֹ.</B> וְאִיכָּא בֵּין רַבִּי מֵאִיר לְתַנָּא קַמָּא, דִּלְרַבִּי מֵאִיר בְּכוֹר כֹּהֵן שֶׁנָּפַל בּוֹ מוּם צָרִיךְ שְׁנַיִם מִן הַשּׁוּק לְהָעִיד עָלָיו, וְעֵד אֶחָד אֲפִלּוּ שֶׁאֵינוֹ כֹהֵן אֵין מוֹעִיל בּוֹ {יט}. וּלְתַנָּא קַמָּא דַּוְקָא כֹהֵן אֵינוֹ נֶאֱמָן לְהָעִיד עַל בְּכוֹרוֹ שֶׁל כֹּהֵן, דְּחָיְשִׁינַן לְגוֹמְלִים, אֲבָל שֶׁאֵינוֹ כֹהֵן אֲפִלּוּ אֶחָד מֵעִיד נֶאֱמָן לְהַתִּירוֹ. וְרַבָּן שִׁמְעוֹן בֶּן גַּמְלִיאֵל אוֹמֵר אֲפִלּוּ בָנָיו וּבְנֵי בֵיתוֹ שֶׁל כֹּהֵן נֶאֱמָנִים, דְּדַוְקָא אִיהוּ גוּפֵיהּ עַל שֶׁל עַצְמוֹ אֵינוֹ נֶאֱמָן. וְאִשְׁתּוֹ נַמִּי אֵינָהּ נֶאֱמֶנֶת מִפְּנֵי שֶׁהִיא כְגוּפוֹ. וַהֲלָכָה כְּרַבָּן שִׁמְעוֹן בֶּן גַּמְלִיאֵל {כא}: 

~ פרק ה - משנה ה
<B>הֶרְאֵיתִי בְכוֹר זֶה.</B> לְחָכָם, וְאָמַר לִי שֶׁמּוּם קָבוּעַ הוּא, וְשׁוֹחֲטוֹ, וּבִלְבַד שֶׁיִּהְיוּ לוֹ עֵדִים שֶׁלֹּא הִטִּילוֹ בוֹ. שֶׁהַכֹּהֲנִים חֲשׁוּדִים לְהַטִּיל מוּם בַּבְּכוֹר כְּדֵי לְמָכְרוֹ וּלְהַאֲכִילוֹ כְּחֻלִּין, אֲבָל אֵין חֲשׁוּדִין לֶאֱכֹל קָדָשִׁים תְּמִימִים בַּחוּץ {כב} וְלוֹמַר עַל מוּם עוֹבֵר שֶׁהוּא קָבוּעַ. וְכֹהֵן שֶׁהוּא מֻמְחֶה נֶאֱמָן לָדוּן עַל מוּם הַבְּכוֹר שֶׁהוּא קָבוּעַ וּלְהַתִּירוֹ. וְכֵן נֶאֱמָן הַכֹּהֵן לוֹמַר בְּכוֹר זֶה נָתַן לִי יִשְׂרָאֵל {כג} בְּמוּמוֹ, שֶׁהוּא עָשׂוּי לְהִגָּלוֹת אִם נְתָנוֹ לוֹ יִשְׂרָאֵל בְּמוּמוֹ אִם לָאו, וּמִלְּתָא דַעֲבִידָא לְאִגַּלּוֹיֵי לֹא מְשַׁקְּרֵי בָהּ אֱינָשֵׁי: <B>הַכֹּל נֶאֱמָנִים עַל מוּמֵי הַמַּעֲשֵׂר.</B> הַכֹּהֲנִים חַיָּבִים לְהַפְרִישׁ מַעֲשַׂר בְּהֵמָה כְּיִשְׂרָאֵל. וְהַכֹּל נֶאֱמָנִים לוֹמַר עַל מוּם שֶׁנַּעֲשָׂה בְּבֶהֱמַת מַעֲשֵׂר דְּשֶׁלֹּא בְּכַוָּנָה הָיָה, וַאֲפִלּוּ הַבְּעָלִים. מִגּוֹ דְאִי בָעֵי שָׁדֵי בֵיהּ מוּמָא בְכֻלֵּיהּ עֶדְרֵיהּ קֹדֶם שֶׁיְּעַשֵּׂר, וְנִמְצָא הַמַּעֲשֵׂר בַּעַל מוּם: <B>שֶׁנִּסְמֵית עֵינוֹ שֶׁנִּקְטְעָה יָדוֹ.</B> דְּהַיְנוּ מוּם מֻבְהָק: <B>בְּנֵי הַכְּנֶסֶת.</B> כְּלוֹמַר שֶׁאֵינָן חֲכָמִים. וְהָנֵי מִלֵּי בְּמָקוֹם שֶׁאֵין יָחִיד מֻמְחֶה, אֲבָל בְּמָקוֹם שֶׁיֵּשׁ יָחִיד מֻמְחֶה אֵינוֹ נִשְׁחָט אֶלָּא עַל פִּי מֻמְחֶה, וַאֲפִלּוּ בְּמוּם מֻבְהָק. דּוּמְיָא דַהֲפָרַת {כד} נְדָרִים שֶׁבְּמָקוֹם שֶׁיֵּשׁ יָחִיד מֻמְחֶה אֵין שְׁלֹשָׁה הֶדְיוֹטוֹת מוֹעִילִים: <B>אֲפִלּוּ הָיוּ שָׁם עֶשְׂרִים וּשְׁלֹשָׁה.</B> אֲפִלּוּ הָיְתָה סַנְהֶדְרִין בַּמָּקוֹם וְאֵין שָׁם אֶחָד שֶׁנָּטַל רְשׁוּת לְהַתִּיר מוּמֵי הַבְּכוֹר, אֵינוֹ נִשְׁחָט עַל פִּיהֶם וַאֲפִלּוּ בְּמוּם מֻבְהָק, עַד שֶׁיִּהְיֶה שָׁם מֻמְחֶה. וְאֵין הֲלָכָה כְּרַבִּי יוֹסֵי: 

~ פרק ה - משנה ו
<B>הַשּׁוֹחֵט אֶת הַבְּכוֹר.</B> וּמָכַר מִבְּשָׂרוֹ וְנוֹדַע לָנוּ שֶׁלֹּא הֶרְאָהוּ לְחָכָם: <B>מַה שֶּׁאָכְלוּ.</B> הַלּוֹקְחִים אָכְלוּ: <B>וְיַחֲזִיר לָהֶם אֶת הַדָּמִים.</B> מִשּׁוּם קְנָס. שֶׁהֶאֱכִילָם בְּשַׂר אִסּוּר: <B>מְכָרוּהוּ.</B> הַלּוֹקְחִים לְנָכְרִי, הוֹאִיל וְלֹא גָרַם לָהֶם אִסּוּרָא, יְשַׁלְּמוּ לוֹ דְמֵי טְרֵפָה כְּמוֹ שֶׁהִיא נִמְכֶּרֶת בְּזוֹל {כו}, וְהוּא יַחֲזִיר לָהֶם אֶת הַמּוֹתָר. וְגַבֵּי בְכוֹר לֹא תָנֵי מְכָרוּהוּ לְנָכְרִי, דִּבְכוֹר תָּמִים אָסוּר בַּהֲנָאָה {כז}: 

^ פרק ו

~ פרק ו - משנה א
<B>עַל אֵלּוּ מוּמִין.</B> נִפְגְּמָה. אֵין פְּגִימָה בְּלֹא חֶסְרוֹן. אֲבָל סֶדֶק מַשְׁמַע נַמִּי בְּלֹא חֶסְרוֹן. וְשִׁעוּר פְּגִימָה, כְּדֵי שֶׁתַּחְגֹּר בָּהּ צִפֹּרֶן {א}: <B>הַסְּחוּס.</B> תְּנוּךְ הָאֹזֶן שֶׁקּוֹרִין טנרו"ם בְּלַעַ"ז {ב}: <B>אֲבָל לֹא מִן הָעוֹר.</B> דְּעוֹר הָדַר בָּרִיא וְלֹא הָוֵי מוּמָא. וְהַאי עוֹר הַיְנוּ אַלְיָה רַכָּה שֶׁל אֹזֶן {ג}: <B>נִקְּבָה מְלֹא כַרְשִׁינָה.</B> שֶׁיֵּשׁ בַּחֲלַל הַנֶּקֶב שִׁעוּר גַּרְגִּיר שֶׁל כַּרְשִׁינָה, בֵּין שֶׁהַנֶּקֶב אָרֹךְ בֵּין עָגֹל, אִם יֵשׁ בְּכֻלָּן כְּדֵי לְהִצְטָרֵף בַּחֲלָלוֹ כְּשִׁעוּר גַּרְגִּיר שֶׁל כַּרְשִׁינָה, הֲרֵי זֶה מוּם: <B>שֶׁתְּהֵא נִפְרָכֶת.</B> נַעֲשֵׂית פֵּרוּכִים וּפְתִיתִים כְּשֶׁמְּמַשְׁמְשִׁים בָּהּ. וְאֵין הֲלָכָה כְּרַבִּי יוֹסֵי. וְכָל הָנֵי מוּמִין דַּחֲשִׁיב בְּמַתְנִיתִין שֶׁשּׁוֹחֲטִין עֲלֵיהֶן אֶת הַבְּכוֹר יָלְפִינַן מִקְּרָאֵי, דִּכְתִיב (דְּבָרִים טו) וְכִי יִהְיֶה בּוֹ מוּם, כְּלָל. פִּסֵּחַ אוֹ עִוֵּר, פְּרָט. כָּל מוּם רַע, חָזַר וְכָלַל. כְּלָל וּפְרָט וּכְלָל, אִי אַתָּה דָן אֶלָּא כְעֵין הַפְּרָט. מָה הַפְּרָט מְפֹרָשׁ מוּמִין שֶׁבְּגָלוּי וְאֵינוֹ חוֹזֵר, אַף כָּל מוּמִין שֶׁבְּגָלוּי וְאֵינוֹ חוֹזֵר {ה}: 

~ פרק ו - משנה ב
<B>רִיס שֶׁל עַיִן.</B> עַפְעַף שֶׁל עַיִן: <B>הֲרֵי בְעֵינָיו.</B> כְּלוֹמַר הֲרֵי שֶׁיֵּשׁ בְּעֵינָיו: <B>דַּק.</B> טיל"א בְּלַעַ"ז: <B>חִלָּזוֹן נָחָשׁ.</B> הַיְנוּ חִלָּזוֹן הַיְנוּ נָחָשׁ, וְקוֹרֵהוּ נָחָשׁ שֶׁעָשׂוּי מְנֻמָּר כְּנָחָשׁ. וְהוּא בָּשָׂר נוֹסָף הַנִּמְשָׁךְ וְחוֹפֶה קְצָת מִן הַשָּׁחֹר שֶׁבָּעַיִן, וְקוֹרִין לוֹ בַּעֲרָבִי טפר"א, כְּמוֹ שֶׁקּוֹרִין לַצִּפֹּרֶן טַפְרָא, לְפִי שֶׁהוּא חוֹפֶה אֶת הָעַיִן כְּדֶרֶךְ שֶׁהַצִּפֹּרֶן חוֹפָה בְשַׂר הָאֶצְבַּע: <B>וְעֵנָב.</B> שֶׁיֵּשׁ בְּעֵינוֹ כְגַרְגִּיר שֶׁל עֵנָב: <B>לָבָן הַפּוֹסֵק בַּסִּירָא.</B> סִירָא הַיְנוּ שׁוּרָה שֶׁבָּעַיִן סְבִיב הַשָּׁחֹר שֶׁמִּשָּׁם מַרְאִית הָעַיִן בָּאָה. וְאִם חוּט לָבָן יוֹצֵא מִן הַלָּבָן שֶׁבָּעַיִן וּפוֹסֵק אוֹתָהּ שׁוּרָה וְנִכְנָס בַּשָּׁחֹר הָוֵי מוּם: <B>שָׁחֹר וְנִכְנָס בַּלָּבָן.</B> אִם חוּט אֶחָד שָׁחֹר יוֹצֵא מִן הַשָּׁחֹר שֶׁבָּעַיִן וּפוֹסֵק בַּסִּירָא וְנִכְנָס בַּלָּבָן: <B>אֵינוֹ מוּם שֶׁאֵין מוּמִין בַּלָּבָן.</B> דְּלָאו עַיִן הוּא אֶלָּא שֻׁמַּן הָעַיִן: 

~ פרק ו - משנה ג
<B>חֲוַרְוַד.</B> כְּמִין טִפִּין לְבָנוֹת בָּעַיִן. תַּרְגּוּם לָבָן, חִיוַר: <B>וְהַמַּיִם.</B> הַיּוֹרְדִים אֶל הָעַיִן וּמוֹנְעִים הָרְאוּת: <B>הַקְּבוּעִים.</B> אַתַּרְוַיְהוּ קָאֵי, אַחֲוַרְוָד וְהַמַּיִם: <B>בּוֹדְקִין אוֹתוֹ שְׁלֹשָׁה פְעָמִים בְּתוֹךְ שְׁמוֹנִים יוֹם.</B> בְּכָל עֶשְׂרִים וְשִׁבְעָה יוֹם שֶׁהוּא שְׁלִישׁ הַזְּמַן שֶׁל שְׁמוֹנִים יוֹם בְּקֵרוּב בּוֹדְקִים אוֹתוֹ אִם הָלַךְ הַחֲוַרְוָד. וְאִם הָלַךְ, אַף עַל פִּי שֶׁחָזַר, מוֹנִין לוֹ שְׁמוֹנִים יוֹם מִיּוֹם שֶׁחָזַר. וְאֵין הַחֲוַרְוָד קָבוּעַ עַד שֶׁיַּעֲמֹד שְׁמוֹנִים יוֹם. וְאִי לֹא בְּדָקוּהוּ בְּתוֹךְ שְׁמוֹנִים יוֹם, אַף עַל פִּי שֶׁנִּמְצָא הַחֲוַרְוָד שָׁם בְּיוֹם שְׁמוֹנִים לֹא הָוֵי מוּם, דְּשֶׁמָּא בֵּינְתַיִם הָלַךְ וְחָזַר. וַהֲלָכָה כְּרַבִּי חֲנִינָא בֶּן אַנְטִיגְנוֹס: <B>אֵלּוּ הֵן הַמַּיִם הַקְּבוּעִים.</B> כְּלוֹמַר בְּמַאי יָדְעִינַן אִי קְבוּעִים אוֹ עוֹבְרִים: <B>אָכַל לַח וְיָבֵשׁ שֶׁל גְּשָׁמִים.</B> אִם הֶאֱכִילוּהוּ לִרְפוּאָה תֶּבֶן וְחָצִיר שֶׁקּוֹרִין פיינ"ו בְּלַעַ"ז: <B>לַח.</B> הַגָּדֵל בַּאֲדָר וַחֲצִי נִיסָן: <B>וְיָבֵשׁ.</B> הַגָּדֵל בֶּאֱלוּל וַחֲצִי תִשְׁרֵי: <B>שֶׁל גְּשָׁמִים.</B> הַיְנוּ שֶׁגָּדֵל בִּשְׂדֵה בֵית הַבַּעַל {ט}. וּמַתְנִיתִין חַסּוֹרֵי מִחַסְּרָא וְהָכִי קָתָנֵי, אָכַל לַח וְיָבֵשׁ שֶׁל גְּשָׁמִים הֲרֵי זֶה מוּם, שֶׁל בֵּית הַשְּׁלָחִין אֵינוֹ מוּם. וְדִגְשָׁמִים נַמִּי, אָכַל יָבֵשׁ וְאַחַר כָּךְ אָכַל לַח אֵינוֹ מוּם, עַד שֶׁיֹּאכַל יָבֵשׁ אַחַר הַלַּח: <B>שֶׁל בֵּית הַשְּׁלָחִין.</B> אֶרֶץ הַצְּרִיכָה לְהַשְׁקוֹת לֹא הָוֵי רְפוּאָה, וְלֹא בָּדְקִינַן בֵּיהּ: <B>אָכַל יָבֵשׁ וְאַחַר כָּךְ לַח.</B> לִרְפוּאָה, אֵין זוֹ רְפוּאָתוֹ, וְאַף עַל פִּי שֶׁלֹּא נִתְרַפֵּא בְכָךְ אֵינוֹ מוּם: <B>עַד שֶׁיֹּאכַל יָבֵשׁ אַחַר הַלָּח.</B> זוֹ הִיא דֶּרֶךְ רְפוּאָתוֹ, תֶּבֶן וְחָצִיר הַגָּדֵל בַּאֲדָר וַחֲצִי נִיסָן מַאֲכִילִין אוֹתוֹ בַּאֲדָר וַחֲצִי נִיסָן, וְתֶבֶן וְחָצִיר הַגָּדֵל בֶּאֱלוּל וַחֲצִי תִשְׁרֵי מַאֲכִילִין אוֹתוֹ בֶּאֱלוּל וַחֲצִי תִשְׁרֵי. דְּלֹא שָׁחְטִינַן לֵיהּ עַד שֶׁיַּעַבְרוּ עָלָיו כָּל יְמֵי הַקַּיִץ וְיִבְדֹּק בִּשְׁנֵיהֶם, וְאִם לֹא נִתְרַפֵּא הָוֵי מוּם. וְצָרִיךְ שֶׁיֹּאכַל מֵהֶם לֹא פָּחוֹת מִכַּגְּרוֹגֶרֶת בְּכָל סְעֻדָּה וּסְעֻדָּה כָּל שְׁלֹשָׁה חֳדָשִׁים בִּתְחִלַּת הַסְּעֻדָּה וּלְאַחַר שֶׁשָּׁתָה, וְלֹא יִהְיֶה כָּפוּת בְּשָׁעָה שֶׁאוֹכֵל הָעֲשָׂבִים הַלָּלוּ לִרְפוּאָה, וְלֹא יִהְיֶה יְחִידִי אֶלָּא עִם חֲבֵרָיו, בַּשָּׂדֶה וְלֹא בְתוֹךְ הָעִיר. וְאִם שָׁלְמוּ כָּל הַתְּנָאִים הַלָּלוּ וְלֹא נִתְרַפֵּא הָוֵי מוּם וְשׁוֹחֲטִין עָלָיו: 

~ פרק ו - משנה ד
<B>חָטְמוֹ שֶׁנִּקַּב וְכוּ'.</B> וְהוּא שֶׁנִּקְּבוּ מְחִצּוֹת הַחִיצוֹנִיּוֹת שֶׁל חֹטֶם, שֶׁהַנֶּקֶב נִרְאֶה מִבַּחוּץ. אֲבָל אֵינוֹ נִרְאֶה אֶלָּא מִבִּפְנִים כְּגוֹן שֶׁנִּקְּבָהּ מְחִצָּה הַחוֹלֶקֶת אֶת הַחֹטֶם, אֵינוֹ מוּם, שֶׁסֵּתֶר הוּא, וַאֲנַן יָלְפִינַן מִכְּלָל וּפְרָט וּכְלָל דְּמוּמִין שֶׁבַּגָּלוּי בָּעִינַן: <B>שֶׁנִּפְגַּם.</B> וְיֵשׁ בּוֹ חֶסְרוֹן: <B>שֶׁנִּסְדָּק.</B> וְאֵין בּוֹ חֶסְרוֹן. וְשִׁעוּר פְּגִימָה, כְּדֵי שֶׁתַּחְגֹּר בָּהּ צִפֹּרֶן: <B>שְׂפָתוֹ.</B> שׁוּרָה חִיצוֹנָה שֶׁל שָׂפָה. כְּלוֹמַר חֻדָּהּ הַחִיצוֹן: <B>חִטָּיו הַחִיצוֹנִיּוֹת.</B> הַשִּׁנַּיִם שֶׁבְּאֶמְצַע הַפֶּה: <B>שֶׁנִּפְגְּמוּ.</B> נֶחֶסְרוּ: <B>נִגְמְמוּ.</B> נִמּוֹקוּ {י}, וְלֹא נִשְׁאַר מֵהֶם אֶלָּא רֹשֶׁם מֻעָט, וְאֵינָן בּוֹלְטוֹת כְּמוֹ שֶׁרְגִילִים לִהְיוֹת: <B>וְהַפְּנִימִיּוֹת.</B> שִׁנַּיִם הַגְּדוֹלוֹת שֶׁקּוֹרִין משילא"ש, שֶׁנֶּעֶקְרוּ לְגַמְרֵי. אֲבָל נִפְגְּמוּ וְנִגְמְמוּ לֹא הָוֵי מוּם: <B>אֵין בּוֹדְקִין מִן הַמַּתְאִימוֹת וְלִפְנִים.</B> שִׁנַּיִם הַגְּדוֹלוֹת שֶׁאַחַת נִרְאֵית כִּשְׁתַּיִם וַעֲשׂוּיוֹת כִּתְאוֹמוֹת, מִשָּׁם וְלִפְנִים אֵינוֹ נֶחְשָׁב מוּם מִפְּנֵי שֶׁהוּא סֵתֶר. וְהֵן עַצְמָן שֶׁנֶּעֶקְרוּ לֹא הָוֵי מוּם. וְאֵין הֲלָכָה כְּרַבִּי חֲנִינָא בֶּן אַנְטִיגְנוֹס: 

~ פרק ו - משנה ה
<B>הַזּוֹבָן.</B> הַנַּרְתֵּק שֶׁהַגִּיד שֶׁל בְּהֵמָה חָבוּי בּוֹ. כְּשֶׁנִּפְגַּם הָוֵי מוּם דְּלֹא הָדַר בָּרִיא, אֲבָל נִטַּל לֹא הָוֵי מוּם, דְּחוֹזֵר לְאֵיתָנוֹ {יב}: <B>עֶרְיָה שֶׁל נְקֵבָה.</B> בֵּית הָעֶרְוָה הַבּוֹלֵט לַחוּץ וְנִרְאֶה עַל שְׁאָר שֶׁטַח הַגּוּף: <B>בְּמֻקְדָּשִׁים.</B> בִּשְׁאָר קָדָשִׁים שֶׁיֵּשׁ בָּהֶן נְקֵבָה, כְּגוֹן שְׁלָמִים, דְּאִלּוּ בַבְּכוֹר לֵיכָּא נְקֵבָה: <B>אֲבָל לֹא מִן הַפֶּרֶק.</B> דְּנִפְגַּם בֵּין הַפְּרָקִים מַעֲלֶה אֲרוּכָה, כְּשֶׁלֹּא נֶחְתַּךְ כָּל הַזָּנָב: <B>אוֹ שֶׁהָיָה רֹאשׁ הַזָּנָב מַפְצִיל עֶצֶם.</B> הַזָּנָב הַתָּלוּי לְמַטָּה נִקְלַף הָעוֹר וּבָשָׂר וְנִשְׁאַר הָעֶצֶם מְגֻלֶּה, שׁוּב אֵין מַעֲלֶה אֲרוּכָה, הוֹאִיל וּבְרֹאשׁ הַזָּנָב הוּא: <B>מַפְצִיל.</B> כְּמוֹ אֲשֶׁר פִּצֵּל [בְּרֵאשִׁית ל]. פֵּרוּשׁ אַחֵר, שֶׁנֶּחֱלַק הַזָּנָב בְּקָצֵהוּ לִשְׁתֵּי זְנָבוֹת וּבְכָל אַחַת מִשְּׁתֵּיהֶן עֶצֶם: <B>וּבֵין חֻלְיָא לְחֻלְיָא מְלֹא אֶצְבָּע.</B> שֶׁחֻלְיוֹת שֶׁל זָנָב רְחוֹקוֹת זוֹ מִזּוֹ מְלֹא אֶצְבַּע, דְּהַיְנוּ רֹחַב גֻּדָל: 

~ פרק ו - משנה ו
<B>אֵין לוֹ בֵיצִים אוֹ אֵין לוֹ אֶלָּא בֵיצָה אֶחָת.</B> מַתְנִיתִין חַסּוֹרֵי מִחַסְּרָא וְהָכִי קָתָנֵי, אֵין לוֹ שְׁתֵּי בֵיצִים בִּשְׁתֵּי כִיסִין {יג} אֶלָּא בְכִיס אֶחָד, אִי נַמִּי שְׁנֵי כִיסִין וּבֵיצָה אַחַת, הֲרֵי זֶה מוּם: <B>רַבִּי יִשְׁמָעֵאל אוֹמֵר אִם יֶשׁ לוֹ שְׁנֵי כִיסִים.</B> אַסֵּיפָא פָלֵיג, דְּקָאָמַר תַּנָּא קַמָּא אִם אֵין לוֹ אֶלָּא בֵּיצָה אַחַת וּשְׁנֵי כִיסִין הָוֵי מוּם, לֹא הִיא, דְּכָל שֶׁיֵּשׁ לוֹ שְׁנֵי כִיסִין בְּיָדוּעַ שֶׁיֵּשׁ לוֹ שְׁתֵּי בֵיצִים. אֲבָל אָרֵישָׁא מוֹדֶה דְּכִי אֵין לוֹ אֶלָּא כִיס אֶחָד כְּמִי שֶׁאֵין לוֹ אֶלָּא בֵּיצָה אַחַת דָּמֵי: <B>רַבִּי עֲקִיבָא אוֹמֵר.</B> בְּיָדוּעַ לֹא אָמְרִינַן, אֶלָּא מוֹשִׁיבוֹ עַל עַכּוּזוֹ גָּרְסִינַן {יד}. וְדֻגְמָתוֹ {טו} בְּפֶרֶק כֵּיצַד מְעַבְּרִין [עֵרוּבִין נד] עַכּוּזוֹ תְנַן אוֹ אַכּוּזוֹ תְנַן. עַל עַכּוּזוֹ, עַל עַגְבָתוֹ אַחַת מוֹשִׁיבִין אֶת הַבְּכוֹר שֶׁאֵין לוֹ אֶלָּא בֵּיצָה אַחַת בִּשְׁנֵי כִיסִין: <B>וּמְמַעֵךְ.</B> וּמְמַשְׁמֵשׁ בַּכִּיס וּבַכְּסָלִים: <B>אִם יֵשׁ שָׁם בֵּיצָה אַחַת סוֹפָהּ לָצֵאת.</B> וְאִם אֵינָהּ יוֹצְאָה הָוֵי מוּם: <B>וְהִתִּיר רַבִּי עֲקִיבָא.</B> דַּהֲוֵי מוּם, הוֹאִיל וְלֹא מְצָאָהּ בִּמְקוֹמָהּ כְּשֶׁמִּעֵךְ וּמִשְׁמֵשׁ. וְכֵן הֲלָכָה: 

~ פרק ו - משנה ז
<B>בַּעַל חָמֵשׁ רַגְלַיִם אוֹ שָׁלֹשׁ.</B> הָא דְחָשְׁבִינַן לֵיהּ בַּעַל מוּם וְלֹא טְרֵפָה, הָנֵי מִלֵּי כְּשֶׁיָּתֵר אוֹ חָסֵר בְּיָדָיו דְּהַיְנוּ אוֹתָם שֶׁל צַד הָרֹאשׁ, אֲבָל חָסֵר רֶגֶל אוֹ יָתֵר רֶגֶל מֵרַגְלָיו הָאַחֲרוֹנִים, הַוְיָא טְרֵפָה וַאֲסוּרָה בַאֲכִילָה {טז}: <B>קְלוּטוֹת.</B> עֲגֻלּוֹת. וַאֲפִלּוּ הֵן סְדוּקוֹת הָוֵי מוּם, דְּפַרְסוֹת בְּהֵמָה טְהוֹרָה אֵינָן עֲגֻלּוֹת: <B>שָׁחוּל.</B> שֶׁנִּשְׁמְטָה יְרֵכוֹ. תַּרְגּוּם מְשִׁיתִהוּ, שְׁחַלְתֵּיהּ: <B>וְהַכָּסוּל.</B> דֶּרֶךְ הַבְּהֵמָה שֶׁהַיָּרֵךְ מְחֻבֶּרֶת לָאַלְיָה סָמוּךְ לַכְּסָלִים, וְלֹא לְמַעְלָה מִן הַכְּסָלִים, וְזוֹ הַיָּרֵךְ עַל גַּבֵּי הַכֶּסֶל {יח}: 

~ פרק ו - משנה ח
<B>אַף עַל פִּי שֶׁאֵינוֹ נִכָּר.</B> כְּשֶׁהוּא עוֹמֵד שֶׁאֵין הַשֶּׁבֶר נִרְאֶה, אֲבָל נִכָּר כְּשֶׁהוּא מְהַלֵּךְ שֶׁהוּא צוֹלֵעַ. דְּאִי אֵינוֹ נִכָּר כְּלָל לֹא הָוֵי מוּם: <B>מוּמִין אֵלּוּ.</B> נִשְׁבַּר עֶצֶם יָדוֹ וְעֶצֶם רַגְלוֹ שֶׁהֻזְכְּרוּ לְמַעְלָה: <B>אִילָא.</B> שֵׁם חָכָם: <B>עָגֹל כְּשֶׁל אָדָם.</B> דְּלָאו הַיְנוּ אוֹרְחָא שֶׁיְּהֵא גַלְגַּל עֵין הַבְּהֵמָה עָגֹל כְּשֶׁל אָדָם: <B>רֹב הַמְדַבֵּר.</B> הַיְנוּ אוֹתוֹ קְצָת הַלָּשׁוֹן שֶׁאֵינוֹ מֻדְבָּק לְמַלְקוֹחָיו: <B>וּבֵית דִּין שֶׁל אַחֲרֵיהֶן אָמְרוּ הֲרֵי אֵלּוּ מוּמִין.</B> וְכֵן הֲלָכָה: 

~ פרק ו - משנה ט
<B>מַעֲשֶׂה שֶׁהַלְּחִי הַתַּחְתּוֹן.</B> מִשּׁוּם דִּתְנַן לְעֵיל דִּבְפִיו דּוֹמֶה לַחֲזִיר פְּלִיגֵי רַבָּנָן עֲלֵיהּ דְּאִילָא, קָמַשְׁמַע לָן הַשְׁתָּא דְּלֹא פְלִיגֵי רַבָּנָן עֲלֵיהּ אֶלָּא בִשְׂפָתוֹ הָעֶלְיוֹנָה עוֹדֶפֶת עַל הַתַּחְתּוֹנָה, אֲבָל שְׂפָתוֹ הַתַּחְתּוֹנָה עוֹדֶפֶת עַל הָעֶלְיוֹנָה מוֹדִים רַבָּנָן דַּהֲוֵי מוּם. וּמַעֲשֶׂה נַמִּי שֶׁהַלְּחִי הַתַּחְתּוֹן עוֹדֵף עַל הָעֶלְיוֹן וְאָמְרוּ חֲכָמִים הֲרֵי זֶה מוּם. וְהָנֵי מִלֵּי כְּשֶׁעֶצֶם הַלְּחִי הַתַּחְתּוֹן עוֹדֵף עַל הָעֶלְיוֹן, אָז הָוֵי מוּם אֲפִלּוּ בִּבְהֵמָה. אֲבָל אֵין בָּהּ עֶצֶם אֶלָּא שֶׁשְּׂפָתוֹ הַתַּחְתּוֹנָה אֲרֻכָּה וּמְקַבְּלָהּ אֶת הָעֶלְיוֹנָה, הָוֵי מוּם בָּאָדָם אֲבָל לֹא בַבְּהֵמָה: <B>אֹזֶן הַגְּדִי שֶׁהָיְתָה כְפוּלָה.</B> שֶׁיֵּשׁ לוֹ שְׁתֵּי אָזְנַיִם מִצַּד אֶחָד אֹזֶן בְּתוֹךְ אֹזֶן: <B>בִּזְמַן שֶׁהִיא עֶצֶם אֶחָד.</B> שֶׁאֵין לָהּ אֶלָּא תְנוּךְ אֶחָד, שֶׁנִּכְפַּל תְּנוּךְ הָעֶלְיוֹן לְתוֹכוֹ וְנִתְחַבֵּר לְמַטָּה, הָוֵי מוּם: <B>וְאִם אֵינָהּ עֶצֶם אֶחָד.</B> שֶׁהַתְּנוּכִים מֻבְדָּלִים לְמַעְלָה: <B>אֵינוֹ מוּם.</B> וְטַעֲמָא לֹא אִתְפָּרַשׁ {כג}. וּמִכָּל מָקוֹם לֹא דָמֵי לְבַעַל חָמֵשׁ רַגְלַיִם, דְּאֹזֶן בְּתוֹךְ אֹזֶן אֵינוֹ נִרְאֶה כָּל כָּךְ: <B>שֶׁהִיא דוֹמָה לְשֶׁל חֲזִיר.</B> עֲגֻלָּה כִזְנַב הַחֲזִיר, וְאַף עַל פִּי שֶׁאֵינָהּ דַּקָּה כְמוֹתָהּ: <B>שָׁלֹשׁ חֻלְיוֹת.</B> דַּוְקָא בְּזָנָב שֶׁל טָלֶה הוּא דְּבָעִינַן שָׁלֹשׁ חֻלְיוֹת. אֲבָל זָנָב שֶׁל גְּדִי, חֻלְיָא אַחַת בִּלְבַד מוּם, שְׁתַּיִם אֵינוֹ מוּם. וְכֵן הֲלָכָה: 

~ פרק ו - משנה י
<B>יַבֶּלֶת.</B> פורו"ש בְּלַעַ"ז. וַאֲפִלּוּ הִיא בַּלֹּבֶן שֶׁבָּעַיִן, וְיֵשׁ בָּהּ שֵׂעָר {כד}, הֲרֵי זֶה מוּם: <B>וְשֶׁנִּפְגַּם עֶצֶם יָדוֹ.</B> שֶׁנִּכָּר הַמּוּם. וּלְעֵיל אַיְרֵי בְשֶׁנִּשְׁבַּר: <B>וְשֶׁנִּפְסַק עַצְמוֹ שֶׁבְּפִיו.</B> שֶׁהַשִּׁנַּיִם קְבוּעוֹת בּוֹ. וּלְמַעְלָה מִן הַחוּטִין קָא מַיְרֵי. דְּאִי חוּטִין גּוּפַיְהוּ, דְּהַיְנוּ הַשִּׁנַּיִם עַצְמָן שֶׁבְּאֶמְצַע הַפֶּה, הָא תְנַן לְעֵיל דַּאֲפִלּוּ נִפְגְּמוּ אוֹ נִגְמְמוּ הָוֵי מוּם: <B>עֵינוֹ אַחַת גְּדוֹלָה.</B> כְּשֶׁל עֵגֶל: <B>וְאַחַת קְטַנָּה.</B> כְּשֶׁל אַוָּז: <B>בְּמַרְאֶה.</B> שֶׁנִּרְאֶה לַכֹּל שֶׁזּוֹ גְדוֹלָה מִזּוֹ: <B>אֲבָל לֹא בְמִדָּה.</B> שֶׁאִם אֵינוֹ נִכָּר אֶלָּא בְמִדָּה, אֵינוֹ מוּם: <B>וְלֹא הוֹדוּ לוֹ חֲכָמִים.</B> לְרַבִּי יְהוּדָה. וַהֲלָכָה כַּחֲכָמִים: 

~ פרק ו - משנה יא
<B>לָעַרְקוֹב.</B> לַקֶּשֶׁר הָעֶלְיוֹן שֶׁהוּא מְקוֹם חִבּוּר הַיָּרֵךְ עִם הַשּׁוֹק. וּכְנֶגְדּוֹ בַגָּמָל נִכָּר שֶׁיֵּשׁ לוֹ כְנֶגֶד אַרְכּוּבָה עֶלְיוֹנָה זוֹ עֶצֶם בּוֹלֵט לַחוּץ: <B>כָּל מַרְבִּית הָעֲגָלִים כֵּן.</B> כָּל תַּרְבּוּת עֲגָלִים וּמִנְהָגָן שֶׁיְּהֵא זְנָבָן מַגִּיעַ לְעַרְקוֹב [הִלְכָּךְ בְּצִיר מֵהָכִי הָוֵי מוּמָא] {כח}, וּכְשֶׁהֵן גְּדֵלוֹת נִמְתָּחוֹת עַד לְמַטָּה: <B>שֶׁבְּאֶמְצַע הַיָּרֵךְ.</B> הוּא הַקְּפִיץ הָעֶלְיוֹן שֶׁפֵּרַשְׁתִּי דִכְנֶגְדּוֹ בַגָּמָל נִכָּר: <B>עַל אֵלּוּ מוּמִין שׁוֹחֲטִין אֶת הַבְּכוֹר.</B> אַף עַל גַּב דִּתְנַן בְּרֵישׁ פִּרְקִין עַל אֵלּוּ מוּמִין שׁוֹחֲטִין אֶת הַבְּכוֹר {כט}, הָדַר תַּנְיֵהּ הָכָא. מִשּׁוּם דִּתְנַן שְׁלֹשָׁה הוֹסִיף וְכוּ' וְאָמְרוּ לוֹ לֹא שָׁמַעְנוּ אֶת אֵלּוּ, הֲדַר וְכַלְלִינְהוּ לוֹמַר שֶׁאַף עַל אֵלּוּ מוּמִין שׁוֹחֲטִים {ל}: 

~ פרק ו - משנה יב
<B>לֹא בַמִּקְדָּשׁ.</B> לְפִי שֶׁאֵינָן רְאוּיִין, שֶׁאֵין מַקְרִיבִין בַּמִּקְדָּשׁ אֶלָּא מִן הַמֻּבְחָר: <B>וְלֹא בַמְּדִינָה.</B> שֶׁאֵינָן מוּמִין קְבוּעִים לְהַפְקִיעַ קְדֻשָּׁתָן. אֶלָּא מַנִּיחִין אוֹתוֹ עַד שֶׁיִּפֹּל בָּהֶן מוּם אַחֵר קָבוּעַ וְיִהְיוּ נִשְׁחָטִים עָלָיו: <B>גָּרָב.</B> מִין שְׁחִין לַח מִבַּחוּץ וּמִבִּפְנִים. וְגָרָב הָאָמוּר בַּתּוֹרָה דַּהֲוֵי מוּם, הוּא שְׁחִין יָבֵשׁ {לא}: <B>יַבֶּלֶת.</B> בְּלֹבֶן הָעַיִן, וְאֵין בָּהּ שֵׂעָר. וּלְעֵיל דַּחֲשִׁיב לַהּ בַּמּוּמִין שֶׁשּׁוֹחֲטִין עָלָיו, מַיְרֵי דְיֵשׁ בָּהּ שֵׂעָר: <B>וּבַעַל חֲזָזִית.</B> תְּרֵי גַוְנֵי חֲזָזִית הֲווּ. חֲזָזִית הַמִּצְרִית הִיא יַלֶּפֶת הַכְּתוּבָה בַתּוֹרָה שֶׁהוּא לַח מִבַּחוּץ וְיָבֵשׁ מִבִּפְנִים {לב}, וְהָוֵי מוּמָא דְּלֹא הָדַר בָּרִיא, דְּאָמַר מַר לָמָּה נִקְרָא שְׁמָהּ יַלֶּפֶת שֶׁמְּלַפֶּפֶת וְהוֹלֶכֶת עַד יוֹם הַמִּיתָה. וַחֲזָזִית הַשְּׁנוּיָה כָאן הִיא מִין שְׁחִין שֶׁיֵּשׁ לָהּ רְפוּאָה: <B>וּמְזֹהָם.</B> שֶׁיּוֹצֵא מִמֶּנּוּ רֵיחַ רַע: <B>וְשֶׁנֶּעֶבְדָה בוֹ עֲבֵרָה.</B> שֶׁרָבַע אֶת הָאִשָּׁה אוֹ שֶׁהֵמִית אֶת הָאָדָם עַל פִּי עֵד אֶחָד, שֶׁאֵין לוֹ אֶלָּא עֵד אֶחָד לֹא בָּרְבִיעָה וְלֹא בַנְּגִיחָה: <B>אוֹ עַל פִּי עַצְמוֹ.</B> שֶׁאֵין שָׁם עֵד, אֶלָּא הַבְּעָלִים אָמְרוּ רְאִינוּהוּ שֶׁנִּרְבַּע אוֹ שֶׁהֵמִית. וְאֵינוֹ נִסְקָל עַל פִּיהֶם. וְאִי הֲווּ שְׁנַיִם עֵדִים כְּשֵׁרִים מְעִידִים בַּדָּבָר הָוֵי הַשּׁוֹר בִּסְקִילָה, וַאֲפִלּוּ בַּהֲנָאָה מִיתַּסַר: <B>וְטֻמְטוּם וְאַנְדְּרוֹגִינוֹס.</B> דִּסְפֵק זָכָר הֵם וְקַדְּשֵׁי, סְפֵק נְקֵבָה וְלֹא קַדְּשֵׁי: <B>אֵין לְךָ מוּם גָּדוֹל מִזֶּה.</B> אַאַנְדְּרוֹגִינוֹס קָאֵי {לה}. [דִּמְקוֹם] נַקְבוּת הָוֵי כְמוּם, וְהָוֵי כִבְכוֹר בַּעַל מוּם, וְנִשְׁחָט בַּמְּדִינָה וְאָסוּר בְּגִזָּה וַעֲבוֹדָה: <B>וַחֲכָמִים אוֹמְרִים אֵינוֹ בְכוֹר.</B> דִּבְרִיָּה בִּפְנֵי עַצְמָהּ הוּא. וְנִגְזָז וְנֶעֱבָד. וַהֲלָכָה כַּחֲכָמִים: 

^ פרק ז

~ פרק ז - משנה א
<B>מוּמִין אֵלּוּ.</B> הַפּוֹסְלִין בַּבְּכוֹר, פּוֹסְלִים בְּכֹהֵן לַעֲבוֹדָה, בֵּין קְבוּעִים בֵּין עוֹבְרִים כָּל זְמַן שֶׁהֵן עָלָיו {א}: <B>הַכִּילוֹן.</B> שֶׁרֹאשׁוֹ חַד מִלְּמַעְלָה וְרָחָב לְמַטָּה. וְדוֹמֶה לְכִסּוּי שֶׁל חָבִית שֶׁקָּרוּי אַכְלָה, לְפִיכָךְ נִקְרָא כִּילוֹן: <B>וְהַלַּפְתָּן.</B> שֶׁרֹאשׁוֹ דּוֹמֶה לְלֶפֶת, שֶׁרְחָבָה מִלְּמַעְלָה וְהֹלֶכֶת וְכָלָה מִלְּמַטָּה: <B>מַקָּבָן.</B> שֶׁדּוֹמֶה רֹאשׁוֹ לְמַקֶּבֶת, שֶׁבּוֹלֵט הַפַּדַּחַת לַחוּץ וְכֵן עָרְפּוֹ מֵאֲחוֹרָיו, וְלִצְדָעָיו שָׁוֶה רֹאשׁוֹ, וְדוֹמֶה לְפַטִּישׁ דְּהַיְנוּ מַקֶּבֶת שֶׁיּוֹצֵא מִלְּפָנָיו וּמֵאַחֲרָיו: <B>וְרֹאשׁוֹ שָׁקוּט.</B> גָּרְסִינַן. יֵשׁ מְפָרְשִׁים שֶׁרֹאשׁוֹ בּוֹלֵט הַרְבֵּה וְיוֹצֵא לַחוּץ כְּלַפֵּי פָּנָיו. וְיֵשׁ מְפָרְשִׁים שֶׁאֵינוֹ בּוֹלֵט כְּלָל לְפָנָיו, כְּעִנְיַן שְׁקִיפָס מֵאֲחוֹרָיו שֶׁאֵין רֹאשׁוֹ בּוֹלֵט מֵאֲחוֹרָיו כְּלָל, וְהוּא מְחֻסָּר, שֶׁדּוֹמֶה כְּמִי שֶׁנֶּחְתַּךְ מִמֶּנּוּ חֲתִיכָה מֵאֲחוֹרָיו. וּלְשׁוֹן שְׁקִיפָס, שְׁקֹל פִּיסָא [סַנְהֶדְרִין סד:], שֶׁנִּטְּלָה מִמֶּנּוּ חֲתִיכָה. וּבַתּוֹסֶפְתָּא מוֹנֶה גַּם כֵּן צַוָּאר שָׁקוּעַ, שֶׁרֹאשׁוֹ מֻטָּל בֵּין כְּתֵפָיו וְדוֹמֶה כְמִי שֶׁאֵין לוֹ צַוָּאר: <B>וּבַעֲלֵי הַחֲטוֹטֶרֶת רַבִּי יְהוּדָה מַכְשִׁיר.</B> כְּשֶׁיֵּשׁ עֶצֶם בַּחֲטוֹטֶרֶת כֻּלֵּי עָלְמָא לֹא פְלִיגֵי דַהֲוָה מוּם. כִּי פְלִיגֵי בְּשֶׁאֵין בָּהּ עֶצֶם. רַבִּי יְהוּדָה סָבַר חֲתִיכַת בָּשָׂר בְּעָלְמָא הִיא, וְרַבָּנָן סָבְרֵי אָמַר קְרָא (וַיִּקְרָא כא) כָּל אִישׁ אֲשֶׁר בּוֹ מוּם מִזֶּרַע אַהֲרֹן, הַשָּׁוֶה בְזַרְעוֹ שֶׁל אַהֲרֹן יַעֲבֹד, וְשֶׁאֵינוֹ שָׁוֶה בְזַרְעוֹ שֶׁל אַהֲרֹן לֹא יַעֲבֹד {ד}. וַהֲלָכָה כַּחֲכָמִים: 

~ פרק ז - משנה ב
<B>וְאִם יֶשׁ לוֹ הֲרֵי זֶה כָשֵׁר.</B> וְהוּא שֶׁתִּהְיֶה שִׁטַּת הַשֵּׂעָר הַמַּקֶּפֶת מֵאֹזֶן לְאֹזֶן מֵאֲחוֹרָיו, וְלֹא לְפָנָיו. דִּטְפֵי הָוֵי נוֹי כְּשֶׁיֵּשׁ לוֹ לַאֲחוֹרָיו וְלֹא לְפָנָיו יוֹתֵר מִכְּשֶׁיֵּשׁ לוֹ סְבִיב כָּל הָרֹאשׁ וּבָאֶמְצַע קֵרֵחַ {ה}. וְכָל שֶׁכֵּן דְּיֵשׁ לוֹ לְפָנָיו וְלֹא לַאֲחוֹרָיו דְּפָסוּל: <B>גְּבִינִים.</B> גַּבּוֹת הָעַיִן {ו}: <B>שֶׁגְּבִינָיו שׁוֹכְבִים.</B> שֶׁשַּׂעֲרוֹת גְּבִינָיו אֲרֻכִּים וּמֻטָּלִים עַל עֵינָיו {ז}: <B>מִי שֶׁיֵּשׁ לוֹ שְׁנֵי גַבִּים וּשְׁתֵּי שִׁדְרָאוֹת.</B> לֹא שֶׁיֵּשׁ לוֹ שְׁנֵי גַּבִּים מַמָּשׁ, דְּהַהוּא לֹא חָיֵי. אֶלָּא כְגוֹן שֶׁשִּׁדְרָתוֹ עֲקֻמָּה וּמֵחֲזֵי כְגַבִּין וְשִׁדְרָאוֹת הַרְבֵּה. וְכֻלֵּי עָלְמָא מוֹדוּ דְּכָל הָנֵי מוּמֵי דַּחֲשִׁיבֵי הָנֵי תַּנָּאֵי הָוֵי מוּם, וּמַשְׁמָעוּת דּוֹרְשִׁים בִּלְבַד אִיכָּא בֵּינַיְהוּ, דְּכָל חַד סָבַר שֶׁהַמּוּם שֶׁהוּא מוֹנֶה הוּא גִּבֵּן הָאָמוּר בַּתּוֹרָה: 

~ פרק ז - משנה ג
<B>הַכּוֹחֵל שְׁתֵּי עֵינָיו כְּאֶחָת.</B> שֶׁחָטְמוֹ שֶׁבֵּין עֵינָיו שָׁקוּעַ וְאֵינוֹ בּוֹלֵט כְּלָל, עַד שֶׁכְּשֶׁהוּא בָּא לְהַעֲבִיר מִכְחוֹל בְּעֵינָיו יָכוֹל לִמְשֹׁךְ הַמִּכְחוֹל בֵּין עַיִן לְעַיִן וְאֵין הַחֹטֶם מְעַכְּבוֹ: <B>שְׁתֵּי עֵינָיו לְמַעְלָה.</B> בְּגֹבַהּ הַמֵּצַח שֶׁלֹּא כִשְׁאָר בְּנֵי אָדָם: <B>וּשְׁתֵּי עֵינָיו לְמַטָּה.</B> מִן הַמָּקוֹם שֶׁנְּהוּגִים לִהְיוֹת: <B>עֵינוֹ אַחַת לְמַעְלָה.</B> מִן הַמָּקוֹם הַנָּהוּג: <B>וְעֵינוֹ אַחַת לְמַטָּה.</B> מִן הַמָּקוֹם הַנָּהוּג: <B>רוֹאֶה אֶת הַחֶדֶר וְאֶת הָעֲלִיָּה כְאֶחָת.</B> שֶׁעֵינָיו עוֹמְדוֹת בִּמְקוֹמָן הָרָאוּי אֲבָל עֵינוֹ אַחַת רוֹאָה לְמַעְלָה וְעֵינוֹ אַחַת לְמַטָּה, חֶדֶר לְמַטָּה וַעֲלִיָּה לְמַעְלָה. וְכָל מִי שֶׁהוּא מְעֻוַּת הָרְאוּת עוֹשֶׂה כֵן, שֶׁמְּדַבֵּר עִם חֲבֵרוֹ וְנִרְאֶה כְאִלּוּ מַבִּיט בִּפְנֵי אָדָם אַחֵר: <B>סָכֵי שֶׁמֶשׁ.</B> כְּשֶׁרוֹצֶה לְהַבִּיט אֶל הַשֶּׁמֶשׁ מְעַמֵּץ עֵינָיו וְסוֹגֵר עַפְעַפָּיו: <B>זוּגְדוֹס.</B> זוּג שְׁנַיִם. דּוֹס בִּלְשׁוֹן רוֹמִי שְׁנַיִם. כְּלוֹמַר, הַזּוּג שֶׁל עֵינַיִם אוֹ שֶׁל גְּבִינֵי הָעַיִן שֶׁדַּרְכָּם לִהְיוֹת שָׁוִין חָלוּק לִשְׁנֵי עִנְיָנִים. כְּגוֹן עֵינוֹ אַחַת שְׁחֹרָה וְאַחַת כְּעֵין הַתְּכֵלֶת. בְּאַחַת מִגַּבּוֹת עֵינָיו שֵׂעָר מְרֻבֶּה וּבְאַחַת מְעַט. וְכֵן בְּכָל שְׁאָר זוּגוֹת שֶׁל אֵבָרִים כָּל זוּגָא דְּלֹא שָׁווּ לַהֲדָדֵי, זַגְדוֹס קָרֵי לֵיהּ: <B>צִירָן.</B> שֶׁעֵינָיו זוֹלְגוֹת, דּוֹלְפוֹת וְיוֹרְדוֹת תָּמִיד דִּמְעָה: <B>שֶׁנָּשְׁרוּ רִיסֵי עֵינָיו.</B> שֶׁנָּפַל שֵׂעָר שֶׁבְּעַפְעַפָּיו: <B>מִפְּנֵי מַרְאִית הָעָיִן.</B> אֲבָל מוּם גָּמוּר לֹא הָוֵי. וְהָנֵי מִלֵּי כְּשֶׁנִּשְׁאַר בָּעַפְעַפַּיִם רֹשֶׁם שֵׂעָר, אֲבָל אִם לֹא נִשְׁאַר רֹשֶׁם לַשֵּׂעָר כָּל עִקָּר, הֲרֵי זֶה מוּם גָּמוּר. וְכֵן אִי נְפִישֵׁי שְׂעָרֵי {יא} בְּרִיסֵי הָעַיִן, הָוֵי מוּם גָּמוּר. וּשְׁלֹשָׁה דִינִים חֲלוּקִים יֵשׁ בְּמוּמֵי אָדָם. הַמּוּמִין הַשָּׁוִין בָּאָדָם וּבַבְּהֵמָה, כֹּהֵן שֶׁעָבַר וְעָבַד בָּהֶן לוֹקֶה וַעֲבוֹדָתוֹ מְחֻלֶּלֶת. וְהַמּוּמִין הַיְתֵרִים בָּאָדָם וְאֵינָן בַּבְּהֵמָה, לוֹקֶה אִם עָבַד {יב} וְאֵין עֲבוֹדָתוֹ מְחֻלֶּלֶת. וְהַמּוּמִין שֶׁהֵן מִפְּנֵי מַרְאִית הָעַיִן, אִם עָבַר וְעָבַד אֵינוֹ לוֹקֶה, וְאֵין צָרִיךְ לוֹמַר שֶׁאֵין עֲבוֹדָתוֹ מְחֻלֶּלֶת: 

~ פרק ז - משנה ד
<B>גּוּפוֹ גָדוֹל מֵאֵבָרָיו.</B> שִׁעוּר גּוּפוֹ גָּדוֹל מִן הָרָאוּי לְפִי שִׁעוּר שְׁאָר אֵבָרָיו כְּגוֹן יָדָיו וְרַגְלָיו וְשׁוֹקָיו: <B>חָטְמוֹ גָדוֹל.</B> שִׁעוּר הַחֹטֶם כְּשִׁעוּר אֶצְבַּע קְטַנָּה שֶׁל יָדוֹ. וְאִם הָיָה אָרֹךְ מִכֵּן אוֹ קָצָר מִכֵּן, הֲרֵי זֶה מוּם: <B>דּוֹמוֹת לִסְפוֹג.</B> שֶׁכְּוֻּצוֹת וּסְתוּמוֹת {טו}: 

~ פרק ז - משנה ה
<B>דַּדָּיו שׁוֹכְבִים.</B> גְּדוֹלִים עַד שֶׁנִּרְאִים שׁוֹכְבִים כְּדַדֵּי אִשָּׁה: <B>נִכְפֶּה.</B> נוֹפֵל מֵחֲמַת חֹלִי: <B>אֲפִלּוּ אַחַת לְיָמִים.</B> שֶׁאֵינוֹ נוֹפֵל תָּדִיר אֶלָּא פַּעַם אַחַת לִזְמַן מְרֻבֶּה: <B>רוּחַ קַצְרִית.</B> שֶׁרוּחוֹ קְצָרָה מֵחֲמַת [מָרָה] הַשְּׁחֹרָה הַגּוֹבֶרֶת עָלָיו לִפְרָקִים וְנִשְׁאַר בְּלֹא הֶרְגֵּשׁ: <B>הַמְאֻשְׁכָּן.</B> שֶׁכִּיס שֶׁל בֵּיצִים שֶׁלּוֹ אָרֹךְ עַד שֶׁמַּגִּיעַ לָאַרְכּוּבָה. בֵּין שֶׁהוּא נָפוּחַ מֵחֲמַת רוּחַ אוֹ מֵחֲמַת לֵחָה: <B>וּבַעַל גֶּבֶר.</B> בַּעַל אֵבָר. שֶׁנִּתְאָרֵךְ הַגִּיד שֶׁלּוֹ וְנַעֲשָׂה גָּדוֹל עַד שֶׁמַּגִּיעַ לְאַרְכֻּבּוֹתָיו: <B>שֶׁנִּמְרְחוּ אֲשָׁכָיו.</B> שֶׁנִּמּוֹחוּ בֵּיצָיו {כ}: <B>שֶׁרוּחַ בַּאֲשָׁכָיו.</B> וְעַל יְדֵי כֵּן בֵּיצָיו נְפוּחִים: <B>שֶׁמַּרְאָיו חֲשׁוּכִין.</B> שֶׁהוּא שָׁחֹר. וְאַף עַל פִּי שֶׁאֵינוֹ שָׁחֹר כְּכוּשִׁי. וּלְשׁוֹן מְרוֹחַ אָשֶׁךְ, מַרְאֶה חֹשֶׁךְ. וְלָאו בְּבֵיצִים מִשְׁתַּעֵי קְרָא. וּבְעִקַּר הַדִּין לֹא פְלִיגֵי, שֶׁכָּל אֶחָד מֵהֶם מוֹדֶה בְּמוּם שֶׁמּוֹנֶה חֲבֵרוֹ דַּהֲוֵי מוּם. וְלֹא נֶחְלְקוּ אֶלָּא בְּפֵרוּשׁוֹ שֶׁל מִקְרָא, וּמַשְׁמָעוּת דּוֹרְשִׁין אִיכָּא בֵּינַיְהוּ: 

~ פרק ז - משנה ו
<B>הַמַּקִּישׁ בְּקַרְסֻלָּיו.</B> שֶׁאַרְכֻּבּוֹתָיו עֲקֻמּוֹת לַחוּץ וְקַרְסֻלָּיו לִפְנִים וְנוֹקְשִׁים זֶה בָּזֶה כְּשֶׁהוּא מְהַלֵּךְ. וּמַקִּישׁ בְּאַרְכֻּבּוֹתָיו הָוֵי אִפְּכָא, שֶׁרַגְלָיו עֲקֻמִּים כְּלַפֵּי חוּץ וּמְרֻחָקִים זוֹ מִזּוֹ עַד שֶׁאַרְכֻּבּוֹתָיו לְמַעְלָה [הָעֲקֻמּוֹת] כְּלַפֵּי פְּנִים נוֹקְשׁוֹת זוֹ בְּזוֹ: <B>בַּעַל הַפִּיקִין וְהָעִקֵּל.</B> וְקָא פָרִישׁ עִקֵּל בְּרֵישָׁא {כג}: <B>כֹּל שֶׁהוּא מַקִּיף פַּרְסוֹתָיו.</B> כְּשֶׁיּוֹשֵׁב וּמְקָרֵב פַּרְסוֹת רַגְלָיו זוֹ לָזוֹ: <B>וְאֵין אַרְכֻּבּוֹתָיו.</B> נוֹגְעוֹת זוֹ לָזוֹ. שֶׁעֲקֻמּוֹת כְּלַפֵּי חוּץ. וּבַעַל הַפִּיקִין הוּא שֶׁפִּיקָה יוֹצֵא מִגּוּדָלוֹ, חֲתִיכַת בָּשָׂר עֲגֻלָּה כְּפִיקָה יוֹצְאָה מִגּוּדָל שֶׁל יָדוֹ אוֹ מִגּוּדָל שֶׁל רַגְלוֹ: <B>עֲקֵבוֹ יוֹצֵא מֵאֲחוֹרָיו.</B> כְּגוֹן שֶׁשּׁוֹקוֹ עוֹמֵד בְּאֶמְצַע רַגְלוֹ, שֶׁחֲצִי הָרֶגֶל לְפָנִים וַחֲצִי רֶגֶל לְאָחוֹר: <B>רְחָבוֹת כְּשֶׁל אַוָּז.</B> שֶׁקְּלוּשׁוֹת הֵן כְּשֶׁל אַוָּז וְאֵין אָרְכָּן יוֹתֵר עַל רָחְבָּן {כד}: <B>קְלוּטוֹת.</B> מְדֻבָּקוֹת זוֹ בָּזוֹ: <B>עַד הַפֶּרֶק.</B> הָאֶמְצָעִי שֶׁל אֶצְבָּעוֹת: <B>לְמַטָּה מִן הַפֶּרֶק.</B> דְּהַיְנוּ לְצַד הַצִּפֹּרֶן שֶׁמְּחֻבָּרִים כֻּלָּן: <B>וַחֲתָכָהּ.</B> שֶׁיִּהְיוּ מְחֻלָּקִים, כָּשֵׁר: <B>הָיְתָה בוֹ יְתֵרָה.</B> אֶצְבַּע יָתֶרֶת: <B>אִם יֶשׁ בָּהּ עֶצֶם פָּסוּל.</B> דְּהוֹאִיל וַחֲתָכָהּ {כז} הֲרֵי הוּא מְחֻסָּר אֵבָר שֶׁנִּמְצָא בוֹ: <B>שֵׁשׁ וָשֵׁשׁ עֶשְׂרִים וְאַרְבַּע.</B> כְּלוֹמַר אֲפִלּוּ הָיוּ אֶצְבְּעוֹת יָדָיו וְאֶצְבְּעוֹת רַגְלָיו שָׁוִין, שֶׁבְּכָל יָד וּבְכָל רֶגֶל יֵשׁ שֵׁשׁ וָשֵׁשׁ, אֲפִלּוּ הָכִי חֲכָמִים פּוֹסְלִים. וְכָל שֶׁכֵּן אִם הָיָה בְיָדוֹ אַחַת חָמֵשׁ וּבְיָדוֹ אַחַת שֵׁשׁ, דַּהֲוֵי מוּם טְפֵי. וַהֲלָכָה כַּחֲכָמִים: <B>הַשּׁוֹלֵט בִּשְׁתֵּי יָדָיו רַבִּי פּוֹסֵל.</B> דְּסָבַר כְּחִישׁוּתָא אִתְיְלִידָא בֵיהּ בְּיָמִין: <B>וַחֲכָמִים מַכְשִׁירִין.</B> סָבְרֵי בְּרִיאוּתָא הִיא דְּאִתְיְלִידָא לֵיהּ בִּשְׂמֹאל. וַהֲלָכָה כַּחֲכָמִים: <B>הַכּוּשִׁי.</B> שָׁחֹר: <B>הַגִּיחוֹר.</B> אָדֹם כְּאַרְגָּמָן: <B>הַלַּבְקָן.</B> לָבָן בְּיוֹתֵר: <B>וְהַקִּפֵּחַ.</B> אָרֹךְ וָדַק, שֶׁאֵינוֹ עָב לְפִי אָרְכּוֹ. וְהוּא מְכֹעָר וּמְגֻנֶּה {ל}: <B>וְהַשִּׁכּוֹר.</B> וְלֹא מִיַּיִן, הוּא דַּחֲשִׁיב כְּבַעַל מוּם מִן הַמּוּמִים הַיְתֵרִים בָּאָדָם, שֶׁאִם עָבַד לוֹקֶה וְאֵין עֲבוֹדָתוֹ מְחֻלֶּלֶת. אֲבָל הַשִּׁכּוֹר מִיַּיִן וְשֵׁכָר, אִם עָבַד חִלֵּל. דִּבְפָרָשַׁת שְׁתוּיֵי יַיִן כְּתִיב (וַיִּקְרָא י) וּלְהַבְדִּיל בֵּין הַקֹּדֶשׁ וּבֵין הַחֹל. וְשִׁכּוֹר דְּמַתְנִיתִין אֵינוֹ אֶלָּא שֶׁשָּׁתָה חָלָב הַרְבֵּה, אוֹ רֹב דְּבַשׁ, אוֹ אָכַל דְּבֵלָה קַעִילִית, וְנִתְבַּלְבְּלָה דַעְתּוֹ. שֶׁאֵלּוּ חֲשׁוּבִים כְּבַעֲלֵי מוּמִים וְאֵין מְחַלְּלִים עֲבוֹדָה: <B>וּבַעֲלֵי נְגָעִים טְהוֹרִים.</B> כְּגוֹן בֹּהַק וְכֻלּוֹ הָפַךְ לָבָן. דְּאִי מִנְּגָעִים טְמֵאִים לֹא צָרִיךְ לְמֵימַר, דַּאֲפִלּוּ אַכְּנִיסַת עֲזָרָה חַיָּב כָּרֵת: <B>דִּלְדּוּלִין.</B> כְּמִין חֲתִיכוֹת בָּשָׂר יוֹצְאוֹת תְּלוּיוֹת בָּהֶן. וַהֲלָכָה כְּרַבִּי אֱלִיעֶזֶר בֶּן יַעֲקֹב: 

~ פרק ז - משנה ז
<B>אוֹתוֹ וְאֶת בְּנוֹ.</B> אָב וּבְנוֹ כֹהֵן עוֹבְדִים עֲבוֹדָה בְּיוֹם אֶחָד וּבִזְמַן אֶחָד. וְאֵין אוֹתוֹ וְאֶת בְּנוֹ בַּבְּהֵמָה קְרֵבִין בְּיוֹם אֶחָד: <B>וּטְרֵפָה.</B> שֶׁנּוֹלַד בָּהּ אֶחָד מִסִּימָנֵי טְרֵפוֹת הַמְּנוּיִין בְּפֶרֶק אֵלּוּ טְרֵפוֹת, אֵינָהּ קְרֵבָה עַל גַּבֵּי הַמִּזְבֵּחַ: <B>וְיוֹצֵא דֹפֶן.</B> שֶׁקָּרְעוּ אֶת אִמּוֹ וְהוֹצִיאוּהוּ חַי. בַּבְּהֵמָה, פְּסוּלָה לְהַקְרָבָה, דְּכִי יֻלַּד כְּתִיב, פְּרָט לְיוֹצֵא דֹפֶן. וּבְכֹהֵן הַמַּקְרִיב לֹא מִפְּסִיל בְּהָכִי: <B>הַנּוֹשֵׂא נָשִׁים בַּעֲבֵרָה.</B> כֹּהֵן שֶׁנָּשָׂא גְּרוּשָׁה וַחֲלָלָה זוֹנָה, נוֹדֵר וְעוֹבֵד. אַף עַל פִּי שֶׁעֲדַיִן לֹא גֵרֵשׁ מֻתָּר לַעֲבֹד אַחַר שֶׁנָּדַר שֶׁלֹּא יֵהָנֶה הוּא מִמֶּנָּה וְהִיא מִמֶּנּוּ עַד שֶׁיְּגָרֵשׁ. וְהוּא שֶׁיִּדֹּר עַל דַּעַת רַבִּים שֶׁאֵין לוֹ הַתָּרָה אֶלָּא לִדְבַר מִצְוָה {לד}. וְלֵיכָּא לְמֵיחַשׁ שֶׁמָּא יֵלֵךְ אֵצֶל חָכָם וְיֹאמַר דִּלְצֹרֶךְ דְּבַר מִצְוָה הוּא שׁוֹאֵל שֶׁיַּתִּירוּ לוֹ אֶת נִדְרוֹ, דְּכֵיוָן דְּקַיְמָא לָן שֶׁהַבָּא לְהַתִּיר נִדְרוֹ צָרִיךְ לְפָרֵשׁ עַל מַה נָּדַר, וַדַּאי כִּי שָׁמַע חָכָם דְּמִשּׁוּם שֶׁהִיא גְרוּשָׁה אוֹ זוֹנָה דַּאֲסוּרָה לוֹ נָדַר לֹא שָׁרֵי לֵיהּ נִדְרוֹ: <B>עַד שֶׁיְּקַבֵּל עָלָיו שֶׁלֹּא יְהֵא מִטַּמֵּא לְמֵתִים.</B> הָכָא סַגִּי לֵיהּ בְּקַבָּלָה, וְלֹא מַדְּרִינַן לֵיהּ כְּמוֹ גַבֵּי נוֹשֵׂא נָשִׁים בַּעֲבֵרָה. מִשּׁוּם דְּהָתָם יִצְרוֹ תוֹקְפוֹ, הָכָא גַבֵּי טֻמְאָה אֵין יִצְרוֹ תוֹקְפוֹ, הִלְכָּךְ בְּקַבָּלָה גְרֵידָא סַגִּי לֵיהּ: 

^ פרק ח

~ פרק ח - משנה א
<B>יֵשׁ בְּכוֹר לַנַּחֲלָה.</B> לִטֹּל פִּי שְׁנַיִם: <B>וְאֵינוֹ בְכוֹר לַכֹּהֵן.</B> לָתֵת לַכֹּהֵן פִּדְיוֹנוֹ חֲמֵשֶׁת סְלָעִים: <B>הַבָּא אַחַר הַנְּפָלִים.</B> כְּגוֹן שֶׁהָיוּ תְאוֹמִים, אֶחָד מֵהֶם נֵפֶל שֶׁלֹּא כָלוּ לוֹ חֳדָשָׁיו וְאֶחָד כָּלוּ לוֹ חֳדָשָׁיו, וְהַנֵּפֶל שֶׁלֹּא כָלוּ לוֹ חֳדָשָׁיו יָצָא רֹאשׁוֹ חַי וְהֶחֱזִירוֹ, וּקְדָמוֹ אָחִיו וְיָצָא. זֶה הָאַחֲרוֹן בְּכוֹר לַנַּחֲלָה, דְּרִאשׁוֹן לֹא הִפְסִידוֹ {ב}, וְאַף עַל גַּב דִּיצִיאַת הָרִאשׁוֹן חֲשִׁיבָא לֵידָה מְעַלְּיָא. וְטַעֲמָא, מִשּׁוּם דִּכְתִיב רֵאשִׁית אֹנוֹ, מִי שֶׁלֵּב אָבִיו דָּוֶה עָלָיו אִם מֵת, יָצָא נֵפֶל שֶׁהוֹצִיא רֹאשׁוֹ רִאשׁוֹן דְּלָאו בַּר קְיָמָא [הוּא] דְּאֵין לִבּוֹ דָּוֶה עָלָיו. אֲבָל לְעִנְיַן פֶּטֶר רֶחֶם פָּטוּר הַאי וָלָד [אַחֲרוֹן], דִּבְפֶטֶר רֶחֶם תָּלָה רַחֲמָנָא, וַהֲרֵי הָרִאשׁוֹן פָּטַר אֶת הָרֶחֶם: <B>וּבֶן תִּשְׁעָה מֵת שֶׁיָּצָא רֹאשׁוֹ.</B> וְהֶחֱזִירוֹ, וְיָצָא אָחִיו, הָוֵי בְּכוֹר לַנַּחֲלָה. דְּהָא רִאשׁוֹן לָא חֲשִׁיב, דְּאֵין לִבּוֹ דָּוֶה עָלָיו, וּלְעִנְיַן כֹּהֵן לָאו פֶּטֶר רֶחֶם הוּא. אֲבָל יָצָא רֹאשׁ בֶּן תִּשְׁעָה חַי וְאַחַר כָּךְ הֶחֱזִירוֹ וָמֵת, בְּכוֹר לַנַּחֲלָה נַמִּי לֹא הָוֵי זֶה הַבָּא אַחֲרָיו: <B>וְכֵן הַמַּפֶּלֶת בְּהֵמָה כוּ'.</B> לְמִפְטַר מִנַּחֲלָה לָא חֲשִׁיבֵי, דְּאֵין הַלֵּב דָּוֶה עֲלֵיהֶם, אֲבָל פֶּטֶר רֶחֶם מִיהָא הָוֵי: <B>וַחֲכָמִים אוֹמְרִים עַד שֶׁיְּהֵא בוֹ מִצּוּרַת אָדָם.</B> לָא חֲשִׁיב פֶּטֶר רֶחֶם, וְהַבָּא אַחֲרָיו הָוֵי בְּכוֹר לַכֹּהֵן. וַהֲלָכָה כַּחֲכָמִים: <B>סַנְדָּל.</B> חֲתִיכַת בָּשָׂר עֲשׂוּיָה כִּדְמוּת סַנְדָּל, וְאֵין לָהּ צוּרַת אֵבָרִים, וּרְגִילָה לָבֹא עִם וָלָד. וּלְשׁוֹן סַנְדָּל יֵשׁ מְפָרְשִׁים שָׂנְאוּי וָדַל {ג}: <B>אוֹ שִׁלְיָא.</B> דְּאֵין שִׁלְיָא בְּלֹא וָלָד, אֶלָּא שֶׁנִּמּוֹחַ, וּמִיהוּ פֶּטֶר רֶחֶם הָוֵי: <B>וְשָׁפִיר מְרֻקָּם.</B> חֲתִיכָה שֶׁל בָּשָׂר שֶׁמְּרֻקָּם בָּהּ צוּרַת הָעֻבָּר. וְעַל שֵׁם שֶׁעֲשׂוּיָה כִשְׁפוֹפֶרֶת שֶׁל בֵּיצָה קְרוּיָה שָׁפִיר: <B>וְהַיּוֹצֵא מְחֻתָּךְ.</B> שֶׁנֶּחְתַּךְ אֵבָר אֵבָר וּבְדֶרֶךְ זֶה יָצָא כֻלּוֹ. אֲבָל רֹאשׁ מְחֻתָּךְ, לֹא פָּטַר אִם קָדַם אָחִיו וְיָצָא קֹדֶם יְצִיאַת רֹב אֶבְרֵי הַמְחֻתָּךְ, וְהָוֵי נַמִּי בְּכוֹר לַכֹּהֵן: <B>שֶׁכְּבָר יָלְדָה.</B> דִּלְעִנְיַן נַחֲלָה דְאָב כְּתִיב רֵאשִׁית אֹנוֹ, וּלְעִנְיַן כֹּהֵן תְּלָא רַחֲמָנָא בְּפֶטֶר רֶחֶם: <B>עוֹדָהּ שִׁפְחָה.</B> אֲפִלּוּ עוֹדָהּ שִׁפְחָה בְּלֵידָה רִאשׁוֹנָה וְנִשְׁתַּחְרְרָה עַכְשָׁיו, אוֹ נָכְרִית וְנִתְגַּיְּרָה וּמִשֶּׁבָּאת לְיַד יִשְׂרָאֵל יָלְדָה, נַמִּי הָוֵי בְּכוֹר לַנַּחֲלָה, שֶׁהֲרֵי לֹא הָיוּ לָזֶה בָּנִים: <B>רַבִּי יוֹסֵי הַגְּלִילִי אוֹמֵר בְּכוֹר לַנַּחֲלָה וְלַכֹּהֵן.</B> דְּבָנִים הַנּוֹלָדִים בְּנָכְרִיּוּתָהּ לֹא פָּטְרֵי. וְאֵין הֲלָכָה כְּרַבִּי יוֹסֵי הַגְּלִילִי: <B>נִתְגַּיְּרָה מְעֻבֶּרֶת.</B> וּבַעְלָהּ עִמָּהּ וְיָלְדָה. הֲרֵי אוֹתוֹ וָלָד בְּכוֹר לַכֹּהֵן, דְּפֶטֶר רֶחֶם הוּא בְּיִשְׂרָאֵל. וְלֹא לַנַּחֲלָה, דְּכֵיוָן דְּהוֹרָתוֹ שֶׁלֹּא בִּקְדֻשָּׁה לָאו בַּר נַחֲלָה הוּא, דְּזֶרַע עוֹבֵד כּוֹכָבִים רַחֲמָנָא אַפְקְרֵיהּ, דִּכְתִיב (יְחֶזְקֵאל כג) וְזִרְמַת סוּסִים זִרְמָתָם: <B>יָלְדָה הִיא וְכֹהֶנֶת.</B> בַּת יִשְׂרָאֵל מְבַכֶּרֶת שֶׁיָּלְדָה עִם כֹּהֶנֶת מְבַכֶּרֶת וְאֵין יָדוּעַ אֵי זֶה וָלָד שֶׁל יִשְׂרָאֵל: <B>אוֹ הִיא וּלְוִיָּה.</B> דִּלְוִיָּה נַמִּי בְנָהּ פָּטוּר מֵחָמֵשׁ סְלָעִים. כְּדַאֲמַרַן בְּפֶרֶק קַמָּא: <B>אוֹ הִיא וְאִשָּׁה שֶׁכְּבָר יָלְדָה.</B> וְאֵין יָדוּעַ אֵיזֶה בְנָהּ: <B>בְּכוֹר לַכֹּהֵן.</B> וּבַעְלָהּ שֶׁל מְבַכֶּרֶת חַיָּב חָמֵשׁ סְלָעִים לַכֹּהֵן, דְּהָא בֵּן זָכָר יֵשׁ לוֹ כָל הֵיכָא דְאִיתֵיהּ: <B>וְלֹא לַנַּחֲלָה.</B> דְּהָא לֹא יָדַע בְּרֵיהּ דְּמַאן הוּא: <B>וְכֵן מִי שֶׁלֹּא שָׁהֲתָה כוּ'.</B> הוּא בְּכוֹר לַכֹּהֵן, וְהוּא יִפְדֶּה אֶת עַצְמוֹ. וְלֹא לַנַּחֲלָה, דְּהָא לֹא יָדַע מַאן יָרֵית. וַאֲפִלּוּ כְפָשׁוּט לֹא יָרֵית, דְּהַאי מַדְחֵי לֵיהּ לְגַבֵּי הַאי וְהַאי מַדְחֵי לֵיהּ לְגַבֵּי הַאי. וּמַתְנִיתִין דְּקָתָנֵי וְלֹא לַנַּחֲלָה, עַל הַבָּא אַחֲרָיו קָאָמַר, שֶׁהַבָּא אַחֲרָיו אֵינוֹ בְּכוֹר לַנַּחֲלָה, דְּשֶׁמָּא זֶה הַסָּפֵק בֵּן הָאַחֲרוֹן הוּא: <B>מָלֵא גְנִינִים.</B> מָלֵא גְּוָנִים הַרְבֵּה. פֵּרוּשׁ אַחֵר, תּוֹלָעִים, שֶׁהַשָּׁפִיר עָשׂוּי כֻּלּוֹ חֲתִיכוֹת קְטַנּוֹת דַּקּוֹת דּוֹמוֹת לְתוֹלָעִים: <B>דָּגִים וַחֲגָבִים.</B> לָאו וָלָד נִינְהוּ, דְּלֹא נֶאֶמְרָה בָּהֶן יְצִירָה כָּאָדָם: <B>יוֹם אַרְבָּעִים.</B> מִשֶּׁנִּתְעַבְּרָה, מַיָּא בְּעָלְמָא נִינְהוּ, וְאֵין כָּאן וָלָד עַד לְמָחֳרַת יוֹם אַרְבָּעִים. דְּאַרְבָּעִים יוֹם הָוֵי יְצִירַת הַוָּלָד: 

~ פרק ח - משנה ב
<B>יוֹצֵא דֹפֶן וְהַבָּא אַחֲרָיו.</B> דֶּרֶךְ רֶחֶם. כְּגוֹן שֶׁקָּרְעוּ אִשָּׁה שֶׁתְּאוֹמִים בְּבִטְנָהּ, וּלְאַחַר שֶׁהוֹצִיאוּ הָרִאשׁוֹן דֶּרֶךְ דֹּפֶן יָצָא הַשֵּׁנִי דֶּרֶךְ רֶחֶם. אֲבָל לְהוֹצִיא וָלָד מִן הָאִשָּׁה דֶּרֶךְ דֹּפֶן וְשֶׁתִּתְרַפֵּא הָאִשָּׁה וְתַחֲזֹר וְתִתְעַבֵּר וְתֵלֵד, כָּתַב רַמְבַּ"ם דְּאִי אֶפְשָׁר {ו}: <B>שְׁנֵיהֶם אֵינָן בְּכוֹר.</B> רִאשׁוֹן לֹא הָוֵי בְּכוֹר לַנַּחֲלָה, וְיָלְדוּ לוֹ בָּעִינַן {ז}. וְשֵׁנִי נַמִּי לֹא, רֵאשִׁית אֹנוֹ בָּעִינַן. וּבְכוֹר לַכֹּהֵן רִאשׁוֹן לֹא הָוֵי, דְּפֶטֶר רֶחֶם בָּעִינַן. וְשֵׁנִי נַמִּי לֹא הָוֵי בְּכוֹר לַכֹּהֵן, דִּבְכוֹר לָרֶחֶם וְאֵינוֹ בְּכוֹר לַוְּלָדוֹת כְּגוֹן זֶה שֶׁהָיָה וָלָד קֹדֶם לָכֵן, אֵינוֹ בְּכוֹר: <B>רַבִּי שִׁמְעוֹן אוֹמֵר הָרִאשׁוֹן לַנַּחֲלָה.</B> סָבַר וְיָלְדוּ אַף יוֹצֵא דֹּפֶן בְּמַשְׁמַע {ח}: <B>וְהַשֵּׁנִי לְחָמֵשׁ סְלָעִים.</B> סָבַר בְּכוֹר לָרֶחֶם אַף עַל פִּי שֶׁאֵינוֹ בְּכוֹר לַוְּלָדוֹת הָוֵי בְּכוֹר. וְאֵין הֲלָכָה כְּרַבִּי שִׁמְעוֹן: 

~ פרק ח - משנה ג
<B>וְיָלְדָה שְׁנֵי זְכָרִים נוֹתֵן חָמֵשׁ סְלָעִים.</B> דְּאֶחָד מֵהֶן בְּכוֹר: <B>הָאָב פָּטוּר.</B> דְּמָצֵי לְמֵימַר הַבְּכוֹר מֵת. וּכְשֶׁמֵּת הַבֵּן קֹדֶם שְׁלֹשִׁים אֵינוֹ חַיָּב בְּפִדְיוֹן, וְעַכְשָׁיו שֶׁהַדָּבָר סָפֵק שֶׁמָּא הַבְּכוֹר מֵת וּפָטוּר, שֶׁמָּא זֶה שֶׁנִּשְׁאַר הוּא הַבְּכוֹר וְחַיָּב, הָוֵי הַכֹּהֵן מוֹצִיא מֵחֲבֵרוֹ, וְהַמּוֹצִיא מֵחֲבֵרוֹ עָלָיו הָרְאָיָה. וְהוּא הַדִּין שֶׁהַבֵּן הַנִּשְׁאָר פָּטוּר מִלִּפְדּוֹת אֶת עַצְמוֹ כְּשֶׁיִּהְיֶה גָּדוֹל {ט}: <B>מֵת הָאָב.</B> לְאַחַר שְׁלֹשִׁים: <B>וְאִם לָאו פְּטוּרִים.</B> דְּסָבַר רַבִּי מֵאִיר הָאַחִין שֶׁחָלְקוּ בְּנִכְסֵי אֲבִיהֶן דִּין לָקוֹחוֹת יֵשׁ לָהֶן, לְפִי שֶׁאֵין בְּרֵרָה {יא} לְכָל אֶחָד עַל יְרֻשָּׁתוֹ, אֶלָּא הֲרֵי הֵן כְּאִלּוּ קָנוּ זֶה מִזֶּה כָּל אֶחָד חֶלְקוֹ, וְאֵלּוּ הֶחָמֵשׁ סְלָעִים הָיָה חוֹב עַל אֲבִיהֶן כְּמִלְוֶה עַל פֶּה, וּמִלְוֶה עַל פֶּה אֵינָהּ גּוֹבָה מִן הַלָּקוֹחוֹת, הִלְכָּךְ אִם חָלְקוּ עַד שֶׁלֹּא נָתְנוּ פְּטוּרִים: <B>רַבִּי יְהוּדָה אוֹמֵר נִתְחַיְּבוּ הַנְּכָסִים.</B> קָסָבַר הָאַחִים שֶׁחָלְקוּ יוֹרְשִׁים הֵן, דְּיֵשׁ בְּרֵרָה לוֹמַר כָּל אֶחָד זָכָה בְּחֶלְקוֹ, וּמִלְוֶה עַל פֶּה גּוֹבֶה מִן הַיּוֹרְשִׁים. וַהֲלָכָה כְּרַבִּי יְהוּדָה {יב}: <B>זָכָר וּנְקֵבָה אֵין כָּאן לַכֹּהֵן כְּלוּם.</B> דְּאָמַר לֵיהּ הַנְּקֵבָה יָצְאָה רִאשׁוֹנָה, וְהַמּוֹצִיא מֵחֲבֵרוֹ עָלָיו הָרְאָיָה: 

~ פרק ח - משנה ד
<B>שְׁתֵּי נָשִׁים.</B> שֶׁל אִישׁ אֶחָד, וְיָלְדוּ שְׁנֵי זְכָרִים בְּמַחֲבוֹא, שֶׁנִּתְעָרְבוּ {יג}: <B>אִם לְכֹהֵן אֶחָד נָתַן.</B> פִּדְיוֹן שְׁנֵיהֶם, יַחֲזִיר לוֹ הַכֹּהֵן חָמֵשׁ סְלָעִים, הוֹאִיל וּמֵת בְּתוֹךְ שְׁלֹשִׁים וְאִיגַּלַּאי מִלְּתָא דְּנֵפֶל הוּא {טו} וְשֶׁלֹּא כַּדִּין שָׁקַל: <B>אֵין יָכוֹל לְהוֹצִיא מִיָּדָם.</B> דְּכָל חַד וְחַד מַדְּחֵי לֵיהּ וְאוֹמֵר הֲרֵינִי מַחֲזִיק בָּם בִּשְׁבִיל פִּדְיוֹן הַחַי: <B>אוֹ שְׁנֵי זְכָרִים וּנְקֵבָה.</B> יָלְדוּ הַנָּשִׁים שֶׁלּוֹ בְּמַחֲבוֹא: <B>נוֹתֵן חָמֵשׁ סְלָעִים לַכֹּהֵן.</B> דְּמִמַּה נַּפְשָׁךְ חַד הָוֵי בְּכוֹר, אִם הָאַחַת יָלְדָה שְׁנֵי זְכָרִים הָאֶחָד בְּכוֹר, וְאִם הָאַחַת יָלְדָה זָכָר וּנְקֵבָה, נִמְצָא שֶׁחֲבֶרְתָּהּ יָלְדָה זָכָר לְבַדּוֹ וְהוּא בְּכוֹר, וְאוֹתוֹ שֶׁעִם הַנְּקֵבָה פָּטוּר שֶׁמָּא נְקֵבָה יָצְאָה רִאשׁוֹן: <B>אֵין לַכֹּהֵן כְּלוּם.</B> דְּאִיכָּא לְמֵימַר הַנְּקֵבוֹת יָצְאוּ תְּחִלָּה וְאֵין כָּאן בְּכוֹר: <B>הָאָב פָּטוּר.</B> דְּמָצֵי לְמֵימַר בֶּן הַמְּבַכֶּרֶת מֵת: <B>נָתְנוּ עַד שֶׁלֹּא חָלְקוּ כוּ'.</B> כִּדְפָרֵשְׁנָא לְעֵיל. וַהֲלָכָה כְּרַבִּי יְהוּדָה: <B>זָכָר וּנְקֵבָה.</B> יֵשׁ לוֹמַר אוֹתָהּ שֶׁלֹּא בִּכְּרָה יָלְדָה הַנְּקֵבָה וְאֵין כָּאן בְּכוֹר: 

~ פרק ח - משנה ה
<B>מֵת אַחַד.</B> מִן הַוְּלָדוֹת: <B>יַחֲזִיר לָהֶם חָמֵשׁ סְלָעִים.</B> וְיַחֲלֹקוּ שְׁנֵי הָאָבוֹת. וְהָנֵי מִלֵּי כְּשֶׁכָּתַב אֶחָד מֵהֶן הַרְשָׁאָה לַחֲבֵרוֹ, אֲבָל אִם לֹא כָּתַב אֶחָד מֵהֶן הַרְשָׁאָה לַחֲבֵרוֹ, כִּי אָזֵיל חַד מִנַּיְהוּ לְגַבֵּי כֹּהֵן דָּחֵי לֵיהּ לוֹמַר בִּנְךָ הַחַי, וְכִי אָזֵיל אִידָךְ דָּחֵי לֵיהּ לוֹמַר בִּנְךָ הַחַי: <B>זָכָר וּנְקֵבָה הָאָבוֹת פְּטוּרִים.</B> דְּכָל חַד וְחַד אָמַר לֵיהּ לַכֹּהֵן הַנְּקֵבָה שֶׁלִּי הִיא: <B>וְהַבֵּן חַיָּב לִפְדּוֹת אֶת עַצְמוֹ.</B> דְּמִכָּל מָקוֹם בְּכוֹר הוּא: <B>שְׁתֵּי נְקֵבוֹת וְזָכָר.</B> יֵשׁ לוֹמַר הָאַחַת יָלְדָה נְקֵבָה וְהָאַחֶרֶת זָכָר וּנְקֵבָה וְהַנְּקֵבָה יָצְאָה תְּחִלָּה, הִלְכָּךְ אֵין כָּאן לַכֹּהֵן כְּלוּם. וְכֵן שְׁנֵי זְכָרִים וּשְׁנֵי נְקֵבוֹת: 

~ פרק ח - משנה ו
<B>אַחַת בִּכְּרָה וְאַחַת שֶׁלֹּא בִכְּרָה וְכוּ'.</B> אֵין כָּאן לַכֹּהֵן כְּלוּם. דְּיֵשׁ לוֹמַר הַמְּבַכֶּרֶת יָלְדָה הַנְּקֵבָה: <B>מֵת הַבֵּן בְּתוֹךְ שְׁלֹשִׁים יוֹם.</B> אַבְּכוֹרוֹת וַדָּאִין דְּעָלְמָא קָאֵי: <B>יַחֲזִיר.</B> דְּנֵפֶל הֲוָה. וְלֹא מִחַיַּב בְּפִדְיוֹן עַד לְאַחַר שְׁלֹשִׁים יוֹם: <B>מֵת בְּיוֹם שְׁלֹשִׁים כַּיּוֹם שֶׁלְּפָנָיו.</B> וְאַף עַל פִּי שֶׁנָּתַן לוֹ יַחֲזִיר. דְּגָמְרִינַן חֹדֶשׁ חֹדֶשׁ מִמִּדְבָּר, כְּתִיב הָכָא (בְּמִדְבַּר יח) וּפְדוּיָו מִבֶּן חֹדֶשׁ תִּפְדֶּה, וּכְתִיב בַּמִּדְבָּר (שָׁם ג) פְּקֹד כָּל בְּכֹר זָכָר מִבֶּן חֹדֶשׁ וָמָעְלָה, דְּמַשְׁמַע לְאַחַר שְׁלֹשִׁים: <B>רַבִּי עֲקִיבָא אוֹמֵר אִם נָתַן לֹא יִטֹּל.</B> מְסַפְּקָא לֵיהּ לְרַבִּי עֲקִיבָא מִדְאִצְטְרִיךְ לְמִכְתַּב וָמַעְלָה גַּבֵּי עֲרָכִין, וְלֹא גָּמְרִינַן מִמִּדְבָּר, הֲווּ לְהוּ שְׁנֵי כְּתוּבִים הַבָּאִים כְּאֶחָד וְאֵין מְלַמְּדִים {יז}, הִלְכָּךְ אִם נָתַן לֹא יִטֹּל, וְאִם לֹא נָתַן לֹא יִתֵּן, דְּהַמּוֹצִיא מֵחֲבֵרוֹ עָלָיו הָרְאָיָה. וַהֲלָכָה כַּחֲכָמִים: <B>בְּחֶזְקַת שֶׁלֹּא נִפְדָּה.</B> דְּלָא עֲבִיד אֱינִישׁ דְּפָרֵיק תּוֹךְ שְׁלֹשִׁים: <B>לְאַחַר שְׁלֹשִׁים בְּחֶזְקַת שֶׁנִּפְדָּה.</B> דְּכֹהֵן [הָוֵי מוֹצִיא מֵחֲבֵרוֹ וְהוּרַע כֹּחוֹ]: <B>הוּא קוֹדֵם לִבְנוֹ.</B> הַכֹּל מוֹדִים כָּל הֵיכָא דְּלֵית לֵיהּ אֶלָּא חָמֵשׁ סְלָעִים הוּא קוֹדֵם אֶת בְּנוֹ, דְּמִצְוָה דִּידֵיהּ עָדִיף. כִּי פְּלִיגֵי דְּאִיכָּא חָמֵשׁ סְלָעִים מִמְּשַׁעְבְּדֵי וְחָמֵשׁ בְּנֵי חוֹרֵי, רַבִּי יְהוּדָה סָבַר מִלְוֶה הַכְּתוּבָה בַּתּוֹרָה כִּכְתוּבָה בִּשְׁטָר דָּמְיָא, וְחָמֵשׁ סְלָעִים דִּידֵיהּ דְּאִחַיַּב בְּהוּ אֲבוּהָ אָזֵיל כֹּהֵן וְטָרֵיף מִמְּשַׁעְבְּדִי, שֶׁהֲרֵי שִׁעְבּוּדוֹ שֶׁל כֹּהֵן קָדֵים. וְהַיְנוּ דְּקָאָמַר שֶׁמִּצְוָתוֹ עַל אָבִיו, כְּלוֹמַר שֶׁמֵּאָבִיו נִשְׁתַּעְבְּדוּ הַנְּכָסִים {יט}. וּבְהָנֵי חָמֵשׁ בְּנֵי חוֹרֵי פָּרֵיק לִבְרֵיהּ {כ} מִיָּד, דְּאִי יְהֵיב בְּנֵי חוֹרֵי מִשּׁוּם פִּדְיוֹן דִּידֵיהּ, תּוּ לֹא מִפְרִיק בְּנוֹ, דְּשֶׁמָּא {כא} שִׁעְבּוּד הַלָּקוֹחוֹת קוֹדֵם לְלֵידַת בְּנוֹ. וְרַבָּנָן סָבְרֵי מִלְוֶה הַכְּתוּבָה בַּתּוֹרָה לָאו כִּכְתוּבָה בִּשְׁטָר דָּמְיָא, וְאִי יָהֵיב בְּנֵי חוֹרֵי בִּשְׁבִיל בְּנוֹ תּוּ לֹא מִפְרִיק אִיהוּ, דְּכֹהֵן לֹא מָצֵי טָרֵיף מִלָּקוֹחוֹת, הִלְכָּךְ מִצְוָה דִּידֵיהּ עָדִיף. וַהֲלָכָה כַּחֲכָמִים: 

~ פרק ח - משנה ז
<B>חָמֵשׁ סְלָעִים שֶׁל בֵּן.</B> הַסֶּלַע הָאָמוּר בַּמִּשְׁנָה הוּא הַשֶּׁקֶל הָאָמוּר בַּתּוֹרָה בְּכָל מָקוֹם. וּפְעָמִים נִקְרָא בַּתּוֹרָה כֶּסֶף, חֲמִשִּׁים כֶּסֶף, מֵאָה כֶּסֶף. וְהוּא הָיָה בִּימֵי מֹשֶׁה מִשְׁקַל שְׁלֹשׁ מֵאוֹת וְעֶשְׂרִים גַּרְגִּירֵי שְׂעֹרָה, וּבְבַיִת שֵׁנִי הוֹסִיפוּ עָלָיו וְהֶעֱלוּהוּ לְמִשְׁקַל שְׁלֹשׁ מֵאוֹת וּשְׁמוֹנִים וְאַרְבַּע שְׂעֹרָה. וְכֵן מוֹנִים הַיּוֹם לְחָמֵשׁ סְלָעִים שֶׁל בֵּן. וְנִמְצְאוּ חָמֵשׁ סְלָעִים מִשְׁקַל אֶלֶף וּתְשַׁע מֵאוֹת וְעֶשְׂרִים {כג} שְׂעֹרוֹת בֵּינוֹנִיּוֹת שֶׁל כֶּסֶף מְזֻקָּק: <B>בְּמָנֶה צוֹרִי.</B> הַיּוֹצֵא בִּמְדִינַת צוֹר. וְכָל כֶּסֶף שֶׁל תּוֹרָה {כד}, כְּגוֹן חֲמֵשֶׁת סְלָעִים שֶׁל בֵּן, שְׁלֹשִׁים שֶׁל עֶבֶד, וַחֲמִשִּׁים שֶׁל אוֹנֵס וּמְפַתֶּה, וּמֵאָה שֶׁל מוֹצִיא שֵׁם רַע, כֻּלָּם בְּמָנֶה צוֹרִי שֶׁהוּא כֶּסֶף מְזֻקָּק. וְכָל כֶּסֶף שֶׁהוּא מִדִּבְרֵיהֶם כְּגוֹן הַקְּנָסוֹת וּכְתֻבַּת אִשָּׁה לְדִבְרֵי רַמְבַּ"ם כֻּלָּם כֶּסֶף מְדִינָה, שֶׁאֶחָד מִשְּׁמֹנָה חֲלָקִים שֶׁבָּהֶם כֶּסֶף וְשִׁבְעָה חֲלָקִים נְחֹשֶׁת. אֲבָל רַבּוֹתַי הוֹרוּ שֶׁכְּתֻבַּת בְּתוּלָה יֵשׁ לָהּ דִּין כֶּסֶף שֶׁל תּוֹרָה, שֶׁכֵּן כָּתוּב כְּמֹהַר הַבְּתוּלוֹת, וּמָאתָן זוּזֵי הֵן שֶׁל כֶּסֶף נָקִי. וּמִשְׁקַל כָּל זוּז תִּשְׁעִים וְשֵׁשׁ שְׂעֹרוֹת: <B>וְכֻלָּן נִפְדִּין.</B> הָכִי קָאָמַר, וְכָל הַנִּפְדִּים נִפְדִּין בְּכֶסֶף וּבְשָׁוֶה כֶּסֶף, חוּץ מִן הַשְּׁקָלִים. כָּל הַנִּפְדִּין כְּגוֹן בְּכוֹר אָדָם וְהֶקְדֵּשׁוֹת, נִפְדִּין בֵּין בְּכֶסֶף בֵּין בְּשָׁוֶה כֶּסֶף, חוּץ מִן הַשְּׁקָלִים, שֶׁהַבָּא לִשְׁקֹל מַחֲצִית הַשֶּׁקֶל צָרִיךְ שֶׁיִּתֵּן אוֹתוֹ מִכֶּסֶף נָקִי מַטְבֵּעַ מְצֻיָּר וְלֹא שָׁוֶה כֶּסֶף. וּמַעֲשֵׂר שֵׁנִי נַמִּי {כו} אֵין נִפְדֶּה אֶלָּא בְּמַטְבֵּעַ שֶׁל כֶּסֶף שֶׁיֵּשׁ עָלָיו צוּרָה וְלֹא בְּשָׁוֶה כֶּסֶף, דִּכְתִיב (דְּבָרִים יד) וְצַרְתָּ הַכֶּסֶף בְּיָדְךָ, כֶּסֶף שֶׁיֵּשׁ עָלָיו צוּרָה: 

~ פרק ח - משנה ח
<B>אֵין פּוֹדִין.</B> בְּכוֹר אָדָם: <B>לֹא בַעֲבָדִים.</B> אַף עַל גַּב דַּאֲמַרַן לְעֵיל בְּכֶסֶף וּבְשָׁוֶה כֶּסֶף, אֵין פּוֹדִין לֹא בַּעֲבָדִים: <B>וְלֹא בִשְׁטָרוֹת.</B> שֶׁאִם יֵשׁ לוֹ שְׁטָר עַל חֲבֵרוֹ בְּחָמֵשׁ סְלָעִים וּנְתָנוֹ לַכֹּהֵן שֶׁיִּגְבֶּה אוֹתוֹ חוֹב בְּפִדְיוֹן בְּנוֹ, אֵין בְּנוֹ פָּדוּי: <B>וְלֹא בְהֶקְדֵּשׁוֹת.</B> כְּלוֹמַר, וְלֹא הַהֶקְדֵּשׁוֹת נַמִּי אֵין פּוֹדִין אוֹתָן לֹא בַּעֲבָדִים וְלֹא בִּשְׁטָרוֹת וְלֹא בְּקַרְקָעוֹת: <B>כָּתַב לַכֹּהֵן שֶׁהוּא חַיָּב לוֹ חָמֵשׁ סְלָעִים.</B> מִשּׁוּם פִּדְיוֹן בְּנוֹ: <B>חַיָּב לִתֵּן לוֹ וּבְנוֹ אֵינוֹ פָדוּי.</B> דְּבַר תּוֹרָה בְּנוֹ פָּדוּי לִכְשֶׁיִּתֵּן. וּמַה טַּעַם אָמְרוּ יִתֵּן וּבְנוֹ אֵינוֹ פָּדוּי, גְּזֵרָה שֶׁמָּא יֹאמְרוּ פּוֹדִין בִּשְׁטָרוֹת: <B>לְפִיכָךְ.</B> דְּאָמְרִינַן שֶׁחַיָּב לִתֵּן לוֹ חָמֵשׁ סְלָעִים אֲחֵרִים לְפִדְיוֹן בְּנוֹ: <B>אִם רָצָה הַכֹּהֵן.</B> לְהַחֲזִירָם וְלִתְּנָם לוֹ בְּמַתָּנָה: <B>רַשָּׁאי.</B> אֲבָל תַּקָּנָה אַחֶרֶת לֵיכָּא. וְאַף עַל פִּי שֶׁהַכֹּהֵן רַשַּׁאי לְהַחֲזִיר וְלִתֵּן הֶחָמֵשׁ סְלָעִים בְּמַתָּנָה לַאֲבִי הַבְּכוֹר, אִם דַּעַת אֲבִי הַבֵּן סוֹמֶכֶת בְּוַדַּאי שֶׁיַּחֲזִיר לוֹ הַכֹּהֵן הֶחָמֵשׁ סְלָעִים, אֵין הַבֵּן פָּדוּי, בֵּין הֶחֱזִיר הַכֹּהֵן בֵּין לֹא הֶחֱזִיר. כָּךְ נִרְאֶה מִן הַגְּמָרָא: <B>שֶׁנֶּאֱמַר יִהְיֶה לָךְ וּפָדֹה תִפְדֶּה.</B> כְּשֶׁיִּהְיֶה לְךָ הַפִּדְיוֹן אָז בְּנוֹ פָּדוּי. וְהַאי קְרָא לְאַהֲרֹן נֶאֱמַר: 

~ פרק ח - משנה ט
<B>וְלֹא בְּנִכְסֵי הָאֵם.</B> נִכְסֵי מְלוֹג שֶׁל הָאֵם. דִּכְתִיב (דְּבָרִים כא) כִּי הוּא רֵאשִׁית אֹנוֹ לוֹ מִשְׁפַּט הַבְּכֹרָה, מַשְׁמַע דְּאַדִּידֵיהּ קָאֵי, כְּלוֹמַר בִּנְכָסָיו מִשְׁפַּט הַבְּכוֹרָה וְלֹא בְּנִכְסֵי אִשְׁתּוֹ: <B>וְאֵינוֹ נוֹטֵל פִּי שְׁנַיִם בַּשֶּׁבַח.</B> אִם הִשְׁבִּיחוּ הַנְּכָסִים לְאַחַר מִיתַת הָאָב קֹדֶם שֶׁחָלְקוּ, אֵין הַבְּכוֹר נוֹטֵל פִּי שְׁנַיִם בַּשֶּׁבַח. אֶלָּא שָׁמִין אֶת הַנְּכָסִים מַה הֵן שָׁוִין בִּשְׁעַת מִיתַת אֲבִיהֶן, וְהַבְּכוֹר נוֹטֵל פִּי שְׁנַיִם בָּהֶן בִּלְבַד {כח}, שֶׁנֶּאֱמַר (שָׁם) בְּכֹל אֲשֶׁר יִמָּצֵא לוֹ, לָאָב בִּשְׁעַת מִיתָה: <B>בָּרָאוּי.</B> בִּנְכָסִים שֶׁלֹּא הָיָה אֲבִיהֶן מֻחְזָק בִּשְׁעַת מִיתָתוֹ אֲבָל רְאוּיִין הָיוּ לִפֹּל לוֹ בִּירֻשָּׁה וְנָפְלוּ לָהֶן לְאַחַר זְמַן, אֵין הַבְּכוֹר נוֹטֵל בָּהֶן פִּי שְׁנַיִם: <B>וְלֹא הָאִשָּׁה בִּכְתֻבָּתָהּ.</B> בַּשֶּׁבַח שֶׁהִשְׁבִּיחוּ. אִם אֵין שָׁוִין הַנְּכָסִים בִּשְׁעַת מִיתַת בַּעְלָהּ כְּדֵי שִׁעוּר כְּתֻבָּתָהּ וְאַחַר כָּךְ הִשְׁבִּיחוּ, אֵינָהּ נוֹטֶלֶת כְּתֻבָּתָהּ אֶלָּא כַּמָּה שֶׁהָיוּ שָׁוִין. וְאַף עַל גַּב דִּבְעָלְמָא בַּעַל חוֹב גּוֹבֶה הַשֶּׁבַח, מִקֻּלֵּי כְּתֻבָּה שָׁנוּ כָּאן. וְכֵן אֵינָהּ נוֹטֶלֶת בָּרָאוּי כְּבַמֻּחְזָק: <B>וְלֹא הַבָּנוֹת.</B> נוֹטְלוֹת מְזוֹנוֹת לְאַחַר מִיתַת אֲבִיהֶן בִּתְנַאי כְּתֻבָּה, וּבְנָן נוּקְבִין דִּי יֶהֶוְיָין לִיכִי מִנַּאי יֶהֶוְיָין יָתְבָן בְּבֵיתִי וּמִתַּזְּנָן מִנִּכְסַי, לֹא מִן הַשֶּׁבַח שֶׁהִשְׁבִּיחוּ הַנְּכָסִים וְלֹא מִן הָרָאוּי לָבֹא לְאַחַר מִיתָה. כֵּיוָן דִּמְזוֹנוֹת הַבָּנוֹת מִתְּנָאֵי כְּתֻבָּה הֵן כַּכְּתֻבָּה דָּמוּ: <B>וְלֹא הַיָּבָם.</B> הַנּוֹטֵל חֵלֶק הַמֵּת שֶׁיִּבֵּם אֶת אִשְׁתּוֹ, אֵינוֹ נוֹטֵל חֵלֶק אָחִיו לֹא מִן הַשֶּׁבַח {ל} וְלֹא מִן הָרָאוּי {לא} לָבֹא. מַאי טַעֲמָא, דִּבְכוֹר קַרְיֵהּ רַחְמָנָא (דְּבָרִים כה), וְהָיָה הַבְּכוֹר אֲשֶׁר תֵּלֵד, כַּבְּכוֹר, מַה בְּכוֹר אֵינוֹ נוֹטֵל בַּשֶּׁבַח וְלֹא בָּרָאוּי לָבֹא, אַף יָבָם אֵין נוֹטֵל לֹא בַּשֶּׁבַח וְלֹא בָּרָאוּי לָבֹא: <B>וְכֻלָּן אֵינָן נוֹטְלִין בַּשֶּׁבַח.</B> הֲדַר תָּנָא לֵיהּ, לַאֲתוֹיֵי שְׁבָחָא דְמִמֵּילָא, כְּגוֹן תְּבוּאָה שֶׁהָיְתָה שַׁחַת כְּשֶׁמֵּת אָבִיו וְעַכְשָׁיו נַעֲשׂוּ שִׁבֳּלִים, אוֹ תְּמָרִים סְמָדַר וְנַעֲשׂוּ עַכְשָׁיו תְּמָרִים גְּדוֹלִים. דְּאִי מֵרֵישָׁא, הֲוָה אֲמֵינָא כִּי אֵין בְּכוֹר נוֹטֵל פִּי שְׁנַיִם בַּשֶּׁבַח הָנֵי מִלֵּי בַּשֶּׁבַח שֶׁטָּרַח בּוֹ אָחִיו כְּגוֹן זִבּוּל שָׂדוֹת וְקִשְׁקוּשׁ וְעִדּוּר: <B>וְלֹא בָרָאוּי כְּבַמֻּחְזָק.</B> לַאֲתוֹיֵי אִם הָיָה אֲבִי אֲבִיהֶם חַי בִּשְׁעַת מִיתַת אֲבִיהֶם וְהָיוּ נְכָסִים רְאוּיִים לִפֹּל לָהֶם כְּשֶׁיָּמוּת, אַף עַל גַּב דְּוַדַּאי עֲתִידִים לִפֹּל לָהֶם וַאֲפִלּוּ יֵשׁ לוֹ בֵּן אַחֵר יִטְּלוּ אֵלּוּ חֵלֶק אֲבִיהֶן, וְסָלְקָא דַעְתָּךְ אֲמֵינָא דִּכְמֻחְזָק דָּמֵי, קָמַשְׁמַע לָן. דְּאִי מֵרֵישָׁא, הֲוָה אֲמֵינָא רָאוּי דְּקָתָנֵי רֵישָׁא שֶׁאֵין הַבְּכוֹר נוֹטֵל בּוֹ, כְּגוֹן שֶׁנָּפְלוּ לָהֶן נִכְסֵי אֲחִי אֲבִיהֶן שֶׁלֹּא הָיוּ לוֹ בָּנִים בִּשְׁעַת מִיתַת אֲבִיהֶן, וְאֵין רְאוּיִין אֶלָּא מִסָּפֵק דְּשֶׁמָּא לֹא יִהְיֶה לוֹ זֶרַע: 

~ פרק ח - משנה י
<B>הַבְּכוֹרָה.</B> אֵינָהּ חוֹזֶרֶת בַּיּוֹבֵל דִּכְתִיב (דְּבָרִים כא) פִּי שְׁנַיִם, מֵקִישׁ שְׁנֵי חֲלָקָיו זֶה לָזֶה, מַה חֵלֶק פְּשִׁיטוּתוֹ אֵינוֹ חוֹזֶרֶת בַּיּוֹבֵל דִּירֻשָּׁה הִיא כְּדִכְתִיב (שָׁם) וְהָיָה בְּיוֹם הַנְחִילוֹ אֶת בָּנָיו, אַף חֵלֶק בְּכוֹרָתוֹ יְרֻשָּׁה: <B>וְהַיּוֹרֵשׁ אֶת אִשְׁתּוֹ.</B> דְּהַאי תַּנָּא סָבַר דְּאוֹרַיְתָא הִיא, לִשְׁאֵרוֹ הַקָּרֹב אֵלָיו מִמִּשְׁפַּחְתּוֹ וְיָרַשׁ אֹתָהּ (בְּמִדְבַּר כז), מִכָּאן שֶׁהַבַּעַל יוֹרֵשׁ אֶת אִשְׁתּוֹ: <B>וְהַמְיַבֵּם אֶת אֵשֶׁת אָחִיו.</B> וְנָטַל חֵלֶק אָחִיו, יְרֻשָּׁה גְּמוּרָה הִיא וְאֵינוֹ מַחֲזִיר לִשְׁאָר אֶחָיו בַּיּוֹבֵל. דִּבְכוֹר קַרְיֵהּ רַחְמָנָא, וְהָיָה הַבְּכוֹר, וְהַבְּכוֹרָה אֵינָהּ חוֹזֶרֶת בַּיּוֹבֵל כִּדְיָלְפִינַן: <B>וְהַמַּתָּנָה כְּדִבְרֵי רַבִּי מֵאִיר.</B> דְּמֶכֶר הוּא דְּאָמַר רַחְמָנָא לֶיהְדַּר בַּיּוֹבֵל, יְרֻשָּׁה וּמַתָּנָה לֹא: <B>וַחֲכָמִים אוֹמְרִים מַתָּנָה כְּמֶכֶר.</B> כְּדִכְתִיב (וַיִּקְרָא כה) בִּשְׁנַת הַיּוֹבֵל הַזֹּאת תָּשֻׁבוּ אִישׁ אֶל אֲחֻזָּתוֹ, וּקְרָא יְתֵרָא הוּא דְּהָא כְּבָר נֶאֱמַר (שָׁם) וְשַׁבְתֶּם אִישׁ אֶל אֲחֻזָּתוֹ, אֶלָּא לְרַבּוֹת אֶת הַמַּתָּנָה הוּא דְּאָתָא: <B>רַבִּי אֱלִיעֶזֶר אוֹמֵר כֻּלָּן חוֹזְרִין בַּיּוֹבֵל.</B> סָבַר לַהּ כְּרַבָּנָן דְּאָמְרֵי תָּשׁוּבוּ לְרַבּוֹת אֶת הַמַּתָּנָה, וְהָנֵי כֻּלְּהוּ מַתָּנָה נִינְהוּ. בְּכוֹר לָתֵת לוֹ פִּי שְׁנַיִם מַתָּנָה קַרְיֵהּ רַחְמָנָא. וְהַיּוֹרֵשׁ אֶת אִשְׁתּוֹ, יְרֻשַּׁת הַבַּעַל דְּרַבָּנָן. וְהַמְיַבֵּם אֶת אֵשֶׁת אָחִיו, בְּכוֹר קַרְיֵהּ רַחְמָנָא, מַה בְּכוֹרָה חוֹזֶרֶת אַף יָבָם חוֹזֵר: <B>הַיּוֹרֵשׁ אֶת אִשְׁתּוֹ יַחֲזִיר לִבְנֵי מִשְׁפָּחָה.</B> רַבִּי יוֹחָנָן בֶּן בְּרוֹקָה סְבִירָא לֵיהּ יְרֻשַּׁת הַבַּעַל אֶת אִשְׁתּוֹ דְּאוֹרַיְתָא הִיא, וְהָכָא בְּמַאי עָסְקִינַן כְּגוֹן שֶׁהוֹרִישָׁתוֹ אִשְׁתּוֹ בֵּית הַקְּבָרוֹת. וּמִשּׁוּם פְּגַם מִשְׁפָּחָה אָמְרוּ רַבָּנָן לִשְׁקֹל דְּמֵי וְלִיהַדַּר הַקְּבָרוֹת לִבְנֵי מִשְׁפָּחָה {לב}: <B>וִינַכֶּה לָהֶם מִן הַדָּמִים.</B> דְּמֵי קֶבֶר אִשְׁתּוֹ. דְּהוּא מִיהַת חַיָּב בִּקְבוּרָתָהּ. וַהֲלָכָה כַּחֲכָמִים דְּמַתָּנָה כְּמֶכֶר, וּכְרַבִּי יוֹחָנָן בֶּן בְּרוֹקָה דְּבַעַל שֶׁהוֹרִישָׁתוֹ אִשְׁתּוֹ בֵּית הַקְּבָרוֹת {לג} שָׁקֵיל דְּמֵי וּמַהְדַּר בֵּית הַקְּבָרוֹת לִבְנֵי מִשְׁפָּחָה, וּמְנַכֶּה לָהֶם מִן הַדָּמִים דְּמֵי קֶבֶר אִשְׁתּוֹ: 

^ פרק ט

~ פרק ט - משנה א
<B>מַעְשַׂר בְּהֵמָה.</B> כָּל אֲשֶׁר יַעֲבֹר תַּחַת הַשֵּׁבֶט הָעֲשִׂירִי יִהְיֶה קֹדֶשׁ. וּמַקְרִיבִים חֶלְבּוֹ וְדָמוֹ, וּשְׁאָר הַבָּשָׂר נֶאֱכָל לַבְּעָלִים טְהוֹרִים בִּירוּשָׁלַיִם כְּדִין שְׁלָמִים. וְאִם בַּעַל מוּם הוּא, אוֹכְלִים אוֹתוֹ בְּטֻמְאָה בְּכָל מָקוֹם: <B>בִּפְנֵי הַבַּיִת וְשֶׁלֹּא בִפְנֵי הַבַּיִת.</B> וְהָאִידְנָא אַמּוּר רַבָּנָן דְּלֹא לִיפְרְשׁוּ מַעֲשַׂר בְּהֵמָה, מִשּׁוּם תַּקָּלָה, דְּאֵין לָנוּ בַּיִת לְהַקְרִיבָהּ וְצָרִיךְ לְשַׁהוֹיַהּ עַד שֶׁתִּפֹּל בָּהּ מוּם וְאָתֵי בָּהּ לִידֵי תַּקָּלָה {א} דְּגִזָּה וַעֲבוֹדָה, אוֹ שֶׁמָּא יִשְׁחָטֶנָּה בְּלֹא מוּם: <B>אֲבָל לֹא בְמֻקְדָּשִׁין.</B> כְּגוֹן קָדָשִׁים קַלִּים, דְּאִיכָּא לְמַאן דְּאָמַר מָמוֹן בְּעָלִים נִינְהוּ, סָלְקָא דַעְתָּךְ אֲמֵינָא לִיעַשַּׂר, קָא מַשְׁמַע לָן וְהָיָה קֹדֶשׁ אָמַר רַחְמָנָא, וְלֹא שֶׁכְּבָר קָדוֹשׁ: <B>בַּכְּבָשִׂים וְעִזִּים.</B> כְּלוֹמַר וְנוֹהֵג בַּכְּבָשִׂים וּבָעִזִּים: <B>וּמִתְעַשְּׂרִין מִזֶּה עַל זֶּה.</B> מִדְּרַבֵּי רַחְמָנָא וָצֹאן, דְּמַשְׁמַע כָּל צֹאן מִין אֶחָד חֲשִׁיב לֵיהּ {ב} לְעִנְיַן מַעֲשֵׂר: <B>בֶּחָדָשׁ.</B> שֶׁנּוֹלְדוּ לְאַחַר רֹאשׁ חֹדֶשׁ אֱלוּל שֶׁהוּא רֹאשׁ הַשָּׁנָה לְמַעֲשַׂר בְּהֵמָה: <B>וּבַיָּשָׁן.</B> שֶׁנּוֹלְדוּ קֹדֶם אֱלוּל: <B>וְאֵין מִתְעַשְּׂרִין מִזֶּה עַל זֶה.</B> מִן הֶחָדָשׁ עַל הַיָּשָׁן וּמִן הַיָּשָׁן עַל הֶחָדָשׁ. דִּכְתִיב עַשֵּׂר תְּעַשֵּׂר, בִּשְׁתֵּי מַעַשְׂרוֹת הַכָּתוּב מְדַבֵּר, אֶחָד מַעֲשַׂר בְּהֵמָה וְאֶחָד מַעֲשַׂר דָּגָן, מַה מַּעֲשַׂר דָּגָן מֵחָדָשׁ עַל הַיָּשָׁן לֹא דְּהָא כְּתִיב (דְּבָרִים יד) שָׁנָה שָׁנָה, דְּמַשְׁמַע וְלֹא מִשָּׁנָה זוֹ עַל שָׁנָה אַחֶרֶת, אַף מַעֲשַׂר בְּהֵמָה מֵחָדָשׁ עַל הַיָּשָׁן לֹא: 

~ פרק ט - משנה ב
<B>כִּמְלֹא רֶגֶל בְּהֵמָה רוֹעָה.</B> כְּמוֹ שֶׁיְּכוֹלוֹת לְהִשְׁתַּמֵּר בְּרוֹעֶה אֶחָד כְּשֶׁהַבְּהֵמוֹת רוֹעוֹת מִתְרַחֲקוֹת זוֹ מִזּוֹ. וְהַיְנוּ שֵׁשׁ עֶשְׂרֵה מִיל, דִּבְהָכִי שָׁלְטָא עֵינָא דְּרוֹעֶה. וְאִם יֵשׁ לוֹ חָמֵשׁ בְּהֵמוֹת בִּכְפָר זֶה וְחָמֵשׁ בִּכְפָר אַחֵר רָחוֹק זֶה מִזֶּה שֵׁשׁ עֶשְׂרֵה מִיל, מְבִיאָן לְתוֹךְ דִּיר אֶחָד וּמְעַשְּׂרָן. וְאִם רְחוֹקוֹת יוֹתֵר, פְּטוּרוֹת. דְּאָמַר קְרָא (יִרְמְיָה לג) תַּעֲבֹרְנָה הַצֹּאן עַל יְדֵי מוֹנֶה, מַשְׁמַע אִם יְכוֹלוֹת לְהִמָּנוֹת בְּרוֹעֶה אֶחָד מִקְּרֵי צֹאן, וְתַעֲבֹרְנָה תַּחַת הַשֵּׁבֶט לְהִתְעַשֵּׂר, וְאִי לֹא לֹא: <B>שְׁלֹשִׁים וּשְׁנַיִם מִיל אֵינָן מִצְטָרְפִין.</B> מִשּׁוּם דְּבָעֵי לְמַתְנֵי בְּסָמוּךְ שֶׁאִם הָיָה לוֹ עֵדֶר בְּאֶמְצַע, אוֹתָן הָאֶמְצָעִיּוֹת מְצָרְפוֹת אֶת הַצְּדָדִים, לְהָכִי תָּנֵי שֶׁאִם הַצְּדָדִים רְחוֹקוֹת זוֹ מִזּוֹ שְׁלֹשִׁים וּשְׁנַיִם מִיל אֵין הָאֶמְצָעִי מְצָרְפָן {ג}: <B>מֵבִיא וּמְעַשְּׂרָן בָּאֶמְצָע.</B> לָאו [מֵבִיא] בָּאֶמְצַע מַמָּשׁ קָאָמַר: <B>הַיַּרְדֵּן מַפְסִיק.</B> שֶׁאִם הָיוּ לוֹ חָמֵשׁ בְּהֵמוֹת מִכָּאן וְחָמֵשׁ בְּהֵמוֹת מִכָּאן וְיַרְדֵּן בְּאֶמְצַע, אֵין מִצְטָרְפִין וּפְטוּרוֹת. וְאֵין הֲלָכָה כְּרַבִּי מֵאִיר: 

~ פרק ט - משנה ג
<B>הַלָּקוּחַ אוֹ שֶׁנִּתַּן לוֹ מַתָּנָה פָּטוּר מִמַּעְשַׂר בְּהֵמָה.</B> בַּגְּמָרָא יָלְפִינַן לֵיהּ מִדִּכְתִיב (שְׁמוֹת כב) בְּכוֹר בָּנֶיךָ תִּתֶּן לִי כֵּן תַּעֲשֶׂה לְשֹׁרְךָ לְצֹאנֶךָ, מַה בָּנֶיךָ אֵינָם בְּלָקוּחַ וּמַתָּנָה, דְּלֹא שַׁיָּךְ בְּהוּ לְקִיחָה וּמַתָּנָה אֶלָּא אֶצְלוֹ נוֹלְדוּ, אַף צֹאנְךָ וּבְקָרְךָ אֵינָן בְּלָקוּחַ וּמַתָּנָה. וְאַף עַל גַּב דְּהַאי קְרָא בִּבְכוֹר הוּא דִּכְתִיב וַאֲנַן יָלְפִינַן מַעֲשֵׂר מִנֵּיהּ, הַיְנוּ מִשּׁוּם דִּכְתִיב כֵּן תַּעֲשֶׂה לְשֹׁרְךָ, וַעֲשִׂיָּה וַדַּאי לֹא מָצֵית מוֹקְמַת בִּבְכוֹר {ה} דְּהָא מֵרֶחֶם קָדוֹשׁ וְלֹא בָּעֵי עֲשִׂיָּה שֶׁיַּקְדִּישֶׁנּוּ הָאִישׁ, אִם אֵינוֹ עִנְיָן לִבְכוֹר תְּנֵהוּ עִנְיָן לְמַעֲשַׂר בְּהֵמָה: <B>הָאַחִים הַשֻּׁתָּפִין.</B> הָאַחִין שֶׁחָלְקוּ בִּירֻשַּׁת אֲבִיהֶן וְאַחַר כָּךְ נִשְׁתַּתְּפוּ {ו}: <B>כְּשֶׁחַיָּבִין בַּקָּלְבּוֹן.</B> כְּשֶׁמְּבִיאִין שִׁקְלֵיהֶן מְבִיאִין שְׁנֵי חֲצָאֵי שְׁקָלִים וְנוֹתְנִים שְׁנֵי קָלְבּוֹנוֹת. וְהַקָּלְבּוֹן הוּא לְשׁוֹן הֶכְרֵעַ, שֶׁחַיָּבִין לְהַכְרִיעַ שִׁקְלֵיהֶן. וְאִם נָתְנוּ בֵּין שְׁנֵיהֶם שֶׁקֶל שָׁלֵם נוֹתְנִים שְׁנֵי קָלְבּוֹנוֹת, שֶׁהָיָה לָהֶם לִשְׁקֹל לַחֲצָאִין: <B>וּפְטוּרִים מִמַּעְשַׂר בְּהֵמָה.</B> מִכָּל הַנּוֹלָדִים לָהֶם כָּל יְמֵי הַשֻּׁתָּפוּת. שֶׁהַשֻּׁתָּפוּת פּוֹטֵר מִמַּעֲשַׂר בְּהֵמָה, דִּכְתִיב אֲשֶׁר יִהְיֶה לְךָ, וְלֹא שֶׁל שֻׁתָּפוּת. וְאַף עַל גַּב דְּהַאי קְרָא בִּבְכוֹר הוּא דִּכְתִיב, אִם אֵינוֹ עִנְיָן לִבְכוֹר דְּהָא שָׁמְעִינַן דְּאִיתֵיהּ בְּשֻׁתָּפוּת דִּכְתִיב (דְּבָרִים יב) וּבְכֹרֹת בְּקַרְכֶם וְצֹאנְכֶם {ז}, תְּנֵהוּ עִנְיָן לְמַעֲשַׂר בְּהֵמָה: <B>וּכְשֶׁחַיָּבִין בְּמַעְשַׂר בְּהֵמָה.</B> כְּגוֹן אִם לֹא חָלְקוּ מֵעוֹלָם, שֶׁתְּפוּסַת הַבַּיִת קַיֶּמֶת, דְּהַיְנוּ שֶׁיְּרֻשַּׁת אֲבִיהֶן עוֹמֶדֶת, חַיָּבִין בְּמַעֲשַׂר בְּהֵמָה לְעַשֵּׂר הַנּוֹלָדִים לָהֶם כָּל יְמֵי שֻׁתָּפוּתָם. דְּהָכִי אָמְרִינַן בַּבְּרַיְתָא, יָכוֹל אֲפִלּוּ קָנוּ בִּתְפוּסַת הַבַּיִת, תַּלְמוּד לוֹמַר יִהְיֶה, דְּמַשְׁמַע מִכָּל מָקוֹם: <B>פְּטוּרִים מִן הַקָּלְבּוֹן.</B> לְגַמְרֵי, שֶׁשּׁוֹקְלִין בֵּין שְׁנֵיהֶם שֶׁקֶל שָׁלֵם. שֶׁמָּמוֹן אֲבִיהֶם בְּחֶזְקָתוֹ עוֹמֵד, וְהָאָב שֶׁשּׁוֹקֵל עַל בָּנָיו אוֹ עַל אֶחָד מִבְּנֵי עִירוֹ וּפוֹטֵר בְּשֶׁלּוֹ, פָּטוּר מִן הַקָּלְבּוֹן. דִּתְנַן בִּשְׁקָלִים, הַשּׁוֹקֵל בִּשְׁבִיל הֶעָנִי אוֹ בִּשְׁבִיל שְׁכֵנוֹ אוֹ בִּשְׁבִיל בֶּן עִירוֹ פָּטוּר מִן הַקָּלְבּוֹן. וּבָנָיו נַמִּי אֵין מִצְוַת שִׁקְלֵיהֶם עָלָיו וְהָוֵי לֵיהּ כִּשְׁכֵנוֹ וּבֶן עִירוֹ: <B>קָנוּ מִתְּפוּסַת הַבַּיִת חַיָּבִין.</B> בְּמַעֲשַׂר בְּהֵמָה. כִּדְאָמְרִינַן תַּלְמוּד לוֹמַר יִהְיֶה דְּמַשְׁמַע מִכָּל מָקוֹם שֶׁיִּהְיֶה. וּבְפֵרוּשֵׁי רַבּוֹתַי מָצָאתִי, דְּהַאי קָנוּ לֹא שֶׁלָּקְחוּ בְּמָעוֹת, אֶלָּא שֶׁנָּפְלוּ לָהֶם בְּהֵמוֹת מִירֻשַּׁת אֲבִיהֶם: <B>חָלְקוּ וְחָזְרוּ וְנִשְׁתַּתְּפוּ.</B> הֲווּ כְּשֻׁתָּפִים דְּעָלְמָא: <B>וּפְטוּרִים מִמַּעְשַׂר בְּהֵמָה.</B> וְחַיָּבִין בַּקָּלְבּוֹן: 

~ פרק ט - משנה ד
<B>הַכֹּל נִכְנָס לַדִּיר לְהִתְעַשֵּׂר.</B> הַכֹּל לַאֲתוֹיֵי רוֹבֵעַ וְנִרְבָּע וּמֻקְצֶה שֶׁהִפְרִישׁוּהוּ לְהַקְרִיבוֹ לַעֲבוֹדָה זָרָה, וְנֶעֱבָד שֶׁעָבְדוּ הַבְּהֵמָה עַצְמָהּ, וְאֶתְנַן זוֹנָה וּמְחִיר כֶּלֶב וְטֻמְטוּם וְאַנְדְּרוֹגִינוֹס. שֶׁכָּל אֵלּוּ אַף עַל פִּי שֶׁהֵם פְּסוּלִים לְקָרְבָּן {ח} נִכְנָסִין לַדִּיר לְהִתְעַשֵּׂר, דְּכֵיוָן דְּלֹא הִקְפִּידָה תּוֹרָה בְּבַעַל מוּם לְגַבֵּי מַעֲשֵׂר כְּדִכְתִיב (וַיִּקְרָא כז) לֹא יְבַקֵּר בֵּין טוֹב לָרַע, לֹא הִקְפִּידָה נַמִּי בְּכָל הָנָךְ פְּסוּלִין: <B>חוּץ מִן הַכִּלְאַיִם וְהַטְּרֵפָה וְיוֹצֵא דֹפֶן כוּ'.</B> דְּתָנוּ רַבָּנָן, שׁוֹר אוֹ כֶשֶׂב (שָׁם כב), פְּרָט לְכִלְאַיִם, דְּהַיְנוּ הַבָּא מִתַּיִשׁ וְרָחֵל. אוֹ עֵז, פְּרָט לְנִדְמֶה {ט}, שֶׁבָּא מֵאַיִל וְרָחֵל וְדוֹמֶה לְעֵז. כִּי יִוָּלֵד, פְּרָט לְיוֹצֵא דֹפֶן. וְהָיָה שִׁבְעַת יָמִים, פְּרָט לִמְחֻסַּר זְמַן. תַּחַת אִמּוֹ, פְּרָט לְיָתוֹם שֶׁמֵּתָה אִמּוֹ כְּשֶׁיְּלָדַתּוּ. דְּכָל הָנֵי פְּסוּלִים לַקָּדָשִׁים. וּמַעֲשַׂר בְּהֵמָה יָלֵיף מִקָּדָשִׁים בִּגְזֵרָה שָׁוָה, נֶאֱמַר כָּאן (שָׁם כז) תַּחַת הַשָּׁבֶט, וְנֶאֱמַר לְהַלָּן תַּחַת אִמּוֹ. מַה לְּהַלָּן פְּרָט לְכָל הַשֵּׁמוֹת הַלָּלוּ, אַף כָּאן פְּרָט לְכָל הַשֵּׁמוֹת הַלָּלוּ. וּטְרֵפָה נַמִּי אֵינָהּ נִכְנֶסֶת לַדִּיר לְהִתְעַשֵּׂר, דִּכְתִיב (שָׁם) כֹּל אֲשֶׁר יַעֲבֹר, פְּרָט לִטְרֵפָה שֶׁאֵינָהּ עוֹבֶרֶת, כְּגוֹן שֶׁנֶחְתְּכוּ רַגְלֶיהָ מִן הָאַרְכֻּבָּה וּלְמַעְלָה, שֶׁהִיא אַחַת מִן הַטַּרְפֻיּוֹת, וְהוּא הַדִּין לְכָל שְׁאָר מִינֵי טַרְפֻיּוֹת: <B>וְהַשֶּׁלַח קַיָּם.</B> הָעוֹר קַיָּם. תַּרְגּוּם וְהִפְשִׁיט, וְיַשְׁלַח: <B>אֵין זֶה יָתוֹם.</B> לְפִי שֶׁיֵּשׁ מְקוֹמוֹת שֶׁכְּשֶׁהַבְּהֵמָה מֵתָה מֵחֲמַת לֵידָה מַפְשִׁיטִין אוֹתָהּ וּמַלְבִּישִׁים בְּעוֹרָה אֶת הַחַיָּה [אֶת] הַוָּלָד {יא} כְּדֵי שֶׁיִּתְחַמֵּם, וּמְעַלֵּי לֵיהּ כְּאִלּוּ הָיְתָה אִמּוֹ חַיָּה. וְאֵין הֲלָכָה כְּרַבִּי יְהוֹשֻׁעַ: 

~ פרק ט - משנה ה
<B>שָׁלֹשׁ גְּרָנוֹת לְמַעְשַׂר בְּהֵמָה.</B> בִּשְׁלֹשָׁה פְּרָקִים בַּשָּׁנָה הַבְּהֵמוֹת מִתְעַשְּׂרוֹת. וּלְשׁוֹן גְּרָנוֹת, כִּתְבוּאַת גֹּרֶן שֶׁהִיא טְבוּלָה לְמַעֲשֵׂר וְאֵין אוֹכְלִים מִמֶּנּוּ עַד שֶׁיְּעַשְּׂרוּ, כָּךְ בִּשְׁלֹשָׁה פְּרָקִים הַלָּלוּ אֵין אוֹכְלִים מִן הַבְּהֵמוֹת וְלֹא מוֹכְרִים מֵהֶן עַד שֶׁיְּעַשְּׂרוּ אוֹתָן: <B>פְּרֹס הַפֶּסַח.</B> חֲמִשָּׁה עָשָׂר יוֹם קֹדֶם הַפֶּסַח דְּהַיְנוּ יוֹם אַחֲרוֹן שֶׁל אֲדָר. וּלְשׁוֹן פְּרֹס, פַּלְגָּא, חֲצִי הַזְּמַן שֶׁשּׁוֹאֲלִין בְּהִלְכוֹת הַפֶּסַח, דְּתַנְיָא שׁוֹאֲלִין בְּהִלְכוֹת הַפֶּסַח קֹדֶם לַפֶּסַח שְׁלֹשִׁים יוֹם. וְכֵן פְּרֹס עֲצֶרֶת חֲמִשָּׁה עָשָׂר יוֹם קֹדֶם. וְכֵן פְּרֹס הֶחָג דְּהַיְנוּ יוֹם אַחֲרוֹן שֶׁל אֱלוּל. וְקָבְעוּ הָנָךְ תְּלָתָא זִמְנֵי שֶׁיִּהְיוּ קוֹבְעוֹת לְמַעֲשַׂר בְּהֵמָה, כְּדֵי שֶׁיִּהְיוּ בְּהֵמוֹת מְצוּיוֹת לְעוֹלֵי רְגָלִים, דְּאַף עַל גַּב דִּתְנַן בְּמַתְנִיתִין שֶׁעַד שֶׁלֹּא הִגִּיעַ זְמַן הַגֹּרֶן מֻתָּר לִמְכֹּר וְלִשְׁחֹט, דְּגֹרֶן הוּא הַקּוֹבֵעַ לַמַּעֲשֵׂר, אֲפִלּוּ הָכִי לֹא שָׁחֲטֵי לְהוּ אֱינָשֵׁי עַד שֶׁמְּעַשְּׂרִין, דְּנִיחָא לֵיהּ לֶאֱינַשׁ לִקְיּוּמֵי מִצְוָה בְּמָמוֹנֵיהּ בְּדָבָר שֶׁאֵין חָסֵר בּוֹ כְּלוּם, כְּגוֹן מַעֲשַׂר בְּהֵמָה שֶׁהוּא עַצְמוֹ מַקְרִיב מַעֲשֵׂר וְאוֹכְלוֹ שְׁלָמִים, וְאִם לֹא הָיוּ מְעַשְּׂרִים בִּשְׁלֹשָׁה פְּרָקִים הַלָּלוּ הָיוּ הַרְבֵּה נִמְנָעִים לִמְכֹּר לְפִי שֶׁלֹּא עִשְּׂרוּ, וְלֹא הָיוּ בְּהֵמוֹת מְצוּיוֹת לְעוֹלֵי רְגָלִים: <B>בֶּן עַזַּאי אוֹמֵר בְּתִשְׁעָה וְעֶשְׂרִים בַּאֲדָר.</B> דְּהַיְנוּ חֲמִשָּׁה עָשָׂר יָמִים קֹדֶם הַפֶּסַח. אֶלָּא דְּרַבִּי עֲקִיבָא סָבַר אֲדָר הַסָּמוּךְ לְנִיסָן פְּעָמִים חָסֵר פְּעָמִים מָלֵא, וַחֲמִשָּׁה עָשָׂר יוֹם קֹדֶם הַפֶּסַח פְּעָמִים מַתְחִילִים בְּתִשְׁעָה וְעֶשְׂרִים בַּאֲדָר פְּעָמִים בִּשְׁלֹשִׁים בַּאֲדָר, הִלְכָּךְ לֹא קָבַע לֵיהּ זְמַן. וּבֶן עַזַּאי סָבַר אֲדָר הַסָּמוּךְ לְנִיסָן לְעוֹלָם חָסֵר, וּתְחִלַּת פְּרֹס הַפֶּסַח הָוֵי לְעוֹלָם בְּכ"ט בַּאֲדָר: <B>בְּאֶחָד בְּסִיוָן.</B> מִתּוֹךְ שֶׁמִּעוּט בְּהֵמוֹת יוֹלְדוֹת מִנִּיסָן וְעַד עֲצֶרֶת, אִי מַקְדִּים וּמְעַשֵּׂר לְהוּ חֲמִשָּׁה עָשָׂר יוֹם קֹדֶם עֲצֶרֶת כֻּלָּן יִהְיוּ נֶאֱכָלִין קֹדֶם עֲצֶרֶת וְלֹא תְּהֵא בְּהֵמָה מְצוּיָה לְעוֹלֵי רְגָלִים: <B>בְּעֶשְׂרִים וְתִשְׁעָה בְאָב.</B> בֶּן עַזַּאי לְטַעֲמֵיהּ, דְּאָמַר לְקַמָּן הָאֱלוּלִיִּין מִתְעַשְּׂרִין בִּפְנֵי עַצְמָן וְאֵין מִצְטָרְפִין עִם אוֹתָן שֶׁנּוֹלְדוּ קֹדֶם אֱלוּל, דְּשֶׁמָּא בְּאֶחָד בֶּאֱלוּל רֹאשׁ הַשָּׁנָה לְמַעֲשַׂר בְּהֵמָה וַהֲווּ לְהוּ חָדָשׁ וְיָשָׁן, וּמְסַפְּקָא לֵיהּ אֵימַת הָוֵי רֹאשׁ הַשָּׁנָה, אוֹ אֱלוּל אוֹ תִּשְׁרֵי, הִלְכָּךְ לֹא קָבַע זְמַן גָּרְנָן שֶׁל קַיְטֵי בְּכ"ט בֶּאֱלוּל, דְּלֹא לֵיתֵי לְצָרוֹפֵי הַנּוֹלָדִים בֶּאֱלוּל בַּהֲדַיְהוּ: <B>בְּאֶחָד בְּנִיסָן.</B> סָבְרֵי כְּרַבָּן שִׁמְעוֹן בֶּן גַּמְלִיאֵל דְּאָמַר שׁוֹאֲלִים בְּהִלְכוֹת הַפֶּסַח קֹדֶם לַפֶּסַח שְׁתֵּי שַׁבָּתוֹת, וְהַיְנוּ נַמִּי בְּהִלְכוֹת הַפֶּסַח דִּמְעַשְּׂרִינַן לַבְּהֵמוֹת כִּי הֵיכִי דְּלִיתְחֲזוּ בָּרֶגֶל: <B>בְּאֶחָד בְּסִיוָן.</B> כְּדַאֲמַרַן טַעֲמָא דְּבֶן עַזַּאי, לְפִי שֶׁמִּעוּט בְּהֵמוֹת יוֹלְדוֹת מִנִּיסָן וְעַד עֲצֶרֶת: <B>וְלֹא אָמְרוּ בְּאֶחָד בְּתִשְׁרֵי.</B> וְאַף עַל גַּב דְּהוּא יוֹם שְׁתֵּי שַׁבָּתוֹת: <B>מִפְּנֵי שֶׁהוּא יוֹם טוֹב.</B> חֲדָא וְעוֹד קָאָמַר, חֲדָא מִשּׁוּם דְּבָעֵי הֶכֵּרָא בְּחָדָשׁ וְיָשָׁן, דְּאֶחָד בְּתִשְׁרֵי הוּא רֹאשׁ הַשָּׁנָה לְמַעֲשֵׂר, וְאַף עַל גַּב דְּלֹא אָתֵי לְצָרוֹפֵי דְּתִשְׁרֵי בַּהֲדַיְהוּ דְּהָא אַכַּתִּי לֹא נוֹלַד שׁוּם טָלֶה הַיּוֹם, וְאִי נוֹלַד מְחֻסַּר זְמַן הוּא, אֲפִלּוּ הָכִי לֹא מְעַשְּׂרִינַן הַהוּא יוֹמָא מִשּׁוּם דְּבָעִינַן לְמֶעֱבַד הֶכֵּרָא בֵּין חָדָשׁ לְיָשָׁן דְּלֵידְעוּ אֱינָשֵׁי דְּלֹא לִיצְטָרְפוּ הֶחָדָשׁ עִם הַיָּשָׁן. וְעוֹד, מִפְּנֵי שֶׁהוּא יוֹם טוֹב, מִשּׁוּם סִקַּרְתָּא צֶבַע אָדֹם שֶׁצּוֹבֵעַ בּוֹ הָעֲשִׂירִי כְּדֵי שֶׁיְּהֵא נִכָּר, וְאָסוּר לִצְבֹּעַ בְּיוֹם טוֹב {יב}: <B>הָאֱלוּלִיִּין מִתְעַשְּׂרִין בִּפְנֵי עַצְמָן.</B> כִּדְפָרֵשְׁנָא לְעֵיל דִּמְסַפְּקָא לֵיהּ אִי הָוֵי רֹאשׁ הַשָּׁנָה לְמַעֲשַׂר בְּהֵמָה אֶחָד בֶּאֱלוּל אוֹ אֶחָד בְּתִשְׁרֵי, הִלְכָּךְ אֵין מִתְעַשְּׂרִין הָאֱלוּלִיִּין עִם הַנּוֹלָדִים מִתִּשְׁרֵי וָאֵילָךְ, מִשּׁוּם דְּלֹא לִצְטָרְפוּ יָשָׁן בְּחָדָשׁ: 

~ פרק ט - משנה ו
<B>כָּל הַנּוֹלָדִים.</B> הַךְ סְתָמָא כְּרַבִּי אֱלִיעֶזֶר וְרַבִּי שִׁמְעוֹן: <B>חֲמִשָּׁה לִפְנֵי רֹאשׁ הַשָּׁנָה.</B> אַגַּב דְּבָעֵי לְמִתְנֵי חֲמִשָּׁה לִפְנֵי הַגֹּרֶן וַחֲמִשָּׁה לְאַחַר הַגֹּרֶן מִצְטָרְפִין, תָּנָא נַמִּי הַאי: <B>לֹא יִשְׁחֹט.</B> שֶׁהַגֹּרֶן קוֹבְעוֹ לְמַעֲשֵׂר מִדְּרַבָּנָן: <B>וְאִם שָׁחַט פָּטוּר.</B> וּבְהֵמָה שָׁרְיָא בַּאֲכִילָה. דְּלֹא אַשְׁכְּחַן בְּטֵבֶל דְּמַעֲשַׂר בְּהֵמָה לֹא לָאו וְלֹא מִיתָה: 

~ פרק ט - משנה ז
<B>לְדִיר.</B> מָקוֹם מֻקָּף אֲבָנִים אוֹ קָנִים שֶׁמַּכְנִיסִים בּוֹ הַצֹּאן: <B>הָיָה לוֹ מֵאָה וְנָטַל עֲשָׂרָה.</B> בְּלֹא שׁוּם מִנְיָן: <B>אוֹ עֲשָׂרָה וְנָטַל אֶחָד.</B> בְּלֹא מִנְיָן: <B>אֵין זֶה מַעֲשֵׂר.</B> דִּכְתִיב (וַיִּקְרָא כז) הָעֲשִׂירִי יִהְיֶה קֹּדֶשׁ, וְאֵין זֶה עֲשִׂירִי: <B>רַבִּי יוֹסֵי בְרַבִּי יְהוּדָה אוֹמֵר הֲרֵי זֶה מַעֲשֵׂר.</B> דְּסָבַר רַבִּי יוֹסֵי כְּשֵׁם שֶׁתְּרוּמָה גְּדוֹלָה וּתְרוּמַת מַעֲשֵׂר נִטָּלִים בְּאֹמֶד וּבְמַחֲשָׁבָה דִּכְתִיב (בְּמִדְבַּר יח), וְנֶחְשַׁב לָכֶם תְּרוּמַתְכֶם, בְּמַחֲשָׁבָה הַוְיָא תְּרוּמָה {טו}, כָּךְ מַעֲשֵׂר נִטָּל בְּאֹמֶד וּבְמַחֲשָׁבָה, דְּמַעֲשֵׂר תְּרוּמָה קַרְיֵהּ רַחְמָנָא, דִּכְתִיב (שָׁם) כִּי אֶת מַעְשַׂר בְּנֵי יִשְׂרָאֵל אֲשֶׁר יָרִימוּ לַה' תְּרוּמָה. וְאִתַּקַּשׁ מַעֲשַׂר בְּהֵמָה לְמַעֲשַׂר דָּגָן {טז}, מַה מַּעֲשַׂר דָּגָן נִטָּל בַּמַּחֲשָׁבָה, אַף מַעֲשַׂר בְּהֵמָה נִטָּל בַּמַּחֲשָׁבָה. וְאֵין הֲלָכָה כְּרַבִּי יוֹסֵי: <B>קָפַץ אַחַד מִן הַמְּנוּיִין.</B> שֶׁמָּנָה עֲשָׂרָה שֶׁיָּצְאוּ מִן הַפֶּתַח וְנָטַל הָעֲשִׂירִי וְנִפְטְרוּ הַתִּשְׁעָה, וְקָפַץ אֶחָד מִן הַתִּשְׁעָה לְתוֹךְ הַדִּיר. כָּל אוֹתָן שֶׁבַּדִּיר פְּטוּרִים {יז}, אִם אֵינוֹ נִכָּר אֵיזֶה הוּא. דְּשֶׁמָּא זֶה יָצָא עֲשִׂירִי וְהוּא אֵינוֹ רָאוּי לְכָךְ שֶׁכְּבָר נִפְטַר {יח}. אִי נַמִּי כָּל אֶחָד מֵהֶן סָפֵק אִם הוּא מָנוּי כְּבָר וְנִפְטַר, וְכָל סְפֵקָא לָאו בַּר עִשּׂוּרֵי הוּא {יט}: <B>מִן הַמְעֻשָּׂרִים.</B> מִן הַעֲשִׂירִיִּים שֶׁכְּבָר קָדְשׁוּ, קָפַץ אֶחָד לְתוֹךְ הַדִּיר, הֲווּ כֻּלְּהוּ סְפֵק מַעֲשֵׂר וְיִרְעוּ עַד שֶׁיִּסְתָּאֲבוּ, דְּכָל זְמַן שֶׁהֵן תְּמִימִים אָסוּר לְשָׁחְטָן בַּחוּץ. וּלְאַחַר שֶׁיִּסְתָּאֲבוּ יֵאָכֵלוּ בְּמוּמָן לַבְּעָלִים: 

~ פרק ט - משנה ח
<B>הָכִי גָּרְסִינַן יָצְאוּ שְׁנַיִם כְּאֶחָד מוֹנֶה אוֹתָן שְׁנַיִם שְׁנָיִם.</B> מְנָאָן אֶחָד, תְּשִׁיעִי וַעֲשִׂירִי מְקֻלְקָלִין. יָצְאוּ שְׁנַיִם כְּאֶחָד זֶה אֵצֶל זֶה בְּרֹחַב הַפֶּתַח וּמָנָה אוֹתָן זוּג אֶחָד, מוֹנֶה כֻּלָּן שְׁנַיִם שְׁנַיִם זוּג זוּג, וְהַזּוּג הָעֲשִׂירִי קָדוֹשׁ בִּקְדֻשַּׁת מַעֲשֵׂר. וְהוּא הַדִּין אִם מְנָאָן שְׁלֹשָׁה אוֹ אַרְבָּעָה: <B>מְנָאָן אֶחָד.</B> לַשְּׁנַיִם הָרִאשׁוֹנִים שֶׁיָּצְאוּ מָנָה אֶחָד, וְלַשְּׁלִישִׁי שֵׁנִי וְלָרְבִיעִי שְׁלִישִׁי: <B>תְּשִׁיעִי וַעֲשִׂירִי מְקֻלְקָלִים.</B> לְפִי שֶׁהַתְּשִׁיעִי בְּחֶשְׁבּוֹנוֹ הוּא עֲשִׂירִי בֶּאֱמֶת, וַעֲשִׂירִי בְּחֶשְׁבּוֹנוֹ הוּא אַחַד עָשָׂר, וּמִשּׁוּם הָכִי הֲווּ מְקֻלְקָלִים וְיִרְעוּ עַד שֶׁיִּסְתָּאֲבוּ. וְלֹא דָּמוּ לְקָרָא לָעֲשִׂירִי תְּשִׁיעִי וּלְאַחַד עָשָׂר עֲשִׂירִי, דַּעֲשִׂירִי מַעֲשֵׂר וְאַחַד עָשָׂר קָרֵב שְׁלָמִים, דְּהָתָם נְפַק אֶחָד אֶחָד וְכִי מָטֵי עֲשִׂירִי וְקַרְיֵהּ תְּשִׁיעִי וְלָאַחַד עָשָׂר קָרָא עֲשִׂירִי מִבְּרִיר לְכֻלֵּי עָלְמָא שֶׁהַתְּשִׁיעִי לְחֶשְׁבּוֹנוֹ הוּא עֲשִׂירִי לַבְּהֵמוֹת, וְהָעֲשִׂירִי אַחַד עָשָׂר, וְאִיהוּ הוּא דְּשִׁנָּה וְטָעָה, הִלְכָּךְ הָעֲשִׂירִי מַעֲשֵׂר גָּמוּר, וְהָאַחַד עָשָׂר קָרֵב שְׁלָמִים מִגְּזֵרַת מֶלֶךְ, כְּדִמְפָרֵשׁ לְקַמָּן. אֲבָל הָכָא דְּיָצְאוּ שְׁנַיִם בִּתְחִלָּה בְּיַחַד וְלֹא מִבְּרִיר עֲשִׂירִי, שֶׁהוּא קוֹרֵא תְּשִׁיעִי דִּלְהָוֵי עֲשִׂירִי, לָאו מַעֲשֵׂר גָּמוּר הוּא מֵאֵלָיו, וְכִדְאָמַר אִיהוּ נַמִּי לֹא הָוֵי, הִלְכָּךְ מְקֻלְקָלִים: <B>שְׁלָשְׁתָּן מְקֻדָּשִׁים.</B> דִּכְתִיב (וַיִּקְרָא כז) וְכָל מַעְשַׂר בָּקָר, לְרַבּוֹת תְּשִׁיעִי וְאַחַד עָשָׂר. יָכוֹל שֶׁאֲנִי מְרַבֶּה אַף שְׁמִינִי וּשְׁבִיעִי, אָמַרְתְּ, הוֹאִיל וְהוּא קָדוֹשׁ וְטָעוּתוֹ מְקֻדֶּשֶׁת, מַה הוּא אֵינוֹ קָדוֹשׁ אֶלָּא בְּסָמוּךְ לוֹ, כְּלוֹמַר הָעֲשִׂירִי עַצְמוֹ הַסָּמוּךְ אֵצֶל גּוּפוֹ, אַף טָעוּתוֹ אֵינָהּ מְקֻדֶּשֶׁת אֶלָּא בְּסָמוּךְ לָעֲשִׂירִי, דְּהַיְנוּ תְּשִׁיעִי מִלְּפָנָיו וְאַחַד עָשָׂר מֵאַחֲרָיו: <B>וְכִי יֵשׁ תְּמוּרָה עוֹשָׂה תְמוּרָה.</B> סָבַר רַבִּי יְהוּדָה דְּהַאי אַחַד עָשָׂר הָוֵי תְּמוּרָה, דְּהַאי דְּקַרְיֵהּ עֲשִׂירִי כְּמַאן דְּאָמַר תְּהֵא תַּחַת הָעֲשִׂירִי דָּמֵי, וְאֵין תְּמוּרָה עוֹשָׂה תְּמוּרָה דִּכְתִיב (שָׁם) וְהָיָה הוּא וּתְמוּרָתוֹ יִהְיֶה קֹּדֶשׁ, וְלֹא תְּמוּרַת תְּמוּרָתוֹ: <B>אָמְרוּ מִשּׁוּם רַבִּי מֵאִיר.</B> אֵינָהּ תְּמוּרָה. אֵין הָאַחַד עָשָׂר תְּמוּרַת הָעֲשִׂירִי, שֶׁאִם הָיָה תְּמוּרָה לֹא הָיָה קָרֵב, דִּתְמוּרַת מַעֲשֵׂר אֵינָהּ קְרֵבָה, דִּכְתִיב (בְּמִדְבַּר יח) לֹא תִפְדֶּה קֹדֶשׁ הֵם, הֵם קְרֵבִין וְלֹא תְּמוּרָתָן, וּבִבְכוֹר כְּתִיב, וְיָלְפִינַן מַעֲשֵׂר מִנֵּיהּ. וַהֲלָכָה שֶׁאֵין הָאַחַד עָשָׂר עוֹשֶׂה תְּמוּרָה {כב}: <B>כֹּל שֶׁלֹּא נֶעֱקַר שֵׁם עֲשִׂירִי מִמֶּנּוּ.</B> דְּכָל הֵיכָא דְּקָרָא לָעֲשִׂירִי עֲשִׂירִי, תּוּ לֹא מִקְדַּשׁ אַחַד עָשָׂר בְּמַאי דְּקָרֵי לֵיהּ עֲשִׂירִי: 
