&UniqueId=1169&LastLevelIndex=2&TextSource=ר' פנחס ראובן שליט''א&ForcedBookName=רע''ב&CosmeticsType==911&GroupId=mishna_nedarim&PutNewLinesAsIs=1&SearchInTitles=0
// C:\Dev\BhOCR\Runtime files 2\Projects\MN_NEDARIM Layer 2 - 33 pages

// ב. ב: ג. ג: ד. ד: ה. ה: ו. ו: ז. ז: ח. ח: ט. ט: י. י: יא. יא: יב.
// יב: יג. יג: יד. יד: טו. טו: טז. טז: יז. יז: יח.

$ משנה - נדרים - רע''ב

^ פרק א

~ פרק א - משנה א
<b>כָּל כִּנּוּיֵי נְדָרִים כִּנְדָרִים.</b> בַּגְּמָרָא מוֹקְמִינַן דְּרֵישָׁא דְּמַתְנִיתִין חַסּוֹרֵי מִחַסְּרָא וְהָכִי קָתָנֵי, כָּל יְדוֹת נְדָרִים כִּנְדָרִים, כָּל כִּנּוּיֵי נְדָרִים כִּנְדָרִים. אֵלּוּ הֵן יְדוֹת נְדָרִים, הָאוֹמֵר לַחֲבֵרוֹ מֻדָּר אֲנִי מִמְּךָ מֻפְרָשׁ אֲנִי מִמְּךָ וְכוּ'. אֵלּוּ הֵן כִּנּוּיֵי נְדָרִים, קוֹנָם, קוֹנָח, קוֹנָס וְכוּ'. יְדוֹת נְדָרִים, כְּמוֹ בֵּית יָד שֶׁל כְּלִי שֶׁאוֹחֲזִין אוֹתוֹ בּוֹ, כָּךְ יְדוֹת נְדָרִים שֶׁבָּהֶם הַנְּדָרִים נֶאֱחָזִים. כִּנּוּיֵי נְדָרִים, כְּמוֹ הַמְכַנֶּה שֵׁם לַחֲבֵרוֹ [בָּבָא מְצִיעָא נח:] שֶׁאֵינוֹ עִקָּרוֹ שֶׁל שֵׁם: <B>מֻדָּרְנִי מִמְּךָ.</B> אִם אָמַר אֶחָד מִלְּשׁוֹנוֹת הַלָּלוּ, מֻדָּר אֲנִי מִמְּךָ שֶׁאֵינִי אוֹכֵל לְךָ וְשֶׁאֵינִי טוֹעֵם לְךָ, אוֹ מֻפְרָשׁ אֲנִי מִמְּךָ שֶׁאֵינִי אוֹכֵל לְךָ וְשֶׁאֵינִי טוֹעֵם לְךָ, אוֹ מְרֻחָק אֲנִי מִמְּךָ שֶׁאֵינִי אוֹכֵל לְךָ וְאֵינִי טוֹעֵם לְךָ, הוּא יְדוֹת נְדָרִים וְאָסוּר לֶאֱכֹל וְלִטְעֹם עִמּוֹ. אֲבָל אִם אָמַר לוֹ מֻדָּר אֲנִי מִמְּךָ בִּלְבַד, אֵין בְּמַשְׁמָעוּת דְּבָרָיו אֶלָּא שֶׁלֹּא יְדַבֵּר עִמּוֹ. וּמֻפְרָשׁ אֲנִי מִמְּךָ בִּלְבַד, מַשְׁמַע שֶׁלֹּא יִשָּׂא וְיִתֵּן עִמּוֹ. וּמְרֻחָק אֲנִי מִמְּךָ בִּלְבַד, מַשְׁמַע שֶׁלֹּא יֵשֵׁב בְּאַרְבַּע אַמּוֹתָיו. וְאֵינוֹ אָסוּר לֶאֱכֹל עִמּוֹ אֶלָּא אִם כֵּן פֵּרֵשׁ וְאָמַר עִם כָּל אֶחָד מִלְּשׁוֹנוֹת הַלָּלוּ, שֶׁאֵינִי אוֹכֵל לְךָ וְשֶׁאֵינִי טוֹעֵם לְךָ {ב}: <B>רַבִּי עֲקִיבָא הָיָה חוֹכֵךְ וְכוּ'.</B> כְּלוֹמַר מְחַכֵּךְ שְׂפָתָיו זוֹ בָזוֹ וְלֹא רָצָה לֶאֱסֹר בְּפֵרוּשׁ, אֲבָל הָיָה נִרְאֶה מִדַּעְתּוֹ שֶׁהָיָה אוֹסֵר: <B>כְּנִדְרֵי רְשָׁעִים נָדַר בְּנָזִיר וּבְקָרְבָּן וּבִשְׁבוּעָה.</B> אִם אָמַר הֲרֵי עָלַי כְּנִדְרֵי רְשָׁעִים, שֶׁנִּדְרֵיהֶם נָזִיר וְקָרְבָּן [וּ]שְׁבוּעָה {ז}, אִם אֹכַל כִּכָּר זוֹ, וְעָבַר וַאֲכָלָהּ, חַיָּב לִהְיוֹת נָזִיר שְׁלֹשִׁים יוֹם וּלְהָבִיא קָרְבַּן עוֹלָה וְחַיָּב מַלְקוֹת כְּעוֹבֵר עַל שְׁבוּעַת בִּטּוּי, שֶׁהֲרֵי הִזְכִּיר בְּנִדְרוֹ נָזִיר וְקָרְבָּן וּשְׁבוּעָה. וּמַה שֶּׁאָמַר כְּנִדְרֵי רְשָׁעִים, לְפִי שֶׁהָרְשָׁעִים הֵם שֶׁנּוֹדְרִים וְנִשְׁבָּעִים, לֹא הַכְּשֵׁרִים, שֶׁהַכְּשֵׁרִים יְרֵאִים שֶׁלֹּא לַעֲבֹר עַל בַּל תְּאַחֵר {ח} וְנִזְהָרִים שֶׁלֹּא לְהוֹצִיא שְׁבוּעָה מִפִּיהֶם {ט}, וּלְפִיכָךְ כְּנִדְרֵי כְּשֵׁרִים לֹא אָמַר כְּלוּם: <B>כְּנִדְבוֹתָם נָדַר בְּנָזִיר וּבְקָרְבָּן.</B> אִם אָמַר כְּנִדְבוֹת כְּשֵׁרִים הֲרֵינִי נָזִיר וַהֲרֵי זֶה קָרְבָּן אִם אֹכַל כִּכָּר זוֹ, וַאֲכָלָהּ, חַיָּב בְּנָזִיר וּבְקָרְבָּן, שֶׁהַכְּשֵׁרִים פְּעָמִים נוֹדְרִים בְּנָזִיר לְאַפְרוֹשֵׁי מֵאִסּוּר. וּמִתְנַדְּבִים בְּקָרְבָּן שֶׁמְּבִיאִים קָרְבָּנָם לְפֶתַח הָעֲזָרָה וּמַקְדִּישִׁין אוֹתָהּ שָׁם כְּדֵי שֶׁלֹּא יָבֹאוּ בָהּ לִידֵי מִכְשׁוֹל. וּנְדָבָה הִיא כְּשֶׁיֹּאמַר הֲרֵי זוֹ. וְנֶדֶר, הֲרֵי עָלַי. לְפִיכָךְ הַכְּשֵׁרִים מִתְנַדְּבִים אֲבָל אֵינָם נוֹדְרִים, כִּי הֵיכִי דְלָא לֵיתוּ לִידֵי תַקָּלָה: 

~ פרק א - משנה ב
<B>קוֹנָם קוֹנָח קוֹנָס הֲרֵי אֵלּוּ כִנּוּיִין לְקָרְבָּן.</B> לְשׁוֹנוֹת שֶׁל גּוֹיִם הֵם, וְיֵשׁ מֵהֶם מִי שֶׁקּוֹרֵא לְקָרְבָּן כָּךְ וְיֵשׁ מִי שֶׁקּוֹרֵא כָּךְ, וּבְכָל לָשׁוֹן שֶׁיֹּאמַר מֵאֵלּוּ הוּא מַתְפִּיס בְּקָרְבָּן {יב}: <B>נָדַר בְּמוֹתָא.</B> כְּלוֹמַר נִשְׁבַּע בְּמוֹתָא, וְהוּא כִנּוּי שֶׁל מוֹמְתָא, שֶׁהִיא שְׁבוּעָה בִּלְשׁוֹן תַּרְגּוּם: 

~ פרק א - משנה ג
<B>לַחֻלִּין שֶׁאֹכַל לָךְ.</B> הַלָּמֶ"ד נְקֻדָּה פַתַּח, וּמַשְׁמַע לֹא חֻלִּין יִהְיֶה מַה שֶּׁאֹכַל לָךְ אֶלָּא קֹדֶשׁ: <B>לֹא כָשֵׁר.</B> יִהְיֶה, אֶלָּא פָּסוּל. וְהַיְנוּ קָדָשִׁים דְּשַׁיָּךְ בְּהוּ כַּשְׁרוּת וּפַסְלוּת: <B>וְלֹא דְכֵי.</B> לֹא מֻתָּר. כְּמוֹ אֵיל קַמְצָא דָכָן, בַּעֲבוֹדָה זָרָה [דַּף לז]. וְאַף עַל גַּב דִּלְשׁוֹן מֻתָּר וְאָסוּר שַׁיָּךְ נַמִּי גַבֵּי נְבֵלָה וּטְרֵפָה, וַאֲנַן קָיְמָא לָן שֶׁאֵין מַתְפִּיסִין אֶלָּא בְּדָבָר הַנִּדָּר וְהַנִּדָּב, הוֹאִיל וְיֵשׁ בְּמַשְׁמָעוּת מֻתָּר גַּם בְּקָדָשִׁים, הָא תְנַן סְתַם נְדָרִים לְהַחְמִיר, דְּכֵיוָן דְּדַעְתּוֹ לְהַתְפִּיסוֹ בְּנֶדֶר אָמְרִינַן עַל דָּבָר הַנִּדָּר נִתְכַּוֵּן: <B>טָהוֹר.</B> אִם אָמַר לֹא טָהוֹר מַה שֶּׁאֹכַל לָךְ: <B>טָמֵא נוֹתָר פִּגּוּל.</B> אִם אָמַר טָמֵא מַה שֶּׁאֹכַל לָךְ, וְכֵן כֻּלָּם: <B>אָסוּר.</B> שֶׁכָּל אֵלּוּ דְּבָרִים הַנּוֹהֲגִים בַּקָּדָשִׁים הֵם: <B>כְּאִימְּרָא.</B> כַּשֶּׂה שֶׁל קָרְבָּן {כג}: <B>כַּדִּירִים.</B> כְּלִשְׁכַּת הָעֵצִים אוֹ כְלִשְׁכַּת הַטְּלָאִים: <B>כָּעֵצִים.</B> כְּגִזְרֵי עֵצִים שֶׁל מַעֲרָכָה: <B>כָּאִשִּׁים.</B> כַּקָּרְבָּנוֹת שֶׁעַל הָאֵשׁ {כד}: <B>כַּמִּזְבֵּחַ.</B> כַּקָּרְבָּנוֹת שֶׁעַל גַּבֵּי הַמִּזְבֵּחַ: <B>כַּהֵיכָל.</B> כַּקָּרְבָּנוֹת שֶׁבַּהֵיכָל: <B>כִּירוּשָׁלָיִם.</B> כַּקָּרְבָּנוֹת שֶׁבִּירוּשָׁלַיִם. פֵּרוּשׁ אַחֵר, כְּחוֹמוֹת יְרוּשָׁלַיִם, דְּקָסָבַר שֶׁחוֹמוֹת יְרוּשָׁלַיִם מִשְּׁיָרֵי הַלִּשְׁכָּה קָא אָתוּ: <B>בְּאֶחָד מִכָּל מְשַׁמְּשֵׁי הַמִּזְבֵּחַ.</B> כְּגוֹן מִזְלָגוֹת מִזְרָקוֹת וּמַחְתּוֹת. אִם אָמַר כַּמִּזְלָגוֹת שֶׁאֹכַל לָךְ, אוֹ כַמִּזְרָקוֹת שֶׁאֹכַל לָךְ, וְכֵן כֻּלָּם, אַף עַל פִּי שֶׁלֹּא הִזְכִּיר קָרְבָּן, הֲרֵי זֶה כְנוֹדֵר בְּקָרְבָּן: <B>רַבִּי יְהוּדָה אוֹמֵר הָאוֹמֵר יְרוּשָׁלַיִם.</B> בְּלֹא כָּ"ף, לֹא אָמַר כְּלוּם. וְתַנָּא קַמָּא פָּלֵיג עֲלֵיהּ. וְאֵין הֲלָכָה כְּרַבִּי יְהוּדָה: 

~ פרק א - משנה ד
<B>הָאוֹמֵר קָרְבָּן עוֹלָה מִנְחָה חַטָּאת תּוֹדָה וּשְׁלָמִים.</B> כָּל הָנֵי, קָרְבְּנוֹת חוֹבָה הֵם {כו}, וְתוֹדָה נַמִּי דָמְיָא לְחוֹבָה, דְּאַרְבָּעָה צְרִיכִין לְהוֹדוֹת. וְסָלְקָא דַעְתָּךְ אֲמִינָא דְּאֵין זֶה נוֹדֵר בְּדָבָר הַנָּדוּר {כז}: <B>וְרַבִּי יְהוּדָה מַתִּיר.</B> מִשּׁוּם דַּאֲמָרָן בְּלֹא כָּ"ף דָּמֵי לְנִשְׁבָּע בְּחַיֵּי הַקָּרְבָּן וּבְחַיֵּי הָעוֹלָה {כח} וְאֵין כָּאן לֹא נֶדֶר וְלֹא שְׁבוּעָה. וְרֵישָׁא אַשְׁמוֹעִינַן דְּפָלֵיג תָּנָא קַמָּא עֲלֵיהּ דְּרַבִּי יְהוּדָה אֲפִלּוּ בִּירוּשָׁלַיִם אִם הִזְכִּירָהּ בְּלֹא כָּ"ף וְאָמַר דַּהֲוֵי נֶדֶר. וְסֵיפָא אַשְׁמוֹעִינַן דְּפָלֵיג רַבִּי יְהוּדָה עֲלֵיהּ דְּתַנָּא קַמָּא אֲפִלּוּ בְּקָרְבָּן עוֹלָה וּמִנְחָה וְכוּ' כְּשֶׁהִזְכִּירָן בְּלֹא כָּ"ף דְּלֹא הָוֵי נֶדֶר: <B>קָרְבָּן הַקָּרְבָּן כְּקָרְבָּן שֶׁאֹכַל לָךְ אָסוּר.</B> אַף עַל גַּב דְּכָל הָנֵי שָׁמְעִינַן לְהוּ כְבָר, הַקָּרְבָּן אִצְטְרִיכָא לֵיהּ, דְּסָלְקָא דַעְתָּךְ אֲמִינָא בְּחַיֵּי הַקָּרְבָּן קָאָמַר. וְהָא דִּתְנַן לְקַמָּן בְּפֶרֶק ב' הַקָּרְבָּן שֶׁאֹכַל לָךְ מֻתָּר, הָתָם הָא קָרְבָּן קָאָמַר, דְּמַשְׁמַע חַיֵּי קָרְבָּן {כט}: <B>לְקָרְבָּן לֹא אֹכַל לָךְ רַבִּי מֵאִיר אוֹסֵר.</B> דְּנַעֲשָׂה כְאוֹמֵר לְקָרְבָּן יְהֵא לְפִיכָךְ לֹא אֹכַל לָךְ. וְאֵין הֲלָכָה כְּרַבִּי מֵאִיר: <B>קוֹנָם פִּי מְדַבֵּר עִמָּךְ.</B> וְאַף עַל גַּב דְּאֵין נְדָרִים חָלִים עַל דָּבָר שֶׁאֵין בּוֹ מַמָּשׁ, וְדִבּוּר אֵין בּוֹ מַמָּשׁ, מִכָּל מָקוֹם כְּשֶׁאָמַר קוֹנָם פִּי מְדַבֵּר עִמָּךְ אָסַר הַפֶּה מִלְּדַבֵּר {לב}, וְהַפֶּה דָּבָר שֶׁיֵּשׁ בּוֹ מַמָּשׁ הוּא. וְכֵן יֵאָסְרוּ יָדַי לְמַעֲשֵׂיהֶם, וְרַגְלַי לְהִלּוּכָן, וְכָל כַּיּוֹצֵא בָּזֶה: 

^ פרק ב

~ פרק ב - משנה א
<B>וְאֵלּוּ מֻתָּרִין.</B> חֻלִּין שֶׁאֹכַל לָךְ. לְסִימָן בְּעָלְמָא נַקְטֵיהּ, כְּשֵׁם שֶׁחֻלִּין שֶׁאֹכַל לָךְ אֵין צָרִיךְ שְׁאֵלָה לֶחָכָם, כָּךְ כָּל הָנֵי דְּאָמְרִינַן בְּמַתְנִיתִין בְּרֵישָׁא אֵין צְרִיכִין שְׁאֵלַת חָכָם {ב}: <B>כְּעוֹרוֹת לְבוּבִין.</B> הָיוּ נוֹקְבִים הַבְּהֵמָה מֵחַיִּים כְּנֶגֶד הַלֵּב וּמוֹצִיאִין הַלֵּב וּמַקְרִיבִין אוֹתוֹ לַעֲבוֹדָה זָרָה, וְתִקְרֹבֶת עֲבוֹדָה זָרָה אָסוּר בַּהֲנָאָה: <B>כְּחַלַּת אַהֲרֹן.</B> שֶׁהָיָה רִאשׁוֹן לַכֹּהֲנִים. וְלֹא הָוֵי דָּבָר הַנָּדוּר, שֶׁאֵין חַלָּה וּתְרוּמָה בָּאִין בְּנֶדֶר וּנְדָבָה: <B>הֲרֵי זֶה מֻתָּר.</B> דְּאָמַר קְרָא (בְּמִדְבָּר ל) אִישׁ כִּי יִדֹּר נֶדֶר, עַד שֶׁיִּדֹּר בְּדָבָר הַנָּדוּר {ז}. וְחַטָּאת שֶׁאֵינִי אוֹכֵל לָךְ דְּאָמְרִינַן בְּפֶרֶק קַמָּא דְּאָסוּר וְאַף עַל פִּי שֶׁאֵינוֹ דָּבָר הַנָּדוּר, הָוֵי טַעֲמָא, דְּאֶפְשָׁר שֶׁיָּבִיא חַטָּאת עַל יְדֵי נֶדֶר, כְּגוֹן שֶׁנָּדַר בְּנָזִיר וּמִתְחַיֵּב לְהָבִיא חַטָּאת: <B>הֲרֵי אַתְּ עָלַי כְּאִמָּא.</B> אַף עַל גַּב דְּלָאו דָּבָר הַנָּדוּר הוּא, חָמוּר מִכָּל הָנֵי דִּלְעֵיל, דְּצָרִיךְ הֶתֵּרָא מִדְּרַבָּנָן אִם הוּא עַם הָאָרֶץ: <B>פּוֹתְחִין לוֹ פֶתַח מִמָּקוֹם אַחֵר.</B> כְּלוֹמַר מְבַקְּשִׁים לוֹ פֶּתַח וְטַעַם לַחֲרָטָתוֹ. וְלֹא סַגִּי בִכְדּוֹ תָּהִית {ט} אוֹ לִבָּךְ עֲלָךְ {י}. וְכָל זֶה שֶׁלֹּא יָקֵל רֹאשׁוֹ וְלֹא יַרְגִּיל לֶאֱסֹר אִשְׁתּוֹ עָלָיו: <B>קוֹנָם שֶׁאֵינִי יָשֵׁן כוּ'.</B> הֲרֵי זֶה בְּבַל יַחֵל מִדְּרַבָּנָן {יב}. אֲבָל מִן הַתּוֹרָה אֵין הַנֶּדֶר חָל, דִּנְדָרִים אֵין חָלִים אֶלָּא עַל דָּבָר שֶׁיֵּשׁ בּוֹ מַמָּשׁ: <B>קוֹנָם שֶׁאֵינִי מְשַׁמְּשֵׁךְ.</B> בַּגְּמָרָא מַקְשֶׁה, וְהָא מְשֻׁעְבָּד לָהּ וְהֵיאַךְ יָכוֹל לְהַפְקִיעַ שִׁעְבּוּדָהּ בְּנִדְרוֹ, וְהָא הָוֵי כְאוֹסֵר פֵּרוֹת חֲבֵרוֹ עַל חֲבֵרוֹ. וּמְשָׁנֵי, כְּגוֹן דְּאָמַר הֲנָאַת תַּשְׁמִישֵׁךְ עָלַי קוֹנָם {יג}, שֶׁאָסַר הַהֲנָאָה עָלָיו, וְאֵין מַאֲכִילִין לוֹ לָאָדָם דָּבָר הָאָסוּר לוֹ: <B>שְׁבוּעָה שֶׁאֵינִי יָשֵׁן וְכוּ'.</B> אָסוּר מִן הַתּוֹרָה, דִּשְׁבוּעוֹת חָלִין בֵּין עַל דָּבָר שֶׁיֵּשׁ בּוֹ מַמָּשׁ בֵּין עַל דָּבָר שֶׁאֵין בּוֹ מַמָּשׁ. וְאִם נִשְׁבַּע שֶׁלֹּא יִישַׁן שְׁלֹשָׁה יָמִים רְצוּפִין לַיְלָה וָיוֹם, לוֹקֶה {טו} וְיִישַׁן מִיָּד, מִפְּנֵי שֶׁנִּשְׁבַּע עַל דָּבָר שֶׁאִי אֶפְשָׁר לְקַיְּמוֹ: 

~ פרק ב - משנה ב
<B>קָרְבָּן לֹא אֹכַל לָךְ כוּ'.</B> מֻתָּר, דַּהֲוֵי כְנִשְׁבָּע בַּקָּרְבָּן {טז} וְנַעֲשָׂה כְאוֹמֵר בְּחַיֵּי הַקָּרְבָּן אִם אֹכַל לָךְ שׁוּם דָּבָר: <B>שְׁבוּעָה שֶׁלֹּא אֹכַל לָךְ.</B> וְלֹא אָמְרִינַן בְּחַיֵּי שְׁבוּעָה קָאָמַר כִּדְאָמְרִינַן בְּקָרְבָּן, דִּשְׁבוּעָה לֵית בָּהּ מְשָׁשָׁא וְלֹא שַׁיָּךְ לוֹמַר בָּהּ בְּחַיֵּי שְׁבוּעָה: <B>שְׁבוּעָה שֶׁאֹכַל לָךְ.</B> זִמְנִין דִּשְׁבוּעָה שֶׁאֹכַל לָךְ דְּלֹא אָכִילְנָא מַשְׁמַע, כְּגוֹן שֶׁהָיָה חֲבֵרוֹ מְסָרֵב בּוֹ לֶאֱכֹל וְאָמַר לֹא אָכִילְנָא לֹא אָכִילְנָא, וְשׁוּב אָמַר שְׁבוּעָה שֶׁאֹכַל לָךְ, דְּלֹא אָכִילְנָא מַשְׁמַע, וְהָכִי קָאָמַר, בִּשְׁבוּעָה יְהֵא עָלַי אִי אָכִילְנָא לָךְ: <B>זֶה חֹמֶר בַּשְּׁבוּעוֹת.</B> לֹא מָצִינַן לְאוֹקְמַהּ אַשְּׁבוּעָה שֶׁלֹּא אֹכַל לָךְ וְכוּ', דְּמִדְּקָתָנֵי זֶה, חֹמֶר מַשְׁמַע, דְּנֶדֶר הָוֵי אֶלָּא דְּאֵינוֹ חָמוּר כִּשְׁבוּעָה, וְגַבֵּי קָרְבָּן לֹא אֹכַל לָךְ תְּנַן מֻתָּר, דְּלֹא הָוֵי נֶדֶר כְּלָל. מִשּׁוּם הָכִי צָרִיךְ לְאוֹקְמַהּ אַדִּלְעֵיל דִּתְנִינָא קוֹנָם שֶׁאֵינִי יָשֵׁן שֶׁאֵינִי מְדַבֵּר הֲרֵי זֶה בְּבַל יַחֵל, וְאוֹקִימְנָא מִדְּרַבָּנָן, דְּמִדְּאוֹרַיְתָא אֵין הַנֶּדֶר חָל אֶלָּא עַל דָּבָר שֶׁיֵּשׁ בּוֹ מַמָּשׁ {יח}, וְזֶה חֹמֶר בַּשְּׁבוּעוֹת מִבַּנְּדָרִים, שֶׁשְּׁבוּעָה חָלָה אֲפִלּוּ עַל דָּבָר שֶׁאֵין בּוֹ מַמָּשׁ: <B>תְּפִלִּין שֶׁאֲנִי מֵנִיחַ.</B> מִשּׁוּם דְּאָסַר חֶפְצָא עֲלֵיהּ, וְאֵינוֹ נִרְאֶה כְּנוֹדֵר לְבַטֵּל אֶת הַמִּצְוָה, שֶׁהֲרֵי לֹא קִבֵּל עַל עַצְמוֹ אֶלָּא אָסַר הַחֵפֶץ עָלָיו, וְאִם יְקַיֵּם הַמִּצְוָה הַוְיָא מִצְוָה הַבָּאָה בַּעֲבֵרָה, וְדָמֵי לְמִי שֶׁחַיָּב לֶאֱכֹל מַצָּה בְּלֵילֵי פֶסַח וְלֹא מָצָא אֶלָּא מַצָּה שֶׁל טֶבֶל אוֹ שֶׁל הֶקְדֵּשׁ, שֶׁאָסוּר לְאָכְלָהּ. אֲבָל כָּל לְשׁוֹן שְׁבוּעָה הוּא אוֹסֵר אֶת עַצְמוֹ מִלַּעֲשׂוֹת הַדָּבָר {כא}, וְכֵיוָן שֶׁהוּא מְחֻיָּב לַעֲשׂוֹת הַמִּצְוָה לָאו כֹּל כְּמִינֵיהּ לְהַפְקִיעַ עַצְמוֹ מֵחִיּוּב הַמִּצְוָה. וְאִם אָמַר הֲרֵי עָלַי קָרְבָּן אִם אָנִיחַ תְּפִלִּין, חָל הַנֶּדֶר וְחַיָּב לְהָבִיא קָרְבָּן אִם הֵנִיחַ תְּפִלִּין {כב}: 

~ פרק ב - משנה ג
<B>חַיָּב עַל כָּל אַחַת וְאֶחָת.</B> וְיִהְיֶה נָזִיר שְׁלֹשִׁים יוֹם אִם אָמַר הֲרֵינִי נָזִיר סְתָם, וְיָבִיא קָרְבַּן נָזִיר, וְיַחְזֹר לִהְיוֹת נָזִיר {כו} כְּמִסְפַּר הַפְּעָמִים שֶׁאָמַר שֶׁיִּהְיֶה נָזִיר. וּבִשְׁבוּעָה אֵינוֹ חַיָּב אֶלָּא אַחַת, שֶׁאֵינוֹ לוֹקֶה אֶלָּא מַלְקוּת אַחַת. אֲבָל אִם נִשְׁאַל עַל הַשְּׁבוּעָה הָרִאשׁוֹנָה, חָלָה הַשְּׁבוּעָה הַשְּׁנִיָּה, וְכֵן אִם נִשְׁאַל עַל הַשְּׁנִיָּה, חָלָה הַשְּׁלִישִׁית, וְאָסוּר לֶאֱכֹל עַד שֶׁיֻּתְּרוּ כֻּלָּם, מִדְּלֹא תְּנַן הֲרֵי זוֹ שְׁבוּעָה אַחַת, אֶלָּא אֵינוֹ חַיָּב אֶלָּא אַחַת: 

~ פרק ב - משנה ד
<B>וּפֵרוּשָׁם לְהָקֵל.</B> אַף עַל גַּב דִּכְשֶׁפֵּרֵשׁ דְּבָרָיו אָזְלִינַן בָּתַר פֵּרוּשׁוֹ {כח}, כִּי סָתַם וְלֹא פֵּרֵשׁ אָזְלִינַן לְהַחְמִיר, דִּסְתָם נוֹדֵר דַּעְתּוֹ לְאִסּוּר {כט}: <B>כְּבָשָׂר מָלִיחַ.</B> הַיְנוּ קָרְבָּן, דִּכְתִיב (וַיִּקְרָא ב) עַל כָּל קָרְבָּנְךָ תַּקְרִיב מֶלַח: <B>כְּחֵרֶם שֶׁל כֹּהֲנִים מֻתָּר.</B> אַף עַל גַּב דְּחֶרְמֵי כֹהֲנִים מוֹעֲלִים בָּהֶם עַד שֶׁיָּבֹאוּ לִידֵי כֹהֲנִים וְהָוֵי דָבָר הַנָּדוּר, מִכָּל מָקוֹם סְתַם חֶרְמֵי כֹהֲנִים מַשְׁמַע שֶׁכְּבָר בָּאוּ לְיַד כֹּהֵן: <B>אִם כְּמַעֲשַׂר בְּהֵמָה אָסוּר.</B> דַּהֲוֵי דָּבָר הַנָּדוּר, שֶׁצָּרִיךְ לְהַקְדִּישׁוֹ {לא}, וְאֵין מַעֲשַׂר בְּהֵמָה אוֹסֵר הַדִּיר כְּמוֹ שֶׁמַּעֲשַׂר דָּגָן אוֹסֵר הַגֹּרֶן: <B>שֶׁאֵין אַנְשֵׁי גָלִיל מַכִּירִין תְּרוּמַת הַלִּשְׁכָּה.</B> לְפִי שֶׁהָיוּ רְחוֹקִים מִירוּשָׁלַיִם {לב}: <B>שֶׁאֵין אַנְשֵׁי גָלִיל מַכִּירִין חֶרְמֵי כֹהֲנִים.</B> וְכָל מַה שֶּׁהָיוּ מַחְרִימִין הָיוּ מַפְרִישִׁין לְבֶדֶק הַבַּיִת {לג}. וַהֲלָכָה כְּרַבִּי יְהוּדָה: 

~ פרק ב - משנה ה
<B>בְּחֶרְמוֹ שֶׁל יָם.</B> לְשׁוֹן מְצוּדָה, כְּמוֹ אֲשֶׁר הִיא מְצוֹדִים וַחֲרָמִים (קֹהֵלֵת ז): <B>הֲרֵי עַצְמִי קָרְבָּן.</B> אָסַר עַצְמוֹ כְּקָרְבָּן עַל חֲבֵרוֹ: <B>אֵין נִשְׁאָלִים עֲלֵיהֶם.</B> אֵין צְרִיכִין שְׁאֵלַת חָכָם, שֶׁאֵינָן חָלִים: <B>וְאִם נִשְׁאֲלוּ.</B> וְאִם עַם הָאָרֶץ הוּא זֶה {לז} שֶׁנָּדַר כְּהַאי גַּוְנָא וּבָא לִשָּׁאֵל עַל נִדְרוֹ, אֵין פּוֹתְחִין לוֹ פֶּתַח לַחֲרָטָה וְאֵין מַתִּירִין לוֹ. וְאִם עָבַר עַל נִדְרוֹ זֶה מְנַדִּין אוֹתוֹ {לח}: <B>פּוֹתְחִין לוֹ פֶתַח מִמָּקוֹם אַחֵר.</B> מַרְאִים לוֹ שֶׁהַנֶּדֶר קַיָּם וּפוֹתְחִין לוֹ פֶּתַח מִטַּעַם אַחֵר וּמַתִּירִין לוֹ נִדְרוֹ. אֲבָל לֹא עוֹנְשִׁין וְלֹא מַחְמִירִין. וְכֵן הֲלָכָה: 

^ פרק ג

~ פרק ג - משנה א
<B>אַרְבָּעָה נְדָרִים.</B> כֻּלְּהוּ מְפָרֵשׁ לְהוּ וְאָזֵיל: <B>קוֹנָם שֶׁאֵינִי פוֹחֵת לְךָ מִן הַסֶּלַע.</B> קוֹנָם כִּכָּר זֶה עָלַי אִם אֲנִי פּוֹחֵת לְךָ מִן הַסֶּלַע. וְהַסֶּלַע הוּא אַרְבָּעָה דִּינָרִים: <B>עַל הַשֶּׁקֶל.</B> הוּא חֲצִי סֶלַע: <B>שְׁנֵיהֶם רוֹצִים בִּשְׁלֹשָׁה דִינָרִים.</B> וְלֹא הָיָה בְּלִבָּם לְשֵׁם נֶדֶר, אֶלָּא הַמּוֹכֵר נָדַר לְזָרֵז הַלּוֹקֵחַ שֶׁיּוֹסִיף דָּמִים, וְכֵן הַלּוֹקֵחַ כְּדֵי שֶׁיִּפְחֹת הַמּוֹכֵר בִּדְמֵי הַמִּקָּח, הִלְכָּךְ לֹא הָוֵי נֶדֶר. וְאַף עַל גַּב דִּדְבָרִים שֶׁבַּלֵּב אֵינָם דְּבָרִים, הֵיכָא דְמוּכְחָא מִלְּתָא כִּי הָכָא, שֶׁכֵּן דֶּרֶךְ כָּל מוֹכְרִין וְלוֹקְחִין לַעֲשׂוֹת כֵּן, אָזְלִינַן בָּתַר דְּבָרִים שֶׁבַּלֵּב: <B>רַבִּי אֱלִיעֶזֶר בֶּן יַעֲקֹב אוֹמֵר אַף הָרוֹצֶה לְהַדִּיר אֶת חֲבֵרוֹ כוּ'.</B> מְפָרֵשׁ בַּגְּמָרָא דְּחַסּוֹרֵי מִחַסְּרָא וְהָכִי קָתָנֵי, הָרוֹצֶה שֶׁיֹּאכַל חֲבֵרוֹ אֶצְלוֹ וּמְסָרֵב בּוֹ וּמַדִּירוֹ {א}, נִדְרֵי זֵרוּזִין הוּא. וְהָרוֹצֶה שֶׁלֹּא יִתְקַיְּמוּ נְדָרָיו כָּל הַשָּׁנָה יַעֲמֹד בְּרֹאשׁ הַשָּׁנָה, וְיֹאמַר, כָּל נֶדֶר שֶׁאֲנִי עָתִיד לִדֹּר יְהֵא בָטֵל. וְיַעֲמֹד בְּרֹאשׁ הַשָּׁנָה לָאו דַּוְקָא, אֶלָּא הוּא הַדִּין בְּכָל עֵת שֶׁיִּרְצֶה וּלְכָל זְמַן שֶׁיִּקְבַּע: <B>וּבִלְבַד שֶׁיִּהְיֶה זָכוּר.</B> מִן הַתְּנַאי בִּשְׁעַת הַנֶּדֶר וְדַעְתּוֹ עַל הַתְּנַאי שֶׁיִּהְיֶה קַיָּם, אָז הַנֶּדֶר בָּטֵל. אֲבָל אִם לֹא נִזְכַּר מִן הַתְּנַאי בִּשְׁעַת הַנֶּדֶר וְלֹא בְּתוֹךְ כְּדֵי דִּבּוּר מִשָּׁעָה שֶׁנָּדַר, הַנֶּדֶר קַיָּם. וְאֵין צָרִיךְ לוֹמַר אִם נִזְכַּר מִן הַתְּנַאי בִּשְׁעַת הַנֶּדֶר וְדַעְתּוֹ שֶׁיִּהְיֶה הַתְּנַאי בָּטֵל וְהַנֶּדֶר קַיָּם, דִּפְשִׁיטָא שֶׁהַנֶּדֶר קַיָּם. וּמִשְׁפְּטֵי הַשְּׁבוּעוֹת וְהַנְּדָרִים שָׁוִין לְדִין זֶה. וַהֲלָכָה כְּרַבִּי אֱלִיעֶזֶר בֶּן יַעֲקֹב: 

~ פרק ג - משנה ב
<B>נִדְרֵי הֲבַאי.</B> גֻּזְמָא וּשְׂפַת יֶתֶר {ג}, וְהוּא בְּעַצְמוֹ יוֹדֵעַ שֶׁלֹּא הָיָה כָּךְ: <B>קוֹנָם אִם לֹא רָאִיתִי.</B> קוֹנָם עָלַי כִּכָּר זֶה אִם לֹא רָאִיתִי וְכוּ': <B>נִדְרֵי שְׁגָגוֹת.</B> אָמַר קוֹנָם עָלַי כִּכָּר זֶה: <B>אִם אָכַלְתִּי אִם שָׁתִיתִי וְנִזְכַּר שֶׁאָכַל וְשָׁתָה.</B> וּבִשְׁעַת הַנֶּדֶר הָיָה סָבוּר שֶׁלֹּא אָכַל וְלֹא שָׁתָה, לֹא הָוֵי נֶדֶר: <B>קוֹנָם שֶׁאֵינִי אוֹכֵל לָךְ וְאֵינִי שׁוֹתֶה, וְשָׁכַח וְאָכַל וְשָׁתָה.</B> דִּבְשָׁעָה שֶׁהַנֶּדֶר חָל שֶׁהוּא בִשְׁעַת הָאֲכִילָה וְהַשְּׁתִיָּה שָׁכַח אֶת הַנֶּדֶר, מֻתָּר, דְּיָלְפִינַן מִשְּׁבוּעָה דִּכְתִיב (וַיִּקְרָא ה) הָאָדָם בִּשְׁבוּעָה, דְּבָעִינַן שֶׁיִּהְיֶה אָדָם בְּשָׁעָה שֶׁהַשְּׁבוּעָה חָלָה עָלָיו, כְּלוֹמַר שֶׁיִּהְיֶה זָכוּר מִן הַשְּׁבוּעָה {ה}, וְהוּא הַדִּין בְּנֶדֶר: <B>קוֹנָם אִשְׁתִּי נֶהֱנֵית לִי שֶׁגָּנְבָה אֶת כִּיסִי.</B> הַיְנוּ נִדְרֵי שְׁגָגוֹת, דְּכֵיוָן שֶׁנּוֹדַע שֶׁלֹּא גָנְבָה לוֹ, נִמְצָא שֶׁלֹּא הָיָה נֶדֶר: <B>אֵלּוּ וָאֵלּוּ מֻתָּרִין.</B> דְּנֶדֶר שֶׁהֻתַּר מִקְצָתוֹ הֻתַּר כֻּלּוֹ, דְּאֵינוֹ רוֹצֶה שֶׁיָּחוּל נִדְרוֹ אֶלָּא כְּעֵין שֶׁנָּדַר אוֹתוֹ, וְכֵיוָן שֶׁמִּקְצָתוֹ הָיָה שׁוֹגֵג נִתְבַּטֵּל כֻּלּוֹ: 

~ פרק ג - משנה ג
<B>נִדְרֵי אֳנָסִין.</B> דְּמֵעִקָּרָא לֹא הָיָה בְּדַעְתּוֹ שֶׁיָּחוּל הַנֶּדֶר אִם יְעַכְּבֶנּוּ אֹנֶס, וּבִכְהַאי גַּוְנָא שֶׁהַדְּבָרִים מוֹכִיחִים, דְּבָרִים שֶׁבַּלֵּב הָווּ דְבָרִים: 

~ פרק ג - משנה ד
<B>לָהֳרָגִין.</B> לִסְטִים שֶׁהוֹרְגִין הָאָדָם וְנוֹטְלִין אֶת מָמוֹנוֹ: <B>וְלָחֳרָמִין.</B> גַּזְלָנִים שֶׁאֵינָם הוֹרְגִים. וְלֹא זוֹ אַף זוֹ קָתָנֵי: <B>וְלַמּוֹכְסִין.</B> בְּמוֹכֵס הָעוֹמֵד מֵאֵלָיו. אֲבָל מוֹכֵס שֶׁהֶעֱמִידוֹ הַמֶּלֶךְ, בֵּין מֶלֶךְ יִשְׂרָאֵל בֵּין מֶלֶךְ נָכְרִי, וְלוֹקֵחַ דָּבָר קָצוּב בְּחֹק הַמַּלְכוּת {יב}, דִּינָא דְמַלְכוּתָא דִינָא וְאָסוּר לִבְרֹחַ מִן הַמֶּכֶס, וְכָל שֶׁכֵּן שֶׁאָסוּר לִדֹּר וְלִשָּׁבַע לוֹ לַשֶּׁקֶר: <B>שֶׁהֵן שֶׁל תְּרוּמָה.</B> אַף עַל פִּי שֶׁהוֹרְגִין וְגוֹזְלִין, אֵין אוֹכְלִין דָּבָר הָאָסוּר {יג}. אִי נַמִּי, תְּרוּמָה לֹא חֲשִׁיבָא לְהוּ, מִתּוֹךְ שֶׁאֵינָהּ נֶאֱכֶלֶת אֶלָּא לְכֹהֲנִים טְהוֹרִים נִמְכֶּרֶת בְּזוֹל הַרְבֵּה: <B>לֹא יִפְתַּח לוֹ בְנֶדֶר.</B> אִם לֹא שָׁאַל מִמֶּנּוּ הָאַנָּס שֶׁיִּדֹּר לֹא יַתְחִיל הוּא בַּנֶּדֶר: <B>בְּמַה שֶּׁהוּא מַדִּירוֹ.</B> אִם שָׁאַל מִמֶּנּוּ הָאַנָּס לִדֹּר לֹא יִדֹּר לוֹ אֶלָּא בְּמַה שֶּׁשָּׁאַל בִּלְבַד, וְלֹא יִדֹּר לוֹ בְּדָבָר אַחֵר. וְכָל הָנֵי אַרְבָּעָה נְדָרִים דְּתָנָא בְּמַתְנִיתִין, דִּין הַנְּדָרִים וְהַשְּׁבוּעוֹת שָׁוִים, וּמַה שֶּׁמֻּתָּר בְּנֶדֶר מֻתָּר בִּשְׁבוּעָה וְאֵין צְרִיכִים הַתָּרָה, חוּץ מִנִּדְרֵי זֵרוּזִין בִּלְבַד שֶׁצְּרִיכִים הַתָּרָה מִדִּבְרֵי סוֹפְרִים, לְפִיכָךְ הַשְּׁבוּעָה אֲסוּרָה בָּהֶם: 

~ פרק ג - משנה ה
<B>הֲרֵי נְטִיעוֹת הָאֵלּוּ קָרְבָּן אִם אֵינָן נִקְצָצוֹת.</B> רָאָה רוּחַ סְעָרָה {טז} בָּאָה וְיָרֵא שֶׁמָּא יִקָּצְצוּ נְטִיעוֹתָיו וְאָמַר הֲרֵי אֵלּוּ קָרְבָּן אִם אֵינָן נִקְצָצוֹת. אוֹ שֶׁרָאָה דְּלֵקָה נָפְלָה בָעִיר וְיָרֵא עַל טַלִּיתוֹ שֶׁמָּא תִּשָּׂרֵף וְאָמַר הֲרֵי זוֹ קָרְבָּן אִם לֹא תִשָּׂרֵף: <B>יֵשׁ לָהֶם פִּדְיוֹן.</B> כִּשְׁאָר הֶקְדֵּשׁוֹת, וְיִפָּדוּ וְיִקְנֶה בִדְמֵיהֶן קָרְבָּן. דְּכֵיוָן דְּלֹא אָמַר הֲרֵי הֵן עָלַי כְּקָרְבָּן {יח}, לָאו לְמֵסְרִינְהוּ עֲלֵיהּ כְּקָרְבָּן אִכַּוַּן אֶלָּא שֶׁיִּהְיוּ לִקְנוֹת בִּדְמֵיהֶן קָרְבָּן: <B>אֵין לָהֶם פִּדְיוֹן.</B> אֶלָּא הַמָּעוֹת נִתְפָּסִין בִּקְדֻשָּׁה וְהַנְּטִיעוֹת חוֹזְרוֹת לִהְיוֹת קְדוֹשׁוֹת, דְּכֵיוָן דְּאָמַר עַד שֶׁיִּקָּצְצוּ, הָכִי קָאָמַר, לִכְשֶׁאֶפְדֵּם יַחְזְרוּ וְיִקְדְּשׁוּ עַד שֶׁיִּקָּצְצוּ: 

~ פרק ג - משנה ו
<B>מֻתָּר בְּיוֹשְׁבֵי יַבָּשָׁה.</B> שֶׁאֵין דַּרְכָּם לָרֶדֶת בַּיָּם {יט}: <B>בִּכְלָל יוֹשְׁבֵי יַבָּשָׁה.</B> שֶׁסּוֹפָם לָרֶדֶת וְלֵישֵׁב בַּיַּבָּשָׁה {כ}: <B>לֹא כָאֵלּוּ הַהוֹלְכִים מֵעַכּוֹ לְיָפוֹ.</B> אִית דִּמְפָרְשִׁי לַהּ הָכִי, הָא דִתְנַן בָּרֵישָׁא דְמַתְנִיתִין הַנּוֹדֵר מִיּוֹרְדֵי הַיָּם מֻתָּר בְּיוֹשְׁבֵי יַבָּשָׁה, דְּמַשְׁמַע הָא בְיוֹרְדֵי הַיָּם אָסוּר, לֹא כָאֵלּוּ שֶׁהוֹלְכִים מֵעַכּוֹ לְיָפוֹ, שֶׁהַנּוֹדֵר מִיּוֹרְדֵי הַיָּם אֵינוֹ אָסוּר בָּהֶם, דְּמִשּׁוּם דֶּרֶךְ מֻעָט כָּזֶה לֹא מִקְּרוּ יוֹרְדֵי הַיָּם. וְאִית דִּמְפָרְשִׁי, לֹא כָאֵלּוּ הַהוֹלְכִים מֵעַכּוֹ לְיָפוֹ בִּלְבַד, דְּבִכְלַל יוֹרְדֵי הַיָּם הֵם לֵאָסֵר {כא} וְגַם יוֹשְׁבֵי יַבָּשָׁה מִקְּרוּ, אֶלָּא אַף בְּמִי שֶׁדַּרְכּוֹ לְפָרֵשׁ, לְפִי שֶׁסּוֹפוֹ לֵירֵד לַיַּבָּשָׁה: 

~ פרק ג - משנה ז
<B>מִי שֶׁהַחַמָּה רוֹאָה אוֹתוֹ.</B> מִדְּלֹא קָאָמַר מִן הָרוֹאִים {כג}: 

~ פרק ג - משנה ח
<B>אָסוּר בַּקֵּרְחִים וּבְבַעֲלֵי הַשֵּׂיבוֹת.</B> מִדְּלֹא קָאָמַר בְּבַעֲלֵי הַשֵּׂעָר {כד}: <B>שֶׁאֵין נִקְרָאִים שְׁחוֹרֵי הָרֹאשׁ אֶלָּא אֲנָשִׁים.</B> לְפִי שֶׁהָאֲנָשִׁים פְּעָמִים מְכַסִּים רֹאשָׁם וּפְעָמִים מְגַלִּים וּמִשַּׁחֲרוּת רֹאשָׁם נִכָּר שֶׁהֵם אֲנָשִׁים, אֲבָל נָשִׁים לְעוֹלָם הוֹלְכוֹת וְרֹאשָׁם מְכֻסֶּה. וְהַקְּטַנִּים בֵּין זְכָרִים בֵּין נְקֵבוֹת הוֹלְכִין בְּגִלּוּי הָרֹאשׁ וְאֵינָם נִכָּרִים בֵּין זָכָר לִנְקֵבָה, וּמִשּׁוּם הָכִי לֹא אִקְּרוּ שְׁחוֹרֵי הָרֹאשׁ אֶלָּא הָאֲנָשִׁים הַגְּדוֹלִים: 

~ פרק ג - משנה ט
<B>מִן הַיִּלּוֹדִים.</B> מַשְׁמַע שֶׁנּוֹלְדוּ כְבָר {כה}: <B>מִן הַנּוֹלָדִים.</B> מַשְׁמַע הָעֲתִידִין לְהִוָּלֵד: <B>מִן הַנּוֹלָדִים רַבִּי מֵאִיר מַתִּיר אַף בַּיִּלּוֹדִים.</B> בַּגְּמָרָא מְפָרֵשׁ דְּחַסּוֹרֵי מִחַסְּרָא וְהָכִי קָתָנֵי, מִן הַנּוֹלָדִים אָסוּר בַּיִּלּוֹדִים, רַבִּי מֵאִיר אוֹמֵר אַף הַנּוֹדֵר מִן הַנּוֹלָדִים מֻתָּר בַּיִּלּוֹדִים, כִּי הֵיכִי דְּהַנּוֹדֵר מִן הַיִּלּוֹדִים מֻתָּר בַּנּוֹלָדִים: <B>אֶלָּא מִמִּי שֶׁדַּרְכּוֹ לְהוֹלִיד.</B> כְּגוֹן אָדָם וּבְהֵמָה, לַאֲפוֹקֵי עוֹפוֹת וְדָגִים שֶׁאֵין מוֹלִידִים אֶלָּא מְטִילִים בֵּיצִים: 

~ פרק ג - משנה י
<B>מֵאוֹכְלֵי שׁוּם.</B> אֶחָד מֵעֶשֶׂר תַּקָּנוֹת שֶׁתִּקֵּן עֶזְרָא שֶׁיִּהְיוּ אוֹכְלִים שׁוּם לֵילֵי שַׁבָּת, מִפְּנֵי שֶׁמַּרְבִּים הַזֶּרַע וְלֵיל שַׁבָּת הוּא זְמַן עוֹנָה שֶׁל תַּלְמִידֵי חֲכָמִים: <B>וּמֻתָּר בַּכּוּתִים.</B> שֶׁאֵינָן עוֹלִים לָרֶגֶל, וְאַף עַל גַּב דְּמִדְּאוֹרַיְתָא הוּא, מִפְּנֵי שֶׁהֵם שׂוֹנְאִים יְרוּשָׁלַיִם וּבָחֲרוּ לָהֶם הַר גְּרִיזִים: 

~ פרק ג - משנה יא
<B>מֻתָּר בְּיִשְׂרָאֵל.</B> שֶׁיָּצְאוּ מִכְּלַל בְּנֵי נֹחַ {כט}: <B>וְאָסוּר בְּעוֹבְדֵי כוֹכָבִים.</B> וַאֲפִלּוּ בְּאוֹתָם שֶׁהֵם מִזֶּרַע אַבְרָהָם: <B>אָסוּר בְּיִשְׂרָאֵל.</B> וְגֵרִים נַמִּי בִּכְלַל זֶרַע אַבְרָהָם נִינְהוּ, דִּכְתִיב (בְּרֵאשִׁית יז) כִּי אַב הֲמוֹן גּוֹיִם נְתַתִּיךָ: <B>וּמֻתָּר בְּעוֹבְדֵי כוֹכָבִים.</B> וַאֲפִלּוּ בְאוֹתָם שֶׁהֵם מִזֶּרַע אַבְרָהָם, דְּלֹא אִקְּרוּ זֶרַע אַבְרָהָם אֶלָּא בְּנֵי יַעֲקֹב בִּלְבַד, דִּכְתִיב (שָׁם כא) כִּי בְיִצְחָק יִקָּרֵא לְךָ זָרַע, בְּיִצְחָק וְלֹא כָּל יִצְחָק: <B>שֶׁאֵינִי נֶהֱנֶה לְיִשְׂרָאֵל.</B> מִשֶּׁל יִשְׂרָאֵל: <B>שֶׁאֵין יִשְׂרָאֵל נֶהֱנִים לִי.</B> מִשֶּׁלִּי: <B>וּמוֹכֵר בְּיוֹתֵר, אִם שׁוֹמְעִין לוֹ.</B> גָּרְסִינַן. כְּלוֹמַר יִמְכֹּר הַדָּבָר בְּיוֹתֵר מִכְּדֵי שָׁוְיוֹ אִם יִרְצֶה חֲבֵרוֹ לִשְׁמֹעַ לוֹ, וְלִקְנוֹת מִמֶּנּוּ הַחֵפֶץ בְּיוֹתֵר מִמַּה שֶּׁשָּׁוֶה: <B>לָעֲרֵלִים.</B> דַּעְתּוֹ עַל מִי שֶׁאֵינוֹ מַאֲמִין בִּבְרִית מִילָה: <B>מֻתָּר בְּעַרְלֵי יִשְׂרָאֵל.</B> כְּגוֹן מִי שֶׁמֵּתוּ אֶחָיו מֵחֲמַת מִילָה: <B>וְאָסוּר בְּמוּלֵי אֻמּוֹת.</B> כְּגוֹן עֲרָבִי מָהוּל וְגִבְעוֹנִי מָהוּל: <B>לַמּוּלִים.</B> הַמַּאֲמִינִים בִּבְרִית מִילָה: <B>שְׁלֹשׁ עֶשְׂרֵה בְרִיתוֹת.</B> נֶאֶמְרוּ בְּפָרָשַׁת מִילָה שֶׁנֶּאֶמְרָה לְאַבְרָהָם: <B>שֶׁהִיא דּוֹחָה אֶת הַשַּׁבָּת.</B> דִּכְתִיב (וַיִּקְרָא יב) וּבַיּוֹם הַשְּׁמִינִי יִמּוֹל בְּשַׂר עָרְלָתוֹ, וַאֲפִלּוּ בְּשַׁבָּת: <B>שֶׁהִיא דּוֹחָה אֶת הַנְּגָעִים.</B> דְּדָרְשִׁינַן יִמּוֹל, וַאֲפִלּוּ בִּמְקוֹם בַּהֶרֶת, וְאֵין כָּאן מִשּׁוּם קוֹצֵץ בַּהַרְתּוֹ שֶׁהוּא בְּלָאו דְּהִשָּׁמֶר בְּנֶגַע הַצָּרַעַת (דְּבָרִים כד): 

^ פרק ד

~ פרק ד - משנה א
<B>אֵין בֵּין הַמֻּדָּר.</B> אֶלָּא דְרִיסַת הָרֶגֶל. לַעֲבֹר דֶּרֶךְ אַרְצוֹ, אוֹ לְהַשְׁאִיל כֵּלִים שֶׁאֵין עוֹשִׂין בָּהֶם {א} אֹכֶל נֶפֶשׁ, שֶׁמֻּתָּרִין בַּמֻּדָּר הֵימֶנּוּ מַאֲכָל, וַאֲסוּרִין בַּמֻּדָּר הֵימֶנּוּ הֲנָאָה: <B>נָפָה וּכְבָרָה רֵחַיִם וְתַנּוּר.</B> שֶׁמְּתַקְּנִים בָּהֶם אֹכֶל נֶפֶשׁ. וְכָל שֶׁכֵּן קְדֵרָה וְשַׁפּוּד שֶׁהָאֹכֶל עוֹמֵד בְּתוֹכוֹ. וּמֻדָּר מַאֲכָל דִּתְנַן בְּמַתְנִיתִין, הוּא שֶׁיֹּאמַר לוֹ הֲנָאַת מַאֲכָלְךָ עָלַי קוֹנָם: <B>מְקוֹם שֶׁמַּשְׂכִּירִין כַּיּוֹצֵא בָהֶם.</B> דְּכֵיוָן דְּדֶרֶךְ לְהַשְׂכִּיר כַּיּוֹצֵא בָּזֶה וְהוּא מוֹחֵל לוֹ הַשְּׂכִירוּת, בְּאוֹתָם הַדָּמִים יָכוֹל לִקְנוֹת אֹכֶל נֶפֶשׁ, וְהוּא הִדִּירוֹ מֵהֲנָאָה הַמְּבִיאָה לִידֵי מַאֲכָל {ב}: 

~ פרק ד - משנה ב
<B>שׁוֹקֵל לוֹ שִׁקְלוֹ.</B> מַחֲצִית הַשֶּׁקֶל שֶׁחַיָּב כָּל אֶחָד מִיִּשְׂרָאֵל בְּכָל שָׁנָה לְצֹרֶךְ קָרְבְּנוֹת צִבּוּר. וְהַמַּדִּיר יָכוֹל לִשְׁקֹל בִּשְׁבִילוֹ, דְּמִצְוָה בְּעָלְמָא קָעָבֵיד {ג}: <B>וּפוֹרֵעַ לוֹ חוֹבוֹ.</B> אִית דְּמוֹקְמִי לַהּ דַּוְקָא בְּחוֹב שֶׁהִתְנָה לֹוֶה עִם הַמַּלְוֶה שֶׁלֹּא יִפְרְעֶנּוּ אֶלָּא לִכְשֶׁיִּרְצֶה וְלֹא יוּכַל הַמַּלְוֶה לְלָחְצוֹ, וְהַשְׁתָּא לֹא אַהֲנֵי לֵיהּ מִידֵי בְּמַה שֶּׁפּוֹרֵעַ חוֹבוֹ. וְאִית דְּמוֹקְמִי לַהּ בְּכָל חוֹב שֶׁבָּעוֹלָם, שֶׁאֵינוֹ אֶלָּא מוֹנֵעַ אֶת בַּעַל חוֹבוֹ שֶׁלֹּא יִתְבְּעֶנּוּ, וּמְנִיעַת תְּבִיעָה אֵינָהּ בִּכְלַל הֲנָאָה {ד}: <B>וּמַחֲזִיר לוֹ אֲבֵדָתוֹ.</B> בֵּין שֶׁהָיוּ נִכְסֵי מַחֲזִיר אֲסוּרִים עַל בַּעַל אֲבֵדָה, בֵּין שֶׁהָיוּ נִכְסֵי בַּעַל אֲבֵדָה אֲסוּרִים עַל הַמַּחֲזִיר {ה}, מִשּׁוּם דְּמִצְוָה קָעָבֵיד: <B>וּבִמְקוֹם שֶׁנּוֹטְלִין עָלֶיהָ שָׂכָר תִּפֹּל הֲנָאָה לַהֶקְדֵּשׁ.</B> כְּשֶׁשְּׁנֵיהֶם מֻדָּרִים הֲנָאָה זֶה מִזֶּה, אִם הוּא נוֹטֵל שָׂכָר נִמְצָא נֶהֱנֶה, וְאִם אֵינוֹ נוֹטֵל שָׂכָר נִמְצָא מְהַנֶּה, לְפִיכָךְ תִּפֹּל הֲנָאָה לַהֶקְדֵּשׁ. וְלֹא אָמְרִינַן יוֹלִיךְ הֲנָאָה לְיַם הַמֶּלַח, לְפִי שֶׁאָסַר עָלָיו הֲנָאָתוֹ כְּהֶקְדֵּשׁ {ז}, הִלְכָּךְ כָּל הֲנָאָה הַבָּאָה לְיָדוֹ מִמֶּנּוּ הֶקְדֵּשׁ הִיא: 

~ פרק ד - משנה ג
<B>וְתוֹרֵם תְּרוּמָתוֹ וּמַעַשְׂרוֹתָיו לְדַעְתּוֹ.</B> כְּגוֹן שֶׁאָמַר כָּל הָרוֹצֶה לִתְרֹם יָבֹא וְיִתְרֹם {ט}. אֲבָל לֹא יֹאמַר לוֹ לִתְרֹם, שֶׁהֲרֵי עוֹשֵׂהוּ שָׁלִיחַ וַהֲנָאָה הִיא לוֹ שֶׁעוֹשֶׂה שְׁלִיחוּתוֹ: <B>וּמַקְרִיב לוֹ קִנֵּי זָבִין וְזָבוֹת.</B> כֹּהֵן שֶׁהִדִּיר אֶת יִשְׂרָאֵל הֲנָאָה מִמֶּנּוּ, יָכוֹל לְהַקְרִיב קָרְבְּנוֹתָיו שֶׁמֵּבִיא עַל זָב וְזָבָה וְיוֹלֶדֶת: <B>וּמְלַמְּדוֹ מִדְרָשׁ.</B> סִפְרָא וְסִפְרִי, שֶׁהוּא מִדְרַשׁ הַפְּסוּקִים: <B>הֲלָכוֹת.</B> הֲלָכָה לְמֹשֶׁה מִסִּינַי: <B>אַגָּדוֹת.</B> דִּבְרֵי חֲכָמִים שֶׁהִסְמִיכוּם עַל הַפְּסוּקִים. וְטַעֲמָא דְּשָׁרֵי לְלַמְּדוֹ כָּל הָנֵי, שֶׁאֵין אָדָם רַשַּׁאי לִקַּח שָׂכָר כְּדֵי לְלַמֵּד אֶת חֲבֵרוֹ אֶת כָּל אֵלֶּה, וְאֵין כָּאן הֲנָאָה, דְּמִצְוָה קָעָבֵיד: <B>אֲבָל לֹא יְלַמְּדֶנּוּ מִקְרָא.</B> שֶׁמֻּתָּר לִטֹּל שָׂכָר עַל לִמּוּד הַמִּקְרָא, שֶׁאֵינוֹ נוֹטֵל אֶלָּא שְׂכַר פִּסּוּק טְעָמִים לְנַגֵּן הַמִּקְרָאוֹת כְּהִלְכָתָן, וְלָאו דְּאוֹרַיְתָא הוּא וְשָׁרֵי לִטֹּל שָׂכָר עָלָיו, וְאִם אֵינוֹ נוֹטֵל נִמְצָא מְהַנֵּהוּ, וְאִם נוֹטֵל נִמְצָא נֶהֱנֶה. וְדַוְקָא בְּמָקוֹם שֶׁנָּהֲגוּ לִטֹּל שָׂכָר עַל הַמִּקְרָא, אֲבָל בְּמָקוֹם שֶׁאֵין נוֹטְלִין שָׂכָר עַל הַמִּקְרָא אַף הַמִּקְרָא שָׁרֵי לְלַמְּדוֹ: <B>אֲבָל מְלַמֵּד הוּא אֶת בָּנָיו.</B> וְאַף עַל גַּב דְּמִצְוָה עַל הָאָב לְלַמֵּד אֶת בְּנוֹ וְזֶה מוֹצִיאוֹ מִידֵי חוֹבָתוֹ, לֹא מִקַּרְיָא הֲנָאָה, דְּמִצְוֹת לָאו לֶהֱנוֹת נִתְּנוּ {יג}. וְגַם אֶפְשָׁר שֶׁהָיָה מוֹצֵא אַחֵר שֶׁהָיָה מְלַמְּדוֹ חִנָּם: <B>וְלֹא יָזוּן אֶת בְּהֶמְתּוֹ.</B> דְּנִיחָא לֵיהּ בְּפִטּוּמָהּ וְקָא מְהַנֵּי לֵיהּ: <B>טְמֵאָה נַפְשָׁהּ וְגוּפָהּ לַשָּׁמָיִם.</B> דְּלִמְלָאכָה קָיְמָא וְאֵינוֹ חוֹשֵׁשׁ עַל פִּטּוּמָהּ: <B>שֶׁאִם יִרְצֶה מוֹכְרָהּ לְעוֹבֵד כּוֹכָבִים.</B> לַאֲכִילָה וְנוֹטֵל דָּמִים יְתֵרִים בִּשְׁבִיל פִּטּוּמָהּ: 

~ פרק ד - משנה ד
<B>עוֹמֵד אֲבָל לֹא יוֹשֵׁב.</B> מַתְנִיתִין אַיְרֵי כְּשֶׁנִּכְסֵי הַמְבַקֵּר אֲסוּרִים עַל הַחוֹלֶה {יז}, וּבִמְקוֹם שֶׁנּוֹטְלִין שָׂכָר עַל הַיְשִׁיבָה {יח} עִם הַחוֹלֶה, שֶׁאִם יוֹשֵׁב עִמּוֹ וְאֵינוֹ נוֹטֵל שְׂכָרוֹ הַנָּהוּג הֲרֵי מְהַנֵּהוּ. אֲבָל עֲמִידָה, זְמַן מֻעָט הוּא וְאֵין רְגִילִין לִטֹּל עָלֶיהָ שָׂכָר: <B>רְפוּאַת הַנֶּפֶשׁ.</B> רְפוּאַת גּוּפוֹ: <B>רְפוּאַת מָמוֹן.</B> רְפוּאַת בְּהֶמְתּוֹ. לְפִי שֶׁחַיָּב אָדָם לְרַפְּאוֹת אֶת חֲבֵרוֹ כְּשֶׁחָלָה, שֶׁנֶּאֱמַר (דְּבָרִים כב) וַהֲשֵׁבֹתוֹ לוֹ, לְרַבּוֹת אֲבֵדַת גּוּפוֹ, וּמִצְוָה קָעָבֵיד, לְפִיכָךְ אַף עַל פִּי שֶׁהִדִּירוֹ הֲנָאָה מִמֶּנּוּ מְרַפְּאוֹ בְיָדָיו {כ} כְּשֶׁחָלָה בְּגוּפוֹ. וְאִם חָלְתָה בְּהֶמְתּוֹ אֵינוֹ יָכוֹל לְרַפְּאָהּ בְּיָדַיִם מִפְּנֵי שֶׁמְּהַנֵּהוּ, אֲבָל אוֹמֵר לוֹ סַם פְּלוֹנִי יָפֶה לָהּ {כא}, סַם פְּלוֹנִי רַע לָהּ: <B>אֲבָל לֹא בִקְטַנָּה.</B> מִפְּנֵי שֶׁמְּהַנֵּהוּ כְּשֶׁמַּגְבִּיהַּ עָלָיו אֶת הַמַּיִם: <B>אֲבָל לֹא בִימוֹת הַגְּשָׁמִים.</B> מִפְּנֵי שֶׁמְּחַמְּמוֹ. וַהֲלָכָה כְּרַבִּי יְהוּדָה: <B>אֲבָל לֹא מִן הַתַּמְחוּי.</B> לֹא יֹאכַל עִמּוֹ בִּכְלִי אֶחָד, שֶׁמָּא יַנִּיחַ מִלֶּאֱכֹל מָנָה יָפָה שֶׁבּוֹ כְּדֵי שֶׁיֹּאכַל זֶה הַמֻּדָּר הֲנָאָה מִמֶּנּוּ, אוֹ שֶׁמָּא יְקָרֵב לְפָנָיו חֲתִיכָה שֶׁיֹּאכַל, וְנִמְצָא מְהַנֵּהוּ: <B>אֲבָל אוֹכֵל הוּא [עִמּוֹ] מִן הַתַּמְחוּי הַחוֹזֵר.</B> לְבַעַל הַבַּיִת. רְאוּבֵן אוֹכֵל בִּקְעָרָה שֶׁיּוֹדֵעַ שֶׁכְּשֶׁיַּחֲזִירֶנָּה לְבַעַל הַבַּיִת יַחֲזֹר בַּעַל הַבַּיִת וְיִשְׁלְחֶנָּה לְשִׁמְעוֹן שֶׁמֻּדָּר הֲנָאָה מִמֶּנּוּ, וְלֹא חָיְשִׁינַן שֶׁמָּא יְשַׁיֵּר בַּקְּעָרָה כְּדֵי שֶׁיֹּאכַל מִמֶּנָּה שִׁמְעוֹן וְנִמְצָא מְהַנֵּהוּ: <B>הָאֵבוּס שֶׁלִּפְנֵי הַפּוֹעֲלִים.</B> כְּלִי גָּדוֹל שֶׁמְּמַלְּאִים אוֹתוֹ וְאוֹכְלִים בּוֹ כָּל הַפּוֹעֲלִים בְּיַחַד: <B>לֹא יַעֲשֶׂה עִמּוֹ בְאֻמָּן.</B> לֹא יִקְצֹר עִמּוֹ בְּאוֹתָהּ שׁוּרָה שֶׁהוּא קוֹצֵר, שֶׁגּוֹרֵם לוֹ שֶׁמְּמַהֵר לַעֲשׂוֹת מְלַאכְתּוֹ כְּשֶׁמּוֹצֵא הַמָּקוֹם פָּנוּי, וְנִמְצָא מְהַנֵּהוּ. וְאֵין הֲלָכָה כְּרַבִּי מֵאִיר: 

~ פרק ד - משנה ה
<B>מִן הַנּוֹטוֹת.</B> פֵּרוֹת תְּלוּיִין הַנּוֹטִין חוּץ מִן הַפַּרְדֵּס: <B>וּבַשְּׁבִיעִית לֹא יֵרֵד לְתוֹךְ שָׂדֵהוּ.</B> אַף עַל גַּב דְּפֵרוֹת שְׁבִיעִית רַחְמָנָא אַפְקְרִינְהוּ, גּוּף הַקַּרְקַע לֹא אַפְקַר רַחְמָנָא, וְחָיְשִׁינַן שֶׁמָּא בְשָׁעָה שֶׁאֵינוֹ {כט} אוֹכֵל מִן הַפֵּרוֹת יִשְׁהֶה בַשָּׂדֶה וְיִתְעַכֵּב שָׁם וְיֵהָנֶה מִגּוּף הַקַּרְקַע שֶׁאֵינוֹ הֶפְקֵר: 

~ פרק ד - משנה ו
<B>הַמֻּדָּר הֲנָאָה מֵחֲבֵרוֹ לֹא יַשְׁאִילֶנּוּ.</B> גְּזֵרָה שֶׁמָּא יִשְׁאַל מִמֶּנּוּ, וְהוּא אָסַר הֲנָאַת אוֹתוֹ פְּלוֹנִי עָלָיו {ל}. וְכֵן לֹא יַלְוֶנּוּ, גְּזֵרָה שֶׁמָּא יִלְוֶה מִמֶּנּוּ: <B>וְלֹא יִמְכֹּר לוֹ.</B> בְּפָחוֹת מִשָּׁוְיוֹ {לא}, גְּזֵרָה שֶׁמָּא יִקַּח מִמֶּנּוּ נַמִּי בְּפָחוֹת מִשָּׁוְיוֹ וְנִמְצָא נֶהֱנֶה: <B>אִם הָיָה דַרְכּוֹ לַחֲרֹשׁ הוּא אָסוּר.</B> דְּלֹא אִכַּוַּן אֶלָּא שֶׁלֹּא יַחֲרֹשׁ הוּא עַצְמוֹ כְּמוֹ שֶׁהָיָה רָגִיל, אֲבָל אֲחֵרִים יַחְרְשׁוּ: <B>וְאִם אֵין דַּרְכּוֹ לַחֲרֹשׁ.</B> דַּעְתּוֹ הָיָה שֶׁלֹּא יַחְרְשׁוּ בָהּ לֹא הוּא וְלֹא אֲחֵרִים: 

~ פרק ד - משנה ז
<B>וְאֵין לוֹ מַה יֹּאכַל.</B> אוֹרְחָא דְמִלְּתָא נָקַט, וְהוּא הַדִּין אֲפִלּוּ יֵשׁ לוֹ מַה יֹּאכַל: <B>וּבָא זֶה וְנוֹטֵל מִזֶּה.</B> אִם יִרְצֶה לִתֵּן לוֹ, וְאֵינוֹ עוֹבֵר עַל נִדְרוֹ {לו}. אֲבָל אֵינוֹ יָכוֹל לְכוֹפוֹ לְשַׁלֵּם לוֹ, דְּהָא לֹא אָמַר לוֹ תֵּן לוֹ וַאֲנִי אֶפְרַע. וְאִם אָמַר לוֹ כֵן, אָסוּר, דְּהָא שָׁלִיחַ שַׁוְּיֵהּ: 

~ פרק ד - משנה ח
<B>וְרַבִּי יוֹסֵי אוֹסֵר.</B> דְּכֵיוָן שֶׁאֵין שָׁם אַחֵר שֶׁיָּכוֹל לִזְכּוֹת אֶלָּא הוּא, הָוֵי כְמַתָּנָה {לט}. וְאֵין הֲלָכָה כְּרַבִּי יוֹסֵי. וְדַוְקָא בְּאֵין לוֹ מַה יֹּאכַל {מ} הוּא דְשָׁרוּ רַבָּנָן, אֲבָל בֶּאֱינִישׁ אַחֲרִינָא לֹא: 

^ פרק ה

~ פרק ה - משנה א
<B>הַשֻּׁתָּפִין.</B> שֶׁיֵּשׁ לְכָל אֶחָד מֵהֶם בַּיִת בֶּחָצֵר, וְהֶחָצֵר שֶׁלִּפְנֵי הַבָּתִּים שְׁנֵיהֶם שֻׁתָּפִין בָּהּ. וּבִזְמַן שֶׁיֵּשׁ בֶּחָצֵר דִּין חֲלֻקָּה, וְהוּא שֶׁיִּהְיֶה לְכָל בַּיִת וּבַיִת אַרְבַּע אַמּוֹת בֶּחָצֵר לִפְנֵי הַבַּיִת וְיִשָּׁאֵר עוֹד מִן הֶחָצֵר אַרְבַּע אַמּוֹת לָזֶה וְאַרְבַּע אַמּוֹת לָזֶה, בְּהָא מוֹדוּ כֻלֵּי עָלְמָא דִּשְׁנֵיהֶם אֲסוּרִים לִכָּנֵס בֶּחָצֵר עַד שֶׁיַּחֲלֹקוּ, הוֹאִיל וְיֵשׁ בָּהּ דִּין חֲלֻקָּה. וְלֹא אַפְלִיגוּ רַבִּי אֱלִיעֶזֶר וְרַבָּנָן אֶלָּא בֶּחָצֵר שֶׁאֵין בָּהּ דִּין חֲלֻקָּה, רַבָּנָן אָמְרֵי כָּל אֶחָד מֵהֶם בְּשֶׁל חֲבֵרוֹ הוּא נִכְנָס, וְרַבִּי אֱלִיעֶזֶר בֶּן יַעֲקֹב סָבַר יֵשׁ בְּרֵרָה {א} וְהַאי בְּדִידֵיהּ קָאָזֵיל וְהַאי בְּדִידֵיהּ קָאָזֵיל: <B>וּשְׁנֵיהֶם אֲסוּרִים לְהַעֲמִיד שָׁם רֵחַיִם וְכוּ'.</B> וּמוֹדֶה רַבִּי אֱלִיעֶזֶר בֶּן יַעֲקֹב בְּכָל הָנֵי דְּשֻׁתָּפִים מְעַכְּבִים זֶה עַל זֶה, דְּלֹא שַׁיָּךְ לְהַתִּיר מִטַּעַם בְּרֵרָה, דְּכֵיוָן דִּבְיָדוֹ לְעַכֵּב עָלָיו וְאֵינוֹ מְעַכֵּב נִמְצָא מְהַנֵּהוּ {ב}: <B>וְכוֹפִין אֶת הַנּוֹדֵר לִמְכֹּר אֶת חֶלְקוֹ.</B> דְּחָיְשִׁינַן מֵאַחַר שֶׁרוֹאֶה אֶת חֲבֵרוֹ נִכְנָס יִשְׁכַּח וְיִכָּנֵס גַּם הוּא. אֲבָל כְּשֶׁשְּׁנֵיהֶם אֲסוּרִים לֹא חָיְשִׁינַן {ג}. וְדַוְקָא כְּשֶׁנָּדַר מֵעַצְמוֹ שֶׁלֹּא יֶהֱנֶה בְּשֶׁל חֲבֵרוֹ הוּא דְּכוֹפִין אוֹתוֹ לִמְכֹּר חֶלְקוֹ, אֲבָל אִם חֲבֵרוֹ הִדִּירוֹ שֶׁלֹּא יֶהֱנֶה מִמֶּנּוּ, אָנוּס הוּא וְאֵין כּוֹפִין אוֹתוֹ לִמְכֹּר {ד}, דְּמַאי אִית לֵיהּ לְמֶעְבַּד, וְאִם אָמַרְתְּ כֵּן כָּל שֻׁתָּף יַדִּיר אֶת חֲבֵרוֹ שֶׁלֹּא יֶהֱנֶה מִמֶּנּוּ כְּדֵי שֶׁיָּכוֹפוּ אוֹתוֹ לִמְכֹּר לוֹ חֶלְקוֹ: 

~ פרק ה - משנה ב
<B>הָיָה אֶחָד מִן הַשּׁוּק וְכוּ'.</B> לְהוֹדִיעֲךָ כֹּחוֹ דְרַבִּי אֱלִיעֶזֶר בֶּן יַעֲקֹב נָקַט לַהּ, דַּאֲפִלּוּ אֶחָד מִן הַשּׁוּק שֶׁאֵין לוֹ חֵלֶק בֶּחָצֵר שָׁרֵי לֵיהּ רַבִּי אֱלִיעֶזֶר בֶּן יַעֲקֹב לִכָּנֵס מִטַּעַם בְּרֵרָה. וַהֲלָכָה כְּרַבִּי אֱלִיעֶזֶר בֶּן יַעֲקֹב: 

~ פרק ה - משנה ג
<B>הַמֻּדָּר הֲנָאָה מֵחֲבֵרוֹ וְיֶשׁ לוֹ מֶרְחָץ וּבֵית הַבַּד וְכוּ'.</B> רְאוּבֵן שֶׁנֶּאֱסַר עָלָיו לֶהֱנוֹת בְּנִכְסֵי שִׁמְעוֹן וְיֵשׁ לְשִׁמְעוֹן בָּעִיר מֶרְחָץ וּבֵית הַבַּד שֶׁהִשְׂכִּירָן לַאֲחֵרִים, וּבָא רְאוּבֵן לְהִשְׁתַּמֵּשׁ בָּהֶן, רוֹאִים אִם נִשְׁאָר לְשִׁמְעוֹן מָקוֹם בְּזֶה הַמֶּרְחָץ וּבֵית הַבַּד שֶׁלֹּא הִשְׂכִּירוֹ, כְּגוֹן בּוֹר בְּבֵית הַמֶּרְחָץ וְכַיּוֹצֵא בָּזֶה, אָסוּר לִרְאוּבֵן לְהִשְׁתַּמֵּשׁ בָּהֶם. וְאִם לָאו, מֻתָּר: <B>וּמֵת אוֹ שֶׁמְּכָרָם לְאַחֵר מֻתָּר.</B> דְּכֵיוָן שֶׁאָמַר בֵּיתְךָ שָׂדְךָ, לֹא נִתְכַּוֵּן אֶלָּא בִּזְמַן שֶׁהֵם שֶׁלּוֹ. אֲבָל אִם אָמַר בַּיִת זֶה אוֹ שָׂדֶה זוֹ, אֲסָרָם עָלָיו לְעוֹלָם: 

~ פרק ה - משנה ד
<B>הֲרֵינִי עָלֶיךָ חֵרֶם.</B> הֲנָאָתִי תִהְיֶה אֲסוּרָה עָלֶיךָ בְּחֵרֶם שֶׁלֹּא תּוּכַל לֵהָנוֹת מִמֶּנִּי {י}: <B>הַמֻּדָּר אָסוּר.</B> אַף עַל פִּי שֶׁלֹּא עָנָה אָמֵן. שֶׁאָדָם יָכוֹל לֶאֱסֹר עַל חֲבֵרוֹ שֶׁלֹּא יֵהָנֶה מִמֶּנּוּ: <B>הֲרֵי אַתְּ עָלַי חֵרֶם.</B> שֶׁאָסַר עַל עַצְמוֹ כָּל הֲנָאָה שֶׁתָּבֹא לוֹ מֵחֲבֵרוֹ, הַנּוֹדֵר אָסוּר: <B>בְּדָבָר שֶׁל עוֹלֵי בָבֶל.</B> כְּגוֹן בּוֹר שֶׁל עוֹלֵי רְגָלִים שֶׁהָיוּ עוֹלִים מִבָּבֶל לְאֶרֶץ יִשְׂרָאֵל לָרֶגֶל, וְהָיָה אוֹתוֹ הַבּוֹר בְּאֶמְצַע הַדֶּרֶךְ וְיָדָן שֶׁל כָּל יִשְׂרָאֵל שָׁוָה בּוֹ, וַהֲוֵי כְּהֶפְקֵר {יג}, וְלֹא כְּדָבָר שֶׁהוּא שֶׁל שֻׁתָּפִים: 

~ פרק ה - משנה ה
<B>הָרְחָבָה.</B> הַשְּׁוָקִין שֶׁבָּעִיר: <B>וְהַתֵּבָה.</B> שֶׁמַּנִּיחִין בָּהּ סְפָרִים: <B>וְהַסְּפָרִים.</B> שֶׁקּוֹנִים בְּנֵי הָעִיר לִלְמֹד בָּהֶם: <B>וְהַכּוֹתֵב חֶלְקוֹ לַנָּשִׂיא.</B> מְפָרֵשׁ בַּגְּמָרָא דְּהָכִי קָתָנֵי, וּמַה תַּקָּנָתָן, יִכְתְּבוּ חֶלְקָן לַנָּשִׂיא, כְּלוֹמַר אֵלּוּ שֶׁנָּדְרוּ הֲנָאָה זֶה מִזֶּה וַאֲסוּרִים לְהִשְׁתַּמֵּשׁ בִּרְחוֹבָהּ שֶׁל עִיר וּבַתֵּבָה וּבַסְּפָרִים, יִכְתֹּב כָּל אֶחָד מֵהֶם חֶלְקוֹ שֶׁיֵּשׁ לוֹ בָּרְחָבָה וּבַתֵּבָה וּבַסְּפָרִים לַנָּשִׂיא, וְאַחַר כָּךְ יוּכַל כָּל אֶחָד מֵהֶם לְהִשְׁתַּמֵּשׁ בָּהֶם, שֶׁבְּמָמוֹן שֶׁל נָשִׂיא הֵם מִשְׁתַּמְּשִׁים וְאֵין אֶחָד מֵהֶם נֶהֱנֶה מִשֶּׁל חֲבֵרוֹ: רַבִּי יְהוּדָה אוֹמֵר אִם יִרְצוּ יִכְתְּבוּ חֶלְקָם לְהֶדְיוֹט, אֶלָּא שֶׁאִם כָּתְבוּ לַנָּשִׂיא אֵין צָרִיךְ לְזַכּוֹת לוֹ עַל יְדֵי אַחֵר, דְּמִשּׁוּם חֲשִׁיבוּתוֹ שֶׁל נָשִׂיא קוֹנֶה אַף עַל פִּי שֶׁלֹּא זִכָּה לוֹ עַל יְדֵי אַחֵר, וּבַהֶדְיוֹט לֹא קָנָה עַד שֶׁיְּזַכֶּה לוֹ עַל יְדֵי אַחֵר: אַנְשֵׁי גָלִיל אֵין צְרִיכִין לְזַכּוֹת. אַנְשֵׁי גָּלִיל קַנְטְרָנִים הָיוּ וּבְכַעֲסָן הָיוּ נוֹדְרִים הֲנָאָה זֶה מִזֶּה, עָמְדוּ אֲבוֹתֵיהֶן וְכָתְבוּ חֶלְקֵיהֶן לַנָּשִׂיא, שֶׁאִם בְּנֵיהֶם אַחֲרֵיהֶם יִדְּרוּ הֲנָאָה זֶה מִזֶּה לֹא יִהְיוּ אֲסוּרִים בָּרְחָבָה שֶׁל עִיר אוֹ בַּתֵּבָה אוֹ בַּסְּפָרִים, דִּמְמוֹן נָשִׂיא הֵם: 

~ פרק ה - משנה ו
<B>מַעֲשֶׂה בְּבֵית חוֹרוֹן וְכוּ'.</B> בַּגְּמָרָא מְפָרֵשׁ דְּמַתְנִיתִין חַסּוֹרֵי מִחַסְּרָא וְהָכִי קָתָנֵי, וְאִם הוֹכִיחַ סוֹפוֹ עַל תְּחִלָּתוֹ אָסוּר, וּמַעֲשֶׂה נַמִּי בְּבֵית חוֹרוֹן בְּאֶחָד שֶׁהוֹכִיחַ סוֹפוֹ עַל תְּחִלָּתוֹ וְכוּ': <B>וְאֵינָן לְפָנֶיךָ אֶלָּא כְדֵי שֶׁיָּבֹא אַבָּא וְיֹאכַל.</B> אַלְמָא לֹא נְתָנָם אֶלָּא כְּדֵי שֶׁיָּבֹא אָבִיו וְיֹאכַל, וְאָסוּר. אֲבָל אִם אָמַר הֲרֵי הֵן לְפָנֶיךָ וְאִם רְצוֹנְךָ יָבֹא אַבָּא וְיֹאכַל, מֻתָּר. וְאִם סְעוּדָתוֹ מוֹכַחַת עָלָיו, שֶׁהִרְבָּה בַּסְּעוּדָה יוֹתֵר מִמַּה שֶּׁהָיָה צָרִיךְ וְנִכָּרִין הַדְּבָרִים שֶׁבִּשְׁבִיל אָבִיו עָשָׂה כְּדֵי שֶׁיָּבֹא וְיֹאכַל, אָסוּר: 

^ פרק ו

~ פרק ו - משנה א
<B>הַנּוֹדֵר מִן הַמְבֻשָּׁל.</B> שֶׁאָמַר קוֹנָם מְבֻשָּׁל עָלַי: <B>מֻתָּר בַּצָּלִי וּבַשָּׁלוּק.</B> כָּל שֶׁנִּתְבַּשֵּׁל יוֹתֵר מִבִּשּׁוּלוֹ הָרָאוּי נִקְרָא שָׁלוּק: <B>מַעֲשֵׂה קְדֵרָה רַךְ.</B> שֶׁנֶּאֱכַל עִם הַפַּת {ב}: <B>עָבֶה.</B> שֶׁנֶּאֱכַל בְּלֹא פַּת: <B>בֵּיצַת טְרָמִיטָא.</B> מְבֻשֶּׁלֶת בְּמַיִם חַמִּים וּמְשַׁמְּרִים אוֹתָהּ שֶׁלֹּא תִּקְפֶּה {ד}: <B>וּבִדְלַעַת הָרְמוּצָה.</B> דְּלַעַת שֶׁטּוֹמְנִים אוֹתָהּ בָּרֶמֶץ, הוּא אֵפֶר חַם, וּמִתְמַתֵּק בְּכָךְ: 

~ פרק ו - משנה ב
<B>מִמַּעֲשֵׂה רְתַחְתָּה.</B> אֹכֶל עָשׂוּי מִקֶּמַח שֶׁהֻרְתַּח בַּקְּדֵרָה {ה}. וּכְלָלָא דְּמִלְּתָא, בִּנְדָרִים הַלֵּךְ אַחַר לְשׁוֹן בְּנֵי אָדָם לְפִי הַזְּמַן וְהַמָּקוֹם, וְאִי אִיכָּא דוּכְתָּא דְּקָרוּ לְצָלִי מְבֻשָּׁל וְלִמְבֻשָּׁל צָלִי, הַנּוֹדֵר מִן הַמְבֻשָּׁל אָסוּר בְּצָלִי, וְכֵן כָּל כַּיּוֹצֵא בָּזֶה. וְאִי רֻבָּא קָרֵי לֵיהּ הָכִי וּמִעוּטָא קָרֵי לֵיהּ הָכִי, לֹא אָמְרִינַן זִיל בָּתַר רֻבָּא, אֶלָּא הָוֵי סְפֵק נְדָרִים, וְכָל סְפֵק נְדָרִים לְהַחְמִיר: 

~ פרק ו - משנה ג
<B>אֵינוֹ אָסוּר אֶלָּא מִן הַכָּבוּשׁ שֶׁל יָרָק.</B> דִּסְתַם כָּבוּשׁ שֶׁל יָרָק הוּא: <B>כָּבוּשׁ שֶׁאֵינִי טוֹעֵם.</B> מַשְׁמַע כָּל מִינֵי כָּבוּשׁ. וְכֵן שָׁלוּק, צָלוּי, מָלִיחַ, בְּלֹא הֵ"א, מַשְׁמַע כָּל מִינִים שֶׁל שָׁלוּק, וְשֶׁל צָלוּי וְשֶׁל מָלִיחַ {ו}: 

~ פרק ו - משנה ד
<B>דָּג דָּגִים שֶׁאֵינִי טוֹעֵם.</B> לֹא דָג וְלֹא דָגִים וְהַכֹּל בַּמַּשְׁמָע {ז}: <B>טְפֵלִין.</B> מִבְּלִי מֶלַח {ח}: <B>צַחֲנָה.</B> תַּעֲרֹבֶת מִינֵי דָגִים טְרוּפִים נִקְרָאִים צַחֲנָה. וְדֻגְמָתוֹ בְּמַסֶּכֶת עֲבוֹדָה זָרָה [דַּף מ.] הַהִיא אַרְבָּא דְּצַחַנְתָּא: <B>בְּטָרִית טְרוּפָה.</B> דָּג שֶׁחוֹתְכִים אוֹתוֹ חֲתִיכוֹת חֲתִיכוֹת וּמוֹכְרִים אוֹתוֹ, וְיֵשׁ לוֹ שֵׁם בִּפְנֵי עַצְמוֹ וְאֵינוֹ בִּכְלַל דָּג וְדָגִים {ט}: <B>וּמֻתָּר בְּצִיר וּבְמֻרְיָס.</B> הוֹאִיל וְאֵין עִקַּר מַמָּשׁוּת הַדָּג מֻבְלָע בָּהֶם: <B>הַנּוֹדֵר מִטָּרִית טְרוּפָה אָסוּר בְּצִיר וּבְמֻרְיָס.</B> דְּכֵיוָן דְּהִזְכִּיר טְרוּפָה, מִכָּל דָּבָר שֶׁמְּעֹרָב בּוֹ מִין דָּג {י} מַשְׁמַע: <B>צִיר.</B> מַיִם הַיּוֹצְאִים מִן הַדָּגִים הַמְּלוּחִים: <B>וּמֻרְיָס.</B> שֻׁמָּן הַיּוֹצֵא מִדָּגִים מְלוּחִים: 

~ פרק ו - משנה ה
<B>קוּם.</B> הוּא נַסְיוֹבֵי דַּחֲלָבָא, מַיִם הַיּוֹצְאִים מִן הַגְּבִינָה: <B>אַבָּא שָׁאוּל אוֹמֵר כוּ' בֵּין מְלוּחָה בֵּין טְפֵלָה.</B> דְּלֹא תֵימָא הַגְּבִינָה הַמְיֻחֶדֶת שֶׁבַּגְּבִינָה מַשְׁמַע {יג} וְאֵין דֶּרֶךְ לְאָכְלָהּ בְּלֹא מֶלַח. וַהֲלָכָה כְּאַבָּא שָׁאוּל: 

~ פרק ו - משנה ו
<B>מֻתָּר בְּרֹטֶב וּבַקִּפָּה.</B> רֹטֶב הַנִּקְפֶּה בְּשׁוּלֵי הַקְּדֵרָה נִקְרָא קִפָּה {יד}: <B>רַבִּי יְהוּדָה אוֹסֵר.</B> הוֹאִיל וְיֵשׁ בּוֹ טַעַם בָּשָׂר. וְאֵין הֲלָכָה כְּרַבִּי יְהוּדָה: <B>אֵימָתַי בִּזְמַן שֶׁאָמַר בָּשָׂר זֶה עָלָי.</B> דְּכֵיוָן שֶׁאָמַר בָּשָׂר זֶה, שַׁוְּיֵהּ עֲלֵיהּ חֲתִיכָה דְּאִסּוּרָא וְאָסוּר בְּטַעֲמוֹ. אֲבָל אִם אָמַר קוֹנָם בָּשָׂר עָלַי, לֹא אָסַר עַצְמוֹ אֶלָּא בְּדָבָר הַנִּקְרָא בָּשָׂר: 

~ פרק ו - משנה ז
<B>מֻתָּר בְּתַבְשִׁיל שֶׁיֵּשׁ בּוֹ טַעַם יַיִן.</B> כְּרַבָּנָן דְּרַבִּי יְהוּדָה: 

~ פרק ו - משנה ח
<B>סִתְוָנִיּוֹת.</B> עֲנָבִים רָעִים הַנִּשְׁאָרִים בַּגְּפָנִים בִּימוֹת הַסְּתָו, וְאֵינָם רְאוּיִים לְיַיִן וְעוֹשִׂים מֵהֶם חֹמֶץ: <B>כָּל שֶׁשֵּׁם תּוֹלַדְתּוֹ קְרוּיָה עָלָיו.</B> וְאַף עַל פִּי שֶׁנִּשְׁתַּנָּה נִקְרָא עַל שֵׁם עִקָּרוֹ. כְּמוֹ, דְּבַשׁ תְּמָרִים, חֹמֶץ סִתְוָנִיּוֹת: <B>וַחֲכָמִים מַתִּירִין.</B> אִיכָּא בֵּין תַּנָּא קַמָּא לַחֲכָמִים, דְּתַנָּא קַמָּא סָבַר הַנּוֹדֵר בְּסִתְוָנִיּוֹת מֻתָּר בַּחֹמֶץ הַיּוֹצֵא מֵהֶן וְאָסוּר בְּסִתְוָנִיּוֹת, וַחֲכָמִים מַתִּירִין בַּסִּתְוָנִיּוֹת עַצְמָן, דְּכֵיוָן דְּסִתְוָנִיּוֹת לָאו בְּנֵי אֲכִילָה נִינְהוּ, כִּי נָדַר מִסִּתְוָנִיּוֹת דַּעְתּוֹ עַל הַחֹמֶץ הַיּוֹצֵא מֵהֶן, לֹא עַל הַסִּתְוָנִיּוֹת עַצְמָן. וַהֲלָכָה כַּחֲכָמִים. פֵּרוּשׁ אַחֵר, וַחֲכָמִים מַתִּירִין חֹמֶץ הַסִּתְוָנִיּוֹת כְּמוֹ דְבַשׁ תְּמָרִים, דִּסְבִירָא לְהוּ לַחֲכָמִים דְּבֵין בִּדְבָרִים הָרְאוּיִים לַאֲכִילָה בֵּין שֶׁאֵינָן רְאוּיִין לַאֲכִילָה הָאוֹסֵר דָּבָר אֶחָד עַל עַצְמוֹ מֻתָּר בַּיּוֹצֵא מִמֶּנּוּ {יח}: 

~ פרק ו - משנה ט
<B>קַפְלוֹטוֹת.</B> מִין מִמִּינֵי הַכַּרְתִּיִּים הַגְּדֵלִים בְּאֶרֶץ יִשְׂרָאֵל: <B>שֶׁהוּא שֵׁם לְוָאי.</B> הַבָּא לוֹמַר יַרְקוֹת שָׂדֶה צָרִיךְ לְחַבֵּר {כא} שֵׁם לַיָּרָק וְלוֹמַר יַרְקוֹת שָׂדֶה. וְכֵן כֻּלָּם. אֲבָל בַּשְּׁבִיעִית לְפִי שֶׁאֵין יַרְקוֹת גִּנָּה מְצוּיִין, שֶׁאֵין גְּדֵלִין בְּלֹא עֲבוֹדָה, וְאוֹכְלִים יַרְקוֹת שָׂדֶה, לְפִיכָךְ יְרָקוֹת סְתָם בִּשְׁבִיעִית הָווּ יַרְקוֹת שָׂדֶה. מַה שֶּׁאֵין כֵּן בִּשְׁאָר שְׁנֵי הַשָּׁבוּעַ: 

~ פרק ו - משנה י
<B>אִסְפַּרְגּוֹס.</B> מִין כְּרוּב הוּא, אֶלָּא שֶׁאֵין כְּרוּב נִקְרָא בְּשֵׁם אִסְפַּרְגּוֹס. פֵּרוּשׁ אַחֵר, אִסְפַּרְגּוֹס, הַמַּיִם שֶׁשָּׁלְקוּ בָּהֶם הַכְּרוּב {כב}: <B>מִן הַגְּרִיסִין אָסוּר בַּמִּקְפָּה.</B> שֶׁאַף עַל פִּי שֶׁהֵם נְתוּנִים לְתוֹךְ הַמִּקְפָּה עֲדַיִן שֵׁם גְּרִיסִין עֲלֵיהֶם: <B>וְרַבִּי יוֹסֵי מַתִּיר.</B> דְּקָסָבַר מִקְפָּה שֶׁל גְּרִיסִין מִקְּרוּ, גְּרִיסִין גְּרֵידָא לֹא מִקְּרוּ: <B>מִקְפָּה.</B> תַּבְשִׁיל עָב שֶׁל קִטְנִית אוֹ שֶׁל צִיקֵי קְדֵרָה {כד}: <B>הַנּוֹדֵר מִן הַמִּקְפָּה אָסוּר בְּשׁוּם.</B> רְגִילִים הָיוּ לָתֵת שׁוּם בְּכָל מִקְפָּה כְּדֵי שֶׁיִּתֵּן טַעַם, וְהַשּׁוּם הוּא הַמִּקְפָּה: <B>אָסוּר בַּאֲשִׁישִׁין.</B> פְּסֹלֶת שֶׁל עֲדָשִׁים. וְאֵין הֲלָכָה כְּרַבִּי יוֹסֵי בִּתְלָתָא בָּבֵי דְּמַתְנִיתִין: <B>חִטָּה חִטִּים שֶׁאֵינִי טוֹעֵם.</B> חִטָּה מַשְׁמַע פַּת אֲפוּיָה, חִטִּים מַשְׁמַע לָכוֹס {כו}: 

^ פרק ז

~ פרק ז - משנה א
<B>הַנּוֹדֵר מִן הַיָּרָק.</B> לֹא מָצָאתִי אֶלָּא דְלוּעִין. וְאִם מִין יָרָק הוּא אַמַּאי לֹא זְבִין לֵיהּ: <B>כֵּן הַדָּבָר.</B> וּמִשָּׁם אֲנִי מֵבִיא רְאָיָה. שֶׁמָּא אוֹמֵר לֹא מָצָאתִי אֶלָּא קִטְנִית. וּמִדְּקָא אָתֵי לְהִמָּלֵךְ עַל הַדְּלוּעִין אַלְמָא מִין יָרָק הוּא. וַהֲלָכָה כַּחֲכָמִים: 

~ פרק ז - משנה ב
<B>אָסוּר בְּפוֹל הַמִּצְרִי יָבֵשׁ.</B> דְּדָגָן כָּל מִידֵי דְּמִדְּגַן מַשְׁמַע, כָּל דָּבָר שֶׁעוֹשִׂין מִמֶּנּוּ כְּרִי, וְהָא נַמִּי מִדְּגַן הוּא: <B>הַנּוֹדֵר מִן הַדָּגָן אָסוּר בַּכֹּל.</B> מִינֵי קִטְנִיּוֹת שֶׁעוֹשִׂין מֵהֶן כְּרִי. וְאֵין הֲלָכָה כְּרַבִּי מֵאִיר: 

~ פרק ז - משנה ג
<B>בְּשַׂק בִּירִיעָה וּבַחֲמִילָה.</B> מִינֵי בְגָדִים גַּסִּים וְעָבִים בְּיוֹתֵר, וְאֵין בְּנֵי אָדָם רְגִילִים לְהִתְכַּסּוֹת בָּהֶם: <B>מֻתָּר בְּגִזֵּי צֶמֶר.</B> שֶׁלֹּא נִתְכַּוֵּן אֶלָּא לְבֶגֶד צֶמֶר: <B>הַכֹּל לְפִי הַנּוֹדֵר.</B> לְפִי שְׁעַת הַנֶּדֶר. כֵּיוָן שֶׁנִּכָּר שֶׁמֵּחֲמַת כֹּבֶד מַשָּׂאוֹ נָדַר, מֻתָּר לְהִתְכַּסּוֹת. וַהֲלָכָה כְּרַבִּי יְהוּדָה: 

~ פרק ז - משנה ד
<B>הַנּוֹדֵר מִן הַבַּיִת.</B> שֶׁלֹּא יִכָּנֵס לַבַּיִת. מֻתָּר לִכָּנֵס לָעֲלִיָּה, דְּלָאו בִּכְלַל בַּיִת הוּא: 

~ פרק ז - משנה ה
<B>דַּרְגָּשׁ.</B> מִטָּה קְטַנָּה שֶׁנּוֹתְנִין אוֹתָהּ לִפְנֵי מִטָּה גְּדוֹלָה, וּמִמֶּנָּה עוֹלִין לַמִּטָּה הַגְּדוֹלָה: <B>לִתְחוּמָהּ שֶׁל עִיר.</B> אַלְפַּיִם אַמָּה לְכָל רוּחַ סְבִיבוֹתֶיהָ: <B>עִבּוּרָהּ שֶׁל עִיר.</B> הַבָּתִּים הַיּוֹצְאִים מִמֶּנָּה בְּתוֹךְ שִׁבְעִים אַמָּה וְשִׁירַיִם. כְּאִשָּׁה מְעֻבֶּרֶת שֶׁכְּרֵסָהּ בּוֹלֵט לַחוּץ: <B>הָאֲגַף.</B> [מְקוֹם] נְעִילַת הַדֶּלֶת {י}. וְדֻגְמָתוֹ, יָגִיפוּ הַדְּלָתוֹת, בְּסֵפֶר (עֶזְרָא) [נְחֶמְיָה ז] וְאֵין הֲלָכָה כְּרַבִּי מֵאִיר בְּכֻלָּהּ מַתְנִיתִין: 

~ פרק ז - משנה ו
<B>אָסוּר בְּחִלּוּפֵיהֶן וּבְגִדּוּלֵיהֶן.</B> אִם הֶחְלִיפָן לְכַתְּחִלָּה {יג} אָסוּר הַמַּחְלִיף בִּדְמֵיהֶן, דְּרַבָּנָן גָּזְרוּ עַל דְּמֵי אִסּוּרֵי הֲנָאָה. וְגִדּוּלֵי קוֹנָם אֲסוּרִים כְּגִדּוּלֵי הֶקְדֵּשׁ: <B>שֶׁאֵינִי אוֹכֵל שֶׁאֵינִי טוֹעֵם.</B> לֹא אָסַר עָלָיו אֶלָּא אֲכִילָה וּטְעִימָה מֵהֶם בִּלְבַד: <B>אֲבָל בְּדָבָר שֶׁאֵין זַרְעוֹ כָלֶה.</B> כְּגוֹן בְּצָלִים, וְכַיּוֹצֵא בָּהֶן, אֲפִלּוּ גִּדּוּלֵי גִדּוּלִים הָוֵי כְּמוֹ גּוּף הָאִסּוּר, כֵּיוָן שֶׁאֵין הַזֶּרַע כָּלֶה: 

~ פרק ז - משנה ז
<B>קוֹנָם מַעֲשֵׂה יָדַיִךְ עָלָי.</B> אָסַר כָּל מַה שֶּׁהִיא עוֹשָׂה וּמְכִינָה לוֹ. וְאִם נָטְעָה אִילָן, גִּדּוּלָיו אֲסוּרִין: 

~ פרק ז - משנה ח
<B>שֶׁאַתְּ עוֹשָׂה אֵינִי אוֹכֵל עַד הַפֶּסַח.</B> הָכִי מַשְׁמַע, שֶׁאַתְּ עוֹשָׂה עַכְשָׁיו {טז} אֵינִי אוֹכֵל עַד הַפֶּסַח, אֲבָל לְאַחַר הַפֶּסַח אֲנִי אוֹכֵל. אֲבָל כָּל מַה שֶּׁאַתְּ עוֹשָׂה עַד הַפֶּסַח אֵינִי אוֹכֵל, מַשְׁמַע, כָּל מַה שֶּׁאַתְּ עוֹשָׂה מֵהַיּוֹם עַד שֶׁיָּבֹא הַפֶּסַח אֵינִי אוֹכֵל אוֹתוֹ לְעוֹלָם אֲפִלּוּ לְאַחַר הַפֶּסַח: 

~ פרק ז - משנה ט
<B>שֶׁאַתְּ נֶהֱנֵית לִי עַד הַפֶּסַח אִם הוֹלֶכֶת אַתְּ לְבֵית אָבִיךְ עַד הֶחָג.</B> מִי שֶׁהָיָה עוֹמֵד אַחַר הֶחָג וְאָסַר הֲנָאָתוֹ עָלֶיהָ עַד הַפֶּסַח אִם תֵּלֵךְ לְבֵית אָבִיהָ עַד הֶחָג: <B>לְאַחַר הַפֶּסַח בְּלֹא יַחֵל דְּבָרוֹ.</B> כְּלוֹמַר, אִם הָלְכָה לְאַחַר הַפֶּסַח, עוֹבֶרֶת בְּבַל יַחֵל לְמַפְרֵעַ {יח} עַל מַה שֶּׁנֶּהֱנֵית מִמֶּנּוּ קֹדֶם הַפֶּסַח: 

^ פרק ח

~ פרק ח - משנה א
<B>קוֹנָם יַיִן.</B> עַד שֶׁתֶּחְשָׁךְ. שֶׁכֵּן דֶּרֶךְ לְשׁוֹן בְּנֵי אָדָם, כְּשֶׁאוֹמְרִים הַיּוֹם רוֹצִים לוֹמַר עַד הַשְׁלָמַת הַיּוֹם: <B>שַׁבָּת זוֹ.</B> הָיָה עוֹמֵד בְּאֶמְצַע הַשָּׁבוּעַ וְאָמַר שַׁבָּת זוֹ אָסוּר בְּכָל הַשָּׁבוּעַ: <B>וְהַשַּׁבָּת לְשֶׁעָבַר.</B> וְאָסוּר נַמִּי בְּיוֹם הַשַּׁבָּת, כִּי הוּא בִּכְלַל הַשָּׁבוּעַ שֶׁעָבַר: <B>חֹדֶשׁ זֶה אָסוּר בְּכָל הַחֹדֶשׁ.</B> אִם עוֹמֵד בְּאֶמְצַע הַחֹדֶשׁ וְאָמַר חֹדֶשׁ זֶה, אָסוּר עַד תַּשְׁלוּם הַחֹדֶשׁ, וְיוֹם רֹאשׁ חֹדֶשׁ לְהַבָּא, וּמֻתָּר בְּיוֹם רֹאשׁ חֹדֶשׁ כִּי הוּא נִמְנֶה עִם הַחֹדֶשׁ הַבָּא, וַאֲפִלּוּ הָיָה רֹאשׁ חֹדֶשׁ בְּיוֹם שְׁלֹשִׁים לַחֹדֶשׁ שֶׁעָבַר {א}. וְכֵן שָׁנָה זוֹ, אִם עָמַד בְּאֶמְצַע הַשָּׁנָה וְאָמַר שָׁנָה זוֹ, אָסוּר עַד תַּשְׁלוּם הַשָּׁנָה, וּמֻתָּר בְּרֹאשׁ הַשָּׁנָה, שֶׁהוּא נִמְנֶה עִם הַשָּׁנָה הָעֲתִידָה לָבֹא: <B>שָׁבוּעַ זֶה.</B> הָיָה עוֹמֵד בְּאֶמְצַע הַשְּׁמִיטָה וְאָמַר שָׁבוּעַ זֶה, אָסוּר עַד תַּשְׁלוּם הַשְּׁמִיטָה, וְהַשְּׁבִיעִית בִּכְלַל שְׁמִיטָה שֶׁעָבְרָה: אִם אָמַר יוֹם אֶחָד, שַׁבָּת אֶחָת, חֹדֶשׁ אֶחָד, שָׁנָה אֶחָת, שָׁבוּעַ אֶחָד, אָסוּר מִיּוֹם לְיוֹם. אִם עוֹמֵד בְּאֶמְצַע הַיּוֹם וְאוֹמֵר יוֹם אֶחָד, אָסוּר עַד לְמָחָר כָּעֵת הַזֹּאת. וְכֵן אִם עוֹמֵד בִּשְׁמֹנָה לַחֹדֶשׁ וְאָמַר חֹדֶשׁ עָלַי, אָסוּר עַד ח' לַחֹדֶשׁ הַבָּא. וְכֵן בְּשָׁנָה. וְכֵן בִּשְׁמִיטָה. וְכֵן אִם אָמַר קוֹנָם עָלַי יַיִן יוֹם סְתָם {ג}, אוֹ שַׁבָּת, אוֹ חֹדֶשׁ, אוֹ שָׁנָה סְתָם, אַף עַל פִּי שֶׁלֹּא אָמַר יוֹם אֶחָד, שַׁבָּת אֶחָת, חֹדֶשׁ אֶחָד, דִּינוֹ מֵעֵת לְעֵת {ד}. וְהָאוֹמֵר קוֹנָם עָלַי יַיִן הַיּוֹם, אַף עַל פִּי שֶׁהוּא מֻתָּר כְּשֶׁתֶּחְשַׁךְ, צָרִיךְ שְׁאֵלָה לְחָכָם, גְּזֵרָה כְּשֶׁאָמַר הַיּוֹם שֶׁמָּא יָבֹא לְהַתִּיר כְּשֶׁיֹּאמַר יוֹם סְתָם, דְּמִחַלַּף לֵיהּ בֵּין יוֹם לְהַיּוֹם, אוֹ בֵּין שַׁבָּת זוֹ לְשַׁבָּת סְתָם. וְכֵן כֻּלָּם: 

~ פרק ח - משנה ב
<B>עַד הַפֶּסַח אָסוּר עַד שֶׁיַּגִּיעַ.</B> דְּבִלְשׁוֹן בְּנֵי אָדָם, עַד וְלֹא עַד בִּכְלָל: <B>עַד שֶׁיְּהֵא, אָסוּר עַד שֶׁיֵּצֵא.</B> דְּמַשְׁמַע כָּל זְמַן שֶׁהוּא הֹוֶה: <B>עַד לִפְנֵי הַפֶּסַח רַבִּי מֵאִיר אוֹמֵר אָסוּר עַד שֶׁיַּגִּיעַ.</B> דְּלֹא מְעַיֵּל אֱינַשׁ נַפְשֵׁיהּ אַסְּפֵקָא {ו}, וְדָבָר הַמְבֹרָר לִקְרוֹת פְּנֵי הַפֶּסַח קָאָמַר, וְהַיְנוּ עַד שֶׁיַּגִּיעַ. וְרַבִּי יוֹסֵי סָבַר, מְעַיֵּל אֱינַשׁ נַפְשֵׁיהּ לֶאֱסֹר בְּכָל מַה שֶּׁיּוּכַל לְהִסְתַּפֵּק. וַהֲלָכָה כְּרַבִּי יוֹסֵי: 

~ פרק ח - משנה ג
<B>עַד הַקָּצִיר.</B> שֶׁל חִטִּים וּשְׂעֹרִים: <B>עַד הַבָּצִיר.</B> שֶׁל עֲנָבִים: <B>עַד הַמָּסִיק.</B> שֶׁל זֵיתִים: <B>אֵינוֹ אָסוּר אֶלָּא עַד שֶׁיַּגִּיעַ.</B> הוֹאִיל וְאֵין לְקָצִיר וּבָצִיר זְמַן קָבוּעַ, כְּדִמְפָרֵשׁ וְאָזֵיל, לֹא שְׁנָא אָמַר עַד שֶׁיְּהֵא לֹא שְׁנָא אָמַר עַד שֶׁיַּגִּיעַ, אֵינוֹ אָסוּר אֶלָּא עַד שֶׁיַּגִּיעַ {ז}, שֶׁכָּל דָּבָר שֶׁאֵין זְמַנּוֹ קָצוּב אֵין בְּדַעַת הַנּוֹדֵר לְהַכְנִיס עַצְמוֹ בְאִסּוּר זְמַן שֶׁאֵין יָדוּעַ לוֹ, וּלְפִיכָךְ אָמְרִינַן דְּוַדַּאי עַד שֶׁיַּגִּיעַ קָאָמַר: 

~ פרק ח - משנה ד
<B>עַד הַקַּיִץ עַד שֶׁיְּהֵא הַקַּיִץ.</B> בֵּין אָמַר עַד הַקַּיִץ בֵּין אָמַר עַד שֶׁיְּהֵא הַקַּיִץ אֵינוֹ אָסוּר אֶלָּא עַד שֶׁיַּתְחִילוּ הָעָם לְהַכְנִיס בַּכַּלְכַּלּוֹת, כְּלוֹמַר שֶׁקּוֹצְצִים תְּאֵנִים הַרְבֵּה וּמַכְנִיסִים אוֹתָם בַּסַּלִּים: <B>עַד שֶׁיְּקַפְּלוּ הַמַּקְצוּעוֹת.</B> הַמַּחְצְלָאוֹת שֶׁמְּיַבְּשִׁים עֲלֵיהֶם הַתְּאֵנִים, לְאַחַר שֶׁנִּתְיַבְּשׁוּ מְקַפְּלִין אוֹתָן מַחְצְלָאוֹת וּמַנִּיחִין אוֹתָן לַשָּׁנָה הַבָּאָה: <B>הַכֹּל לְפִי מְקוֹם נִדְרוֹ.</B> אִם רֹב תְּבוּאוֹת הַמָּקוֹם חִטִּין, עַד קְצִיר חִטִּים. וְאִם שְׂעֹרִים, עַד קְצִיר שְׂעֹרִים. וְכֵן אִם הָיָה בָּהָר בִּשְׁעַת הַנֶּדֶר {יב}, עַד שֶׁיַּגִּיעַ זְמַן הַקָּצִיר וְהַבָּצִיר בָּהָר. וְאִם בַּבִּקְעָה, עַד שֶׁיַּגִּיעַ זְמַן הַקָּצִיר וְהַבָּצִיר שֶׁל בִּקְעָה: 

~ פרק ח - משנה ה
<B>עַד הַגְּשָׁמִים עַד שֶׁיִּהְיוּ גְּשָׁמִים.</B> בְּאֵיזֶה לָשׁוֹן מִשְּׁתֵּי לְשׁוֹנוֹת הַלָּלוּ שֶׁהוֹצִיא מִפִּיו, מֻתָּר כֵּיוָן שֶׁהִתְחִילוּ הַגְּשָׁמִים לֵירֵד בִּרְבִיעָה שְׁנִיָּה, שֶׁהִיא בְּשָׁנָה הַמְאֻחֶרֶת בְּרֹאשׁ חֹדֶשׁ כִּסְלֵו. הִלְכָּךְ הַנּוֹדֵר עַד הַגְּשָׁמִים {יג} אָסוּר עַד רֹאשׁ חֹדֶשׁ כִּסְלֵו, אֶלָּא אִם כֵּן יָרְדוּ גְּשָׁמִים בִּתְחִלַּת זְמַנָּן שֶׁהוּא בַּשָּׁנָה הַמְבַכֶּרֶת בְּי"ז בְּמַרְחֶשְׁוָן, וּבַשָּׁנָה הַבֵּינוֹנִית בְּכ"ג בּוֹ. וְכֵן הֲלָכָה. וְלֹא כְרַבָּן שִׁמְעוֹן בֶּן גַּמְלִיאֵל שֶׁאוֹמֵר עַד שֶׁיַּגִּיעַ זְמַנָּהּ שֶׁל רְבִיעָה: <B>רַבִּי יְהוּדָה אוֹמֵר עַד שֶׁיַּעֲבֹר הַפָּסַח.</B> וַהֲלָכָה כְּרַבִּי יְהוּדָה: 

~ פרק ח - משנה ו
<B>לֵילֵי הַצּוֹם.</B> לֵיל צוֹם כִּפּוּר, שֶׁמִּצְוָה לְהַרְבּוֹת בִּסְעוּדָה בְּעֶרֶב צוֹם כִּפּוּר {יח}: <B>קוֹנָם שׁוּם שֶׁאֵינִי טוֹעֵם וְכוּ'.</B> שֶׁעֶזְרָא תִקֵּן שֶׁיְּהוּ אוֹכְלִים שׁוּם בְּלֵילֵי שַׁבָּת מִפְּנֵי שֶׁמַּרְבֶּה הַזֶּרַע {יט}. וְאֵין הֲלָכָה לֹא כְּרַבִּי יְהוּדָה וְלֹא כְּרַבִּי יוֹסֵי בְּנוֹ, אֶלָּא כִּדְאָמְרִינַן לְעֵיל בְּמַתְנִיתִין, כָּל שֶׁזְּמַנּוֹ קָבוּעַ, אָמַר עַד שֶׁיַּגִּיעַ, אָסוּר עַד שֶׁיַּגִּיעַ. עַד שֶׁיְּהֵא, אָסוּר עַד שֶׁיֵּצֵא {כ}: 

~ פרק ח - משנה ז
<B>זֶהוּ כְבוֹדִי.</B> שֶׁאֲפַרְנֵס בָּנַי מִשֶּׁלִּי: <B>הָיוּ מְסָרְבִין בּוֹ לָשֵׂאת אֶת בַּת אֲחוֹתוֹ.</B> מַפְצִירִין בּוֹ {כח} שֶׁיִּשָּׂא אֶת בַּת אֲחוֹתוֹ מִפְּנֵי שֶׁהִיא בַּת גִּילוֹ, וְאָמְרִינַן [יְבָמוֹת סב:] הַנּוֹשֵׂא אֶת בַּת אֲחוֹתוֹ עָלָיו הַכָּתוּב אוֹמֵר (יְשַׁעְיָה נח) וּמִבְּשָׂרְךָ לֹא תִתְעַלָּם אָז תִּקְרָא וַה' יַעֲנֶה {כט}: <B>שֶׁלֹּא נִתְכַּוֵּן זֶה אֶלָּא לְשֵׁם אֲכִילָה וּשְׁתִיָּה.</B> וּמִיהוּ גַּם בַּאֲכִילָה וּשְׁתִיָּה מֻתָּר, הוֹאִיל וְלֹא הוֹצִיא מִפִּיו אֲכִילָה וּשְׁתִיָּה, דְּבִנְדָרִים בָּעִינַן שֶׁיּוֹצִיא בִּשְׂפָתָיו, כְּדִכְתִיב (בְּמִדְבָּר ל) כְּכָל הַיּוֹצֵא מִפִּיו יַעֲשֶׂה. וְלֹא דָמִי לָרֵישָׁא, דְּאִישׁוּת בִּכְלַל הֲנָאוֹת אִיתֵיהּ: 

^ פרק ט

~ פרק ט - משנה א
<B>רַבִּי אֱלִיעֶזֶר אוֹמֵר פּוֹתְחִין לָאָדָם בִּכְבוֹד אָבִיו וְאִמּוֹ.</B> כְּגוֹן שֶׁיֹּאמְרוּ לוֹ אִלּוּ הָיִיתָ יוֹדֵעַ שֶׁיֹּאמְרוּ הָעוֹלָם לְאָבִיךָ וּלְאִמְּךָ רְאוּ גִדּוּלִים שֶׁגִּדַּלְתֶּם, כַּמָּה בִּנְכֶם קַל בִּנְדָרִים {א}, וְנִמְצֵאתָ מְזַלְזֵל בִּכְבוֹדָם, כְּלוּם הָיִיתָ נוֹדֵר: <B>וַחֲכָמִים אוֹסְרִין.</B> דְּחָיְשִׁינַן שֶׁמָּא מְשַׁקֵּר, כִּי הוּא בּוֹשׁ לוֹמַר שֶׁלֹּא הָיָה מַנִּיחַ מִלִּדֹּר בִּשְׁבִיל כְּבוֹדָם, וְנִמְצָא שֶׁחָכָם מַתִּיר נֶדֶר זֶה בְּלֹא חֲרָטָה. וּמַיְרֵי שֶׁהוּא אֵינוֹ מִתְחָרֵט מֵעִקָּרָא מֵעַצְמוֹ, דְּקָיְמָא לָן פּוֹתְחִין בַּחֲרָטָה וְאֵין צָרִיךְ לִמְצֹא לוֹ פֶּתַח בְּשָׁעָה שֶׁהוּא מִתְחָרֵט מֵעַצְמוֹ מֵעִקָּרָא: <B>יִפְתְּחוּ לוֹ בִכְבוֹד הַמָּקוֹם.</B> עַל מִלְּתֵיהּ דְּרַבִּי אֱלִיעֶזֶר קָא פָּרֵיךְ, כִּי הֵיכִי דְּפוֹתְחִין בִּכְבוֹד אָבִיו וְאִמּוֹ וְלֹא חָיְשִׁינַן שֶׁמָּא יְשַׁקֵּר, יִפְתְּחוּ לוֹ נַמִּי בִּכְבוֹד הַמָּקוֹם וְיֹאמְרוּ לוֹ אִלּוּ הָיִיתָ יוֹדֵעַ שֶׁתִּקָּרֵא רַע לִפְנֵי הַמָּקוֹם כְּלוּם הָיִיתָ נוֹדֵר. וְאָמְרוּ לוֹ חֲכָמִים דְּרַבִּי אֱלִיעֶזֶר, מֵהָא לֹא תְסַיְּעָן, דְּאַף רַבִּי אֱלִיעֶזֶר מוֹדֶה בְהָא, דְּוַדַּאי יְשַׁקֵּר, דְּלֹא חֲצִיף אֱינַשׁ כֻּלֵּי הַאי {ב} דְּיֹאמַר שֶׁלֹּא הָיָה מַנִּיחַ בִּשְׁבִיל כְּבוֹד הַמָּקוֹם, וְלֹא דָמִי לְרַבָּן שִׁמְעוֹן בֶּן גַּמְלִיאֵל דְּפָתַח לְהַהוּא גַבְרָא יֵשׁ בּוֹטֶה כְּמַדְקְרוֹת חֶרֶב כוּ', דְּהָתָם אוֹמֵר לוֹ מִן הַפְּסוּקִים כְּהַךְ דִּתְנַן בְּמַתְנִיתִין שֶׁעוֹבֵר עַל לֹא תִשְׂנָא וְלֹא תִקֹּם וְלֹא תִטֹּר. אֲבָל כְּשֶׁמַּזְכִּירִין לוֹ כְּבוֹד הַמָּקוֹם אָז וַדַּאי מְשַׁקֵּר. וַהֲלָכָה כַּחֲכָמִים: <B>שֶׁבֵּינוֹ לְבֵין אָבִיו וְאִמּוֹ.</B> כְּגוֹן שֶׁהִדִּיר אֶת אָבִיו מִנְּכָסָיו {ג}: 

~ פרק ט - משנה ב
<B>וְעוֹד אָמַר רַבִּי אֱלִיעֶזֶר.</B> קֻלָּא אַחֶרֶת בִּנְדָרִים: <B>פּוֹתְחִין.</B> בִּנְדָרִים בְּנוֹלָד, כְּגוֹן דָּבָר שֶׁאֵינוֹ מָצוּי וְנוֹלַד וְנִתְחַדֵּשׁ אַחַר שֶׁנָּדַר, וְאִלּוּ יָדַע בִּשְׁעַת הַנֶּדֶר שֶׁיִּתְחַדֵּשׁ דָּבָר זֶה לֹא הָיָה נוֹדֵר: <B>וַחֲכָמִים אוֹסְרִים.</B> דְּטַעְמָא דַחֲרָטָה, מִשּׁוּם שֶׁעַל יְדֵי חֲרָטָה נֶעֱקַר הַנֶּדֶר מֵעִקָּרוֹ, וּבְדָבָר שֶׁאֵינוֹ מָצוּי אֵינוֹ נַעֲשֶׂה נֶדֶר עָקוּר מֵעִקָּרוֹ, כִּי בִּשְׁבִיל זֶה לֹא הָיָה מַנִּיחַ מִלִּדֹּר כִּי הָיָה סָבוּר שֶׁלֹּא יָבֹא לְעוֹלָם: <B>וְנַעֲשָׂה סוֹפֵר.</B> תַּלְמִיד חָכָם וְהַכֹּל צְרִיכִים לוֹ: <B>אוֹ שֶׁהָיָה מַשִּׂיא אֶת בְּנוֹ בְקָרוֹב לֹא הָיִיתִי נוֹדֵר.</B> וּכְגוֹן שֶׁנָּדַר לִזְמַן וְלֹא הָיָה סָבוּר שֶׁיַּשִּׂיא אֶת בְּנוֹ בְּתוֹךְ אוֹתוֹ זְמַן וְיִצְטָרֵךְ לֵילֵךְ לְחֻפַּת בְּנוֹ. וַהֲלָכָה כַּחֲכָמִים: 

~ פרק ט - משנה ג
<B>יֵשׁ דְּבָרִים שֶׁהֵם כְּנוֹלָד.</B> נִרְאִין כְּנוֹלָד: <B>וְאֵינָן כְּנוֹלָד.</B> וּפוֹתְחִין בָּהֶם {ו}: <B>אָמְרוּ לוֹ מֵת וְכוּ'.</B> וְאַף עַל גַּב דְּמִיתָה נוֹלָד הָוֵי, הוֹאִיל וּפֵרֵשׁ בִּשְׁעַת נִדְרוֹ בַּעֲבוּר מָה הָיָה נוֹדֵר, נַעֲשֶׂה כְּתוֹלֶה נִדְרוֹ בַּדָּבָר, כְּאִלּוּ פֵּרֵשׁ כָּל זְמַן שֶׁאָבִיהָ קַיָּם, הִלְכָּךְ לֹא הָוֵי נוֹלָד. אֲבָל תְּנַאי גָּמוּר לֹא הָוֵי, הִלְכָּךְ צָרִיךְ הַתָּרָה. וּבַיְרוּשַׁלְמִי מוֹכַח שֶׁאֵין צָרִיךְ הַתָּרָה. וְכֵן פֵּרֵשׁ רַמְבַּ"ם: 

~ פרק ט - משנה ד
<B>אִלּוּ הָיִיתִי יוֹדֵעַ שֶׁכֵּן הוּא לֹא הָיִיתִי נוֹדֵר הֲרֵי זֶה מֻתָּר.</B> אַחַר שֶׁיַּתִּירֶנּוּ הֶחָכָם. וְכָל הַמֻּדָּר הֲנָאָה מֵחֲבֵרוֹ, כְּשֶׁמַּתִּירִין לוֹ אֵין מַתִּירִין אֶלָּא בִּפְנֵי חֲבֵרוֹ, דִּכְתִיב (שְׁמוֹת ד) וַיֹּאמֶר ה' אֶל מֹשֶׁה בְּמִדְיָן לֵךְ שׁוּב, אָמַר לוֹ הַקָּדוֹשׁ בָּרוּךְ הוּא לְמֹשֶׁה, בְּמִדְיָן נָדַרְתָּ, בְּמִדְיָן לֵךְ וְהַתֵּר אֶת נִדְרְךָ. לְפִי שֶׁנִּשְׁבַּע מֹשֶׁה לְחֹתְנוֹ שֶׁלֹּא יָזוּז מִמִּדְיָן בְּלֹא רְשׁוּתוֹ, דִּכְתִיב (שָׁם ב) וַיּוֹאֵל מֹשֶׁה {יא} לָשֶׁבֶת אֶת הָאִישׁ, וְהִצְרִיכוֹ הַקָּדוֹשׁ בָּרוּךְ הוּא לָלֶכֶת לְהַתִּיר נִדְרוֹ בְּפָנָיו: 

~ פרק ט - משנה ה
<B>פּוֹתְחִין לוֹ בִּכְתֻבַּת אִשְׁתּוֹ.</B> בְּפֵרָעוֹן כְּתֻבָּתָהּ אִם נָדַר לְגָרְשָׁהּ: 

~ פרק ט - משנה ו
<B>פּוֹתְחִין בְּיָמִים טוֹבִים וּבְשַׁבָּתוֹת.</B> אִם נָדַר לְהִתְעַנּוֹת, אוֹ שֶׁלֹּא לֶאֱכֹל בָּשָׂר לִזְמַן קָצוּב, אוֹמְרִים לוֹ אִלּוּ שַׂמְתָּ אֶל לִבְּךָ לְשַׁבָּתוֹת וְיָמִים טוֹבִים שֶׁבְּתוֹךְ זְמַן זֶה {יג} כְּלוּם הָיִיתָ נוֹדֵר. וְאֵין זֶה פּוֹתֵחַ בִּכְבוֹד הַמָּקוֹם: <B>אוֹתָן הַיָּמִים.</B> שֶׁמָּצָא לָהֶם פֶּתַח לְהִתְחָרֵט: <B>מֻתָּרִים.</B> שֶׁהֶחָכָם מַתִּירָן: <B>וּשְׁאָר הַיָּמִים.</B> שֶׁאֵין עֲלֵיהֶם חֲרָטָה, נִשְׁאָרִין בְּאִסּוּרָן: <B>שֶׁנֶּדֶר שֶׁהֻתַּר מִקְצָתוֹ הֻתַּר כֻּלּוֹ.</B> אַף עַל פִּי שֶׁלֹּא מָצָא פֶּתַח עַל כֻּלּוֹ. דְּלֹא נָדַר מֵעִקָּרָא אֶלָּא עַל דַּעַת {טו} שֶׁיִּתְקַיֵּם כֻּלּוֹ, נִמְצָא הַתָּרַת מִקְצָתוֹ פֶּתַח לְכֻלּוֹ: 

~ פרק ט - משנה ז
<B>לָזֶה וְלָזֶה.</B> כְּגוֹן שֶׁאָסַר הָרִאשׁוֹן עָלָיו בְּקוֹנָם, וְאָמַר עַל הַשֵּׁנִי הֲרֵי זֶה כָּרִאשׁוֹן {טז} וְעַל הַשְּׁלִישִׁי הֲרֵי זֶה כַּשֵּׁנִי, וְכֵן כֻּלָּם. הֻתַּר הָרִאשׁוֹן הֻתְּרוּ כֻּלָּם, שֶׁכֻּלָּם תְּלוּיִין בּוֹ: <B>לָזֶה קָרְבָּן וְלָזֶה קָרְבָּן.</B> הָא מַתְנִיתִין רַבִּי שִׁמְעוֹן הִיא דְּאָמַר גַּבֵּי שְׁבוּעַת הַפִּקָּדוֹן אִם הָיוּ חֲמִשָּׁה תּוֹבְעִים אוֹתוֹ וְכָפַר וְנִשְׁבַּע וְהוֹדָה שֶׁאֵינוֹ חַיָּב קָרְבָּן עַל כָּל אֶחָד עַד שֶׁיֹּאמַר שְׁבוּעָה לְכָל אֶחָד וְאֶחָד, וְהָכָא נַמִּי צָרִיךְ שֶׁיֹּאמַר לָזֶה קָרְבָּן וְלָזֶה קָרְבָּן. אֲבָל חֲכָמִים אוֹמְרִים אִם אָמַר שְׁבוּעָה שֶׁאֵינִי חַיָּב לְךָ וְלֹא לְךָ וְלֹא לְךָ, חַיָּב עַל כָּל אֶחָד וְאֶחָד, וְהָכָא נַמִּי אִם אָמַר לֹא לָזֶה וְלֹא לָזֶה וְלֹא לָזֶה, אַף עַל פִּי שֶׁלֹּא הִזְכִּיר קָרְבָּן עַל כָּל אֶחָד, הָוֵי כָּל אֶחָד נֶדֶר בִּפְנֵי עַצְמוֹ. וְכֵן הֲלָכָה: 

~ פרק ט - משנה ח
<B>וְלֹא בַמְיֻשָּׁן בִּלְבַד הֻתַּר אֶלָּא בְכָל הַיָּיִן.</B> וְדַוְקָא שֶׁאָמַר אִלּוּ יָדַעְתִּי כֵן לֹא הָיִיתִי נוֹדֵר כְּלָל אוֹ הָיִיתִי אוֹמֵר יָשָׁן מֻתָּר וְחָדָשׁ אָסוּר {יט}. אֲבָל אָמַר אִלּוּ הָיִיתִי יוֹדֵעַ הָיִיתִי אוֹמֵר כָּל יַיִן אָסוּר עָלַי חוּץ מִן הַיָּשָׁן, הֲרֵי זֶה אֵין מֻתָּר לוֹ אֶלָּא הַיָּשָׁן בִּלְבַד, וְכָל שְׁאָר יַיִן אָסוּר: 

~ פרק ט - משנה ט
<B>פּוֹתְחִין לָאָדָם בִּכְבוֹד עַצְמוֹ וּבִכְבוֹד בָּנָיו.</B> אִם נָדַר לְגָרֵשׁ אֶת אִשְׁתּוֹ: <B>מָה רָאֲתָה אִמָּן לְהִתְגָּרֵשׁ.</B> אִם לֹא שֶׁנִּמְצָא בָהּ עֶרְוַת דָּבָר, וְנִמְצָא פּוֹגֵם אֶת בָּנָיו. וְלֹא חָיְשִׁינַן שֶׁמָּא יְשַׁקֵּר שֶׁהוּא אֵינוֹ מִתְחָרֵט אֶלָּא שֶׁהוּא בּוֹשׁ לוֹמַר שֶׁאֵינוֹ חוֹשֵׁשׁ לִכְבוֹד בָּנָיו: 

~ פרק ט - משנה י
<B>אֶלָּא שֶׁהַנֶּדֶר טָעוּת.</B> מֵעִקָּרוֹ, שֶׁבִּשְׁעַת הַנֶּדֶר הָיְתָה לְבָנָה, וְאֵינוֹ צָרִיךְ שְׁאֵלָה לְחָכָם: <B>מַעֲשֶׂה בְאֶחָד שֶׁנָּדַר וְכוּ'.</B> בַּגְּמָרָא מְפָרֵשׁ דְּחַסּוֹרֵי מִחַסְּרָא וְהָכִי קָתָנֵי, רַבִּי יִשְׁמָעֵאל אוֹמֵר אֲפִלּוּ כְּעוּרָה וְנַעֲשֵׂית יָפָה, שְׁחוֹרָה וְנַעֲשֵׂית לְבָנָה, וּמַעֲשֶׂה נַמִּי וְכוּ'. דְּתַנָּא קַמָּא לֹא שָׁרֵי אֶלָּא בִּזְמַן שֶׁהָיָה הַנֶּדֶר טָעוּת מֵעִקָּרוֹ, כְּגוֹן שֶׁהָיְתָה יָפָה בִּשְׁעַת הַנֶּדֶר, וְרַבִּי יִשְׁמָעֵאל סָבַר שֶׁאַף עַל פִּי שֶׁלֹּא נַעֲשֵׂית יָפָה אֶלָּא לְאַחַר הַנֶּדֶר, הַנֶּדֶר מֻתָּר, דְּכֵיוָן שֶׁיְּכוֹלִין לְיַפּוֹתָהּ לֹא הָיְתָה כְעוּרָה מֵעִקָּרָא. וְאֵין הֲלָכָה כְּרַבִּי יִשְׁמָעֵאל {כג}: 

^ פרק י

~ פרק י - משנה א
<B>נַעֲרָה הַמְאֹרָסָה.</B> בַּת שְׁתֵּים עֶשְׂרֵה שָׁנָה וְיוֹם אֶחָד וְהֵבִיאָה שְׁתֵּי שְׂעָרוֹת קְרוּיָה נַעֲרָה, עַד שִׁשָּׁה חֳדָשִׁים. וּבַת אַחַת עֶשְׂרֵה שָׁנָה וְיוֹם אֶחָד, נְדָרֶיהָ נִבְדָּקִים, אִם יָדְעָה לְשֵׁם מִי נָדְרָה וּלְשֵׁם מִי הִקְדִּישָׁה, נִדְרָהּ נֶדֶר, וְאַף הִיא אָבִיהָ וּבַעֲלָהּ מְפֵרִין נְדָרֶיהָ: <B>הֵפֵר הָאָב וְלֹא הֵפֵר הַבַּעַל.</B> מִשּׁוּם דַּהֲוָה אֶפְשָׁר לְמִטְעֵי וּלְפָרֵשׁ אָבִיהָ וּבַעֲלָהּ מְפֵרִין נְדָרֶיהָ, אוֹ אָבִיהָ אוֹ בַּעֲלָהּ, תָּנָא הֵפֵר הָאָב וְלֹא הֵפֵר הַבַּעַל וְכוּ', לְאַשְׁמוֹעִינַן דְּתַרְוַיְהוּ צְרִיכִין לְהָפֵר: <B>וְאֵין צָרִיךְ לוֹמַר שֶׁקִּיֵּם אֶחָד מֵהֶם.</B> שֶׁאִם קִיֵּם אֶחָד מֵהֶם אֵין הַשֵּׁנִי יָכוֹל לְהָפֵר. וְהָא קָמַשְׁמַע לָן שֶׁאַף עַל פִּי שֶׁנִּשְׁאַל הָאֶחָד מֵהֶם שֶׁקִּיֵּם עַל הֲקָמָתוֹ, כִּדְקָיְמָא לָן נִשְׁאָלִים עַל הַהֶקֵם, אֵין זֶה שֶׁנִּשְׁאַל עַל הַהֶקֵם יָכוֹל לְהָפֵר יוֹתֵר {ג}, הוֹאִיל וְלֹא הָיוּ יְכוֹלִים שְׁנֵיהֶם לְהָפֵר בְּבַת אַחַת: 

~ פרק י - משנה ב
<B>מֵת הָאָב לֹא נִתְרוֹקְנָה רְשׁוּת לַבָּעַל.</B> שֶׁאֵין הַבַּעַל מֵפֵר נִדְרֵי אִשְׁתּוֹ עַד שֶׁתִּנָּשֵׂא: <B>מֵת הַבַּעַל נִתְרוֹקְנָה רְשׁוּת לָאָב.</B> וּמֵפֵר כָּל יְמֵי נַעֲרוּתָהּ, דִּכְתִיב (בְּמִדְבָּר ל) בִּנְעוּרֶיהָ בֵּית אָבִיהָ {ה}: <B>וְהָאָב אֵינוֹ מֵפֵר בְּבָגֶר.</B> כְּדִכְתִיב (שָׁם) בְּבֵית אָבִיהָ בִּנְעוּרֶיהָ: 

~ פרק י - משנה ג
<B>נִתְגָּרְשָׁה בוֹ בַיּוֹם.</B> שֶׁשָּׁמַע הָאָב {ז}, שֶׁאִם עָבַר הַיּוֹם שׁוּב אֵינוֹ יָכוֹל לְהָפֵר: <B>וְנִתְאָרְסָה.</B> לְאַחֵר, בּוֹ בַּיּוֹם: <B>אָבִיהָ וּבַעְלָהּ הָאַחֲרוֹן מְפֵרִין נְדָרֶיהָ.</B> שֶׁנָּדְרָה בִּפְנֵי הָאָרוּס הָרִאשׁוֹן, שֶׁהָאָרוּס מֵפֵר בַּקּוֹדְמִין {ח}: <B>כֹּל זְמַן שֶׁלֹּא יָצְאָה לִרְשׁוּת עַצְמָהּ.</B> לֹא מֵחֲמַת בֶּגֶר וְלֹא מֵחֲמַת נִשּׂוּאִין: 

~ פרק י - משנה ד
<B>עַד שֶׁלֹּא הָיְתָה בִתּוֹ יוֹצְאָה מֵאֶצְלוֹ.</B> קֹדֶם שֶׁתָּבֹא לִרְשׁוּת הַבַּעַל. וְכֵן הָאָרוּס אוֹמֵר לָהּ כֵּן: <B>עַד שֶׁלֹּא תִכָּנֵס לִרְשׁוּתוֹ.</B> שֶׁמִּשֶּׁנִּכְנְסָה לִרְשׁוּתוֹ אֵינוֹ יָכוֹל לְהָפֵר, שֶׁאֵין הַבַּעַל מֵפֵר בַּקּוֹדְמִין. וְשָׁמְעִינַן מִמַּתְנִיתִין שֶׁהַבַּעַל יָכוֹל לְהָפֵר נִדְרֵי אִשְׁתּוֹ אֲפִלּוּ בְּלֹא שְׁמִיעָה, מִדְּקָתָנֵי וְכֵן הַבַּעַל עַד שֶׁלֹּא תִּכָּנֵס לִרְשׁוּתוֹ אוֹמֵר וְכוּ' {י}: 

~ פרק י - משנה ה
<B>בּוֹגֶרֶת שֶׁשָּׁהֲתָה שְׁנֵים עָשָׂר חֹדֶשׁ.</B> בּוֹגֶרֶת שֶׁאֵין אָבִיהָ מֵפֵר נְדָרֶיהָ, וּתְבָעוּהָ לִנָּשֵׂא וְשָׁהֲתָה שְׁנֵים עָשָׂר חֹדֶשׁ {יא}, שֶׁמִּכָּאן וְאֵילָךְ בַּעֲלָהּ חַיָּב בִּמְזוֹנוֹתֶיהָ: <B>וְאַלְמָנָה.</B> שֶׁשָּׁהֲתָה שְׁלֹשִׁים יוֹם מִשֶּׁתְּבָעוּהָ לִנָּשֵׂא, שֶׁהִיא אוֹכֶלֶת מִשֶּׁל בַּעֲלָהּ: <B>רַבִּי אֱלִיעֶזֶר אוֹמֵר הוֹאִיל וּבַעְלָהּ חַיָּב בִּמְזוֹנוֹתֶיהָ.</B> הוּא מֵפֵר אֶת נְדָרֶיהָ. וְאֵין הֲלָכָה כְּרַבִּי אֱלִיעֶזֶר: 

~ פרק י - משנה ו
<B>שׁוֹמֶרֶת יָבָם וְכוּ' רַבִּי אֱלִיעֶזֶר אוֹמֵר יָפֵר.</B> כְּשֶׁעָשָׂה בָּהּ יְבָמָהּ מַאֲמָר מַיְרֵי, דִּסְבִירָא לֵיהּ לְרַבִּי אֱלִיעֶזֶר מַאֲמָר קוֹנֶה בִּיבָמָה קִנְיָן גָּמוּר מִן הַתּוֹרָה. וְאִם הִיא נַעֲרָה וְיֵשׁ לָהּ אָב, אָבִיהָ וִיבָמָהּ שֶׁעָשָׂה בָּהּ מַאֲמָר מְפִירִין נְדָרֶיהָ: <B>רַבִּי יְהוֹשֻׁעַ אוֹמֵר לְאֶחָד וְלֹא לִשְׁנָיִם.</B> דְּלֹא סְבִירָא לֵיהּ לְרַבִּי יְהוֹשֻׁעַ מַאֲמָר קוֹנֶה קִנְיָן גָּמוּר, מִיהוּ סְבִירָא לֵיהּ דְּיֵשׁ זִיקָה, וְזִיקָה כִּכְנוּסָה {טו}, וּכְשֶׁאֵין שָׁם אֶלָּא יָבָם אֶחָד מֵפֵר, אֲבָל כְּשֶׁיֵּשׁ שְׁנֵי יְבָמִין אֵין שׁוּם אֶחָד מֵהֶם מֵפֵר, שֶׁאֵין בְּרֵרָה: <B>רַבִּי עֲקִיבָא אוֹמֵר לֹא לְאֶחָד וְלֹא לִשְׁנָיִם.</B> דְּסָבַר זִיקָה אֵינָהּ כִּכְנוּסָה, וּמַאֲמָר אֵינוֹ קוֹנֶה קִנְיָן גָּמוּר מִן הַתּוֹרָה: <B>אִשָּׁה שֶׁקָּנָה הוּא לְעַצְמוֹ.</B> הַיְנוּ אֲרוּסָתוֹ: <B>הֲרֵי הוּא מֵפֵר נְדָרֶיהָ.</B> בְּשֻׁתָּפוּת עִם אָבִיהָ: <B>אִשָּׁה שֶׁהִקְנוּ לוֹ מִן הַשָּׁמַיִם.</B> דְּהַיְנוּ יְבִמְתּוֹ: <B>אֵינוֹ דִּין שֶׁיָּפֵר נְדָרֶיהָ.</B> בְּשֻׁתָּפוּת עִם אָבִיהָ: <B>שֶׁיֵּשׁ לַאֲחֵרִים רְשׁוּת בָּהּ.</B> שֶׁגַּם הִיא זְקוּקָה לִשְׁאָר אַחִים {טז}: <B>מָה אַתָּה מֵשִׁיב עַל יָבָם אֶחָד.</B> כְּלוֹמַר תְּשׁוּבָתְךָ טוֹבָה עַל דִּבְרֵי רַבִּי אֱלִיעֶזֶר שֶׁאוֹמֵר שֶׁמֵּפֵר אֲפִלּוּ כְּשֶׁיֵּשׁ שְׁנֵי יְבָמִין, מַה תְּשִׁיבֵנִי עַל דְּבָרַי שֶׁאֲנִי אוֹמֵר לְאֶחָד וְלֹא לִשְׁנַיִם: <B>אֵין הַיְבָמָה גְמוּרָה לַיָּבָם.</B> לְהִתְחַיֵּב מִיתָה הַבָּא עָלֶיהָ כְּשֵׁם שֶׁהָאֲרוּסָה גְּמוּרָה לְאִישָׁהּ לְעִנְיַן חִיּוּב מִיתָה {יז}. וַהֲלָכָה כְּרַבִּי עֲקִיבָא: 

~ פרק י - משנה ז
<B>הֲרֵי הֵן קַיָּמִין לֹא אָמַר כְּלוּם.</B> דַּהֲוָה לֵיהּ קִיּוּם בְּטָעוּת, לְפִי שֶׁיֵּשׁ נְדָרִים שֶׁלֹּא יַחְפֹּץ בְּקִיּוּמָן: <B>הֲרֵי הֵן מוּפָרִין רַבִּי אֱלִיעֶזֶר אוֹמֵר מוּפָר.</B> דְּמִסְּתָמָא אֵין אָדָם רוֹצֶה בְּנִדְרֵי אִשְׁתּוֹ: <B>נְדָרִים שֶׁבָּאוּ לִכְלָל אִסּוּר.</B> לְאַחַר שֶׁנָּדְרָה אֲסוּרָה בָּהֶם אִם לֹא יָפֵר לָהּ הַבַּעַל: <B>שֶׁבָּאוּ לִכְלָל הָקֵם.</B> נְדָרִים שֶׁחָלוּ כְּבָר: 

~ פרק י - משנה ח
<B>הֲפָרַת נְדָרִים.</B> שֶׁאָמְרָה תּוֹרָה (בְּמִדְבָּר ל) וְאִם בְּיוֹם שְׁמֹעַ אִישָׁהּ יָנִיא אוֹתָהּ {כ}: <B>כָּל הַיּוֹם.</B> עַד שֶׁתֶּחְשַׁךְ, שֶׁנֶּאֱמַר בְּיוֹם שָׁמְעוֹ. וְהָא דִּכְתִיב מִיּוֹם אֶל יוֹם, צְרִיכָא, דְּלֹא תֵימָא בִּימָמָא אִין בְּלֵילְיָא לֹא, קָא מַשְׁמַע לָן מִיּוֹם אֶל יוֹם, דְּזִמְנִין שֶׁיֵּשׁ לוֹ זְמַן לְהָפֵר מֵעֵת לְעֵת, כְּגוֹן אִם נָדְרָה בִּתְחִלַּת הַלַּיְלָה: <B>וְיֵשׁ בַּדָּבָר לְהָקֵל וּלְהַחֲמִיר.</B> כְּלוֹמַר פְּעָמִים שֶׁיֵּשׁ לַהֲפָרָה זְמַן מֻעָט וּפְעָמִים זְמַן מְרֻבֶּה: <B>נָדְרָה בְּלֵילֵי שַׁבָּת.</B> הַאי דְּנָקַט בְּלֵילֵי שַׁבָּת לְאַשְׁמוֹעִינַן שֶׁמְּפִירִין נְדָרִים בְּשַׁבָּת וַאֲפִלּוּ שֶׁלֹּא לְצֹרֶךְ הַשַּׁבָּת {כא}. וְהֶחָכָם אֵינוֹ מַתִּיר בְּשַׁבָּת אֶלָּא נְדָרִים שֶׁהֵן לְצֹרֶךְ הַשַּׁבָּת, וְאַף עַל פִּי שֶׁהָיָה לוֹ פְּנַאי מִבְּעוֹד יוֹם יָכוֹל לְהַתִּיר לְצֹרֶךְ הַשַּׁבָּת: <B>שֶׁאִם לֹא הֵפֵר וְחָשְׁכָה אֵינוֹ יָכוֹל לְהָפֵר.</B> שֶׁאֵין הֲפָרַת נְדָרִים מֵעֵת לְעֵת אֶלָּא אִם כֵּן נָדְרָה מִתְּחִלַּת הַלַּיְלָה. וּלְעִנְיַן הֲפָרָה אֵינוֹ מוֹעִיל עַד שֶׁיֹּאמַר מוּפָר לָךְ כְּלִישָׁנָא דִּקְרָא, דַּהֲפָרַת הַבַּעַל הוּא מִכָּאן וּלְהַבָּא בְּלֹא טַעַם, כְּמוֹ אֶת בְּרִיתִי הֵפַר (בְּרֵאשִׁית יז). וְחָכָם הוּא שֶׁאוֹמֵר מֻתָּר לָךְ {כד} אֵין כָּאן נֶדֶר וְאֵין כָּאן שְׁבוּעָה, שֶׁהוּא עוֹקֵר הַנֶּדֶר מֵעִקָּרוֹ. וְאִם אָמַר הֶחָכָם בִּלְשׁוֹן הֲפָרָה וְהַבַּעַל בִּלְשׁוֹן הַתָּרָה, אֵינוֹ מֻתָּר וְאֵינוֹ מוּפָר. וְאִם אָמַר אִם לֹא נָדַרְתְּ מַדִּירֵךְ אֲנִי, דְּבָרָיו קַיָּמִים, וְאֵין צָרִיךְ שֶׁיֹּאמַר קַיָּם לִיכִי, הוֹאִיל וַאֲפִלּוּ שָׁתַק כָּל אוֹתוֹ הַיּוֹם הַנֶּדֶר קַיָּם, בְּדִבּוּר כָּל דְּהוּ נַמִּי הָוֵי קִיּוּם. וּבְשַׁבָּת יֹאמַר טְלִי אִכְלִי טְלִי שְׁתִי, וְלֹא יָפֵר כְּדֶרֶךְ שֶׁיֹּאמַר בְּחֹל, וְהַנֶּדֶר בָּטֵל מֵאֵלָיו. וְאִם אֵינוֹ יָכוֹל לְהַכְרִיחָהּ, מְבַטֵּל בְּלִבּוֹ וְאֵין צָרִיךְ לְהוֹצִיא בִּשְׂפָתָיו {כה}. וְדַוְקָא בִּטּוּל כְּגוֹן טְלִי אִכְלִי שֶׁהוּא מַכְרִיחָהּ לַעֲבֹר עַל נִדְרָהּ הוּא שֶׁמּוֹעִיל אִם חָשַׁב בְּלִבּוֹ אַף עַל פִּי שֶׁלֹּא הוֹצִיא בִּשְׂפָתָיו, אֲבָל הֲפָרָה שֶׁאֵינוֹ מַכְרִיחָהּ לַעֲבֹר עַל הַנֶּדֶר צָרִיךְ לְהוֹצִיא בִּשְׂפָתָיו וְלֹא סַגִּי אִם הֵפֵר בְּלִבּוֹ: 

^ פרק יא

~ פרק יא - משנה א
<B>אֵלּוּ נְדָרִים.</B> בַּגְּמָרָא מְפָרֵשׁ דִּנְדָרִים וּשְׁבוּעוֹת קָתָנֵי, דְּבִלְשׁוֹן חֲכָמִים שְׁבוּעוֹת בִּכְלַל נְדָרִים הֵם: <B>אִם אֶרְחָץ וְאִם לֹא אֶרְחָץ.</B> הָכִי קָאָמַר, הֲנָאַת רְחִיצָה אֲסוּרָה עָלַי לְעוֹלָם אִם אֶרְחַץ הַיּוֹם, הֲרֵי נֶדֶר. אִם לֹא אֶרְחַץ, שְׁבוּעָה שֶׁלֹּא אֶרְחַץ, הֲרֵי שְׁבוּעָה. וְכֵן אִם אֶתְקַשֵּׁט, הֲנָאַת קִשּׁוּט אֲסוּרָה עָלַי לְעוֹלָם אִם אֶתְקַשֵּׁט הַיּוֹם, אִם לֹא אֶתְקַשֵּׁט, שְׁבוּעָה שֶׁלֹּא אֶתְקַשֵּׁט: <B>אָמַר רַבִּי יוֹסֵי אֵין אֵלּוּ נִדְרֵי עִנּוּי נֶָפֶשׁ.</B> אַנֶּדֶר בִּלְבַד פָּלֵיג רַבִּי יוֹסֵי עַל תַּנָּא קַמָּא, וְאָמַר דַּהֲנָאַת רְחִיצָה אֲסוּרָה עָלַי לְעוֹלָם אִם אֶרְחַץ הַיּוֹם, אֵין זֶה נֶדֶר שֶׁל עִנּוּי נֶפֶשׁ, שֶׁהֲרֵי אֶפְשָׁר לָהּ שֶׁלֹּא תִּרְחַץ הַיּוֹם וְלֹא תִהְיֶה הֲנָאַת רְחִיצָה אֲסוּרָה עָלֶיהָ לְעוֹלָם, וּמְנִיעַת יוֹם אֶחָד מֵרְחִיצָה אֵינוֹ עִנּוּי נֶפֶשׁ, דְּנִוּוּל שֶׁל יוֹם אֶחָד לֹא הָוֵי נִוּוּל. וְאֵין הֲלָכָה כְּרַבִּי יוֹסֵי. וּבֵין הָאָב וּבֵין הַבַּעַל נִדְרֵי עִנּוּי נֶפֶשׁ הוּא דִּמְפֵרִין, דִּכְתִיב (בְּמִדְבָּר ל) בֵּין אִישׁ לְאִשְׁתּוֹ בֵּין אָב לְבִתּוֹ, מַקִּישׁ אָב לַבַּעַל, מַה בַּעַל אֵינוֹ מֵפֵר אֶלָּא נִדְרֵי עִנּוּי נֶפֶשׁ {ה}, אַף אָב אֵינוֹ מֵפֵר אֶלָּא נִדְרֵי עִנּוּי נֶפֶשׁ. וְרַמְבַּ"ם פָּסַק שֶׁהָאָב מֵפֵר כָּל נְדָרִים וּשְׁבוּעוֹת, אֲפִלּוּ אוֹתָן שֶׁאֵינָן שֶׁל עִנּוּי נֶפֶשׁ, שֶׁנֶּאֱמַר (שָׁם) כָּל נְדָרֶיהָ וֶאֱסָרֶיהָ {ו}: 

~ פרק יא - משנה ב
<B>אִם לֹא הָיְתָה פַרְנָסָתוֹ אֶלָּא מִמֶּנּוּ.</B> שֶׁהוּא מַאֲמִינוֹ עַד שֶׁיַּרְוִיחַ וְיִפְרַע לוֹ {ח}: <B>הֲרֵי זֶה יָפֵר דִּבְרֵי רַבִּי יוֹסֵי.</B> רַבִּי יוֹסֵי לְטַעֲמֵיהּ דִּסְבִירָא לֵיהּ שֶׁאֵין הַבַּעַל מֵפֵר כָּל נֶדֶר שֶׁיֵּשׁ בּוֹ עִנּוּי נֶפֶשׁ, שֶׁהוּא מְחַלֵּק בֵּין עִנּוּי מְרֻבֶּה לְעִנּוּי מֻעָט וּבֵין עִנּוּי שֶׁל זְמַן מְרֻבֶּה לִזְמַן מֻעָט, וְכָל מַתְנִיתִין דְּהַאי פִּרְקָא אַזְלָא כְּוָתֵיהּ {ט}, וְאֵינָהּ הֲלָכָה. אֶלָּא הַבַּעַל מֵפֵר כָּל נֶדֶר שֶׁיֵּשׁ בּוֹ עִנּוּי נֶפֶשׁ, בֵּין שֶׁל יוֹם אֶחָד וַאֲפִלּוּ שָׁעָה אַחַת {י}, בֵּין שֶׁל זְמַן מְרֻבֶּה, בֵּין עִנּוּי גָּדוֹל בֵּין עִנּוּי קָטָן. וְכֵן מֵפֵר נְדָרִים וּשְׁבוּעוֹת בְּדָבָר שֶׁבֵּינוֹ לְבֵינָהּ אַף עַל פִּי שֶׁאֵין בָּהֶם עִנּוּי נֶפֶשׁ, כְּגוֹן אִם נִשְׁבְּעָה אוֹ נָדְרָה שֶׁלֹּא תִּכְחֹל אוֹ שֶׁלֹּא תִּתְקַּשֵּׁט {יא}. וְכֵן אִם נָדְרָה שֶׁלֹּא תֹּאכַל מִפֵּרוֹת מְדִינָה זוֹ, הַבַּעַל מֵפֵר, שֶׁטֹּרַח הוּא לוֹ לְהָבִיא לָהּ פֵּרוֹת מִמְּדִינָה אַחֶרֶת, וְהָוֵי דְּבָרִים שֶׁבֵּינוֹ לְבֵינָהּ. וּמַה בֵּין נְדָרִים וּשְׁבוּעוֹת שֶׁבֵּינוֹ לְבֵינָהּ לִנְדָרִים וּשְׁבוּעוֹת שֶׁיֵּשׁ בָּהֶן עִנּוּי נֶפֶשׁ, נְדָרִים וּשְׁבוּעוֹת שֶׁיֵּשׁ בָּהֶם עִנּוּי נֶפֶשׁ מֵפֵר לְעַצְמוֹ וְלַאֲחֵרִים, כְּגוֹן אִם נָדְרָה שֶׁלֹּא תֹאכַל בָּשָׂר וְלֹא תִשְׁתֶּה יַיִן, מֵפֵר לָהּ וְהִיא מֻתֶּרֶת לֶאֱכֹל וְלִשְׁתּוֹת וַאֲפִלּוּ לְאַחַר שֶׁתִּתְאַלְמֵן אוֹ תִתְגָּרֵשׁ וְתִנָּשֵׂא לְאַחֵר. וּנְדָרִים וּשְׁבוּעוֹת שֶׁבֵּינוֹ לְבֵינָהּ, כְּגוֹן אִם אָסְרָה עָלֶיהָ תַּשְׁמִישׁ שֶׁל כָּל אָדָם לְעוֹלָם אוֹ שֶׁלֹּא תִכְחֹל וְתִתְקַשֵּׁט לְעוֹלָם, מֵפֵר חֶלְקוֹ, וּתְהֵא מְשַׁמַּשְׁתּוֹ וְכוֹחֶלֶת וּמִתְקַשֶּׁטֶת כָּל זְמַן שֶׁהִיא תַּחְתָּיו, וּכְשֶׁתִּתְאַלְמֵן אוֹ תִתְגָּרֵשׁ תִּהְיֶה אֲסוּרָה בְּתַשְׁמִישׁ כָּל אָדָם וְלִכְחֹל וּלְהִתְקַשֵּׁט. וְכֵן כָּל כַּיּוֹצֵא בָּזֶה: 

~ פרק יא - משנה ג
<B>קוֹנָם שֶׁאֵינִי נֶהֱנֵית לַבְּרִיּוֹת אֵינוֹ יָכוֹל לְהָפֵר.</B> שֶׁאֵין זֶה מִנִּדְרֵי עִנּוּי נֶפֶשׁ, שֶׁהֲרֵי יְכוֹלָה לְהִתְפַּרְנֵס מִשֶּׁל בַּעַל {יג}, דְּבַעַל לָאו בִּכְלַל בְּרִיּוֹת הוּא. וְהָא מַתְנִיתִין נַמִּי רַבִּי יוֹסֵי הִיא, וְאֵין כֵּן הֲלָכָה כִּדְפָרִישְׁנָא לְעֵיל. וְלֹא מִבָּעְיָא אִי אָמְרָה קוֹנָם שֶׁאֵינִי נֶהֱנֵית לַבְּרִיּוֹת שֶׁאָסְרָה הֲנָאַת כָּל הַבְּרִיּוֹת עָלֶיהָ, שֶׁהוּא מֵפֵר מִשּׁוּם נִדְרֵי עִנּוּי נֶפֶשׁ אַלִּיבָּא דַחֲכָמִים, אֶלָּא אֲפִלּוּ אָמְרָה קוֹנָם שֶׁאֵינִי נֶהֱנֵית לִפְלוֹנִי, שֶׁלֹּא אָסְרָה עָלֶיהָ אֶלָּא הֲנָאַת אוֹתוֹ פְּלוֹנִי בִּלְבַד, הַבַּעַל מֵפֵר מִשּׁוּם דְּבָרִים שֶׁבֵּינוֹ לְבֵינָהּ, שֶׁטֹּרַח הוּא לוֹ כְּשֶׁלֹּא תֵהָנֶה מֵאוֹתוֹ פְּלוֹנִי, וְהַתּוֹרָה אָמְרָה בֵּין אִישׁ לְאִשְׁתּוֹ, כָּל דָּבָר שֶׁבֵּין אִישׁ לְאִשְׁתּוֹ הַבַּעַל מֵפֵר: <B>וִיכוֹלָה לֵהָנוֹת בְּלֶקֶט שִׁכְחָה וּפֵאָה.</B> הָכִי קָאָמַר, וְעוֹד טַעְמָא אַחֲרִינָא שֶׁקּוֹנָם שֶׁאֵינִי נֶהֱנֵית לַבְּרִיּוֹת אֵין הַבַּעַל מֵפֵר, שֶׁהֲרֵי יְכוֹלָה לֵהָנוֹת מִלֶּקֶט שִׁכְחָה וּפֵאָה, שֶׁאֵינָהּ נֶהֱנֵית מִן הַבְּרִיּוֹת, דְּמַתְּנוֹת עֲנִיִּים נִינְהוּ, וְנִמְצָא שֶׁאֵין כָּאן עִנּוּי נֶפֶשׁ {טו}: <B>קוֹנָם כֹּהֲנִים וּלְוִיִּם נֶהֱנִים לִי.</B> כִּי הֵיכִי דְּקוֹנָם שֶׁאֵינִי נֶהֱנֵית לַבְּרִיּוֹת מֻתֶּרֶת בְּמַתְּנוֹת עֲנִיִּים, הָכִי נַמִּי הַמַּדִּיר כֹּהֲנִים וּלְוִיִּים מִנְּכָסָיו מֻתָּרִים בְּמַתְּנוֹת כְּהֻנָּה וּלְוִיָּה: 

~ פרק יא - משנה ד
<B>קוֹנָם שֶׁאֵינִי עוֹשָׂה עַל פִּי אַבָּא.</B> הֶקְדֵּשׁ יְהֵא כָּל מַה שֶּׁאֲנִי עוֹשָׂה מִלָּבֹא עַל פִּי אַבָּא, כְּלוֹמַר, שֶׁלֹּא יוּכַל אַבָּא לֵהָנוֹת מִמַּעֲשֵׂה יָדַי: <B>אֵינוֹ יָכוֹל לְהָפֵר.</B> שֶׁאֵין זֶה דְּבָרִים שֶׁבֵּינוֹ לְבֵינָהּ. וּבְהָא מוֹדוּ כֻלֵּי עָלְמָא שֶׁאוֹסֶרֶת הֲנָאָתָהּ עַל פְּלוֹנִי אֵין הַבַּעַל מֵפֵר. וְכֵן הֲלָכָה: <B>עַל פִּיךָ אֵינוֹ צָרִיךְ לְהָפֵר.</B> מִשּׁוּם דִּמְשַׁעְבְּדָא לֵיהּ {יט}. וְאַף עַל גַּב דְּהֶקְדֵּשׁ מוֹצִיא מִידֵי שִׁעְבּוּד {כ}, אַלְּמוּהָּ רַבָּנָן לְשִׁעְבּוּדָא דְּבַעַל שֶׁאֵין הַקּוֹנָם מַפְקִיעַ שִׁעְבּוּדוֹ: <B>יָפֵר שֶׁמָּא תַעְדִּיף עָלָיו יוֹתֵר מִן הָרָאוּי לוֹ.</B> וְהַהֶקְדֵּשׁ חָל עַל הַחֵלֶק הָעוֹדֵף שֶׁאֵינוֹ תַּחַת שִׁעְבּוּדוֹ, לְפִיכָךְ צָרִיךְ לְהָפֵר, וְהַהֲפָרָה מוֹעֶלֶת בּוֹ מִשּׁוּם דַּהֲוֵי דְּבָרִים שֶׁבֵּינוֹ לְבֵינָהּ, שֶׁאִי אֶפְשָׁר שֶׁלֹּא יִתְעָרֵב אוֹתוֹ הָעֹדֶף בְּשֶׁל בַּעֲלָהּ: <B>רַבִּי יוֹחָנָן בֶּן נוּרִי אָמַר יָפֵר שֶׁמָּא יְגָרְשֶׁנָּה.</B> וְעִקַּר מַעֲשֵׂה יָדֶיהָ צָרִיךְ הֲפָרָה, שֶׁמָּא יְגָרְשֶׁנָּה וְיִפָּקַע שִׁעְבּוּדֵיהּ דְּבַעַל וְאָז יָחוּל הַנֶּדֶר וּתְהֵא אֲסוּרָה לַחֲזֹר לוֹ {כב}. וַהֲלָכָה כְּרַבִּי יוֹחָנָן בֶּן נוּרִי, וּבְאוֹמֶרֶת יְקֻדְּשׁוּ יָדַי לְעוֹשֵׂיהֶם {כג}, דְּיָדַיִם אִיתַנְהוּ בָּעוֹלָם וְחָל עֲלֵיהֶם הֶקְדֵּשׁ: 

~ פרק יא - משנה ה
<B>הֲרֵי זֶה יַחֲזֹר וְיָפֵר.</B> דַּהֲפָרָה בְּטָעוּת לֹא הַוְיָא הֲפָרָה עַד שֶׁיְּכַוֵּן לָאִשָּׁה שֶׁנָּדְרָה, דִּכְתִיב (בְּמִדְבָּר ל) לֹא הֵנִיא אוֹתָהּ, עַד שֶׁתִּהְיֶה הַהֲפָרָה לְעַצְמָהּ שֶׁל הַנּוֹדֶרֶת. וְגַם שֶׁיְּכַוֵּן לַנֶּדֶר שֶׁנָּדְרָה, דִּכְתִיב (שָׁם) וְשָׁמַע אָבִיהָ אֶת נִדְרָהּ, עַד שֶׁיֵּדַע אֵיזֶה נֶדֶר נָדְרָה {כה}: 

~ פרק יא - משנה ו
<B>קִיֵּם לַתְּאֵנִים כֻּלּוֹ קַיָּם כוּ'.</B> וְטַעְמָא, דִּכְתִיב (שָׁם) אִישָׁהּ יְקִימֶנּוּ, יָקִים מִמֶּנּוּ, כְּשֶׁקִּיֵּם מִקְצָתוֹ קִיֵּם כֻּלּוֹ. אֲבָל יְפֵרֶנּוּ, דְּלֵיכָּא לְמִדְרַשׁ הָכִי, אֵינוֹ מוּפָר עַד שֶׁיָּפֵר כֻּלּוֹ {כז}. וְאֵלּוּ דִבְרֵי יָחִיד וְאֵינָהּ הֲלָכָה, אֶלָּא הֲלָכָה כַּחֲכָמִים שֶׁאוֹמְרִים מַקִּישׁ הֲקָמָה לַהֲפָרָה {כח}, מַה הֲפָרָה מַה שֶּׁהֵפֵר הֵפֵר וּמַה שֶּׁלֹּא הֵפֵר לֹא הֵפֵר, דְּהָא לֵיכָּא לְמִדְרַשׁ מִיְּפֵרֶנּוּ הֲפָרָה בְּמִקְצָת, אַף הֲקָמָה מַה שֶּׁקִּיֵּם קִיֵּם וּמַה שֶּׁלֹּא קִיֵּם לֹא קִיֵּם, דְּמִיְּקִימֶנּוּ נַמִּי לֹא דָרְשִׁינַן הֲקָמָה בְּמִקְצָת, אֶלָּא אוֹרְחֵיהּ דִּקְרָא לְמִכְתַּב הָכִי. וְאַף עַל גַּב דִּבְהַתָּרַת חָכָם אָמְרִינַן נֶדֶר שֶׁהֻתַּר מִקְצָתוֹ הֻתַּר כֻּלּוֹ {כט}, בַּהֲפָרַת הַבַּעַל וְהָאָב אֵינוֹ כֵן: 

~ פרק יא - משנה ז
<B>אֵינִי יוֹדֵעַ שֶׁיֵּשׁ מְפֵרִין.</B> שֶׁיֵּשׁ לִי רְשׁוּת לְהָפֵר: <B>יָפֵר.</B> בַּיּוֹם שֶׁנּוֹדַע לוֹ שֶׁיֵּשׁ לוֹ רְשׁוּת לְהָפֵר, שֶׁהוּא עָלָיו כְּיוֹם שָׁמְעוֹ: <B>אֵינִי יוֹדֵעַ שֶׁזֶּה נֶדֶר.</B> וְצָרִיךְ הֲפָרָה: <B>רַבִּי מֵאִיר אוֹמֵר לֹא יָפֵר.</B> דְּכֵיוָן שֶׁיּוֹדֵעַ שֶׁיֵּשׁ בְּיָדוֹ לְהָפֵר, אַף עַל פִּי שֶׁלֹּא יָדַע שֶׁהוּא נֶדֶר, מִכָּל מָקוֹם הָיָה לוֹ לְהָפֵר. וְאֵין הֲלָכָה כְּרַבִּי מֵאִיר: 

~ פרק יא - משנה ח
<B>וּבִלְבַד שֶׁלֹּא יְהֵא לְבַעְלֵךְ רְשׁוּת בָּהֶם.</B> וּתְנָאוֹ קַיָּם, וְלֹא קָנָה הַבַּעַל. וְאַף עַל גַּב דִּבְמַתָּנָה זוֹ מַצִּילוֹ מִן הַטֹּרַח, שֶׁהֲרֵי אִשְׁתּוֹ נִזּוֹנֶת מִן הַמָּעוֹת הַלָּלוּ, וּמְזוֹנוֹתֶיהָ הָיוּ עָלָיו, אַצּוֹלֵי מִטִּרְחָא אֵינָהּ חֲשׁוּבָה הֲנָאָה: 

~ פרק יא - משנה ט
<B>וְנֵדֶר אַלְמָנָה וּגְרוּשָׁה כוּ'.</B> לְגוּפֵיהּ לֹא צְרִיךְ קְרָא, דְּכֵיוָן דְּאֵין לָהּ בַּעַל מִי יָפֵר, אֶלָּא כְּשֶׁנָּדְרָה כְּשֶׁהִיא אַלְמָנָה לִזְמַן, וְלֹא הִגִּיעַ זְמַן הַנֶּדֶר עַד שֶׁנִּשֵּׂאת: <B>אֵינוֹ יָכוֹל לְהָפֵר.</B> אַף עַל פִּי שֶׁהַנֶּדֶר חָל כְּשֶׁהִיא תַחְתָּיו, דְּבָתַר שְׁעַת הַנֶּדֶר אָזְלִינַן: <B>נָדְרָה בוֹ בַיּוֹם, גֵּרְשָׁהּ בּוֹ בַיּוֹם, וְהֶחְזִירָהּ בּוֹ בַיּוֹם.</B> וְאַחַר כָּךְ שָׁמַע אֶת נִדְרָהּ: <B>אֵינוֹ יָכוֹל לְהָפֵר.</B> כֵּיוָן שֶׁיָּצָאת לִרְשׁוּת עַצְמָהּ בֵּין נֶדֶר לַהֲפָרָה. דְּאֵין הַבַּעַל מֵפֵר בְּקוֹדְמִין {לה}: 

~ פרק יא - משנה י
<B>תֵּשַׁע נְעָרוֹת נִדְרֵיהֶן קַיָּמִים.</B> נְעָרוֹת לָאו דַּוְקָא {לז}: <B>בּוֹגֶרֶת וְהִיא יְתוֹמָה.</B> שֶׁנִּשֵּׂאת וּמֵת בַּעֲלָהּ כְּשֶׁהִיא נַעֲרָה, וְהִיא יְתוֹמָה בְּחַיֵּי הָאָב, שֶׁאַחַר שֶׁנִּשֵּׂאת אֵין לְאָבִיהָ רְשׁוּת בָּהּ, וּבָגְרָה אַחַר כָּךְ וְנָדְרָה, נִדְרָהּ קַיָּם, שֶׁאֵין הָאָב יָכוֹל לְהָפֵר, שֶׁהֲרֵי הִיא בּוֹגֶרֶת, וְעוֹד שֶׁהִיא יְתוֹמָה בְּחַיֵּי הָאָב: <B>נַעֲרָה וּבָגְרָה וְהִיא יְתוֹמָה.</B> שֶׁנִּשֵּׂאת וּמֵת בַּעֲלָהּ. שֶׁנָּדְרָה כְּשֶׁהִיא נַעֲרָה וּבָגְרָה לְאַחַר מִכָּאן, וְהִיא יְתוֹמָה בְּחַיֵּי הָאָב כִּדְפָרִישְׁנָא: <B>נַעֲרָה.</B> בְּשָׁעָה שֶׁנָּדְרָה, שֶׁלֹּא בָּגְרָה עֲדַיִן, וְהִיא יְתוֹמָה בְּחַיֵּי הָאָב. וְהָנָךְ תְּלָתָא, יְתוֹמָה בְּחַיֵּי אָב כָּיְלָא לְהוּ: <B>בּוֹגֶרֶת וּמֵת אָבִיהָ.</B> שֶׁבְּשָׁעָה שֶׁנָּדְרָה הָיְתָה בּוֹגֶרֶת וּמֵת אָבִיהָ, דְּהַיְנוּ יְתוֹמָה מַמָּשׁ: <B>נַעֲרָה וּבוֹגֶרֶת וְכוּ'.</B> וְהָנָךְ תְּלָתָא נַמִּי, מֵת אָבִיהָ כָּיֵל לְהוּ: <B>נַעֲרָה שֶׁמֵּת אָבִיהָ וּמִשֶּׁמֵּת אָבִיהָ בָּגָרָה כוּ'.</B> הָנָךְ תְּלָתָא דְּקָתָנֵי, בּוֹגֶרֶת כָּיְלָא לְהוּ. וּבַגְּמָרָא אָמְרִינַן, דַּחֲכָמִים לֹא שָׁנוּ אֶלָּא שָׁלֹשׁ נְעָרוֹת, בּוֹגֶרֶת וִיתוֹמָה וִיתוֹמָה בְּחַיֵּי הָאָב {לח}: <B>רַבִּי יְהוּדָה אוֹמֵר כוּ'.</B> דְּכֵיוָן שֶׁנִּכְנְסָה לַחֻפָּה יָצָאתָה מֵרְשׁוּת אָבִיהָ בְּהַנְהוּ נִשּׂוּאִים: 

~ פרק יא - משנה יא
<B>קוֹנָם שֶׁאֵינִי נֶהֱנֵית לְאַבָּא וּלְאָבִיךָ כוּ' הֲרֵי זֶה יָפֵר.</B> דְּכֵיוָן דְּנֶאֶסְרָה בַּהֲנָאַת אָבִיהָ וְאָבִיו עַל יְדֵי שֶׁהִיא עוֹשָׂה לְבַעֲלָהּ, גְּנַאי הוּא לַבַּעַל {מ} וְהָוֵי דְּבָרִים שֶׁבֵּינוֹ לְבֵינָהּ: 

~ פרק יא - משנה יב
<B>הָאוֹמֶרֶת טְמֵאָה אֲנִי לָךְ.</B> בְּאֵשֶׁת כֹּהֵן מַיְרֵי, דְּנֶאֶסְרָה לְבַעֲלָהּ בְּאֹנֶס וְלֹא הִפְסִידָה כְּתֻבָּתָהּ {מא}. וְהֶאֱמִינוּהָ חֲכָמִים לֶאֱסֹר עַצְמָהּ עַל בַּעֲלָהּ. וְכֵיוָן דְּיוֹצֵאת בְּגֵט נוֹטֶלֶת כְּתֻבָּתָהּ, דְּמִסֵּפֶר כְּתֻבָּתָהּ נִלְמֹד, לִכְשֶׁתִּנָּשְׂאִי לְאַחֵר תִּטְּלִי מַה שֶּׁכָּתוּב לִיכִי: <B>הַשָּׁמַיִם בֵּינִי וּבֵינֶךָ.</B> מְפָרֵשׁ בַּגְּמָרָא, דְּאֵינוֹ יוֹרֶה כַּחֵץ, כְּלוֹמַר דְּבָרִים דְּקָמֵי שְׁמַיָּא גַּלְיָא וְאֵינָהּ יְכוֹלָה לְבָרֵר. וּמַיְרֵי בְּבָאָה מֵחֲמַת טַעֲנָה, דְּאָמְרָה בָּעִינָא חוּטְרָא לְיָדָא וּמָרָא לִקְבוּרָה {מב}, דְּאִי לָאו הָכִי, אָמְרִינַן לַהּ זִילִי, לֹא מִפַּקְדַת אַפְּרִיָּה וּרְבִיָּה: <B>נְטוּלָה אֲנִי מִן הַיְּהוּדִים.</B> שֶׁאָסְרָה תַשְׁמִישׁ שֶׁל כָּל יִשְׂרָאֵל עָלֶיהָ {מג}. וְאַף עַל גַּב דְּאָמְרִינַן בְּפֶרֶק הַמַּדִּיר הֵיכָא דְּנָדְרָה אִיהִי דְיוֹצְאָה בְּלֹא כְתֻבָּה, דְּהִיא נָתְנָה אֶצְבַּע בֵּין שִׁנֶּיהָ, רַשִׁ"י פֵּרֵשׁ בִּיבָמוֹת [דַּף קיב] כֵּיוָן שֶׁאָסְרָה הֲנָאַת תַּשְׁמִישׁ שֶׁל כָּל יִשְׂרָאֵל עָלֶיהָ וַדַּאי אֲנוּסָה הִיא כִּי קָשֶׁה תַּשְׁמִישׁ לָהּ, וְסָבְרָה מִשְׁנָה רִאשׁוֹנָה דַּאֲפִלּוּ דְבָרִים שֶׁבֵּינוֹ לְבֵינָהּ לֹא הָוֵי, דְּאֶפְשָׁר שֶׁיְּגָרְשֶׁנָּה: <B>חָזְרוּ לוֹמַר כוּ'.</B> נִתְקַלְקְלוּ הַדּוֹרוֹת וְחָשְׁשׁוּ שֶׁהִיא מְשַׁקֶּרֶת לְהַפְקִיעַ עַצְמָהּ מִתַּחַת בַּעֲלָהּ: <B>תָּבִיא רְאָיָה לִדְבָרֶיהָ.</B> וְלֹא מְהֵימְנִינַן לָהּ בְּלִי רְאָיָה: <B>יַעֲשׂוּ דֶרֶךְ בַּקָּשָׁה.</B> יְבַקְשׁוּ מִמֶּנָּה שֶׁלֹּא תְדַבֵּר עוֹד בּוֹ. וּבַירוּשַׁלְמִי מְפָרֵשׁ יַעֲשׂוּ סְעוּדָה וִיפַיֵּס: <B>יָפֵר חֶלְקוֹ וּתְהֵא מְשַׁמַּשְׁתּוֹ.</B> דַּהֲוֵי דְבָרִים שֶׁבֵּינוֹ לְבֵינָהּ, וּמֵפֵר לְעַצְמוֹ: 

