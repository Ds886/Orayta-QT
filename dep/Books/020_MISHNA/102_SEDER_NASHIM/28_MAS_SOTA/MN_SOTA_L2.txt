&UniqueId=1163&LastLevelIndex=2&TextSource=ר' פנחס ראובן שליט''א&CosmeticsType==911&ForcedBookName=רע''ב&GroupId=mishna_sota&PutNewLinesAsIs=1&SearchInTitles=0
// C:\Dev\BhOCR\Runtime files 2\Projects\MN_SOTA Layer 2 - 25 pages

// ב. ב: ג. ג: ד. ד: ה. ה: ו. ו: ז. ז: ח. ח: ט. ט: י. י: יא. יא: יב.
// יב: יג. יג: יד.

$ משנה - סוטה - רע''ב

^ פרק א

~ פרק א - משנה א
<b>הַמְּקַנֵּא לְאִשְׁתּוֹ.</b> אַף עַל גַּב דְּהַמְּקַנֵּא מַשְׁמַע דִּיעֲבַד אִין לְכַתְּחִלָּה לֹא {א}, הַהֲלָכָה הִיא שֶׁחַיָּב אָדָם לְקַנְאוֹת לְאִשְׁתּוֹ אִם הִיא צְרִיכָה לְכָךְ. וּלְקַמָּן מְפָרֵשׁ כֵּיצַד מְקַנֵּא: <B>מְקַנֵּא לָהּ עַל פִּי שְׁנַיִם.</B> אִם בָּא לְהַשְׁקוֹתָהּ מֵי הַמָּרִים, צָרִיךְ לְהָבִיא שְׁנֵי עֵדִים וְלוֹמַר לָהּ בִּפְנֵיהֶם אַל תִּסָּתְרִי עִם אִישׁ פְּלוֹנִי. וְאִם לֹא קִנֵּא לָהּ בִּפְנֵי שְׁנַיִם, אֵינָהּ נֶאֱסֶרֶת עָלָיו בִּסְתִירָה זוֹ וְאֵינוֹ מַשְׁקֶה אוֹתָהּ: <B>עַל פִּי עֵד אֶחָד אוֹ עַל פִּי עַצְמוֹ.</B> אֲפִלּוּ אֵין עֵדִים שֶׁנִּסְתְּרָה אֶלָּא עֵד אֶחָד, אוֹ הוּא עַצְמוֹ אוֹמֵר רְאִיתִיהָ שֶׁנִּסְתְּרָה אַחַר שֶׁקִּנֵּאתִי לָהּ, נֶאֶסְרָה בִּסְתִירָה זוֹ עַד שֶׁתִּשְׁתֶּה, שֶׁסְּתִירָתָהּ אוֹסַרְתָּהּ עָלָיו מִסָּפֵק {ג}: <B>רַבִּי יְהוֹשֻׁעַ אוֹמֵר כוּ'.</B> צָרִיךְ שְׁנֵי עֵדִים אַף לִסְתִירָה. וַהֲלָכָה כְּרַבִּי יְהוֹשֻׁעַ. וְאַף עַל פִּי כֵן אָמְרִינַן בַּגְּמָרָא דְּבַזְּמַן הַזֶּה לֹא לֵימָא אֱינִישׁ לְבֵיתֵיהּ אֲפִלּוּ בֵּינוֹ לְבֵינָהּ אַל תִּסָּתְרִי עִם אִישׁ פְּלוֹנִי, שֶׁיֵּשׁ לָחוּשׁ לְדִבְרֵי רַבִּי יוֹסֵי בְּרַבִּי יְהוּדָה דְּאָמַר מְקַנֵּא אָדָם לְאִשְׁתּוֹ עַל פִּי עֵד אֶחָד אוֹ עַל פִּי עַצְמוֹ, וְאִם נִסְתְּרָה {ד} אַחַר שֶׁקִּנֵּא לָהּ בֵּינוֹ לְבֵינָהּ, נֶאֶסְרָה עָלָיו אִסּוּר עוֹלָם בַּזְּמַן הַזֶּה שֶׁאֵין שָׁם מֵי הַמָּרִים: 

~ פרק א - משנה ב
כֵּיצַד הוּא מְקַנֵּא לָהּ אָמַר לָהּ בִּפְנֵי שְׁנַיִם אַל תְּדַבְּרִי עִם אִישׁ פְּלוֹנִי כוּ'. בַּגְּמָרָא מְפָרֵשׁ לְמַתְנִיתִין הָכִי, אָמַר לָהּ בִּפְנֵי שְׁנַיִם אַל תְּדַבְּרִי {ה} וְדִבְּרָה, אַל תְּדַבְּרִי וְנִסְתְּרָה, וְלֹא כְּלוּם הוּא וְאֵינָהּ אֲסוּרָה לֹא לְבַעְלָהּ וְלֹא לַתְּרוּמָה. אָמַר לָהּ אַל תִּסָּתְרִי וְדִבְּרָה עִמּוֹ שֶׁלֹּא בַּסֵּתֶר, עֲדַיִן מֻתֶּרֶת לְבַעְלָהּ וּמֻתֶּרֶת לֶאֱכֹל בַּתְּרוּמָה אִם אֵשֶׁת כֹּהֵן הִיא: נִכְנְסָה עִמּוֹ לְבֵית הַסֵּתֶר וְשָׁהֲתָה עִמּוֹ כְדֵי טֻמְאָה אֲסוּרָה לְבֵיתָהּ וַאֲסוּרָה לֶאֱכֹל בַּתְּרוּמָה. וְשִׁעוּר כְּדֵי טֻמְאָה, כְּדֵי לִצְלוֹת {ז} בֵּיצַת תַּרְנְגֹלֶת וּלְגָמְעָהּ: <B>וְאִם מֵת חוֹלֶצֶת וְלֹא מִתְיַבָּמֶת.</B> וְאִם מֵת בַּעְלָהּ קֹדֶם שֶׁיַּשְׁקֶנָּה, חוֹלֶצֶת וְלֹא מִתְיַבֶּמֶת. דִּכְתִיב בְּאִשָּׁה שֶׁמָּצָא בָּהּ עֶרְוַת דָּבָר (דְּבָרִים כד) וְיָצְאָה מִבֵּיתוֹ וְהָלְכָה וְהָיְתָה לְאִישׁ אַחֵר, וְדָרְשִׁינַן לְאִישׁ אַחֵר וְלֹא לַיָּבָם. וְאַף עַל פִּי כֵן אֵינָהּ מֻתֶּרֶת לְזָר בְּלֹא חֲלִיצָה, שֶׁכְּשֵׁם שֶׁאִם הָיָה בַּעְלָהּ חַי לֹא הָיְתָה מֻתֶּרֶת בְּלֹא גֵּט, כָּךְ אֵינָהּ מֻתֶּרֶת מִן הַיָּבָם בְּלֹא חֲלִיצָה: 

~ פרק א - משנה ג
<B>וְאֵלּוּ אֲסוּרוֹת לֶאֱכֹל בַּתְּרוּמָה.</B> לְעוֹלָם. וַאֲפִלּוּ הִיא בַּת כֹּהֵן. וְאִלּוּ שְׁאָר סוֹטוֹת אֵינָן אֲסוּרוֹת אֶלָּא עַד שֶׁיִּשְׁתּוּ וְיִמָּצְאוּ טְהוֹרוֹת: <B>וְשֶׁבָּאוּ עֵדִים שֶׁהִיא טְמֵאָה.</B> וַאֲפִלּוּ לְאַחַר שֶׁשָּׁתְתָה וְלֹא בָּדְקוּהָ הַמַּיִם, אֲסוּרָה אִסּוּר עוֹלָם. לְפִי שֶׁאֵין הַמַּיִם בּוֹדְקִים בְּאִשָּׁה שֶׁיֵּשׁ בָּהּ עֵדִים שֶׁנִּטְמֵאת, שֶׁנֶּאֱמַר (בְּמִדְבָּר ה) וְנִסְתְּרָה וְהִיא נִטְמָאָה וְעֵד אֵין בָּהּ {י}, דְּלֵיכָּא דְּיָדַע בָּהּ הוּא שֶׁהַמַּיִם בּוֹדְקִים, אֲבָל אִיכָּא דְּיָדַע בָּהּ, אֲפִלּוּ הָעֵדִים הֵם בִּמְדִינַת הַיָּם, אֵין הַמַּיִם בּוֹדְקִים: <B>וְשֶׁבַּעְלָהּ בָּא עָלֶיהָ בַדֶּרֶךְ.</B> דְּשׁוּב אֵין הַמַּיִם בּוֹדְקִים אוֹתָהּ, דִּכְתִיב (בְּמִדְבָּר ה) וְנִקָּה הָאִישׁ מֵעָוֹן, בִּזְמַן שֶׁהָאִישׁ מְנֻקֶּה מֵעָוֹן, שֶׁלֹּא בָּא עָלֶיהָ לְאַחַר סְתִירָה, אָז וְהָאִשָּׁה הַהִיא תִּשָּׂא אֶת עֲוֹנָהּ. אֵין הָאִישׁ מְנֻקֶּה מֵעָוֹן, אֵין הַמַּיִם בּוֹדְקִים אֶת אִשְׁתּוֹ: <B>שְׁנֵי תַלְמִידֵי חֲכָמִים.</B> שֶׁיֵּדְעוּ לְהַתְרוֹת בּוֹ: <B>רַבִּי יְהוּדָה אוֹמֵר בַּעְלָהּ נֶאֱמָן עָלֶיהָ.</B> אִם הַבַּעַל נֶאֱמָן עַל אִשְׁתּוֹ בְּאִסּוּר חָמוּר שֶׁל נִדָּה, לֹא יְהֵא נֶאֱמָן בְּאִסּוּר קַל שֶׁל לָאו גְּרֵידָא. וְטַעֲמַיְהוּ דְּרַבָּנָן, מִתּוֹךְ שֶׁאִסּוּר קַל הוּא, תַּקִּיף עֲלֵיהּ יִצְרֵיהּ {יא}. וְאֵין הֲלָכָה כְּרַבִּי יְהוּדָה: 

~ פרק א - משנה ד
<B>הָיוּ מַעֲלִין אוֹתָהּ לְבֵית דִּין הַגָּדוֹל.</B> דִּכְתִיב בְּסוֹטָה (שָׁם) וְעָשָׂה לָהּ הַכֹּהֵן אֶת כָּל הַתּוֹרָה הַזֹּאת, וּכְתִיב הָתָם (דְּבָרִים יז) עַל פִּי הַתּוֹרָה אֲשֶׁר יוֹרוּךָ, מַה לְּהַלָּן בְּבֵית דִּין הַגָּדוֹל אַף כָּאן בְּבֵית דִּין הַגָּדוֹל: <B>וּמְאַיְּמִין עָלֶיהָ.</B> כְּדֵי שֶׁתּוֹדֶה: <B>הַרְבֵּה יַלְדוּת עוֹשָׂה.</B> וְגוֹרֵם לְיַלְדָּה שֶׁתָּבֹא לִידֵי קִלְקוּל: <B>דְּבָרִים שֶׁאֵינָן כְּדַאי לְשׁוֹמְעָן.</B> שֶׁאֵינָהּ רְאוּיָה לִשְׁמֹעַ אוֹתָן הַדְּבָרִים שֶׁאוֹמְרִים לְפָנֶיהָ מִמַּעֲשֵׂיהֶן שֶׁל צַדִּיקִים, כְּגוֹן יְהוּדָה הוֹדָה וְלֹא בּוֹשׁ בְּמַעֲשֵׂה תָּמָר, רְאוּבֵן הוֹדָה וְלֹא בּוֹשׁ בְּמַעֲשֵׂה בִּלְהָה {יג}: 

~ פרק א - משנה ה
<B>שׁוֹבֶרֶת כְּתֻבָּתָהּ.</B> כּוֹתֶבֶת שׁוֹבֵר עַל כְּתֻבָּתָהּ, זָנִיתִי וְאִבַּדְתִּי כְּתֻבָּתִי, כְּדֵי שֶׁלֹּא תוּכַל לַחְזֹר וְלִתְבֹּעַ כְּתֻבָּתָהּ מִמֶּנּוּ. וּבְמָקוֹם שֶׁאֵין כּוֹתְבִין כְּתֻבָּה אֶלָּא סוֹמְכִין עַל תְּנַאי בֵּית דִּין הוּא שֶׁכּוֹתֶבֶת שׁוֹבֵר, אֲבָל בְּמָקוֹם שֶׁכּוֹתְבִים כְּתֻבָּה, מְקָרַעַת כְּתֻבָּתָהּ וְאֵינָהּ כּוֹתֶבֶת שׁוֹבֵר: <B>מַעֲלִין אוֹתָהּ לְשַׁעַר הַמִּזְרָח.</B> מַעֲלִין וּמוֹרִידִין אוֹתָהּ {יז} כְּדֵי לְיַגְּעָהּ, אוּלַי תִטָּרֵף דַּעְתָּהּ וְתוֹדֶה: <B>שֶׁעַל פֶּתַח שַׁעַר נִקָּנוֹר.</B> אָדָם שֶׁשְּׁמוֹ נִקָּנוֹר שֶׁהֵבִיא דְּלָתוֹת לְאוֹתוֹ פֶּתַח מֵאֶלֶכְּסַנְדְרִיָּא שֶׁל מִצְרַיִם וְנַעֲשׂוּ לוֹ נִסִּים וְנִקְרָא שַׁעַר נִקָּנוֹר עַל שְׁמוֹ כִּדְאָמְרִינַן בְּיוֹמָא [דַּף לח]: <B>שֶׁשָּׁם מַשְׁקִין אֶת הַסּוֹטוֹת.</B> דְּבָעִינַן לִפְנֵי ה': <B>וּמְטַהֲרִין אֶת הַיּוֹלְדוֹת.</B> כְּדֵי שֶׁיַּעַמְדוּ עַל גַּבֵּי קָרְבָּנָן {יט}. וְהוּא הַדִּין זָבִין וְזָבוֹת הַטְּעוּנִים קָרְבָּן: <B>וּמְטַהֲרִין אֶת הַמְּצֹרָעִים.</B> כְּדִכְתִיב (וַיִּקְרָא יד) וְהֶעֱמִיד הַכֹּהֵן הַמְטַהֵר וְכוּ' לִפְנֵי ה': <B>אוֹחֵז בִּבְגָדֶיהָ.</B> בְּבֵית הַצַּוָּאר שֶׁלָּהֶן: <B>אִם נִקְרְעוּ.</B> אֵינוֹ חוֹשֵׁשׁ, וְאִם נִפְרְמוּ אֵינוֹ חוֹשֵׁשׁ. פְּרִימָה גְּדוֹלָה מִקְּרִיעָה, שֶׁנִּקְרַע לִקְרָעִים הַרְבֵּה. לָשׁוֹן אַחֵר, פְּרִימָה מִן הַצְּדָדִין קְרִיעָה בָּאֹרֶךְ: <B>עַד שֶׁמְּגַלֶּה אֶת לִבָּהּ.</B> דִּכְתִיב (בְּמִדְבָּר ה) וּפָרַע אֶת רֹאשׁ הָאִשָּׁה, אֵין לִי אֶלָּא רֹאשָׁהּ, גּוּפָה מִנַּיִן, תַּלְמוּד לוֹמַר הָאִשָּׁה, אִם כֵּן מַה תַּלְמוּד לוֹמַר אֶת רֹאשׁ, מְלַמֵּד שֶׁסּוֹתֵר אֶת שְׂעָרָהּ: <B>רַבִּי יְהוּדָה אוֹמֵר כוּ'.</B> שֶׁמָּא תֵּצֵא זַכָּאָה וְיִתְגָּרוּ בָּהּ פִּרְחֵי כְהֻנָּה {כא} שֶּׁרָאוּ לִבָּהּ נָאֶה וְשַׂעֲרָהּ נָאֶה. וְאֵין הֲלָכָה כְּרַבִּי יְהוּדָה: 

~ פרק א - משנה ו
<B>הָיְתָה מִתְכַּסָּה בִלְבָנִים מְכַסָּהּ בִשְׁחוֹרִים.</B> וְאִם הָיוּ שְׁחוֹרִים יָפִין לָהּ, מְכַסָּהּ בִּבְגָדִים מְכֹעָרִים: <B>קַטְלָיוֹת.</B> עֲנָקִים שֶׁמְּשִׂימִים סְבִיב הַצַּוָּאר. וּמִפְּנֵי שֶׁהָאִשָּׁה חוֹנֶקֶת עַצְמָהּ בָּהֶם כְּדֵי שֶׁתֵּרָאֶה בַּעֲלַת בָּשָׂר נִקְרָאִים קַטְלָיוֹת: <B>נְזָמִים וְטַבָּעוֹת מַעֲבִירִים מִמֶּנָּה.</B> מְפָרֵשׁ בַּגְּמָרָא דְּלֹא תֵימָא שֶׁיָּנִיחוּ לָהּ הַנְּזָמִים וְהַטַּבָּעוֹת אַחַר שֶׁקָּרְעוּ בְּגָדֶיהָ וְגִלּוּ אֶת לִבָּהּ, שֶׁזֶּה יוֹתֵר גְּנַאי לָהּ, כְּמוֹ שֶׁגְּנַאי יוֹתֵר לְאָדָם עָרוּם שֶׁיֵּלֵךְ בְּמִנְעָלִים בְּרַגְלָיו מִלֵּילֵךְ יָחֵף, קָא מַשְׁמַע לָן דְּלֹא: <B>חֶבֶל מִצְרִי.</B> מְפָרֵשׁ בַּיְרוּשַׁלְמִי, לְפִי שֶׁעָשְׂתָה מַעֲשֵׂה מִצְרַיִם {כג}. וְאִם אֵין חֶבֶל מִצְרִי מֵבִיא שְׁאָר חֲבָלִים: <B>וְקוֹשְׁרוֹ לְמַעְלָה מִדַּדֶּיהָ.</B> שֶׁלֹּא יִפְּלוּ בְּגָדֶיהָ וְתִשָּׁאֵר עֲרוּמָה: <B>וְכָל הָרוֹצֶה לִרְאוֹת בָּא לִרְאוֹת.</B> וְדַוְקָא בַּאֲנָשִׁים רְשׁוּת וְאֵינוֹ חוֹבָה. אֲבָל בְּנָשִׁים, חוֹבָה עַל כָּל הַנָּשִׁים הַמְּצוּיוֹת שָׁם לָבֹא וְלִרְאוֹת, כְּדִכְתִיב וְנִוַּסְּרוּ כָל הַנָּשִׁים: <B>וְכָל הַנָּשִׁים מֻתָּרוֹת לִרְאוֹתָהּ.</B> חַיָּבִין לִרְאוֹתָהּ. הָכִי מְפָרֵשׁ לַהּ בַּגְּמָרָא: 

~ פרק א - משנה ז
<B>הַמָּקוֹם נִוְּלָהּ.</B> שֶׁמְּגַלֶּה כֹּהֵן אֶת רֹאשָׁהּ וְסוֹתֵר אֶת שַׂעֲרָה וְקוֹרֵעַ אֶת בְּגָדֶיהָ: <B>הִיא גִלְּתָה אֶת עַצְמָהּ.</B> יָשְׁבָה בְּפָרָשַׁת דְּרָכִים וְגִלְּתָה עַצְמָהּ לַנּוֹאֵף: <B>הַמָּקוֹם גִּלָּה עָלֶיהָ.</B> שֶׁכֹּהֵן מַעֲמִידָהּ עַל שַׁעַר נִקָּנוֹר וּמַרְאֶה קְלוֹנָהּ לַכֹּל: <B>בַּיָּרֵךְ הִתְחִילָה בָעֲבֵרָה תְחִלָּה.</B> בְּדֶרֶךְ תַּשְׁמִישׁ הַיָּרֵךְ נֶהֱנֶה תְּחִלָּה בְּקֵרוּב בָּשָׂר: <B>וּשְׁאָר כָּל הַגּוּף לֹא פָלֵט.</B> שְׁאָר אֶבְרֵי גּוּפָהּ אֵינָם פְּלֵטִים מִן הַחֹלִי, וְאַף עַל פִּי שֶׁלֹּא הֻזְכְּרוּ בַּמִּקְרָא אֶלָּא בֶּטֶן וְיָרֵךְ: 

~ פרק א - משנה ח
<B>לוֹנְבִיּוֹת.</B> חֲנִיתוֹת: <B>לֵב אָבִיו.</B> אָמַר לוֹ אַבְשָׁלוֹם לְאָבִיו, כְּתֹב לִי שֶׁיֵּלְכוּ עִמִּי שְׁנַיִם אִישׁ שֶׁאֶבְחַר מִכָּל יִשְׂרָאֵל, כָּתַב לוֹ. וְהָיָה מַרְאֶה חוֹתָמוֹ שֶׁל אָבִיו לִשְׁנַיִם, וְהוֹלְכִים אַחֲרָיו, לִשְׁנַיִם אֲחֵרִים וְהוֹלְכִים אַחֲרָיו, עַד שֶׁכִּנֵּס מָאתַיִם אִישׁ, כֻּלָּן רָאשֵׁי סַנְהֶדְרָאוֹת. הֲרֵי שֶׁגָּנַּב לֵב אָבִיו וְלֵב בֵּית דִּין. וְלֵב כָּל יִשְׂרָאֵל, דִּכְתִיב וַיְּגַנֵּב אַבְשָׁלוֹם אֶת לֵב אַנְשֵׁי יִשְׂרָאֵל: 

~ פרק א - משנה ט
<B>וְכֵן לְעִנְיַן הַטּוֹבָה.</B> נוֹתְנִים לוֹ לָאָדָם שָׂכָר מֵעֵין הַטּוֹבָה שֶׁעָשָׂה. וּמִיהוּ יוֹתֵר מִמַּה שֶּׁעָשָׂה מִשְׁתַּלֵּם, דְּמִדָּה טוֹבָה מְרֻבָּה בְּתַשְׁלוּמִין מִמִּדַּת פֻּרְעָנוּת {כט}: 

^ פרק ב

~ פרק ב - משנה א
<B>הָיָה מֵבִיא.</B> הַבַּעַל: <B>אֶת מִנְחָתָהּ.</B> כְּדִכְתִיב (בְּמִדְבָּר ה) וְהֵבִיא אֶת קָרְבָּנָהּ: <B>בִּכְפִיפָה מִצְרִית.</B> סַל עָשׂוּי מִצּוּרֵי הַדֶּקֶל מִן (הָרַךְ) [זְרָדִים] הַגְּדֵלִים סְבִיבוֹת הַדֶּקֶל: <B>כְּדֵי לְיַגְּעָהּ.</B> שֶׁתּוֹדֶה וְלֹא יִמָּחֶה הַשֵּׁם עַל הַמַּיִם. וּלְמַאן דְּאָמַר שֶׁבִּתְחִלָּה הָיָה מַשְׁקֶה אוֹתָהּ וְאַחַר כָּךְ מֵבִיא מִנְחָתָהּ, אַף עַל פִּי שֶׁנִּמְחַק הַשֵּׁם, מְיַגְּעָהּ כְּדֵי שֶׁתּוֹדֶה וְלֹא תָמוּת מִיתָה מְנֻוֶּלֶת, שֶׁאַף עַל פִּי שֶׁנִּמְחֲקָה הַמְּגִלָּה אִם אָמְרָה טְמֵאָה אֲנִי אֵינָהּ שׁוֹתָה: <B>תְּחִלָּתָן וְסוֹפָן בִּכְלִי שָׁרֵת.</B> לָאו בִּכְלִי שָׁרֵת מַמָּשׁ קָאָמַר, שֶׁאֵין אָדָם מֵבִיא מִנְחָתוֹ מִתּוֹךְ בֵּיתוֹ בִּכְלִי שָׁרֵת, אֶלָּא בִּקְלָתוֹת שֶׁל כֶּסֶף וְשֶׁל זָהָב שֶׁהֵם רְאוּיִים לִכְלֵי שָׁרֵת: <B>וְזוֹ בִּכְפִיפָה מִצְרִית.</B> שֶׁאֵין רָאוּי לַעֲשׂוֹת מִמֶּנָּה כְּלִי שָׁרֵת, דְּדָמִי לְהַקְרִיבֵהוּ נָא לְפֶחָתֶךָ (מַלְאָכִי א): <B>כָּל הַמְּנָחוֹת טְעוּנוֹת שֶׁמֶן וּלְבֹנָה.</B> בַּגְּמָרָא פָּרֵיךְ, וְהָא אִיכָּא מִנְחַת חוֹטֵא דִּכְתִיב בָּהּ (וַיִּקְרָא ה) לֹא יָשִׂים עָלֶיהָ שֶׁמֶן וְלֹא יִתֵּן עָלֶיהָ לְבֹנָה. וְכֵן הָא דִּתְנִינַן כָּל הַמְּנָחוֹת בָּאוֹת חִטִּים, קָשֶׁה, דְּהָא מִנְחַת הָעֹמֶר בָּאָה מִן הַשְּׂעֹרִים. וּמְתֹרָץ בַּגְּמָרָא לֹא תִתְנֵי מִלְּתָא בְּאַנְפֵּי נַפְשֵׁיהּ אֶלָּא כְּרֹךְ וְתָנֵי, וְהָכִי קָאָמַר, כָּל הַמְּנָחוֹת טְעוּנוֹת שֶׁמֶן וּלְבֹנָה, וְאוֹתָן שֶׁאֵינָם טְעוּנוֹת שֶׁמֶן וּלְבֹנָה בָּאוֹת מִן הַחִטִּין וּבָאוֹת סֹלֶת. מִנְחַת חוֹטֵא אַף עַל פִּי שֶׁאֵינָהּ טְעוּנָה שֶׁמֶן וּלְבֹנָה בָּאָה חִטִּין וּבָאָה סֹלֶת. מִנְחַת הָעֹמֶר אַף עַל פִּי שֶׁבָּאָה מִן הַשְּׂעֹרִין טְעוּנָה שֶׁמֶן וּלְבֹנָה: <B>וּבָאָה גֶרֶשׂ.</B> וְזוֹ אֵינָהּ טְעוּנָה שֶׁמֶן וּלְבֹנָה וּבָאָה מִן הַשְּׂעֹרִים וּבָאָה קֶמַח: <B>גֶּרֶשׂ.</B> מְבֹרָר וּמְנֻפֶּה בִּשְׁלֹשׁ עֶשְׂרֵה נָפָה כְּעֵין סֹלֶת בַּחִטִּים: <B>קֶמַח.</B> הַכֹּל מְעֹרָב כְּמוֹ שֶׁנִּטְחַן: 

~ פרק ב - משנה ב
<B>הָיָה מֵבִיא.</B> הַכֹּהֵן: <B>פְּיָלִי.</B> כּוֹס בִּלְשׁוֹן יְוָנִי: <B>מִן הַכִּיּוֹר.</B> דִּכְתִיב (בְּמִדְבָּר ה) מַיִם קְדוֹשִׁים, וְאֵין קְדוֹשִׁים אֶלָּא שֶׁנִּתְקַדְּשׁוּ בִּכְלִי: <B>כְּשֵׁם שֶׁמְּמַעֵט.</B> רַבִּי יְהוּדָה בִּכְתַב הַמְּגִלָּה, לְקַמָּן בְּמַתְנִיתִין, כָּךְ מְמַעֵט כָּאן בַּמַּיִם. וְאֵין הֲלָכָה כְּרַבִּי יְהוּדָה: <B>מָקוֹם הָיָה שָׁם.</B> נִכָּר מִתּוֹךְ שְׁאָר רִצְפַּת הַהֵיכָל: <B>וְטַבַּעַת קְבוּעָה בָהּ.</B> לְאוֹחֲזָהּ בְּטַבַּעְתָּהּ וּלְהַגְבִּיהָהּ מִשְּׁאָר הָרִצְפָּה שֶׁהִיא כֻּלָּהּ בְּאַבְנֵי שַׁיִשׁ: <B>כְּדֵי שֶׁיֵּרָאֶה.</B> צָרִיךְ שֶׁיִּתֵּן בָּהּ שִׁעוּר שֶׁיְּהֵא נִרְאֶה וְנִכָּר עַל פְּנֵי הַמַּיִם: <B>וְנָתַן אֶל הַמַּיִם.</B> מִדְּלֹא כְּתִיב וְנָתַן בַּמַּיִם, אֶלָּא אֶל הַמַּיִם, מַשְׁמַע שֶׁלֹּא יְהֵא נִבְלָע בְּתוֹכָן: 

~ פרק ב - משנה ג
<B>מֵאִם לֹא שָׁכַב אִישׁ אוֹתָךְ וְגוֹ'.</B> הִנָּקִי. שֶׁהֵן קְלָלוֹת הַבָּאוֹת מֵחֲמַת בְּרָכוֹת, דְּמַשְׁמַע הָא אִם שָׁכַב לֹא תִנָּקִי {ה}: <B>וְאֵינוֹ כּוֹתֵב וְהִשְׁבִּיעַ הַכֹּהֵן אֶת הָאִשָּׁה וְגוֹ'.</B> שֶׁאֵין זֶה אֶלָּא מִצְוָה עַל הַכֹּהֵן לְהַשְׁבִּיעָהּ: <B>וְלֹא הָיָה כּוֹתֵב וְאָמְרָה הָאִשָּׁה אָמֵן אָמֵן.</B> שֶׁאֵינוֹ אֶלָּא קַבָּלָה שֶׁהָאִשָּׁה מְקַבֶּלֶת עָלֶיהָ הָאָלוֹת. וְיָלֵיף לַהּ מִדִּכְתִיב הָאָלוֹת הָאֵלֶּה. הָאָלוֹת, לְרַבּוֹת קְלָלוֹת הַבָּאוֹת מֵחֲמַת בְּרָכוֹת {ו}. הָאֵלֶּה, לְמִעוּטֵי צַוָּאוֹת וְקַבָּלוֹת: <B>רַבִּי יוֹסֵי אוֹמֵר אֵינוֹ מַפְסִיק.</B> מִשֶּׁהִתְחִיל אִם לֹא שָׁכַב אִישׁ אוֹתָךְ עַד אָמֵן אָמֵן. וְכוֹתֵב צַוָּאוֹת דִּוְהִשְׁבִּיעַ הַכֹּהֵן אֶת הָאִשָּׁה וְקַבָּלוֹת דִּוְאָמְרָה הָאִשָּׁה אָמֵן אָמֵן, דְּדָרֵישׁ אֶת, לְרַבּוֹת צַוָּאוֹת וְקַבָּלוֹת: <B>רַבִּי יְהוּדָה אוֹמֵר כָּל עַצְמוֹ אֵינוֹ כוֹתֵב.</B> כְּלוֹמַר הָיָה זָהִיר בְּעַצְמוֹ שֶׁלֹּא לִכְתֹּב אֶלָּא אָלוֹת בִּלְבַד, וְלֹא קְלָלוֹת הַבָּאוֹת מֵחֲמַת בְּרָכוֹת, וְלֹא צַוָּאוֹת, וְלֹא קַבָּלוֹת. דְּדָרֵישׁ הָאָלוֹת וְלֹא קְלָלוֹת הַבָּאוֹת מֵחֲמַת בְּרָכוֹת. הָאֵלֶּה, לְמִעוּטֵי צַוָּאוֹת וְקַבָּלוֹת: 

~ פרק ב - משנה ד
<B>לוּחַ.</B> שֶׁל עֵץ: <B>נְיָר.</B> שֶׁל עֲשָׂבִים שֶׁכּוֹתְשִׁים אוֹתָם {ז} וְעוֹשִׂים כְּמִין עוֹר: <B>דִּפְתְּרָא.</B> עוֹר שֶׁאֵינוֹ מְעֻבָּד כָּל צָרְכּוֹ, דִּמְלִיחַ וְקָמִיחַ וְלֹא עָפִיץ {ח}: <B>בַּסֵּפֶר.</B> בַּקְּלָף: <B>קוֹמוֹס.</B> שְׂרַף הָאִילָן, וּמַתִּיכוֹ בְמַיִם: <B>קַנְקַנְתּוֹם.</B> אירמנ"ט. וּבְלַעַ"ז ודריאו"לו: <B>וְלֹא בְכָל דָּבָר שֶׁהוּא רוֹשֵׁם.</B> וְנִבְלַע בַּקְּלָף וְאֵינוֹ יָכוֹל לִמְחוֹת, דְּקוֹמוֹס וְקַנְקַנְתּוֹם עָבְדֵי רֹשֶׁם: 

~ פרק ב - משנה ה
<B>אָמֵן שֶׁלֹּא שָׂטִיתִי אֲרוּסָה וּנְשׂוּאָה.</B> עַל יְדֵי גִּלְגּוּל שְׁבוּעָה הוּא מְגַלְגֵּל עָלֶיהָ זְנוּת שֶׁל אֵרוּסִין, וְאַף עַל פִּי שֶׁלֹּא הָיָה בּוֹ בְּקִנּוּי וּסְתִירָה. וּמִכָּאן לְגִלְגּוּל שְׁבוּעָה מִן הַתּוֹרָה: <B>שׁוֹמֶרֶת יָבָם וּכְנוּסָה.</B> וְאִם הָיְתָה יְבִמְתּוֹ וּכְנָסָהּ, וְקִנֵּא לָהּ וְנִסְתְּרָה, מְגַלְגֵּל עָלֶיהָ טֻמְאָה שֶׁנִּטְמְאָה כְּשֶׁהִיא שׁוֹמֶרֶת יָבָם. וּמַתְנִיתִין רַבִּי עֲקִיבָא הִיא דְּאָמַר שׁוֹמֶרֶת יָבָם עֶרְוָה. וְאֵינָהּ הֲלָכָה, אֶלָּא שׁוֹמֶרֶת יָבָם שֶׁזִּנְּתָה מֻתֶּרֶת לַיָּבָם, לְפִיכָךְ אֵינוֹ מַתְנֶה עָלֶיהָ אִם זִנְּתָה שׁוֹמֶרֶת יָבָם: <B>אָמֵן שֶׁלֹּא נִטְמֵאתִי וְכוּ'.</B> פֵּרוּשֵׁי קָמְפָרֵשׁ לָאָמֵן עַל הָאָלָה אָמֵן עַל הַשְּׁבוּעָה דִּתְנִינַן לְעֵיל. וְהָכִי קָאָמַר, אָמֵן שֶׁלֹּא נִטְמֵאתִי הוּא אָמֵן עַל הַשְּׁבוּעָה שֶׁהִשְׁבִּיעָהּ הַכֹּהֵן מַשְׁבִּיעַ אֲנִי עָלַיִךְ שֶׁלֹּא נִטְמֵאת: <B>וְאִם נִטְמֵאתִי יָבֹאוּ בִי.</B> הַיְנוּ קַבָּלַת אָלָה, שֶׁאָמַר לָהּ הַכֹּהֵן וְאִם נִטְמֵאת יָבֹאוּ בָּךְ כָּל הַקְּלָלוֹת הַלָּלוּ: <B>אָמֵן שֶׁלֹּא אֶטָּמֵא.</B> שֶׁאִם תִּטָּמֵא לְאַחַר זְמַן מַיִם מְעַרְעֲרִים אוֹתָהּ {יא}. וְאֵין הֲלָכָה כְּרַבִּי מֵאִיר: 

~ פרק ב - משנה ו
<B>וְלֹא מִשֶׁנִּתְגָּרְשָׁה {יב}.</B> שֶׁאִם זִנְּתָה לְאַחַר שֶׁגֵּרְשָׁה וְחָזַר וְהֶחְזִירָה וְקִנֵּא לָהּ וְנִסְתְּרָה, אֵין הַמַּיִם בּוֹדְקִים עַל זְנוּת שֶׁלְּאַחַר גֵּרוּשִׁין, דִּגְרוּשָׁה שֶׁזִּנְּתָה מֻתֶּרֶת לַחְזֹר לְבַעְלָהּ, דִּבְקִדּוּשִׁין תָּלָה רַחֲמָנָא הָאִסּוּר, לֹא בְבִיאָה, דִּכְתִיב (דְּבָרִים כד) וְיָצְאָה מִבֵּיתוֹ וְהָלְכָה וְהָיְתָה לְאִישׁ אַחֵר. לְפִיכָךְ, נִתְקַדְּשָׁה לְאִישׁ אַחֵר, אַף עַל פִּי שֶׁלֹּא נִבְעֲלָה, אֲסוּרָה לַחְזֹר לְבַעְלָהּ. וְאִם נִבְעֲלָה בְּלֹא קִדּוּשִׁין, מֻתֶּרֶת לַחְזֹר לְבַעְלָהּ: 

^ פרק ג

~ פרק ג - משנה א
<B>הָיָה נוֹטֵל.</B> בַּעְלָהּ אֶת הַמִּנְחָה, שֶׁאֵין מִצְוַת כְּהֻנָּה בִּמְנָחוֹת אֶלָּא מִקְּמִיצָה וָאֵילָךְ. וְהַגָּשָׁה נַמִּי תְּחִלַּת קְמִיצָה הִיא, שֶׁאֵין זָר קָרֵב לַמִּזְבֵּחַ. אֲבָל קִדּוּשֵׁי כְּלִי וִיצִיקָה וּבְלִילָה, בִּמְנָחוֹת הַטְּעוּנוֹת שֶׁמֶן, כָּשֵׁר בְּזָר: <B>וְנוֹתְנָהּ עַל יָדָהּ.</B> לְהָנִיף: <B>וְכֹהֵן מֵנִיחַ יָדוֹ תַּחְתֶּיהָ.</B> שֶׁנֶּאֱמַר בִּשְׁלָמִים (וַיִּקְרָא ז) יָדָיו תְּבִיאֶנָה, וְנֶאֱמַר בְּמִנְחַת סוֹטָה (בְּמִדְבָּר ה) וְלָקַח הַכֹּהֵן מִיַּד הָאִשָּׁה, מַה בִּשְׁלָמִים כֹּהֵן מֵנִיחַ יָדוֹ תַּחַת יַד הַבְּעָלִים וּמֵנִיף, כָּךְ בְּמִנְחַת סוֹטָה כֹּהֵן מֵנִיחַ יָדוֹ תַּחַת יַד הָאִשָּׁה {א} וּמֵנִיף: 

~ פרק ג - משנה ב
<B>וְהִגִּישׁ.</B> לְקֶרֶן מַעֲרָבִית דְּרוֹמִית: <B>וְהַשְּׁאָר נֶאֱכָל לַכֹּהֲנִים.</B> שֶׁכָּל הַנִּקְמָצוֹת שְׁיָרֵיהֶן נֶאֱכָלִים: <B>הָיָה מַשְׁקָהּ וְאַחַר כָּךְ מַקְרִיב אֶת מִנְחָתָהּ.</B> תְּלָתָא קְרָאֵי כְּתִיבֵי. וְהִשְׁקָהּ קַמָּא, וְאַחַר יַשְׁקֶה, וְהִשְׁקָהּ בַּתְרָא. וְהִשְׁקָהּ קַמָּא, לְגוּפֵיהּ, שֶׁמַּשְׁקֶה אַחַר שֶׁנִּמְחֲקָה הַמְּגִלָּה קֹדֶם הַקְטָרַת הַמִּנְחָה. וְאַחַר יַשְׁקֶה, אַף עַל גַּב דְּמַשְׁמַע דַּוְקָא, עַל כָּרְחָךְ מִקְרָא הָאָמוּר רִאשׁוֹן נִדְרָשׁ לְגוּפוֹ, וּמִקְרָאוֹת יְתֵרוֹת הָאֲמוּרוֹת אַחֲרָיו נִתְּנוּ לִדָּרֵשׁ, הִלְכָּךְ וְאַחַר יַשְׁקֶה אַף עַל פִּי שֶׁנִּכְתַּב אַחַר הַקְטָרַת הַמִּנְחָה אַקֹּדֶם הַקְטָרָה קָאֵי, וְאַמְּחִיקָה הַכְּתוּבָה לְמַעְלָה קָאֵי, וְקָאָמַר דְּאִם לֹא נִמְחֲקָה יָפֶה וַעֲדַיִן רִשּׁוּמָן שֶׁל אוֹתִיּוֹת נִכָּר לֹא יַשְׁקֶנָּה {ג}. וְהִשְׁקָהּ בַּתְרָא, לְאַשְׁמוֹעִינַן שֶׁאִם נִמְחֲקָה הַמְּגִלָּה וְאָמְרָה אֵינִי שׁוֹתָה, מְעַרְעֲרִים אוֹתָהּ וּמַשְׁקִין אוֹתָהּ בְּעַל כָּרְחָהּ: <B>רַבִּי שִׁמְעוֹן אוֹמֵר מַקְרִיב אֶת מִנְחָתָהּ וְאַחַר כָּךְ מַשְׁקָהּ.</B> עַל כָּרְחֲךָ וְאַחַר יַשְׁקֶה דַּוְקָא הוּא וְדַוְקָא כָּתְבֵיהּ לְאַחַר הַקְטָרָה. וְהִשְׁקָהּ קַמָּא, שֶׁאִם בְּדִיעֲבַד הִשְׁקָהּ וְאַחַר כָּךְ הִקְרִיב מִנְחָתָהּ, כְּשֵׁרָה. וְהִשְׁקָהּ בַּתְרָא, שֶׁאִם נִמְחֲקָה הַמְּגִלָּה וְאָמְרָה אֵינִי שׁוֹתָה, מְעַרְעֲרִין אוֹתָהּ וּמַשְׁקִין אוֹתָהּ בְּעַל כָּרְחָהּ. וְאֵין הֲלָכָה כְּרַבִּי שִׁמְעוֹן: 

~ פרק ג - משנה ג
<B>מְגִלָּתָהּ נִגְנֶזֶת.</B> בְּצַד הַהֵיכָל: <B>וּמִנְחָתָהּ מִתְפַּזֶּרֶת עַל הַדָּשֶׁן.</B> וְנִשְׂרֶפֶת עַל בֵּית הַדֶּשֶׁן שֶׁהָיָה בָּעֲזָרָה שֶׁשּׂוֹרְפִים שָׁם פְּסוּלֵי קָדְשֵׁי קָדָשִׁים, דְּהוֹאִיל וְקָדְשָׁה בִּכְלִי שָׁרֵת טְעוּנָה שְׂרֵפָה בָּעֲזָרָה {ו}: <B>וְאֵין מְגִלָּתָהּ כְּשֵׁרָה לְהַשְׁקוֹת [בָּהּ] סוֹטָה אַחֶרֶת.</B> דְּבָעִינַן כְּתִיבָה לִשְׁמָהּ, דִּכְתִיב (שָׁם) וְעָשָׂה לָהּ הַכֹּהֵן, כָּל עֲשִׂיָּתָהּ לִשְׁמָהּ: <B>הַמַּיִם נִשְׁפָּכִין.</B> דְּכֵיוָן דְּאָמְרָה טְמֵאָה אֲנִי, בְּדוּקָה וְעוֹמֶדֶת הִיא. וּמַיִם הַמָּרִים לֹא נִתְּנוּ אֶלָּא לְבָרֵר בָּהֶם אֶת הַסָּפֵק: <B>מְעַרְעֲרִים אוֹתָהּ.</B> דְּדִלְמָא טְהוֹרָה הִיא, וּמֵחֲמַת בְּעִיתוּתָא קָאָמְרָה {ח}: 

~ פרק ג - משנה ד
<B>אֵינָהּ מַסְפֶּקֶת לִשְׁתּוֹת וְכוּ'.</B> בַּגְּמָרָא מוֹכִיחַ דְּמַתְנִיתִין רַבִּי עֲקִיבָא הִיא דְּסָבַר כְּרַבִּי שִׁמְעוֹן {ט} דְּאָמַר מַקְרִיב מִנְחָתָהּ וְאַחַר כָּךְ מַשְׁקֶה אוֹתָהּ, דְּכַמָּה דְּלֹא קָרְבָה מִנְחָתָהּ לֹא בָּדְקֵי לָהּ מַיָּא, דִּכְתִיב (בְּמִדְבָּר ה) מִנְחַת זִכָּרוֹן מַזְכֶּרֶת עָוֹן: <B>מִתְמַלֵּאת גִּידִין.</B> מִתּוֹךְ שֶׁבְּשָׂרָהּ נָפוּחַ נִרְאֵית כִּמְלֵאָה גִּידִים: <B>שֶׁלֹּא תְטַמֵּא אֶת הָעֲזָרָה.</B> לֹא מִטֻּמְאַת מֵת קָאָמַר, אֶלָּא שֶׁלֹּא תִפְרֹס נִדָּה {י} וּתְטַמֵּא שַׁעַר נִקָּנוֹר וְעֶזְרַת נָשִׁים שֶׁתֵּצֵא דֶּרֶךְ שָׁם, שֶׁנִּדָּה וְזָבָה אֲסוּרִין לִכְנֹס בְּהַר הַבַּיִת {יא}. אֲבָל הַמֵּת עַצְמוֹ מֻתָּר לְהַכְנִיסוֹ לְהַר הַבַּיִת וּלְשַׁעַר נִקָּנוֹר, שֶׁלֹּא נִתְקַדְּשׁוּ בִּקְדֻשַּׁת הָעֲזָרָה {יב}: <B>יֶשׁ לָהּ זְכוּת וְכוּ'.</B> בַּגְּמָרָא מְפָרֵשׁ דִּזְכוּת דְּתוֹרָה הוּא דְּתוֹלֶה לָהּ, שֶׁהוֹלִיכָה בָּנֶיהָ לְבֵית הַסֵּפֶר וְהִמְתִּינָה לְבַעְלָהּ שֶׁיָּצָא חוּץ לָעִיר לַעֲסֹק בַּתּוֹרָה {יג}: <B>כְּאִלּוּ מְלַמְּדָהּ תִּפְלוּת.</B> חִבּוּר מִשְׁכַּב אֲנָשִׁים {יז}. שֶׁמִּתּוֹךְ הַתּוֹרָה הִיא מְבִינָה עַרְמִימוּת וְעוֹשָׂה דְּבָרֶיהָ בְּהֶצְנֵעַ. כְּדִכְתִיב (מִשְׁלֵי ח) אֲנִי חָכְמָה שָׁכַנְתִּי עָרְמָה {יח}: <B>רוֹצָה אִשָּׁה בְקַב.</B> לִזּוֹן מְזוֹנוֹת מֻעָטִים, וִיהֵא תַּשְׁמִישׁ מָצוּי לָהּ: <B>מִתִּשְׁעָה קַבִּין וּפְרִישׁוּת.</B> לִפְרֹשׁ מִן הַתַּשְׁמִישׁ, הִלְכָּךְ אֵין טוֹב שֶׁתִּלְמֹד תּוֹרָה: <B>חָסִיד שׁוֹטֶה.</B> מְפָרֵשׁ בַּגְּמָרָא כְּגוֹן דְּטָבְעָה אִשָּׁה בַּנָּהָר וְאָמַר לָאו אוֹרַח אַרְעָא לְאִסְתַּכּוּלֵי בְּאִתְּתָא וּלְאַצּוֹלַהּ: <B>רָשָׁע עָרוּם.</B> כְּגוֹן הַמַּטְעִים דְּבָרָיו לַדַּיָּן קֹדֶם שֶׁיָּבֹא בַּעַל דִּין חֲבֵרוֹ. וּמִשֶּׁנִּפְתְּחוּ בְּלֵב הַדַּיָּן שַׁעֲרֵי זְכוּת לְדִבְרֵי זֶה, קָשֶׁה לְסַלְּקָן, וַהֲרֵי רִשְׁעָתוֹ וְעָרְמָתוֹ שֶׁל זֶה שֶׁעָבַר עַל לֹא תִשָּׂא שֵׁמַע שָׁוְא (שְׁמוֹת כג): <B>וְאִשָּׁה פְרוּשָׁה.</B> כְּגוֹן אִשָּׁה כַּשְׁפָנִית שֶׁהָיְתָה עוֹצֶרֶת רֶחֶם הַנָּשִׁים הַיּוֹלְדוֹת בִּכְשָׁפֶיהָ, וּבְשָׁעָה שֶׁהָיְתָה הַיּוֹלֶדֶת מַקְשָׁה בְּלִדְתָּהּ הָיְתָה אוֹמֶרֶת אֵלֵךְ וְאֶתְפַּלֵּל אוּלַי תְּקֻבַּל תְּפִלָּתִי, וְסוֹתֶרֶת כְּשָׁפֶיהָ וְיוֹלֶדֶת: <B>וּמַכּוֹת פְּרוּשִׁים.</B> שֶׁמַּכֶּה עַצְמוֹ לְהַרְאוֹת שֶׁהוּא עָנָו וְצָנוּעַ {יט}, כְּגוֹן שֶׁמְּהַלֵּךְ עָקֵב בְּצַד גֻּדָּל וְאֵינוֹ מֵרִים רַגְלוֹ מִן הָאָרֶץ וּמִתּוֹךְ כָּךְ מְנַקֵּף אֶצְבְּעוֹתָיו בָּאֲבָנִים, וְהוּא שֶׁנִּקְרָא בַּגְּמָרָא פָּרוּשׁ נַקְפִּי. אוֹ מִי שֶׁעוֹשֶׂה עַצְמוֹ כְּעוֹצֵם עֵינָיו שֶׁלֹּא לְהִסְתַּכֵּל בַּנָּשִׁים, וּמִתּוֹךְ כָּךְ מַכֶּה רֹאשׁוֹ בַּכֹּתֶל וְיוֹצֵא מִמֶּנּוּ דָּם, וְהוּא הַנִּקְרָא פָּרוּשׁ קוֹזָאִי, כְּלוֹמַר שֶׁמַּקִּיז דָּם מֵרֹאשׁוֹ מֵחֲמַת פְּרִישׁוּתוֹ: <B>הֲרֵי אֵלּוּ מְכַלֵּי עוֹלָם.</B> שֶׁרוֹצִים לְהַרְאוֹת לַבְּרִיּוֹת שֶׁהֵם חֲסִידִים, וְאֵין תּוֹכָם כְּבָרָם: 

~ פרק ג - משנה ה
<B>מַדְהֶה אַתָּה אֶת הַמַּיִם.</B> מְחַסֵּר וּמַחְשִׁיךְ. הַגָּוֶן הֶחָסֵר נִקְרָא דִּהָה בִּלְשׁוֹן מִשְׁנָה: <B>מִתְנַוְּנָה וְהוֹלֶכֶת.</B> נֶחֱלֵית וְהוֹלֶכֶת: 

~ פרק ג - משנה ו
<B>נִטְמֵאת מִנְחָתָהּ עַד שֶׁלֹּא קָדְשָׁה בַכְּלִי הֲרֵי הִיא כְּכָל הַמְּנָחוֹת.</B> שֶׁנִּטְמְאוּ עַד שֶׁלֹּא קִדְּשׁוּ בִכְלִי: <B>וְתִפָּדֶה.</B> וְתֵצֵא לְחֻלִּין, וּמִן הַמָּעוֹת יִקְנֶה אַחֶרֶת: <B>וְתִשָּׂרֵף.</B> שֶׁקָּדְשָׁה קְדֻשַּׁת הַגּוּף וְאֵינָהּ יוֹצְאָה עוֹד לְחֻלִּין: <B>וְכָל הַנְּשׂוּאוֹת לְכֹהֲנִים מִנְחוֹתֵיהֶן נִשְׂרָפוֹת.</B> וַאֲפִלּוּ קָרַב קֹמֶץ כְּהִלְכָתוֹ וְלֹא נִטְמֵאת, נִשְׂרָפִים שְׁיָרֶיהָ עַל בֵּית הַדֶּשֶׁן וְאֵינָן נֶאֱכָלִים, מִפְּנֵי שֶׁיֵּשׁ לַכֹּהֵן בַּעְלָהּ חֵלֶק בָּהּ, שֶׁמִּשֶּׁלּוֹ הִיא בָּאָה, וְהַתּוֹרָה אָמְרָה (וַיִּקְרָא ו) וְכָל מִנְחַת כֹּהֵן כָּלִיל תִּהְיֶה לֹא תֵאָכֵל, וְאֵין כֻּלָּהּ כָּלִיל מִפְּנֵי שֶׁיֵּשׁ לָהּ חֵלֶק בָּהּ שֶׁלְּכַפָּרָתָהּ הִיא בָּאָה, הָא כֵּיצַד, הַקֹּמֶץ קָרֵב בְּעַצְמוֹ וְהַשִּׁירַיִם קְרֵבִין בְּעַצְמָן {כג}: 

~ פרק ג - משנה ז
<B>וְכֹהֶנֶת שֶׁנִּשֵּׂאת לְיִשְׂרָאֵל.</B> בַּת כֹּהֵן: <B>מִנְחָתָהּ נֶאֱכֶלֶת.</B> דְּכָל מִנְחַת כֹּהֵן כָּלִיל תִּהְיֶה כְּתִיב, כֹּהֵן וְלֹא כֹּהֶנֶת. וְכֵן כֹּהֶנֶת אַלְמָנָה וּגְרוּשָׁה שֶׁהֵבִיאָה מִנְחַת נְדָבָה, נֶאֱכֶלֶת {כד}: <B>כֹּהֶנֶת מִתְחַלֶּלֶת.</B> מִן הַתְּרוּמָה וּמִן הַכְּהֻנָּה, אִם נִבְעֲלָה לַפְּסוּלִים {כה} שׁוּב אֵינָהּ חוֹזֶרֶת לְכַשְׁרוּתָהּ לְעוֹלָם: <B>כֹּהֵן אֵינוֹ מִתְחַלֵּל.</B> אִם נָשָׂא גְּרוּשָׁה חֲלָלָה אוֹ זוֹנָה, אֶלָּא כָּל זְמַן שֶׁהוּא עִמָּהּ הוּא פָּסוּל לָעֲבוֹדָה {כו}, מִשֶּׁגֵּרְשָׁהּ חוֹזֵר לְהֶכְשֵׁרוֹ, דִּכְתִיב (שָׁם כא) וְלֹא יְחַלֵּל זַרְעוֹ, זַרְעוֹ חָלָל, וְהוּא אֵינוֹ חָלָל: <B>כֹּהֶנֶת מִטַּמְּאָה לְמֵתִים.</B> דִּכְתִיב (שָׁם) בְּנֵי אַהֲרֹן, וְלֹא בְנוֹת אַהֲרֹן: <B>וְאֵין כֹּהֶנֶת אוֹכֶלֶת בְּקָדְשֵׁי קָדָשִׁים.</B> דְּחַטָּאת וְאָשָׁם וּמִנְחָה בְּכוּלְהוּ כְּתִיב (שָׁם ו) כָּל זָכָר בִּבְנֵי אַהֲרֹן {כז} יֹאכְלֶנוּ: 

~ פרק ג - משנה ח
<B>הָאִישׁ פּוֹרֵעַ וּפוֹרֵם.</B> כְּשֶׁהוּא מְנֻגַּע פּוֹרֵעַ אֶת רֹאשׁוֹ וּפוֹרֵם אֶת בְּגָדָיו, דִּכְתִיב (שָׁם יג) אִישׁ צָרוּעַ הוּא וְכוּ', אִישׁ פּוֹרֵעַ וּפוֹרֵם, וְאֵין אִשָּׁה פּוֹרַעַת וּפוֹרֶמֶת: <B>הָאִישׁ מַדִּיר בְּנוֹ בְּנָזִיר.</B> בְּנוֹ קָטָן. וְחָלָה נְזִירָתוֹ עָלָיו וַאֲפִלּוּ לִכְשֶׁיִּגְדַּל {כט}. וְזוֹ הֲלָכָה הִיא בַּנָּזִיר, וְאֵין לָהּ סֶמֶךְ מִן הַתּוֹרָה: <B>הָאִישׁ מְגַלֵּחַ עַל נְזִירוּת אָבִיו.</B> אִם נָדַר אָבִיו בִּנְזִירוּת וְהִפְרִישׁ קָרְבְּנוֹתָיו וּמֵת וְהָיָה בְּנוֹ נָזִיר, אוֹ שֶׁנָּדַר בִּנְזִירוּת לְאַחַר מִיתַת אָבִיו, הֲרֵי הַבֵּן מְגַלֵּחַ בְּיוֹם מְלֹאֹת וּמֵבִיא קָרְבָּנוֹת שֶׁהִפְרִישׁ אָבִיו. וְגַם זוֹ הֲלָכָה וְאֵין לָהּ סֶמֶךְ: <B>הָאִישׁ מְקַדֵּשׁ אֶת בִּתּוֹ.</B> מְקַבֵּל קִדּוּשֵׁי בִּתּוֹ קְטַנָּה {לב} שֶׁלֹּא מִדַּעְתָּהּ, דִּכְתִיב (דְּבָרִים כב) אֶת בִּתִּי נָתַתִּי לָאִישׁ הַזֶּה: <B>הָאִישׁ נִסְקָל עָרֹם.</B> דִּכְתִיב (וַיִּקְרָא כד) וְרָגְמוּ אוֹתוֹ, וְאִי אֶפְשָׁר לוֹמַר אוֹתוֹ וְלֹא אוֹתָהּ, דְּהָא כְּתִיב (דְּבָרִים יז) וְהוֹצֵאתָ אֶת הָאִישׁ הַהוּא אוֹ אֶת הָאִשָּׁה הַהִיא, אֶלָּא אוֹתוֹ בְּלֹא כְּסוּתוֹ אֲבָל אוֹתָהּ בִּכְסוּתָהּ {לד}: <B>הָאִישׁ נִתְלֶה.</B> דִּכְתִיב (שָׁם כא) וְתָלִיתָ אוֹתוֹ עַל עֵץ, אוֹתוֹ וְלֹא אוֹתָהּ: <B>הָאִישׁ נִמְכָּר בִּגְנֵבָתוֹ.</B> דִּכְתִיב (שְׁמוֹת כב) וְנִמְכַּר בִּגְנֵבָתוֹ, וְלֹא בִגְנֵבָתָהּ: 

^ פרק ד

~ פרק ד - משנה א
<B>אֲרוּסָה וְשׁוֹמֶרֶת יָבָם.</B> אֲרוּסָה שֶׁקִּנֵּא לָהּ אָרוּס וְשׁוֹמֶרֶת יָבָם שֶׁקִּנֵּא לָהּ יָבָם: <B>לֹא שׁוֹתוֹת.</B> דְּמַעֲטִינְהוּ קְרָא: <B>וְלֹא נוֹטְלוֹת כְּתֻבָּה.</B> שֶׁהִיא גָרְמָה לֶאֱסֹר עַצְמָהּ עָלָיו, שֶׁנִּסְתְּרָה אַחַר קִנּוּי, דְּמִקִּנּוּי וְאִסּוּר לֹא אִמְעִיט, דִּכְתִיב (בְּמִדְבָּר ה) דַּבֵּר אֶל בְּנֵי יִשְׂרָאֵל כוּ', לְרַבּוֹת אֲרוּסָה וְשׁוֹמֶרֶת יָבָם לְקִנּוּי {א}: <B>תַּחַת אִישָׁהּ.</B> בְּיוֹשֶׁבֶת תַּחְתָּיו הַכָּתוּב מְדַבֵּר: <B>נְתִינָה.</B> מִן הַגִּבְעוֹנִים. וַאֲסוּרִים לָבֹא בַּקָּהָל: <B>לֹא שׁוֹתוֹת.</B> דְּלֹא נֶאֶמְרָה פָּרָשָׁה אֶלָּא בָּרְאוּיָה לְקַיְּמָהּ {ג}, דִּכְתִיב (שָׁם) כִּי תִשְׂטֶה אִשְׁתּוֹ, בָּרְאוּיָה לְאִישׁוּת הַכָּתוּב מְדַבֵּר, פְּרָט לְאַלְמָנָה לְכֹהֵן גָּדוֹל וְכוּ': <B>וְלֹא נוֹטְלוֹת כְּתֻבָּה.</B> וְאַף עַל גַּב דִּשְׁאָר אַלְמָנוֹת לְכֹהֵן גָּדוֹל גּוֹבוֹת כְּתֻבָּתָן כִּדְאָמְרִינַן בִּכְתֻבּוֹת [ק: <B>וְכֵן בִּיבָמוֹת פד.</B>], זוֹ אֵין לָהּ כְּתֻבָּה, שֶׁסְּתִירָתָהּ גָּרְמָה לָהּ: 

~ פרק ד - משנה ב
<B>אָמַר בַּעְלָהּ אֵינִי מַשְׁקָהּ וְשֶׁבַּעְלָהּ בָּא עָלֶיהָ בַדֶּרֶךְ.</B> שֶׁהוּא גוֹרֵם לָהּ שֶׁלֹּא תִשְׁתֶּה, נוֹטֶלֶת כְּתֻבָּתָהּ: <B>מֵתוּ בַעֲלֵיהֶן.</B> שֶׁל כָּל סוֹטוֹת הָרְאוּיוֹת לִשְׁתּוֹת, וְלֹא הִסְפִּיקוּ לְהַשְׁקוֹתָן עַד שֶׁמֵּתוּ: <B>בֵּית שַׁמַּאי אוֹמְרִים נוֹטְלוֹת כְּתֻבָּה.</B> דִּשְׁטָר הָעוֹמֵד לִגָּבוֹת כְּגָבוּי דָּמֵי {ד}: <B>וְלֹא שׁוֹתוֹת.</B> דִּכְתִיב (שָׁם) וְהֵבִיא הָאִישׁ אֶת אִשְׁתּוֹ: <B>וּבֵית הִלֵּל אוֹמְרִים לֹא שׁוֹתוֹת וְלֹא נוֹטְלוֹת כְּתֻבָּתָן.</B> כְּלוֹמַר מִתּוֹךְ שֶׁלֹּא שׁוֹתוֹת אֵין נוֹטְלוֹת כְּתֻבָּתָן, דִּשְׁטָר הָעוֹמֵד לִגָּבוֹת לָאו כְּגָבוּי דָּמֵי: 

~ פרק ד - משנה ג
<B>מְעֻבֶּרֶת חֲבֵרוֹ.</B> שֶׁמֵּת אוֹ גֵּרְשָׁהּ וְהִנִּיחָהּ מְעֻבֶּרֶת אוֹ מֵנִיקָה. וַאֲסָרוּהָ חֲכָמִים לִנָּשֵׂא עַד שֶׁיִּהְיֶה הַוָּלָד בֶּן שְׁתֵּי שָׁנִים. וְהָלַךְ זֶה וּנְשָׂאָהּ קֹדֶם הַזְּמַן, וְקִנֵּא לָהּ וְנִסְתְּרָה: <B>לֹא שׁוֹתָה.</B> שֶׁהֲרֵי אֵינָהּ רְאוּיָה לְקַיְּמָהּ, דִּסְבִירָא לֵיהּ לְרַבִּי מֵאִיר הַנּוֹשֵׂא מְעֻבֶּרֶת חֲבֵרוֹ אוֹ מֵינֶקֶת חֲבֵרוֹ יוֹצִיא וְלֹא יַחְזִיר עוֹלָמִית. וְאֵין הֲלָכָה כְּרַבִּי מֵאִיר: <B>יָכוֹל הוּא לְהַפְרִישָׁהּ.</B> עַד עֶשְׂרִים וְאַרְבָּעָה חֳדָשִׁים וּלְהַחְזִירָהּ, הִלְכָּךְ רְאוּיָה לְאִישׁוּת קָרִינָא בָּהּ: <B>אַיְלוֹנִית.</B> דּוּכְרָנִיתָא דְּלֹא יָלְדָה: <B>וְשֶׁאֵינָהּ רְאוּיָה לֵילֵד.</B> שֶׁשָּׁתְתָה כּוֹס עֲקָרִין. וְאָסוּר לְקַיְּמָן לְמִי שֶׁאֵין לוֹ בָנִים: <B>רַבִּי אֱלִיעֶזֶר אוֹמֵר יָכוֹל הוּא לִשָּׂא אִשָּׁה אַחֶרֶת.</B> וְיִהְיֶה מֻתָּר לְקַיֵּם אֶת זֹאת, הִלְכָּךְ רְאוּיָה לְאִישׁוּת הִיא. וְאֵין הֲלָכָה כְּרַבִּי אֱלִיעֶזֶר: 

~ פרק ד - משנה ד
<B>אֵשֶׁת כֹּהֵן שׁוֹתָה וּמֻתֶּרֶת לְבַעְלָהּ.</B> אִם נִמְצֵאת נְקִיָּה. דְּמַהוּ דְּתֵימָא הוֹאִיל וְאֵשֶׁת כֹּהֵן שֶׁנֶּאֶנְסָה אֲסוּרָה לְבַעְלָהּ, נָחוּשׁ לָהּ שֶׁמָּא נֶאֶנְסָה וּלְכָךְ לֹא בָּדְקוּהָ הַמַּיִם, קָא מַשְׁמַע לָן {ז}: <B>אֵשֶׁת סָרִיס שׁוֹתָה.</B> דְּלֹא תֵימָא מִבִּלְעֲדֵי אִישֵׁךְ אָמַר רַחֲמָנָא, וְהַאי לָאו בַּר הָכִי הוּא, קָא מַשְׁמַע לָן {ט}: <B>עַל יְדֵי כָל הָעֲרָיוֹת מְקַנְּאִים.</B> אִם קִנֵּא לָהּ מֵאָבִיהָ אוֹ מֵאָחִיהָ וּמֵאֶחָד מִכָּל עֲרָיוֹת, וְנִסְתְּרָה, הָוֵי קִנּוּי וְנֶאֱסֶרֶת עָלָיו וְשׁוֹתָה. דְּלֹא תֵימָא נִטְמְאָה נִטְמְאָה שְׁתֵּי פְּעָמִים, אֶחָד לַבַּעַל וְאֶחָד לַבּוֹעֵל, הֵיכָא דְמִתַּסְרָא עֲלֵיהּ בְּהַאי זְנוּת, לַאֲפוֹקֵי הָא דַאֲסִירָא עֲלֵיהּ וְקַיְמָא אֵימָא לֹא, קָא מַשְׁמַע לָן {י}: <B>חוּץ מִן הַקָּטָן.</B> פָּחוֹת מִבֶּן תֵּשַׁע שָׁנִים וְיוֹם אֶחָד, שֶׁאֵין בִּיאָתוֹ בִיאָה, כָּךְ פֵּרֵשׁ רַמְבַּ"ם {יא}. וְלִי נִרְאֶה קָטָן פָּחוֹת מִבֶּן שְׁלֹשׁ עֶשְׂרֵה שָׁנָה וְיוֹם אֶחָד וְלֹא הֵבִיא סִימָנִים, דִּכְתִיב (בְּמִדְבָּר ה) וְשָׁכַב אִישׁ אוֹתָהּ, אִישׁ וְלֹא קָטָן: <B>וּמִמִּי שֶׁאֵינוֹ אִישׁ.</B> לְמִעוּטֵי בְהֵמָה {יב}: 

~ פרק ד - משנה ה
<B>אֵלּוּ שֶׁבֵּית דִּין מְקַנְּאִין לָהֶם.</B> אִם רוֹאִים אוֹתָם שֶׁמִּתְנַהֲגוֹת בִּפְרִיצוּת: <B>וְלֹא לְהַשְׁקוֹתָהּ אָמְרוּ.</B> דְּהָא בָּעִינַן וְהֵבִיא הָאִישׁ אֶת אִשְׁתּוֹ, וְלֵיכָּא. וּבַעְלָהּ נַמִּי לִכְשֶׁיָּבֹא אֵינוֹ יָכוֹל לְהַשְׁקוֹתָהּ בְּקִנּוּי זֶה, דְּבָעִינַן וְקִנֵּא וְהֵבִיא. וְרַבִּי יוֹסֵי לֹא בָּעֵי וְקִנֵּא וְהֵבִיא. וְאֵין הֲלָכָה כְּרַבִּי יוֹסֵי. וְסוּמָא אֵינוֹ מַשְׁקֶה אֶת אִשְׁתּוֹ, שֶׁנֶּאֱמַר (שָׁם) מֵעֵינֵי אִישָׁהּ. וּמִמַּה שֶּׁנֶּאֱמַר (שָׁם) אִשָּׁה תַּחַת אִישָׁהּ, לָמַדְנוּ שֶׁכָּל הַמּוֹנֵעַ הַבַּעַל מִלְּהַשְׁקוֹת מוֹנֵעַ הָאִשָּׁה מִלִּשְׁתּוֹת אִם הָיָה אוֹתוֹ הַדָּבָר בָּאִשָּׁה, לְפִיכָךְ אִם הָיְתָה הִיא סוּמָא אֵינָהּ שׁוֹתָה {יג}. וְאִם הָיְתָה חִגֶּרֶת אֵינָהּ שׁוֹתָה, שֶׁנֶּאֱמַר (שָׁם) וְהֶעֱמִיד אוֹתָהּ הַכֹּהֵן. וְכֵן אִם הָיְתָה גִדֶּמֶת, שֶׁנֶּאֱמַר (שָׁם) וְנָתַן עַל כַּפֶּיהָ. אוֹ אִלֶּמֶת, דְּבָעִינַן וְאָמְרָה הָאִשָּׁה. וְכֵן אִם הָיָה הַבַּעַל חִגֵּר אוֹ גִּדֵּם אוֹ אִלֵּם אֵינוֹ מַשְׁקֶה מִדִּכְתִיב אִשָּׁה תַּחַת אִישָׁהּ כִּדְאָמְרָן: 

^ פרק ה

~ פרק ה - משנה א
<B>כָּךְ בּוֹדְקִים אוֹתוֹ.</B> אֶת הַבּוֹעֵל {א}: <B>וּבָאוּ וּבָאוּ.</B> שְׁנֵיהֶם בְּוָי"ו יְתֵרָא לִדְרָשָׁא {ב}: <B>נִטְמְאָה וְנִטְמָאָה.</B> וָי"ו יְתֵרָא דִּבְוְנִטְמְאָה שְׁנִיָּה לִדְרָשָׁא: <B>רַבִּי אוֹמֵר שְׁנֵי פְעָמִים וְכוּ'.</B> רַבִּי לֹא דָרֵישׁ וָי"ו יְתֵרָה כְּרַבִּי עֲקִיבָא אֶלָּא רִבּוּי דִקְרָאֵי קָא דָרֵישׁ, בֵּין בְּוּבָאוּ וּבָאוּ, בֵּין בְּנִטְמְאָה וְנִטְמָאָה: 

~ פרק ה - משנה ב
<B>בּוֹ בַּיּוֹם דָּרַשׁ.</B> כָּל הֵיכִי דִּתְנִינַן בּוֹ בַיּוֹם, בַּיּוֹם שֶׁהוֹשִׁיבוּ אֶת רַבִּי אֶלְעָזָר בֶּן עֲזַרְיָה לִנְשִׂיאוּת, שֶׁנִּתְרַבּוּ הַתַּלְמִידִים, שֶׁנָּתְנוּ רְשׁוּת לַכֹּל לִכָּנֵס. וּמִשּׁוּם דְּהַךְ דְּרָשָׁה דְנִטְמְאָה וְנִטְמָאָה נַמִּי בּוֹ בַיּוֹם נִדְרְשָׁה, נַקְטִינְהוּ לְכָל הָנָךְ הָכָא: <B>כְּלִי חֶרֶס.</B> הוּא רִאשׁוֹן, שֶׁנִּטְמָא מִן הַשֶּׁרֶץ שֶׁהוּא אָב. וְהָאֹכֶל שֶׁבְּתוֹכוֹ שֵׁנִי, שֶׁטִּמְּאוֹ הַכְּלִי: <B>אֵינוֹ אוֹמֵר טָמֵא.</B> כָּל אֲשֶׁר בְּתוֹכוֹ טָמֵא. אֶלָּא יִטְמָא, לְמִדְרָשׁ בֵּיהּ נַמִּי יְטַמֵּא, שֶׁמְּטַמֵּא אֶת אֲחֵרִים: <B>לִמֵּד עַל כִּכָּר שֵׁנִי.</B> לְהָכִי נָקַט כִּכָּר, לְפִי שֶׁהוּא מָצוּי בַּתַּנּוּר: <B>שֶׁמְּטַמֵּא אֶת הַשְּׁלִישִׁי.</B> וַאֲפִלּוּ בְּחֻלִּין. דִּקְרָא סְתָמָא כְּתִיב: <B>דּוֹר אַחֵר.</B> מִן הָעֲתִידִים לָבֹא. שֶׁיְּטַהֵר אֶת הַשְּׁלִישִׁי, וְאַף בִּתְרוּמָה, שֶׁאֵין לוֹ מִקְרָא מִן הַתּוֹרָה: <B>וַהֲרֵי עֲקִיבָא תַּלְמִידְךָ מֵבִיא לוֹ רְאָיָה מִן הַמִּקְרָא שֶׁהוּא טָמֵא.</B> אַף בְּחֻלִּין. וְאֵין הֲלָכָה כְּרַבִּי עֲקִיבָא, דְּאֵין שֵׁנִי עוֹשֶׂה שְׁלִישִׁי בְּחֻלִּין, אֶלָּא בִּתְרוּמָה: 

~ פרק ה - משנה ג
<B>מִגְרָשׁ.</B> רְחָבָה פְּנוּיָה מִזְּרִיעָה וּמֵאִילָנוֹת לְנוֹי הָעִיר: <B>וְאַלְפַּיִם.</B> לֹא הֻזְכַּר לְתִתָּם לַלְוִיִּם, וְלֹא נֶאֶמְרוּ אֶלָּא לִיצִיאַת תְּחוּם שַׁבָּת: <B>שָׂדוֹת וּכְרָמִים.</B> וְאַלְפַּיִם סָבִיב נִתְּנוּ לַלְוִיִּם. מֵהֶם הִנִּיחוּ אֶלֶף סָבִיב הָעִיר לַמִּגְרָשׁ, וְהַשְּׁאָר {ו} שָׂדוֹת וּכְרָמִים. וַהֲלָכָה כְּרַבִּי אֱלִיעֶזֶר בְּנוֹ שֶׁל רַבִּי יוֹסֵי הַגְּלִילִי, שֶׁתְּחוּם אַלְפַּיִם אַמָּה דְּרַבָּנָן {ז}: 

~ פרק ה - משנה ד
<B>שֶׁאֵין תַּלְמוּד לוֹמַר לֵאמֹר.</B> שֶׁאֵין דּוֹמֶה לִשְׁאָר לֵאמֹר שֶׁבַּתּוֹרָה, שֶׁהַשְּׁכִינָה מְדַבֶּרֶת לְמֹשֶׁה לֵאמֹר הַדִּבּוּר לְיִשְׂרָאֵל, אֲבָל כָּאן אֵין לוֹמַר כֵּן: <B>כְּקוֹרִין אֶת הַהַלֵּל.</B> רָאשֵׁי פְרָקִים בִּלְבַד הָיוּ עוֹנִים אַחֲרָיו {ח}: 

~ פרק ה - משנה ה
<B>מֵאַהֲבָה.</B> שֶׁאָהַב אֶת הַמָּקוֹם: <B>שָׁקוּל.</B> מִשְׁקָלוֹ שָׁוֶה, אֵינוֹ מַכְרִיעַ לְכָאן וּלְכָאן. יֵשׁ לוֹ הַכָּתוּב בְּוָי"ו וּמַשְׁמָעוּתוֹ כְאִלּוּ הָיָה לֹא בְאָלֶ"ף. וְיֵשׁ לֹא בְאָלֶ"ף וּמַשְׁמָעוּתוֹ כְּאִלּוּ כָּתוּב בְּוָי"ו {יא}. הֵן יִקְטְלֵנִי, הַלֹּא הוּא הוֹרְגֵנִי, לֹא אֲיַחֵל לוֹ עוֹד. אוֹ לוֹ אֲנִי מְיַחֵל: <B>מִיִּרְאָה.</B> מִדַּאֲגַת פֻּרְעָנוּת שֶׁלֹּא תָבֹא עָלָיו: <B>יְרֵא אֱלֹהִים.</B> וְלֹא אוֹהֵב אֱלֹהִים: 

^ פרק ו

~ פרק ו - משנה א
<B>מִי שֶׁקִּנֵּא לְאִשְׁתּוֹ וְנִסְתָּרָה אֲפִלּוּ שָׁמַע מֵעוֹף הַפּוֹרֵחַ.</B> שֶׁנִּסְתְּרָה: <B>יוֹצִיא וְיִתֵּן כְּתֻבָּה.</B> רַבִּי אֱלִיעֶזֶר לְטַעֲמֵיהּ דְּאָמַר בְּפֶרֶק קַמָּא סְתִירָה לֹא בַּעְיָא עֵדוּת, וַאֲפִלּוּ עֶבֶד וַאֲפִלּוּ שִׁפְחָה נֶאֱמָנִים, דְּהַיְנוּ נַמִּי כְּעוֹף הַפּוֹרֵחַ, דְּאִתַּקַּשׁ סְתִירָה לְטֻמְאָה דְּכֻלְּהוּ מְהֵימוֹנֵי בָהּ, הִלְכָּךְ נֶאֶסְרָה עָלָיו. וְאִם אֵינוֹ רוֹצֶה לְהַשְׁקוֹתָהּ יוֹצִיא וְיִתֵּן כְּתֻבָּה: <B>רַבִּי יְהוֹשֻׁעַ אוֹמֵר עַד שֶׁיִּשְׂאוּ וְיִתְּנוּ בָהּ מוֹזְרוֹת בַּלְּבָנָה.</B> נָשִׁים הַטֹּווֹת לְאוֹר הַלְּבָנָה {ג}. רַבִּי יְהוֹשֻׁעַ לְטַעְמֵיהּ דְּאָמַר מַשְׁקֶה עַל פִּי שְׁנַיִם. מִיהוּ מִשֶּׁיִּשְּׂאוּ וְיִתְּנוּ בָּהּ מוֹזְרוֹת בַּלְּבָנָה בִּפְרִיצוּתָהּ מְכֹעָר הַדָּבָר וְתֵצֵא, דְּהָא אֲפִלּוּ מַיָּא תּוּ לֹא בָּדְקֵי לָהּ כִּדְתַנְיָא בְּפֶרֶק קַמָּא. וּטְהוֹרָה הִיא. וְלֹא שֶׁיִּשְּׂאוּ וְיִתְּנוּ בָּהּ מוֹזְרוֹת בַּלְּבָנָה. וַהֲלָכָה כְּרַבִּי יְהוֹשֻׁעַ: 

~ פרק ו - משנה ב
<B>אֲנִי רְאִיתִיהָ שֶׁנִּטְמֵאת.</B> בְּאוֹתָהּ סְתִירָה, שֶׁהִיא עַל פִּי עֵדִים לְרַבִּי יְהוֹשֻׁעַ, אוֹ עַל פִּי עוֹף הַפּוֹרֵחַ לְרַבִּי אֱלִיעֶזֶר: <B>לֹא הָיְתָה שׁוֹתָה.</B> דְּעֵד אֶחָד נֶאֱמָן בָּהּ אַף לְהַפְסִידָהּ כְּתֻבָּתָהּ, שֶׁרַגְלַיִם לַדָּבָר {ד}: <B>אַף לְפָסְלָהּ מִכְּתֻבָּתָהּ.</B> שֶׁלֹּא תִשְׁתֶּה וְלֹא תִטֹּל כְּתֻבָּתָהּ: <B>יְבִמְתָּהּ.</B> אֵשֶׁת אֲחִי בַּעְלָהּ: <B>וּבַת בַּעְלָהּ.</B> מֵאִשָּׁה אַחֶרֶת: <B>הֲרֵי אֵלּוּ נֶאֱמָנוֹת.</B> לְעֵדוּת זוֹ, אַף עַל פִּי שֶׁהֵן פְּסוּלוֹת לְכָל שְׁאָר עֵדוּת שֶׁהוּא לְרָעָתָהּ, לְפִי שֶׁהַתּוֹרָה הֶאֱמִינָה כָּל עֵדוּת שֶׁיֵּשׁ בָּהּ. וּמִיהוּ לֹא לְפָסְלָהּ מִכְּתֻבָּתָהּ, הוֹאִיל וְשׂוֹנְאוֹת אוֹתָהּ, אֶלָּא שֶׁלֹּא תִשְׁתֶּה: 

~ פרק ו - משנה ג
<B>שֶׁהָיָה בְדִין.</B> שֶׁלֹּא יְהֵא נֶאֱמָן בָּהּ עֵד אֶחָד, אִם לֹא מִגְּזֵרַת הַכָּתוּב: <B>עֵדוּת הָרִאשׁוֹנָה.</B> סְתִירָה: <B>שֶׁאֵין אוֹסַרְתָּהּ אִסּוּר עוֹלָם.</B> אֶלָּא עַד שֶׁתִּשְׁתֶּה: <B>אֵינָהּ מִתְקַיֶּמֶת בְּפָחוֹת מִשְּׁנַיִם.</B> כִּדְבָעִינַן לְמֵימַר מִגְּזֵרָה שָׁוָה, וְרַבִּי יְהוֹשֻׁעַ הִיא: <B>עֵדוּת הָאַחֲרוֹנָה.</B> טֻמְאָה: <B>כָּל עֵדוּת שֶׁיֵּשׁ בָּהּ.</B> נֶאֱמָן בָּהּ, דִּכְתִיב וְעֵד אֵין בָּהּ, וְכָל עֵד הָאָמוּר בַּתּוֹרָה סְתָם אֵינוֹ אֶלָּא שְׁנַיִם, מִדְּאִצְטְרִיךְ קְרָא לוֹמַר (דְּבָרִים יט) לֹא יָקוּם עֵד אֶחָד בְּאִישׁ, שְׁמַע מִנָּהּ דְּעֵד שְׁנַיִם בַּמַּשְׁמָע, עַד שֶׁיִּפְרֹט לְךָ הַכָּתוּב אֶחָד. וְהָכִי קָאָמַר קְרָא, תְּרֵי לֵית בָּהּ אֶלָּא חַד, וְקָאָמַר וְהִיא לֹא נִתְפָּסָה, לְאוֹסְרָהּ {ה}, אַלְמָא עֵד אֶחָד מְהֵימָן: 

~ פרק ו - משנה ד
<B>עֵד אוֹמֵר נִטְמֵאת וְעֵד אוֹמֵר לֹא נִטְמֵאת.</B> אוֹקֵי חַד לַהֲדֵי חַד, וַהֲרֵי הִיא בִּסְפֵקָה וְשׁוֹתָה. וְדַוְקָא כִּי אָתוּ בַּהֲדֵי הֲדָדֵי, אֲבָל בָּזֶה אַחַר זֶה, כְּשֶׁאָמַר הָרִאשׁוֹן נִטְמֵאת, הָוֵי מְהֵימָן כְּבִתְרֵי {ז}, וְהַשֵּׁנִי הָאוֹמֵר לֹא נִטְמֵאת הָוֵי לֵיהּ חַד, וְאֵין דְּבָרָיו שֶׁל אֶחָד בִּמְקוֹם שְׁנַיִם: <B>וּשְׁנַיִם אוֹמְרִים לֹא נִטְמֵאת.</B> כְּלוֹמַר לֹא נִטְמֵאת בְּפָנֶיךָ, שֶׁכְּשֶׁבָּאתָ וּמָצָאת שֶׁנִּסְתְּרוּ יַחַד גַּם אָנוּ הָיִינוּ עִמְּךָ וּבְפָנֵינוּ לֹא נִטְמֵאת {ח}, הֲרֵי נִסְתַּלֵּק הָעֵד וּבָטְלוּ דְּבָרָיו מִפְּנֵי הַשְּׁנַיִם, וַהֲרֵי הִיא בִּסְפֵקָה אִם נִטְמֵאת קֹדֶם שֶׁבָּאוּ אֵלּוּ וּמְצָאוּם, וּלְפִיכָךְ שׁוֹתָה. וְאַשְׁמוּעִינַן תַּנָּא בְּהָנֵי תְּרֵי בָּבֵי דְּמַתְנִיתִין דְּבִפְסוּלֵי עֵדוּת הֲלֵךְ אַחַר רֹב דֵּעוֹת {ט} בֵּין לְקֻלָּא בֵּין לְחֻמְרָא, כְּלוֹמַר בֵּין לְהַשְׁקוֹתָהּ בֵּין שֶׁלֹּא לְהַשְׁקוֹתָהּ: 

^ פרק ז

~ פרק ז - משנה א
<B>אֵלּוּ נֶאֱמָרִין.</B> פָּרָשַׁת סוֹטָה. דִּכְתִיב {א} (בְּמִדְבָּר ה) וְאָמַר אֶל הָאִשָּׁה, בְּכָל לָשׁוֹן שֶׁהוּא אוֹמֵר {ב}: <B>וּוִדּוּי מַעֲשֵׂר.</B> בִּעַרְתִּי הַקֹּדֶשׁ מִן הַבַּיִת כוּ', אוֹמֵר בְּכָל לָשׁוֹן שֶׁיִּרְצֶה, דִּכְתִיב (דְּבָרִים כו) וְאָמַרְתָּ לִפְנֵי ה' אֱלֹהֶיךָ, בְּכָל לָשׁוֹן שֶׁאַתָּה אוֹמֵר {ג}: <B>קְרִיאַת שְׁמַע.</B> דִּכְתִיב (שָׁם ו) שְׁמַע יִשְׂרָאֵל, בְּכָל לָשׁוֹן שֶׁאַתָּה שׁוֹמֵעַ {ד}: <B>וּתְפִלָּה.</B> צִבּוּר שֶׁמִּתְפַּלְּלִין, מִתְפַּלְּלִין בְּכָל לָשׁוֹן. אֲבָל יָחִיד אֵינוֹ מִתְפַּלֵּל אֶלָּא בִּלְשׁוֹן הַקֹּדֶשׁ {ו}: <B>וּבִרְכַּת הַמָּזוֹן.</B> דִּכְתִיב (שָׁם ח) וּבֵרַכְתָּ, בְּכָל לָשׁוֹן שֶׁאַתָּה מְבָרֵךְ {ז}: <B>וּשְׁבוּעַת הָעֵדוּת וּשְׁבוּעַת הַפִּקָּדוֹן.</B> בְּכָל לָשׁוֹן שֶׁהִשְׁבִּיעוּם וְלֹא הוֹדוּ, חַיָּבִין. שְׁבוּעַת הָעֵדוּת יָלְפִינַן לַהּ דִּכְתִיב בָּהּ (וַיִּקְרָא ה) וְשָׁמְעָה קוֹל אָלָה {ח}, בְּכָל לָשׁוֹן שֶׁאַתָּה שׁוֹמֵעַ. וּשְׁבוּעַת הַפִּקָּדוֹן גָּמַר תֶּחֱטָא תֶחֱטָא {ט} מִשְּׁבוּעַת הָעֵדוּת: 

~ פרק ז - משנה ב
<B>מִקְרָא בִכּוּרִים.</B> שֶׁהָיָה קוֹרֵא מֵאֲרַמִּי אוֹבֵד אָבִי (דְּבָרִים כו) עַד סוֹף הַפָּרָשָׁה: <B>וַחֲלִיצַת יְבָמָה.</B> הִיא אוֹמֶרֶת (שָׁם כה) מֵאֵן יְבָמִי לְהָקִים לְאָחִיו שֵׁם בְּיִשְׂרָאֵל לֹא אָבָה יַבְּמִי, וְהוּא אוֹמֵר לֹא חָפַצְתִּי לְקַחְתָּהּ, וְאַחַר הַחֲלִיצָה אוֹמֶרֶת כָּכָה יֵעָשֶׂה לָאִישׁ: <B>בְּרָכוֹת וּקְלָלוֹת.</B> שֶׁאָמְרוּ יִשְׂרָאֵל בְּהַר גְּרִזִּים וּבְהַר עֵיבָל: <B>בִּרְכַּת כֹּהֲנִים.</B> נְשִׂיאַת כַּפַּיִם: <B>בִּרְכוֹת כֹּהֵן גָּדוֹל.</B> בְּיוֹם הַכִּפּוּרִים אַחַר עֲבוֹדַת הַיּוֹם שֶׁלִּפְנַי וְלִפְנִים הוּא קוֹרֵא אֶת הַפָּרָשָׁה בַּתּוֹרָה, וּמְבָרֵךְ שְׁמֹנֶה בְרָכוֹת הַמְּפֹרָשׁוֹת בְּמַתְנִיתִין: <B>וּפָרָשַׁת הַמֶּלֶךְ.</B> הִיא פָּרָשַׁת הַקְהֵל, כְּדִמְפָרֵשׁ בְּסוֹף פִּרְקִין: <B>וּפָרָשַׁת עֶגְלָה עֲרוּפָה.</B> (שָׁם כא) יָדֵינוּ לֹא שָׁפְכוּ אֶת הַדָּם הַזֶּה, כַּפֵּר לְעַמְּךָ יִשְׂרָאֵל וְגוֹ': <B>פָּרָשַׁת מְשׁוּחַ מִלְחָמָה.</B> (שָׁם כ) וְהָיָה כְּקָרָבְכֶם וְגוֹ' שְׁמַע יִשְׂרָאֵל אַתֶּם קְרֵבִים הַיּוֹם וְגוֹ': 

~ פרק ז - משנה ג
<B>כֵּיצַד.</B> כְּמוֹ מִנַּיִן {י}: <B>וּלְהַלָּן הוּא אוֹמֵר.</B> בַּבְּרָכוֹת וּקְלָלוֹת שֶׁל הַר גְּרִזִּים: <B>מָה עֲנִיָּה הָאֲמוּרָה לְהַלָּן בִּלְשׁוֹן הַקֹּדֶשׁ.</B> דִּכְתִיב (שָׁם כז) וְאָמְרוּ אֶל כָּל אִישׁ יִשְׂרָאֵל קוֹל רָם, וּכְתִיב הָתָם {יא} (שְׁמוֹת יט) וְהָאֱלֹהִים יַעֲנֶנּוּ בְּקוֹל, מַה לְּהַלָּן בִּלְשׁוֹן הַקֹּדֶשׁ, אַף כָּאן בִּלְשׁוֹן הַקֹּדֶשׁ: 

~ פרק ז - משנה ד
<B>וְעָנְתָה וְאָמְרָה כָּכָה.</B> אֵינוֹ צָרִיךְ לְלַמְּדָהּ בִּגְזֵרָה שָׁוָה, שֶׁמֵּעַצְמָהּ הִיא לְמֵדָה, וְעָנְתָה וְאָמְרָה כָּכָה, כַּלָּשׁוֹן הַזֶּה תֹּאמַר: 

~ פרק ז - משנה ה
<B>שֶׁבְּשׁוֹמְרוֹן.</B> אֵצֶל שׁוֹמְרוֹן: <B>מִכָּאן וּמִכָּאן.</B> עַל הֶהָרִים: <B>בְּשִׁבְעִים לָשׁוֹן.</B> בִּכְתָב שֶׁל שִׁבְעִים אֻמּוֹת {יח}, וְכָל הָרוֹצֶה לְלָמְדָהּ יָבֹא וְיִלְמֹד. שֶׁלֹּא יִהְיֶה פִּתְחוֹן פֶּה לָאֻמּוֹת לוֹמַר לֹא הָיָה לָנוּ מֵהֵיכָן לִלְמֹד: <B>אֶת הָאֲבָנִים.</B> סָתְרוּ אֶת הַמִּזְבֵּחַ לְאַחַר שֶׁהֶעֱלוּ הָעוֹלוֹת וְהַשְּׁלָמִים {כא}: <B>וְלָנוּ בִמְקוֹמָן.</B> בְּבֵית מְלוֹנָם בַּגִּלְגָּל, וְשָׁם הֵקִימוּ אֶת הָאֲבָנִים: 

~ פרק ז - משנה ו
<B>בַּמְּדִינָה אוֹמֵר אוֹתָהּ שָׁלֹשׁ בְּרָכוֹת.</B> שֶׁמַפְסִיקִין הַכֹּהֲנִים בֵּין פָּסוּק לְפָסוּק, וְעוֹנִים הַצִּבּוּר אָמֵן: <B>וּבַמִּקְדָּשׁ בְּרָכָה אֶחָת.</B> לְפִי שֶׁאֵין עוֹנִים אָמֵן בַּמִּקְדָּשׁ וְאֵין כָּאן שׁוּם הֶפְסֵק {כג}: <B>כִּכְתָבוֹ.</B> בְּיוּ"ד הֵ"א: <B>בְּכִנּוּיוֹ.</B> בְּאַלֶ"ף דָּלֶ"ת. שֶׁאֵין מַזְכִּירִין הַשֵּׁם כִּכְתָבוֹ אֶלָּא בַּמִּקְדָּשׁ בִּלְבַד, שֶׁנֶּאֱמַר (שְׁמוֹת כ) בְּכָל הַמָּקוֹם אֲשֶׁר אַזְכִּיר אֶת שְׁמִי אָבֹא אֵלֶיךָ וּבֵרַכְתִּיךָ, סָרֵס הַמִּקְרָא וְדָרְשֵׁהוּ, בְּכָל הַמָּקוֹם אֲשֶׁר אָבֹא אֵלֶיךָ וּבֵרַכְתִּיךָ, דְּהַיְנוּ בַּמִּקְדָּשׁ, שָׁם אַזְכִּיר אֶת שְׁמִי: <B>כְּנֶגֶד כִּתְפֵיהֶן.</B> מִפְּנֵי שֶׁצָּרִיךְ נְשִׂיאַת כַּפַּיִם {כד}, דִּכְתִיב וַיִּשָּׂא אַהֲרֹן אֶת יָדָיו אֶל הָעָם וַיְבָרְכֵם, וּכְתִיב (דְּבָרִים יח) הוּא וּבָנָיו כָּל הַיָּמִים {כה}, מָה הוּא בִּנְשִׂיאוּת כַּפַּיִם, אַף בָּנָיו בִּנְשִׂיאַת כַּפַּיִם כָּל הַיָּמִים: <B>וּבַמִּקְדָּשׁ.</B> שֶׁמְּבָרְכִים אֶת הָעָם בַּשֵּׁם הַמְּפֹרָשׁ וּשְׁכִינָה לְמַעְלָה מִקִּשְׁרֵי אֶצְבְּעוֹתֵיהֶם, מַגְבִּיהִים יְדֵיהֶם לְמַעְלָה מֵרָאשֵׁיהֶם: <B>שֶׁאֵין מַגְבִּיהַּ יָדָיו לְמַעְלָה מִן הַצִּיץ.</B> מִפְּנֵי שֶׁהַשֵּׁם כָּתוּב בּוֹ. וְאֵין הֲלָכָה כְּרַבִּי יְהוּדָה: 

~ פרק ז - משנה ז
<B>בִּרְכוֹת כֹּהֵן גָּדוֹל.</B> בְּיוֹם הַכִּפּוּרִים, לְאַחַר שֶׁכָּלְתָה עֲבוֹדַת הַיּוֹם קוֹרֵא בַתּוֹרָה וּמְבָרֵךְ שְׁמֹנֶה בְּרָכוֹת: <B>חַזַּן הַכְּנֶסֶת.</B> שַׁמַּשׁ הַכְּנֶסֶת שֶׁטֹּרַח עִסְקֵי הַכְּנֶסֶת עָלָיו לְהַכְנִיס וּלְהוֹצִיא לְהַפְשִׁיט אֶת הַתֵּבָה וּלְהָכִין [הַכֹּל]: <B>רֹאשׁ הַכְּנֶסֶת.</B> עַל פִּיו נֶחְתָּכִין דִּבְרֵי הַכְּנֶסֶת, מִי יִפְרֹס עַל שְׁמַע, מִי יַפְטִיר בַּנָּבִיא, מִי יֵרֵד לִפְנֵי הַתֵּבָה: <B>סְגָן.</B> הַמּוּכָן תַּחַת כֹּהֵן גָּדוֹל. שֶׁאִם יֶאֱרַע בּוֹ פְּסוּל יְשַׁמֵּשׁ תַּחְתָּיו: <B>וְהַסְּגָן לְכֹהֵן גָּדוֹל.</B> וְכֻלָּן מִשּׁוּם כְּבוֹדוֹ שֶׁל כֹּהֵן גָּדוֹל, דִּכְתִיב (מִשְׁלֵי יד) בְּרָב עָם הַדְרַת מֶלֶךְ: <B>וְכֹהֵן גָּדוֹל עוֹמֵד וּמְקַבֵּל.</B> מִכְּלָל דְּיוֹשֵׁב הָיָה, שְׁמַע מִנָּהּ בְּעֶזְרַת נָשִׁים הָיָה קוֹרֵא. דְּאִי בְּעֶזְרַת יִשְׂרָאֵל קָיְמָא לָן אֵין יְשִׁיבָה בָּעֲזָרָה אֶלָּא לְמַלְכֵי בֵּית דָּוִד בִּלְבַד: <B>וְקוֹרֵא אַחֲרֵי מוֹת.</B> שֶׁהוּא מִסֵּדֶר יוֹם הַכִּפּוּרִים: <B>וְאַךְ בֶּעָשׂוֹר.</B> שֶׁבְּפָרָשַׁת שׁוֹר אוֹ כֶּשֶׂב, דִּסְמוּכָה הִיא לְפָרָשַׁת אַחֲרֵי מוֹת וְיָכוֹל לִגְלֹל סֵפֶר תּוֹרָה לְשָׁם בְּעוֹד שֶׁהַמְּתֻרְגְּמָן מְתַרְגֵּם פָּסוּק אַחֲרוֹן שֶׁל פָּרָשַׁת אַחֲרֵי מוֹת, וְאֵין כָּאן שָׁהוּת כְּדֵי שֶׁיַּפְסִיק הַמְּתֻרְגְּמָן: <B>וְגוֹלֵל אֶת הַתּוֹרָה.</B> וְאַף עַל פִּי שֶׁעֲדַיִן לֹא קָרָא בֶּעָשׂוֹר שֶׁל חֻמָּשׁ הַפְּקוּדִים, יִקְרָא אוֹתָהּ עַל פֶּה וְלֹא יִגְלֹל סֵפֶר תּוֹרָה לְשָׁם, מִפְּנֵי שֶׁהוּא רָחוֹק וְיֵשׁ שָׁהוּת שֶׁיַּפְסִיק הַתֻּרְגְּמָן וְאִיכָּא גְּנַאי לַצִּבּוּר. וְלִקְרוֹת בִּשְׁנֵי סִפְרֵי תּוֹרָה אִי אֶפְשָׁר, לְפִי שֶׁאֵין אָדָם אֶחָד קוֹרֵא בִּשְׁנֵי סִפְרֵי תּוֹרָה בַּצִּבּוּר, מִשּׁוּם פְּגָמוֹ שֶׁל סֵפֶר תּוֹרָה הָרִאשׁוֹן: <B>יוֹתֵר מִמַּה שֶּׁקָּרִיתִי לִפְנֵיכֶם.</B> מַה שֶּׁאֲנִי עָתִיד לִקְרוֹת עוֹד עַל פֶּה, אַל תֹּאמְרוּ שֶׁחָסֵר מִן הַסֵּפֶר הַזֶּה לְכָךְ אֵינִי גּוֹלְלוֹ שָׁם. וְכָל כָּךְ לָמָּה, שֶׁלֹּא לְהוֹצִיא לַעַז עַל סֵפֶר תּוֹרָה: <B>עַל הַתּוֹרָה.</B> בְּרָכָה שֶׁלְּאַחֲרֶיהָ: <B>וְעַל הָעֲבוֹדָה.</B> רְצֵה ה' אֱלֹהֵינוּ: <B>וְעַל הַהוֹדָיָה.</B> מוֹדִים אֲנַחְנוּ לָךְ: <B>וְעַל מְחִילַת עָוֹן.</B> אַתָּה בְחַרְתָּנוּ, שֶׁחוֹתֵם בָּהּ מֶלֶךְ מוֹחֵל וְסוֹלֵחַ לַעֲוֹנוֹתֵינוּ: <B>וְעַל הַמִּקְדָּשׁ.</B> שֶׁתִּשְׁרֶה שְׁכִינָה בְּבֵית הַמִּקְדָּשׁ, וְחוֹתֵם בָּהּ בָּרוּךְ אַתָּה ה' שׁוֹכֵן בְּצִיּוֹן: <B>וְעַל הַכֹּהֲנִים.</B> שֶׁיְּקֻבַּל קָרְבְּנוֹתֵיהֶם בְּרָצוֹן. וְחוֹתֵם בָּהּ מְקַדֵּשׁ הַכֹּהֲנִים: <B>וְעַל שְׁאָר הַתְּפִלָּה.</B> שֶׁיְּהוּ יִשְׂרָאֵל נוֹשָׁעִין מֵאוֹיְבֵיהֶם. וְחוֹתֵם בָּהּ עַמְּךָ יִשְׂרָאֵל צְרִיכִים יְשׁוּעָה בָּרוּךְ אַתָּה ה' שׁוֹמֵעַ תְּפִלָּה: 

~ פרק ז - משנה ח
<B>בַּשְּׁמִינִי.</B> בְּשָׁנָה שְׁמִינִית שֶׁל שְׁמִיטָה שֶׁעָבְרָה, שֶׁהִיא מוֹצָאֵי שְׁבִיעִית זוֹ. בְּמוֹצָאֵי יוֹם טוֹב רִאשׁוֹן, דִּכְתִיב (דְּבָרִים לא) בְּחַג הַסֻּכּוֹת, שׁוֹמֵעַ אֲנִי אֲפִלּוּ בְּיוֹם טוֹב אַחֲרוֹן שֶׁל חָג, תַּלְמוּד לוֹמַר שָׁם בְּבֹא כָּל יִשְׂרָאֵל לֵרָאוֹת, מִתְּחִלַּת חֹל הַמּוֹעֵד {לא}: <B>אַגְרִיפָּס הַמֶּלֶךְ.</B> מִזַּרְעוֹ שֶׁל הוֹרוֹדוּס הָיָה, וּבְיָמָיו נֶחְרַב בַּיִת שֵׁנִי: <B>זָלְגוּ עֵינָיו דְּמָעוֹת.</B> שֶׁהַמִּקְרָא הַזֶּה פְּסָלוֹ מִן הַמַּלְכוּת: <B>אָחִינוּ אָתָּה.</B> שֶׁאִמּוֹ מִיִּשְׂרָאֵל: <B>וְקוֹרֵא מִתְּחִלַּת אֵלֶּה הַדְּבָרִים עַד שְׁמַע.</B> שֶׁבְּוָאֶתְחַנַּן. וּמְחַבֵּר עִם פָּרָשַׁת שְׁמַע פָּרָשַׁת וְהָיָה אִם שָׁמֹעַ, שֶׁיֵּשׁ בְּפָרָשַׁת שְׁמַע קַבָּלַת מַלְכוּת שָׁמַיִם וּבְפָרָשַׁת וְהָיָה אִם שָׁמֹעַ קַבָּלַת עֹל מִצְוֹת. וּמְדַלֵּג, וְקוֹרֵא עַשֵּׂר תְּעַשֵּׂר. וּמִשָּׁם מְדַלֵּג וְקוֹרֵא כִּי תְכַלֶּה לַעְשֵׂר, מִפְּנֵי שֶׁהוּא זְמַן אָסִיף וּמַתְּנוֹת עֲנִיִּים {לו} וְהַפְרָשַׁת תְּרוּמוֹת וּמַעַשְׂרוֹת. וְאַף עַל פִּי שֶׁפָּרָשַׁת הַמֶּלֶךְ בֵּין עַשֵּׂר לְכִי תְכַלֶּה לַעְשֵׂר הָיָה קוֹרֵא אוֹתָם יַחַד {לז}, שֶׁלֹּא לְהַפְסִיק בְּמַעַשְׂרוֹת. וְאַחַר כָּךְ בְּרָכוֹת וּקְלָלוֹת, שֶׁהֵן קַבָּלַת גְּזֵרוֹת וָעֳנָשִׁים שֶׁל תּוֹרָה. וְחוֹזֵר וְקוֹרֵא פָּרָשַׁת הַמֶּלֶךְ {לח}, שׂוֹם תָּשִׂים עָלֶיךָ מֶלֶךְ: 

^ פרק ח

~ פרק ח - משנה א
<B>מְשׁוּחַ מִלְחָמָה.</B> וְדִבֶּר אֶל הָעָם בִּלְשׁוֹן הַקֹּדֶשׁ. נֶאֱמַר כָּאן (דְּבָרִים כ) וְדִבֵּר אֶל הָעָם, וְנֶאֱמַר לְהַלָּן (שְׁמוֹת יט) מֹשֶׁה יְדַבֵּר {ג}, מַה לְּהַלָּן בִּלְשׁוֹן הַקֹּדֶשׁ, אַף כָּאן בִּלְשׁוֹן הַקֹּדֶשׁ: <B>לְכָל כּוֹשֵׁל.</B> כָּל הַכּוֹשְׁלִים שֶׁאֵינָן יְכוֹלִין לָלֶכֶת בְּרַגְלֵיהֶן: <B>הֲגָפַת תְּרִיסִין.</B> הַכָּאַת הַמָּגִנִּים זוֹ בְּזוֹ לְהַשְׁמִיעַ קוֹל וּלְאַיֵּם: <B>הַקַּלְגַּסִּין.</B> מַקְלוֹת שֶׁרָאשֵׁיהֶן עֲקוּמִים וּמַכִּין בָּהֶם עַל גַּבֵּי אֲבָנִים וְהֵם מְנַתְּזִים עַל הָאוֹיְבִים: <B>שׁוֹבַךְ.</B> שַׂר צָבָא הֲדַדְעֶזֶר בִּשְׁמוּאֵל (ב י): 

~ פרק ח - משנה ב
<B>אֶחָד הַבּוֹנֶה וְאֶחָד הַלּוֹקֵחַ.</B> בַּיִת בָּנוּי, שֶׁהֲרֵי אֶצְלוֹ הוּא חָדָשׁ: <B>וְאֶחָד הַנּוֹטֵעַ חֲמִשָּׁה אִילָנֵי מַאֲכָל.</B> דִּבְהָכִי הָוֵי כֶּרֶם, שְׁתַּיִם כְּנֶגֶד שְׁתַּיִם, וְאַחַת יוֹצֵאת זָנָב: <B>וַאֲפִלּוּ מֵחֲמֵשֶׁת מִינִים.</B> מִצְטָרְפִים: 

~ פרק ח - משנה ג
<B>אִילָנֵי סְרָק.</B> כְּגוֹן אֲרָזִים וְשִׁקְמִים שֶׁאֵינָם עוֹשִׂים פְּרִי: <B>וְהַמַּחֲזִיר אֶת גְּרוּשָׁתוֹ.</B> וְאֵרְסָהּ, אֵינוֹ חוֹזֵר, שֶׁאֵינָהּ חֲדָשָׁה לוֹ, וּקְרָא כְּתִיב אִשָּׁה חֲדָשָׁה: <B>אַלְמָנָה.</B> וְאֵרְסָהּ כֹּהֵן גָּדוֹל, אֵינוֹ חוֹזֵר בִּשְׁבִילָהּ, דִּכְתִיב וְלֹא לְקָחָהּ {יג}, וְהָיָה אֶפְשָׁר לוֹמַר וְלֹא לָקַח, מַאי לְקָחָהּ, שֶׁתְּהֵא רְאוּיָה לוֹ לִלְקִיחָה: <B>עַל מְכוֹנוֹ.</B> סְתָרוֹ וּבְנָאוֹ כְּמִדָּה רִאשׁוֹנָה. אֵינוֹ חוֹזֵר, דְּלָאו חָדָשׁ הוּא, וְגָרַע מֵהַלּוֹקֵחַ וְהַיּוֹרֵשׁ: <B>הַבּוֹנֶה בֵית לְבֵנִים בַּשָּׁרוֹן.</B> מָקוֹם הוּא שֶׁשְּׁמוֹ שָׁרוֹן, וְאֵין הַקַּרְקַע שֶׁלּוֹ יָפָה לִלְבֵנִים, וְלֹא הָוֵי דָּבָר שֶׁל קְיָמָא, שֶׁהָיוּ צְרִיכִין לְחַדְּשָׁהּ שְׁנֵי פְּעָמִים כָּל שֶׁבַע שָׁנִים: 

~ פרק ח - משנה ד
<B>וְאֵלּוּ שֶׁאֵין זָזִין מִמְּקוֹמָן.</B> דְּהָנָךְ דִּלְעֵיל הוֹלְכִים עַד הַגְּבוּל וְשָׁם שׁוֹמְעִין דִּבְרֵי כֹהֵן, וְחוֹזְרִים מִן הַמַּעֲרָכָה לְתוֹךְ אֶרֶץ יִשְׂרָאֵל, וְאֵין חוֹזְרִין לְבָתֵּיהֶן אֶלָּא עוֹסְקִים לְסַפֵּק מַיִם וּמָזוֹן לַהוֹלְכִים לַמִּלְחָמָה. וְאֵלּוּ אֵין זָזִין מִמְּקוֹמָן וַאֲפִלּוּ לָלֶכֶת עַד הַסְּפָר וְלָשׁוּב עַל פִּי כֹּהֵן: <B>הַבּוֹנֶה בַיִת וַחֲנָכוֹ.</B> וְלֹא דָּר בּוֹ עֲדַיִן שָׁנָה. וְכֵן הַנּוֹטֵעַ כֶּרֶם וְחִלְּלוֹ, וַעֲדַיִן לֹא עָבְרָה שָׁנָה רְבִיעִית שְׁלֵמָה עָלָיו: <B>נָקִי יִהְיֶה לְבֵיתוֹ.</B> בִּשְׁבִיל בֵּיתוֹ: <B>יִהְיֶה.</B> לְרִבּוּיָא הוּא. הוֹסִיף לְךָ הַכָּתוּב הֲוָיָה אַחֶרֶת לִהְיוֹת כָּזוֹ: 

~ פרק ח - משנה ה
<B>וְיָסְפוּ הַשֹּׁטְרִים.</B> עַל דִּבְרֵי כֹּהֵן {טז}: <B>בְּקִשְׁרֵי הַמִּלְחָמָה.</B> כְּשֶׁמִתְקַשְּׁרִין לַעֲמֹד צְפוּפִין שֶׁלֹּא יְפָרְקוּם אֹיְבִים: <B>לְפִיכָךְ.</B> שֶׁהַיָּרֵא זֶהוּ הַיָּרֵא מֵעֲבֵרוֹת שֶׁבְּיָדוֹ, תָּלְתָה תּוֹרָה בְּבָנָה וְנָטַע וְאֵרֵס לַחְזֹר בִּגְלָלָן, כְּדֵי שֶׁיִּתְלוּ בְּכָךְ הַחֲזָרָה וְלֹא יִתְבַּיֵּשׁ לוֹמַר עָלָיו מֵעֲבֵרוֹת שֶׁבְּיָדוֹ הוּא יָרֵא וְחוֹזֵר: <B>רַבִּי יוֹסֵי אוֹמֵר אַלְמָנָה לְכֹהֵן גָּדוֹל וְכוּ'.</B> לְרַבִּי יוֹסֵי הַגְּלִילִי אֲפִלּוּ עָבַר עַל דִּבְרֵי סוֹפְרִים חוֹזֵר. וּלְרַבִּי יוֹסֵי עַד שֶׁיַּעֲבֹר עַל דִּבְרֵי תּוֹרָה, דּוּמְיָא דְּאַלְמָנָה לְכֹהֵן גָּדוֹל: 

~ פרק ח - משנה ו
<B>וּבַעֲקֵבוֹ שֶׁל עָם.</B> בְּסוֹפוֹ שֶׁל עָם, שֶׁמְּשַׁמְּרִים שֶׁלֹּא יַחְזְרוּ הָאַחֲרוֹנִים לַאֲחוֹרֵיהֶם לָנוּס: <B>זְקִיפִים.</B> גִּבּוֹרִים מְמֻנִּים לְכָךְ {יט} שֶׁאִם יִפֹּל אֶחָד מִן הַנִּלְחָמִים יַעֲמִידוּהוּ וְיִזְקְפוּהוּ: <B>וַאֲחֵרִים מֵאֲחוֹרֵיהֶם וְכַשִּׁילִין שֶׁל בַּרְזֶל בִּידֵיהֶם.</B> לִשְׁמֹר שֶׁלֹּא יָנוּסוּ: <B>כַּשִּׁילִין.</B> קַרְדוֹמוֹת שֶׁל בַּרְזֶל: <B>לְקַפֵּחַ אֶת שׁוֹקָיו.</B> לַחֲתֹּךְ אֶת שׁוֹקָיו: <B>שֶׁתְּחִלַּת נִיסָה נְפִילָה.</B> לָשׁוֹן מְסֹרָס הוּא, שֶׁתְּחִלַּת נְפִילָה נִיסָּה: 

~ פרק ח - משנה ז
<B>בַּמֶּה דְבָרִים אֲמוּרִים.</B> שֶׁחוֹזְרִים מִן הַמַּעֲרָכָה, וְיֵשׁ שֶׁאֵין זָזִין מִמְּקוֹמָם. בְּמִלְחֶמֶת הָרְשׁוּת: <B>אֲבָל מִלְחֶמֶת מִצְוָה הַכֹּל יוֹצְאִים.</B> מִלְחֶמֶת אֶרֶץ יִשְׂרָאֵל וּמִלְחֶמֶת עֲמָלֵק הַכֹּל מוֹדִים שֶׁהִיא חוֹבָה וְהַכֹּל יוֹצְאִים בָּהּ. וּמִלְחֶמֶת בֵּית דָּוִד שֶׁהִיא לִרְוָחָה לְהַרְחִיב גְּבוּל יִשְׂרָאֵל וְלָקַחַת מַס מֵהָעַמִּים כְּגוֹן מִלְחֶמֶת אֲרַם נַהֲרַיִם וַאֲרַם צוֹבָה, הַכֹּל מוֹדִים שֶׁהִיא רְשׁוּת. לֹא נֶחְלְקוּ תַּנָּא קַמָּא וְרַבִּי יְהוּדָה אֶלָּא בְּמִלְחָמָה שֶׁנִּלְחָמִים יִשְׂרָאֵל עִם אוֹיְבֵיהֶם כְּדֵי שֶׁלֹּא יִתְגַּבְּרוּ עֲלֵיהֶם וְיָצֵרוּ לָהֶם. תַּנָּא קַמָּא קָרֵי לָהּ מִלְחֶמֶת רְשׁוּת {כג} וְסוֹבֵר שֶׁאֵין אָדָם רַשַּׁאי לְהִתְבַּטֵּל מִן הַמִּצְוָה כְּדֵי לְהִלָּחֵם בְּמִלְחָמָה כָּזוֹ {כד}. וְרַבִּי יְהוּדָה סָבַר שֶׁגַּם זוֹ מִלְחֶמֶת מִצְוָה, מֵאַחַר שֶׁהוּא לְהוֹשִׁיעַ אֶת יִשְׂרָאֵל מִיַּד שׂוֹנְאֵיהֶם, וְהָעוֹסֵק בְּמִצְוָה פָּטוּר מִן הַמִּצְוָה. וְאֵין הֲלָכָה כְּרַבִּי יְהוּדָה: 

^ פרק ט

~ פרק ט - משנה א
<B>עֶגְלָה עֲרוּפָה בִּלְשׁוֹן הַקֹּדֶשׁ.</B> מַה שֶּׁהַזְּקֵנִים אוֹמְרִים יָדֵינוּ לֹא שָׁפְכוּ אֶת הַדָּם הַזֶּה וְהַכֹּהֲנִים אוֹמְרִים כַּפֵּר לְעַמְּךָ יִשְׂרָאֵל וְגוֹ', בִּלְשׁוֹן הַקֹּדֶשׁ הֻזְקְקוּ לְאָמְרָן: <B>שֶׁנֶּאֱמַר כִּי יִמָּצֵא כוּ'.</B> וּבְאוֹתוֹ פָּרָשָׁה נֶאֱמָר וְעָנוּ וְאָמְרוּ, וְנֶאֱמַר לְהַלָּן (דְּבָרִים כז) וְעָנוּ הַלְוִיִּם וְאָמְרוּ, מַה לְּהַלָּן בִּלְשׁוֹן הַקֹּדֶשׁ, אַף כָּאן בִּלְשׁוֹן הַקֹּדֶשׁ: <B>הָיוּ יוֹצְאִים.</B> וּבָאִים שָׁם וּמוֹדְדִים מִן הֶחָלָל לְצַד הָעֲיָרוֹת שֶׁסְּבִיבוֹתָיו לֵידַע אֵיזוֹ קְרוֹבָה: <B>אֵין בֵּית דִּין שָׁקוּל.</B> אֵין בֵּית דִּין עֲשׂוּיִין שֶׁיְּהֵא אֶפְשָׁר לַחְלֹק שָׁוֶה בְּשָׁוֶה, אֶלָּא שֶׁיְּהֵא הָרֹב לְצַד אֶחָד לְקַיֵּם אַחֲרֵי רַבִּים לְהַטּוֹת. (שְׁמוֹת כג): 

~ פרק ט - משנה ב
<B>נִמְצָא סָמוּךְ לַסְּפָר.</B> אֵצֶל גְּבוּל הַגּוֹיִם: <B>לֹא הָיוּ מוֹדְדִים.</B> דִּכְתִיב כִּי יִמָּצֵא חָלָל, פְּרָט לְמַמְצִיא אֶת עַצְמוֹ, שֶׁסָּמוּךְ לִגְבוּל הַגּוֹיִם כְּאִלּוּ הִמְצִיא עַצְמוֹ לְמִיתָה הוּא: <B>לְעִיר שֶׁאֵין בָּהּ בֵּית דִּין לֹא הָיוּ מוֹדְדִין.</B> אֵין מוֹדְדִין אֶלָּא מֵעִיר שֶׁיֵּשׁ בָּהּ בֵּית דִּין. הָכִי קָאָמַר, נִמְצָא סָמוּךְ לְעִיר שֶׁאֵין בָּהּ בֵּית דִּין, אֵין מוֹדְדִין לָהּ, אֶלָּא לְעִיר שֶׁיֵּשׁ בָּהּ בֵּית דִּין מוֹדְדִין, אֵיזוֹ עִיר שֶׁיֵּשׁ בָּהּ בֵּית דִּין קְרוֹבָה לוֹ. וְאִי לֹא הַדַר תַּנְיֵהּ, הֲוָה אֲמִינָא אֵין מוֹדְדִין כְּלָל, תַּלְמוּד לוֹמַר וְלָקְחוּ זִקְנֵי הָעִיר, מִכָּל מָקוֹם, דְּהַאי הָעִיר קְרָא יְתֵרָא הוּא, דְּמָצֵי לְמִכְתָּב וְהָיָה הָעִיר הַקְּרוֹבָה אֶל הֶחָלָל וְיָצְאוּ זְקֵנֶיהָ: <B>מְכֻוָּן.</B> מְצֻמְצָם, שֶׁאֵין זוֹ קְרוֹבָה לוֹ מִזּוֹ אֲפִלּוּ מְלֹא חוּט: <B>שְׁתֵּיהֶן מְבִיאוֹת שְׁתֵּי עֲגָלוֹת דִּבְרֵי רַבִּי אֱלִיעֶזֶר.</B> וְאֵין כֵּן הֲלָכָה, אֶלָּא שְׁתֵּיהֶן מְבִיאוֹת עֶגְלָה אַחַת בְּשֻׁתְּפוּת. וְהָכִי אָמְרִינַן בַּגְּמָרָא בִּבְכוֹרוֹת: <B>אֵין יְרוּשָׁלַיִם מְבִיאָה עֶגְלָה עֲרוּפָה.</B> דִּכְתִיב (דְּבָרִים כא) בָּאֲדָמָה אֲשֶׁר ה' אֱלֹהֶיךָ נוֹתֵן לְךָ נַחֲלָה לְרִשְׁתָּהּ, פְּרָט לִירוּשָׁלַיִם שֶׁלֹּא נִתְחַלְּקָה לִשְׁבָטִים: 

~ פרק ט - משנה ג
<B>נִמְצָא רֹאשׁוֹ בְּמָקוֹם אֶחָד.</B> הַשְׁתָּא לֹא מַיְרֵי תַּנָּא לְעִנְיַן מְדִידָה. דְּמִדְּקָתָנֵי סֵיפָא מֵאַיִן הָיוּ מוֹדְדִין, מִכְּלָל דְּרֵישָׁא לָאו בַּמְּדִידָה עָסְקִינַן {ו}. אֶלָּא בְּמֵת מִצְוָה קָנָה מְקוֹמוֹ עָסְקִינַן, דְּהֵיכָא דְנִמְצָא רֹאשׁוֹ בְּמָקוֹם אֶחָד וְגוּפוֹ בְּמָקוֹם אַחֵר, מוֹלִיכִין רֹאשׁוֹ אֵצֶל גּוּפוֹ וְקוֹבְרִין אוֹתוֹ בַּמָּקוֹם שֶׁנִּמְצָא הַגּוּף, דְּגוּפֵיהּ בְּדוּכְתֵּיהּ נָפַל וְרֵישָׁא הוּא דְּנָיֵיד, דִּבְרֵי רַבִּי אֱלִיעֶזֶר: <B>רַבִּי עֲקִיבָא אוֹמֵר מוֹלִיכִין הַגּוּף אֵצֶל הָרֹאשׁ.</B> דְּרֵישָׁא הֵיכָא דְּנָפֵיל נָפֵיל וְגוּפֵיהּ רָהֵיט וְאָזֵיל. וַהֲלָכָה כְּרַבִּי עֲקִיבָא: 

~ פרק ט - משנה ד
<B>רַבִּי אֱלִיעֶזֶר אוֹמֵר מִטִּבּוּרוֹ.</B> קָסָבַר עִקַּר חַיּוּתָא בְטִבּוּרֵיהּ הוּא {ז}: <B>רַבִּי עֲקִיבָא אוֹמֵר מֵחָטְמוֹ.</B> עִקַּר חַיּוּתָא מֵחָטְמוֹ הוּא, דִּכְתִיב (בְּרֵאשִׁית ז) כָּל אֲשֶׁר נִשְׁמַת רוּחַ חַיִּים בְּאַפָּיו: <B>מִמְּקוֹם שֶׁנַּעֲשֶׂה חָלָל מִצַּוָּארוֹ.</B> דְּאֵין קָרוּי חָלָל אֶלָּא מִן הַצַּוָּאר, כְּדִכְתִיב (יְחֶזְקֵאל כא) עַל צַוְּארֵי חַלְלֵי רְשָׁעִים, הִלְכָּךְ מִמֶּנּוּ הָיוּ מוֹדְדִים, כְּדִכְתִיב אֶל הֶחָלָל. וַהֲלָכָה כְּרַבִּי עֲקִיבָא: 

~ פרק ט - משנה ה
<B>נִפְטְרוּ זִקְנֵי יְרוּשָׁלַיִם.</B> שֶׁאֵינָן בָּאִין אֶלָּא לִמְדֹּד, כְּדִכְתִיב וְיָצְאוּ זְקֵנֶיךָ וְשֹׁפְטֶיךָ וּמָדְדוּ: <B>אַף עַל פִּי שֶׁאֵינוֹ אֵיתָן כָּשֵׁר.</B> שֶׁלֹּא נֶאֱמַר אֵיתָן לְעִכּוּבָא אֶלָּא לְמִצְוָה {י}: <B>בְּקוֹפִיץ.</B> סַכִּין גָּדוֹל: <B>מֵאֲחוֹרֶיהָ.</B> מִמּוּל עָרְפָּהּ {יא}: <B>מְקוֹמָהּ אָסוּר.</B> לְעוֹלָם: <B>וּמֻתָּר לִסְרֹק שָׁם פִּשְׁתָּן.</B> עֲבוֹדָה שֶׁאֵינָהּ בְּגוּפָהּ שֶׁל קַרְקַע, דִּכְתִיב (דְּבָרִים כא) אֲשֶׁר לֹא יֵעָבֵד וְלֹא יִזָּרֵעַ, מַה זְּרִיעָה מְיֻחֶדֶת שֶׁהִיא בְּגוּפוֹ שֶׁל קַרְקַע, אַף כָּל עֲבוֹדָה שֶׁהִיא בְּגוּפוֹ שֶׁל קַרְקַע: <B>לְנַקֵּר שָׁם אֲבָנִים.</B> לְסַתֵּת שָׁם אֲבָנִים: 

~ פרק ט - משנה ו
<B>לֹא בָא לְיָדֵינוּ וּפְטַרְנוּהוּ.</B> בְּלֹא מְזוֹנוֹת: <B>וְלֹא רְאִינוּהוּ וְהִנַּחְנוּהוּ.</B> בְּלֹא לְוָיָה: 

~ פרק ט - משנה ז
<B>תֵּצֵא וְתִרְעֶה בָעֵדֶר.</B> כִּשְׁאָר חֻלִּין: <B>כִּפְּרָה סְפֵקָהּ.</B> הִיא עָשְׂתָה אֶת שֶׁלָּהּ: <B>וְאַחַר כָּךְ נִמְצָא הַהוֹרֵג הֲרֵי זֶה יֵהָרֵג.</B> דִּכְתִיב בְּסוֹף פָּרָשַׁת עֶגְלָה עֲרוּפָה (דְּבָרִים כא) וְאַתָּה תְּבַעֵר הַדָּם הַנָּקִי מִקִּרְבֶּךָ: 

~ פרק ט - משנה ח
<B>עֵד אֶחָד אוֹמֵר רָאִיתִי וְעֵד אֶחָד אוֹמֵר לֹא רָאִיתָ.</B> וּכְגוֹן שֶׁבָּאוּ שְׁנֵיהֶם בְּבַת אַחַת, [אָז] הָיוּ עוֹרְפִים. אֲבָל אִם בָּא אֶחָד תְּחִלָּה וְאָמַר רָאִיתִי אֶת הַהוֹרֵג, וְהֵימְנוּהוּ כְּבֵי תְּרֵי, שֶׁהַתּוֹרָה הֶאֱמִינַתְהוּ דִּכְתִיב (שָׁם) לֹא נוֹדַע מִי הִכָּהוּ, הָא נוֹדַע אֲפִלּוּ עַל פִּי עֵד אֶחָד אֵין עוֹרְפִין, אַף עַל פִּי שֶׁבָּא עֵד אֶחָד אַחַר כָּךְ וְהִכְחִישׁוֹ, אֵינוֹ נֶאֱמָן הַשֵּׁנִי, שֶׁאֵין דְּבָרָיו שֶׁל אֶחָד בִּמְקוֹם שְׁנַיִם: <B>עֵד אֶחָד אוֹמֵר רָאִיתִי וּשְׁנַיִם אוֹמְרִים לֹא רָאִיתָ הָיוּ עוֹרְפִים.</B> וּכְגוֹן שֶׁהַשְּׁנַיִם וְהָאֶחָד פְּסוּלֵי עֵדוּת הֵן, דְּבִפְסוּלֵי עֵדוּת הֲלֵךְ אַחַר רֹב דֵּעוֹת: 

~ פרק ט - משנה ט
<B>בָּטְלָה עֶגְלָה עֲרוּפָה.</B> לְפִי שֶׁמַּכִּירִין הָיוּ בָּהֶם מִי רָגִיל לַהֲרֹג {יח}: <B>בָּטְלוּ הָאֶשְׁכּוֹלוֹת.</B> אִישׁ שֶׁהַכֹּל בּוֹ. כְּלוֹמַר תּוֹרָתָם אֱמֶת מִבְּלִי דֹפִי {כב}: 

~ פרק ט - משנה י
<B>הוֹדָיַת מַעֲשֵׂר.</B> וִדּוּי מַעֲשֵׂר, בִּעַרְתִּי הַקֹּדֶשׁ מִן הַבַּיִת וְגַם נְתַתִּיו לַלֵוִי. לְפִי שֶׁעֶזְרָא קָנַס אֶת הַלְוִיִּם שֶׁלֹּא יִתְּנוּ לָהֶם מַעֲשֵׂר כְּשֶׁעָלָה מִן הַגּוֹלָה וּבְנֵי לֵוִי לֹא עָלוּ עִמּוֹ, וְצִוָּה שֶׁיִּתְּנוּ הַמַּעֲשֵׂר לַכֹּהֲנִים. וְיוֹחָנָן כֹּהֵן גָּדוֹל בִּטֵּל הַוִּדּוּי, שֶׁלֹּא הָיָה יָכוֹל לוֹמַר וְגַם נְתַתִּיו לַלֵּוִי: <B>בִּטֵּל אֶת הַמְעוֹרְרִים.</B> שֶׁהָיוּ הַלְוִיִּם בְּכָל יוֹם אוֹמְרִים עַל הַדּוּכָן עוּרָה לָמָּה תִישַׁן ה', אָמַר וְכִי יֵשׁ שֵׁינָה לִפְנֵי הַמָּקוֹם, וְעָמַד וּבִטְּלָן: <B>אֶת הַנּוֹקְפִין.</B> שֶׁהָיוּ מְסַרְטִין לָעֵגֶל שֶׁל קָרְבָּן בֵּין קַרְנָיו כְּדֵי שֶׁיִּפֹּל לוֹ דָּם בְּעֵינָיו כְּדֵי שֶׁלֹּא יִרְאֶה וִיהֵא נוֹחַ לְכָפְתוֹ וּלְשָׁחְטוֹ. וְעָמַד הוּא וּבִטְּלוֹ, שֶׁנִּרְאֶה כְּבַעַל מוּם. וְהִתְקִין לָהֶם טַבָּעוֹת בַּקַּרְקַע לְהַכְנִיס צַוַּאר הַבְּהֵמָה לְתוֹכָהּ: <B>נוֹקְפִין.</B> מַכִּין. וְדֻגְמָתוֹ [חֻלִּין ז:] אֵין אָדָם נוֹקֵף אֶצְבָּעוֹ מִלְּמַטָּה: <B>הָיָה פַטִּישׁ מַכֶּה בִירוּשָׁלַיִם.</B> בְּחֹל הַמּוֹעֵד. חָרָשֵׁי נְחֹשֶׁת וּבַרְזֶל הָיוּ מַכִּין בַּפַּטִּישׁ לַעֲשׂוֹת מְלֶאכֶת הָאָבֵד שֶׁהִיא מֻתֶּרֶת בַּמּוֹעֵד. וְעָמַד הוּא וּבִטְּלָן, מִשּׁוּם דְּאַוְּשָׁא מִלְּתָא טוּבָא וְאִיכָּא זִלְזוּל מוֹעֵד: <B>וּבְיָמָיו אֵין אָדָם צָרִיךְ לִשְׁאֹל עַל הַדְּמָאי.</B> שֶׁהוּא אָמַר לִבְנֵי דוֹרוֹ כְּשֵׁם שֶׁתְּרוּמָה גְדוֹלָה עֲוֹן מִיתָה, כָּךְ תְּרוּמַת מַעֲשֵׂר וְטֶבֶל עֲוֹן מִיתָה. וְתִקֵּן שֶׁיּוֹצִיאוּ מִן הַדְּמַאי תְּרוּמַת מַעֲשֵׂר וּמַעֲשֵׂר שֵׁנִי בִּלְבַד, וְלֹא יוֹצִיאוּ מִמֶּנּוּ מַעֲשֵׂר רִאשׁוֹן וְלֹא מַעֲשַׂר עָנִי, שֶׁיְּכוֹלִין לוֹמַר לַלֵּוִי אוֹ לָעָנִי הָבֵא רְאָיָה שֶׁהוּא טֶבֶל וְטֹל. וּמִתַּקָּנָה זוֹ וָאֵילָךְ הַלּוֹקֵחַ פֵּרוֹת מִן הַשּׁוּק לֹא הָיָה שׁוֹאֵל אִם הֵן מְתֻקָּנִין אִם לָאו, אֶלָּא מִיָּד מַפְרִישׁ מֵהֶם תְּרוּמַת מַעֲשֵׂר וּמַעֲשֵׂר שֵׁנִי וְאוֹכֵל אֶת הַשְּׁאָר, שֶׁכָּל הַלּוֹקֵחַ מֵעַם הָאָרֶץ פֵּרוֹת הֵם בְּחֶזְקַת שֶׁהֵם דְּמַאי: 

~ פרק ט - משנה יא
<B>סַנְהֶדְרִין.</B> שֵׁם הַדַּיָּנִים. וְנִקְרָאִים סַנְהֶדְרִין שֶׁשּׂוֹנְאִים הַדְרַת פָּנִים בַּדִּין: <B>בָּטַל הַשִּׁיר.</B> דִּכְתִיב (אֵיכָה ה) זְקֵנִים מִשַּׁעַר שָׁבָתוּ {כה} בַּחוּרִים מִנְּגִינָתָם, בַּזְּמַן שֶׁבָּטְלוּ הַזְּקֵנִים הַיּוֹשְׁבִים בַּשַּׁעַר {כו} שֶׁהֵם הַסַּנְהֶדְרִין, בָּטְלוּ הַבַּחוּרִים מִנְּגִינָתָם גַּם כֵּן: 

~ פרק ט - משנה יב
<B>מִשֶּׁמֵּתוּ נְבִיאִים הָרִאשׁוֹנִים.</B> כָּל הַנְּבִיאִים נִקְרָאִים נְבִיאִים רִאשׁוֹנִים, חוּץ מֵחַגַּי זְכַרְיָה וּמַלְאָכִי וְחַבְרֵיהֶן דְּאַחֲרוֹנִים נִינְהוּ, שֶׁהָיוּ בְּבִנְיַן בַּיִת שֵׁנִי: <B>בָּטַל הַשָּׁמִיר.</B> כְּמִין תּוֹלַעַת, בְּרִיָּתוֹ כִּשְׂעֹרָה, שֶׁהָיוּ מַרְאִים אוֹתוֹ עַל הָאֲבָנִים הָרְשׁוּמוֹת בַּדְּיוֹ וְהֵן נִבְקָעוֹת מֵאֵלֵיהֶן, וּבוֹ פִּתְּחוּ אַבְנֵי הָאֵפוֹד וְהַחֹשֶׁן, דִּכְתִיב בְּהוּ בְּמִלֻּאוֹתָם, שֶׁיִּהְיוּ שְׁלֵמוֹת שֶׁלֹּא יְחַסְּרוּ בָּהֶם, אֶלָּא כּוֹתֵב עֲלֵיהֶן בִּדְיוֹ וּמַרְאֶה לָהֶם שָׁמִיר עַל פְּנֵי הַדְּיוֹ בַּחוּץ: <B>וְנֹפֶת צוּפִים.</B> דְּבַשׁ הַבָּא מִמָּקוֹם שֶׁשְּׁמוֹ צִיפִיאָה {כז}, וּמְשֻׁבָּח מְאֹד: <B>וּפָסְקוּ אַנְשֵׁי אֲמָנָה.</B> אֲנָשִׁים שֶׁמַּאֲמִינִים בְּהַקָּדוֹשׁ בָּרוּךְ הוּא {כח}: 

~ פרק ט - משנה יג
<B>הַטָּהֳרָה בִּטְּלָה אֶת הַטַּעַם.</B> טָהֳרָה שֶׁפָּסְקָה מִיִּשְׂרָאֵל, בִּטְלָהּ טַעַם הַפֵּרוֹת וְרֵיחָם. שֶׁבִּזְמַן שֶׁהָיוּ יִשְׂרָאֵל טְהוֹרִים וְעוֹסְקִים בַּטָּהֳרָה אַף הַקָּדוֹשׁ בָּרוּךְ הוּא הָיָה מְטַהֵר אֶת הַפֵּרוֹת מִטַּעַם רַע וְרֵיחַ רַע: <B>מַעֲשֵׂר בִּטֵל שֹׁמֶן דָּגָן.</B> דְּמַעֲשֵׂר אִקְּרֵי חֵלֶב, כְּדִכְתִיב (בְּמִדְבָּר יח) כָּל חֵלֶב יִצְהָר {ל}: 

~ פרק ט - משנה יד
<B>בַּפֻּלְמוֹס שֶׁל אַסְפַּסְיָנוּס.</B> חַיִל {לא} שֶׁהֵבִיא אַסְפַּסְיָנוּס עַל יְרוּשָׁלַיִם: <B>גָּזְרוּ עַל עַטְרוֹת חֲתָנִים.</B> הָיוּ עוֹשִׂים לַחֲתָנִים עֲטָרוֹת מֵאֶבֶן מֶלַח {לב} שֶׁהוּא צָלוּל כְּעֵין הַבְּדֹלַח וְצוֹבְעִין אוֹתָהּ בְּגָפְרִית כְּעֵין צִיּוּרִין שֶׁקּוֹרִין ניי"ל. וְאִית דִּמְפָרְשֵׁי עֲטָרוֹת שֶׁל הֲדַס וְשֶׁל וֶרֶד. וּשְׁנֵיהֶם אֲסוּרִים, וְאֵין מֻתָּר אֶלָּא עֲטָרוֹת שֶׁל קָנִים: <B>וְעַל הָאֵרוּס.</B> עָשׂוּי כְּמִין נָפָה שֶׁדָּפְנוֹתֶיהָ עֲגֻלּוֹת וְשׁוֹטְחִים עַל פִּיהָ עוֹר דַּק וּמַכִּין עָלָיו בְּמַקֵּל דַּק וּמוֹצִיא קוֹל צָלוּל. וּבְלַעַ"ז קוֹרִין לוֹ טַנְבּוּרוֹ: <B>עַטְרוֹת כַּלּוֹת.</B> כְּעֵין עִיר עֲשׂוּיָה מִזָּהָב: <B>וְשֶׁלֹּא יְלַמֵּד אָדָם אֶת בְּנוֹ יְוָנִית.</B> פֵּרוּשׁ, חָכְמָה יְוָנִית. וְהֵם רְמָזִים וְחִידוֹת שֶׁהָיוּ לַיְּוָנִים, וְלֹא הָיוּ מַכִּירִים בָּהֶם אֶלָּא הָרְגִילִים בָּהֶם. וּבַגְּמָרָא מְפָרֵשׁ טַעְמָא מִשּׁוּם מַעֲשֶׂה שֶׁהָיָה (כְּשֶׁיָּצְאוּ) [כְּשֶׁצָּרוּ] מַלְכֵי חַשְׁמוֹנַאי {לג} זֶה עַל זֶה, הָיוּ אוֹתָן שֶׁבִּפְנִים מְשַׁלְשְׁלִים לְאוֹתָן שֶׁבַּחוּץ בְּכָל יוֹם דִּינָרִין בַּקֻּפָּה וְמַעֲלִין לָהֶן תְּמִידִין. הָיָה שָׁם זָקֵן אֶחָד, וְלָעַז לָהֶם בְּחָכְמָה יְוָנִית, כָּל זְמַן שֶׁהֵם עֲסוּקִין בָּעֲבוֹדָה אֵין נִמְסָרִין בְּיֶדְכֶם. אוֹתוֹ הַיּוֹם שִׁלְשְׁלוּ לָהֶם דִּינָרִים בַּקֻּפָּה וְהֶעֱלוּ לָהֶם חֲזִיר. בְּאוֹתָהּ שָׁעָה אָמְרוּ אָרוּר אָדָם שֶׁיְּגַדֵּל חֲזִיר {לד}, וְאָרוּר אָדָם שֶׁיְּלַמֵּד לִבְנוֹ חָכְמָה יְוָנִית: <B>בַּפֻּלְמוֹס הָאַחֲרוֹן.</B> הוּא חֻרְבַּן הַבַּיִת. וְשֶׁל טִיטוּס נַמִּי הֲוָה: <B>בָּאַפִּרְיוֹן.</B> כְּמוֹ אֹהֶל שֶׁל מְעִילִין וְטַלִּיתוֹת מֻזְהָבוֹת: <B>וְרַבּוֹתֵינוּ הִתִּירוּ שֶׁתֵּצֵא כַּלָּה בָּאַפִּרְיוֹן.</B> מִשּׁוּם צְנִיעוּתָא. וְכֵן הֲלָכָה: 

~ פרק ט - משנה טו
<B>בָּטְלוּ מוֹשְׁלֵי מְשָׁלִים.</B> כְּגוֹן מִמְּשָׁלוֹת שׁוּעָלִים {לו}, דְּאָמְרִינַן בְּסַנְהֶדְרִין [לח:] כִּי הָוֵי דָרִישׁ רַבִּי מֵאִיר בְּפִרְקָא הֲוָה דָרִישׁ תִּלְתָא שְׁמַעְתָּתָא וְתִלְתָא אַגַּדְתָּא וְתִלְתָא מַתְלֵי: <B>הַשַּׁקְדָּנִים.</B> שׁוֹקְדִים עַל דַּלְתוֹת בֵּית הַמִּדְרָשׁ לַיְלָה וָיוֹם {לז}, כִּדְאָמְרִינַן בִּיבָמוֹת [סג:] דְּאָמַר בֶּן עַזַּאי מָה אֶעֱשֶׂה וְנַפְשִׁי חָשְׁקָה בַּתּוֹרָה: <B>הַדַּרְשָׁנִים.</B> שֶׁהָיָה בָּקִי בְּמִדְרַשׁ טַעֲמֵי מִקְרָאוֹת, כִּדְאָמַר [בְּרָכוֹת יב:] וְלֹא זָכִיתִי שֶׁתֵּאָמֵר יְצִיאַת מִצְרַיִם בַּלֵּילוֹת עַד שֶׁדְּרָשָׁהּ בֶּן זוֹמָא: <B>בָּטַל כְּבוֹד תּוֹרָה.</B> שֶׁהָיָה נוֹתֵן לֵב לִדְרֹשׁ עַל כָּל קוֹץ וְקוֹץ [מְנָחוֹת כח:]. וְזֶהוּ כְּבוֹד תּוֹרָה גָּדוֹל, שֶׁאֵין בָּהּ דָּבָר לְבַטָּלָה: <B>בָּטְלוּ אַנְשֵׁי מַעֲשֶׂה.</B> שֶׁעוֹשִׂים מַעֲשִׂים מֻפְלָאִים כִּדְאָמְרִינַן בְּתַעֲנִיּוֹת [כה.] יֹאמַר לַחֹמֶץ וְיִדְלַק, וְלָעִזִּים לְהָבִיא זְאֵבִים בְּקַרְנֵיהֶם: <B>קַטְנוּתָם שֶׁל חֲסִידִים.</B> שֶׁהָיוּ הַחֲסִידִים הוֹלְכִים וּמִתְקַטְנִין, וְהוּא הָיָה מִקְּטַנֵיהֶן וְסוֹפָן {לט}: <B>מִשֶּׁמֵּת רַבָּן גַּמְלִיאֵל הַזָּקֵן בָּטַל כְּבוֹד הַתּוֹרָה.</B> שֶׁעַד שֶׁמֵּת הוּא, הָיָה בְּרִיאוּת בָּעוֹלָם, וְהָיוּ לוֹמְדִים תּוֹרָה מְעֻמָּד [מְגִלָּה כא.], וּמִשֶּׁמֵּת בָּאת תְּשׁוּת כֹּחַ לָעוֹלָם וְהִתְחִילוּ לִלְמֹד מְיֻשָּׁב. וְזֶהוּ בָּטַל כְּבוֹד תּוֹרָה: <B>מִשֶּׁמֵּת רַבִּי בָּטְלָה עֲנָוָה.</B> תַּלְמִידָיו שֶׁל רַבִּי הוֹסִיפוּ וְכָתְבוּ זֶה בַּמִּשְׁנָה: 

