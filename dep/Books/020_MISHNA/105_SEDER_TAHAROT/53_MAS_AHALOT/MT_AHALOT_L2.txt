&UniqueId=1241&TextSource=ר' פנחס ראובן שליט''א&ForcedBookName=רע''ב&LastLevelIndex=2&CosmeticsType==911&GroupId=mishna_ahalot&PutNewLinesAsIs=1&SearchInTitles=0
// C:\Dev\BhOCR\Runtime files 2\Projects\MT_AHALOT Layer 2 - 48 pages

// מה. מה: מו. מו: מז. מז: מח. מח: מט. מט: נ. נ: נא. נא: נב. נב: נג. נג: נד. נד: נה.
// נה: נו. נו: נז. נז: נח. נח: נט. נט: ס. ס: סא. סא: סב. סב: סג. סג: סד. סד: סה.
// סה: סו. סו: סז. סז: סח. סח:

$ משנה - אהלות - רע''ב

^ פרק א

~ פרק א - משנה א
<b>שְׁנַיִם טְמֵאִים בְּמֵת אֶחָד טָמֵא טֻמְאַת שִׁבְעָה.</b> כֻּלַּהּ מַתְנִיתִין מְפָרֵשׁ לַהּ וְאָזֵיל: <B>אָדָם הַנּוֹגֵעַ בְּמֵת, טָמֵא טֻמְאַת שִׁבְעָה.</B> דִּכְתִיב (בְּמִדְבַּר יט) הַנּוֹגֵעַ בְּמֵת לְכָל נֶפֶשׁ אָדָם וְטָמֵא שִׁבְעַת יָמִים, לְפִי שֶׁהוּא נַעֲשֶׂה אַב הַטֻּמְאָה, שֶׁהַמֵּת אֲבִי אֲבוֹת הַטֻּמְאָה הוּא: <B>אָדָם הַנּוֹגֵעַ בּוֹ טָמֵא טֻמְאַת עָרֶב.</B> דִּכְתִיב (שָׁם) וְהַנֶּפֶשׁ הַנּוֹגַעַת תִּטְמָא עַד הָעָרֶב, לְפִי שֶׁהוּא נַעֲשֶׂה וְלַד הַטֻּמְאָה, וְכָל וְלַד הַטֻּמְאָה אֵין בּוֹ אֶלָּא טֻמְאַת עֶרֶב. אֲבָל חֲכָמִים גָּזְרוּ עַל הַנּוֹגֵעַ בִּטְמֵא מֵת בְּעוֹדוֹ מְחֻבָּר לַמֵּת שֶׁיִּהְיֶה טָמֵא שִׁבְעָה {א}: 

~ פרק א - משנה ב
<B>כֵּלִים הַנּוֹגְעִים בְּמֵת וֽכוּ'.</B> בֵּין כְּלֵי מַתָּכוֹת בֵּין כְּלֵי שֶׁטֶף {ב} וּבְגָדִים מִטַּמְּאִין כַּמֵּת עַצְמוֹ, דִּכְתִיב (שָׁם) בַּחֲלַל חֶרֶב אוֹ בְמֵת, חֶרֶב הֲרֵי הוּא כַּמֵּת {ג}, וְהוּא הַדִּין לִשְׁאָר כָּל הַכֵּלִים. הִלְכָּךְ כֵּלִים הַנּוֹגְעִים בְּמֵת נַעֲשִׂים אֲבִי אֲבוֹת, וְכֵלִים בְּכֵלִים אַב הַטֻּמְאָה, דִּלְעוֹלָם אֵין הַכֵּלִים שְׁנִיִּים נַעֲשִׂים כָּרִאשׁוֹנִים: <B>הַשְּׁלִישִׁי בֵּין אָדָם בֵּין כֵּלִים.</B> נַעֲשִׂים רִאשׁוֹנִים וּמִטַּמְּאִין טֻמְאַת עֶרֶב: 

~ פרק א - משנה ג
<B>כֵּיצַד אַרְבָּעָה.</B> כֵּלִים הַנּוֹגְעִים בְּמֵת, אֲבִי אֲבוֹת כְּמוֹתוֹ. וְאָדָם בַּכֵּלִים, אַב הַטֻּמְאָה. וְכֵלִים בָּאָדָם, נַמִּי אַב הַטֻּמְאָה כָּאָדָם עַצְמוֹ, דִּכְתִיב (בְּמִדְבַּר לא) וְכִבַּסְתֶּם בִּגְדֵיכֶם בַּיּוֹם הַשְּׁבִיעִי וּטְהַרְתֶּם, הָא לָמַדְתָּ שֶׁכָּל אָדָם הַטָּמֵא טֻמְאַת שִׁבְעָה מְטַמֵּא הַכֵּלִים טֻמְאַת שִׁבְעָה: <B>הָרְבִיעִי בֵּין אָדָם בֵּין כֵּלִים.</B> נַעֲשִׂים רִאשׁוֹנִים. וְהוּא הַדִּין דִּבְכֵיצַד שְׁלֹשָׁה הֲוָה מָצֵי לְמִתְנֵי אָדָם הַנּוֹגֵעַ בְּמֵת וְכֵלִים בָּאָדָם טְמֵאִים טֻמְאַת שִׁבְעָה, הַשְּׁלִישִׁי בֵּין אָדָם בֵּין כֵּלִים טְמֵאִין טֻמְאַת עֶרֶב. אֶלָּא מִסֵּיפָא אַרְבָּעָה טְמֵאִין בְּמֵת שָׁמְעִינַן לַהּ, דַּאֲפִלּוּ אָדָם בְּכֵלִים שֶׁנָּגְעוּ בְּמֵת וְכֵלִים בָּאָדָם קָתָנֵי טֻמְאַת שִׁבְעָה {ד}, כָּל שֶׁכֵּן אָדָם בַּמֵּת עַצְמוֹ וְכֵלִים בְּאָדָם דְּאִיכָּא טֻמְאַת שִׁבְעָה: <B>שַׁפּוּד.</B> כְּמִין עַמּוּד שֶׁל מַתֶּכֶת תָּקוּעַ בְּאֶמְצַע הָאֹהֶל וּבְרֹאשׁוֹ קוֹשְׁרִין הָאֹהֶל: <B>אֵין הָאֹהֶל מִתְחַשֵּׁב.</B> לְפִי שֶׁאֵין הָאֹהֶל מְטַמֵּא הַשַּׁפּוּד, לְפִיכָךְ אֵינוֹ נֶחֱשָׁב בְּמִנְיַן סֵדֶר הַטֻּמְאוֹת, אֶלָּא כָּל הַמֻּנָּח בְּאֹהֶל הַמֵּת כְּנוֹגֵעַ בַּמֵּת עַצְמוֹ, וְאֵין כָּאן אֶלָּא אַרְבָּעָה. אִי נַמִּי, אֲפִלּוּ אֵין הַשַּׁפּוּד בְּתוֹךְ הָאֹהֶל אֶלָּא שֶׁנּוֹגֵעַ בָּאֹהֶל מִבַּחוּץ אֲפִלּוּ הָכִי אֵין הָאֹהֶל מִתְחַשֵּׁב בְּמִנְיַן סֵדֶר מִשְׁנָתֵנוּ. וְהָכִי מוּכָח לְקַמָּן בְּפֶרֶק סָגוֹס עָבֶה בְּמִשְׁנַת טַבְלָיוֹת שֶׁל עֵץ: 

~ פרק א - משנה ד
<B>שֶׁהַכֵּלִים שְׁלֹשָׁה.</B> כְּגוֹן כֵּלִים שֶׁנָּגְעוּ בְּמֵת וְכֵלִים בַּכֵּלִים וְעוֹד כֵּלִים שְׁלִישִׁים בַּשְּׁנִיִּים, כֻּלָּן טְמֵאִין: <B>וְהָאָדָם שְׁנָיִם.</B> כְּגוֹן אָדָם בְּמֵת וְאָדָם שֵׁנִי בְּזֶה הָאָדָם שֶׁנִּטְמָא בַּמֵּת. אֲבָל אָדָם הַשְּׁלִישִׁי בַּשֵּׁנִי, טָהוֹר: <B>שֶׁהוּא בָאֶמְצַע.</B> כְּגוֹן כֵּלִים וְאָדָם וְכֵלִים, דְּהָרְבִיעִי בֵּין אָדָם בֵּין כֵּלִים מִטַּמֵּא טֻמְאַת עֶרֶב, כִּדְשָׁמְעִינַן מִמַּתְנִיתִין דִּלְעֵיל: 

~ פרק א - משנה ה
<B>מְטַמֵּא בְגָדִים.</B> כָּל זְמַן שֶׁלֹּא פֵרַשׁ, דִּכְתִיב (וַיִּקְרָא טו) וְהַנֹּגֵעַ בִּבְשַׂר הַזָּב יְכַבֵּס בְּגָדָיו, אַלְמָא שֶׁהוּא מְטַמֵּא בְּגָדִים בִּשְׁעַת מַגָּעוֹ בַּזָּב: <B>וְאֵין בְּגָדִים הַנּוֹגְעִים בְּזָב מְטַמְּאִין בְּגָדִים.</B> לְפִי שֶׁהַזָּב אַב הַטֻּמְאָה וְהַבְּגָדִים הַנּוֹגְעִים בּוֹ נַעֲשִׂים רִאשׁוֹן וְאֵין מְטַמְּאִין בְּגָדִים אֲחֵרִים, שֶׁאֵין אָדָם וְכֵלִים מְקַבְּלִים טֻמְאָה אֶלָּא מֵאַב הַטֻּמְאָה: <B>שֶׁהַבְּגָדִים הַנּוֹשְׂאִין אֶת הַזָּב מְטַמְּאִין אָדָם.</B> כְּגוֹן מִשְׁכָּב וּמוֹשָׁב שֶׁל זָב מְטַמְּאִין אָדָם, לְפִי שֶׁהֵן נַעֲשִׂים אַב הַטֻּמְאָה כַּזָּב עַצְמוֹ, דִּכְתִיב (שָׁם) וְכָל הַנּוֹגֵעַ בְּכָל אֲשֶׁר יִהְיֶה תַּחְתָּיו יִטְמָא עַד הָעָרֶב {ו}: <B>וְאֵין אָדָם הַנּוֹשֵׂא אֶת הַזָּב מְטַמֵּא אָדָם.</B> וַאֲפִלּוּ בְשָׁעָה שֶׁהוּא נוֹשֵׂא אוֹתוֹ קֹדֶם שֶׁפֵרַשׁ {ז}, שֶׁאֵינוֹ אֶלָּא רִאשׁוֹן לַטֻּמְאָה, וְאֵין רִאשׁוֹן מְטַמֵּא אָדָם: 

~ פרק א - משנה ו
<B>עַד שֶׁתֵּצֵא נַפְשׁוֹ.</B> דִּכְתִיב (בְּמִדְבַּר יט) כָּל הַנּוֹגֵעַ בְּמֵת בְּנֶפֶשׁ הָאָדָם אֲשֶׁר יָמוּת. לִמֶּדְךָ הַכָּתוּב שֶׁאֵינוֹ מְטַמֵּא עַד שֶׁיָּמוּת {ח}: <B>מְגֻיָּד.</B> מְחֻתָּךְ. לְשׁוֹן גֹּדּוּ אִילָנָא (דָּנִיֵּאל ד): <B>זוֹקֵק לַיִּבּוּם.</B> כָּל זְמַן שֶׁהוּא גּוֹסֵס יְבִמְתּוֹ אֲסוּרָה לְהִנָּשֵׂא: <B>וּפוֹטֵר מִן הַיִּבּוּם.</B> אִם מֵת וְהִנִּיחַ בֵּן גּוֹסֵס, אִשְׁתּוֹ פְּטוּרָה מִן הַחֲלִיצָה וּמִן הַיִּבּוּם: <B>וּמַאֲכִיל בַּתְּרוּמָה.</B> אֶת אִמּוֹ, אִם הִיא בַּת יִשְׂרָאֵל שֶׁנִּשֵּׂאת לְכֹהֵן: <B>וּפוֹסֵל.</B> אֶת אִמּוֹ מִן הַתְּרוּמָה, אִם בַּת כֹּהֵן לְיִשְׂרָאֵל הִיא: <B>וְכֵן בְּהֵמָה וְחַיָּה אֵין מְטַמְּאִין.</B> טֻמְאַת נְבֵלוֹת, עַד שֶׁתֵּצֵא נַפְשָׁם: <B>כִּזְנַב הַלְּטָאָה.</B> כְּלוֹמַר לְמָה פִּרְכּוּס זֶה דוֹמֶה, לִזְנַב הַלְּטָאָה: 

~ פרק א - משנה ז
<B>הָאֵבָרִים.</B> צָרִיךְ שֶׁיִּהְיֶה בָּהֶם בָּשָׂר וְגִידִים וַעֲצָמוֹת, וּבְכָךְ הוּא נֶחֱשָׁב אֵבָר. וּמַיְרֵי בֵּין בְּאֵבָר שֶׁנִּתְלַשׁ מִן הַחַי בֵּין בְּאֵבָר מִן הַמֵּת: 

~ פרק א - משנה ח
<B>פִּסַּת הָרֶגֶל.</B> כַּף הָרֶגֶל הִיא הַפַּרְסָה: <B>שִׁשָּׁה בְכָל אֶצְבַּע.</B> לְחָמֵשׁ אֶצְבָּעוֹת, הַיְנוּ שְׁלֹשִׁים: <B>קֻרְסָל.</B> תַּרְגּוּם כְּרָעַיִם, קַרְסוּלִין. מְקוֹם חִבּוּר הָרֶגֶל וְהַשּׁוֹק: <B>קַטְלִית.</B> לְמַעְלָה בְּרֹאשׁ הַיָּרֵךְ: <B>בַּקָּנֶה.</B> עֶצֶם הַמְחֻבָּר לַיָּד. מִלְּשׁוֹן קְנֵה הַמִּדָּה, שֶׁבּוֹ מוֹדְדִים הָאַמָּה: <B>מַרְפֵּק.</B> קוד"ו בְּלַעַ"ז: <B>מֵאָה וְאֶחָד מִזֶּה.</B> שֶׁכָּל מַה שֶּׁמָּנָה עַד עַכְשָׁיו מִצַּד אֶחָד מֵהַגּוּף הוּא, כְּגוֹן יָד אֶחָד וְרֶגֶל אֶחָד וְדֹפֶן אַחַת: <B>מַפְתֵּחַ שֶׁל לֵב.</B> הוּא הֶחָזֶה. שֶׁמִּפְּנֵי תְנוּעַת הֶחָזֶה מְנַשֵּׁב הָרֵאָה עַל הַלֵּב, נִמְצָא הֶחָזֶה פּוֹתֵחַ דֶּרֶךְ שֶׁמִּמֶּנּוּ יִכָּנֵס הָאֲוִיר וְיֵצֵא לַלֵּב: <B>בִּנְקָבָיו.</B> הַבֵּיצִים וְגִיד הָאַמָּה: <B>בָּשָׂר כָּרָאוּי.</B> כְּדֵי שֶׁיַּעֲלֶה אֲרוּכָה וְיַבְרִיא, אִם הָיָה מְחֻבָּר בְּאָדָם חַי: <B>וְאֵין מְטַמְּאִין בְּאֹהֶל.</B> לְפִי שֶׁטֻּמְאַת אֹהֶל אֵינָהּ אֶלָּא אוֹ בְאָדָם שָׁלֵם כְּדִכְתִיב (בְּמִדְבַּר יט) אָדָם כִּי יָמוּת בְּאֹהֶל, אוֹ בְּאֵבָר הַדּוֹמֶה לְאָדָם כְּדִכְתִיב (שָׁם) בְּעֶצֶם אָדָם, מָה אָדָם יֵשׁ בּוֹ בָּשָׂר וְגִידִים וַעֲצָמוֹת וּמְטַמֵּא בְאֹהֶל, אַף אֵבָר שֶׁיֵּשׁ בּוֹ בָּשָׂר וְגִידִים וַעֲצָמוֹת מְטַמֵּא בְאֹהֶל: 

^ פרק ב

~ פרק ב - משנה א
<B>אֵלּוּ מְטַמְּאִין בְּאֹהֶל, הַמֵּת וְכַזַּיִת מִן הַמֵּת.</B> וְאִי קַשְׁיָא, כַּזַּיִת מִן הַמֵּת מְטַמֵּא מֵת עַצְמוֹ לֹא כָל שֶׁכֵּן, הָא מִלְּתָא מִתָּרְצָה בַּגְּמָרָא בְּנָזִיר [דַּף נט], לֹא נִצְרְכָא אֶלָּא לְנֵפֶל {א} שֶׁלֹּא נִתְקַשְּׁרוּ אֵבָרָיו בְּגִידִין שֶׁאֵין בּוֹ כַזַּיִת בָּשָׂר: <B>נֶצֶל.</B> בְּשַׂר הַמֵּת שֶׁנִּמּוֹחַ וְנַעֲשָׂה כְמִין לֵחָה סְרוּחָה: <B>מְלֹא תַרְוָד.</B> כַּף. וְשִׁעוּרוֹ מְלֹא חָפְנַיִם: <B>רָקָב.</B> גּוּפוֹ שֶׁל מֵת כְּשֶׁכָּלָה לַחוּתוֹ וְנַעֲשָׂה כְמִין עָפָר. וְאֵין מְלֹא תַרְוַד רָקָב מְטַמֵּא אֶלָּא מִן הַמֵּת שֶׁנִּקְבַּר עָרֹם בְּאָרוֹן שֶׁל שַׁיִשׁ וּמְכֻסֶּה בְּכִסּוּי שֶׁל שַׁיִשׁ, עַד שֶׁנּוֹדַע בְּוַדַּאי שֶׁאֵין בּוֹ תַּעֲרֹבֶת רִקָּבוֹן שֶׁל בֶּגֶד אוֹ שֶׁל עֵץ אוֹ עָפָר אַחֵר. אֲבָל מֵת שֶׁנִּקְבַּר בִּכְסוּתוֹ אוֹ בְאָרוֹן שֶׁל עֵץ אוֹ בֶעָפָר, אֵין לוֹ רָקָב. וְכֵן מֵת שֶׁנִּקְבַּר חֲסַר אֵבָר אֵין לוֹ רָקָב: <B>הַשִּׁדְרָה וְהַגֻּלְגֹּלֶת.</B> אַף עַל פִּי שֶׁאֵין בָּהֶם בָּשָׂר מְטַמְּאִים בְּאֹהֶל, לְפִי שֶׁצּוּרַת אָדָם נִכֶּרֶת בָּהֶם, דִּכְתִיב בְּעֶצֶם אָדָם, עֶצֶם שֶׁנִּכָּר בּוֹ שֶׁהוּא שֶׁל אָדָם: <B>אֵבָר מִן הַמֵּת וְאֵבָר מִן הַחַי.</B> דִּכְתִיב (בְּמִדְבַּר יט) בַּחֲלַל חֶרֶב אוֹ בְמֵת, אֵבָר שֶׁהִבְדִּילַתּוּ הַחֶרֶב מִן הַחַי הֲרֵי הוּא כְמֵת: <B>וְרֹבַע עֲצָמוֹת.</B> רֹבַע הַקַּב שֶׁל עֲצָמוֹת: <B>מֵרֹב הַמִּנְיָן אוֹ מֵרֹב הַבִּנְיָן.</B> רַבּוֹתַי פֵרְשׁוּ, שֶׁהֵן מֻעָטִין מִהְיוֹת בָּהֶן רֹב מִנְיָן וְרֹב בִּנְיָן, דְּאַף עַל פִּי שֶׁאֵין בָּהֶן לֹא רֹב הַמִּנְיָן וְלֹא רֹב הַבִּנְיָן מְטַמְּאִין: <B>וְרֹב בִּנְיָנוֹ וְרֹב מִנְיָנוֹ.</B> רֹב בִּנְיַן הַגּוּף, אוֹ רֹב מִנְיַן הָעֲצָמוֹת אַף עַל פִּי שֶׁאֵינוֹ רֹב בִּנְיַן הַגּוּף, מְטַמְּאִין, וְאַף עַל פִּי שֶׁאֵין בָּהֶן רֹבַע. וְרֹב בִּנְיָנוֹ, כְּגוֹן הַשּׁוֹקַיִם וְהַיְרֵכַיִם וְהַצְּלָעוֹת [וְהַשִּׁדְרָה] {ו}. וְרֹב מִנְיָנוֹ, כְּגוֹן רָאשֵׁי אֶצְבְּעוֹת הַיָּדַיִם וְהָרַגְלַיִם וְכַיּוֹצֵא בָּהֶן, וּבִלְבַד שֶׁיִּהְיוּ מֵאָה עֶשְׂרִים וַחֲמִשָּׁה אֵבָרִים, מְטַמְּאִים: 

~ פרק ב - משנה ב
<B>רְבִיעִית דָּם.</B> שֶׁיָּצָא כֻּלּוֹ לְאַחַר מִיתָה: <B>וּרְבִיעִית דַּם תְּבוּסָה.</B> שֶׁיָּצָא מִקְצָת רְבִיעִית מֵחַיִּים וּמִקְצָת לְאַחַר מִיתָה. וּלְקַמָּן בְּפֶרֶק ג' [מִשְׁנָה ה'] מְפָרֵשׁ לַהּ: <B>תְּבוּסָה.</B> לְשׁוֹן מִתְבּוֹסֶסֶת בְּדָמָיִךְ (יְחֶזְקֵאל טז). וּרְבִיעִית דָּם שֶׁיָּצָא כֻלּוֹ לְאַחַר מִיתָה, דְּאוֹרַיְתָא, דִּכְתִיב בְּמֵת בְּנֶפֶשׁ {ח}. אֲבָל דַּם תְּבוּסָה אֵינוֹ אֶלָּא מִדְּרַבָּנָן. וְתָנֵי דְּאוֹרַיְתָא וְתָנֵי דְרַבָּנָן: <B>מִמֵּת אֶחָד.</B> וְלֹא מִשְּׁנֵי מֵתִים. קָסָבְרֵי רַבָּנָן יֵשׁ אֵם לַמָּסֹרֶת וְעַל כָּל נַפְשׁוֹת מֵת לֹא יָבֹא (וַיִּקְרָא כא), נַפְשֹׁת {ט} כְּתִיב חָסֵר: <B>רַבִּי עֲקִיבָא אוֹמֵר מִשְּׁנֵי מֵתִים.</B> חֲצִי רְבִיעִית מִמֵּת זֶה וַחֲצִי רְבִיעִית מִמֵּת אַחֵר, מְטַמֵּא בְּאֹהֶל. דְּסָבַר יֵשׁ אֵם לַמִּקְרָא, נַפְשׁוֹת מֵת, מַשְׁמַע שְׁתֵּי נְפָשׁוֹת וְשִׁעוּר אֶחָד, מִדְּלֹא קָאָמַר נַפְשׁוֹת מֵתִים. וְאֵין הֲלָכָה כְּרַבִּי עֲקִיבָא: <B>רַבִּי עֲקִיבָא אוֹמֵר כָּל שֶׁהוּא.</B> כְּשֵׁם שֶׁטָּמֵא בָּעֲצָמוֹת רֹב מִנְיָן וְרֹב בִּנְיָן אַף עַל פִּי שֶׁאֵין בּוֹ רֹבַע הַקַּב שֶׁהוּא שִׁעוּר הַמְיֻחָד לָעֲצָמוֹת, כָּךְ טָמֵא בְדָם הַקָּטָן שֶׁיָּצָא כֻלּוֹ אַף עַל פִּי שֶׁאֵין בּוֹ רְבִיעִית שֶׁהוּא שִׁעוּר הַמְיֻחָד לַדָּם: <B>וַחֲכָמִים אוֹמְרִים רְבִיעִית.</B> אִם אָמַרְתָּ בָּעֲצָמוֹת שֶׁבְּיָדוּעַ שֶׁכֻּלּוֹ לְפָנֶיךָ, תֹּאמַר בַּדָּם שֶׁאֲנִי אוֹמֵר נִשְׁתַּיְּרָה מִמֶּנָּה טִפָּה כָּל שֶׁהִיא וְלֹא יָצָא כֻלּוֹ. וַהֲלָכָה כַּחֲכָמִים: <B>כַּזַּיִת רִמָּה.</B> שֶׁנּוֹלְדָה בִּבְשַׂר הַמֵּת: <B>מְטַמֵּא כִבְשָׂרוֹ.</B> דְּרִמָּה הַיּוֹצְאָה מִן הַמֵּת אֲפִלּוּ חַיָּה, כִּבְשַׂר הַמֵּת הִיא חֲשׁוּבָה, מִשּׁוּם דְּאָדָם מֵחַיִּים אִקְּרֵי רִמָּה, דִּכְתִיב (אִיּוֹב כח) אַף כִּי אֱנוֹשׁ רִמָּה: <B>וַחֲכָמִים מְטַהֲרִים.</B> וַהֲלָכָה כַּחֲכָמִים: <B>אֵפֶר שְׂרוּפִים.</B> אָדָם שֶׁנִּשְׂרַף וְנַעֲשָׂה אֵפֶר וְלֹא נִתְעָרֵב בּוֹ מֵאֵפֶר עֵצִים, שִׁעוּרוֹ בְּרֹבַע קַב אֵפֶר, מְטַמֵּא: <B>וַחֲכָמִים מְטַהֲרִים.</B> וַהֲלָכָה כַּחֲכָמִים: <B>עֲפַר קְבָרוֹת.</B> עָפָר שֶׁמְּעֹרָב בּוֹ דָּם וְלֵחָה שֶׁל מֵת. וּמְלֹא תַרְוָד וְעוֹד טָמֵא, לְפִי שֶׁאִי אֶפְשָׁר לִמְלֹא תַרְוָד וְעוֹד שֶׁלֹּא יִהְיֶה בוֹ מְלֹא תַרְוַד רָקָב דְּאָמַר לְעֵיל שֶׁהוּא טָמֵא. וְהָכִי נַמִּי מַיְרֵי בְמֵת שֶׁנִּקְבַּר עָרֹם בְּאָרוֹן שֶׁל שַׁיִשׁ שֶׁאֵין עָפָר אַחֵר מְעֹרָב בּוֹ {י}: <B>רַבִּי שִׁמְעוֹן מְטַהֵר.</B> וְאֵין הֲלָכָה כְּרַבִּי שִׁמְעוֹן: <B>אֵינוֹ חִבּוּר לְטֻמְאָה.</B> וְאִם הֶאֱהִיל עַל מִקְצָתוֹ אֵינוֹ כְאִלּוּ הֶאֱהִיל עַל כֻּלּוֹ. וְכֵן לְעִנְיַן מַגָּע {יא}: 

~ פרק ב - משנה ג
<B>עֶצֶם כַּשְּׂעֹרָה.</B> מְטַמֵּא בְמַגָּע וּבְמַשָּׂא. דִּכְתִיב (בְּמִדְבַּר יט) וְעַל הַנּוֹגֵעַ וְגוֹ', וְשָׁם לֹא נֶאֱמַר בְּעֶצֶם אָדָם. לְלַמֵּד עַל עֶצֶם כַּשְּׂעֹרָה שֶׁמְּטַמֵּא בְמַגָּע אַף עַל פִּי שֶׁאֵינוֹ נִכָּר שֶׁהוּא שֶׁל אָדָם. אֲבָל בְּאֹהֶל, אָדָם כִּי יָמוּת בְּאֹהֶל כְּתִיב. וּבְעֶצֶם לְעִנְיַן טֻמְאַת אֹהֶל, בָּעִינַן שֶׁיְּהֵא נִכָּר שֶׁהוּא שֶׁל אָדָם {יב}, שֶׁהֲרֵי בְּמָקוֹם אַחֵר הוּא אוֹמֵר בְּעֶצֶם אָדָם: <B>וְאֶרֶץ הָעַמִּים.</B> כָּל חוּץ לָאָרֶץ קָרֵי אֶרֶץ הָעַמִּים. וְהָכָא מַיְרֵי בְגוּשׁ עָפָר שֶׁבָּא מִחוּץ לָאָרֶץ שֶׁהוּא מְטַמֵּא בְמַגָּע וּבְמַשָּׂא וְאֵינוֹ מְטַמֵּא בְאֹהֶל. אֲבָל הַנִּכְנָס לְאֶרֶץ הָעַמִּים, אֲפִלּוּ לֹא נָגַע וְלֹא נָשָׂא, כְּגוֹן שֶׁהָיָה רוֹכֵב עַל סוּס, טָמֵא, דְּעַל אֲוִירָה שֶׁל אֶרֶץ הָעַמִּים נַמִּי גָזְרוּ {יג}: <B>בֵּית הַפְּרָס.</B> שָׂדֶה שֶׁנֶּחֱרַשׁ בָּהּ קֶבֶר {יד} וְנִשְׁבְּרוּ עַצְמוֹת הַמֵּת וְנָדוֹשׁוּ בַעֲפַר אוֹתוֹ שָׂדֶה. וּפְרָס מִלְּשׁוֹן פְּרוּסָה. הֲלֹא פָּרֹס לָרָעֵב לַחְמֶךָ (יְשַׁעְיָה נח): <B>כַּמָּה הוּא חֶסְרוֹן בַּשִּׁדְרָה.</B> וְלֹא יְטַמֵּא בְאֹהֶל, אֶלָּא בְמַגָּע וּבְמַשָּׂא: <B>כִּמְלֹא מַקְדֵּחַ.</B> מְלֹא רֹחַב הַנֶּקֶב שֶׁנּוֹקְבִין בְּמַרְצֵעַ: <B>כְּדֵי שֶׁיִּנָּטֵל מִן הַחַי וְיָמוּת.</B> וְשִׁעֲרוּ חֲכָמִים בְּחֶסְרוֹן כְּסֶלַע {טז}: <B>בַּקָּטָן שֶׁל רוֹפְאִים.</B> בְּמַרְצֵעַ קָטָן שֶׁהָרוֹפְאִים פּוֹתְחִים בּוֹ הַנְּגָעִים: <B>בַּגָּדוֹל שֶׁל לִשְׁכָּה.</B> וְשִׁעֲרוּ חֲכָמִים שֶׁהוּא נֶקֶב כְּפוּנְדְיוֹן: 

~ פרק ב - משנה ד
<B>הַגּוֹלֵל.</B> אֶבֶן גְּדוֹלָה וּרְחָבָה שֶׁסּוֹתְמִים בָּהּ פִּי הַקֶּבֶר מִלְּמַעְלָה. מִלְּשׁוֹן וְגָלֲלוּ אֶת הָאֶבֶן (בְּרֵאשִׁית כט): <B>וְהַדּוֹפֵק.</B> שְׁתֵּי אֲבָנִים גְּדוֹלוֹת אַחַת מִצַּד זֶה וְאַחַת מִצַּד זֶה שֶׁהַגּוֹלֵל נִשְׁעָן עֲלֵיהֶן {יח}: <B>מְטַמְּאִין בְּמַגָּע וּבְאֹהֶל.</B> דִּכְתִיב (בְּמִדְבַּר יט) וְעַל הַנּוֹגֵעַ בָּעֶצֶם אוֹ בֶחָלָל אוֹ בַמֵּת אוֹ בַקָּבֶר, מַה מֵּת מְטַמֵּא בְמַגָּע וּבְאֹהֶל, אַף קֶבֶר {יט} מְטַמֵּא בְמַגָּע וּבְאֹהֶל: <B>וְאֵינָן מְטַמְּאִין בְּמַשָּׂא.</B> דְּדָרְשִׁינַן וְכָל אֲשֶׁר יִגַּע עַל פְּנֵי הַשָּׂדֶה (שָׁם), לְרַבּוֹת גּוֹלֵל וְדוֹפֵק, וּכְתִיב וְכָל אֲשֶׁר יִגַּע, מִשּׁוּם מַגָּע הוּא מְטַמֵּא וְאֵינוֹ מְטַמֵּא מִשּׁוּם מַשָּׂא {כ}: <B>אִם יֵשׁ תַּחְתֵּיהֶן עֲפַר קְבָרוֹת.</B> מְטַמֵּא כְּשֶׁמְּסִיטָן, מִשּׁוּם עָפָר הַנִּסָּט עִמָּהֶן דִּמְטַמֵּא בְּמַשָּׂא מִשּׁוּם תְּפוּסָה שֶׁל מֵת. וַהֲלָכָה כְּרַבִּי יְהוֹשֻׁעַ: <B>דּוֹפֵק דּוֹפְקִין.</B> אֵצֶל אֶבֶן הַדּוֹפֵק מַנִּיחִין לִפְעָמִים אֶבֶן אַחֶרֶת לְהַחֲזִיקָהּ וְאֵין הַגּוֹלֵל נִשְׁעָן עָלֶיהָ, וְהִיא נִקְרֵאת דּוֹפֵק דּוֹפְקִין: 

~ פרק ב - משנה ה
<B>וְאֵלּוּ אִם חָסְרוּ טְהוֹרִים.</B> דְּלֵית בָּהֶן כַּשִּׁעוּר: <B>כַּזַּיִת מִן הַמֵּת.</B> שֶׁכֵּן הוּא תְחִלַּת יְצִירָתוֹ שֶׁל אָדָם, בְּכַזַּיִת {כב}: <B>וּרְבִיעִית דָּם.</B> הוֹאִיל וּבִתְחִלַּת בְּרִיָּתוֹ שֶׁל קָטָן אֵין בּוֹ פָּחוֹת מֵרְבִיעִית דָּם: <B>וְאֵבָר מִן הַחַי שֶׁחָסַר עַצְמוֹ.</B> אֲפִלּוּ קוּלִית גְּדוֹלָה שֶׁחָסַר מִמֶּנָּה עֶצֶם כָּל שֶׁהוּא לֹא מְטַמֵּא מִשּׁוּם אֵבָר מִן הַחַי. אֲבָל אִם חָסַר מִבְּשָׂרוֹ, לְעוֹלָם הוּא מְטַמֵּא עַד שֶׁיֶּחֱסַר מִכְּדֵי לְהַעֲלוֹת אֲרוּכָה. וְאֵבָר מִן הַמֵּת, כַּזַּיִת בָּשָׂר הַפּוֹרֵשׁ מִמֶּנּוּ, טָמֵא. וְעֶצֶם כַּשְּׂעֹרָה הַפּוֹרֵשׁ מִמֶּנּוּ נַמִּי טָמֵא: 

~ פרק ב - משנה ו
<B>הַשִּׁדְרָה וְהַגֻּלְגֹּלֶת מִשְּׁנֵי מֵתִים.</B> חֲצִי חֻלְיוֹת הַשִּׁדְרָה מִמֵּת זֶה וַחֲצִי חֻלְיוֹת הַשִּׁדְרָה מִמֵּת אַחֵר. וְכֵן הַגֻּלְגֹּלֶת: <B>וְאֵבָר מִן הַחַי מִשְּׁנֵי אֲנָשִׁים.</B> חֲצִי אֵבָר נִתְלַשׁ מֵחַי זֶה וַחֲצִי אֵבָר כָּזֶה נִתְלַשׁ מֵחַי אַחֵר, וְנִרְאִין כְּאֵבָר אֶחָד: <B>וַחֲכָמִים מְטַהֲרִין.</B> מִטֻּמְאַת אֹהֶל. אֲבָל מְטַמְּאִין בְּמַגָּע וּבְמַשָּׂא מִשּׁוּם עֶצֶם כַּשְּׂעֹרָה {כד}. וַהֲלָכָה כַּחֲכָמִים: 

~ פרק ב - משנה ז
<B>שֶׁנִּדַּקְדְּקוּ.</B> שֶׁנִּשְׁחֲקוּ. לְשׁוֹן וְשָׁחַקְתָּ מִמֶּנָּה הָדֵק (שְׁמוֹת ל): <B>רַבִּי שִׁמְעוֹן מְטַהֵר.</B> מִכָּל טֻמְאָה. וְאֵינָם מְטַמְּאִין לֹא בְמַגָּע וְלֹא בְמַשָּׂא וְלֹא בְאֹהֶל: <B>וַחֲכָמִים מְטַמְּאִין.</B> בִּשְׁלָשְׁתָּן, דְּהָא אִיכָּא רֹבַע: <B>אֵבָר מִן הַחַי שֶׁנֶּחֱלַק לִשְׁנַיִם טָהוֹר.</B> וַאֲפִלּוּ חָזַר וְחִבְּרוֹ. דְּאֵין חִבּוּרֵי אָדָם חִבּוּר: <B>נִטַּל חֲצָאִים.</B> שֶׁנִּטַּל מִן הַחַי לַחֲצָאִים וְלֹא נִטַּל מִמֶּנּוּ אֵבָר שָׁלֵם כְּאֶחָד, דְּלֹא הֲוָה בֵּיהּ שִׁעוּרָא מֵעוֹלָם. וְאֵין הֲלָכָה כְּרַבִּי יוֹסֵי: 

^ פרק ג

~ פרק ג - משנה א
<B>כָּל הַמְטַמְּאִין בְּאֹהֶל.</B> הָאֲמוּרִים לְעֵיל בְּרֵישׁ פֶּרֶק ב': <B>שֶׁנֶּחְלְקוּ.</B> שִׁעוּרֵיהֶן לַחֲצָאִין: <B>וְהִכְנִיסָן.</B> כְּשֶׁהֵן מְחֻלָּקִים: <B>לְתוֹךְ הַבַּיִת.</B> דְּהַיְנוּ לְתוֹךְ אֹהֶל אֶחָד: <B>רַבִּי דוֹסָא בֶן הַרְכִּינַס מְטַהֵר.</B> דְּסָבַר לֹא מִצְטָרְפֵי לְכַשִּׁעוּר: <B>הַנּוֹגֵעַ בְּכִשְׁנֵי חֲצָאֵי זֵיתִים מִן הַנְּבֵלָה.</B> פָּתַח בְּאֹהֶל וּמְפָרֵשׁ בִּנְבֵלָה, לוֹמַר לָךְ דְּכִי הֵיכִי דִסְבִירָא לֵיהּ לְרַבִּי דוֹסָא שֶׁאֵין מִצְטָרְפִין לְטֻמְאַת אֹהֶל, הָכִי נַמִּי סְבִירָא לֵיהּ דְּאֵין מִצְטָרְפִין לְטֻמְאַת מַגָּע וּמַשָּׂא, בֵּין בְּמֵת בֵּין בִּנְבֵלָה: <B>הַנּוֹגֵעַ בְּכַחֲצִי זַיִת וּמַאֲהִיל עַל כַּחֲצִי זַיִת.</B> שֶׁהַמַּאֲהִיל עַל הַמֵּת, טָמֵא כְּאִלּוּ הָיָה עִם הַמֵּת בָּאֹהֶל. וּבַגְּמָרָא בְּפֶרֶק הָעוֹר וְהָרֹטֶב מוֹקֵי הָנָךְ מַאֲהִיל דְּרֵישָׁא בְטֻמְאָה רְצוּצָה, שֶׁאֵין בֵּין הַטֻּמְאָה וּבֵין הָאֹהֶל פּוֹתֵחַ טֶפַח, וּמִשּׁוּם הָכִי חֲכָמִים מְטַמְּאִין, דְּכֻלָּהּ נְגִיעָה הִיא. וְסֵיפָא דְּאָמַר אֲבָל הַנּוֹגֵעַ בְּכַחֲצִי זַיִת וְדָבָר אַחֵר מַאֲהִיל עָלָיו וֽכוּ' דְּמוֹדוּ רַבָּנָן דְּטָהוֹר, מַיְרֵי כְשֶׁיֵּשׁ פּוֹתֵחַ טֶפַח {א} בֵּין הַטֻּמְאָה וּבֵין הָאֹהֶל, דִּבְהָא מוֹדוּ רַבָּנָן דְּאֵין מִצְטָרְפִין, דִּנְגִיעָה וְאֹהֶל שְׁנֵי שֵׁמוֹת הֵן, וְכָל שֶׁהֵן מִשְּׁנֵי שֵׁמוֹת אֵין מִצְטָרְפִין. וְרַבִּי דוֹסָא סָבַר דַּאֲפִלּוּ בְטֻמְאָה רְצוּצָה אֵין מִצְטָרְפִין, וְלֹא אֲפִלּוּ לְמַגָּע וּמַשָּׂא. וְאֵין הֲלָכָה כְּרַבִּי דוֹסָא: <B>אָמַר רַבִּי מֵאִיר אַף בְּזוֹ רַבִּי דוֹסָא מְטַהֵר וַחֲכָמִים מְטַמְּאִין.</B> רַבִּי מֵאִיר פָּלֵיג אַתַּנָּא קַמָּא דְּאָמַר דִּכְשֶׁיֵּשׁ פּוֹתֵחַ טֶפַח בֵּין הַטֻּמְאָה וְאֹהֶל מוֹדוּ רַבָּנָן דְּטָהוֹר וְאֵין מִצְטָרְפִין, וְאָמַר אִיהוּ דְּאַף בְּזוֹ פְלִיגֵי רַבָּנָן עַל רַבִּי דוֹסָא וְאָמְרֵי דִּנְגִיעָה וְאֹהֶל חַד שְׁמָא הוּא {ד}, הִלְכָּךְ מִצְטָרְפִין לְכַשִּׁעוּר וּמְטַמְּאִין. וְאֵין הֲלָכָה כְּרַבִּי מֵאִיר: <B>חוּץ מִן הַמַּגָּע עִם הַמַּשָּׂא.</B> כְּגוֹן שֶׁנָּגַע בַּחֲצִי זַיִת וְהֵסִיט חֲצִי זַיִת: <B>וְהַמַּשָּׂא עִם הָאֹהֶל.</B> שֶׁהֵסִיט חֲצִי זַיִת וְהֶאֱהִיל עַל חֲצִי זַיִת: <B>מִשֵּׁם אֶחָד.</B> כְּגוֹן מַגָּע וּמַגָּע, מַשָּׂא וּמַשָּׂא, אֹהֶל וְאֹהֶל {ו}: 

~ פרק ג - משנה ב
<B>מְלֹא תַרְוָד רָקָב.</B> דְַּאֲמַרַן לְעֵיל בְּרֵישׁ פֶּרֶק ב' שֶׁהוּא מְטַמֵּא בְאֹהֶל: <B>שֶׁנִּתְפַּזֵּר לְתוֹךְ הַבַּיִת {ז}.</B> וְנִתְעָרֵב בּוֹ עָפָר כָּל שֶׁהוּא: <B>וְרַבִּי שִׁמְעוֹן מְטַהֵר.</B> דְּסָבַר סוֹפוֹ כִּתְחִלָּתוֹ, מַה תְּחִלָּתוֹ אִם נִקְבַּר הַמֵּת בְּתַכְרִיכִים אוֹ בְאָרוֹן שֶׁל עֵץ, אֵין לוֹ רָקָב, דְּבָעִינַן שֶׁלֹּא יִהְיֶה דָבָר נִגְלָל {ח} עִמּוֹ, אַף סוֹפוֹ לְאַחַר שֶׁנַּעֲשָׂה רָקָב אִם נִתְעָרֵב עִמּוֹ דָּבָר אַחֵר אֵינוֹ מְטַמֵּא. וְאֵין הֲלָכָה כְּרַבִּי שִׁמְעוֹן: <B>אִם מִתְכַּבֶּסֶת הַכְּסוּת וְיוֹצֵא מִמֶּנָּה רְבִיעִית דָּם.</B> וְכֵיצַד מְשַׁעֲרִין אוֹתָהּ, מֵבִיא מַיִם בְּמִדָּה וּמְכַבְּסָהּ בָּהֶן, וּמֵבִיא מַיִם אֲחֵרִים כְּמִדָּתָן וְנוֹתֵן בָּהֶן רְבִיעִית דָּם {י}, אִם הָיָה מַרְאֵיהֶן שָׁוֶה הֲרֵי זוֹ טְמֵאָה, וְאִם לָאו טְהוֹרָה: 

~ פרק ג - משנה ג
<B>נִשְׁפַּךְ בָּאֲוִיר.</B> בְּתוֹךְ הַבַּיִת {יג}: <B>אִם הָיָה מְקוֹמוֹ קְטַפְרֵס.</B> אִם הַמָּקוֹם שֶׁנִּשְׁפַּךְ בּוֹ הַדָּם הָיָה מִדְרוֹן: <B>וְהֶאֱהִיל.</B> אָדָם עַל מִקְצָתוֹ: <B>טָהוֹר.</B> דִּקְטַפְרֵס אֵינוֹ חִבּוּר: <B>הָיָה אַשְׁבֹּרֶן.</B> מָקוֹם הַמְכֻנָּס כְּמוֹ בְתוֹךְ גֻּמָּא: <B>אוֹ שֶׁקָּרַשׁ.</B> הַדָּם וַאֲפִלּוּ קְטַפְרֵס, הָוֵי חִבּוּר וְטָמֵא, וַאֲפִלּוּ הֶאֱהִיל עַל קְצָתוֹ: <B>נִשְׁפַּךְ עַל הָאַסְקֻפָּה.</B> כְּמִין אִצְטַבָּא שֶׁלִּפְנֵי פֶּתַח הַבַּיִת: <B>וְהִיא קְטַפְרֵס בֵּין מִבִּפְנִים.</B> שֶׁמְּשַׁפֵּעַ לְצַד פְּנִים: <B>בֵּין מִבַּחוּץ.</B> שֶׁמְּשַׁפֵּעַ לְצַד חוּץ {טו}: <B>וְהַבַּיִת מַאֲהִיל.</B> עַל מִקְצָתוֹ: <B>טָהוֹר.</B> כָּל מַה שֶּׁבַּבַּיִת מִטֻּמְאַת אֹהֶל, אַף עַל פִּי שֶׁסּוֹפוֹ שֶׁל דָּם לֵירֵד לִפְנִים, דְּאֵינוֹ חִבּוּר: <B>חוּץ מִן הַשִּׁנַּיִם וְהַשֵּׂעָר וְהַצִּפֹּרֶן.</B> דִּכְתִיב (בְּמִדְבַּר יט) בְעֶצֶם, מָה עֶצֶם שֶׁנִּבְרָא עִמּוֹ וְאֵין גִּזְעוֹ מַחֲלִיף, אַף כָּל שֶׁנִּבְרָא עִמּוֹ וְאֵין גִּזְעוֹ מַחֲלִיף. יָצְאוּ שִׁנַּיִם שֶׁלֹּא נִבְרְאוּ עִמּוֹ, יָצְאוּ שֵׂעָר וְצִפֹּרֶן שֶׁגִּזְעָן מַחֲלִיף {טז}: 

~ פרק ג - משנה ד
<B>הַבַּיִת טָמֵא.</B> כָּל מַה שֶּׁבְּתוֹכוֹ טָמֵא, שֶׁהֲרֵי מַאֲהִיל עַל הַשֵּׂעָר הַמְחֻבָּר לַמֵּת: <B>עֶצֶם שֶׁיֵּשׁ עָלָיו כַּזַּיִת בָּשָׂר.</B> הָעֶצֶם נֶחֱשָׁב יָד לַבָּשָׂר {יז}: <B>תְּחוּבִים בִּידֵי אָדָם.</B> שֶׁלֹּא הָיָה הַבָּשָׂר מְחֻבָּר לָעֶצֶם מֵעִקָּרוֹ, אֶלָּא אָדָם תְּחָבוֹ לְשָׁם כְּדֶרֶךְ שֶׁתּוֹחֲבִים הַבָּשָׂר בַּשַּׁפּוּד: 

~ פרק ג - משנה ה
<B>אֵיזֶהוּ דַם תְּבוּסָה.</B> אַמַּתְנִיתִין דִּלְעֵיל דְּפֶרֶק ב' [מִשְׁנָה ב'] קָאֵי, דְּקָתָנֵי רְבִיעִית דַּם תְּבוּסָה טָמֵא, וְקָמְפָרֵשׁ הָכָא אֵיזֶהוּ דַּם תְּבוּסָה: <B>שְׁמִינִית בְּחַיָּיו וּשְׁמִינִית בְּמוֹתוֹ.</B> מִצְטָרְפִים לִרְבִיעִית: <B>רְבִיעִית בְּחַיָּיו וּרְבִיעִית בְּמוֹתוֹ.</B> שֶׁנִּתְעָרְבוּ וְנָטַל מִן הַתַּעֲרֹבֶת רְבִיעִית, זֶהוּ דַם תְּבוּסָה. אֲבָל שְׁמִינִית בְּחַיָּיו וּשְׁמִינִית בְּמוֹתוֹ, לֹא: <B>זֶה וָזֶה.</B> דְּרַבִּי עֲקִיבָא וּדְרַבִּי יִשְׁמָעֵאל: <B>כַּמָּיִם.</B> וְאֵינָן מְטַמְּאִין: <B>וְאֵיזֶהוּ דַם תְּבוּסָה.</B> שֶׁטָּמֵא: <B>צָלוּב שֶׁדָּמוֹ שׁוֹתֵת.</B> וְיוֹרֵד בְּלֹא הֶפְסֵק, מִפְּנֵי שֶׁטִּפָּה שֶׁל מִיתָה מְעֹרֶבֶת בּוֹ {כב}. אֲבָל נוֹטֵף, שֶׁיּוֹרֵד טִפָּה אַחַר טִפָּה, קַמָּא קַמָּא בָּטֵל וְטָהוֹר: <B>רַבִּי יְהוּדָה אוֹמֵר לֹא כִי.</B> כְּלוֹמַר לֹא כֵן הַדָּבָר: <B>אֶלָּא הַשּׁוֹתֵת טָהוֹר.</B> שֶׁאֲנִי אוֹמֵר אוֹתָהּ טִפָּה שֶׁהַנְּשָׁמָה תְלוּיָה בָהּ עָמְדָה לָהּ עַל גַּבֵּי הָעֵץ {כג} שֶׁהוּא תָלוּי בּוֹ, וְאֵין בְּדָם זֶה אוֹתָהּ טִפָּה אַחֲרוֹנָה שֶׁל מִיתָה: <B>וְהַמְנַטֵּף טָמֵא.</B> וְלֹא אָמְרִינַן קַמָּא קַמָּא בָּטֵל, דְּסָבַר רַבִּי יְהוּדָה אֵין דָּם מְבַטֵּל דָּם. וַהֲלָכָה כְּרַבִּי עֲקִיבָא: 

~ פרק ג - משנה ו
<B>כַּזַּיִת מִן הַמֵּת פִּתְחוֹ בְטֶפַח.</B> הַמֵּת בְּבַיִת וְלוֹ פְּתָחִים הַרְבֵּה, כָּל הַכֵּלִים הַמֻּנָּחִים בַּחֲלַל הַפְּתָחִים תַּחַת הַמַּשְׁקוֹף שֶׁל פֶּתַח מִבַּחוּץ, אַף עַל פִּי שֶׁהַפְּתָחִים נְעוּלִים וְיֵשׁ הֶפְסֵק בֵּין אֹהֶל הַמֵּת לְאֹהֶל הַכֵּלִים, כֻּלָּן טְמֵאִין. דְּגָזְרוּ חֲכָמִים טֻמְאָה עַל הַמָּקוֹם שֶׁהוּא דֶרֶךְ יְצִיאַת טֻמְאָה שֶׁסּוֹפוֹ שֶׁל מֵת לָצֵאת דֶּרֶךְ שָׁם, וּכְשֶׁאֵין יוֹדְעִים בְּאֵיזֶה מָקוֹם יוֹצִיאוּהוּ, כֻּלָּן טְמֵאִין. וְאִם יֵשׁ כַּזַּיִת מִן הַמֵּת בְּבַיִת וְחָשַׁב לְהוֹצִיאוֹ בְּחַלּוֹן שֶׁיֵּשׁ בּוֹ פּוֹתֵחַ טֶפַח, מַצִּיל עַל כָּל הַפְּתָחִים הַנְּעוּלִים, כֵּיוָן שֶׁיּוֹדֵעַ הַמָּקוֹם שֶׁסּוֹפָהּ שֶׁל טֻמְאָה לָצֵאת דֶּרֶךְ שָׁם. וְאִם הוּא מֵת שָׁלֵם וְחָשַׁב לְהוֹצִיא דֶּרֶךְ חַלּוֹן שֶׁיֵּשׁ בּוֹ אַרְבָּעָה, מַצִּיל עַל כָּל הַפְּתָחִים הַנְּעוּלִים, דִּבְשִׁעוּר אַרְבָּעָה טְפָחִים שִׁעֲרוּ חֲכָמִים שֶׁרָאוּי לְהוֹצָאַת הַמֵּת: <B>אֲבָל לְהוֹצִיא אֶת הַטֻּמְאָה בְּפוֹתֵחַ טֶפַח.</B> אֲפִלּוּ מֵת שָׁלֵם טֻמְאָה יוֹצְאָה דֶרֶךְ חַלּוֹן כָּל זְמַן שֶׁהוּא פָּתוּחַ, וּמְטַמֵּא הַכֵּלִים שֶׁבַּבַּיִת שֶׁבְּצִדּוֹ {כד} אִם יֵשׁ בַּחַלּוֹן פּוֹתֵחַ טֶפַח: <B>גָּדוֹל מִכַּזַּיִת כַּמֵּת.</B> דַּוְקָא כַּזַּיִת מְצֻמְצָם פִּתְחוֹ בְטֶפַח. אֲבָל יוֹתֵר מִכַּזַּיִת דִּינוֹ כְּאִלּוּ הָיָה מֵת שָׁלֵם, וְאֵין מַצִּיל עַל הַפְּתָחִים הַנְּעוּלִים עַד שֶׁיְּהֵא בּוֹ אַרְבָּעָה: <B>רַבִּי יוֹסֵי אוֹמֵר הַשִּׁדְרָה וְהַגֻּלְגֹּלֶת.</B> שֶׁבַּבַּיִת, דִּינוֹ כְמֵת שָׁלֵם, וְאִם חָשַׁב לְהוֹצִיאָן דֶּרֶךְ חַלּוֹן, אֵין מַצִּיל עַל הַפְּתָחִים הַנְּעוּלִים עַד שֶׁיְּהֵא בוֹ אַרְבָּעָה. וְכֵן הֲלָכָה {כו}: 

~ פרק ג - משנה ז
<B>טֶפַח עַל טֶפַח עַל רוּם טֶפַח.</B> דַּף שֶׁהוּא רָחָב טֶפַח עַל טֶפַח וְגָבֹהַּ מִן הָאָרֶץ טֶפַח {כז}, וּמַאֲהִיל עַל כַּזַּיִת מִן הַמֵּת וְעַל הַכֵּלִים, מֵבִיא אֶת הַטֻּמְאָה עַל הַכֵּלִים: <B>מְרֻבָּע.</B> שֶׁאִם הָיָה רָחְבּוֹ פָּחוֹת מִטֶּפַח אַף עַל פִּי שֶׁהָיָה אָרְכּוֹ שְׁנֵי טְפָחִים, לֹא אָמְרִינַן שִׂים מַה שֶּׁיָּתֵר עַל אָרְכּוֹ בְרָחְבּוֹ וְרַבְּעֵהוּ, לְהָכִי קָתָנֵי מְרֻבָּע, שֶׁצָּרִיךְ שֶׁיְּהֵא בְרָחְבּוֹ טֶפַח וּבְאָרְכּוֹ טֶפַח: <B>כֵּיצַד.</B> כְּלוֹמַר כֵּיצַד חוֹצֵץ בִּפְנֵי הַטֻּמְאָה: <B>בִּיב שֶׁהוּא קָמוּר.</B> חֲפִירָה בַּקַּרְקַע וּמְקֹרָה, וְהַיְנוּ קָמוּר, וְשָׁם יוֹרְדִים שְׁפָכִים שֶׁבַּבַּיִת וּמִשָּׁם יוֹצְאִים לִרְשׁוּת הָרַבִּים: <B>יֶשׁ בּוֹ פוֹתֵחַ טֶפַח.</B> דְּהַיְנוּ טֶפַח עַל טֶפַח בְּרוּם טֶפַח בַּבִּיב עַצְמוֹ: <B>וּבִיצִיאָתוֹ.</B> בְּפֶתַח הַבִּיב שֶׁמִּמֶּנּוּ יוֹצְאִין הַמַּיִם לִרְשׁוּת הָרַבִּים: <B>טֻמְאָה בְתוֹכוֹ.</B> כַּזַּיִת מִן הַמֵּת בְּתוֹךְ הַבִּיב. דְּכַזַּיִת מִן הַמֵּת פִּתְחוֹ בְּטֶפַח: <B>הַבַּיִת טָהוֹר.</B> שֶׁהַטֻּמְאָה יוֹצְאָה דֶּרֶךְ פֶּתַח הַבִּיב הַיּוֹצֵא לִרְשׁוּת הָרַבִּים. וְהַיְנוּ דְּקָתָנֵי חוֹצֵץ בִּפְנֵי הַטֻּמְאָה: <B>טֻמְאָה בַבַּיִת מַה שֶּׁבְּתוֹךְ הַבִּיב טָהוֹר.</B> דְּאֵין דֶּרֶךְ טֻמְאָה לְהַכְנִיסָהּ דֶּרֶךְ פֶּתַח הַבִּיב, שֶׁדֶּרֶךְ הַטֻּמְאָה לְהוֹצִיאָהּ דֶּרֶךְ פֶּתַח הַבַּיִת וְלֹא לְהַכְנִיסָהּ לַבִּיב: <B>וְאֵין בִּיצִיאָתוֹ פּוֹתֵחַ טֶפַח טֻמְאָה בְתוֹכוֹ הַבַּיִת טָמֵא.</B> דְּטֻמְאָה עוֹלָה מִן הַבִּיב לַבַּיִת כֵּיוָן שֶׁאֵין לָהּ דֶּרֶךְ לָצֵאת דֶּרֶךְ פֶּתַח הַבִּיב הַיּוֹצֵא לִרְשׁוּת הָרַבִּים, דְּכָל פָּחוּת מִטֶּפַח אֵין הַטֻּמְאָה יוֹצְאָה: <B>אֵין בּוֹ פוֹתֵחַ טֶפַח וְאֵין בִּיצִיאָתוֹ פוֹתֵחַ טֶפַח.</B> לְחִנָּם נָקַט וְאֵין בִּיצִיאָתוֹ פּוֹתֵחַ טֶפַח, דְּכֵיוָן דְּאֵין בּוֹ פּוֹתֵחַ טֶפַח, עַל יְצִיאָתוֹ לֹא חָיְשִׁינַן, דִּכְאִלּוּ אֵין שָׁם חָלָל כְּלָל דָּמֵי וַהֲרֵי הַבִּיב נֶחְשָׁב כְּקַרְקַע הַבַּיִת, וְאָמְרוּ חֲכָמִים כָּל אֲשֶׁר בָּאֹהֶל יִטְמָא, לְרַבּוֹת קַרְקָעִיתוֹ שֶׁל בַּיִת כָּמוֹהוּ עַד הַתְּהוֹם {כח}: <B>אֶחָד חוֹר שֶׁחֲרָרוּהוּ מַיִם.</B> הַאי פּוֹתֵחַ טֶפַח שֶׁמֵּבִיא אֶת הַטֻּמְאָה {כט}, לֹא שְׁנָא אִם נַעֲשָׂה הַחוֹר הַזֶּה עַל יְדֵי מַיִם אוֹ שֶׁנִּקְּבוּהוּ שְׁרָצִים: <B>אוֹ שֶׁאֲכָלַתּוּ מַלַּחַת.</B> לְשׁוֹן אֶרֶץ מְלֵחָה. כְּמִין עָפָר לָבָן דּוֹמֶה לְמֶלַח וּמִתְאַכֵּל וְנוֹפֵל וְנַעֲשָׂה חוֹר מֵאֵלָיו: <B>מִרְבָּךְ שֶׁל אֲבָנִים.</B> אֲבָנִים גְּדוֹלוֹת עֲרוּכוֹת וּסְדוּרוֹת זוֹ עַל זוֹ, וּפְעָמִים שֶׁהָאַחַת סְדוּרָה עַל גַּבֵּי שְׁתַּיִם וְהַתַּחְתּוֹנוֹת מְפֹרָדוֹת זוֹ מִזּוֹ וְיֵשׁ שָׁם אֹהֶל טֶפַח: <B>סְוָאר שֶׁל קוֹרוֹת.</B> קוֹרוֹת עֲרוּכוֹת זוֹ עַל זוֹ וְעוֹמְדוֹת לְבִנְיָן, וּפְעָמִים שֶׁיֵּשׁ בֵּינֵיהֶן אֹהֶל טֶפַח: <B>כָּל אֹהֶל שֶׁאֵינוֹ עָשׂוּי בִּידֵי אָדָם אֵינוֹ אֹהֶל.</B> דְּיָלֵיף אֹהֶל אֹהֶל מִמִּשְׁכָּן {ל}, מַה לְּהַלָּן בִּידֵי אָדָם אַף כָּאן בִּידֵי אָדָם: <B>בִּשְׁקִיפִים.</B> תַּרְגּוּם סְעִיפֵי הַסְּלָעִים, שְׁקִיפֵי כֵיפָא: <B>וּבִסְלָעִים.</B> בִּנְקִיקֵי הַסְּלָעִים. וּשְׁקִיפֵי וּנְקִיקֵי הַסְּלָעִים אֶחָד הֵן, אֶלָּא שֶׁזֶּה נַעֲשָׂה עַל יְדֵי מָטָר וְזֶה נַעֲשָׂה מֵאֵלָיו. וְאַף עַל גַּב דְּלֹא נַעֲשׂוּ בִידֵי אָדָם מוֹדֶה בָהֶם רַבִּי יְהוּדָה, דְּלֹא יָלֵיף גְּזֵרָה שָׁוָה דְּאֹהֶל אֹהֶל מִמִּשְׁכָּן אֶלָּא לְפוֹתֵחַ טֶפַח בִּלְבַד, אֲבָל בְּיוֹתֵר מִטֶּפַח, כְּגוֹן מְלֹא אֶגְרוֹף, אָמְרִינַן בְּסֻכָּה [רֵישׁ] פֶּרֶק הַיָּשֵׁן דְּמוֹדֶה רַבִּי יְהוּדָה שֶׁאֲפִלּוּ נַעֲשָׂה מֵאֵלָיו מֵבִיא אֶת הַטֻּמְאָה. וְכֵן בִּשְׁקִיפִים וּבִסְלָעִים {לא}. וְאֵין הֲלָכָה כְּרַבִּי יְהוּדָה: 

^ פרק ד

~ פרק ד - משנה א
<B>מִגְדָּל שֶׁהוּא עוֹמֵד בָּאֲוִיר.</B> מִגְדַּל עֵץ שֶׁיֵּשׁ לוֹ דְפָנוֹת וְהַדְּפָנוֹת עַצְמָן יֵשׁ חָלָל בְּעָבְיָן כְּגוֹן חוֹרִין הַמְפֻלָּשִׁין פְּתוּחִים לִפְנִים וְלַחוּץ אֶלָּא שֶׁאֵין בָּהֶן פּוֹתֵחַ טֶפַח, וּרְגִילִים לְהַצְנִיעַ שָׁם מְחָטִין וְצִנּוֹרִיּוֹת וְכֵלִים קְטַנִּים: <B>שֶׁהוּא עוֹמֵד בָּאֲוִיר.</B> תַּחַת אֲוִיר הַשָּׁמַיִם, כְּגוֹן דְּקָאֵי בֶחָצֵר: <B>טֻמְאָה בְתוֹכוֹ.</B> בַּחֲלַל הַמִּגְדָּל עַצְמוֹ: <B>כֵּלִים שֶׁבְּעָבְיוֹ.</B> בָּעֳבִי חֲלַל הַדְּפָנוֹת: <B>מֶחֱצָה לְמֶחֱצָה.</B> מֵחֶצְיוֹ שֶׁל עֳבִי מִגְדָּל וְלִפְנִים כִּלְפָנִים, מֵחֶצְיוֹ וְלַחוּץ כְּלַחוּץ {ב}. בֵּין שֶׁהַטֻּמְאָה בַּמִּגְדָּל וְכֵלִים בְּעָבְיוֹ, בֵּין שֶׁהַטֻּמְאָה בְּעָבְיוֹ וְכֵלִים בַּמִּגְדָּל. וְאֵין הֲלָכָה כְּרַבִּי יוֹסֵי: <B>טֻמְאָה בְתוֹכוֹ.</B> בְּתוֹךְ הַמִּגְדָּל: <B>הַבַּיִת טָמֵא.</B> אַף עַל פִּי שֶׁדַּלְתוֹתָיו מְגוּפוֹת. כְּדִמְפָרֵשׁ טַעֲמָא שֶׁדֶּרֶךְ הַטֻּמְאָה לָצֵאת מִשָּׁם לַבַּיִת: <B>טֻמְאָה בַבַּיִת מַה שֶּׁבְּתוֹךְ הַמִּגְדָּל טָהוֹר.</B> וְהוּא שֶׁדַּלְתוֹתָיו מְגוּפוֹת. דְּאִי פְּתוּחוֹת, לֹא גָּרַע מֵחַלּוֹן שֶׁבֵּין שְׁנֵי בָּתִּים. וְטַעֲמָא דְמַה שֶּׁבְּתוֹךְ הַמִּגְדָּל טָהוֹר, שֶׁאֵין דֶּרֶךְ לַטֻּמְאָה שֶׁבַּבַּיִת לְהַכְנִיסָהּ בַּמִּגְדָּל: <B>אִם יֶשׁ שָׁם פּוֹתֵחַ טֶפַח.</B> בֵּין שׁוּלֵי הַמִּגְדָּל לָאָרֶץ אוֹ בֵּין דֹּפֶן הַמִּגְדָּל לַכֹּתֶל אוֹ בֵּין גַּג הַמִּגְדָּל לְתִקְרַת הַבַּיִת {ד}: <B>טְמֵאִים.</B> מֵחֲמַת טֻמְאָה שֶׁבַּבַּיִת. אֲבָל אֵין שָׁם טֶפַח הָוֵי מִגְדָּל כְּלָבוּד וְאֵין טֻמְאַת הַבַּיִת נִכְנֶסֶת שָׁם: <B>טֻמְאָה שָׁם הַבַּיִת טָמֵא.</B> אִם הָיְתָה טֻמְאָה בֵּין שׁוּלֵי הַמִּגְדָּל לְקַרְקַע הַבַּיִת, אוֹ בֵּין גַּג הַמִּגְדָּל לְגַג הַבַּיִת, אוֹ בֵּין דָּפְנוֹת הַמִּגְדָּל לְכָתְלֵי הַבַּיִת, אַף עַל פִּי שֶׁאֵין בֵּינֵיהֶן פּוֹתֵחַ טֶפַח, הַבַּיִת טָמֵא, שֶׁאֵין הַמִּגְדָּל מַצִּיל עַל הַטֻּמְאָה שֶׁתַּחְתָּיו בְּתוֹךְ הַבַּיִת שֶׁלֹּא תְטַמֵּא כָּל אֲשֶׁר בַּבַּיִת {ו}: 

~ פרק ד - משנה ב
<B>תֵּבַת הַמִּגְדָּל.</B> רְגִילִים לַעֲשׂוֹת תֵּבוֹת קְטַנּוֹת בְּתוֹךְ מִגְדָּל שֶׁל עֵץ, כְּדֵי לְהַצְנִיעַ בָּהֶם כֵּלִים וָאֳכָלִין וּמַשְׁקִים: <B>שֶׁיֵּשׁ בָּהּ פּוֹתֵחַ טֶפַח.</B> שֶׁיֵּשׁ בַּחֲלָלָהּ פּוֹתֵחַ טֶפַח, דְּלֹא הַוְיָא טֻמְאָה טְמוּנָה: <B>וְאֵין בִּיצִיאָתָהּ.</B> בְּחוֹר פִּתְחָהּ אֵין בּוֹ טֶפַח: <B>טֻמְאָה בְתוֹכָהּ הַבַּיִת טָמֵא.</B> וְאַף עַל פִּי שֶׁפִּתְחָהּ קָטָן. כְּדִמְפָרֵשׁ טַעֲמָא, מִפְּנֵי שֶׁדֶּרֶךְ טֻמְאָה לָצֵאת, עַל כָּרְחָךְ סוֹפָהּ לָצֵאת דֶּרֶךְ פֶּתַח זֶה, לְפִיכָךְ מְטַמֵּא מִיָּד דֶּרֶךְ יְצִיאָתָהּ: <B>מַה שֶּׁבְּתוֹכָהּ טָהוֹר.</B> הוֹאִיל וְאֵין בִּיצִיאָתָהּ פּוֹתֵחַ טֶפַח אֵינוֹ מֵבִיא אֶת הַטֻּמְאָה: <B>וְאֵין דֶּרֶךְ טֻמְאָה לִכָּנֵס.</B> שֶׁאֵין סוֹפוֹ לְהַכְנִיס לָהּ מֵת: <B>וְרַבִּי יוֹסֵי מְטַהֵר.</B> דְּשֶׁמָּא אֵין סוֹפוֹ לָצֵאת דֶּרֶךְ פֶּתַח זֶה שֶׁיְּהֵא בָהּ שִׁעוּר טֻמְאָה, שֶׁהֲרֵי יָכוֹל לְהוֹצִיאָהּ לַחֲצָאִים אוֹ לְשָׂרְפָהּ בִּמְקוֹמָהּ. וְאֵין הֲלָכָה כְּרַבִּי יוֹסֵי: 

~ פרק ד - משנה ג
<B>הָיָה.</B> הַמִּגְדָּל עוֹמֵד כֻּלּוֹ בְּתוֹךְ הַבַּיִת, אֶלָּא שֶׁפֶּתַח הַתֵּבָה {ח} לַחוּץ: <B>טֻמְאָה בְתוֹכָהּ הַבַּיִת טָהוֹר.</B> דְּמִשּׁוּם מַאי אִיכָּא לְטַמּוֹיֵהּ, הָא טֻמְאָה לֵיכָּא, דְּיֵשׁ בָּהּ פּוֹתֵחַ טֶפַח וְלָאו טְמוּנָה הִיא, וּמִשּׁוּם יְצִיאָה שֶׁל טֻמְאָה נַמִּי לֹא מִטַּמְּיָא, דְּהָא אֵין יְצִיאָתָהּ לִפְנִים בְּתוֹךְ הַבַּיִת: <B>טֻמְאָה בַבַּיִת מַה שֶּׁבְּתוֹכוֹ טָהוֹר.</B> שֶׁאֵין דֶּרֶךְ טֻמְאָה לִכָּנֵס שָׁם: <B>מוּכְנִי.</B> גַּלְגַּל הֶעָשׂוּי לַמִּגְדָּל לְהוֹלִיכוֹ מִמָּקוֹם לְמָקוֹם: <B>מְשׁוּכָה לַאֲחוֹרָיו.</B> מְרֻחֶקֶת מֵאֲחוֹרֵי הַמִּגְדָּל לְצַד הַבַּיִת. שֶׁהַמִּגְדָּל עוֹמֵד עַל הַפֶּתַח וְהַמּוּכְנִי מְשׁוּכָה מֵאַחֲרָיו לְצַד הַבַּיִת בִּפְנִים, וְטֻמְאָה שָׁם בְּתוֹךְ הַמּוּכְנִי כְּנֶגֶד קוֹרוֹת הַבַּיִת. אַף עַל פִּי שֶׁהַבַּיִת מַאֲהִיל עָלָיו: <B>הַבַּיִת טָהוֹר.</B> דְּנֶחֱשָׁב מוּכְנִי כַּמִּגְדָּל, וַהֲרֵי הַמִּגְדָּל עוֹמֵד בַּפֶּתַח וְנִפְתָּח לַחוּץ. וּשְׁלֹשָׁה אֶצְבָּעוֹת דְּנָקַט, לְמַעוֹטֵי אִם הָיְתָה מְשׁוּכָה טְפֵי מִשָּׁלֹשׁ אֶצְבָּעוֹת, דְּלֹא הֲוֵי כַמִּגְדָּל, דְּאֵין דֶּרֶךְ לְהַרְחִיק הַמּוּכְנִי מִן הַמִּגְדָּל כֻּלֵּי הַאי: <B>בִּזְמַן שֶׁיֶּשׁ שָׁם פּוֹתֵחַ טֶפַח.</B> דַּחֲלַל הַמּוּכְנִי שֶׁהַטֻּמְאָה בּוֹ פּוֹתֵחַ טֶפַח, שֶׁלֹּא תְהֵא טֻמְאָה רְצוּצָה דְבוֹקַעַת וְעוֹלָה: <B>וְאֵינָהּ יוֹצְאָה.</B> שֶׁאֵין הַמּוּכְנִי נִשְׁמֶטֶת לְגַמְרֵי מִן הַמִּגְדָּל: <B>וְהַמִּגְדָּל בָּא בְמִדָּה.</B> שֶׁמַּחֲזִיק אַרְבָּעִים סְאָה בַּלַּח שֶׁהֵם כּוֹרַיִם בַּיָּבֵשׁ. שֶׁכְּשֶׁהוּא בְמִדָּה זוֹ אֵינוֹ מְקַבֵּל טֻמְאָה, וְחוֹצֵץ בִּפְנֵי הַטֻּמְאָה. אֲבָל בְּפָחוֹת מִמִּדָּה זוֹ, הָוֵי כִשְׁאָר כֵּלִים הַמְקַבְּלִים טֻמְאָה, וְאֵינוֹ חוֹצֵץ בִּפְנֵי הַטֻּמְאָה. וְכָל מִגְדָּל דִּתְנִינַן בְּפִרְקִין, בְּמִגְדָּל הַבָּא בְמִדָּה מַיְרֵי: 

^ פרק ה

~ פרק ה - משנה א
<B>תַּנּוּר שֶׁהוּא עוֹמֵד בְּתוֹךְ הַבַּיִת וְעֵינוֹ קְמוּרָה.</B> נֶקֶב הֶעָשׂוּי בַּתַּנּוּר שֶׁהֶעָשָׁן יוֹצֵא מִמֶּנּוּ מֻנָּח חוּץ לַבַּיִת: <B>וְהֶאֱהִילוּ עָלָיו נוֹשְׂאֵי הַמֵּת.</B> כְּשֶׁהָיוּ נוֹשְׂאִים אֶת הַמֵּת לְקָבְרוֹ הֶאֱהִיל הַמֵּת עַל הָעַיִן: <B>בֵּית שַׁמַּאי אוֹמְרִים הַכֹּל טָמֵא.</B> קָסָבְרֵי טֻמְאָה נִכְנֶסֶת לַתַּנּוּר דֶּרֶךְ עֵינוֹ וְיוֹצְאָה דֶרֶךְ פִּיהָ לַבַּיִת: <B>הַתַּנּוּר טָמֵא וְהַבַּיִת טָהוֹר.</B> הַתַּנּוּר שֶׁהֶאֱהִיל הַמֵּת עַל מִקְצָתוֹ טָמֵא, וְהַבַּיִת טָהוֹר, שֶׁאֵין הַטֻּמְאָה יוֹצְאָה דֶרֶךְ פִּיהָ: <B>רַבִּי עֲקִיבָא אוֹמֵר אַף הַתַּנּוּר טָהוֹר.</B> דְּכֵיוָן דְּלֹא הֶאֱהִיל עַל הַתַּנּוּר אֶלָּא עַל הָעַיִן הַיּוֹצֵא מִמֶּנּוּ, אֵין הַתַּנּוּר טָמֵא. וַהֲלָכָה כְּבֵית הִלֵּל: 

~ פרק ה - משנה ב
<B>אֲרֻבָּה.</B> כְּמִין חַלּוֹן שֶׁבְּגַג הַבַּיִת שֶׁהוּא קַרְקָעִית הָעֲלִיָּה: <B>בְּכוֹנֵס מַשְׁקֶה.</B> כְּשֶׁמְּשִׂימִים הַכְּלִי עַל הַמַּשְׁקִים נִכְנָסִים הַמַּשְׁקִין לְתוֹכוֹ דֶּרֶךְ אוֹתוֹ הַנֶּקֶב: <B>הַכֹּל טָמֵא.</B> אִם יֵשׁ טֻמְאָה בַּבַּיִת, הַקְּדֵרָה וְכָל מַה שֶּׁבָּעֲלִיָּה טָמֵא. שֶׁאֵין הַקְּדֵרָה מַצֶּלֶת, וְטֻמְאָה עוֹלָה דֶרֶךְ אֲרֻבָּה שֶׁיֵּשׁ לָהּ פּוֹתֵחַ טֶפַח: <B>וּבֵית הִלֵּל אוֹמְרִים הַקְּדֵרָה טְמֵאָה.</B> חֻמְרָא בְּעָלְמָא הִיא שֶׁמַּחְמִירִין בֵּית הִלֵּל לְטַמֵּא אֶת הַקְּדֵרָה, דִּכְרַבִּי עֲקִיבָא סְבִירָא לְהוּ שֶׁהַקְּדֵרָה מַצֶּלֶת עַל הַטֻּמְאָה, וּכְגוֹן שֶׁגַּב הַקְּדֵרָה פּוֹנֶה לְמַטָּה אֵצֶל הַטֻּמְאָה, שֶׁאֵין כְּלִי חֶרֶס מְקַבֵּל טֻמְאָה מִגַּבּוֹ. וַהֲלָכָה כְּבֵית הִלֵּל: 

~ פרק ה - משנה ג
<B>מַצֶּלֶת עַל הַכֹּל.</B> עַל כָּל מַה שֶּׁבָּעֲלִיָּה. שֶׁהִיא חוֹצֶצֶת בִּפְנֵי הַטֻּמְאָה: <B>אֵינָהּ מַצֶּלֶת אֶלָּא עַל הָאֳכָלִים וְעַל הַמַּשְׁקִים וְעַל כְּלֵי חָרֶס.</B> בִּקְדֵרָה שֶׁל עַם הָאָרֶץ מַיְרֵי. וְטַעֲמַיְהוּ דְבֵית שַׁמַּאי מִשּׁוּם דְּכֵלָיו שֶׁל עַם הָאָרֶץ טְמֵאִין הֵם אֵצֶל חָבֵר, וְכָל כְּלִי טָמֵא אֵינוֹ חוֹצֵץ בִּפְנֵי הַטֻּמְאָה. וּלְפִי שֶׁעַם הָאָרֶץ מַחֲזִיק הַכֵּלִים שֶׁלּוֹ בְטָהוֹר, אָמְרִינַן לֵיהּ שֶׁהוּא מַצִּיל עַל אֳכָלִים וּמַשְׁקִין וּכְלֵי חֶרֶס שֶׁבָּעֲלִיָּה, דִּלְנַפְשֵׁיהּ בִּלְבַד הוּא דִּמְטַהֲרִינַן לְהוּ, שֶׁהֲרֵי הַחֲבֵרִים בְּדֵלִים מֵהֶם וּמִמַּגָּעָם וּבְלָאו הָכִי נַמִּי כָל מַאֲכָלָם טָמֵא. אֲבָל שְׁאָר כֵּלִים שֶׁיֵּשׁ לָהֶם טָהֳרָה בְּמִקְוֶה, אִם תְּטַהֲרֵם הֲרֵי הוּא מַשְׁאִילָם לְחָבֵר וְיִשְׁתַּמֵּשׁ בָּהֶם בִּטְבִילָה לְחוֹדַהּ בְּלֹא הַזָּאָה שְׁלִישִׁי וּשְׁבִיעִי: 

~ פרק ה - משנה ד
<B>לָגִין.</B> שֶׁל עֵץ אוֹ שֶׁל מַתֶּכֶת שֶׁמֻּנָּח בַּעֲלִיָּה זוֹ שֶׁהַקְּדֵרָה מֻנַּחַת עַל פִּי אֲרֻבָּה שֶׁלָּהּ: <B>הַלָּגִין טָמֵא טֻמְאַת שִׁבְעָה.</B> שֶׁאֵין הַקְּדֵרָה מַצֶּלֶת עַל כְּלֵי עֵץ וּכְלֵי מַתָּכוֹת כְּדַאֲמַרַן: <B>וְהַמַּשְׁקִים טְהוֹרִים.</B> שֶׁהַקְּדֵרָה מַצֶּלֶת עַל אֳכָלִים וּמַשְׁקִים: <B>וְאִם פִּנָּה.</B> הַמַּשְׁקִים הַלָּלוּ לִכְלִי אַחֵר שֶׁבְּאוֹתָהּ עֲלִיָּה, הַכְּלִי הָאַחֵר מְטַמְּאָן, שֶׁכָּל הַכֵּלִים שֶׁבָּעֲלִיָּה טְמֵאִים, חוּץ מִכְּלֵי חֶרֶס. אֲבָל הַכְּלִי הָרִאשׁוֹן שֶׁהָיוּ הַמַּשְׁקִין בְּתוֹכוֹ אֵינוֹ מְטַמְּאָן אַף עַל פִּי שֶׁהוּא טָמֵא טֻמְאַת שִׁבְעָה, שֶׁאִם אָמַרְתָּ כֵּן, אִם כֵּן אֵין הַקְּדֵרָה שֶׁבָּאֲרֻבָּה מַצֶּלֶת עַל הַמַּשְׁקִין לְעוֹלָם, וַאֲנַן אָמְרִינַן שֶׁהִיא מַצֶּלֶת עַל אֳכָלִין וּמַשְׁקִין: <B>הָאִשָּׁה וְהָעֲרֵבָה טְמֵאִים.</B> שֶׁאֵין הַקְּדֵרָה שֶׁל חֶרֶס מַצֶּלֶת עֲלֵיהֶן: <B>וְהַבָּצֵק טָהוֹר.</B> שֶׁהַקְּדֵרָה מַצֶּלֶת עַל הָאֳכָלִים. וְדַוְקָא כָּל זְמַן שֶׁלֹּא פֵרְשָׁה מִמֶּנָּה, אֲבָל אִם הִגְבִּיהָה שְׁתֵּי יָדֶיהָ מִמֶּנָּה וְחָזְרָה וְלָשָׁה, הֲרֵי זוֹ מְטַמְּאָה אֶת הַבָּצֵק: 

~ פרק ה - משנה ה
<B>כְּלֵי גְלָלִים.</B> שֶׁל צְפִיעֵי בָקָר: <B>כְּלֵי אֲבָנִים וּכְלֵי אֲדָמָה.</B> כָּל הָנָךְ כֵּלִים, אֲפִלּוּ בְיַד עַם הָאָרֶץ טְהוֹרִים. וְאִם מֻנָּחִים עַל פִּי אֲרֻבָּה, מַצִּילִין עַל הַכֹּל אֲפִלּוּ עַל כְּלֵי שֶׁטֶף: <B>הָיָה כְלִי טָהוֹר לַקֹּדֶשׁ וְלַחַטָּאת.</B> דְּהֵמְנִינְהוּ רַבָּנָן לְעַמֵּי הָאֲרָצוֹת עַל הַקֹּדֶשׁ, כְּדֵי שֶׁלֹּא יְהֵא כָּל אֶחָד הוֹלֵךְ וּבוֹנֶה בָּמָה לְעַצְמוֹ, הִלְכָּךְ הַכְּלִי הַטָּהוֹר לַקֹּדֶשׁ מַצִּיל עַל הַכֹּל אֲפִלּוּ לְבֵית שַׁמַּאי. וְכֵן הֵן נֶאֱמָנִין עַל הַחַטָּאת שֶׁל אֵפֶר פָּרָה, דִּכְתִיב (בְּמִדְבַּר יט) וְהָיְתָה לַעֲדַת בְּנֵי יִשְׂרָאֵל לְמִשְׁמֶרֶת {ד}, הַכֹּל נֶאֱמָנִים עַל שְׁמִירָתָהּ: <B>מִפְּנֵי שֶׁהַכֵּלִים טְהוֹרִים.</B> כְּגוֹן כְּלֵי גְּלָלִים וּכְלֵי אֲבָנִים וּכְלֵי אֲדָמָה שֶׁהֵן טְהוֹרִים מִלְּקַבֵּל טֻמְאָה. וְכֵן כְּלֵי חֶרֶס שֶׁהֵן טְהוֹרִין כְּשֶׁהֵן לַקֹּדֶשׁ וְלַחַטָּאת {ו}. אַף עַל פִּי שֶׁהֵן שֶׁל עַם הָאָרֶץ, נֶאֱמָן, שֶׁעַם הָאָרֶץ נֶאֱמָן לַקֹּדֶשׁ וְלַחַטָּאת כְּדַאֲמַרַן. כָּל אֵלּוּ מַצִּילִין: <B>עִם דָּפְנוֹת אֹהָלִים.</B> כְּלוֹמַר חוֹצְצִין בִּפְנֵי הַטֻּמְאָה כְּשֶׁהֵם מֻנָּחִים בְּמָקוֹם שֶׁיֵּשׁ דְּפָנוֹת לָאֹהָלִים, וְהַאי אֲרֻבָּה שֶׁבֵּין בַּיִת לָעֲלִיָּה כְּדָפְנוֹת אֹהָלִים חֲשִׁיבָא. אֲבָל בְּמָקוֹם שֶׁאֵין דְּפָנוֹת, אֵין מַצִּילִים, כְּדִמְפָרֵשׁ וְאָזֵיל: 

~ פרק ה - משנה ו
<B>הַבּוֹר וְהַדּוּת שֶׁבַּבַּיִת.</B> וְהַמֵּת בַּבַּיִת וְכֵלִים בַּבּוֹר וּבַדּוּת, וְיֵשׁ גֹּבַהּ מְחִצּוֹת סְבִיבוֹתֵיהֶן. בּוֹר וְדוּת שְׁנֵיהֶן בַּקַּרְקַע אֶלָּא שֶׁבּוֹר בַּחֲפִירָה וְדוּת בְּבִנְיָן: <B>וּכְפִישָׁה.</B> סַל גָּדוֹל שֶׁכּוֹבְשִׁים בּוֹ הַזֵּיתִים לְכָמְרָן, וְהוּא מַחֲזִיק אַרְבָּעִים סְאָה אוֹ יוֹתֵר, וְאֵינוֹ מְקַבֵּל טֻמְאָה, וּנְתוּנָה עַל פִּי הַבּוֹר וְהַדּוּת: <B>טָהוֹר.</B> כָּל מַה שֶּׁבְּתוֹכָן, הוֹאִיל וְיֵשׁ שָׁם מְחִצּוֹת: <B>בְּאֵר חֲלָקָה.</B> שֶׁפִּי הַבְּאֵר שָׁוֶה לְקַרְקַע הַבַּיִת וְאֵין לוֹ מְחִצָּה סָבִיב, דְּהַשְׁתָּא לֵיכָּא דְפָנוֹת: <B>אוֹ כַוֶּרֶת פְּחוּתָה.</B> כְּגוֹן כַּוֶּרֶת גְּדוֹלָה שֶׁמַּחְזֶקֶת אַרְבָּעִים סְאָה, שֶׁאֵינָהּ מְקַבֶּלֶת טֻמְאָה. וּפְחוּתָה, שֶׁאֵינָהּ פְּקוּקָה בְקַשׁ {ח}: <B>וּכְפִישָׁה נְתוּנָה עָלֶיהָ.</B> עַל פִּי הַבּוֹר אוֹ עַל פִּי הַכַּוֶּרֶת: <B>טָמֵא.</B> דְּאֵין מַצִּילִים אֶלָּא עִם דָּפְנוֹת אֹהָלִים, וּבִבְאֵר אֵין דְּפָנוֹת, וְדָפְנוֹת הַכַּוֶּרֶת לָאו דָּפְנוֹת אֹהָלִים הֵן: <B>הָיָה נֶסֶר חָלָק.</B> דְּאֵין זֶה כְלִי: <B>אוֹ סְרִידָה שֶׁאֵין לָהּ גַּפַּיִם.</B> שֶׁאֵין לָהּ מְחִצּוֹת, דְּלָא חֲשִׁיבָא כְלִי: <B>טָהוֹר.</B> אִם נְתוּנִים עַל בְּאֵר חֲלָקָה אוֹ עַל גַּבֵּי כַּוֶּרֶת פְּחוּתָה {י}, מַצִּילִים וְטָהוֹר, דְּדַוְקָא כְפִישָׁה שֶׁהִיא כְלִי אֵינָהּ מַצֶּלֶת אֶלָּא עִם דָּפְנוֹת אֹהָלִים, אֲבָל נֶסֶר וּסְרִידָה שֶׁאֵין לָהּ גַּפַּיִם, דְּלָאו כֵּלִים נִינְהוּ, מַצִּילִים בְּלֹא דָפְנוֹת אֹהָלִים. סְרִידָה, כְּמִין עֲרֵבָה קְטַנָּה שֶׁל עֵץ שֶׁהַנַּחְתּוֹם מִשְׁתַּמֵּשׁ בָּהּ. גַּפַּיִם, אֳגָנִים וְאָזְנַיִם: <B>חֲצִי טֶפַח מִכָּאן וַחֲצִי טֶפַח מִכָּאן.</B> הָא דְּאֵין כְּלִי מַצִּיל בִּבְאֵר חֲלָקָה הַיְנוּ בִכְלִי שֶׁאֵין לוֹ דְפָנוֹת טֶפַח {יב}, אֲבָל אִם יֵשׁ לַכְּלִי דְּפָנוֹת טֶפַח מַצִּיל עַל הַבּוֹר אַף עַל פִּי שֶׁאֵין דָּפְנוֹתָיו בּוֹלְטִים כְּלָל, וְהַשְׁתָּא קָאָמַר דַּחֲצִי טֶפַח דִּכְלִי וַחֲצִי טֶפַח דְּדָפְנֵי הַבּוֹר אֵין מִצְטָרְפִים. וּכְפִישָׁה דַּאֲמַרַן לְעֵיל שֶׁאִם הִיא נְתוּנָה עַל בְּאֵר חֲלָקָה אֵינָהּ מַצֶּלֶת מַיְרֵי שֶׁאֵין בָּהּ דְּפָנוֹת טֶפַח {יג}: 

~ פרק ה - משנה ז
<B>כְּשֵׁם שֶׁמַּצִּילִים מִבִּפְנִים.</B> עִם דָּפְנוֹת אֹהָלִים, כָּךְ מַצִּילִים מִבַּחוּץ עִם דָּפְנוֹת אֹהָלִים, כְּדִמְפָרֵשׁ וְאָזֵיל: <B>עַל יְתֵדוֹת מִבַּחוּץ.</B> סָמוּךְ לַכֹּתֶל, שֶׁלֹּא תְהֵא מְשׁוּכָה מִן הַכֹּתֶל [טֶפַח] {טו}, וְאָז חֲשׁוּבָה אֹהֶל לְהַפְסִיק בֵּין טֻמְאָה שֶׁתַּחְתֶּיהָ לְכֵלִים שֶׁעַל גַּבָּהּ {טז}. וְדַוְקָא בְכֹתֶל בַּיִת שֶׁנַּעֲשָׂה כֹּתֶל זֶה לְאֹהֶל נֶחֱשֶׁבֶת הַכְּפִישָׁה גַם הִיא אֹהֶל לְהַפְסִיק, אֲבָל בְּכֹתֶל חָצֵר וְגִנָּה שֶׁלֹּא נַעֲשָׂה לְאֹהֶל לֹא תֵחָשֵׁב הַכְּפִישָׁה אֹהֶל לְהַפְסִיק: <B>וּקְדֵרָה תְלוּיָה בָהּ.</B> מוּכָח בַּתּוֹסֶפְתָּא שֶׁאִם שִׂפְתֵי הַקְּדֵרָה מְשׁוּכִים מִשְּׂפַת הַקּוֹרָה וְלַחוּץ בְּפוֹתֵחַ טֶפַח כֻּלֵּי עָלְמָא לֹא פְלִיגֵי דְאֵינָהּ מַצֶּלֶת, וְכֵלִים שֶׁבַּקְּדֵרָה טְמֵאִים, וְאִי פִי הַקְּדֵרָה מֻדְבָּק בַּקּוֹרָה, כֻּלֵּי עָלְמָא לֹא פְלִיגֵי דְמַצֶּלֶת וּטְהוֹרִים. כִּי פְלִיגֵי הֵיכָא דִמְשׁוּכָה מִן הַקּוֹרָה וְלֵיכָּא פּוֹתֵחַ טֶפַח. רַבִּי עֲקִיבָא אוֹמֵר מַצֶּלֶת וּטְהוֹרִים, וַחֲכָמִים אוֹמְרִים אֵינָהּ מַצֶּלֶת וּטְמֵאִים. וַהֲלָכָה כַּחֲכָמִים: 

^ פרק ו

~ פרק ו - משנה א
<B>אָדָם וְכֵלִים נַעֲשִׂין אֹהָלִים לְטַמֵּא.</B> אֹהֶל שֶׁנִּסְמָךְ עַל יְדֵי אָדָם אוֹ עַל יְדֵי כֵּלִים נֶחְשָׁב אֹהֶל לְטַמֵּא כֵלִים שֶׁתַּחְתָּיו אֲפִלּוּ שֶׁלֹּא כְנֶגֶד הַטֻּמְאָה, כְּאִלּוּ נְתוּנִים בְּאֹהֶל הַמֵּת: <B>אֲבָל לֹא לְטַהֵר.</B> דְּאֵין נֶחְשָׁבִים אֹהֶל לַחוֹץ בִּפְנֵי הַטֻּמְאָה: <B>נִדְבָּךְ.</B> אֶבֶן גְּדוֹלָה וּרְחָבָה. לְשׁוֹן נִדְבָּכִין דִּי אֶבֶן גְּלָל: <B>כֵּלִים שֶׁעַל גַּבָּיו טְמֵאִין.</B> שֶׁאֵינוֹ חוֹצֵץ וּכְמַאן דְּלֵיתֵיהּ דָּמֵי, דְּאֵין עָשׂוּי אֹהֶל לְטַהֵר: <B>כֵּלִים שֶׁתַּחְתָּיו טְמֵאִים.</B> דִּלְטַמֵּא נַעֲשִׂים אֹהָלִים: <B>וְרַבִּי אֱלִיעֶזֶר מְטַהֵר.</B> בְּתַרְוַיְהוּ. דְּסָבַר נַעֲשֶׂה אֹהֶל לְטַהֵר וְחוֹצֵץ בִּפְנֵי הַטֻּמְאָה. וְאֵין הֲלָכָה כְּרַבִּי אֱלִיעֶזֶר: <B>נָתוּן עַל אַרְבָּעָה כֵלִים.</B> אִם הָיָה הַנִּדְבָּךְ נָתוּן עַל אַרְבָּעָה כֵלִים, אֲפִלּוּ כְלֵי גְלָלִים שֶׁאֵין מְקַבְּלִים טֻמְאָה: <B>עַל אַרְבָּעָה אֲבָנִים.</B> שֶׁאֵינָן כֵּלִים, נֶחְשָׁב אֹהֶל לַחוֹץ בִּפְנֵי הַטֻּמְאָה: <B>דָּבָר שֶׁיֶּשׁ בּוֹ רוּחַ חַיִּים.</B> חוּץ מֵאָדָם: 

~ פרק ו - משנה ב
<B>אַחַד מֵהֶן.</B> מֵאוֹתָם הַמְלַוִּים אֶת הַמֵּת לְקָבְרוֹ וְלֹא מִנּוֹשְׂאֵי הַמִּטָּה {ו}. וְהוּא הַדִּין אִם הֵגִיף אֶת הַדֶּלֶת אָדָם אַחֵר, אֶלָּא אוֹרְחָא דְמִלְּתָא נָקַט: <B>הֵגִיף אֶת הַדֶּלֶת.</B> כְּדֵי שֶׁלֹּא תִכָּנֵס הַטֻּמְאָה לַבַּיִת בְּשָׁעָה שֶׁיַּעַבְרוּ דֶרֶךְ אַכְסַדְרָה שֶׁלִּפְנֵי הַבַּיִת, דְּיֵשׁ תִּקְרָה עַל גַּבָּהּ: <B>אִם יָכוֹל הַדֶּלֶת לַעֲמֹד.</B> בְּלֹא סְמִיכַת מַפְתֵּחַ, הֲוָה לֵיהּ מַפְתֵּחַ כְּמַאן דְּלֵיתֵיהּ וְהַדֶּלֶת חוֹצֵץ בִּפְנֵי הַטֻּמְאָה: <B>וְאִם לָאו טָמֵא.</B> דְּכָל דָּבָר הַנִּסְמָךְ בְּכֵלִים אֵינוֹ חוֹצֵץ בִּפְנֵי הַטֻּמְאָה, כְּדַאֲמַרַן דְּאֵין אָדָם וְכֵלִים נַעֲשִׂים אֹהָלִים לְטַהֵר. וְהַיְנוּ טַעֲמָא דְתֶבֶן, וְהַיְנוּ טַעֲמָא דִגְרוֹגָרוֹת, וְהַיְנוּ טַעֲמָא דְטִיחַ, מִשּׁוּם דַּעֲמִידָתָן עַל יְדֵי כֵלִים שֶׁהֵם חָבִית וְקֻפָּה וְקַנְקַנִּים: <B>שֶׁהֵן נְתוּנִים בְּחַלּוֹן.</B> שֶׁיֵּשׁ בּוֹ טֶפַח עַל טֶפַח שֶׁמֵּבִיא אֶת הַטֻּמְאָה מִבַּיִת לְבַיִת: <B>אִם יְכוֹלִים הַגְּרוֹגָרוֹת וְהַתֶּבֶן לַעֲמֹד בְּעַצְמָן.</B> בְּלֹא חָבִית וְקֻפָּה: <B>טְהוֹרִים.</B> שֶׁהַכֵּלִים כְּמוֹ שֶׁאֵינָן, וְהַגְּרוֹגָרוֹת וְהַתֶּבֶן מַצִּילִים. וְהוּא שֶׁיִּהְיוּ הַגְּרוֹגָרוֹת שֶׁהִסְרִיחוּ וְאֵינָן רְאוּיוֹת לַאֲכִילָה {ז}, וְכֵן הַתֶּבֶן מֻסְרָח וְאֵינוֹ רָאוּי לַאֲכִילַת בְּהֵמָה {ח} וּמְבַטֵּל לְהוּ וְאֵין דַּעְתּוֹ לְפַנּוֹתָן, וּמִשּׁוּם הָכִי חַיְצֵי, דְּכָל הֵיכָא דְאֵין הַתֶּבֶן וְהַגְּרוֹגָרוֹת סוֹתְמִים הַכֹּל, כְּגוֹן הָכָא דְאִיכָּא מְקוֹם קֻפָּה וְחָבִית, אִי לֹא מְבַטֵּל לְהוּ לֹא חַיְצֵי: <B>וְאִם לָאו טְמֵאִין.</B> וּבִלְבַד שֶׁתְּהֵא הֶחָבִית אִם הִיא שֶׁל חֶרֶס פִּיהָ כְּנֶגֶד הַטֻּמְאָה וּלְפִיכָךְ אֵינָהּ מַצֶּלֶת, שֶׁכָּל דָּבָר הַמְקַבֵּל טֻמְאָה אֵינוֹ חוֹצֵץ בִּפְנֵי הַטֻּמְאָה. אֲבָל אִם גַּב הֶחָבִית כְּנֶגֶד הַטֻּמְאָה, חוֹצֶצֶת בִּפְנֵי הַטֻּמְאָה {ט}, שֶׁאֵין כְּלִי חֶרֶס מְקַבֵּל טֻמְאָה מִגַּבּוֹ: <B>בַּיִת שֶׁחֲצָצוֹ בְקַנְקַנִּים.</B> וּפִיהֶן כְּלַפֵּי הַטֻּמְאָה, דְּעַכְשָׁיו אֵין מַצִּילִים: <B>וְטָח בְּטִיחַ.</B> בֵּין מִבִּפְנִים בֵּין מִבַּחוּץ: <B>אִם יָכוֹל הַטִּיחַ לַעֲמֹד בִּפְנֵי עַצְמוֹ טָהוֹר.</B> שֶׁהַטִּיחַ חוֹצֵץ בִּפְנֵי הַטֻּמְאָה: 

~ פרק ו - משנה ג
<B>כֹּתֶל שֶׁהוּא לָאֲוִיר.</B> שֶׁצִּדּוֹ אֶחָד אֲוִיר הָעוֹלָם, וְצִדּוֹ הָאַחֵר מְשַׁמֵּשׁ אֶת הַבַּיִת, כְּגוֹן כֹּתֶל שֶׁמַּפְסִיק בֵּין בַּיִת לֶחָצֵר אוֹ בֵין בַּיִת לַגִּנָּה {י}: <B>וְהַטֻּמְאָה בְתוֹכוֹ.</B> שֶׁנִּסְדַּק הַכֹּתֶל {יב} וְיֵשׁ טֻמְאָה בַּחֲלָלוֹ בְּתוֹךְ הַסֶּדֶק: <B>מֵחֶצְיוֹ וְלִפְנִים.</B> אִם הַטֻּמְאָה מִן הַחֲצִי שֶׁל כֹּתֶל לְצַד הַבַּיִת: <B>הַבַּיִת טָמֵא.</B> כְּאִלּוּ הָיְתָה בְּתוֹךְ הַבַּיִת, דְּהַהוּא פַלְגָּא בָּתַר בַּיִת שָׁדִינַן לֵיהּ. וְהָעוֹמֵד בַּכֹּתֶל לְמַעְלָה אֲפִלּוּ עוֹמֵד כְּנֶגֶד הַטֻּמְאָה: <B>טָהוֹר.</B> דְּלָאו כְּטֻמְאָה רְצוּצָה חֲשִׁיבָה, וְאֵינָהּ בּוֹקַעַת וְעוֹלָה, דְּהָא חָשְׁבִינַן לַהּ כְּמֻנַּחַת בָּאֹהֶל: <B>מֵחֶצְיוֹ וְלַחוּץ.</B> לְצַד הָאֲוִיר, לֹא שָׁדִינַן לֵיהּ בָּתַר בַּיִת, וּלְפִיכָךְ הָעוֹמֵד מִלְּמַעְלָה טָמֵא כֵּיוָן דְּלָאו כְּמֻנַּחַת בָּאֹהֶל הִיא הֲרֵי הִיא טֻמְאָה רְצוּצָה וּבוֹקַעַת וְעוֹלָה: <B>מֶחֱצָה לְמֶחֱצָה.</B> שֶׁהַטֻּמְאָה בְּאֶמְצַע: <B>רַבִּי מֵאִיר מְטַמֵּא.</B> דְּשָׁדִינַן לֵיהּ לַכֹּתֶל בָּתַר בַּיִת וּבָתַר אֲוִיר לְחֻמְרָא: <B>וַחֲכָמִים מְטַהֲרִים.</B> דִּלְגַמְרֵי שָׁדִינַן לֵיהּ בָּתַר בַּיִת. וַהֲלָכָה כַּחֲכָמִים: <B>כָּל הַכֹּתֶל לַבָּיִת.</B> אֲפִלּוּ עוֹמֶדֶת הַטֻּמְאָה בַּחֲצִי שֶׁל צַד הָאֲוִיר הֲרֵי הִיא כְאִלּוּ מֻנַּחַת בְּתוֹךְ הַבַּיִת: 

~ פרק ו - משנה ד
<B>כֹּתֶל שֶׁבֵּין שְׁנֵי בָתִּים.</B> כֹּתֶל הַמַּפְסִיק בֵּין שְׁנֵי בָתִּים: <B>טֻמְאָה בְאַחַד מֵהֶן.</B> בְּאֶחָד מִן הַבָּתִּים: <B>מַעֲזִיבָה.</B> תִּקְרָה הַמַּפְסֶקֶת בֵּין בַּיִת לָעֲלִיָּה: <B>רַבִּי יְהוּדָה אוֹמֵר וֽכוּ'.</B> וְאֵין הֲלָכָה כְּרַבִּי יְהוּדָה: 

~ פרק ו - משנה ה
<B>טֻמְאָה בֵין הַקּוֹרוֹת.</B> בֵּין קוֹרוֹת הַתִּקְרָה שֶׁהַנְּסָרִים עֲלֵיהֶן וְהַמַּעֲזִיבָה עַל גַּבָּן. וּמַתְנִיתִין כְּרַבִּי יְהוּדָה {טו} דְּאָמַר כָּל מַעֲזִיבָה לָעֲלִיָּה. וְהַשְׁתָּא קָאָמַר שֶׁאִם הָיְתָה טֻמְאָה בַּקּוֹרוֹת שֶׁתַּחַת הַמַּעֲזִיבָה וּמְחִצָּה שֶׁהִיא דַקָּה כִּקְלִפַּת הַשּׁוּם חוֹצֶצֶת בֵּין הַטֻּמְאָה לַבַּיִת, שֶׁאֵין הַטֻּמְאָה נִרְאֵית בַּבַּיִת: <B>אִם יֶשׁ בִּמְקוֹם הַטֻּמְאָה פּוֹתֵחַ טֶפַח.</B> הַיְנוּ שֶׁיֵּשׁ חֲלַל טֶפַח בִּמְקוֹם הַטֻּמְאָה: <B>הַכֹּל טָמֵא.</B> הַבַּיִת וְהָעֲלִיָּה {טז}: <B>רוֹאִים אֶת הַטֻּמְאָה כְּאִלּוּ הִיא אֹטֶם.</B> וְאֵין יוֹצְאָה הַטֻּמְאָה לַבַּיִת אֶלָּא בּוֹקַעַת וְעוֹלָה {יז}: <B>הָיְתָה נִרְאֵית לְתוֹךְ הַבַּיִת.</B> שֶׁאֵין תַּחְתֶּיהָ כִּקְלִפַּת הַשּׁוּם {יח}: <B>בֵּין כָּךְ וּבֵין כָּךְ.</B> בֵּין יֵשׁ בָּהּ פּוֹתֵחַ טֶפַח בֵּין אֵין בָּהּ פּוֹתֵחַ טֶפַח: 

~ פרק ו - משנה ו
<B>בַּיִת הַמְשַׁמֵּשׁ אֶת הַכֹּתֶל.</B> הַמְּעָרוֹת שֶׁתַּחַת הַקַּרְקַע כְּשֶׁחוֹפְרִים כּוּךְ לְמֵת מִצַּד זֶה וְכוּךְ לְמֵת מִצַּד הַשֵּׁנִי נִמְצָא הַכֹּתֶל עָשׂוּי מֵאֵלָיו, מִשּׁוּם הָכִי קָרֵי לֵיהּ בַּיִת הַמְשַׁמֵּשׁ אֶת הַכֹּתֶל, שֶׁעַל יְדֵי הַחֲפִירָה נַעֲשָׂה הַכֹּתֶל, אֲבָל בִּנְיָן שֶׁעַל גַּבֵּי קַרְקַע, הַכֹּתֶל גּוֹרֵם לַבַּיִת שֶׁיִּהְיֶה בַּיִת, וּמִשּׁוּם הָכִי קָרֵי לֵיהּ [לְעֵיל מִשְׁנָה ג'] כֹּתֶל הַמְשַׁמֵּשׁ אֶת הַבַּיִת: <B>טֻמְאָה בַבָּתִּים.</B> בַּכּוּכִין וּבַמְּחִלּוֹת: <B>וַעֲלֵיהֶן כִּקְלִפַּת הַשּׁוּם טְהוֹרִין.</B> דְּמַפְסִיק לַטֻּמְאָה, וְאֵין דִּינָם כְּדִין כֹּתֶל שֶׁבֵּין שְׁנֵי בָתִּים {כ}: <B>טֻמְאָה תַחַת הָעַמּוּד.</B> אִם יֵשׁ עַמּוּד בְּתוֹךְ הַכּוּךְ אוֹ בְתוֹךְ הַמְּעָרָה וְטֻמְאָה תַחְתָּיו וְהִיא רוֹצֶצֶת שֶׁאֵין בָּהּ טֶפַח עַל טֶפַח בְּרוּם טֶפַח {כא}: <B>טֻמְאָה בוֹקַעַת וְעוֹלָה בּוֹקַעַת וְיוֹרָדֶת.</B> וְכָל שֶׁכְּנֶגֶד הַטֻּמְאָה לְמַעְלָה וּלְמַטָּה טָמֵא כְדִין כָּל טֻמְאָה מְכֻסָּה, וּמִן הַצְּדָדִים טָהוֹר, וְהוּא הַדִּין לְעַמּוּד שֶׁבַּבַּיִת: 

~ פרק ו - משנה ז
<B>פֶּרַח.</B> דָּבָר בּוֹלֵט וְרָחָב שֶׁיּוֹצֵא בְּרֹאשׁ הָעַמּוּד אוֹ בְאֶמְצָעוֹ: <B>כֵּלִים שֶׁתַּחַת הַפֶּרַח טְהוֹרִים.</B> הָכָא אַיְרֵי בְעַמּוּד הָעוֹמֵד בִּרְשׁוּת הָרַבִּים {כב} אוֹ בְּגִנָּה וְטֻמְאָה תַחְתָּיו, וְהַפֶּרַח בּוֹלֵט מִן הָעַמּוּד טֶפַח לַחוּץ וּמַאֲהִיל עַל הַכֵּלִים שֶׁתַּחְתָּיו: <B>טְהוֹרִים.</B> דְּטֻמְאָה בּוֹקַעַת וְעוֹלָה, וְכָל שֶׁבַּצְּדָדִים טָהוֹר: <B>רַבִּי יוֹחָנָן בֶּן נוּרִי מְטַמֵּא.</B> דְּפֶרַח כָּעַמּוּד, וּכְשֶׁהַטֻּמְאָה בּוֹקַעַת חוֹזֶרֶת עַל הַכֵּלִים שֶׁהַפֶּרַח מַאֲהִיל עֲלֵיהֶם. וְאֵין הֲלָכָה כְּרַבִּי יוֹחָנָן בֶּן נוּרִי: <B>הַטֻּמְאָה וְהַכֵּלִים שֶׁתַּחַת הַפֶּרַח.</B> כְּגוֹן שֶׁהַפֶּרַח מַאֲהִיל עַל הַטֻּמְאָה וְעַל הַכֵּלִים: <B>פּוֹתֵחַ טֶפַח.</B> שֶׁבּוֹלֵט הַפֶּרַח חוּץ לָעַמּוּד טֶפַח: <B>פַּרְדַּסְקִים.</B> עַמּוּדִים חֲלוּלִים נְתוּנִים בְּכֹתֶל הַבַּיִת וּבָהֶן חַלּוֹנוֹת חַלּוֹנוֹת וְיֵשׁ לָהֶן דְּלָתוֹת, וְטֻמְאָה תַּחַת אוֹתָן עַמּוּדִים: <B>נִפְתַּח אַחַד מֵהֶן הוּא וְהַבַּיִת טָמֵא.</B> שֶׁהַטֻּמְאָה בּוֹקַעַת בְּתוֹכוֹ וְיוֹצְאָה לַבַּיִת. וַאֲפִלּוּ הַטֻּמְאָה מֵחֶצְיוֹ שֶׁל כֹּתֶל וְלַחוּץ דְּאֵינוֹ נִדּוֹן כַּבַּיִת. אֲפִלּוּ הָכִי הַבַּיִת טָמֵא {כה}: <B>וְרוֹאִין אֶת הַפַּרְדַּסְקִין כְּאִלּוּ הֵן אֹטֶם.</B> כְּלוֹמַר אִם הַדֶּלֶת נָעוּל וְלֹא נִפְתָּח רוֹאִין אוֹתָן כְּאִלּוּ אֵין שָׁם חָלָל כְּלָל, וְאִם טֻמְאָה תַחְתֵּיהֶן נִדּוֹן הַכֹּתֶל מֶחֱצָה עַל מֶחֱצָה, כְּכָל הָנֵי דִּתְנַן לְעֵיל מֵחֶצְיוֹ וְלִפְנִים הַבַּיִת טָמֵא מֵחֶצְיוֹ וּלְחוּץ הַבַּיִת טָהוֹר: 

^ פרק ז

~ פרק ז - משנה א
<B>הַטֻּמְאָה.</B> שֶׁעַל גַּבָּהּ. שֶׁעַל גַּבֵּי הַכֹּתֶל: <B>טְמֵאוֹת.</B> שֶׁהַכֹּתֶל מְשַׁמֵּשׁ לָהֶן, וְרָאשֵׁי קוֹרוֹת הָעֲלִיָּה תְּחוּבוֹת בַּכֹּתֶל וְהַכֹּתֶל גָּבוֹהַּ וְהָוֵי מְחִצָּה לְכָל הָעֲלִיּוֹת שֶׁזּוֹ לְמַעְלָה מִזּוֹ. וְדַוְקָא כְּשֶׁמְּקוֹם הַטֻּמְאָה טֶפַח עַל טֶפַח, דְּנֶחְשָׁב כָּל הַכֹּתֶל כְּקֶבֶר סָתוּם {א} וּמֵבִיא אֶת הַטֻּמְאָה לְכָל הָעֲלִיּוֹת, אֲבָל אֵין שָׁם טֶפַח עַל טֶפַח, בּוֹקַעַת כְּנֶגְדָּהּ, וְהַצְּדָדִים טְהוֹרִים. וְאֵין הַכֹּתֶל נִדּוֹן מֶחֱצָה עַל מֶחֱצָה כֵּיוָן דַּאֲפִלּוּ סֶדֶק לֵיכָּא לְצַד הָעֲלִיּוֹת: <B>עֲלִיָּה אַחַת בְּנוּיָה עַל גַּבֵּי שְׁנֵי בָתִּים.</B> [שֶׁכֹּתֶל זֶה מַפְסִיק בֵּין שְׁנֵי הַבָּתִּים] וַעֲלִיָּה בְּנוּיָה עַל גַּבֵּי שְׁנֵיהֶם: <B>הִיא טְמֵאָה.</B> עֲלִיָּה הָרִאשׁוֹנָה, שֶׁהַכֹּתֶל הַהוּא מַגִּיעַ עַד הַמַּעֲזִיבָה וְהַטֻּמְאָה בּוֹקַעַת בָּהּ: <B>וְכָל הָעֲלִיּוֹת שֶׁעַל גַּבָּהּ טְהוֹרוֹת.</B> דְּמַעֲזִיבָה שֶׁעָלֶיהָ חוֹצֶצֶת: <B>כֹּתֶל הַשּׁוּנִית.</B> כֹּתֶל הַבָּנוּי בְּמָקוֹם שֶׁהַיָּם מַגִּיעַ שָׁם בְּעֵת שֶׁהוֹלֵךְ וְסוֹעֵר {ג}: <B>טֻמְאָה בוֹקַעַת וְעוֹלָה.</B> אִם יֵשׁ טֻמְאָה תַחְתָּיו אֵין הַכֹּתֶל הַהוּא מְטַמֵּא כָּל סְבִיבָיו, לְפִי שֶׁאֵין שָׁם חֲלַל טֶפַח: <B>נֶפֶשׁ אֲטוּמָה.</B> צִיּוּן שֶׁבּוֹנִים עַל הַקֶּבֶר, וְהוּא אָטוּם שֶׁבָּנוּי עַל הַטֻּמְאָה עַצְמָהּ וְאֵין הַמֵּת קָבוּר בְּאָרוֹן כְּדֵי שֶׁיִּהְיֶה בוֹ חֲלַל טֶפַח: <B>כְּקֶבֶר סָתוּם.</B> דִּמְטַמֵּא כָל סְבִיבָיו בְּמַגָּע: <B>סָמַךְ לָהּ סֻכּוֹת.</B> אַנֶּפֶשׁ אֲטוּמָה דִּלְעֵיל קָאֵי, דְּאָמְרִינַן הַנּוֹגֵעַ בָּהּ מִן הַצְּדָדִים טָהוֹר, וְאִם עָשָׂה לְצִיּוּן זֶה הָאָטוּם סֻכּוֹת כְּעֵין מַשְׁקוֹף {ד}, הַסֻּכָּה הַזּוֹ טְמֵאָה, לְפִי שֶׁהִיא דוֹמָה לְאֹהֶל הַמֵּת: <B>וְרַבִּי יְהוּדָה מְטַהֵר.</B> כֵּיוָן שֶׁהִיא מִן הַצְּדָדִים. וְאֵין הֲלָכָה כְּרַבִּי יְהוּדָה: 

~ פרק ז - משנה ב
<B>כָּל שִׁפּוּעֵי אֹהָלִים כָּאֹהָלִים.</B> שֶׁאִם הָיְתָה טֻמְאָה תַּחַת הַשִּׁפּוּעַ אַף עַל פִּי שֶׁאֵינָהּ תַּחַת הַגַּג שֶׁל הָאֹהֶל, טָמֵא, כְּאִלּוּ הָיְתָה מֻנַּחַת תַּחַת הַגַּג: <B>וְכָלֶה עַד כְּאֶצְבַּע.</B> מִלְּמַעְלָה לְצַד הַגַּג. דְּלֹא חָיְשִׁינַן בְּאֹהֶל שֶׁל טֻמְאָה אֶלָּא שֶׁיְּהֵא בְתוֹכוֹ אֲוִיר כְּשִׁעוּר טֶפַח עַל טֶפַח בְּרוּם טֶפַח מְרֻבָּע: <B>טֻמְאָה בָאֹהֶל.</B> רֹחַב הַגַּג שֶׁאֵינוֹ מְשֻׁפָּע קָרוּי אֹהֶל: <B>הַנּוֹגֵעַ בּוֹ מִתּוֹכוֹ וֽכוּ'.</B> וְטַעֲמָא דְצַד פְּנִימִי שֶׁל אֹהֶל וְצַד חִיצוֹן שֶׁלּוֹ כִּשְׁנֵי כֵלִים חֲשִׁיב לְהוּ, וְצַד שֶׁכְּלַפֵּי הַטֻּמְאָה כִּכְלִי הַנּוֹגֵעַ בַּמֵּת עַצְמוֹ, וְצַד שֵׁנִי כְּכֵלִים הַנּוֹגְעִים בְּכֵלִים. הִלְכָּךְ, טֻמְאָה בְתוֹכוֹ, הַנּוֹגֵעַ מִתּוֹכוֹ טָמֵא טֻמְאַת שִׁבְעָה, דַּהֲוֵי לֵיהּ אָדָם שֶׁנָּגַע בְּכֵלִים שֶׁנָּגְעוּ בְמֵת דִּתְנַן בְּרֵישׁ פֶּרֶק קַמָּא דְּטָמֵא טֻמְאַת שִׁבְעָה: <B>אֲבָל הַנּוֹגֵעַ מֵאֲחוֹרָיו טָמֵא טֻמְאַת עָרֶב.</B> כְּדִתְנַן (לְעֵיל פ"א מ"ב) כֵּלִים בְּכֵלִים טְמֵאִים טֻמְאַת שִׁבְעָה, הַשְּׁלִישִׁי, בֵּין אָדָם בֵּין כֵּלִים טְמֵאִים טֻמְאַת עֶרֶב. וּבְטֻמְאָה מֵאֲחוֹרָיו הָוֵי אִפְּכָא, דְּצַד חִיצוֹן כְּכֵלִים הַנּוֹגְעִים בְּמֵת, וְצַד פְּנִימִי כְּכֵלִים בְּכֵלִים. וְטַעֲמָא דְצַד פְּנִימִי וְצַד חִיצוֹן נֶחְשָׁבִים כִּשְׁנֵי כֵלִים, דִּכְשֶׁהַטֻּמְאָה בְתוֹכוֹ כֵּיוָן דְּמַצִּיל מִלִּהְיוֹת הַטֻּמְאָה בּוֹקַעַת וְעוֹלָה אֵין לוֹ כֹּחַ לְטַמֵּא הַנּוֹגֵעַ בַּחוּץ טֻמְאַת שִׁבְעָה, וּכְשֶׁהַטֻּמְאָה בַּחוּץ כֵּיוָן דְּמַצִּיל מִלִּהְיוֹת הַטֻּמְאָה בּוֹקַעַת וְיוֹרֶדֶת אֵין לוֹ כֹּחַ לַפְּנִימִי לְטַמֵּא הַנּוֹגֵעַ בּוֹ טֻמְאַת שִׁבְעָה. וּמִכָּל מָקוֹם הָאֹהֶל עַצְמוֹ בֵּין בִּפְנִים בֵּין בַּחוּץ טָמֵא טֻמְאַת שִׁבְעָה, דַּהֲוֵי לֵיהּ כֵּלִים בְּכֵלִים. וְכֻלַּהּ מַתְנִיתִין מַיְרֵי לְאַחַר שֶׁיָּצָא הַמֵּת מִן הָאֹהֶל {ו}: <B>כַּחֲצִי זַיִת מִתּוֹכוֹ וְכַחֲצִי זַיִת מֵאֲחוֹרָיו.</B> הָאֹהֶל טָמֵא מִמַּה נַּפְשָׁךְ טֻמְאַת שִׁבְעָה, שֶׁמִּצְטָרֵף חֲצִי זַיִת שֶׁבְּתוֹכוֹ עִם הַחֲצִי זַיִת שֶׁבַּאֲחוֹרָיו. אֲבָל הַנּוֹגֵעַ בֵּין מִתּוֹכוֹ בֵּין מֵאֲחוֹרָיו אֵין בּוֹ אֶלָּא טֻמְאַת עֶרֶב, דְּכֵיוָן דְּלֵיכָּא כַּזַּיִת בְּמָקוֹם אֶחָד אִי אֶפְשָׁר לְכָל צַד לֵחָשֵׁב אֶלָּא כְּכֵלִים בְּכֵלִים, הִלְכָּךְ הַנּוֹגֵעַ טָמֵא טֻמְאַת עֶרֶב: <B>מִקְצָתוֹ מְרֻדָּד עַל הָאָרֶץ.</B> לְאַחַר שֶׁפֵּרְשׂוּ הָאֹהֶל, סֶרַח הָעוֹדֵף בִּירִיעוֹת הָאֹהֶל פֵּרְשׂוּ אוֹתָם בָּאָרֶץ: <B>מְרֻדָּד.</B> תַּרְגּוּם וַיְרַקְּעוּ אֶת פַּחֵי הַזָּהָב (שְׁמוֹת לט) וְרַדִּידוּ: <B>טֻמְאָה תַחְתָּיו.</B> תַּחַת אוֹתוֹ רִדּוּד: <B>אוֹ עַל גַּבָּיו.</B> עַל גַּבֵּי הָרִדּוּד: <B>בּוֹקַעַת וְעוֹלָה בּוֹקַעַת וְיוֹרָדֶת.</B> וְנִטְמָא הָאֹהֶל. אֲבָל הַנִּכְנָס לְתוֹכוֹ טָהוֹר אִם לֹא נָגַע בּוֹ: <B>מִקְצָתוֹ.</B> שֶׁל אֹהֶל: <B>מְרֻדָּד עַל אֲרֻבָּה שֶׁבֵּין בַּיִת לָעֲלִיָּה.</B> וְטֻמְאָה בַּבַּיִת: <B>רַבִּי יוֹסֵי אוֹמֵר מַצִּיל.</B> עַל הָעֲלִיָּה: <B>כִּנְטִיַּת הָאֹהֶל.</B> שֶׁהָאֲרֻבָּה בַּאֲוִיר הָאֹהֶל, אָז מַצִּיל עַל כָּל הָעֲלִיָּה שֶׁחוּץ לָאֹהֶל: 

~ פרק ז - משנה ג
<B>כֻּלָּן טְמֵאִים.</B> כָּל הַכֵּלִים הַמֻּנָּחִים תַּחַת הַמַּשְׁקוֹף שֶׁל פֶּתַח בַּחֲלַל הַפְּתָחִים מִבַּחוּץ כֻּלָּן טְמֵאִים אַף עַל פִּי שֶׁהַפְּתָחִים נְעוּלִים, דְּגָזְרוּ חֲכָמִים טֻמְאָה עַל הַמָּקוֹם שֶׁהוּא דֶּרֶךְ יְצִיאַת טֻמְאָה, שֶׁסּוֹפוֹ שֶׁל מֵת לָצֵאת דֶּרֶךְ שָׁם: <B>חָשַׁב לְהוֹצִיאוֹ בְאַחַד מֵהֶן.</B> אַף עַל פִּי שֶׁלֹּא נִפְתַּח: <B>אוֹ בְחַלּוֹן שֶׁיֶּשׁ בּוֹ אַרְבָּעָה.</B> דִּבְהָכִי שִׁעֲרוּ חֲכָמִים שֶׁרָאוּי לְהוֹצָאַת הַמֵּת: <B>הִצִּיל עַל כָּל הַפְּתָחִים.</B> הַנְּעוּלִים: <B>יַחְשֹׁב עַד שֶׁלֹּא יָמוּת הַמֵּת.</B> דְּמִשֶּׁיָּרְדָה תּוֹרַת טֻמְאָה לַפְּתָחִים בְּמִיתַת הַמֵּת שׁוּב אֵינָהּ עוֹלָה מֵהֶן בְּמַחֲשָׁבָה אֶלָּא עַל יְדֵי מַעֲשֶׂה כְגוֹן נִפְתַּח: <B>וּבֵית הִלֵּל אוֹמְרִים אַף מִשֶּׁמֵּת.</B> דְּמַחְשָׁבָה מַפְקַעַת תּוֹרַת טֻמְאָה מִן הַפְּתָחִים מִכָּאן וּלְהַבָּא. אֲבָל כֵּלִים שֶׁהָיוּ בַּפְּתָחִים קֹדֶם מַחְשָׁבָה מוֹדוּ בֵית הִלֵּל שֶׁהֵם טְמֵאִים {יא}: <B>הָיָה.</B> אֶחָד מִן הַפְּתָחִים סָתוּם בַּאֲבָנִים: <B>כְּשֶׁיִּפְתַּח אַרְבָּעָה טְפָחִים.</B> הֻצְּלוּ שְׁאָר פְּתָחִים: <B>כְּשֶׁיַּתְחִיל.</B> לִפְתֹּחַ מִיָּד הֻצְּלוּ שְׁאָר פְּתָחִים: <B>בְּפוֹתֵחַ בַּתְּחִלָּה.</B> כְּגוֹן כֹּתֶל שֶׁאֵין בּוֹ פֶּתַח וּבָא לַעֲשׂוֹת פֶּתַח חָדָשׁ, לֹא הֻצְּלוּ הַפְּתָחִים עַד שֶׁיִּפְתַּח אַרְבָּעָה עַל אַרְבָּעָה: 

~ פרק ז - משנה ד
<B>וְהוֹצִיאוּהָ מִבַּיִת לְבַיִת.</B> וּבְבַיִת שֵׁנִי יָלְדָה וָלָד מֵת, וּמְסַפְּקָא לָן אִם [יָצָא הַוָּלָד מֵת מִן הַבַּיִת] הָרִאשׁוֹן: <B>בִּזְמַן שֶׁהִיא נִטֶּלֶת בַּגַּפַּיִם.</B> שֶׁחַבְרוֹתֶיהָ נוֹטְלוֹת אוֹתָהּ בִּזְרוֹעוֹתֶיהָ, שֶׁאֵינָהּ יְכוֹלָה לֵילֵךְ, חָיְשִׁינַן שֶׁמָּא יָצָא הַוָּלָד מֵת מִן הַבַּיִת הָרִאשׁוֹן: <B>הַקֶּבֶר.</B> רֶחֶם הָאִשָּׁה שֶׁנִּפְתָּח כְּשֶׁהַוָּלָד יוֹצֵא: <B>אֵין לַנְּפָלִים פְּתִיחַת הַקֶּבֶר וֽכוּ'.</B> סִיּוּמָא דְמִלְּתָא דְרַבִּי יְהוּדָה הִיא. וְהָכִי קָאָמַר, הָא דְַאֲמַרַן שֶׁמִּשֶּׁנִּפְתַּח הַקֶּבֶר אֵין פְּנַאי לְהַלֵּךְ לֹא אֲמַרַן אֶלָּא בְּנֵפֶל שֶׁעִגֵּל רֹאשׁ כַּפִּיקָה, כְּלוֹמַר שֶׁיֵּשׁ לוֹ עִגּוּל רֹאשׁ גָּדוֹל כַּפֶּלֶךְ הַזֶּה שֶׁהַנָּשִׁים טוֹוֹת בּוֹ הַחוּט שֶׁל שְׁתִי, אֲבָל אִם לֹא הָיָה לַנֵּפֶל עִגּוּל רֹאשׁ כְּפִיקָה אֶלָּא קָטָן מִזֶּה, אַף עַל פִּי שֶׁנִּפְתַּח הַקֶּבֶר וְיָצָא רֹאשׁ הַוָּלָד לַחוּץ, יֵשׁ לָהּ פְּנַאי לְהַלֵּךְ וְחָיְשִׁינַן שֶׁמָּא יָצָא רֹאשׁוֹ מִן הַבַּיִת הָרִאשׁוֹן. וַהֲלָכָה כְּרַבִּי יְהוּדָה {יג}: 

~ פרק ז - משנה ה
<B>יָצָא הָרִאשׁוֹן מֵת.</B> הַוָּלָד הָרִאשׁוֹן יָצָא מֵת וְהַוָּלָד הַשֵּׁנִי יָצָא חַי: <B>טָהוֹר.</B> הַשֵּׁנִי הַחַי {יד} מִטֻּמְאַת מֵת, אִם הוֹצִיאוּ הַמֵּת מִן הַבַּיִת קֹדֶם לֵידַת הַשֵּׁנִי. דִּבְעוֹדוֹ בִמְעֵי אִמּוֹ לֹא נִטְמָא אַף עַל פִּי שֶׁנִּפְתַּח הַקֶּבֶר, דְּטָהֳרָה {טו} בְּלוּעָה אֵינָהּ מִטַּמְּאָה: <B>הָרִאשׁוֹן חַי וְהַשֵּׁנִי מֵת טָמֵא.</B> וְאַף עַל פִּי שֶׁהוֹצִיאוּ הַחַי מִן הַבַּיִת קֹדֶם שֶׁנּוֹלַד הַמֵּת. דְּמִכֵּיוָן שֶׁיָּצָא הַחַי נִפְתַּח הַקֶּבֶר וְנִטְמָא מִיָּד, דְּסוֹף טֻמְאָה לָצֵאת: <B>בְּשָׁפִיר אֶחָד טָמֵא.</B> כְּלוֹמַר אִם יָצְאוּ שְׁנֵיהֶם כְּעֵין שָׁפִיר אֶחָד {טז}, שֶׁיָּצְאוּ בְּבַת אַחַת, טָמֵא. שָׁפִיר, שִׁלְיָא שֶׁהַוָּלָד נָתוּן בָּהּ: <B>בִּשְׁנֵי שְׁפִירִין.</B> כְּלוֹמַר כְּעֵין שְׁנֵי שְׁפִירִין זֶה אַחַר זֶה, אֲפִלּוּ רִאשׁוֹן חַי וְשֵׁנִי מֵת: <B>טָהוֹר.</B> דְּסָבַר רַבִּי מֵאִיר אַף עַל פִּי שֶׁנִּפְתַּח הַקֶּבֶר אֵין מְטַמֵּא עַד שֶׁיֵּצֵא לַאֲוִיר הָעוֹלָם {יז}. וְאֵין הֲלָכָה כְּרַבִּי מֵאִיר: 

~ פרק ז - משנה ו
<B>יָצָא רֻבּוֹ.</B> שֶׁל וָלָד. וּמִשֶּׁיָּצָא רֹב רֹאשׁוֹ שֶׁהוּא מִשֶּׁתֵּצֵא פַדַּחְתּוֹ אֵין נוֹגְעִים בּוֹ: <B>שֶׁאֵין דּוֹחִים נֶפֶשׁ.</B> הַוָּלָד: <B>מִפְּנֵי נָפֶשׁ.</B> הָאִשָּׁה: 

^ פרק ח

~ פרק ח - משנה א
<B>יֵשׁ מְבִיאִין אֶת הַטֻּמְאָה.</B> שֶׁאִם הֶאֱהִילוּ עַל הַטֻּמְאָה וְאָדָם וְכֵלִים מְבִיאִין אֶת הַטֻּמְאָה עַל הָאָדָם וְהַכֵּלִים, וְאַף עַל פִּי שֶׁלֹּא נָגְעוּ בַטֻּמְאָה: <B>וְחוֹצְצִים.</B> אִם הַטֻּמְאָה תַחְתֵּיהֶן מַצִּילִין אָדָם וְכֵלִים שֶׁעַל גַּבָּן, לְפִי שֶׁהֵן חוֹצְצִים בִּפְנֵי הַטֻּמְאָה. וְכֵן אִם טֻמְאָה עַל גַּבָּן מִבַּחוּץ, מַצִּילִין כֵּלִים שֶׁתַּחְתֵּיהֶן: <B>שִׁדָּה.</B> תֵּבָה גְדוֹלָה {א} שֶׁל עֵץ כְּמִין אָרוֹן: <B>תֵּבָה.</B> קְטַנָּה כְעֵין שֻׁלְחָנִים: <B>מִגְדָּל.</B> שֶׁל עֵץ עָשׂוּי לְאוֹצָר: <B>כַּוֶּרֶת הַקַּשׁ.</B> קֻפּוֹת גְּדוֹלוֹת עֲשׂוּיוֹת מִקַּשׁ אוֹ מֵעֲרָבָה אוֹ כַפּוֹת תְּמָרִים: <B>כַּוֶּרֶת הַקָּנִים.</B> כְּמִין סַלִּים עֲשׂוּיִין מִקָּנִים: <B>וּבוֹר סְפִינָה אֲלֶכְּסַנְדְּרִית.</B> הַסְּפִינוֹת הַגְּדוֹלוֹת שֶׁמַּפְלִיגִים בָּהֶם בַּיָּם הַגָּדוֹל, עוֹשִׂין בְּתוֹכָן כְּלִי גָדוֹל שֶׁל עֵץ כְּמִין בּוֹר שֶׁמְּשִׂימִים בּוֹ הַמַּיִם הַמְּתוּקִין הָרְאוּיִין לִשְׁתִיָּה: <B>וְהֵן מַחֲזִיקִים אַרְבָּעִים סְאָה בְלַח.</B> דְּכֵיוָן שֶׁהֵן גְּדוֹלִים בְּמִדָּה זוֹ שׁוּב אֵינָן מְקַבְּלִים טֻמְאָה, וְחוֹצְצִים בִּפְנֵי הַטֻּמְאָה: <B>סְקוֹרְטְיָא.</B> עוֹר שֶׁלּוֹבְשִׁים הָעַבְּדָנִים בִּשְׁעַת מְלַאכְתָּן: <B>קְטָבֹלְיָא.</B> עוֹר שֶׁמַּצִּיעִין לְמִטָּה וְשׁוֹכְבִין עָלָיו, וְקוֹרִין לוֹ בַּעֲרָבִי נט"ע: <B>שֶׁהֵן עֲשׂוּיִין אֹהָלִים.</B> נְטוּיִין כְּעֵין אֹהֶל. וְאַף עַל גַּב דִּירִיעָה וּסְקוֹרְטְיָא וּקְטָבֹלְיָא וְסָדִין וּמַפָּץ וּמַחֲצֶלֶת כֵּלִים נִינְהוּ וּמְקַבְּלֵי טֻמְאָה, מִכָּל מָקוֹם כְּשֶׁהֵן נְטוּיִין כְּאֹהָלִים {ב} חוֹצְצִים בִּפְנֵי טֻמְאָה, דְּאֹהֶל אַף עַל גַּב דִּמְקַבֵּל טֻמְאָה חוֹצֵץ בִּפְנֵי הַטֻּמְאָה: <B>וְעֵדֶר בְּהֵמוֹת.</B> כְּשֶׁהֵן עוֹמְדוֹת וְלֹא מְהַלְּכוֹת וְרֹאשׁוֹ שֶׁל זֶה בֵּין רַגְלָיו שֶׁל זֶה: <B>וּמְכוֹנוֹת חַיָּה וָעוֹף.</B> קִנֵּי חַיָּה וָעוֹף {ג}. לְשׁוֹן מָכוֹן לְשִׁבְתְּךָ (שְׁמוֹת טו): <B>וְהָעוֹף שֶׁשָּׁכַן.</B> שֶׁהָיָה קָשׁוּר עַל הַכֹּתֶל אוֹ עַל הָאִילָן: <B>וְהָעוֹשֶׂה מָקוֹם לְבֵנָה בַּשִּׁבֳּלִים.</B> שֶׁמְּחַפֶּה לַשִּׁבֳּלִים {ד} מָקוֹם דּוֹמֶה לְבַיִת: <B>הָאֵירוּס וְהַקִּסּוֹם וּדְלַעַת יְוָנִית וְיַרְקוֹת חֲמוֹרִים.</B> כָּל אֵלּוּ מִינֵי יְרָקוֹת שֶׁעָלִים שֶׁלָּהֶן רְחָבִים {ה}: <B>חוּץ מִן הָעִגּוּל שֶׁל דְּבֵלָה.</B> לְפִי שֶׁתַּחַת צֵל עִגּוּל שֶׁל דְּבֵלָה הָיוּ רְגִילִים לֵישֵׁב יוֹתֵר מִשְּׁאָר אֳכָלִים. וְהָכִי תַנְיָא בַּתּוֹסֶפְתָּא. וְאֵין הֲלָכָה כְּרַבִּי יוֹחָנָן בֶּן נוּרִי: 

~ פרק ח - משנה ב
<B>הַזִּיזִין.</B> עֵץ אוֹ אֶבֶן יְחִידִי הַיּוֹצֵא מִן הַכֹּתֶל קָרוּי זִיז: <B>גִּזְרִיּוֹת.</B> כְּמוֹ גְּזוּזְטְרָאוֹת. בִּנְיָן שֶׁל אֲבָנִים אוֹ שֶׁל עֵצִים הַיּוֹצֵא מִן הַכֹּתֶל: <B>וְהַשּׁוֹבָכוֹת.</B> שֶׁל יוֹנִים: <B>וְהַשְּׁקִיפִים וְהַסְּלָעִים.</B> פֵּרַשְׁנוּ לְעֵיל סוֹף פֶּרֶק ג': <B>גְּהָרִים.</B> מִין חוֹרִים שֶׁמִּשָּׁם בָּא הָאוֹר. וְיֵשׁ מְפָרְשִׁים מִין מְעָרוֹת וַחֲוָחִים: <B>וְהַשְּׁנָנִים.</B> שִׁנֵּי הַסֶּלַע: <B>מַעֲזִיבָה רַכָּה.</B> כְּגוֹן שֶׁעוֹשִׂים מֵעֲרָבָה וּמִקָּנִים וּמְשִׂימִים עֲלֵיהֶם טִיט מֻעָט: <B>מַעֲזִיבָה בֵינוֹנִית.</B> אֲבָל אִם אֵינָן יְכוֹלִים לִסְבֹּל אֶלָּא מַעֲזִיבָה רַכָּה, אֵין מְבִיאִים אֶת הַטֻּמְאָה וְלֹא חוֹצְצִים. וַהֲלָכָה כַּחֲכָמִים: <B>אִילָן הַמֵּסֵךְ.</B> לְשׁוֹן סוֹכְכִים בְּכַנְפֵיהֶם: <B>וְהַפְּרָעוֹת הַיּוֹצְאוֹת מִן הַגָּדֵר.</B> דֶּרֶךְ גָּדֵר שֶׁנּוֹתְנִים בְּרֹאשׁוֹ קוֹצִים וּבַרְקָנִים {ז}, וְעוֹדְפִים עַל הַגָּדֵר וּבוֹלְטִים לַחוּץ. וּפְרָעוֹת, לְשׁוֹן גַּדֵּל פֶּרַע: 

~ פרק ח - משנה ג
<B>וְאֵין מַחֲזִיקִים אַרְבָּעִים סְאָה בְלַח.</B> דְּכֵיוָן דִּמְקַבְּלֵי טֻמְאָה, אֵין חוֹצְצִין: <B>שֶׁאֵין עֲשׂוּיִין אֹהָלִים.</B> אֵין נְטוּעִים כְּעֵין אֹהֶל, אֶלָּא מְרֻדָּדִים עַל פִּי אֲרֻבָּה: <B>מוּסָף עֲלֵיהֶם הָרֵחַיִם שֶׁל אָדָם.</B> הַיְנוּ רֵחַיִם דְּיָד, שֶׁהֵן מִטַּלְטְלִין וּמְקַבְּלִים טֻמְאָה. לְמַעוֹטֵי רֵחַיִם שֶׁל בְּהֵמָה דְּלֹא מִטַּלְטְלִין וְלֹא מְקַבְּלֵי טֻמְאָה: 

~ פרק ח - משנה ד
<B>מַסֶּכֶת פְּרוּסָה.</B> חוּטֵי הַשְּׁתִי כְּמוֹ שֶׁהֵן פְּרוּסִים בִּכְלִי הָאוֹרֵג קֹדֶם שֶׁיֶּאֱרֹג הַבֶּגֶד, אִם הָיוּ פְּרוּסִים עַל פְּנֵי אֲרֻבָּה שֶׁבֵּין בַּיִת לָעֲלִיָּה וְטֻמְאָה תַחְתֶּיהָ, מַצֶּלֶת עַל הַכֵּלִים שֶׁלְּמַעְלָה. אֲבָל אִם מַאֲהֶלֶת עַל הַמֵּת וְעַל הַכֵּלִים אֵין מְבִיאָה אֶת הַטֻּמְאָה, דְּלָא חֲשִׁיבָא אֹהֶל עַד שֶׁתֵּאָרֵג {יא}: <B>וַחֲבִילֵי הַמִּטָּה.</B> חֲבָלִים שֶׁל מִטָּה כְּשֶׁהִיא מְסֹרֶגֶת: <B>וְהַמִּשְׁפָּלוֹת.</B> קֻפּוֹת שֶׁמּוֹצִיאִים בָּהֶן אֶת הַזֶּבֶל: <B>וְהַסְּרִיגוֹת שֶׁבַּחֲלוֹנוֹת.</B> סְבָכוֹת שֶׁעוֹשִׂים בַּחַלּוֹנוֹת, חוֹצְצִים, שֶׁאֵין הַטֻּמְאָה עוֹבֶרֶת לְצַד אַחֵר. וּבִלְבַד שֶׁלֹּא יִהְיֶה בְכֻלָּן נֶקֶב כְּפוֹתֵחַ טֶפַח, שֶׁנֶּקֶב פּוֹתֵחַ טֶפַח מֵבִיא אֶת הַטֻּמְאָה: 

~ פרק ח - משנה ה
<B>יְרָקוֹת שֶׁמָּנוּ.</B> הָנָךְ דִּתְנַן בְּרֵישׁ פִּרְקִין, אֵירוּס וְקִסּוֹם וְיַרְקוֹת חֲמוֹרִים וּדְלַעַת יְוָנִית. וְהַנְהוּ בִמְחֻבָּרִים. דְּאִי בִתְלוּשִׁים, אִי בְּשֶׁהֻכְשְׁרוּ לְקַבֵּל טֻמְאָה, לֹא חַיְצֵי, דְּדָבָר הַמְקַבֵּל טֻמְאָה אֵינוֹ חוֹצֵץ בִּפְנֵי הַטֻּמְאָה. וְאִי בְשֶׁלֹּא הֻכְשְׁרוּ, הַיְנוּ אֳכָלִים טְהוֹרִים: <B>כִּפַּת הַבָּרָד.</B> חֲתִיכַת הַבָּרָד. לְשׁוֹן מַשְׁלִיךְ קַרְחוֹ כְפִתִּים (תְּהִלִּים קמז). אִי נַמִּי, בָּרָד הֶעָשׂוּי כְּכִפָּה. ארקוול"ט בְּלַעַ"ז: <B>וְהַכְּפוֹר.</B> מַיִם הַנּוֹזְלִים וְיוֹרְדִים שֶׁקָּפְאוּ: <B>גְּלִיד.</B> מֵי נְהָרוֹת קְפוּאִים: <B>וְהַמֶּלַח.</B> כָּל הָנֵי אֵין מְבִיאִים וְלֹא חוֹצְצִים. לְפִי שֶׁהֵן נִמּוֹחִים וְאֵינָם מִתְקַיְּמִים: <B>דּוֹלֵג.</B> בְּהֵמָה וְחַיָּה. וְקוֹפֵץ, בָּאָדָם. וְיֵשׁ אוֹמְרִים, דּוֹלֵג וְקוֹפֵץ תַּרְוַיְהוּ בָּאָדָם {יב}, אֶלָּא דוֹלֵג שֶׁרַגְלוֹ אַחַת מֻנַּחַת בָּאָרֶץ וְדוֹלֵג בַּשְּׁנִיָּה, וְקוֹפֵץ, בִּשְׁתֵּי רַגְלָיו: <B>וְהַטַּלִּית הַמְנַפְנֶפֶת.</B> שֶׁמְּנִיפָתָהּ הָרוּחַ וְעוֹמֶדֶת בָּאֲוִיר כְּמוֹ קֻבָּה: <B>כָּבַשׁ אֶת הָאֶבֶן עַל גַּבֵּי הַטַּלִּית.</B> שֶׁהָיְתָה אֶבֶן מֻנַּחַת בְּקָצֶה אֶחָד שֶׁל טַלִּית וְהֵנִיף הָרוּחַ הַקָּצֶה הַשֵּׁנִי וְנַעֲשָׂה כְמִין אֹהֶל: <B>מְבִיאָה אֶת הַטֻּמְאָה.</B> אִם הֶאֱהִילָה עַל הַמֵּת וְעַל הַכֵּלִים מְבִיאָה אֶת הַטֻּמְאָה עַל הַכֵּלִים: <B>הַבַּיִת שֶׁבַּסְּפִינָה.</B> כְּגוֹן שֶׁהַבַּיִת בְּרֹאשׁ הַסְּפִינָה וּמַאֲהֶלֶת עַל הַכֵּלִים שֶׁבַּסְּפִינָה וְעַל הַמֵּת שֶׁבַּיָּם {יד} בְּשָׁעָה שֶׁהִיא מְהַלֶּכֶת. פֵּרוּשׁ אַחֵר, הַבַּיִת שֶׁבַּסְּפִינָה וְאֵינוֹ יָכוֹל לַעֲמֹד בְּרוּחַ מְצוּיָה, אֲפִלּוּ הֶאֱהִיל עַל הַמֵּת וְהַכֵּלִים שֶׁבַּסְּפִינָה אֵינוֹ מֵבִיא אֶת הַטֻּמְאָה, דְּלָא חֲשִׁיב אֹהֶל. וְאֵין הֲלָכָה כְּרַבִּי יוֹסֵי: 

~ פרק ח - משנה ו
<B>כִּשְׁנֵי חֲצָאֵי זֵיתִים.</B> חֲצִי זַיִת בְּזוֹ וַחֲצִי בְזוֹ: <B>הַבַּיִת טָמֵא.</B> דְּאֵין צָמִיד פָּתִיל מַצִּיל עַל הַטֻּמְאָה שֶׁתַּחְתָּיו שֶׁלֹּא תְטַמֵּא הַבַּיִת, וְאַף עַל פִּי שֶׁהֵן בִּשְׁתֵּי חָבִיּוֹת, הוֹאִיל וּשְׁתֵּיהֶן בַּבַּיִת מִצְטָרְפִים לְכַשִּׁעוּר לְטַמֵּא הַבַּיִת. וְהֶחָבִיּוֹת טְהוֹרוֹת, דְּאֵין טֻמְאַת חֲצִי זַיִת שֶׁבַּחֲבֶרְתָּהּ נִכְנֶסֶת לְתוֹכָהּ הוֹאִיל וּמֻקֶּפֶת צָמִיד פָּתִיל: <B>וְכֵן שְׁנֵי חֲדָרִים שֶׁהֵן פְּתוּחִים לַבָּיִת.</B> וְדַלְתוֹתֵיהֶן נְעוּלוֹת, וַחֲצִי זַיִת בְּחֶדֶר זֶה וַחֲצִי זַיִת בְּחֶדֶר זֶה. הַבַּיִת טָמֵא, דְּסוֹף טֻמְאָה לָצֵאת. וַחֲדָרִים טְהוֹרִים, דְּאֵין דֶּרֶךְ טֻמְאָה לִכָּנֵס: 

^ פרק ט

~ פרק ט - משנה א
<B>כַּוֶּרֶת.</B> שֶׁיֵּשׁ לָהּ שׁוּלַיִם, וּמַחְזֶקֶת אַרְבָּעִים סְאָה בְּלַח שֶׁהֵן כּוֹרַיִם בְּיָבֵשׁ שֶׁאֵינָהּ מְקַבֶּלֶת טֻמְאָה {א}, וּמֻטָּה עַל צִדָּהּ בְּתוֹךְ הַפֶּתַח וּמִקְצָתָהּ בַּחוּץ {ב} וּמִקְצָתָהּ בַּבַּיִת: <B>וּפִיהָ לַחוּץ.</B> וְשׁוּלֶיהָ לִפְנִים: <B>כַּזַּיִת מִן הַמֵּת נָתוּן תַּחְתֶּיהָ.</B> מִבַּחוּץ: <B>כֹּל שֶׁהוּא כְנֶגֶד הַזַּיִת.</B> אִם הַזַּיִת תַּחְתֶּיהָ וְכֵלִים עַל גַּבָּהּ כְּנֶגְדּוֹ, אוֹ הַזַּיִת עַל גַּבָּהּ וְכֵלִים תַּחְתֶּיהָ כְנֶגְדּוֹ: <B>תַּחְתֶּיהָ וְגַבָּהּ טָמֵא.</B> אֲבָל מַה שֶּׁבְּתוֹכָהּ טָהוֹר. דְּאַף עַל פִּי שֶׁהַכַּוֶּרֶת מַצֶּלֶת עַל מַה שֶּׁבְּתוֹכָהּ, אֵינָהּ מַצֶּלֶת עַל מַה שֶּׁתַּחְתֶּיהָ וְגַבָּהּ כְּנֶגֶד הַזַּיִת שֶׁל טֻמְאָה. דְּעַל מַה שֶּׁבְּתוֹכָהּ דִּין הוּא שֶׁתַּצִּיל, דַּאֲפִלּוּ מֻנַּחַת בְּאֹהֶל הַמֵּת מַצֶּלֶת בְּצָמִיד פָּתִיל {ג}, כֵּיוָן שֶׁאֵינָהּ מְקַבֶּלֶת טֻמְאָה, אֲבָל מַה שֶּׁתַּחְתֶּיהָ וְשֶׁעַל גַּבָּהּ אֵינָהּ מַצֶּלֶת כֵּיוָן דִּכְלִי הִיא, כְּדִתְנַן לְעֵיל פֶּרֶק ו' {ד} אָדָם וְכֵלִים נַעֲשִׂים אֹהָלִים לְטַמֵּא אֲבָל לֹא לְטַהֵר: <B>וְכֹל שֶׁאֵינוֹ כְנֶגֶד הַזַּיִת תּוֹכָהּ וְהַבַּיִת טָהוֹר.</B> הָכִי קָאָמַר, כֵּלִים שֶׁתַּחְתֶּיהָ וְגַבָּהּ שֶׁאֵינָן כְּנֶגֶד הַזַּיִת שֶׁל טֻמְאָה, וְתוֹכָהּ כְּלוֹמַר כֵּלִים שֶׁבְּתוֹכָהּ וַאֲפִלּוּ הֵן כְּנֶגֶד הַזַּיִת, וְכֵלִים נַמִּי שֶׁבַּבַּיִת, הַכֹּל טָהוֹר: <B>בַּבַּיִת אֵין טָמֵא אֶלָּא הַבַּיִת.</B> אִם הַכַּזַּיִת בַּבַּיִת אֵין טָמֵא אֶלָּא הַבַּיִת, אֲבָל הַכֵּלִים שֶׁבְּתוֹךְ הַכַּוֶּרֶת טְהוֹרִים {ה}, דְּפִיהָ לַחוּץ: <B>בְּתוֹכָהּ הַכֹּל טָמֵא.</B> אִם הַכַּזַּיִת בְּתוֹךְ הַכַּוֶּרֶת, הַכֹּל טָמֵא. דִּבְכַוֶּרֶת שֶׁהִיא נְקוּבָה מִן הַדְּפָנוֹת בְּפוֹתֵחַ טֶפַח עָסְקִינַן, כִּדְבָעִינַן לְמֵימַר לְקַמָּן [מִשְׁנָה ג'], אֶלָּא שֶׁהַנְּקָבִים פְּקוּקִים בְּקַשׁ וְאֵין הַסְּתִימָה מְהֻדֶּקֶת, וְדֶרֶךְ הַנְּקָבִים יוֹצְאָה הַטֻּמְאָה לַבַּיִת כֵּיוָן דְּלֹא מִהַדְּקֵי {ו}, וַאֲפִלּוּ כֵּלִים שֶׁתַּחְתֶּיהָ וְשֶׁעַל גַּבָּהּ מִבַּחוּץ טְמֵאִים, דְּכֵיוָן שֶׁהַזַּיִת בְּתוֹכָהּ רוֹאִין אוֹתָהּ כְּאִלּוּ הִיא מְלֵאָה טֻמְאָה, וְאֵין כְּלִי מַצִּיל עַל מַה שֶּׁתַּחְתָּיו וְעַל גַּבָּיו. אֲבָל כְּשֶׁהַטֻּמְאָה בַּבַּיִת, אֲמַרַן לְעֵיל דְּאֵין טָמֵא אֶלָּא הַבַּיִת, שֶׁאֵין הַטֻּמְאָה נִכְנֶסֶת בַּכַּוֶּרֶת דֶּרֶךְ נְקָבִים אַף עַל פִּי שֶׁיֵּשׁ בָּהֶן פּוֹתֵחַ טֶפַח, הוֹאִיל וְהֵן פְּקוּקִים, וְדֶרֶךְ פִּיהָ אֵינָהּ נִכְנֶסֶת שֶׁהֲרֵי פִּיהָ לַחוּץ: 

~ פרק ט - משנה ב
<B>הָיְתָה גְבוֹהָה מִן הָאָרֶץ טֶפַח.</B> דְּעַכְשָׁיו יֵשׁ תַּחְתֶּיהָ אֹהֶל טֶפַח: <B>הַכֹּל טָמֵא.</B> דִּמְבִיאָה טֻמְאָה לַבַּיִת כֵּיוָן דִּגְבוֹהָה טֶפַח, וְכֵלִים שֶׁעַל גַּבָּהּ אֲפִלּוּ שֶׁלֹּא כְּנֶגֶד הַטֻּמְאָה נַמִּי טְמֵאִין וַאֲפִלּוּ בַּחוּץ, דְּתַחְתֶּיהָ כְּמַאן דְּמָלְיָא טֻמְאָה. וְאֵין מַצֶּלֶת עַל גַּבָּהּ, דְּאֵין כְּלִי מַצִּיל. וְכֵן אִם טֻמְאָה בַּבַּיִת נַמִּי הַכֹּל טָמֵא מֵהַאי טַעֲמָא, דְּאֹהֶל הַבַּיִת מֵבִיא טֻמְאָה לְתַחְתֶּיהָ וְאֵין מַצֶּלֶת עַל גַּבָּהּ. וְאִם טֻמְאָה עַל גַּבָּהּ, כֵּיוָן דְּאֵין מַצֶּלֶת עַל מַה שֶּׁתַּחְתֶּיהָ, רוֹאִים תַּחְתֶּיהָ כְּמַאן דְּמָלְיָא טֻמְאָה {ז}, הִלְכָּךְ מַה שֶּׁבַּבַּיִת וּמַה שֶּׁתַּחְתֶּיהָ וּמַה שֶּׁעַל גַּבָּהּ הַכֹּל טָמֵא: <B>אֶלָּא תוֹכָהּ.</B> כְּלוֹמַר הַכֹּל טָמֵא חוּץ מִמַּה שֶּׁבְּתוֹכָהּ שֶׁטָּהוֹר: 

~ פרק ט - משנה ג
<B>בִּזְמַן שֶׁהִיא כְלִי.</B> שֶׁלֹּא נִפְחֲתָה וְלֹא נִתְבַּטְּלָה מִתּוֹרַת כְּלִי: <B>מְחֻלְחָלֶת.</B> שֶׁהַדְּפָנוֹת נְקוּבוֹת בְּפוֹתֵחַ טֶפַח. שֶׁרְגִילִים לַעֲשׂוֹת נְקָבִים בְּדָפְנוֹת הַכַּוֶּרֶת כְּדֵי שֶׁיִּכָּנְסוּ הַדְּבוֹרִים וְיֵצְאוּ, וּפְעָמִים שֶׁהַנְּקָבִים פְּקוּקִים בְּקַשׁ, אֶלָּא דְהַפְּקָק לֹא מִהַדַּק {ח}: <B>הָיְתָה פְחוּתָה.</B> שֶׁנִּפְחֲתָה וְנִתְבַּטְּלָה מִתּוֹרַת כְּלִי: <B>וּפְקוּקָה בְקַשׁ.</B> בִּמְקוֹם הַפְּחִיתָה. וְדָפְנוֹתֶיהָ שְׁלֵמוֹת {י} שֶׁאֵינָהּ מְחֻלְחֶלֶת: <B>אוֹ אֲפוּצָה.</B> אוֹ אֲפִלּוּ אֵין דָּפְנוֹתֶיהָ שְׁלֵמוֹת {יא} אֶלָּא שֶׁאֲפוּצָה, כְּלוֹמַר סְתוּמָה בַּמָּקוֹם שֶׁהִיא מְחֻלְחֶלֶת וְאֵין בָּהּ חִלְחוּל טֶפַח: <B>כְּנֶגְדּוֹ עַד הַתְּהוֹם טָמֵא.</B> וְכָל הַשְּׁאָר טָהוֹר. דְּכֵיוָן דְּלָאו כְּלִי הוּא חֲשׁוּב כְּאֹהֶל לְהַצִּיל תּוֹכָהּ וְעַל גַּבָּהּ {יב}: <B>עַל גַּבָּהּ.</B> אִם כַּזַּיִת מִן הַמֵּת נָתוּן עַל גַּבָּהּ: <B>כְּנֶגְדּוֹ עַד הָרָקִיעַ טָמֵא.</B> וְכָל הַשְּׁאָר טָהוֹר, דְּמַצֶּלֶת תּוֹכָהּ וְתַחְתֶּיהָ. כֵּיוָן דְּלָאו כְּלִי הִיא {יג}: <B>בַּבַּיִת.</B> אִם כַּזַּיִת מִן הַמֵּת בַּבַּיִת: <B>אֵין טָמֵא אֶלָּא הַבַּיִת.</B> וְכָל הַשְּׁאָר טָהוֹר, דְּפִיהָ לַחוּץ: <B>בְּתוֹכָהּ.</B> אִם כַּזַּיִת מִן הַמֵּת בַּבַּיִת: <B>אֵין טָמֵא אֶלָּא תוֹכָהּ.</B> וְכָל הַשְּׁאָר טָהוֹר. דְּאֵין טֻמְאָה נִכְנֶסֶת לַבַּיִת כֵּיוָן דְּאֵינָהּ מְחֻלְחֶלֶת וּפִיהָ לַחוּץ. וּמַצֶּלֶת נַמִּי עַל מַה שֶּׁתַּחְתֶּיהָ וְעַל גַּבָּהּ, כֵּיוָן דְּלָאו כְּלִי הִיא: 

~ פרק ט - משנה ד
<B>תַּחְתֶּיהָ וְהַבַּיִת טָמֵא.</B> דִּמְבִיאִין טֻמְאָה מִזֶּה לָזֶה: <B>תּוֹכָהּ טָהוֹר.</B> מַה שֶּׁבִּפְנִים, כֵּיוָן דְּפִיהָ לַחוּץ. וְגַבָּהּ נַמִּי טָהוֹר, דְּמַצֶּלֶת עַל מַה שֶּׁבַּחוּץ כֵּיוָן דְּלָאו כְּלִי הִיא: <B>בְּתוֹכָהּ.</B> אִם הַטֻּמְאָה בְתוֹכָהּ: <B>אֵין טָמֵא אֶלָּא תוֹכָהּ.</B> וְכָל הַשְּׁאָר טָהוֹר: 

~ פרק ט - משנה ה
<B>הָיָה פִיהָ לִפְנִים.</B> שֶׁהָיְתָה מֻטָּה עַל צִדָּהּ וְשׁוּלֶיהָ לַחוּץ וּפִיהָ בִּפְנִים. וְהַשְׁתָּא מַיְרֵי בִּזְמַן שֶׁהִיא כְּלִי מְחֻלְחֶלֶת {טז} וְאֵינָהּ גְּבוֹהָה מִן הָאָרֶץ טֶפַח. וְאֵין חִלּוּק בֵּין פִּיהָ לַחוּץ לְפִיהָ לִפְנִים, אֶלָּא דְפִיהָ לַחוּץ קָתָנֵי לְעֵיל בַּבַּיִת אֵין טָמֵא אֶלָּא הַבַּיִת, וְהָכָא דְּפִיהָ לִפְנִים קָתָנֵי הַכֹּל טָמֵא, מִשּׁוּם דְּנִכְנֶסֶת טֻמְאָה דֶּרֶךְ פִּיהָ: 

~ פרק ט - משנה ו
<B>הָיְתָה גְבוֹהָה.</B> לְעֵיל דְּפִיהָ לַחוּץ קָתָנֵי טֻמְאָה תַחְתֶּיהָ אוֹ בַבַּיִת [אוֹ עַל גַּבָּהּ, הַכֹּל טָמֵא אֶלָּא תוֹכָהּ], וְהָכָא דְפִיהָ לִפְנִים, הַכֹּל טָמֵא: 

~ פרק ט - משנה ז
<B>בִּזְמַן שֶׁהִיא כְלִי מְחֻלְחָלֶת.</B> בְּחִנָּם נָקַט מְחֻלְחֶלֶת {יז}, דְּלֹא מַהֲנֵי מְחֻלְחֶלֶת אֶלָּא בְּפִיהָ לַחוּץ לְעִנְיַן הוֹצָאַת טֻמְאָה מִתּוֹכָהּ לַבַּיִת, וְהָכָא דְּפִיהָ לִפְנִים הֲרֵי יוֹצְאָה דֶּרֶךְ פִּיהָ. אֶלָּא אַיְדֵי דְתָנָא רֵישָׁא מְחֻלְחֶלֶת בַּהֲדֵי כְלִי נַקְטֵיהּ נַמִּי הָכָא: <B>כְּנֶגְדּוֹ עַד הַתְּהוֹם טָמֵא.</B> וְהַשְּׁאָר טָהוֹר. וּבְשֶׁאֵינָהּ גְּבוֹהָה מִן הָאָרֶץ טֶפַח אַיְרֵי: <B>בְּתוֹכָהּ אוֹ בַבַּיִת תּוֹכָהּ וְהַבַּיִת טְמֵאִים.</B> מִשּׁוּם דְּפִיהָ לִפְנִים. אֲבָל לְעֵיל דְּפִיהָ לַחוּץ קָתָנֵי טֻמְאָה בַּבַּיִת {יח} אֵין טָמֵא אֶלָּא הַבַּיִת וְהַשְּׁאָר טָהוֹר: 

~ פרק ט - משנה ח
<B>אֶלָּא גַבָּהּ.</B> וְתוֹכָהּ טָמֵא כְּשֶׁהַטֻּמִאָה בַּבַּיִת {כ}, מִשּׁוּם דְּפִיהָ לִפְנִים. אֲבָל לְעֵיל דְּפִיהָ לַחוּץ, תּוֹכָהּ וְגַבָּהּ טָהוֹר: 

~ פרק ט - משנה ט
<B>הָיְתָה מְמַלְּאָה אֶת כָּל הַבַּיִת.</B> שֶׁכֻּלָּהּ בְּתוֹךְ הַבַּיִת לִפְנִים וְיוֹשֶׁבֶת עַל שׁוּלֶיהָ וּפִיהָ מַגִּיעַ לִשְׁמֵי קוֹרָה, שֶׁאֵין בֵּינָהּ לַתִּקְרָה פּוֹתֵחַ טֶפַח: <B>טֻמְאָה בְתוֹכָהּ הַבַּיִת טָמֵא טֻמְאָה בַּבַּיִת מַה שֶּׁבְּתוֹכָהּ טָהוֹר.</B> מִידִי דַּהֲוָה אַבִּיב שֶׁהוּא קָמוּר תַּחַת הַבַּיִת שֶׁיֵּשׁ בּוֹ פּוֹתֵחַ טֶפַח וְאֵין בִּיצִיאָתוֹ פּוֹתֵחַ טֶפַח דִּתְנַן לְעֵיל בְּפֶרֶק ג': <B>בֵּין עוֹמֶדֶת.</B> כְּלוֹמַר, דִּין זֶה נוֹהֵג בֵּין עוֹמֶדֶת וּמַגַּעַת לַקּוֹרוֹת בֵּין מֻטָּה עַל צִדָּהּ וְאֵין בֵּין פִּיהָ לְדֹפֶן הַבַּיִת פּוֹתֵחַ טֶפַח: <B>בֵּין אַחַת בֵּין שְׁתָּיִם.</B> זוֹ עַל זוֹ וְאֵין בֵּין פִּי הַשְּׁנִיָּה לַקּוֹרוֹת פּוֹתֵחַ טֶפַח, וְכֵן אֵין בֵּין שׁוּלֵי הַשְּׁנִיָּה לְפִיהָ שֶׁל רִאשׁוֹנָה פּוֹתֵחַ טֶפַח: 

~ פרק ט - משנה י
<B>הַבַּיִת טָהוֹר.</B> שֶׁהַמַּשְׁקוֹף יוֹרֵד וְסוֹתֵם אֶת פִּי הַכַּוֶּרֶת. וּבְכַוֶּרֶת שֶׁאֵינָהּ מְחֻלְחֶלֶת אַיְרֵי. דְּאִי בִמְחֻלְחֶלֶת, דֶּרֶךְ הַחִלְחוּל הָיְתָה טֻמְאָה יוֹצְאָה לַבַּיִת כְּכָל הָנֵי דִּלְעֵיל: <B>טֻמְאָה בַבַּיִת מַה שֶּׁבְּתוֹכָהּ טָהוֹר.</B> גָּרְסִינַן. שֶׁהַטֻּמְאָה יוֹצְאָה לַחוּץ וְאֵינָהּ נִכְנֶסֶת לַכַּוֶּרֶת. וּבְרֹב סְפָרִים גּוֹרְסִין, מַה שֶּׁבְּתוֹכָהּ טָמֵא {כב}, לְפִי שֶׁהַטֻּמְאָה יוֹצְאָה מִן הַבַּיִת דֶּרֶךְ פִּתְחָהּ וּמְטַמֵּא מַה שֶּׁבַּכַּוֶּרֶת, וְהִיא עוֹמֶדֶת בְּתוֹךְ הַפֶּתַח: 

~ פרק ט - משנה יא
<B>בָּאֲוִיר.</B> בְּחָצֵר אוֹ בְגִנָּה שֶׁאֵין שָׁם אֹהֶל, וְדִינָהּ כְּדִין כַּוֶּרֶת שֶׁהִיא לְתוֹךְ הַפֶּתַח וּפִיהָ לַחוּץ כְּדִתְנַן בְּרֵישׁ פִּרְקִין. וְכֵן נַמִּי גְּבוֹהָה טֶפַח דְּהָכָא כִגְבוֹהָה טֶפַח דְּרֵישׁ פִּרְקִין, אֶלָּא דְּכָאן אֵין שַׁיָּךְ לְהַזְכִּיר בַּיִת {כג}, דִּבְעוֹמֶדֶת תַּחַת הָאֲוִיר עָסְקִינַן: 

~ פרק ט - משנה יב
<B>בִּזְמַן שֶׁהִיא כֶלִי.</B> הֵיכָא דְעוֹמֶדֶת בָּאֲוִיר אֵין שַׁיָּךְ לְהַזְכִּיר מְחֻלְחֶלֶת {כו}, וּמִשּׁוּם הָכִי לֹא תָנָא הָכָא אוֹ אֲפוּצָה כִּדְתָנֵי לְעֵיל, דְּאֵין שַׁיָּךְ אֲפוּצָה אֶלָּא בִּמְחֻלְחֶלֶת: <B>אוֹ מַחֲזֶקֶת אַרְבָּעִים סְאָה כְּדִבְרֵי חֲכָמִים.</B> דִּפְלִיגֵי אַתַּנָּא קַמָּא וְסָבְרֵי דְּמַחְזֶקֶת אַרְבָּעִים סְאָה, כְּנִפְחֲתָה וְנִתְבַּטְּלָה מִתּוֹרַת כְּלִי דָמְיָא, וּמַצֶּלֶת {כח} אַתַּחְתֶּיהָ וְאַתּוֹכָהּ וְעַל גַּבָּהּ: <B>כַּזַּיִת מִן הַמֵּת נָתוּן תַּחְתֶּיהָ.</B> דִּינָהּ כְּנִפְחֲתָה וְאֵינָהּ גְּבוֹהָה וּפִיהָ לַחוּץ דִּתְנַן לְעֵיל: <B>הָיְתָה גְבוֹהָה מִן הָאָרֶץ טֶפַח.</B> הַךְ נַמִּי דִּינָהּ כְּדִין כַּוֶּרֶת שֶׁפִּיהָ לַחוּץ וּפְחוּתָה וּפְקוּקָה וּגְבוֹהָה טֶפַח דִּתְנַן לְעֵיל: 

~ פרק ט - משנה יג
<B>הָיְתָה יוֹשֶׁבֶת עַל שׁוּלֶיהָ וֽכוּ' טֻמְאָה תַחְתֶּיהָ אוֹ בְתוֹכָהּ אוֹ עַל גַּבָּהּ.</B> כָּל עַל גַּבָּהּ שֶׁשָּׁנִינוּ גַּבֵּי כַּוֶּרֶת {ל} כְּשֶׁהִיא יוֹשֶׁבֶת עַל שׁוּלֶיהָ וּפִיהָ לְמַעְלָה, הַיְנוּ שֶׁהַטֻּמְאָה מַאֲהִיל חוּצָה [לָהּ] לְמַעְלָה מִפִּיהָ: <B>בּוֹקַעַת וְעוֹלָה.</B> אַף עַל גַּב דִּלְעֵיל בְּמֻטָּה עַל צִדָּהּ וְטֻמְאָה תַחְתֶּיהָ אוֹ עַל גַּבָּהּ מַצֶּלֶת עַל מַה שֶּׁבְּתוֹכָהּ, הָכָא דְפִיהָ לְמַעְלָה מֵאַחַר דְּאֵין מַצֶּלֶת עַל מַה שֶּׁחוּצָה לָהּ אֵין מַצֶּלֶת עַל מַה שֶּׁבְּתוֹכָהּ, כֵּיוָן דְּאֵין הֶפְסֵק בֵּין אֲוִיר שֶׁבְּתוֹכָהּ לָאֲוִיר שֶׁל מַעְלָה בְּחוּצָה לָהּ. וְדַוְקָא כְנֶגֶד הַזַּיִת טָמֵא וְלֹא מִן הַצְּדָדִים, כֵּיוָן דִּפְחוּתָה וְאֵין גְּבוֹהָה טֶפַח, שֶׁאֵין שָׁם אֹהֶל לְהָבִיא אֶת הַטֻּמְאָה לַצְּדָדִין. אֲבָל הָיְתָה גְבוֹהָה טֶפַח אוֹ מְכֻסָּה. אַף עַל פִּי שֶׁאֵינָהּ גְּבוֹהָה טֶפַח. אוֹ כְפָאָהּ עַל פִּיהָ. שֶׁיֵּשׁ אֹהֶל לְהָבִיא טֻמְאָה: <B>הַכֹּל טָמֵא.</B> וְאֵין הַכִּסּוּי חָשׁוּב לְהַפְסִיק בֵּין אֲוִיר תּוֹכָהּ לָאֲוִיר שֶׁלְּמַעְלָה, דְּלֹא דָמֵי כְלָל לְמֻטָּה עַל צִדָּהּ. וְדַוְקָא דִמְכֻסָּה בִכְפִישָׁה {לב} אוֹ בִשְׁאָר כְּלִי אַף עַל פִּי שֶׁאֵינוֹ מְקַבֵּל טֻמְאָה, אֲבָל מְכֻסָּה בְנֶסֶר, אַף עַל פִּי שֶׁטֻּמְאָה עַל גַּבָּהּ אֵין הַטֻּמְאָה בּוֹקַעַת אֶת הַנֶּסֶר, כְּדִתְנַן לְעֵיל פֶּרֶק ה' [מִשְׁנָה ו'] גַּבֵּי כַוֶּרֶת שֶׁהִיא בְּתוֹךְ הַבַּיִת: 

~ פרק ט - משנה יד
<B>הָיְתָה פְחוּתָה.</B> שֶׁנִּפְחֲתָה וּבָטְלָה מִתּוֹרַת כְּלִי: <B>כְּדִבְרֵי חֲכָמִים.</B> דִּפְלִיגֵי אַתַּנָּא קַמָּא וּמַשְׁווּ מַחְזֶקֶת אַרְבָּעִים סְאָה לִפְחוּתָה וּפְקוּקָה בְקַשׁ: <B>אֵין טֻמְאָה עוֹלָה לָהּ.</B> בִּזְמַן שֶׁהַטֻּמְאָה תַחְתֶּיהָ אֵינָהּ עוֹלָה לְתוֹכָהּ: <B>אַף לֹא יוֹרֶדֶת מִמֶּנָּה.</B> בִּזְמַן שֶׁהַטֻּמְאָה לְתוֹכָהּ אֵינָהּ יוֹרֶדֶת תַּחְתֶּיהָ: <B>תַּחְתֶּיהָ טָמֵא.</B> וְתוֹכָהּ וְגַבָּהּ טָהוֹר {לו}: <B>כְּנֶגְדּוֹ עַד הָרָקִיעַ טָמֵא.</B> אֲבָל תַּחְתֶּיהָ טָהוֹר: 

~ פרק ט - משנה טו
<B>אָרוֹן שֶׁהִיא רְחָבָה.</B> הַאי אָרוֹן הוּא שֵׁן סֶלַע שֶׁבּוֹלֵט מִן הָהָר, וְנֶחְצַב בּוֹ קֶבֶר רָחָב מִלְּמַטָּה וְצַר מִלְּמַעְלָה וּפִיו לְמַעְלָה: <B>הַנּוֹגֵעַ בָּהּ מִלְּמַטָּן טָהוֹר.</B> דְּמַה שֶּׁכְּנֶגֶד פִּיו נֶחְשָׁב כְּאָרוֹן, אֲבָל שֶׁבַּצְּדָדִים לֹא {לז}: <B>רָחָב מִלְּמַעְלָה וְצַר מִלְּמַטָּה.</B> אוֹ שֶׁהָיָה שָׁוֶה, הַנּוֹגֵעַ בּוֹ מִכָּל מָקוֹם טָמֵא {לח}, דִּבְרֵי רַבִּי אֱלִיעֶזֶר. שֶׁהַכִּסּוּי מְבַקֵּעַ הַטֻּמְאָה בְכֻלּוֹ, שֶׁהַטֻּמְאָה עוֹלָה עַד הַכִּסּוּי וְחוֹזֶרֶת וְיוֹרֶדֶת עַל פְּנֵי כֻלָּהּ: <B>רַבִּי יְהוֹשֻׁעַ מְטַהֵר מִטֶּפַח וּלְמַטָּה.</B> דְּאֵין נֶחְשָׁב כְּאָרוֹן אֶלָּא טֶפַח הַסָּמוּךְ לַחֲלַל הָאָרוֹן, הִלְכָּךְ אֵינָהּ בּוֹקַעַת מִטֶּפַח וּלְמַטָּה: <B>הָעֲשׂוּיָה כְמִין קַמְטְרָא.</B> הוּא כְלִי שֶׁכִּסּוּיוֹ מְכַסֶּה עֳבִי הַדְּפָנוֹת {מ}. תַּרְגּוּם לַאֲשֶׁר עַל הַמֶּלְתָּחָה (מְלָכִים ב י), לְדִמְמַנָּא עַל קֻמְטְרַיָּא: <B>הַנּוֹגֵעַ בָּהּ מִכָּל מָקוֹם טָמֵא.</B> דְּכָל שֶׁכְּנֶגֶד הַכִּסּוּי טָמֵא, וְכִסּוּיוֹ מְכַסֶּה אֶת כֻּלּוֹ: <B>כְּמִין גְּלוֹסְקוֹס הַנּוֹגֵעַ בָּהּ מִכָּל מָקוֹם טָהוֹר.</B> אֵין כִּסּוּי שֶׁלּוֹ אֶלָּא כְנֶגֶד חֲלָלוֹ {מא}, כְּיָתֵד הַתָּחוּב בְּנֶקֶב בְּדֹחַק: <B>חוּץ מִמְּקוֹם פְּתִיחָתָהּ.</B> בַּכִּסּוּי שֶׁכְּנֶגֶד חֲלָלָהּ: 

~ פרק ט - משנה טז
<B>חָבִית שֶׁהִיא יוֹשֶׁבֶת.</B> חָבִיּוֹת שֶׁלָּהֶן צָרוֹת לְמַעְלָה לְצַד פִּיהֶן, וּלְמַטָּה לְצַד הַשּׁוּלַיִם, וּרְחָבוֹת בְּאֶמְצָעָן, וּכְמִין בֶּטֶן רָחָב בּוֹלֵט מֵהֶן בְּאֶמְצָעָן מִבַּחוּץ: <B>בָּאֲוִיר.</B> הַיְנוּ בַּאֲוִיר הָעוֹלָם. לַאֲפוֹקֵי תַחַת הָאֹהֶל: <B>קוּרְקוּרָתָהּ.</B> כְּמוֹ קַרְקָעִיתָהּ, וְהֵן הַשּׁוּלַיִם: <B>בּוֹקַעַת וְעוֹלָה בּוֹקַעַת וְיוֹרֶדֶת.</B> וְכָל כֵּלִים שֶׁכְּנֶגֶד הַזַּיִת טְמֵאִים, בֵּין תַּחְתֶּיהָ בֵּין עַל גַּבָּהּ בֵּין בְּתוֹכָהּ, מִידִי דַהֲוֵי אַכַּוֶּרֶת דִּלְעֵיל [מִשְׁנָה י"ג] הַיּוֹשֶׁבֶת עַל שׁוּלֶיהָ. אֲבָל שֶׁבַּצְּדָדִים שֶׁלֹּא כְנֶגֶד הַזַּיִת טְהוֹרִים: <B>וְהֶחָבִית טְמֵאָה.</B> לֹא שֶׁתְּהֵא הֶחָבִית עַצְמָהּ טְמֵאָה, דְּהָא הָכָא בְחָבִית שֶׁאֵינָהּ מְקַבֶּלֶת טֻמְאָה עָסְקִינַן כִּדְמוֹכַח בְּסֵיפָא, אֶלָּא הֶחָבִית טְמֵאָה כְּלוֹמַר אַף כֵּלִים שֶׁבְּתוֹךְ הֶחָבִית כְּנֶגֶד הַטֻּמְאָה טְמֵאִים, מִשּׁוּם דִּסְתָם חָבִית פִּיהָ רָחָב כְּשִׁעוּר קוּרְקוּרָתָהּ, וְכֵיוָן שֶׁאֵין הֶפְסֵק בֵּין אֲוִיר תּוֹכָהּ לָאֲוִיר שֶׁעַל גַּבָּהּ לְמַעְלָה חוּצָה לָהּ, מִתּוֹךְ שֶׁאֵינָהּ מַצֶּלֶת חוּצָה לָהּ אֵין מַצֶּלֶת בְּתוֹכָהּ: <B>תַּחַת דָּפְנָהּ מִבַּחוּץ טֻמְאָה בוֹקַעַת וְעוֹלָה בּוֹקַעַת וְיוֹרֶדֶת.</B> וְטָמֵא חוּץ לֶחָבִית כָּל שֶׁכְּנֶגֶד הַזַּיִת: <B>וְהֶחָבִית טְהוֹרָה.</B> הַיְנוּ מַה שֶּׁבְּתוֹךְ הֶחָבִית אֲפִלּוּ כְּנֶגֶד הַזַּיִת. דְּדָפְנֵי הֶחָבִית בּוֹלְטוֹת בָּאֶמְצַע, וּכְשֶׁיֵּשׁ כַּזַּיִת תַּחַת הַדֹּפֶן דָּמֵי דָפְנָהּ לְכַוֶּרֶת שֶׁהִיא מֻטָּה עַל צִדָּהּ דְּתוֹכָהּ טָהוֹר, לְפִי שֶׁיֵּשׁ הֶפְסֵק בֵּין אֲוִיר תּוֹכָהּ שֶׁכְּנֶגֶד הַזַּיִת לָאֲוִיר שֶׁחוּצָה לָהּ כְּנֶגֶד הַזַּיִת: <B>בְּתוֹכָהּ וְתַחַת דָּפְנָהּ.</B> כְּלוֹמַר בִּפְנִים בַּחֲלַל דָּפְנָהּ. וְקָרֵי לַהּ תַּחַת דָּפְנָהּ, לְפִי שֶׁהַדֹּפֶן הוֹלֵךְ וְצַר לְצַד פִּיהָ. וְלַאֲפוֹקֵי עַל שׁוּלֶיהָ הַמְכֻוָּן כְּנֶגֶד פִּיהָ: <B>אִם יֵשׁ בַּדְּפָנוֹת פּוֹתֵחַ טֶפַח.</B> שֶׁבֶּטֶן הֶחָבִית בּוֹלֵט כָּל כָּךְ לַחוּץ שֶׁיֵּשׁ שָׁם בְּמָקוֹם אֶחָד עַד כְּנֶגֶד פִּיהָ שֶׁל חָבִית טֶפַח עַל טֶפַח בְּרוּם טֶפַח: <B>הַכֹּל טָמֵא.</B> שֶׁהָאֹהֶל מֵבִיא אֶת הַטֻּמְאָה בְּכָל הֶחָבִית חוּץ מִכְּנֶגֶד פִּיהָ שֶׁאֵין שָׁם אֹהֶל, הִלְכָּךְ כְּנֶגֶד פִּיהָ טָהוֹר: <B>וְאִם לָאו.</B> דְּאֵין שָׁם טֶפַח: <B>טֻמְאָה בוֹקַעַת וְעוֹלָה.</B> וְאֵין טָמֵא אֶלָּא כְּנֶגֶד הַזַּיִת: <B>בַּמֶּה דְבָרִים אֲמוּרִים בִּטְהוֹרָה.</B> בְּחָבִית שֶׁאֵינָהּ מְקַבֶּלֶת טֻמְאָה {מב}: <B>אֲבָל אִם הָיְתָה טְמֵאָה.</B> כְּגוֹן סְתָם חָבִית שֶׁנִּצְרְפָה בְּכִבְשָׁן שֶׁהִיא מְקַבֶּלֶת טֻמְאָה: <B>אוֹ גְבוֹהָה מִן הָאָרֶץ טֶפַח אוֹ מְכֻסָּה אוֹ כְפוּיָה.</B> וַאֲפִלּוּ הִיא טְהוֹרָה: <B>וְטֻמְאָה תַחְתֶּיהָ אוֹ בְתוֹכָהּ אוֹ עַל גַּבָּהּ, הַכֹּל טָמֵא.</B> דְּאִי בַּת קַבּוֹלֵי טֻמְאָה הִיא וְיוֹשֶׁבֶת עַל שׁוּלֶיהָ וְטֻמְאָה תַחְתֶּיהָ אוֹ בְתוֹכָהּ אוֹ עַל גַּבָּהּ, אַף עַל פִּי שֶׁאֵין כְּלִי חֶרֶס מִטַּמֵּא מִגַּבּוֹ נִטְמֵאת כָּאן הֶחָבִית עַצְמָהּ, מִידִי דַהֲוֵי אַכֵּלִים שֶׁבְּתוֹכָהּ, מֵאַחַר שֶׁאֵינָהּ מֻקֶּפֶת צָמִיד פָּתִיל, דְּאֵין כְּלִי מַצִּיל אֲפִלּוּ עַל מַה שֶּׁבְּתוֹכוֹ אֶלָּא עִם דָּפְנוֹת אֹהָלִים בְּמָקוֹם שֶׁאֵין הֶפְסֵק מֵאֲוִיר תּוֹכוֹ לָאֲוִיר שֶׁחוּצָה לוֹ. וְהַאי תַּחְתֶּיהָ הַיְנוּ תַּחַת שׁוּלֶיהָ, דְּלֹא תָנֵי תַחַת דָּפְנָהּ מִבַּחוּץ. וְנִטְמֵאת הֶחָבִית עַצְמָהּ, וְכֵיוָן דְּחָבִית עַצְמָהּ טְמֵאָה הִיא נִטְמְאוּ כָּל כֵּלִים שֶׁבְּתוֹכָהּ אֲפִלּוּ שֶׁלֹּא כְנֶגֶד הַטֻּמְאָה, דְּאַף עַל גַּב דְּקַיְמָא לָן דְּאֵין אָדָם וְכֵלִים מִטַּמְּאִין מֵאֲוִיר כְּלִי חֶרֶס, הָכָא כָּל זְמַן שֶׁהַזַּיִת תַּחְתֶּיהָ מִטַּמְּאִין מִטַּעַם חִבּוּרִים {מד}, מֵאַחַר דְּחָבִית עַצְמָהּ טְמֵאָה. וְכֵן גְּבוֹהָה מִן הָאָרֶץ טֶפַח אֲפִלּוּ טְהוֹרָה חֲזִינַן תַּחְתֶּיהָ כְּאִלּוּ הוּא מָלֵא טֻמְאָה, וַאֲפִלּוּ טֻמְאָה עַל גַּבָּהּ {מה}. וְהַשְׁתָּא כָּל הָנֵי אֵין דִּינָם שָׁוֶה, דְּאִם הֶחָבִית מְקַבֶּלֶת טֻמְאָה, מַה שֶּׁבְּתוֹכָהּ אֲפִלּוּ שֶׁלֹּא כְנֶגֶד הַטֻּמְאָה טָמֵא. וְהַמַּאֲהִיל עַל גַּבָּהּ, כְּנֶגֶד הַטֻּמְאָה טָמֵא, שֶׁלֹּא כְנֶגֶד הַטֻּמְאָה טָהוֹר. אֲבָל גְּבוֹהָה מִן הָאָרֶץ טֶפַח אוֹ מְכֻסָּה אוֹ כְפוּיָה עַל פִּיהָ, הַמַּאֲהִיל עַל גַּבָּהּ אֲפִלּוּ שֶׁלֹּא כְנֶגֶד הַטֻּמְאָה טָמֵא. וְאֵין לִתְמֹהַּ, כְּפוּיָה עַל פִּיהָ וְטֻמְאָה עַל גַּבָּהּ תַּצִּיל מַה שֶּׁבְּתוֹכָהּ כְּכֵלִים טְהוֹרִים הַמֻּקָּפִים צָמִיד פָּתִיל, דְּשָׁאנֵי הָכָא דְלֵיכָּא מֵרוּחַ: 

^ פרק י

~ פרק י - משנה א
<B>אֲרֻבָּה שֶׁהִיא בְתוֹךְ הַבַּיִת.</B> וּמְגֻלָּה לָאֲוִיר, שֶׁאֵין עָלֶיהָ גַּג מִלְּמַעְלָה: <B>כְּנֶגֶד אֲרֻבָּה טָהוֹר.</B> כֵּלִים הַמֻּנָּחִים לְמַטָּה בָּאָרֶץ כְּנֶגֶד הָאֲרֻבָּה וְרוֹאִים פְּנֵי הָרָקִיעַ, טְהוֹרִים: <B>מִלְמַעְלָן.</B> עַל פִּי הָאֲרֻבָּה: <B>עֵרֵב אֶת הַטֻּמְאָה.</B> וְהַכֹּל טָמֵא. הַבַּיִת טָמֵא וְהַנּוֹתֵן רַגְלוֹ גַּם כֵּן טָמֵא: <B>וּכְנֶגֶד הַטֻּמְאָה טָמֵא.</B> שֶׁהַזַּיִת נִמְשַׁךְ לְכָאן וּלְכָאן: 

~ פרק י - משנה ב
<B>אֵין בָּאֲרֻבָּה פּוֹתֵחַ טֶפַח.</B> הָא קָא מַשְׁמַע לָן דַּאֲפִלּוּ בְּפָחוֹת מִטֶּפַח לֹא אָמְרִינַן בְּטֻמְאָה לָבוּד {ג}: <B>נָתַן אֶת רַגְלוֹ.</B> טָהוֹר הַנּוֹתֵן, דִּכְסָתוּם דָּמִי לְגַבֵּיהּ. שֶׁאֵין טֻמְאָה נִכְנֶסֶת לְאֹהֶל וְלֹא יוֹצְאָה מִמֶּנּוּ בְּפָחוֹת מִפּוֹתֵחַ טֶפַח: <B>אִם טֻמְאָה קָדְמָה אֶת רַגְלוֹ טָמֵא.</B> שֶׁהֲרֵי בְעֵת שֶׁנָּתַן רַגְלוֹ הֶאֱהִיל עַל הַטֻּמְאָה: <B>וְאִם רַגְלוֹ קָדְמָה אֶת הַטֻּמְאָה טָהוֹר.</B> שֶׁקֹּדֶם שֶׁבָּאָה הַטֻּמְאָה כְּבָר נַעֲשָׂה אֹהֶל סָתוּם, וּבְשָׁעָה שֶׁנִּכְנָס בּוֹ הַטֻּמְאָה אֵין שָׁם בָּאֲרֻבָּה פּוֹתֵחַ טֶפַח כְּדֵי שֶׁתֵּצֵא מִמֶּנָּה הַטֻּמְאָה: <B>שְׁתֵּי רַגְלַיִם זוֹ עַל גַּב זוֹ.</B> שֶׁל שְׁנֵי אֲנָשִׁים, וְנָתַן הָרִאשׁוֹן רַגְלוֹ עַל פִּי אֲרֻבָּה וְרֶגֶל שֶׁל שֵׁנִי מֻנָּח עַל רַגְלוֹ שֶׁל רִאשׁוֹן, וְאַחַר כָּךְ נִכְנְסָה טֻמְאָה בַבַּיִת תַּחַת הָאֲרֻבָּה, וְאַחַר כָּךְ הֵסִיר הָרִאשׁוֹן אֶת רַגְלוֹ וְנִמְצֵאת רֶגֶל הַשֵּׁנִי מֻנַּחַת עַל פִּי הָאֲרֻבָּה, אַף עַל פִּי שֶׁשֵּׁנִי זֶה הֶאֱהִיל עַל הַטֻּמְאָה כְּשֶׁהֵסִיר הָרִאשׁוֹן אֶת רַגְלוֹ, הַשֵּׁנִי טָהוֹר, מִפְּנֵי שֶׁקָּדְמָה רַגְלוֹ שֶׁל רִאשׁוֹן אֶת הַטֻּמְאָה. וְאֵין הֲלָכָה כְּרַבִּי שִׁמְעוֹן וְלֹא כְרַבִּי מֵאִיר: 

~ פרק י - משנה ג
<B>כְּנֶגֶד אֲרֻבָּה.</B> בַּאֲרֻבָּה שֶׁאֵין בָּהּ פּוֹתֵחַ טֶפַח: <B>וּכְנֶגֶד הַטֻּמְאָה טָמֵא.</B> הַיְנוּ הַמַּאֲהִיל עַל הַטֻּמְאָה: <B>כְּדֵי שֶׁתֵּחָלֵק.</B> שֶׁיִּהְיֶה בְּמִקְצָת הַטֻּמְאָה שִׁעוּר כְּדֵי לְטַמֵּא בְּאֹהֶל, דְּהַיְנוּ כְשֶׁיִּהְיֶה בְכֻלָּהּ שְׁנֵי זֵיתִים אוֹ יוֹתֵר. וַהֲלָכָה כְּרַבִּי יוֹסֵי {ד}: 

~ פרק י - משנה ד
<B>אֲרֻבּוֹת זוֹ עַל גַּב זוֹ.</B> כְּגוֹן שֶׁיֵּשׁ אֲרֻבָּה בֵּין בַּיִת לָעֲלִיָּה וְיֵשׁ עוֹד אֲרֻבָּה אַחֶרֶת בְּגַג הָעֲלִיָּה מְכֻוֶּנֶת כְּנֶגְדָּהּ, וּבְכָל אַחַת וְאַחַת פּוֹתֵחַ טֶפַח: <B>בֵּין מִלְמַעְלָן.</B> בָּאֲרֻבָּה הָעֶלְיוֹנָה: <B>בֵּין מִלְּמַטָּן.</B> בָּאֲרֻבָּה הַתַּחְתּוֹנָה: <B>הַכֹּל טָמֵא.</B> אֲפִלּוּ מַה שֶּׁבָּעֲלִיָּה, אַף עַל פִּי שֶׁנָּתַן בַּתַּחְתּוֹנָה וְלֹא בָּעֶלְיוֹנָה. דְּכֵיוָן דְּדָבָר הַמְקַבֵּל טֻמְאָה הוּא וְאֵין חוֹצֵץ בִּפְנֵי הַטֻּמְאָה שֶׁבַּבַּיִת, רוֹאִין אוֹתוֹ כְאִלּוּ הוּא נָתוּן בְּפִי הָאֲרֻבָּה הָעֶלְיוֹנָה וְעֵרֵב אֶת הַטֻּמְאָה {ה}: <B>מִמֶּנּוּ וּלְמַטָּן טָמֵא.</B> דְּנַעֲשָׂה אֹהֶל סָתוּם וְכָל מַה שֶּׁבְּתוֹכוֹ טָמֵא: <B>מִמֶּנּוּ וּלְמַעְלָן טָהוֹר.</B> דְּחוֹצֵץ בִּפְנֵי הַטֻּמְאָה: 

~ פרק י - משנה ה
<B>אֵין טָמֵא אֶלָּא הַתַּחְתּוֹן.</B> דְּכֵיוָן דְּטֻמְאָה בַּבַּיִת שֶׁלֹּא כְנֶגֶד אֲרֻבָּה, אֵין טֻמְאָה יוֹצְאָה בְּפָחוֹת מִטֶּפַח, וּטְהוֹרָה הָעֲלִיָּה אַף עַל פִּי שֶׁאֲרֻבָּה שֶׁל עֲלִיָּה סְתוּמָה: <B>הַכֹּל טָמֵא.</B> דְּכֵיוָן דְּטֻמְאָה כְנֶגֶד אֲרֻבּוֹת וְדָבָר טָמֵא אֵינוֹ חוֹצֵץ, רוֹאִין אוֹתוֹ כְאִלּוּ הוּא נָתוּן בְּפִי הָאֲרֻבָּה הָעֶלְיוֹנָה וְעֵרֵב אֶת הַטֻּמְאָה: 

~ פרק י - משנה ו
<B>אֲרֻבָּה.</B> שֶׁהִיא רוֹאָה אֶת הָאֲוִיר: <B>וּקְדֵרָה נְתוּנָה תַחְתֶּיהָ.</B> בָּאָרֶץ כְּנֶגֶד הָאֲרֻבָּה. וְאֵינָהּ רְחָבָה כָּל כָּךְ שֶׁאִם תַּעֲלֶה כְנֶגֶד הָאֲרֻבָּה שֶׁיִּהְיוּ שִׂפְתוֹתֶיהָ נוֹגְעוֹת בָּאֲרֻבָּה, אֶלָּא יוֹצֵאת וְנִכְנֶסֶת בְּרֶוַח: <B>טֻמְאָה בוֹקַעַת וְעוֹלָה.</B> וְהַבַּיִת טָהוֹר, וְכָל הַמַּאֲהִיל עָלֶיהָ שֶׁלֹּא כְנֶגֶד הַטֻּמְאָה טָהוֹר. אֲבָל כְּנֶגֶד הַטֻּמְאָה טָמֵא, דְּאַף עַל גַּב דְּאֵין כְּלִי חֶרֶס מִטַּמֵּא מִגַּבּוֹ, הָכָא דְטֻמְאָה בּוֹקַעַת תּוֹכָהּ נַמִּי טָמֵא, אַף עַל גַּב דְּטֻמְאָה תַחְתֶּיהָ. וְכָל מַה שֶּׁבַּקְּדֵרָה טָמֵא וַאֲפִלּוּ שֶׁלֹּא כְנֶגֶד הַטֻּמְאָה {ח}: <B>תַּחְתֶּיהָ וְהַבַּיִת טָמֵא.</B> שֶׁהַקְּדֵרָה מַאֲהֶלֶת עַל הַטֻּמְאָה, הוֹאִיל וּגְבוֹהָה טֶפַח: <B>תּוֹכָהּ וְגַבָּהּ טָהוֹר.</B> שֶׁהַקְּדֵרָה חוֹצֶצֶת בִּפְנֵי הַטֻּמְאָה וּמַצֶּלֶת עִם דָּפְנוֹת אֹהָלִים {י}: <B>בְּתוֹכָהּ אוֹ עַל גַּבָּהּ הַכֹּל טָמֵא.</B> תּוֹכָהּ וְגַבָּהּ וְתַחְתֶּיהָ וְהַבַּיִת. דְּטֻמְאָה שֶׁעַל גַּבָּהּ בּוֹקַעַת תַּחְתֶּיהָ, וַהֲרֵי גְּבוֹהָה טֶפַח, וְשׁוּב אֵין מַצֶּלֶת כֵּיוָן דִּקְדֵרָה טְמֵאָה: 

~ פרק י - משנה ז
<B>הָיְתָה נְתוּנָה.</B> אַקְּדֵרָה קָאֵי: <B>בְּצַד הָאַסְקֻפָּה.</B> שֶׁהָיְתָה מֻנַּחַת עַל הָאַסְקֻפָּה מִבַּחוּץ וּמְשׁוּכָה לִפְנִים כָּל כָּךְ שֶׁאִם תַּעֲלֶה יֵשׁ מִמֶּנָּה טֶפַח תַּחַת הַמַּשְׁקוֹף. וּכְגוֹן שֶׁהַקְּדֵרָה רְחָבָה מִלְּמַטָּה הַרְבֵּה וְצָרָה מִלְּמַעְלָה כְלַפֵּי פִּיהָ, דְּכִי קַיְמָא טֶפַח תַּחַת הַמַּשְׁקוֹף עֲדַיִן כָּל פִּיהָ לַחוּץ: <B>טֻמְאָה תַחְתֶּיהָ.</B> בִּרְצוּצָה אַיְרֵי: <B>בּוֹקַעַת וְעוֹלָה.</B> וְהַבַּיִת טָהוֹר. וּכְגוֹן שֶׁהַטֻּמְאָה מִן הַמַּשְׁקוֹף וְלַחוּץ, דְּאִי בְטֶפַח הַמָּשׁוּךְ לִפְנִים הָיָה הַבַּיִת טָמֵא: <B>תַּחְתֶּיהָ וְהַבַּיִת טָמֵא.</B> כֵּיוָן דְּאִיכָּא טֶפַח מִמֶּנָּה לִפְנִים שֶׁמֵּבִיא אֶת הַטֻּמְאָה לַבַּיִת: <B>תּוֹכָהּ וְגַבָּהּ טָהוֹר.</B> דְּנִצּוֹלֶת עִם דֹּפֶן הַבַּיִת: <B>הַכֹּל טָמֵא.</B> דְּנִטְמְאָה הַקְּדֵרָה וְאֵינָהּ חוֹצֶצֶת, וְרוֹאִין אֶת הַטֻּמְאָה כְאִלּוּ הִיא תַחְתֶּיהָ, וְהַבַּיִת טָמֵא: <B>אוֹ מֻדְבֶּקֶת.</B> שֶׁאֵין הַקְּדֵרָה תַחַת הַמַּשְׁקוֹף כְּלָל אֶלָּא לְמַעְלָה דְּבוּקָה בְצַד הַמַּשְׁקוֹף, וְאֵין רֹחַב דְּבִיקָתָהּ טֶפַח {יא}: <B>אֵין טָמֵא אֶלָּא תַחְתֶּיהָ.</B> כֵּיוָן דְּלֵיכָּא טֶפַח תַּחַת הַמַּשְׁקוֹף אֵין מֵבִיא טֻמְאָה לַבַּיִת, וְהַבַּיִת וְתוֹכָהּ וְגַבָּהּ הַכֹּל טָהוֹר: 

^ פרק יא

~ פרק יא - משנה א
<B>הַבַּיִת שֶׁנִּסְדַּק.</B> גַּג הַבַּיִת שֶׁנֶּחֱלַק עַל פְּנֵי כֻלּוֹ לִשְׁנֵי חֲלָקִים: <B>טֻמְאָה בַחוּץ.</B> לַצַּד הַחִיצוֹן שֶׁבּוֹ הַפֶּתַח: <B>כֵּלִים שֶׁבִּפְנִים טְהוֹרִים.</B> שֶׁאֵין דֶּרֶךְ טֻמְאָה לִכָּנֵס אֶלָּא לָצֵאת: <B>וּבֵית הִלֵּל אוֹמְרִים כָּל שֶׁהוּא.</B> בַּתּוֹסֶפְתָּא מְפָרֵשׁ כָּל שֶׁהוּא דְבֵית הִלֵּל וּבִלְבַד שֶׁיְּהֵא כְּחוּט הַמִּשְׁקֹלֶת {א}. וַהֲלָכָה כְּבֵית הִלֵּל: 

~ פרק יא - משנה ב
<B>אַכְסַדְרָה שֶׁנִּסְדְּקָה.</B> תִּקְרַת הָאַכְסַדְרָה שֶׁנֶּחְלְקָה לִשְׁנַיִם: <B>כֵּלִים שֶׁבַּצַּד הַשֵּׁנִי טְהוֹרִים.</B> שֶׁאֲוִיר הַסֶּדֶק מַפְסִיק, וְגוֹרֵם שֶׁאֵין הַטֻּמְאָה עוֹבֶרֶת לַצַּד הַשֵּׁנִי: <B>עֵרֵב אֶת הַטֻּמְאָה.</B> לְפִי שֶׁנִּסְתַּם הָאֲוִיר: <B>בָּאָרֶץ.</B> בְּרִצְפַּת הָאַכְסַדְרָה כְּנֶגֶד הַסֶּדֶק שֶׁבַּתִּקְרָה: 

~ פרק יא - משנה ג
<B>סָגוֹס.</B> בֶּגֶד צֶמֶר עָב מְאֹד: <B>וְכֹפֶת.</B> קוֹרָה עָבָה. אַף עַל פִּי שֶׁגֹּבַהּ עָבְיָן יוֹתֵר מִטֶּפַח: <B>אֵינָן מְבִיאִין אֶת הַטֻּמְאָה.</B> אִם נְתָנָן בָּאָרֶץ כְּנֶגֶד הַסֶּדֶק שֶׁבְּתִקְרַת הָאַכְסַדְרָה, אֶלָּא אִם כֵּן יֵשׁ תַּחְתֵּיהֶן חָלָל טֶפַח: <B>קְפוּלִין.</B> כְּמוֹ טַלִּית מְקֻפֶּלֶת. בְּגָדִים הַרְבֵּה מְקֻפָּלִים זוֹ עַל זוֹ: <B>עַד שֶׁתִּהְיֶה הָעֶלְיוֹנָה גְבוֹהָה מִן הָאָרֶץ טֶפַח.</B> וְאַף עַל פִּי שֶׁהַבְּגָדִים נְתוּנִים תַּחְתֶּיהָ הָעֶלְיוֹנָה מְבִיאָה אֶת הַטֻּמְאָה, הוֹאִיל וּגְבוֹהָה מִן הָאָרֶץ טֶפַח: <B>הָיָה אָדָם נָתוּן שָׁם.</B> בָּאָרֶץ כְּנֶגֶד הַסֶּדֶק: <B>חָלוּל.</B> חֲלַל הַגּוּף נֶחֱשָׁב חָלָל אַף עַל פִּי שֶׁבְּנֵי מֵעָיו לְתוֹכוֹ: 

~ פרק יא - משנה ד
<B>וְהֶאֱהִיל עַל קוֹבְרֵי הַמֵּת.</B> הַיְנוּ שֶׁהֶאֱהִיל עַל הַמֵּת: <B>בֵּית שַׁמַּאי אוֹמְרִים אֵינוֹ מֵבִיא אֶת הַטֻּמְאָה.</B> בֵּית שַׁמַּאי לְטַעֲמַיְהוּ, דַּחֲלַל גּוּפוֹ לָא חֲשִׁיב חָלָל, הִלְכָּךְ אֵין מֵבִיא אֶת הַטֻּמְאָה לַבַּיִת. וּבֵית הִלֵּל לְטַעֲמַיְהוּ דְחָשְׁבֵי לֵיהּ חָלָל, הִלְכָּךְ אַף עַל פִּי שֶׁגּוּפוֹ דָבוּק בַּחַלּוֹן, צַד עֶלְיוֹן שֶׁבּוֹ מֵבִיא אֶת הַטֻּמְאָה לַבַּיִת, דְּהָא אִיכָּא חֲלַל גּוּפוֹ דַהֲוֵי טֶפַח: <B>וּמוֹדִים.</B> בֵּית שַׁמַּאי בְּאָדָם לָבוּשׁ: 

~ פרק יא - משנה ה
<B>הָיָה מֻטָּל עַל הָאַסְקֻפָּה.</B> מִקְצָתוֹ בְתוֹךְ הַבַּיִת וּמִקְצָתוֹ חוּץ לַבַּיִת: <B>אֵינוֹ מֵבִיא אֶת הַטֻּמְאָה.</B> דְּאֵין כָּאן חָלָל: 

~ פרק יא - משנה ו
<B>וְהֶאֱהִילוּ עָלָיו טְהוֹרִים.</B> עַל מִקְצָת גּוּפוֹ שֶׁבַּחוּץ: <B>בֵּית שַׁמַּאי מְטַהֲרִין.</B> דְּאֵין בָּאָה תַחְתָּיו טֻמְאָה שֶׁבַּבַּיִת, דְּאֵין כָּאן חָלָל: <B>וּבֵית הִלֵּל מְטַמְּאִין.</B> דְּסָבְרֵי אָדָם חָלוּל הוּא וּבָאָה תַחְתָּיו טֻמְאָה, וְאוֹתָן שֶׁהֶאֱהִילוּ עָלָיו בַּחוּץ נִטְמְאוּ: 

~ פרק יא - משנה ז
<B>וּמֵת הַכֶּלֶב.</B> דְּאִלּוּ חַי אֲפִלּוּ כֻלּוֹ בַבַּיִת, הַבַּיִת טָהוֹר, דְּטֻמְאָה בְּלוּעָה בְּבַעֲלֵי חַיִּים אֵינָהּ מְטַמְּאָה: <B>וּמֻטָּל עַל הָאַסְקֻפָּה.</B> וְצַוָּארוֹ לִפְנִים: <B>אִם יֵשׁ בְּצַוָּארוֹ פּוֹתֵחַ טֶפַח.</B> רֹחַב הַצַּוָּאר טֶפַח. וּמְשַׁעֲרִין אוֹתוֹ עַל יְדֵי חוּט הַמַּקִּיף אֶת הַצַּוָּאר. דְּכָל שֶׁיֵּשׁ בְּרָחְבּוֹ טֶפַח יֵשׁ בְּהֶקֵּפוֹ שְׁלֹשָׁה טְפָחִים: <B>מֵבִיא אֶת הַטֻּמְאָה.</B> דְּצַד הָעֶלְיוֹן שֶׁבּוֹ מַאֲהִיל עַל הַטֻּמְאָה {ח} וּמַמְשִׁיךְ אֶת הַטֻּמְאָה לַבַּיִת: <B>וְאִם לָאו.</B> דְּאֵינוֹ פּוֹתֵחַ טֶפַח: <B>אֵינוֹ מֵבִיא אֶת הַטֻּמְאָה.</B> דִּלְעִנְיַן הֲבָאַת טֻמְאָה בָּעִינַן פּוֹתֵחַ טֶפַח: <B>רַבִּי יוֹסֵי אוֹמֵר רוֹאִים אֶת הַטֻּמְאָה.</B> בּוֹדְקִים בְּגוּפוֹ שֶׁל כֶּלֶב אֶת מְקוֹם הַטֻּמְאָה. אִם הִיא מִן הַמַּשְׁקוֹף וְלִפְנִים, הַבַּיִת טָמֵא אַף עַל פִּי שֶׁאֵין בְּצַוָּארוֹ רֹחַב טֶפַח, דְּטֻמְאָה טְמוּנָה בּוֹקַעַת וְעוֹלָה, וְנִמְצָא שֶׁהַבַּיִת הֶאֱהִיל עַל הַטֻּמְאָה. וַהֲלָכָה כְּרַבִּי יוֹסֵי: <B>פִּיו לִפְנִים.</B> וְנֶקֶב זְנָבוֹ מִבַּחוּץ: <B>הַבַּיִת טָהוֹר.</B> אִם טֻמְאָה מִבַּחוּץ {ט}. דְּמִשּׁוּם הַמְשָׁכָה לֹא מְטַמְּאִינַן לֵיהּ, שֶׁאֵין דֶּרֶךְ מַאֲכָל לָצֵאת דֶּרֶךְ פִּיו אֶלָּא דֶרֶךְ נֶקֶב בֵּית הָרְעִי: <B>פִּיו לַחוּץ.</B> וְשׁוּלָיו לִפְנִים: <B>הַבַּיִת טָמֵא.</B> שֶׁהֲרֵי דֶרֶךְ פֶּתַח קָטָן זֶה הָיָה סוֹפָהּ לָצֵאת: <B>בֵּין כָּךְ וּבֵין כָּךְ.</B> בֵּין פִּיו לִפְנִים בֵּין פִּיו לַחוּץ, בֵּין טֻמְאָה מִכְּנֶגֶד הַמַּשְׁקוֹף וְלִפְנִים בֵּין טֻמְאָה לַחוּץ, בֵּין יֵשׁ בְּצַוָּארוֹ טֶפַח בֵּין אֵין בְּצַוָּארוֹ טֶפַח, בְּכָל עִנְיָן הַבַּיִת טָמֵא, דְּטֻמְאָה יוֹצְאָה בֵּין דֶּרֶךְ כְּנִיסָתָהּ בֵּין דֶּרֶךְ יְצִיאָתָהּ: <B>כַּמָּה תִשְׁהֶה.</B> בְּשַׂר הַמֵּת: <B>בְּמֵעָיו.</B> שֶׁל כֶּלֶב קֹדֶם שֶׁיָּמוּת הַכֶּלֶב וְשׁוּב לֹא יְטַמֵּא מִפְּנֵי שֶׁיִּהְיֶה חָשׁוּב כִּמְעֻכָּל: <B>שְׁלֹשָׁה יָמִים מֵעֵת לְעֵת.</B> מִשָּׁעָה שֶׁאֲכָלָהּ. כִּדְאָמְרִינַן [שַׁבָּת דַּף קנה] גָּלוּי וְיָדוּעַ לִפְנֵי הַקָּדוֹשׁ בָּרוּךְ הוּא שֶׁמְּזוֹנוֹתָיו שֶׁל כֶּלֶב מֻעָטִין, לְפִיכָךְ מַשְׁהֶה אֲכִילָתוֹ בְתוֹךְ מֵעָיו שְׁלֹשָׁה יָמִים: <B>בְּעוֹפוֹת וּבְדָגִים.</B> אִם אָכְלוּ בְשַׂר הַמֵּת, כְּדֵי שֶׁתִּפֹּל לָאוּר וְתִשָּׂרֵף: <B>רַבִּי יְהוּדָה בֶן בְּתֵירָא אוֹמֵר וֽכוּ'.</B> וַהֲלָכָה כְּרַבִּי יְהוּדָה בֶּן בְּתֵירָא: 

~ פרק יא - משנה ח
<B>הֶחָדוּת.</B> כְּמוֹ הַדּוּת. וְהַיְנוּ בּוֹר וְהַיְנוּ דּוּת, אֶלָּא שֶׁבּוֹר בַּחֲפִירָה וְדוּת בְּבִנְיָן: <B>וּמְנוֹרָה בְתוֹכוֹ.</B> בְּתוֹךְ הַדּוּת: <B>וְהַפֶּרַח שֶׁל מְנוֹרָה יוֹצֵא וּכְפִישָׁה נְתוּנָה עָלָיו גָּרְסִינַן.</B> כְּלוֹמַר עַל הַפֶּרַח. וּפֶרַח הוּא הָרָחָב שֶׁבְּרֹאשׁ הַמְּנוֹרָה שֶׁהַנֵּר יוֹשֵׁב עָלָיו. וּכְפִישָׁה, סַל גָּדוֹל שֶׁכּוֹבְשִׁים בּוֹ הַזֵּיתִים לְכָמְרָן: <B>עַל פִּי הֶחָדוּת.</B> שֶׁאֵינָהּ נוֹפֶלֶת לְתוֹכוֹ: <B>טָהוֹר.</B> דְּנִצּוֹל עִם דָּפְנֵי הָאֹהֶל, כִּדְאָמְרִינַן לְעֵיל בְּפֶרֶק ה' [מִשְׁנָה ו']: <B>וְהַמְּנוֹרָה טְמֵאָה.</B> מִפְּנֵי הַפֶּרַח הַיּוֹצֵא מִן הַדּוּת וְאֵין הַכְּפִישָׁה מַצֶּלֶת עָלָיו. וְאִם תֹּאמַר, כֵּיוָן דִּמְנוֹרָה טְמֵאָה הֵיאַךְ הַדּוּת טָהוֹר, וַהֲלֹא הִיא מְטַמְּאָה כַמֵּת עַצְמוֹ דְחֶרֶב הֲרֵי הוּא כֶּחָלָל. יֵשׁ לוֹמַר, דְּמַיְרֵי כְגוֹן דְּלֵיכָּא מֵת בַּבַּיִת {יב} אֶלָּא חֶרֶב שֶׁנָּגַע בַּמֵּת, וְעַל יָדוֹ מִטַּמֵּא הַבַּיִת וְהַמְּנוֹרָה, וְקַיְמָא לָן דְּאֵין כְּלִי עוֹשֶׂה כְלִי אַחֵר כַּיּוֹצֵא בוֹ, כִּדְפָרֵישְׁנָא בְּפֶרֶק קַמָּא: <B>אַף הַמְּנוֹרָה טְהוֹרָה.</B> דְּבָתַר דִּידַהּ אָזְלִינַן וְלֹא בָתַר פִּרְחָהּ, וְהִיא בְּתוֹךְ הַדּוּת קַיְמָא וְנִצּוֹלֶת עִם הַדּוּת: <B>הַכֹּל טָמֵא.</B> בֵּין הַדּוּת בֵּין הַמְּנוֹרָה. כֵּיוָן דְּאִם תִּנָּטֵל מְנוֹרָה כְּפִישָׁה נוֹפֶלֶת לְתוֹךְ הַדּוּת: 

~ פרק יא - משנה ט
<B>טֻמְאָה שָׁם.</B> בְּתוֹךְ הַדּוּת, אַף עַל פִּי שֶׁהַכְּפִישָׁה עַל גַּבָּיו: <B>הַבַּיִת טָמֵא.</B> דְּאֵין צָמִיד פָּתִיל לַטֻּמְאָה {טו}: <B>טֻמְאָה בַבַּיִת.</B> הַשְׁתָּא מַיְרֵי בְדוּת פָּתוּחַ שֶׁאֵין עָלָיו כְּפִישָׁה {טז}: <B>טְהוֹרִים.</B> הַכֵּלִים. כֵּיוָן שֶׁיֵּשׁ בִּמְקוֹמָן טֶפַח עַל טֶפַח בְּרוּם טֶפַח, דְּנִצּוֹלִין שָׁם כְּבִיב שֶׁהוּא קָמוּר תַּחַת הַבַּיִת דִּתְנַן לְעֵיל בְּפֶרֶק ג' [מִשְׁנָה ז'] טֻמְאָה בַּבַּיִת מַה שֶּׁבְּתוֹכוֹ טָהוֹר: <B>רְחָבִים מִשֶּׁל בַּיִת.</B> כְּגוֹן שֶׁחֲלַל הַדּוּת מַרְחִיב וְהוֹלֵךְ תַּחַת כֹּתֶל הַבַּיִת וְכֹתֶל הַדּוּת בָּנוּי מִחוּץ לְכֹתֶל הַבַּיִת וְהַכֵּלִים שָׁם: <B>בֵּין כָּךְ וּבֵין כָּךְ.</B> דַּאֲפִלּוּ דְאֵין בִּמְקוֹמָן טֶפַח עַל טֶפַח בְּרוּם טֶפַח טְהוֹרִין: 

^ פרק יב

~ פרק יב - משנה א
<B>נֶסֶר שֶׁהוּא נָתוּן עַל פִּי תַנּוּר חָדָשׁ.</B> שֶׁלֹּא הֻסַּק, דְּלֹא מְקַבֵּל טֻמְאָה. וּבְתַנּוּר הָעוֹמֵד בֶּחָצֵר אוֹ בַגִּנָּה אַיְרֵי: <B>בְּפוֹתֵחַ טֶפַח.</B> שֶׁהַנֶּסֶר רָחָב וְיוֹצֵא חוּץ לַתַּנּוּר טֶפַח סָבִיב מִכָּל צְדָדָיו: <B>שֶׁעַל גַּבָּיו.</B> שֶׁעַל גַּבֵּי הַנֶּסֶר: <B>טְהוֹרִים.</B> דְּכֵיוָן שֶׁהַתַּנּוּר טָהוֹר, נִצּוֹלִים הַכֵּלִים. וְכֵן אִם טֻמְאָה עַל גַּבֵּי הַנֶּסֶר וְכֵלִים תַּחַת הַנֶּסֶר: <B>וּבְיָשָׁן.</B> כְּגוֹן שֶׁהֻסַּק הַתַּנּוּר דִּמְקַבֵּל טֻמְאָה: <B>טָמֵא.</B> הַתַּנּוּר {ב}. שֶׁאֵין הַנֶּסֶר מַצִּילוֹ. וְכָל שֶׁכֵּן כֵּלִים שֶׁתַּחַת הַנֶּסֶר וְשֶׁעַל הַנֶּסֶר. וְטַעֲמָא דְמַתְנִיתִין, דְּכֵלִים נַעֲשִׂים אֹהָלִים לְטַמֵּא אֲבָל לֹא לְטַהֵר, הִלְכָּךְ חָדָשׁ דְּלָאו כְּלִי הוּא מַצִּיל, יָשָׁן דִּכְלִי הוּא אֵינוֹ מַצִּיל: <B>וְרַבִּי יוֹחָנָן בֶּן נוּרִי מְטַהֵר {ג}.</B> דַּוְקָא בְתַנּוּר. אֲבָל בְּכֵלִים מוֹדֶה דִּטְמֵאִין. וְהָכִי אִיתָא בַּתּוֹסֶפְתָּא: <B>נָתוּן עַל שְׁנֵי תַנּוּרִים.</B> רֹאשׁ הַנֶּסֶר עַל תַּנּוּר זֶה וְרֹאשׁוֹ הַשֵּׁנִי עַל תַּנּוּר אַחֵר וְטֻמְאָה בֵּין שְׁנֵי הַתַּנּוּרִים. וּבְתַנּוּרִים יְשָׁנִים אַיְרֵי. וְאָזְדוּ רַבָּנָן לְטַעֲמַיְהוּ וְרַבִּי יוֹחָנָן בֶּן נוּרִי לְטַעֲמֵיהּ. וְאֵין הֲלָכָה כְּרַבִּי יוֹחָנָן בֶּן נוּרִי: 

~ פרק יב - משנה ב
<B>סְרֵידָה.</B> כְּמִין שְׂבָכָה שֶׁל חֶרֶס. תַּרְגּוּם מַעֲשֵׂה רֶשֶׁת, עוֹבַד סְרַדְתָּא. וְהִיא חֲלָקָה {ה} וְעוֹדֶפֶת חוּץ לַתַּנּוּר טֶפַח מִכָּל צַד: <B>הַכֹּל טָמֵא.</B> כֵּלִים שֶׁתַּחְתֶּיהָ וְשֶׁעַל גַּבָּהּ חוּץ מִכֵּלִים שֶׁעַל גַּבָּהּ כְּנֶגֶד אֲוִירוֹ שֶׁל תַּנּוּר, לְפִי שֶׁהָאֹהֶל מֵבִיא טֻמְאָה תַחְתֶּיהָ כָּל סְבִיב הַתַּנּוּר וְחוֹזֶרֶת וּבוֹקַעַת לְמַעְלָה. וְאַף כְּשֶׁהַטֻּמְאָה לְמַעְלָה, בּוֹקַעַת לְמַטָּה וְנִמְשֶׁכֶת סָבִיב וְחוֹזֶרֶת וּבוֹקַעַת לְמַעְלָה: <B>כְּנֶגֶד אֲוִירוֹ שֶׁל תַּנּוּר טָהוֹר.</B> שֶׁהֲרֵי הוּא מֻקָּף צָמִיד פָּתִיל וּמַפְסִיק: <B>כְּנֶגְדּוֹ עַד הָרָקִיעַ טָמֵא.</B> אֲבָל מַה שֶּׁתַּחְתָּיו טָהוֹר: 

~ פרק יב - משנה ג
<B>נֶסֶר.</B> שֶׁהוּא אָרֹךְ וָצַר, וּכְשֶׁהוּא נָתוּן עַל פִּי הַתַּנּוּר יוֹצֵא טֶפַח מִן הַמִּזְרָח וְטֶפַח מִן הַמַּעֲרָב, וְדָרוֹם וְצָפוֹן אֵינוֹ יוֹצֵא: <B>טֻמְאָה בְצַד זֶה.</B> תַּחַת הַנֶּסֶר בַּמִּזְרָח אוֹ בַמַּעֲרָב: <B>כֵּלִים שֶׁבַּצַּד הַשֵּׁנִי טְהוֹרִים.</B> דְּאֵין מָקוֹם לַטֻּמְאָה לַעֲבֹר, שֶׁאֵין הַנֶּסֶר עוֹדֵף מִן הַצָּפוֹן וּמִן הַדָּרוֹם: <B>וְרַבִּי יוֹסֵי מְטַמֵּא.</B> קָסָבַר אֵין תַּנּוּר מַפְסִיק. וְאֵין הֲלָכָה כְּרַבִּי יוֹסֵי: <B>הַבְּטַח.</B> יֵשׁ סְפָרִים שֶׁגּוֹרְסִים אַבְּטַח. וְהוּא בִּנְיָן עָשׂוּי כְּעֵין אַמְבַּטִי שֶׁבַּמֶּרְחֲצָאוֹת שֶׁנּוֹתְנִים בָּהֶן מַיִם לְרַחֲצָה, וְנֶסֶר נָתוּן עָלָיו לְתִקְרָה, וְהַנֶּסֶר עוֹדֵף מִשְּׁנֵי צְדָדִים. וְאִם הַטֻּמְאָה מִצַּד זֶה אֵין יוֹצְאָה לְצַד אַחֵר, לְפִי שֶׁהַבְּטַח חוֹצֵץ: <B>הָיָה בוֹ זִיז.</B> הָיְתָה קוֹרָה יוֹצְאָה לְמַעְלָה מִן הַבְּטַח מִן הַמִּזְרָח לְמַעֲרָב: <B>רוֹאִין אֶת הַבְּטַח כְּאִלּוּ אֵינוֹ.</B> שֶׁאַף עַל פִּי שֶׁהַבְּטַח חוֹצֵץ בַּנֶּסֶר, גַּבֵּי זִיז אֵינוֹ חוֹצֵץ {ח}. וַהֲלָכָה כְּרַבִּי יְהוֹשֻׁעַ: 

~ פרק יב - משנה ד
<B>סַנְדָּל שֶׁל עֲרִיסָה.</B> עֲרִיסָה שֶׁל תִּינוֹק רְגִילִים לְהַנִּיחַ תַּחַת רַגְלֶיהָ כְּמִין סַנְדָּל שֶׁל מַתֶּכֶת לְנוֹי אוֹ בִּשְׁבִיל שֶׁלֹּא יֵרָקְבוּ: <B>שֶׁפְּחָתוֹ בְתוֹךְ הַבַּיִת.</B> שֶׁנִּפְחַת הַגַּג שֶׁל עֲלִיָּה {ט} שֶׁהָעֲרִיסָה נְתוּנָה עָלָיו וְנִרְאֶה סַנְדַּל הָעֲרִיסָה בְּתוֹךְ הַבַּיִת מִן הַפְּחָת שֶׁבַּגַּג, וְטֻמְאָה בְּתוֹךְ הַבַּיִת: <B>אִם יֶשׁ.</B> בִּמְקוֹם הַפְּחָת פּוֹתֵחַ טֶפַח, מֵבִיא אֶת הַטֻּמְאָה מִן הַבַּיִת לָעֲלִיָּה: <B>וְאִם לָאו.</B> שֶׁאֵין שָׁם פּוֹתֵחַ טֶפַח: <B>מוֹנִין בּוֹ כְדֶרֶךְ שֶׁמּוֹנִין בְּמֵת.</B> שֶׁהַסַּנְדָּל וְהָעֲרִיסָה טְמֵאִים טֻמְאַת שִׁבְעָה כְדִין כֵּלִים בְּכֵלִים, וְהַתִּינוֹק טָמֵא טֻמְאַת עֶרֶב, כְּדִתְנַן בְּפֶרֶק קַמָּא, הַשְּׁלִישִׁי בֵּין אָדָם בֵּין כֵּלִים טְמֵאִים טֻמְאַת עֶרֶב: 

~ פרק יב - משנה ה
<B>מַעֲזִיבָה.</B> טִיט וּצְרוֹרוֹת שֶׁרְגִילִים לָשׂוּם עַל גַּבֵּי קוֹרוֹת: <B>וּמְכֻוָּנוֹת.</B> קוֹרָה הָעֶלְיוֹנָה כְנֶגֶד הַתַּחְתּוֹנָה וְכָל אַחַת יֵשׁ בָּהּ רֹחַב טֶפַח: <B>תַּחְתֶּיהָ טָמֵא.</B> וְשֶׁעַל גַּבָּהּ טָהוֹר, שֶׁהַקּוֹרָה חוֹצֶצֶת. וְהָנֵי מִלֵּי כְּשֶׁיֵּשׁ בַּקּוֹרוֹת פּוֹתֵחַ טֶפַח שֶׁהֵן רְחָבוֹת טֶפַח, אֲבָל אֵין רְחָבוֹת טֶפַח לֹא מְבִיאוֹת טֻמְאָה וְלֹא חוֹצְצוֹת וּכְמַאן דְּלֵיתַנְהוּ דָמֵי, וְנִמְצָא טֻמְאָה כְאִלּוּ עוֹמֶדֶת בָּאֲוִיר: <B>בֵּינֵיהֶן טָמֵא.</B> וְשֶׁתַּחַת הַתַּחְתּוֹנָה וְשֶׁעַל הָעֶלְיוֹנָה טְהוֹרִים, דִּשְׁתֵּיהֶן חוֹצְצוֹת: <B>כְּנֶגְדּוֹ עַד הָרָקִיעַ טָמֵא.</B> וְשֶׁתַּחַת כֻּלָּן טָהוֹר: <B>כְּבֵין הַתַּחְתּוֹנוֹת.</B> כְּנֶגֶד אֲוִיר הַתַּחְתּוֹנוֹת. וְרָחְבָּן כְּשִׁעוּר אֲוִיר שֶׁבֵּינֵיהֶן, שֶׁאִם תַּעֲלֶה אֶת הַתַּחְתּוֹנוֹת אוֹ תוֹרִיד אֶת הָעֶלְיוֹנוֹת נִמְצָא הַכֹּל סָתוּם {יג}: <B>תַּחַת כֻּלָּן טָמֵא.</B> כְּאִלּוּ הָיְתָה תִקְרָה שָׁוָה. וְעַל גַּבָּן טָהוֹר: 

~ פרק יב - משנה ו
<B>תַּחַת כֻּלָּהּ.</B> כָּל כֵּלִים שֶׁתַּחְתֶּיהָ טְמֵאִים, דִּמְבִיאָה טֻמְאָה לְכֻלָּהּ. וְשֶׁעַל גַּבָּהּ טְהוֹרִים, דְּחוֹצֶצֶת בִּפְנֵי הַטֻּמְאָה: <B>וְאִם לָאו.</B> שֶׁאֵינָהּ רְחָבָה טֶפַח: <B>בּוֹקַעַת וְעוֹלָה.</B> דְּאִם טֻמְאָה תַחְתֶּיהָ כֵּלִים שֶׁעַל גַּבָּהּ כְּנֶגֶד הַטֻּמְאָה טְמֵאִים: <B>בּוֹקַעַת וְיוֹרָדֶת.</B> דְּאִם טֻמְאָה עַל גַּבָּהּ, כֵּלִים שֶׁתַּחְתֶּיהָ כְּנֶגֶד הַטֻּמְאָה טְמֵאִים: <B>הֶקֵּפָהּ שְׁלֹשָׁה טְפָחִים.</B> דְּכָל שֶׁיֵּשׁ בְּרָחְבּוֹ טֶפַח יֵשׁ בְּהֶקֵּפוֹ שְׁלֹשָׁה טְפָחִים, שֶׁכֵּן מָצִינוּ בְּדִבְרֵי הַיָּמִים (ב ד) בַּיָּם {טו} שֶׁעָשָׂה שְׁלֹמֹה עֶשֶׂר בָּאַמָּה מִשְּׂפָתוֹ אֶל שְׂפָתוֹ עָגוֹל סָבִיב וְקָו שְׁלֹשִׁים בָּאַמָּה יָסֹב אֹתוֹ סָבִיב: 

~ פרק יב - משנה ז
<B>עַמּוּד שֶׁהוּא מֻטָּל לָאֲוִיר.</B> עַמּוּד עָגֹל שֶׁמֻּשְׁלָךְ בָּאָרֶץ וְשׁוֹכֵב עַל עִגּוּלוֹ. בָּאֲוִיר, כְּגוֹן בֶּחָצֵר אוֹ בַגִּנָּה. וּבְאֶמְצַע הָעִגּוּל הוּא מַתְחִיל לְהַאֲהִיל עַל הָאָרֶץ וְהוֹלֵךְ וּמִתְקַצֵּר מִכָּאן וּמִכָּאן עַד תַּחְתִּיתוֹ שֶׁסָּמוּךְ לָאָרֶץ, וּלְעִנְיַן הֲבָאַת טֻמְאָה בָּעִינַן טֶפַח עַל טֶפַח בְּרוּם טֶפַח מְרֻבָּע, וְאִם יֵשׁ כָּאן לְצַד הַחוּץ מִתַּחְתָּיו רוּם טֶפַח {יח} אַף עַל פִּי שֶׁלְּמַטָּה בְּסָמוּךְ בִּמְקוֹם שְׁכִיבָתוֹ לָאָרֶץ אֵין רוּם טֶפַח כֻּלּוֹ מִטַּמֵּא בְּאֹהֶל, דְּנִדּוֹן כְּשִׁפּוּעֵי אֹהָלִים {יט}. וְעַמּוּד עָגֹל כְּשֶׁיֵּשׁ בְּהֶקֵּפוֹ עֶשְׂרִים וְאַרְבָּעָה טְפָחִים נִמְצָא רָחְבּוֹ שְׁמֹנָה טְפָחִים, דְּכָל שֶׁיֵּשׁ בְּרָחְבּוֹ טֶפַח יֵשׁ בְּהֶקֵּפוֹ שְׁלֹשָׁה טְפָחִים, וְנִמְצָא דְיָכוֹל אָדָם לְרַבֵּעַ תַּחַת דָּפְנוֹ שֶׁמִּכָּאן וּמִכָּאן טֶפַח עַל טֶפַח בְּרוּם טֶפַח, שֶׁהֲרֵי כְּשֶׁיֵּשׁ כָּאן רִבּוּעַ שֶׁל שְׁמֹנָה עַל שְׁמֹנָה אִם תַּעֲשֶׂה בְּתוֹכוֹ עִגּוּל שֶׁל שְׁמֹנָה, נִמְצָא הַזָּוִיּוֹת עוֹדְפִים שְׁמֹנָה חֳמָשִׁים לְכָל קֶרֶן וְקֶרֶן, דְּכָל אַמְּתָא בְרִבּוּעַ אַמְּתָא וּתְרֵי חֻמְשֵׁי בַאֲלַכְסוֹנָהּ, נִמְצָא הָאֲלַכְסוֹן עוֹדֵף עַל הָרֹחַב שִׁשָּׁה עָשָׂר חֳמָשִׁין, תֵּן מֵהֶם מֶחֱצָה לְקֶרֶן זֶה וּמֶחֱצָה לְקֶרֶן זֶה, הֲרֵי לְכָל אֶחָד שְׁמֹנָה חֳמָשִׁין, וְאִם בָּאתָ לַעֲשׂוֹת בְּקֶרֶן זָוִית שֶׁחוּץ לָעִגּוּל רִבּוּעַ שֶׁל טֶפַח עַל טֶפַח, נִמְצָא אֲלַכְסוֹנוֹ עוֹדֵף עַל רָחְבּוֹ שְׁנֵי חֳמָשִׁים, וְנִמְצָא מִדַּת אֲלַכְסוֹנוֹ שִׁבְעָה חֳמָשִׁים, לֹא נִשְׁתַּיֵּר לָנוּ יוֹתֵר עַל הַצֹּרֶךְ אֶלָּא חֹמֶשׁ אֶחָד, וּמִשּׁוּם חֹמֶשׁ אֶחָד לֹא דָק {כ}. וְעוֹד, דְּכָל אַמְּתָא בְרִבּוּעַ אַמְּתָא וּתְרֵי חֻמְשֵׁי בַאֲלַכְסוֹנָהּ אֵינוֹ מְכֻוָּן לְגַמְרֵי, שֶׁחָסֵר מִמֶּנּוּ מְעַט: 

~ פרק יב - משנה ח
<B>מֻדְבָּק לָאַסְקֻפָּה.</B> שֶׁהָאַסְקֻפָּה רְחָבָה וְטֻמְאָה מֻדְבֶּקֶת בָּאַסְקֻפָּה מִן הַשְּׁקוֹף וְלַחוּץ, רַבִּי אֱלִיעֶזֶר חֲשִׁיב כָּל הָאַסְקֻפָּה כַּבַּיִת, הִלְכָּךְ מְטַמֵּא אֶת הַבַּיִת. וְרַבִּי יְהוֹשֻׁעַ סָבַר מִן הַשְּׁקוֹף וְלַחוּץ אֵין הָאַסְקֻפָּה חֲשׁוּבָה כַּבַּיִת. וַהֲלָכָה כְּרַבִּי יְהוֹשֻׁעַ: <B>יִדּוֹן מֶחֱצָה לְמֶחֱצָה.</B> מֵחֶצְיָהּ שֶׁל אַסְקֻפָּה וְלִפְנִים כְּלִפְנִים וְהַבַּיִת טָמֵא, מֵחֶצְיָהּ וְלַחוּץ כְּלַחוּץ וְהַבַּיִת טָהוֹר, מֶחֱצָה עַל מֶחֱצָה הַבַּיִת טָמֵא: <B>מֻדְבָּק לַמַּשְׁקוֹף.</B> תַּחַת הַמַּשְׁקוֹף מִן הַשְּׁקוֹף וְלַחוּץ: <B>הַבַּיִת טָמֵא.</B> דַּאֲפִלּוּ מִן הַשְּׁקוֹף וְלַחוּץ חָשׁוּב בַּיִת: <B>וְרַבִּי יוֹסֵי מְטַהֵר.</B> דְּלָא חֲשִׁיב לֵיהּ כַּבַּיִת {כא}. וְאֵין הֲלָכָה כְּרַבִּי יוֹסֵי: <B>רַבִּי אֱלִיעֶזֶר מְטַמֵּא.</B> דַּחֲשִׁיב כָּל הָאַסְקֻפָּה כַּבַּיִת: <B>מִטֶּפַח וּלְמַטָּן טָהוֹר.</B> דִּכְקַרְקַע דָּמֵי: <B>מִטֶּפַח וּלְמַעְלָן טָמֵא.</B> וְאַף עַל גַּב דִּכְשֶׁמֻּדְבָּק לָאַסְקֻפָּה מְטַהֵר רַבִּי יְהוֹשֻׁעַ אֶת הַבַּיִת, הָכָא כְשֶׁהַטֻּמְאָה בַּבַּיִת מְטַמֵּא רַבִּי יְהוֹשֻׁעַ בָּאַסְקֻפָּה מִטֶּפַח וּלְמַעְלָה, מִשּׁוּם דְּדֶרֶךְ טֻמְאָה לָצֵאת וְלֹא לִכָּנֵס. וַהֲלָכָה כְּרַבִּי יְהוֹשֻׁעַ: 

^ פרק יג

~ פרק יג - משנה א
<B>הָעוֹשֶׂה מָאוֹר.</B> חַלּוֹן הֶעָשׂוּי לְאוֹרָה: <B>בַּתְּחִלָּה.</B> מִשּׁוּם דְּבָעֵי לְמִתְנָא סֵיפָא שְׁיָרֵי הַמָּאוֹר תָּנָא רֵישָׁא בִתְחִלָּה: <B>מַקְדֵּחַ גָּדוֹל שֶׁל לִשְׁכָּה.</B> הוּא כְפוּנְדְיוֹן הָאִטַּלְקִי וּכְסֶלַע נֵרוֹנִית וְיֶשְׁנוֹ כִמְלֹא נֶקֶב שֶׁל עוֹל. אִם יֵשׁ בַּחַלּוֹן כַּשִּׁעוּר הַזֶּה, מֵבִיא אֶת הַטֻּמְאָה לְצַד אַחֵר: <B>שְׁיָרֵי הַמָּאוֹר.</B> אִם נִשְׁאַר מִן הַחַלּוֹן שֶׁלֹּא נִסְתַּם: <B>חֲרָרוּהוּ מַיִם.</B> שֶׁלֹּא נַעֲשָׂה הַחוֹר עַל יְדֵי אָדָם אֶלָּא עַל יְדֵי מְרוּצַת הַמַּיִם: <B>אוֹ שְׁרָצִים.</B> כְּגוֹן הַחֹלֶד וְהָעַכְבָּר: <B>אוֹ שֶׁאֲכָלַתּוּ מַלַּחַת.</B> שֶׁהָאָרֶץ מְלֵחָה וּמִתְבַּקַּעַת מֵאֵלֶיהָ: <B>מְלֹא אֶגְרוֹף.</B> אֶגְרוֹפוֹ שֶׁל בֶּן אֲבַטִּיחַ. אָדָם גָּדוֹל שֶׁהָיָה הָאֶגְרוֹף שֶׁלּוֹ כְרֹאשׁ גָּדוֹל שֶׁל כָּל {ב} אָדָם: <B>חָשַׁב עָלָיו לְתַשְׁמִישׁ.</B> חַלּוֹן שֶׁחֲרָרוּהוּ מַיִם אוֹ שְׁרָצִים, שֶׁחִשֵּׁב לְהִשְׁתַּמֵּשׁ בּוֹ וּלְהַנִּיחַ שָׁם חֲפָצָיו: <B>לְמָאוֹר.</B> לְהַכְנִיס אוֹרָה: <B>הַסְּרִיגוֹת.</B> מְחִצָּה כְמִין סְבָכָה מְסֹרֶגֶת שֶׁעוֹשִׂים בַּחַלּוֹנוֹת שֶׁל אוֹצָרוֹת: <B>וְהָרְפָפוֹת.</B> מְחִצָּה מְסֹרֶגֶת שֶׁעוֹשִׂים בַּחַלּוֹנוֹת שֶׁל בָּתֵּי הַקַּיִץ שֶׁיּוֹשְׁבִים שָׁם לְהִתְקָרֵר: <B>מִצְטָרְפוֹת כִּמְלֹא מַקְדֵּחַ.</B> אֲוִיר שֶׁבֵּין הַסְּרִיגוֹת, אַף עַל פִּי שֶׁאֵין בְּמָקוֹם אֶחָד כִּמְלֹא מַקְדֵּחַ מִצְטָרְפִין בֵּין כֻּלָּם לְכִמְלֹא מַקְדֵּחַ: <B>לְהָבִיא אֶת הַטֻּמְאָה וּלְהוֹצִיא אֶת הַטֻּמְאָה.</B> לָאו אַפְּלוּגְתָּא דְבֵית שַׁמַּאי וּבֵית הִלֵּל קָאֵי, אֶלָּא אַשִּׁעוּרִים דְּרֵישָׁא קָאֵי. וְהָכִי קָאָמַר, מְלֹא מַקְדֵּחַ וּמְלֹא אֶגְרוֹף וּפוֹתֵחַ טֶפַח דַּאֲמַרַן, כָּל הַשִּׁעוּרִין הַלָּלוּ בֵּין לְהָבִיא אֶת הַטֻּמְאָה לַבַּיִת בֵּין לְהוֹצִיא אֶת הַטֻּמְאָה מִן הַבַּיִת. וְרַבִּי שִׁמְעוֹן פָּלֵיג, וְסָבַר בֵּין לְהָבִיא בֵּין לְהוֹצִיא {ג} כֻּלָּן שִׁעוּרָן בְּפוֹתֵחַ טֶפַח, וְלֵית לֵיהּ לְרַבִּי שִׁמְעוֹן שִׁעוּר שֶׁל מְלֹא מַקְדֵּחַ וּמְלֹא אֶגְרוֹף כְּלָל. וְאֵין הֲלָכָה כְּרַבִּי שִׁמְעוֹן: 

~ פרק יג - משנה ב
<B>חַלּוֹן הֶעָשׂוּי לַאֲוִיר.</B> לְהַכְנִיס בּוֹ אֲוִיר הָעוֹלָם, וְהַיְנוּ חַלּוֹן הֶעָשׂוּי לְמָאוֹר. וּמִשּׁוּם דְּבָעֵי לְמִתְנֵי בָּנָה בַּיִת חוּצָה לָהּ, הֲדַר תַּנְיֵהּ: <B>בָּנָה בַיִת חוּצָה לָהּ.</B> כְּנֶגֶד הַחַלּוֹן, וְנִתְבַּטֵּל אֲוִיר שֶׁל חַלּוֹן: <B>שִׁעוּרָהּ בְּפוֹתֵחַ טֶפַח.</B> כְּחַלוֹן הֶעָשׂוּי לְתַשְׁמִישׁ: <B>נָתַן אֶת הַתִּקְרָה בְאֶמְצַע הַחַלּוֹן.</B> שֶׁנִּמְצָא הַחַלּוֹן חֶצְיוֹ לְמַעְלָה מִן הַתִּקְרָה וְחֶצְיוֹ לְמַטָּה: <B>הַחַלּוֹן הַתַּחְתּוֹן בְּפוֹתֵחַ טֶפַח.</B> כְּדִין חַלּוֹן הֶעָשׂוּי לְתַשְׁמִישׁ, דְּהָא אֵין כָּאן אֲוִיר: <B>וְהָעֶלְיוֹן מְלֹא מַקְדֵּחַ.</B> דִּלְמַעְלָה מִן הַתִּקְרָה הוּא לַאֲוִיר: 

~ פרק יג - משנה ג
<B>הַחוֹר שֶׁבַּדֶּלֶת.</B> בְּאֶמְצַע הַדֶּלֶת, דְּאֵינוֹ עָשׂוּי לַאֲוִיר: <B>שִׁיֵּר בּוֹ הֶחָרָשׁ.</B> הָאֻמָּן שֶׁתִּקֵּן אֶת הַדֶּלֶת: <B>מִלְּמַטָּן.</B> כְּגוֹן שֶׁשִּׁיֵּר סָמוּךְ לָאַסְקֻפָּה: <B>אוֹ מִלְמַעְלָן.</B> סָמוּךְ לַמַּשְׁקוֹף: <B>הֱגִיפָהּ.</B> סְגָרָהּ: <B>וְלֹא מֵרְקָהּ.</B> לֹא גְמָרָהּ: <B>אוֹ שֶׁפְּתָחַתּוּ הָרוּחַ.</B> כְּלוֹמַר, אוֹ שֶׁמֵּרַק אֶת הַסְּגִירָה אֶלָּא שֶׁבָּאתָה הָרוּחַ וּפְתָחַתּוּ: <B>שִׁעוּרוֹ מְלֹא אֶגְרוֹף.</B> דְּכֵיוָן דְּנִפְתַּח מִמֵּילָא הָוֵי כַּחֲרָרוּהוּ מַיִם אוֹ שְׁרָצִים. וּבְהַךְ סֵיפָא לֹא פָלֵיג רַבִּי טַרְפוֹן, מִשּׁוּם דְּחוֹר שֶׁבָּאֶמְצַע עָשָׂה הֶחָרָשׁ בְּמִתְכַּוֵּן, וְלֹא מִפְּנֵי שֶׁצָּרִיךְ לַחוֹר אֶלָּא קְצָרִים הָיוּ הַדַּפִּין שֶׁנַּעֲשָׂה מֵהֶן הַדֶּלֶת וְעָלְתָה בְדַעְתּוֹ לְהַנִּיחַ הַנֶּקֶב בָּאֶמְצַע יוֹתֵר מִלְּהַנִּיחַ לְמַטָּה אוֹ לְמַעְלָה, וְדָמֵי לְעָשָׂה בְמִתְכַּוֵּן, אֲבָל כְּשֶׁהִנִּיחוֹ מִלְּמַטָּה אוֹ מִלְּמַעְלָה אֵין זֶה כְעוֹשֶׂה בַיָּדַיִם, אֶלָּא מֵחֲמַת שֶׁהַנְּסָרִים קְצָרִים וְלֹא נִתְמַלֵּא הַנֶּקֶב: 

~ פרק יג - משנה ד
<B>הָעוֹשֶׂה מָקוֹם.</B> שֶׁנִּקֵּב נֶקֶב מְפֻלָּשׁ {ה} בַּכֹּתֶל לְהַנִּיחַ שָׁם קָנֶה שֶׁל אוֹרְגִים: <B>וּלְאִסְפָּתִי.</B> חֶרֶב בִּלְשׁוֹן יָוָן קוֹרִין אִסְפְּתִי. וְיֵשׁ לָאוֹרְגִים כְּלִי כְּתַבְנִית חֶרֶב: <B>שִׁעוּרוֹ בְכָל שֶׁהוּא.</B> לְהָבִיא אֶת הַטֻּמְאָה לַצַּד הָאַחֵר: <B>לָזוּן אֶת עֵינָיו.</B> לְהִסְתַּכֵּל מִשָּׁם לִרְשׁוּת הָרַבִּים אוֹ לֶחָצֵר: <B>וּלְתַשְׁמִישׁ.</B> לְהַצְנִיעַ שָׁם חֲפָצָיו {ז}: 

~ פרק יג - משנה ה
<B>אֵלּוּ מְמַעֲטִים אֶת הַטֶּפַח.</B> חַלּוֹן שֶׁשִּׁעוּרוֹ בְּפוֹתֵחַ טֶפַח וְהָיָה אֶחָד מִכָּל הָנֵי דַּחֲשִׁיב הָכָא מֻנָּח בּוֹ וּמְמַעֵט אֶת הָאֲוִיר מִטֶּפַח, חוֹצֵץ, שֶׁאֵין הַטֻּמְאָה עוֹבֶרֶת לְצַד אַחֵר: <B>עַל יְדֵי רֹבַע עֲצָמוֹת.</B> אִם יֵשׁ בַּבַּיִת רֹבַע עֲצָמוֹת דִּמְטַמֵּא בְאֹהֶל, וּפָחוֹת מִכַּזַּיִת מִבְּשַׂר הַמֵּת מֻנָּח בַּחַלּוֹן, מְמַעֵט. וְדַוְקָא פָּחוֹת מִכַּזַּיִת, דְּאִלּוּ כַּזַּיִת, הוּא עַצְמוֹ מְטַמֵּא בְאֹהֶל. וְדַוְקָא עַל יְדֵי רֹבַע עֲצָמוֹת, אֲבָל אִי אִיכָּא בַּבַּיִת כַּזַּיִת בָּשָׂר מִן הַמֵּת, אֵין פָּחוֹת מִכַּזַּיִת זֶה מְמַעֵט, דְּאַדְּרַבָּה בָּשָׂר מִצְטָרֵף עִם בָּשָׂר. וְהַיְנוּ טַעֲמָא נַמִּי דְדַוְקָא בָשָׂר מְמַעֵט עַל יְדֵי עֲצָמוֹת וְלֹא עֲצָמוֹת עַל יְדֵי עֲצָמוֹת, דַּעֲצָמוֹת אַעֲצָמוֹת מִצְטָרְפֵי: <B>פָּחוֹת מֵעֶצֶם כַּשְּׂעֹרָה.</B> אֲבָל עֶצֶם כַּשְּׂעֹרָה לֹא מְמַעֵט, מִשּׁוּם דִּמְטַמֵּא בְמַגָּע וּבְמַשָּׂא: <B>פָּחוֹת מִכַּזַּיִת מִן הַמֵּת.</B> הַשְׁתָּא הֲדַר תַּנְיֵהּ אַף עַל גַּב דְּתָנָא לֵיהּ רֵישָׁא, לְאַשְׁמוֹעִינַן דִּמְמַעֵט עַל יְדֵי כָּל הַמְטַמְּאִין בְּאֹהֶל, כְּגוֹן רְבִיעִית דָּם וּמְלֹא תַרְוַד רָקָב וְכָל אוֹתָן הַשְּׁנוּיִין בְּפֶרֶק ב' {ט}: <B>פָּחוֹת מִכַּזַּיִת מִן הַנְּבֵלָה וֽכוּ'.</B> כָּל הָנֵי דַּחֲשִׁיב מִכָּאן וָאֵילָךְ, מְמַעֲטֵי בֵּין עַל יְדֵי עֲצָמוֹת בֵּין עַל יְדֵי בָּשָׂר: <B>וּפָחוֹת מִכַּבֵּיצָה אֳכָלִים.</B> שֶׁאֵין אֹכֶל פָּחוֹת מִכַּבֵּיצָה מְטַמֵּא אֲחֵרִים וְלֹא מְקַבֵּל טֻמְאָה מִן הַתּוֹרָה {י}, הִלְכָּךְ מְמַעֵט וְחוֹצֵץ בִּפְנֵי הַטֻּמְאָה: <B>וְהַתְּבוּאָה.</B> שֶׁהִשְׁרִישָׁה רָחוֹק {יא} מִן הַכֹּתֶל וְנִתְפַּשְּׁטוּ עֲנָפֶיהָ וְסָגְרוּ אֶת הַחַלּוֹן, דִּמְחֻבָּר לַקַּרְקַע הִיא: <B>כָּכַי שֶׁיֶּשׁ בָּהֶן מַמָּשׁ.</B> קוּרֵי עַכָּבִישׁ נִקְרָאִים כָּכַי. וַאֲנִי שָׁמַעְתִּי כְמִין קוּרֵי עַכָּבִישׁ נִמְצָא בְתוֹךְ הַקָּנֶה. וּפְעָמִים שֶׁהוּא דַק מְאֹד וְהוּא כָּכַי שֶׁאֵין בּוֹ מַמָּשׁ, וּפְעָמִים שֶׁהוּא כְּעֵין אֲרִיגַת בֶּגֶד וְהוּא כָּכַי שֶׁיֵּשׁ בּוֹ מַמָּשׁ: <B>וְנִבְלַת עוֹף טָהוֹר שֶׁלֹּא חִשַּׁב עָלֶיהָ.</B> שֶׁנִּבְלַת עוֹף טָהוֹר אֵינָהּ מְטַמְּאָה עַד שֶׁיַּחֲשֹׁב עָלֶיהָ לַאֲכִילָה, וְאָז מְטַמְּאָה טֻמְאַת אֳכָלִים בְּכַבֵּיצָה וְאֵינָהּ צְרִיכָה הֶכְשֵׁר: <B>נִבְלַת עוֹף טָמֵא שֶׁחִשַּׁב עָלֶיהָ וְלֹא הִכְשִׁירָהּ.</B> דְּנִבְלַת עוֹף טָמֵא צְרִיכָה מַחֲשָׁבָה וּצְרִיכָה הֶכְשֵׁר, כְּלוֹמַר שֶׁיָּבֹא עָלֶיהָ מַיִם אוֹ אֶחָד מִשִּׁבְעָה מַשְׁקִין, וְאִם חָסֵר מַחֲשָׁבָה אוֹ הֶכְשֵׁר, טְהוֹרָה, וּמְמַעֶטֶת וְחוֹצֶצֶת בִּפְנֵי הַטֻּמְאָה: 

~ פרק יג - משנה ו
<B>וְלֹא תְבוּאָה שֶׁבַּחַלּוֹן.</B> שֶׁהִשְׁרִישָׁה בַּחַלּוֹן מַמָּשׁ. מִשּׁוּם דְּדַעְתּוֹ לְפַנּוֹתָהּ שֶׁהִיא מְקַלְקֶלֶת אֶת הַכֹּתֶל, וְכָל דָּבָר שֶׁדַּעְתּוֹ לְפַנּוֹתוֹ אֵינוֹ מְמַעֵט בַּחַלּוֹן. וּלְעֵיל אַיְרֵי שֶׁהִשְׁרִישָׁה רָחוֹק מִן הַכֹּתֶל, דְּהַשְׁתָּא אֵין דַּעְתּוֹ לְפַנּוֹתָהּ: <B>הַשְּׁתִי וְהָעֵרֶב הַמְנֻגָּעִים.</B> דִּשְׁתִי וָעֵרֶב מִטַּמֵּא בִנְגָעִים, וְדָבָר טָמֵא אֵינוֹ מְמַעֵט: <B>וְלֹא לְבֵנָה מִבֵּית הַפְּרָס.</B> הַלְּבֵנָה הָעֲשׂוּיָה מֵעֲפַר בֵּית הַפְּרָס. רַבִּי מֵאִיר סָבַר שֶׁהִיא טְמֵאָה כְּמוֹ שֶׁעֲפַר בֵּית הַפְּרָס טָמֵא, הִלְכָּךְ אֵינָהּ מְמַעֶטֶת בַּחַלּוֹן. וְרַבָּנָן סָבְרֵי לֹא טִמְּאוּ אֶלָּא גוּשׁ כִּבְרִיָּתוֹ הַבָּא מִבֵּית הַפְּרָס, וְלֹא הֶעָפָר אֲפִלּוּ לְאַחַר שֶׁגִּבְּלוֹ {טו}. וַהֲלָכָה כַּחֲכָמִים. וְשִׁעוּר הַגּוּשׁ, כְּפִיקָה גְדוֹלָה שֶׁל סַקָּאִים, שֶׁהוּא כְּחוֹתַם הַמַּרְצוּפִין: 

^ פרק יד

~ פרק יד - משנה א
<B>הַזִּיז.</B> שֶׁפָּנָיו לְמַטָּה. כְּמִין לוּחַ יוֹצֵא מִן הַכֹּתֶל לַחוּץ וְרֹאשׁוֹ כָפוּף לְמַטָּה לָאָרֶץ לְצַד הַפֶּתַח, הִלְכָּךְ מִצְטָרֵף אָהֳלוֹ עִם הַפֶּתַח וּמֵבִיא אֶת הַטֻּמְאָה בְּכָל שֶׁהוּא וַחֲשִׁיב כְּאִלּוּ יֵשׁ בּוֹ פּוֹתֵחַ טֶפַח, וְאִם טֻמְאָה תַחְתָּיו הַבַּיִת טָמֵא, שֶׁרוֹאִין רֹאשׁוֹ הַכָּפוּף לְמַטָּה כְּאִלּוּ הִגִּיעַ לָאָרֶץ, וּמֵבִיא טֻמְאָה שֶׁתַּחְתָּיו לְצַד הַבַּיִת: <B>וְגִזְרָה.</B> שֶׁפָּנֶיהָ לְמַעְלָה. רֹאשָׁהּ כָּפוּף לְמַעְלָה וְאֵין אֹהֶל שֶׁלָּהּ מִצְטָרֵף עִם הַפֶּתַח, הִלְכָּךְ בָּעְיָה פּוֹתֵחַ טֶפַח: <B>וְגַבְלִית.</B> מְפָרֵשׁ בַּתּוֹסֶפְתָּא כְּלִי שֶׁמֵּנִיקָה {ב} מִכָּאן וּמִכָּאן וּמְשַׁיֵּר מִן הָאֶמְצַע: <B>שְׁנֵים עָשָׂר טְפָחִים.</B> דְּשִׁעוּר כָּל נִדְבָּךְ אַרְבָּעָה טְפָחִים. וְנִדְבָּךְ הוּא שׁוּרָה שֶׁל בִּנְיַן אֲבָנִים: <B>וְהָעֲטָרוֹת.</B> אֲבָנִים סְדוּרוֹת בְּעִגּוּל בּוֹלְטוֹת מִן הַקִּיר לְמַעְלָה מִן הַפֶּתַח כְּעֵין כִּפָּה לְנוֹי, וְהַיְנוּ עֲטָרָה: <B>וְהַפִּתּוּחִים.</B> שֶׁעוֹשִׂים מֵאֶבֶן עַל הַפֶּתַח אוֹ עַל הַחַלּוֹן לְנוֹי, וּפְעָמִים שֶׁבּוֹלְטִים מִן הַחַלּוֹן וּמִן הַפֶּתַח טֶפַח אוֹ יוֹתֵר: 

~ פרק יד - משנה ב
<B>זִיז שֶׁעַל גַּבֵּי הַפֶּתַח וֽכוּ'.</B> הָכָא מַיְרֵי שֶׁנִּסְתַּם הַפֶּתַח {ג}, וּמִשּׁוּם הָכִי בָּעִינַן שֶׁיְּהֵא בַזִּיז פּוֹתֵחַ טֶפַח. וְהָכִי מַשְׁמַע בַּתּוֹסֶפְתָּא: <B>וְשֶׁעַל גַּבֵּי הַחַלּוֹן רוּם אֶצְבָּעַיִם.</B> כְּלוֹמַר בֵּין חַלּוֹן שֶׁשִּׁעוּרוֹ רוּם אֶצְבָּעַיִם כְּגוֹן שְׁיָרֵי הַמָּאוֹר, בֵּין חַלּוֹן שֶׁשִּׁעוּרוֹ מְלֹא מַקְדֵּחַ כְּגוֹן הָעוֹשֶׂה מָאוֹר בִּתְחִלָּה, זִיז שֶׁעַל גַּבֵּי שְׁנֵיהֶם בְּכָל שֶׁהוּא: <B>וְרַבִּי יוֹסֵי אוֹמֵר מְלֹאוֹ.</B> חַלּוֹן שֶׁשִּׁעוּרוֹ רוּם אֶצְבָּעַיִם, זִיז שֶׁלּוֹ שִׁעוּרוֹ בְאֶצְבָּעַיִם. וְחַלּוֹן שֶׁשִּׁעוּרוֹ מְלֹא מַקְדֵּחַ זִיז שֶׁלּוֹ נַמִּי מְשַׁעֲרִינַן בִּמְלֹא מַקְדֵּחַ. וְאֵין הֲלָכָה כְּרַבִּי יוֹסֵי: 

~ פרק יד - משנה ג
<B>אֲפִלּוּ גָבֹהַּ מֵאָה אַמָּה.</B> אַף עַל גַּב דְּזִיז שִׁעוּר גָּבְהוֹ מִן הַפֶּתַח שְׁנֵים עָשָׂר טְפָחִים, בְּקָנֶה הֶחְמִירוּ מִשּׁוּם דְּמִטַּלְטֵל. וְרַבִּי יוֹחָנָן בֶּן נוּרִי סָבַר דְּאֵין לְהַחֲמִיר בְּקָנֶה יוֹתֵר מִן הַזִּיז, וּלְמַעְלָה מִשְּׁנֵים עָשָׂר טְפָחִים שִׁעוּרוֹ בְּפוֹתֵחַ טֶפַח. וַהֲלָכָה כְּרַבִּי יוֹחָנָן בֶּן נוּרִי: 

~ פרק יד - משנה ד
<B>זִיז.</B> שֶׁהוּא רָחָב טֶפַח וְסוֹבֵב אֶת כָּל כָּתְלֵי הַבַּיִת מִבַּחוּץ, וּכְנֶגֶד הַפֶּתַח אוֹכֵל שָׁלֹשׁ אֶצְבָּעוֹת וְעַל שְׁאָר הַפֶּתַח אֵין זִיז. שֶׁאִם הָיָה אוֹכֵל כְּנֶגֶד הַפֶּתַח טֶפַח הָיָה הַבַּיִת טָמֵא לְדִבְרֵי הַכֹּל: <B>כֵּלִים שֶׁתַּחְתָּיו טְמֵאִים.</B> בְּהָא לֹא פָלֵיג רַבִּי יְהוֹשֻׁעַ כִּדְפָלֵיג בְּסֵיפָא, לְפִי שֶׁדֶּרֶךְ טֻמְאָה לָצֵאת: <B>רַבִּי אֱלִיעֶזֶר מְטַמֵּא אֶת הַבַּיִת.</B> כֵּיוָן דְּזִיז חָמוּר שֶׁמְּטַמֵּא בְּכָל שֶׁהוּא, מֵבִיא אֶת הַטֻּמְאָה לַבַּיִת בְּשָׁלֹשׁ אֶצְבָּעוֹת: <B>וְכֵן בְּחָצֵר שֶׁהִיא מֻקֶּפֶת אַכְסַדְרָה.</B> וְהָאַכְסַדְרָה אוֹכֶלֶת בַּפֶּתַח שָׁלֹשׁ אֶצְבָּעוֹת, טֻמְאָה בַּבַּיִת, כֵּלִים שֶׁבָּאַכְסַדְרָה טְמֵאִים. טֻמְאָה בָאַכְסַדְרָה, רַבִּי אֱלִיעֶזֶר מְטַמֵּא הַבַּיִת, וְרַבִּי יְהוֹשֻׁעַ מְטַהֵר. וַהֲלָכָה כְּרַבִּי יְהוֹשֻׁעַ: 

~ פרק יד - משנה ה
<B>שְׁנֵי זִיזִין זֶה עַל גַּבֵּי זֶה.</B> וּמְכֻוָּנִים זֶה כְנֶגֶד זֶה: <B>יֵשׁ בָּהֶן פּוֹתֵחַ טֶפַח.</B> שֶׁכָּל אֶחָד מִן הַזִּיזִים רָחְבּוֹ טֶפַח עַל טֶפַח: <B>וּבֵינֵיהֶן פּוֹתֵחַ טֶפַח.</B> הַתַּחְתּוֹן גָּבֹהַּ מִן הָאָרֶץ טֶפַח וְהָעֶלְיוֹן גָּבֹהַּ מִן הַתַּחְתּוֹן טֶפַח: <B>וְטֻמְאָה תַחְתֵּיהֶן.</B> תַּחַת הַתַּחְתּוֹן. כָּל מַה שֶּׁתַּחְתָּיו טָמֵא וּמַה שֶּׁעַל גַּבָּיו טָהוֹר, דְּחוֹצֵץ בִּפְנֵי הַטֻּמְאָה: <B>בֵּינֵיהֶן.</B> אִם טֻמְאָה בֵּין תַּחְתּוֹן לָעֶלְיוֹן כָּל מַה שֶּׁבֵּינֵיהֶן טָמֵא, אֲבָל מַה שֶּׁתַּחַת הַתַּחְתּוֹן וְשֶׁעַל הָעֶלְיוֹן, טָהוֹר, דְּחוֹצְצִים: <B>עַל גַּבֵּיהֶן.</B> עַל גַּבֵּי הָעֶלְיוֹן. כְּנֶגֶד הַטֻּמְאָה עַד הָרָקִיעַ, טָמֵא, וְכָל הַשְּׁאָר טָהוֹר: <B>הָיָה הָעֶלְיוֹן עוֹדֵף עַל הַתַּחְתּוֹן וֽכוּ' תַּחְתֵּיהֶן וּבֵינֵיהֶן טָמֵא.</B> דְּבֵין שֶׁהַטֻּמְאָה תַחַת הַתַּחְתּוֹן בֵּין שֶׁהַטֻּמְאָה בֵינֵיהֶן, אוֹתוֹ הָעֹדֶף שֶׁהָעֶלְיוֹן יָתֵר עַל הַתַּחְתּוֹן טֶפַח מְעָרֵב אֶת הַטֻּמְאָה בְּכָל מָקוֹם. אֲבָל מַה שֶּׁעַל הָעֶלְיוֹן טָהוֹר, דְּחוֹצֵץ: <B>עַל גַּבֵּיהֶן.</B> עַל גַּבֵּי הָעֶלְיוֹן: <B>הָיָה הָעֶלְיוֹן עוֹדֵף עַל הַתַּחְתּוֹן וֽכוּ' טֻמְאָה תַחְתֵּיהֶן.</B> תַּחַת הַתַּחְתּוֹן: <B>תַּחְתֵּיהֶן וּבֵינֵיהֶן טָמֵא.</B> דְּאוֹתוֹ עֹדֶף מְעָרֵב אֶת הַטֻּמְאָה בֵּינֵיהֶן וּמֵבִיא אֶת הַטֻּמְאָה לְמַה שֶּׁתַּחְתָּיו: <B>בֵּינֵיהֶן.</B> אִם הַטֻּמְאָה בֵּינֵיהֶן אוֹ לְמַטָּה בָּאָרֶץ תַּחַת הַמּוֹתָר, דְּהַיְנוּ כְנֶגֶד הָעֹדֶף וְלֹא תַחַת הַתַּחְתּוֹן: <B>רַבִּי אֱלִיעֶזֶר אוֹמֵר תַּחְתֵּיהֶן וּבֵינֵיהֶן טָמֵא.</B> דְּאַף עַל גַּב דְּלֵיכָּא טֶפַח בָּעֹדֶף מֵבִיא אֶת הַטֻּמְאָה לְתַחַת הַתַּחְתּוֹן, הוֹאִיל וְעוֹדֵף עָלָיו {ו}: <B>בֵּינֵיהֶן וְתַחַת הַמּוֹתָר טָמֵא.</B> מַה שֶּׁבֵּין שְׁנֵי הַזִּיזִין וּמַה שֶּׁתַּחְתֵּיהֶן בָּאָרֶץ כְּנֶגֶד הַמּוֹתָר, טָמֵא: <B>וְתַחְתֵּיהֶן טָהוֹר.</B> מַה שֶּׁתַּחַת הַתַּחְתּוֹן. דְּכֵיוָן דְּאֵין בַּמּוֹתָר טֶפַח אֵין הַטֻּמְאָה בָאָה תַחַת הַתַּחְתּוֹן. וַהֲלָכָה כְּרַבִּי יְהוֹשֻׁעַ: 

~ פרק יד - משנה ו
<B>וְאֵין בֵּינֵיהֶם פּוֹתֵחַ טֶפַח.</B> שֶׁאֵין הַתַּחְתּוֹן גָּבֹהַּ מִן הָאָרֶץ טֶפַח וְאֵין הָעֶלְיוֹן גָּבֹהַּ מִן הַתַּחְתּוֹן טֶפַח: <B>בֵּינֵיהֶן וְתַחְתֵּיהֶן טָמֵא.</B> דְּאֵין הַתַּחְתּוֹן חוֹצֵץ, כֵּיוָן דְּאֵין תַּחְתָּיו פּוֹתֵחַ טֶפַח וְלֹא עַל גַּבָּיו פּוֹתֵחַ טֶפַח {ז}, וְהָעֶלְיוֹן מֵבִיא אֶת הַטֻּמְאָה לְכָל מַה שֶּׁתַּחְתָּיו וְתַחַת הַתַּחְתּוֹן, וְחוֹצֵץ לְמַה שֶּׁעַל גַּבָּיו, כֵּיוָן דְּעֶלְיוֹן גָּבֹהַּ מִן הָאָרֶץ טֶפַח: <B>כְּנֶגְדּוֹ עַד הָרָקִיעַ טָמֵא.</B> וּמַה שֶּׁתַּחְתָּיו טָהוֹר. דְּאַף עַל גַּב דְּאֵין גָּבֹהַּ מֵחֲבֵרוֹ טֶפַח, הֲרֵי גָּבֹהַּ מִן הָאָרֶץ טֶפַח וְחוֹצֵץ: 

~ פרק יד - משנה ז
<B>אֵין בָּהֶן פּוֹתֵחַ טֶפַח.</B> שֶׁהַזִּיזִין אֵין בְּרָחְבָּן טֶפַח {ח}, הִלְכָּךְ בֵּין שֶׁהַטֻּמְאָה לְמַטָּה בֵּין שֶׁהַטֻּמְאָה לְמַעְלָה לֹא חַיְצֵי כְּלָל: <B>וְכֵן שְׁתֵּי יְרִיעוֹת שֶׁהֵן גְּבוֹהוֹת מִן הָאָרֶץ בְּפוֹתֵחַ טֶפַח.</B> וּגְבוֹהוֹת זוֹ מִזּוֹ טֶפַח, דִּינָן כִּשְׁנֵי זִיזִין: 

^ פרק טו

~ פרק טו - משנה א
<B>סָגוֹס עָבֶה.</B> הַךְ מַתְנִיתִין פֵּרַשְׁנוּהָ לְעֵיל {א} בְּפֶרֶק הַבַּיִת שֶׁנִּסְדַּק [מִשְׁנָה ג']. וְאַיְדֵי דְבָעֵי לְמִתְנֵי טַבְלָיוֹת, הֲדַר תַּנְיֵהּ הָכָא: <B>וְאִם הָיוּ שֶׁל שַׁיִשׁ.</B> אֲפִלּוּ עֶלְיוֹנָה גְבוֹהָה מִן הָאָרֶץ טֶפַח לָא חֲשִׁיבֵי אֹהֶל לְהָבִיא אֶת הַטֻּמְאָה, כֵּיוָן דְּהַתַּחְתּוֹנָה מְמַעֶטֶת אֶת הָאֲוִיר לְפִי שֶׁהֵן נֶחְשָׁבוֹת כָּאָרֶץ. אֲבָל טַבְלָאוֹת שֶׁל עֵץ אֵינָן חֲשׁוּבוֹת כְּקַרְקַע בִּזְמַן שֶׁהָעֶלְיוֹנָה גְּבוֹהָה מִן הָאָרֶץ טֶפַח, אַף עַל פִּי שֶׁהַתַּחְתּוֹנָה מְמַעֶטֶת אֶת הָאֲוִיר, הָעֶלְיוֹנָה מְבִיאָה אֶת הַטֻּמְאָה: 

~ פרק טו - משנה ב
<B>טַבְלָיוֹת שֶׁל עֵץ.</B> שֶׁהֵן סְמוּכוֹת זוֹ אֵצֶל זוֹ וְכָל אַחַת מֵהֶן גְּבוֹהָה מִן הָאָרֶץ טֶפַח וְנוֹגְעוֹת בְּקַרְנוֹתֵיהֶן כָּל אַחַת בַּחֲבֶרְתָּהּ שֶׁאֶצְלָהּ, וְדֶרֶךְ קַרְנֵי הַטַּבְלָאוֹת שֶׁאֵין בְּרָחְבָּן טֶפַח, הִלְכָּךְ כֵּלִים שֶׁתַּחַת הָרִאשׁוֹנָה שֶׁהַטֻּמְאָה תַחְתֶּיהָ, טְמֵאִים, וְשֶׁתַּחַת הַשְּׁנִיָּה טְהוֹרִים: <B>הַנּוֹגֵעַ בַּשְּׁנִיָּה טָמֵא טֻמְאַת שִׁבְעָה.</B> וְאַף עַל גַּב דִּתְנַן בְּפֶרֶק קַמָּא כֵּלִים הַנּוֹגְעִים בְּמֵת וְכֵלִים בְּכֵלִים טְמֵאִים טֻמְאַת שִׁבְעָה, הַשְּׁלִישִׁי בֵּין אָדָם בֵּין כֵּלִים טְמֵאִים טֻמְאַת עֶרֶב {ב}, הָא תְנַן הָתָם אֵין הָאֹהֶל מִתְחַשֵּׁב, הִלְכָּךְ טַבְלָא שֶׁהַטֻּמְאָה תַחְתֶּיהָ אֵינָהּ מִן הַמִּנְיָן: <B>עַד שֶׁיְּהֵא בוֹ רִבּוּעַ בְּפוֹתֵחַ טֶפַח.</B> כְּמִין תֵּבָה פְּרוּצָה שֶׁיֵּשׁ לָהּ אַרְבַּע דְּפָנוֹת הָיוּ עוֹשִׂים לַשֻּׁלְחָן שֶׁהַשֻּׁלְחָן יוֹשֵׁב עָלֶיהָ, וְאוֹתָהּ תֵּבָה פְּרוּצָה קָרוּי רִבּוּעַ. וּפְעָמִים שֶׁהַשֻּׁלְחָן בּוֹלֵט וְיוֹצֵא חוּץ מֵאוֹתוֹ רִבּוּעַ טֶפַח אוֹ פָּחוֹת אוֹ יוֹתֵר, וְהַשְׁתָּא קָאָמַר דְּצָרִיךְ שֶׁיְּהֵא הַשֻּׁלְחָן בּוֹלֵט חוּץ מֵאוֹתוֹ רִבּוּעַ בְּפוֹתֵחַ טֶפַח, דְּמַה שֶּׁבְּתוֹךְ הָרִבּוּעַ אֵינוֹ מִצְטָרֵף. וְאִם טֻמְאָה נַמִּי בְתוֹךְ הָרִבּוּעַ מִבִּפְנִים, הָרִבּוּעַ חוֹצֵץ וּמוֹנֵעַ הַטֻּמְאָה מִלַּעֲבֹר לַחוּץ: 

~ פרק טו - משנה ג
<B>חָבִיּוֹת.</B> שׁוּרוֹת הַרְבֵּה שֶׁל חָבִיּוֹת, זוֹ אַחַר זוֹ וְזוֹ עַל זוֹ: <B>שֶׁהֵן יוֹשְׁבוֹת עַל שׁוּלֵיהֶן.</B> וּפִיהֶן לְמַעְלָה: <B>אוֹ מֻטּוֹת עַל צִדֵּיהֶן.</B> וּפִיהֶן מִן הַצַּד: <B>בָּאֲוִיר.</B> בַּגִּנָּה אוֹ בֶחָצֵר: <B>בְּפוֹתֵחַ טֶפַח.</B> בְּרֹחַב טֶפַח נוֹגְעוֹת זוֹ בָזוֹ: <B>טֻמְאָה בוֹקַעַת וְעוֹלָה.</B> לַצְּדָדִין קָתָנֵי לַהּ. דְּמֻטּוֹת עַל צִדֵּיהֶן אֲפִלּוּ כְנֶגֶד הַטֻּמְאָה אֵין טָמֵא אֶלָּא מַה שֶּׁתַּחְתֵּיהֶן וְעַל גַּבֵּיהֶן, אֲבָל מַה שֶּׁבְּתוֹכָן טָהוֹר, כֵּיוָן דְּאֵין כְּלִי חֶרֶס מִטַּמֵּא מִגַּבּוֹ, עַל מַה שֶּׁבְּתוֹכוֹ מַצִּיל. וּמַה שֶּׁאֵינוֹ כְנֶגֶד הַטֻּמְאָה אֲפִלּוּ שֶׁתַּחְתֵּיהֶן וְעַל גַּבֵּיהֶן טָהוֹר. וּבְיוֹשְׁבוֹת עַל שׁוּלֵיהֶן אֲפִלּוּ עַל מַה שֶּׁבְּתוֹכוֹ אֵין מַצִּילוֹת, כֵּיוָן שֶׁאֵין הֶפְסֵק מֵאֲוִיר תּוֹכוֹ לָאֲוִיר שֶׁחוּצָה לוֹ, וְחָבִית עַצְמָהּ נִטְמְאָה וְנִטְמְאוּ כָל כֵּלִים שֶׁבְּתוֹכָהּ וַאֲפִלּוּ שֶׁלֹּא כְנֶגֶד הַטֻּמְאָה, כִּדְאָמְרִינַן טַעֲמָא בְּסוֹף פֶּרֶק כַּוֶּרֶת: <B>בַּמֶּה דְבָרִים אֲמוּרִים בִּטְהוֹרוֹת.</B> דְּכֵיוָן דִּטְהוֹרוֹת הֵן דָּמוּ לְטַבְלָאוֹת שֶׁל שַׁיִשׁ שֶׁהַתַּחְתּוֹנוֹת סוֹתְמוֹת אֶת חֲלַל טֶפַח וְטֻמְאָה בּוֹקַעַת וְעוֹלָה: <B>אֲבָל אִם הָיוּ טְמֵאוֹת.</B> אֲפִלּוּ אֵין גְּבוֹהוֹת מִן הָאָרֶץ, הָעֶלְיוֹנוֹת שֶׁגְּבוֹהוֹת מִן הָאָרֶץ טֶפַח מְבִיאוֹת אֶת הַטֻּמְאָה, שֶׁאֵין הַתַּחְתּוֹנוֹת סוֹתְמוֹת כֵּיוָן דִּטְמֵאוֹת מִידִי דַהֲוֵי אַקְּפוּלִין זוֹ עַל זוֹ וְטַבְלָאוֹת זוֹ עַל זוֹ {ד}: <B>אוֹ גְבוֹהוֹת מִן הָאָרֶץ פּוֹתֵחַ טֶפַח.</B> מְבִיאוֹת אֶת הַטֻּמְאָה, וַאֲפִלּוּ טְהוֹרוֹת, כֵּיוָן דְּנוֹגְעוֹת זוֹ בָזוֹ בְּרֹחַב טֶפַח נֶחְשָׁבוֹת כֻּלָּן כְּאֹהֶל אֶחָד: 

~ פרק טו - משנה ד
<B>שֶׁחֲצָצוֹ.</B> שֶׁעָשָׂה בוֹ מְחִצָּה: <B>מִן הַצְּדָדִין.</B> שֶׁהַיְרִיעוֹת וְהַנְּסָרִים נְתוּנוֹת כְּנֶגֶד הַכְּתָלִים שֶׁל הַבַּיִת: <B>אוֹ מִן הַקּוֹרוֹת.</B> שֶׁנְּתוּנוֹת תַּחַת תִּקְרַת הַבַּיִת: <B>כֵּלִים שֶׁבַּחֲצָץ טְהוֹרִים.</B> דִּירִיעוֹת וּנְסָרִים חוֹצְצִים, וְנֶחְשָׁבִים כְּכֵלִים שֶׁעַל הַגַּג וּכְכֵלִים שֶׁחוּץ לַכֹּתֶל: <B>כֵּלִים שֶׁבַּבַּיִת טְמֵאִים.</B> דְּאֵין חֲצִיצָה לַטֻּמְאָה, מִידִי דַהֲוָה אַכְּלִי חֶרֶס הַמֻּקָּף צָמִיד פָּתִיל, דְּאִם טֻמְאָה בַּבַּיִת מַצִּיל עַל מַה שֶּׁבְּתוֹכוֹ, וְאִם טֻמְאָה בְתוֹכוֹ אֵין צָמִיד פָּתִיל לַטֻּמְאָה: <B>כֵּלִים שֶׁבַּחֲצָץ.</B> הַכְּלִי שֶׁעִם הַטֻּמְאָה בְּתוֹךְ הַמְּחִצָּה: <B>אִם יֶשׁ שָׁם פּוֹתֵחַ טֶפַח.</B> שֶׁיֵּשׁ שָׁם חָלָל רָחָב טֶפַח: <B>וְאִם לָאו טְהוֹרִים.</B> הַכֵּלִים שֶׁבַּחֲצָץ. אֲבָל בַּיִת מִיהָא טָמֵא: 

~ פרק טו - משנה ה
<B>חֲצָצוֹ מֵאַרְצוֹ.</B> שֶׁכִּסָּה קַרְקָעִית הַבַּיִת בִּנְסָרִים אוֹ יְרִיעוֹת: <B>טֻמְאָה בַחֲצָץ.</B> אֲפִלּוּ יֵשׁ בּוֹ טֶפַח עַל טֶפַח בְּרוּם טֶפַח: <B>כֵּלִים שֶׁבַּבַּיִת טְמֵאִים.</B> כְּבִיב שֶׁהוּא קָמוּר תַּחַת הַבַּיִת, דִּתְנַן לְעֵיל בְּפֶרֶק ג', יֵשׁ בּוֹ פּוֹתֵחַ טֶפַח וְאֵין בִּיצִיאָתוֹ פּוֹתֵחַ טֶפַח, טֻמְאָה בְתוֹכוֹ הַבַּיִת טָמֵא, טֻמְאָה בַּבַּיִת מַה שֶּׁבְּתוֹכוֹ טָהוֹר: <B>שֶׁאַרְצוֹ שֶׁל בַּיִת כָּמוֹהוּ.</B> כְּשֶׁאֵין בּוֹ פּוֹתֵחַ טֶפַח: 

~ פרק טו - משנה ו
<B>טֻמְאָה בִפְנִים.</B> בִּמְקוֹם הַתֶּבֶן: <B>שֶׁכְּנֶגֶד הַיְצִיאָה.</B> מָקוֹם פָּנוּי יֵשׁ כְּרֹחַב אַמָּה מִן הַפֶּתַח עַד כֹּתֶל שֶׁכְּנֶגְדּוֹ שֶׁנִּכְנָסִים וְיוֹצְאִים דֶּרֶךְ שָׁם לְהוֹצִיא הַתֶּבֶן וּלְהַכְנִיס. וְכֵלִים שֶׁבְּאוֹתוֹ מָקוֹם הַפָּנוּי טְמֵאִים, מִידִי דַהֲוָה אַטֻּמְאָה בַּחֲצָץ דְּכֵלִים שֶׁבַּבַּיִת טְמֵאִים: <B>טֻמְאָה בַחוּץ.</B> הַיְנוּ בַּמָּקוֹם הַפָּנוּי מִן הַפֶּתַח עַד כֹּתֶל שֶׁכְּנֶגְדּוֹ: <B>כֵּלִים שֶׁבִּפְנִים.</B> בִּמְקוֹם הַתֶּבֶן: <B>אִם יֵשׁ בִּמְקוֹמָן טֶפַח עַל טֶפַח בְּרוּם טֶפַח טְהוֹרִים וְאִם לָאו טְמֵאִים.</B> דְּבַחֲצָץ נַמִּי אִם טֻמְאָה בַּבַּיִת כֵּלִים שֶׁבַּחֲצָץ שֶׁאֵין בִּמְקוֹמָן טֶפַח טְמֵאִים: <B>וְאִם יֵשׁ בֵּין הַתֶּבֶן וְלַקּוֹרוֹת פּוֹתֵחַ טֶפַח.</B> לֹא נִתְבַּטֵּל הַתֶּבֶן הַהוּא לֵחָשֵׁב כַּחֲצָץ וַהֲרֵי הוּא כִשְׁאָר חֲפָצִים שֶׁבַּבַּיִת, וְאֵין מַצִּיל עַל מַה שֶּׁבְּתוֹכוֹ בֵּין יֵשׁ בִּמְקוֹמוֹ טֶפַח בֵּין אֵין בִּמְקוֹמוֹ טֶפַח: 

~ פרק טו - משנה ז
<B>וְכֵן כְּרִי שֶׁל תְּבוּאָה.</B> שֶׁבִּטְּלוֹ: <B>אֲפִלּוּ טֻמְאָה בְצַד הַכֵּלִים.</B> שֶׁהָיְתָה הַטֻּמְאָה בְּתוֹךְ הַגַּל, וְכֵלִים שָׁם סְמוּכִים לַטֻּמְאָה בְּתוֹךְ הַגַּל אֲבָל אֵינָן נוֹגְעִים בַּטֻּמְאָה: <B>טֻמְאָה בוֹקַעַת וְעוֹלָה.</B> וּמַה שֶּׁבְּצִדָּהּ טָהוֹר. וְאִם יֵשׁ בִּמְקוֹם הַטֻּמְאָה טֶפַח עַל טֶפַח בְּרוּם טֶפַח, הֲרֵי הוּא כְקֶבֶר סָתוּם וּמְטַמֵּא כָּל סְבִיבָיו: 

~ פרק טו - משנה ח
<B>חֲצַר הַקֶּבֶר.</B> חָצֵר הַמֻּקֶּפֶת מֵאַרְבַּע רוּחוֹתֶיהָ אַרְבַּע מְעָרוֹת שֶׁל קְבָרוֹת: <B>טָהוֹר עַד שֶׁיְהֵא בָהּ אַרְבַּע אַמּוֹת.</B> כָּל זְמַן שֶׁיֵּשׁ בָּהּ אַרְבַּע אַמּוֹת טָהוֹר הָעוֹמֵד בָּהּ {ז}. אֲבָל פְּחוּתָה מֵאַרְבַּע אַמּוֹת, טָמֵא הָעוֹמֵד בָּהּ. וְאִם אֵין שָׁם אֶלָּא שָׁלֹשׁ מְעָרוֹת מִשָּׁלֹשׁ רוּחוֹת וְרוּחַ רְבִיעִית שֶׁל חָצֵר פְּתוּחָה לַאֲוִיר הָעוֹלָם, אֲפִלּוּ אֵינוֹ מְרֻחָק מִפֶּתַח הַמְּעָרָה אֶלָּא כָּל שֶׁהוּא, טָהוֹר, וּבִלְבַד שֶׁלֹּא יִגַּע לַמַּשְׁקוֹף שֶׁל פֶּתַח הַמְּעָרָה. וְהָנֵי מִלֵּי חֲצַר הַקֶּבֶר דִּמְסַיְּמָא מְחִצָּתָהּ, אֲבָל מֵת בְּעָלְמָא תּוֹפֵס אַרְבַּע אַמּוֹת לְטֻמְאָה {ח}: <B>גּוֹלֵל לְקֶבֶר.</B> כִּסּוּי עַל פֶּתַח הַקֶּבֶר: <B>אֶלָּא כְנֶגֶד הַפֶּתַח.</B> שֶׁל הַקֶּבֶר. וְהַנּוֹגֵעַ בַּקָּצֶה הַמֻּנָּח חוּץ לַקֶּבֶר, טָהוֹר: <B>עָשָׂה רֹאשָׁהּ גּוֹלֵל לְקֶבֶר.</B> וַהֲרֵי הִיא עוֹמֶדֶת עַל הַקֶּבֶר כְּמוֹ אִילָן {ט}. הַנּוֹגֵעַ מִמֶּנָּה בְּאַרְבָּעָה טְפָחִים סָמוּךְ לַקֶּבֶר, טָמֵא מִשּׁוּם גּוֹלֵל, וּמֵאַרְבָּעָה וּלְמַעְלָה טָהוֹר: <B>בִּזְמַן שֶׁהוּא עָתִיד לָגֹד.</B> לָקֹץ. וְאַף עַל פִּי שֶׁלֹּא קִצֵּץ עֲדַיִן. לָגֹד, כְּמוֹ גֹּדּוּ אִילָנָא (דָּנִיֵּאל ד): <B>כֻּלָּהּ חִבּוּר.</B> כָּל זְמַן שֶׁלֹּא קִצֵּץ, וְאַף עַל פִּי שֶׁעָתִיד לָקֹץ. וְאֵין הֲלָכָה כְּרַבִּי יְהוּדָה: 

~ פרק טו - משנה ט
<B>הַנּוֹגֵעַ בָּהּ.</B> כָּל זְמַן שֶׁהִיא גוֹלֵל {י}: <B>טָמֵא טֻמְאַת שִׁבְעָה.</B> דִּכְתִיב (בְּמִדְבַּר יט) וְכֹל אֲשֶׁר יִגַּע עַל פְּנֵי הַשָּׂדֶה, לְרַבּוֹת גּוֹלֵל וְדוֹפֵק: <B>וְהֶחָבִית וְהַמַּשְׁקִין טְהוֹרִים.</B> דִּכְלִי חֶרֶס הַמֻּקָּף צָמִיד פָּתִיל טָהוֹר מִלִּטַּמֵּא בְאֹהֶל הַמֵּת, שֶׁנֶּאֱמַר (שָׁם) וְכֹל כְּלִי פָתוּחַ אֲשֶׁר אֵין צָמִיד פָּתִיל עָלָיו טָמֵא הוּא, הָא יֵשׁ צָמִיד פָּתִיל עָלָיו טָהוֹר, וּבִכְלִי חֶרֶס הַכָּתוּב מְדַבֵּר, שֶׁאֵינוֹ מְקַבֵּל טֻמְאָה מִגַּבּוֹ: <B>רַבִּי מֵאִיר אוֹמֵר וֽכוּ'.</B> וְאֵין הֲלָכָה כְּרַבִּי מֵאִיר, אֶלָּא אַף עַל פִּי שֶׁאֵין לְךָ דָּבָר שֶׁיֵּשׁ בּוֹ רוּחַ חַיִּים וּמְטַמֵּא, חוּץ מֵאָדָם, מִכָּל מָקוֹם מְטַמְּאִים הֵן מִשּׁוּם גּוֹלֵל כָּל זְמַן שֶׁהֵן גּוֹלֵל לַקֶּבֶר: 

~ פרק טו - משנה י
<B>הַמַּאֲהִיל עַל הַמֵּת וְנוֹגֵעַ בְּכֵלִים.</B> הַכֵּלִים טְמֵאִין טֻמְאַת שִׁבְעָה מִטַּעַם חִבּוּרִים {יב}, כְּגוֹן דִּבְשָׁעָה שֶׁנָּגַע בַּמֵּת אוֹ מַאֲהִיל עָלָיו, נוֹגֵעַ כְּמוֹ כֵן בַּכֵּלִים: <B>וְאִם יֵשׁ בְּיָדָיו פּוֹתֵחַ טֶפַח טְמֵאִים.</B> כֵּיוָן דְּיָדָיו מַאֲהִילוֹת עַל הַמֵּת וְעַל הַכֵּלִים, מְבִיאוֹת אֶת הַטֻּמְאָה: <B>שְׁנֵי בָתִּים.</B> וּפִתְחֵיהֶן מְכֻוָּנִים זֶה כְנֶגֶד זֶה: <B>מֵבִיא אֶת הַטֻּמְאָה.</B> וְנִשְׁאֲרוּ שְׁנֵי הַבָּתִּים טְמֵאִים. דְּאֹהֶל שֶׁל יָדָיו מְצָרֵף אֶת הַטֻּמְאָה כְּאִלּוּ שְׁנֵי הַחֲצָאִים מֻנָּחִים בָּזֶה וּבָזֶה: <B>וְאִם לָאו.</B> דְּאֵין בְּיָדָיו פּוֹתֵחַ טֶפַח, גַּבְרָא מִיהָא טָמֵא הָוֵי, כְּדִתְנַן לְקַמָּן וְעַל עַצְמָן בְּכָל שֶׁהֵן, אֲבָל שְׁנֵי הַבָּתִּים טְהוֹרִים: 

^ פרק טז

~ פרק טז - משנה א
<B>כָּל הַמִּטַּלְטְלִין מְבִיאִין אֶת הַטֻּמְאָה.</B> מִשּׁוּם אֹהֶל. שֶׁאִם הֶאֱהִיל רֹאשׁוֹ אֶחָד עַל הַמֵּת וְרֹאשׁוֹ אֶחָד עַל הַכֵּלִים, מֵבִיא לָהֶם הַטֻּמְאָה: <B>כָּעֳבִי הַמַּרְדֵּעַ.</B> אֲפִלּוּ אֵין בּוֹ רֹחַב טֶפַח אֶלָּא שֶׁיֵּשׁ בְּהֶקֵּפוֹ טֶפַח, דְּחוּט שֶׁל טֶפַח מַקִּיפוֹ, דְּגָזְרוּ עַל הֶקֵּפוֹ מִשּׁוּם עָבְיוֹ: <B>אֲקַפַּח אֶת בָּנַי.</B> אֶקְבְּרֵם. קִפּוּחַ לְשׁוֹן כְּרִיתָה וְחִתּוּךְ. וּשְׁבוּעָה הִיא, אֲקַפַּח אֶת בָּנַי אִם אֵין דָּבָר זֶה אֱמֶת שֶׁהֲלָכָה זוֹ מְקֻפַּחַת קְטוּעָה וּמְחֻתֶּכֶת, דְּהָא פּוֹתֵחַ טֶפַח בָּעִינַן: <B>שֶׁשָּׁמַע הַשּׁוֹמֵעַ.</B> כְּשֶׁנִּשְׁאֲלָה שְׁאֵלָה עַל יְדֵי מַעֲשֶׂה בְּבֵית הַמִּדְרָשׁ וְשָׁמַע שֶׁטִּמְּאוּהוּ וְלֹא יָדַע מִשּׁוּם מָה טִמְּאוּהוּ. הֵם טִמְּאוּ אֶת הַמַּרְדֵּעַ מִשּׁוּם כֵּלִים הַמַּאֲהִילִים עַל הַמֵּת, שֶׁהַכְּלִי עַצְמוֹ הַמַּאֲהִיל עַל הַמֵּת טָמֵא בְּכָל שֶׁהוּא, דְּלֹא בָעִינַן פּוֹתֵחַ טֶפַח אֶלָּא לְהָבִיא אֶת הַטֻּמְאָה תַּחַת רֹאשׁוֹ הַשֵּׁנִי {ב}, וְטִמְּאוּ אֶת הָאִכָּר אוֹ מִטַּעַם חִבּוּרִים {ג} אוֹ מִשּׁוּם דַּהֲוֵי לֵיהּ כֵּלִים שֶׁנָּגְעוּ בַמֵּת וְאָדָם בַּכֵּלִים וְטָמֵא טֻמְאַת שִׁבְעָה {ד}. וְהַשּׁוֹמֵעַ טָעָה לוֹמַר דְּטִמְּאוּהוּ מִטַּעַם שֶׁהַמַּרְדֵּעַ מֵבִיא עָלָיו טֻמְאָה מִדִּין אֹהֶל: <B>שֶׁיְּהוּ דִבְרֵי חֲכָמִים מְקֻיָּמִים.</B> שֶׁאוֹמְרִים דְּמַרְדֵּעַ מֵבִיא טֻמְאָה עַל הָאָדָם הַנּוֹשְׂאָן. זִמְנִין דְּאָדָם הַנּוֹשְׂאָן אֵין עָלָיו כִּי אִם טֻמְאַת עֶרֶב, שֶׁבִּגְדוֹ מַפְסִיק בֵּין כְּתֵפוֹ לַמַּרְדֵּעַ וַהֲוֵי לֵיהּ דְּיִקְרַב בִּדְיִקְרַב לִדְיִקְרַב {ה}, וְהָרוֹאֶה שֶׁמְּטַמְּאִים אוֹתוֹ טֻמְאַת עֶרֶב יִטְעֶה לוֹמַר מִשּׁוּם אֹהֶל טִמְּאוּהוּ לְפִי שֶׁיֵּשׁ בְּהֶקֵּפוֹ טֶפַח, וְאָתֵי לְמֵימַר דְּטֻמְאַת אֹהֶל אֵין בָּהּ כִּי אִם טֻמְאַת עֶרֶב. הִלְכָּךְ גָּזְרוּ עָלָיו בָּעֳבִי הַמַּרְדֵּעַ לִטַּמֵּא טֻמְאַת שִׁבְעָה מִדִּבְרֵיהֶם מִשּׁוּם אֹהֶל: <B>וְעַל עַצְמָן בְּכָל שֶׁהֵן.</B> דִּכְלִי הַמַּאֲהִיל עַל הַמֵּת טָמֵא אֲפִלּוּ כָּל שֶׁהוּא: <B>וְעַל שְׁאָר אָדָם וְכֵלִים.</B> שֶׁתַּחַת הַמַּרְדֵּעַ. בְּפוֹתֵחַ טֶפַח. כֵּיוָן דְּאֵין לָהֶם טֻמְאָה כְּלָל אֵין שַׁיָּךְ לִגְזֹר עַל הֶקֵּפוֹ מִשּׁוּם עָבְיוֹ: 

~ פרק טז - משנה ב
<B>כּוּשׁ.</B> פֶּלֶךְ שֶׁהַנָּשִׁים טוֹוֹת בּוֹ. וְאַף עַל גַּב דִּפְשׁוּטֵי כְּלִי עֵץ הוּא מְקַבֵּל טֻמְאָה, מִשּׁוּם צִנֹּרֶת שֶׁל מַתֶּכֶת הַקְּבוּעָה בּוֹ: <B>אַף עַל פִּי שֶׁאֵינָן מְכֻוָּנִין.</B> שֶׁאֵין שְׁנֵי חֲצָאֵי זֵיתִים מְכֻוָּנִים זֶה כְּנֶגֶד זֶה: <B>טָמֵא.</B> הַכּוּשׁ. דְּמֵבִיא הַטֻּמְאָה עַל עַצְמוֹ בְּכָל שֶׁהוּא: <B>הַקַּדָּר.</B> מוֹכֵר הַקְּדֵרוֹת: <B>וְהַסַּל.</B> הַמּוֹט שֶׁנּוֹשֵׂא בּוֹ אֶת הַקְּדֵרוֹת. וּבְמַסֶּכֶת כֵּלִים קוֹרֵהוּ אֵסֶל, דִּתְנַן הָתָם [פי"ז מט"ז] הָאֵסֶל שֶׁיֵּשׁ בּוֹ בֵּית קִבּוּל מָעוֹת: <B>וְאִם יֵשׁ בַּסַּל פּוֹתֵחַ טֶפַח.</B> מֵבִיא טֻמְאָה עַל הַקְּדֵרוֹת שֶׁתַּחְתָּיו לַצַּד הַשֵּׁנִי שֶׁתְּלוּיוֹת בּוֹ: <B>הַתְּלוּלִיּוֹת.</B> לְשׁוֹן תֵּל: <B>הַקְּרוֹבוֹת בֵּין לָעִיר.</B> הַסְּמוּכָה לְבֵית הַקְּבָרוֹת: <B>בֵּין לַדֶּרֶךְ.</B> הַסָּמוּךְ לְבֵית הַקְּבָרוֹת {ח}: <B>אֶחָד חֲדָשׁוֹת וְאֶחָד יְשָׁנוֹת טְמֵאוֹת.</B> מִפְּנֵי שֶׁהַנָּשִׁים קוֹבְרוֹת שָׁם נִפְלֵיהֶן, דְּעַד חֲמִשִּׁים אַמָּה אָזְלָא אִשָּׁה לְחוֹדַהּ {י} וְקוֹבֶרֶת שָׁם הַנֵּפֶל שֶׁלָּהּ. אֲבָל רְחוֹקוֹת לֹא אָזְלָא לְחוֹדַהּ לִקְבֹּר בַּתֵּל, וְהוֹאִיל וּצְרִיכָה לְאִישׁ שֶׁיֵּלֵךְ עִמָּהּ, הוֹלֶכֶת לְבֵית הַקְּבָרוֹת וְאֵינָהּ קוֹבֶרֶת בַּתֵּל. וְהָא דִמְטַמְּאִינַן בִּישָׁנוֹת וַאֲפִלּוּ רְחוֹקוֹת, דְּחָיְשִׁינַן שֶׁמָּא קְרוֹבוֹת הָיוּ מִתְּחִלָּתָן וְחָרְבָה הָעִיר וְנִשְׁתַּכַּח הַדָּבָר: <B>רַבִּי יְהוּדָה אוֹמֵר כוּ'.</B> וַהֲלָכָה כְּרַבִּי יְהוּדָה: 

~ פרק טז - משנה ג
<B>הַמּוֹצֵא מֵת בַּתְּחִלָּה.</B> שֶׁלֹּא הָיָה יָדוּעַ שֶׁהָיָה שָׁם קֶבֶר. וְהָכִי אָמְרִינַן בַּגְּמָרָא בְּנָזִיר [דַּף סד] הַמּוֹצֵא, וְלֹא שֶׁהָיָה מָצוּי. מֵת, פְּרָט לְהָרוּג, דְּהָרוּג אֵין לוֹ תְבוּסָה וְאֵין לוֹ שְׁכוּנַת קְבָרוֹת, וְהָכִי גְמִירֵי לַהּ. מֻשְׁכָּב, וְלֹא שֶׁהָיָה יוֹשֵׁב: <B>כְּדַרְכּוֹ.</B> וְלֹא שֶׁהָיָה רֹאשׁוֹ מֻנָּח בֵּין יַרְכוֹתָיו. דְּכָל הָנֵי חָיְשִׁינַן לְהוּ שֶׁמָּא נָכְרִים הֵן, שֶׁאֵין דַּרְכָּן שֶׁל יִשְׂרָאֵל לִקְבֹּר מֵתִים כָּךְ: <B>נוֹטְלוֹ וְאֶת תְּפוּסָתוֹ.</B> מֻתָּר לְפַנּוֹתוֹ מִשָּׁם וּלְקָבְרוֹ בְּמָקוֹם אַחֵר. וְצָרִיךְ שֶׁיִּטֹּל מִן הֶעָפָר שֶׁל הַקֶּבֶר עִמּוֹ, כְּדֵי תְפִיסָה, שֶׁהוּא כָּל הֶעֲפַר תִּחוֹחַ שֶׁתַּחְתָּיו, וְחוֹפֵר בְּקַרְקַע בְּתוּלָה שָׁלֹשׁ אֶצְבָּעוֹת. דִּכְתִיב (בְּרֵאשִׁית מז) וּנְשָׂאתַנִי מִמִּצְרַיִם וּקְבַרְתַּנִי בִּקְבֻרָתָם, שֶׁלֹּא הָיָה צָרִיךְ לוֹמַר מִמִּצְרַיִם, אֶלָּא הָכִי קָאָמַר, מֵעָפָר שֶׁל מִצְרַיִם טֹל עִמִּי. וְרַמְבַּ"ם גָּרֵיס תְּבוּסָתוֹ, הֶעָפָר הַמְעֹרָב מִדָּם וְלֵחָה שֶׁל הַמֵּת. לְשׁוֹן מִתְבּוֹסֶסֶת בְּדָמָיִךְ (יְחֶזְקֵאל טז): <B>מָצָא שְׁלֹשָׁה.</B> אִם יֵשׁ בֵּין זֶה לָזֶה מֵאַרְבַּע אַמּוֹת וְעַד שְׁמֹנֶה. כְּלוֹמַר מִקֶּבֶר רִאשׁוֹן עַד שְׁלִישִׁי אֵין פָּחוֹת מֵאַרְבַּע אַמּוֹת וְלֹא יוֹתֵר עַל שְׁמֹנֶה: <B>הֲרֵי זֶה שְׁכוּנַת קְבָרוֹת.</B> וְנִכָּר שֶׁלְּשֵׁם קְבוּרָה נְתָנוּם שָׁם, וְאָסוּר לְפַנּוֹתָם, דְּקָנוּ מְקוֹמָם. וַאֲפִלּוּ מֵת אֶחָד אִם נִכָּר שֶׁלְּשֵׁם קְבוּרָה נְתָנוּהוּ שָׁם אָסוּר לְפַנּוֹתוֹ. אֶלָּא שֶׁבְּאֶחָד אוֹ בִשְׁנַיִם אָנוּ תוֹלִים שֶׁלֹּא נִקְבְּרוּ שָׁם אֶלָּא לְפִי שָׁעָה וְהָיָה דַעְתָּם לְפַנּוֹתָם, אֲבָל בִּשְׁלֹשָׁה מוּכָח שֶׁזֶּה מָקוֹם מְיֻחָד לִקְבָרוֹת. וְאֹרֶךְ הַמְּעָרָה דַּרְכָּהּ לִהְיוֹת שֵׁשׁ וְרָחְבָּהּ אַרְבַּע וַאֲלַכְסוֹנָהּ עוֹדֵף שְׁתֵּי אַמּוֹת דְּהַיְנוּ שְׁמֹנֶה, וּמִשּׁוּם הָכִי תְנַן מֵאַרְבָּעָה וְעַד שְׁמֹנֶה: <B>כִּמְלֹא מִטָּה וְקוֹבְרֶיהָ.</B> לֹא גָרְסִינַן לַהּ הָכָא: <B>בּוֹדֵק מִמֶּנּוּ וּלְהַלָּן עֶשְׂרִים אַמָּה.</B> שֶׁהַמְּעָרָה אַרְבַּע אַמּוֹת רֹחַב עַל שֵׁשׁ אֹרֶךְ, וְהֶחָצֵר שֶׁהַמְּעָרוֹת פְּתוּחוֹת לוֹ מִכָּאן וּמִכָּאן, שֵׁשׁ עַל שֵׁשׁ, דְּהָכִי סְבִירָא לְהוּ לְרַבָּנָן בְּבָבָא בַתְרָא פֶּרֶק הַמּוֹכֵר פֵּרוֹת [דַּף קא], נִמְצָא אֹרֶךְ שְׁתֵּי מְעָרוֹת וְחָצֵר שֶׁבֵּינֵיהֶן שְׁמֹנֶה עֶשְׂרֵה אַמּוֹת, וּלְפִי שֶׁפְּעָמִים חוֹפְרִים מְעָרָה אַחַת בַּאֲלַכְסוֹנָהּ, וַאֲלַכְסוֹן שֶׁל מְעָרָה עוֹדֵף עַל רִבּוּעָהּ שְׁתֵּי אַמּוֹת, נִמְצְאוּ עֶשְׂרִים אַמָּה, שְׁמֹנֶה דִּמְעָרָה רִאשׁוֹנָה בַאֲלַכְסוֹנָהּ וְשֵׁשׁ דְּחָצֵר שֶׁבֵּין שְׁתֵּי הַמְּעָרוֹת וְשֵׁשׁ דִּמְעָרָה שְׁנִיָּה, דְּחַד אֲלַכְסוֹן אָמְרִינַן תְּרֵי אֲלַכְסוֹנֵי לֹא אָמְרִינַן, וְהַיְנוּ דְקָתָנֵי עֶשְׂרִים. וְעוֹד צָרִיךְ לִבְדֹּק מִלְּמַעְלָה וּמִלְּמַטָּה עֶשְׂרִים אַמָּה, דְּהַיְנוּ אַרְבָּעִים אַמָּה, דְּשֶׁמָּא זוֹ הִיא מְעָרָה שֶׁבְּמִזְרַח הֶחָצֵר וְיֵשׁ עֲדַיִן אַחֶרֶת כְּנֶגְדָּהּ בְּמַעֲרַב הֶחָצֵר, אִי נַמִּי זוֹ הִיא שֶׁבְּמַעֲרַב הֶחָצֵר וְיֵשׁ עֲדַיִן אַחֶרֶת בְּמִזְרַח הֶחָצֵר: <B>מָצָא מֵת אֶחָד בְּסוֹף עֶשְׂרִים בּוֹדֵק הֵימֶנּוּ וּלְהַלָּן עֶשְׂרִים אַמָּה.</B> דְּמִי יֵימַר דְּמִבֵּית הַקְּבָרוֹת זֶה הַוְיָא הַהִיא מְעָרָה, שֶׁמָּא קֶבֶר אַחֵר הוּא וְחָצֵר אַחֶרֶת שֶׁל אָדָם אַחֵר, וְצָרִיךְ לַעֲשׂוֹת גַּם לְשָׁם כָּל בְּדִיקוֹת דִּלְעֵיל, דִּכְמוֹ שֶׁיֵּשׁ שָׁם קֶבֶר כְּמוֹ כֵן יֵשׁ אֲחֵרִים: <B>שֶׁרַגְלַיִם לַדָּבָר.</B> אַחֲרֵי שֶׁנִּמְצָא כְּבָר בְּשָׂדֶה זוֹ שְׁכוּנַת קְבָרוֹת: <B>שֶׁאִלּוּ מִתְּחִלָּה מְצָאוֹ.</B> לְקֶבֶר זֶה קֹדֶם שֶׁמָּצָא הַשְּׁלֹשָׁה הָרִאשׁוֹנִים, הָיָה נוֹטְלוֹ וְאֶת תְּפוּסָתוֹ, כְּדִתְנַן בָּרֵישָׁא הַמּוֹצֵא מֵת בִּתְחִלָּה כוּ' נוֹטְלוֹ וְאֶת תְּפוּסָתוֹ: 

~ פרק טז - משנה ד
<B>הַבּוֹדֵק.</B> הָא דִתְנַן וּבוֹדֵק הֵימֶנּוּ וּלְהַלָּן עֶשְׂרִים אַמָּה, אֵין צָרִיךְ לַחְפֹּר אֶת כֻּלָּן, אֶלָּא חוֹפֵר אַמָּה עַל אַמָּה וּמַנִּיחַ אַמָּה שֶׁאֵינוֹ חוֹפֵר, וְעוֹשֶׂה כֵן עַד שֶׁמַּגִּיעַ לְסוֹף עֶשְׂרִים. וְאוֹתָהּ אַמָּה שֶׁהוּא חוֹפֵר צָרִיךְ לַחְפֹּר עַד שֶׁמַּגִּיעַ לְסֶלַע, אוֹ לִבְתוּלָה, שֶׁהִיא קַרְקַע שֶׁלֹּא נֶחְפְּרָה מֵעוֹלָם: <B>הַמּוֹצִיא אֶת הֶעָפָר מִמְּקוֹם הַטֻּמְאָה.</B> מֵאוֹתָם הָאַמּוֹת שֶׁהוּא חוֹפֵר: <B>אוֹכֵל בְּדִמְעוֹ.</B> אִם כֹּהֵן הוּא אוֹכֵל בִּתְרוּמָתוֹ. לְשׁוֹן מְלֵאָתְךָ וְדִמְעֲךָ {יג} לֹא תְאַחֵר (שְׁמוֹת כב). וְאַף עַל גַּב דְּאֵין כֹּהֲנִים רַשָּׁאִין לִבְדֹּק שֶׁהֲרֵי הֵן מֻזְהָרִין עַל הַטֻּמְאָה, מִכָּל מָקוֹם אִי אִתְרְמֵי כֹּהֵן {יד} וּבָדַק אֵינוֹ אָסוּר לֶאֱכֹל בִּתְרוּמָה הֵיכָא דְּלֹא אִתְחַזַּק שָׁם טֻמְאָה: <B>הַמְפַקֵּחַ אֶת הַגַּל.</B> שֶׁל אֲבָנִים שֶׁנָּפַל עַל הָאָדָם וָמֵת, אִם כֹּהֵן הוּא אֵינוֹ אוֹכֵל בְּדִמְעוֹ, דְּכֵיוָן דְּהֻחְזְקָה שָׁם טֻמְאָה חָיְשִׁינַן דִּלְמָא הֶאֱהִיל, וַאֲפִלּוּ סָפֵק חַי סָפֵק מֵת חָיְשִׁינַן: 

~ פרק טז - משנה ה
<B>הָיָה בוֹדֵק.</B> לְהַשְׁלִים עֶשְׂרִים אַמָּה: <B>לְנַחַל.</B> נָהָר: <B>לִשְׁלוּלִית.</B> אַמַּת הַמַּיִם שֶׁמְּחַלֶּקֶת שָׁלָל לַאֲגַפֶּיהָ שֶׁאַמּוֹת אֲחֵרוֹת שֶׁל מַיִם שׁוֹתוֹת מִמֶּנָּה: <B>אוֹ לְדֶרֶךְ הָרַבִּים.</B> שֶׁאֵין קוֹבְרִים בָּהּ אֶת הַמֵּת: <B>מַפְסִיק.</B> וְאֵינוֹ בוֹדֵק עוֹד לְהַשְׁלִים עֶשְׂרִים אַמָּה: <B>וְהַכֹּל טָהוֹר.</B> וְאֵין לָהֶם תְּפוּסָה {טו}. אֶלָּא מְלַקֵּט הָעֲצָמוֹת בִּלְבַד וְאֵין צָרִיךְ לִטֹּל יוֹתֵר: <B>רַבִּי שִׁמְעוֹן אוֹמֵר כוּ'.</B> וְאֵין הֲלָכָה כְּרַבִּי שִׁמְעוֹן: 

^ פרק יז

~ פרק יז - משנה א
<B>הַחוֹרֵשׁ.</B> בֵּית הַפְּרָס. מָקוֹם שֶׁהַטֻּמְאָה פְּרוּשָׂה וּמִתְפַּשֶּׁטֶת שָׁם. וְרַבּוֹתַי פֵרְשׁוּ, פְּרָס לְשׁוֹן דָּבָר פָּרוּס וְשָׁבוּר, שֶׁעֲצָמוֹת שֶׁל מֵת [שְׁלֵמוֹת] נִפְרְסוּ שָׁם. וּמִפִּי אֲחֵרִים שָׁמַעְתִּי, עַל שֵׁם שֶׁפַּרְסוֹת בְּנֵי אָדָם נִמְנָעִים לָלֶכֶת שָׁם מִפְּנֵי הַטֻּמְאָה: <B>מְלֹא מַעֲנָה.</B> שֶׁל הַמַּחֲרֵשָׁה. מִמְּקוֹם הַקֶּבֶר שֶׁהִתְחִיל לַחֲרֹשׁ בּוֹ עַד מֵאָה אַמָּה בְּאֹרֶךְ הַשָּׂדֶה עַל מֵאָה בְּרֹחַב, חָיְשִׁינַן שֶׁמָּא הוֹלִיכָה הַמַּחֲרֵשָׁה מִמֶּנּוּ עֶצֶם כַּשְּׂעֹרָה. וְאִם הָיָה חוֹרֵשׁ וְהוֹלֵךְ חוּץ לְמֵאָה אַמָּה, מִמֵּאָה אַמָּה וְלַחוּץ טָהוֹר, שֶׁאֵין הַמַּחֲרֵשָׁה מוֹלֶכֶת עַצְמוֹת הַקֶּבֶר אֶלָּא עַד מֵאָה אַמָּה: <B>בֵּית אַרְבַּעַת סְאִין.</B> מֵאָה אַמָּה אֹרֶךְ עַל מֵאָה אַמָּה רֹחַב הוּא מְקוֹם זְרִיעַת אַרְבַּע סְאִין, שֶׁהֲרֵי חֲצַר הַמִּשְׁכָּן שֶׁהָיָה מֵאָה עַל חֲמִשִּׁים הוּא בֵית סָאתַיִם, כִּדְאָמְרִינַן בְּעֵרוּבִין [כג:], נִמְצָא מֵאָה עַל מֵאָה בֵּית אַרְבַּע סְאִין: <B>רַבִּי יוֹסֵי אוֹמֵר בֵּית חָמֵשׁ סְאִין.</B> וְאֵין הֲלָכָה כְּרַבִּי יוֹסֵי: <B>וּבְמוֹרָד.</B> כְּלוֹמַר, שִׁעוּר זֶה שֶׁאָמַרְנוּ לְתַנָּא קַמָּא וּלְרַבִּי יוֹסֵי לְמַר כִּדְאִית לֵיהּ וּלְמַר כִּדְאִית לֵיהּ, הָנֵי מִלֵּי כְשֶׁמּוֹלִיךְ הַמַּחֲרֵשָׁה בְּמוֹרָד, דִּמְגַלְגַּלְתּוֹ לְמֵרָחוֹק, וְהוּא הַדִּין כְּשֶׁהַקַּרְקַע שָׁוָה בְּמִישׁוֹר. אֲבָל בְּמַעֲלֶה, כְּשֶׁחוֹרֵשׁ וְעוֹלֶה, לְדִבְרֵי תַנָּא קַמָּא נוֹתֵן רֹבַע קַב כַּרְשִׁינִין עַל בֹּרֶךְ הַמַּחֲרֵשָׁה, הוּא עֵץ חָלוּל כָּפוּף עָשׂוּי כְעֵין בֶּרֶךְ שֶׁהַמַּחֲרֵשָׁה תְּקוּעָה בוֹ, וְעוֹשֶׂה בְּשׁוּלָיו נֶקֶב קָטָן כְּשִׁעוּר שֶׁיֵּצֵא מִמֶּנּוּ גַּרְעִין אֶחָד מִגַּרְעִינֵי הַכַּרְשִׁינִים, וּמוֹלִיךְ הַמַּחֲרֵשָׁה וְהַגַּרְעִינִים נוֹפְלִים מְעַט מְעַט, וּבְמָקוֹם שֶׁכָּלוּ הַכַּרְשִׁינִים שֶׁאֵין נוֹפֵל מֵהֶם הַרְבֵּה בְּיַחַד אֶלָּא שְׁלֹשָׁה גַרְעִינִים זֶה בְּצַד זֶה {ו}, שָׁם כָּלֶה בֵּית הַפְּרָס: <B>רַבִּי יוֹסֵי אוֹמֵר בְּמוֹרָד וְלֹא בְמַעֲלֶה.</B> לֹא אָמְרוּ דִין בֵּית הַפְּרָס אֶלָּא בְמוֹרָד, אֲבָל כָּשֶׁהַמַּחֲרֵשָׁה עוֹלָה בַּגֹּבַהּ אֵין שָׁם בֵּית הַפְּרָס כְּלָל, שֶׁמִּיָּד הַמַּחֲרֵשָׁה נִנְעֶרֶת וְאִם יֵשׁ שָׁם עֶצֶם נוֹפֵל. וְאֵין הֲלָכָה כְּרַבִּי יוֹסֵי: 

~ פרק יז - משנה ב
<B>וְהִטִּיחַ בְּסֶלַע.</B> הִכָּה הַמַּחֲרֵשָׁה בְּסֶלַע וּמִתּוֹךְ כָּךְ נִנְעֲרָה הַמַּחֲרֵשָׁה: <B>אוֹ שֶׁנִּעֵר אֶת הַמַּחֲרֵשָׁה.</B> מִן הֶעָפָר שֶׁעָלֶיהָ. וְהָא קָא מַשְׁמַע לָן דְּלֹא חָיְשִׁינַן שֶׁמָּא לֹא נִעֵר יָפֶה: <B>עַד שָׁם הוּא עוֹשֶׂה בֵית הַפְּרָס.</B> וְלֹא יוֹתֵר, וַאֲפִלּוּ תוֹךְ שֵׁשׁ אַמּוֹת אוֹ חָמֵשׁ {ז}: <B>בֵּית פְּרַס עוֹשֶׂה בֵית פְּרָס.</B> הַמַּתְחִיל לַחֲרֹשׁ בְּסוֹף בֵּית הַפְּרָס אוֹ בְאֶמְצַע. מוֹנֶה מֵאָה אַמָּה מִמָּקוֹם שֶׁהִתְחִיל לַחֲרֹשׁ, וְהוּא נַעֲשָׂה בֵּית הַפְּרָס כְּאִלּוּ חָרַשׁ מִמְּקוֹם הַקֶּבֶר: <B>חָרַשׁ חֲצִי מַעֲנָה.</B> חֲמִשִּׁים אַמָּה מִמְּקוֹם הַקֶּבֶר, וְחָזַר אַחַר כָּךְ וְחָרַשׁ מִשָּׁם עוֹד חֲמִשִּׁים אַמָּה אֲחֵרוֹת, כָּל הַמֵּאָה נַעֲשׂוּ בֵּית פְּרָס. וַהֲלָכָה כְּרַבִּי יְהוֹשֻׁעַ: 

~ פרק יז - משנה ג
<B>מְלָטַמְיָא.</B> כְּמוֹ מָלֵא טַמְיָא. חֲפִירָה מְלֵאָה מֵתִים זֶה עַל גַּבֵּי זֶה. טַמְיָא בְלָשׁוֹן אֲרַמִּי עֲצָמוֹת שֶׁל מֵתִים: <B>וּמִצְּבִירַת הָעֲצָמוֹת.</B> מִמָּקוֹם שֶׁהָעֲצָמוֹת צְבוּרִים שָׁם {ט}. דְּזֶה דָבָר שֶׁאֵינוֹ מָצוּי שֶׁיִּהְיֶה אָדָם חוֹרֵשׁ עַל חֲפִירָה שֶׁהִיא מְלֵאָה מֵתִים וְעַל צְבִירַת עֲצָמוֹת גְּלוּיִים, וְלֹא גָזְרוּ אֶלָּא בְקֶבֶר שֶׁנֶּחֱרַשׁ שֶׁהוּא דָבָר הַמָּצוּי: <B>וּמִשָּׂדֶה שֶׁאָבַד בָּהּ קֶבֶר.</B> דַּהֲוֵי לֵיהּ סְפֵק סְפֵקָא, שֶׁמָּא לֹא חָרַשׁ בִּמְקוֹם הַקֶּבֶר, וְאִם תִּמְצֵי לוֹמַר חָרַשׁ שֶׁמָּא לֹא הוֹלִיךְ מִמֶּנָּה עֶצֶם: <B>אוֹ שֶׁנִּמְצָא בָהּ קֶבֶר.</B> שֶׁחָרַשׁ וְאַחַר כָּךְ נִמְצָא. דְּבֵית הַפְּרָס דְּרַבָּנָן, וְלֹא קָנְסוּ לֵיהּ כֵּיוָן דְּלֹא יָדַע: <B>הַחוֹרֵשׁ אֶת שֶׁאֵינוֹ שֶׁלּוֹ.</B> לֹא קָנְסוּ רַבָּנָן לְמִהְוֵי אַרְעָא דְחַבְרֵיהּ בֵּית הַפְּרָס. וְכֵן נָכְרִי לֹא שַׁיָּךְ בֵּיהּ קְנָס: <B>שֶׁאֵין בֵּית הַפְּרָס לַכּוּתִיִּים.</B> כְּלוֹמַר, שֶׁהֲרֵי אַף עַל הַכּוּתִיִּים לֹא קָנְסוּ, כָּל שֶׁכֵּן שֶׁלֹּא קָנְסוּ עַל הַנָּכְרִי: 

~ פרק יז - משנה ד
<B>עַל גַּבֵּי טְהוֹרָה.</B> שֶׁשְּׂדֵה בֵּית הַפְּרָס לְמַעְלָה וּטְהוֹרָה לְמַטָּה: <B>אֲפִלּוּ אֲדֻמָּה.</B> שֶׁהָיְתָה עֲפָרָהּ שֶׁל טְהוֹרָה אֲדֻמָּה: <B>וְהִלְבִּינוּהָ.</B> מֵחֲמַת עֲפַר בֵּית הַפְּרָס שֶׁהָיָה לָבָן: <B>אֵין עוֹשִׂין אוֹתָהּ בֵּית הַפְּרָס.</B> שֶׁלֹּא גָזְרוּ טֻמְאָה אֶלָּא עַל גּוּשׁ כִּבְרִיָּתוֹ, וְלֹא גָזְרוּ עַל הֶעָפָר הַנִּשְׁטָף עִם הַמַּיִם: 

~ פרק יז - משנה ה
<B>עֲלִיָּה טְהוֹרָה.</B> מִמַּה נַּפְשָׁךְ, אִם הַקֶּבֶר בְּתוֹךְ הַבַּיִת, הַבַּיִת טָמֵא וְהָעֲלִיָּה טְהוֹרָה {יב}. וְאִם הַקֶּבֶר תַּחַת אַסְקֻפַּת {יג} פֶּתַח הַבַּיִת, טֻמְאָה נִכְנֶסֶת לַבַּיִת וַעֲלִיָּה טְהוֹרָה. אֲבָל כְּשֶׁאֵין פֶּתַח הָעֲלִיָּה מְכֻוָּן {יד} כְּנֶגֶד פֶּתַח הַבַּיִת, חָיְשִׁינַן דִּלְמָא קָאֵי קֶבֶר תַּחַת הַכֹּתֶל מְכֻוָּן כְּנֶגֶד פִּתְחָהּ שֶׁל עֲלִיָּה, וּבוֹקַעַת הַטֻּמְאָה עַד שֶׁמַּגַּעַת לְפִתְחָהּ שֶׁל עֲלִיָּה, וְנִכְנֶסֶת לָעֲלִיָּה דֶּרֶךְ הַפֶּתַח: <B>וַעֲפַר חוּצָה לָאָרֶץ.</B> כְּלוֹמַר אוֹ עֲפַר חוּץ לָאָרֶץ. דְּאֶרֶץ הָעַמִּים וּבֵית הַפְּרָס תַּרְוַיְהוּ מְטַמּוּ בְמַגָּע וּבְמַשָּׂא: <B>שֶׁבָּא בְיָרָק.</B> כְּגוֹן אֲגֻדָּה שֶׁל יָרָק שֶׁיֵּשׁ בָּהּ קְלָחִים הַרְבֵּה שֶׁנֶּעֶקְרוּ בְגוּשֵׁיהֶן, וּבְכָל קֶלַח בִּפְנֵי עַצְמוֹ לֵיכָּא עָפָר כְּחוֹתַם הַמַּרְצוּפִין שֶׁהוּא שִׁעוּר הַגּוּשׁ לְטַמֵּא: <B>חוֹתַם הַמַּרְצוּפִין.</B> אַמְתָּחוֹת שֶׁל עוֹר כְּעֵין שַׂקִּין שֶׁהוֹלְכֵי דְרָכִים נוֹתְנִים כְּלֵיהֶם בְּתוֹכָם וְחוֹתְמִים עֲלֵיהֶם בְּחוֹתָם שֶׁל טִיט: <B>כִּסְאָה וּכְסָאתַיִם חוֹתָמוֹת.</B> שֶׁל טִיט. וְהַאי עֻבְדָּא מַיְתֵי רַבִּי יְהוּדָה לְסַיּוֹעֵי לְרַבָּנָן דְּלִסְאָה וְסָאתַיִם מֵעָפָר שֶׁבָּא מִחוּצָה לָאָרֶץ לֹא חָשְׁשׁוּ, הוֹאִיל וְלֹא הָיָה בְחוֹתָם אֶחָד בִּפְנֵי עַצְמוֹ כְּחוֹתַם הַמַּרְצוּפִין. וַהֲלָכָה כַּחֲכָמִים: 

^ פרק יח

~ פרק יח - משנה א
<B>כֵּיצַד בּוֹצְרִין בֵּית הַפְּרָס.</B> וְיִהְיוּ הָעֲנָבִים שֶׁגָּדְלוּ בוֹ טְהוֹרִים: <B>מַזִּין עַל הָאָדָם וְעַל הַכֵּלִים.</B> בַּשְּׁלִישִׁי: <B>וְשׁוֹנִין.</B> בַּשְּׁבִיעִי: <B>וּמוֹצִיאִין חוּץ לְבֵית הַפְּרָס.</B> וְאַף עַל גַּב דְּהַבּוֹצֵר לַגַּת הֻכְשַׁר לְקַבֵּל טֻמְאָה וְהוּא מִשְּׁמֹנָה עָשָׂר דָּבָר שֶׁגָּזְרוּ בוֹ בַיּוֹם, הָנֵי מִלֵּי לְטֻמְאָה דְאוֹרַיְתָא, אֲבָל לְטֻמְאַת בֵּית הַפְּרָס דְּרַבָּנָן הִיא לֹא חָשְׁבִינַן לַהּ הֶכְשֵׁר. וּמִשּׁוּם הָכִי נָקַט וְתָנֵי מַזִּין עַל הָאָדָם וְעַל הַכֵּלִים, כְּדֵי שֶׁיִּהְיוּ טְהוֹרִים מִטֻּמְאָה דְאוֹרַיְתָא {א}, וְאַף עַל פִּי שֶׁחוֹזְרִין וּמִטַּמְּאִין בְּבֵית הַפְּרָס בִּשְׁעַת בְּצִירָה, תּוּ לֹא מִטַּמּוּ עֲנָבִים בִּנְגִיעָתָם מִשּׁוּם טֻמְאַת בֵּית הַפְּרָס כָּל כַּמָּה דְּלֹא הֻכְשַׁר הֶכְשֵׁר גָּמוּר: <B>וַאֲחֵרִים.</B> שֶׁלֹּא נִכְנְסוּ בְּבֵית הַפְּרָס: <B>מְקַבְּלִין.</B> מִן הַבּוֹצְרִים: <B>וּמוֹלִיכִין לַגָּת.</B> בְּכֵלִים אֲחֵרִים. אֲבָל הַבּוֹצְרִים אֵין מוֹלִיכִין אוֹתָם לַגַּת, לְפִי שֶׁהַגַּת מָלֵא מַשְׁקִין וּמִתְכַּשְּׁרֵי בְהוּ הֶכְשֵׁר גָּמוּר: <B>וְאִם נָגְעוּ אֵלּוּ וָאֵלּוּ {ב}.</B> הַבּוֹצְרִים נָגְעוּ בַּאֲחֵרִים הַמְקַבְּלִין: <B>טְמֵאִים.</B> הַמְקַבְּלִים וּמְטַמְּאִין כָּל הָעֲנָבִים. שֶׁהָאָדָם שֶׁנִּטְמָא בְּבֵית הַפְּרָס נַעֲשָׂה אַב הַטֻּמְאָה וּמְטַמֵּא אָדָם וְכֵלִים: <B>בֵּית שַׁמַּאי אוֹמְרִים אוֹחֵז אֶת הַמַּגָּל.</B> דְּסָבְרֵי הַבּוֹצֵר לַגַּת הֻכְשַׁר אֲפִלּוּ לְטֻמְאַת בֵּית הַפְּרָס, וּמִשּׁוּם הָכִי צָרִיךְ שֶׁיֹּאחַז הַמַּגָּל שֶׁהוּא בוֹצֵר בּוֹ בְּסִיב שֶׁל דֶּקֶל דְּלֹא מְקַבֵּל טֻמְאָה: <B>אוֹ בוֹצֵר בְּצוֹר.</B> וְהוּא אֶבֶן חַדָּה, דְּלָאו כְּלִי הִיא: <B>וְנוֹתֵן לְתוֹךְ כְּפִישָׁה.</B> כְּלִי גָדוֹל שֶׁכּוֹבְשִׁים בּוֹ זֵיתִים, דְּלָאו בַּת קַבּוֹלֵי טֻמְאָה הוּא: <B>וּמוֹלִיךְ לַגָּת.</B> אֲפִלּוּ הוּא עַצְמוֹ. דְּכֵיוָן דְּזָהִיר וְאִית לֵיהּ הֶכֵּרָא שֶׁמַּנִּיחַ בִּכְפִישָׁה לֹא נָגַע: <B>בַּמֶּה דְבָרִים אֲמוּרִים בְּכֶרֶם הַנַּעֲשָׂה בֵית הַפְּרָס.</B> שֶׁהָיוּ גְּפָנִים וְאִילָנוֹת נְטוּעִים בּוֹ קֹדֶם שֶׁנַּעֲשָׂה בֵּית הַפְּרָס: <B>אֲבָל הַנּוֹטֵעַ.</B> לְכַתְּחִלָּה בְּבֵית הַפְּרָס: <B>יִמָּכֵר לַשּׁוּק.</B> דְּקָנְסִינַן לֵיהּ {ג}, מִפְּנֵי שֶׁלֹּא הָיָה לוֹ לִטַּע בְּבֵית הַפְּרָס. וְאֵין הֲלָכָה כְּרַבִּי יוֹסֵי: 

~ פרק יח - משנה ב
<B>שְׁלֹשָׁה בֵית הַפְּרָס הֵן.</B> כִּדְקָא חֲשִׁיב לְהוּ וְאָזֵיל. שָׂדֶה שֶׁנֶּחְרַשׁ בָּהּ קֶבֶר, וְשָׂדֶה שֶׁאָבַד בָּהּ קֶבֶר, וּשְׂדֵה בוֹכִים {ד}: <B>נִטַּעַת כָּל נֶטַע.</B> נוֹטֵעַ בָּהּ כָּל אִילָנוֹת שֶׁיִּרְצֶה. וּמַתְנִיתִין דְּלֹא כְרַבִּי יוֹסֵי דְּאָסַר לְעֵיל. וְאִיכָּא לְמֵימַר דְּאַף רַבִּי יוֹסֵי לֹא אָסַר אֶלָּא לִטַּע בָּהּ כֶּרֶם בִּלְבַד, מִשּׁוּם דְּהַבּוֹצֵר לַגַּת הֻכְשַׁר, אֲבָל לֹא שְׁאָר אִילָנוֹת: <B>חוּץ מִזֶּרַע הַנִּקְצָר.</B> אֲבָל זֶרַע הַנֶּעֱקָר עִם שָׁרָשָׁיו חָיְשִׁינַן שֶׁמָּא יָבִיא עֶצֶם כַּשְּׂעֹרָה עִם הֶעָפָר הָעוֹלֶה עִם הַשָּׁרָשִׁים הַנֶּעֱקָרִים: <B>וְאִם עֲקָרוֹ.</B> אוֹתוֹ זֶרַע הַנִּקְצָר: <B>צוֹבֵר אֶת גָּרְנוֹ לְתוֹכוֹ.</B> לְתוֹךְ הַשָּׂדֶה עַצְמָהּ. וְדָשׁ אוֹתוֹ שָׁם. וְלֹא יְבִיאֶנּוּ לַבַּיִת עַד אַחַר דִּישָׁה, שֶׁלֹּא לְהַרְבּוֹת אֶת הַטֻּמְאָה: <B>וְכוֹבְרוֹ בִשְׁתֵּי כְבָרוֹת.</B> זוֹ אַחַר זוֹ. שֶׁמָּא נִתְעָרֵב עִמּוֹ עֶצֶם כַּשְּׂעֹרָה: <B>וְהַקִּטְנִיּוֹת בְּשָׁלֹשׁ.</B> לְפִי שֶׁהַקִּטְנִיּוֹת יֵשׁ בָּהֶן עָפָר יוֹתֵר מִבַּתְּבוּאָה, מִשּׁוּם הָכִי חָיְשֵׁי בְהוּ טְפֵי. אֲבָל טְהוֹרִין הֵן {ז}, שֶׁהֲרֵי לֹא הֻכְשְׁרוּ. וַהֲלָכָה כַּחֲכָמִים: <B>וְשׂוֹרֵף אֶת הַקַּשׁ וְאֶת הֶעָצָה.</B> בְּתוֹךְ הַשָּׂדֶה. שֶׁמָּא יֵשׁ בָּהֶן עֶצֶם כַּשְּׂעֹרָה {ח}: <B>קַשׁ.</B> תֶּבֶן שֶׁל תְּבוּאָה {ט}: <B>עָצָה.</B> תֶּבֶן שֶׁל קִטְנִיּוֹת: <B>וּמְטַמְּאָה בְמַגָּע וּבְמַשָּׂא.</B> שְׂדֵה בֵּית הַפְּרָס שֶׁאָמַרְנוּ: <B>וְאֵינָהּ מְטַמְּאָה בְאֹהֶל.</B> דְּכָל טֻמְאָתָהּ מִשּׁוּם עֶצֶם כַּשְּׂעֹרָה וְעֶצֶם כַּשְּׂעֹרָה אֵינוֹ מְטַמֵּא בְאֹהֶל: 

~ פרק יח - משנה ג
<B>נִזְרַעַת כָּל זֶרַע.</B> הָכִי גָרְסִינַן בְּרֹב הַסְּפָרִים. אֲבָל בַּתּוֹסֶפְתָּא קָתָנֵי אֵינָהּ נִזְרַעַת כָּל זֶרַע. וְכֵן הִיא בְעֵינַי {יא}: <B>וְאֵינָהּ נִטַּעַת כָּל נֶטַע.</B> וְלֹא מִבַּעְיָא דְּאֵין נוֹטְעִין לְכַתְּחִלָּה, אֶלָּא אַף הַנָּטוּעַ לֹא יְקַיֵּם, שֶׁלֹּא לְהַרְגִּיל בְּנֵי אָדָם לְשָׁם, מִשּׁוּם דִּמְטַמְּאָה בְאֹהֶל אַחְמוּר בָּהּ טְפֵי: <B>חוּץ מֵאִילַן סְרָק.</B> דְּמֻתָּר לִטַּע בָּהּ. וּמַהוּ אִילַן סְרָק, שֶׁאֵינוֹ עוֹשֶׂה פֵּרוֹת: 

~ פרק יח - משנה ד
<B>שְׂדֵה בוֹכִים.</B> מָקוֹם רָחוֹק מִבֵּית הַקְּבָרוֹת שֶׁמּוֹשִׁיבִין שָׁם הַמִּטָּה שֶׁל הַמֵּת וּמִתְוַעֲדִין וּבוֹכִין שָׁם: <B>לֹא נִטַּעַת וְלֹא נִזְרַעַת.</B> בְּפֶרֶק קַמָּא דְּמוֹעֵד קָטָן בַּגְּמָרָא, מְפָרֵשׁ דְּמִשּׁוּם יֵאוּשׁ בְּעָלִים נָגְעוּ בָהּ, דְּכֵיוָן שֶׁכֵּן הוּא {טו}, מִתְיָאֲשִׁים הַבְּעָלִים מִמֶּנָּה וְהָוֵי לֵיהּ כְּמֵצַר שֶׁהֶחֱזִיקוּ בוֹ רַבִּים וְאָסוּר לְקַלְקְלוֹ. וְדַוְקָא כְשֶׁנִּתְיָאֲשׁוּ הַבְּעָלִים, שֶׁהֶחֱזִיקוּ בוֹ הָרַבִּים כַּדִּין. אֲבָל לֹא נִתְיָאֲשׁוּ, דְּהַשְׁתָּא שֶׁלֹּא כַדִּין הֶחֱזִיקוּ בוֹ, מֻתָּר לְקַלְקְלוֹ: <B>וַעֲפָרָהּ טָהוֹר.</B> דְּלֹא מַחְזְקִינַן בָּהּ טֻמְאָה כְּלָל: <B>וְעוֹשִׂים מִמֶּנּוּ תַנּוּרִים לַקֹּדֶשׁ.</B> מַה שֶּׁאֵין כֵּן בִּשְׁנֵי בֵית הַפְּרָס הָרִאשׁוֹנִים: <B>שֶׁבּוֹדְקִים לְעוֹשֶׂה פֶסַח.</B> אַשָּׂדֶה שֶׁנֶּחֱרַשׁ בָּהּ קֶבֶר קָאֵי. דְּאִם הוֹלֵךְ שָׁם אָדָם וְצָרִיךְ לִשְׁחֹט אֶת פִּסְחוֹ, בּוֹדְקִים אוֹתָהּ כְּדִמְפָרֵשׁ בְּסֵיפָא, וְאִם לֹא נִמְצָא שָׁם עֶצֶם כַּשְּׂעֹרָה הוֹלֵךְ וְעוֹשֶׂה אֶת פִּסְחוֹ: <B>וְאֵין בּוֹדְקִין לִתְרוּמָה.</B> דְּדַוְקָא לְפֶסַח סוֹמֵךְ אַבְּדִיקָה זוֹ, מִשּׁוּם דְּטֻמְאַת בֵּית הַפְּרָס דְּרַבָּנָן, וַחֲכָמִים לֹא הֶעֱמִידוּ דִבְרֵיהֶם בִּמְקוֹם כָּרֵת, שֶׁמִּי שֶׁאֵינוֹ מַקְרִיב קָרְבַּן פֶּסַח בְּמוֹעֲדוֹ חַיָּב כָּרֵת. אֲבָל בִּתְרוּמָה דְּאֵין בַּאֲכִילָתָהּ כִּי אִם עֲשֵׂה {טז}, הֶעֱמִידוּ דִבְרֵיהֶם בִּמְקוֹם עֲשֵׂה וְאֵין מוֹעֶלֶת בְּדִיקָה זוֹ לְהַתִּירוֹ בַּתְּרוּמָה: <B>וּלְנָזִיר.</B> שֶׁהָלַךְ שָׁם: <B>בֵּית שַׁמַּאי אוֹמְרִים בּוֹדְקִין.</B> וְאִם לֹא נִמְצָא שָׁם עֶצֶם כַּשְּׂעֹרָה אֵינוֹ מְגַלֵּחַ: <B>וּבֵית הִלֵּל אוֹמְרִים אֵין בּוֹדְקִין.</B> דְּבֵין נִמְצָא וּבֵין לֹא נִמְצָא מְגַלֵּחַ וּמֵבִיא קָרְבָּן {יז}: <B>אֶת הֶעָפָר שֶׁהוּא יָכוֹל לַהֲסִיטוֹ.</B> כְּגוֹן עָפָר תִּחוֹחַ: <B>וּמְמַחֶה.</B> עוֹשֵׂהוּ דַּק דַּק בְּיָדוֹ כְּדֵי שֶׁיִּרְאֶה אִם יֵשׁ בּוֹ עֶצֶם כַּשְּׂעֹרָה: 

~ פרק יח - משנה ה
<B>כֵּיצַד מְטַהֲרִין בֵּית הַפְּרָס.</B> אַבֵּית הַפְּרָס הָרִאשׁוֹן קָאֵי, שֶׁהוּא שָׂדֶה שֶׁנֶּחֱרַשׁ בּוֹ קֶבֶר: <B>נוֹטְלִין מִמֶּנּוּ שְׁלֹשָׁה טְפָחִים.</B> כְּשִׁעוּר עֹמֶק הַמַּחֲרֵשָׁה שֶׁמְּגַלְגֶּלֶת הָעֲצָמוֹת: <B>רַבִּי שִׁמְעוֹן אוֹמֵר כוּ'.</B> וְאֵין הֲלָכָה כְּרַבִּי שִׁמְעוֹן: <B>הָרוֹצֵף.</B> לְשׁוֹן רִצְפָּה שֶׁל אֲבָנִים: <B>טָהוֹר.</B> כֵּיוָן דְּאֵין יָכוֹל לַהֲסִיטָן. שֶׁאִם הָיָה מְהַלֵּךְ עַל גַּבָּן וְנִסָּטוֹת, אִיכָּא לְמֵיחַשׁ אַהֶסֵּט עֶצֶם שֶׁתַּחְתֵּיהֶן: <B>אַף הָעוֹזֵק.</B> הַחוֹפֵר וּמַשְׁלִיךְ הָאֲבָנִים, אִם עָשָׂה כֵן בְּכָל בֵּית הַפְּרָס, טָהוֹר {יט}. עוֹזֵק, לְשׁוֹן וַיְעַזְּקֵהוּ וַיְסַקְּלֵהוּ (יְשַׁעְיָה ה). וְאֵין הֲלָכָה כְּרַבִּי שִׁמְעוֹן: 

~ פרק יח - משנה ו
<B>הַמְהַלֵּךְ בְּבֵית הַפְּרָס.</B> בְּשָׂדֶה שֶׁנֶּחֱרַשׁ בָּהּ קֶבֶר: <B>עַל אֲבָנִים שֶׁהוּא יָכוֹל לַהֲסִיטָן.</B> כְּגוֹן עַל גַּבֵּי אֲבָנִים שֶׁאֵינָן תְּקוּעוֹת וּקְבוּעוֹת בָּאָרֶץ וְהֵן נִסָּטוֹת מֵחֲמַת הָעוֹבֵר עֲלֵיהֶן, וְעֶצֶם כַּשְּׂעֹרָה נִסָּט מִכֹּחוֹ. וְרוֹכֵב עַל גַּבֵּי אָדָם אוֹ בְּהֵמָה [שֶׁכֹּחָן] רַע וְהוֹלִיכוּהוּ עֲלֵיהֶן, טָמֵא הָרוֹכֵב, דְּכֵיוָן דְּכֹחַ הַתַּחְתּוֹן רַע, מֵחֲמַת מַשָּׂא הָעֶלְיוֹן נִסְּטוּ וְהָוֵי כְּאִלּוּ הוּא מֵסִיט הָעֶצֶם. אֲבָל אִם הָיָה כֹּחַ הַנִּרְכָּב יָפֶה, לָא חֲשִׁיב הָרוֹכֵב כְּמֵסִיט הָעֶצֶם. וְהֵיכִי דָּמֵי אָדָם שֶׁכֹּחוֹ רַע, כָּל שֶׁרוֹכְבוֹ וְאַרְכֻּבּוֹתָיו נוֹקְשׁוֹת. וּבְהֵמָה שֶׁכֹּחָהּ רַע, כָּל שֶׁרוֹכְבָהּ וּמַטִּילָה גְּלָלִים: <B>בֶּהָרִים וּבַסְּלָעִים.</B> אַף עַל פִּי שֶׁאֵין קוֹבְרִין שָׁם מֵת: <B>טָמֵא.</B> מִפְּנֵי עֲפַר אֶרֶץ הָעַמִּים שֶׁמִּתְגַּלְגֵּל שָׁם: <B>בַּיָּם וּבַשּׁוּנִית טָהוֹר.</B> מִטֻּמְאַת גּוּשָׁהּ. שֶׁגָּזְרוּ עַל גּוּשָׁהּ שֶׁל אֶרֶץ הָעַמִּים לִשְׂרֹף תְּרוּמָה וְקָדָשִׁים שֶׁנָּגְעוּ בַּעֲפָרָהּ {כב} וְאֵין שׂוֹרְפִים תְּרוּמָה וְקָדָשִׁים שֶׁבָּאוּ בַיָּם וּבַשּׁוּנִית, שֶׁאֵין קוֹבְרִים שָׁם מֵת, אֲבָל טֻמְאַת אֲוִירָהּ שֶׁל אֶרֶץ הָעַמִּים יֵשׁ בָּהֶן, שֶׁגָּזְרוּ עַל אֲוִירָהּ לִתְלוֹת, שֶׁתְּרוּמָה וְקָדָשִׁים שֶׁנִּכְנְסוּ לַאֲוִיר אֶרֶץ הָעַמִּים וְלֹא נָגְעוּ בְגוּשָׁהּ, לֹא אוֹכְלִין וְלֹא שׂוֹרְפִין: <B>בְּזַעְפּוֹ.</B> כְּשֶׁהַיָּם הוֹלֵךְ וְסוֹעֵר: 

~ פרק יח - משנה ז
<B>הַקּוֹנֶה שָׂדֶה בְסוּרְיָא.</B> אֲרַם נַהֲרַיִם וַאֲרַם צוֹבָה שֶׁכָּבַשׁ דָּוִד. וַעֲפָרָהּ טָמֵא כְּחוּצָה לָאָרֶץ {כג}, וְחַיֶּבֶת בַּמַּעַשְׂרוֹת וּבַשְּׁבִיעִית כְּאֶרֶץ יִשְׂרָאֵל: <B>אִם יָכוֹל לְהִכָּנֵס לָהּ בְּטָהֳרָה.</B> שֶׁאֵין אֶרֶץ הָעַמִּים מַפְסִיק בֵּין אוֹתָהּ שָׂדֶה שֶׁקָּנָה לְאֶרֶץ יִשְׂרָאֵל: <B>טְהוֹרָה.</B> אוֹתָהּ שָׂדֶה. וַאֲפִלּוּ אַגּוּשָׁהּ דִּידַהּ לֹא גָזְרוּ, כֵּיוָן שֶׁהִיא שֶׁל יִשְׂרָאֵל, דְּמִשּׁוּם הָכִי קָתָנֵי הַקּוֹנֶה שָׂדֶה. אֲבָל אִם הָיָה רֹחַב טֶפַח מֵאֶרֶץ הָעַמִּים אוֹ מִבֵּית הַקְּבָרוֹת מַפְסִיק בֵּין אֶרֶץ יִשְׂרָאֵל לַשָּׂדֶה שֶׁקָּנָה בְסוּרְיָא, דְּהַשְׁתָּא אֵין יָכוֹל לִכָּנֵס בָּהּ בְּטָהֳרָה, עֲפָרָהּ שֶׁל אוֹתָהּ שָׂדֶה טָמֵא כְּחוּצָה לָאָרֶץ: <B>מְדוֹרוֹת הַגּוֹיִם.</B> שֶׁבְּאֶרֶץ יִשְׂרָאֵל: <B>טְמֵאִים.</B> שֶׁקּוֹבְרִין נִפְלֵיהֶן בְּבָתֵּיהֶן {כד}: <B>אַרְבָּעִים יוֹם.</B> כְּשִׁעוּר יְצִירַת הַוָּלָד: <B>אַף עַל פִּי שֶׁאֵין עִמּוֹ אִשָּׁה.</B> דְּנָכְרִים פְּרוּצִים בַּעֲרָיוֹת וּמְבִיאִין נָשִׁים לְבָתֵּיהֶן בַּלַּיְלָה: <B>עֶבֶד.</B> שֶׁל יִשְׂרָאֵל {כה}: <B>אוֹ אִשָּׁה.</B> יִשְׂרְאֵלִית: <B>מְשַׁמְּרִין.</B> הַמָּדוֹר שֶׁל הַנָּכְרִים, שֶׁלֹּא יִקְבְּרוּ שָׁם: 

~ פרק יח - משנה ח
<B>הַבִּיבִין הָעֲמֻקִּים.</B> צִנּוֹרוֹת שֶׁמְּקַלְּחִין מֵהֶן הַשְּׁפָכִים לִרְשׁוּת הָרַבִּים. וְיֵשׁ סְפָרִים שֶׁכָּתוּב בָּהֶם הַכּוּכִים, לְשׁוֹן כּוּךְ, מְעָרָה שֶׁתַּחַת הַקַּרְקַע: <B>וְעָפָר הַתִּחוֹחַ.</B> דְּאִיכָּא לְמֵיחַשׁ דְּמֵחֲמַת הַנֵּפֶל שֶׁקָּבְרוּ שָׁם נַעֲשָׂה הֶעָפָר תִּחוֹחַ: <B>חֲזִיר וּבַרְדְּלָס.</B> דַּרְכָּן לַחְפֹּר וּלְחַפֵּשׂ תַּחַת הַקַּרְקַע, וְאִם יִמְצְאוּ נֵפֶל קָבוּר יוֹצִיאוּהוּ מִשָּׁם. בַּרְדְּלָס, חַיָּה שֶׁקּוֹרִין לָהּ בַּעֲרָבִי אלצב"ע: 

~ פרק יח - משנה ט
<B>אִצְטַבָּא.</B> עֲשׂוּיָה לְנוֹי לִפְנֵי הַבָּתִּים. וְאֵין קוֹבְרִים שָׁם נְפָלִים: <B>עִיר גּוֹיִם שֶׁחָרְבָה.</B> עָרֵי אֶרֶץ יִשְׂרָאֵל שֶׁדָּרוּ בָּהּ נָכְרִים וְחָרְבָה מִן הַנָּכְרִים: <B>אֵין בָּהֶן מִשּׁוּם מְדוֹר גּוֹיִם.</B> שֶׁחַיּוֹת מְצוּיוֹת שָׁם וּמוֹצִיאוֹת כָּל הַנְּפָלִים שֶׁנִּקְבְּרוּ שָׁם. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל {כז}: <B>קְבָרוֹת.</B> כְּלוֹמַר יָדוּעַ שֶׁהֵם קְבָרוֹת: <B>הָיָה סָפֵק.</B> אִם מֵאֶרֶץ הָעַמִּים אִם מֵאֶרֶץ יִשְׂרָאֵל: <B>וְטִהֲרוּהוּ.</B> דַּחֲשָׁבוּהוּ כְאֶרֶץ יִשְׂרָאֵל. אִי נַמִּי, הָיָה סָפֵק אִם הָיוּ שָׁם קְבָרוֹת אִם לָאו, וְטִהֲרוּהוּ שֶׁהֵעִידוּ שֶׁאֵין שָׁם קְבָרוֹת: <B>קֵינִי.</B> שֵׁם מָקוֹם וְהָיוּ נוֹהֲגִים בּוֹ טֻמְאָה מִסָּפֵק, עַד שֶׁנִּמְנוּ עָלָיו רַבִּי וּבֵית דִּינוֹ וְטִהֲרוּהוּ: 

~ פרק יח - משנה י
<B>אָהֳלֵי עַרְבִיִּים.</B> אֵינָן קְבוּעִים בְּמָקוֹם אֶחָד, וּמִשּׁוּם דְּלֹא קְבִיעֵי לֹא קָבְרֵי בֵיהּ {כח}. אִי נַמִּי, לְפִי שֶׁנּוֹסְעִים וְחוֹנִים מִמָּקוֹם לְמָקוֹם לֹא רָצוּ לְהַחֲזִיק טֻמְאָה: <B>וְהַסֻּכּוֹת.</B> שֶׁל שׁוֹמְרֵי פֵּרוֹת: <B>וְהַצְּרִיפִים.</B> מְדוֹרוֹת שֶׁאֵין לָהֶם גַּג, אֶלָּא הַדְּפָנוֹת נוֹגְעוֹת בְּרָאשֵׁיהֶן זוֹ לָזוֹ. וְדִירוֹת שֶׁל צַעַר הֵן וְלֹא קְבִיעֵי: <B>בֻּרְגָּנִין.</B> סֻכּוֹת עֲשׂוּיוֹת בַּשָּׂדֶה לְהַכְנִיס בָּהֶן פֵּרוֹת מִפְּנֵי הַגְּשָׁמִים: <B>אַלְקְטִיּוֹת.</B> גַּג עוֹמֵד עַל אַרְבָּעָה עַמּוּדִים לְהִתְקָרֵר בּוֹ בַקַּיִץ, שֶׁהָרוּחַ מְנַשֶּׁבֶת בּוֹ מִכָּל צְדָדָיו. וּלְשׁוֹן אַלְקְטִיּוֹת, בָּתֵּי הַקַּיִץ, תַּרְגּוּם קַיִץ, קַיְטָא: <B>מְקוֹם הַחִצִּים.</B> מָקוֹם שֶׁבְּנֵי הָעִיר מַנִּיחִין בּוֹ חִצִּים לִשְׁמֹר לְעֵת מִלְחָמָה: <B>מְקוֹם לִגְיוֹנוֹת.</B> שֶׁחוֹנִים בּוֹ חֵילוֹת שֶׁל מֶלֶךְ: 

