&UniqueId=1356&TextSource=ר' פנחס ראובן שליט''א&LastLevelIndex=2&CosmeticsType==911&ForcedBookName=רע''ב&GroupId=mishna_para&PutNewLinesAsIs=1&SearchInTitles=0
// C:\Dev\BhOCR\Runtime files\Projects\MT_PARA Layer 2 - 30 pages

// פט. פט: צ. צ: צא. צא: צב. צב: צג. צג: צד. צד: צה. צה: צו. צו: צז. צז: צח. צח: צט.
// צט: ק. ק: קא. קא: קב. קב: קג. קג:

$ משנה - פרה - רע''ב

^ פרק א

~ פרק א - משנה א
<b>רַבִּי אֱלִיעֶזֶר אוֹמֵר עֶגְלָה בַּת שְׁנָתָהּ.</b> עֶגְלָה עֲרוּפָה צָרִיךְ שֶׁתְּהֵא בַת שְׁנָתָהּ וְלֹא יוֹתֵר: <B>וּפָרָה אֲדֻמָּה בַּת שְׁתֵּי שָׁנִים.</B> דִּלְשׁוֹן פָּרָה מַשְׁמַע דְּקַשִּׁישָׁא טְפֵי מֵעֶגְלָה: <B>וַחֲכָמִים אוֹמְרִים עֶגְלָה עֲרוּפָה כְּשֵׁרָה אֲפִלּוּ בַת שְׁתַּיִם.</B> וְכָל שֶׁכֵּן בַּת שְׁנָתָהּ, אֶלָּא דַאֲפִלּוּ בַת שְׁתַּיִם עֶגְלָה הִיא. וְאַף עַל גַּב דְּקַיְמָא לָן כָּל מָקוֹם שֶׁנֶּאֱמַר עֵגֶל, בֶּן שָׁנָה הוּא, סָבְרֵי רַבָּנָן שָׁאנֵי עֶגְלָה עֲרוּפָה דִּכְתִיב בָּהּ (דְּבָרִים כא) עֶגְלַת בָּקָר, וְלֹא כְתִיב עֶגְלָה סְתָם: <B>שֶׁמָּא תַשְׁחִיר שֶׁלֹּא תִפָּסֵל.</B> שֶׁאִם יִוָּלְדוּ בָהּ שְׁתֵּי שְׂעָרוֹת שְׁחוֹרוֹת פְּסוּלָה, דִּכְתִיב (בְּמִדְבַּר יט) אֲדֻמָּה תְמִימָה, שֶׁתְּהֵא תְמִימָה בְאַדְמִימוּת. וַהֲלָכָה, דְּפָרָה אֲדֻמָּה בַּת שָׁלֹשׁ שָׁנִים אוֹ בַת אַרְבַּע וּזְקֵנָה כְּשֵׁרָה, אֶלָּא שֶׁאֵין מַמְתִּינִין לָהּ, שֶׁמָּא תַשְׁחִיר וְתִפָּסֵל: <B>לֹא שָׁמַעְתִּי אֶלָּא שְׁלָשִׁית.</B> כָּךְ שָׁמַעְתִּי שֶׁאֵין כְּשֵׁרָה לְפָרָה אֲדֻמָּה אֶלָּא שְׁלָשִׁית: <B>כָּךְ שָׁמַעְתִּי סְתָם.</B> וְאֵין לִי לְפָרֵשׁ: <B>שְׁלִישִׁית.</B> מַשְׁמַע שְׁלִישִׁית לַאֲחֵרוֹת בְּמִנְיָן, שֶׁנּוֹלְדוּ שְׁתֵּי פָרוֹת אֲחֵרוֹת לְפָנֶיהָ וְזֹאת שְׁלִישִׁית לָהֶן: <B>שְׁלָשִׁית.</B> מַשְׁמַע שֶׁהִיא בַת שָׁלֹשׁ שָׁנִים: <B>רְבִיעִי לַאֲחֵרִים.</B> כְּשֶׁיֵּשׁ אַרְבָּעָה כְרָמִים שַׁיָּךְ לוֹמַר עַל הָאַחֲרוֹן שֶׁהוּא רְבִיעִי לָאֲחֵרִים, אֲבָל רְבָעִי מַשְׁמַע כֶּרֶם בֶּן אַרְבַּע שָׁנִים: <B>הָאוֹכֵל בְּבַיִת הַמְנֻגָּע פְּרָס.</B> הַשּׁוֹהֶה בְּבַיִת הַמְנֻגָּע כְּדֵי אֲכִילַת פְּרָס, מְטַמֵּא בְגָדִים שֶׁעָלָיו. פְּרָס הוּא חֲצִי כִכָּר מִשָּׁלֹשׁ כִּכָּרוֹת לַקַּב: <B>אָמְרוּ לוֹ אֱמֹר מִשְּׁמֹנֶה עֶשְׂרֵה לִסְאָה.</B> כְּלוֹמַר, הָיָה לְךָ לוֹמַר מִשְּׁמֹנֶה עֶשְׂרֵה לַסְּאָה, שֶׁהַסְּאָה שִׁשָּׁה קַבִּין, וְשָׁלֹשׁ כִּכָּרוֹת לַקַּב הֵן שְׁמֹנֶה עֶשְׂרֵה לַסְּאָה: <B>כָּךְ שָׁמַעְתִּי.</B> מֵרַבּוֹתַי, וְאֵין בְּיָדִי לְפָרֵשׁ לָמָּה לֹא אָמְרוּ הֵם מִשְּׁמֹנֶה עֶשְׂרֵה לַסְּאָה: <B>אֲנִי אֲפָרֵשׁ.</B> מַאי נַפְקָא מִנַּהּ בֵּין זֶה לָזֶה: <B>מִשָּׁלֹשׁ לְקָב אֵין בּוֹ חַלָּה.</B> דְּחָמֵשׁ רְבִיעִיּוֹת קֶמַח וְעוֹד, חַיָּבִין בְּחַלָּה, וְהַלָּשׁ קַב בִּלְבַד אֵין מַפְרִישׁ מִמֶּנָּה חַלָּה. הִלְכָּךְ כְּשֶׁאַתָּה אוֹמֵר מִשָּׁלֹשׁ כִּכָּרוֹת לַקַּב, מַשְׁמַע שֶׁלֹּא הֻפְרָשׁ מֵהֶן חַלָּה, וּכְשֶׁאַתָּה אוֹמֵר מִשְּׁמֹנֶה עֶשְׂרֵה לַסְּאָה, נִמְצָא שֶׁכָּל כִּכָּר הוּא פָחוֹת מַה שֶּׁמִעֲטַתּוּ חַלָּתוֹ, שֶׁהַלָּשׁ סְאָה צָרִיךְ לְהַפְרִישׁ מִמֶּנָּה חַלָּה: 

~ פרק א - משנה ב
<B>וּפַר שֵׁנִי בֶן בָּקָר תִּקַּח לְחַטָּאת.</B> בְּטָהֳרַת הַלְוִיִּם כְּתִיב [שָׁם ח] בְּפָרָשַׁת בְּהַעֲלֹתְךָ. וְהַאי שֵׁנִי יְתֵרָה הוּא, דְּכֵיוָן דִּכְתִיב בָּתְרֵיהּ וַעֲשֵׂה אֶת הָאֶחָד חַטָּאת וְאֶת הָאֶחָד עֹלָה, מִמֵּילָא יָדַעְנָא דִּתְרֵי נִינְהוּ, אֶלָּא כָתוּב שֵׁנִי לְלַמֵּד שֶׁהוּא בֶן שְׁתֵּי שָׁנִים, דְּכִי הֵיכִי דִלְבַת שָׁלֹשׁ קָרֵי שְׁלָשִׁית, הָכִי נַמִּי לְבֶן שְׁתַּיִם קָרֵי שֵׁנִי: <B>וַחֲכָמִים אוֹמְרִים כוּ'.</B> וַהֲלָכָה כַּחֲכָמִים: 

~ פרק א - משנה ג
<B>מִיּוֹם לְיוֹם.</B> נוֹלַד בְּאֶחָד בֶּאֱלוּל, לֹא שָׁלְמָה לוֹ שָׁנָה עַד אֶחָד בֶּאֱלוּל שֶׁל שָׁנָה שְׁנִיָּה, דְּבָתַר שְׁנָתוֹ אָזְלִינַן {ה}, וְלֹא בָתַר שָׁנִים שֶׁל מִנְיַן הָעוֹלָם. וְאִם נִתְעַבְּרָה שָׁנָה, נִתְעַבְּרָה לוֹ. וְכֵן בְּאֵילִים בְּנֵי שְׁתַּיִם: <B>אֵינוֹ כָשֵׁר לֹא לְאַיִל {ו}.</B> דְּאֵינוֹ נֶחְשָׁב אַיִל עַד שֶׁיִּכָּנֵס שְׁלֹשִׁים יוֹם {ז} מִשָּׁנָה שְׁנִיָּה לוֹ: <B>פַּלְגָּס.</B> לְשׁוֹן פֶּלֶג, כְּלוֹמַר מְמֻצָּע בֵּין זֶה לָזֶה, יָצָא מִכְּלַל כֶּבֶשׂ וְלִכְלַל אַיִל לֹא בָא: <B>נוֹקֵד.</B> לְשׁוֹן אֲשֶׁר הָיָה בַנֹּקְדִים (עָמוֹס א) שֶׁפֵּרוּשׁוֹ בַּעֲלֵי הַצֹּאן: <B>פַּרְכָדִיגְמָא.</B> לְמַטְבֵּעַ שֶׁנִּפְסַל קוֹרִין כֵּן בְּלָשׁוֹן יְוָנִי. אַף זֶה נִפְסַל מִתּוֹרַת אַיִל וּמִתּוֹרַת כֶּבֶשׂ: <B>מֵבִיא עָלָיו נִסְכֵּי אַיִל.</B> שְׁלִישִׁית הַהִין. וְנַפְקָא לָן מִדִּכְתִיב אוֹ לָאַיִל, לְרַבּוֹת אֶת הַפַּלְגָּס לְנִסְכֵּי אַיִל: 

~ פרק א - משנה ד
<B>חַטּאֹת הַצִּבּוּר.</B> כְּגוֹן שְׂעִירֵי רָאשֵׁי חֳדָשִׁים וְשֶׁל מוֹעֲדוֹת וְעוֹלוֹתֵיהֶן, כֻּלְּהוּ בְנֵי שָׁנָה נִינְהוּ: <B>חַטַּאת הַיָּחִיד.</B> כִּשְׂבָּה אוֹ שְׂעִירָה: <B>וְאִם הִקְרִיבוּם בְּיוֹם שְׁמִינִי כְּשֵׁרִים.</B> דִּכְתִיב (וַיִּקְרָא כב) וּמִיּוֹם הַשְּׁמִינִי וָהָלְאָה יֵרָצֶה, וְנֶאֱמַר בִּבְכוֹר (שְׁמוֹת כב) בַּיּוֹם הַשְּׁמִינִי תִּתְּנוֹ לִי, מַה בְּכוֹר עָשָׂה יוֹם שְׁמִינִי כִּשְׁמִינִי וָהָלְאָה, אַף בִּשְׁאָר קָרְבָּנוֹת עָשָׂה יוֹם שְׁמִינִי כִּשְׁמִינִי וָהָלְאָה. מִיהוּ בְּמִידִי דְחוֹבָה מִצְוָה מִן הַמֻּבְחָר לְהָבִיא מִיּוֹם שְׁלֹשִׁים וָאֵילָךְ: <B>וְהַפֶּסַח.</B> אַף עַל גַּב דְּחוֹבָה הוּא, לֹא חָשׁוּ חֲכָמִים, מִשּׁוּם דְּנָסְבֵי לְפִי נְפָשׁוֹת, שֶׁלֹּא יָבֹא לִידֵי נוֹתָר כֵּיוָן שֶׁאֵינוֹ נֶאֱכָל [אֶלָּא] לַחֲבוּרָה אֶחָת {יא}: 

^ פרק ב

~ פרק ב - משנה א
<B>רַבִּי אֱלִיעֶזֶר אוֹמֵר פָּרָה מְעֻבֶּרֶת כְּשֵׁרָה.</B> רַבִּי אֱלִיעֶזֶר וְרַבָּנָן דְּהָכָא קָיְמֵי בְשִׁיטַת רַבִּי יְהוּדָה {א} דְּאָמַר לְקַמָּן בְּפִרְקִין דְּעָלָה עָלֶיהָ זָכָר אֵינָהּ פְּסוּלָה אֶלָּא אִם כֵּן עָלָה עָלֶיהָ מִדַּעַת בַּעַל הַפָּרָה, וּפְלִיגֵי הָכָא בִּמְעֻבֶּרֶת שֶׁעָלָה עָלֶיהָ זָכָר מֵעַצְמוֹ בְּלֹא דַעַת הַבְּעָלִים. וְרַבִּי אֱלִיעֶזֶר דְּמַכְשִׁיר סָבַר עֻבָּר יֶרֶךְ אִמּוֹ הוּא וְהָוֵי כְגוּפָהּ דְּפָרָה, וְרַבָּנָן דְּפָסְלֵי סָבְרֵי עֻבָּר לָאו יֶרֶךְ אִמּוֹ הוּא וְנִפְסֶלֶת מֵחֲמַת מְלָאכָה, שֶׁנּוֹשֵׂאת אֶת עֻבָּרָהּ. וַהֲלָכָה שֶׁהִיא פְסוּלָה מִשָּׁעָה שֶׁעָלָה עָלֶיהָ זָכָר אֲפִלּוּ שֶׁלֹּא מִדַּעַת בְּעָלִים וַאֲפִלּוּ אֵינָהּ מְעֻבֶּרֶת, וּדְלֹא כְרַבִּי יְהוּדָה: <B>אֵינָהּ נִלְקַחַת מִן הַנָּכְרִים.</B> שֶׁחֲשׁוּדִים עַל הָרְבִיעָה, וְשֶׁמָּא נִרְבַּעַת בְּיָדָם {ב}: <B>וַחֲכָמִים מַכְשִׁירִין.</B> מִפְּנֵי שֶׁהַבְּהֵמָה נַעֲשֵׂית עֲקָרָה כְּשֶׁרוֹבְעָהּ, שֶׁהַנָּכְרִי חָס עַל בְּהֶמְתּוֹ שֶׁלֹּא תֵעָקֵר: <B>וְלֹא זוֹ בִלְבַד.</B> לֹא בְפָרַת חַטָּאת בִּלְבַד פְּלִיגֵי רַבִּי אֱלִיעֶזֶר וְרַבָּנָן, אֶלָּא בְכָל קָרְבְּנוֹת הַצִּבּוּר וְהַיָּחִיד פּוֹסֵל רַבִּי אֱלִיעֶזֶר אִם נִלְקְחוּ מִן הַנָּכְרִים, דְּחָיֵשׁ לִרְבִיעָה. וַחֲכָמִים מַכְשִׁירִין. וְאֵין הֲלָכָה כְּרַבִּי אֱלִיעֶזֶר: <B>בָּאִין מֵהָאָרֶץ וּמִחוּצָה לָאָרֶץ.</B> כָּל הַקָּרְבָּנוֹת בָּאִין בֵּין מִן הָאָרֶץ בֵּין מִחוּצָה לָאָרֶץ בֵּין מִן הֶחָדָשׁ בֵּין מִן הַיָּשָׁן: <B>חוּץ מִן הָעֹמֶר וּשְׁתֵּי הַלֶּחֶם.</B> דְּאָמַר קְרָא (וַיִּקְרָא כג) כִּי תָבֹאוּ אֶל הָאָרֶץ וּקְצַרְתֶּם אֶת קְצִירָהּ וַהֲבֵאתֶם אֶת עֹמֶר, וּבִשְׁתֵּי הַלֶּחֶם כְּתִיב (שָׁם) מִמּוֹשְׁבֹתֵיכֶם תָּבִיאוּ לֶחֶם. וְאֵין בָּאִין אֶלָּא מִן הֶחָדָשׁ, דִּכְתִיב בְּהוּ מִנְחָה חֲדָשָׁה: 

~ פרק ב - משנה ב
<B>יָגֹד.</B> יַחְתֹּךְ. כְּמוֹ גֹּדּוּ אִילָנָא (דָּנִיֵּאל ד): <B>וְהַנַּנֶּסֶת.</B> קְטַנָּה בְיוֹתֵר. שֶׁזֶּה מוּם בָּאָדָם וְאֵינוֹ מוּם בַּבְּהֵמָה {ד}: <B>יַבֶּלֶת.</B> וורוא"ה בְּלַעַ"ז: <B>רַבִּי יְהוּדָה פוֹסֵל.</B> וַהֲלָכָה כְּרַבִּי יְהוּדָה: 

~ פרק ב - משנה ג
<B>יוֹצֵא דֹפֶן פְּסוּלָה.</B> כִּשְׁאָר קָדָשִׁים. דִּכְתִיב [וַיִּקְרָא כב] כִּי יִוָּלֵד, פְּרָט לְיוֹצֵא דֹפֶן. וְאַף עַל גַּב דְּפָרָה לָאו קָדְשֵׁי מִזְבֵּחַ הִיא אֶלָּא קָדְשֵׁי בֶדֶק הַבַּיִת, מִכָּל מָקוֹם יוֹצֵא דֹפֶן פְּסוּלָה, דְּחַטָּאת קַרְיֵהּ רַחֲמָנָא: <B>רַבִּי אֱלִיעֶזֶר מַכְשִׁיר.</B> בְּאֶתְנָן וּמְחִיר דַּוְקָא. וְאֵין הֲלָכָה כְּרַבִּי אֱלִיעֶזֶר: <B>כָּל הַמּוּמִין הַפּוֹסְלִים בַּמֻּקְדָּשִׁים.</B> בִּבְכוֹרוֹת פֶּרֶק עַל אֵלּוּ מוּמִין, מְפֹרָשִׁים הַמּוּמִין הַפְּסוּלִין בַּמֻּקְדָּשִׁים: <B>פּוֹסְלִים בַּפָּרָה.</B> דִּכְתִיב (בְּמִדְבַּר יט) אֲשֶׁר אֵין בָּהּ מוּם: <B>עָבַר בָּהּ אֶת הַנָּהָר אָחַז בִּזְנָבָהּ.</B> נִסְתַּיַּע בָּהּ כְּשֶׁעָבַר אֶת הַנָּהָר: <B>קִפֵּל עָלֶיהָ אֶת הַמּוֹסֵרָה.</B> הַחֶבֶל שֶׁקּוֹשֵׁר אוֹתָהּ בּוֹ קִפְּלוֹ וּנְתָנוֹ עַל גּוּפָהּ: <B>נָתַן טַלִּיתוֹ עָלֶיהָ פְּסוּלָה.</B> נֶאֱמַר בְּפָרָה (שָׁם) אֲשֶׁר לֹא עָלָה עָלֶיהָ עֹל, וְנֶאֱמַר בְּעֶגְלָה עֲרוּפָה (דְּבָרִים כא) אֲשֶׁר לֹא עֻבַּד בָּהּ אֲשֶׁר לֹא מָשְׁכָה בְּעֹל, מָה עֹל הָאָמוּר בְּעֶגְלָה עָשָׂה שְׁאָר עֲבוֹדָה פְסוּלָה כְּעֹל, אַף עֹל הָאָמוּר בְּפָרָה עָשָׂה שְׁאָר עֲבוֹדָה פְסוּלָה כְּעֹל {ו}: <B>בִּשְׁבִיל שֶׁלֹּא תַחֲלִיק.</B> שֶׁלֹּא יַחֲלִיקוּ רַגְלֶיהָ וְתִפֹּל: <B>לְצֹרֶךְ אַחֵר פְּסוּלָה.</B> וַאֲפִלּוּ לְצָרְכּוֹ וּלְצָרְכָּהּ פְּסוּלָה: 

~ פרק ב - משנה ד
<B>עָלָה עָלֶיהָ זָכָר פְּסוּלָה.</B> אַף עַל גַּב דְּלֹא נִיחָא לֵיהּ, מִשּׁוּם דְּדָמֶיהָ יְקָרִים וּמַפְסִיד טוּבָא, וּבַעֲבוֹדָה דְלָא נִיחָא לֵיהּ לֹא מִפַּסְּלָה, דִּכְתִיב בְּעֶגְלָה עֲרוּפָה [שָׁם] אֲשֶׁר לֹא עֻבַּד בָּהּ, כְּתִיב עָבַד וְקָרִינַן עֻבַּד, מָה עָבַד דְּנִיחָא לֵיהּ, אַף עֻבַּד דְּנִיחָא לֵיהּ, וְיָלְפִינַן פָּרַת חַטָּאת מִנַּהּ. מִכָּל מָקוֹם הוֹאִיל וּבִשְׁאָר פָּרוֹת הֲוָה נִיחָא לֵיהּ, חָשְׁבִינַן לְגַבֵּי פָרַת חַטָּאת נַמִּי נִיחָא לֵיהּ. וְעוֹד אִם בָּאתָ לְהַכְשִׁיר אִם כֵּן הֲוָה נִיחָא לֵיהּ, וּמִשּׁוּם הָכִי פְּסוּלָה: <B>הֶעֱלָהוּ פְּסוּלָה.</B> לָאו דַּוְקָא הֶעֱלָהוּ, אֶלָּא אִם עָלָה עָלֶיהָ לְדַעַת הַבְּעָלִים, אֲפִלּוּ עָלָה מֵעַצְמוֹ פְּסוּלָה. וְאִם שֶׁלֹּא לְדַעַת הַבְּעָלִים, כְּשֵׁרָה. וְאֵין הֲלָכָה כְּרַבִּי יְהוּדָה: 

~ פרק ב - משנה ה
<B>הָיוּ בָהּ שְׁתֵּי שְׂעָרוֹת שְׁחוֹרוֹת פְּסוּלָה.</B> דִּכְתִיב אֲדֻמָּה תְּמִימָה, אִי בְמוּמִין הֲרֵי כְבָר אָמוּר אֲשֶׁר אֵין בָּהּ מוּם. אֶלָּא שֶׁתְּהֵא תְמִימָה בְאַדְמִימוּת: <B>רַבִּי יְהוּדָה אוֹמֵר בְּתוֹךְ כּוֹס אֶחָד.</B> גָּרְסִינַן, וְלֹא גָרְסִינַן אֲפִלּוּ. בְּמָקוֹם שֶׁהָיָה שׁוֹנֶה תַנָּא קַמָּא גֻּמָּא, הָיָה שׁוֹנֶה רַבִּי יְהוּדָה כּוֹס. גֻּמָּא וְכוֹס אֶחָד הוּא, אֶלָּא שֶׁחַיָּב אָדָם לוֹמַר בִּלְשׁוֹן רַבּוֹ, שֶׁרַבּוֹ שֶׁל רַבִּי יְהוּדָה הָיָה קוֹרֵא לְגֻמָּא כּוֹס. הָכִי מוּכָח בַּתּוֹסֶפְתָּא: <B>מוֹכִיחוֹת.</B> מְכֻוָּנוֹת וּסְמוּכוֹת זוֹ בְצַד זוֹ: <B>רַבִּי אֱלִיעֶזֶר אוֹמֵר אֲפִלּוּ חֲמִשִּׁים.</B> כְּלוֹמַר אֲפִלּוּ טוּבָא וְהֵן מְפֻזָּרוֹת, יִתְלֹשׁ. וַהֲלָכָה כְּתַנָּא קַמָּא: <B>אַחַר הַנִּרְאֶה.</B> הַיְנוּ אַחַר רֹאשָׁן שֶׁל שְׂעָרוֹת: <B>אַחַר הָעִקָּר.</B> וְאִם עִקָּרָן מַאְדִּים וְרֹאשָׁן מַשְׁחִיר וְיֵשׁ בָּעִקָּר שֶׁמַּאְדִּים כְּדֵי שֶׁיִּנָּטֵל בְּפִי הַזּוּג, יִגְזֹז {יא} רֹאשָׁן הַמַּשְׁחִיר וְהִיא כְשֵׁרָה. אֲבָל אִם אֵין בָּעִקָּר הַמַּאְדִּים שִׁעוּר שֶׁיּוּכְלוּ לְהִנָּטֵל בְּפִי הַזּוּג, פְּסוּלָה אֲפִלּוּ לְדִבְרֵי חֲכָמִים. שֶׁשִּׁעוּר שְׁתֵּי שְׂעָרוֹת הָאֲמוּרוֹת בְּכָל מָקוֹם, הוּא כְדֵי שֶׁיִּהְיוּ נִטָּלוֹת בְּפִי הַזּוּג. וְכֵן הֲלָכָה: 

^ פרק ג

~ פרק ג - משנה א
<B>שִׁבְעַת יָמִים כוּ' מַפְרִישִׁין כֹּהֵן הַשּׂוֹרֵף אֶת הַפָּרָה.</B> דִּכְתִיב בְּפָרָשַׁת מִלֻּאִים (וַיִּקְרָא ח) כַּאֲשֶׁר עָשָׂה בַּיּוֹם הַזֶּה צִוָּה ה' לַעֲשׂת לְכַפֵּר עֲלֵיכֶם, וְדָרְשׁוּ רַבּוֹתֵינוּ, לַעֲשׂת, זֶה מַעֲשֵׂה פָרָה. לְכַפֵּר עֲלֵיכֶם, זֶה מַעֲשֵׂה יוֹם הַכִּפּוּרִים. שֶׁהַכֹּהֵן הַשּׂוֹרֵף אֶת הַפָּרָה וְכֹהֵן גָּדוֹל הָעוֹבֵד בְּיוֹם הַכִּפּוּרִים טָעוּן פְּרִישָׁה שִׁבְעָה כְּמוֹ שֶׁהָיוּ טְעוּנִים אַהֲרֹן וּבָנָיו בְּשִׁבְעַת יְמֵי הַמִּלֻּאִים, דִּכְתִיב (שָׁם) וּמִפֶּתַח אֹהֶל מוֹעֵד לֹא תֵצְאוּ שִׁבְעַת יָמִים. וְהָיוּ מַפְרִישִׁין אוֹתוֹ מֵאִשְׁתּוֹ שֶׁמָּא יָבֹא עַל אִשְׁתּוֹ וְתִמָּצֵא נִדָּה, וְהַבּוֹעֵל נִדָּה טָמֵא שִׁבְעַת יָמִים וְלֹא יוּכַל לִשְׂרֹף הַפָּרָה: <B>הַבִּירָה.</B> אִית דְּאָמְרֵי מָקוֹם הָיָה בְהַר הַבַּיִת וּבִירָה שְׁמוֹ. וְאִית דְּאָמְרֵי כָּל הַמִּקְדָּשׁ קָרוּי בִּירָה, כְּמוֹ שֶׁנֶּאֱמַר אֶל הַבִּירָה וְגוֹ' [דִּבְרֵי הַיָּמִים א יט]: <B>צָפוֹנָה מִזְרָחָה.</B> טַעֲמָא דְמַפְרִישִׁים הַכֹּהֵן הַשּׂוֹרֵף אֶת הַפָּרָה לַלִּשְׁכָּה שֶׁהִיא צְפוֹנִית מִזְרָחִית, כֵּיוָן דְּחַטָּאת הִיא {א} וְחַטָּאת טְעוּנָה צָפוֹן, תַּקִּינוּ לֵיהּ רַבָּנָן בְּצָפוֹנָה מִזְרָחָה כִּי הֵיכִי דְלֶהֱוֵי לַהּ הֶכֵּרָא {ב}: <B>וּבֵית אֶבֶן הָיְתָה נִקְרֵאת.</B> לְפִי שֶׁכָּל מַעֲשֶׂיהָ הָיוּ בִכְלֵי גְלָלִים כְּלֵי אֲבָנִים כְּלֵי אֲדָמָה שֶׁאֵינָן מְקַבְּלִין טֻמְאָה, וּבָהֶם בִּלְבַד הָיָה מִשְׁתַּמֵּשׁ כָּל שִׁבְעַת יְמֵי הַפְּרִישָׁה {ג}, מִשּׁוּם דִּטְבוּל יוֹם כָּשֵׁר בְּפָרָה, וְהָיוּ מְטַמְּאִין הַכֹּהֵן הַשּׂוֹרֵף אֶת הַפָּרָה וּמַטְבִּילִין אוֹתוֹ מִיָּד, לְהוֹצִיא מִלִּבָּן שֶׁל צְדוֹקִים שֶׁאוֹמְרִים בִּמְעֹרָבֵי שֶׁמֶשׁ הָיְתָה נַעֲשֵׂית, תַּקִּינוּ לַהּ רַבָּנָן מַעֲלוֹת יְתֵרוֹת כְּדֵי שֶׁלֹּא יְזַלְזְלוּ בָּהּ {ד}: <B>כָּל שִׁבְעַת הַיָּמִים.</B> שֶׁל יְמֵי הַפְּרִישָׁה: <B>מִכָּל חַטָּאוֹת שֶׁהָיוּ שָׁם.</B> מִכָּל הַפָּרוֹת שֶׁנַּעֲשׂוּ מִימוֹת מֹשֶׁה רַבֵּנוּ וְעַד אוֹתוֹ זְמַן, שֶׁמִּכָּל פָּרָה וּפָרָה הָיוּ נוֹתְנִין קְצָת לְמִשְׁמֶרֶת, וְיוֹם רִאשׁוֹן מַזִּין עָלָיו מֵאֵפֶר פָּרָה אַחַת וְיוֹם שֵׁנִי מֵאַחֶרֶת וְיוֹם שְׁלִישִׁי מֵאַחֶרֶת {ה}: <B>בַּשְּׁלִישִׁי וּבַשְּׁבִיעִי.</B> לִפְרִישָׁתוֹ. וּבֵין תַּנָּא קַמָּא וּבֵין רַבִּי יוֹסֵי תַּרְוַיְהוּ סְבִירָא לְהוּ טְבִילָה בִזְמַנָּהּ מִצְוָה {ו}, וְקָא מִפַּלְּגִי בְהַזָּאָה אִי מַקְּשִׁינַן לַהּ לִטְבִילָה אִי לֹא. תַּנָּא קַמָּא מַקִּישׁ הַזָּאָה לִטְבִילָה, וְהַזָּאָה בִזְמַנָּהּ מִצְוָה, וְכָל יוֹמָא מִשְּׁלֹשֶׁת יָמִים הָרִאשׁוֹנִים אִיכָּא לְסַפּוֹקֵי שֶׁמָּא הַיּוֹם יוֹם שְׁלִישִׁי לְטֻמְאָתוֹ, וְהַשְּׁלֹשָׁה אַחֲרוֹנִים כָּל יוֹמָא מְסַפְּקִינַן שֶׁמָּא שְׁבִיעִי. וּרְבִיעִי לֹא בָעֵי הַזָּאָה, דְּלָאו בַּשְּׁלִישִׁי אִיכָּא לְסַפּוֹקֵי וְלֹא בַשְּׁבִיעִי אִיכָּא לְסַפּוֹקֵי, שֶׁאֵין הַזָּאָה בַשְּׁבִיעִי עוֹלָה מִשּׁוּם הַזָּאַת שְׁבִיעִי עַד שֶׁיַּזֶּה בַשְּׁלִישִׁי שֶׁלְּפָנָיו. וְכָל שִׁבְעָה לָאו דַּוְקָא, דְּעַל כָּרְחֲךָ הָא קַיְמָא לָן הַזָּאָה שְׁבוּת וְאֵין דּוֹחָה אֶת הַשַּׁבָּת {ז}. וְרַבִּי יוֹסֵי לֹא מַקִּישׁ הַזָּאָה לִטְבִילָה, וְהַזָּאָה בִזְמַנָּהּ לָאו מִצְוָה, הִלְכָּךְ לֹא בָעֵי הַזָּאָה אֶלָּא שְׁלִישִׁי וּשְׁבִיעִי בִּלְבַד. וְרַבִּי חֲנִינָא סְגַן הַכֹּהֲנִים נַמִּי כְרַבִּי יוֹסֵי סְבִירָא לֵיהּ דְּהַזָּאָה בִזְמַנָּהּ אֵינָהּ מִצְוָה, וְהַכֹּהֵן הַשּׂוֹרֵף אֶת הַפָּרָה מַעֲלָה בְעָלְמָא הוּא, כִּי הֵיכִי דְלָא לִזַלְזְלוּ בָהּ מִפְּנֵי שֶׁהִיא נַעֲשֵׂית בִּטְבוּל יוֹם: 

~ פרק ג - משנה ב
<B>בְּנוּיוֹת עַל גַּבֵּי הַסֶּלַע.</B> צוּר הַחַלָּמִישׁ שֶׁנִּכָּר שֶׁהָיָה שָׁם מִתְּחִלַּת בְּרִיָּתוֹ שֶׁל עוֹלָם. וְאַף עַל פִּי כֵן הֶחְמִירוּ לַעֲשׂוֹת תַּחְתָּיו חָלָל, מִפְּנֵי קֶבֶר הַתְּהוֹם, שֶׁמָּא יֵשׁ תַּחְתָּיו קֶבֶר וְאֵין לוֹ לַמֵּת אֹהֶל חָלָל טֶפַח, וְטֻמְאָה שֶׁהִיא רְצוּצָה בּוֹקַעַת וְעוֹלָה, לְפִיכָךְ הָיוּ בוֹנִים אוֹתוֹ עַל גַּבֵּי כִפִּין, שֶׁאֲפִלּוּ יֵשׁ קֶבֶר תַּחְתֵּיהֶן הֶחָלָל מַפְסִיקוֹ. וְכָל לְשׁוֹן טֻמְאַת הַתְּהוֹם שֶׁבַּגְּמָרָא, לְשׁוֹן סָפֵק וּמְכֻסֶּה הוּא, כַּתְּהוֹם הַזֶּה שֶׁאֵינוֹ גָלוּי: <B>וּמְבִיאִים נָשִׁים מְעֻבָּרוֹת וְיוֹלְדוֹת שָׁם.</B> כָּל אֵלּוּ מַעֲלוֹת יְתֵרוֹת עָשׂוּ בָהּ כִּי הֵיכִי דְלָא לְזַלְזוֹלֵי בָהּ, מִפְּנֵי שֶׁהָיוּ עוֹשִׂים אוֹתָהּ בִּטְבוּל יוֹם: <B>וּמְגַדְּלוֹת שָׁם אֶת בְּנֵיהֶן.</B> עַד שֶׁיִּהְיוּ בֶן שְׁמֹנֶה [שָׁנִים], וְלֹא יוֹתֵר, שֶׁלֹּא יִרְאוּ קֶרִי {ח}: <B>וּמְבִיאִים שְׁוָרִים.</B> שֶׁכְּרֵסָן רְחָבָה כְּדֵי שֶׁלֹּא יִהְיוּ רַגְלָיו שֶׁל תִּינוֹק הַיּוֹשֵׁב עֲלֵיהֶן מַאֲהִילוֹת עַל הָאָרֶץ מִפְּנֵי קֶבֶר הַתְּהוֹם {ט}: <B>וְעַל גַּבֵּיהֶן דְּלָתוֹת.</B> וְעוֹד זֹאת מַעֲלָה יְתֵרָה כְּדֵי שֶׁלֹּא יִהְיוּ רַגְלָיו שֶׁל תִּינוֹק מַאֲהִילוֹת עַל הָאָרֶץ: <B>וְכוֹסוֹת שֶׁל אֶבֶן בְּיָדָם.</B> שֶׁכָּל מַעֲשֵׂה הַפָּרָה בִּכְלֵי גְלָלִים וּכְלֵי אֲבָנִים וּכְלֵי אֲדָמָה שֶׁאֵין מְקַבְּלִין טֻמְאָה: <B>יָרְדוּ.</B> תִּינוֹקוֹת הַלָּלוּ לְתוֹךְ נְהַר שִׁלּוֹחַ {י}: <B>וּמִלְאוּם.</B> מִמֶּנּוּ מַיִם לְקַדֵּשׁ מֵי חַטָּאת שֶׁמַּזִּין עַל הַשּׂוֹרֵף אֶת הַפָּרָה כָּל שִׁבְעָה. וּבְתוֹךְ הַנָּהָר לֵיכָּא לְסַפּוֹקֵי לְקֶבֶר הַתְּהוֹם, דְּלָא עֲבִידֵי דְקָבְרֵי בַנְּהָרוֹת: <B>רַבִּי יוֹסֵי אוֹמֵר.</B> מֵעַל גַּבֵּי הַשְּׁוָרִים הָיוּ מְשַׁלְשְׁלִים חֶבֶל וּמְמַלְּאִים מַיִם, וְלֹא הָיוּ יוֹרְדִים לְתוֹךְ הַשִּׁלּוֹחַ. וְאֵין הֲלָכָה כְּרַבִּי יוֹסֵי: 

~ פרק ג - משנה ג
<B>בָּאוּ לְהַר הַבַּיִת.</B> הַתִּינוֹקוֹת שֶׁעַל גַּבֵּי הַשְּׁוָרִים עִם הַכּוֹסוֹת מְלֵאִים מַיִם: <B>בְּפֶתַח הָעֲזָרָה.</B> שֶׁל נָשִׁים, הַסְּמוּכָה לַחֵיל: <B>הָיָה מְתֻקָּן קָלָל שֶׁל חַטָּאת.</B> כְּלִי שֶׁמֻּנָּח בּוֹ אֵפֶר חַטָּאת מִכָּל פָּרָה שֶׁהָיוּ שׂוֹרְפִים, כְּדִכְתִיב (בְּמִדְבַּר יט) וְהָיְתָה לַעֲדַת בְּנֵי יִשְׂרָאֵל לְמִשְׁמֶרֶת: <B>קָלָל.</B> כַּד קָטָן {יא}. תַּרְגּוּם וְכַדָּהּ עַל שִׁכְמָהּ (בְּרֵאשִׁית כד) וְקוּלְתַּהּ עַל כַּתְפַּהּ: <B>וְזוֹרְקוֹ לְתוֹךְ הַקָּלָל.</B> וּמִתּוֹךְ כָּךְ כְּשֶׁהָיָה הַזָּכָר נִרְתָּע לַאֲחוֹרָיו וְהָיָה הַמַּקֵּל יוֹצֵא מִן הַקָּלָל קוֹלֵט מִן הָאֵפֶר עִמּוֹ וְנִשְׁפָּךְ עַל גַּבֵּי הַשְּׁוָרִים {יב} וְהַתִּינוֹק נוֹטְלוֹ וְאֵינוֹ צָרִיךְ לְהוֹצִיא יָדוֹ לַחוּץ. וּבַתּוֹסֶפְתָּא מַשְׁמַע שֶׁלֹּא הֻצְרְכוּ לַעֲשׂוֹת כֵּן אֶלָּא כְשֶׁעָלוּ מִן הַגּוֹלָה {יג} שֶׁהָיוּ כֻּלָּם טְמֵאִין וְאֵין יְכוֹלִים לִגַּע, שֶׁאִם הָיוּ נוֹגְעִים בְּאֵפֶר הַפָּרָה הָיוּ מְטַמְּאִין אוֹתוֹ. וּמַה שֶּׁהָיוּ זוֹרְקִים הַמַּקֵּל לְתוֹךְ הַקָּלָל וְלֹא בְדֶרֶךְ הַנָּחָה, שֶׁלֹּא יִטַּמָּא הָאֵפֶר בְּהֶסֵּט מִשּׁוּם סָפֵק זִיבָה: <B>אַל תִּתְּנוּ מָקוֹם לַצְּדוֹקִים לִרְדּוֹת.</B> לִמְשֹׁל בָּנוּ בְּדִבְרֵי שְׂחוֹק וְהִתּוּל, דְּסָבַר רַבִּי יוֹסֵי כְּשֶׁעָלוּ בְנֵי הַגּוֹלָה הָיוּ בָהֶם טְהוֹרִים שֶׁטִּהֲרוּם בְּאֵפֶר הַפָּרָה שֶׁהוֹרִידוּ עִמָּהֶם לְבָבֶל וְהֶעֱלוּ מִמֶּנּוּ עִמָּם, וְלֹא נִטְמְאוּ מִשּׁוּם אֶרֶץ הָעַמִּים דְּלֹא גָזְרוּ טֻמְאָה עַל אֶרֶץ הָעַמִּים אֶלָּא לְאַחַר שֶׁעָלוּ מִן הַגּוֹלָה. לְפִיכָךְ הָיָה אֶפְשָׁר שֶׁאִישׁ טָהוֹר יִהְיֶה נוֹטֵל אֶת אֵפֶר הַפָּרָה, וְלֹא הֻצְרְכוּ לְזָכָר שֶׁל רְחֵלִים. וַהֲלָכָה כְּרַבִּי יוֹסֵי: 

~ פרק ג - משנה ד
<B>לֹא הָיוּ עוֹשִׂים חַטָּאת עַל גַּבֵּי חַטָּאת.</B> אִם טִהֲרוּ עַצְמָן לְפָרַת חַטָּאת אַחַת וְאֵרְעָהּ פְּסוּל, לֹא יַעֲשׂוּ אַחֶרֶת עַל גַּבֵּי זוֹ. אֶלָּא צְרִיכָה שִׁמּוּר כְּבַתְּחִלָּה: <B>וְלֹא תִינוֹק עַל גַּבֵּי תִינוֹק.</B> שֶׁאִם הָיוּ שְׁנֵי תִינוֹקוֹת, אֶחָד נִשְׁמָר לְפָרַת חַטָּאת וְאֶחָד נִשְׁמָר סְתָם אַגַּב זֶה הַתִּינוֹק אֲבָל לֹא לְצֹרֶךְ פָּרַת חַטָּאת, לֹא מִתְכַּשַּׁר הַאי אַגַּב הַאי: <B>צְרִיכִים הָיוּ תִינוֹקוֹת לְהַזּוֹת.</B> וְאַף עַל גַּב שֶׁנִּשְׁמְרוּ כָל הַשְּׁמִירוֹת הַלָּלוּ, חָיְשִׁינַן דִּלְמָא אַיְתֵּי עוֹרֵב כַּזַּיִת מִן הַמֵּת וּשְׁדָא עֲלַיְהוּ. וְכָל הָנֵי מַעֲלוֹת יְתֵרוֹת נִינְהוּ: <B>לֹא הָיוּ צְרִיכִים לְהַזּוֹת.</B> דִּלְטֻמְאַת מֵת לֹא חָיְשִׁינַן. אֲבָל טְבִילָה הָיוּ צְרִיכִים לְכֻלֵּי עָלְמָא, שֶׁמָּא נִטְמְאוּ בְשֶׁרֶץ {יז}. וַהֲלָכָה כְּרַבִּי עֲקִיבָא: 

~ פרק ג - משנה ה
<B>לֹא מָצְאוּ מִשֶּׁבַע.</B> מִשּׁוּם דַּאֲמַרַן דְּמִכָּל חַטָּאוֹת שֶׁהָיוּ שָׁם מַזִּין עָלָיו, מִשּׁוּם הָכִי קָאָמַר דְּאִם לֹא מָצְאוּ מִשֶּׁבַע, מַזִּין אֲפִלּוּ מֵאֶחָת: <B>וְחָמֵשׁ מֵעֶזְרָא וָאֵילָךְ.</B> רַבִּי מֵאִיר לֹא מָנֵי הָאַרְבַּע שֶׁעָשׂוּ שִׁמְעוֹן הַצַּדִּיק וְיוֹחָנָן כֹּהֵן גָּדוֹל אֶלָּא לִשְׁתַּיִם, מִשּׁוּם דִּסְבִירָא לֵיהּ שֶׁעַל יְדֵי פְסוּל שֶׁאֵרַע בָּרִאשׁוֹנָה נַעֲשֵׂית הַשְּׁנִיָּה: <B>וַחֲכָמִים אוֹמְרִים שֶׁבַע מֵעֶזְרָא וָאֵילָךְ.</B> דִּסְבִירָא לְהוּ שֶׁכֻּלָּן כְּשֵׁרוֹת הָיוּ: 

~ פרק ג - משנה ו
<B>וְכִפָּה כְנֶגֶד הָאֹטֶם.</B> רַגְלֵי הַכִּפָּה שֶׁהַכִּפָּה נִשְׁעֶנֶת עֲלֵיהֶם נִקְרָאִין אֹטֶם. וְאֵין רַגְלֵי הַכִּפָּה הָעֶלְיוֹנָה כְּנֶגֶד רַגְלֵי הַתַּחְתּוֹנָה, אֶלָּא כְנֶגֶד הַכִּפָּה עַצְמָהּ, דִּכְנֶגֶד אֹטֶם הָעֶלְיוֹנָה עוֹמֵד חֲלַל הַתַּחְתּוֹנָה: <B>מִפְּנֵי קֶבֶר הַתְּהוֹם.</B> שֶׁלֹּא תִהְיֶה שָׁם טֻמְאָה רְצוּצָה שֶׁהִיא בוֹקַעַת וְעוֹלָה: <B>וּפָרָה וְכָל מְסַעֲדֶיהָ.</B> סוֹמְכֶיהָ וְעוֹזְרֶיהָ. לְשׁוֹן ה' יִסְעָדֶנּוּ עַל עֶרֶשׂ דְּוָי (תְּהִלִּים מא). וְאַף עַל גַּב דְּפָרָה אֵינָהּ מְקַבֶּלֶת טֻמְאָה מֵחַיִּים {כ}, מַעֲלָה יְתֵרָה עָשׂוּ בָהּ: 

~ פרק ג - משנה ז
<B>וְלֹא אֲדֻמָּה.</B> לֹא הָיוּ מוֹצִיאִין פָּרָה אֲדֻמָּה אַחֶרֶת עִמָּהּ בַּכֶּבֶשׁ: <B>שֶׁלֹּא יֹאמְרוּ שְׁתַּיִם שָׁחֲטוּ.</B> וְרַחֲמָנָא אָמַר וְשָׁחַט אֹתָהּ, וְלֹא אוֹתָהּ וְאֶת חֲבֶרְתָּהּ {כא}: <B>וּבֵית הַטְּבִילָה הָיָה שָׁם.</B> וְאוֹתוֹ בֵית הַטְּבִילָה נַמִּי חָלוּל הָיָה עַל גַּבֵּי כִפִּין מִפְּנֵי קֶבֶר הַתְּהוֹם. וְאַף מְקוֹם מַעֲרַכְתָּהּ וְגִתָּהּ הַשְּׁנוּיִין לְקַמָּן, כֻּלָּן עַל גַּבֵּי כִפִּין הָיוּ: <B>וּמְטַמְּאִים הָיוּ אֶת הַכֹּהֵן.</B> בְּמַה שֶּׁהָיוּ סוֹמְכִים יְדֵיהֶם עָלָיו {כד} כְּדִתְנַן לְקַמָּן, בְּכָךְ הָיָה מִטַּמֵּא, דְּבִגְדֵי אוֹכְלֵי קֹדֶשׁ מִדְרָס לְפָרַת חַטָּאת. וְהָרַמְבַּ"ם פֵּרֵשׁ, שֶׁהָיוּ מְטַמְּאִין אוֹתוֹ בְשֶׁרֶץ אוֹ בִשְׁאָר טֻמְאוֹת שֶׁמְּטַמְּאִים טֻמְאַת עֶרֶב: <B>בִּמְעֹרְבֵי שֶׁמֶשׁ הָיְתָה נַעֲשֵׂית.</B> שֶׁהָיוּ דוֹרְשִׁים וְאָסַף אִישׁ טָהוֹר, אֵין טָהוֹר אֶלָּא שֶׁהֶעֱרִיב שִׁמְשׁוֹ, וְכֵן הוּא אוֹמֵר (וַיִּקְרָא כב) וּבָא הַשֶּׁמֶשׁ וְטָהֵר {כה}. וַחֲכָמִים קִבְּלוּ דְּטָהוֹר הָאָמוּר בְּפָרָשַׁת חַטָּאת, טָהוֹר לְמַעֲשֵׂר קָאָמַר, דְּהַיְנוּ טְבוּל יוֹם: 

~ פרק ג - משנה ח
<B>אִישִׁי כֹהֵן גָּדוֹל.</B> לְפִי שֶׁפְּעָמִים נַעֲשֵׂית עַל יְדֵי כֹהֵן גָּדוֹל. אֲבָל בְּכָל כֹּהֵן הִיא כְשֵׁרָה, בֵּין בְּכֹהֵן גָּדוֹל, בֵּין בִּסְגָן בֵּין בְּהֶדְיוֹט: <B>וְנִסְתַּפֵּג.</B> וְנִתְקַנַּח: <B>עֵצִים.</B> לַעֲשׂוֹת מֵהֶן מַעֲרָכָה לַשְּׂרֵפָה, מְסֻדָּרִים שָׁם: <B>וָאֳרָנִים.</B> לְשׁוֹן נָטַע אֹרֶן וְגֶשֶׁם יְגַדֵּל הָאָמוּר בִּישַׁעְיָה {מד}, וּמִין אֶרֶז הוּא, וְכֵן בְּרוֹשִׁים. וְכָל הָנָךְ עֵצִים דְּקָחֲשִׁיב, עֲדִיפֵי מִשְּׁאָר עֵצִים לְצֹרֶךְ שְׂרֵפָתָהּ: <B>כְּמִין מִגְדָּל.</B> רְחָבָה מִלְּמַטָּה וְצָרָה מִלְמַעְלָה: <B>פּוֹתְחִין בָּהּ חַלּוֹנוֹת.</B> לְהַכְנִיס בָּהֶן הָאֵשׁ לְהַבְעִיר הָעֵצִים: <B>וַחֲזִיתָהּ מַעֲרָבָה.</B> פְּנֵי הַמַּעֲרָכָה וּמַרְאִיתָהּ, וְהוּא הַמָּקוֹם שֶׁמַּאֲחִיזִין בּוֹ אֶת הָאוּר, הָיָה פוֹנֶה לְצַד מַעֲרָב דְּהַיְנוּ כְּלַפֵּי הַמִּקְדָּשׁ, שֶׁהַמִּקְדָּשׁ הָיָה לְמַעֲרָבוֹ שֶׁל הַר הַזֵּיתִים: 

~ פרק ג - משנה ט
<B>בְּחֶבֶל שֶׁל מֶגֶג.</B> חֶבֶל עָשׂוּי מִמִּין שֶׁל גֶּמִי, כְּדֵי שֶׁיִּהְיוּ כָל מַעֲשֶׂיהָ בְּדָבָר שֶׁאֵינוֹ מְקַבֵּל טֻמְאָה {כח}: <B>וּפָנֶיהָ לַמַּעֲרָב.</B> לְצַד הַמִּקְדָּשׁ: <B>רַבִּי יְהוּדָה אוֹמֵר בִּימִינוֹ הָיָה מְקַבֵּל.</B> כִּשְׁאָר קַבָּלַת הַדָּם שֶׁל קָדָשִׁים שֶׁאִם קִבֵּל בִּשְׂמֹאל פָּסוּל. וְאֵין הֲלָכָה כְּרַבִּי יְהוּדָה, שֶׁכֵּיוָן שֶׁאֵין דָּמָהּ נִזְרָק עַל גַּבֵּי הַמִּזְבֵּחַ אֵינָהּ כִּשְׁאָר קָדָשִׁים לְעִנְיָן זֶה: <B>וּמַזֶּה בִימִינוֹ.</B> דִּכְתִיב [בְּמִדְבָּר יט] וְלָקַח אֶלְעָזָר הַכֹּהֵן מִדָּמָהּ בְּאֶצְבָּעוֹ. הָרְגִילָה שֶׁבָּאֶצְבָּעוֹת, כְּלוֹמַר אֶצְבַּע הַיָּד הַיְמָנִית {ל} שֶׁאָדָם מְמַשְׁמֵשׁ בָּהּ תָּמִיד: <B>כְּנֶגֶד בֵּית קֹדֶשׁ הַקֳּדָשִׁים.</B> כְּדִכְתִיב (בְּמִדְבַּר יט) וְהִזָּה אֶל נֹכַח פְּנֵי אֹהֶל מוֹעֵד {לא}: <B>עַל כָּל הַזָּיָה טְבִילָה.</B> עַל כָּל הַזָּיָה שֶׁהָיָה מַזֶּה הָיָה טוֹבֵל אֶצְבָּעוֹ בַּדָּם, דִּשְׁיָרֵי הַדָּם שֶׁבָּאֶצְבַּע פְּסוּלִין {לב} לְהַזָּיָה: <B>גָּמַר מִלְּהַזּוֹת קִנַּח יָדוֹ בְּגוּפָהּ שֶׁל פָּרָה.</B> כְּדֵי שֶׁיִּשָּׂרֵף הַדָּם עִמָּהּ, כְּדִכְתִיב [שָׁם] וְשָׂרַף אֶת הַפָּרָה אֶת עֹרָהּ וְאֶת בְּשָׂרָהּ וְאֶת דָּמָהּ. וּבֵין הַזָּאָה לְהַזָּאָה מְקַנֵּחַ אֶצְבָּעוֹ בִשְׂפַת הַמִּזְרָק וְלֹא בְגוּפָהּ שֶׁל פָּרָה, מִשּׁוּם נִימִין הַנִּדְבָּקִין בְּאֶצְבָּעוֹ דִּגְנַאי לַעֲשׂוֹת בָּהֶן הַזָּיָה: <B>אֲלִיתוֹת.</B> עֵצִים קְטַנִּים שֶׁמַּלְהִיבִין בָּהֶם עֲצֵי הַמַּעֲרָכָה. אֲלִיתוֹת, לְשׁוֹן אַלְיָה. כְּמוֹ זַנְבוֹת הָאוּדִים [יְשַׁעְיָה ז]: <B>בַּחֲרִיּוֹת.</B> זְמוֹרוֹת שֶׁל דֶּקֶל. וְאֵין הֲלָכָה כְּרַבִּי עֲקִיבָא: 

~ פרק ג - משנה י
<B>נִבְקְעָה.</B> הַפָּרָה מֵחֲמַת הָאוּר. אֲבָל אִם לֹא נִבְקְעָה לֹא, דִּכְתִיב [בְּמִדְבָּר יט] אֶל תּוֹךְ שְׂרֵפַת, לֹא קֹדֶם שֶׁיֻּצַּת הָאוּר בְּרֻבָּהּ, וְלֹא אַחַר שֶׁתֵּעָשֶׂה אֵפֶר {לג}. וְהוּא הַדִּין אִם קְרָעָהּ בְּסַכִּין אַחַר שֶׁיֻּצַּת הָאוּר בְּרֻבָּהּ: <B>וְעָמַד.</B> הַכֹּהֵן: <B>חוּץ מִגִּתָּהּ.</B> גֻּמָּא שֶׁהָיְתָה בַקַּרְקַע כְּמִין גַּת עֲשׂוּיָה לִשְׂרֵפַת הַפָּרָה, וּכְשֶׁהָיָה מַשְׁלִיךְ עֵץ אֶרֶז וְאֵזוֹב וּשְׁנִי תוֹלַעַת צָרִיךְ שֶׁיַּעֲמֹד חוּץ לְאוֹתָהּ גֻּמָּא {לד}: <B>עֵץ אֶרֶז.</B> אֲגֻדָּה שֶׁיֶּשׁ בָּהּ עֵץ אֶרֶז וְאֵזוֹב כְּרוּכִים עִם שְׁנִי תוֹלַעַת: <B>עֵץ אֶרֶז זֶה.</B> לְפִי שֶׁיֵּשׁ מִינִים הַרְבֵּה שֶׁדּוֹמִין לְאֶרֶז וְאֵינָן כְּשֵׁרִין, לְכָךְ צָרִיךְ לְהוֹדִיעַ שֶׁזֶּהוּ שֶׁצִּוְּתָה עָלָיו תּוֹרָה. וְכֵן בְּאֵזוֹב. וְכֵן בִּשְׁנִי תוֹלַעַת. וְאֵזוֹב הוּא שֶׁקּוֹרִין לוֹ בָעֲרָבִי צעת"ר. וּשְׁנִי תוֹלַעַת הוּא צֶמֶר צָבוּעַ בְּצֶבַע הַנִּקְרָא בָעֲרָבִי כרמ"ז וּבְלַעַ"ז קרמז"י: 

~ פרק ג - משנה יא
<B>כְּרָכָן.</B> לְעֵץ אֶרֶז וְאֵזוֹב בִּשְׁיָרֵי לָשׁוֹן שֶׁל צֶמֶר שֶׁהוּא צָבוּעַ בִּשְׁנִי תוֹלַעַת שֶׁהָיְתָה אֲרֻכָּה, וּבְמַה שֶּׁהָיָה עוֹדֵף מִמֶּנָּה עַל עֵץ הָאֶרֶז וְאֵזוֹב הָיָה כוֹרֵךְ שְׁלָשְׁתָּן יַחַד, כְּדֵי שֶׁיְּהֵא לָהֶן כֹּבֶד וְיִפְּלוּ לְתוֹךְ שְׂרֵפַת הַפָּרָה וְלֹא תִקְלֹט הַשַּׁלְהֶבֶת אֶת הַלָּשׁוֹן. וְאִם לֹא כְרָכָן וְהִשְׁלִיךְ כָּל אֶחָד בִּפְנֵי עַצְמוֹ, כְּשֵׁרָה: <B>בִּכְבָרוֹת שֶׁל אֶבֶן.</B> אֲבָנִים הַמְנֻקָּבִים נְקָבִים דַּקִּים כִּכְבָרָה. וְאֵין הֲלָכָה כְּרַבִּי יִשְׁמָעֵאל: <B>שָׁחוֹר שֶׁיֶּשׁ בּוֹ אֵפֶר.</B> פֶּחָם שֶׁאִם יִכְתְּשׁוּ אוֹתוֹ יֵעָשֶׂה אֵפֶר: <B>כּוֹתְשִׁין אוֹתוֹ.</B> וְאִם לֹא יַחֲזֹר כְּמוֹ אֵפֶר, מַנִּיחִין אוֹתוֹ: <B>בֵּין כָּךְ וּבֵין כָּךְ.</B> בֵּין שֶׁיַּחֲזֹר אֵפֶר בֵּין שֶׁלֹּא יַחֲזֹר אֵפֶר: <B>חוֹלְקִין אוֹתוֹ לִשְׁלֹשָׁה חֲלָקִים.</B> לְאַחַר שֶׁכָּבְרוּ אֶת כָּל הָאֵפֶר, בֵּין אֵפֶר הַפָּרָה בֵּין אֵפֶר עֵצִים שֶׁנִּשְׂרְפוּ עִמָּהּ, חוֹלְקִין אֶת הָאֵפֶר לִשְׁלֹשָׁה חֲלָקִים: <B>אֶחָד נִתָּן בַּחֵיל.</B> לְמִשְׁמֶרֶת, כְּדִכְתִיב וְהָיְתָה לַעֲדַת בְּנֵי יִשְׂרָאֵל לְמִשְׁמֶרֶת: <B>וְאֶחָד נִתָּן בְּהַר הַמִּשְׁחָה.</B> וּבָהּ הָיוּ הַכֹּהֲנִים מְקַדְּשִׁין {לז}: <B>וְאֶחָד הָיָה מִתְחַלֵּק לְכָל הַמִּשְׁמָרוֹת.</B> וּמִמֶּנּוּ הָיוּ מַזִּין כָּל יִשְׂרָאֵל: 

^ פרק ד

~ פרק ד - משנה א
<B>פָּרַת חַטָּאת.</B> שֶׁלֹּא לִשְׁמָהּ פְּסוּלָה. דְּאָמַר קְרָא חַטָּאת הִיא, וּמִדְּקַרְיַהּ רַחֲמָנָא חַטָּאת לָמַדְנוּ שֶׁהִיא טְעוּנָה שְׁחִיטָה לִשְׁמָהּ כְּחַטָּאת: <B>וְרַבִּי אֱלִיעֶזֶר מַכְשִׁיר.</B> הוֹאִיל וְהִיא נִשְׁחֶטֶת בַּחוּץ. וְאֵין הֲלָכָה כְּרַבִּי אֱלִיעֶזֶר: <B>וְשֶׁלֹּא רְחוּץ יָדַיִם וְרַגְלַיִם פְּסוּלָה.</B> דְּחַטָּאת קַרְיַהּ רַחֲמָנָא. וּלְהָכִי נָקַט רְחוּץ יָדַיִם וְרַגְלַיִם וְלֹא תָנָא קִדֵּשׁ, דְּלֹא שְׁנָא קִדֵּשׁ בִּפְנִים אוֹ בַחוּץ, בֵּין בִּכְלִי שָׁרֵת בֵּין בִּכְלִי חֹל יוֹצֵא {א}: <B>וְרַבִּי אֱלִיעֶזֶר מַכְשִׁיר.</B> דִּבְבֹאָם אֶל אֹהֶל מוֹעֵד וְגוֹ' אוֹ בְגִשְׁתָּם אֶל הַמִּזְבֵּחַ יִרְחֲצוּ כְּתִיב. וְאֵין הֲלָכָה כְּרַבִּי אֱלִיעֶזֶר: <B>שֶׁלֹּא בְכֹהֵן גָּדוֹל פְּסוּלָה.</B> דִּכְתִיב וּנְתַתֶּם אֹתָהּ אֶל אֶלְעָזָר, אוֹתָהּ אֶל אֶלְעָזָר, וְאֵין שְׁאָר הַפָּרוֹת נַעֲשׂוֹת אֶלָּא בְכֹהֵן גָּדוֹל: <B>וְרַבִּי יְהוּדָה מַכְשִׁיר.</B> דְּדָרֵישׁ, אוֹתָהּ בִּסְגָן, וּשְׁאָר כָּל הַפָּרוֹת בֵּין בְּכֹהֵן גָּדוֹל בֵּין בְּכֹהֵן הֶדְיוֹט. וַהֲלָכָה כְּרַבִּי יְהוּדָה: <B>וּבְבִגְדֵי לָבָן הִיא נַעֲשֵׂית.</B> דִּכְתִיב גַּבֵּי פָרָה וְהָיְתָה לִבְנֵי יִשְׂרָאֵל וְלַגֵּר הַגָּר בְּתוֹכָם לְחֻקַּת עוֹלָם, וּבְיוֹם הַכִּפּוּרִים כְּתִיב (וַיִּקְרָא טז) וְהָיְתָה זֹּאת לָכֶם לְחֻקַּת עוֹלָם, מָה עֲבוֹדַת יוֹם הַכִּפּוּרִים בְּבִגְדֵי לָבָן, אַף מַעֲשֵׂה פָרָה בְּבִגְדֵי לָבָן {ג}: 

~ פרק ד - משנה ב
<B>חוּץ מִגִּתָּהּ.</B> מָקוֹם הָיוּ עוֹשִׂים לִשְׂרֵפָתָהּ כְּמִין גַּת כְּנֶגֶד פִּתְחוֹ שֶׁל הֵיכָל, וְאִם שְׁחָטָהּ שֶׁלֹּא כְנֶגֶד פִּתְחוֹ שֶׁל הֵיכָל, פְּסוּלָה {ד}: <B>אוֹ בִשְׁתֵּי גִתּוֹת.</B> כְּגוֹן שֶׁחִלְּקָהּ לִשְׁתַּיִם וְשָׂרַף חֶצְיָהּ בְּגַת זוֹ וְחֶצְיָהּ בְּגַת זוֹ: <B>אוֹ שֶׁשָּׂרַף שְׁתַּיִם בְּגַת אַחַת.</B> אַף עַל פִּי שֶׁהוֹצִיא כָל אַחַת בִּפְנֵי עַצְמָהּ מִפַּסְלָא מֵחֲמַת מְלָאכָה, שֶׁזּוֹ פּוֹסֶלֶת אֶת זוֹ. אֲבָל בְּזוֹ אַחַר זוֹ, כְּשֵׁרָה: <B>וְלֹא כִוֵּן כְּנֶגֶד הַפֶּתַח פְּסוּלָה.</B> דְּאֶל נֹכַח פְּנֵי אֹהֶל מוֹעֵד כְּתִיב: <B>מִשִּׁשִּׁית שְׁבִיעִית.</B> דְּשֶׁבַע פְּעָמִים כְּתִיב, כְּסִדְרָן, וְהוּא מָנָה שְׁבִיעִית קֹדֶם שִׁשִּׁית, וְחָזַר וְהִזָּה שְׁבִיעִית, פְּסוּלָה, דְּבָעִינַן שֶׁיִּקְרָא לַשִּׁשִּׁית שִׁשִּׁית וְלַשְּׁבִיעִית שְׁבִיעִית. אֲבָל מִשְּׁבִיעִית שְׁמִינִית, כְּשֵׁרָה, דְּאֵין שְׁמִינִית בְּהַזָּאוֹת שֶׁל פָּרָה וְזֶה טָעָה בְּדִבּוּר דְּעָלְמָא: <B>וְחָזַר וְהִזָּה שְׁמִינִית.</B> לָאו דַּוְקָא, דִּבְכָל עִנְיָן כְּשֵׁרָה, בֵּין חָזַר וְהִזָּה בֵּין לֹא חָזַר וְהִזָּה. וְאַגַּב רֵישָׁא נַקְטֵיהּ. אִי נַמִּי הָא קָמַשְׁמַע לָן דְּאַף עַל גַּב דְּהוֹסִיף בַּהַזָּאוֹת לֹא פָסַל, דְּמִכִּי גַמְרִינְהוּ לְשֶׁבַע הַזָּאוֹת נִגְמְרָה מִצְוָתָהּ, וְתוּ לֹא חָיְשִׁינַן לְמַה שֶּׁהוּא מוֹסִיף: 

~ פרק ד - משנה ג
<B>שְׂרָפָהּ שֶׁלֹּא בְעֵצִים.</B> שֶׁהִצִּית הָאוּר בְּגוּפָהּ שֶׁל פָּרָה: <B>כְּשֵׁרָה.</B> שֶׁלֹּא נִכְתַּב בַּתּוֹרָה עֵצִים, אֶלָּא וְשָׂרַף סְתָם: <B>אוֹ בְכָל עֵצִים.</B> שֶׁלֹּא שְׂרָפָהּ בַּאֲרָזִים אֳרָנִים וּבְרוֹשִׁים וַעֲצֵי תְאֵנָה הַשְּׁנוּיִים בְּפִרְקִין דִּלְעֵיל: <B>הִפְשִׁיטָהּ וְנִתְּחָהּ כְּשֵׁרָה.</B> דְּאֶת עֹרָהּ וְאֶת בְּשָׂרָהּ כְּתִיב, בֵּין בְּהֶפְשֵׁט וְנִתּוּחַ בֵּין בִּמְחֻבָּר: <B>עַל מְנָת לֶאֱכֹל מִבְּשָׂרָהּ אוֹ לִשְׁתּוֹת מִדָּמָהּ כְּשֵׁרָה.</B> דַּוְקָא לֶאֱכֹל וְלִשְׁתּוֹת הוּא דְמַכְשִׁיר תַּנָּא קַמָּא, דִּבְכָל הַקָּרְבָּנוֹת נַמִּי כִּי הַאי גַּוְנָא כָּשֵׁר, כְּדִתְנַן בְּפֶרֶק כָּל הַפְּסוּלִים [זְבָחִים לה] חָשַׁב לֶאֱכֹל דָּבָר שֶׁאֵין דַּרְכּוֹ לֶאֱכֹל, כָּשֵׁר, כְּגוֹן מֵאֲכִילַת מִזְבֵּחַ לְאָדָם. אֲבָל חָשַׁב עַל מְנָת לְהַזּוֹת מִדָּמָהּ לְמָחָר, פָּסַל תַּנָּא קַמָּא, דְּחַטָּאת קַרְיַהּ רַחֲמָנָא. וְרַבִּי אֱלִיעֶזֶר סָבַר דְּאֵין מַחֲשָׁבָה פוֹסֶלֶת בַּפָּרָה כְּלָל, אֲפִלּוּ בַהַזָּאוֹת {ו}. וְאָזְדָא לְטַעֲמֵיהּ דִּבְשֶׁלֹּא לִשְׁמָהּ מַכְשִׁיר בְּרֵישׁ פִּרְקִין, שֶׁאֵין לָהּ דִּין מִדִּינֵי קָדָשִׁים, הוֹאִיל וְהִיא נַעֲשֵׂית בַּחוּץ. וְאֵין הֲלָכָה כְּרַבִּי אֱלִיעֶזֶר: 

~ פרק ד - משנה ד
<B>כָּל הָעֲסוּקִין בַּפָּרָה.</B> אֲדֻמָּה, בְּאַחַת מִכָּל עֲבוֹדוֹתֶיהָ, בֵּין בַּתְּחִלָּה בֵּין בָּאֶמְצַע בֵּין בַּסּוֹף: <B>מְטַמְּאִין בְּגָדִים.</B> דִּכְתִיב וְהִשְׁלִיךְ אֶל תּוֹךְ שְׂרֵפַת הַפָּרָה וּסְמִיךְ לֵיהּ וְכִבֶּס בְּגָדָיו הַכֹּהֵן, וּבִשְׂרֵפָתָהּ כְּתִיב וְהַשּׂרֵף אֹתָהּ יְכַבֵּס בְּגָדָיו, וְאִם הַמַּשְׁלִיךְ אֶת הָאֵזוֹב מְטַמֵּא בְגָדִים, הַשּׂוֹרֵף לֹא כָל שֶׁכֵּן, אֶלָּא בָא הַכָּתוּב וְלִמֶּדְךָ {ז} עַל כָּל הָעוֹסְקִים בַּפָּרָה מִתְּחִלָּה וְעַד סוֹף שֶׁיִּהְיוּ טְעוּנִים כִּבּוּס בְּגָדִים: <B>וּפוֹסְלִים אוֹתָהּ בִּמְלָאכָה.</B> דִּכְתִיב וְשָׁחַט אֹתָהּ, וְלֹא שֶׁיַּעֲשֶׂה מְלָאכָה אַחֶרֶת עִמָּהּ בִּשְׁעַת שְׁחִיטָתָהּ. וְכֵן בִּשְׂרֵפָתָהּ כְּתִיב וְשָׂרַף אֶת הַפָּרָה, וְלֹא שֶׁיַּעֲשֶׂה מְלָאכָה אַחֶרֶת עִם שְׂרֵפָתָהּ, לָמַדְנוּ שֶׁמְּלָאכָה פּוֹסֶלֶת בָּהּ מִשְּׁעַת שְׁחִיטָה {ח} עַד שֶׁתֵּעָשֶׂה אֵפֶר: <B>אֵרַע בָּהּ פְּסוּל בִּשְׁחִיטָתָהּ.</B> לֹא שֶׁנִּתְנַבְּלָה בַשְּׁחִיטָה, דְּאִם כֵּן מְטַמְּאָה בְגָדִים מִשּׁוּם נְבֵלָה, אֶלָּא פְסוּל מֵחֲמַת מְלָאכָה, דּוּמְיָא דְאֵרַע בָּהּ פְּסוּל בְּהַזָּאָתָהּ: <B>אֵינָהּ מְטַמְּאָה בְגָדִים.</B> דְּכֵיוָן דִּשְׁחִיטָתָהּ בִּפְסוּל, אִם כֵּן לֹא נַעֲשָׂה בָהּ עֲדַיִן לְשֵׁם פָּרָה כְּלוּם בְּכַשְׁרוּת {ט}. אֲבָל אֵרַע בָּהּ פְּסוּל בַּהַזָּאָה, כְּבָר נַעֲשֵׂית הַשְּׁחִיטָה בְּהֶכְשֵׁר: <B>לְעוֹלָם מוֹעֲלִין בָּהּ.</B> הַנֶּהֱנֶה מִמֶּנָּה בֵּין לִפְנֵי שְׂרֵפָתָהּ בֵּין לְאַחַר שְׂרֵפָתָהּ, חַיָּב קָרְבַּן מְעִילָה, עַד שֶׁתֵּעָשֶׂה אֵפֶר. אֲבָל לְאַחַר שֶׁנַּעֲשֵׂית אֵפֶר, אֵין בָּאֵפֶר מִשּׁוּם מְעִילָה, דִּכְתִיב חַטָּאת הִיא. חַטָּאת, מְלַמֵּד שֶׁמּוֹעֲלִין בָּהּ {יא}. הִיא, בָּהּ מוֹעֲלִין, בְּאֶפְרָהּ אֵין מוֹעֲלִין {יב}: <B>וּמַרְבִּין לָהּ עֵצִים.</B> נַמִּי דַּוְקָא עַד שֶׁתֵּעָשֶׂה אֵפֶר: <B>וּמַעֲשֶׂיהָ בַיּוֹם.</B> בַּתּוֹסֶפְתָּא מְפָרֵשׁ, חוּץ מֵאֲסִיפַת אֶפְרָהּ וְהַמִּלּוּי וְהַקִּדּוּשׁ. שֶׁיְּכוֹלִים לֶאֱסֹף אֵפֶר הַפָּרָה בַּלַּיְלָה, וְלִשְׁאֹב הַמַּיִם מִן הַבְּאֵר וְהוּא הַנִּקְרָא מִלּוּי, וְלָשִׂים בְּתוֹכָהּ הָאֵפֶר וְהוּא הַנִּקְרָא קִדּוּשׁ, כָּל זֶה מֻתָּר לַעֲשׂוֹת בַּלַּיְלָה. וְכָל מַעֲשֵׂה פָרָה, בְּכֹהֵן, חוּץ מֵאֲסִיפַת אֶפְרָהּ וְהַמִּלּוּי וְהַקִּדּוּשׁ וְהַהַזָּאָה, שֶׁהֵם כְּשֵׁרִים בְּזָר. אֲסִיפַת אֶפְרָהּ, דִּכְתִיב וְאָסַף אִישׁ טָהוֹר, מְלַמֵּד שֶׁאֲסִיפַת הָאֵפֶר כְּשֵׁרָה בְכָל אָדָם {יג}. וּבַהַזָּאָה הוּא אוֹמֵר וְהִזָּה הַטָּהֹר עַל הַטָּמֵא, בֵּין שֶׁהוּא כֹהֵן בֵּין שֶׁאֵינוֹ כֹהֵן: <B>וְהַמְּלָאכָה פוֹסֶלֶת בַּמַּיִם.</B> דִּכְתִיב וְהָיְתָה לַעֲדַת בְּנֵי יִשְׂרָאֵל לְמִשְׁמֶרֶת לְמֵי נִדָּה [חַטָּאת הִיא], מַה חַטָּאת נִפְסֶלֶת בִּמְלָאכָה כִּדְכָתְבִינַן לְעֵיל, כָּךְ הַמַּיִם נִפְסָלִים בִּמְלָאכָה מִשְּׁעַת הַמִּלּוּי: <B>עַד שֶׁיַּטִּילוּ אֶת הָאֵפֶר.</B> שֶׁמַּטִּילִים בַּמַּיִם מֵאֵפֶר הַפָּרָה כְּשִׁעוּר שֶׁתֵּרָאֶה הָאֵפֶר בַּמַּיִם וּמֵהֶם מַזִּין עַל הַטָּמֵא, וְאִם לְאַחַר שֶׁהִטִּילוּ הָאֵפֶר בַּמַּיִם עָשָׂה מְלָאכָה אַחֶרֶת עִמָּהּ בִּשְׁעַת הַזָּאָה {יד}, לֹא פָסַל: 

^ פרק ה

~ פרק ה - משנה א
<B>הַמֵּבִיא כְּלִי חֶרֶס לַחַטָּאת.</B> שֶׁהוֹלֵךְ אֵצֶל הַיּוֹצֵר לִקְנוֹת מִמֶּנּוּ כְּלִי חֶרֶס לְהַנִּיחַ בּוֹ אֵפֶר חַטָּאת אוֹ מֵי חַטָּאת: <B>טוֹבֵל וְלָן עַל הַכִּבְשָׁן.</B> מַתְחִיל לְשָׁמְרָן בְּטָהֳרָה שֶׁלֹּא יִגַּע בָּהֶן עַם הָאָרֶץ מִקֹּדֶם שֶׁיְּצָרְפוֹ בַכִּבְשָׁן, דְּהוּא גְמַר מְלַאכְתָּן לְקַבֵּל טֻמְאָה: <B>רַבִּי יְהוּדָה אוֹמֵר אַף מִן הַבַּיִת הוּא מֵבִיא וְכָשֵׁר.</B> דִּמְהֵימְנִינַן לֵיהּ לְעַם הָאָרֶץ אִם אוֹמֵר שֶׁשְּׁמָרוֹ עַל טָהֳרַת חַטָּאת, כִּדְאָמְרִינַן בְּפֶרֶק חֹמֶר בַּקֹּדֶשׁ דְּעַמֵּי הָאָרֶץ נֶאֱמָנִים עַל טָהֳרַת יַיִן לִנְסָכִים וְשֶׁמֶן לִמְנָחוֹת, שֶׁלֹּא יְהֵא כָל אֶחָד וְאֶחָד בּוֹנֶה בָמָה לְעַצְמוֹ וְשׂוֹרֵף פָּרָה אֲדֻמָּה לְעַצְמוֹ {ב}. וַהֲלָכָה כְּרַבִּי יְהוּדָה: <B>וּבַתְּרוּמָה.</B> אִם מֵבִיא כְלִי חֶרֶס לְהַנִּיחַ בּוֹ תְּרוּמָה: <B>פּוֹתֵחַ אֶת הַכִּבְשָׁן וְנוֹטֵל.</B> אַף עַל גַּב שֶׁנִּגְמַר צֵרוּפָן וְלֹא שְׁמָרָן. דְּכֵיוָן דַּעֲדַיִן לֹא נִפְתַּח וּמָלֵא אָבָק עַל גַּבָּיו {ג}, לֹא חָיְשִׁינַן שֶׁמָּא נָגַע בּוֹ עַם הָאָרֶץ, דְּלֹא הֶחְמִירוּ בַתְּרוּמָה: <B>רַבִּי שִׁמְעוֹן אוֹמֵר מִסֵּדֶר הַשֵּׁנִי.</B> אִם פָּתַח עַם הָאָרֶץ אֶת הַכִּבְשָׁן וְנָטַל מִמֶּנּוּ כֵּלִים, אֵין נוֹטֵל מִסֵּדֶר הָרִאשׁוֹן, דְּיַד הַכֹּל מְמַשְׁמְשִׁין בּוֹ, אֲבָל מִסֵּדֶר הַשֵּׁנִי שֶׁתַּחַת הָרִאשׁוֹן שָׁרֵי. וְרַבִּי יוֹסֵי מַחְמִיר וְאָסַר אַף מִסֵּדֶר הַשֵּׁנִי. וְאֵין הֲלָכָה לֹא כְּרַבִּי שִׁמְעוֹן וְלֹא כְּרַבִּי יוֹסֵי {ד}, אֶלָּא אַף עַל פִּי שֶׁמָּצָא הַכִּבְשָׁן פָּתוּחַ הֲרֵי הַכֹּל בְּחֶזְקַת טָהֳרָה, וְלוֹקֵחַ אַף מִסֵּדֶר הָרִאשׁוֹן: 

~ פרק ה - משנה ב
<B>הַמַּטְבִּיל כְּלִי לְחַטָּאת.</B> כְּלִי שֶׁטֶף שֶׁהִטְבִּילוֹ כְּדֵי לְמַלְּאוֹת בּוֹ מַיִם וּלְקַדְּשָׁם בָּאֵפֶר, אִם הִטְבִּילוֹ בְמַיִם שֶׁאֵין רְאוּיִין לְקַדֵּשׁ, כְּגוֹן בְּמֵי מִקְוֶה שֶׁאֵינָם מַיִם חַיִּים: <B>צָרִיךְ לְנַגֵּב.</B> הַכְּלִי. שֶׁמָּא יִתְעָרְבוּ שֶׁאֵינָם רְאוּיִים בָּרְאוּיִין. אֲבָל אִם הִטְבִּילוֹ בְמַיִם חַיִּים הָרְאוּיִין לְקַדֵּשׁ, אֵין צָרִיךְ לְנַגֵּב: <B>וְאִם לֶאֱסֹף לְתוֹכוֹ מַיִם מְקֻדָּשִׁים.</B> וְאִם הִטְבִּילוֹ לְהַכְנִיס לְתוֹכוֹ מַיִם שֶׁכְּבָר נָתַן עֲלֵיהֶם אֶת הָאֵפֶר, אֲפִלּוּ הִטְבִּילוֹ בְמַיִם חַיִּים, צָרִיךְ לְנַגֵּב, שֶׁלֹּא יִתְעָרְבוּ שֶׁאֵינָם מְקֻדָּשִׁים בַּמְקֻדָּשִׁים, וּתְנַן לְקַמָּן צְלוֹחִית שֶׁל חַטָּאת שֶׁנָּפַל לְתוֹכָהּ מַיִם פָּסוּל: 

~ פרק ה - משנה ג
<B>קֵרוּיָה.</B> דְּלַעַת יְבֵשָׁה חֲלוּלָה שֶׁשּׁוֹאֲבִים בָּהּ מַיִם: <B>שֶׁהִטְבִּילוּהָ.</B> מַעֲלָה בְעָלְמָא לְחַטָּאת {ה}, וְלֹא מִשּׁוּם טֻמְאָה. דְּהָא בַחֲדָשָׁה מַיְרֵי שֶׁלֹּא נִטְמֵאת מֵעוֹלָם: <B>בְּמַיִם שֶׁאֵין רְאוּיִין לְקַדֵּשׁ מְקַדְּשִׁים בָּהּ.</B> לְאַחַר שֶׁנִּגְּבָהּ. וְלֹא חָיְשִׁינַן שֶׁמָּא בָלְעָה מַיִם שֶׁאֵין רְאוּיִין לְקַדֵּשׁ וְתַחֲזֹר וְתִפְלֹט: <B>נִטְמְאָה אֵין מְקַדְּשִׁים בָּהּ.</B> וְאַף עַל פִּי שֶׁחָזַר וְהִטְבִּילָהּ, דְּחָיְשִׁינַן שֶׁמָּא תִפְלֹט מַשְׁקִין טְמֵאִים הַבְּלוּעִים בָּהּ. דְּקָסָבְרֵי רַבָּנָן דְּמַחְמְרִינַן טְפֵי בְּמַיִם טְמֵאִים יוֹתֵר מִבְּמַיִם שֶׁאֵינָן רְאוּיִין לְקַדֵּשׁ. וְרַבִּי יְהוֹשֻׁעַ מַשְׁוֶה מִדּוֹתָיו. דְּאִי חָיְשַׁת, הָכָא וְהָכָא תֵּחוּשׁ. וְאִי לֹא חָיְשַׁת, הָכָא וְהָכָא לֹא תֵחוּשׁ. אֶלָּא {ו} בֵּין כָּךְ וּבֵין כָּךְ, בֵּין בַּתְּחִלָּה אִם הִטְבִּילָהּ בְּמַיִם שֶׁאֵין רְאוּיִין לְקַדֵּשׁ וְנִגְּבָהּ, בֵּין בַּסּוֹף כְּשֶׁנִּטְמֵאת וְהִטְבִּילָהּ אֲפִלּוּ בִרְאוּיִין לְקַדֵּשׁ וְנִגְּבָהּ, לֹא יוֹסִיף לְתוֹכָהּ מַיִם מְקֻדָּשִׁים, דְּחָיְשִׁינַן שֶׁמָּא תִפְלֹט. וְאֵין הֲלָכָה כְּרַבִּי יְהוֹשֻׁעַ: 

~ פרק ה - משנה ד
<B>שְׁפוֹפֶרֶת.</B> שֶׁל קָנֶה {ז}: <B>שֶׁחֲתָכָהּ.</B> תִּקְּנָהּ לָשׂוּם בָּהּ מֵי חַטָּאת אוֹ אֵפֶר חַטָּאת {ח}, אֲפִלּוּ חֲתָכָהּ חָבֵר שֶׁאֵינוֹ חָשׁוּד עַל הַטֻּמְאָה: <B>רַבִּי אֱלִיעֶזֶר אוֹמֵר יַטְבִּיל מִיָּד.</B> וְאִיכָּא הֶכֵּרָא. דְּפָרָה נַעֲשֵׂית בִּטְבוּל יוֹם, מִשּׁוּם דְּכֵלִים הַנִּגְמָרִים בְּטָהֳרָה צְרִיכִין טְבִילָה לַקֹּדֶשׁ, שֶׁמָּא נִשְׁאַר בַּכְּלִי רֹק הַיּוֹצֵא מִפִּיו שֶׁל עַם הָאָרֶץ וַעֲדַיִן הוּא לַח בִּשְׁעַת גְּמָרוֹ שֶׁל כְּלִי וּמְטַמְּאוֹ. וְאַף עַל גַּב דְּטֻמְאָה זוֹ אֵינָהּ צְרִיכָה הֶעֱרֵב שֶׁמֶשׁ אֶלָּא טְבִילָה בִּלְבַד, מִכָּל מָקוֹם אִיכָּא הֶכֵּרָא, מִשּׁוּם דִּלְגַבֵּי פָרַת חַטָּאת עֲשָׂאוּהָ כִטְמֵא מֵת בַּשְּׁבִיעִי שֶׁלּוֹ וּמְטַמֵּא אָדָם וְכֵלִים, וְאִי אִיתָא דְּפָרָה הָיְתָה צְרִיכָה הֶעֱרֵב שֶׁמֶשׁ, גַּם הִיא הָיְתָה צְרִיכָה: <B>רַבִּי יְהוֹשֻׁעַ אוֹמֵר יְטַמֵּא וְיַטְבִּיל.</B> דִּבְעִנְיָן אַחֵר לֵיכָּא הֶכֵּרָא, כֵּיוָן דְּכֵלִים הַנִּגְמָרִים בְּטָהֳרָה לֹא בָעוּ הֶעֱרֵב שֶׁמֶשׁ לַקֹּדֶשׁ {ט}. וַהֲלָכָה כְּרַבִּי יְהוֹשֻׁעַ: <B>הַכֹּל כְּשֵׁרִים לְקַדֵּשׁ.</B> כָּל הַטְּהוֹרִים כְּשֵׁרִים לְהַשְׁלִיךְ הָאֵפֶר עַל גַּבֵּי הַמַּיִם, וַאֲפִלּוּ נָשִׁים. דִּכְתִיב גַּבֵּי אֲסִיפַת אֵפֶר הַפָּרָה, וְאָסַף אִישׁ טָהוֹר אֵת אֵפֶר הַפָּרָה וְהִנִּיחַ מִחוּץ לַמַּחֲנֶה, וְדָרְשִׁינַן אִישׁ, לְהַכְשִׁיר אֶת הַזָּר. טָהוֹר, וַאֲפִלּוּ אִשָּׁה {יא}. וְהִנִּיחַ, מִי שֶׁיֶּשׁ בּוֹ דַעַת לְהַנִּיחַ, פְּרָט לְחֵרֵשׁ שׁוֹטֶה וְקָטָן שֶׁאֵין בָּהֶן דַּעַת לְהַנִּיחַ. וּבָתַר [אֲסִיפַת אֶפְרָהּ] כְּתִיבָא הַךְ עֲבוֹדָה דְקִדּוּשׁ, וְאֵין עֲבוֹדָה מַפְסֶקֶת בֵּינְתַיִם. לָמַדְנוּ שֶׁכָּל הַכָּשֵׁר לַאֲסִיפַת אֶפְרָהּ כָּשֵׁר לְקִדּוּשׁ: <B>רַבִּי יְהוּדָה מַכְשִׁיר בְּקָטָן וּפוֹסֵל בְּאִשָּׁה.</B> דְּאִם אִיתָא דְּכָל הַכָּשֵׁר בַּאֲסִיפָה כָּשֵׁר בְּקִדּוּשׁ, לִכְתּוֹב וְלָקַח לְשׁוֹן יָחִיד בַּקִּדּוּשׁ, כִּי הֵיכִי דְכָתַב וְאָסַף לְשׁוֹן יָחִיד בַּאֲסִיפָה, מַאי וְלָקְחוּ, דַּאֲפִלּוּ הָנָךְ דִּפְסוּלִים הָתָם כְּשֵׁרִים הָכָא, כְּגוֹן קָטָן {יב}. אֲבָל אִשָּׁה לֹא, דִּכְתִיב וְנָתַן, וְלֹא וְנָתְנָה {יג}: 

~ פרק ה - משנה ה
<B>בְּכָל הַכֵּלִים מְקַדְּשִׁים.</B> בֵּין שֶׁל עֵץ בֵּין שֶׁל עֶצֶם בֵּין שֶׁל זְכוּכִית, וַאֲפִלּוּ בִכְלֵי גְלָלִים דְּלָא חֲשִׁיבֵי כְלִי לְעִנְיַן טֻמְאָה לֹא מִדִּבְרֵי תוֹרָה וְלֹא מִדִּבְרֵי סוֹפְרִים, דִּכְתִיב מַיִם חַיִּים אֶל כֶּלִי וְלֹא כְתִיב אֶל הַכֶּלִי {טו}: <B>מַחַץ.</B> כְּלִי גָדוֹל שֶׁל חֶרֶס שֶׁקּוֹרִין בַּעֲרָבִי אלמחגי"ר. וּבְקָצֶה הָאֶחָד מִמֶּנּוּ עָשׂוּי כִּדְמוּת בֵּית יָד, וְהוּא שׁוּלֵי הַמַּחַץ. כָּךְ פֵּרֵשׁ הָרַמְבַּ"ם: <B>וְאֵין מַזִּין אֶלָּא בְכֶלִי.</B> כְּלוֹמַר, שֶׁצָּרִיךְ שֶׁיִּהְיוּ הַמַּיִם בִּכְלִי בִּשְׁעַת הַהַזָּאָה: <B>אֵין מַצִּילִין.</B> כָּל מַה שֶּׁבְּתוֹכָהּ מִטֻּמְאַת אֹהֶל הַמֵּת עַל יְדֵי צָמִיד פָּתִיל, אֶלָּא כֵלִים: <B>שֶׁאֵין מַצִּילִין מֵאֲוִיר כְּלֵי חֶרֶס אֶלָּא כֵלִים.</B> שֶׁאִם יִפֹּל שֶׁרֶץ בַּאֲוִיר כְּלִי חֶרֶס, טָמֵא כָּל מַה שֶּׁבְּתוֹכוֹ אַף עַל פִּי שֶׁלֹּא נָגַע בָּהֶן, חוּץ מִכֵּלִים, שֶׁאֵין מִטַּמְּאִין מֵאֲוִיר כְּלִי חֶרֶס, דִּכְתִיב (וַיִּקְרָא יא) כֹּל אֲשֶׁר בְּתוֹכוֹ יִטְמָא מִכָּל הָאֹכֶל אֲשֶׁר יֵאָכֵל, אֳכָלִים וּמַשְׁקִין מִטַּמְּאִין מֵאֲוִיר כְּלֵי חֶרֶס, וְאֵין כֵּלִים מִטַּמְּאִין מֵאֲוִיר כְּלֵי חֶרֶס: <B>שֶׁאֵין מַצִּילִין.</B> כְּמוֹ וְאֵין מַצִּילִין. דֻּגְמָתוֹ בְּרֵישׁ פֶּרֶק קַמָּא דְבֵיצָה, שֶׁאֵפֶר כִּירָה מוּכָן הוּא, וְאָמַר רַבָּה בַגְּמָרָא [דַּף ח] הָכִי קָאָמַר, וְאֵפֶר כִּירָה מוּכָן הוּא {יח}: 

~ פרק ה - משנה ו
<B>בֵּיצַת הַיּוֹצְרִים.</B> כָּל כְּלִי שֶׁמַּתְחִיל יוֹצֵר חֶרֶס לַעֲשׂוֹת, עוֹשֶׂה תְחִלָּה הַחֹמֶר עָגֹל כְּצוּרַת בֵּיצָה וְעוֹשֶׂה לָהּ בֵּית קִבּוּל: <B>כְּשֵׁרָה.</B> לְקַדֵּשׁ בָּהּ מֵי חַטָּאת: <B>וְרַבִּי יוֹסֵי פוֹסֵל.</B> דְּלָא חֲשִׁיב לֵיהּ כֶּלִי. וְאֵין הֲלָכָה כְּרַבִּי יוֹסֵי: <B>בֵּיצַת הַתַּרְנְגֹלֶת.</B> קְלִפָּתָהּ הַחִיצוֹנָה: <B>וַחֲכָמִים פּוֹסְלִים.</B> שֶׁאֵינָהּ חֲשׁוּבָה כֶלִי. וַהֲלָכָה כַּחֲכָמִים: 

~ פרק ה - משנה ז
<B>הַשֹּׁקֶת שֶׁבַּסֶּלַע.</B> שֹׁקֶת הִיא אֶבֶן חֲלוּלָה שֶׁעַל שְׂפַת הַמַּעְיָן, וְהַמַּיִם נִכְנָסִים לָהּ דֶּרֶךְ חוֹר שֶׁבְּדָפְנָהּ, וּמַשְׁקִין בָּהּ הַבְּהֵמוֹת. וְהָכָא מַיְרֵי בְסֶלַע מְחֻבָּר שֶׁחֲקָקוֹ, אֵין נֶחְשָׁב כְּלִי הוֹאִיל וְלֹא הָיָה עָלָיו שֵׁם כְּלִי בְּתָלוּשׁ. וַאֲפִלּוּ הָיָה תָלוּשׁ [אֶלָּא] שֶׁחִבְּרוֹ וּלְבַסּוֹף חֲקָקוֹ: <B>וְאֵינָהּ צְרִיכָה צָמִיד פָּתִיל.</B> אִם הָיְתָה בְאֹהֶל הַמֵּת מַצֶּלֶת עַל מַה שֶּׁבְּתוֹכָן בְּכִסּוּי לְבַד בְּלֹא צָמִיד פָּתִיל, לְפִי שֶׁאֵינָהּ חֲשׁוּבָה כְלִי אֶלָּא כְבוֹר וְדוּת שֶׁמַּצִּילִין עַל מַה שֶּׁבְּתוֹכָהּ בְּכִסּוּי בְּלֹא צָמִיד פָּתִיל, כְּדִתְנַן בְּפֶרֶק ה' דְּאֳהָלוֹת [מִשְׁנָה ו]: <B>וְאֵינָהּ פּוֹסֶלֶת אֶת הַמִּקְוֶה.</B> אִם [נָפְלוּ] מֵי גְשָׁמִים מִתּוֹכָהּ לַמִּקְוֶה, אֵין נֶחְשָׁבִים מַיִם שְׁאוּבִים לִפְסֹל אֶת הַמִּקְוֶה: <B>וּפְקָקָהּ.</B> סְתָמָהּ: <B>מִפְּנֵי שֶׁאֵינָם עֲגֻלִּים כֶּלִי.</B> כְּלוֹמַר שֶׁאֵין כְּלִי מְסַבֵּב אֶת הַמַּיִם, דְּנֶקֶב שֶׁלְּמַטָּה מְבַטְּלוֹ מִתּוֹרַת כְּלִי, דִּסְתִימָה שֶׁל סְמַרְטוּט לֹא מְשַׁוֵּי לֵיהּ כְּלִי. אֲבָל כְּשֶׁהַנֶּקֶב מִן הַצַּד, יֵשׁ תּוֹרַת כְּלִי עָלָיו וּמְקַדְּשִׁים בַּמַּיִם שֶׁבְּתוֹכָם, שֶׁהֲרֵי הַכְּלִי מְסַבְּבָן. וְהַיְנוּ עֲגֻלִּים כֶּלִי: <B>עָשָׂה לָהּ עֲטָרָה.</B> שֹׁקֶת תְּלוּשָׁה שֶׁחִבְּרָהּ בְּסִיד, שֶׁהִיא חֲשׁוּבָה כְלִי, וְעָשָׂה שָׂפָה שֶׁל טִיט לְפִיהָ סָבִיב וְנִתְמַלְּאָה הַשֹּׁקֶת מַיִם עַד שֶׁנִּתְמַלֵּאת גַּם הַשָּׂפָה, הַמַּיִם פְּסוּלִים לְקַדֵּשׁ, לְפִי שֶׁאֵין הַתּוֹסֶפֶת נֶחְשֶׁבֶת כְּלִי: <B>וְאִם הָיָה בָרִיא.</B> כְּלוֹמַר אִם הַשָּׂפָה הַזֹּאת חֲזָקָה וּמְהֻדֶּקֶת בַּשֹּׁקֶת עַד שֶׁאִלּוּ תִנָּטֵל הַשֹּׁקֶת תִּנָּטֵל גַּם הַשָּׂפָה עִמָּהּ, כְּשֵׁרִים: 

~ פרק ה - משנה ח
<B>שְׁתֵּי שְׁקָתוֹת שֶׁבְּאֶבֶן.</B> הָכָא מַיְרֵי בְאֶבֶן הַמִּטַּלְטֶלֶת {כ} שֶׁאֵינָהּ סֶלַע מְחֻבָּר, וּשְׁתֵּי שְׁקָתוֹת הַלָּלוּ תּוֹרַת כְּלִי יֵשׁ לָהֶן: <B>קִדֵּשׁ אַחַת מֵהֶן.</B> שֶׁנָּתַן אֵפֶר פָּרָה בְּמַיִם שֶׁבְּאַחַת מֵהֶן: <B>כִּשְׁפוֹפֶרֶת הַנּוֹד.</B> כְּמִין קָנֶה שֶׁנָּתַן עַל פִּי הַנּוֹד שֶׁבּוֹ מְרִיקִים הַיַּיִן אוֹ הַמַּיִם בְּתוֹךְ הַנּוֹד. וְשִׁעוּרוֹ, כְּדֵי שֶׁיִּהְיוּ שְׁתֵּי אֶצְבָּעוֹת הָרִאשׁוֹנוֹת שֶׁל פַּס הַיָּד חוֹזְרוֹת בּוֹ בְרֶוַח, לֹא הַגּוּדָל, אֶלָּא הָאֶצְבָּעוֹת הַסְּמוּכוֹת לוֹ: <B>אוֹ שֶׁהָיוּ מַיִם צָפִין עַל גַּבֵּיהֶן.</B> כְּגוֹן שֶׁכֹּתֶל הָאֶמְצָעִי הַמַּפְסִיק בֵּין שְׁתֵּי הַשְּׁקָתוֹת נָמוּךְ מִשְּׁאָר הַכְּתָלִים: <B>כִּקְלִפַּת הַשּׁוּם.</B> כְּשֶׁנִּתְמַלְּאוּ שְׁתֵּיהֶן, צָפִין הַמַּיִם עַל הַמְּחִצָּה הָאֶמְצָעִית כִּקְלִפַּת הַשּׁוּם: 

~ פרק ה - משנה ט
<B>שֶׁהִקִּיפָן.</B> סְמָכָן זוֹ אֵצֶל זוֹ. לְשׁוֹן [וְאֵין] מַקִּיפִין שְׁתֵּי חָבִיּוֹת דְּמַסֶּכֶת בֵּיצָה: <B>הַמַּיִם שֶׁבֵּינֵיהֶן.</B> שֶׁבֵּין שְׁתֵּי עֲרֵבוֹת וְשֶׁבֵּין סֶדֶק שֶׁל שֹׁקֶת. אֲבָל שְׁאָר הַמַּיִם מְקֻדָּשִׁין. אֶלָּא דְאוֹתָן שֶׁבַּסֶּדֶק לֹא נִכְנַס בָּהֶן הַקִּדּוּשׁ {כא}: <B>גִּפְסִים.</B> מִין סִיד הוּא וְלָבָן בְּיוֹתֵר. וְקוֹרִין לוֹ בְּלַעַ"ז ייס"ו גיפ"ס: 

^ פרק ו

~ פרק ו - משנה א
<B>הַמְקַדֵּשׁ.</B> מֵי חַטָּאת. הַבָּא לִתֵּן מֵאֵפֶר הַפָּרָה לְתוֹךְ הַמַּיִם. וְהוּא קִדּוּשׁ הָאָמוּר בְּכָל מְכִלְתִּין: <B>אוֹ עַל הַצַּד.</B> עַל צִדּוֹ שֶׁל כֶּלִי: <B>וְאַחַר כָּךְ נָפַל לַשֹּׁקֶת.</B> עַל הַמַּיִם שֶׁבְּתוֹךְ הַשֹּׁקֶת. פְּסוּלִים אוֹתָן הַמַּיִם לְהַזָּאָה, דִּכְתִיב [בְּמִדְבָּר יט] וְלָקְחוּ וְנָתַן, עַד שֶׁיָּבֹא הָאֵפֶר בְּתוֹךְ הַמַּיִם מִכֹּחַ אָדָם: <B>נָטַל מִן הַשְּׁפוֹפֶרֶת וְכִסָּה.</B> נָטַל אֵפֶר מִן הַשְּׁפוֹפֶרֶת וְכִסָּה הַשְּׁפוֹפֶרֶת קֹדֶם שֶׁיְּקַדֵּשׁ, דְּהַיְנוּ קֹדֶם שֶׁיִּתֵּן הָאֵפֶר בַּמַּיִם: <B>אוֹ שֶׁהֵגִיף אֶת הַדֶּלֶת.</B> קֹדֶם שֶׁיְּקַדֵּשׁ: <B>הַקִּדּוּשׁ כָּשֵׁר.</B> דְּהַיְנוּ הָאֵפֶר שֶׁבְּיָדוֹ, לְפִי שֶׁמְּלָאכָה אֵינָהּ פּוֹסֶלֶת בָּאֵפֶר, כְּדַאֲמַרַן: <B>וְהַמַּיִם פְּסוּלִים.</B> דְּנַעֲשֵׂית מְלָאכָה עִם הַמַּיִם, וּלְעֵיל [סוֹף] פֶּרֶק פָּרַת חַטָּאת שָׁנִינוּ שֶׁהַמְּלָאכָה פּוֹסֶלֶת בַּמַּיִם עַד שֶׁיַּטִּילוּ אֶת הָאֵפֶר: <B>זְקָפָהּ בָּאָרֶץ.</B> לְאַחַר שֶׁנָּטַל הָאֵפֶר מִן הַשְּׁפוֹפֶרֶת הִנִּיחַ הַשְּׁפוֹפֶרֶת בָּאָרֶץ קֹדֶם שֶׁיִּתֵּן הָאֵפֶר בַּמַּיִם: <B>פָּסוּל.</B> הַמִּלּוּי דְּהַיְנוּ הַמַּיִם, לְפִי שֶׁעָשָׂה מְלָאכָה עִם הַמַּיִם. וְאִם הִנִּיחַ הַשְּׁפוֹפֶרֶת בְּיָדוֹ וְכָפָה יָדוֹ עָלֶיהָ כְּדֵי שֶׁלֹּא יִתְפַּזֵּר הָאֵפֶר שֶׁבְּתוֹכָהּ וְאַחַר כָּךְ נָתַן הָאֵפֶר עַל הַמַּיִם, כָּשֵׁר הַמִּלּוּי דְּהַיְנוּ הַמַּיִם, דְּאֵין זוֹ חֲשׁוּבָה מְלָאכָה: <B>לְפִי שֶׁאִי אֶפְשָׁר.</B> לִשְׁמֹר הָאֵפֶר שֶׁבְּתוֹךְ הַשְּׁפוֹפֶרֶת אִם לֹא יָכֹף יָדוֹ עַל פִּיהָ, שֶׁהֲרֵי אֵינוֹ יָכוֹל לְהָשִׁיב הַפְּקָק עַל פִּיהָ עַד שֶׁיְּקַדֵּשׁ. פֵּרוּשׁ אַחֵר, זְקָפָהּ בָּאָרֶץ, הִנִּיחַ הָאֵפֶר {ג} בָּאָרֶץ, פָּסוּל הָאֵפֶר, דִּכְתִיב לְמִשְׁמֶרֶת, [וּבָאָרֶץ אֵינָהּ לְמִשְׁמֶרֶת]. וְאִם נָתַן הָאֵפֶר לְתוֹךְ יָדוֹ כָּשֵׁר, דְּאֶפְשָׁר לְשָׁמְרוֹ וְשַׁפִּיר קָרִינַן בֵּיהּ לְמִשְׁמֶרֶת. וּלְפִי זֶה גָּרְסִינַן לְפִי שֶׁאֶפְשָׁר: 

~ פרק ו - משנה ב
<B>הָיָה קִדּוּשׁ צָף עַל פְּנֵי הַמַּיִם.</B> שֶׁנָּתַן עַל הַמַּיִם אֵפֶר הַרְבֵּה. וְלָאֵפֶר עַצְמוֹ קָרֵי קִדּוּשׁ: <B>נוֹטֵל.</B> מֵאוֹתוֹ אֵפֶר: <B>וּמְקַדֵּשׁ.</B> בּוֹ מַיִם אֲחֵרִים, וַאֲפִלּוּ בְאוֹתוֹ שֶׁנָּגַע בַּמַּיִם מְקַדֵּשׁ וְחוֹזֵר וּמְקַדֵּשׁ כַּמָּה פְעָמִים, אֶלָּא שֶׁמְּנַגְּבוֹ: <B>זָלַף אֶת הַמַּיִם.</B> הִזָּה מִן הַמַּיִם הַמְקֻדָּשִׁים עַל הָאָדָם וְעַל הַכֵּלִים עַד שֶׁכָּלוּ כָל הַמַּיִם, וְהָאֵפֶר נִשְׁאַר בְּשׁוּלֵי הַכְּלִי: <B>וַחֲכָמִים אוֹמְרִים וְכוּ'.</B> וַהֲלָכָה כַחֲכָמִים בְּתַרְוַיְהוּ: 

~ פרק ו - משנה ג
<B>טְפִי.</B> פַּךְ קָטָן שֶׁפִּיו צַר וְהַמַּיִם הַיּוֹרְדִים מִמֶּנּוּ יוֹרְדִים טִיף טִיף: <B>אַף עַל פִּי שֶׁפִּיו צַר.</B> פָּחוֹת מִשְּׁפוֹפֶרֶת הַנּוֹד {ד}: <B>הַמַּיִם שֶׁבְּתוֹכוֹ מְקֻדָּשִׁים.</B> וּכְשֵׁרִים לְהַזּוֹת אַף עַל פִּי שֶׁלֹּא נִכְנַס שָׁם מֵאֵפֶר הַפָּרָה כְּלָל, דַּהֲווּ כְּאִלּוּ מְחֻבָּרִים לַמַּיִם שֶׁבַּשֹּׁקֶת: <B>הָיָה סְפוֹג.</B> אִם בִּשְׁעַת מִלּוּי הָיָה סְפוֹג בַּשֹּׁקֶת, הַמַּיִם הַבְּלוּעִים בַּסְּפוֹג פְּסוּלִים, דְּמַיִם חַיִּים אֶל כֶּלִי בָּעִינַן, וְאֵין הַסְּפוֹג כְּלִי: <B>יְזַלֵּף עַד שֶׁהוּא מַגִּיעַ לַסְּפוֹג.</B> כְּשֶׁבָּא לִטֹּל הַמַּיִם וְלִתְּנֵם בַּצְּלוֹחִית, שׁוֹפֵךְ {ה} כָּל הַמַּיִם עַד שֶׁמַּגִּיעַ לַסְּפוֹג, אֲבָל לֹא יִשְׁפֹּךְ מִן הַמַּיִם שֶׁבַּסְּפוֹג כְּלָל, כְּדֵי שֶׁלֹּא יִתְעָרְבוּ הַמַּיִם שֶׁבַּסְּפוֹג שֶׁהֵם פְּסוּלִים עִם הַמַּיִם שֶׁבַּשֹּׁקֶת שֶׁהֵם כְּשֵׁרִים וְיִפָּסְלוּ כֻלָּם: <B>נָגַע בַּסְּפוֹג.</B> נִסְחָטִים מֵי הַסְּפוֹג לְתוֹךְ הַשֹּׁקֶת וְנִתְעָרְבוּ הַפְּסוּלִים בַּכְּשֵׁרִים, וְנִפְסְלוּ כֻלָּם: 

~ פרק ו - משנה ד
<B>נָתַן יָדוֹ אוֹ רַגְלוֹ.</B> הֲרֵי שֶׁהָיָה קִלּוּחַ יוֹרֵד מֵהַר מְעֻקָּם וְאֵינוֹ יוֹרֵד לְתוֹךְ הֶחָבִית שֶׁרוֹצֶה לְמַלְּאוֹתָהּ לְקִדּוּשׁ, וְנָתַן יָדוֹ לְמַעְלָה בְרֹאשׁ הָהָר לַעֲשׂוֹתָהּ כְּעֵין צִנּוֹר כְּדֵי שֶׁיַּעַבְרוּ הַמַּיִם דֶּרֶךְ יָדוֹ לֶחָבִית שֶׁל קִדּוּשׁ, וְכֵן עֲלֵי יְרָקוֹת הָרְאוּיִין לַאֲכִילָה וּמְקַבְּלִין טֻמְאָה: <B>פְּסוּלִים.</B> הַמַּיִם. כִּדְיָלְפִינַן בְּפֶרֶק ב' דִּזְבָחִים (דַּף כה) מִדִּכְתִיב [וַיִּקְרָא יא] מִקְוֵה מַיִם יִהְיֶה טָהוֹר, הֲוָיָתָן עַל יְדֵי טָהֳרָה תְהֵא. וְאַף עַל גַּב דְּהַאי קְרָא בְּמִקְוֶה הוּא דִכְתִיב, יָלְפִינַן מִנֵּיהּ כָּל הֲוָיוֹת. וְהָכִי הָוֵי מַשְׁמָעוּת דִּקְרָא, הֲוָיָתָן שֶׁל כָּל מַיִם הַמְטַהֲרִים, עַל יְדֵי טָהֳרָה תְהֵא, בֵּין שֶׁאַתָּה מְהַוֶּה אוֹתָן לִהְיוֹת מִקְוֶה אוֹ מִלּוּי הֲוֵי מְהַוֶּה אוֹתָן עַל יְדֵי דָבָר שֶׁאֵינוֹ מְקַבֵּל טֻמְאָה: 

~ פרק ו - משנה ה
<B>הַמְפַנֶּה אֶת הַמַּעְיָן לְתוֹךְ הַגַּת.</B> שֶׁעָשָׂה חָרִיץ מִן הַמַּעְיָן עַד הַגַּת כְּדֵי שֶׁיִּפְנוּ שָׁם מֵי הַמַּעְיָן, וְאַחַר כָּךְ הִפְסִיקָן: <B>גַּת.</B> בּוֹר שֶׁעוֹשִׂין לִפְנֵי הַגַּת כְּדֵי לְקַבֵּל אֶת הַיַּיִן, קָרוּי גַּת: <B>גֵּבִים.</B> לְשׁוֹן עָשֹׂה הַנַּחַל הַזֶּה גֵּבִים הָאָמוּר בְּסֵפֶר מְלָכִים [ב ג]. וְהוּא רְקָק שֶׁל מַיִם: <B>פְּסוּלִים.</B> לַזָּבִים לִטְבִילָה, דְּלָאו מַיִם חַיִּים נִינְהוּ: <B>וְלַמְצֹרָעִים.</B> דְבָעִינַן מַיִם חַיִּים לְהַזּוֹת עָלָיו עִם דַּם הַצִּפּוֹר: <B>וּלְקַדֵּשׁ בָּהֶן מֵי חַטָּאת.</B> בָּעִינַן מַיִם חַיִּים, וְהָנֵי כֵּיוָן דְּהִפְסִיקָן לָאו מַיִם חַיִּים נִינְהוּ. וְהָא דְקָתָנֵי מִפְּנֵי שֶׁלֹּא נִתְמַלְּאוּ בִכְלִי, כְּדֵי לְפָסְלָן לְקִדּוּשׁ בְּכָל עִנְיָן אֲפִלּוּ בָא לְקַדֵּשׁ בְּתוֹךְ הַגַּת אוֹ בְתוֹךְ הַגֵּבִים עַצְמָן {ו}: 

^ פרק ז

~ פרק ז - משנה א
<B>חֲמִשָּׁה.</B> לְקַדְּשָׁן חֲמִשָּׁה קִדּוּשִׁין. כָּל חָבִית וְחָבִית בִּפְנֵי עַצְמָהּ: <B>וְנִמְלְכוּ לְקַדְּשָׁן קִדּוּשׁ אֶחָד.</B> לְעָרוֹת חֲמִשְׁתָּן בְּתוֹךְ כְּלִי גָדוֹל וּלְקַדֵּשׁ הַכֹּל בְּבַת אַחַת: <B>הֲרֵי כֻלָּן כְּשֵׁרִים.</B> דְּהוֹאִיל וְכָל אֶחָד מְמַלֵּא הַכְּלִי שֶׁלּוֹ אֵין כָּאן מְלָאכָה פוֹסֶלֶת בַּמַּיִם בֵּין מִלּוּי לְהַטָּלַת הָאֵפֶר בַּמַּיִם: <B>הַיָּחִיד שֶׁמִּלֵּא חָמֵשׁ חָבִיּוֹת כוּ' אֵין כָּשֵׁר אֶלָּא אַחֲרוֹן.</B> שֶׁהַמִּלּוּי הָרִאשׁוֹן נִפְסַל בַּמְּלָאכָה שֶׁעָשָׂה כְּשֶׁמִּלֵּא אֶת הַשֵּׁנִי קֹדֶם שֶׁנָּתַן אֶת הָאֵפֶר בָּרִאשׁוֹן, וְכֵן הַשֵּׁנִי נִפְסַל כְּשֶׁמִּלֵּא אֶת הַשְּׁלִישִׁי, וְכֵן כֻּלָּם. וְאִם מִתְּחִלָּה הָיָה מְמַלֵּא חָמֵשׁ חָבִיּוֹת זוֹ אַחַר זוֹ אוֹ אֲפִלּוּ מֵאָה חָבִיּוֹת כְּדֵי לְקַדְּשָׁן קִדּוּשׁ אֶחָד, כְּגוֹן שֶׁצָּרִיךְ לְהַזּוֹת עַל כֵּלִים הַרְבֵּה {א}, לֹא הָיוּ פוֹסְלִים זֶה עַל זֶה וְכֻלָּן כְּשֵׁרִים, דְּהַכֹּל נֶחְשָׁבִים מִלּוּי אֶחָד. אֲבָל כְּשֶׁמִּלֵּא מִתְּחִלָּה לְשֵׁם חֲמִשָּׁה קִדּוּשִׁין, כֻּלָּן פּוֹסְלִין זֶה עַל זֶה מִטַּעַם מְלָאכָה, שֶׁהִיא פוֹסֶלֶת בַּמַּיִם עַד שֶׁיַּטִּיל הָאֵפֶר, הִלְכָּךְ אֵין כָּשֵׁר אֶלָּא אַחֲרוֹן: <B>וְנִמְלַךְ לְקַדְּשָׁן חֲמִשָּׁה קִדּוּשִׁין.</B> שֶׁקִּדֵּשׁ זוֹ לְעַצְמָהּ וְזוֹ לְעַצְמָהּ: <B>אֵין כָּשֵׁר אֶלָּא זוֹ שֶׁקִּדֵּשׁ רִאשׁוֹן.</B> לְפִי שֶׁקִּדּוּשׁ רִאשׁוֹן חֲשִׁיב מְלָאכָה לָאֲחֵרִים שֶׁהָיוּ מְמֻלָּאִים וְלֹא נָתַן לְתוֹכָן אֵפֶר, דְּעַד שֶׁיִּתֵּן אֶת הָאֵפֶר, מְלָאכָה פּוֹסֶלֶת בַּמַּיִם: <B>אָמַר לְאֶחָד קַדֵּשׁ לְךָ אֶת אֵלּוּ.</B> הַיָּחִיד שֶׁמִּלֵּא חָמֵשׁ חָבִיּוֹת לְקַדְּשָׁן קִדּוּשׁ אֶחָד, וְאָמַר לְאַחֵר קַדֵּשׁ לָךְ אֶת אֵלּוּ וְקִדְּשָׁן הָאַחֵר חֲמִשָּׁה קִדּוּשִׁים, אֵין כָּשֵׁר אֶלָּא רִאשׁוֹן. דְּכֵיוָן שֶׁאָמַר לוֹ קַדֵּשׁ לָךְ וּנְתָנָן לוֹ, נַעֲשׂוּ שֶׁלּוֹ וּכְאִלּוּ מִלְּאָן הוּא, וְהַקִּדּוּשׁ שֶׁקִּדֵּשׁ רִאשׁוֹן נַעֲשָׂה מְלָאכָה לִפְסֹל אֶת אֲחֵרִים: <B>אֲבָל אִם אָמַר קַדֵּשׁ לִי אֶת אֵלּוּ, כֻּלָּן כְּשֵׁרִים.</B> שֶׁהַמְמַלֵּא לֹא עָשָׂה מְלָאכָה, וְהַמְקַדֵּשׁ אֵינוֹ שֶׁלּוֹ כְּדֵי שֶׁיִּפָּסְלוּ עַל יָדוֹ: 

~ פרק ז - משנה ב
<B>וְעָשָׂה מְלָאכָה בְּיָדוֹ אַחַת.</B> פָּסוּל הַמִּלּוּי מִטַּעַם מְלָאכָה: <B>לוֹ וּלְאַחֵר כוּ' כְּאַחַת שְׁנֵיהֶם פְּסוּלִים.</B> דְּכֵיוָן דְּלִתְרֵי גַבְרֵי קָא מְמַלֵּא, נֶחְשָׁב הָאֶחָד מְלָאכָה לַחֲבֵרוֹ: <B>בֵּין לוֹ בֵּין לְאַחֵר.</B> דְּאַף עַל פִּי שֶׁאֵין הַמַּיִם שֶׁלּוֹ, פּוֹסְלָן בַּמְּלָאכָה שֶׁבִּשְׁעַת מִלּוּי: 

~ פרק ז - משנה ג
<B>אִם לוֹ פָּסוּל.</B> אִם הַקִּדּוּשׁ שֶׁלּוֹ, פָּסוּל. דְּשֶׁמָּא הַמְּלָאכָה קָדְמָה לַקִּדּוּשׁ וְנִפְסְלוּ הַמַּיִם: <B>וְאִם לְאַחֵר.</B> הוּא הַקִּדּוּשׁ: <B>כָּשֵׁר.</B> שֶׁהֲרֵי בַעַל הַמַּיִם לֹא עָשָׂה מְלָאכָה: <B>הַמְקַדֵּשׁ לוֹ וּלְאַחֵר.</B> שְׁנֵיהֶם כְּאֶחָת. אִי נַמִּי קִדֵּשׁ לַחֲבֵרוֹ קֹדֶם שֶׁלּוֹ {ו}: <B>שֶׁלּוֹ פָּסוּל.</B> דְּקִדּוּשׁ שֶׁל חֲבֵרוֹ נֶחְשָׁב מְלָאכָה לִפְסֹל מֵימָיו: <B>שְׁנֵיהֶם כְּשֵׁרִים.</B> שֶׁאֵין הַמַּיִם שֶׁלּוֹ שֶׁיִּפָּסְלוּ עַל יָדוֹ: 

~ פרק ז - משנה ד
<B>קַדֵּשׁ לִי וַאֲקַדֵּשׁ לָךְ.</B> כְּגוֹן שֶׁכָּל אֶחָד מִלֵּא מַיִם לְעַצְמוֹ, וּבָא זֶה וְקִדֵּשׁ מֵימָיו שֶׁל זֶה, וְזֶה קִדֵּשׁ מֵימָיו שֶׁל זֶה, אוֹתוֹ שֶׁקִּדֵּשׁ רִאשׁוֹן כָּשֵׁר מַה שֶּׁקִּדֵּשׁ לַחֲבֵרוֹ, דַּחֲבֵרוֹ לֹא עָשָׂה מְלָאכָה אֶלָּא עַד אַחַר שֶׁנִּתְקַדְּשׁוּ מֵימָיו, וּמִשֶּׁנִּתְקַדְּשׁוּ אֵין מְלָאכָה פוֹסֶלֶת. אֲבָל מַה שֶּׁקִּדֵּשׁ הַשֵּׁנִי לָרִאשׁוֹן פָּסוּל, שֶׁהָרִאשׁוֹן פְּסָלָהּ בְּמַה שֶּׁקִּדֵּשׁ מֵימֵי הַשֵּׁנִי קֹדֶם שֶׁנִּתְקַדְּשׁוּ מֵימָיו: <B>מַלֵּא לִי וַאֲמַלֵּא לָךְ.</B> הַמִּלּוּי הָאַחֲרוֹן כָּשֵׁר. אֲבָל מִלּוּי רִאשׁוֹן פָּסוּל, הַיְנוּ הַמַּיִם שֶׁנִּתְמַלְּאוּ רִאשׁוֹנָה, דְּנִפְסְלוּ בַמְּלָאכָה בַּמִּלּוּי שֶׁמִּלֵּא לַחֲבֵרוֹ: <B>קַדֵּשׁ לִי וַאֲמַלֵּא לָךְ.</B> שֶׁהָיוּ לוֹ מַיִם מְמֻלָּאִים וְאָמַר לַחֲבֵרוֹ קַדֵּשׁ לִי מֵימַי וְאַחַר כָּךְ אֲמַלֵּא לָךְ: <B>שְׁנֵיהֶם כְּשֵׁרִים.</B> דְּאֵין הַמְּלָאכָה פוֹסֶלֶת אַחַר קִדּוּשׁ. וְזֶה נַמִּי שֶׁנִּתְמַלְּאוּ לוֹ הַמַּיִם מֵימָיו כְּשֵׁרִים, דְּמִשֶּׁנִּתְמַלְּאוּ לוֹ הַמַּיִם לֹא עָשָׂה מְלָאכָה: <B>מַלֵּא לִי וַאֲקַדֵּשׁ לָךְ.</B> שֶׁהָאַחֵר הָיוּ לוֹ מַיִם מְמֻלָּאִים וְאָמַר לוֹ זֶה מַלֵּא לִי תְחִלָּה וְאַחַר כָּךְ אֲקַדֵּשׁ לָךְ: <B>שְׁנֵיהֶם פְּסוּלִים.</B> זֶה, שֶׁמִּלֵּא עַד שֶׁלֹּא נִתְקַדְּשׁוּ מֵימָיו. וְזֶה, שֶׁקִּדֵּשׁ לַחֲבֵרוֹ מִשֶּׁנִּתְמַלְּאוּ מֵימָיו: 

~ פרק ז - משנה ה
<B>הַמְמַלֵּא לוֹ וּלְחַטָּאת.</B> הַמְמַלֵּא מַיִם, קְצָתָן רוֹצֶה לְצָרְכּוֹ וּבִקְצָתָן רוֹצֶה לִתֵּן אֵפֶר חַטָּאת: <B>בָּאֵסֶל.</B> בַּמּוֹט. וְדֶרֶךְ שׁוֹאֲבֵי מַיִם שֶׁנּוֹתְנִים מוֹט עַל כְּתֵפָם וְכַד מָלֵא תָּלוּי בְּרֹאשׁ הַמּוֹט מִלְּפָנָיו וְכַד אֶחָד מֵאֲחוֹרָיו: <B>וְאַחַר כָּךְ מִלֵּא אֶת שֶׁלּוֹ פָּסוּל.</B> מִשּׁוּם מְלָאכָה: <B>וְאֶת שֶׁל חַטָּאת לְפָנָיו.</B> כְּדֵי לַעֲשׂוֹת בָּהֶן שְׁמִירָה מְעֻלָּה {ז}: <B>וְאִם נָתַן שֶׁל חַטָּאת לַאֲחוֹרָיו פְּסוּלָה.</B> דִּכְתִיב לְמִשְׁמֶרֶת לְמֵי נִדָּה, בִּזְמַן שֶׁהֵן שְׁמוּרִין הֵן מֵי נִדָּה, בִּזְמַן שֶׁאֵינָן שְׁמוּרִין אֵינָן מֵי נִדָּה: <B>הָיוּ שְׁנֵיהֶן שֶׁל חַטָּאת וְכוּ'.</B> דְּהוֹאִיל וּמַסִּיק אַדַּעְתֵּיהּ בְּשֶׁלְּפָנָיו נִזְכָּר נַמִּי בְשֶׁל אֲחוֹרָיו. וְהַיְנוּ מִפְּנֵי שֶׁאֶפְשָׁר, כְּלוֹמַר אֶפְשָׁר לִשְׁמֹר שֶׁלַּאֲחוֹרָיו אַגַּב שֶׁלְּפָנָיו: 

~ פרק ז - משנה ו
<B>הַמּוֹלִיךְ אֶת הַחֶבֶל בְּיָדוֹ לְדַרְכּוֹ.</B> לְאַחַר שֶׁמִּלֵּא אֶת הַדְּלִי בְּחֶבֶל הֶחֱזִיר אֶת הַחֶבֶל לַבְּעָלִים. לְדַרְכּוֹ, שֶׁלֹּא הֻצְרַךְ לְעַקֵּם אוֹ לְהַרְחִיב אֶת דַּרְכּוֹ אֶלָּא לְפִי הִלּוּכוֹ מָצָא בַעַל הַחֶבֶל וְהֶחֱזִיר לוֹ אֶת שֶׁלּוֹ, אֵין זוֹ מְלָאכָה וְכָשֵׁר הַמִּלּוּי: <B>שֶׁלֹּא לְדַרְכּוֹ.</B> שֶׁעִקֵּם אֶת דַּרְכּוֹ כְּדֵי לְהַחֲזִיר הַחֶבֶל, מְלָאכָה הִיא וּפָסוּל: <B>זֶה הָלַךְ.</B> כְּלוֹמַר עַל דָּבָר זֶה {ח} הָלַךְ חָכָם אֶחָד לִשְׁאֹל מֵחַכְמֵי יַבְנֶה, הֵן סַנְהֶדְרִי גְדוֹלָה שֶׁגָּלוּ שָׁם: <B>הוֹרָאַת שָׁעָה.</B> שְׁעַת הַדְּחָק הָיָה. הָא לָאו הָכִי לֹא: 

~ פרק ז - משנה ז
<B>הַמְכַנֵּן אֶת הַחֶבֶל.</B> דֶּרֶךְ מְשַׁלְשְׁלֵי הַדְּלִי לְמַלְּאוֹת מַיִם, כְּשֶׁמַּעֲלֶה אֶת הַדְּלִי מְסַבֵּב אֶת הַחֶבֶל בְּיָדוֹ כְּמִין טַבַּעַת שֶׁלֹּא יְהֵא נִגְרָר לָאָרֶץ. וּמְכַנֵּן לְשׁוֹן הָדְרָא דְכַנְתָּא [חֻלִּין פ"ג]. וְאִם בְּדֶרֶךְ הַעֲלָאַת הַדְּלִי מְכַנֵּן עַל יָד עַל יָד, צֹרֶךְ הַעֲלָאָה הִיא, וְאֵין זוֹ מְלָאכָה וְכָשֵׁר הַמִּלּוּי. וְאִם בָּאַחֲרוֹנָה לְאַחַר שֶׁהֶעֱלָהוּ כִּנְּנוֹ, חָשׁוּב מְלָאכָה וּפָסוּל: <B>לָזֶה הִכְשִׁירוּ הוֹרָאַת שָׁעָה.</B> מַה שֶּׁהִכְשִׁירוּ בְיַבְנֶה הוֹרָאַת שָׁעָה, לֹא לַמּוֹלִיךְ אֶת הַחֶבֶל שֶׁלֹּא כְדַרְכּוֹ, אֶלָּא לָזֶה שֶׁכִּנֵּן אֶת הַחֶבֶל בָּאַחֲרוֹנָה הִכְשִׁירוּ לוֹ עַל יְדֵי הַדְּחָק: 

~ פרק ז - משנה ח
<B>הַמַּצְנִיעַ אֶת הֶחָבִית.</B> שֶׁהוּא דוֹלֶה בָהּ הַמַּיִם לָשׂוּם בַּשֹּׁקֶת, וּלְאַחַר שֶׁעֵרָה מִמֶּנָּה הִצְנִיעָהּ קֹדֶם שֶׁיְּקַדֵּשׁ הַמַּיִם בַּשֹּׁקֶת, אֵין הַצְנָעָה זוֹ חֲשׁוּבָה מְלָאכָה, לְפִי שֶׁצָּרִיךְ לָהּ עֲדַיִן לְמַלְּאוֹת בָּהּ, וְצֹרֶךְ מִלּוּי הוּא. וְכֵן כְּפָאָהּ עַל פִּיהָ נַמִּי לְנַגְּבָהּ לְפִי שֶׁרוֹצֶה לְמַלְּאוֹת בָּהּ עֲדַיִן, לָא חֲשִׁיב מְלָאכָה וְכָשֵׁר הַמִּלּוּי. אֲבָל אִם עָשָׂה כֵן לְהוֹלִיךְ בָּהּ אֶת הַקִּדּוּשׁ דְּהַיְנוּ מַיִם הַמְקֻדָּשִׁין, הוֹאִיל וְלָאו צֹרֶךְ מִלּוּי הוּא, חָשׁוּב מְלָאכָה וּפָסוּל הַמִּלּוּי: <B>בִּשְׁבִיל שֶׁתַּחֲזִיק מַיִם הַרְבֵּה.</B> לֹא חָשׁוּב פִּנּוּי זֶה מְלָאכָה: <B>בְּשָׁעָה שֶׁהוּא זוֹלֵף.</B> שֶׁהוּא מַזֶּה: <B>פָּסוּל.</B> דְּפִנּוּי זֶה חָשׁוּב מְלָאכָה: 

~ פרק ז - משנה ט
<B>וְהוֹרָה הוֹרָאָה.</B> לְהַתִּיר אוֹ לֶאֱסֹר, לְטַמֵּא אוֹ לְטַהֵר, לִפְטֹר אוֹ לְחַיֵּב: <B>וְדָבָר שֶׁאֵינוֹ מִשּׁוּם מְלָאכָה.</B> כְּגוֹן הוֹרָאָה וּמַרְאֶה אֶת הַדֶּרֶךְ: <B>אִם עָמַד.</B> שֶׁנִּתְעַכֵּב שָׁם בִּשְׁבִיל זֶה: <B>פָּסוּל.</B> מִשּׁוּם הֶסַּח הַדַּעַת. וְכֵן הֲלָכָה: 

~ פרק ז - משנה י
<B>הַמּוֹסֵר מֵימָיו לְטָמֵא.</B> לְשָׁמְרָן: <B>פְּסוּלִים.</B> בֵּין עָשׂוּ הַבְּעָלִים הָרִאשׁוֹנִים מְלָאכָה, בֵּין לֹא עָשׂוּ הַבְּעָלִים הָרִאשׁוֹנִים מְלָאכָה, דִּבְחֶזְקַת הַשּׁוֹמֵר קַיְמוּ וְהוּא אֵינוֹ מַקְפִּיד לְשָׁמְרָן מִפְּנֵי שֶׁהוּא טָמֵא, וְהַתּוֹרָה אָמְרָה לְמִשְׁמֶרֶת לְמֵי נִדָּה: <B>וּלְטָהוֹר כְּשֵׁרִים.</B> וַאֲפִלּוּ עָשׂוּ הַבְּעָלִים הָרִאשׁוֹנִים מְלָאכָה, שֶׁכְּבָר יָצְאוּ מֵרְשׁוּת בְּעָלִים וְקַיְמוּ בִרְשׁוּת שׁוֹמֵר. וּמִיהוּ אִם הַשּׁוֹמֵר עָשָׂה מְלָאכָה, פְּסוּלִים: <B>אַף לְטָמֵא כְּשֵׁרִים.</B> דְּסָבַר רַבִּי אֱלִיעֶזֶר הַמּוֹסֵר מֵימָיו לְטָמֵא, בְּחֶזְקַת הַבְּעָלִים הָרִאשׁוֹנִים קָיְמוּ, הִלְכָּךְ אִם לֹא עָשׂוּ הַבְּעָלִים מְלָאכָה כְּשֵׁרִים. וְאֵין הֲלָכָה כְּרַבִּי אֱלִיעֶזֶר: 

~ פרק ז - משנה יא
<B>וְהִגְבִּיהוּ זֶה עַל זֶה.</B> שֶׁסִּיְּעוּ זֶה אֶת זֶה לְהַגְבִּיהַּ: <B>וְנָטַל זֶה לָזֶה קוֹצוֹ.</B> אוֹ שֶׁנָּטַל זֶה לָזֶה קוֹץ שֶׁנִּתְחַב לוֹ בְיָדוֹ: <B>בְּקִדּוּשׁ אֶחָד.</B> שֶׁהָיוּ שְׁנֵיהֶם מְמַלְּאִים לְצֹרֶךְ קִדּוּשׁ אֶחָד, כָּשֵׁר. שֶׁיָּכוֹל כָּל אֶחָד לְסַיֵּעַ לַחֲבֵרוֹ, וּנְטִילַת הַקּוֹץ שֶׁבְּיָדוֹ נַמִּי צֹרֶךְ מִלּוּי הִיא: <B>בִּשְׁנֵי קִדּוּשִׁין פָּסוּל.</B> שֶׁפָּסַל כָּל אֶחָד מֵימָיו בְּמַה שֶּׁסִּיֵּעַ לַחֲבֵרוֹ אוֹ שֶׁנָּטַל לוֹ קוֹץ, מִשּׁוּם מְלָאכָה: <B>אִם הִתְנוּ בֵינֵיהֶן.</B> שֶׁאָמַר כָּל אֶחָד לַחֲבֵרוֹ כְּשֶׁאַגְבִּיהַּ לְךָ יְהֵא שֶׁלִּי וְשֶׁלְּךָ בִּרְשׁוּתְךָ (וּכְמוֹ כֵן אָמַר לוֹ הָאַחֵר), וְאַחַר שֶׁהִגְבִּיהוֹ לוֹקֵחַ כָּל אֶחָד מֵהֶן אַחַת מֵהֶן בִּרְשׁוּתוֹ. וְאֵין הֲלָכָה כְּרַבִּי יוֹסֵי: 

~ פרק ז - משנה יב
<B>הַפּוֹרֵץ עַל מְנָת לִגְדֹּר.</B> כְּלוֹמַר אֲפִלּוּ עַל מְנָת לִגְדֹּר, לָא חֲשִׁיב מְלָאכָה וְכָשֵׁר הַמִּלּוּי {יא}: <B>הָאוֹכֵל עַל מְנָת לִקְצוֹת.</B> לְאַחַר שֶׁמִּלֵּא הַמַּיִם קֹדֶם שֶׁיְּקַדֵּשׁ הָיָה מְלַקֵּט לַתְּאֵנִים עַל מְנָת לְיַבְּשָׁן לַעֲשׂוֹת מֵהֶן גְּרוֹגָרוֹת, וּלְאַחַר לְקִיטָתָן אֲכָלָן {יג}, אֵין הַמַּחֲשָׁבָה שֶׁהָיָה רוֹצֶה לַעֲשׂוֹתָן קְצִיעוֹת פּוֹסֶלֶת בַּמַּיִם, אֶלָּא הֲרֵי הוּא כְאִלּוּ לָקַט לֶאֱכֹל, שֶׁאֵינוֹ פוֹסֵל, דּוּמְיָא דְפוֹרֵץ עַל מְנָת לִגְדֹּר שֶׁאֵין הַמַּחֲשָׁבָה שֶׁהוּא חוֹשֵׁב לִגְדֹּר פּוֹסֶלֶת עַד שֶׁיִּגְדֹּר, הָכָא נַמִּי: <B>אִם קָצָה.</B> אִם הִנִּיחַ אוֹתָן בְּמָקוֹם שֶׁמַּנִּיחִין הַתְּאֵנִים לְיַבֵּשׁ, פָּסוּל: <B>בִּשְׁבִיל שֶׁלֹּא יֹאבַד פָּסוּל.</B> שֶׁהַמַּצְנִיעַ אֳכָלִים כְּדֵי שֶׁלֹּא יֹאבְדוּ, חֲשִׁיבָא מְלָאכָה: 

^ פרק ח

~ פרק ח - משנה א
<B>שְׁנַיִם שֶׁהָיוּ שׁוֹמְרִים אֶת הַשֹּׁקֶת.</B> שֶׁנִּתְמַלָּא לְחַטָּאת: <B>טָהַר.</B> אוֹתוֹ שֶׁנִּטְמָא טָהַר מִטֻּמְאָתוֹ: <B>וְנִטְמָא שֵׁנִי.</B> הַיְנוּ חֲבֵרוֹ שֶׁהָיָה טָהוֹר: <B>כְּשֵׁרִים.</B> הַמַּיִם שֶׁבַּשֹּׁקֶת: <B>עָמַד וְעָשָׂה הַשֵּׁנִי מְלָאכָה.</B> עָמַד הָרִאשׁוֹן מִמְּלַאכְתּוֹ, וּבָא הַשֵּׁנִי וְעָשָׂה מְלָאכָה תַחְתָּיו: 

~ פרק ח - משנה ב
<B>נִטְמָא וְטִמְּאָהוּ.</B> נִטְמָא הַסַּנְדָּל וְטִמֵּא אֶת הָאָדָם לְחַטָּאת. שֶׁכֵּלִים שֶׁנִּטְמְאוּ בְמַשְׁקִים מְטַמְּאִים אֶת הָאָדָם לְחַטָּאת, שֶׁאֵין מוֹנִין רִאשׁוֹן וְשֵׁנִי בְּחַטָּאת, כְּדִתְנַן לְקַמָּן פֶּרֶק כָּל הָרָאוּי (מִשְׁנָה ו). אַף עַל פִּי שֶׁאִם נָפְלוּ הַמַּשְׁקִים הַלָּלוּ עַל בְּשָׂרוֹ, טָהוֹר, שֶׁהַטָּהוֹר לַפָּרָה אִם נָגְעוּ מַשְׁקִין טְמֵאִים בִּבְשָׂרוֹ, הוּא טָהוֹר כְּמוֹ שֶׁהָיָה. לְבַד אִם נָגְעוּ בְיָדָיו, לְפִי שֶׁהַמַּשְׁקִין טְמֵאִים {ג} מְטַמְּאִים אֶת הַיָּדַיִם, וְגַבֵּי טָהֳרַת חַטָּאת קַיְמָא לָן דְּאִם נִטְמְאוּ יָדָיו נִטְמָא גוּפוֹ: <B>מְטַמְּאֶיךָ לֹא טִמְּאוּנִי.</B> מַשְׁקִים שֶׁטִּמְּאוּ אֶת הַסַּנְדָּל לֹא הָיוּ יְכוֹלִים לְטַמֵּא הַטָּהוֹר לְחַטָּאת אִם נָגְעוּ בִבְשָׂרוֹ כְּדַאֲמַרַן, וְהַסַּנְדָּל הַבָּא מִכֹּחָם מְטַמְּאוֹ: 

~ פרק ח - משנה ג
<B>הַשּׂוֹרֵף פָּרָה.</B> אֲדֻמָּה: <B>וּפָרִים.</B> הַנִּשְׂרָפִים, כְּגוֹן פַּר יוֹם הַכִּפּוּרִים וּפַר כֹּהֵן מָשִׁיחַ וּפַר הֶעְלֵם דָּבָר שֶׁל צִבּוּר, מְטַמְּאִים בְּגָדִים, דִּבְכֻלְּהוּ כְתִיב יְכַבֵּס בְּגָדָיו, וְלֹא שְׁנָא בְגָדִים שֶׁהוּא לָבוּשׁ וְלֹא שְׁנָא בְגָדִים שֶׁהוּא נוֹגֵעַ, וְהוּא הַדִּין לְכָל שְׁאָר כֵּלִים. דְּלֹא מְמַעֲטִינַן אֶלָּא אָדָם, וּכְלֵי חֶרֶס בִּלְבַד הוּא שֶׁאֵין מִטַּמְּאִין אִם נוֹגְעִים בָּהֶן: <B>וּפָרָה וּפָרִים וְשָׂעִיר הַמִּשְׁתַּלֵּחַ עַצְמָן.</B> אִם נָגְעוּ בַבְּגָדִים הֲרֵי הֵן טְהוֹרִים. וְהַיְנוּ דְאָמְרִי לֵיהּ בְּגָדִים לָאָדָם, מְטַמְּאֶיךָ לֹא טִמְּאוּנִי וְאַתָּה טִמֵּאתָנִי: 

~ פרק ח - משנה ד
<B>הָאוֹכֵל מִנִּבְלַת עוֹף טָהוֹר.</B> נִבְלַת עוֹף טָהוֹר אֵין לָהּ טֻמְאָה אִם נָגְעָה בְאָדָם אוֹ בִבְגָדִים, אֶלָּא בְּבֵית הַבְּלִיעָה מְטַמָּא אָדָם לְטַמֵּא בְגָדִים, כְּדִתְנַן בְּמַסֶּכֶת טָהֳרוֹת, וְהַיְנוּ דְאָמְרֵי לֵיהּ בְּגָדִים לָאָדָם מְטַמְּאֶיךָ לֹא טִמְּאוּנִי וְכוּ': 

~ פרק ח - משנה ה
<B>כָּל וְלַד הַטֻּמְאָה.</B> כְּגוֹן רִאשׁוֹן וְשֵׁנִי, אֵין מְטַמֵּא כֵלִים. אֶלָּא אַב הַטֻּמְאָה. וּמַשְׁקֶה שֶׁנִּטְמָא בְרִאשׁוֹן וְשֵׁנִי מְטַמֵּא כֵלִים, גְּזֵרָה מִשּׁוּם מַשְׁקֵה זָב וְזָבָה, כְּגוֹן רֻקּוֹ וְזוֹבוֹ וּמֵימֵי רַגְלָיו שֶׁהֵן אַב הַטֻּמְאָה: 

~ פרק ח - משנה ו
<B>אֵין כְּלִי חֶרֶס מְטַמֵּא חֲבֵרוֹ.</B> שֶׁאֵין כְּלִי חֶרֶס נַעֲשֶׂה אַב הַטֻּמְאָה לְעוֹלָם, וְאֵין כְּלִי חֶרֶס מְקַבֵּל טֻמְאָה אֶלָּא מֵאַב הַטֻּמְאָה, אַלְמָא שֶׁאֵין כְּלִי חֶרֶס מְטַמֵּא חֲבֵרוֹ: <B>אֶלָּא מַשְׁקִין.</B> אֲבָל מְטַמֵּא הוּא מַשְׁקִין וְהַמַּשְׁקִים חוֹזְרִים וּמְטַמְּאִים חֲבֵרוֹ, גְּזֵרָה מִשּׁוּם מַשְׁקֵה זָב וְזָבָה כְּדַאֲמַרַן: 

~ פרק ח - משנה ז
<B>כָּל הַפּוֹסֵל אֶת הַתְּרוּמָה.</B> כְּגוֹן יָדַיִם שְׁנִיּוֹת עוֹשׂוֹת מַשְׁקִים תְּחִלָּה לְטַמֵּא חֻלִּין, וְיָדַיִם עַצְמָן שֶׁנָּגְעוּ בְאָכְלֵי {ו} חֻלִּין, טְהוֹרִים, שֶׁאֵין שֵׁנִי עוֹשֶׂה שְׁלִישִׁי בְחֻלִּין: <B>חוּץ מִטְּבוּל יוֹם.</B> שֶׁלֹּא הֶעֱרִיב שִׁמְשׁוֹ. אַף עַל פִּי שֶׁהוּא פוֹסֵל אֶת הַתְּרוּמָה, אֵינוֹ מְטַמֵּא הַמַּשְׁקִין לִהְיוֹת תְּחִלָּה. וַאֲפִלּוּ מַשְׁקִין שֶׁל תְּרוּמָה {ז} אִם נָגַע בָּהֶן טְבוּל יוֹם אֵינָן אֶלָּא פְסוּלִים בִּלְבַד לֹא טְמֵאִים: 

~ פרק ח - משנה ח
<B>כָּל הַיַּמִּים כְּמִקְוֶה.</B> לְכָל הָנֵי מִלֵּי דְּקָתָנֵי בְסוֹפוֹ. (וְגַם) אֵין מְטַהֲרִין בְּזוֹחֲלִין, דְּאֵין מִקְוֶה מְטַהֵר בְּזוֹחֲלִין אֶלָּא בִמְכֻנָּסִין, דִּכְתִיב [וַיִּקְרָא יא] אַךְ מַעְיָן, מַעְיָן מְטַהֵר בְּזוֹחֲלִין וְאֵין מִקְוֶה מְטַהֶרֶת בְּזוֹחֲלִין: <B>וּפְסוּלִין לַזָּבִין.</B> דְּזָב בָּעֵי מַיִם חַיִּים, דִּכְתִיב [שָׁם טו] וְרָחַץ בְּשָׂרוֹ בְּמַיִם חַיִּים. וְלַמְּצֹרָע דִּכְתִיב [שָׁם יד] אֶל כְּלִי חֶרֶשׂ עַל מַיִם חַיִּים. וּלְמֵי חַטָּאת, דִּכְתִיב [בְּמִדְבָּר יט] מַיִם חַיִּים אֶל כֶּלִי: <B>הַיָּם הַגָּדוֹל כְּמִקְוֶה.</B> לֹא קָרָא הַכָּתוּב מִקְוֶה אֶלָּא לַיָּם הַגָּדוֹל, דְּבֵיהּ מִשְׁתַּעֵי קְרָא בְּמַעֲשֵׂה בְרֵאשִׁית, שֶׁשָּׁם נִקְווּ כָל מֵימֵי בְרֵאשִׁית. וְלֹא נֶאֱמָר יַמִּים בִּלְשׁוֹן רַבִּים, אֶלָּא מִפְּנֵי שֶׁמְּעֹרָבִים בּוֹ מִינֵי יַמִּים הַרְבֵּה, שֶׁכָּל הַנְּחָלִים הוֹלְכִים אֵלָיו: <B>רַבִּי יוֹסֵי אוֹמֵר.</B> כָּל הַיַּמִּים וְיָם הַגָּדוֹל, תּוֹרַת מַעְיָן עֲלֵיהֶן לְעִנְיָן שֶׁהֵן מְטַהֲרִין בְּזוֹחֲלִין, מִפְּנֵי שֶׁהַנְּחָלִים הוֹלְכִין וְזוֹחֲלִין עֲלֵיהֶן. אֲבָל פְּסוּלִין הֵן לְתוֹרַת מַיִם חַיִּים {ח}, שֶׁהַכָּתוּב קוֹרְאָן מִקְוֶה. וַהֲלָכָה כְּרַבִּי יוֹסֵי: 

~ פרק ח - משנה ט
<B>מַיִם הַמֻּכִּין.</B> הַמַּזִּיקִין {ט}. כְּגוֹן שֶׁהֵן מְלוּחִין וּפוֹשְׁרִין: <B>פְּסוּלִין.</B> לְמֵי חַטָּאת: <B>מַיִם הַמְכַזְּבִין.</B> הַפּוֹסְקִין. כְּמוֹ אֲשֶׁר לֹא יְכַזְּבוּ מֵימָיו (יְשַׁעְיָה נח): <B>פְּסוּלִין.</B> דְּמַיִם חַיִּים בָּעִינַן: <B>אֶחָד בַּשָּׁבוּעַ.</B> אֲבָל אֶחָד בַּיּוֹבֵל {יא}, שַׁפִּיר מִקְּרוּ מַיִם חַיִּים: <B>בְּפֻלְמְסָיוֹת.</B> חֲיָלוֹת שֶׁל גְּיָסוֹת שֶׁשּׁוֹתִין וּמְקַלְקְלִים בָּהֶן: <B>בִּשְׁנֵי בִצָּרוֹן.</B> שָׁנִים שֶׁל עֲצִירַת גְּשָׁמִים: <B>רַבִּי יְהוּדָה פוֹסֵל.</B> אֲפִלּוּ אוֹתָן שֶׁאֵין מְכַזְּבִין אֶלָּא בְּפֻלְמְסָיוֹת וּבִשְׁנֵי בִצָּרוֹן. וְאֵין הֲלָכָה כְּרַבִּי יְהוּדָה: 

~ פרק ח - משנה י
<B>מֵי קַרְמְיוֹן וּמֵי פוּגָה.</B> נְהָרוֹת שֶׁבְּאֶרֶץ יִשְׂרָאֵל הֵן: <B>מֵי בִצִּים.</B> לְשׁוֹן הֲיִגְאֶה גֹּמֶא בְּלֹא בִצָּה (אִיּוֹב ח). כְּלוֹמַר, מַיִם שֶׁחֹמֶר וְטִיט מְעֹרָב בָּהֶן. וְרַחֲמָנָא אָמַר מַיִם חַיִּים אֶל כֶּלִי, וְהָכָא אִיכָּא חֲצִיצָה בֵּין מַיִם לַכֶּלִי {יב}: <B>מֵי תַעֲרֹבוֹת.</B> שֶׁמַּיִם פְּסוּלִים מִתְעָרְבִים בָּהֶם: <B>אֶחָד פָּסוּל וְאֶחָד כָּשֵׁר.</B> וְנִתְעָרְבוּ, אָסוּר לְקַדֵּשׁ מִמְּקוֹם הַתַּעֲרֹבוֹת וּלְמַטָּה: <B>רַבִּי יְהוּדָה פוֹסֵל.</B> אֲפִלּוּ בִשְׁנֵיהֶם כְּשֵׁרִים פּוֹסֵל רַבִּי יְהוּדָה לִטֹּל מִמְּקוֹם הַתַּעֲרֹבוֹת, גְּזֵרָה אַטּוּ אֶחָד פָּסוּל. וְאֵין הֲלָכָה כְּרַבִּי יְהוּדָה: 

~ פרק ח - משנה יא
<B>בְּאֵר אַחְאָב.</B> לֹא אִתְפְּרַשׁ הֵיכָן הוּא, וְהָא קָא מַשְׁמַע לָן דְּמַיִם חַיִּים הֵן: <B>וּמְעָרַת פַּמְיָס.</B> מְעָרָה הַסְּמוּכָה לָעִיר דָּן שֶׁמִּשָּׁם יַרְדֵּן יוֹצֵא. וּבִלְשׁוֹן יִשְׁמָעֵאל קוֹרִין לְדָן בניי"ס: <B>רַבִּי יְהוּדָה אוֹמֵר הֲרֵי הִיא בְחֶזְקַת מֻתֶּרֶת.</B> וְאֵין הֲלָכָה כְּרַבִּי יְהוּדָה: <B>עַד שֶׁתִּצַּל.</B> עַד שֶׁיַּחְזְרוּ הַמַּיִם צְלוּלִים כִּדְמֵעִקָּרָא. וְאֵין הֲלָכָה כְּרַבִּי יִשְׁמָעֵאל: 

^ פרק ט

~ פרק ט - משנה א
<B>צְלוֹחִית.</B> כְּלִי שֶׁנּוֹתְנִים בּוֹ הַמַּיִם הַמְקֻדָּשִׁים לְאַחַר שֶׁהִשְׁלִיךְ הָאֵפֶר לְתוֹכָן, קָרוּי צְלוֹחִית, וְהַכְּלִי שֶׁנּוֹתְנִים בּוֹ הַמַּיִם כְּדֵי לְקַדְּשָׁן קֹדֶם שֶׁיִּתְּנוּ בָהֶן הָאֵפֶר, קָרוּי שֹׁקֶת: <B>מַיִם כָּל שֶׁהֵן.</B> שֶׁאֵינָן כְּשֵׁרִים לְהַזָּאָה: <B>יַזֶּה שְׁתַּיִם.</B> שֶׁאִם מַזֶּה אַחַת, שֶׁמָּא אֵין כָּאן מִן הַכְּשֵׁרִים. אֲבָל כִּי מַזֶּה שְׁתַּיִם, אִי אֶפְשָׁר דְּלֵיכָּא בַחֲדָא מִנַּיְהוּ מִן הַכְּשֵׁרִים {א}. וְהַזָּאָה אֵינָהּ צְרִיכָה שִׁעוּר: <B>וַחֲכָמִים פּוֹסְלִים.</B> קָסָבְרֵי הַזָּאָה צְרִיכָה שִׁעוּר וְאֵין מִצְטָרְפִין הַהַזָּאוֹת. וַהֲלָכָה כַּחֲכָמִים. וְרַמְבַּ"ם פֵּרֵשׁ, יַזֶּה שְׁתֵּי הַזָּאוֹת וְיַשְׁלִיכֵם חוּץ לַכְּלִי וְיִשָּׁאֵר הַשְּׁאָר מֵי חַטָּאת כְּשֵׁרִים. וּפְלִיאָה הִיא בְעֵינַי, דִּבְפֶרֶק כָּל הַזְּבָחִים בַּגְּמָרָא [דַּף פ] מַשְׁמַע כְּמוֹ שֶׁפֵּרַשְׁתִּי: <B>יַנִּיחֶנָּה בַחַמָּה וְהַטַּל עוֹלֶה.</B> שֶׁדֶּרֶךְ הַטַּל לַעֲלוֹת כְּנֶגֶד הַחַמָּה. וְכֵן הוּא אוֹמֵר (שְׁמוֹת טז) וַיְהִי בַבֹּקֶר וַתַּעַל שִׁכְבַת הַטָּל. וְאֵין הֲלָכָה כְּרַבִּי אֱלִיעֶזֶר: <B>יְעָרֶה וְכוּ'.</B> מֵרִיק מַה שֶּׁבְּתוֹךְ הַכְּלִי, וְאֵינוֹ כָשֵׁר לְהַנִּיחַ בּוֹ מֵי חַטָּאת עַד שֶׁיְּנַגֵּב מִן הַמַּשְׁקִים וּמֵי פֵרוֹת: <B>יְעָרֶה וְאֵינוֹ צָרִיךְ לְנַגֵּב.</B> דְּאִם אִיתָא דְנִשְׁאָר מִמֶּנּוּ בַכְּלִי הָיָה רִשּׁוּמוֹ נִכָּר: 

~ פרק ט - משנה ב
<B>וְנִתְבַּקְּעוּ.</B> שֶׁנִּשְׁתַּהוּ בְתוֹךְ הַמַּיִם זְמַן מְרֻבֶּה עַד שֶׁנִּתְבַּקְּעוּ, אוֹ אֲפִלּוּ לֹא נִתְבַּקְּעוּ אֶלָּא שֶׁנִּשְׁתַּנּוּ מַרְאֵה הַמַּיִם, פְּסוּלִין: <B>חִפּוּשִׁית.</B> תּוֹלַעַת שְׁחוֹרָה: <B>בֵּין כָּךְ וּבֵין כָּךְ.</B> בֵּין נִתְבַּקְּעָה בֵּין לֹא נִתְבַּקְּעָה: <B>מִפְּנֵי שֶׁהִיא כִשְׁפוֹפֶרֶת.</B> שֶׁל קָנֶה חֲלוּלָה וְהַמַּיִם נִכְנָסִים מִצַּד זֶה וְיוֹצְאִים מִצַּד זֶה וּמִתְעָרֵב עִמָּהֶם הַלַּחוּת שֶׁבְּקִרְבָּהּ: <B>דִּירָה.</B> תּוֹלַעַת שֶׁבַּחִטִּין: <B>כִּנָּה.</B> מִין תּוֹלַעַת נַמִּי הַגָּדֵל בַּתְּבוּאָה: <B>כְּשֵׁרִים.</B> אֲפִלּוּ נִתְבַּקְּעוּ. וְאֵין כֵּן הֲלָכָה: 

~ פרק ט - משנה ג
<B>שָׁתָת מֵהֶן בְּהֵמָה אוֹ חַיָּה פְּסוּלִים.</B> מִשּׁוּם מַשְׁקֶה שֶׁבְּפִיהֶן הַחוֹזֵר, וְהַמַּיִם וְהָרֹק שֶׁבְּפִיהֶן מִתְעָרְבִין {ה}: <B>מוֹצֶצֶת.</B> וְאֵין הַמַּשְׁקֶה שֶׁבְּפִיהָ חוֹזֵר לַמַּיִם: <B>מַלֶּקֶת.</B> לוֹקֶקֶת בִּלְשׁוֹנָהּ וּמִתְעָרֵב הָרֹק שֶׁבִּלְשׁוֹנָהּ עִם הַמַּיִם: <B>אַף הַנָּחָשׁ מִפְּנֵי שֶׁהִיא מְקִיאָה.</B> וְכֵן הֲלָכָה, וְאֵין הֲלָכָה כְּרַבִּי אֱלִיעֶזֶר: 

~ פרק ט - משנה ד
<B>הַחוֹשֵׁב עַל מֵי חַטָּאת לִשְׁתּוֹת רַבִּי אֱלִיעֶזֶר פּוֹסֵל.</B> דְּאִפַּסְלוּ לְהוּ בַּמַּחֲשָׁבָה: <B>כְּשֶׁיַּטֶּה.</B> הֶחָבִית לִשְׁתּוֹת אוֹ לִקַּח מִמֶּנָּה מַיִם לִשְׁתּוֹת. אֲבָל בְּמַחֲשָׁבָה גְרֵידָא לֹא פָסֵיל: <B>בְּמַיִם שֶׁאֵינָן מְקֻדָּשִׁין.</B> שֶׁמִּלְּאָן כְּדֵי לִתֵּן בָּהֶן אֶת הָאֵפֶר וַעֲדַיִן לֹא נָתַן: <B>רַבִּי אֱלִיעֶזֶר אוֹמֵר כְּשֶׁיַּטֶּה.</B> וְהָכָא לֹא פָסֵיל לְהוּ בְּמַחֲשָׁבָה. דְּכֵיוָן דְּמַיִם קְדוֹשִׁים הֵן, אִמְּלוֹכֵי מִמְּלִיךְ וְחוֹזֵר בּוֹ מִמַּחֲשַׁבְתּוֹ, הִלְכָּךְ לֹא פָסֵיל רַבִּי אֱלִיעֶזֶר עַד שֶׁיַּטֶּה: <B>רַבִּי יְהוֹשֻׁעַ אוֹמֵר כְּשֶׁיִּשְׁתֶּה.</B> מִפְּנֵי מַשְׁקֶה שֶׁבְּפִיו שֶׁחוֹזֵר וּמִתְעָרֵב עִם הַמַּיִם וּפָסֵיל לְהוּ: <B>וְאִם גִּרְגֵּר.</B> לְשׁוֹן גַּרְגֶּרֶת. כְּלוֹמַר שֶׁלֹּא שָׁתָה כְּדֶרֶךְ הַשּׁוֹתִים אֶלָּא שָׁפַךְ הַמַּיִם בִּגְרוֹנוֹ {ח}: <B>כָּשֵׁר.</B> דְּלֵיכָּא מַשְׁקֵה פִיו בֶּחָבִית. וַהֲלָכָה כְּרַבִּי יְהוֹשֻׁעַ בְּתַרְוַיְהוּ: 

~ פרק ט - משנה ה
<B>שֶׁלֹּא יַעֲשֵׂם תַּקָּלָה לַאֲחֵרִים.</B> שֶׁיִּגְּעוּ בַטִּיט וְיִטַּמְּאוּ בְמֵי חַטָּאת שֶׁבּוֹ: <B>רַבִּי יְהוּדָה אוֹמֵר בָּטְלוּ.</B> בַּטִּיט, וְתוּ לֹא מְטַמְּאֵי מֵאַחַר שֶׁגִּבְּלָן: <B>מֵעֵת לְעֵת.</B> אִם שְׁחָטָהּ בְּתוֹךְ מֵעֵת לְעֵת שֶׁל שְׁתִיָּה. אֲבָל שָׁהֲתָה טְפֵי מֵהָכִי, נִתְעַכְּלוּ בְמֵעֶיהָ: <B>רַבִּי יְהוּדָה אוֹמֵר בָּטְלוּ בְמֵעֶיהָ.</B> וַאֲפִלּוּ שְׁחָטָהּ בְּתוֹךְ מֵעֵת לְעֵת בְּשָׂרָהּ טָהוֹר. וְאֵין הֲלָכָה כְּרַבִּי יְהוּדָה בְּתַרְוַיְהוּ: 

~ פרק ט - משנה ו
<B>מֵי חַטָּאת.</B> בִּמְקֻדָּשִׁין אַיְרֵי. אֲבָל מַיִם שֶׁאֵינָן מְקֻדָּשִׁין שָׁרֵי, כִּדְקָתָנֵי סֵיפָא: <B>אֵפֶר חַטָּאת.</B> אֲפִלּוּ אֵפֶר עַצְמוֹ בְּלֹא מַיִם: <B>לֹא יַעֲבִירֵם בְּנָהָר וּבִסְפִינָה.</B> דְּגַזּוּר מִשּׁוּם מַעֲשֶׂה בְאָדָם אֶחָד שֶׁהָיָה מַעֲבִיר מֵי חַטָּאת וְאֵפֶר חַטָּאת בִּסְפִינָה בַיַּרְדֵּן וְנִמְצָא כַזַּיִת מֵת תָּחוּב בְּקַרְקָעִיתָהּ שֶׁל סְפִינָה {יג}: <B>וְלֹא יְשִׁיטֵם עַל פְּנֵי הַמַּיִם.</B> דְּדָמֵי לִסְפִינָה. וְכֵן לֹא יַעֲמֹד בְּצַד זֶה שֶׁל נָהָר וְיִזְרְקֵם לְצַד שֵׁנִי, דְּגַם זֶה דָמֵי קְצָת לִסְפִינָה: <B>אֲבָל עוֹבֵר הוּא.</B> בְּרַגְלָיו {יד}: <B>בַּמַּיִם.</B> עִם מֵי חַטָּאת שֶׁבְּיָדוֹ {טו}: <B>עוֹבֵר הוּא הַטָּהוֹר לְחַטָּאת.</B> בֵּין בִּסְפִינָה בֵּין שָׁט עַל פְּנֵי הַמַּיִם, וְאֵינוֹ חוֹשֵׁשׁ. וְכֵן נוֹשֵׂא בְיָדוֹ אוֹ מֵשִׁיט עַל פְּנֵי הַמַּיִם כְּלִי שֶׁהוּא טָהוֹר לָתֵת בּוֹ מֵי חַטָּאת כְּשֶׁהוּא רֵיקָם, אוֹ שֶׁיֶּשׁ בּוֹ מַיִם שֶׁעֲדַיִן לֹא נִתְקַדְּשׁוּ בְאֵפֶר פָּרָה. שֶׁלֹּא גָזְרוּ אֶלָּא עַל הַמַּיִם הַמְקֻדָּשִׁים וְעַל הָאֵפֶר בִּלְבַד, לֹא עַל הָאָדָם וְהַכֵּלִים הַטְּהוֹרִים (וּמַיִם שֶׁאֵינָן מְקֻדָּשִׁין): 

~ פרק ט - משנה ז
<B>אֵפֶר כָּשֵׁר.</B> אֵפֶר פָּרָה הַכָּשֵׁר לְהַזָּאָה: <B>שֶׁנִּתְעָרֵב בְּאֵפֶר מִקְלֶה.</B> בְּאֵפֶר כִּירָה: <B>הוֹלְכִים אַחַר הָרֹב לְטַמֵּא.</B> אִם רֹב אֵפֶר פָּרָה, מְטַמֵּא. אִם רֹב אֵפֶר מִקְלֶה, אֵינוֹ מְטַמֵּא {טז}: <B>וְאֵין מְקַדְּשִׁין בּוֹ.</B> וַאֲפִלּוּ רֹב אֵפֶר חַטָּאת, אֵין מְקַדְּשִׁין בּוֹ, הוֹאִיל וְנִתְעָרֵב בּוֹ אֵפֶר כִּירָה, וַאֲפִלּוּ כָל שֶׁהוּא: <B>רַבִּי אֱלִיעֶזֶר אוֹמֵר מְקַדְּשִׁין בְּכֻלָּן.</B> דְּסָבַר רַבִּי אֱלִיעֶזֶר לֹא בָעִינַן שִׁעוּרָא בְּהַזָּאָה, וְאִי אֶפְשָׁר דְּלֵיתָא פוּרְתָּא מֵאֵפֶר חַטָּאת. וְאֵין הֲלָכָה כְּרַבִּי אֱלִיעֶזֶר: 

~ פרק ט - משנה ח
<B>מֵי חַטָּאת שֶׁנִּפְסְלוּ.</B> כְּגוֹן שֶׁנִּשְׁתַּנּוּ מַרְאֵיהֶן שֶׁלֹּא מֵחֲמַת עַצְמָן, וְכַיּוֹצֵא בָזֶה מִן הַדְּבָרִים שֶׁפּוֹסְלִים מֵי חַטָּאת: <B>מְטַמְּאִים אֶת הָאָדָם הַטָּהוֹר לִתְרוּמָה.</B> בֵּין שֶׁנָּגַע בָּהֶן בְּיָדָיו בֵּין שֶׁנָּגַע בָּהֶן בְּגוּפוֹ, דִּכְמֵי חַטָּאת כְּשֵׁרִים חֲשִׁיבֵי. וְטֻמְאָה זוֹ דְּרַבָּנָן הִיא, דְּמִדְּאוֹרַיְתָא כֵּיוָן שֶׁנִּפְסְלוּ פָּרְחָה מֵהֶן טֻמְאָתָן הַחֲמוּרָה. וּמִשּׁוּם הָכִי תָּנֵי מְטַמְּאִין אֶת הָאָדָם הַטָּהוֹר לִתְרוּמָה. דְּמַשְׁמַע דַּוְקָא לִתְרוּמָה אֲבָל לֹא לְחֻלִּין: <B>וְאֶת הַטָּהוֹר לְחַטָּאת לֹא בְיָדָיו.</B> כְּלוֹמַר אֵין מְטַמְּאִין הַטָּהוֹר לְחַטָּאת בֵּין נָגַע בָּהֶן בְּיָדָיו בֵּין נָגַע בָּהֶן בְּגוּפוֹ, דִּכְמֵי חַטָּאת כְּשֵׁרִים חֲשִׁיבֵי, וּנְהִי דְהַנּוֹשֵׂא מֵי חַטָּאת שֶׁיֶּשׁ בָּהֶן כְּדֵי הַזָּיָה אוֹ נוֹגֵעַ בָּהֶן, טָמֵא לְכָל מִלֵּי, לְחַטָּאת מִיהָא טָהוֹר {יז}: <B>נִטְמְאוּ מְטַמְּאִים אֶת הַטָּהוֹר לִתְרוּמָה.</B> כְּמֵי חַטָּאת כְּשֵׁרִים. אֲבָל אֶת הַטָּהוֹר לְחַטָּאת מְטַמְּאִים אוֹתוֹ אִם נָגַע בְּיָדָיו, דְּכֵיוָן דְּנִטְמְאוּ לֹא גְרִיעֵי מִשְּׁאָר אֳכָלִים וּמַשְׁקִים טְמֵאִים דִּמְטַמְּאִים אֶת הַיָּדַיִם, וְקַיְמָא לָן דִּבְטָהֳרַת מֵי חַטָּאת מִי שֶׁנִּטְמְאוּ יָדָיו נִטְמָא גוּפוֹ: 

~ פרק ט - משנה ט
<B>אֵפֶר כָּשֵׁר שֶׁנְּתָנוֹ עַל גַּבֵּי הַמַּיִם שֶׁאֵינָם רְאוּיִים לְקַדֵּשׁ.</B> הָוֵי דִינָא כְּדִין מֵי חַטָּאת שֶׁנִּפְסְלוּ: <B>מְטַמְּאִין אֶת הַטָּהוֹר לִתְרוּמָה בְיָדָיו וּבְגוּפוֹ.</B> כְּדִין כָּל שְׁאָר מֵי חַטָּאת הַכְּשֵׁרִים {יח}. וְאֵין מְטַמְּאִים הַטָּהוֹר לְחַטָּאת, שֶׁאֵין מֵי חַטָּאת מְטַמְּאִין הַנּוֹשְׂאָן וְהַנּוֹגֵעַ בָּהֶן אֶלָּא לִשְׁאָר טֻמְאוֹת, לֹא לְטָהֳרַת מֵי חַטָּאת: 

^ פרק י

~ פרק י - משנה א
<B>כֹּל הָרָאוּי לִטַּמֵּא מִדְרָס.</B> כְּגוֹן כֵּלִים הַמְיֻחָדִים לְמִשְׁכָּב וּמוֹשָׁב וּמֶרְכָּב: <B>מַדָּף לְחַטָּאת.</B> אִם הַטָּהוֹר לְמֵי חַטָּאת הֱסִיטָן. אֲפִלּוּ הֵן טְהוֹרִין לִתְרוּמָה נִטְמָא הַמְּסִיטָם כְּאִלּוּ הֵן טְמֵאִים מִדְרָס. וְחֻמְרָא בְעָלְמָא הִיא כִּדְאָמְרִינַן [בַּחֲגִיגָה יח] בִּגְדֵי אוֹכְלֵי תְרוּמָה מִדְרָס לַקֹּדֶשׁ. וְקָרֵי לֵיהּ מַדָּף, לְפִי שֶׁהִיא חֻמְרָא דְרַבָּנָן בְּעָלְמָא. לְשׁוֹן קוֹל עָלֶה נִדָּף (וַיִּקְרָא כו): <B>וְאָדָם כַּיּוֹצֵא בָהֶן.</B> שֶׁאִם הַטָּהוֹר לְחַטָּאת הֵסִיט אָדָם הַטָּהוֹר לִתְרוּמָה, נִטְמָא לְחַטָּאת, שֶׁהַטְּהוֹרִים לִתְרוּמָה נֶחְשָׁבִים כְּזָבִים לְגַבֵּי חַטָּאת: <B>וְכֹל הָרָאוּי לִטַּמֵּא טְמֵא מֵת.</B> כְּגוֹן כֵּלִים דְּלָאו בְּנֵי מִדְרָס: <B>רַבִּי אֱלִיעֶזֶר אוֹמֵר אֵינוֹ מַדָּף.</B> וְאִם הֱסִיטָן {א} לֹא נִטְמָא לְחַטָּאת: <B>רַבִּי יְהוֹשֻׁעַ אוֹמֵר מַדָּף.</B> אִם הֵסִיט אֲפִלּוּ הַטְּהוֹרִים, נִטְמָא לְחַטָּאת. וְרַבָּנָן פְּלִיגֵי וּמְחַלְּקִים בֵּין טְמֵאִים לִטְהוֹרִים. וְשָׁלֹשׁ מַחֲלוֹקוֹת בַּדָּבָר. וַהֲלָכָה כַּחֲכָמִים: 

~ פרק י - משנה ב
<B>שֶׁנָּגַע בְּמַדָּף טָמֵא.</B> עֶלְיוֹנוֹ שֶׁל זָב קָרוּי מַדָּף, שֶׁאִם הָיוּ עַל גַּבֵּי הַזָּב עֶשֶׂר מִכְסָאוֹת זוֹ עַל גַּבֵּי זוֹ כֻּלָּן טְמֵאִין מַדָּף, אֲפִלּוּ הָעֶלְיוֹנָה שֶׁלֹּא נָגַע בָּהּ הַזָּב. כְּשֵׁם שֶׁעֶשֶׂר מַצָּעוֹת זוֹ עַל גַּבֵּי זוֹ וְשָׁכַב הַזָּב בָּעֶלְיוֹנָה כֻּלָּן טְמֵאוֹת דְּאוֹרַיְתָא מִשּׁוּם מִשְׁכָּב וְאַף עַל פִּי שֶׁלֹּא נָגַע בַּתַּחְתּוֹנוֹת, כָּךְ הַמִּכְסָאוֹת הָעֶלְיוֹנוֹת שֶׁעַל גַּבֵּי הַזָּב טְמֵאִים דְּרַבָּנָן מִשּׁוּם מַדָּף וְאַף עַל פִּי שֶׁלֹּא נָגַע בָּהֶן. וְאִיכָּא בֵין מִשְׁכָּב לְמַדָּף, שֶׁהַמִּשְׁכָּב נַעֲשֶׂה אַב הַטֻּמְאָה לְטַמֵּא אָדָם וְכֵלִים, וְהַמַּדָּף אֵינוֹ אֶלָּא וְלַד הַטֻּמְאָה לְטַמֵּא אֳכָלִים וּמַשְׁקִים, אֶלָּא מִשּׁוּם חֻמְרָא דְחַטָּאת, אָדָם וְכֵלִים שֶׁנָּגְעוּ בְמַדָּף טְמֵאִים לְחַטָּאת: <B>לָגִין שֶׁל חַטָּאת.</B> כְּלִי שֶׁטֶף הוּא וְרוֹצֶה לְהַכְנִיס בּוֹ מֵי חַטָּאת: <B>שֶׁנָּגַע בְּמַדָּף טָמֵא.</B> וְצָרִיךְ טְבִילָה: <B>שֶׁנָּגַע בְּאֳכָלִין וּמַשְׁקִין.</B> וַאֲפִלּוּ שֶׁהֵן טְהוֹרִין לִתְרוּמָה וּלְקֹדֶשׁ: <B>בְּיָדוֹ טָמֵא.</B> כְּדִין אֳכָלִין וּמַשְׁקִין טְמֵאִים שֶׁהֵן מְטַמְּאִין אֶת הַיָּדַיִם, שֶׁהַטָּהוֹר לִתְרוּמָה וּלְקֹדֶשׁ פּוֹסֵל בְּחַטָּאת, וְעוֹד יֵשׁ חֻמְרָא יְתֵרָה גַבֵּי חַטָּאת, דְּנִטְמָא [יָדָיו נִטְמָא] גוּפוֹ, וְהִלְכָּךְ כְּשֶׁנָּגַע בְּיָדוֹ בְּאֳכָלִים וּמַשְׁקִין טָמֵא: <B>רַבִּי יְהוֹשֻׁעַ מְטַמֵּא.</B> דְּגָזַר הֶסֵּט אַטּוּ נְגִיעָה. וְאֵין הֲלָכָה כְּרַבִּי יְהוֹשֻׁעַ: 

~ פרק י - משנה ג
<B>קָלָל שֶׁל חַטָּאת.</B> כְּלִי חֶרֶס {ג} שֶׁיֶּשׁ בּוֹ אֵפֶר הַפָּרָה. תַּרְגּוּם וְכַדָּהּ עַל שִׁכְמָהּ (בְּרֵאשִׁית כד), וְקוּלְתַהּ עַל כַּתְפַּהּ: <B>שֶׁנָּגַע בְּשֶׁרֶץ טָהוֹר.</B> דְּאֵין כְּלִי חֶרֶס מִטַּמֵּא מִגַּבּוֹ: <B>נְתָנוֹ עַל גַּבָּיו.</B> שֶׁנָּתַן הַקָּלָל עַל גַּבֵּי הַשֶּׁרֶץ: <B>וַחֲכָמִים מְטַמְּאִין.</B> מִשּׁוּם דְּמֻנָּח בְּמָקוֹם טָמֵא, וְהַתּוֹרָה אָמְרָה וְהִנִּיחַ מִחוּץ לַמַּחֲנֶה בְּמָקוֹם טָהוֹר. וְרַבִּי אֱלִיעֶזֶר סָבַר הוֹאִיל וְהַכְּלִי שֶׁהָאֵפֶר בְּתוֹכוֹ טָהוֹר הוּא, שַׁפִּיר קָרִינַן בֵּיהּ בְּמָקוֹם טָהוֹר. וְאֵין הֲלָכָה כְּרַבִּי אֱלִיעֶזֶר: <B>רַבִּי יוֹסֵי מְטַהֵר.</B> בְּמֻנָּח עַל גַּבֵּי אֳכָלִים וּמַשְׁקִים וְכִתְבֵי הַקֹּדֶשׁ, כֵּיוָן דִּמְקוֹמוֹ טָהוֹר מֵאַב הַטֻּמְאָה {ד}: <B>וַחֲכָמִים מְטַמְּאִים.</B> דְּטָהוֹר מִכָּל טֻמְאָה בָּעִינַן. וְכִתְבֵי הַקֹּדֶשׁ רַבָּנָן גָּזְרוּ בְהוּ שֶׁיִּהְיוּ מְטַמְּאִין אֶת הַיָּדַיִם. וַהֲלָכָה כַּחֲכָמִים: 

~ פרק י - משנה ד
<B>שֶׁנָּגַע בְּתַנּוּר.</B> וַאֲפִלּוּ הוּא טָהוֹר לַקֹּדֶשׁ, אִם נָגַע בּוֹ הַטָּהוֹר לְחַטָּאת: <B>טָמֵא.</B> וְצָרִיךְ טְבִילָה לְחַטָּאת, שֶׁהַטָּהוֹר לַקֹּדֶשׁ פּוֹסֵל בְּחַטָּאת. וְדַוְקָא שֶׁנָּגַע בְּיָדוֹ, דְּנִטְמְאוּ יָדָיו וְנִטְמָא גוּפוֹ, אֲבָל בְּרַגְלוֹ טָהוֹר, דִּבְיָדוֹ עַבוּד מַעֲלָה, בְּרַגְלוֹ לֹא עַבוּד מַעֲלָה, דּוּמְיָא דָּאֳכָלִין וּמַשְׁקִין דִּלְעֵיל: <B>וְהַלָּגִין בְּתוֹכוֹ.</B> כְּלִי שֶׁהִכְנִיס בּוֹ מֵי חַטָּאת נָתוּן בְּתוֹךְ יָדוֹ: <B>וְכֵן הָאֵסֶל.</B> מוֹט שֶׁנּוֹתְנִים שְׁנֵי כַדִּין בִּשְׁנֵי רָאשָׁיו: <B>וּבוֹ שְׁנֵי קְלָלוֹת.</B> שְׁנֵי כֵלִים שֶׁהָאֵפֶר נָתוּן בָּהֶם, שֶׁקָּלָל אֶחָד קָשׁוּר בְּרֹאשׁ הַמּוֹט הָאֶחָד, וְקָלָל אֶחָד קָשׁוּר בְּרֹאשׁוֹ הַשֵּׁנִי, וְהַשְׁתָּא הָאָדָם וְהָאֵסֶל עַל גַּבֵּי תַנּוּר, וְהַלָּגִין וְהַקָּלָל שֶׁבָּהֶן הַמַּיִם וְהָאֵפֶר חוּץ לַתַּנּוּר: <B>רַבִּי עֲקִיבָא מְטַהֵר.</B> שֶׁאֵין הַכְּלִי שֶׁבּוֹ הָאֵפֶר עוֹמֵד עַל גַּבֵּי הַתַּנּוּר, וּבְמָקוֹם טָהוֹר הוּא: <B>וַחֲכָמִים מְטַמְּאִין.</B> הוֹאִיל וְאָדָם הַנּוֹשְׂאוֹ עוֹמֵד עַל גַּבֵּי תַנּוּר, חָשְׁבִינַן לַכְּלִי כְּאִלּוּ הוּא עוֹמֵד עַל גַּבֵּי הַתַּנּוּר וּבְמָקוֹם טָמֵא הוּא מֻנָּח. וְאֵין הֲלָכָה כְּרַבִּי עֲקִיבָא: 

~ פרק י - משנה ה
<B>הָיָה עוֹמֵד חוּץ לַתַּנּוּר.</B> שֶׁהַתַּנּוּר מַפְסִיק בֵּינוֹ לַכֹּתֶל, וְחַלּוֹן בַּכֹּתֶל וּבוֹ הַלָּגִין שֶׁל מֵי חַטָּאת: <B>וְהֶעֱבִירוֹ עַל פִּי הַתַּנּוּר.</B> שֶׁכָּל תַּנּוּרֵיהֶן פִּיהֶן לְמַעְלָה: <B>רַבִּי עֲקִיבָא מְטַמֵּא.</B> דְּסָבַר קְלוּטָה כְמִי שֶׁהֻנְּחָה דָמְיָא {ו} וּבְשָׁעָה שֶׁהֶעֱבִירוֹ עַל פִּי הַתַּנּוּר הֲרֵי הִיא כְאִלּוּ הִנִּיחוֹ בְתוֹכוֹ וְנִטְמָא: <B>וַחֲכָמִים מְטַהֲרִין.</B> סָבְרֵי לֹא אָמְרִינַן קְלוּטָה כְּמִי שֶׁהֻנְּחָה דָּמְיָא. וַהֲלָכָה כַּחֲכָמִים: <B>וּבְיָדוֹ כְּלִי רֵיקָם.</B> דְּלֹא בָעֵינָא וְהִנִּיחַ בְּמָקוֹם טָהוֹר אֶלָּא בְאֵפֶר הַפָּרָה וּבְמַיִם הַמְקֻדָּשִׁין עַל יְדֵי הָאֵפֶר: 

~ פרק י - משנה ו
<B>שֶׁל חַטָּאת טָמֵא.</B> דְּקֹדֶשׁ וּתְרוּמָה טְמֵאִים הֵן אֵצֶל חַטָּאת: <B>שְׁנֵיהֶן בִּשְׁתֵּי יָדָיו.</B> שֶׁנּוֹשֵׂא שֶׁל חַטָּאת בְּיָדוֹ אַחַת וְשֶׁל קֹדֶשׁ אוֹ שֶׁל תְּרוּמָה בְּיָדוֹ הָאַחֶרֶת: <B>שְׁנֵיהֶן טְמֵאִים.</B> שֶׁל חַטָּאת מִשּׁוּם דְּנָגַע בְּשֶׁל תְּרוּמָה בְּיָדוֹ וְנִטְמְאוּ יָדָיו נִטְמָא גוּפוֹ וּמְטַמֵּא מֵי חַטָּאת {ז}, וְשֶׁל תְּרוּמָה טָמֵא מִשּׁוּם נוֹשֵׂא מֵי חַטָּאת {ח}: <B>בִּשְׁנֵי נְיָרוֹת.</B> וְאַף עַל פִּי שֶׁהָאָדָם טָמֵא מִשּׁוּם נוֹשֵׂא מֵי חַטָּאת, מִכָּל מָקוֹם הַתְּרוּמָה טְהוֹרָה דְּהָא מַפְסִיק נְיָר וְאֵינוֹ נוֹגֵעַ בַּתְּרוּמָה בְיָדוֹ: <B>שֶׁל חַטָּאת בִּנְיָר וְשֶׁל תְּרוּמָה בְּיָדוֹ שְׁנֵיהֶן טְמֵאִין.</B> דְּכִי נָגַע בְּיָדוֹ בְּשֶׁל תְּרוּמָה נִטְמָא לְחַטָּאת. וּנְיָר דִּבְשֶׁל חַטָּאת אֵינוֹ חוֹצֵץ, דְּאֵין מוֹנִין רִאשׁוֹן וְשֵׁנִי לְחַטָּאת, וְנִטְמָא שֶׁל חַטָּאת, וְהָאָדָם טָמֵא מִשּׁוּם נוֹשֵׂא מֵי חַטָּאת וְטִמֵּא אֶת שֶׁל תְּרוּמָה שֶׁנָּגַע בּוֹ בְּיָדוֹ. אֲבָל שֶׁל תְּרוּמָה בַּנְּיָר, חוֹצֵץ בּוֹ הַנְּיָר, וְאַף עַל גַּב דְּנָגַע בְּשֶׁל חַטָּאת בְּיָדוֹ, שְׁנֵיהֶם טְהוֹרִים, דְּאַף עַל פִּי שֶׁהוּא טָמֵא מִשּׁוּם נוֹשֵׂא מֵי חַטָּאת, מִכָּל מָקוֹם אֵין מֵי חַטָּאת חוֹזְרִים וּמִטַּמְּאִים בַּטֻּמְאָה הַבָּאָה לָאָדָם מֵחֲמַת עַצְמָן: <B>רַבִּי יְהוֹשֻׁעַ אוֹמֵר שֶׁל חַטָּאת טָמֵא.</B> רַבִּי יְהוֹשֻׁעַ לְטַעֲמֵיהּ דְּאָמַר בַּתּוֹסֶפְתָּא טָהוֹר לְחַטָּאת שֶׁהֵסִיט אֶת הַמַּפְתֵּחַ שֶׁהוּא טָהוֹר לִתְרוּמָה, טָמֵא, שֶׁמָּא יִשְׁכַּח וְיָסִיט אֶת הַדָּבָר הַטָּמֵא. וְהָכָא נַמִּי אֲפִלּוּ בִשְׁנֵי נְיָרוֹת טָמֵא, דְּמַה שֶּׁהוּא נוֹשֵׂא אֶת הַתְּרוּמָה אַף עַל פִּי שֶׁאֵינוֹ נוֹגֵעַ בָּהּ הָוֵי מַדָּף לַחַטָּאת. וְאֵין הֲלָכָה כְּרַבִּי יְהוֹשֻׁעַ: <B>הָיוּ נְתוּנִים עַל גַּבֵּי הָאָרֶץ וְנָגַע בָּהֶם.</B> שֶׁנָּתַן יָדוֹ אַחַת עַל שֶׁל חַטָּאת וְיָדוֹ אַחַת עַל שֶׁל קֹדֶשׁ אוֹ שֶׁל תְּרוּמָה: <B>שֶׁל חַטָּאת טָמֵא.</B> דְּנִטְמָא הָאָדָם בְּלָגִין שֶׁל תְּרוּמָה וְטִמֵּא אֶת שֶׁל חַטָּאת: <B>וְשֶׁל קֹדֶשׁ וְשֶׁל תְּרוּמָה טְהוֹרִים.</B> שֶׁהֲרֵי הָאָדָם טָהוֹר לְקֹדֶשׁ וְלִתְרוּמָה, דְּלֹא נָגַע בַּמֵּי חַטָּאת אֶלָּא בַלָּגִין: <B>הֱסִיטָן רַבִּי יְהוֹשֻׁעַ מְטַמֵּא.</B> לְטַעֲמֵיהּ דְּאָמַר טָהוֹר לְחַטָּאת שֶׁהֵסִיט אֶת הַמַּפְתֵּחַ שֶׁהוּא טָהוֹר לִתְרוּמָה, טָמֵא. וְלֵית הִלְכָתָא כְּוָתֵיהּ: 

^ פרק יא

~ פרק יא - משנה א
<B>צְלוֹחִית.</B> שֶׁל מֵי חַטָּאת: <B>וּבָא וּמְצָאָהּ מְכֻסָּה פְּסוּלָה.</B> שֶׁאֲנִי אוֹמֵר אָדָם נִכְנָס לְשָׁם וְכִסָּה אוֹתָהּ, וְרֹב בְּנֵי אָדָם אֵין טְהוֹרִין לְחַטָּאת: <B>אִם יְכוֹלָה חֻלְדָּה לִשְׁתּוֹת הֵימֶנָּה פְּסוּלָה.</B> אֲבָל אִם אֵינָהּ יְכוֹלָה לִשְׁתּוֹת לֹא פָסְלִינַן לְהוּ מִטַּעַם שֶׁמָּא אָדָם טָמֵא נִכְנַס וְגִלָּה אוֹתָהּ {ב}, דְּאֵין דֶּרֶךְ בְּנֵי אָדָם לְגַלּוֹת אֶלָּא לְכַסּוֹת מִפְּנֵי הַשְּׁרָצִים, אֲבָל שְׁרָצִים דַּרְכָּן לְגַלּוֹת וְאֵין דַּרְכָּן לְכַסּוֹת. וְדַוְקָא מְכֻסָּה וּמְצָאָהּ מְגֻלָּה חָיְשִׁינַן לְחֻלְדָּה. אֲבָל מְגֻלָּה וּמְצָאָהּ מְגֻלָּה כְּמוֹ שֶׁהִנִּיחָהּ, לֹא חָיְשִׁינַן, אַף עַל פִּי שֶׁחָשׁוּ לִסְפֵק מַיִם מְגֻלִּין {ג}, דַּחֲמִירָא סַכַּנְתָּא מֵאִסּוּרָא: <B>אוֹ נָחָשׁ לְדִבְרֵי רַבָּן גַּמְלִיאֵל.</B> דְּאָמַר לְעֵיל {ד}, אַף הַנָּחָשׁ פּוֹסֵל מִפְּנֵי שֶׁהוּא מֵקִיא: <B>הַחַטָּאת.</B> אֵפֶר חַטָּאת אוֹ מַיִם הַמְקֻדָּשִׁים שֶׁהָיוּ בְאֹהֶל הַמֵּת בְּתוֹךְ כְּלִי שֶׁיֵּשׁ עָלָיו צָמִיד פָּתִיל: <B>אֵינָן נִצּוֹלִין.</B> וְנִפְסָלִין. מִדִּכְתִיב וְהִנִּיחַ בְּמָקוֹם טָהוֹר וְהַאי לָאו מָקוֹם טָהוֹר הוּא. אֲבָל כֵּלִים הָעוֹמְדִים לְהַנִּיחַ בָּהֶן מֵי חַטָּאת אוֹ אֵפֶר חַטָּאת, וְכֵן אֵזוֹב הַמְתֻקָּן לְהַזּוֹת בּוֹ {ה}, נִצּוֹלִין בְּצָמִיד פָּתִיל: 

~ פרק יא - משנה ב
<B>כָּל הַסְּפֵק טָהוֹר לִתְרוּמָה.</B> כָּל סָפֵק שֶׁאִם נוֹלָד אוֹתוֹ סָפֵק בִּתְרוּמָה הַתְּרוּמָה טְהוֹרָה, אִם נוֹלָד כַּיּוֹצֵא בוֹ בְּחַטָּאת, טָהוֹר: <B>וְכָל הַתָּלוּי לִתְרוּמָה.</B> וְכָל סָפֵק שֶׁאִם נוֹלָד בִּתְרוּמָה תּוֹלִין לֹא אוֹכְלִין וְלֹא שׂוֹרְפִין, אִם נוֹלָד כַּיּוֹצֵא בוֹ בְּחַטָּאת, יִשָּׁפֵךְ הָאֵפֶר אוֹ הַמַּיִם הַמְקֻדָּשִׁים. וּבְמַסֶּכֶת טָהֳרוֹת פֶּרֶק הַזּוֹרֵק טֻמְאָה, תְּנִינַן לְהוּ לַסָּפֵק הַטָּהוֹר וְלַסָּפֵק שֶׁעַל יָדָיו תּוֹלִין בִּתְרוּמָה: <B>אִם עָשׂוּ עַל גַּבָּיו טָהֳרוֹת.</B> אִם הִזָּה בְאֵפֶר זֶה שֶׁנִּטְמָא בַסָּפֵק הַתָּלוּי לִתְרוּמָה, וְעָשָׂה טָהֳרוֹת עַל יְדֵי אוֹתָהּ הַזָּאָה, תּוֹלִין אוֹתָם טָהֳרוֹת וְלֹא אוֹכְלִין וְלֹא שׂוֹרְפִין: <B>הָרְפָפוֹת.</B> כְּמִין שְׂבָכוֹת שֶׁל עֵץ: <B>טְהוֹרוֹת לְקֹדֶשׁ לִתְרוּמָה וּלְחַטָּאת.</B> לְפִי שֶׁאֵינָן כֵּלִים וְגַם אֵינָן רְאוּיִין לְמִדְרָס: <B>הָרְעָדוֹת.</B> עֵצִים שֶׁאֵינָן מְהֻדָּקִים יָפֶה זֶה בָזֶה וּכְשֶׁאָדָם נִשְׁעָן עֲלֵיהֶם רוֹעֲדִים וּמִתְנַעְנְעִים: <B>טְמֵאוֹת לְחַטָּאת.</B> פְּעָמִים שֶׁאָדָם יוֹשֵׁב עֲלֵיהֶן וּרְאוּיִין לִטַּמֵּא מוֹשָׁב. וְאֵין הֲלָכָה כְּרַבִּי אֱלִיעֶזֶר: 

~ פרק יא - משנה ג
<B>אִם יֶשׁ בָּהּ כַּבֵּיצָה.</B> דְּאֹכֶל פָּחוֹת מִכַּבֵּיצָה אֵינוֹ מְטַמֵּא: <B>בֵּין טְהוֹרָה בֵּין טְמֵאָה הַמַּיִם טְמֵאִים.</B> דְּטָהֳרַת תְּרוּמָה, טְמֵאָה הִיא אֵצֶל חַטָּאת: <B>וְהָאוֹכְלָהּ חַיָּב מִיתָה.</B> דְּנִטְמָא בְמֵי חַטָּאת בְּשָׁעָה שֶׁאוֹכְלָהּ, וּתְרוּמָה בְטֻמְאַת הַגּוּף בְּמִיתָה: <B>רַבִּי יוֹסֵי אוֹמֵר בַּטְּהוֹרָה הַמַּיִם טְהוֹרִים.</B> דִּסְבִירָא לֵיהּ לְרַבִּי יוֹסֵי שֶׁאֵין הַטָּהוֹר לִתְרוּמָה מְטַמֵּא אֶת מֵי חַטָּאת. וְאֵין הֲלָכָה כְּרַבִּי יוֹסֵי: <B>שֶׁהִכְנִיס רֹאשׁוֹ וְרֻבּוֹ לְתוֹךְ מֵי חַטָּאת.</B> רַבָּנָן גָּזְרוּ טֻמְאָה עַל הַבָּא רֹאשׁוֹ וְרֻבּוֹ בְּמַיִם שְׁאוּבִין, כַּמְפֹרָשׁ פֶּרֶק קַמָּא דְשַׁבָּת, וְהוּא מִשְּׁמֹנָה עָשָׂר דָּבָר שֶׁגָּזְרוּ בּוֹ בַיּוֹם, וּמֵי חַטָּאת מַיִם שְׁאוּבִין נִינְהוּ, הִלְכָּךְ כְּשֶׁהִכְנִיס רֹאשׁוֹ וְרֻבּוֹ בָהֶם נִטְמָא, וּמִשֶּׁנִּטְמָא וְאֵינוֹ טָהוֹר לְמֵי חַטָּאת, חוֹזְרִים מֵי חַטָּאת וּמְטַמְּאִים אוֹתוֹ וְנַעֲשֶׂה רִאשׁוֹן לְטֻמְאָה, שֶׁאֵין מֵי חַטָּאת מְטַמְּאִים אֶת הַטָּהוֹר לָהֶם, אֲבָל כְּשֶׁאֵינוֹ טָהוֹר לָהֶם מְטַמְּאִים אוֹתוֹ: 

~ פרק יא - משנה ד
<B>כֹּל הַטָּעוּן בִּיאַת מַיִם מִדִּבְרֵי תוֹרָה.</B> כְּגוֹן הַנּוֹגֵעַ בְּכָל אֲבוֹת הַטֻּמְאוֹת: <B>מְטַמֵּא אֶת הַקֹּדֶשׁ וְאֶת הַתְּרוּמָה.</B> לְפִי שֶׁהוּא רִאשׁוֹן, עוֹשֶׂה שֵׁנִי בַּחֻלִּין וּבַמַּעֲשֵׂר, וּשְׁלִישִׁי בַּתְּרוּמָה, וּרְבִיעִי בַּקֹּדֶשׁ: <B>לְאַחַר בִּיאָתוֹ.</B> שֶׁטָּבַל וְלֹא הֶעֱרִיב שִׁמְשׁוֹ, יֵשׁ לוֹ דִין שֵׁנִי לַטֻּמְאָה, וְעוֹשֶׂה שְׁלִישִׁי בַּתְּרוּמָה, וּרְבִיעִי בַּקֹּדֶשׁ: <B>וַחֲכָמִים אוֹמְרִים פּוֹסֵל בַּקֹּדֶשׁ.</B> כְּשֵׁם שֶׁטְּבוּל יוֹם פּוֹסֵל בַּתְּרוּמָה, כֵּן פּוֹסֵל בַּקֹּדֶשׁ, וְאֵינוֹ מְטַמֵּא בַקֹּדֶשׁ, דְּכֵיוָן שֶׁטָּבַל קְלִישָׁא טֻמְאָתוֹ, וּפָסוּל מְשַׁוֵּי, טָמֵא לֹא מְשַׁוֵּי: <B>וְאִם בָּא אֶל הַמִּקְדָּשׁ.</B> כָּל הַטָּעוּן טְבִילָה מִן הַתּוֹרָה שֶׁבָּא אֶל הַמִּקְדָּשׁ, דְּהַיְנוּ לְעֶזְרַת יִשְׂרָאֵל, אֲפִלּוּ לְאַחַר שֶׁטָּבַל קֹדֶם שֶׁיַּעֲרִיב שִׁמְשׁוֹ, חַיָּב. וְאַף לְעֶזְרַת נָשִׁים אָסוּר טְבוּל יוֹם לִכָּנֵס, אֲבָל אֵינוֹ חַיָּב אֶלָּא בְעֶזְרַת יִשְׂרָאֵל: 

~ פרק יא - משנה ה
<B>כֹּל הַטָּעוּן בִּיאַת מַיִם מִדִּבְרֵי סוֹפְרִים.</B> כְּגוֹן אָכַל אֳכָלִין טְמֵאִין, וְשָׁתָה מַשְׁקִין טְמֵאִין, וְהַיָּדַיִם, וְהַכֵּלִים שֶׁנִּטְמְאוּ בַמַּשְׁקִין, וְכַיּוֹצֵא בָהֶן: <B>וַחֲכָמִים אוֹסְרִים בַּמַּעֲשֵׂר.</B> וַהֲלָכָה כַּחֲכָמִים: <B>לְאַחַר בִּיאָתוֹ.</B> לְאַחַר שֶׁטָּבַל, מִיָּד הֻתַּר בְּכֻלָּם וְאֵין צָרִיךְ הֶעֱרֵב שֶׁמֶשׁ {יא}: <B>וְאִם בָּא אֶל הַמִּקְדָּשׁ פָּטוּר.</B> דְּלֹא אָסְרָה תוֹרָה בִּיאַת הַמִּקְדָּשׁ אֶלָּא עַל מִי שֶׁנִּטְמָא בְאַב הַטֻּמְאָה דְאוֹרַיְתָא, כְּדִכְתִיב (וַיִּקְרָא ה) בְּטֻמְאַת אָדָם אוֹ בִּבְהֵמָה טְמֵאָה אוֹ בְּכָל שֶׁרֶץ טָמֵא: 

~ פרק יא - משנה ו
<B>מְטַמֵּא אֶת מֵי חַטָּאת.</B> וַאֲפִלּוּ לְאַחַר שֶׁטָּבַל, אִם לֹא טָבַל לְשֵׁם חַטָּאת כְּאִלּוּ לֹא טָבַל, דִּתְנַן בְּפֶרֶק אֵין דּוֹרְשִׁין (חֲגִיגָה דַּף יח) טָבַל לְקֹדֶשׁ וְהֻחְזַק לְקֹדֶשׁ אָסוּר בְּחַטָּאת. אֲבָל מִשֶּׁטָּבַל לְשֵׁם חַטָּאת, אֲפִלּוּ טְבוּל יוֹם דְּאוֹרַיְתָא שֶׁפָּסוּל לִתְרוּמָה וּלְקֹדֶשׁ, כָּשֵׁר לְחַטָּאת, דִּטְבוּל יוֹם כָּשֵׁר בְּפָרָה: <B>וּמַזֶּה מֵי חַטָּאת בְּמַגָּע וּבְמַשָּׂא.</B> וּבְהָא כֻּלֵּי עָלְמָא לֹא פְלִיגֵי. אֲבָל בְּאֵזוֹב הַמֻּכְשָׁר לְקַבֵּל טֻמְאָה, וּמִשּׁוּם דְּאֹכֶל הוּא צָרִיךְ הֶכְשֵׁר שֶׁיָּבֹא עָלָיו מַיִם, וְכֵן בְּמַיִם שֶׁאֵינָן מְקֻדָּשִׁים וְעוֹמְדִים לְקַדֵּשׁ, וּכְלִי רֵיקָם הַטָּהוֹר וְעוֹמֵד כְּדֵי לְהַנִּיחַ בּוֹ אֵפֶר חַטָּאת, בְּהָא פְלִיגֵי רַבִּי מֵאִיר וַחֲכָמִים. וַהֲלָכָה כַּחֲכָמִים: 

~ פרק יא - משנה ז
<B>כָּל אֵזוֹב שֶׁיֶּשׁ לוֹ שֵׁם לְוַי.</B> שֶׁרְגִילִין לְלַוּוֹת עִמּוֹ שֵׁם אַחֵר, כְּגוֹן הָנָךְ דִּמְפָרֵשׁ לְקַמָּן: <B>אֵזוֹב זֶה.</B> כְּלוֹמַר אֵזוֹב סְתָם שֶׁהָרוֹאֶה אוֹתוֹ אוֹמֵר זֶה אֵזוֹב הוּא בִסְתָם: <B>וְשֶׁל תְּרוּמָה טְמֵאָה.</B> שֶׁאֵזוֹב שֶׁל גִּנָּה חַיָּב בִּתְרוּמָה כְּשֶׁלִּקְּטוֹ לַאֲכִילָה. וְהָא קָא מַשְׁמַע לָן דְּאַף עַל גַּב שֶׁהוּא פָחוֹת מִכַּבֵּיצָה, שֶׁאֵינוֹ מְטַמֵּא מֵי חַטָּאת, אֲפִלּוּ הָכִי הַזָּאָתוֹ פְסוּלָה, כֵּיוָן שֶׁהָאֵזוֹב עַצְמוֹ טָמֵא {יג}: <B>וְשֶׁל טְהוֹרָה לֹא יַזֶּה.</B> מִפְּנֵי שֶׁמַּפְסִיד אֶת הַתְּרוּמָה: <B>תְּמָרוֹת.</B> כְּמִין גַּרְגְּרִין שֶׁיֵּשׁ בְּרָאשֵׁי הָאֵזוֹב: <B>אֵין חַיָּבִין עַל הַיּוֹנְקוֹת.</B> טָמֵא שֶׁהִזּוּ עָלָיו בְּיוֹנְקוֹת וּבָא בְהַזָּאָה זוֹ אֶל הַמִּקְדָּשׁ, אֵינוֹ חַיָּב: <B>רַבִּי אֱלִיעֶזֶר אוֹמֵר וְכוּ'.</B> וְאֵין הֲלָכָה כְּרַבִּי אֱלִיעֶזֶר: <B>גִּבְעוֹלִים שֶׁלֹּא גָמָלוּ.</B> כָּל זְמַן שֶׁהַפֶּרַח מֻנָּח בְּתוֹךְ כִּיסוֹ קֹדֶם שֶׁיִּפָּתַח: 

~ פרק יא - משנה ח
<B>מְנַגְּבוֹ.</B> כְּדֵי שֶׁלֹּא יִתְעָרְבוּ מַיִם הַכְּשֵׁרִים בַּפְּסוּלִים: <B>אַף עַל פִּי שֶׁנִּגְּבוֹ פָּסוּל.</B> וְאַף עַל פִּי שֶׁלֹּא נִטְמָא {טז}, מִשֶּׁהֻכְשַׁר לְקַבֵּל טֻמְאָה פָּסוּל: <B>לִקְּטוֹ לְחַטָּאת.</B> לְהַזּוֹת בּוֹ מֵי חַטָּאת: <B>כִּמְלֻקָּט לְעֵצִים.</B> וּמְנַגְּבוֹ וְהוּא כָשֵׁר. וְכֵן הֲלָכָה: 

~ פרק יא - משנה ט
<B>שְׁלֹשָׁה קְלָחִין וּבָהֶן שְׁלֹשָׁה גִבְעוֹלִין.</B> גִּבְעוֹל אֶחָד בְּקֶלַח אֶחָד. וּשְׁלֹשָׁה קְלָחִים דְּבָעִינַן, יָלְפִינַן לְקִיחָה לְקִיחָה {יח} מֵאֲגֻדַּת אֵזוֹב מִפֶּסַח מִצְרַיִם, מַה לְּהַלָּן שְׁלֹשָׁה, דִּבְהָכִי מִקְּרֵי אֲגֻדָּה, אַף כָּאן שְׁלֹשָׁה: <B>מְפַסְּגוֹ.</B> מַפְרִידוֹ וּמְחַלְּקוֹ שֶׁיִּהְיוּ הַשְּׁלֹשָׁה קְלָחִים מְפֹרָדִים זֶה מִזֶּה: <B>רַבִּי יוֹסֵי אוֹמֵר מִצְוַת אֵזוֹב שְׁלֹשָׁה.</B> רַבִּי יוֹסֵי מַחְמִיר טְפֵי מִתַּנָּא קַמָּא, דִּלְרַבִּי יוֹסֵי תְּחִלָּתוֹ שְׁנַיִם פָּסוּל, וּלְתַנָּא קַמָּא תְּחִלָּתוֹ שְׁנַיִם כָּשֵׁר, וְאֵינוֹ פָסוּל עַד שֶׁיְּהֵא תְחִלָּתוֹ כִשְׁיָרָיו, אֶחָד. וּדְקָאָמַר תַּנָּא קַמָּא מִצְוַת אֵזוֹב שְׁלֹשָׁה קְלָחִים, לְמִצְוָה בְעָלְמָא וְלֹא לְעַכֵּב. וַהֲלָכָה כְּרַבִּי יוֹסֵי: <B>וְגַרְדֻּמָּיו כָּל שֶׁהוּא.</B> גַּרְדֻּמֵּי הַגִּבְעוֹל כָּל שֶׁהוּא. וּשְׁיָרָיו וְגַרְדֻּמָּיו תְּרֵי מִלֵּי נִינְהוּ, דִּשְׁיָרָיו הָווּ שְׁיָרֵי הַשְּׁלֹשָׁה קְלָחִין, דְּהַיְנוּ שְׁנֵי קְלָחִין, וְגַרְדֻּמָּיו הוּא הַגִּבְעוֹל עַצְמוֹ דְּאִגַּרְדּוּם וְנִשְׁבַּר וְנִשְׁתַּיֵּר מִמֶּנּוּ כָּל שֶׁהוּא: 

^ פרק יב

~ פרק יב - משנה א
<B>הָאֵזוֹב הַקָּצָר מְסַפְּקוֹ.</B> מַאֲרִיכוֹ כְּדֵי סִפּוּקוֹ: <B>וּבְכוּשׁ.</B> הוּא הַפֶּלֶךְ שֶׁהַנָּשִׁים טֹווֹת בּוֹ: <B>וְטוֹבֵל וּמַעֲלֶה.</B> וְאַף עַל גַּב דִּכְתִיב וְלָקַח אֵזוֹב וְטָבַל בַּמַּיִם, וְהוּא לוֹקֵחַ הַפֶּלֶךְ שֶׁהָאֵזוֹב נָתוּן בְּרֹאשׁוֹ, שַׁפִּיר קָרִינַן בֵּיהּ וְלָקַח אֵזוֹב, דִּלְקִיחָה עַל יְדֵי דָבָר אַחֵר שְׁמָהּ לְקִיחָה: <B>וְאוֹחֵז בָּאֵזוֹב וּמַזֶּה.</B> דְּבָהַזָּאָה בָּעִינַן שֶׁיְּהֵא אוֹחֵז הָאֵזוֹב בְּיָדוֹ {א}: <B>רַבִּי יְהוּדָה וְרַבִּי שִׁמְעוֹן אוֹמְרִים כוּ'.</B> וְאֵין הֲלָכָה כְּרַבִּי יְהוּדָה וְרַבִּי שִׁמְעוֹן: 

~ פרק יב - משנה ב
<B>סָפֵק מִן הַכּוּשׁ סָפֵק מִן הַחוּט כוּ'.</B> דְּבָעִינַן הַזָּאָה וַדַּאי מִן הָאֵזוֹב, מִשּׁוּם דְּאָמְרִינַן הַעֲמֵד טָמֵא עַל חֶזְקָתוֹ: <B>מֵחֲבֵרוֹ מִצָּה עָלָיו.</B> שֶׁמָּא מִתַּמְצִית מֵי חַטָּאת שֶׁל כְּלִי אֶחָד הָלַךְ עַל הָאַחֵר: <B>הַזָּאָתוֹ פְסוּלָה.</B> דְּאִי מֵחֲבֵרוֹ מִצָּה עָלָיו אֵין זוֹ הַזָּאָה מִן הָאֵזוֹב: <B>טוֹבֵל וּמַעֲלֶה כְדַרְכּוֹ.</B> וְלֹא אָמְרִינַן מִתּוֹךְ שֶׁנִּדְחַק בְּפִיהָ לָצֵאת שֶׁמָּא יַחְזְרוּ הַמַּיִם לְתוֹךְ הַכְּלִי וְלֹא יִשָּׁאֵר בָּאֵזוֹב כַּשִּׁעוּר {ג}: <B>רַבִּי יְהוּדָה אוֹמֵר הַזָּיָה רִאשׁוֹנָה.</B> דְּהַזָּאָה רִאשׁוֹנָה לֹא חָיְשִׁינַן, אֲבָל הַזָּאָה שְׁנִיָּה מִתּוֹךְ שֶׁנִּדְחֲקוּ לָצֵאת וְגַם הִזָּה מֵהֶם, נִתְמַעֲטוּ בְיוֹתֵר וְחָיְשִׁינַן בְּהַזָּאָה שְׁנִיָּה שֶׁמָּא לֹא נִשְׁאֲרוּ בָאֵזוֹב כַּשִּׁעוּר. וְאֵין הֲלָכָה כְּרַבִּי יְהוּדָה: <B>שֶׁלֹּא יְסַפֵּג.</B> שֶׁלֹּא יְקַנַּח מִצִּדְדֵי הַכְּלִי אוֹ מִשּׁוּלָיו. דִּכְתִיב וְטָבַל, וְלֹא מְסַפֵּג: <B>הַזָּאָתוֹ פְסוּלָה.</B> דְּבָעִינַן כַּוָּנַת הַזָּאָה {ה} וַהֲרֵי לֹא נַעֲשֵׂית מַחֲשַׁבְתּוֹ: <B>וַאֲפִלּוּ הֵן מֵאָה.</B> וְלֹא בָעִינַן הַזָּאָה בִפְנֵי עַצְמָהּ לְכָל אִישׁ וְאִישׁ אוֹ לְכָל כְּלִי וּכְלִי: 

~ פרק יב - משנה ג
<B>עַל דָּבָר הַמְקַבֵּל טֻמְאָה.</B> אָדָם וְכֵלִים: <B>עַל דָּבָר שֶׁאֵינוֹ מְקַבֵּל טֻמְאָה.</B> בְּהֵמָה וּכְלֵי אֲבָנִים: <B>אִם יֵשׁ בָּאֵזוֹב לֹא יִשְׁנֶה.</B> אִם נִשְׁתַּיֵּר בָּאֵזוֹב כְּדֵי הַזָּאָה אֵין צָרִיךְ לַחֲזֹר וְלִטְבֹּל פַּעַם שְׁנִיָּה, אֶלָּא מַזֶּה מֵאוֹתוֹ שֶׁנִּשְׁתַּיֵּר בָּאֵזוֹב עַל הַדָּבָר הַטָּמֵא וְעָלְתָה לוֹ הַזָּאָה, דִּכְתִיב וְהִזָּה הַטָּהֹר עַל הַטָּמֵא, עַד שֶׁיִּתְכַּוֵּן לְהַזּוֹת עַל הַטָּמֵא, הִלְכָּךְ כְּשֶׁנִּתְכַּוֵּן בִּשְׁעַת טְבִילַת הָאֵזוֹב לְהַזּוֹת עַל הַטָּמֵא לֹא יִשְׁנֶה, אֶלָּא יַזֶּה מִמַּה שֶּׁנִּשְׁתַּיֵּר בָּאֵזוֹב. אֲבָל אִם טָבַל הָאֵזוֹב כְּדֵי לְהַזּוֹת עַל דָּבָר שֶׁאֵינוֹ מְקַבֵּל טֻמְאָה, הוֹאִיל וּתְחִלַּת טְבִילָתוֹ פְּסוּלָה, כָּךְ הַזָּאָתוֹ פְסוּלָה, וְלֹא יַזֶּה בְּמַה שֶּׁנִּשְׁתַּיֵּר בָּאֵזוֹב עַד שֶׁיִּשְׁנֶה: <B>הַמַּיִם הַמְנַטְּפִין.</B> מִן הָאֵזוֹב שֶׁהִטְבִּילוֹ לְשֵׁם דָּבָר שֶׁאֵינוֹ מְקַבֵּל טֻמְאָה, אִם הִטְבִּיל בְּאוֹתָם טִפּוֹת אֵזוֹב {ט} וְהִזָּה מֵהֶן, כְּשֵׁרִין: <B>לְפִיכָךְ הֵן מְטַמְּאִין.</B> לְפִי שֶׁלֹּא עָשׂוּ מִצְוָתָן, שֶׁהֲרֵי הַטְּבִילָה הָרִאשׁוֹנָה פְּסוּלָה הָיְתָה, וַהֲרֵי אֵלּוּ הַטִּפּוֹת כִּשְׁאָר מֵי חַטָּאת הַכְּשֵׁרִים שֶׁהֵן מְטַמְּאִין: 

~ פרק יב - משנה ד
<B>הַמַּזֶּה מֵחַלּוֹן שֶׁל רַבִּים.</B> שֶׁעוֹמֵד בְּחַלּוֹן שֶׁל רַבִּים וְהִזָּה שָׁם עַל הַטְּמֵאִים הָעוֹבְרִים, וְהִזָּה עַל הַטָּמֵא כְּסָבוּר שֶׁהַמַּיִם שֶׁבְּיָדוֹ טְהוֹרִים לְהַזָּאָה: <B>וְנִמְצְאוּ פְסוּלִים.</B> אִם נִכְנַס בְּהַזָּאָה זוֹ לַמִּקְדָּשׁ, פָּטוּר הַטָּמֵא מִקָּרְבָּן, דַּהֲוֵי כִסְפֵק טֻמְאָה בִרְשׁוּת הָרַבִּים דִּסְפֵקוֹ טָהוֹר. וּפֵרֵשׁ הָרַמְבַּ"ם הַטַּעַם, דְּטָמֵא זֶה אָנוּס הוּא {י}, דְּלֹא הֲוָה לֵיהּ לְאַסּוֹקֵי אַדַּעְתֵּיהּ וְלִבְדֹּק אִם הַמַּיִם כְּשֵׁרִין לְהַזָּאָה אִם לָאו, כֵּיוָן שֶׁהָיָה עוֹמֵד בִּרְשׁוּת הָרַבִּים וּמַזֶּה עַל הָרַבִּים. אֲבָל הָעוֹמֵד בְּחַלּוֹן שֶׁל יָחִיד וּמַזֶּה, הֲוָה לֵיהּ לַטָּמֵא לִבְדֹּק עַל הַמַּיִם אִם כְּשֵׁרִים אִם לָאו, וְכֵיוָן דְּלֹא בָדַק, שְׁגָגָה הִיא זוֹ וְלֹא אֹנֶס, וְאִם נִכְנַס לַמִּקְדָּשׁ בְּהַזָּאָה זוֹ חַיָּב קָרְבָּן, דַּהֲוֵי כִסְפֵק טֻמְאָה בִרְשׁוּת הַיָּחִיד דִּסְפֵקוֹ טָמֵא: <B>שֶׁאֵין כֹּהֵן גָּדוֹל חַיָּב עַל בִּיאַת הַמִּקְדָּשׁ.</B> דִּכְתִיב (בְּמִדְבַּר יט) וְנִכְרְתָה הַנֶּפֶשׁ הַהִיא מִתּוֹךְ הַקָּהָל, מִי שֶׁחֶטְאוֹ שָׁוֶה לַקָּהָל דְּהַיְנוּ לִיחִידִים, פְּרָט לְכֹהֵן גָּדוֹל שֶׁאֵין חֶטְאוֹ שָׁוֶה לִיחִידִים: <B>מַחֲלִיקִין הָיוּ.</B> כְּלוֹמַר כָּל כָּךְ מֵי חַטָּאת הָיוּ שָׁם עַד שֶׁהָיוּ מַחֲלִיקִין בָּהֶן בְּנֵי אָדָם, וַאֲפִלּוּ הָכִי דּוֹרְסִים בָּהֶן, מִשּׁוּם דְּלֹא מְטַמְּאִין, הוֹאִיל וְנַעֲשֵׂית מִצְוָתָן: 

~ פרק יב - משנה ה
<B>בִּכְנָפוֹ.</B> בִּכְנַף בִּגְדוֹ. לְפִי שֶׁהַקַּרְדֹּם הַצָּרִיךְ הַזָּאָה הוּא אַב הַטֻּמְאָה, וּכְשֶׁאוֹחֵז בִּכְנָפוֹ נַעֲשֶׂה הַכָּנָף רִאשׁוֹן {יג}, אֵין הָאוֹחֲזוֹ טָמֵא, דְּאֵין אָדָם וְכֵלִים מְקַבְּלִים טֻמְאָה אֶלָּא מֵאַב הַטֻּמְאָה. וְאַף עַל פִּי שֶׁיֵּשׁ עַל הַקַּרְדֹּם מַיִם כְּדֵי הַזָּיָה, אֵין הָאוֹחֲזוֹ טָמֵא מִשּׁוּם נוֹשֵׂא מֵי הַנִּדָּה, הוֹאִיל וְנַעֲשֵׂית מִצְוָתָן כְּבָר: <B>כְּדֵי שֶׁיַּטְבִּיל רָאשֵׁי גִבְעוֹלִין וְיַזֶּה.</B> חוּץ מִמַּה שֶׁהָאֵזוֹב בּוֹלֵעַ: <B>כְּאִלּוּ הֵן עַל אֵזוֹב שֶׁל נְחֹשֶׁת.</B> שֶׁאֵינוֹ בוֹלֵעַ. דְּרוֹאִים הַמַּיִם הַבְּלוּעִים בָּאֵזוֹב כְּאִלּוּ הֵן בְּעֵין לְהַשְׁלִים שִׁעוּר הַזָּאָה לִהְיוֹת הַנּוֹשְׂאָן טָמֵא. וְהָא דִכְתִיב (שָׁם) וּמַזֵּה מֵי הַנִּדָּה דְּדָרְשִׁינַן מִנֵּיהּ לַנּוֹשֵׂא כְשִׁעוּר הַזָּאָה, הַיְנוּ שֶׁאִלּוּ הָיוּ בְעֵין הָיָה בָהֶן שִׁעוּר הַזָּאָה. וְאֵין הֲלָכָה כְּרַבִּי יְהוּדָה: 

~ פרק יב - משנה ו
<B>הַמַּזֶּה בְאֵזוֹב טָמֵא.</B> כְּגוֹן אֵזוֹב שֶׁל גִּנָּה שֶׁלִּקְּטוֹ לַאֲכִילָה: <B>אִם יֶשׁ בּוֹ כַבֵּיצָה.</B> דְּזֶהוּ שִׁעוּר אֹכֶל, בֵּין לְקַבֵּל טֻמְאָה בֵּין לְטַמֵּא אֲחֵרִים: <B>וְהַזָּאָתוֹ פְסוּלָה.</B> דִכְתִיב [שָׁם] וְהִזָּה הַטָּהֹר, שֶׁיִהְיֶה הַמַּזֶּה טָהוֹר וְהָאֵזוֹב טָהוֹר: <B>אֲפִלּוּ הֵן מֵאָה.</B> כֻּלָּן טְמֵאִין לְחַטָּאת, דְּאֵין מוֹנִין רִאשׁוֹן וְשֵׁנִי בְּחַטָּאת אֶלָּא כֻלָּן הֵן תְּחִלָּה: 

~ פרק יב - משנה ח
<B>שֶׁנִּטְמְאוּ אֲחוֹרָיו.</B> בְּמַשְׁקִין טְמֵאִין. דְּלִשְׁאָר טָהֳרוֹת לֹא נִטְמָא תוֹכוֹ, אֲבָל לְחַטָּאת אֵינוֹ כֵן: <B>הַזּוֹג וְהָעִנְבָּל חִבּוּר.</B> שֶׁאִם הִזָּה עַל אֶחָד מֵהֶן, חֲבֵרוֹ טָהוֹר. וְזוֹג הוּא הַפַּעֲמוֹן, וְעִנְבָּל הוּא הַפַּטִּישׁ שֶׁבִּפְנִים הַמַּכֶּה בַפַּעֲמוֹן שֶׁעַל יָדוֹ מְקַשְׁקֵשׁ: <B>כּוּשׁ שֶׁל רוֹבָן.</B> פֶּלֶךְ שֶׁטּוֹוִין בּוֹ אַרְבִּי, הוּא הַגֶּמִי שֶׁעוֹשִׂין מִמֶּנּוּ מַחְצְלָאוֹת: <B>לֹא עַל הַכּוּשׁ וְלֹא עַל הַפִּיקָה.</B> כְּלוֹמַר לֹא יַזֶּה לֹא עַל זֶה לְבַדּוֹ וְלֹא עַל זֶה לְבַדּוֹ, דְּלֹא הָווּ חִבּוּר. אֲבָל צָרִיךְ לְהַזּוֹת עַל שְׁנֵיהֶן: <B>פִּיקָה.</B> מַה שֶּׁמְּשִׂימִין בְּסוֹף הַכּוּשׁ לְהַכְבִּידוֹ קָרוּי פִּיקָה. בְּלַעַ"ז פורסל"ו: <B>וְאִם הִזָּה.</B> עַל אֶחָד מֵהֶן בִּלְבַד, מֻזֶּה. וְרַמְבַּ"ם פֵּרֵשׁ, לֹא עַל הַכּוּשׁ וְלֹא עַל הַפִּיקָה, אֶלָּא עַל קְנֵה הַבַּרְזֶל שֶׁרְגִילִין לָתֵת בְּרֹאשׁ הַכּוּשׁ שֶׁנִּקְרָא צִנּוֹרָא. וְעָלָיו מַזִּין מִפְּנֵי שֶׁהוּא עִקַּר הַכְּלִי, וְעוֹלָה הַהַזָּאָה לַכּוּשׁ וְלַפִּיקָה: <B>שֶׁל פִּשְׁתָּן חִבּוּר.</B> שֶׁהַפֶּלֶךְ שֶׁטֹּוִין בּוֹ פִשְׁתָּן דַּרְכּוֹ לִהְיוֹת הַפִּקָּה מְחֻבֶּרֶת בַּכּוּשׁ: <B>עוֹר שֶׁל עֲרִיסָה.</B> עוֹר שֶׁמְּשִׂימִין בַּעֲרִיסָה שֶׁל קָטָן וְדַרְכּוֹ לִהְיוֹת מְחֻבָּר בָּעֲרִיסָה {יח}: <B>הַמַּלְבֵּן.</B> כְּמִין קְעָרוֹת שֶׁל עֵץ חֲקוּקוֹת שֶׁמַּכְנִיסִין בּוֹ כַרְעֵי הַמִּטָּה שֶׁלֹּא יֵרָקְבוּ מִלַּחְלוּחִית הָאָרֶץ. וְדוֹמֶה לוֹ בְּפֶרֶק הַמּוֹכֵר אֶת הַבַּיִת בְּבָבָא בַתְרָא, מַלְבְּנוֹת שֶׁל כַּרְעֵי הַמִּטָּה: <B>אֵינוֹ חִבּוּר לֹא לְטֻמְאָה.</B> דְּאִם נִטְמָא זֶה לֹא נִטְמָא זֶה {כ}: <B>וְלֹא לְטָהֳרָה.</B> דְּאִם הִזָּה עַל זֶה לֹא הִזָּה עַל זֶה: <B>הַקְּדוּחוֹת חִבּוּר.</B> כְּגוֹן יְדוֹת הַסַּכִּינִים שֶׁהַבַּרְזֶל נִכְנָס לְתוֹךְ הַבֵּית יָד שֶׁל עֵץ אוֹ שֶׁל עֶצֶם וּמְחֻבָּר בּוֹ הָוֵי חִבּוּר, נִטְמָא אֶחָד מֵהֶן נִטְמָא חֲבֵרוֹ, וְכֵן אִם הִזָּה עַל אֶחָד מֵהֶן הִזָּה עַל חֲבֵרוֹ. קְדוּחוֹת, לְשׁוֹן מַקְדֵּחַ: <B>אַף הַחֲרוּקוֹת.</B> לְשׁוֹן וַיַּחַרְקוּ שֵׁן (אֵיכָה ב), כְּלוֹמַר אַף הַיָּדוֹת שֶׁהֵן חַדּוֹת בְּרֹאשָׁן וּמַכְנִיסָן חֻדָּן בַּנֶּקֶב שֶׁעוֹשִׂין בְּרֹאשׁ הַכְּלִי, כְּגוֹן בֵּית יָד שֶׁל רֹמַח, אַף אֵלּוּ הָווּ חִבּוּר. וְאֵין הֲלָכָה כְּרַבִּי יוֹחָנָן בֶּן נוּרִי: 

~ פרק יב - משנה ט
<B>הַסַּלִּים שֶׁבַּקַּנְתָּל.</B> סַלִּים שֶׁדַּרְכָּן לְהוֹלִיךְ בָּהֶן פֵּרוֹת אוֹ זְבָלִים עַל גַּבֵּי הַחֲמוֹר וְהֵן מְחֻבָּרִין זֶה בָזֶה: <B>מִטָּה שֶׁל טַרְבָּל.</B> כְּמִין עֵז שֶׁל בַּרְזֶל שֶׁדָּשִׁין בּוֹ אֶת הַתְּבוּאָה {כא}: <B>קֶרֶן שֶׁל כְּלִיבָה.</B> הַמִּטָּה שֶׁל מֵתִים עוֹשִׂים לָהּ כְּמִין קֶרֶן שֶׁל בַּרְזֶל וְקוֹשְׁרִין בּוֹ הַמֵּת שֶׁלֹּא יִפֹּל. וְקוֹרִים לְמִטָּה שֶׁל מֵתִים כְּלִיבָה, שֶׁהִיא עֲשׂוּיָה כִּכְלוּב שֶׁל עוֹפוֹת: <B>וְקַרְנַיִם שֶׁל יוֹצְאֵי דְרָכִים.</B> קַרְנֵי בְהֵמָה וְחַיָּה שֶׁמּוֹלִיכִים עִמָּהֶם עוֹבְרֵי דְרָכִים לְמַלְּאוֹת בָּהֶן מַיִם לִשְׁתּוֹת: <B>וְשַׁלְשֶׁלֶת הַמַּפְתְּחוֹת.</B> שַׁלְשֶׁלֶת שֶׁתּוֹלִים בָּהּ הַמַּפְתְּחוֹת: <B>וְשָׁלָל שֶׁל כּוֹבְסִים.</B> דֶּרֶךְ הַכּוֹבְסִים לִשְׁלֹל הַבְּגָדִים זֶה עִם זֶה הַקָּטָן עִם הַגָּדוֹל בִּשְׁבִיל שֶׁלֹּא יֹאבַד: <B>וְהַבֶּגֶד שֶׁהוּא תָפוּר בְּכִלְאַיִם.</B> שְׁתֵּי חֲתִיכוֹת שֶׁל בֶּגֶד צֶמֶר שֶׁתְּפָרָן בְּחוּטֵי פִשְׁתָּן וְסוֹפוֹ לְהִפָּרֵד מִשּׁוּם אִסּוּר כִּלְאַיִם, וְכֵן שָׁלָל שֶׁל כּוֹבְסִים סוֹפוֹ לְהִפָּרֵד, וַאֲפִלּוּ הָכִי הָוֵי חִבּוּר לַטֻּמְאָה: 

~ פרק יב - משנה י
<B>מֵחַם.</B> קֻמְקוּם שֶׁל נְחֹשֶׁת שֶׁמְּחַמְּמִים בּוֹ הַמַּיִם: <B>חוּץ מִטֻּמְטוּם וְאַנְדְּרוֹגִינוֹס.</B> לְפִי שֶׁהֵן סְפֵק אִשָּׁה, וְאִשָּׁה אֵינָהּ כְּשֵׁרָה לְהַזּוֹת, דִּכְתִיב וְטָבַל בַּמַּיִם אִישׁ טָהוֹר, אִישׁ וְלֹא אִשָּׁה, טָהוֹר, לְרַבּוֹת אֶת הַקָּטָן {כד}. וְהַזָּאָה יָלֵיף מִטְּבִילָה דְּאִתַּקּוּשׁ לַהֲדָדֵי: <B>הָאִשָּׁה מְסַעַדְתּוֹ.</B> מְסַיַּעְתּוֹ, כְּדִמְפָרֵשׁ בַּסֵּיפָא דְאוֹחֶזֶת לוֹ בַמַּיִם: <B>אִם אָחֲזָה בְיָדוֹ אֲפִלּוּ בִשְׁעַת הַזָּאָה פָּסוּל.</B> לֹא מִבַּעְיָא בִשְׁעַת טְבִילָה, דְּכִי כְתִיב אִישׁ וְלֹא אִשָּׁה, בִּטְבִילָה הוּא דִכְתִיב, אֶלָּא אֲפִלּוּ בִשְׁעַת הַזָּאָה דְּלֹא כְתִיב קְרָא בְּהַזָּאָה, אֲפִלּוּ הָכִי אִם אָחֲזָה בְיָדוֹ, פָּסוּל, דְּגָמְרִינַן הַזָּאָה מִטְּבִילָה: 

~ פרק יב - משנה יא
<B>בַּיּוֹם וְהִזָּה בַלַּיְלָה פָּסוּל.</B> דִּכְתִיב וְהִזָּה הַטָּהֹר עַל הַטָּמֵא בַּיּוֹם הַשְּׁלִישִׁי וּבַיּוֹם הַשְּׁבִיעִי, בַּיּוֹם וְלֹא בַלַּיְלָה. וְאִתַּקַּשׁ טְבִילָה לְהַזָּאָה, דִּכְתִיב וְטָבַל בַּמַּיִם אִישׁ טָהוֹר וְהִזָּה, מַה הַזָּאָה בַיּוֹם אַף טְבִילַת אֵזוֹב בַּיּוֹם: <B>טוֹבֵל בַּלַּיְלָה וּמַזֶּה בַיּוֹם.</B> הֵיכָא דְשָׁהָה טְבִילָתוֹ וְלֹא הִזָּה בַיּוֹם הַשְּׁבִיעִי, כְּשֶׁבָּא לְהַזּוֹת בַּשְּׁמִינִי אוֹ בַתְּשִׁיעִי וַעֲשִׂירִי יָכוֹל לְהַקְדִּים טְבִילָה לְהַזָּאָה. אֲבָל הַטּוֹבֵל בַּשְּׁבִיעִי כְּמִצְוָתוֹ, מַזֶּה תְחִלָּה וְאַחַר כָּךְ טוֹבֵל, דִּכְתִיב וְחִטְּאוֹ בַּיּוֹם הַשְּׁבִיעִי, וַהֲדַר וְכִבֶּס בְּגָדָיו וְרָחַץ בַּמַּיִם: <B>מִשֶּׁעָלָה עַמּוּד הַשַּׁחַר כָּשֵׁר.</B> דְּמִשָּׁם וָאֵילָךְ הוּא יוֹם, דִּכְתִיב (בִּנְחֶמְיָה ד) וַאֲנַחְנוּ עֹשִׂים בַּמְּלָאכָה וְחֶצְיָם מַחֲזִיקִים בָּרְמָחִים מֵעֲלוֹת הַשַּׁחַר עַד צֵאת הַכּוֹכָבִים, וּכְתִיב (שָׁם) וְהָיוּ לָנוּ הַלַּיְלָה מִשְׁמָר וְהַיּוֹם מְלָאכָה: 
